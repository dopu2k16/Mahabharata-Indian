













મહાભારત - પર્વ 8. કર્ણપર્વ  - Mahabharata - Southern Recension - Kumbhaghonam Edition - Sanskrit Documents 






        Sanskrit Documents  |
		Critical Edition |
		Southern Recension |
		Mahabharata Resources

Kumbhaghonam Edition in Gujarati Script




8. કર્ણપર્વ 


કર્ણપર્વ - અધ્યાય 001

॥ શ્રીઃ ॥

8.1. અધ્યાયઃ 001 

Mahabharata - Karna Parva - Chapter Topics

શિબિરાદ્ધાસ્તિનપુરમુપગતવતા સઞ્જયેન ધૃતરાષ્ટ્રંપ્રતિ કર્ણાદિનિધનકથનમ્॥ 1 ॥ તચ્છ્રવણેન મૂર્ચ્છામુપગતવતો ધૃતરાષ્ટ્રસ્ય સઞ્જયાદિભિરાશ્વાસનમ્॥ 2 ॥

Mahabharata - Karna Parva - Chapter Text

8-1-0 (54873) 
શ્રીવેદવ્યાસાય નમઃ। 8-1-0x (4817) 
નારાયણં નમસ્કૃત્ય નરં ચૈવ નરોત્તમમ્।
દેવીં સરસ્વતીં વ્યાસં તતો જયમુદીરયેત્॥ 8-1-1 (54874) 
`વૈશમ્પાયન ઉવાચ।
શિબિરાદ્ધાસ્તિનપુરં પ્રાપ્ય ભારત સઞ્જયઃ।
પ્રવિવેશ મહાબાહુર્ધૃતરાષ્ટ્રનિવેશનમ્॥  8-1-1x (4818) 
શોકેનાપહતઃ સૂતો વિલપન્ભૃશદુઃખિતઃ।
ચિન્તયન્નિધનં ઘોરં સૂતપુત્રસ્ય પાણ્ડવૈઃ॥ 8-1-2 (54875) 
અન્તઃપુરં પ્રવિશ્યૈવ સઞ્જયો રાજસત્તમમ્।
અશ્રુપૂર્ણો ભૃશં ત્રસ્તો રાજાનમુપજગ્મિવાન્॥ 8-1-3 (54876) 
ઉપસ્થાય ચ રાજાનં વિનિશ્વસ્ય ચ સૂતજઃ।
નાતિહૃષ્ટમના રાજન્નિદં વચનમબ્રવીત્॥ 8-1-4 (54877) 
સઞ્જય ઉવાચ। 8-1-5x (4819) 
સઞ્ચયોઽહં મહારાજ નમસ્તે ભરતર્ષભ।
હતો વૈકર્તનઃ કર્ણઃ કૃત્વા કર્મ સુદુષ્કરમ્॥ 8-1-5 (54878) 
ચેદિકાશિકરૂશાનાં મત્સ્યાનાં સોમકૈઃ સહ।
કૃત્વાઽસૌ કદનં શેતે વાતનુન્ન ઇવ દ્રુમઃ॥ 8-1-6 (54879) 
ગોષ્ઠમધ્યેવ ઋષભો ગોવ્રજૈઃ પરિવારિતઃ।
વ્યાલેન નિહતો યદ્વત્તથાઽસૌ નિહતઃ પરૈઃ॥ 8-1-7 (54880) 
નિરાશાન્પાણ્ડવાન્કૃત્વા દૃઢં રાજન્સસાત્યકાન્।
પાઞ્ચાલાનાં રથાંશ્ચૈવ વિનિહત્ય સહસ્રશઃ॥ 8-1-8 (54881) 
જિત્વા શૂરાન્મહેષ્વાસાન્વિદ્રાવ્ય ચ દિશોદશ।
હતો વૈકર્તનઃ કર્ણઃ પાણ્ડવેન કિરીટિના॥ 8-1-9 (54882) 
વૈરસ્ય ગત આનૃણ્યં દુર્ગમસ્ય દુરાત્મભિઃ।
હત્વા કર્ણં મહારાજ વિશલ્યઃ પાણ્ડવોઽભવત્॥ 8-1-10 (54883) 
શોષણં સાગરાણાં વા પતનં વા વિવસ્વતઃ।
વિશીર્ણત્વં યથા મેરોસ્તથા કર્ણસ્ય પાતનમ્॥ 8-1-11 (54884) 
યોધાશ્ચ બહવો રાજન્હતાસ્તત્ર જયૈષિણઃ।
રાજાનો રાજપુત્રાશ્ચ શૂરાઃ પરિઘબાહવઃ॥ 8-1-12 (54885) 
રથૌઘાશ્ચ નરૌઘાશ્ચ હતા રાજન્સહસ્રશઃ।
વારણા નિહતાસ્તત્ર વાજિનશ્ચ મહાહવે॥ 8-1-13 (54886) 
ક્ષત્રિયાશ્ચ મહારાજ સેનયોરુભયોર્હતાઃ।
પરસ્પરં વૈ વીક્ષ્યાત્ર પરસ્પરકૃતાગસઃ॥ 8-1-14 (54887) 
કિઞ્ચિચ્છેષાન્પરાન્કૃત્વા તીર્ત્વા પાણ્ડવવાહિનીમ્।
પાર્થવેલાં સમાસાદ્ય હતો વૈકર્તનો વૃષા॥ 8-1-15 (54888) 
જયાશા ધાર્તરાષ્ટ્રાણાં વૈરસ્ય ચ મુખં નૃપ।
તીર્ણં તત્પાણ્ડવૈ રાજન્યત્પુરા નાવબુધ્યસે॥ 8-1-16 (54889) 
પ્રોચ્યમાનં મહારાજ બન્ધુભિર્હિતબુદ્ધિભિઃ।
તદિદં સમનુપ્રાપ્તં વ્યસનં ત્વાં મહાભયમ્॥ 8-1-17 (54890) 
પુત્રાણાં રાજ્યકામેન ત્વયા રાજન્હિતૈષિણા।
ચરિતાન્યહિતાન્યેવ તેષાં તે ફલમાગતમ્॥ 8-1-18 (54891) 
હતો દુઃશાસનો રાજન્યથોક્તં પાણ્ડવેન તુ।
પ્રતિજ્ઞા ભીમસેનેન નિસ્તીર્ણા સા ચમૂમુખે॥ 8-1-19 (54892) 
પીતં ચ ક્ષતજં તસ્ય ધાર્તરાષ્ટ્રસ્ય સંયુગે।
પાણ્ડવેન મહારાજ કર્મ કૃત્વા સુદુષ્કરમ્*'॥ 8-1-20 (54893) 
વૈશમ્પાયન ઉવાચ। 8-1-21x (4820) 
એતચ્છ્રુત્વા મહારાજ ધૃતરાષ્ટ્રોઽમ્બિકાસુતઃ।
શોકસ્યાન્તમપશ્યન્વૈ હતં મત્વા સુયોધનમ્। 
વિહ્વલઃ પતિતો ભૂમૌ નષ્ટચેતા ઇવ દ્વિપઃ॥  8-1-21 (54894) 
તસ્મિન્નિપતિતે ભૂમૌ વિહ્વલે રાજસત્તમે।
આર્તનાદો મહાનાસીત્સ્ત્રીણાં ભરતસત્તમ॥ 8-1-22 (54895) 
શ શબ્દઃ પૃથિવીં કૃત્સ્નાં પૂરયામાસ સર્વશઃ॥  8-1-23 (54896) 
શોકાર્ણવે મહાઘોરે નિમગ્ના ભરતસ્ત્રિયઃ।
રુરુદુર્દુઃખશોકાર્તા ભૃશમુદ્વિગ્નચેતસઃ॥ 8-1-24 (54897) 
રાજાનં ચ સમાસાદ્ય ગાન્ધારી ભરતર્ષભ।
નિઃસંજ્ઞા પતિતા ભૂમૌ સર્વાણ્યન્તઃ પુરાણિ ચ॥ 8-1-25 (54898) 
તતસ્તાઃ સ઼ઞ્જયો રાજન્સમાશ્વાસયદાતુરાઃ।
મુહ્યામાનાઃ સુબહુશો મુઞ્ચન્તીર્વારિ નેત્રજમ્॥ 8-1-26 (54899) 
સમાશ્વસ્તાઃ સ્ત્રિયસ્તાસ્તુ વેપમાના મુહુર્મુહુઃ।
કદલ્ય ઇવ વાતેન ધૂયમાનાઃ સમન્તતઃ॥ 8-1-27 (54900) 
રાજાનં વિદુરશ્ચાપિ પ્રજ્ઞાચક્ષુષમીશ્વરમ્।
આશ્વાસયામાસ તદા સિઞ્ચંસ્તોયેન કૌરવમ્॥ 8-1-28 (54901) 
સ લબ્ધ્વા સનકૈઃ સંજ્ઞાં તાશ્ચ દૃષ્ટ્વા સ્ત્રિયો નૃપઃ।
ઉન્મત્ત ઇવ રાજેન્દ્ર સ્થિતસ્તૂષ્ણીં વિશામ્પતે॥ 8-1-29 (54902) 
તતો ધ્યાત્વા ચિરં કાલં નિઃશ્વસ્ય ચ પુનઃપુનઃ।
સ્વાન્પુત્રાન્ગર્હયામાસ બહુમેને ચ પાણ્ડવાન્॥ 8-1-30 (54903) 
ગર્હયંશ્ચાત્મનો બુદ્ધિં શકુનેઃ સૌબલસ્ય ચ।
ધ્યાત્વા તુ સુચિરં કાલં વેપમાનો મુહુર્મુહુઃ॥ 8-1-31 (54904) 
સંસ્તભ્ય ચ મનો ભૂયો રાજા ધૈર્યસમન્વિતઃ।
પુનર્ગાવલ્ગણિં સૂતં પર્યપૃચ્છત સઞ્જયમ્॥ 8-1-32 (54905) 
ન ત્વયા કથિતં વાક્યં શ્રુતં સઞ્જય તન્મયા॥  8-1-33 (54906) 
કચ્ચિદ્દુર્યોધનઃ સૂત ન ગતો વૈ યમક્ષયમ્।
જયે નિરાશઃ પુત્રો મે સતતં જયકામુકઃ। 
બ્રૂહિ સઞ્જય તત્ત્વેન પુનરુક્તાં કથામિમામ્॥  8-1-34 (54907) 
વૈશમ્પાયન ઉવાચ। 8-1-35x (4821) 
એવમુક્તોઽબ્રવીત્સૂતો રાજાનં જનમેજય।
હતો વૈકર્તનો રાજન્સહપુત્રૈર્મહારથઃ। 
ભ્રાતૃભિશ્ચ મહેષ્વાસૈઃ સૂતપુત્રૈસ્તનુત્યજૈઃ॥  8-1-35 (54908) 
દુઃશાસનશ્ચ નિહતઃ પાણ્ડવેન યશસ્વિના।
પીતં ચ રુધિરં કોપાદ્ભીમસેનેન સંયુગે॥ 8-1-36 (54909) 
`વૈશમ્પાયન ઉવાચ। 8-1-37x (4822) 
એતચ્છ્રુત્વા મહારાજ ધૃતરાષ્ટ્રોઽમ્બિકાસુતઃ।
દહ્યમાનોઽબ્રવીત્સૂતં મુહૂર્તં તિષ્ઠ સઞ્જય। 
વ્યાકુલં મે મનસ્તાત મા તાવત્કિંચિદુચ્યતામ્॥  8-1-37 (54910) 
રાજાપિ નાબ્રવીત્કિઞ્ચિત્સઞ્જયો વિદુરસ્તથા।
તૂષ્ણીમ્ભૂતસ્તદા સોઽથ બભૂવ જગતીપતિઃ'॥ ॥ 8-1-38 (54911) 
 
ઇતિ શ્રીમન્મહાભારતે કર્ણપર્વણિ પ્રથમોઽધ્યાયઃ॥ 1 ॥

Mahabharata - Karna Parva - Chapter Topics

દુર્યોધનાદિભિઃ કર્ણસ્ય સૈનાપત્યેઽભિષેચનપૂર્વકં યુદ્ધાય નિર્યાણમ્॥ 1 ॥ જનમેજયેન વૈશમ્પાયનમ્પ્રતિ કર્ણમરણશ્રાવિણો ધૃતરાષ્ટ્રસ્ય પ્રવૃત્તિપ્રશ્નઃ॥ 2 ॥

Mahabharata - Karna Parva - Chapter Text

8-1-0 (54912) 
શ્રીકૃષ્ણાય નમઃ॥ 8-1-0x (4823) 
[નારાયણં નમસ્કૃત્ય નરં ચૈવ નરોત્તમમ્।
દેવીં સરસ્વતીં ચૈવ તતો જયમુદીરયેત્॥ 8-1-1 (54913) 
વૈશમ્પાયન ઉવાચ। 8-1-2x (4824) 
તતો દ્રોણે હતે રાજન્દુર્યોધનમુખા નૃપાઃ।
ભૃશમુદ્વિગ્નમનસો દ્રોણપુત્રમુપાગમન્॥ 8-1-2 (54914) 
તે દ્રોણમનુશોચન્તઃ કશ્મલાભિહતૌજસઃ।
પર્યુપાસન્ત શોકાર્તાસ્તતઃ શારદ્વતીસુતમ્॥ 8-1-3 (54915) 
તે મુહૂર્તં સમાશ્વસ્ય હેતુભિઃ શાસ્ત્રસમ્મિતૈઃ।
રાત્ર્યાગમે મહીપાલાઃ સ્વાનિ વેશ્માનિ ભેજિરે॥ 8-1-4 (54916) 
તે વેશ્મસ્વપિ કૌરવ્ય પૃથ્વીશા નાપ્નુવન્સુખમ્।
ચિન્તયન્તઃ ક્ષયં તીવ્રં દુઃખશોકસમન્વિતાઃ॥ 8-1-5 (54917) 
વિશેષતઃ સૂતપુત્રો રાજા ચૈવ સુયોધનઃ।
દુઃશાસનશ્ચ શકુનિઃ સૌબલશ્ચ મહાબલઃ॥ 8-1-6 (54918) 
ઉષિતાસ્તે નિશાં તાં તુ દુર્યોધનનિવેશને।
ચિન્તયન્તઃ પરિક્લેશાન્પાણ્ડવાનાં મહાત્મનામ્॥ 8-1-7 (54919) 
યત્તદ્દ્યૂતે પરિક્લિષ્ટા કૃષ્ણા ચાનાયિતા સભામ્।
તત્સ્મરન્તોઽનુશોચન્તો ભૃશમુદ્વિગ્નચતેતસઃ॥ 8-1-8 (54920) 
તથા તુ સઞ્ચિન્તયતાં તાન્ક્લેશાન્દ્યૂતકારિતાન્।
દુઃખેન ક્ષણદા રાજઞ્જગામાબ્દશતોપમા॥ 8-1-9 (54921) 
તતઃ પ્રભાતે વિમલે સ્થિતા દિષ્ટસ્ય શાસને।
ચક્રુરાવશ્યકં સર્વે વિધિદૃષ્ટેન કર્મણા॥ 8-1-10 (54922) 
તે કૃત્વાઽવશ્યકાર્યાણિ સમાશ્વસ્ય ચ ભારત।
યોગમાજ્ઞાપયામાસુર્યુદ્વાય ચ વિનિર્યયુઃ॥ 8-1-11 (54923) 
કર્ણં સેનાપતિં કૃત્વા કૃતકૌતુકમઙ્ગલાઃ।
પૂજયિત્વા દ્વિજશ્રેષ્ઠાન્દધિપાત્રઘૃતાક્ષતૈઃ॥ 8-1-12 (54924) 
ગોભિરશ્વૈશ્ચ નિષ્કૈશ્ચ વાસોભિશ્ચ મહાધનૈઃ।
વન્દ્યમાના જયાશીર્ભિઃ સૂતમાગધબન્દિભિઃ॥ 8-1-13 (54925) 
તથૈવ પાણ્ડવા રાજન્કૃતપૂર્વાહ્ણિકક્રિયાઃ।
શિબિરાન્નિર્યયુસ્તૂર્ણં યુદ્વાય કૃતનિશ્ચયાઃ॥ 8-1-14 (54926) 
તતઃ પ્રવવૃતે યુદ્વં તુમુલં રોમહર્ષણમ્।
કુરૂણાં પાણ્ડવાનાં ચ પરસ્પરજયૈષિણામ્॥ 8-1-15 (54927) 
તયોર્દ્વૌ દિવસૌ યુદ્વં કુરુપાણ્ડવસેનયોઃ।
કર્ણે સેનાપતૌ રાજન્બભૂવાદ્ભુતદર્શનમ્॥ 8-1-16 (54928) 
તતઃ શત્રુક્ષયં કૃત્વા સુમહાન્તં રણે વૃષઃ।
પશ્યતાં ધાર્તરાષ્ટ્રાણાં ફલ્ગુનેન નિપાતિતઃ॥ 8-1-17 (54929) 
તતસ્તુ સઞ્જયઃ સર્વં ગત્વા નાગપુરં દ્રુતમ્।
આચષ્ટ ધૃતરાષ્ટ્રાય યદ્વૃત્તં કુરુજાઙ્ગલે॥ 8-1-18 (54930) 
જનમયેજય ઉવાચ। 8-1-19x (4825) 
આપગેયં હતં શ્રુત્વા દ્રોણં ચાપિ મહારથમ્।
આજગામ પરામાર્તિં વૃદ્વો રાજાઽમ્બિકાસુતઃ॥ 8-1-19 (54931) 
સ શ્રુત્વા નિહતં કર્ણં દુર્યોધનહિતૈષિણમ્।
કથં દ્વિજવર પ્રાણાનધારયત દુઃખિતઃ॥ 8-1-20 (54932) 
યસ્મિઞ્જયાશાં પુત્રાણાં સમમન્યત પાર્થિવઃ।
તસ્મિન્હતે સ કૌરવ્યઃ કથં પ્રાણાનધારયત્॥ 8-1-21 (54933) 
દુર્મરં તદહં મન્યે નૃણાં કૃચ્છ્રેઽપિ વર્તતામ્।
યત્ર કર્ણં હતં શ્રુત્વા નાત્યજજ્જીવિતં નૃપઃ॥ 8-1-22 (54934) 
તથા શાન્તનવં વૃદ્વં બ્રહ્મન્બાહ્લીકમેવ ચ।
દ્રોણં ચ સોમદત્તં ચ ભૂરિશ્રવસમેવ ચ॥ 8-1-23 (54935) 
તથૈવ ચાન્યાન્સુહૃદઃ પુત્રાન્પૌત્રાંશ્ચ પાતિતાન્।
શ્રુત્વા યન્નાજહાત્પ્રાણાંસ્તન્મન્યે દુષ્કરં દ્વિજ॥ 8-1-24 (54936) 
એતન્મે સર્વમાચક્ષ્વ વિસ્તરેણ મહામુને।
ન હિ તૃપ્યામિ પૂર્વેષાં શૃણ્વાનશ્ચરિતં મહત્॥ ॥ 8-1-25 (54937) 
 
ઇતિ શ્રીમન્મહાભારતે કર્ણપર્વણિ ષોડશદિવસયુદ્ધારમ્ભે પ્રથમોઽધ્યાયઃ॥ 1 ॥


Mahabharata - Karna Parva - Chapter Topics

ધૃતરાષ્ટ્રેણ ભીષ્મદ્રોણૌ પ્રત્યનુશોચનપૂર્વકં સઞ્જયમ્પ્રતિ દુર્યોધનાદિપ્રવૃત્તિપ્રશ્નઃ॥ 1 ॥

Mahabharata - Karna Parva - Chapter Text

8-1-0 (54938) 
વૈશમ્પાયન ઉવાચ। 8-1-0x (4826) 
હતે કર્ણે મહારાજ નિશિ ગાવલ્ગણિસ્તદા।
દીનો યયૌ નાગપુરમશ્વૈર્વાતસમૈર્જવે॥ 8-1-1 (54939) 
સ હાસ્તિનપુરં ગત્વા ભૃશમુદ્વિગ્નચેતનઃ।
જગામ ધૃતરાષ્ટ્રસ્ય ક્ષયં પ્રક્ષીણબાન્ધવમ્॥ 8-1-2 (54940) 
સ તમુદ્વીક્ષ્ય રાજાનં કશ્મલાભિહતૌજસમ્।
વવન્દે પ્રાઞ્જલિર્ભૂત્વા મૂર્ધ્ના પાદૌ નૃપસ્ય હ॥ 8-1-3 (54941) 
સમ્પૂજ્ય ચ યથાન્યાયં ધૃતરાષ્ટ્રં મહીપતિમ્।
હા કષ્ટમિતિ ચોક્ત્વા સ તતો વચનમાદદે॥ 8-1-4 (54942) 
સઞ્જયોઽહં ક્ષિતિપતે કચ્ચિદાસ્તે સુખં ભવાન્।
સ્વદોષૈરાપદં પ્રાપ્ય કચ્ચિન્નાદ્ય વિમુહ્યતિ॥ 8-1-5 (54943) 
હિતાન્યુક્તાનિ વિદુરદ્રોણગાઙ્ગેયકેશવૈઃ।
અગૃહીતાન્યનુસ્મૃત્ય કચ્ચિન્ન કુરુષે વ્યથામ્॥ 8-1-6 (54944) 
રામનારદકણ્વાદ્યૈર્હિતમુક્તં સભાતલે।
ન ગૃહીતમનુસ્મૃત્ય કચ્ચિન્ન કુરુષે વ્યથામ્॥ 8-1-7 (54945) 
સુહૃદસ્ત્વદ્વિતે યુક્તાન્ભીષ્મદ્રોણમુખાન્પરૈઃ।
નિહતાન્યુધિ સંસ્મૃત્ય કચ્ચિન્ન કુરુષે વ્યથામ્॥ 8-1-8 (54946) 
તમેવંવાદિનં રાજા સૂતપુત્રં કૃતાજલિમ્।
સુદીર્ઘમથ નિઃશ્વસ્ય દુઃખાર્ત ઇદમબ્રવીત્॥ 8-1-9 (54947) 
ધૃતરાષ્ટ્ર ઉવાચ। 8-1-10x (4827) 
આપગેયે હતે શૂરે દિવ્યાસ્ત્રવતિ સઞ્જય।
દ્રોણે ચ પરમેષ્વાસે ભૃશં મે વ્યથિતં મનઃ॥ 8-1-10 (54948) 
યો રથાનાં સહસ્રાણિ દંશિતાનાં દશૈવ તુ।
અહન્યહનિ તેજસ્વી નિજઘ્ને વસુસમ્ભવઃ॥ 8-1-11 (54949) 
તં હતં યજ્ઞસેનસ્ય પુત્રેણેહ શિખણ્ડિના।
પાણ્ડવેયાભિગુપ્તેન શ્રુત્વા મે વ્યથિતં મનઃ॥ 8-1-12 (54950) 
ભાર્ગવઃ પ્રદદૌ યસ્મૈ પરમાસ્ત્રં મહાહવે।
સાક્ષાદ્રામણે યો બાલ્યે ધનુર્વેદ ઉપાકૃતઃ॥ 8-1-13 (54951) 
યસ્ય પ્રસાદાત્કૌન્તેયા રાજપુત્રા મહારથાઃ।
મહારથત્વં સમ્પ્રાપ્તાસ્તથાઽન્યે વસુધાધિપાઃ॥ 8-1-14 (54952) 
તં દ્રોણં નિહતં શ્રુત્વા ધૃષ્ટદ્યુમ્નેન સંયુગે।
સત્યસન્ધં મહેષ્વાસં ભૃશં મે વ્યથિતં મનઃ॥ 8-1-15 (54953) 
યયોર્લોકે પુમાનસ્ત્રે ન સમોઽસ્તિ ચતુર્વિધે।
તૌ દ્રોણભીષ્મૌ શ્રુત્વા તુ હતૌ મે વ્યથિતં મનઃ॥ 8-1-16 (54954) 
ત્રૈલોક્યે યસ્ય ચાસ્ત્રેષુ ન પુમાન્વિદ્યતે સમઃ।
તં દ્રોણં નિહતં શ્રુત્વા કિમકુર્વત મામકાઃ॥ 8-1-17 (54955) 
સંશપ્તકાનાં ચ બલે પાણ્ડવેન મહાત્મના।
ધનઞ્જયેન વિક્રમ્ય ગમિતે યમસાદનમ્॥ 8-1-18 (54956) 
નારાયણાસ્ત્રે ચ હતે દ્રોણપુત્રસ્ય ધીમતઃ।
વિપ્રદ્રુતાનહં મન્યેનિમગ્નાઞ્શોકસાગરે।  8-1-19 (54957) 
પ્લવમાનાન્હતે દ્રોણે સન્નનૌકાનિવાર્ણવે॥
દુર્યોધનસ્ય કર્ણસ્ય ભોજસ્ય કૃતવર્મણઃ।  8-1-20 (54958) 
મદ્રરાજસ્ય શલ્યસ્ય દ્રૌણેશ્ચૈવ કૃપસ્ય ચ॥
મત્પુત્રસ્ય ચ શેષસ્ય તથાઽન્યેષાં ચ સઞ્જય।  8-1-21 (54959) 
વિપ્રદ્રુતેષ્વનીકેષુ મુખવર્ણોઽભવત્કથમ્॥
એતત્સર્વં યથાવૃત્તં તથા ગાવલ્ગણે મમ।  8-1-22 (54960) 
આચક્ષ્વ પાણ્ડવેયાનાં મામકાનાં ચ વિક્રમમ્॥  8-1-23 (54961) 
સઞ્જય ઉવાચ। 8-1-23x (4828) 
તવાપરાધાદ્યદ્વૃત્તં કૌરવેયેષુ મારિષ।
તચ્છ્રુત્વા મા વ્યથાં કાર્ષીર્દિષ્ટે ન વ્યથતે બુધઃ॥ 8-1-24 (54962) 
યસ્માદભાવી ભાવી વા ભવેદર્થો નરં પ્રતિ।
અપ્રાપ્તૌ તસ્ય વા પ્રાપ્તૌ ન કશ્ચિદ્યથતે બુધઃ॥ 8-1-25 (54963) 
ધૃતરાષ્ટ્ર ઉવાચ। 8-1-26x (4829) 
ન વ્યથાઽભ્યધિકા કાચિદ્વિદ્યતે મમ સઞ્જય।
દિષ્ટમેતત્પુરા મન્યે કથયસ્ય યથેચ્છકમ્॥ ॥ 8-1-26 (54964) 
 
ઇતિ શ્રીમન્મહાભારતે કર્ણપર્વણિ દ્વિતીયોઽધ્યાયઃ॥ 2 ॥


Mahabharata - Karna Parva - Chapter Topics

દુર્યોધનેન દ્રોણમરણનિર્વિણ્ણાનાં સૈનિકાનાં કર્ણગુણાનુવર્ણનેન પ્રોત્સાહનમ્॥ 1 ॥ સઞ્જયેન ધૃતરાષ્ટ્રમ્પ્રતિ કર્ણપરાક મપ્રશંસનપૂર્વકં તન્નિધનકથનમ્॥ 2 ॥

Mahabharata - Karna Parva - Chapter Text

8-1-0 (54965) 
સઞ્જય ઉવાચ। 8-1-0x (4830) 
હતે દ્રોણે મહેષ્વાસે તવ પુત્રા મહારથાઃ।
બભૂવુરસ્વસ્થમુખા વિષણ્ણા ગતચેતસઃ॥ 8-1-1 (54966) 
અવાઙ્મુખાઃ શસ્ત્રભૃતઃ સર્વ એવ વિશામ્પતે।
અવેક્ષમાણાઃ શોકાર્તા નાભ્યભાષન્પરસ્પરમ્॥ 8-1-2 (54967) 
તાન્દૃષ્ટ્વા વ્યથિતાકારાન્સૈન્યાનિ તવ ભારત।
ઊર્ધ્વમેવ નિરૈક્ષન્ત દુઃખત્રસ્તાન્યનેકશઃ॥ 8-1-3 (54968) 
શસ્ત્રાણ્યેષાં તુ રાજેન્દ્ર શોણિતાક્તાનિ સર્વશઃ।
પ્રાભ્રશ્યન્ત કરાગ્રેભ્યો દૃષ્ટ્વા દ્રોણં હતં યુધિ॥ 8-1-4 (54969) 
તાનિ બદ્વાન્યરિષ્ટાનિ લમ્બમાનાનિ ભારત।
અદૃશ્યન્ત મહારાજ નક્ષત્રાણિ યથા દિવિ॥ 8-1-5 (54970) 
તથા તુ સ્તિમિતં દૃષ્ટ્વા ગતસત્વમવસ્થિતમ્।
બલં તવ મહારાજ રાજા દુર્યોધનોઽબ્રવીત્॥ 8-1-6 (54971) 
ભવતાં બાહુવીર્યં હિ સમાશ્રિત્ય મયા યુધિ।
પાણ્ડવેયાઃ સમાહૂતા યુદ્વં ચેદં પ્રવર્તિતમ્॥ 8-1-7 (54972) 
તદિદં નિહતે દ્રોણે વિષણ્ણમિવ લક્ષ્યતે।
યુધ્યમાનાશ્ચ સમરે યોધા વધ્યન્તિ સર્વશઃ॥ 8-1-8 (54973) 
જયો વાઽપિ વધો વાઽપિ યુધ્યમાનસ્ય સંયુગે।
ભવેત્કિમત્ર ચિત્રં વૈ યુધ્યધ્વં સર્વતોમુખાઃ॥ 8-1-9 (54974) 
પશ્યધ્વં ચ મહાત્માનં કર્ણં વૈકર્તનં યુધિ।
પ્રચરન્તં મહેષ્વાસં દિવ્યૈરસ્ત્રૈર્મહાબલમ્॥ 8-1-10 (54975) 
યસ્ય વૈ યુધિ સન્ત્રાસાત્કુન્તીપુત્રો ધનઞ્જયઃ।
નિવર્તતે સદા મન્દઃ સિંહાત્ક્ષુદ્રમૃગો યથા॥ 8-1-11 (54976) 
યેન નાગાયુતપ્રાણો ભીમસેનો મહાબલઃ।
માનુષેણૈવ યુદ્ધેન તામવસ્થાં પ્રવેશિતઃ॥ 8-1-12 (54977) 
યેન દિવ્યાસ્ત્રવિચ્છૂરો માયાવી સ ઘટોત્કચઃ।
અમોઘયા રણે શક્ત્યા નિહતો ભૈરવં નદન્॥ 8-1-13 (54978) 
તસ્ય દુર્વારવીર્યસ્ય સત્યસન્ધસ્ય ધીમતઃ।
બાહ્વોર્દ્રવિણમક્ષય્યમદ્ય દ્રક્ષ્યથ સંયુગે॥ 8-1-14 (54979) 
દ્રોણપુત્રસ્ય વિક્રાન્તં રાધેયસ્યૈવ ચોભયોઃ।
પશ્યન્તુ પાણ્ડુપુત્રાસ્તે વિષ્ણુવાસવયોરિવ॥ 8-1-15 (54980) 
સર્વ એવ ભવન્તશ્ચ શક્તાઃ પ્રત્યેકશોઽપિ વા।
પાણ્ડુપુત્રાન્રણે હન્તું સસૈન્યાન્કિસુ સંહતાઃ। 
વીર્યવન્તઃ કૃતાસ્ત્રાશ્ચ દ્રક્ષ્યથાદ્ય પરસ્પરમ્॥  8-1-16 (54981) 
સઞ્જય ઉવાચ। 8-1-17x (4831) 
એવમુક્ત્વા તતઃ કર્ણં ચક્રે સેનાપતિં તદા।
તવ પુત્રો મહાવીર્યો ભ્રાતૃભિઃ સહિતોઽનઘ॥ 8-1-17 (54982) 
સૈનાપત્યમથાવાપ્ય કર્ણો રાજન્મહારથઃ।
સિંહનાદં વિનદ્યોચ્ચૈઃ પ્રાયુધ્યત રણોત્કટઃ॥ 8-1-18 (54983) 
સસૃઞ્જયાનાં સર્વેષાં પાઞ્ચાલાનાં ચ મારિષ।
કેકયાનાં વિદેહાનાં ચકાર કદનં મહત્॥ 8-1-19 (54984) 
તસ્યેષુધારાઃ શતશઃ પ્રાદુરાસઞ્છરાસનાત્।
અગ્રે પુઙ્ખેષુ સંસક્તા યથા ભ્રમરપઙ્ક્તયઃ॥ 8-1-20 (54985) 
સ પીડયિત્વા પાઞ્ચાલાન્પાણ્ડવાંશ્ચ તરસ્વિનઃ।
હત્વા સહસ્રશો યોધાનર્જુનેન નિપાતિતઃ॥ ॥ 8-1-21 (54986) 
 
ઇતિ શ્રીમન્મહાભારતે કર્ણપર્વણિ તૃતીયોઽધ્યાયઃ॥ 3 ॥

Mahabharata - Karna Parva - Chapter Footnotes

8-1-21 વિહ્વલઃ ચલનાસમર્થઃ કાષ્ઠવત્પતિતઃ॥ 8-1-25 અન્તઃપુરાણિ સ્ત્રિયઃ॥ 8-1-27 કદલ્યઇવ વેપમાના આસન્નિતિ શેષઃ॥ 8-1-29 દૃષ્ટ્વા મનસૈવાત્મપ્રત્યયેન દુઃખવતીર્જ્ઞત્વા॥ 8-1-34 ઇષ્ટવિયોગમાત્રેણ દશરથાદિર્મૃતઃ। અસ્યતુ જયે નૈરાશ્યમધિકં મરણકારણમસ્તીતિ ભાવઃ॥ 8-1-1 પ્રથમોઽધ્યાયઃ॥






કર્ણપર્વ - અધ્યાય 002

॥ શ્રીઃ ॥

8.2. અધ્યાયઃ 002 

Mahabharata - Karna Parva - Chapter Topics

ધૃતરાષ્ટ્રેણ નિજસેનાયાં નિહતાનાં નામનિવેદનં ચોદિતેન સઞ્જયેન તત્કથનમ્॥ 1 ॥

Mahabharata - Karna Parva - Chapter Text

8-2-0 (54987) 
`જનમેજય ઉવાચ। 8-2-0x (4832) 
તચ્છ્રુત્વા કર્ણહનનં પુત્રાંશ્ચૈવ પલાયિતાન્।
ધૃતરાષ્ટ્રો નૃપશ્ચૈવ દ્વિજશ્રેષ્ઠ કિમબ્રવીત્॥ 8-2-1 (54988) 
પ્રાપ્તવાન્વ્યસનં ઘોરં પુત્રવ્યસનજં મહત્।
કાલે યદુક્તવાંસ્તસ્મિંસ્તન્મમાચક્ષ્વ તત્ત્વતઃ'॥ 8-2-2 (54989) 
વૈશમ્પાયન ઉવાચ। 8-2-3x (4833) 
એતચ્છ્રુત્વા મહારાજ ધૃતરાષ્ટ્રોઽમ્બિકાસુતઃ।
અબ્રવીત્સઞ્જયં સૂતં શોકસંવિગ્નમાનસઃ॥ 8-2-3 (54990) 
દુષ્પ્રણીતેન મે તાત પુત્રસ્યાદીર્ઘજીવિનઃ।
હતં વૈકર્તનં શ્રુત્વા શોકો મર્માણિ કૃન્તતિ॥ 8-2-4 (54991) 
તસ્ય મે સંશયં છિન્ધિ દુઃખપારં તિતીર્ષતઃ।
કુરૂણાં સૃઞ્જયાનાં ચ કે જીવન્તિ કે મૃતાઃ॥ 8-2-5 (54992) 
સઞ્જય ઉવાચ। 8-2-6x (4834) 
હતઃ શાન્તનવો રાજન્દુરાધર્ષઃ પ્રતાપવાન્।
હત્વા પાણ્ડવયોધાનામર્બુદં દશભિર્દિનૈઃ॥ 8-2-6 (54993) 
તથા દ્રોણો મહેષ્વાસઃ પાઞ્ચાલાનાં રથવ્રજાન્।
નિહત્ય યુધિ દુર્ધર્ષઃ પઞ્ચાદ્રુક્મરથો હતઃ॥ 8-2-7 (54994) 
હતશેષસ્ય ભીષ્મેણ દ્રોણેન ચ મહાત્મના।
અર્ધં નિહત્ય સૈન્યસ્ય કર્ણો વૈકર્તનો હતઃ॥ 8-2-8 (54995) 
વિવિંશતિર્મહારાજ રાજપુત્રો મહાબલઃ।
આનર્તયોધાઞ્શતશો નિહત્ય નિહતો રણે॥ 8-2-9 (54996) 
તથા પુત્રો વિકર્ણસ્તે ક્ષત્રવ્રતમનુસ્મરન્।
ક્ષીણબાણો હતઃ શૂરઃ સ્થિતો હ્યભિમુખઃ પરૈઃ॥ 8-2-10 (54997) 
ધોરરૂપાન્પરિક્લેશાન્દુર્યોધનકૃતાન્બહૂન્।
પ્રતિજ્ઞાં સ્મરતા તેન ભીમસેનેન પાતિતઃ॥ 8-2-11 (54998) 
વિન્દાનુવિન્દાવાવન્ત્યૌ રાજપુત્રૌ મહારથૌ।
કૃત્વા સ્વસુકરં કર્મ ગતૌ વૈવસ્વતક્ષયમ્॥ 8-2-12 (54999) 
સિન્ધુરાષ્ટ્રમુખાનીહ દશ રાષ્ટ્રાણિ યાનિહ।
યસ્ય તિષ્ઠન્તિ વચને યઃ સ્થિતસ્તવ શાસને॥ 8-2-13 (55000) 
અક્ષૌહિણીર્દશૈકાં ચ વિનિર્જિત્ય શિતૈઃ શરૈઃ।
સોઽર્જુનેન હતો રાજન્મહાવીર્યો જયદ્રથઃ॥ 8-2-14 (55001) 
તથા દુર્યોધનસુતસ્તરસ્વી યુદ્ધદુર્મદઃ।
વર્તમાનઃ પિતુઃ શાસ્ત્રે સૌભદ્રેણ નિપાતિતઃ॥ 8-2-15 (55002) 
તથા દૌઃશાસનિઃ સૂરો બાહુશાલી રણોત્કટઃ।
દ્રૌપદેયેન સઙ્ગમ્ય ગમિતો યમસાદનમ્॥ 8-2-16 (55003) 
કિરાતાનામધિપતિઃ સાગરાનૂપવાસિનામ્।
દેવરાજસ્ય ધર્માત્મા પ્રિયો બહુમતઃ સખા॥ 8-2-17 (55004) 
ભગદત્તો મહીપાલઃ ક્ષત્રધર્મરતઃ સદા।
ધનઞ્જયેન વિક્રમ્ય ગમિતો યમસાદનમ્॥ 8-2-18 (55005) 
તથા કૌરવદાયાદો ન્યસ્તશસ્ત્રો મહાયશાઃ।
હતો ભૂરિશ્રવા રાજઞ્શૂરઃ સાત્યકિના યુધિ॥ 8-2-19 (55006) 
શ્રુતાયુરપિ ચામ્બષ્ઠઃ ક્ષત્રિયાણાં ધુરન્ધરઃ।
ચરન્નભીતવત્સઙ્ખ્યે નિહતઃ સવ્યસાચિના॥ 8-2-20 (55007) 
તવ પુત્રઃ સદામર્ષી કૃતાસ્ત્રો યુદ્ધદુર્મદઃ।
દુઃશાસનો મહારાજ ભીમસેનેન પાતિતઃ॥ 8-2-21 (55008) 
યસ્ય રાજન્ગજાનીકં બહુસાહસ્રમદ્ભુતમ્।
સુદક્ષિણઃ સ સઙ્ગ્રામે નિહતઃ સવ્યસાચિના॥ 8-2-22 (55009) 
કોસલાનામધિપતિર્હત્વા બહુમતાન્પરાન્।
સૌભદ્રેણેહ વિક્રમ્ય ગમિતો યમસાદનમ્॥ 8-2-23 (55010) 
બહુશો યોધયિત્વા તુ ભીમસેનં મહારથમ્।
ચિત્રસેનસ્તવ સુતો ભીમસેનેન પાતિતઃ॥ 8-2-24 (55011) 
મદ્રરાજાત્મજઃ શૂરઃ પરેષાં ભયવર્ધનઃ।
અસિચર્મધરઃ શ્રીમાન્સૌભદ્રેણ નિપાતિતઃ॥ 8-2-25 (55012) 
સમઃ કર્ણસ્ય સમરે યઃ સ કર્ણસ્ય પશ્યતઃ।
વૃષસેનો મહાતેજાઃ શીઘ્રાસ્ત્રો દૃઢવિક્રમઃ॥ 8-2-26 (55013) 
અભિમન્યોર્વધં સ્મૃત્વા પ્રતિજ્ઞામપિ ચાત્મનઃ।
ધનઞ્જયેન વિક્રમ્ય ગમિતો યમસાદનમ્॥ 8-2-27 (55014) 
નિત્યં પ્રસક્તવૈરો યઃ પાણ્ડવૈઃ પૃથિવીપતિઃ।
વિશ્રાવ્ય વૈરં પાર્થેન શ્રુતાયુઃ સ નિપાતિતઃ॥ 8-2-28 (55015) 
શલ્યપુત્રસ્તુ વિક્રાન્તઃ સહદેવેન મારિષ।
હતો રુક્મરથો રાજઞ્શ્યાલો માતુલજો યુધિ॥ 8-2-29 (55016) 
રાજા ભાગીરથો વૃદ્ધો બૃહત્ક્ષત્રશ્ચ કેકયઃ।
પરાક્રમન્તૌ વિક્રાન્તૌ નિહતૌ વીર્યવત્તરૌ॥ 8-2-30 (55017) 
ભગદત્તસુતો રાજન્કૃતપ્રજ્ઞો મંહાબલઃ।
શ્યેનવચ્ચરતા સઙ્ખ્યે નકુલેન નિપાતિતઃ॥ 8-2-31 (55018) 
પિતામહસ્તવ તથા બાહ્લીકઃ સહ બાહ્લિકૈઃ।
નિહતો ભીમસેનેન મહાબાલપરાક્રમઃ॥ 8-2-32 (55019) 
જયત્સેનસ્તથા રાજઞ્જારાસન્ધિર્મહાબલઃ।
માગધો નિહતઃ સઙ્ખ્યે સૌભદ્રેણ મહાત્મના॥ 8-2-33 (55020) 
પુત્રસ્તે દુર્મુખો રાજન્દુઃસહશ્ચ મહારથઃ।
ગદયા ભીમસેનેન નિહતૌ શૂરમાનિનૌ॥ 8-2-34 (55021) 
દુર્મર્ષણો દુર્વિષહો દુર્જયશ્ચ મહારથઃ।
કૃત્વા ત્વસુકરં કર્મ ગતા વૈવસ્વતક્ષયમ્॥ 8-2-35 (55022) 
ઉભૌ કલિઙ્ગવૃષકૌ ભ્રાતરૌ યુદ્ધદુર્મદૌ।
કૃત્વા ચાસુકરં કર્મ ગતૌ વૈવસ્વતક્ષયમ્॥ 8-2-36 (55023) 
સચિવો વૃષપર્વા તે શૂરઃ પરમવીર્યવાન્।
ભીમસેનેન વિક્રમ્ય ગમિતો યમસાદનમ્॥ 8-2-37 (55024) 
તથૈવ પૌરવો રાજા નાગાયુતબલો મહાન્।
સમરે પાણ્ડુપુત્રેણ નિહતઃ સવ્યસાચિના॥ 8-2-38 (55025) 
વસાતયો મહારાજ દ્વિસાહસ્રાઃ પ્રહારિણઃ।
શૂરસેનાશ્ચ વિક્રાન્તાઃ સર્વે યુધિ નિપાતિતાઃ॥ 8-2-39 (55026) 
અભીષાહાઃ કવચિનઃ પ્રહરન્તો રણોત્કટાઃ।
શિબયશ્ચ રથોદારાઃ કાલિઙ્ગસહિતા હતાઃ॥ 8-2-40 (55027) 
ગોકુલે નિત્યસંવૃદ્ધા યુદ્ધે પરમકોપનાઃ।
ગોપાલાઃ કૃતવીરાસ્તે નિહતાઃ સવ્યસાચિના॥ 8-2-41 (55028) 
શ્રેણયો બહુસાહસ્રાઃ સંશપ્તકગણાશ્ચ યે।
તે સર્વે પાર્થમાસાદ્ય ગદા વૈવસ્વતક્ષયમ્॥ 8-2-42 (55029) 
શ્યાલૌ તવ મહારાજ રાજાનૌ વૃષકાચલૌ।
ત્વદર્થમતિવિક્રાન્તૌ નિહતૌ સવ્યસાચિના॥ 8-2-43 (55030) 
ઉગ્રકર્મા મહેષ્વાસો નામતઃ કર્મતસ્તથા।
સાલ્વરાજો મહાબાહુર્ભીમસેનેન પાતિતઃ॥ 8-2-44 (55031) 
ઓઘવાંશ્ચ મહારાજ બૃહન્તઃ સહિતૌ રણે।
પરાક્રમન્તૌ મિત્રાર્થે ગતૌ વૈવસ્વતક્ષયમ્॥ 8-2-45 (55032) 
તથૈવ રથિનાં શ્રેષ્ઠઃ ક્ષેમધૂર્તિર્વિશામ્પતે।
નિહતો ગદયા રાજન્ભીમસેનેન સંયુગે॥ 8-2-46 (55033) 
તથા રાજન્મહેષ્વાસો જલસન્ધૌ મહાબલઃ।
સુમહત્કદનં કૃત્વા હતઃ સાત્યકિના રણે॥ 8-2-47 (55034) 
અલમ્બુસો રાક્ષસેન્દ્રઃ ખરબન્ધુરયાનવાન્।
ઘટોત્કચેન વિક્રમ્ય ગમિતો યમસાદનમ્॥ 8-2-48 (55035) 
રાધેયઃ સૂતપુત્રશ્ચ ભ્રાતરશ્ચ મહારથાઃ।
કેકયાઃ સર્વશશ્ચાપિ નિહતાઃ સ્વ્યસાચિના॥ 8-2-49 (55036) 
માલવા મદ્રકાશ્ચૈવ દ્રાવિડાશ્ચોગ્રકર્મિણઃ।
યૌધેયાશ્ચ લલિત્થાશ્ચ ક્ષુદ્રકાશ્ચાપ્યુશીનરાઃ॥ 8-2-50 (55037) 
માવેલ્લકાસ્તુણ્ડિકેરાઃ સાવિત્રીપુત્રકાશ્ચ યે।
પ્રાચ્યોદીચ્યાઃ પ્રતીચ્યાશ્ચ દાક્ષિણાત્યાશ્ચ મારિષ॥ 8-2-51 (55038) 
પત્તીનાં નિહતાઃ સઙ્ઘા હયાનાં પ્રયુતાનિ ચ।
રથવ્રજાશ્ચ નિહતા હતાશ્ચ વરવારણાઃ॥ 8-2-52 (55039) 
સધ્વજાઃ સાયુધાઃ શૂરાઃ સવર્મામ્બરભૂષણાઃ।
કાલેન મહતાઽઽયસ્તાઃ કુશલૈર્યે ચ વર્ધિતાઃ॥ 8-2-53 (55040) 
તે હતાઃ સમરે રાજન્પાર્થેનાક્લિષ્ટકર્મણા।
અન્યે તથાઽમિતબલાઃ પરસ્પરવધૈષિણઃ॥ 8-2-54 (55041) 
એતે ચાન્યે ચ બહવો રાજાનઃ સગણા રણે।
હતાઃ સહસ્રશો રાજન્યન્માં ત્વં પરિપૃચ્છસિ॥ 8-2-55 (55042) 
એવમેષ ક્ષયો વૃત્તઃ કર્ણાર્જુનસમાગમે।
મહેન્દ્રેણ યથા વૃત્રો યથા રામેણ રાવણઃ॥ 8-2-56 (55043) 
યથા કૃષ્ણેન નરકો મુરુશ્ચ નિહતો રણે।
કાર્તવીર્યશ્ચ રામેણ ભાર્ગવેણ યથા હતઃ॥ 8-2-57 (55044) 
સજ્ઞાતિબાન્ધવઃ શૂરઃ સમરે યુદ્ધદુર્મદઃ।
રણે કૃત્વા મહદ્યુદ્ધં ઘોરં ત્રૈલોક્યમોહનમ્॥ 8-2-58 (55045) 
યથા સ્કન્દેન મહિષો યથા રુદ્રેણ ચાન્ધકઃ।
તથાઽર્જુનેન સ હતો દ્વૈરથે યુદ્ધદુર્મદઃ॥ 8-2-59 (55046) 
સામાત્યબાન્ધવો રાજન્કર્ણઃ પ્રહરતાં વરઃ।
જયાશા ધાર્તરાષ્ટ્રાણાં વૈરસ્ય ચ મુખં નૃપઃ॥ 8-2-60 (55047) 
તીર્ણં તત્પાણ્ડવૈ રાજન્યત્પુરા નાવબુધ્યસે।
ઉચ્યમાનો મહારાજ બન્ધુભિર્હિતકાઙ્ક્ષિભિઃ॥ 8-2-61 (55048) 
`ન કૃતં ચ ત્વયા પૂર્વં દૈવેન વિધિના બલાત્'।
તદિદં સમનુપ્રાપ્તં વ્યસનં સુમહાત્યયમ્॥ 8-2-62 (55049) 
ગાણાં રાજ્યકામાનાં ત્વયા રાજન્હિતૈષિણા।
અહિતાન્યેવ ચીર્ણાનિ તેષાં તે ફલમાગતમ્॥ ॥ 8-2-63 (55050) 
 
ઇતિ શ્રીમન્મહાભારતે કર્ણપર્વણિ દ્વિતીયોઽધ્યાયઃ॥ 2 ॥

Mahabharata - Karna Parva - Chapter Footnotes

8-2-35 દુર્મનાશ્ચ મહારથઃ ઇતિ ક.ખ.ઙ.પાઠઃ। વિકર્ણશ્ચ મહાબલઃ ઇતિ ઙ. પાઠઃ॥ 8-2-48 ખરબન્ધુરયાનવાન્ ગર્દભસંયુતરથવાન્। અલાયુધો રાક્ષસેન્દ્રો બકબન્ધુરયાનવાન્ ઇતિ ક.ખ.ઙ.પાઠઃ॥ 8-2-59 કર્ણસ્તથા હત ઇત્યનુકૃષ્યતે॥ 8-2-2 દ્વિતીયોઽધ્યાયઃ॥





કર્ણપર્વ - અધ્યાય 003

॥ શ્રીઃ ॥

8.3. અધ્યાયઃ 003 

Mahabharata - Karna Parva - Chapter Topics

સઞ્જયેન ધૃતરાષ્ટ્રમ્પતિ યુદ્ધે નિહતાનાં પરેષાં નામકથનમ્॥ 1 ॥

Mahabharata - Karna Parva - Chapter Text

8-3-0 (55051) 
ધૃતરાષ્ટ્ર ઉવાચ। 8-3-0x (4835) 
આખ્યાતા મામકાસ્તાત નિહતા યુધિ પાણ્ડવૈઃ।
હતાંશ્ચ પાણ્ડવેયાનાં મામકૈર્બ્રૂહિ સઞ્જય॥ 8-3-1 (55052) 
સઞ્જય ઉવાચ। 8-3-2x (4836) 
કૃતિનો યુધિ વિક્રાન્તા મહાસત્વા મહાબલાઃ।
સાનુબન્ધાઃ સહામાત્યા ગાઙ્ગેયેન નિપાતિતાઃ॥ 8-3-2 (55053) 
નારાયણા વલ્લવાશ્ચ રામાશ્ચ શતશો પરે।
અનુરક્તાશ્ચ વીરેણ ભીષ્મેણ યુધિ પાતિતાઃ॥ 8-3-3 (55054) 
સમઃ કિરીટિના સઙ્ખ્યે વીર્યેણ ચ બલેન ચ।
સત્યજિત્સત્યસન્ધેન દ્રોણેન નિહતો યુધિ॥ 8-3-4 (55055) 
પાઞ્ચાલાનાં મહેષ્વાસાઃ સર્વે યુદ્વવિશારદાઃ।
દ્રોણેન સહ સઙ્ગમ્ય ગતા વૈવસ્વતક્ષયમ્॥ 8-3-5 (55056) 
તથા વિરાટદ્રુપદૌ વૃદ્વૌ સહસુતૌ નૃપૌ।
પરાક્રમન્તૌ મિત્રાર્થે દ્રોણેન નિહતૌ રણે॥ 8-3-6 (55057) 
યો બાલ એવ સમરે સમ્મિતઃ સવ્યસાચિના।
કેશવેન ચ દુર્ધર્ષો બલદેવેન ચાભિભૂઃ॥ 8-3-7 (55058) 
પરેષાં કદનં કૃત્વા મહદ્રણવિશારદઃ।
પરિવાર્ય મદામાત્રૈઃ ષડ્ભિઃ પરમકૈ રથૈઃ। 
અશક્નુવદ્ભિર્બીભત્સુમભિમન્યુર્નિપાતિતઃ॥  8-3-8 (55059) 
કૃતં તં વિરથં વીરં ક્ષત્રધર્મે વ્યવસ્થિતમ્।
દૌઃશાસનિર્મહારાજ સૌભદ્રં હતવાન્રણે॥ 8-3-9 (55060) 
પટચ્ચરનિહન્તા ચ મહત્યા સેનયા વૃતઃ।
અમ્બષ્ઠસ્ય સુતઃ શ્રીમાન્મિત્રહેતોઃ પરાક્રમન્॥ 8-3-10 (55061) 
આસાદ્ય લક્ષ્મણં વીરં દુર્યોધનસુતં રણે।
સુમહત્કદનં કૃત્વા ગતો વૈવસ્વતક્ષયમ્॥ 8-3-11 (55062) 
બૃહન્તઃ સુમહેષ્વાસઃ કૃતાસ્ત્રો યુદ્વદુર્મદઃ।
દુઃશાસનેન વિક્રમ્ય ગમિતો યમસાદનમ્॥ 8-3-12 (55063) 
મણિમાન્દણ્ડધારશ્ચ રાજાનૌ યુદ્ધદુર્મદૌ।
પરાક્રમન્તૌ મિત્રાર્થે દ્રોણેન યુધિ પાતિતૌ॥ 8-3-13 (55064) 
અંશુમાન્ભોજરાજસ્તુ સહસૈન્યો મહારથઃ।
ભારદ્વાજેન વિક્રમ્ય ગમિતો યમસાદનમ્॥ 8-3-14 (55065) 
સામુદ્રશ્ચિત્રસેનશ્ચ સહ પુત્રેણ ભારત।
સમુદ્રસેનેન બલાદ્ગમિતો યમસાદનમ્॥ 8-3-15 (55066) 
અનૂપવાસી નીલશ્ચ વ્યાધ્રદત્તશ્ચ વીર્યવાન્।
અશ્વત્થામ્ના વિકર્ણેન ગમિતૌ યમસાદનમ્॥ 8-3-16 (55067) 
ચિત્રાયુધશ્ચિત્રયોધી કૃત્વા ચ કદનં મહત્।
ચિત્રમાર્ગેણ વિક્રમ્ય વિકર્ણેન હતો મૃધે।  8-3-17 (55068) 
વૃકોદરસમો યુદ્ધે વૃતઃ કેકયજો યુધિ।
કેકયેન ચ વિક્રમ્ય ભ્રાતા ભ્રાત્રા નિપાતિતઃ॥ 8-3-18 (55069) 
જનમેજયો ગદાયોધી પાર્વતીયઃ પ્રતાપવાન્।
દુર્મુખેન મહારાજ તવ પુત્રેણ પાતિતઃ॥ 8-3-19 (55070) 
રોચમાનૌ નરવ્યાઘ્રૌ રોચમાનૌ ગ્રહાવિવ।
દ્રૌણેન યુગપદ્રાજન્દિવં સમ્પ્રાતિતૌ શરૈઃ॥ 8-3-20 (55071) 
નૃપાશ્ચ પ્રતિયુધ્યન્તઃ પરાક્રાન્તા વિશામ્પતે।
કૃત્વા નસુકરં કર્મ ગતા વૈવસ્વતક્ષયમ્॥ 8-3-21 (55072) 
પુરુજિત્કૃન્તિભોજશ્ચ માતુલૌ સવ્યસાચિનઃ।
સંગ્રામનિર્જિતાઁલ્લોકાન્ગમિતૌ દ્રોણસાયકૈઃ॥ 8-3-22 (55073) 
અભિભૂઃ કાશિરાજશ્ચ કાશિકૈર્બહુભિર્વૃતઃ।
વસુદાનસ્ય પુત્રેણ ત્યાજિતો દેહમાહવે॥ 8-3-23 (55074) 
અમિતૌજા યુધામન્યુરુત્તમૌજાશ્ચ વીર્યવાન્।
નિહત્ય શતશઃ સૂરાનસ્મદીયૈર્નિપાતિતાઃ॥ 8-3-24 (55075) 
મિત્રવર્મા ચ પાઞ્ચાલ્યઃ ક્ષત્રધર્મા ચ ભારત।
દ્રોણેન પરમેષ્વાસૌ ગમિતૌ યમસાદનમ્॥ 8-3-25 (55076) 
શિખણ્ડિતનયો યુદ્ધે ક્ષત્રદેવો યુધામ્પતિઃ।
લક્ષ્મણેન હતો રાજંસ્તવ પૌત્રેણ ભારત॥ 8-3-26 (55077) 
સુચિત્રશ્ચિત્રવર્મા ચ પિતાપુત્રૌ મહારથૌ।
પ્રચરન્તૌ મહાવીરૌ દ્રોણેન નિહતૌ રણે॥ 8-3-27 (55078) 
વાર્ધક્ષેમિર્મહારાજ સમુદ્ર ઇવ પર્વણિ।
આયુધક્ષયમાસાદ્ય પ્રશાન્તિં પરમાં ગતઃ॥ 8-3-28 (55079) 
સેનાબિન્દુસુતઃ શ્રેષ્ઠઃ શાસ્ત્રવાન્પ્રહરન્યુધિ।
બાહ્લિકેન મહારાજ કૌરવેન્દ્રેણ પાતિતઃ॥ 8-3-29 (55080) 
ધૃષ્ટકેતુર્મહારાજ ચેદીનાં પ્રવરો રથઃ।
કૃત્વા નસુકરં કર્મ ગતો વૈવસ્વતક્ષયમ્॥ 8-3-30 (55081) 
તથા સત્યધૃતિર્વીરઃ કૃત્વા કદનમાહવે।
પાણ્ડવાર્થે પરાક્રાન્તો ગમિતો યમસાદનમ્॥ 8-3-31 (55082) 
પુત્રસ્તુ શિશુપાલસ્ય સુકેતુઃ પૃથિવીપતિઃ।
નિહત્ય શાત્રવાન્સઙ્ખ્યે દ્રોણેન નિહતો યુધિ॥ 8-3-32 (55083) 
તથા સત્યધૃતિર્વીરો મદિરાશ્વશ્ચ વીર્યવાન્।
સૂર્યદત્તશ્ચ વિક્રાન્તો નિહતો દ્રોણસાયકૈઃ॥ 8-3-33 (55084) 
`માત્સ્યાદવરજઃ શ્રીમાઞ્શતાનીકો નિપાતિતઃ।
શ્રેણિમાંશ્ચ મહારાજ યુધ્યમાનઃ પરાક્રમી। 
કૃત્વા નસુકરં કર્મ ગતો વૈવસ્વતક્ષયમ્॥  8-3-34 (55085) 
તથૈવ યુધિ વિક્રાન્તો માગધઃ પરમાસ્ત્રવિત્।
ભીષ્મેણ નિહતો રાજઞ્શેતેઽદ્ય પરવીરહા॥ 8-3-35 (55086) 
વિરાટપુત્રઃ શઙ્ખસ્તુ ઉત્તરશ્ચ મહારથઃ।
કુર્વન્તૌ સુમહત્કર્મ ગતૌ વૈવસ્વતક્ષયમ્॥ 8-3-36 (55087) 
વસુદાનશ્ચ કદનં કુર્વાણોઽતીવ સંયુગે।
ભારદ્વાજેન વિક્રમ્ય ગમિતો યમસાદનમ્॥ 8-3-37 (55088) 
એતે ચાન્યે ચ બહવઃ પાણ્ડવાનાં મહારથાઃ।
હતા દ્રોણેન વિક્રમ્ય યન્માં ત્વં પરિપૃચ્છસિ॥ ॥ 8-3-38 (55089) 
 
ઇતિ શ્રીમન્મહાભારતે કર્ણપર્વણિ તૃતીયોઽધ્યાયઃ॥ 3 ॥

Mahabharata - Karna Parva - Chapter Footnotes

8-3-20 રોચમાનૌ એકાનામાનૌ ભ્રાતરૌ॥ 8-3-3 તૃતીયોઽધ્યાયઃ॥





કર્ણપર્વ - અધ્યાય 004

॥ શ્રીઃ ॥

8.4. અધ્યાયઃ 004 

Mahabharata - Karna Parva - Chapter Topics

સઞ્જયેન ધૃતરાષ્ટ્રમ્પ્રતિ હતાવશિષ્ટાનાં નામકથનમ્॥ 1 ॥

Mahabharata - Karna Parva - Chapter Text

8-4-0 (55090) 
ધૃતરાષ્ટ્ર ઉવાચ। 8-4-0x (4837) 
મામકસ્યાસ્ય સૈન્યસ્ય હૃતોત્સેકસ્ય સ઼ઞ્જય।
અવશેષં ન પશ્યામિ કકુદે મૃદિતે સતિ॥ 8-4-1 (55091) 
તૌ હિ વીરૌ મહેષ્વાસૌ મદર્થે કુરુસત્તમૌ।
ભીષ્મદ્રોણૌ હતૌ શ્રુત્વા કોન્વર્થો જીવિતેન મે॥ 8-4-2 (55092) 
ન ચ મૃષ્યામિ રાધેયં હતમાહવશોભિનમ્।
યસ્ય બાહ્વોર્બલં તુલ્યં કુઞ્જરાણાં શતં શતમ્॥ 8-4-3 (55093) 
હતપ્રવરસૈન્યં મે યથા શંસસિ સઞ્જય।
અહતાનપિ મે શંસ યેઽત્ર જીવન્તિ કેચન॥ 8-4-4 (55094) 
એતેષુ હિ મૃતેષ્વદ્ય યે ત્વયા પરિકીર્તિતાઃ।
યેઽપિ જીવન્તિ તે સર્વે મૃતા ઇતિ મતિર્મમ॥ 8-4-5 (55095) 
સઞ્જય ઉવાચ। 8-4-6x (4838) 
યસ્મિન્મહાસ્ત્રાણિ સમર્પિતાનિ
ચિત્રાણિ શુભ્રાણિ ચતુર્વિધાનિ। 
દિવ્યાનિ રાજન્વિહિતાનિ ચૈવ
દ્રોણેન વીરે દ્વિજસત્તમેન॥  8-4-6 (55096) 
મહારથઃ કૃતિમાન્ક્ષિપ્રહસ્તો
દૃઢાયુધો દૃઢમુષ્ટિર્દૃઢેષુઃ। 
સ વીર્યવાન્દ્રોણપુત્રસ્તરસ્વી
વ્યવસ્થિતો યોદ્વુકામસ્ત્વદર્થે॥  8-4-7 (55097) 
આનર્તવાસી હૃદિકાત્મજોઽસૌ
મહારથઃ સાત્વતાનાં વરિષ્ઠઃ। 
સ્વયં ભોજઃ કૃતવર્મા કૃતાસ્ત્રો
વ્યવસ્થિતો યોદ્વુકામસ્ત્વદર્થે॥  8-4-8 (55098) 
આર્તાયનિઃ સમરે દુષ્પ્રકમ્પ્યઃ
સેનાગ્રણીઃ પ્રથમસ્તાવકાનામ્। 
યઃ સ્વસ્રીયાન્પાણ્ડવેયાન્વિસૃજ્ય
સત્યાં વાચં સ્વાં ચિકીર્ષુસ્તરસ્વી॥  8-4-9 (55099) 
તજોવધં સૂતપુત્રસ્ય સઙ્ખ્યે
પ્રતિશ્રુત્યાજાતશત્રોઃ પુરસ્તાત્। 
દુરાધર્ષઃ શક્રસમાનવીર્યઃ
શલ્યઃ સ્થિતો યોદ્વુકામસ્ત્વદર્થે॥  8-4-10 (55100) 
શારદ્વતો ગૌતમશ્ચાપિ રાજ--
ન્મહાબાહુચિત્રાસ્ત્રયોધી। 
ધનુશ્ચિત્રં સુમહદ્ભાવરસાહં
વ્યવસ્થિતો યોદ્વુકામઃ પ્રગૃહ્ય॥  8-4-11 (55101) 
ગાન્ધારરાજઃ સસુતશ્ચ રાજ--
ન્દુર્દ્યૂતદેવી કલહપ્રિયશ્ચ। 
ગાન્ધારમુખ્યૈર્યવનૈશ્ચ રાજ--
ન્વ્યવસ્થિતો યોદ્વુકામસ્ત્વદર્થે॥  8-4-12 (55102) 
મહારથઃ કેકયરાજપુત્રઃ
સદશ્વયુક્તં ચ પતાકિનં ચ। 
રથં સમારુહ્ય કુરુપ્રવીર
વ્યવસ્થિતો યોદ્વુકામસ્ત્વદર્થે॥  8-4-13 (55103) 
તથા સુતસ્તે જ્વલનાર્કવર્ણં
રથં સમાસ્થાય કુરુપ્રવીરઃ। 
વ્યવસ્થિતઃ પુરુમિત્રો નરેન્દ્ર
વ્યભ્રે સૂર્યો ભ્રાજમાનો યથા ખે॥  8-4-14 (55104) 
દુર્યોધનો નાગકુલસ્ય મધ્યે
વ્યવસ્થિતઃ સિંહ ઇવાબભાસે। 
રથેન જામ્બૂનદભૂષણેન
વ્યવસ્થિતઃ સમરે યોત્સ્યમાનઃ॥  8-4-15 (55105) 
સ રાજમધ્યે પુરુષપ્રવીરો
રરાજ જામ્બૂનદચિત્રવર્મા। 
પદ્મપ્રભો વહ્નિરિવાલ્પધૂમો
મેઘાન્તરે સૂર્ય ઇવ પ્રકાશઃ॥  8-4-16 (55106) 
તથા સુષેણોઽપ્યસિચર્મપાણિ--
સ્તવાત્મજઃ સત્યસેનશ્ચ વીરઃ। 
વ્યવસ્થિતૌ ચિત્રસેનેન સાર્ધં
હૃષ્ટાત્માનૌ સમરે યોદ્ધકામૌ॥  8-4-17 (55107) 
હીનિષેવો ભારતરાજપુત્ર
ઉગ્રાયુધઃ શ્રુતવર્મા જયશ્ચ। 
શલશ્ચ સત્યવ્રતદુઃશલૌ ચ
વ્યવસ્થિતાઃ સહસૈન્યા નરાગ્ર્યાઃ॥  8-4-18 (55108) 
કૈતવ્યાનામધિપઃ શૂરમાની
રણેરણે શત્રુહા રાજપુત્રઃ। 
રથી હયી નાગપત્તિપ્રયાયી
વ્યવસ્થિતો યોદ્વુકામસ્ત્વદર્થે॥  8-4-19 (55109) 
વીરઃ શ્રુતાયુશ્ચ ધૃતાયુધશ્ચ
ચિત્રાઙ્ગદશ્ચિત્રસેનશ્ચ વીરઃ। 
વ્યવસ્થિતા યોદ્વુકામા નરાગ્ર્યાઃ
પ્રહારિણો માનિનઃ સત્યસન્ધાઃ॥  8-4-20 (55110) 
કર્ણાત્મજઃ સત્યસન્ધો મહાત્મા
વ્યવસ્થિતઃ સમરે યોદ્વુકામઃ॥  8-4-21 (55111) 
અથાપરૌ કર્ણસુતૌ વરાસ્ત્રૌ
વ્યવસ્થિતૌ લઘુહસ્તૌ નરેન્દ્ર। 
બલે મહત્યુલ્બણસત્વવીર્યૌ
સમાસ્થિતૌ યોદ્વુકામૌ ત્વદર્થે॥  8-4-22 (55112) 
એતૈશ્ચ મુખ્યૈરપરૈશ્ચ રાજ--
ન્યોધપ્રવીરૈરમિતપ્રભાવૈઃ। 
વ્યવસ્થિતો નાગકુલસ્ય મધ્યે
યથા મહેન્દ્રઃ કુરુરાજો જયાય॥  8-4-23 (55113) 
ધૃતરાષ્ટ્ર ઉવાચ। 8-4-24x (4839) 
આખ્યાતા જીવમાના યે પરે સૈન્યા યથાયથમ્।
ઇતીદમવગચ્છામિ વ્યક્તમર્થાભિપત્તિતઃ॥ 8-4-24 (55114) 
વૈશમ્પાયન ઉવાચ। 8-4-25x (4840) 
એવં બ્રુવન્નેવ તદા ધૃતરાષ્ટ્રોઽમ્બિકાસુતઃ।
હતપ્રવીરં ભૂયિષ્ઠં કિઞ્ચિચ્છેષં સ્વકં બલમ્। 
શ્રુત્વા વ્યામોહમાગચ્છચ્છોકવ્યાકુલિતેન્દ્રિયઃ॥  8-4-25 (55115) 
વ્યાકુલં મે મનસ્તાત શ્રુત્વા સુમહદપ્રિયમ્॥
મનો મુહ્યતિ ચાઙ્ગાનિ ન ચ શક્નોમિ ધાવિતુમ્। 
ઇત્યેવમુક્ત્વા વચનં ધૃતરાષ્ટ્રોઽમ્બિકાસુતઃ।
ભ્રાન્તચિત્તસ્તતઃ સોઽથ બભૂવ જગતીપતિઃ॥ ॥  8-4-26 (55116) 
 
ઇતિ શ્રીમન્મહાભારતે કર્ણપર્વણિ ચતુર્થોઽધ્યાયઃ॥ 4 ॥

Mahabharata - Karna Parva - Chapter Footnotes

8-4-1 કકુદે પ્રધાનપુરુષસમૂહે ભીષ્મદ્રોણકર્ણરૂપે મૃદિતેનાશિતે સતિ॥ 8-4-5 મૃતાઃ મૃતપ્રાયાઃ॥ 8-4-6 ચતુર્વિધાનિ દૃઢદૂરસૂક્ષ્મશબ્દવેધીનિ। વિહિતાનિ ધનુર્વેદોદિતાનિ॥ 8-4-7 કૃતિમાન્ અવન્ધ્યયત્નઃ॥ 8-4-9 આર્તાયનિઃ શલ્યઃ। સ્વસ્રીયાન્ ભાગિનેયાન્॥ 8-4-19 નાગપત્તિપ્રયાયી નાગૈઃ પત્તિભિશ્ચ પ્રયાતું શીલમસ્ય। નાગરથપ્રયાયીતિ પાઠાન્તરમ્॥ 8-4-24 સૈન્યાઃ સેનામર્હન્તિ તે રાજાનઃ। યથાયથં પક્ષદ્વયેઽપિ જીવમાના આખ્યાતાઃ। ઇદં ભાવિજયપરાજયાદિકમ્। ઇતિ અનેન પક્ષદ્વયબલતોલનેન વ્યક્તં સ્પૃષ્ટમભિગચ્છામિ જાનામિ। અર્થાભિપત્તિતઃ ફલોપપત્તિતઃ। તેન જયો મદીયાનાં નાસ્તીતિ નિશ્ચિનોમીતિ ભાવઃ। આખ્યાતા વૈ જીવમાનાઃ પરેભ્યોઽન્યે યથા ધ્નુવમ્। ઇતીદમવગચ્છામિ વ્યક્તમર્થો વ્યવસ્થિતઃ। ઇતિ ક.ખ.ડ.પાઠઃ॥ 8-4-4 ચતુર્થોઽધ્યાયઃ॥





કર્ણપર્વ - અધ્યાય 005

॥ શ્રીઃ ॥

8.5. અધ્યાયઃ 005 

Mahabharata - Karna Parva - Chapter Topics

ધૃતરાષ્ટ્રેણ કર્ણગુણાનુવર્ણનપૂર્વકં શોચનમ્॥ 1 ॥

Mahabharata - Karna Parva - Chapter Text

8-5-0 (55117) 
જનમેજય ઉવાચ। 8-5-0x (4841) 
શ્રુત્વા કર્ણં હતં યુદ્વે પુત્રાંશ્ચૈવ પલાયિનઃ।
નરેન્દ્રઃ કિઞ્ચિદાશ્વસ્તો દ્વિજશ્રેષ્ઠ કિમબ્રવીત્॥ 8-5-1 (55118) 
પ્રાપ્તવાન્પરમં દુઃખં પુત્રવ્યસનજં મહત્।
તસ્મિન્યદુક્તવાન્કાલે તન્મમાચક્ષ્વ પૃચ્છતઃ॥ 8-5-2 (55119) 
વૈશમ્પાયન ઉવાચ। 8-5-3x (4842) 
શ્રુત્વા કર્ણસ્ય નિધનમશ્રદ્વેયમિવાદ્ભુતમ્।
ભૂતસમ્મોહનં ભીમં મેરોઃ સંસર્પણં યથા॥ 8-5-3 (55120) 
ચિત્તમોહમિવાયુક્તં ભાર્ગવસ્ય મહામતેઃ।
પરાજયમિવેન્દ્રસ્ય દ્વિષદ્ધ્યો ભીમકર્મણઃ॥ 8-5-4 (55121) 
દિવઃ પ્રપતનં ભાનોરુરવ્યામિવ મહાદ્યુતેઃ।
સંશોષણમિવાચિન્ત્યં સમુદ્રસ્યાક્ષયામ્ભસઃ॥ 8-5-5 (55122) 
મહીવિયદ્દિગમ્બૂનાં સર્વનાશમિવાદ્ભુતમ્।
કર્મણોરિવ વૈફલ્યમુભયોઃ પુણ્યપાપયોઃ॥ 8-5-6 (55123) 
સઞ્ચિન્ત્ય નિપુણં બુદ્ધ્યા ધૃતરાષ્ટ્રો જનેશ્વરઃ।
નેદમસ્તીતિ સઞ્ચિન્ત્ય કર્ણસ્ય સમરે વધમ્॥ 8-5-7 (55124) 
પ્રાણિનામેવમાત્મત્વાત્સ્યાદપીતિ વિચાર્ય ચ।
શોકાગ્નિના દહ્યમાનો ધમ્યમાન ઇવાશયે॥ 8-5-8 (55125) 
વિસ્રસ્તાઙ્ગઃ શ્વસન્દીનો હાહેત્યુક્ત્વા સુદુઃખિતઃ।
વિલલાપ મહારાજ ધૃતરાષ્ટ્રોઽમ્બિકાસુતઃ॥ 8-5-9 (55126) 
ધૃતરાષ્ટ્ર ઉવાચ। 8-5-10x (4843) 
સઞ્જયાધિરથિર્વીરઃ સિંહદ્વિરદવિક્રમઃ।
વૃષભપ્રતિમસ્કન્ધો વૃષભાક્ષગતિસ્વરઃ॥ 8-5-10 (55127) 
વૃષભો વૃષભસ્યેવ યો યુદ્ધે ન નિવર્તતે।
શત્રોરપિ મહેન્દ્રસ્ય વજ્રસંહનનો યુવા॥ 8-5-11 (55128) 
યસ્ય જ્યાતલશબ્દેન શરવૃષ્ટિરવેણ ચ।
રથાશ્વનરમાતઙ્ગા નાવતિષ્ઠન્તિ સંયુગે॥ 8-5-12 (55129) 
યમાશ્રિત્ય મહાબાહું દ્વિષત્સઙ્ઘઘ્નમચ્યુતમ્।
દુર્યોધનોઽકરોદ્વૈરં પાણ્ડુપુત્રૈર્મહારથૈઃ॥ 8-5-13 (55130) 
સ કથં રથિનાં શ્રેષ્ઠઃ કર્ણઃ પાર્થેન સંયુગે।
નિહતઃ પુરુષવ્યાઘ્રઃ પ્રસહ્યાસહ્યવિક્રમઃ॥ 8-5-14 (55131) 
યો નામન્યત વૈ નિત્યમચ્યુતં ચ ધનઞ્જયમ્।
ન વૃષ્મીન્સહિતાનન્યાન્સ્વબાહુબલદર્પિતઃ॥ 8-5-15 (55132) 
શાર્ઙ્ગગાણ્ડીવધન્વાનૌ સહિતાવપરાજિતૌ।
અહં દિવ્યાદ્રથાદેકઃ પાતયિષ્યામિ સંયુગે॥ 8-5-16 (55133) 
ઇતિ યઃ સતતં મન્દમવોચલ્લોભમોહિતમ્।
દુર્યોધનમવાચીનં રાજ્યકામુકમાતુરમ્॥ 8-5-17 (55134) 
યોઽજયત્સર્વકામ્ભોજાનાવન્ત્યાન્કેકયૈઃ સહ।
ગાન્ધારાન્મદ્રકાન્માત્સ્યાંસ્ત્રિગર્તાંસ્તઙ્કણાઞ્શકાન્।  8-5-18 (55135) 
પાઞ્ચાલાંશ્ચ વિદેહાંશ્ચ કુલિન્દાન્કાશિકોસલાન્
સૂહ્માનઙ્ગાંશ્ચ વઙ્ગાંશ્ચ નિષાદાન્પુણ્ડ્રકીકટાન્॥  8-5-19 (55136) 
વત્સાન્કલિઙ્ગાન્દરદાનશ્મકાનૃષિકાનપિ।
`શબરાન્હારહૂણાંશ્ચ પ્રઘૂણાન્સરલાનપિ॥ 8-5-20 (55137) 
મ્લેચ્છરાષ્ટ્રાધિપાંશ્ચૈવ દુર્ગાનાટવિકાંસ્તથા'।
જિત્વૈતાન્સમરે વીરઃ પ્રદીપ્તૈઃ કઙ્કપત્રિભિઃ॥ 8-5-21 (55138) 
કરમાહારયામાસ જિત્વા સર્વાનરીંસ્તથા।
દુર્યોધનસ્ય વૃદ્ધ્યર્થં રાધેયો રથિનાં વરઃ। 
દિવ્યાસ્ત્રવિમન્હાતેજાઃ કર્ણો વૈકર્તનો વૃષઃ॥  8-5-22 (55139) 
સેનાગોપશ્ચ સ કથં શત્રુભિઃ પરમાસ્ત્રવિત્।
ઘાતિતઃ પાણ્ડવૈઃ શૂરૈઃ સમરે વીર્યશાલિભિઃ॥ 8-5-23 (55140) 
વૃષો મહેન્દ્રો દેવેષુ વૃષઃ કર્ણો નરેષ્વપિ।
તૃતીયમન્યં લોકેષુ વૃષં નૈવાનુશુશ્રુમ॥ 8-5-24 (55141) 
ઉચ્ચૈઃ શ્રવા વરોઽશ્વાનાં રાજ્ઞાં વૈશ્રવણો વરઃ।
વરો મહેન્દ્રો દેવાનાં કર્ણઃ પ્રહરતાં વરઃ॥ 8-5-25 (55142) 
યોઽજિતઃ પાર્થિવૈઃ શૂરૈઃ સમર્થૈર્વીર્યશાલિભિઃ।
દુર્યોધનસ્ય વૃદ્ધ્યર્થં કૃત્સ્નામુર્વીમથાજયત્॥ 8-5-26 (55143) 
યં લબ્ધ્વા માગધો રાજા સાંત્વમાનોઽથ સૌહૃદૈઃ।
અરૌત્સીત્પાર્થિવં ક્ષત્રમૃતે યાદવકૌરવાન્॥ 8-5-27 (55144) 
તં શ્રુત્વા નિહતં કર્ણં દ્વૈરથે સવ્યસાચિના।
શોકાર્ણવે નિમગ્નોઽહં ભિન્ના નૌરિવ સાગરે॥ 8-5-28 (55145) 
તં વૃષં નિહતં શ્રુત્વા દ્વૈરથે રથિનાં વરમ્।
શોકાર્ણવે નિમગ્નોઽહમપ્લુવઃ સાગરે યથા॥ 8-5-29 (55146) 
ઈદૃશૈર્યદ્યહં દુઃખૈર્ન વિનશ્યામિ સઞ્જય।
વજ્રાદ્દૃઢતરં મન્યે હૃદયં મમ દુર્ભિદમ્॥ 8-5-30 (55147) 
જ્ઞાતિસંબન્ધિમિત્રાણામિમં શ્રુત્વા પરાભવમ્।
કો મદન્યઃ પુમાઁલ્લોકે ન જહ્યાત્સૂત જીવિતમ્॥ 8-5-31 (55148) 
વિષમગ્નિં પ્રપાતં ચ પર્વતાગ્રાદહં વૃણે।
`મહાપ્રસ્થાનગમનં જલં પ્રાયોપવેશનમ્'। 
ન હિ શક્ષ્યામિ દુઃખાનિ સોઢું કષ્ટાનિ સઞ્જય॥ ॥  8-5-32 (55149) 
 
ઇતિ શ્રીમન્મહાભારતે કર્ણપર્વણિ પઞ્ચમોઽધ્યાયઃ॥ 5 ॥

Mahabharata - Karna Parva - Chapter Footnotes

8-5-1 પુત્રાંશ્ચૈવ નિપાતિતાન્ ઇતિ ઝ.પાઠઃ॥ 8-5-4 ભાર્ગવસ્ય રામસ્ય શુક્રસ્ય વા॥ 8-5-7 કર્ણસ્ય વધં સઞ્ચિન્ત્ય મનસ્યાલોચ્ય ઇદં કૃત્સ્નં જગત્સ્વસૈન્યં વા નાસ્તીતિ સઞ્ચિન્ત્ય નિશ્ચિત્ય વિલલાપેતિ તૃતીયેન સમ્બન્ધઃ॥ 8-5-17 અવાચીનં ચિન્તયાઽધોમુખમ્॥ 8-5-24 જલવર્ષિત્વાદ્દેવેષુ મહેન્દ્રો વૃષઃ। ધનવર્ષિત્વાન્મનુષ્યેષુ કર્ણોવૃષઃ। તૃતીયમેવમભિતો વૃષ્ટિકર્તારં વૃષમ્॥ 8-5-29 નૌકાહીનઃ॥ 8-5-5 પઞ્ચમોઽધ્યાયઃ॥





કર્ણપર્વ - અધ્યાય 006

॥ શ્રીઃ ॥

8.6. અધ્યાયઃ 006 

Mahabharata - Karna Parva - Chapter Topics

કર્ણવધશ્રવણાનન્તરીયકધૃતરાષ્ટ્રપ્રવૃત્તિં પૃષ્ટેન વૈશમ્પાયનેન કર્ણદુર્યોધનસ્તુતિનિન્દાપૂર્વકં સઞ્જયમ્પ્રતિ કર્ણાર્જુનયુદ્ધકથનચોદનારૂપધૃતરાષ્ટ્રપ્રવૃત્તિકથનમ્॥ 1 ॥

Mahabharata - Karna Parva - Chapter Text

8-6-0 (55150) 
સઞ્જય ઉવાચ। 8-6-0x (4844) 
શ્રિયા કુલેન યશસા તપસા ચ શ્રુતેન ચ।
ત્વામદ્ય સન્તો મન્યન્તે યયાતિમિવ નાહુષમ્॥ 8-6-1 (55151) 
શ્રુતે મહર્ષિપ્રતિમઃ કૃતકૃત્યોઽસિ પાર્થિવ।
પર્યવસ્થાપયાત્માનં મા વિષાદે મનઃ કૃથાઃ॥ 8-6-2 (55152) 
ધૃતરાષ્ટ્ર ઉવાચ। 8-6-3x (4845) 
દૈવમેવ પરં મન્યે ધિક્પૌરુષમનર્થકમ્।
યત્ર સાલપ્રતીકાશઃ કર્ણોઽહન્યત સંયુગે॥ 8-6-3 (55153) 
હત્વા યુધિષ્ઠિરાનીકં પાઞ્ચાલાનાં રથવ્રજાન્।
પ્રતાપ્ય શરવર્ષેણ દિશઃ સર્વા મહારથઃ॥ 8-6-4 (55154) 
મોહિયિત્વા રણે પાર્થાન્વજ્નહસ્ત ઇવાસુરાન્।
સ કથં નિહતઃ શેતે વાયુરુગ્ણ ઇવ દ્રુમઃ॥ 8-6-5 (55155) 
શોકસ્યાન્તં ન પશ્યામિ પારં જલનિધેરિવ।
ચિન્તા મે વર્ધતેઽતીવ મુમૂર્ષા ચાપિ જાયતે॥ 8-6-6 (55156) 
કર્ણસ્ય નિધનં શ્રુત્વા વિજયં ફલ્ગુનસ્ય ચ।
અશ્રદ્ધેયમહં મન્યે વધં કર્ણસ્ય સઞ્જય॥ 8-6-7 (55157) 
વજ્રસારમિદં નૂનં હૃદયં દુર્ભિદં મમ।
યચ્છ્રુત્વા પુરુષવ્યાઘ્રં હતં કર્ણં ન દીર્યતે॥ 8-6-8 (55158) 
આર્યુર્નૂનં સુદીર્ઘં મે વિહિતં દૈવતૈઃ પુરા।
યત્ર કર્ણં હતં શ્રુત્વા જીવામીહ સુદુઃખિતઃ॥ 8-6-9 (55159) 
ધિગ્જીવિતમિદં ચૈવ સુહૃદ્વીનસ્ય સઞ્જય।
અદ્ય ચાહં દશામેતાં ગતઃ સઞ્જય ગર્હિતામ્। 
કૃપણં વર્તયિષ્યામિ શોચ્યઃ સર્વસ્ય મન્દધીઃ॥  8-6-10 (55160) 
અહમેવ પુરા ભૂત્વા સર્વલોકસ્ય સત્કૃતઃ।
પરિભૂતઃ કથં સૂત પરૈઃ શક્ષ્યામિ જીવિતુમ્॥ 8-6-11 (55161) 
દુઃખાદ્દુઃખતરં ભન્યે પ્રાપ્તવાનસ્મિ સઞ્જય।
ભીષ્મદ્રોણવધેનૈવ કર્ણસ્ય ચ મહાત્મનઃ॥ 8-6-12 (55162) 
નાવશેષં પ્રપશ્યામિ સૂતપુત્રે હતે યુધિ।
સહિ પારં મહાનાસીત્પુત્રાણાં મમ સઞ્જય॥ 8-6-13 (55163) 
યુદ્ધે હિ નિહતઃ શૂરો વિસૃજન્સાયકાન્બહૂન્।
કો હિ મે જીવિતેનાર્થસ્તમૃતે પુરુષર્ષભમ્॥ 8-6-14 (55164) 
રથાદાધિરથિર્નૂનં ન્યપતત્સાયકાર્દિતઃ।
પર્વતસ્યેવ શિખરં વ જ્રપાતાદ્વિદારિતમ્॥ 8-6-15 (55165) 
સ શેતે પૃથિવીં નૂનં શોભયન્રુધિરોક્ષિતઃ।
માતઙ્ગ ઇવ મત્તેન મતાઙ્ગેન નિપાતિતઃ॥ 8-6-16 (55166) 
યો બલં ધાર્તરાષ્ટ્રાણાં પાણ્ડવાનાં યતો ભયમ્।
સોઽર્જુનેન હતઃ કર્ણઃ પ્રતિમાનં ધનુષ્મતામ્॥ 8-6-17 (55167) 
સ હિ વીરો મહેષ્વાસો મિત્રાણામભયઙ્કરઃ।
શેતે વિનિહતો વીરઃ શક્રેણેવ પુરા બલઃ॥ 8-6-18 (55168) 
પઙ્ગોરિવાધ્વગમનં દરિદ્રસ્યેવ કામિતમ્।
દુર્યોધનસ્ય લોભશ્ચ સમાન્યેતાનિ સઞ્જય॥ 8-6-19 (55169) 
અન્યથા ચિન્તિતં કાર્યમન્યથા તત્તુ જાયતે।
અહો નુ બલવદ્દૈવં કાલશ્ચ દુરતિક્રમઃ॥ 8-6-20 (55170) 
પલાયમાનઃ કૃપણો દીનાત્મા દીનપૌરુષઃ।
કચ્ચિદ્વિનિહતઃ સૂત પુત્રો દુઃશાસનો મમ॥ 8-6-21 (55171) 
કચ્ચિન્ન દીનાચરિતં કૃતવાંસ્તાત સંયુગે।
કચ્ચિન્ન નિહતઃ શૂરા યથાઽન્યે ક્ષત્રિયર્ષભાઃ॥ 8-6-22 (55172) 
યુધિષ્ઠિરસ્ય વચનં મા યુદ્ધમિતિ સર્વદા।
દુર્યોધનો નાભ્યગૃહ્ણાન્મૂઢઃ પથ્યમિવૌષધમ્॥ 8-6-23 (55173) 
શતલ્પે શયાનેન ભીષ્મેણ સુમહાત્મના।
પાનીયં યાચિતઃ પાર્થઃ સોવિધ્યન્મેદિનીતલમ્॥ 8-6-24 (55174) 
જલસ્ય ધારાં જનિતાં દૃષ્ટ્વા પાણ્ડુસુતેન ચ।
અબ્રવીત્સ મહાબાહુસ્તાત સંશામ્ય પાણ્ડવૈઃ॥ 8-6-25 (55175) 
પ્રશમાદ્વિ ભવેચ્છાન્તિર્મદન્તં યુદ્ધમસ્તુ વઃ।
ભ્રાતૃભાવેન પૃથિવીં ભુઙ્ક્ષ્વ પાણ્ડુસુતૈઃ સહ॥ 8-6-26 (55176) 
અકુર્વન્વચનં તસ્ય નૂનં શોચતિ પુત્રકઃ।
તદિદં સમનુપ્રાપ્ત વચનં દીર્ઘદર્શિનઃ॥ 8-6-27 (55177) 
અહં તુ નિહતામાત્યો હતપુત્રશ્ચ સઞ્જય।
દ્યૂતતઃ કૃચ્છ્રમાપન્નો લૂનપક્ષ ઇવ દ્વિજઃ॥ 8-6-28 (55178) 
યથા હિ શકુનિં ગૃહ્ય છિત્ત્વા પક્ષૌ ચ સઞ્જય।
વિસર્જયન્તિ સંહૃષ્ટાઃ ક્રીડમાનાઃ કુમારકાઃ॥ 8-6-29 (55179) 
લૂનપક્ષતયા તસ્ય ગમનં નોપપદ્યતે।
તથાહમપિ સમ્પ્રાપ્તો લૂનપક્ષ ઇવ દ્વિજઃ॥ 8-6-30 (55180) 
ક્ષીણઃ સર્વાર્થહીનશ્ચ નિર્જ્ઞાતિર્બન્ધુવર્જિતઃ।
કાં દિશં પ્રતિપત્સ્યામિ દીનઃ શત્રુવશં ગતઃ॥ 8-6-31 (55181) 
વૈશમ્પાયન ઉવાચ। 8-6-32x (4846) 
ઇત્યેવં ધૃતરાષ્ટ્રોઽથ વિલપ્ય બહુદુઃખિતઃ।
પ્રોવાચ સઞ્જયં ભૂયઃ સોકવ્યાકુલમાનસઃ॥ 8-6-32 (55182) 
ધૃતરાષ્ટ્ર ઉવાચ। 8-6-33x (4847) 
યોઽજયત્સર્વકામ્ભોજાનમ્બષ્ઠાન્કૈકયૈઃ સહ।
ગાન્ધારાંશ્ચ વિદેહાંશ્ચ જિત્વા કાર્યાર્થમાહવે॥ 8-6-33 (55183) 
દુર્યોધનસ્ય વૃદ્ધ્યર્થં યોઽજયત્પૃથિવીં પ્રભુઃ।
સ જિતઃ પાણ્ડવૈઃ શૂરૈઃ સમરે વાહુશાલિભિઃ॥ 8-6-34 (55184) 
તસ્મિન્હતે મહેષ્વાસે કર્ણે યુધિ કિરીટિના।
કે વીરાઃ પર્યતિષ્ઠન્ત તન્મમાચક્ષ્વ સઞ્જય॥ 8-6-35 (55185) 
કચ્ચિન્નૈકઃ પરિત્યક્તઃ પાણ્ડવૈર્નિહતો રણે।
ઉક્તં ત્વયા પુરા તાત યથા વીરો નિપાતિતઃ॥ 8-6-36 (55186) 
ભીષ્મમપ્રતિયુધ્યન્તં શિખમ્ડી સાયકોત્તમૈઃ।
પાતયામાસ સમરે સર્વશસ્ત્રભૃતાં વરમ્॥ 8-6-37 (55187) 
તથા દ્રૌપદિના દ્રોણો ન્યસ્તસર્વાયુધો યુધિ।
`ધર્મરાજવચઃ શ્રુત્વા અશ્વત્થામા હતસ્ત્વિતિ'॥ 8-6-38 (55188) 
યુક્તયોગો મહેષ્વાસઃ શરૈર્બહુભિરાચિતઃ।
નિહતઃ ખઙ્ગમુદ્યમ્ય ધૃષ્ટદ્યુમ્નેન સઞ્જય॥ 8-6-39 (55189) 
અન્તરેણ હતાવેતૌ છલેન ચ વિશેષતઃ।
અશ્રૌષમહમેતદ્વૈ ભીષ્મદ્રોણૌ નિપાતિતૌ॥ 8-6-40 (55190) 
ભીષ્મદ્રોણૌ હિ સમરે ન હન્યાદ્વજ્રભૃત્સ્વયમ્।
ન્યાયેન યુધ્યન્સમરે તદ્વૈ સત્યં બ્રવીમિ તે॥ 8-6-41 (55191) 
કર્ણં ત્વસ્યન્તમસ્ત્રાણિ દિવ્યાનિ ચ બહૂનિ ચ।
કથમિન્દ્રોપમં વીરં મૃત્યુર્યુદ્વે સમસ્પૃશત્॥ 8-6-42 (55192) 
યસ્ય વિદ્યુત્પ્રભાં શક્તિં દિવ્યાં કનકભૂષણામ્।
પ્રાયચ્છદ્દ્વિષતાં હન્ત્રીં કુણ્ડલાભ્યાં પુરન્દરઃ॥ 8-6-43 (55193) 
યસ્ય સર્પમુખો દિવ્યઃ શરઃ કાઞ્ચનભૂષણઃ।
અશેત નિશિતઃ પત્રી સમરેષ્વરિસૂદનઃ॥ 8-6-44 (55194) 
ભીષ્મદ્રોણમુખાન્વીરાન્યોઽવમત્ય મહારથાન્।
જામદગ્ન્યાન્મહાઘોરં બ્રાહ્મમસ્ત્રમશિક્ષત॥ 8-6-45 (55195) 
યશ્ચ દ્રોણમુખાન્દૃષ્ટ્વા વિમુખાનર્દિતાઞ્શરૈઃ।
સૌભદ્રસ્ય મહાબાહુર્વ્યધમત્કાર્મુકં શિતૈઃ॥ 8-6-46 (55196) 
યશ્ચ નાગાયુતપ્રાણાં વજ્રરંહસમચ્યુતમ્।
વિરથં સહસા કૃત્વા ભીમસેનમપાહસત્॥ 8-6-47 (55197) 
સહદેવં ચ નિર્જિત્ય શરૈઃ સન્નતપર્વભિઃ।
કૃપયા વિરથં કૃત્વા નાહનદ્ધર્મચિન્તયા॥ 8-6-48 (55198) 
યશ્ચ માયાસહસ્રાણિ વિકુર્વાણં જયૈષિણમ્।
ઘટોત્કચં રાક્ષસેન્દ્રં શક્રશક્ત્યા નિજઘ્નિવાન્॥ 8-6-49 (55199) 
એવાંશ્ચ દિવસાન્યસ્ય યુદ્ધે ભીતો ધનઞ્જયઃ।
નાગમદ્દ્વૈરથં વીરઃ સ કથં નિહતો રણે॥ 8-6-50 (55200) 
[સંશપ્તકાનાં યોધા યે આહ્વયન્ત સદાઽન્યતઃ।
એતાન્હત્વા હનિષ્યામિ પશ્ચાદ્વૈકર્તનં રણે॥ 8-6-51 (55201) 
ઇતિ વ્યપદિશન્પાર્થો વર્જયન્સૂતજં રણે।
સ કથં નિહતો વીરઃ પાર્થેન પરવીરહા॥]  8-6-52 (55202) 
રથભહ્ગો ન ચેત્તસ્ય ધનુર્વા ન વ્યશીર્યત।
ન ચેદસ્ત્રાણિ નષ્ટાનિ સ કથં નિહતઃ પરૈઃ॥ 8-6-53 (55203) 
કો હિ શક્તો રણે કર્ણં વિધુન્વાનં મહદ્ધનુઃ।
વિમુઞ્ચન્તં શરાન્ઘોરાન્દિવ્યાન્યસ્ત્રાણિ ચાહવે। 
જેતું પુરુષશાર્દૂલં શાર્દૂલમિવ વેગિનમ્॥  8-6-54 (55204) 
ધ્રવં તસ્ય ધનુશ્છિન્નં રથો વાઽપિ મહીં ગતઃ।
અસ્ત્રાણિ વા પ્રનષ્ટાનિ યથા શંસસિ મે હતમ્। 
ન હ્યન્યદપિ પશ્યામિ કારણં તસ્ય નાશને॥  8-6-55 (55205) 
ન હિન્મિ ફલ્ગુનં યાવત્તાવત્પાદૌ ન ધાવયે।
ઇતિ યસ્ય મહાઘોરં વ્રતમાસીન્મહાત્મનઃ॥ 8-6-56 (55206) 
યસ્ય ભીતો રમે નિદ્રાં ધર્મરાજો યુધિષ્ઠિરઃ।
ત્રયોદશસમા નિત્યં નાભજત્પુરુષર્ષભઃ॥ 8-6-57 (55207) 
યસ્ય વીર્યવતો વીર્યમુપાશ્રિત્ય મહાત્મનઃ।
મમ પુત્રઃ સભાં ભાર્યાં પાણ્ડૂનાં નીતવાન્બલાત્॥ 8-6-58 (55208) 
તત્રાપિ ચ સભામધ્યે પાણ્ડવાનાં ચ પશ્યતામ્।
દાસભાર્યેતિ પાઞ્ચાલીમબ્રવીત્કુરુસન્નિધૌ॥ 8-6-59 (55209) 
[ન સન્તિ તપયઃ કૃષ્ણે સર્વે ષણ્ડતિલૈઃ સમાઃ।
ઉપતિષ્ઠસ્વ ભર્તારમન્યં વા વરવર્ણિનિ॥ 8-6-60 (55210) 
ઇત્યેવં યઃ પુરા વાચો રૂક્ષાઃ સંશ્રાવયન્રુષા।
સભાયાં સૂતજઃ કૃષ્ણાં સ કથં નિહતઃ પરૈઃ॥ 8-6-61 (55211) 
યદિ ભીષ્મો રણશ્લાઘી દ્રોણો વા યુધિ દુર્મદઃ।
ન હનિષ્યતિ કૌન્તેયાન્પક્ષપાતાત્સુયોધન। 
સર્વાનેવ હનિષ્યામિ વ્યેતુ તે માનસો જ્વરઃ॥  8-6-62 (55212) 
કિં કરિષ્યતિ ગાણ્ડીવમક્ષય્યૌ ચ મહેષુધી।
સ્નિગ્ધચન્દનદિગ્ધસ્ય મચ્છરસ્યાભિધાવતઃ। 
સ નૂનમૃષભસ્કન્ધો હ્યર્જુનેન કથં હતઃ॥]  8-6-63 (55213) 
યશ્ચ ગાણ્ડીવમુક્તાનાં સ્પર્શમુગ્રમચિન્તયન્।
અપતિર્હ્યસિ કૃષ્ણેતિ બ્રુવન્પાર્થાનવૈક્ષત॥ 8-6-64 (55214) 
યસ્ય નાસીદ્ભયં પાર્થાત્સપુત્રાત્સજનાર્દનાત્।
સ્વબાહુબલમાશ્રિત્ય મુહૂર્તમપિ સઞ્જય॥ 8-6-65 (55215) 
તસ્ય નાઽહં વધં મન્યે દેવૈરપિ સવાસવૈઃ।
પ્રતીપમભિઘાવદ્ભિઃ કિં પુનસ્તાત પાણ્ડવૈઃ॥ 8-6-66 (55216) 
ન હિ જ્યાં સંસમ્પૃશાનસ્ય તલત્રે વાઽપિ ગૃહ્ણતઃ।
પુમાનાધિરથેઃ સ્થાતું કશ્ચિત્પ્રમુખતોઽર્હતિ॥ 8-6-67 (55217) 
અપિ સ્યાન્મેદિની હીના સોમસૂર્યપ્રભાંશુભિઃ।
ન વધ- પુરુષેન્દ્રસ્ય સંયુગેષ્વપલાયિનઃ॥ 8-6-68 (55218) 
યેન મન્દઃ સહાયેન ભ્રાત્રા દુઃશાસનેન ચ।
વાસુદેવસ્ય દુર્બુદ્ધિઃ પ્રત્યાખ્યાનમરોચત॥ 8-6-69 (55219) 
સ નૂનં વૃષભસ્કન્ધં કર્ણં દૃષ્ટ્વા નિપાતિતમ્।
દુઃશાસનં ચ નિહતં મન્યે શોચતિ પુત્રકઃ॥ 8-6-70 (55220) 
હતં વૈકર્તનં દૃષ્ટ્વા દ્વૈરથે સવ્યસાચિના।
જયતઃ પાણ્ડવાન્દૃષ્ટ્વા કિંસ્વિદ્દુર્યોધનોઽબ્રવીત્॥ 8-6-71 (55221) 
[દુર્મર્ષણં હતં દૃષ્ટ્વા વૃષસેનં ચ સંયુગે।
પ્રભગ્રં ચ બલં દૃષ્ટ્વા વધ્યમાનં મહારથૈઃ॥ 8-6-72 (55222) 
પરાઙ્મુખાંશ્ચ રાજ્ઞસ્તુ પલાયનપરાયણાન્।
વિદ્રુતાન્રથિનો દૃષ્ટ્વા મન્યે શોચતિ પુત્રકઃ॥ 8-6-73 (55223) 
અનેયશ્ચાભિમાની ચ દુર્બુદ્ધિરજિતેન્દ્રિયઃ।
હતોત્સાહં બલં દૃષ્ટ્વા કિંસ્વિદુર્યોધનોઽબ્રવીત્॥ 8-6-74 (55224) 
સ્વયં વૈરં મહત્કૃત્વા વાર્યમાણઃ સુહૃદ્ગણૈઃ।
પ્રધને હતભૂયિષ્ઠૈઃ કિંસ્વિદ્દુર્યોધનોઽબ્રવીત્॥ 8-6-75 (55225) 
ભ્રાતરં નિહતં દૃષ્ટ્વા ભીમસેનેન સંયુગે।
રુધિરે પીયમાને ચ કિંસ્વિદ્દ્રુર્યોધનોઽબ્રવીત્॥]  8-6-76 (55226) 
સહ ગાન્ધારરાજેન સભાયાં યદભાષત।
કર્ણોઽર્જુનં રણે હન્તા હતે તસ્મિન્કિમબ્રવીત્॥ 8-6-77 (55227) 
દ્યૂતં કૃત્વા પુરા હૃષ્ઠો વઞ્ચયિત્વા ચ પાણ઼્ડવાન્।
શકુનિઃ સૌબલસ્તાત હતે કર્ણે કિમબ્રવીત્॥ 8-6-78 (55228) 
કૃતવર્મા મહેષ્વાસઃ સાત્વતાનાં મહારથઃ।
હતં વૈકર્તનં દૃષ્ટ્વા હાર્દિક્યઃ કિમભાષત॥ 8-6-79 (55229) 
બ્રાહ્મણાઃ ક્ષત્રિયા વૈશ્યા યસ્ય શિક્ષામુપાસતે।
ધનુર્વેદં ચિકીર્ષન્તો દ્રોણપુત્રસ્ય ધીમતઃ॥ 8-6-80 (55230) 
યુવા રૂપેણ સમ્પન્નો દર્શનીયો મહાયશાઃ।
અશ્વત્થામા હતે કર્ણે કિમભાષત સઞ્જય॥ 8-6-81 (55231) 
આચાર્યો યો ધનુર્વેદે ગૌતમો રથસત્તમઃ।
કૃપઃ શારદ્વતસ્તાત હતે કર્ણે કિમબ્રવીત્॥ 8-6-82 (55232) 
મદ્રરાજો મહેષ્વાસઃ શલ્યઃ સમિતિશોભનઃ।
દૃષ્ટ્વા વિનિહતં કર્ણં સારથ્યે રથિનાં વરઃ। 
કિમભાષત સૌવીરો મદ્રાણામધિપો બલી॥  8-6-83 (55233) 
દૃષ્ટ્વા વિનિહતં સર્વે યોધા વારણદુર્જયાઃ।
યે ચ કેન રાજાનઃ પૃથિવ્યાં યોદ્વુમાગતાઃ। 
વૈકર્તનં હતં દૃષ્ટવા કાન્યભાષન્ત સઞ્જય॥  8-6-84 (55234) 
દ્રોણે તુ નિહતે વીરે રથવ્યાઘ્રે નરર્ષભે।
કે વા મુખમનીકાનામાસન્સઞ્જય ભાગશઃ॥ 8-6-85 (55235) 
મદ્રરાજઃ કથં શલ્યો નિયુક્તો રથિનાં વરઃ।
વૈકર્તનસ્ય સારથ્યે તન્મમાચક્ષ્વ સઞ્જય॥ 8-6-86 (55236) 
કેઽરક્ષન્દક્ષિણં ચક્રં સૂતપુત્રસ્ય યુધ્યતઃ।
વામં ચક્રં રરક્ષુર્વા કે વા વીરસ્ય પૃષ્ઠતઃ॥ 8-6-87 (55237) 
કે કર્ણં ન જહુઃ શૂરાઃ કે ક્ષુદ્રાઃ પ્રાદ્રવંસ્તતઃ।
કથં ચ વઃ સમેતાનાં હતઃ કર્ણો મહારથઃ॥ 8-6-88 (55238) 
પાણ્ડવાશ્ચ સ્વયં શૂરાઃ પ્રત્યુદીયુર્મહારથાઃ।
સૃજન્તઃ શરવર્ષાણિ વારિધારા ઇવામ્બુદાઃ॥ 8-6-89 (55239) 
સ ચ સર્પમુખો દિવ્યો મહેષુપ્રવરસ્તદા।
વ્યર્થઃ કથં સમભવત્તન્મમાચક્ષ્વ સ઼ઞ્જય॥ 8-6-90 (55240) 
મામકસ્યાસ્ય સૈન્યસ્ય હતોત્સેધસ્ય સઞ્જય।
અવશેષં ન પશ્યામિ કકુદે મૃદિતે સતિ॥ 8-6-91 (55241) 
તૌ હિ વીરૌ મહેષ્વાસૌ મદર્થે ત્યક્તજીવીતૌ।
ભીષ્મદ્રોણૌ હતૌ શ્રુત્વા કો ન્વર્થો જીવિતેન મે॥ 8-6-92 (55242) 
પુનઃ પુનર્ન મૃષ્યામિ વધં કર્ણસ્ય પાણ્ડવૈઃ।
યસ્ય બાહ્વોર્બલં તુલ્યં કુઞ્જરાણાં શતં શતમ્॥ 8-6-93 (55243) 
દ્રોણે હતે ચ યદ્વૃત્તં કૌરવાણાં પરૈઃ સહ।
સઙ્ઘામે નરવીરાણાં તન્મમાચક્ષ્વ સઞ્જય॥ 8-6-94 (55244) 
યથા કર્ણશ્ચ કૌન્તેયૈઃ સહ યુદ્ધમયોજયત્।
તથા ચ દ્વિષતાં હન્તા રણે શાન્તસ્તદુચ્યતામ્॥ ॥ 8-6-95 (55245) 
 
ઇતિ શ્રીમન્મહાભારતે કર્ણપર્વણિ ષષ્ઠોઽધ્યાયઃ॥ 6 ॥

Mahabharata - Karna Parva - Chapter Footnotes

8-6-37 અપ્રતિયુધ્યન્તં શિખણ્ડિના પ્રતિયુદ્ધગનઙ્ગીકુર્વાણમ્॥ 8-6-38 દ્રૌપદિના દ્રુપદપુત્રેણ ધૃષ્ટદ્યુમ્નેન॥ 8-6-40 ફલેન ચ વિશેષતઃ ઇતિ ક.ઙ.પાઠઃ। બલેન ચ વિશેષતઃ ઇતિ ખ. પાઠઃ॥ 8-6-43 કુણ્ડલાભ્યાં સકવચાભ્યાં। તાદર્થ્યે ચતુર્થી॥ 8-6-44 અશેત નિહતઃ પત્રી સમરેષ્વરિસૂદનઃ ઇતિ ખ.પાઠઃ। અશેત નિહતઃ પત્રી ચન્દનેષ્વરિસૂદનઃ ઇતિ ઝ.પાઠઃ॥ 8-6-53 રથસઙ્ગો ન ચેત્તસ્ય ઇતિ ક.ડ.પાઠઃ। અહંકાંરો ન ચેત્તસ્ય ઇતિ ખ. પાઠઃ॥ 8-6-66 પ્રાતિભઠ્યેન અભિધાવદ્ભિઃ સર્વદિગ્ભ્યઃ સમાગતૈઃ॥ 8-6-67 આધિરથેઃ અધિરથપુત્રસ્ય॥ 8-6-68 સોમસૂર્યમહાચર્યાત્પ્રકર્ષેણ ભાતીતિ યોગાચ્ચ પ્રભો વહ્નિસ્તેષાં ત્રયાણામંશુભિર્મુયૂખૈઃ॥ 8-6-69 મન્દો દુર્યોધનઃ॥ 8-6-74 અનેય અશિક્ષણીયઃ। યતોઽભિમાની વિદ્વત્ત્વાભિમાની। એતએવ દુર્બુદ્ધિઃ હિતમજાનન્॥ 8-6-75 પ્રધને રણે॥ 8-6-84 કાનિ વાક્યાનીતિ શેષઃ॥ 8-6-89 પ્રત્યુદીયુઃ કથમિતિ શેષઃ॥ 8-6-91 હતોત્સેધસ્ય વિનષ્ટોત્કર્ષસ્યા॥ 8-6-6 ષષ્ઠોઽધ્યાયઃ॥





કર્ણપર્વ - અધ્યાય 007

॥ શ્રીઃ ॥

8.7. અધ્યાયઃ 007 

Mahabharata - Karna Parva - Chapter Topics

અશ્વત્થામવચનાદ્દુર્યોધનેન સૈનાપત્યેઽભિષિક્તેન કર્ણેન રણાય સેનાનિયોજનમ્॥ 1 ॥

Mahabharata - Karna Parva - Chapter Text

8-7-0 (55246) 
સઞ્જય ઉવાચ। 8-7-0x (4848) 
હતે દ્રોણે મહેષ્વાસે તસ્મિન્નહનિ ભારત।
કૃતે ચ મોઘસંકલ્પે દ્રોણપુત્રે મહારથે॥ 8-7-1 (55247) 
દ્રવમાણે મહારાજ કૌરવાણાં બલાર્ણવે।
વ્યૂહ્ય પાર્થઃ સ્વકં સૈન્યમતિષ્ઠદ્વાતૃભિર્વૃતઃ॥ 8-7-2 (55248) 
તમવસ્થિતમાજ્ઞાય પુત્રસ્તે ભરતર્ષભ।
વિદ્રુતં સ્વબલં દૃષ્ટ્વા પૌરુષેણ ન્યવારયત્॥ 8-7-3 (55249) 
સ્વમનીકમવસ્થાપ્ય બાહુવીર્યમુપાશ્રિતઃ।
યુદ્ધા ચ સુચિરં કાલં પાણ્ડવૈઃ સહ ભારત॥ 8-7-4 (55250) 
લબ્ધલક્ષૈઃ પરૈર્હષ્ટૈર્વ્યાયચ્છદ્ભિશ્ચિરં તદા।
સન્ધ્યાકાલં સમાસાદ્ય પ્રત્યાહારમકારયત્॥ 8-7-5 (55251) 
`નિવેશ્ય બલવદ્વોરં ક્ષુત્પિપાસાબલૈર્યુતમ્।
શ્રમેણ મહતા યુક્તં તથા દ્રોણવધેન ચ॥ 8-7-6 (55252) 
દીનરૂપા રણે કર્મ કૃત્વા ઘોરં ચ શર્વરીમ્।
વિશં પ્રાપ્ય સા સેના વિશ્રમ્ય મુદિતાઽભવત્'॥ 8-7-7 (55253) 
કૃત્વાઽવહારં સૈન્યાનાં પ્રવિશ્ય શિબિરં સ્વકમ્।
કુરવઃ સહિતા મન્ત્રં મન્ત્રયાઞ્ચક્રિરે મિથઃ॥ 8-7-8 (55254) 
પર્યઙ્કેષુ પરાર્ધ્યેષુ સ્પર્ધ્યાસ્તરણવત્સુ ચ।
વરાસનેષૂપવિષ્ટાઃ સુખશય્યાસ્વિવામરાઃ॥ 8-7-9 (55255) 
તતો દુર્યોધનો રાજા સામ્ના પરમવલ્ગુના।
તાનાભાષ્ય મહેષ્વાસાન્પ્રાપ્તકાલમભાષત॥ 8-7-10 (55256) 
મતં મતિમતાં શ્રેષ્ઠાઃ સર્વે પ્રબ્રૂત મા ચિરમ્।
એવઙ્ગતેન યત્કાર્યં ભવેત્કાર્યતરં નૃપાઃ॥ 8-7-11 (55257) 
સઞ્જય ઉવાચ। 8-7-12x (4849) 
એવમુક્તે નરેન્દ્રેણ નરસિંહા યુયુત્સવઃ।
ચક્રુર્નાનાવિધાશ્ચેષ્ટાઃ સિંહાસનગતાસ્તદા॥ 8-7-12 (55258) 
તેષાં નિશામ્યેઙ્ગિતાનિ યુદ્ધે પ્રાણાઞ્જુહૂષતામ્।
સમુદ્વીક્ષ્ય મુખં રાજ્ઞો બાલાર્કસમવર્ચસમ્। 
આચાર્યપુત્રો મેધાવી વાક્યજ્ઞો વાક્યમાદદે॥  8-7-13 (55259) 
રાગો યોગસ્તથા દાક્ષ્યાં નયશ્ચેત્યર્થસાધકાઃ।
ઉપાયાઃ પણ્ડિતૈઃ પ્રોક્તાસ્તે તુ દૈવમુપાશ્રિતાઃ॥ 8-7-14 (55260) 
લોકપ્રવીરા યેઽસ્માકં દેવકલ્પા મહારથાઃ।
નીતિમન્તસ્તથા યુક્તા દક્ષા રક્તાશ્ચ તે હતાઃ॥ 8-7-15 (55261) 
ન ત્વેવ કાર્યં નૈરાશ્યમસ્માભિર્વિજયં પ્રતિ।
સુનીતૈરિહ સર્વાર્થૈર્દૈવમપ્યનુલોમ્યતે॥ 8-7-16 (55262) 
તે વયં પ્રવરં નૄણાં સર્વૈર્યોધગુણૈર્યુતમ્।
કર્ણમેવાભિષેભ્યામઃ સૈનાપત્યેન ભારત॥ 8-7-17 (55263) 
કર્ણં સેનાપતિં કૃત્વા પ્રમથિષ્યામહે રિપૂન્॥  8-7-18 (55264) 
એષ હ્યતિબલઃ શૂરઃ કૃતાસ્ત્રો યુદ્ધદુર્મદઃ।
વૈવસ્વત ઇવાસહ્યઃ શક્તો જેતું રણે નિપૂન્॥ 8-7-19 (55265) 
એતદાચાર્યતનયાચ્છ્રુત્વા રાજંસ્તવાત્મજઃ।
`દુર્યોધનો મહારાજ ભૃશં પ્રીતમનાસ્તદા'॥ 8-7-20 (55266) 
આશાં બહુમતીં ચક્રે વર્ણં પ્રતિ સ વૈ તદા।
હતે ભીષ્મે ચ દ્રોણે ચ કર્ણો જેષ્યતિ પાણ્ડવાન્॥ 8-7-21 (55267) 
તામાશાં હૃદયે કૃત્વા સમાશ્વસ્ય ચ ભારત।
[તતો દુર્યોધનઃ પ્રીતઃ પ્રિયં શ્રુત્વાઽસ્ય તદ્વચઃ। 
પ્રીતિસત્કારસંયુક્તં તથ્યમાત્મહિતં શૂભમ્॥]  8-7-22 (55268) 
સ્વં મનઃ સમવસ્થાપ્ય બાહુવીર્યમુપાશ્રિતઃ॥  8-7-23 (55269) 
`પ્રિયસત્કારસંયુક્તં તથ્યમાત્મહિતે રતમ્'।
દુર્યોધનો મહારાજ રાધેયમિદમબ્રવીત્॥ 8-7-24 (55270) 
કર્ણ જાનામિ તે વીર્યં સૌહૃદં પરમં મયિ।
તથાઽપિ ત્વાં મહાબાહો પ્રવક્ષ્યામિ હિતં વચઃ॥ 8-7-25 (55271) 
શ્રુત્વા યથેષ્ટં ચ કુરુ વીર યત્તવ રોચતે।
ભવાન્પ્રાજ્ઞતમો નિત્યં મમ ચૈવ પરા ગતિઃ॥ 8-7-26 (55272) 
ભીષ્મદ્રોણાવતિરથૌ હતૌ સેનાપતી મમ।
સેનાપતિર્ભવાનસ્તુ તાભ્યાં દ્રવિણવત્તરઃ॥ 8-7-27 (55273) 
વૃદ્ધો ચ તૌ મહેષ્વાસૌ સાપેક્ષો ચ ધનઞ્જયે।
માનિતૌ ચ મયા વીરૌ રાધેય વચનાત્તવ॥ 8-7-28 (55274) 
પિતામહત્વં સમ્પ્રેક્ષ્ય પાણ્ડુપુત્રા મહારણે।
રક્ષિતાસ્તાત ભીષ્મેણ દિવસાનિ દશૈવ તુ॥ 8-7-29 (55275) 
ન્યસ્તશસ્ત્રે તુ ભવતિ હતો ભીષ્મઃ પિતામહઃ।
શિખણ્ડિનં પુરુસ્કૃત્ય ફલ્ગુનેન મહાહવે॥ 8-7-30 (55276) 
હતે તસ્મિન્મહેષ્વાસે શરતલ્પગતે તથા।
ત્વયોક્તે પુરુષવ્યાઘ્ર દ્રોણો હ્યાસીત્પુરઃસરઃ॥ 8-7-31 (55277) 
તેનાપિ રક્ષિતાઃ પાર્થાઃ શિષ્યત્વાદિતિ મે મતિઃ।
સ ચાપિ નિહતો વૃદ્ધો ધૃષ્ટદ્યુમ્નેન સત્વરમ્॥ 8-7-32 (55278) 
નિહતાભ્યાં પ્રધાનાભ્યાં તાભ્યામતુલવિક્રમ।
ત્વત્સમં સમરે યોધં નાન્યં પશ્યામિ ચિન્તયન્॥ 8-7-33 (55279) 
ભવાનેવ તુ નઃ શક્તો વિજયાય ન સંશયઃ।
પૂર્વં મધ્યે ચ પશ્ચાશ્ચ તથૈવ વિહિતં હિતમ્॥ 8-7-34 (55280) 
સ ભવાન્ધુર્યવત્સઙ્ખ્યે ધુરમુદ્વોઽઢુમર્હતિ।
અભિષેચય સૈનાન્યે સ્વયમાત્માનમાત્મના॥ 8-7-35 (55281) 
દેવતાનાં યથા સ્કન્દઃ સેનાનીઃ પ્રભુરવ્યયઃ।
તથા ભવાનિમાં સેનાં ધાર્તરાષ્ટ્રીં બિભર્તુ વૈ॥ 8-7-36 (55282) 
જહિ શત્રુગણાન્સર્વાન્મહેન્દ્રો દાનવાનિવ।
અવસ્થિતં રમે દૃષ્ટ્વા પાણ્ડવાસ્ત્વાં મહારથાઃ। 
દ્રવિષ્યન્તિ ચ પાઞ્ચાલા વિષ્ણું દૃષ્ટ્વેવ દાનવાઃ॥  8-7-37 (55283) 
તસ્માત્ત્વં પુરુષવ્યાઘ્ર પ્રકર્ષૈતાં મહાચમૂમ્॥  8-7-38 (55284) 
ભવત્યવસ્થિતે યત્તે પાણ્ડવા મન્દચેતસઃ।
દ્રવિષ્યન્તિ સહામાત્યાઃ પાઞ્ચાલાઃ સૃઞ્જયાશ્ચ હ।  8-7-39 (55285) 
યથા હ્યભ્યુદિતઃ સૂર્યઃ પ્રતપન્સ્વેન તેજસા।
વ્યપોહતિ તમસ્તીવ્રં તથા શત્રૂન્પ્રતાપય॥ 8-7-40 (55286) 
સઞ્જય ઉવાચ। 8-7-41x (4850) 
એવમુક્તસ્તુ રાધેયો રાજ્ઞા દુર્યોધનેન હ।
રાજ્ઞાં મધ્યે મહાબાહુઃ પ્રીતાત્મા સ મહાબલઃ। 
હર્ષયન્નબ્રવીત્કર્ણો દુર્યોધનમિદં વચઃ॥  8-7-41 (55287) 
કર્ણ ઉવાચ। 8-7-42x (4851) 
ઉક્તમેતન્મયા પૂર્વં ગાન્ધારે તવ સન્નિધૌ।
જેષ્યામિ પાણ્ડવાન્સર્વાન્સપુત્રાન્સજનાર્દનાન્॥ 8-7-42 (55288) 
સેનાપતિર્ભવિષ્યામિ તવાહં નાત્ર સંશયઃ।
સ્થિરો ભવ મહારાજ જિતાન્વિદ્વિ ચ પાણ્ડવાન્॥ 8-7-43 (55289) 
સઞ્જય ઉવાચ। 8-7-44x (4852) 
એવમુક્તો મહારાજ તતો દુર્યાધનો નૃપઃ।
ઉત્તસ્થૌ રાજભિઃ સાર્ધં દેવૈરિવ શતક્રતુઃ॥ 8-7-44 (55290) 
સૈનાપત્યેન સત્કર્તું કર્ણં સ્કન્દમિવામરાઃ।
તતોઽભિષિષિચુઃ કર્ણં વિધિદૃષ્ટેન કર્મણા॥ 8-7-45 (55291) 
દુર્યોધનમુક્તા રાજન્રાજાનો વિજયૈષિણઃ।
શાતકુમ્ભમયૈઃ કુમ્ભેર્માહેયૈશ્ચાભિમન્ત્રિતૈઃ॥ 8-7-46 (55292) 
તોયપૂર્ણૈર્વિષાણૈશ્ચ દ્વિપખઙ્ગમહર્ષભૈઃ।
મણિમુક્તાયુતૈશ્ચાન્યૈઃ પુણ્યગન્ધૈસ્તથૌષધૈઃ॥ 8-7-47 (55293) 
ઔદુમ્બરે સુખાસીનમાસને ક્ષૌમસંવૃતે।
શાસ્ત્રદૃષ્ટેન વિધિના સમ્ભારૈશ્ચ સુસમ્ભૃતૈઃ॥ 8-7-48 (55294) 
બ્રાહ્મણઃ ક્ષત્રિયા વૈશ્યાસ્તથા શૂદ્રાશ્ચ સમ્મતાઃ।
તુષ્ટુવુસ્તં મહાત્માનમભિષિક્તં વરાસને॥ 8-7-49 (55295) 
તતોઽભિષિક્તે રાજેન્દ્ર નિષ્કૈર્ગોભિર્ધનેન ચ।
વાચયામાસ વિપ્રાગ્ર્યાન્રાધેયઃ પરવીરહા॥ 8-7-50 (55296) 
`સ વ્યરોચત રાધેયઃ સૂતમાગધબન્દિભિઃ।
સ્તૂયમાનો યથા ભાનુરુદયે બ્રહ્મવાદિભિઃ॥ 8-7-51 (55297) 
તતઃ પુણ્યાહઘોષેણ વાદિત્રનિનદેન ચ।
જયશબ્દેન શૂરાણાં તુમુલઃ સર્વતોઽભવત્॥ 8-7-52 (55298) 
જયેત્યૂચુર્નૃપાઃ સર્વે રાધેયં તત્ર સઙ્ગતાઃ'॥  8-7-53 (55299) 
જય પાર્થાન્સગોવિન્દાન્સાનુગાંસ્તાન્મહામૃધે।
ઇતિ તં બન્દિનઃ પ્રાહુર્દ્વિજાશ્ચ પુરુષર્ષભમ્॥ 8-7-54 (55300) 
જહિ પાર્થાન્સપાઞ્ચાલાન્રાધેય વિજયાય નઃ।
ઉદ્યન્નિવ સદા ભાનુસ્તમાંસ્યુગ્રૈર્ગભસ્તિભિઃ॥ 8-7-55 (55301) 
ન હ્યલં ત્વદ્વિસૃષ્ટાનાં શરાણાં વૈ સકેશવાઃ।
ઉલૂકાઃ સૂર્યરશ્મીનાં જ્વલતામિવ દર્શને॥ 8-7-56 (55302) 
ન હિ પાર્થાઃ સપાઞ્ચાલાઃ સ્થાતું શક્તાસ્તવાગ્રતઃ।
આત્તવજ્રસ્ય સમરે મહેન્દ્રસ્યેવ દાનવાઃ॥ 8-7-57 (55303) 
`સઞ્જય ઉવાચ। 8-7-58x (4853) 
સ સત્કૃતઃ સ્તૂયમાનઃ સુહૃદ્ગણવૃતો રુષા।
કર્ણો દુર્યોધનં વાક્યમબ્રવીત્પ્રહસન્પ્રિયમ્॥ 8-7-58 (55304) 
દુર્યોધનાદ્ય સગણં પાણ્ડૂનાં પ્રવરૈઃ સહ।
ફલ્ગુનં સૂદયિષ્યામિ ત્વત્પ્રિયાર્થં સબાન્ધવમ્॥ 8-7-59 (55305) 
સપર્વતાર્ણવદ્વીપાં શાધિ ગાં ગતપાણ્ડવામ્।
પુત્રપૌત્રપ્રપૌત્રેષુ પ્રતિષ્ઠાં ગમયિષ્યમિ॥ 8-7-60 (55306) 
નાસહ્યં વિદ્યતે મહ્યં ત્વત્પ્રિયાર્થમરિન્દમ।
સત્યધર્માનુરક્તસ્ય સિદ્ધિરાત્મવતો યથા॥ 8-7-61 (55307) 
અભિષિક્તસ્તુ રાઘેયઃ પ્રભયા સોઽમિતપ્રભઃ।
અત્યરિચ્યત રૂપેણ દિવાકર ઇવાપરઃ॥ 8-7-62 (55308) 
સૈનાપત્યે તુ રાધેયમભિષિચ્ય સુતસ્તવ।
અમન્યત તદાત્માનં કૃતાર્થં કાલચોદિતઃ॥ 8-7-63 (55309) 
કર્ણોઽપિ રાજ્ઞઃ સંપ્રાપ્ય સૈનાપત્યમરિન્દમઃ।
યોગમાજ્ઞાપયામાસ સૂર્યસ્યોદયનં પ્રતિ॥ 8-7-64 (55310) 
તવ પુત્રૈર્વૃતઃ કર્ણઃ શુશુભે તત્ર ભારત।
દેવૈરિવ યથા સ્કન્દઃ સઙ્ગ્રામે તારકામયે॥ ॥ 8-7-65 (55311) 
 
ઇતિ શ્રીમન્મહાભારતે કર્ણપર્વણિ સપ્તમોઽધ્યાયઃ॥ 7 ॥

Mahabharata - Karna Parva - Chapter Footnotes

8-7-3 સ્વબલમ્પ્રતિ વિદ્રુતં દૃષ્ટ્વા॥ 8-7-5 લબ્ધલક્ષૈઃ પ્રાપ્તાજયૈઃ। વ્યાયચ્છદ્ભિઃ યતમાનૈઃ। પ્રત્યાહારં પ્રત્યક્હારમ્। પ્રત્યહારમિતિ વા પાઠઃ॥ 8-7-9 પર્યઙ્કેષ્વેવ વરાસનેષુ ॥ 8-7-11 કાર્યતરં આવશ્યકતરં યત્કાર્યં કર્તવ્યં પરં મતં સમ્મતં તત્ પ્રબ્રૂત॥ 8-7-12 ચેષ્ટાઃ શૌર્યાભિનયરૂપાઃ ભુજાસ્ફાલનાદ્યાઃ॥ 8-7-13 નિશામ્ય આલોચ્ય। વર્ચસં છાન્દસષ્ટચ્॥ 8-7-14 રાગઃ સ્વામિભક્તિઃ। યોગો દેશકાલાદિસમ્પત્તિઃ। દાક્ષ્યં બલમ્। નયો નીતિઃ॥ 8-7-16 સર્વાર્થૈઃ રાગાદિભિઃ સુનીતૈઃ દૈવમનુલોમ્યતેઽનુકૂલં ક્રિયતે। ન કેવલં રાગાદ્યપેક્ષયા દૈવસ્ય પ્રાબલ્યમપિતુ દૈવાપેક્ષયાપિ સુપ્રણીતા રાગાદયઃ પ્રબલા ઇત્યર્થઃ॥ 8-7-21 બહુમતીં વાહુલ્યવતીં અતિશયિતામિતિ યાવત્॥ 8-7-22 શુભં વચઃ શ્રુત્વા મનઃ સમવસ્થાપ્ય સમાધાયાબ્રવીદિતિ દ્વયોઃ સમ્બન્ધઃ॥ 8-7-27 તાભ્યાં સકાશાત્ દ્રવિણવત્તરઃ બલવત્તરઃ॥ 8-7-34 વિહિતં ત્વયેતિ શેષઃ॥ 8-7-35 સૈનાન્યે સેનાનીત્યે॥ 8-7-46 શાતકુમ્ભમયૈઃ સૌવર્ણૈર્માહેયૈર્મહીમયૈશ્ચ કુમ્ભૈઃ॥ 8-7-47 વિષાણૈઃ દ્વિપસ્ય ગજસ્ય દન્તમયૈઃ પાત્રૈઃ। ખઙ્ગસ્ય ગણ્ડકસ્ય। મહર્ષભસ્ય ગવયસ્ય ચ શૃઙ્ગૈઃ। વિષાણં દન્તશૃઙ્ગયોરિતિ વિશ્વઃ। દ્વિપખઙ્ગમહર્ષભીયૈરિતિ તદ્ધિતલોપ આર્ષઃ॥ 8-7-56 શરાણાં દર્શનેપિ નાલં કિમુત સ્પર્શે ઇત્યર્થઃ॥ 8-7-7 સપ્તમોઽધ્યાયઃ॥





કર્ણપર્વ - અધ્યાય 008

॥ શ્રીઃ ॥

8.8. અધ્યાયઃ 008 

Mahabharata - Karna Parva - Chapter Topics

કર્ણાર્જુનાક્ષ્યાં વ્યૂહરચનાપૂર્વકં રણાય નિર્યાણમ્॥ 1 ॥

Mahabharata - Karna Parva - Chapter Text

8-8-0 (55312) 
ધૃતરાષ્ટ્ર ઉવાચ। 8-8-0x (4854) 
સૈનાપત્યં તુ સમ્પ્રાપ્ય કર્ણો વૈકર્તનસ્તદા।
તથોક્તશ્ચ સ્વયં રાજ્ઞા સ્નિગ્ધં ભ્રાતૃસમં વચઃ॥ 8-8-1 (55313) 
હિતશ્ચ પ્રિયકામશ્ચ મમ પુત્રસ્ય નિત્યશઃ।
અકરોત્કિં મહાપ્રાજ્ઞસ્તન્મમાચક્ષ્વ સ઼ઞ્જય॥ 8-8-2 (55314) 
સઞ્જય ઉવાચ। 8-8-3x (4855) 
કર્ણસ્ય મતમાજ્ઞાય પુત્રાસ્તે ભરતર્ષભ।
યોગમાજ્ઞાપયામાસુર્નન્દિતૂર્યપુરઃસરમ્॥ 8-8-3 (55315) 
મહત્યપરરાત્રે ચ તવ સૈન્યસ્ય મારિષ।
યોગો યોગ ઇતિ હ્યાશુ પ્રાદુરાસીન્મહાસ્વનઃ॥ 8-8-4 (55316) 
કલ્પતાં નાગમુખ્યાનાં રથાનાં ચ વરુથિનામ્।
સન્નહ્યતાં નરાણાં ચ વાજિનાં ચ વિશામ્પતે॥ 8-8-5 (55317) 
ક્રોશતાં ચૈવ યોધાનાં ત્વરિતાનાં પરસ્પરમ્।
બભૂવ તુમુલઃ શબ્દો દિવસ્પૃક્સુમહાંસ્તતઃ॥ 8-8-6 (55318) 
તતઃ શ્વેતપતાકેન બલાકાવર્ણવાજિના।
હેમપૃષ્ઠેન ધનુષા નાગકક્ષેણ કેતુના॥ 8-8-7 (55319) 
તૂણીરશતપૂર્ણેન સગદેન વરૂથિના।
શતઘ્નીકિઙ્કિણીશક્તિશૂલતોમરધારિણા॥ 8-8-8 (55320) 
કાર્મુકૈરુપપન્નેન વિમલાદિત્યવર્ચસા।
રથેનાભિપતાકેન સુતપુત્રો હ્યદૃશ્યત॥ 8-8-9 (55321) 
ધ્માપયન્વારિજં રાજન્હેમજાલવિભૂષિન્તમ્।
વિધ્રુન્વાનો મહચ્ચાપં કાર્તસ્વરવિભૂષિતમ્॥ 8-8-10 (55322) 
દૃષ્ટ્વા કર્ણં મહેષ્વાસં રથસ્થં રથિનાં વરમ્।
ભાનુમન્તમિવોદ્યન્તં તમો ઘ્નન્તં દુરાસદમ્॥ 8-8-11 (55323) 
ન ભીષ્મવ્યસનં કેચિન્નાપિ દ્રોણસ્ય મારિષ।
નાન્યેષાં પુરુષવ્યાઘ્ર મેનિરે તત્ર કૌરવાઃ॥ 8-8-12 (55324) 
તતસ્તુ ત્વરયન્યોધાઞ્શઙ્ખશબ્દેન મારિષ।
કર્ણો નિષ્કર્ષયામાસ કૌરવાણાં મહદ્બલમ્॥ 8-8-13 (55325) 
વ્યૂહં વ્યૂહ્ય મહેષ્વાસો મકરં શત્રુતાપનઃ।
પ્રત્યુદ્યયૌ તથા કર્ણઃ પાણ્ડવાન્વિજિગીષયા॥ 8-8-14 (55326) 
મકરસ્ય તુ તુણ્ડે વૈ કર્ણો રાજન્વ્યવસ્થિતઃ।
નેત્રાભ્યાં શકુનિઃ શૂર ઉલૂકશ્ચ મહારથઃ॥ 8-8-15 (55327) 
દ્રોણપુત્રસ્તુ શિરસિ ગ્રીવાયાં સર્વસોદરાઃ।
મધ્યેદુર્યોધનો રાજા બલેન મહતા વૃતઃ॥ 8-8-16 (55328) 
વામપાદે તુ રાજેન્દ્ર કૃતવર્મા વ્યવસ્થિતઃ।
નારાયણબલૈર્યુક્તો ગોપાલૈર્યુદ્ધદુર્મદૈઃ॥ 8-8-17 (55329) 
પાદે તુ દક્ષિણે રાજન્ગૌતમઃ સત્યવિક્રમઃ।
ત્રિગર્તૈઃ સુમહેષ્વાસૈર્દાક્ષિણાત્યૈશ્ચ સંવૃતઃ॥ 8-8-18 (55330) 
અનુપાદે તુ યો વામસ્તત્ર શલ્યો વ્યવસ્થિતઃ।
મહત્યા સેનયા સાર્ધં મદ્રદેશસમુત્થયા॥ 8-8-19 (55331) 
દક્ષિણે તુ મહારાજ સુષેણઃ સત્યસઙ્ગરઃ।
વૃતો રથમહસ્રેણ દન્તિનાં ચ ત્રિભિઃ શતૈઃ॥ 8-8-20 (55332) 
પુચ્છે હ્યાસ્તાં મહાવીર્યૌ ભ્રાતરૌ પાર્થિવૌ તદા।
ચિત્રશ્ચ ચિત્રસેનશ્ચ મહત્યા સેનયા વૃતૌ॥ 8-8-21 (55333) 
તથા પ્રયાતે રાજેન્દ્ર કર્ણે નરવરોત્તમે।
ધનઞ્જયમભિપેક્ષ્ય ધર્મરાજોઽબ્રવીદિદમ્॥ 8-8-22 (55334) 
પશ્ય પાર્થ યથા સેના ધાર્તરાષ્ટ્રીહ સંયુગે।
કર્ણેન વિહિતા વીર ગુપ્તા વીરૈર્મહારથૈઃ॥ 8-8-23 (55335) 
હતવીરતમા હ્યેષા ધાર્તરાષ્ટ્રી મહાચમૂઃ।
ફલ્ગુશેષા મહાબાહો તૃણૈસ્તુલ્યા મતા મમ॥ 8-8-24 (55336) 
એકો હ્યત્ર મહેષ્વાસઃ સૂતપુત્રો વિરાજતે।
સદેવાસુરગન્ધર્વૈઃ સકિન્નરમહોરગૈઃ। 
ચરાચરૈસ્ત્રિભિર્લોકૈરજેયો યો મહારથઃ॥  8-8-25 (55337) 
તં હત્વાઽદ્ય મહાબાહો વિજયસ્તવ ફલ્ગુન।
ઉદ્ધૃતશ્ચ ભવેચ્છલ્યો મમ દ્વાદશવાર્ષિકઃ॥ 8-8-26 (55338) 
એવં જ્ઞાત્વા મહાબાહો વ્યૂહં વ્યૂહ યથેચ્છસિ॥  8-8-27 (55339) 
સઞ્જય ઉવાચ। 8-8-28x (4856) 
ભ્રાતુરેતદ્વચઃ શ્રુત્વા પાણ્ડવઃ શ્વેતવાહનઃ।
અર્ધચન્દ્રેણ વ્યૂહેન પ્રત્યવ્યૂહત તાં ચમૂમ્॥ 8-8-28 (55340) 
વામપાર્શ્વે તુ તસ્યાથ ભીમસેનો વ્યવસ્થિતઃ।
દક્ષિણે ચ મહેષ્વાસો ધૃષ્ટદ્યુમ્નો વ્યવસ્થિતઃ॥ 8-1-29 (55341) 
મધ્યે વ્યૂહસ્ય રાજા તુ પાણ્ડવશ્ચ ધનઞ્જયઃ।
નકુલઃ સહદેવશ્ચ ધર્મરાજસ્ય પૃષ્ઠતઃ॥ 8-8-30 (55342) 
ચક્રરક્ષૌ તુ પાઞ્ચાલ્યૌ યુધામન્યૂત્તમૌજસૌ।
પાર્થં ન જહતુર્યુદ્વે પાલ્યમાનૌ કિરીટિના॥ 8-8-31 (55343) 
શેષાં નૃપતયો વીરાઃ સ્થિતા વ્યૂહસ્ય દંશિતાઃ।
યથાભાગં યથોત્સાહં યથાયત્નં ચ ભારત॥ 8-8-32 (55344) 
એવમેતન્મહાવ્યૂહં વ્યૂહ્ય ભારત પાણ્ડવાઃ।
તાવકાશ્ચ મહેષ્વાસા યુદ્ધાયૈવ મનો દધુઃ॥ 8-8-33 (55345) 
દૃષ્ટ્વા વ્યૂઢાં તવ ચમૂં સૂતપુત્રેણ સંયુગે।
નિહતાન્પાણ્ડવાન્મેને ધાર્તરાષ્ટ્રઃ સબાન્ધવઃ॥ 8-8-34 (55346) 
તથૈવ પાણ્ડવીં સેનાં વ્યૂઢાં દૃષ્ટ્વા યુધિષ્ઠિરઃ।
ધાર્તરાષ્ટ્રાન્હતાન્મેને સકર્ણાન્વૈ જનાધિપઃ॥ 8-8-35 (55347) 
તતઃ શઙ્ખાશ્ચ ભેર્યશ્ચ પણવાનકગોમુખાઃ।
ડિણ્ડિમાશ્ચાપ્યહન્યન્ત ઝર્ઝરાશ્ચ સમન્તતઃ॥ 8-8-36 (55348) 
સેનયોરુભયો રાજન્પ્રાવાદ્યન્ત મહાસ્વનાઃ।
સિંહનાદશ્ચ સઞ્જજ્ઞે શૂરાણાં જયગૃદ્ધિનામ્॥ 8-8-37 (55349) 
હયહેષિતશબ્દાશ્ચ વારણાનાં ચ બૃંહિતાઃ।
રથનેમિસ્વનાશ્ચોગ્રાઃ સમ્બભૂવુર્જનાધિપ॥ 8-8-38 (55350) 
ન દ્રોણવ્યસનં કશ્ચિજ્જાનીતે તત્ર ભારત।
દૃષ્ટ્વા કર્ણં મહેષ્વાસં મુખે વ્યૂહસ્ય દંશિતમ્॥ 8-8-39 (55351) 
ઉભે સૈન્યે મહારાજ પ્રહૃષ્ટનરસઙ્કુલે।
યોદ્વુકામે સ્થિતે રાજન્હન્તુમન્યોન્યમોજસા॥ 8-8-40 (55352) 
વિજયે જાતસંરમ્ભે દૃષ્ટ્વાઽન્યોન્યં વ્યવસ્થિતે।
અનીકમધ્યે રાજેન્દ્ર ચેરતુઃ કર્ણપાણ્ડવૌ॥ 8-8-41 (55353) 
નૃત્યન્ત્યાવિવ તે સેને સમેયાતાં પરસ્પરમ્।
તયોઃ પક્ષપ્રપક્ષેભ્યો નિર્યયુર્યુદ્વલિપ્સવઃ॥ 8-8-42 (55354) 
તતઃ પ્રવવૃતે યુદ્ધં નરવારણવાજિનામ્।
રથાનાં ચ મહારાજ અન્યોન્યમભિનિઘ્નતામ્॥ ॥ 8-8-43 (55355) 
 
ઇતિ શ્રીમન્મહાભારતે કર્ણપર્વણિ ષોડશદિવસયુદ્ધારમ્ભે અષ્ટમોઽધ્યાયઃ॥ 8 ॥

Mahabharata - Karna Parva - Chapter Footnotes

8-8-3 નન્દિતૂર્યમાનન્દવાદ્યમ્॥ 8-8-5 કલ્પતાં સન્નહ્યમાનનામ્। વરૂથિનાં રથગુપ્તિમતામ્। સન્નહ્યતાં નરાણાં સન્નહ્યમાનાનાં ગજાદીનાં ચ શબ્દો બભૂવેતિ દ્વયોઃ સમ્બન્ધઃ॥ 8-8-7 શ્વેતેત્યાદિવિશેષણદ્વયં રથેનેત્યસ્ય॥ 8-8-9 અભિપતાકેન વાયોઃ પ્રાતિકૂલ્યાદભિમુખપતાકેન। એતત્પરાજયસૂચકમ્॥ 8-8-19 અનુપાદે પાદસ્થાનસ્યાપિ પ઼શ્ચાદ્ભાગે॥ 8-8-20 દક્ષિણે અનુપાદે॥ 8-8-27 વ્યૂહ રચય॥ 8-8-8 અષ્ટમોઽધ્યાયઃ॥





કર્ણપર્વ - અધ્યાય 009

॥ શ્રીઃ ॥

8.9. અધ્યાયઃ 009 

Mahabharata - Karna Parva - Chapter Topics

સઙ્કુલયુદ્ધમ્॥ 1 ॥ ભીમેન ક્ષેમધૂર્તિવધઃ॥ 2 ॥

Mahabharata - Karna Parva - Chapter Text

8-9-0 (55356) 
સઞ્જય ઉવાચ। 8-9-0x (4857) 
તે સેનેઽન્યોન્યમાસાદ્ય પ્રહૃષ્ટાશ્વનરદ્વિપે।
બૃહત્યૌ સમ્પ્રજહાતે દેવાસુરચમૂસમે॥ 8-9-1 (55357) 
તતો નાનારથાશ્વેભાઃ પત્તયશ્ચોગ્રવિક્રમાઃ।
સમ્પ્રહારાન્ભૃશં ચક્રુર્દેહપાપ્મવિનાશનાન્॥ 8-9-2 (55358) 
પૂર્ણચન્દ્રાર્કપદ્માનાં કાન્તિત્વિઙ્ગન્ધતઃ સમૈઃ।
ઉત્તમાઙ્ગૈર્નૃસિંહાનાં નૃસિંહાસ્તસ્તરુર્મહીમ્॥ 8-9-3 (55359) 
અર્ધચન્દ્રૈસ્તથા ભલ્લૈઃ ક્ષુરપ્રૈરસિપટ્ટસૈઃ।
પરશ્વથૈશ્ચાપહૃતાન્યુત્તમાઙ્ગાનિ યુધ્યતામ્॥ 8-9-4 (55360) 
વ્યાયતાયતબાહૂનાં વ્યાયતાયતબાહુભિઃ।
વાહવઃ પાતિતા રેજુર્ધરણ્યાં સાયુધાઙ્ગદૈઃ॥ 8-9-5 (55361) 
તૈઃ સ્ફુરદ્ભિર્મહી ભાતિ રક્તાઙ્ગુલિતલૈસ્તથા।
ગરુડપ્રહિતૈરુગ્રૈઃ પઞ્ચાસ્યૈરુરગૈરિવ॥ 8-9-6 (55362) 
દ્વિરદસ્યન્દનાશ્વેભ્યઃ પેતુર્વીરા દ્વિષદ્ધતાઃ।
વિમાનેભ્યો યથા ક્ષીણે પુણ્યે સ્વર્ગદસ્તથા॥ 8-9-7 (55363) 
ગદાભિરન્યે ગુર્વીભિઃ પરિધૈર્મુસલૈરપિ।
પોથિતાઃ શતશઃ પેતુર્વીરા વીરતરૈ રણે॥ 8-9-8 (55364) 
રથા રથૈર્વિમથિતા મત્તા મત્તૈર્દ્વિપા દ્વિપૈઃ।
સાદિનઃ સાદિભિશ્ચૈવ તસ્મિન્પરમસઙ્કુલે॥ 8-9-9 (55365) 
રથૈર્નરા રથા નાગૈરશ્વારોહાશ્ચ પત્તિભિઃ।
અશ્વારોહૈઃ પદાતાશ્ચ નિહતા યુધિ શેરતે॥ 8-9-10 (55366) 
રથાશ્વપત્તયો નાગૈ રથાશ્વેભાશ્ચ પત્તિભિઃ।
રથપત્તિદ્વિપાશ્ચાશ્ચૈ રથૈશ્ચાપિ નરદ્વિપાઃ॥ 8-9-11 (55367) 
રથાશ્વેભનરાણાં તુ નરાશ્વેભરથૈઃ કૃતમ્।
પાણિપાદૈશ્ચ શસ્ત્રૈશ્ચ રથૈશ્ચ કદનં મહત્॥ 8-9-12 (55368) 
તથા તસ્મિન્બલે શૂરૈર્વધ્યમાને હતેઽપિ ચ।
અસ્માનભ્યાયયુઃ પાર્થા વૃકોદરપુરોગમાઃ॥ 8-9-13 (55369) 
વૃષ્ટદ્યુમ્નઃ શિખણ્ડી ચ દ્રૌપદેયાઃ પ્રભદ્રકાઃ।
સાત્યકિશ્ચેકિતાનશ્ચ દ્રાવિડૈઃ સૈનિકૈઃ સહ॥ 8-9-14 (55370) 
વૃતા વ્યૂહેન મહતા પાણ્ડ્યાશ્ચોલાઃ સકેરલાઃ।
વ્યૂઢોરસ્કા દીર્ઘભુજાઃ પ્રાંશવઃ પૃથુલોચનાઃ॥ 8-9-15 (55371) 
આપીડિનો રક્તદન્તા મત્તમાતઙ્ગવિક્રમાઃ।
નાનાવિરાગવસાના ગન્ધચૂર્ણાવચૂર્ણિતાઃ॥ 8-9-16 (55372) 
બદ્ધાસયઃ પાશહસ્તા વારણપ્રતિવારણાઃ।
સમાનમૃત્યવો રાજન્નાત્યજન્ત પરસ્પરમ્॥ 8-9-17 (55373) 
કલાપિનશ્ચાપહસ્તા દીર્ઘકેશાઃ પ્રિયંવદાઃ।
પત્તયઃ સાયકૈર્વિદ્ધા ઘોરરૂપપરાક્રમાઃ॥ 8-9-18 (55374) 
અથાપરે પુનઃ શૂરાશ્ચેદિપાઞ્ચાલકેકયાઃ।
કારૂશાઃ કોસલાઃ કાઞ્ચ્યા માગધાશ્ચાપિ દુદ્રુવુઃ॥ 8-9-19 (55375) 
તેષાં રથાશ્વનાગાશ્ચ પ્રવરાશ્ચોગ્રપત્તયઃ।
નાનાબાણરવૈર્હૃષ્ટા નૃત્યન્તિ ચ હસન્તિ ચ॥ 8-9-20 (55376) 
તસ્ય સૈન્યસ્ય મહતો મહામાત્રવરૈર્વૃતઃ।
મધ્યે વૃકોદરોઽભ્યાયાત્ત્વદીયાન્નાગધૂર્ગતઃ॥ 8-9-21 (55377) 
સ નાગપ્રવરોઽત્યુગ્રો વિધિવત્કલ્પિતો બભૌ।
ઉદયાગ્રાદ્રિભવનં યથાઽભ્યુદિતભાસ્કરમ્॥ 8-9-22 (55378) 
તસ્યાયસં વર્મવરં વરરત્નવિભૂષિતમ્।
તારાવ્યાપ્તસ્ય નભસઃ શારદસ્ય સમં ત્વિષા॥ 8-9-23 (55379) 
સ તોમરવ્યગ્રકરશ્ચારુમૌલિઃ સ્વલઙ્કૃતઃ।
શરન્મધ્યન્દિનાર્કાભસ્તેજયા પ્રદાહદ્રિપૂન્॥ 8-9-24 (55380) 
તં દૃષ્ટ્વા દ્વિરદં દૂરાત્ક્ષેમધૂર્તિર્દ્વિપસ્થિત।
આહ્વયન્નભિદુદ્રાવ પ્રહસન્પૃતનામુખે॥ 8-9-25 (55381) 
તયોઃ સમભવદ્યુદ્ધં દ્વિપયોરુગ્રરૂપયોઃ।
યદૃચ્છયા દ્રુતવતોર્મહાપર્વતયોરિવ॥ 8-9-26 (55382) 
સંસક્તનાગૌ તૌ વીરૌ તોમરૈરિતરેતરમ્।
બલવત્સૂર્યરશ્મ્યાભૈર્ભિત્ત્વાઽન્યોન્યં વિનેદતુઃ॥ 8-9-27 (55383) 
વ્યપસૃત્ય તુ નાગાભ્યાં મણ્ડલાનિ વિચેરતુઃ।
પ્રગૃહ્ય ચોભૌ ધનુષી જઘ્નતુર્વૈ પરસ્પરમ્॥ 8-9-28 (55384) 
ક્ષ્વેડિતાસ્ફોટિતરવૈર્બાણશબ્દૈસ્તુ સર્વતઃ।
તૌ જનં હર્ષયન્તૌ ચ સિંહનાદં પ્રચક્રતુઃ॥ 8-9-29 (55385) 
સમુદ્યતકરાભ્યાં તૌ દ્વિપાભ્યાં કૃતિનાવુભૌ।
વાતોદ્વૂતપતાકાભ્યાં યુયુધાતે મહાબલૌ॥ 8-9-30 (55386) 
તાવન્યોન્યસ્ય ધનુષી છિત્ત્વાઽન્યોન્યં વિનેદતુઃ।
શક્તિતોમરવર્ષેણ પ્રાવૃણ્મેઘાવિવામ્બુભિઃ॥ 8-9-31 (55387) 
ક્ષેમધૂર્તિસ્તદા ભીમં તોમરેણ સ્તનાન્તરે।
નિર્બિભેદાતિવેગેન ષડ્ભિશ્ચાપ્યપરૈર્નદન્॥ 8-9-32 (55388) 
સ ભીમસેનઃ શુશુભે તોમરૈરઙ્ગમાશ્રિતૈઃ।
ક્રોધદીપ્તવપુર્મેધૈઃ સપ્તસપ્તિરિવાંશમાન્॥ 8-9-33 (55389) 
તતો ભાસ્કરવર્ણાભમઞ્ચોગતિમયસ્માયમ્।
સસર્જ તોમરં ભીમઃ પ્રત્યમિત્રાય યત્નવાન્॥ 8-9-34 (55390) 
તતઃ કરૂશાધિપતિશ્ચાપમાનમ્ય સાયકૈઃ।
દશભિસ્તોમરં ભિત્ત્વા ષષ્ટ્યા વિવ્યાધ પાણ્ડવમ્॥ 8-9-35 (55391) 
અથ કાર્મુકમાદાય ભીમો જલદનિઃ સ્વનમ્।
રિપોરભ્યર્દયન્નાગમુન્નદન્પાણ્ડવાઃ શરૈઃ॥ 8-9-36 (55392) 
સ શરૌઘાર્દિતો નાગો ભીમસેનેન સંયુગે।
ગૃહ્યમાણોઽપિ નાતિષ્ઠદ્વાતોદ્ધૂત ઇવામ્બુદઃ॥ 8-9-37 (55393) 
તમભ્યધાવદ્દ્વિરદં ભીમો ભીમસ્ય નાગરાટ્।
મહાવાતેરિતં મેઘં વાતોદ્ધૂત ઇવામ્બુદઃ॥ 8-9-38 (55394) 
સન્નિવાર્યાત્મનો નાગં ક્ષેમધૂર્તિઃ પ્રતાપવાન્।
વિવ્યાધાભિદ્રુતં બાણૈર્ભીમસેનસ્ય કુઞ્જરમ્॥ 8-9-39 (55395) 
તતઃ સાધુવિસૃષ્ટેન ક્ષુરેણાનતપર્વણા।
છિત્ત્વા શરાસનં શત્રોર્નાગં ચાપિ પ્રમાર્દયત્॥ 8-9-40 (55396) 
તતઃ ક્રુદ્ધો રણે ભીમં ક્ષેમધૂર્તિઃ પરાભિનત્।
જઘાન ચાસ્ય દ્વિરદં નારાચૈઃ સર્વમર્મસુ॥ 8-9-41 (55397) 
સ પપાત મહાનાગો ભીમસેનસ્ય ભારત।
પુરા નાગસ્ય પતનાદવપ્લુત્ય સ્થિતો મહીમ્॥ 8-9-42 (55398) 
ભીમસેનોઽપિ તન્નાગં ગદયા સમપોથયત્।
તસ્માત્પ્રમથિતાન્નાગાત્ક્ષેમધૂર્તિરવપ્લુતઃ॥ 8-9-43 (55399) 
`ઉદ્ધૃત્ય સ્વઙ્ગં નિશિતમભ્યધાવત્સ પાણ્ડવમ્'।
ઉદ્યતાયુધમાયાન્તં સદયાઽહન્વૃકોદરઃ॥ 8-9-44 (55400) 
સ પપાત હતઃ સાસિર્વ્યસુસ્તમભિતો દ્વિપમ્।
વજ્રપ્રભગ્નમચલં સિંહો વજ્રહતો યથા॥ 8-9-45 (55401) 
તં હતં નૃપતિં દૃષ્ટ્વા કરૂશાનાં યશસ્કરમ્।
પ્રાદ્રાવદ્વ્યથિતા સેના ત્વદીયા ભરતર્ષભ॥ ॥ 8-9-46 (55402) 
 
ઇતિ શ્રીમન્મહાભારતે કર્ણપર્વણિ ષોડશદિવસયુદ્ધે નવમોઽધ્યાયઃ॥ 9 ॥

Mahabharata - Karna Parva - Chapter Footnotes

8-9-3 તસ્તરુઃ આસ્તીર્ણવન્તઃ॥ 8-9-5 વ્યાયતાઃ પુષ્ટાઃ આયતાઃ દીર્ઘાઃ॥ 8-9-6 પ્રહિતૈઃ નિરસ્તૈઃ। ઓહાક્ ત્યાગે॥ 8-9-16 આપિડિનઃ ભૂષાવન્તઃ। નાના પૃથક્ વિવિધરાગાણિ વસનાનિ યેષાં તે વિરાગવસનાઃ॥ 8-9-21 નાગધૂર્ગતઃ ગજસ્કન્ધગતઃ॥ 8-9-22 ઉદયાગ્રાદ્રિભવનં ઉદયાદ્રેરપ્રભવનમ્। અગ્રાદ્રીત્યગ્રશબ્દસ્ય પૂર્વનિપાત આર્ષઃ। ઉદયનામા અગ્રાદ્રિઃ પૂર્વપર્વતઃ સ એવ ભવનમિતિ વા॥ 8-9-23 શારદસ્ય શરદા ઉપલક્ષિતસ્ય॥ 8-9-24 ચારુમૌલિઃ રમ્યકિરીટઃ॥ 8-9-33 સ ભીમસેનઃ મેઘૈઃ સપ્તસપ્તિરિવાંશુમાન્। યથા મેઘાન્તર્હિતસ્ય સૂર્યસ્ય મરીચયઃ રશ્મિરૂપેણ સર્વતઃ પ્રચરન્તિ એવં રશ્મિસ્થાનીયાસ્તોમરાઃ॥ 8-9-34 અઞ્જોગતિં ઋજુગતિમ્॥ 8-9-37 ગૃહ્યમાણઃ નિગૃહ્ય માણઃ ક્ષેમધૂર્તિના॥ 8-9-44 અહન્હતવાન્॥ 8-9-45 હતઃ ગદયા શકલીકૃતાઃ। અતએવ અભિતોદ્વિપં દ્વિપસ્યાભિતઃ પપાત॥ 8-9-9 નવમોઽધ્યાયઃ॥





કર્ણપર્વ - અધ્યાય 010

॥ શ્રીઃ ॥

8.10. અધ્યાયઃ 010 

Mahabharata - Karna Parva - Chapter Topics

દ્વન્દ્વયુદ્ધમ્॥ 1 ॥ સાત્યકિના વિન્દાનુવિન્દવધઃ॥ 2 ॥

Mahabharata - Karna Parva - Chapter Text

8-10-0 (55403) 
સઞ્ચય ઉવાચ। 8-10-0x (4858) 
તતઃ કર્ણો મહેષ્વાસઃ પાણ્ડવાનામનીકિનીમ્।
જઘાન સમરે શૂરઃ સન્નતપર્વભિઃ॥ 8-10-1 (55404) 
તથૈવ પાણ્ડવા રાજંસ્તવ પુત્રસ્ય વાહિનીમ્।
કર્ણસ્ય પ્રમુખે ક્રુદ્ધા નિજઘ્નુસ્તે મહારથાઃ॥ 8-10-2 (55405) 
કર્ણોઽપિ રાજન્સમરે વ્યહનત્પાણ્ડવીં ચમૂમ્।
નારાચૈરર્કરશ્મ્યાભૈઃ કર્મારપરિમાર્જિતૈઃ॥ 8-10-3 (55406) 
તત્ર ભારત કર્ણેન નારાચૈસ્તાડિતા ગજાઃ।
નેદુઃ સેદુશ્ચ મમ્લુશ્ચ બભ્રુમુશ્ચ દિશો દશ॥ 8-10-4 (55407) 
વધ્યમાને બલે તસ્મિન્સૂતપુત્રેણ મારિષ।
નકુલોઽભ્યદ્રવત્તૂર્ણં સૂતપુત્રં મહારણે॥ 8-10-5 (55408) 
ભીમસેનસ્તથા દ્રૌણિં કુર્વાણં કર્મ દુષ્કરમ્।
વિન્દાનુવિન્દૌ કૈકેયૌ સાત્યકિઃ સમવારયત્॥ 8-10-6 (55409) 
શ્રુતકર્માણમાયાન્તં ચિત્રસેનો મહીપતિઃ।
પ્રતિવિન્ધ્યસ્તથા ચિત્રં ચિત્રકેતનકાર્મુકમ્॥ 8-10-7 (55410) 
દુર્યોધનસ્તુ રાજાનં ધર્મપુત્રં યુધિષ્ઠિરમ્।
સંશપ્તકગણા હૃષ્ટા હ્યભ્યધાવન્ધનઞ્જયમ્॥ 8-10-8 (55411) 
ધૃષ્ટદ્યુમ્નઃ કૃપં ચાપિ તસ્મિન્વીરવરક્ષયે।
શિખણ્ડી કૃતવર્માણં સમાસાદયદચ્યુતમ્॥ 8-10-9 (55412) 
શ્રુતકીર્તિસ્તથા શલ્યં માદ્રીપુત્રઃ સુતં તવ।
દુઃશાસનં મહારાજ સહદેવઃ પ્રતાપવાન્॥ 8-10-10 (55413) 
કૈકેયૌ સાત્યકિં યુદ્ધે શરવર્ષેણ ભાસ્વતા।
સાત્યકિઃ કેકયૌ ચાપિ ચ્છાદયામાસ ભારત॥ 8-10-11 (55414) 
તાવેનં ભ્રાતરૌ વીરૌ જઘ્નતુર્હૃદયે ભૃશમ્।
વિષાણાભ્યાં યથા નાગૌ પ્રતિનાગં મહાવને॥ 8-10-12 (55415) 
શરસમ્બિન્નવર્માણૌ તાવુભૌ ભ્રાતરૌ રણે।
સાત્યકિં સત્યકર્માણં રાજન્વિવ્યધતુઃ શરૈઃ॥ 8-10-13 (55416) 
તૌ સાત્યકિર્મહારાજ પ્રહસન્સર્વતોદિશઃ।
છાદયઞ્છરવર્ષેણ વારયામાસ ભારત॥ 8-10-14 (55417) 
વાર્યમાણૌ તતસ્તૌ હિ શૈનેયશરવૃષ્ટિભિઃ।
શૈનેયસ્ય રથં તૂર્ણં છાદયામાસતુઃ શરૈઃ॥ 8-10-15 (55418) 
તયોસ્તુ ધનુષી ચિત્રે છિત્ત્વા શૌરિર્મહાયશાઃ।
અથ તૌ સાયકૈસ્તીક્ષ્ણૈર્વારયામાસ સાત્યકિઃ॥ 8-10-16 (55419) 
અથાન્યે ધનુષી ચિત્રે પ્રગૃહ્ય ચ મહાશરાન્।
સાત્યકિં છાદયન્તૌ તૌ ચેરતુર્લઘુ સુષ્ઠુ ચ॥ 8-10-17 (55420) 
તાભ્યાં મુક્તા મહાબાણાઃ કઙ્કબર્હિણવાસસઃ।
દ્યોતયન્તો દિશઃ સર્વાઃ સમ્પેતુઃ સ્વર્ણભૂષણાઃ॥ 8-10-18 (55421) 
બાણાન્ધકારમભવત્તયો રાજન્મહામૃધે।
અન્યોન્યસ્ય ધનુશ્ચૈવ ચિચ્છિદુસ્તે મહારથાઃ॥ 8-10-19 (55422) 
તતઃ ક્રુદ્ધો મહારાજ સાત્વતો યુદ્ધદુર્મદઃ।
ધનુરન્યત્સમાદાય સજ્યં કૃત્વા ચ સંયુગે॥ 8-10-20 (55423) 
ક્ષુરપ્રેણ સુતીક્ષ્ણેન હ્યનુવિન્દશિરોઽહરત્।
અપતત્તચ્છિરો રાજન્કુણ઼્ડલોપચિતં મહત્॥ 8-10-21 (55424) 
શમ્બરસ્ય શિરો યદ્વન્નિહતસ્ય મહારણે।
શોચયન્કેકયાન્સર્વાઞ્જગામાશુ વસુન્ધરામ્॥ 8-10-22 (55425) 
તં દૃષ્ટ્વા નિહતં શૂરં ભ્રાતા તસ્ય મહારથઃ।
સજ્યમન્યદ્ધનુઃ કૃત્વા શૈનેયં પર્યવારયત્॥ 8-10-23 (55426) 
સ ષષ્ટ્યા સાત્યકિં વિદ્વ્વા સ્વર્ણપુઙ્ખૈઃ શિલાશિતૈઃ।
નનાદ બલવન્નાદં તિષ્ઠતિષ્ઠેતિ ચાબ્રવીત્॥ 8-10-24 (55427) 
સાત્યકિં ચ તતસ્તૂર્ણં કેકયાનાં મહારથઃ।
શરૈરનેકસાહસ્રૈર્બાહ્વોરુરસિ ચાર્પયત્॥ 8-10-25 (55428) 
સ શરૈઃ ક્ષતસર્વાઙ્ગઃ સાત્યકિઃ સત્યવિક્રમઃ।
રરાજ સમરે રાજન્સપુષ્પ ઇવ કિંશુકઃ॥ 8-10-26 (55429) 
સાત્યકિઃ સમરે વિદ્વઃ કૈકેયેન મહાત્મના।
કૈકેયં પઞ્ચવિંશત્યા વિવ્યાધ પ્રહસન્નિવ॥ 8-10-27 (55430) 
તાવન્યોન્યસ્ય સમરે સઞ્છિદ્ય ધનુષી શુભે।
હત્વા ચ સારથી તૂર્ણં હયાંશ્ચ રથિનાં વરૌ॥ 8-10-28 (55431) 
વિરથાવસિયુદ્ધાય સમાજગ્મતુરાહવે।
શતચન્દ્રચિતે ગૃહ્ય ચર્મણી સુભુજૌ તથા॥ 8-10-29 (55432) 
વિરોચેતાં મહારઙ્ગે નિસ્ત્રિંશબરધારિણૌ।
યથા દેવાસુરે યુદ્ધે જમ્ભશક્રૌ મહાબલૌ॥ 8-10-30 (55433) 
મણ્ડલાનિ તતસ્તૌ તુ વિચન્તૌ મહારણે।
અન્યોન્યમભિતસ્તૂર્ણં સમાજગ્મતુરાહવે॥ 8-10-31 (55434) 
અન્યોન્યસ્ય વધે ચૈવ ચક્રતુર્યત્નમુત્તમમ્।
કૈકેયસ્ય દ્વિધા ચર્મ તતશ્ચિચ્છેદ સાત્વતઃ॥ 8-10-32 (55435) 
સાત્યકેસ્તુ તથૈવાસૌ ચર્મ ચિચ્છેદ પાર્થિવઃ।
ચર્મ ચ્છિત્ત્વા તુ કૈકેયસ્તારાગણશતૈર્વૃતમ્। 
ચચાર મણ્ડલાન્યેવ ગતપ્રત્યાગતાનિ ચ॥  8-10-33 (55436) 
તં ચરન્તં મહારઙ્ગે નિસ્ત્રિંશવરધારિણમ્।
અપહસ્તેન ચિચ્છેદ શૈનેયસ્ત્વરયાઽન્વિતઃ॥ 8-10-34 (55437) 
સવર્મા કેકયો રાજન્દ્વિધા ચ્છિન્નો મહારણે।
નિપપાત મહેષ્વાસો વજ્રાહત ઇવાત્વલઃ॥ 8-10-35 (55438) 
તં નિહત્ય રણે શૂરઃ શૈનેયો રથસત્તમઃ।
યુધામન્યુરથં તૂર્ણમારુરોહ પરન્તપઃ॥ 8-10-36 (55439) 
તતોઽન્યં રથમાસ્થાય વિધિવત્કલ્પિતં પુનઃ।
કેકયાનાં મહત્સૈન્યં વ્યધમત્સાત્યકિઃ શરૈઃ॥ 8-10-37 (55440) 
સા વધ્યમાના સમરે કેકયાનાં મહાચમૂઃ।
તમુત્સૃજ્ય રણે શત્રું પ્રદુદ્રાવ દિશો દશ॥ ॥ 8-10-38 (55441) 
 
ઇતિ શ્રીમન્મહાભારતે કર્ણપર્વણિ ષોડશદિવસયુદ્ધે દશમોઽધ્યાયઃ॥ 10 ॥

Mahabharata - Karna Parva - Chapter Footnotes

8-10-6 દ્રૌણિમભ્યદ્રવત્॥ 8-10-9 કૃપેણ યુયુધે ઇતિ શેષઃ॥ 8-10-10 માદ્રીપુત્રઃ સુતં તવેત્યસ્ય વ્યાખ્યા દુઃશાસનમિતિ॥ 8-10-17 લઘુ શીઘ્રમ્। સુષ્રુ શોભનમ્॥ 8-10-21 ઉપચિતસમલઙ્કૃતમ્॥ 8-10-34 અપહસ્તેન તિર્યગ્ઘસ્તેન॥ 8-10-10 દશમોઽધ્યાયઃ॥





કર્ણપર્વ - અધ્યાય 011

॥ શ્રીઃ ॥

8.11. અધ્યાયઃ 011 

Mahabharata - Karna Parva - Chapter Topics

પ્રતિવિન્ધ્યશ્રુતકર્મક્ષ્યાં ચિત્રચિત્રસેનયોઃ સંહારઃ॥ 1 ॥

Mahabharata - Karna Parva - Chapter Text

8-11-0 (55442) 
સઞ્જય ઉવાચ। 8-11-0x (4859) 
શ્રુતકર્મા તતો રાજંશ્ચિત્રસેનં મહીપતિમ્।
આજઘ્ને સમરે ક્રુદ્ધઃ પઞ્ચાશદ્ભિઃ શિલીમુખૈઃ॥ 8-11-1 (55443) 
ચિત્રસેનસ્તુ તં રાજન્નવભિર્નતપર્વભિઃ।
શ્રુતકર્માણમાહત્ય સૂતં વિવ્યાધ પઞ્ચભિઃ॥ 8-11-2 (55444) 
શ્રુતકર્મા તતઃ ક્રુદ્ધશ્ચિત્રસેનં ચમૂમુખે।
નારાચેન સુતીક્ષ્ણેન મર્મદેશે સમાર્પયત્॥ 8-11-3 (55445) 
સોઽતિવિદ્ધો મહારાજ નારાચેન મહાત્મના।
મૂર્ચ્છામભિયયૌ વીરઃ કશ્મલં ચાવિવેશ હ॥ 8-11-4 (55446) 
એતસ્મિન્નન્તરે ચૈનં શ્રુતકીર્તિર્મહાયશાઃ।
નવત્યા જગતીપાલં છાદયામાસ પત્રિભિઃ॥ 8-11-5 (55447) 
પ્રતિલભ્ય તતઃ સંજ્ઞાં ચિત્રસેનો મહારથઃ।
ધનુશ્ચિચ્છેદ ભલ્લેન તં ચ વિવ્યાધ સપ્તભિઃ॥ 8-11-6 (55448) 
સોઽન્યત્કાર્મુકમાદાય વેગઘ્નં રુક્મભૂષિતમ્।
ચિત્રરૂપધરં ચક્રે ચિત્રસેનં શરોર્મિભિઃ॥ 8-11-7 (55449) 
સ શરૈશ્ચિત્રિતો રાજા ચિત્રમાલ્યધરો યુવા।
અશોભત મહારઙ્ગે શ્વાવિચ્છલલો યથા॥ 8-11-8 (55450) 
શ્રુતકર્માણમથ વૈ નારાચેન સ્તનાન્તરે।
બિભેદ તરસા શૂરસ્તિષ્ઠતિષ્ઠેતિ ચાબ્રવીત્॥ 8-11-9 (55451) 
શ્રુતકર્માણિ સમરે નારાચેન સમર્પિતઃ।
સુસ્રાવ રુધિરં તત્ર ગૈરિકામ્બુ યથાઽચલઃ॥ 8-11-10 (55452) 
તતઃ સ રુધિરાક્તાઙ્ગો રુધિરેણ કૃતચ્છવિઃ।
રરાજ સમરે વીરઃ સપુષ્પ ઇવ કિંશુકઃ॥ 8-11-11 (55453) 
શ્રુતકર્મા તતો રાજઞ્શત્રુણા સમભિદ્રુતઃ।
શત્રુસંવારણં ક્રુદ્ધો દ્વિધા ચિચ્છેદ કાર્મુકમ્॥ 8-11-12 (55454) 
અથૈનં છિન્નધન્વાનં નારાચાનાં શતૈસ્ત્રિભિઃ।
છાદયન્સમરે રાજન્વિવ્યાધ ચ સુપત્રિભિઃ॥ 8-11-13 (55455) 
તતોઽપરેણ ભલ્લેન તીક્ષ્ણેન નિશિતેન ચ।
જહાર સશિરસ્ત્રાણં શિરસ્તસ્ય મહાત્મનઃ॥ 8-11-14 (55456) 
તચ્છિરો ન્યપતદ્ભૂમૌ ચિત્રસેનસ્ય દીપ્તિમત્।
યદૃચ્છયા યથા ચન્દ્રશ્ચ્યુતઃ સ્વર્ગાન્મહીતલમ્॥ 8-11-15 (55457) 
રાજાનં નિહતં દૃષ્ટ્વા તેઽભિસારં તુ મારિષ।
અભ્યદ્રવન્ત વેગેન ચિત્રસેનસ્ય સૈનિકાઃ॥ 8-11-16 (55458) 
તતઃ ક્રુદ્ધો મહેષ્વાસસ્તત્સૈન્યં પ્રાદ્રવચ્છરૈઃ।
અન્તકાલે યથા ક્રુદ્ધઃ સર્વભૂતાનિ પ્રેતરાટ્॥ 8-11-17 (55459) 
તે વધ્યમાનાઃ સમરે તવ પૌત્રેણ ધન્વિના।
વ્યદ્રવન્ત દિશસ્તૂર્ણં દાવદગ્ધા ઇવ દ્વિપાઃ॥ 8-11-18 (55460) 
તાંસ્તુ વિદ્રવતો દૃષ્ટ્વા નિરુત્સાહાન્દ્વિષજ્જયે।
દ્રાવયન્નિષુભિસ્તીક્ષ્ણૈઃ શ્રુતકર્મા વ્યરોચત॥ 8-11-19 (55461) 
પ્રતિવિન્ધ્યસ્તતશ્ચિત્રં ભિત્ત્વા પઞ્ચભિરાશુગૈઃ।
સારથિં ચ ત્રિભિર્વિદ્વ્વા ધ્વજમેકેષુણાપિ ચ॥ 8-11-20 (55462) 
તં ચિત્રો નવભિર્ભલ્લૈર્બાહ્વોરુરસિ ચાર્પયત્।
સ્વર્ણપુઙ્ખૈઃ પ્રસન્નાગ્નૈઃ કઙ્કબર્હિણવાજિતૈઃ॥ 8-11-21 (55463) 
પ્રતિવિન્ધ્યો ધનુશ્છિત્ત્વા તસ્ય બારત સાયકેઃ।
પઞ્ચભિર્નિશિતૈર્બાણૈરથૈનં સ હિ જઘ્નિવાન્॥ 8-11-22 (55464) 
તતઃ શક્તિં મહારાજ સ્વર્ણઘણ્ટાં દુરાસદામ્।
પ્રાહિણોત્પ્રતિવિન્ધ્યાય વિચિન્વન્તીમસૂનિવ॥ 8-11-23 (55465) 
તામાપતન્તી સહસા શક્તિમુલ્કામિવામ્બરે।
દ્વિધા ચિચ્છેદ સમરે પ્રતિવિન્ધ્યો હસન્નિવ॥ 8-11-24 (55466) 
સા પપાત દ્વિધા છિન્ના પ્રતિવિન્ધ્યશરૈઃ શિતૈઃ।
યુગાન્તે સર્વભૂતાનિ ત્રાસયન્તી યથાઽશનિઃ॥ 8-11-25 (55467) 
શક્તિં તાં પ્રહતાં દૃષ્ટ્વા ચિત્રો ગૃહ્ય મહાગદામ્।
પ્રતિવિન્ધ્યાય ચિક્ષેપ રુક્મજાલવિભૂષિતામ્॥ 8-11-26 (55468) 
સા જઘાન હયાંસ્તસ્ય સારથિં ચ મહારણે।
રથં પ્રમૃદ્ય વેગેન ધરમીમન્વપદ્યત॥ 8-11-27 (55469) 
એતસ્મિન્નેવ કાલે તુ રથાદાપ્લુત્ય ભારત।
શક્તિં ચિક્ષેપ ચિત્રાય સ્વર્ણદણ્ડામલઙ્કૃતામ્॥ 8-11-28 (55470) 
તામાપતન્તીં જગ્રાહ ચિત્રો રાજન્મહામનાઃ।
તતસ્તામેવ ચિક્ષેપ પ્રતિવિન્ધ્યાય પાર્થિવઃ॥ 8-11-29 (55471) 
સમાસાદ્ય રણે શૂરં પ્રતિવિન્ધ્યં મહાપ્રભા।
નિર્ભિદ્ય દક્ષિણં બાહું નિપપાત મહીતલે। 
પતિતાઽભાસયશ્ચૈવ તં દેશમશનિર્યથા॥  8-11-30 (55472) 
પ્રતિવિન્ધ્યસ્તતો રાજંસ્તોમરં હેમભૂષિતમ્।
પ્રેષયામાસ સઙ્ક્રુદ્ધશ્ચિત્રસ્ય વધકાઙ્ક્ષયા॥ 8-11-31 (55473) 
સ તસ્ય ગાત્રાવરણં ભિત્ત્વા હૃદયમેવ ચ।
જગામ ધરણીં તૂર્ણં મહોરગ ઇવાશયમ્॥ 8-11-32 (55474) 
સ પપાત તદા રાજા તોમરેણ સમાહતઃ।
પ્રસાર્ય વિપુલૌ બાહૂ પીનૌ પિઘસન્નિભૌ॥ 8-11-33 (55475) 
ચિત્રં સમ્પ્રેક્ષ્ય નિહતં તાવકા રણશોભિનઃ।
અભ્યદ્રવન્ત વેગેન પ્રતિવિન્ધ્યં સમન્તતઃ॥ 8-11-34 (55476) 
સૃજન્તો વિવિધાન્બાણાઞ્શતઘ્નીશ્ચ સકિઙ્કિણીઃ।
તમવચ્છાદયામાસુઃ સૂર્યમભ્રગણા ઇવ॥ 8-11-35 (55477) 
તાન્વિધમ્ય મહાબાહુઃ શરજાલેન સંયુગે।
વ્યદ્રાવયત્તવ ચમૂં વજ્રહસ્ત ઇવાસુરીમ્॥ 8-11-36 (55478) 
તે વધ્યમાનાઃ સમરે તાવકાઃ પાણ્ડવૈર્નૃપ।
વિપ્રકીર્યન્ત સહસા વાતનુન્ના ઘના ઇવ॥ 8-11-37 (55479) 
વિપ્રદ્રુતે બલે તસ્મિન્વધ્યમાને સમન્તતઃ।
દ્રૌણિરેકોઽભ્યયાત્તૂર્ણં ભીમસેનં મહાબલમ્॥ 8-11-38 (55480) 
તઃ સમાગમો ઘોરો બભૂવ સહસા તયોઃ।
યથા દૈવાસુરે યુદ્ધે વૃત્રવાસવયોરિવ॥ ॥ 8-11-39 (55481) 
 
ઇતિ શ્રીમન્મહાભારતે કર્ણપર્વણિ ષોડશદિવસયુદ્ધે એકાદશોઽધ્યાયઃ॥ 11 ॥

Mahabharata - Karna Parva - Chapter Footnotes

8-11-2 આહત્ય સન્તાજ્ય॥ 8-11-4 મૂર્ચ્છા અર્ધનિદ્રામ્। કશ્મલમચિ ત્તત્વમ્॥ 8-11-5 એવં શ્રુતકર્માણમ્॥ 8-11-6 તં શ્રુતકર્માણમ્॥ 8-11-11 કૃતચ્છવિઃ આહિતશોભઃ॥ 8-11-13 સુપત્રિભિઃ શોભનપુઙ્ખવ દ્ભિર્નારાચાનાં શતૈઃ॥ 8-11-17 પ્રેતરાટ્ યમઃ॥ 8-11-18 દાવો દાવગ્નિસ્તેન દગ્ધાઃ॥ 8-11-32 ગાત્રાવરણં કવચમ્॥ 8-11-11 એકાદશોઽધ્યાયઃ॥





કર્ણપર્વ - અધ્યાય 012

॥ શ્રીઃ ॥

8.12. અધ્યાયઃ 012 

Mahabharata - Karna Parva - Chapter Topics

ભીમાશ્વત્થામ્નોર્યુદ્ધમ્॥ 1 ॥

Mahabharata - Karna Parva - Chapter Text

8-12-0 (55482) 
સઞ્જય ઉવાચ। 8-12-0x (4860) 
ભીમસેનં તતો દ્રૌણી રાજન્વિવ્યાધ પત્રિણા।
પરયા ત્વરયા યુક્તો દર્શયન્નસ્ત્રલાઘવમ્॥ 8-12-1 (55483) 
અથૈનં પુનરાજઘ્ને નવત્યા નિશિતૈઃ શરૈઃ।
સર્વમર્માણિ સમ્પ્રેક્ષ્ય મર્મજ્ઞો લઘુહસ્તવત્॥ 8-12-2 (55484) 
ભીમસેનઃ સમાકીર્ણો દ્રૌણિના નિશિતૈઃ શરૈઃ।
રરાજ સમરે રાજન્રશ્મિવાનિવ ભાસ્કરઃ॥ 8-12-3 (55485) 
તતઃ શરસહસ્રેણ સુપ્રયુક્તેન પાણ્ડવઃ।
દ્રોણપુત્રમવચ્છાદ્ય સિંહનાદમમુઞ્ચત॥ 8-12-4 (55486) 
શરૈઃ સરાંસ્તતો દ્રૌણિઃ સંવાર્ય યુધિ પાણ્ડવમ્।
લલાટેઽભ્યાહનદ્રાજન્નારાચેન સ્મયન્નિવ॥ 8-12-5 (55487) 
લલાટસ્થં તતો બાણં ધારયામાસ પાણ્ડવઃ।
યથા શૃઙ્ગં વને દૃપ્તઃ ખઙ્ગો ધારયતે નૃપ॥ 8-12-6 (55488) 
તતો દ્રૌણિં રણે ભીમો યતમાનં પરાક્રમી।
ત્રિભિર્વિવ્યાધ નારાચૈર્લલાટે વિસ્મયન્નિવ॥ 8-12-7 (55489) 
લલાટસ્થૈસ્તતો બાણૈર્બ્રાહ્મણોઽસૌ વ્યશોભત।
પ્રાવૃષીવ યથા સિક્તસ્ત્રિશૃઙ્ગઃ પર્વતોત્તમઃ॥ 8-12-8 (55490) 
તતઃ શરશતૈર્દ્રૌણિરર્દયામાસ પાણ્ડવમ્।
ન ચૈનં કમ્પયામાસ માતરિશ્વેવ પર્વતમ્॥ 8-12-9 (55491) 
તથૈવ પાંણ્ડવો યુદ્ધે દ્રૌણિં શરશતૈઃ શિતૈઃ।
નાકમ્પયત સંહૃષ્ટો વાર્યોધ ઇવ પર્વતમ્॥ 8-12-10 (55492) 
તાવન્યોન્યં શરૈર્ઘોરૈશ્છાદયાનૌ મહારથૌ।
રથવર્યગતૌ વીરૌ શુશુભાતે બલોત્કટૌ॥ 8-12-11 (55493) 
આદિત્યાવિવ સન્દીપ્તૌ લોકક્ષયકરાવુભૌ।
સ્વરશ્મિભિરિવાન્યોન્યં તાપયન્તૌ શરોત્તમૈઃ॥ 8-12-12 (55494) 
તતઃ પ્રવિકૃતે યત્નં કુર્વાણૌ તૌ મહારણે।
કૃતપ્રતિકૃતે યત્તૌ શરસઙ્ઘૈરભીતવત્॥ 8-12-13 (55495) 
વ્યાઘ્રાવિવ ચ સઙ્ગ્રામે ચેરતુસ્તૌ નરોત્તમૌ।
શરદંષ્ટ્રૌ દુરાધર્ષૌ ચાપવક્રૌ ભયઙ્કરૌ॥ 8-12-14 (55496) 
અભૂતાં તાવદૃશ્યૌ ચ શરજાલૈઃ સમન્તતઃ।
મેઘજાલૈરિવ ચ્છનૌ ગગને ચન્દ્રભાસ્કરૌ॥ 8-12-15 (55497) 
ચકાશેતે મુહૂર્તેન તતસ્તાવપ્યરિન્દમૌ।
વિમુક્તાવભ્રજાલેન અઙ્ગારકબુધાવિવ॥ 8-12-16 (55498) 
અથ તત્રૈવ સઙ્ગ્રમે વર્તમાને સુદારુણે।
અપસવ્યં તતશ્ચક્રે દ્રૌણિસ્તત્ર વૃકોદરમ્॥ 8-12-17 (55499) 
કિરઞ્છરશતૈરુગ્રૈર્ધારાભિરિવ પર્વતમ્।
ન તુ તન્મમૃષે ભીમઃ શત્રોર્વિજલક્ષણમ્॥ 8-12-18 (55500) 
પ્રતિચક્રે તતો રાજન્પાણ્ડવોઽપ્યપસવ્યતઃ।
મણ્ડલાનાં વિભાગેન ગતપ્રત્યાગતેન ચ॥ 8-12-19 (55501) 
બભૂવ તુમુલં યુદ્ધં તયોઃ પુરુષસિંહયોઃ।
ચરિત્વા વિવિધાન્માર્ગાન્મણ્ડલસ્થાનમેવ ચ॥ 8-12-20 (55502) 
શરૈઃ પૂર્ણાયતોત્સૃષ્ટૈરન્યોન્યમભિજઘ્નતુઃ।
અન્યોન્યસ્ય વધે ચૈવ ચક્રતુર્યત્નમુત્તમમ્॥ 8-12-21 (55503) 
ઈષતુર્વિરથં ચૈવ કર્તુમન્યોન્યમાહવે।
તતો દ્રૌણિર્મહાસ્ત્રાણિ પ્રાદુશ્ચક્રે મહારથઃ॥ 8-12-22 (55504) 
તાન્યસ્ત્રૈરેવ સમરે પ્રતિજઘ્નેઽથ પાણ્ડવઃ।
તતો ઘોરં મહારાજ અસ્ત્રયુદ્ધમવર્તત॥ 8-12-23 (55505) 
ગ્રહયુદ્વં યથા ઘોરં પ્રજાસંહરણે હ્યભૂત્।
તે વાણાઃ સમસજ્જન્ત મુક્તાસ્તાભ્યાં તુ ભારત॥ 8-12-24 (55506) 
દ્યોતગ્રન્તો દિશઃ સર્વાસ્તવ સૈન્યં સમન્તતઃ।
બાણસઙ્ઘૈર્વૃતં ઘોરમાકાશં સમપદ્યત॥ 8-12-25 (55507) 
ઉલ્કાપાતાવૃતં યુદ્ધં પ્રજાનાં સંક્ષયે નૃપ।
બાણાભિઘાતાત્સઞ્જજ્ઞે તત્ર ભારત પાવકઃ॥ 8-12-26 (55508) 
સવિસ્ફુલિઙ્ગો દીપ્તાર્ચિર્યોઽદહદ્વાહિનીદ્વયમ્।
તત્ર સિદ્ધા મહારાજ સમ્પતન્તોઽબ્રુવન્વચઃ॥ 8-12-27 (55509) 
યુદ્ધાનામતિ સર્વેષાં યુદ્ધમેતદિતિ પ્રભો।
સર્વયુદ્ધાનિ ચૈતસ્ય કલાં નાર્હન્તિ ષોડશીમ્॥ 8-12-28 (55510) 
નેદૃશં ચ પુનર્યુદ્ધં ભવિષ્યતિ કદાચન।
અહો જ્ઞાનેન સમ્પન્નાવુભ બ્રાહ્મણક્ષત્રિયૌ॥ 8-12-29 (55511) 
અહો શૌર્યેણ સમ્પન્નાવુભૌ ચોગ્રપરાક્રમૌ।
અહો ભીમબલો ભીમ એતસ્ય ચ કૃતાસ્ત્રતા॥ 8-12-30 (55512) 
અહો વીર્યસ્ય સારત્વમહો સૌષ્ઠવમેતયોઃ।
સ્થિતાવેતૌ હિ સમરે કાલાન્તકયમોપમૌ॥ 8-12-31 (55513) 
રુદ્રૌ દ્વાવિ સમ્ભૂતૌ યથા દ્વાવિવ ભાસ્કરૌ।
યમૌ વા પુરુષવ્યાઘ્રૌ ઘોરરૂપાવુભૌ રણે॥ 8-12-32 (55514) 
ઇતિ વાચઃ સ્મ શ્રૂયન્તે સિદ્ધાનાં વૈ મુહુર્મુહુઃ।
સિંહનાદશ્ચ સઞ્જજ્ઞે સમેતાનાં દિવૌકસામ્॥ 8-12-33 (55515) 
અદ્ભુતં ચાપ્યચિન્ત્યં ચ દૃષ્ટ્વા કર્મ તયો રણે।
સિદ્વચારણસઙ્ઘાનાં વિસ્મયઃ સમપદ્યત॥ 8-12-34 (55516) 
પ્રશંસન્તિ તદા દેવાઃ સિદ્વાશ્ચ પરમર્ષયઃ।
સાધુ દ્રૌણે મહાબાહો સાધુ ભીમેતિ ચાબ્રુવન્॥ 8-12-35 (55517) 
તૌ શૂરૌ સમરે રાજન્પરસ્પરકૃતાગસૌ।
પરસ્પરમુદીક્ષેતાં ક્રોધાદુદ્વૃત્ય ચક્ષુષી॥ 8-12-36 (55518) 
ક્રોધરક્તેક્ષણૌ તૌ તુ ક્રોધાત્પ્રસ્ફુરિતાધરૌ।
ક્રોધાત્સંદષ્ટદશનૌ તથૈવ દશનચ્છદૌ॥ 8-12-37 (55519) 
અન્યોન્યં છાદયન્તૌ સ્મ શરવૃષ્ટ્યા મહારથૌ।
શરામ્બુધારો સમરે શસ્ત્રવિદ્યુત્પ્રકાશિનૌ॥ 8-12-38 (55520) 
તાવન્યન્યં ધ્વજં વિદ્વ્વા સારથિં ચ મહારણે।
અન્યોન્યસ્ય હયાન્વિદ્વા બિભિદાતે પરસ્પરમ્॥ 8-12-39 (55521) 
તતઃ ક્રુદ્ધૌ મહારાજ બાણૌ ગૃહ્ય મહાહવે।
ઉભૌ ચિક્ષિપતુસ્તૂર્મમન્યોન્યસ્ય વધૈષિણૌ॥ 8-12-40 (55522) 
તૌ સાયકૌ મહારાજ દ્યોતમાનૌ ચમૂમુખે।
આજઘ્નતુઃ સમાસાદ્ય વજ્રવેગૌ દુરાસદૌ॥ 8-12-41 (55523) 
તૌ પરસ્પરવેગાચ્ચ શરાભ્યાં ચ ભૃશાહતૌ।
નિપેતતુર્મહાવીર્યૌ રથોપસ્થે તયોસ્તદા॥ 8-12-42 (55524) 
તતસ્તુ સારથિર્જ્ઞાત્વા દ્રોણપુત્રમચેતનમ્।
અપોવાહ રણાદ્રાજન્સર્વસૈન્યસ્ય પશ્યતઃ॥ 8-12-43 (55525) 
8-12-44 (55526) 
તથૈવ પાણ્ડવં રાજન્વિહ્વલન્તં મુહુર્મુહુઃ।
અપોવાહ રથેનાજૌ વિશોકઃ શત્રુતાપનમ્॥ ॥ *ઇતિ શ્રીમન્મહાભારતે કર્ણપર્વણિ ષોડશદિવસયુદ્ધે દ્વાદશોઽધ્યાયઃ॥ 12 ॥ *.ઝ. પન્તકે એતદનન્તરં સ્થિતાઃ સપ્તાધ્યાયા એતત્પાઠે ક્રમેણ 52-53-54-55-56-59-60 તમાધ્યાયતયા વર્તન્તે। 
Mahabharata - Karna Parva - Chapter Footnotes

8-12-6 ખઙ્ગઃ પણ્ડકઃ॥ 8-12-13 કૃતપ્રતિકૃતે અન્યોન્યાસ્નપ્રતિઘાતે॥ 8-12-22 ઈષતુઃ ઇચ્છાં ચક્રતુઃ॥ 8-12-26 ઉત્કાનામન્યોન્યા ભિમુખં પાતાસ્તૈરાવૃતમિવેતિ લુપ્તોપમા॥ 8-12-37 તથૈવ દશનચ્છદૌ ક્રોધાત્સન્દષ્ટોષ્ટૌ॥ 8-12-12 દ્વાદશોઽધ્યાયઃ॥





કર્ણપર્વ - અધ્યાય 013

॥ શ્રીઃ ॥

8.13. અધ્યાયઃ 013 

Mahabharata - Karna Parva - Chapter Topics

શલ્યેન શ્રુતકીર્તિપરાજયઃ॥

Mahabharata - Karna Parva - Chapter Text

8-13-0 (55527) 
`સઞ્જય ઉવાચ। 8-13-0x (4861) 
શ્રુતકીર્તિમથાયાન્તં કિરન્તં નિશિતાઞ્શરાન્।
મદ્રરાજો મહારાજ વારયામાસ હૃષ્ટવત્॥ 8-13-1 (55528) 
મદ્રરાજં સમાસાદ્ય શ્રુતકીર્તિર્મહારથઃ।
વિવ્યાધ ભલ્લૈર્વિશત્યા કાર્તસ્વરવિભૂષિતૈઃ॥ 8-13-2 (55529) 
પ્રતિવિવ્યાધ તં શલ્યં ત્રિભિસ્તૂર્ણમજિહ્મગૈઃ।
સારથિં ચાસ્ય ભલ્લેન ભૃશં વિવ્યાધ ભારત॥ 8-13-3 (55530) 
સ શલ્યં શરવર્ષેણ ચ્છાદયામાસ સંયુગે।
મુમોચ નિશિતાન્બાણાન્મદ્રરાજરથં પ્રતિ॥ 8-13-4 (55531) 
તતઃ શલ્યો મહારાજ શ્રુતકીર્તિભુજચ્યુતાન્।
ચિચ્છેદ સમરે બાણાસન્બણૈઃ સન્નતપર્વભિઃ॥ 8-13-5 (55532) 
શ્રુતકીર્તિસ્તતઃ શ્લ્યં ભિત્ત્વા નવભિરાયસૈઃ।
સારથિં ત્રિભિરાનર્ચ્છત્પુનઃ શલ્યં ચ પ઼ઞ્ચભિઃ॥ 8-13-6 (55533) 
તસ્ય શલ્યો ધનુશ્છિત્ત્વા હસ્તાવાપં નિકૃત્ય ચ।
વિવ્યાધ સમરે તૂર્ણં સપ્તભિસ્તં શરોત્તમૈઃ॥ 8-13-7 (55534) 
અથાન્યદ્ધનુરાદાય શ્રુતકીર્તિર્મહારથઃ।
ભદ્રેશ્વરં ચતુઃષષ્ટ્યા બાહ્વોરુરસિ ચાર્પયત્॥ 8-13-8 (55535) 
તતસ્તુ સમરે રાજંસ્તેન વિદ્વઃ શિલીમુખૈઃ।
xxવિવ્યાધ તં ચાપિ નવત્યા નિશિતૈઃ શરૈઃ॥ 8-13-9 (55536) 
તસ્ય મદ્રેશ્વરશ્ચાપં પુનશ્ચિચ્છેદ મારિષ।
સ ચ્છિન્નધન્વા સમરે ગદાં ચિક્ષેપ સત્વરઃ॥ 8-13-10 (55537) 
પટ્ટૈર્જામ્બૂનદૈર્બદ્ધાં રુપ્યપટ્ટૈશ્ચ ભારત।
ભ્રાજમાનાં યથા નારીં દિવ્યવસ્ત્રવિભૂષિતામ્॥ 8-13-11 (55538) 
તામાપતન્તીં સહસા દીપ્યમાનાશનિપ્રભામ્।
શરૈરનેકસાહસ્રૈર્વ્યષ્ટમ્ભયત મદ્રરાટ્॥ 8-13-12 (55539) 
વિષ્ટભ્ય ચ ગદાં વીરઃ પાતયિત્વા ચ ભૂતલે।
શ્રુકીર્તિમથાયત્તો રાજન્વિવ્યાધ પઞ્ચભિઃ॥ 8-13-13 (55540) 
તસ્ય શક્તિં રમે ભૂયશ્ચિક્ષેપ ભુજોપમામ્।
તાં દ્વિધા ચાછિનચ્છલ્યો મેદિન્યાં સા ત્વશીર્યત॥ 8-13-14 (55541) 
તસ્ય શલ્યઃ ક્ષુરપ્રેણ યન્તુઃ કાયાચ્છિરોઽહરત્।
બાલહસ્તાદ્યથા શ્યેન આમિષં વૈ નરોત્તમ॥ 8-13-15 (55542) 
સ પપાત રથોપસ્થાત્સારથિસ્તસ્ય ભારત।
તતસ્તે પ્રાદ્રવન્સઙ્ખ્યે હય્નાસ્તસ્ય મહાત્મનઃ॥ 8-13-16 (55543) 
પલાયમાનૈસ્તૈરશ્વૈઃ સોપનીતો રમાજિરાત્।
શ્રુતકીર્તિર્મહારાજ પશ્યતાં સર્વયોધિનામ્॥ 8-13-17 (55544) 
તતો મદ્રેશ્વરો રાજા પાણ્ડવાનામનીકિનીમ્।
વ્યગાહત મુદા યુક્તો નલિનીં દ્વિરદો યથા॥ 8-13-18 (55545) 
લોલયામાસ સ બલં સિંહઃ પશુગણાનિવ।
શલ્યસ્તત્ર મહારઙ્ગે પાણ્ડવાનાં મહાત્મનામ્॥ 8-13-19 (55546) 
નિપાત્ય પાણ્ડુપાઞ્ચાલાન્પૃતનાસુ વ્યવસ્થિતઃ।
અશોભત રણે શલ્યો વિધૂમોઽગ્નિરિવ જ્વલન્॥ 8-13-20 (55547) 
સેનાકક્ષં મહદ્દગ્ધ્વા કક્ષમગ્નિરિવોત્થિતઃ।
સ્થિતો રરાજ સમરે પુરં દગ્ધ્વેવ શઙ્કરઃ॥ ॥ 8-13-21 (55548) 
 
ઇતિ શ્રીમન્મહાભારતે કર્ણપર્વણિ ષોડશદિવસયુદ્ધે ત્રયોદશોઽધ્યાયઃ॥ 13 ॥






કર્ણપર્વ - અધ્યાય 014

॥ શ્રીઃ ॥

8.14. અધ્યાયઃ 014 

Mahabharata - Karna Parva - Chapter Topics

સહદેવેન દુઃશાસનપરાજયઃ॥ 1 ॥

Mahabharata - Karna Parva - Chapter Text

8-14-0 (55549) 
સઞ્જય ઉવાચ। 8-14-0x (4862) 
સહદેવં તથા ક્રુદ્ધં નિઘ્નન્તં તવ વાહિનીમ્।
દુઃશાસનો મહારાજ ભ્રાતા ભ્રાતરમભ્યયાત્॥ 8-14-1 (55550) 
તૌ સમેતૌ મહારાજ દૃષ્ટ્વા તત્ર મહારથાઃ।
સિંહનાદરવાંશ્ચક્રુર્વાસાંસ્યાદુધુવુશ્ચ હ॥ 8-14-2 (55551) 
તતો ભારત રુષ્ટેન તવ પુત્રેણ ધન્વિના।
પાણ્ડુપુત્રસ્ત્રિભિર્બાણૈર્વક્ષસ્યભિહતો બલી॥ 8-14-3 (55552) 
સહદેવસ્તતો રાજન્નારાચેન તવાત્મજમ્।
વિદ્વ્વા વિવ્યાધ સપ્તત્યા સારથિં ચ ત્રિભિઃ શરૈઃ॥ 8-14-4 (55553) 
દુઃશાસનસ્તતશ્ચાપં છિત્ત્વા રાજન્મહાહવે।
સહદેવં ત્રિસપ્તત્યા બાહોરુરસિ ચાર્પયત્॥ 8-14-5 (55554) 
સહદેવસ્તુ સઙ્ક્રુદ્ધઃ ખઙ્ગં ગૃહ્ય મહાહવે।
આવિધ્ય પ્રાસૃજત્તૂર્ણં તવ પુત્રથં પ્રતિ॥ 8-14-6 (55555) 
સમાર્ગણગુણં ચાપં છિત્ત્વા તસ્ય મહાનસિઃ।
નિપપાત તતો ભૂમૌ ચ્યુતઃ સર્પ ઇવામ્બરાત્॥ 8-14-7 (55556) 
અથાન્યદ્ધનુરાદાય સહદેવઃ પ્રતાપવાન્।
દુઃશાસનાય ચિક્ષેપ બાણમન્તકરં તતઃ॥ 8-14-8 (55557) 
તમાપતન્તં વિશિખં યમદણ્ડોપમત્વિષમ્।
ખઙ્ગેન શિતધારેણ દ્વિધા ચિચ્છેદ કૌરવઃ॥ 8-14-9 (55558) 
તતસ્તં નિશિતં ખઙ્ગમાવિધ્ય યુધિ સત્વરઃ।
ધનુશ્ચાન્યત્સમાદાય શરં જગ્રાહ વીર્યવાન્॥ 8-14-10 (55559) 
તમાપતન્તં સહસા નિસ્ત્રિંશં નિશિતૈઃ શરૈઃ।
પાતયામાસ સમરે સહદેવો હસન્નિવ॥ 8-14-11 (55560) 
તતો બાણાંશ્ચતુઃ ષષ્ટિં તવ પુત્રો મહારણે।
સહદેવરથં તૂર્ણં પ્રેષયામાસ ભારત॥ 8-14-12 (55561) 
તાચ્છરાન્સમરે રાજન્વેગેનાપપતો બહૂન્।
એકૈકં પઞ્ચભિર્બાણૈઃ સહદેવો ન્યકૃતન્તત॥ 8-14-13 (55562) 
સન્નિવાર્ય મહાબાણાન્સહદેવઃ પ્રતાપવાન્।
અથાસ્મૈ સુબહૂન્બાણાન્પ્રેષયામાસ સંયુગે॥ 8-14-14 (55563) 
તાન્વાણાંસ્તવ પુત્રોઽપિ છિત્ત્વૈકૈકં ત્રિભિઃ શરૈઃ।
નનાદ સુમહાનાદં નાદયાનો વસુંધરામ્॥ 8-14-15 (55564) 
તતો દુઃશાસનો રાજન્દ્વાભ્યાં પાણ્ડુસુતં રણે।
સારથિં નવભિર્બાણૈર્માદ્રોયસ્ય સમાચિનોત્॥ 8-14-16 (55565) 
તતઃ ક્રુદ્ધો મહારાજ સદહેવઃ પ્રતાપવાન્।
સમાધત્ત શરં ઘોરં મૃત્યુકાલાન્તકોપમમ્॥ 8-14-17 (55566) 
વિકૃષ્ય બલવચ્ચાપં તવ પુત્રાય સોઽસૃજત્।
સ તં નિર્ભિદ્ય વેગેન ભિત્ત્વા ચ કવચં મહત્॥ 8-14-18 (55567) 
પ્રાવિશદ્વરણીં રાજન્વલ્મીકમિવ પન્નગઃ।
તતઃ સમ્મુમુહે રાજંસ્તવ પુત્રો મહારથઃ॥ 8-14-19 (55568) 
મૂઢં ચૈનં સમાલોક્ય સારથિસ્ત્વરિતો રથમ્।
અપોવાહ ભૃશં ત્રસ્તો વધ્યમાનં શિતૈઃ શરૈઃ॥ 8-14-20 (55569) 
પરાજિત્ય રણે તં તુ કૌરવ્યં પાણ્ડુનન્દનઃ।
દુર્યોધનબલં દૃષ્ટ્વા પ્રમમાથ સમન્તતઃ॥ 8-14-21 (55570) 
પિપીલિકપુટં રાજન્યથા મૃદ્ગન્નરો રુષા।
તથા સા કૌરવી સેના મૃદિતા તેન ભારત॥ ॥ 8-14-22 (55571) 
 
ઇતિ શ્રીમન્મહાભારતે કર્ણપર્વણિ ષોડશદિવસયુદ્ધે ચતુર્દશોઽધ્યાયઃ॥ 14 ॥

Mahabharata - Karna Parva - Chapter Footnotes

8-14-1 આદુધુષુઃ ભ્રામિતવન્તઃ॥ 8-14-22 પિપીલિકપુટં પિપીલિકાવાસપટલમ્॥ 8-14-14 ચતુર્દશોઽધ્યાયઃ॥





કર્ણપર્વ - અધ્યાય 015

॥ શ્રીઃ ॥

8.15. અધ્યાયઃ 015 

Mahabharata - Karna Parva - Chapter Topics

કર્ણનકુલયોર્યુદ્ધમ્॥ 1 ॥ કર્ણેન નકુલસ્ય પરાભાવનપૂર્વકં સોપહાસમધિક્ષેપઃ॥ 2 ॥

Mahabharata - Karna Parva - Chapter Text

8-15-0 (55572) 
સઞ્જય ઉવાચ। 8-15-0x (4863) 
નકુલં રભસં યુદ્ધે દ્રાવયન્તં વરૂથિનીમ્।
કર્ણો વૈકર્તનો રાજન્વારયામાસ વૈ રુષા॥ 8-15-1 (55573) 
નકુલસ્તુ તતઃ કર્ણં પ્રહસન્નિદમબ્રવીત્॥
ચિરસ્ય બત દૃષ્ટોઽહં દૈવતૈઃ સૌમ્યચક્ષુષા।  8-15-2 (55574) 
યસ્ય મે ત્વં રણે પાપ ચક્ષુર્વિષયમાગતઃ॥
ત્વં હિ મૂલમનર્થાનાં વૈરસ્ય કલહસ્ય ચ।  8-15-3 (55575) 
ત્વદ્દોષાત્કુરવઃ ક્ષીણાઃ સમાસાદ્ય પરસ્પરમ્।
ત્વામદ્ય સમરે હત્વા કૃતકૃત્યોઽસ્મિ વિજ્વરઃ॥ 8-15-4 (55576) 
એવમુક્તઃ પ્રત્યુવાચ નકુલં સૂતનન્દનઃ।
સદૃશં રાજપુત્રસ્ય ધન્વિનશ્ચ વિશેષતઃ॥ 8-15-5 (55577) 
પ્રહરસ્વ ચ મે વીર પશ્યામસ્તવ પૌરુષમ્।
કર્મ કૃત્વા રમે શૂર તતઃ કત્થિતુમર્હસિ॥ 8-15-6 (55578) 
અનુક્ત્વા સમરે તાત શૂરા યુધ્યન્તિ શક્તિતઃ।
પ્રયુધ્યસ્વ મયા શક્ત્યા હનિષ્યે દર્પમેવ તે॥ 8-15-7 (55579) 
ઇત્યુક્ત્વા પ્રાહરત્તૂર્ણં પાણ્ડુપુત્રાય સૂતજઃ।
વિવ્યાધ ચૈનં સમરે ત્રિસપ્તત્યા શિલીમુખૈઃ॥ 8-15-8 (55580) 
નકુલસ્તુ તતો વિદ્વઃ સૂતપુત્રેણ ભારત।
અશીત્યાઽઽશીવિષપ્રખ્યૈઃ સૂતપુત્રમવિધ્યત॥ 8-15-9 (55581) 
તસ્ય કર્ણો ધનુશ્છિત્ત્વા સ્વર્ણપુઙ્ખૈઃ શિલાશિતૈઃ।
ત્રિંશતા પરમેષ્વાસઃ શરૈઃ પાણ્ડવમર્દયત્॥ 8-15-10 (55582) 
તે તસ્ય કવચં ભિત્ત્વા પપુઃ શોણિતમાહવે।
આશીવિષા યથા નાગા ભિત્ત્વા ગાં સલિલં પપુઃ॥ 8-15-11 (55583) 
અથાન્યદ્વનુરાદાય હેમપૃષ્ઠં દુરાસદમ્।
કર્ણં વિવ્યાધ સપ્તત્યા સારથિઞ્ચ ત્રિભિઃ શરૈઃ॥ 8-15-12 (55584) 
તતઃ ક્રુદ્ધો મહારાજ નકુલઃ પરવીહા।
ક્ષુરપ્રેણ સુતીક્ષ્ણેન કર્ણસ્ય ધનુરાચ્છિનત્॥ 8-15-13 (55585) 
અથૈનં છિન્નધન્વાનં સાયકાનાં શતૈસ્ત્રિભિઃ।
આજઘ્ને પ્રહસન્વીરઃ સર્વલોકમહારથમ્॥ 8-15-14 (55586) 
કર્ણમભ્યર્દિતં દૃષ્ટ્વા પાણ્ડુપુત્રેણ મારિષ।
વિસ્મયં પરમં જગ્મુર્ઋષયઃ સહ દૈવતૈઃ॥ 8-15-15 (55587) 
અથાન્યદ્વનુરાદાય કર્ણો વૈકર્તનસ્તદા।
નકુલં પઞ્છભિર્બાણૈર્જત્રુદેશે સમાર્પયત્॥ 8-15-16 (55588) 
ઉરસ્થૈરથ તૈર્બાણૈર્માદ્રીપુત્રો વ્યરોચત।
સ્વરશ્મિભિરિવાદિત્યો ભુવને વિસૃજન્પ્રભામ્॥ 8-15-17 (55589) 
નકુલસ્તુ તતઃ કર્ણં વિદ્વ્વા સપ્તભિરાશુગૈઃ।
અથાસ્ય ધનુષઃ કોટિં પુનશ્ચિચ્છેદ મારિષ॥ 8-15-18 (55590) 
સોઽન્યત્કાર્મુકમાદાય સમરે વેગવત્તરમ્।
નકુલસ્ય તતો બૈણૈઃ સમન્તાચ્છાદયદ્દિશઃ॥ 8-15-19 (55591) 
સઞ્છાદ્યમાનઃ સહસા કર્ણચાપ્યુતૈઃ સરૈઃ।
ચિચ્છેદ સ શરાંસ્તૂર્ણં શરૈરેવ મહારથઃ॥ 8-15-20 (55592) 
તતો બાણમયં જાલં વિતતં વ્યોમ્ન્યદૃશ્યત।
ખદ્યોતાનામિવ વ્રાતૈઃ સમ્પતદ્ભિર્યથા નભઃ॥ 8-15-21 (55593) 
તૈર્વિમુક્તૈઃ શરશતૈશ્છાદિતં ગગનં તદા।
શલભાનાં યથા વ્રાતૈસ્તદ્વદાસીદ્વિશામ્પતે॥ 8-15-22 (55594) 
તે શરા હેમવિકૃતાઃ સમ્પન્તૌ મુહુર્મુહુઃ।
શ્રેણીકૃતા વ્યકાશાન્ત ક્રૌઞ્ચાઃ શ્રેણીકૃતા ઇવ॥ 8-15-23 (55595) 
બાણજાલવૃતે વ્યોમ્નિ ચ્છાદિતે ચ દિવાકરે।
ન સ્મ સમ્પતતે ભૂતં કિઞ્ચિદપ્યન્તરિક્ષગમ્॥ 8-15-24 (55596) 
નિરુદ્વે તત્ર માર્ગે ચ શરસઙ્ઘૈઃ સમન્તતઃ।
વ્યરોચેતાં મહાત્માનૌ કાલસૂર્યાવિવોદિતૌ॥ 8-15-25 (55597) 
કર્ણચાપચ્યુતૈર્બાણૈર્વધ્યમાનાસ્તુ સોમકાઃ।
અવાલીયન્ત રાજેન્દ્ર વેદનાર્તા ભૂશાર્દિતાઃ॥ 8-15-26 (55598) 
નકુલસ્ય તથા બાણૈર્હન્યમાના ચમૂસ્તવ।
વ્યશીર્યત દિશો રાજન્વાતનુન્ના ઇવામ્બુદાઃ॥ 8-15-27 (55599) 
તે સેને હન્યમાને તુ તાભ્યાં દિવ્યૈર્મહાશરૈઃ।
શરપાતમપાક્રમ્ય તસ્થતુઃ પ્રેક્ષિકે તદા॥ 8-15-28 (55600) 
પ્રોત્સારિતજને તસ્મિન્કર્ણપાણ્ડવયોઃ શરૈઃ।
અવિધ્યેતાં મહાત્માનાવન્યોન્યં શરવૃષ્ટિભિઃ॥ 8-15-29 (55601) 
વિદર્શયન્તૌ દિવ્યાનિ શસ્ત્રાણિ રણમૂર્ધનિ।
છાદયન્તૌ ચ સહસા પરસ્પરવધૈષિણૌ॥ 8-15-30 (55602) 
નકુલેન શરા મુક્તા કઙ્કબર્હિણવાસસઃ।
સૂતપુત્રમવચ્છાદ્ય વ્યતિષ્ઠન્ત યથાઽમ્બરે॥ 8-15-31 (55603) 
તથૈવ સૂતપુત્રેણ પ્રેષિતાઃ પરમાહવે।
પાણ્ડુપુત્રમવચ્છાદ્ય વ્યતિષ્ઠન્તામ્બરે શરાઃ॥ 8-15-32 (55604) 
શરવેશ્મપ્રવિષ્ટૌ તૌ દદૃશાતે ન કૈશ્ચન।
સૂર્યાચન્દ્રમસૌ રાજઞ્છાદ્યમાનૌ ઘનૈરિવ॥ 8-15-33 (55605) 
તતઃ ક્રુદ્ધો રણે કર્ણઃ કૃત્વા ઘોરતરં વપુઃ।
પાણ્ડવં છાદયામાસ સમન્તાચ્છરવૃષ્ટિભિઃ॥ 8-15-34 (55606) 
સોઽતિચ્છન્નો મહારાજ સૂતપુત્રેણ પાણ્ડવઃ।
ન ચકાર વ્યથાં રાજન્ભાસ્કરો જલદૈર્યથા॥ 8-15-35 (55607) 
તતઃ પ્રહસ્યાધિરથિઃ શરજાલાનિ મારિષ।
પ્રેષયામાસ સમરે શતશોઽથ સહસ્રશઃ॥ 8-15-36 (55608) 
એકચ્છાયમભૂત્સર્વં તસ્ય બાણૈર્મહાત્મનઃ॥
અભ્રચ્છાયેવ સઞ્જજ્ઞે સમ્પતદ્ભિઃ શરોત્તમૈઃ॥ 8-15-37 (55609) 
તતઃ કર્ણો મહારાજ ધનુશ્છિત્ત્વા મહાત્મનઃ।
સારથિં પાતયામાસ રથનીડાદ્વસન્નિવ॥ 8-15-38 (55610) 
તતોઽશ્વાંશ્છતુરશ્ચાસ્ય ચતુર્ભિર્નિશિતૈઃ શરૈઃ।
યમસ્ય ભવનં તૂર્ણં પ્રેષયામાસ ભારત॥ 8-15-39 (55611) 
અથાસ્ય તં રથં દિવ્યં તિલશો વ્યધમચ્છરૈઃ।
પતાકાં ચક્રરક્ષાંશ્ચ ગદાં ખઙ્ગં ચ મારિષ॥ 8-15-40 (55612) 
શતચન્દ્રં ચ તચ્ચર્મ સર્વાપકરણાનિ ચ।
`સુવર્ણવિકૃતં તચ્ચ ધનુઃ શરમાહવે'॥ 8-15-41 (55613) 
હતાશ્વો વિરથશ્ચૈવ વિવર્મા ચ વિશામ્પતે।
અવતીર્ય રથાત્તૂર્ણં પરિઘં ગૃહ્ય ધિષ્ઠિતઃ॥ 8-15-42 (55614) 
તમુદ્યતં મહારઘોરં પરિઘં તસ્ય સૂતજઃ।
વ્યહનત્સાયકૈ રાજન્સુતીક્ષ્ણૈર્ભારસાધનૈઃ॥ 8-15-43 (55615) 
વ્યાયુધં ચૈનમાલક્ષ્ય શરૈઃ સન્નતપર્વભિઃ।
આર્પયદ્બહુભિઃ કર્ણો ન ચૈનં સમપીડયત્॥ 8-15-44 (55616) 
સ હન્યમાનઃ સમરે કૃતાસ્ત્રેણ બલીયસા।
પ્રાદ્રવત્સહસા રાજન્નકુલો વ્યાકુલેન્દ્રિયઃ॥ 8-15-45 (55617) 
તમભિદ્રુત્ય રાધેયઃ પ્રહસન્વૈ પુનઃપુનઃ।
સજ્યમસ્ય ધનુઃ કણ્ઠે વ્યવાસૃજત ભારત॥ 8-15-46 (55618) 
તતઃ સ શુશુભે રાજન્કણ્ઠાસક્તમહાધનુઃ।
પરિવેષમનુપ્રાપ્તો યથા સ્યાદ્વ્યોમ્નિ ચન્દ્રમાઃ॥ 8-15-47 (55619) 
યથૈવ ચાસિતો મેઘઃ શક્રચાપેન શોભિતઃ।
`અશોભત મહારાજ પાણ્ડુપુત્રસ્તથા રણે'॥ 8-15-48 (55620) 
તમબ્રવીત્તતઃ કર્ણો વ્યર્થં વ્યાહૃતવાનસિ।
વદેદાનીં પુનર્હૃષ્ટો વધ્યમાનઃ પુનઃપુનઃ॥ 8-15-49 (55621) 
મા યોત્સીઃ કુરુભિઃ સાર્ધં બલવદ્ભિશ્ચ પાણ્ડવ।
સદૃશૈસ્તાત યુધ્યસ્વ વ્રીડાં મા કુરુ પાણ્ડવ॥ 8-15-50 (55622) 
ગૃહં વા ગચ્છ માદ્રેય યત્ર વા કૃષ્ણફલ્ગુનૌ।
એવમુક્ત્વા મહારાજ વિસસર્જ સ તં તદા॥ 8-15-51 (55623) 
વધપ્રાપ્તં તુ તં શૂરો નાહનદ્વર્મવિત્તદા।
સ્મૃત્વા કુન્ત્યા વચો રાજંસ્તત એનં વ્યસર્જયત્॥ 8-15-52 (55624) 
વિસૃષ્ટઃ પાણ્ડવો રાજન્સૂતપુત્રેણ ધન્વિના।
વ્રીડન્નિવ જગામાથ યુધિષ્ઠિરરથં પ્રતિ॥ 8-15-53 (55625) 
આરુરોહ રથં ચાપિ સૂતપુત્રપ્રતાપિતઃ।
નિઃશ્વસન્દુઃખસન્તપ્તઃ કુમ્ભક્ષિપ્ત ઇવોરગઃ॥ 8-15-54 (55626) 
તં વિજિત્યાથ કર્ણોઽપિ પાઞ્ચાલાંસ્ત્વરિતો યયૌ।
રથેનાતિપતાકેન ચન્દ્રવર્ણહયેન ચ॥ 8-15-55 (55627) 
તત્રાક્રન્દો મહાનાસીત્પાણ્ડવાનાં વિશામ્પતે।
દૃષ્ટ્વા સેનાપતિં યાન્તં પાઞ્ચાલાનાં રથવ્રજાન્॥ 8-15-56 (55628) 
તત્રાકરોન્મહારાજ કદનં સૂતનન્દનઃ।
મધ્યં પ્રાપ્તે દિનકરે ચક્રવદ્વિચરન્પ્રભુઃ॥ 8-15-57 (55629) 
ભગ્નચક્રૈ રથૈઃ કૈશ્ચિચ્છિન્નધ્યવજપતાકિભિઃ।
હતાશ્વૈર્હતસૂતૈશ્ચ ભગ્નાક્ષૈશ્ચૈવ મારિષ। 
હિયમાણાનપશ્યામ પાઞ્ચાલાનાં રથવ્રજાન્॥  8-15-58 (55630) 
તત્રતત્ર ચ સમ્ભ્રાન્તા વિચેરુરથ કુઞ્જરાઃ।
દાવાગ્ન્યભિપરીતાઙ્ગા યથૈવ સ્યુર્મહાવને॥ 8-15-59 (55631) 
ભિન્નકુમ્ભાઃ સરુધિરાશ્છિન્નહસ્તાશ્ચ વારણાઃ।
છિન્નગાત્રાવરાશ્ચૈવ ચ્છિન્નવાલધયોઽપરે। 
છિન્નાભ્રાણીવ સમ્પેતુર્હન્યમાના મહાત્મના॥  8-15-60 (55632) 
અપરે ત્રાસિતા નાગા નારાચશરતોમરૈઃ।
તમેવાભિમુખં જગ્મુઃ શલભા ઇવ પાવકમ્॥ 8-15-61 (55633) 
અપરે નિષ્ટનન્તશ્ચ વ્યદૃશ્યન્ત મહાદ્વિપાઃ।
ક્ષરન્તઃ શોણિતં ગાત્રૈર્નગા ઇવ જલસ્રવાઃ॥ 8-15-62 (55634) 
ઉરશ્છદૈર્વિયુક્તાંશ્ચ વાલબન્ધૈશ્ચ વાજિનઃ।
રાજતૈશ્ચ તથા કાંસ્યૈઃ સૌવર્ણૈશ્ચૈવ ભૂષણૈઃ॥ 8-15-63 (55635) 
હીનાંશ્ચાભરણૈશ્ચૈવ ખલીનૈશ્ચ વિવર્જિતાન્।
ચામરૈશ્ચ કુથાભિશ્ચ તૂણીરૈઃ પતિતૈરપિ॥ 8-15-64 (55636) 
નિહતૈઃ સાદિભિશ્ચૈવ શૂરૈરાહવશોભિતૈઃ।
અપશ્યામ રણે તત્ર ભ્રામ્યમાણાન્હયોત્તમાન્॥ 8-15-65 (55637) 
પ્રાસૈઃ ખઙ્ગૈશ્ચ રહિતાનૃષ્ટિભિશ્ચાપિ ભારત।
હયસાદીનપશ્યામ કઞ્ચુકોષ્ણીષધારિણઃ॥ 8-15-66 (55638) 
નિહતાન્વધ્યમાનાંશ્ચ વેપમાનાંશ્ચ ભારત।
નાગાઙ્ગાવયવૈર્હીનાંસ્તત્રતત્રૈવ ભારત॥ 8-15-67 (55639) 
રથાન્હેમપરિષ્કારાન્સંયુક્તાઞ્જવનૈર્હયૈઃ।
ભ્રામ્યમાણાનપશ્યામ હતેષુ રથિષુ દ્રુતમ્॥ 8-15-68 (55640) 
ભગ્નાક્ષકૂબરાન્કાંશ્ચિદ્ભગ્નચક્રાંશ્ચ ભારત।
વિપતાકધ્વજાંશ્ચાન્યાઞ્છિન્નેષાદણ્ડબન્ધુરાન્॥ 8-15-69 (55641) 
વિહીનાન્રથિનસ્તત્ર ધાવમાનાંસ્તતસ્તતઃ।
સૂતપુત્રશરૈસ્તીક્ષ્ણૈર્હન્યમાનાન્વિશામ્પતે॥ 8-15-70 (55642) 
વિશસ્ત્રાંશ્ચ તથૈવાન્યાન્સશસ્ત્રાંશ્ચ હતાન્બહૂન્।
તારકાજાલસઞ્છન્નાન્વરઘણ્ટાવિશોભિતાન્॥ 8-15-71 (55643) 
નાનાવર્ણવિચિત્રાભિઃ પતાકાભિરલઙ્કૃતાન્।
વારમઆનનુપશ્યામ ધાવમાનાન્સમન્તતઃ॥ 8-15-72 (55644) 
શિરાંસિ બાહૂનૂરૂંશ્ચ ચ્છિન્નાનન્યાંસ્તથૈવ ચ।
કર્ણચાપચ્યુતૈર્બાણૈરપશ્યામ સમન્તતઃ॥ 8-15-73 (55645) 
મહાન્વ્યતિકરો રૌદ્રો યોધાનામન્વપદ્યત।
કર્ણસાયકનુન્નાનાં યુધ્યતાં ચ શિતૈઃ શરૈઃ॥ 8-15-74 (55646) 
તે વધ્યમાનાઃ સમરે સૂતપુત્રેણ સૃઞ્જયાઃ।
તમેવાભિમુખં યાન્તિ પતઙ્ગા ઇવ પાવકમ્॥ 8-15-75 (55647) 
તં દહન્તમનીકાનિ તત્રતત્ર મહારથમ્।
ક્ષત્રિયા વર્જયામાસુર્યુગાન્તાગ્નિમિવોલ્બણમ્॥ 8-15-76 (55648) 
હતશેષાસ્તુ યે વીરાઃ પાઞ્ચાલાનાં મહારથાઃ।
તાન્પ્રભગ્રાન્દુતાન્વીરઃ પૃષ્ઠો વિકિર઼ઞ્છરૈઃ। 
અભ્યધાવત તેજસ્વી વિશીર્ણવચનધ્વજાન્॥  8-15-77 (55649) 
તાપયામાસ તાન્બાણૈઃ સૂતપુત્રો મહાબલઃ।
મધ્યન્દિનમનુપ્રાપ્તો ભૂતાનીવ તમોનુદઃ॥ ॥ 8-15-78 (55650) 
 
ઇતિ શ્રીમન્મહાભારતે કર્ણપર્વણિ ષોડશદિવસયુદ્ધે પઞ્ચદશોઽધ્યાયઃ॥ 15 ॥

Mahabharata - Karna Parva - Chapter Footnotes

8-15-1 રભસં રણોત્સુકમ્॥ 8-15-11 આશીવિષા યથા રાજન્ભિત્ત્વા ગાં સલિલં ભૃશમ્। ઇતિ ક.ખ.ટ.પાઠઃ॥ 8-15-25 બાલસૂર્યાવિવોદિતૌ ઇતિ ખ.પાઠઃ॥ 8-15-37 એકબાણમભૂત્સર્વં ઇતિ ક.ટ.પાઠઃ॥ 8-15-58 મ્રિયમાણાન્પશ્યામ ઇતિ ક.ખ.ટ.પાઠઃ॥ 8-15-67 નાગાઙ્ગાવયવૈરિત્યર્ધં ઝ.પુસ્તકએવ દૃશ્યતે॥ 8-15-15 પઞ્ચદશોઽધ્યાયઃ॥





કર્ણપર્વ - અધ્યાય 016

॥ શ્રીઃ ॥

8.16. અધ્યાયઃ 016 

Mahabharata - Karna Parva - Chapter Topics

યુયુત્સૂલૂકયોર્યુદ્ધમ્॥ 1 ॥ શકુનિસુતસોમયોર્યુદ્ધમ્॥ 2 ॥

Mahabharata - Karna Parva - Chapter Text

8-16-0 (55651) 
સઞ્જય ઉવાચ। 8-16-0x (4864) 
યુયુત્સં તવ પુત્રસ્ય દ્રાવયન્તં બલં મહત્।
ઉલૂકો ન્યપતત્તૂર્ણં તિષ્ઠતિષ્ઠેતિ ચાબ્રવીત્॥ 8-16-1 (55652) 
યુયુત્સુશ્ચ તતો રાજઞ્શિતધારેણ પત્રિણા।
ઉલૂકં તાડયામાસ વજ્રેણેવ મહાબલમ્॥ 8-16-2 (55653) 
ઉલૂકસ્તુ તતઃ ક્રુદ્ધસ્તવ પુત્રસ્ય સંયુગે।
ક્ષુરપ્રેણ ધનુશ્છિત્ત્વા તાડયામાસ કર્ણિના॥ 8-16-3 (55654) 
તદપાસ્ય ધનુશ્છિન્નં યુયુત્સર્વેગવત્તરમ્।
અન્યદાદત્ત સુમહચ્ચાપં સંરક્તલોચનઃ॥ 8-16-4 (55655) 
શાકુનિં તુ તતઃ ષષ્ટ્યા વિવ્યાધ ભરતર્ષભ।
સારથિં ત્રિભિરાનર્ચ્છત્તં ચ ભૂયો વ્યવિધ્યત॥ 8-16-5 (55656) 
ઉલૂકસ્તં તુ વિંશત્યા વિદ્વ્વા સ્વર્ણવિભૂષિતૈઃ।
અથાસ્ય સમરે ક્રુદ્ધો ધ્વજં ચિચ્છેદ કાઞ્ચનમ્॥ 8-16-6 (55657) 
સ ચ્છિન્નયષ્ટિઃ સુમહાઞ્શીર્યમાણો મહાધ્વજઃ।
પપાત પ્રમુખે રાજન્યુયુત્સોઃ કાઞ્ચનધ્વજઃ॥ 8-16-7 (55658) 
ધ્વજમુન્મથિતં દૃષ્ટ્વા યુયુત્સુઃ ક્રોધમૂર્ચ્છિતઃ।
ઉલૂકં પઞ્ચભિર્બાણૈરાજઘાન સ્તનાન્તરે॥ 8-16-8 (55659) 
ઉલૂકસ્તસ્ય સમરે તૈલધૌતેન મારિષ।
શિરશ્ચિચ્છેદ ભલ્લેન યન્તુર્ભરતસત્તમ॥ 8-16-9 (55660) 
તચ્છિન્નમપતદ્ભૂમૌ યુયુત્સોઃ સારથેસ્તદા।
તારારૂપં યથા ચિત્રં નિપપાત મહીતલે॥ 8-16-10 (55661) 
જઘાન ચતુરોઽશ્વાંશ્ચ તં ચ વિવ્યાધ પઞ્ચભિઃ।
સોઽતિવિદ્વો બલવતા પ્રત્યપાયાદ્રથાન્તરમ્॥ 8-16-11 (55662) 
તં નિર્જિત્ય રણે રાજન્નુલૂકસ્ત્વરિતો યયૌ।
પાઞ્ચાલાન્સૃઞ્જયાંશ્ચૈવ વિનિઘ્નન્નિશિતૈઃ શરૈઃ॥ 8-16-12 (55663) 
શતાનીકં મહારાજ શ્રુતકર્મા સુતસ્તવ।
વ્યશ્વસૂતરથં ચક્રે નિમેષાર્ધાદસમ્ભ્રમઃ॥ 8-16-13 (55664) 
હતાશ્વે તુ રથે તિષ્ઠઞ્શતાનીકો મહારથઃ।
ગદાં ચિક્ષેપ સઙ્ક્રુદ્ધસ્તવ પુત્રસ્ય મારિષ॥ 8-16-14 (55665) 
સા કૃત્વા સ્યન્દનં ભસ્મ હયાંશ્ચૈવ સસારથીન્।
પપાત ધરણીં તૂર્ણં દારયન્તીવ ભારત॥ 8-16-15 (55666) 
તાવુભૌ વિરથૌ વીરૌ કુરૂણાં કીર્તિવર્ધનૌ।
વ્યપાક્રમેતાં યુદ્વાત્તુ પ્રેક્ષમાણૌ પરસ્પરમ્॥ 8-16-16 (55667) 
પુત્રસ્તુ તવ સમ્ભ્રાન્તો વિવિંશો રથમારુહત્।
શતાનીકોઽપિ ત્વરિતઃ પ્રતિવિન્ધ્યરથં ગતઃ॥ 8-16-17 (55668) 
સુતમોમં તુ શકુનિર્વિદ્વ્વા તુ નિશિતૈઃ શરૈઃ।
નાકમ્પયત સઙ્ક્રુદ્વો વાર્યોઘ ઇવ પર્વતમ્॥ 8-16-18 (55669) 
સુતસોમસ્તુ તં દૃષ્ટ્વા પિતુરત્યન્તવૈરિણમ્।
શરૈરનેકસાહસ્રૈશ્છાદયામાસ ભારત॥ 8-16-19 (55670) 
તાઞ્શરાઞ્શકુનિસ્તૂર્ણં ચિચ્છેદાન્યૈઃ પતત્રિભિઃ।
લઘ્વસ્ત્રશ્ચિત્રયોધી ચ જિતકાશી ચ સંયુગે॥ 8-16-20 (55671) 
નિવાર્ય સમરે ચાપિ શરાંસ્તાન્નિશિતૈઃ શરૈઃ।
આજઘાન સુસઙ્ક્રુદ્ધઃ સુતસોમં ત્રિભિઃ શરૈઃ॥ 8-16-21 (55672) 
`નાકમ્પયત સઙ્ક્રુદ્ધો વાર્યોઘ ઇવ પર્વતમ્'।
તસ્યાશ્વાન્કેતનં સૂતં તિલશો વ્યધમચ્છરૈઃ। 
શ્યાલસ્તવ મહારાજ તત ઉચ્ચુક્રુશુર્જનાઃ॥  8-16-22 (55673) 
હતાશ્વો વિરથશ્ચૈવ છિન્નકેતુશ્ચ મારિષ।
ધન્વી ધનુર્વરં ગૃહ્ય રથાદ્ભૂમાવતિષ્ઠત॥ 8-16-23 (55674) 
વ્યસૃજત્સાયકાંશ્ચૈવ સ્વર્ણપુઙ્ખાઞ્શિલાશિતાન્।
છાદયામાસુરથ તે તવ શ્યાલસ્ય તં રથમ્। 
શળભાનામિવ વ્રાતાઃ શરવ્રાતા મહારથમ્॥  8-16-24 (55675) 
સઞ્છાદ્યમાનોઽપિ દૃઢં વિવ્યથે નૈવ સૌબલઃ।
પ્રમમાથ શરાંસ્તસ્ય શરવ્રાતૈર્મહાયશાઃ॥ 8-16-25 (55676) 
તત્રાતુષ્યન્ત યોધાશ્ચ સિદ્વાશ્ચાપિ દિવિ સ્થિતાઃ।
સુતસોમસ્ય તત્કર્મ દૃષ્ટ્વાઽશ્રદ્વેયમદ્ભુતમ્। 
રથસ્થં શકુનિં યત્તુ પદાતિઃ સમયોધયત્॥  8-16-26 (55677) 
તસ્ય તીક્ષ્ણૈર્મહાવેગૈર્ભલ્લૈઃ સન્નતપર્વભિઃ।
વ્યહનત્કારામુકં રાજંસ્તૂણીરાંશ્ચૈવ સર્વશઃ॥ 8-16-27 (55678) 
સ ચ્છિન્નધન્વા વિરથઃ ખઙ્ગમુદ્યમ્ય ચાનદત્।
વૈદૂર્યોત્પલવર્ણાભં દન્તિદન્તમયત્સરુમ્॥ 8-16-28 (55679) 
ભ્રામ્યમાણં તતસ્તં તુ વિમલામ્બરવર્ચસમ્।
કાલદણ્ડોપમં મેને સુતસોમસ્ય ધીમતઃ॥ 8-16-29 (55680) 
સોઽચરત્સહસા ખઙ્ગી મણ્ડલાનિ સહસ્રશઃ।
ચતુર્દશ મહારાજ શિક્ષાબલસમન્વિતઃ॥ 8-16-30 (55681) 
ભ્રાન્તમુદ્ધાન્તમાવિદ્ધમાપ્લુતં વિપ્લુતં સૃતમ્।
સમ્પાતસમુદીર્ણે ચ દર્શયામાસ સંયુગે॥ 8-16-31 (55682) 
સૌબલસ્તુ તતસ્તસ્ય શરાંશ્ચિક્ષેપ વીર્યવાન્।
તાનાપતત એવાશુ ચિચ્છેદ પરમાસિના॥ 8-16-32 (55683) 
તતઃ ક્રુદ્ધો મહારાજ સૌબલઃ પરવીરહા।
પ્રાહિણોત્સુતસોમાય શરાનાશીવિષોપમાન્॥ 8-16-33 (55684) 
ચિચ્છેદ તાંસ્તુ ખઙ્ગેન શિક્ષયા ચ બલેન ચ।
દર્શયઁલ્લાઘવં યુદ્ધે તાર્ક્ષ્યતુલ્યપરાક્રમઃ॥ 8-16-34 (55685) 
તસ્ય સઞ્ચરતો રાજન્મણ્ડલાવર્તને તદા।
ક્ષુરપ્રેણ સુતીક્ષ્ણેન ખઙ્ગં ચિચ્છેદ સુપ્રભમ્॥ 8-16-35 (55686) 
સ ચ્છિન્નઃ સહસા ભૂમૌ નિપપાત મહાનસિઃ।
અધર્મસ્ય સ્થિતં હસ્તે સુત્સરોસ્તત્ર ભારત॥ 8-16-36 (55687) 
છિન્નમાજ્ઞાય નિસ્ત્રિંશમવપ્લુત્ય પદાનિ ષટ્।
પ્રાવિધ્યત તતઃ શેષં સુતસોમો મહારથઃ॥ 8-16-37 (55688) 
તચ્છિત્ત્વા સગુણં ચાપં રણે તસ્ય મહાત્મનઃ।
પપાત ધરણીં તૂર્ણં સ્વર્ણવજ્રવિભૂષિતમ્॥ 8-16-38 (55689) 
સુતસોમસ્તતોઽગચ્છચ્છ્રુતકીર્તેર્મહારથમ્।
સૌબલોઽપિ ધનુર્ગૃહ્ય ઘોરમન્યત્સુદુર્જયમ્॥ 8-16-39 (55690) 
અભ્યયાત્પાણ્ડવાનીકં નિઘ્નઞ્શત્રુગણાન્બહૂન્।
તત્ર નાદો મહાનાસીત્પાણ્ડવાનાં વિશામ્પતે॥ 8-16-40 (55691) 
સૌબલં સમરે દૃષ્ટ્વા વિચરન્તમભીતવત્।
તાન્યનીકાનિ દૃપ્તાનિ શસ્ત્રવન્તિ મહાન્તિ ચ। 
દ્રાવ્યમાણાન્યદૃશ્યન્ત સૌબલેન મહાત્મના॥  8-16-41 (55692) 
યથા દૈત્યચમૂં રાજન્દેવરાજો મમર્દ હ।
તથૈવ પાણ઼્વીં સેનાં સૌબલેયો વ્યનાશયત્॥ ॥ 8-16-42 (55693) 
 
ઇતિ શ્રીમન્મહાભારતે કર્ણપર્વણિ ષોડશદિવસયુદ્ધે ષોડશોઽધ્યાયઃ॥ 16 ॥

Mahabharata - Karna Parva - Chapter Footnotes

8-16-35 મણ્ડલાનામાવર્તને અનુલોમવિલોમાભ્યાસે॥ 8-16-36 અસેઃ સુત્સરોઃ શોભનમુષ્ટેઃ॥ 8-16-16 ષોડશોઽધ્યાયઃ॥





કર્ણપર્વ - અધ્યાય 017

॥ શ્રીઃ ॥

8.17. અધ્યાયઃ 017 

Mahabharata - Karna Parva - Chapter Topics

કૃપકૃતવર્મક્ષ્યાં ધૃષ્ટદ્યુમ્નશિખણ્ડિનોઃ પરાજયઃ॥ 1 ॥

Mahabharata - Karna Parva - Chapter Text

8-17-0 (55694) 
સઞ્જય ઉવાચ। 8-17-0x (4865) 
ધૃષ્ટદ્યુમ્નં કૃપો રાજન્વારયામાસ સંયુગે।
યથા દૃષ્ટ્વા વને સિંહં શરભો વારયેદ્યુધિ॥ 8-17-1 (55695) 
નિરુદ્વઃ પાર્ષતસ્તેન ગૌતમેન બલીયસા।
પદાત્પદં વિચલિતું નાશકત્તત્ર ભારત॥ 8-17-2 (55696) 
ગૌતમસ્ય રથં દૃષ્ટ્વા ધૃષ્ટદ્યુમ્નરથં પ્રતિ।
વિત્રેસુઃ સર્વભૂતાનિ ક્ષયં પ્રાપ્તં ચ મેનિરે॥ 8-17-3 (55697) 
તદા જલ્પન્તિ પાણ્ડૂનાં રથિનઃ સાદિનસ્તથા।
દ્રોણસ્ય નિધનાન્નૂનં સઙ્ક્રુદ્વો દ્વિપદાં વરઃ॥ 8-17-4 (55698) 
શારદ્વતો મહાતેજા દિવ્યાસ્ત્રવિદુદારધીઃ।
અપિ સ્વસ્તિ ભવેદદ્ય ધૃષ્ટદ્યુમ્નસ્ય ગૌતમાત્॥ 8-17-5 (55699) 
અપીયં વાહિની કૃત્સ્ના મુચ્યેત મહતો ભયાત્।
અપ્યયં બ્રાહ્મણઃ સર્વાન્ન નો હન્યાત્સમાગતાન્॥ 8-17-6 (55700) 
યાદૃશં દૃશ્યતે રૂપમન્તકપ્રતિમં રણે।
ગમિષ્યત્યદ્ય પદવીં ભારદ્વાજસ્ય ગૌતમઃ॥ 8-17-7 (55701) 
આચાર્યઃ ક્ષિપ્રહસ્તશ્ચ વિજયી ચ સદા યુધિ।
અસ્ત્રવાન્વીર્યસમ્પન્નઃ ક્રોધેન ચ સમન્વિતઃ॥ 8-17-8 (55702) 
પાર્ષતશ્ચ મહાયુદ્વે વિમુખોઽદ્યાભિલક્ષ્યતે।
ઇત્યેવં વિવિધા વાચસ્તાવકાનાં પરૈઃ સહ। 
વ્યશ્રૂયન્ત મહારાજ તયોસ્તત્ર સમાગમે॥  8-17-9 (55703) 
વિનિઃશ્વસ્ય તતઃ ક્રોધાત્કૃપઃ શારદ્વતો નૃપ।
પાર્ષતં ચાર્દયામાસ નિશ્ચેષ્ટં સર્વમર્મસુ॥ 8-17-10 (55704) 
સ હન્યમાનઃ સમરે ગૌતમેન મહાત્મના।
કર્તવ્યં ન સ્મ જાનાતિ મોહેન મહતા વૃતઃ॥ 8-17-11 (55705) 
તમબ્રવીત્તતો યન્તા કઞ્ચિત્ક્ષેમં તુ પાર્ષત।
ઈદૃશં વ્યસનં યુદ્ધે ન તે દૃષ્ટં મયા ક્વચિત્॥ 8-17-12 (55706) 
દૈવયોગાત્તુ તે બાણા નાપતન્મર્મભેદિનઃ।
પ્રેષિતા દ્વિજમુખ્યેન મર્માણ્યુદ્દિશ્ય સર્વતઃ॥ 8-17-13 (55707) 
વ્યાવર્તયે રથં તૂર્ણં નદીવેગમિવાર્ણવાત્।
અવધ્યં બ્રાહ્મણં મન્યે યેન તે વિક્રમો હતઃ॥ 8-17-14 (55708) 
ધૃષ્ટદ્યુમ્નસ્તતો રાજઞ્શનકૈરબ્રવીદ્વચઃ।
મુહ્યતે મે મનસ્તાત ગાત્રસ્વેદશ્ચ જાયતે॥ 8-17-15 (55709) 
વેપથુશ્ચ શરીરે મે રોમહર્ષશ્ચ સારથે।
વર્જયન્બ્રાહ્મણં યુદ્ધે શનૈર્યાહિ યતોઽર્જુનઃ॥ 8-17-16 (55710) 
અર્જુનં ભીમસેનં વા સમરે પ્રાપ્ય સારથે।
ક્ષેમમદ્ય ભવેન્મહ્યમિતિ મે નૈષ્ઠિકી મતિઃ॥ 8-17-17 (55711) 
તતઃ પ્રાયાન્મહારાજ સારથિસ્ત્વરયન્હયાન્।
યતો ભીમો મહેષ્વાસો યુયુધે તવ સૈનિકૈઃ॥ 8-17-18 (55712) 
પ્રદ્રુતં ચ રથં દૃષ્ટ્વા ધૃષ્ટદ્યુમ્નસ્ય મારિષ।
કિરઞ્શરશતાન્યેવ ગૌતમોઽનુયયૌ તદા॥ 8-17-19 (55713) 
શઙ્ખં ચ પૂરયામાસ મુહુર્મુહુરરિન્દમઃ।
પાર્ષતં ત્રાસયામાસ મહેન્દ્રો નમુચિં યથા॥ 8-17-20 (55714) 
શિખણ્ડિનં તુ સમરે ભીષ્મમૃત્યું દુરાસદમ્।
હાર્દિક્યો વારયામાસ સ્મયન્નિવ મુહુર્મુહુઃ॥ 8-17-21 (55715) 
શિખણ્ડી તુ સમાસાદ્ય હૃદિકાનાં મહારથમ્।
પઞ્ચભિર્નિશિતૈર્ભલ્લૈર્જત્રુદેશે સમાહનત્॥ 8-17-22 (55716) 
કૃતવર્મા તુ સઙ્ક્રદ્ધો ભિત્ત્વા ષષ્ટ્યા પતત્રિભિઃ।
ધનુરેકેન ચિચ્છેદ હસન્રાજન્મહારથઃ॥ 8-17-23 (55717) 
અથાન્યદ્વનુરાદાય દ્રુપદસ્યાત્મજો બલી।
તિષ્ઠતિષ્ઠેતિ સઙ્ક્રુદ્ધો હાર્દિક્યં પ્રત્યભાષત॥ 8-17-24 (55718) 
તતોઽસ્ય નવતિં બાણાન્રુક્મપુઙ્ખાન્સુતેજનાન્।
પ્રેષયામાસ રાજેન્દ્ર તેઽસ્યાભ્રશ્યન્ત વર્મણઃ॥ 8-17-25 (55719) 
વિતથાંસ્તાન્સમાલક્ષ્ય પતિતાંશ્ચ મહીતલે।
ક્ષુરપ્રેણ સુતીક્ષ્ણેન કાર્મુકં ચિચ્છિદે ભૃશમ્॥ 8-17-26 (55720) 
અથૈનં છિન્નધન્વાનં ભગ્નશૃઙ્ગમિવર્ષભમ્।
અશીત્યા માર્ગણૈઃ ક્રુદ્ધો બાહ્વોરુરસિ ચાર્પયત્॥ 8-17-27 (55721) 
કૃતવર્મા તુ સઙ્ક્રુદ્ધો માર્ગણૈઃ ક્ષતવિક્ષતઃ।
વવામ રુધિરં ગાત્રૈઃ કુમ્ભવક્રાદિવોદકમ્॥ 8-17-28 (55722) 
રુધિરેણ પરિક્લિન્નઃ કૃતવર્મા ત્વરાજત।
વર્ષેણ ક્લેદિતો રાજન્યથા ગૈરિકપર્વતઃ॥ 8-17-29 (55723) 
અથાન્યદ્વનુરાદાય સમાર્ગણગુણં પ્રભુઃ।
શિખણ્ડિનં બાણગણૈઃ સ્કન્ધદેશે વ્યતાડયત્॥ 8-17-30 (55724) 
સ્કન્ધદેશસ્થિતૈર્બાણૈઃ શિખણ્ડી તુ વ્યરાજત।
શાખાપ્રશાખાવિપુલઃ સુમહાન્પાદપો યથા॥ 8-17-31 (55725) 
તાવન્યોન્યં ભૃશં વિદ્વ્વા રુધિરેણ સમુક્ષિતૌ।
`પોપ્લુયમાનૌ હિ યથા મહાન્તૌ શોણિતહદે। 
તદ્વદ્વિરેજતુર્વીરૌ શોણિતેન પરિપ્લુતૌ॥  8-17-32 (55726) 
યથા ચ કિંશુકૌ ફુલ્લૌ પુષ્પમાસે સમાગતે।
રુધિરોક્ષિતસર્વાઙ્ગૌ રક્તચન્દનરૂષિતૌ। 
ભુજગાવિવ સઙ્ક્રુદ્ધૌ રેજતુસ્તૌ નરોત્તમૌ॥  8-17-33 (55727) 
તાવુભૌ શરવનુન્નાઙ્ગૌ પરસ્પરશરક્ષતૌ'।
અન્યોન્યશૃઙ્ગાભિહતૌ રેજતુર્વૃષભાવિવ॥ 8-17-34 (55728) 
અન્યોન્યસ્ય વધે યત્નં કુર્વાણૌ તૌ મહારથૌ।
રથાભ્યાં ચેરતુસ્તત્ર મણ્ડલાનિ સહસ્રશઃ॥ 8-17-35 (55729) 
કૃતવર્મા મહારાજ પાર્ષતં નિશિતૈઃ શરૈઃ।
રણે વિવ્યાધ સપ્તત્યા સ્વર્ણપુઙ્ગૈઃ શિલાશિતૈઃ॥ 8-17-36 (55730) 
તતોઽસ્ય સમરે બાણં ભોજઃ પ્રહરતાં વરઃ।
જીવિતાન્તકરં ઘોરં વ્યસૃજત્ત્વરયાઽન્વિતઃ॥ 8-17-37 (55731) 
સ તેનાભિહતો રાજન્મૂર્ચ્છામાશુ સમાવિશત્।
ધ્વજયષ્ટિં ચ સહસા શિશ્રિયે કશ્મલાવૃતઃ॥ 8-17-38 (55732) 
અપોવાહ રણાત્તૂર્ણં સારથી રથિનાં વરમ્।
હાર્દિક્યશરસન્તપ્તં નિઃશ્વસન્તં પુનઃપુનઃ॥ 8-17-39 (55733) 
પરાજિતે તતઃ શૂરે દ્રુપદસ્યાત્મજે પ્રભો।
વ્યદ્રવત્પાણ્ડવી સેના વ્યધમાના સમન્તતઃ॥ ॥ 8-17-40 (55734) 
 
ઇતિ શ્રીમન્મહાભારતે કર્ણપર્વણિ ષોડશદિવસયુદ્ધે સપ્તદશોઽધ્યાયઃ॥ 17 ॥

Mahabharata - Karna Parva - Chapter Footnotes

8-17-1 શરભોઽષ્ટપાદઃ સિંહઘાતી પશુપક્ષિશરીરો નૃસિંહવત્ દ્વ્યાત્મા॥ 8-17-12 ઈદૃશં વ્યસનં યદ્ધેન મે દૃષ્ટં કદાચન। દૈવયોગાદિમે બાણા ન જઘ્નર્મમ ચાહવે ઇતિ ક.ખ.ટ.પાઠઃ॥ 8-17-13 ઈદૃશં વ્યસનં યદ્ધેન મે દૃષ્ટં કદાચન। દૈવયોગાદિમે બાણા ન જઘ્નર્મમ ચાહવે ઇતિ ક.ખ.ટ.પાઠઃ॥ 8-17-25 અભ્રશ્યન્ત ભ્રષ્ટાઃ। વર્મ ન ચિચ્છિદુરિત્યર્થઃ॥ 8-17-28 વવામ વાન્તવાન્॥ 8-17-36 પાર્ષતં શિખંડિનં॥ 8-17-17 સપ્તદશોઽધ્યાયઃ॥





કર્ણપર્વ - અધ્યાય 018

॥ શ્રીઃ ॥

8.18. અધ્યાયઃ 018 

Mahabharata - Karna Parva - Chapter Topics

અર્જુનેન સંશપ્તકપરાજયઃ॥ 1 ॥

Mahabharata - Karna Parva - Chapter Text

8-18-0 (55735) 
સઞ્જય ઉવાચ। 8-18-0x (4866) 
શ્વેતાશ્વોઽપિ મહારાજ વ્યધમત્તાવકં બલમ્।
યથા વાયુઃ સમાસાદ્ય તૂલરાશિં સમન્તતઃ॥ 8-18-1 (55736) 
પ્રત્યુદ્યયુસ્ત્રિગર્તાસ્તં શિબયઃ કૌરવૈઃ સહ।
વસાતયોઽથ સાલ્વાશ્ચ ગોપાલાશ્ચ યશસ્વિનઃ॥ 8-18-2 (55737) 
સત્યદેવઃ સત્યકીર્તિર્મિત્રદેવઃ શ્રુતઞ્જયઃ।
સૌશ્રુતિશ્ચન્દ્રદેવશ્ચ મિત્રવર્મા ચ ભારત॥ 8-18-3 (55738) 
ત્રિગર્તરાજઃ સમરે ભ્રાતૃભિઃ પરિવારિતઃ।
પુત્રૈશ્ચૈવ મહેષ્વાસૈર્નાનાશસ્ત્રવિશારદૈઃ॥ 8-18-4 (55739) 
વ્યસૃજન્ત શસ્ત્રાતાન્કિરન્તોઽર્જુનમાહવે।
અભ્યવર્તન્ત સહસા વાર્યોઘા ઇવ સાગરમ્॥ 8-18-5 (55740) 
તે ત્વર્જુનં સમાસાદ્ય યોધાઃ શતસહસ્રશઃ।
અગચ્છન્વિલયં સર્વે તાર્ક્ષ્યં દૃષ્ટ્વેવ પન્નગાઃ॥ 8-18-6 (55741) 
તે હન્યમાનાઃ સમરે ન જહુઃ પાણ્ડવં રણે।
હન્યમાના મહારાજ શલભા ઇવ પાવકમ્॥ 8-18-7 (55742) 
સત્યદેવસ્ત્રિભિર્બાણૈર્વિવ્યાધ યુધિ પાણ્ડવમ્।
મિત્રદેવસ્ત્રિષષ્ટ્યા તુ ચન્દ્રદેવસ્તુ સપ્તભિઃ॥ 8-18-8 (55743) 
મિત્રવર્મા ત્રિસપ્તત્યા સૌશ્રુતિશ્ચાપિ સપ્તભિઃ।
શ્રુતંજયસ્તુ વિંશત્યા સુશર્મા નવભિઃ શરૈઃ॥ 8-18-9 (55744) 
સ વિદ્વો બહુભિઃ સઙ્ખ્યે પ્રતિવિવ્યાધ તાન્નૃપાન્।
સૌશ્રુતિં સપ્તભિર્વિદ્વ્વા ચન્દ્રદેવં ત્રિભિઃ શરૈઃ॥ 8-18-10 (55745) 
શ્રુતંજયં ચ વિંશત્યા ચન્દ્રદેવં તથાઽષ્ટભિઃ।
મિત્રદેવં શતેનૈવ સત્યદેવં ત્રિભિઃ શરૈઃ॥ 8-18-11 (55746) 
નવભિર્મિત્રવર્માણં સુશર્માણં તથાઽષ્ટભિઃ।
શ્રુતઞ્જયં ચ રાજાનં હત્વા તત્ર શિલાશિતૈઃ॥ 8-18-12 (55747) 
સૌશ્રુતેઃ સશિરસ્ત્રાણં શિરઃ કાયાદપાહરત્।
ત્વરિતશ્ચન્દ્રદેવં ચ શરૈર્નિન્યે યમક્ષયમ્॥ 8-18-13 (55748) 
તથેતરાન્મહારાજ યતમાનાન્મહારથાન્।
પઞ્ચભિઃ પઞ્ચભિર્બાણૈરેકૈકં પ્રત્યવારયત્॥ 8-18-14 (55749) 
સત્યદેવસ્તુ સઙ્ક્રુદ્વસ્તોમરં વ્યસૃજન્મહત્।
સમુદ્દિશ્ય રણે કૃષ્ણં સિંહનાદં નનાદ ચ॥ 8-18-15 (55750) 
સ નિર્ભિદ્ય ભુજં સવ્યં માધવસ્ય મહાત્મનઃ।
અયસ્મયઃ સ્વર્ણદણ્ડો જગામ ધરણીં તદા॥ 8-18-16 (55751) 
માધવસ્ય તુ વિદ્ધસ્ય તોમરેણ મહારણે।
પ્રતોદઃ પ્રાપતદ્વસ્તાદ્રશ્મયશ્ચ વિશામ્પતે॥ 8-18-17 (55752) 
વાસુદેવં વિભિન્નાઙ્ગં દૃષ્ટ્વા પાર્થો ધનઞ્જયઃ।
ક્રોધમાહારયત્તીવ્રં કૃષ્ણં ચેદમુવાચ હ॥ 8-18-18 (55753) 
પ્રાપયાશ્વાન્મહાબાહો સત્યદેવં પ્રતિ પ્રભો।
યાવદેનં શરૈસ્તીક્ષ્ણૈર્નયામિ યમસાદનમ્॥ 8-18-19 (55754) 
પ્રતોદં ગૃહ્ય સોઽન્યત્તુ રશ્મીન્સઙ્ગૃહ્ય ચ દ્રુતમ્।
વાહયામાસ તાનશ્વાન્સત્યદેવરથં પ્રતિ॥ 8-18-20 (55755) 
વિષ્વક્સેનં સુનિર્વિદ્વં દૃષ્ટ્વા પાર્થો ધનઞ્જયઃ।
સત્યદેવં શરૈસ્તીક્ષ્ણૈર્વારયિત્વા મહારથઃ॥ 8-18-21 (55756) 
તતઃ સુનિશિતૈર્ભલ્લૈ રાજ્ઞસ્તસ્ય મહચ્છિરઃ।
કુમ્ડલોપચિતં કાયાચ્ચકર્ત પૃતનાન્તરે॥ 8-18-22 (55757) 
તન્નિકૃત્ય શિતૈર્બાણૈર્ભિત્રવર્માણમાક્ષિપત્।
વત્સદન્તેન તીક્ષ્ણેન સારથિં ચાસ્ય મારિષ॥ 8-18-23 (55758) 
તતઃ શરશતૈર્ભૂયઃ સંશપ્તકગણાન્બલી।
પાતયામાસ સઙ્ક્રુદ્વઃ શતશોઽથ સહસ્રશઃ॥ 8-18-24 (55759) 
તતો રજતપુઙ્ખેન રાજઞ્શીર્ષં મહાત્મનઃ।
મિત્રદેવસ્ય ચિચ્છેદ ક્ષુરપ્રેણ મહારથઃ। 
સુશર્માણં સુસઙ્ક્રુદ્ધો જત્રુદેશે સમાહનત્॥  8-18-25 (55760) 
તતઃ સંશપ્તકાઃ સર્વે પરિવાર્ય ધનઞ્જયમ્।
શસ્ત્રૌઘૈર્મમૃદુઃ ક્રુદ્વા નાદયન્તો દિશો દશ॥ 8-18-26 (55761) 
અભ્યર્દિતસ્તુ તજ્જિષ્ણુઃ શક્રતુલ્યપરાક્રમઃ।
ઐન્દ્રમસ્ત્રમમેયાત્મા પ્રાદુશ્ચક્રે મહારથઃ॥ 8-18-27 (55762) 
તતઃ શરસહસ્રાણિ પ્રાદુરાસન્વિશામ્પતે।
`કાર્મુકાત્પાણ્ડુપુત્રસ્ય પાર્થસ્યામિતતેજસઃ'॥ 8-18-28 (55763) 
તતસ્તુ ચ્છિદ્યમાનાનાં ધ્વજાનાં ધનુષાં તથા।
રથાનાં સપતાકાનાં તૂણીરાણાં યુગૈઃ સહ॥ 8-18-29 (55764) 
અક્ષાણામથ ચક્રાણાં યોક્ત્રાણાં રશ્મિભિઃ સહ।
કૂબરાણાં વરૂથાનાં પૃષત્કાનાં ચ સંયુગે॥ 8-18-30 (55765) 
અશ્વાનાં પતતાં ચાપિ પ્રાસાનામૃષ્ટિભિઃ સહ।
ગદાનાં પરિઘાનાં ચ શક્તિતોમરપટ્ટસૈઃ॥ 8-18-31 (55766) 
શતઘ્નીનાં સચક્રાણાં ભુજાનાં ચોરુભિઃ સહ।
કણ્ઠસૂત્રાઙ્ગદાનાં ચ કેયૂરાણાં ચ મારિષ॥ 8-18-32 (55767) 
હારાણામથ નિષ્કાણાં તનુત્રાણાં ચ ભારત।
છત્રાણાં વ્યજનાનાં ચ શિરસાં કુમુટૈઃ સહ। 
રાશયશ્ચાત્ર દૃશ્યન્તે પતિતાનાં મહીતલે॥  8-18-33 (55768) 
સકુણ્ડલાનિ સ્વક્ષીમિ પૂર્ણચન્દ્રનિભાનિ ચ।
શિરાંસ્યુર્વ્યામદૃશ્યન્ત તારાજાલમિવામ્બરે॥ 8-18-34 (55769) 
સુસ્રગ્વીણિ સુવાસાંસિ ચન્દનેનોક્ષિતાનિ ચ।
શરીરાણિ વ્યદૃશ્યન્ત નિહતાનાં મહીતલે॥ 8-18-35 (55770) 
રુદ્રસ્યાક્રીડસદૃશં ઘોરમાયોધનં તદા॥  8-18-36 (55771) 
નિહતૈ રાજપુત્રૈશ્ચ ક્ષત્રિયૈશ્ચ મહાબલૈઃ।
`અર્જુનેન મહારાજ તત્રતત્ર મહારણે'॥ 8-18-37 (55772) 
હસ્તિભિઃ પતિતૈશ્ચૈવ તુરઙ્ગૈશ્ચાભવન્મહી।
અગમ્યરૂપા સમરે વિશીર્ણૈરિવ પર્વતૈઃ॥ 8-18-38 (55773) 
નાસીદ્રથપથસ્તસ્ય પાણ્ડવસ્ય મહાત્મનઃ।
નિઘ્નતઃ શાત્રવાન્ભલ્લૈર્હસ્ત્યશ્વં ચાસ્યતો મહત્॥ 8-18-39 (55774) 
સ્વાનુગા ઇવ સીદન્તિ રથચક્રાણિ મારિષ।
ચરતસ્તસ્ય સઙ્ગ્રામે તસ્મિંલ્લોહિતકર્દમે॥ 8-18-40 (55775) 
સીદમાનાનિ ચક્રાણિ સમુહૂસ્તુરગા ભૃશમ્।
શ્રમેણ મહતા યુક્તા મનોમારુતરંહસઃ॥ 8-18-41 (55776) 
વધ્યમાનં તુ તત્સૈન્યં પાણ્ડુપુત્રેણ ધન્વિના।
પ્રાયશો વિમુખં સર્વં નાવતિષ્ઠત ભારત॥ 8-18-42 (55777) 
તાઞ્જિત્વા સમરે જિષ્ણુઃ સંશપ્તકગણાન્બહૂન્।
વિરરાજ તદા પાર્થો વિધૂમોઽગ્નિરિવ જ્વલન્॥ ॥ 8-18-43 (55778) 
 
ઇતિ શ્રીમન્મહાભારતે કર્ણપર્વણિ ષોડશદિવસયુદ્ધે અષ્ટાદશોઽધ્યાયઃ॥ 18 ॥

Mahabharata - Karna Parva - Chapter Footnotes

8-18-39 આસીદ્રથપથસ્તસ્ય ઇતિ ઘ.ઙ. પાઠઃ। આસાદિતસ્તતો રાન્રથચક્રે વિશામ્પતે ઇતિ ક.પાઠઃ। આચ્છાદિતં તતો રાજન્રથચક્રં ચ મારિષ ઇતિ ખ.પાઠઃ॥ 8-18-41 સીદમાનાનિ પઙ્કમજ્જનાત્॥ 8-18-18 અષ્ટાદશોઽધ્યાયઃ॥





કર્ણપર્વ - અધ્યાય 019

॥ શ્રીઃ ॥

8.19. અધ્યાયઃ 019 

Mahabharata - Karna Parva - Chapter Topics

સઙ્કુલયુદ્ધમ્॥ 1 ॥

Mahabharata - Karna Parva - Chapter Text

8-19-0 (55779) 
સઞ્જય ઉવાચ। 8-19-0x (4867) 
યુધિષ્ઠિરં મહારાજ વિસૃજન્તં શરાન્બહૂન્।
સ્વયં દુર્યોધનો રાજા પ્રત્યગૃહ્ણાદભીતવત્॥ 8-19-1 (55780) 
તમાપતન્તં સહસા તવ પુત્રં મહારથમ્।
ધર્મરાજો દ્રુતં વિદ્ધ્વા તિષ્ઠતિષ્ઠેતિ ચાબ્રવીત્॥ 8-19-2 (55781) 
સ તુ તં પ્રતિવિવ્યાધ નવભિર્નિશિતૈઃ શરૈઃ।
સારથિં ચાસ્ય ભલ્લેન ભૃશં ક્રુદ્ધોઽભ્યતાડયત્॥ 8-19-3 (55782) 
તતો યુધિષ્ઠિરો રાજન્સ્વર્ણપુઙ્ખાઞ્શિલીમુખાન્।
દુર્યોધનાય ચિક્ષેપ ત્રયોદશ શિલાશિતાન્॥ 8-19-4 (55783) 
ચતુર્ભિશ્ચતુરો વાહાંસ્તસ્ય હત્વા મહારથઃ।
પઞ્ચમેન શિરઃ કાયાત્સારથેશ્ચ સમાક્ષિપત્॥ 8-19-5 (55784) 
ષષ્ઠેન તુ ધ્વજં રાજ્ઞઃ સપ્તમેન તુ કાર્મુકમ્।
અષ્ટમેન તથા ખઙ્ગં પાતયામાસ ભૂતલે। 
પઞ્ચભિર્નૃપતિં ચાપિ ધર્મરાજોઽર્દયદ્ભૃશમ્॥  8-19-6 (55785) 
હતાશ્વાત્તુ રથાત્તસ્માદવપ્લુત્ય સુતસ્તવ।
ઉત્તમં વ્યસનં પ્રાપ્તો ભૂમાવેવાવતિષ્ઠત॥ 8-19-7 (55786) 
તં તુ કૃચ્છ્રગતં દૃષ્ટ્વા કર્ણદ્રૌણિકૃપાદયઃ।
અભ્યવર્તન્ત સહસા પરીપ્સન્તો નરાધિપમ્॥ 8-19-8 (55787) 
અથ પાણ્ડુસુતાઃ સર્વે પરિવાર્ય યુધિષ્ઠિરમ્।
અન્વયુઃ સમરે રાજંસ્તતો યુદ્ધમવર્તત॥ 8-19-9 (55788) 
તતસ્તૂર્યસહસ્રાણિ પ્રાવાદ્યન્ત મહામૃધે॥  8-19-10 (55789) 
ક્ષ્વેલાઃ કિલકિલાશબ્દાઃ પ્રાદુરાસન્મહીપતે।
યત્રાભ્યગચ્છન્સમરે પાઞ્ચાલાઃ કૌરવૈઃ સહ॥ 8-19-11 (55790) 
નરા નરૈઃ સમાજગ્મુર્વારણા વરવારણૈઃ।
રથાશ્ચ રથિભિઃ સાર્ધં હયાશ્ચ હયસાદિભિઃ॥ 8-19-12 (55791) 
દ્વન્દ્વાન્યાસન્મહારાજ પ્રેક્ષણીયાનિ સંયુગે।
વિવિધાન્યપ્યચિન્ત્યાનિ શસ્ત્રવન્ત્યુત્તમાનિ ચ॥ 8-19-13 (55792) 
તે શૂરાઃ સમરે સર્વે ચિત્રં લઘુ ચ સુષ્ઠુ ચ।
અયુધ્યન્ત મહાવેગાઃ પરસ્પરવધૈષિણઃ॥ 8-19-14 (55793) 
અન્યોન્યં સમરે જઘ્નુર્યોધવ્રતમનુષ્ઠિતાઃ।
ન હિ તે સમરં ચક્રુઃ પૃષ્ઠતો વૈ કથઞ્ચન॥ 8-19-15 (55794) 
મુહૂર્તમેવ તદ્યુદ્વમાસીન્મધુરદર્શનમ્।
તત ઉન્મત્તવદ્રાજન્નિર્મર્યાદમવર્તત॥ 8-19-16 (55795) 
રથી નાગં સમાસાદ્ય દારયન્નિશિતૈઃ શરૈઃ।
પ્રેષયામાસ કાલાય શરૈઃ સન્નતપર્વભિઃ॥ 8-19-17 (55796) 
નાગા હયાન્સમાસાદ્ય વિક્ષિપન્તો બહૂન્રણે।
દારયામાસુરત્યુગ્રં તત્રતત્ર તદાતદા॥ 8-19-18 (55797) 
હયારોહાશ્ચ બહવઃ પરિવાર્ય હયોત્તમાન્।
તલશબ્દરવાંશ્ચક્રુઃ સમ્પતન્તસ્તતસ્તતઃ॥ 8-19-19 (55798) 
ધાવમાનાંસ્તતસ્તાંસ્તુ દ્રવમાણાન્મહાગજાન્।
પાર્શ્વતઃ પૃષ્ઠતશ્ચૈવ નિજઘ્નુર્હયસાદિનઃ॥ 8-19-20 (55799) 
વિદ્રાવ્ય ચ બહૂનશ્વાન્નાગા રાજન્મદોત્કટાઃ।
વિષાણૈશ્ચાપરે જઘ્નુર્મમૃદુશ્ચાપરે ભૃશમ્॥ 8-19-21 (55800) 
સાશ્વારોહાંશ્ચ તુરગાન્વિષામૈર્વિવ્યધૂ રુષા।
અપરે ચિક્ષિપુર્વેગાત્પ્રગૃહ્યાતિબલાસ્તદા॥ 8-19-22 (55801) 
પાદાતૈરાહતા નાગા વિવરેષુ સમન્તતઃ।
ચક્રુરાર્તસ્વરં ઘોરં દુદ્રુવુશ્ચ દિશો દશ॥ 8-19-23 (55802) 
પદાતીનાં તુ સહસા પ્રદ્રુતાનાં મહાહવે।
ઉત્સૃજ્યાભરણં તૂર્ણમવવવ્રૂ રણાજિરે॥ 8-19-24 (55803) 
નિમિત્તં મન્યમાનાસ્તુ પરિણામ્ય મહાગજાઃ।
જગૃહુર્બિભિદુશ્ચૈવ ચિત્રાણ્યાભરણાનિ ચ॥ 8-19-25 (55804) 
તાંસ્તુ તત્ર પ્રસક્તાન્વૈ પરિન્વાર્ય પદાતયઃ।
હસ્ત્યારોહાન્નિજઘ્નુસ્તે મહાવેગા બલોત્કટાઃ॥ 8-19-26 (55805) 
અપરે હસ્તિભિર્હસ્તૈઃ ખં વિક્ષિપ્તા મહાહવે।
નિપતન્તો વિષાણાગ્રૈર્ભૃશં વિદ્વાઃ સુશિક્ષિતૈઃ॥ 8-19-27 (55806) 
અપરે સહસા ગૃહ્ય વિષાણૈરેવ સૂદિતાઃ।
સેનાન્તરં સમાસાદ્ય કેચિત્તત્ર મહાગજૈઃ॥ 8-19-28 (55807) 
ક્ષુણ્ણગાત્રા મહારાજ વિક્ષિપ્ય ચ પુનઃપુનઃ।
અપરે વ્યજનાનીવ વિભ્રામ્ય નિહતા મૃધે॥ 8-19-29 (55808) 
પુરઃસરાશ્ચ નાગાનામપરેષાં વિશામ્પતે।
શરીરાણ્યતિવિદ્વાનિ તત્રતત્ર રણાજિરે॥ 8-19-30 (55809) 
પ્રતિમાનેષુ કુમ્ભેષુ દન્તવેષ્ટેષુ ચાપરે।
નિગૃહીતા ભૃશં નાગાઃ પ્રાસતોમરશક્તિભિઃ॥ 8-19-31 (55810) 
નિગૃહ્ય ચ ગજાઃ કેચિત્ પાર્શ્વસ્થૈર્ભૃશદારુણૈઃ।
રથાશ્વસાદિભિસ્તત્ર સમ્ભિન્ના ન્યપતન્ભુવિ॥ 8-19-32 (55811) 
સહયાઃ સાદિનસ્તત્ર તોમરેણ મહામૃધે।
ભૂમાવમૃદ્રન્વેગેન સચર્માણં પદાતિનમ્॥ 8-19-33 (55812) 
ચછા સાવરણાન્કાંશ્ચિત્તત્રતત્ર વિશામ્પતે।
રથાન્નાગાઃ સમાસાદ્ય પરિગૃહ્ય ચ મારિષ। 
વ્યાક્ષિપન્સહસા તત્ર ઘોરરૂપે ભયાનકે॥  8-19-34 (55813) 
નારાચૈર્નિહતાશ્ચાપિ ગજાઃ પેતુર્મહાબલાઃ।
પર્વતસ્યેવ શિખરં વજ્રરુગ્ણં મહીતલે॥ 8-19-35 (55814) 
યોધા યોધાન્સમાસાદ્ય મુષ્ટિભિર્વ્યહનન્યુધિ।
કેશેષ્વન્યોન્યમાક્ષિપ્ય ચિક્ષિપુર્બિભિદુશ્ચ હ॥ 8-19-36 (55815) 
ઉદ્યમ્ય ચ ભુજાનન્યે નિક્ષિપ્ય ચ મહીતલે।
પદા ચોરઃ સમાક્રમ્ય સ્ફુરતોઽપાહરચ્છિરઃ॥ 8-19-37 (55816) 
પતતશ્ચાપરો રાજન્વિજહારાસિના શિરઃ।
`મૃતમન્યો મહારાજ પદા તાડિતવાંસ્તદા'॥ 8-19-38 (55817) 
જીવતશ્ચ તથૈવાન્યઃ શસ્ત્રં કાયે ન્યમજ્જયત્।
મુષ્ટિયુદ્ધં મહચ્ચાસીદ્યોધાનાં તત્ર ભારત। 
તથા કેશગ્રહશ્ચોગ્રો બાહુયુદ્ધં ચ ભૈરવમ્॥  8-19-39 (55818) 
સમાસક્તસ્ય ચાન્યેન અવિજ્ઞાતસ્તથાઽપરઃ।
જહાર સમરે પ્રાણાન્નાનાશસ્તૈરનેકધા॥ 8-19-40 (55819) 
સંસક્તેષુ ચ યોધેષુ વર્તમાને ચ સઙ્કુલે।
કબન્ધાન્યુત્થિતાનિ સ્યુઃ શતશોઽથ સહસ્રશઃ॥ 8-19-41 (55820) 
શોણિતૈઃ સિચ્યમાનાનિ શસ્ત્રાણિ કવચાનિ ચ।
મહારાગાનુરક્તાનિ વસ્ત્રાણીવ ચકાશિરે॥ 8-19-42 (55821) 
એવમેતન્મહદ્યુદ્વં દારુણં શસ્ત્રસઙ્કુલમ્।
ઉન્મત્તગઙ્ગાપ્રતિમં શબ્દેનાપૂરયજ્જગત્॥ 8-19-43 (55822) 
નૈવ સ્વે ન પરે રાજન્વિજ્ઞાયન્તે શરાતુરાઃ।
યોદ્વવ્યમિતિ યુધ્યન્તે રાજાનો જયગૃદ્વિનઃ॥ 8-19-44 (55823) 
સ્વાન્સ્વે જઘ્નુર્મહરાજ પરાંશ્ચૈવ સમાગતાન્।
ઉભયોઃ સેનયોર્વીરૈર્વ્યાકુલં સમપદ્યત॥ 8-19-45 (55824) 
રથૈર્ભગ્નૈર્મહારાજ વારણૈશ્ચ નિપાતિતૈઃ।
હયૈશ્ચ પતિતૈસ્તત્ર નરૈશ્ચ વિનિપાતિતૈઃ॥ 8-19-46 (55825) 
અગમ્યરૂપા પૃથિવી ક્ષણેન સમપદ્યત।
ક્ષણેનાસીન્મહીપાલ ક્ષતજૌઘપ્રવર્તિની॥ 8-19-47 (55826) 
પાઞ્ચાલાનહતત્કર્ણસ્ત્રિગર્તાંશ્ચ ધનઞ્જયઃ।
ભીમસેનઃ કુરૂન્રાજન્હસ્ત્યનીકં ચ સર્વશઃ॥ 8-19-48 (55827) 
એવમેષ ક્ષયો વૃત્તઃ કુરુપાણ્ડવસેનયોઃ।
અપરાહ્ણે ગતે સૂર્યે કાઙ્ક્ષતાં વિપુલં યશઃ॥ ॥ 8-19-49 (55828) 
 
ઇતિ શ્રીમન્મહાભારતે કર્ણપર્વણિ ષોડશદિવસયુદ્ધે એકોનવિંશોઽધ્યાયઃ॥ 19 ॥

Mahabharata - Karna Parva - Chapter Footnotes

8-19-24 આભરણમવવવ્રુઃ અવગત્ય વૃતવન્તઃ॥ 8-19-25 નિમિત્તં જયહેતુમ્। મહાન્તા ગજા યેષાં તે મહાગજા ગજારોહા જગૃહુર્હસ્તિભિર્ગ્રાહયામાસુઃ। પરિણામ્ય હસ્તિનમિતિ શેષઃ। બિભિ દુશ્ચ શત્રૂન્ગજૈરેવ॥ 8-19-31 પ્રતિમાનેષુ ગજદન્તાન્તરાલેષુ। પ્રાસૈઃ કુમ્ભેષુ તોમરૈર્દન્તવેષ્ટેષુ શક્તિમિશ્ચ નિગૃહીતાઃ। પ્રતિમાનં પ્રતિચ્છાયા ગજદન્તાન્તરાલયોરિતિ મેદિની॥ 8-19-19 એકોનવિંશોઽધ્યાયઃ॥





કર્ણપર્વ - અધ્યાય 020

॥ શ્રીઃ ॥

8.20. અધ્યાયઃ 020 

Mahabharata - Karna Parva - Chapter Topics

યુધિષ્ઠિરેણ દુર્યોધનપરાજયઃ॥ 1 ॥

Mahabharata - Karna Parva - Chapter Text

8-20-0 (55829) 
ધૃતરાષ્ટ્ર ઉવાચ। 8-20-0x (4868) 
અતિતીવ્રાણિ દુઃખાનિ દુઃસહાનિ બહૂનિ ચ।
ત્વત્તોઽહં સઞ્જયાશ્રૌષં પુત્રાણાં ચૈવ સઙ્ક્ષયમ્॥ 8-20-1 (55830) 
યથા ત્વં મે કથયસે યથા યુદ્વમવર્તત।
ન સન્તિ સૂત કૌરવ્યા ઇતિ મે નિશ્ચિતા મતિઃ॥ 8-20-2 (55831) 
દુર્યોધનશ્ચ વિરથઃ કૃતસ્તત્ર મહારથઃ।
ધર્મપુત્રઃ કથં ચક્રે તસ્ય વા નૃપતિઃ કથમ્॥ 8-20-3 (55832) 
અપરાહ્ણે કથં યુદ્વમભવદ્રોમહર્ષણમ્।
તન્મમાચક્ષ્વ તત્ત્વેન કુશલો હ્યસિ સઞ્જય॥ 8-20-4 (55833) 
સઞ્જય ઉવાચ। 8-20-5x (4869) 
સંસક્તેષુ તુ સૈન્યેષુ વધ્યમાનેષુ ભાગશઃ।
રથમન્યં સમાસ્થાય પુત્રસ્તવ વિશામ્પતે॥ 8-20-5 (55834) 
ક્રોધેન મહતા યુક્તઃ સવિષો ભુજગો યથા।
દુર્યોધનઃ સમાલક્ષ્ય ધર્મરાજં યુધિષ્ઠિરમ્। 
પ્રોવાચ સૂતં ત્વરિતો યાહિયાહીતિ ભારત॥  8-20-6 (55835) 
તત્ર માં પ્રાપય ક્ષિપ્રં સારથે યત્ર પાણ્ડવઃ।
ધ્રિયમાણાતપ્રતેણ રાજા રાજતિ દંશિતઃ॥ 8-20-7 (55836) 
સ સૂતશ્ચોદિતો રાજ્ઞા રાજ્ઞઃ સ્યન્દનમુત્તમમ્।
યુધિષ્ઠિરસ્યાભિમુખં પ્રેષયામાસ સંયુગે॥ 8-20-8 (55837) 
તતો યુધિષ્ઠિરઃ ક્રુદ્વઃ પ્રભિન્ન ઇવ કુઞ્જરઃ।
સારથિં ચોદયામાસ યાહિ યત્ર સુયોધનઃ॥ 8-20-9 (55838) 
તૌ સમાજગ્મતુર્વીરૌ ભ્રાતરૌ રથસત્તમૌ॥  8-20-10 (55839) 
સમેત્ય ચ મહાવીરૌ સંરબ્ધૌ યુદ્વદુર્મદૌ।
વવર્ષતુર્મહેષ્વાસૌ શરૈરન્યોન્યમાહવે॥ 8-20-11 (55840) 
તતો દુર્યોધનો રાજા ધર્મશીલસ્ય મારિષ।
શિલાશિતેન ભલ્લેન ધનુશ્ચિચ્છેદ સંયુગે॥ 8-20-12 (55841) 
તં નામૃષ્યત સઙ્ક્રુદ્ધો હ્યવમાનં યુધિષ્ઠિરઃ।
અપવિધ્ય ધનુશ્છિન્નં ક્રોધસંરક્તલોચનઃ॥ 8-20-13 (55842) 
અન્યત્કાર્મુકમાદાય ધર્મપુત્રશ્ચમૂમુખે।
દુર્યોધનસ્ય ચિચ્છેદ ધ્વજં કાર્મુકમેવ ચ॥ 8-20-14 (55843) 
અથાન્યદ્વનુરાદાય પુત્રસ્તે ભરતર્ષભ।
`યુધિષ્ઠિરસ્ય ચિક્ષેપ શરાન્કનકભૂષણાન્। 
રુક્મપુઙ્ખાન્પ્રસન્નાગ્રાન્સવિષાનિવ પન્નગાન્'॥  8-20-15 (55844) 
તાવન્યોન્યં સુસઙ્ક્રુદ્ધૌ શસ્ત્રવર્ષાણ્યમુઞ્ચતામ્।
સિંહાવિવ સુસંરબ્ધૌ પરસ્પરજિગીષયા॥ 8-20-16 (55845) 
જઘ્નતુસ્તૌ રણેઽન્યોન્યં નર્દમાનૌ વૃષાવિવ।
અન્તરં માર્ગમાણૌ ચ ચેરતુસ્તૌ મહારથૌ॥ 8-20-17 (55846) 
તતઃ પૂર્ણાયતોત્સૃષ્ટૈઃ શરૈસ્તૌ તુ કૃતવ્રણૌ।
વિરેજતુર્મહારાજ કિંશુકાવિવ પુષ્પિતૌ॥ 8-20-18 (55847) 
તતો રાજન્વિમુઞ્ચન્તૌ સિંહનાદાન્મુહુર્મુહુઃ।
તલયોશ્ચ તથા શબ્દાન્ધનુષશ્ચ મહાહવે॥ 8-20-19 (55848) 
શઙ્ખશબ્દવરાંશ્ચૈવ ચક્રતુસ્તૌ નરેશ્વરૌ।
અન્યોન્યં તૌ મહારાજ પીડયાંચક્રતુર્ભૃશમ્॥ 8-20-20 (55849) 
તતો યુધિષ્ઠિરો રાજા પુત્રં તવ શરૈસ્ત્રિભિઃ।
આજઘાનોરસિ ક્રુદ્ધો વજ્રવેગૈર્દુરાસદૈઃ॥ 8-20-21 (55850) 
પ્રતિવિવ્યાધ તં તૂર્ણં તવ પુત્રો મહીપતિઃ।
પઞ્ચભિર્નિશિતૈર્બાણૈઃ સ્વર્ણપુઙ્ખૈઃ શિલાશિતૈઃ॥ 8-20-22 (55851) 
તતો દુર્યોધનો રાજા શક્તિં ચિક્ષેપ ભારત।
સર્વપારશવીં તીક્ષ્ણાં મહોલ્કાપ્રતિમાં તદા॥ 8-20-23 (55852) 
તામાપતન્તીં સહસા ધર્મરાજઃ શિતૈઃ શરૈઃ।
ત્રિભિશ્ચિચ્છેદ સહસા તં ચ વિવ્યાધ પઞ્ચભિઃ॥ 8-20-24 (55853) 
નિપપાત તતઃ સાઽથ સ્વર્ણદણ્ડા મહાસ્વના।
નિપતન્તી મહોલ્કેવ વ્યરાજચ્છિખિસન્નિભા॥ 8-20-25 (55854) 
શક્તિં વિનિહતાં દૃષ્ટ્વા પુત્રસ્તવ વિશામ્પતે।
નવભિર્નિશિતૈર્ભલ્લૈર્નિજઘાન યુધિષ્ઠિરમ્॥ 8-20-26 (55855) 
સોઽતિવિદ્વો બલવતા શત્રુણઆ શત્રુતાપનઃ।
દુર્યોધનં સમુદ્દિશ્ય બાણં જગ્રાહ સત્વરઃ॥ 8-20-27 (55856) 
સમાધત્ત ચ તં બાણં ધનુર્મધ્યે મહાબલઃ।
ચિક્ષેપ ચ મહારાજ તતઃ ક્રુદ્વઃ પરાક્રમી॥ 8-20-28 (55857) 
સ તુ બાણઃ સમાસાદ્ય તવ પુત્રં મહારથમ્।
વ્યામોહયત રાજાનં ધરણીં ચ દદાર હ॥ 8-20-29 (55858) 
તતો દુર્યોધનઃ ક્રુદ્ધો ગદામુદ્યમ્ય વેગિતઃ।
વિધિત્સુઃ કલહસ્યાન્તં ધર્મરાજમુપાદ્રવત્॥ 8-20-30 (55859) 
તમુદ્યતગદં દૃષ્ટ્વા દણ્ડહસ્તમિવાન્તકમ્।
ધર્મરાજો મહાશક્તિં પ્રાહિણોત્તવ સૂનવે॥ 8-20-31 (55860) 
દીપ્યમાનાં મહાવેગાં મહોલ્કાં જ્વલિતામિવ।
યમદણ્ડનિભાં ઘોરાં કાલરાત્રિમિવાપરામ્॥ 8-20-32 (55861) 
રથસ્થઃ સ તયા વિદ્વો વર્મ ભિત્ત્વા સ્તનાન્તરે।
ભૃશં સંવિગ્નહૃદયઃ પપાત ચ મુમોહ ચ॥ 8-20-33 (55862) 
નભસ્તમાહ ચ તતઃ પ્રતિજ્ઞામનુપાલય।
નાયં વધ્યસ્તવ નૃપ ઇત્યુક્તઃ સ ન્યવર્તત॥ 8-20-34 (55863) 
તતસ્ત્વરિતમાગમ્ય કૃતવર્મા તવાત્મજમ્।
પ્રત્યપદ્યત રાજાનં નિમ્નં વ્યસનાર્ણવે॥ 8-20-35 (55864) 
ગદામાદાય ભીમોઽપિ હેમપટ્ટપરિષ્કૃતામ્।
અભિદુદ્રાવ વેગેન કૃતવર્માણમાહવે॥ 8-20-36 (55865) 
એવં તદભવદ્યુદ્ધં ત્વદીયાનાં પરૈઃ સહ।
અપરાહ્ણે મહારાજ કાઙ્ક્ષતાં વિજયં યુધિ॥ ॥ 8-20-37 (55866) 
 
ઇતિ શ્રીમન્મહાભારતે કર્ણપર્વણિ ષોડશદિવસયુદ્ધે વિંશોઽધ્યાયઃ॥ 20 ॥

Mahabharata - Karna Parva - Chapter Footnotes

8-20-1 અતિતીવ્રાણિ યુદ્ધાનીતિ ક.ટ.ડ.પાઠઃ॥ 8-20-3 તસ્ય તં ચ નૃપતિર્દુર્યોધનઃ કથમયુધ્યત ઇતિ શેષઃ॥ 8-20-13 અપવિધ્ય ત્યક્ત્વા॥ 8-20-23 સર્વપારશવીં સર્વપારશવીં સર્વવિનાશિનીં ગૌરાદિઃ। તિરસ્કારે વિનાશે ચ પુંસિ પારશવઃ ઇતિ મેદિની॥૩ 8-20-25 દીપયન્તી મહોલ્કાભા રાજઞ્શક્તિર્દિશો દશ ઇતિ ડ.પાઠઃ॥ 8-20-34 ભીમસ્તમાહ ચ તતઃ પ્રતિજ્ઞામનુચિન્તયન્ ઇતિ ઝ.પાઠઃ॥ 8-20-20 વિંશોઽધ્યાયઃ॥





કર્ણપર્વ - અધ્યાય 021

॥ શ્રીઃ ॥

8.21. અધ્યાયઃ 021 

Mahabharata - Karna Parva - Chapter Topics

સઙ્કુલયુદ્ધમ્॥ 1 ॥ ષોડશદિવસયુદ્ધોપસંહારઃ॥ 2 ॥

Mahabharata - Karna Parva - Chapter Text

8-21-0 (55867) 
સઞ્જય ઉવાચ। 8-21-0x (4870) 
તતઃ કર્ણં પુરસ્કૃત્ય ત્વદીયા યુદ્વદુર્મદાઃ।
પુનરાવૃત્ય સઙ્ગ્રામં ચક્રુર્દેવાસુરોપમમ્॥ 8-21-1 (55868) 
દ્વિરદનરરથાશ્વશઙ્ખશબ્દૈઃ
પરિહૃષિતા વિવિધૈશ્ચ શસ્ત્રપાતૈઃ।
દ્વિરદરથપદાતિસાદિસઙ્ઘાઃ
પરિકુપિતાભિમુખાઃ પ્રજઘ્નિરે તે॥  8-21-2 (55869) 
શિતપરશ્વથસાસિપટ્ટસૈ--
રિષુભિરનેકવિધૈશ્ચ સૂદિતાઃ।
દ્વિરદરથહયા મહાહવે
વરપુરુષૈઃ પુરુષાશ્ચ વાહનૈઃ॥  8-21-3 (55870) 
કમલદિનકરેન્દુસન્નિભૈઃ
સિતદશનૈઃ સુમુખાક્ષિનાસિકૈઃ।
રુચિરમકુટકુણ્ડલૈર્મહી
પુરુષશિરોભિરુપસ્તૃતા બભૌ॥  8-21-4 (55871) 
પરિઘમુસલશક્તિતૌમરૈ--
ર્નખરભુશુણ્ડિગદાશતૈર્હતાઃ।
દ્વિરદનરહયાઃ સહસ્રશો
રુધિરનદીપ્રવહાસ્તદાઽભવન્॥  8-21-5 (55872) 
પ્રહતરથનરાશ્વકુઞ્જરં
પ્રતિભયદર્શનમુલ્બણવ્રણમ્।
તદહિતહતમાબભૌ બલં
પિતૃપતિરાષ્ટ્રમિવ પ્રજાક્ષયે॥  8-21-6 (55873) 
અથ તવ નરદેવ સૈનિકા--
સ્તવ ચ સુતાઃ સુરસૂનુસન્નિભાઃ।
અમિતબલપુરઃ સરા રણે
કુરુવૃષભાઃ શિનિપુત્રમભ્યયુઃ॥  8-21-7 (55874) 
તદતિરુધિરભીમમાબભૌ
પુરુષવરાશ્વરથદ્વિપાકુલમ્।
લવણજલસમુદ્વતસ્વનં
બલમસુરામરસૈન્યસપ્રભમ્॥  8-21-8 (55875) 
સુરપતિસમવિક્રમસ્તત--
સ્ત્રિદશવરાવરજોપમં યુધિ।
દિનકરકિરણપ્રભૈઃ પૃષત્કૈ
રવિતનયોઽભ્યહનચ્છિનિપ્રવીરમ્॥  8-21-9 (55876) 
તમપિ સરથવાજિસારથિં
શિનિવૃષભો વિવિધૈઃ શરૈસ્ત્વરન્।
ભુજગવિષસમપ્રભૈ રણે
પુરુષવરં સમવાસ્તૃણોત્તદા॥  8-21-10 (55877) 
શિનિવૃષભશરૈર્નિપીડિતં
તવ સુહૃદો વસુષેણમભ્યયુઃ।
ત્વરિતમતિરથા રથર્ષભં
દ્વિરદરથાશ્વપદાતિભિઃ સહ॥  8-21-11 (55878) 
તદુદધિનિભમાદ્રવદ્બલં
ત્વરિતતરૈઃ સમભિદ્રુતં પરૈઃ।
દ્રુપદસુતમુખૈસ્તદાઽભવત્
પુરુષરથાશ્વગજક્ષયો મહાન્॥  8-21-12 (55879) 
અથ પુરુષવરૌ કૃતાહ્નિકૌ
ભવમભિપૂજ્ય યથાવિધિ પ્રભુમ્।
અરિવધકૃતનિશ્ચયૌ દ્રુતં
તવ બલમર્જુનકેશવૌ સૃતૌ॥  8-21-13 (55880) 
જલદનિનદનિઃસ્વનં રથં
પવનવિધૂતપતાકકેતનમ્।
સિતહયમુપયાન્તમન્તિકં
કૃતમનસો દદૃશુસ્તદાઽરયઃ॥  8-21-14 (55881) 
અથ વિષ્ફાર્ય ગાણ્ડીવં રથે નૃત્યન્નિવાર્જુનઃ।
શરસમ્બાધમકરોત્ખં દિશઃ પ્રદિશસ્તથા॥ 8-21-15 (55882) 
રથાન્વિમાનપ્રતિમાન્મજ્જયન્સાયુધધ્વજાન્।
સસારથીંસ્તદા બાણૈરભ્રાણીવાનિલોઽવધીત્॥ 8-21-16 (55883) 
ગજાન્ગજપ્રયન્તૄંશ્ચ વૈજયન્ત્યાયુધધ્વજાન્।
સાદિનોઽશ્વાંશ્ચ પત્તીંશ્ચ શરૈર્નિન્યે યમક્ષયમ્॥ 8-21-17 (55884) 
તમન્તકમિવ ક્રુદ્ધમનિવાર્યં મહારથમ્।
દુર્યોધનોઽભ્યયાદેકો નિઘ્નન્બાણૈરજિહ્મગૈઃ॥ 8-21-18 (55885) 
તસ્યાર્જુનો ધનુઃ સૂતમશ્વાન્કેતું ચ સાયકૈઃ।
હત્વા સપ્તભિરેકેન ચ્છત્રં ચિચ્છેદ પત્રિણા॥ 8-21-19 (55886) 
નવમં ચ સમાધાય વ્યસૃજત્પ્રાણઘાતિનમ્।
દુર્યોધનાયેષુવરં તં દ્રૌણિઃ સપ્તધાઽચ્છિનત્॥ 8-21-20 (55887) 
તતો દ્રૌણેર્ધનુશ્છિત્વા હત્વા ચાશ્વરથાઞ્શરૈઃ।
કૃપસ્યાપિ તદત્યુગ્રં ધનુશ્ચિચ્છેદ પાણ્ડવઃ॥ 8-21-21 (55888) 
હાર્દિક્યસ્ય ધનુશ્છિત્ત્વા ધ્વજં ચાશ્વાંસ્તદાઽવધીત્।
દુઃશાસનસ્યેષ્વસનં છિત્ત્વા રાધેયમભ્યયાત્॥ 8-21-22 (55889) 
અથ સાત્યકિમુત્સૃજ્ય ત્વરન્કર્ણોઽર્જુનં ત્રિભિઃ।
વિદ્વ્વા વિવ્યાધ વિંશત્યા કૃષ્ણં પાર્થં પુનઃપુનઃ॥ 8-21-23 (55890) 
ન ગ્લાનિરાસીત્કર્ણસ્ય ક્ષિપતઃ સાયકાન્બહૂન્।
રણે વિનિઘ્નતઃ શત્રૂન્ક્રુદ્ધસ્યેવ શતક્રતોઃ॥ 8-21-24 (55891) 
અથ સાત્યકિરાગત્ય કર્ણં વિદ્દ્વા શિતૈઃ શરૈઃ।
નવત્યા નવભિશ્ચોગ્રૈઃ શતેન પુનરાર્પયત્॥ 8-21-25 (55892) 
તતઃ પ્રવીરાઃ પાર્થાનાં સર્વે કર્ણમપીડયન્।
યુધામન્યુઃ શિખણ્ડી ચ દ્રૌપદેયાઃ પ્રભદ્રકાઃ॥ 8-21-26 (55893) 
ઉત્તમૌજા યુયુત્સુશ્ચ યમૌ પાર્ષત એવ ચ।
ચેદિકારૂશમાત્સ્યાનાં કેકયાનાં ચ યદ્બલં॥ 8-21-27 (55894) 
ચેકિતાનશ્ચ બલવાન્ધર્મરાજશ્ચ સુવ્રતઃ।
એતે રથાશ્વદ્વિરદૈઃ પત્તિભિશ્ચોગ્રવિક્રમૈઃ॥ 8-21-28 (55895) 
પરિવાર્ય રણે કર્ણં નાનાશસ્ત્રૈરવાકિરન્।
ભાષન્તો વાગ્ભિરુગ્રાભિઃ સર્વે કર્ણવધે ધૃતાઃ॥ 8-21-29 (55896) 
તાં શસ્ત્રવૃષ્ટિં બહુધા કર્ણશ્છિત્ત્વા શિતૈઃ શરૈઃ।
અપોવાહાસ્ત્રવીર્યેણ દ્રુમં ભઙ્ક્ત્વેવ મારુતઃ॥ 8-21-30 (55897) 
રથિનઃ સમહામાત્રાન્ગજાનશ્વાન્સસાદિનઃ।
પત્તિવ્રાતાંશ્ચ સઙ્ક્રુદ્વો નિઘ્નન્કર્ણો વ્યદૃશ્યત॥ 8-21-31 (55898) 
તદ્વધ્યમાનં પાણ્ડૂનાં બલં કર્ણાસ્ત્રતેજસા।
વિશસ્ત્રપત્રદેહાસુ પ્રાય આસીત્પરાઙ્મુખમ્॥ 8-21-32 (55899) 
અથ કર્ણાસ્ત્રમસ્ત્રેણ પ્રતિહત્યાર્જુનઃ સ્મયન્।
દિશં ખં ચૈવ ભૂમિં ચ પ્રાવૃણોચ્છરવૃષ્ટિભિઃ॥ 8-21-33 (55900) 
મુસલાનીવ સમ્પેતુઃ પરિઘા ઇવ ચેષવઃ।
શતઘ્ન્ય ઇવ ચાપ્યન્યે વજ્રાણ્યુગ્રાણિ ચાપરે॥ 8-21-34 (55901) 
તૈર્વધ્યમાનં તત્સૈન્યં સપત્ત્યશ્વરથદ્વિપમ્।
નિમીલિતાક્ષમત્યર્થં બભ્રામ ચ નનાદ ચ॥ 8-21-35 (55902) 
નિષ્કૈવલ્યં તદા યુદ્વં પ્રાપુરશ્વનરદ્વિપાઃ।
હન્યમાનાઃ શરૈરાર્તાસ્તદા ભીતાઃ પ્રદુદ્રુવુઃ॥ 8-21-36 (55903) 
ત્વદીયાનાં તદા યુદ્વે સંસક્તાનાં જયૈષિણામ્।
ગિરિમસ્તં સમાસાદ્ય પ્રત્યપદ્યત ભાનુમાન્॥ 8-21-37 (55904) 
તમસા ચ મહારાજ રજસા ચ વિશેષતઃ।
ન કિઞ્ચિત્પ્રત્યપશ્યામ શુભં વા યદિ વાઽશુભમ્॥ 8-21-38 (55905) 
તે ત્રસ્યન્તો મહેષ્વાસા રાત્રિયુદ્વસ્ય ભારત।
અપયાનં તતશ્ચક્રુઃ સહિતાઃ સર્વયોધિભિઃ॥ 8-21-39 (55906) 
કૌરવેષ્વપયાતેષુ તદા રાજન્દિનક્ષયે।
જયં સુમનસઃ પ્રાપ્ય પાર્થાઃ સ્વશિબિરં યયુઃ॥ 8-21-40 (55907) 
વાદિત્રશબ્દૈર્વિવિધૈઃ સિંહનાદૈઃ સગર્જિતૈઃ।
પરાનુવહન્તશ્ચ સ્તુવન્તશ્ચાચ્યુતાર્જુનૌ॥ 8-21-41 (55908) 
કૃતેઽવહારે તૈર્વીરૈઃ સૈનિકાઃ સર્વ એવ તે।
આશીર્વાચઃ પાણ્ડવેષુ પ્રાયુઞ્જન્ત નરેશ્વરાઃ॥ 8-21-42 (55909) 
તતઃ કૃતેઽવહારે ચ પ્રહૃષ્ટાસ્તત્ર પાણ્ડવાઃ।
નિશાયાં શિબિરં ગત્વા ન્યવસન્ત નરેશ્વરાઃ॥ 8-21-43 (55910) 
તતો રક્ષઃ પિશાચાશ્ચ શ્વાપદાશ્ચૈવ સઙ્ઘશઃ।
જગ્મુરાયોધનં ઘોરં રુદ્રસ્યાક્રીડસન્નિભમ્॥ ॥ 8-21-44 (55911) 
 
ઇતિ શ્રીમન્મહાભારતે કર્ણપર્વણિ ષોડશદિવસયુદ્ધે એકવિંશોઽધ્યાયઃ॥ 21 ॥

Mahabharata - Karna Parva - Chapter Footnotes

8-21-8 લવણજલઃ ક્ષારસમુદ્રઃ॥ 8-21-9 ત્રિદશવરાવરજોપમં વિષ્ણુતુલ્યમ્॥ 8-21-13 સૃતાવાગતૌ॥ 8-21-36 નિષ્કૈવલ્યં નિશ્ચિતં કૈવલ્યં મરણં યસ્મિંસ્તત્તથા॥ 8-21-37 પ્રત્યપદ્યત પ્રવિષ્ટઃ॥ 8-21-21 એકવિંશોઽધ્યાયઃ॥





કર્ણપર્વ - અધ્યાય 022

॥ શ્રીઃ ॥

8.22. અધ્યાયઃ 022 

Mahabharata - Karna Parva - Chapter Topics

કૃષ્ણતુલ્યસારથેરભાવાત્સ્વસ્યાર્જુનાન્ન્યૂનતાં મન્યમાનેન કર્ણેન દુર્યોધનં પ્રતિ શલ્યસ્ય સારથ્યે નિયોજનચોદના॥ 1 ॥

Mahabharata - Karna Parva - Chapter Text

8-22-0 (55912) 
ધૃતરાષ્ટ્ર ઉવાચ। 8-22-0x (4871) 
સ્વેન ચ્છન્દેન નઃ સર્વાનવધીદ્વ્યક્તમર્જુનઃ।
ન હ્યસ્ય સમરે મુચ્યેદન્તકોઽપ્યાતતાયિનઃ॥ 8-22-1 (55913) 
પાર્થો હ્યેકોઽહરદ્ભદ્રામેકશ્ચાગ્નિમતર્પયત્।
એકશ્ચેમાં મહીં જિત્વા ચક્રે બલિભૃતો નૃપાન્॥ 8-22-2 (55914) 
એકો નિવાતકવચનાનહનદ્દિવ્યકાર્મુકઃ।
એકઃ કિરાતરૂપેણ સ્થિતં શર્વમયોધયત્॥ 8-22-3 (55915) 
એકો હ્યરક્ષદ્ભરતાનેકો ભવમતોષયત્।
તેનૈકેન જિતાઃ સર્વે મદીયા હ્યુગ્રતેજસઃ॥ 8-22-4 (55916) 
ન તે નિન્દ્યાઃ પ્રશસ્યાસ્તે યત્તે ચક્રુર્બ્રવીહિ તત્।
તતો દુર્યોધનઃ સૂત પશ્ચાત્કિમકરોત્તદા॥ 8-22-5 (55917) 
સઞ્જય ઉવાચ। 8-22-6x (4872) 
હતપ્રહતવિધ્વસ્તા વિવર્માયુધવાહનાઃ।
દીનસ્વરા દૂયમાના માનિનઃ શત્રુનિર્જિતાઃ॥ 8-22-6 (55918) 
શિબિરસ્થાઃ પુનર્મન્ત્રં મન્ત્રયન્તિ સ્મ કૌરવાઃ।
ભગ્નદંષ્ટ્રા હતવિષાઃ પાદાક્રાન્તા ઇવોરગાઃ॥ 8-22-7 (55919) 
તાનબ્રવીત્તતઃ કર્ણઃ ક્રુદ્વઃ સર્પ ઇવ શ્વસન્।
કરં કરેણ નિષ્પીડ્ય પ્રેક્ષમાણસ્તવાત્મજમ્॥ 8-22-8 (55920) 
યત્તો દૃઢશ્ચ દક્ષશ્ચ ધૃતિમાનર્જુનઃ સદા।
સમ્બોધયતિ ચાપ્યેનં યથાકાલમધોક્ષજઃ॥ 8-22-9 (55921) 
સહસાઽસ્ત્રવિસર્ગેણ વયં તેનાદ્ય વઞ્ચિતાઃ।
શ્વસ્ત્વહં તસ્ય સઙ્કલ્પં સર્વં હન્તા મહીપતે॥ 8-22-10 (55922) 
એવમુક્તસ્તથેત્યુક્ત્વા સોઽનુજજ્ઞે નૃપોત્તમાન્।
તેઽનુજ્ઞાતા નૃપાઃ સર્વે સ્વાનિ વેશ્માનિ ભેજિરે॥ 8-22-11 (55923) 
સુખોષિતાસ્તાં રજનીં હૃષ્ટા યુદ્વાય નિર્યયુઃ।
તેઽપશ્યન્વિહિતં વ્યૂહં ધર્મરાજેન દુર્જયમ્। 
પ્રયત્નાત્કુરુમુખ્યેન બૃહસ્પત્યુશનોમતાત્॥  8-22-12 (55924) 
અથ પ્રતીપકર્તારં પ્રવીરં પરવીરહા।
સસ્માર વૃષભસ્કન્ધં કર્ણં દુર્યોધનસ્તદા॥ 8-22-13 (55925) 
પુરન્દરસમં યુદ્વે મરુદ્ગણસમં બલે।
કાર્તવીર્યસમં વીર્યે કર્ણં રાજ્ઞોઽગમન્મનઃ॥ 8-22-14 (55926) 
સર્વેષાં ચૈવ સૈન્યાનાં કર્ણમેવાગમન્મનઃ।
સૂતપુત્રં મહેષ્વાસં બન્ધુમાત્યયિકેષ્વિવ॥ 8-22-15 (55927) 
ધૃતરાષ્ટ્ર ઉવાચ। 8-22-16x (4873) 
તતો દુર્યોધનઃ સૂત પશ્ચાત્કિમકરોત્તદા।
યદ્વોઽગમન્મનો મન્દાઃ કર્ણં વૈકર્તનં પ્રતિ॥ 8-22-16 (55928) 
અપ્યપશ્યત રાધેયં શીતાર્તા ઇવ ભાસ્કરમ્।
કૃતેઽવહારે સૈન્યાનાં પ્રવૃત્તે ચ રણે પુનઃ॥ 8-22-17 (55929) 
`દુર્યોધનં ચ તત્રાજૌ પાણ્ડવેન ભૃશાર્દિતમ્।
પરાક્રાન્તાન્પાણ્ડુસુતાન્દૃષ્ટ્વાઽપિ ભૃશાર્દિતમ્'॥ 8-22-18 (55930) 
કથં વૈકર્તનઃ કર્ણસ્તત્રાયુધ્યત સઞ્જય।
કથં ચ પાણ્ડવાઃ સર્વે યુયુધુસ્તત્ર સૂતજમ્॥ 8-22-19 (55931) 
કર્ણો હ્યેકો મહાબાહુર્હન્યાત્પાર્થાન્સસૃઞ્જયાન્।
કર્ણસ્ય ભુજયોર્વીર્યં શક્રવિષ્ણુસમં યુધિ॥ 8-22-20 (55932) 
તસ્ય શસ્ત્રાણિ ઘોરાણિ વિક્રમશ્ચ મહાત્મનઃ।
કર્ણમાશ્રિત્ય સઙ્ગ્રામે મત્તો દુર્યોધનો નૃપઃ॥ 8-22-21 (55933) 
દુર્યોધનં તતો દૃષ્ટ્વા પાણ્ડવેન ભૃશાર્દિતમ્।
પરાક્રાન્તાન્પાણ્ડુસુતાન્દૃષ્ટ્વા ચાપિ મહારથઃ॥ 8-22-22 (55934) 
કર્ણમાશ્રિત્ય સઙ્ગ્રામે મન્દો દુર્યોધનઃ પુનઃ।
જેતુમુત્સહતે પાર્થાન્સપુત્રાન્સહકેશવાન્॥ 8-22-23 (55935) 
`યઃ સૌબલં તથા તાત નીતિમાનિતિ મન્યતે।
કર્ણં ચાગ્રતિમં યુદ્વે દેવૈરપિ દુરુત્સહમ્॥ 8-22-24 (55936) 
મન્યતેઽભ્યધિકં પાર્થાદેવં ચાસ્ય હૃદિ સ્થિતમ્।
વિજેષ્યતિ રણે કર્ણ એકઃ પર્થાન્સસોમકાન્। 
મમ ચૈવ સદા મન્દઃ શંસતે નિત્યમગ્રતઃ'॥  8-22-25 (55937) 
અહો બત મહદ્દુઃખં યત્ર પાણ્ડુસુતાન્રણે।
નાતરદ્રભસઃ કર્ણો દૈવં નૂનં પરાયણમ્॥ 8-22-26 (55938) 
અહો દ્યૂતસ્ય નિષ્ઠેયં ઘોરા સમ્પ્રતિ વર્તતે॥  8-22-27 (55939) 
અહો તીવ્રાણિ દુઃખાનિ દુર્યોધનકૃતાન્યહમ્।
સોઢા ઘોરાણિ બહુશઃ શલ્યભૂતાનિ સઞ્જય॥ 8-22-28 (55940) 
સૌબલં ચ તદા તાત નીતિમાનિતિ મન્યતે।
કર્ણશ્ચ રભસો નિત્યં રાજા ત ચાપ્યનુવ્રતઃ॥ 8-22-29 (55941) 
યદેવં વર્તમાનેષુ મહાયુદ્વેષુ સઞ્જય।
અશ્રૌષં નિહતાન્પુત્રાન્નિત્યમેવ વિનિર્જિતાન્॥ 8-22-30 (55942) 
ન પાણ્ડવાનાં સમરે કશ્ચિદસ્તિ હતઃ કિલ।
સ્ત્રીમધ્યમિવ ગાહન્તે દૈવં તુ બલવત્તરમ્॥ 8-22-31 (55943) 
સઞ્જય ઉવાચ। 8-22-32x (4874) 
[રાજન્પૂર્વનિમિત્તાનિ ધર્મિષ્ઠાનિ વિચિન્તય]।  8-22-32 (55944) 
અતિક્રાન્તં હિ યત્કાર્યં પશ્ચાચ્ચિન્તયતે નરઃ।
તચ્ચાસ્ય ન ભવેત્કાર્યં ચિન્તયા ચ વિનશ્યતિ॥ 8-22-33 (55945) 
તદિદં તવ કાર્યં તુ દૂરપ્રાપ્તં વિજાનતા।
ન કૃતં યત્ત્વયા પૂર્વં પ્રાપ્તાપ્રાપ્તવિચારણમ્॥ 8-22-34 (55946) 
ઉક્તોઽસિ બહુધા રાજ્ઞન્મા યુધ્યસ્વેતિ પાણ્ડવૈઃ।
ન ચ તત્ત્વગ્રહીર્દ્વેષાત્પાણ્ડવેષુ વિશામ્પતે॥ 8-22-35 (55947) 
ત્વયા પાપાનિ ઘોરાણિ સમાચીર્ણાનિ પાણ્ડુષુ।
ત્વત્કૃતે વર્તતે ઘોરઃ પાર્થિવાનાં જનક્ષયઃ॥ 8-22-36 (55948) 
તત્ત્વિદાનીમતિક્રાન્તં મા શુચો ભરતર્ષભ।
શૃણુ સર્વં યથાવૃત્તં ઘોરં વૈશસમુચ્યતે॥ 8-22-37 (55949) 
પ્રભાતાયાં રજન્યાં તુ કર્ણો રાજાનમભ્યયાત્।
સમેત્ય ચ મહાબાહુર્દુર્યોધનમથાબ્રવીત્॥ 8-22-38 (55950) 
કર્ણ ઉવાચ। 8-22-39x (4875) 
અદ્ય રાજન્સમેષ્યામિ પાણ્ડવેન યશસ્વિના।
નિહનિષ્યામિ તં વીરં સ વા માં નિહનિષ્યતિ॥ 8-22-39 (55951) 
બહુત્વાન્મમ કાર્યાણાં તથા પાર્થસ્ય ભારત।
નાભૂત્સમાગમો રાજન્મમ ચૈવાર્જુનસ્ય ચ॥ 8-22-40 (55952) 
ઇદં તુ મે યથાપ્રજ્ઞં શૃણુ વાક્યં વિશામ્પતે।
અનિહત્ય રણે પાર્થં નાહમેષ્યામિ ભારત॥ 8-22-41 (55953) 
હતપ્રવીરે સૈન્યેઽસ્મિન્મયિ ચાવસ્થિતે યુધિ।
અભિયાસ્યતિ માં પાર્થઃ શક્રશક્તિવિનાકૃતમ્॥ 8-22-42 (55954) 
તતઃ શ્રેયસ્કરં યચ્ચ તન્નિબોધ જનેશ્વર।
આયુધાનાં ચ મે વીર્યં દિવ્યાનામર્જુનસ્ય ચ॥ 8-22-43 (55955) 
કાર્યસ્ય મહતો ભેદે લાઘવે દૂરપાતને।
સૌષ્ઠવે ચાસ્ત્રપાતે ચ સવ્યસાચી ન મત્સમઃ॥ 8-22-44 (55956) 
પ્રાણે શૌર્યેઽથ વિજ્ઞાને વિક્રમે ચાપિ ભારત।
નિમિત્તજ્ઞાનયોગે ચ સવ્યસાચી ન મત્સમઃ॥ 8-22-45 (55957) 
સર્વાયુધમહામાત્રં વિજયં નામ તદ્વનુઃ।
ઇન્દ્રાર્થં પ્રિયકામેન નિર્મિતં વિશ્વકર્મણા॥ 8-22-46 (55958) 
યેન દૈત્યગણાન્રાજઞ્જિતવાન્વૈ શતક્રતુઃ।
યસ્ય ઘોષેણ દૈત્યાનાં વ્યામુહ્યન્ત દિશો દશ॥ 8-22-47 (55959) 
તદ્ભાર્ગવાય પ્રાયચ્છચ્છક્રઃ પરમસમ્મતમ્।
તદ્દિવ્યં ભાર્ગવો મહ્યમદદદ્વનુરત્તમમ્॥ 8-22-48 (55960) 
તેન યોત્સ્યે મહાબાહુમર્જુનં જયતાં વરમ્।
યથેન્દ્રઃ સમરે સર્વાન્દૈતેયાન્વૈ સમાગતાન્। 
`નિજઘાન તથા સર્વાઞ્જેષ્યામિ યુધિ પાણ્ડવાન્'॥  8-22-49 (55961) 
ધનુર્ઘોરં રામદત્તં ગાણ્ડીવાત્તદ્વિશિષ્યતે।
ત્રિસ્સપ્તકૃત્વઃ પૃથિવી ધનુષા યેન નિર્જિતા॥ 8-22-50 (55962) 
ધનુષો હ્યસ્ય કર્માણિ દિવ્યાનિ પ્રાહ ભાર્ગવઃ।
તદ્રામો હ્યદદન્મહ્યં તેન યોત્સ્યામિ પાણ્ડવમ્॥ 8-22-51 (55963) 
અદ્ય દુર્યોધનાહં ત્વાં નન્દયિષ્યે સબાન્ધવમ્।
નિહત્ય સમરે વીરમર્જુનં જયતાં વરમ્॥ 8-22-52 (55964) 
સપર્વતવનદ્વીપા હતવીરા સસાગરા।
પુત્રપૌત્રપ્રતિષ્ઠા તે ભવિષ્યત્યદ્ય પાર્થિવ॥ 8-22-53 (55965) 
નાશક્યં વિદ્યતે મેઽદ્ય ત્વત્પ્રિયાર્થં વિશેષતઃ।
સમ્યગ્ધર્માનુરક્તસ્ય સિદ્વિરાત્મવતો યથા॥ 8-22-54 (55966) 
ન હિ મે વિક્રમં સોઢું સ શક્તોઽગ્નિં તરુર્યથા।
અવશ્યં તુ મયા વાચ્યં યેન હીનોઽસ્મિ ફલ્ગુનાત્॥ 8-22-55 (55967) 
જ્યા તસ્ય ધનુષો દિવ્યા તથાઽક્ષય્યે મહેષુધી।
સારથિસ્તસ્ય ગોવિન્દો મમ તાદૃઙ્ગ વિદ્યતે॥ 8-22-56 (55968) 
તસ્ય દિવ્યં ધનુઃ શ્રેષ્ઠં ગાણ્ડીવમજિતં યુધિ।
વિજયં ચ મહદ્દિવ્યં મમાપિ ધનુરુત્તમમ્॥ 8-22-57 (55969) 
તત્રાહમધિકઃ પાર્થાદ્વનુષા તેન પાર્થિવ।
યેન ચાપ્યધિકો વીરઃ પાણ્ડવસ્તન્નિબોધ મે॥ 8-22-58 (55970) 
રશ્મિગ્રાહશ્ચ દાશાર્હઃ સર્વલોકનમસ્કૃતઃ।
અગ્નિદત્તશ્ચ વૈ દિવ્યો રથઃ કાઞ્ચનભૂષણઃ॥ 8-22-59 (55971) 
અચ્છેદ્યાઃ સર્વતો વીર વાજિનશ્ચ મનોજવાઃ।
ધ્વજશ્ચ દિવ્યો દ્યુતિમાન્વાનરોપિ ભયઙ્કરઃ॥ 8-22-60 (55972) 
કૃષ્ણશ્ચ જગતઃ સ્રષ્ટા રથં તમભિરક્ષતિ।
એભિસ્ત્રિભિરહં હીનો યુદ્વુમિચ્છામિ પાણ્ડવમ્॥ 8-22-61 (55973) 
અયં તુ સદૃશઃ શૌરેઃ શલ્યઃ સમિતિશોભનઃ।
સારથ્યં યદિ મે કુર્યાદ્દ્રુવસ્તે વિજયો ભવેત્॥ 8-22-62 (55974) 
તસ્ય મે સારથિઃ શલ્યો ભવત્વસુકરઃ પરૈઃ।
નારાચાન્ગાર્ધ્રપત્રાંશ્ચ શકટાનિ વહન્તુ મે॥ 8-22-63 (55975) 
રથાશ્ચ મુખ્યા રાજેન્દ્ર યુક્તા વાજિભિરુત્તમૈઃ।
આયાન્તુ પશ્ચાત્સતતં મામેવ ભરતર્ષભ॥ 8-22-64 (55976) 
એવમભ્યધિકઃ પાર્થાદ્ભવિષ્યામિ ગુણૈરહમ્।
શલ્યોપ્યભ્યધિકઃ કૃષ્ણાદર્જુનાદપિચાપ્યહમ્॥ 8-22-65 (55977) 
યથાઽશ્વહૃદયં વેદ દાશાર્હઃ પરવીરહા।
તથા શલ્યો વિજાનીતે હયજ્ઞાનં મહારથઃ॥ 8-22-66 (55978) 
બાહુવીર્યે સમો નાસ્તિ મદ્રરાજસ્ય કશ્ચન।
તથાઽસ્ત્રે મત્સમો નાસ્તિ કશ્ચિદેવ ધનુર્ધરઃ॥ 8-22-67 (55979) 
તથા શલ્યસમો નાસ્તિ હયજ્ઞાને હિ કશ્ચન।
સોઽયમભ્યધિકઃ કૃષ્ણાદ્ભવિષ્યતિ રથો મમ॥ 8-22-68 (55980) 
એવં કૃતે રથસ્થોઽહં ગુણૈરભ્યધિકોઽર્જુનાત્।
વિજયેયમહં સઙ્ખ્યે ફલ્ગુનં કુરુસત્તમ॥ 8-22-69 (55981) 
સમુદ્યાતું ન શક્ષ્યન્તિ દેવા અપિ સવાસવાઃ।
એતત્કૃતં મહારાજ ત્વયેચ્છામિ પરન્તપ॥ 8-22-70 (55982) 
ક્રિયતામેષ કામો મે મા વઃ કાલોઽત્યગાદયમ્।
એવં કૃતે કૃતં મહ્યં ત્વયા સર્વં ભવિષ્યતિ॥ 8-22-71 (55983) 
તતો દ્રક્ષ્યસિ સઙ્ગ્રામે યત્કરિષ્યામિ ભારત।
સર્વથા પાણ્ડવાન્સઙ્ખ્યે વિજેષ્યે વૈ સમાગતાન્॥ 8-22-72 (55984) 
ન હિ મે સમરે શક્તાઃ સમુદ્યાતું સુરાસુરાઃ।
કિમુ પાણ્ડુસુતા રાજન્રણે માનુષયોનયઃ॥ 8-22-73 (55985) 
સઞ્જય ઉવાચ। 8-22-74x (4876) 
એવમુક્તસ્તવ સુતઃ કર્ણેનાહવશોભિના।
સમ્પૂજ્ય સમ્પ્રહૃષ્ટાત્મા તતો રાધેયમબ્રવીત્॥ 8-22-74 (55986) 
દુર્યોધન ઉવાચ। 8-22-75x (4877) 
એવમેતત્કરિષ્યામિ યથા ત્વં કર્ણ મન્યસે।
સોપાસઙ્ગા રથાઃ સાશ્વાઃ સ્વનુયાસ્યન્તિ સંયુગે॥ 8-22-75 (55987) 
નારાચાન્ગાર્ધ્રપત્રાંશ્ચ શકટાનિ વહન્તુ તે।
અનુયાસ્યામ કર્ણ ત્વાં વયં સર્વે ચ પાર્થિવાઃ॥ 8-22-76 (55988) 
સઞ્જય ઉવાચ। 8-22-77x (4878) 
એવમુક્ત્વા મહારાજ તવ પુત્રઃ પ્રતાપવાન્।
અભિગમ્યાબ્રવીદ્રાજા મદ્રરાજમિદં વચઃ॥ ॥ 8-22-77 (55989) 
 
ઇતિ શ્રીમન્મહાભારતે કર્ણપર્વણિ દ્વાવિંશોઽધ્યાયઃ॥ 22 ॥

Mahabharata - Karna Parva - Chapter Footnotes

8-22-1 સ્વેન ચ્છન્દેન ઇચ્છયા। આતતાયિનઃ શસ્ત્રપાણેઃ॥ 8-22-2 ભદ્રાં સુભદ્રામ્। બલિભૃતઃ કરદાન્॥ 8-22-4 અરક્ષત ઘોષયાત્રાયામ્। ભરતાન્દુર્યોધનાદીન્॥ 8-22-6 હતાસ્તાડિતાઃ। પ્રહતાશ્છિન્નાવયવાઃ। વિધ્વસ્તાઃ વાહનેભ્યોઽધઃ પાતિતાઃ॥ 8-22-10 સહસા અકસ્માત્ સહસ્રાક્ષનિસૃષ્ટ્યા ચ શક્ત્યા તેન સ્મ વઞ્ચિતાઃ ઇતિ ખ. પાઠઃ। સહસ્રાક્ષનિસર્ગેય શક્ત્યા તેન સ્મ વઞ્ચિતાઃ ઇતિ ટ.પાઠઃ॥ 8-22-12 વૃહસ્પત્યુશનોમતે ઇતિ ઝ.પાઠઃ તત્ર સ્થિતેનેતિ શેષઃ॥ 8-22-13 પ્રતીપકર્તારં શત્રૂણાં છેત્તારમ્। પ્રવીરં પ્રકૃષ્ટં વીરમ્॥ 8-22-15 આલ્યયિકેષુ પ્રાણસઙ્કટેષુ॥ 8-22-17 અપ્યપશ્યત। અપિઃ પ્રશ્ને॥ 8-22-27 નિષ્ઠા વિપાકઃ॥ 8-22-29 કર્ણશ્ચ નીતિમાનિતિ મન્યત ઇતિ પૂર્વેણાન્વયઃ॥ 8-22-31 સ્ત્રીમધ્યમિવ ગાહન્તે નિર્ભયાઃ સેનાં મૃદ્રન્તીત્યર્થઃ॥ 8-22-32 નિમિતાનિ દ્યૂતાદીનિ ધર્મિષ્ઠાનીતિવિપરીતલક્ષણા। અધર્મિષ્ઠાનીત્યર્થઃ॥ 8-22-34 પ્રાપ્તાપ્રાપ્તવિચરણં યુક્તાયુક્તપરીક્ષણં ન કૃતમિત્યન્વયઃ॥ 8-22-43 જીવાનામર્જુનસ્ય ચેતિ ખ.ડ.પાઠઃ॥ 8-22-44 કાર્યસ્ય કર્તવ્યસ્ય પરકીયસ્ય ભેદે વિનાશે। લાઘવે શૈઘ્ર્યે। સૌષ્ઠવે કૌશલે॥ 8-22-45 પ્રાણે શારીરબલે। શૌર્યે માનસબલે વિજ્ઞાને અસ્ત્રશિક્ષાયામ્। વિક્રમે ફલોપધાનેઽસ્ત્રાણામ્। નિમિત્તજ્ઞાનયોગે લક્ષસમ્બન્ધાવધારણે। પ્રાણસ્થૈર્યે ચ વીર્યે ચ ઇતિ ક.ખ.ઙ.પાઠઃ॥ 8-22-46 મહામાત્રં શ્રેષ્ઠમ્॥ 8-22-54 સિદ્વિર્મોક્ષઃ। આત્મવતો જિતચિત્તસ્ય॥ 8-22-55 ન ભીમો વિક્રમં સોઢું ઇતિ ક.ઙ.પાઠઃ॥ 8-22-22 દ્વાવિંશોઽધ્યાયઃ॥





કર્ણપર્વ - અધ્યાય 023

॥ શ્રીઃ ॥

8.23. અધ્યાયઃ 023 

Mahabharata - Karna Parva - Chapter Topics

દુર્યોધનપ્રાર્થનયા શલ્યેન કૃચ્છ્રાત્કર્ણરથસારથ્યકરણાક્ષ્યુપગમઃ॥ 1 ॥

Mahabharata - Karna Parva - Chapter Text

8-23-0 (55990) 
સઞ્જય ઉવાચ। 8-23-0x (4879) 
એવમુક્તો મહારાજ તવ પુત્રઃ પ્રતાપવાન્।
મદ્રેશ્વરં પ્રતિ રણે સુરસૈન્યભયઙ્કરમ્। 
સર્વં તથાઽકરોત્તૂર્ણં રાધેયસ્તદ્યથાઽબ્રવીત્॥  8-23-1 (55991) 
મદ્રાજં ચ સમરે પ્રણમ્ય ચ મહારથમ્।
વિનયેનોપસઙ્ગમ્ય પ્રણયાદ્વાક્યમબ્રવીત્॥ 8-23-2 (55992) 
સત્યવ્રત મહાભાગ દ્વિષતાં તાપવર્ધન।
મદ્રેશ્વર રણેશૂર પરસૈન્યભયઙ્કર॥ 8-23-3 (55993) 
`મત્પ્રિયાર્થં હિતાર્થં ચ તથા પાર્થવધાય ચ'।
શ્રુતવાનસિ કર્ણસ્ય બ્રુવતો વદતાં વર। 
યથા નૃપતિસિંહાનાં મધ્યે ત્વાં વરયે સ્વયમ્॥  8-23-4 (55994) 
તત્ત્વામપ્રતિવીર્યાદ્ય શત્રુપક્ષક્ષયાવહ।
મદ્રેશ્વર પ્રયાચેઽહં શિરસા વિનયેન ચ॥ 8-23-5 (55995) 
તસ્માત્પાર્થવિનાશાર્થં હિતાર્થં મમ ચૈવ હિ।
ત્વં પાહિ સર્વતઃ કર્ણં ભવં બ્રહ્મેવ સુવ્રત॥ 8-23-6 (55996) 
સારથ્યં રથિનાં શ્રેષ્ઠ પ્રણયાત્કર્તુમર્હસિ।
ત્વયિ યન્તરિ રાધેયો વિદ્વિષો મે વિજેષ્યતે॥ 8-23-7 (55997) 
અભીષૂણાં હિ કર્ણસ્ય ગ્રહીતાન્યો ન વિદ્યતે।
ઋતે હિ ત્વાં મહાભાગ વાસુદેવસમં યુધિ॥ 8-23-8 (55998) 
સ પાહિ સર્વથા કર્ણં યથા બ્રહ્મા મહેશ્વરમ્।
યથા ચ સર્વથાઽઽપત્સુ વાર્ષ્ણેયઃ પાતિ પાણ્ડવમ્। 
તથા મદ્રેશ્વરાદ્ય ત્વં રાધેયં પ્રતિપાલય॥  8-23-9 (55999) 
ભીષ્મો દ્રોણઃ કૃપઃ કર્ણો ભવાન્ભોજશ્ચ વીર્યવાન્।
શકુનિઃ સૌબલો દ્રૌણિરહમેવ ચ નો બલમ્॥ 8-23-10 (56000) 
એવમેષ કૃતો ભાગો નવધા પૃથિવીપતે।
ન ચ ભાગોઽત્ર ભીષ્મસ્ય દ્રોણસ્ય ચ મહાત્મનઃ॥ 8-23-11 (56001) 
તાભ્યામતીત્ય તૌ ભાગૌ નિહતા મમ શત્રવઃ।
વૃદ્વૌ હિ તૌ મહેષ્વાસૌ છલેન નિહતૌ યુધિ॥ 8-23-12 (56002) 
કૃત્વા ચાસુકરં કર્મ ગતૌ સ્વર્ગમિતોઽનઘ।
તથાન્યે પુરુષવ્યાઘ્રાઃ પરૈર્વિનિહતા યુધિ॥ 8-23-13 (56003) 
અસ્મદીયાશ્ચ બહવઃ સ્વર્ગાય ગમિતાઃ પરૈઃ।
ત્યક્ત્વા પ્રાણાનય્થાશક્તિ ચેષ્ટાં કૃત્વા ચ પુષ્કલામ્।  8-23-14 (56004) 
તદિદં હતભૂયિષ્ઠં બલં મમ નરાધિપ।
પૂર્વમપ્યલ્પકૈઃ પાર્થૈર્હતં કિમુત સામ્પ્રતમ્॥ 8-23-15 (56005) 
બલવન્તો મહાત્માનઃ કૌન્તેયાઃ સત્યવિક્રમાઃ।
બલં શેષં ન હન્યુર્મે યથા તત્કુરુ પાર્થિવ॥ 8-23-16 (56006) 
હતવીરમિદં સૈન્યં પાણ્ડવૈઃ સમરે વિભો।
કર્ણો હ્યેકો મહાબાહુરસ્મત્પ્રિયહિતે રતઃ॥ 8-23-17 (56007) 
ભવાંશ્ચ પુરુષવ્યાઘ્ર સર્વલોકમહારથઃ।
શલ્ય કર્ણોઽર્જુનેનાદ્ય યોદ્વુમિચ્છતિ સંયુગે॥ 8-23-18 (56008) 
તસ્મિઞ્જયાશા વિપુલા મદ્રરાજ નરાધિપ।
તસ્યાભીષુગ્રહવરો નાન્યોઽસ્તિ ભુવિ કશ્ચન॥ 8-23-19 (56009) 
પાર્થસ્ય સમરે કૃષ્ણો યથાઽભીષુગ્રહો વરઃ।
તથા ત્વમપિ કર્ણસ્ય રથેઽભીષુગ્રહો ભવ॥ 8-23-20 (56010) 
તેન યુક્તો રણે પાર્થો રક્ષ્યમાણશ્ચ પાર્થિવ।
યાનિ કર્માણિ કુરુતે પ્રત્યક્ષાણિ તથૈવ તત્॥ 8-23-21 (56011) 
પૂર્વં નઃ સમરે હ્યેવમધીદર્જુનો રિપૂન્।
ઇદાનીં વિક્રમો હ્યસ્ય કૃષ્ણેન સહિતસ્ય ચ॥ 8-23-22 (56012) 
કૃષ્ણેન સહિતઃ પાર્થો ધાર્તરાષ્ટ્રીં મહાચમૂમ્।
અહન્યહનિ મદ્રેશ દ્રાવયન્દૃશ્યતે યુધિ॥ 8-23-23 (56013) 
ભાગોઽવશિષ્ટઃ કર્ણસ્ય તવ ચૈવ મહાદ્યુતે।
તં ભાગં સહ કર્ણેન યુગપન્નાશયાદ્ય હિ॥ 8-23-24 (56014) 
અરુણેન યથા સાર્ધં તમઃ સૂર્યો વ્યપોહતિ।
તથા કર્ણેન સહિતો જહિ પાર્થં મહાહવે॥ 8-23-25 (56015) 
ઉદ્યન્તૌ ચ યથા સૂર્યૌ બાલસૂર્યસમપ્રભૌ।
કર્ણશલ્યૌ રણે દૃષ્ટ્વા વિદ્રવન્તુ મહારથાઃ॥ 8-23-26 (56016) 
સૂર્યારુષૌ યથા દૃષ્ટ્વા તમો નશ્યતિ મારિષ।
તથા નશ્યન્તુ કૌન્તેયાઃ સપાઞ્ચાલાઃ સસૃઞ્જયાઃ॥ 8-23-27 (56017) 
રથિનાં પ્રવરઃ કર્ણો યન્તૄણાં પ્રવરો ભવાન્।
સંયોગો યુવયોર્લોકે નાભૂન્ન ચ ભવિષ્યતિ॥ 8-23-28 (56018) 
યથા સર્વાસ્વવસ્થાસુ વાર્ષ્મેયઃ પાતિ પાણ્ડવમ્।
તથા ભવાન્પરિત્રાતુ કર્ણં વૈકર્તનં રણે। 
`સારથ્યં ક્રિયતાં તસ્ય યુધ્યમાનસ્ય સંયુગે॥  8-23-29 (56019) 
યથા ચ સમરે કૃષ્ણો રક્ષતે સર્વતોઽર્જુનમ્।
તથા ત્વમપિ રાધેયં રક્ષસ્વ ચ મહારણે'॥ 8-23-30 (56020) 
ત્વયા સારથિના હ્યેષ અપ્રધૃષ્યો ભવિષ્યતિ।
દેવતાનામપિ રણે સશક્રાણાં મહીપતે। 
કિં પુનઃ પાણ્ડવેયાનાં મા વિશઙ્કીર્વચો મમ॥  8-23-31 (56021) 
સઞ્જય ઉવાચ। 8-23-32x (4880) 
દુર્યોધનવચઃ શ્રુત્વા શલ્યઃ ક્રોધસમન્વિતઃ।
`ધાર્તરાષ્ટ્રમથોવાચ સૃક્વિણી પરિલેલિહન્'॥ 8-23-32 (56022) 
ત્રિશિખાં ભ્રુકુટિં કૃત્વા ધુન્વન્હસ્તૌ પુનઃપુનઃ।
ક્રોધરક્તે મહાનેત્રે પરિવૃત્ય મહાભુજઃ। 
કુલૈશ્વર્યશ્રુતબલૈર્દૃપ્તઃ શલ્યોઽબ્રવીદિદમ્॥  8-23-33 (56023) 
શલ્ય ઉવાચ। 8-23-34x (4881) 
ન મામર્હસિ રાજેદ્ર નિયોક્તું કર્મણીદૃશે।
ન હિ પાપીયસઃ શ્રેયાન્પ્રેષ્યત્વં કર્તુમર્હતિ॥ 8-23-34 (56024) 
યો હ્યભ્યુપગતં મિત્રં ગરીયાંસં વિશેષતઃ।
વશે પાપીયસો ધત્તે તત્કાર્યમધરોત્તરમ્॥ 8-23-35 (56025) 
બ્રહ્મણા બ્રાહ્મણાઃ સૃષ્ટા મુખાત્ક્ષત્રં ચ બાહુતઃ।
ઊરુભ્યામથ વૈશ્યા વૈ શૂદ્રાઃ પદ્ભ્યામિતિ શ્રુતિઃ॥ 8-23-36 (56026) 
તેભ્યો વર્ણવિશેષાશ્ચ પ્રતિલોમાનુલોમજાઃ।
અથાન્યોન્યસ્ય સંયોગાચ્ચાતુર્વર્ણ્યસ્ય ભારત॥ 8-23-37 (56027) 
ગોપ્તારઃ સઙ્ગૃહીતારો દાતારઃ ક્ષત્રિયાઃ સ્મૃતાઃ॥  8-23-38 (56028) 
યાજનાધ્યાપનૈર્વિપ્રા વિશુદ્વૈશ્ચ પ્રતિગ્રહૈઃ।
લોકસ્યાનુગ્રહાર્થાય સ્થાપિતા બ્રાહ્મણા ભુવિ॥ 8-23-39 (56029) 
કૃષિશ્ચ પાશુપાલ્યં ચ વિશાં દાનં ચ ધર્મતઃ।
બ્રહ્મક્ષત્રવિશાં શૂદ્રા વિહિતાઃ પરિચારકાઃ॥ 8-23-40 (56030) 
બ્રહ્મક્ષત્રસ્ય વિહિતાઃ સૂતા વૈ પરિચારકાઃ।
ન ક્ષત્રિયો વૈ સૂતાનાં શૃણુયાચ્ચ કથઞ્ચન॥ 8-23-41 (56031) 
અહં મૂર્ધાભિષિક્તો હિ રાજર્ષિકુલજો નૃપઃ।
મહારથસમાખ્યાતઃ સેવ્યઃ સ્તુત્યશ્ચ વન્દિનાં॥ 8-23-42 (56032) 
સોઽમહેતાદૃશો ભૂત્વા નેહારિબલસૂદનઃ।
સૂતપુત્રસ્ય સઙ્ગ્રામે સારથ્યં કર્તુમુત્સહે॥ 8-23-43 (56033) 
અવમન્યસે માં ગાન્ધારે ધ્રુવં ચાપ્યતિશઙ્કસે।
યસ્માદ્બ્રવીષિ વિસ્રબ્ધઃ સારથ્યં ક્રિયતામિતિ॥ 8-23-44 (56034) 
અસ્મત્તોઽભ્યધિકં કર્ણં મન્વાનસ્તં પ્રશંસસિ।
ન ચાહં યુધિ રાધેયં ગણયે તુલ્યમાત્મનઃ॥ 8-23-45 (56035) 
આદિશ્યતામભ્યધિકો મમાંશઃ પૃથિવીપતે।
તમહં સમરે હત્વા ગમિષ્યામિ યથાગતમ્॥ 8-23-46 (56036) 
અથવાપ્યેક એવાહં યોત્સ્યામિ તવ શત્રુભિઃ।
પશ્ય વીર્યં મમાદ્ય ત્વં સઙ્ગ્રામે દહતો રિપૂન્॥ 8-23-47 (56037) 
ન ચાપિ કામાન્કૌરવ્ય નિધાય હૃદયે પુમાન્।
અસ્મદ્વિધઃ પ્રવર્તેત મા મા ત્વમતિશઙ્કિથાઃ॥ 8-23-48 (56038) 
અપિ ચાપ્યવમાનો મે ન કર્તવ્યઃ કથઞ્ચન।
પશ્ય ભીમૌ મમ ભુજૌ વજ્રસંહનનૌ દૃઢૌ॥ 8-23-49 (56039) 
ધનુઃ પશ્ય ચ મે ચિત્રં શરાંશ્ચાશીવિષપમાન્।
રથં ચ પશ્ય મે ચિત્રં સદશ્વૈર્વાતવેગિભિઃ॥ 8-23-50 (56040) 
ગદાં ચ પશ્ય ગાન્ધારે હેમપટ્ટવિભૂષિતામ્।
દારયેયં મહીં ક્રુદ્ધો વિકિરેયં ચ પર્વતાન્। 
શોષયેયં સમુદ્રાંશ્ચ પાતયેયં ચ ભાસ્કરમ્॥  8-23-51 (56041) 
તં મામેવંવિધં રાજન્સમર્થમરિનિગ્રહે।
કસ્માદ્યુનઙ્ક્ષિ સારથ્યે સૂતસ્યાધિરથેસ્તુ મામ્॥ 8-23-52 (56042) 
ન ચાપિ મમ રાધેયઃ કલામર્હતિ ષોડશીમ્॥  8-23-53 (56043) 
સકર્ણા યે ત્રયો લોકાઃ સાર્જુનાઃ સજનાર્દનાઃ।
નિબદ્વાંસ્તન્ત્રણે રાજન્ન ગણેયં કથઞ્ચન॥ 8-23-54 (56044) 
ન ચાહં પ્રાકૃતઃ કશ્ચિન્ન ચાસ્મ્યધિગતઃ સ્વયમ્।
અયં ચાપ્યવમાનો મે ન કર્તવ્યઃ કથઞ્ચન॥ 8-23-55 (56045) 
આપૃચ્છે ત્વાદ્ય ગાન્ધારે યાસ્યામિ વિષયં પ્રતિ।
ન ચાહં સૂતપુત્રસ્ય સારથ્યમુપજગ્મિવાન્॥ 8-23-56 (56046) 
અવમાનમહં પ્રાપ્ય ન યોત્સ્યામિ કથઞ્ચન।
આપૃચ્છે ત્વાઽદ્ય ગાન્ધારે ગમિષ્યામિ ગૃહાય વૈ॥ 8-23-57 (56047) 
સઞ્જય ઉવાચ। 8-23-58x (4882) 
એવમુક્ત્વા મહારાજ શલ્યઃ સમિતિશોભનઃ।
ઉત્થાય પ્રયયૌ તૂર્ણં રાજમધ્યાદમર્ષિતઃ॥ 8-23-58 (56048) 
પ્રણયાદ્બહુમાનાચ્ચ તં નિગૃહ્ય સુતસ્તવ।
અબ્રવીન્મધુરં વાક્યં સામ્ના સર્વાર્થસાધકમ્॥ 8-23-59 (56049) 
યથા શલ્ય ત્વમાત્થેદમેવમેતદસંશયમ્।
અભિપ્રાયસ્તુ મે કશ્ચિત્તં નિબોધ જનેશ્વર॥ 8-23-60 (56050) 
ન કર્ણોઽભ્યધિકસ્ત્વત્તો ન ચાન્યે ચૈવ પાર્થિવાઃ।
ન ચ મદ્રેશ્વર ત્વાં વૈ કૃષ્ણઃ સોઢું ચ શક્ષ્યતિ॥ 8-23-61 (56051) 
ઋતમેવ હિ પૂર્વાસ્તે વદન્તિ પુરુષોત્તમાઃ।
તસ્માદાર્તાયનિઃ પ્રોક્તો ભવાનિતિ મતિર્મમ॥ 8-23-62 (56052) 
શલ્યબૂતસ્તુ શત્રૂણાં યસ્માત્ત્વં યુધિ માનદ।
તસ્માચ્છલ્યેતિ તે નામ કથ્યતે પૃથિવીતલે॥ 8-23-63 (56053) 
યદેતદ્વ્યાહૃતં પૂર્વં ભવતા ભૂરિદક્ષિણ।
તદેવ કુરુ ધર્મજ્ઞ મદર્થં યદ્યદુચ્યતે॥ 8-23-64 (56054) 
ન ચ ત્વત્તો હિ રાધેયો ન ચાહમપિ વીર્યવાન્।
વૃણેઽહં ત્વાં હયાગ્ર્યાણાં યન્તારમિહ સંયુગે॥ 8-23-65 (56055) 
મન્યે ચાભ્યધિકં શલ્ય ગુણૈઃ કર્ણં ધનઞ્જયાત્।
ભવન્તં વાસુદેવાચ્ચ લોકોઽયમતિમન્યતે॥ 8-23-66 (56056) 
કર્ણો હ્યભ્યધિકઃ પાર્થાદસ્ત્રૈરેવ નરર્ષભ।
ભવાનભ્યધિકઃ કૃષ્ણાદશ્વજ્ઞાને બલે તથા॥ 8-23-67 (56057) 
યથાઽશ્વહૃદયં વેદ વાસુદેવો મહામનાઃ।
દ્વિગુણં ત્વં તથા વેત્સિ મદ્રરાજેશ્વરાત્મજ॥ 8-23-68 (56058) 
શલ્ય ઉવાચ। 8-23-69x (4883) 
યન્માં બ્રવીષિ ગાન્ધારે મધ્યે સૈન્યસ્ય કૌરવ।
વિશિષ્ટં દેવકીપુત્રાત્પ્રીતિમાનસ્મ્યહં ત્વયિ॥ 8-23-69 (56059) 
એષ સારથ્યમાતિષ્ઠે રાધેયસ્ય યશસ્વિનઃ।
યુધ્યતઃ પાણ્ડવાગ્ર્યેણ યથા ત્વં વીર મન્યસે॥ 8-23-70 (56060) 
સમયશ્ચ હિ મે વીર કશ્ચિદ્વૈકર્તનં પ્રતિ।
ઉત્સૃજેયં યથાશ્રદ્વમહં વાચોઽસ્ય સન્નિધૌ॥ 8-23-71 (56061) 
સઞ્જય ઉવાચ। 8-23-72x (4884) 
તથેતિ રાજન્પુત્રસ્તે સહ કર્ણેન ભારત।  8-23-72 (56062) 
અબ્રવીન્મદ્રરાજસ્ય મતં ભરતસxxxx॥ ॥  8-23-72 (56063) 
 
ઇતિ શ્રીમન્મહાભારતે કર્ણપર્વણિ ત્રયોવિંશોઽધ્યાયઃ॥ 23 ॥

Mahabharata - Karna Parva - Chapter Footnotes

8-23-8 અભીષૂણાં હયરશ્મીનામ્॥ 8-23-22 પુનર્નઃ સમરે રાજન્માવધીદર્જુનો રિપૂન્। ઇતિ ક.પાઠઃ॥ 8-23-29 ત્રાતુ ત્રાયતામ્॥ 8-23-34 પાપીયસઃ નીચયોનેઃ પ્રેષ્યત્વં દાસત્વમ્॥ 8-23-41 ન વિટ્શૂદ્રસ્ય સંયોગં શૃણુ ચાન્યં મમાનઘ ઇતિ ક.ખ.પાઠઃ॥ 8-23-62 ઋતમેવ અયનં આશ્રયો યેષાં તે ઋતાયનાસ્તેષાં ગોત્રાપત્યમાર્તાયનિસ્ત્વમ્॥ 8-23-71 વાચ ઉત્સૃજેયં તાઃ અનેન ક્ષન્તવ્યા ઇતિ ભાવઃ॥ 8-23-23 ત્રયોવિંશોઽધ્યાયઃ॥





કર્ણપર્વ - અધ્યાય 024

॥ શ્રીઃ ॥

8.24. અધ્યાયઃ 024 

Mahabharata - Karna Parva - Chapter Topics

દુર્યોધનેન શલ્યમ્પ્રતિ ત્રિપુરાસુરકથાકથનારમ્ભઃ॥ 1 ॥ ત્રિપુરાસુરોપદ્રુતૈર્દેવૈઃ સ્તુલ્યા રુદ્રપ્રસાદનમ્॥ 2 ॥

Mahabharata - Karna Parva - Chapter Text

8-24-0 (56064) 
દુર્યોધન ઉવાચ। 8-24-0x (4885) 
ભૂય એવ તુ મદ્રેશ યત્ત્વા વક્ષ્યામિ તચ્છૃણુ।
યથા પુરાવૃત્તમિદં યુદ્ધે દેવાસુરે પ્રભો॥ 8-24-1 (56065) 
યદુક્તવાન્પિતુર્મહ્યં માર્કણ્ડેયો મહાતપાઃ।
બ્રુવતસ્તદશેષેણ મમ રાજર્ષિસત્તમ। 
નિબોધ મનસા ચાત્ર ન તે કાર્યા વિચારણા॥  8-24-2 (56066) 
`સમુત્પન્નો હિ રાજાનઃ પ્રમોહ ઇતિ નિશ્ચયમ્।
કૃત્વા ચૈવ વ્યવસ્યન્તિ સર્વે ધર્માર્થનિશ્ચયાન્॥ 8-24-3 (56067) 
દેવાનામસુરાણાં ચ મહાનાસીત્સમુચ્છ્રયઃ।
સૈંહિકેયાસ્તદોદ્વૃત્તા વિબુધાનવસૂદયન્। 
તે નિરસ્તઃ કૃતા દેવૈર્દાનવા બલગર્વિતાઃ'॥  8-24-4 (56068) 
તત્રાસીત્પ્રથમો રાજન્સઙ્ગ્રામસ્તારકામયઃ।
નિર્જિતાશ્ચ તતો દૈત્યા દૈવતૈરિતિ નઃ શ્રુતિઃ॥ 8-24-5 (56069) 
ભગ્નદર્પા નિરુત્સાહાઃ પાતાલં વિવિશુસ્તદા॥  8-24-6 (56070) 
નિર્જિતેષુ ચ દૈત્યેષુ તારકસ્ય સુતાસ્ત્રયઃ।
તારાક્ષઃ કમલાક્ષશ્ચ વિદ્યુન્માલી ચ પાર્થિવ॥ 8-24-7 (56071) 
તપ ઉગ્રં સમાસ્થાય નિયમે પરમે સ્થિતાઃ।
તપસા કર્ણયામાસુર્દેહાંસ્તાઞ્શત્રુકર્શનાઃ॥ 8-24-8 (56072) 
દમેન તપસા ચૈવ નિયમેન સમાધિના।
તેષાં પિતામહઃ પ્રીતો વરદઃ પ્રદદૌ વરમ્॥ 8-24-9 (56073) 
અવધ્યત્વં ચ તે સર્વે સર્વભૂતેષુ સર્વદા।
સહિતા વરયામાસઃ સર્વલોકપિતામહમ્॥ 8-24-10 (56074) 
તાનબ્રવીત્તદા દેવઃ સર્વલોકગુરુઃ પ્રભુઃ।
નાસ્તિ સર્વામરત્વં વૈ નિવર્તધ્વમિતોઽસુરાઃ। 
અન્યં વરં વૃણીધ્વં વૈ રોચતે યાદૃશો હિ વઃ॥  8-24-11 (56075) 
તતસ્તે સહિતા રાજન્સમ્પ્રધાર્યાસકૃદ્બહુઃ।
સર્વલોકેશ્વરં વાક્યં પ્રણમ્યૈનમથાઽબ્રુવન્॥ 8-24-12 (56076) 
વસ્તુમિચ્છામ નગરં કર્તું કામગમં શુભમ્।
સર્વકામસમૃદ્વાર્થમવધ્યં દેવદાનવૈઃ॥ 8-24-13 (56077) 
યક્ષરક્ષોરગગણૈર્નાનાજાતિભિરેવ ચ।
ન કૃત્યાભિર્ન શસ્ત્રૈશ્ચ ન શાપૈર્બ્રહ્મવાદિનામ્। 
વધ્યેત ત્રિપુરં દેવ પ્રયચ્છેઃ પ્રપિતામહ॥  8-24-14 (56078) 
વયં પુરાણિ ત્રીણ્યેવ સમાસ્થાય મહીમિમામ્।
વિચરિષ્યામ લોકેઽસ્મિંસ્ત્વત્પ્રસાદપુરસ્કૃતાઃ॥ 8-24-15 (56079) 
તતો વર્ષસહસ્રેષુ સમેષ્યામઃ પરસ્પરમ્।
એકીભાવં ગભિષ્યન્તિ પુરાણ્યેતાનિ ચાનઘ॥ 8-24-16 (56080) 
સમાગતાનિ ચૈતાનિ યો હન્યાદ્ભગવાંસ્તદા।
એકેષુણા દેવવરઃ સ નો મૃત્યુર્ભવિષ્યતિ॥ 8-24-17 (56081) 
દુર્યોધન ઉવાચ। 8-24-18x (4886) 
તેષાં તદ્વચનં શ્રુત્વા દાનવાનાં પિતામહઃ।
એવમસ્ત્વિતિ તાન્દેવઃ પ્રત્યુક્ત્વા પ્રાવિશદ્દિવમ્॥ 8-24-18 (56082) 
તે તુ લબ્ધવરાઃ પ્રીતાઃ સમ્પ્રધાર્ય પરસ્પરમ્।
પુરત્રયવિસૃષ્ટ્યર્થં મયં વવ્રુર્મહારથાઃ। 
વિશ્વકાર્માણમજરં દૈત્યદાનવપૂજિતમ્॥  8-24-19 (56083) 
તતો મયઃ સ્વતપસા ચક્રે ધીમાન્પુરાણિ ચ।
ત્રીણિ કાઞ્ચનમેકં વૈ રૌપ્યં કાર્ષ્ણાયસં તથા॥ 8-24-20 (56084) 
કાઞ્ચનં દિવિ તત્રાસીદન્તરિક્ષે ચ રાજતમ્।
આયસં ચાભવદ્ભૌમં તદા તેષાં પરન્તપ॥ 8-24-21 (56085) 
એકૈકં યોજનશતં વિસ્તૃતં તાવદાયતમ્।
દૃઢં ચાટ્ટાલકયુતં બૃહત્પ્રાકારતોરણમ્॥ 8-24-22 (56086) 
ગૃહપ્રવરસમ્બાધમસમ્બાધમહાપથમ્।
પ્રાસાદૈર્વિવિધૈશ્ચાપિ દ્વારૈશ્ચૈવોપશોભિતમ્॥ 8-24-23 (56087) 
ત્રિપુરં તેષુ ચાપ્યાસન્રાજાનો વૈ પૃથક્પૃથક્।
દિવ્યમાલ્યામ્બરધરા દૈતેયા રાજસત્તમ॥ 8-24-24 (56088) 
કાઞ્ચનં તારકાક્ષસ્ય દિવ્યમાસીન્મહાત્મનઃ।
રાજતં કમલાક્ષસ્ય વિદ્યુન્માલિન આયસમ્॥ 8-24-25 (56089) 
ત્રયસ્તે દૈત્યરાજાનસ્ત્રીઁલ્લોકાનાશુ તેજસા।
આક્રમ્ય તસ્થુરૂચુશ્ચ કશ્ચ નામ પ્રજાપતિઃ॥ 8-24-26 (56090) 
તેષાં દાનવમુખ્યાનાં પ્રયુતાન્યર્બુદાનિ ચ।
કોટ્યાશ્ચાપ્રતિવીરાણાં સમાજગ્મુસ્તતસ્તતઃ॥ 8-24-27 (56091) 
માંસાશિનઃ સુદૃપ્તાશ્ચ સુરૈર્વિનિકૃતાઃ પુરા।
મહદૈશ્વર્યમિચ્છન્તસ્ત્રિપુરં દુર્ગમાશ્રિતાઃ॥ 8-24-28 (56092) 
સર્વેષાં ચ પુનશ્ચૈષાં સર્વયોગવહો મયઃ।
તમાશ્રિત્ય હિ તે સર્વેઽવર્તયન્નકુતોભયાઃ॥ 8-24-29 (56093) 
યો હિ યં મનસા કામં દધ્યૌ ત્રિપુરસંશ્રયઃ।
તસ્મૈ તસ્મૈ મયસ્તં તં વિદધે માયયા તદા॥ 8-24-30 (56094) 
તારકાક્ષસુતશ્ચાસીદ્વરિર્નામ મહાબલઃ।
તપસ્તેપે પરમકં યેનાતુષ્યત્પિતામહઃ॥ 8-24-31 (56095) 
સન્તુષ્ટમવૃણોદ્દેવં વાપી ભવતુઃ નઃ પુરે।
શસ્ત્રૈર્વિનિહતા યત્ર ક્ષિપ્તાઃ સ્યુર્બલવત્તરાઃ॥ 8-24-32 (56096) 
સ તુ લબ્ધ્વા વરં વીરસ્તારકાક્ષસુતો હરિઃ।
સસૃજે તત્ર વાપીં તાં મૃતસઞ્જીવિનીં પ્રભો॥ 8-24-33 (56097) 
યેન રૂપેણ યો દૈત્યો યેન વેષેણ ચાપ્યથ।
ક્ષિપ્યતે નિહતો વાપ્યાં તાદૃશેનૈવ જાયતે। 
સમ્પૂર્ણબલવીર્યસ્તુ રાજઞ્છૌર્યસમન્વિતઃ॥  8-24-34 (56098) 
એવં વીર્યેણ સંયુક્તાં કૃતાં તેન મહાત્મના।
તાં પ્રાપ્ય ત્રૈપુરા વાપીં લોકાન્સર્વાન્બબાધિરે॥ 8-24-35 (56099) 
મહતા તપસા સિદ્ધાઃ સુરાણાં ભયવર્ધનાઃ।
એકસ્મિન્નિહતે દૈત્યે સૃજન્તિ સ્મ દશાસુરાન્। 
ન તેષાં વિદ્યતે યુદ્વે ક્ષયો રાજન્કથઞ્ચન॥  8-24-36 (56100) 
તતસ્તે લોભમોહાભ્યામભિભૂતા વિચેતસઃ।
નિર્ભીકાઃ સહિતાઃ સર્વે સ્થાપિતાઃ સમલોલુપાઃ॥ 8-24-37 (56101) 
વિદ્રાવ્ય સગણાન્દેવાંસ્તત્રતત્ર તદાતદા।
વિચેરુઃ સ્વેન કામેન વરદાનેન દર્પિતાઃ॥ 8-24-38 (56102) 
દેવોદ્યાનાનિ સર્વાણિ સ્થાનાનિ ચ દિવૌકસામ્।
ઋષીણામાશ્રમાન્પુણ્યાન્રમ્યાઞ્ચનપદાંસ્તથા। 
ઉત્સાદયન્ત મર્યાદાં દાનવા દુષ્ટચારિણઃ॥  8-24-39 (56103) 
નિઃસ્થાનાશ્ચ કૃતા દેવા ઋષયઃ પિતૃભિઃ સહ।
દૈત્યૈસ્ત્રિભિસ્ત્રયો લોકા હ્યાક્રાન્તાસ્તૈઃ સુરેતરૈઃ॥ 8-24-40 (56104) 
પીડ્યમાનેષુ લોકેષુ તતઃ શક્રો મરુદ્વૃતઃ।
પુરાણ્યાયોધયાઞ્ચક્રે વજ્રહસ્તઃ સમન્તતઃ॥ 8-24-41 (56105) 
નાશકત્તાન્યભેદ્યાનિ યદા ભેત્તું પુરન્દરઃ।
પુરાણિ વરદત્તાનિ ધાત્રા તેન નરાધિપ॥ 8-24-42 (56106) 
તદા ભીતઃ સુરપતિર્મુક્ત્વા તાનિ પુરાણ્યથ।
તૈરેવ વિબુધૈઃ સાર્ધં પિતામહમરિન્દમ। 
જગામાથ તદાખ્યાતું વિપ્રકારં સુરેતરૈઃ॥  8-24-43 (56107) 
તે તત્ત્વં સર્વમાખ્યાય શિરોભિઃ સમ્પ્રણમ્ય ચ।
તદ્વધોપાયમાચક્ષ્વ ભગવન્નિતિ ચાબ્રુવન્॥ 8-24-44 (56108) 
શ્રુત્વા તદ્ભગવાન્દેવો દેવાનિદમુવાચ હ।
શ્રૂયતાં ત્રિદશાઃ સર્વે યથેદં વાક્યગૌરવમ્॥ 8-24-45 (56109) 
દુરાત્માનોઽસુરા નિત્યં તે ચાપિ વિબુધા મમ।
ન શક્નુવન્તિ તે (યે) સર્વે યુષ્માન્વૈ પીડયન્તિ તે॥ 8-24-46 (56110) 
અહં સમસ્તુ સર્વેષાં ભૂતાનાં નાત્ર સંશયઃ।
અવિનીતા નિહન્તવ્યા ઇત્યેવં પ્રબ્રવીમિ વઃ॥ 8-24-47 (56111) 
એકેષુણા (હિ) વિભેદ્યાનિ તાનિ દુર્ગાણિ નાન્યથા।
શક્તસ્તુ તાનિ બાણેન ભેત્તું કામં ત્રિલોચનઃ॥ 8-24-48 (56112) 
તે યૂયં સ્થાણુમીશાનં જિષ્મુમક્લિષ્ટકારિણમ્।
યોદ્વારં વૃણુત ક્ષિપ્રં સ તાન્હન્તા સુરેતરાન્॥ 8-24-49 (56113) 
તે દેવાસ્તેન વાક્યેન ચોદિતાઃ પ્રણતાઃ સ્થિતાઃ।
દિવ્યં વર્ષસહસ્રં વૈ તપસ્તપ્ત્વા સુરર્ષભાઃ। 
શુભાત્માનો મહાત્માનો જગ્મુર્વૈ વૃષભધ્વજમ્॥  8-24-50 (56114) 
બ્રહ્માણમગ્રતઃ કૃત્વા શરણ્યં શરણાગતાઃ।
તપઃ પરમમાજગ્મુર્ગૃણન્તો બ્રહ્મ શાશ્વતમ્॥ 8-24-51 (56115) 
અનઙ્ગમથનં સર્વે ભવં સર્વાત્મના ગતાઃ।
દેવદેવં પરં સ્થાણું વરદં ત્ર્યમ્બકં શિવમ્॥ 8-24-52 (56116) 
શર્વમીડ્યમજં રુદ્રં શશાઙ્કાઙ્કિતમૂર્ધજમ્।
તુષ્ટુવુર્વાગ્ભિરુગ્રાભિર્ભયેષ્વભયમચ્યુતમ્। 
સર્વાત્માનં મહાત્માનં યેનાપ્તં વિશ્વમાત્મના॥  8-24-53 (56117) 
તપોવિશેષૈર્વિવિધૈર્યોગં યો વેદ ચાત્મનઃ।
યઃ સાઙ્ખ્યમાત્મના વેત્તિ યસ્ય ચાત્મા વેશે સદા॥ 8-24-54 (56118) 
તં તે દદૃશુરીશાનં તેજોરાશિમુમાપતિમ્।
`પરેણ યત્નેન ભવં ત્રિદશાઃ શર્વમીશ્વરમ્'। 
અનન્યસદૃશં લોકે પ્રતપન્તમકલ્મષમ્॥  8-24-55 (56119) 
એકશ્ચ ભગવાંસ્તત્ર નાનારૂપમકલ્પયત્।
આત્મનઃ પ્રતિરૂપાણિ રૂપાણ્યથ મહાત્મનિ। 
પરસ્પરસ્ય ચાપશ્યન્સર્વે પરમવિસ્મિતાઃ॥  8-24-56 (56120) 
સર્વભૂતમયં દૃષ્ટ્વા તમજં જગતઃ પરિમ્।
દેવા બ્રહ્મર્ષયશ્ચૈવ શિરોભિર્ધરણીં ગતાઃ॥ 8-24-57 (56121) 
તાન્સ્વસ્તિવાચ્ય ચાભ્યર્ચ્ય સમુત્થાપ્ય ચ શઙ્કરઃ।
બ્રૂતબ્રૂતેતિ ભગવાન્સ્મયમાનોઽભ્યભાષત॥ 8-24-58 (56122) 
ત્ર્યમ્બકેણાભ્યનુજ્ઞાતાસ્તતસ્તે સ્વસ્થચેતસઃ।
નમો નમો નમસ્તેઽસ્તુ પ્રભો ઇત્યબ્રુવન્ભવમ્॥ 8-24-59 (56123) 
નમો દેવાધિદેવાય પ્રિયાધાઘ્નેઽતિમન્યવે।
પ્રજાપતિમખઘ્નાય પ્રજાપતિભિરીડ્યતે॥ 8-24-60 (56124) 
નમઃ સ્તુતાય સ્તુત્યાય સ્તૂયમાનાય શમ્ભવે।
વિલોહિતાય રુદ્રાય નીલગ્રીવાય શૂલિને॥ 8-24-61 (56125) 
અમોઘાય મૃગાક્ષાય પ્રવરાયુધયોધિને।
અર્હાય ચૈવ શુદ્વાય ક્ષયાય ક્રથનાય ચ॥ 8-24-62 (56126) 
દુર્વારણાય શુક્રાય બ્રહ્મણે બ્રહ્મચારિણે।
ઈશાનાયાપ્રમેયાય નિહન્ત્રે ચર્મવાસસે॥ 8-24-63 (56127) 
તપોરતાય પિઙ્ગાય વ્રતિને કૃત્તિવાસસે।
કુમારપિત્રે ત્ર્યક્ષાય પ્રવરાયુધધારિણે॥ 8-24-64 (56128) 
પ્રપન્નાર્તિવિનાશાય બ્રહ્મદ્વિટ્સઙ્ઘઘાતિને।
વનસ્પતીનાં પતયે વનાનાં પતયે નમઃ॥ 8-24-65 (56129) 
ગવાં ચ પતયે નિત્યં યજ્ઞાનાં પતયે નમઃ।
નમોસ્તુ તે સસૈન્યાય ત્ર્યમ્બકાયામિતૌજસે। 
મનોવાક્કર્મભિર્દેવ ત્વાં પ્રપન્નાન્ભજસ્વ નઃ॥  8-24-66 (56130) 
તતઃ પ્રસન્નો ભગવાન્સ્વાગતેનાભિનન્દ્ય ચ।
પ્રોવાચ વ્યેતુ વસ્ત્રાસો બ્રૂત કિં કરવાણિ વઃ॥ 8-24-67 (56131) 
`દેવાઃ શર્વસ્ય વચનં શ્રુત્વા હર્ષમુપાગતાઃ'॥ ॥  8-24-68 (56132) 
 
ઇતિ શ્રીમન્મહાભારતે કર્ણપર્વણિ ચતુર્વિંશોઽધ્યાયઃ॥ 24 ॥

Mahabharata - Karna Parva - Chapter Footnotes

8-24-2 પિતુઃ પુરતઃ। મહ્યં મમ॥ 8-24-5 તારકામયઃ તારકાસુર એવામયો રોગવત્પરાભવહેતુર્યત્ર સ તથા॥ 8-24-60 ઈડ્યતે ઈડ્યમાનાય। કર્મણીદમપૌરુષમ્॥ 8-24-66 ભજસ્વ ઇષ્ટૈઃ કામૈઃ પૂરયસ્વ॥ 8-24-68 વ્યેતુ વ્યપગચ્છતુ॥ 8-24-24 ચતુર્વિંશોઽધ્યાય॥





કર્ણપર્વ - અધ્યાય 025

॥ શ્રીઃ ॥

8.25. અધ્યાયઃ 025 

Mahabharata - Karna Parva - Chapter Topics

દેવૈ રુદ્રવચનાત્તસ્ય સ્વસ્વાર્ધબલદાનપૂર્વકં ત્રિપુરસંહારાયાભિષેચનમ્॥ 1 ॥

Mahabharata - Karna Parva - Chapter Text

8-25-0 (56133) 
દુર્યોધન ઉવાચ। 8-25-0x (4887) 
પિતૃદેવર્ષિસઙ્ઘેભ્યોઽભયે દત્તે મહાત્મના।
સત્કૃત્ય શંકરં પ્રાહ બ્રહ્મા લોકપિતામહઃ॥ 8-25-1 (56134) 
ઇમાન્યસુરદુર્ગાણિ લોકાંસ્ત્રીનાક્રમન્તિ હિ।
કશ્ચ પ્રજાપતિર્ઘોરાંસ્તાન્સ્રર્વાઞ્જહિ મા ચિરમ્॥ 8-25-2 (56135) 
વરાતિસર્ગાદ્દેવેશ પ્રાજાપત્યમિદં પરમ્।
મયાઽધિતિષ્ઠતા દત્તો દાનવેભ્યો મહાન્વરઃ॥ 8-25-3 (56136) 
નાસ્ત્યન્યો યુધિ તેષાં વૈ નિહન્તા ઇતિ નઃ શ્રુતમ્।
તાનતિક્રાન્તમર્યાદાન્નાન્યઃ સંહર્તુમર્હતિ। 
ત્વામૃતે સર્વભૂતેશ ત્વં હ્યેષાં પ્રત્યરિર્વધે॥  8-25-4 (56137) 
સ ત્વં દેવ પ્રપન્નાનાં યાચતાં ચ દિવોકસામ્।
કુરુ પ્રસાદં વરદ દાનવાઞ્જહિ સંયુગે॥ 8-25-5 (56138) 
ત્વત્પ્રસાદાજ્જગત્સર્વં સુખમૈધત માનદ।
શરણ્યસ્ત્વં હિ દેવાનાં વયં ત્વાં શરણં ગતાઃ॥ 8-25-6 (56139) 
ઈશ્વર ઉવાચ। 8-25-7x (4888) 
હન્તવ્યાઃ શત્રવઃ સર્વે યુષ્માકમિતિ મે મતિઃ।
ન ત્વેકશ્ચોત્સહે હન્તું બલિનઃ સુરવિદ્વિષઃ॥ 8-25-7 (56140) 
તે યૂયં સહિતાઃ સર્વે મદીયેનાપિ તેજસા।
જયધ્વં યુધિ તાન્સર્વાન્સઙ્ઘાતેન મહાબલાન્॥ 8-25-8 (56141) 
દેવા ઊચુઃ। 8-25-9x (4889) 
અસ્મત્તેજોબલં યાવત્તાવદ્દ્વિગુણમેવ વા।
તત્તેષામિતિ મન્યામો દૃષ્ટતેજોબલા હિ તે॥ 8-25-9 (56142) 
ઈશ્વર ઉવાચ। 8-25-10x (4890) 
વધ્યાસ્તે સર્વથા પાપા યે યુષ્માસ્વપરાધિનઃ।
મમ તેજોબલાર્ધેન સર્વે મૃદ્ગથ શાત્રવાન્॥ 8-25-10 (56143) 
દેવા ઊચુઃ। 8-25-11x (4891) 
બિભર્તું તવ તેજોર્ધં ન શક્ષ્યામ સુરેશ્વર।
સર્વેષાં નો બલાર્ધેન ત્વમેવ જહિ શાત્રવાન્॥ 8-25-11 (56144) 
વયં ચ સર્વથા દેવ રક્ષણીયાસ્તથૈવ ચ।
સ નો રક્ષ મહાદેવ ત્વમેવ જહિ શાત્રવાન્॥ 8-25-12 (56145) 
ઈશ્વર ઉવાચ। 8-25-13x (4892) 
મમ તેજો ન શક્તા હિ સર્વે ધારયિતું યદિ।
અહમેનાન્વધિષ્યામિ યુષ્મત્તેજોર્ધસંયુતઃ॥ 8-25-13 (56146) 
બલાર્ધં યદિ મે દેવા ન ધારયિતુમાહવે।
શક્તાઃ સર્વે હિ સઙ્ગમ્ય યૂયં તત્પ્રબ્રવીમિ વઃ॥ 8-25-14 (56147) 
સમા ભવન્તિ મે સર્વે દાનવાશ્ચામરાશ્ચ યે।
શિવોઽસ્મિ સર્વભૂતાનાં શિવત્વં તેન મે સુરાઃ॥ 8-25-15 (56148) 
કિન્ત્વધર્મેણ વર્તન્તે યસ્માત્તે સુરશત્રવઃ।
તસ્માદ્વધ્યા મયાપ્યેતે યુષ્માકં ચ હિતેપ્સયા॥ 8-25-16 (56149) 
શરણં વઃ પ્રપન્નાનાં ધર્મેણ ચ જિગીષતામ્।
સાહાય્યં વઃ કરિષ્યામિ નિહનિષ્યામિ વો રિપૂન્॥ 8-25-17 (56150) 
દીયતાં ચ બલાર્ધં મે સર્વૈરપિ પૃથક્પૃથક્।
પશુત્વં ચૈવ મે લોકાઃ સર્વે કલ્પન્તુ પીડિતાઃ॥ 8-25-18 (56151) 
પશૂનાં તુ પતિત્વં મે ભવત્વદ્ય દિવૌકસઃ।
એવં ન પાપં પ્રાપ્સ્યામિ પશૂન્હત્વા સુરદ્વિપઃ॥ 8-25-19 (56152) 
કલ્પયધ્વં રથં દિવ્યં રથાશ્વાંશ્ચૈવ પારગાન્।
ધનુઃ શરં સારથિં ચ તતો જેષ્યામિ વો રિપૂન્॥ 8-25-20 (56153) 
ઇતિ શ્રુત્વા વચો દેવા દેવદેવસ્ય ભૂપતેઃ।
વિષાદમગમન્સર્વે પશુત્વં પ્રતિ શઙ્કિતાઃ॥ 8-25-21 (56154) 
તેષાં ભાવં ભવો જ્ઞાત્વા દેવસ્તાનબ્રવીદિદમ્।
મા વોસ્તુ પશુભાવેઽસ્મિન્ભયં વિબુધસત્તમાઃ॥ 8-25-22 (56155) 
શ્રૂયતાં પશુભાવસ્ય વિમોક્ષઃ ક્રિયતાં ચ સઃ॥  8-25-23 (56156) 
યો વઃ પશુપતેશ્ચર્યાં ચરિષ્યતિ સ મોક્ષ્યતે।
પશુત્વાદિતિ સત્યં વઃ પ્રતિજાને સમાગમે॥ 8-25-24 (56157) 
યે ચાપ્યન્યે ચરિષ્યન્તિ વ્રતં મોક્ષ્યન્તિ તેઽપિ ચ॥  8-25-25 (56158) 
નૈ(ત્ય)ષ્ઠિકં દ્વાદશાબ્દં વા અર્ધમબ્દમૃતુત્રયમ્।
માસં દ્વાદશરાત્રં ગુહ્યં વ્રતં દિવ્યં ચરિષ્યથ॥ 8-25-26 (56159) 
તં તથેત્યબ્રુવન્દેવા દેવદેવનમસ્કૃતમ્।
ઊચુશ્ચેદં ગૃહાણેદં તેજસોઽર્ધમિતિ પ્રભુમ્॥ 8-25-27 (56160) 
પ્રત્યુવાચ તથેત્યેવ શૂલધૃદ્રાજસત્તમ।
તતસ્તે પ્રદદુઃ સર્વે તેજસોઽર્ધં મહાત્મને॥ 8-25-28 (56161) 
સર્વમાદાય સર્વેષાં તેજસોઽર્ધં દિવૌકસામ્।
તેજસાપ્યધિકો ભૂત્વા ભૂયોઽપ્યતિબલોઽભવત્॥ 8-25-29 (56162) 
તતઃ પ્રભૃતિ દેવાનાં દેવદેવોઽભવદ્ભવઃ।
પતિશ્ચ સર્વભૂતાનાં પશૂનાં ચાભવત્તદા॥ 8-25-30 (56163) 
તસ્માત્પશુપતિશ્ચોક્તો ભવત્વાચ્ચ ભવેતિ વૈ॥
અર્ધમાદાય સર્વેષાં તેજસા પ્રજ્વલન્નિવ।  8-25-31 (56164) 
ભાસયામાસ તાન્સર્વાન્દેવદેવો મહાદ્યુતિઃ॥
તતોઽભિષિષિચ્યુઃ સર્વે સુરા રુદ્રં પુરારિણમ્।  8-25-32 (56165) 
મહાદેવ ઇતિ હ્યાસીદ્દેવદેવો મહેશ્વરઃ॥ ॥  8-25-33 (56166) 
 
ઇતિ શ્રીમન્મહાભારતે કર્ણપર્વણિ પઞ્ચવિંશોઽધ્યાયઃ॥ 25 ॥






કર્ણપર્વ - અધ્યાય 026

॥ શ્રીઃ ॥

8.26. અધ્યાયઃ 026 

Mahabharata - Karna Parva - Chapter Topics

દેબાનામાજ્ઞયા વિશ્વકર્મણા ભૂમ્યાદિસાધનૈ રુદ્રાય રથનિર્માણમ્॥ 1 ॥

Mahabharata - Karna Parva - Chapter Text

8-26-0 (56167) 
દુર્યોધન ઉવાચ। 8-26-0x (4893) 
તેજસોઽર્ધં સુરા દત્ત્વા શઙ્કરાય મહાત્મને।
પશુત્વમપિ ચોપેત્ય વિશ્વકર્માણમવ્યયમ્॥ 8-26-1 (56168) 
ઊચુઃ સર્વે સમાભાષ્ય રથઃ સઙ્કલ્પ્યતામિતિ।
વિશ્વકર્માઽપિ સઞ્ચિન્ત્ય રથં દિવ્યમકલ્પયત્॥ 8-26-2 (56169) 
સમેતાં પૃથિવીં દેવી વિશાલાં પુરમાલિનીમ્।
સપર્વતવનદ્વીપાં ચક્રે ભૂતધરાં રથમ્॥ 8-26-3 (56170) 
ઈષાં નક્ષત્રવંશં ચ છત્રં મેરુમહાગિરિમ્।
અનેકદ્રુસઞ્છન્નં રત્નાકરમનુત્તમમ્॥ 8-26-4 (56171) 
હિમવન્તં ચ વિન્ધ્યં ચ નાનાદ્રુમલતાકુલમ્।
અવસ્કરં પ્રતિષ્ઠાનં કલ્પયામાસ વૈ તદા॥ 8-26-5 (56172) 
અસ્તંગિરિમધિષ્ઠાનં નાનાદ્વિજગણાયુતમ્।
ચકાર ભગવાંસ્ત્વષ્ટા ઉદયં રથકૂબરમ્॥ 8-26-6 (56173) 
મીનનક્રઝષાવાસં દાનવાલયમુત્તમમ્।
સમુદ્રમક્ષં વિદધે પત્તનાકરશોભિતમ્॥ 8-26-7 (56174) 
ચક્રં ચક્રે ચન્દ્રમસં તારકાગણમણ્ડિતમ્।
દિવાકરં ચાપ્યપરં ચક્રં ચક્રેંઽશુમાલિનમ્॥ 8-26-8 (56175) 
ગઙ્ગાં સરસ્વતીં તૂણીં ચક્રે વિશ્વકૃદવ્યયઃ।
અલઙ્કારા રથસ્યાસન્નાપગાઃ સરિતસ્તથા॥ 8-26-9 (56176) 
ત્રીનગ્નીન્મન્ત્રવચ્ચક્રે રથસ્યાથ ત્રિવેણુકમ્।
અનુકર્ષાન્રથે દીપ્તાન્વરૂથાંશ્ચાપિ તારકાઃ॥ 8-26-10 (56177) 
ઓષધીર્વીરુધશ્ચૈવ ઘણ્ટાજાલં ચ ભાનુમત્।
અલઞ્ચકાર ચ રથં માસપક્ષર્તુભિર્વિભુઃ॥ 8-26-11 (56178) 
અહોરાત્રૈઃ કલાભિશ્ચ કાષ્ઠાભિરયનૈસ્તથા।
દ્યાં યુગં યુગપર્વાણિ સંવર્તકબલાહરકાન્॥ 8-26-12 (56179) 
શમ્યાં ધૃતિં ચ મેધાં ચ સ્થિતિં સન્નતિમેવ ચ।
ઋઘ્વેદં સામવેદં ચ ધુર્યાવશ્વાવકલ્પયત્॥ 8-26-13 (56180) 
પૃષ્ઠાશ્વૌ તુ યજુર્વેદઃ કલ્પિતોઽથર્વણસ્તથા।
અશ્વાનાં ચાપ્યલઙ્કારં વિદધે પદસઞ્ચયમ્॥ 8-26-14 (56181) 
સિનીવાલીમનુમતિં કુહૂં રાકાં ચ સુપ્રભામ્।
યોક્તાણિ ચક્રે ચાશ્વાનાં કૂશ્માણ્ડાંશ્ચાપિ પન્નગાન્।  8-26-15 (56182) 
તાલપૃષ્ઠોઽથ નહુષઃ કાર્કોટકધનઞ્જયૌ।
ઇતરે ચાભવન્નાગા હયાનાં વાહબન્ધનમ્॥ 8-26-16 (56183) 
અભીશવઃ ષડઙ્ગાનિ કલ્પિતાનિ મહીપતે।
ઓઙ્કારઃ કલ્પિતસ્તસ્ય પ્રતોદો વિશ્વકર્મણા॥ 8-26-17 (56184) 
યજ્ઞાઃ સર્વે પૃથક્લૃપ્તા રથાઙ્ગાનિ ચ ભાગશઃ।
અધિષ્ઠાનં મનશ્ચાસીત્પરિરથ્યા સરસ્વતી॥ 8-26-18 (56185) 
નાનાવર્ણાનિ શસ્ત્રાણિ પતાકાઃ પવનેરિતાઃ।
વિદ્યુદિન્દ્રધનુર્યુક્તં રથં દીપ્ત્યા વ્યદીપયત્॥ 8-26-19 (56186) 
વર્મ યોદ્ધું ચ વિહિતં નમો ગ્રહગણાકુલમ્।
અભેદ્યં ભાનુમચ્ચિત્રં કાલચક્રપરિક્ષતમ્॥ 8-26-20 (56187) 
એવમસ્મિન્મહારાજ કલ્પિતે રથસત્તમે।
ત્વષ્ટ્રા મનુજશાર્દૂલ દ્વિષતાં ભયવર્ધને॥ 8-26-21 (56188) 
સ્વાન્યાયુધાનિ દિવ્યાનિ ન્યદધાચ્છઙ્કરો રથે।
ધ્વજયષ્ટિં વિયત્કૃત્વા સ્થાપયામાસ ગોવૃષમ્॥ 8-26-22 (56189) 
બ્રહ્મદણ઼્ડઃ કાલદમ્ડો રુદ્રદણ્ડશ્ચ તે જ્વરાઃ।
પરિષ્કારા ર્થસ્યાસન્સમન્તાદ્દિશમુદ્ધતાઃ॥ 8-26-23 (56190) 
વિચિત્રમૃતુભિઃ ષડ્ભિઃ કૃત્વા સંવત્સરં ધનુઃ।
છાયામેવાત્મનશ્ચક્રે ધનુર્જ્યામક્ષયાં ધ્રુવામ્॥ 8-26-24 (56191) 
કાલો હિ ભગવાન્રુદ્રસ્તચ્ચ સંવત્સરં ધનુઃ।
તસ્માદ્રૌદ્રી કાલરાત્રી જ્યા કૃતા ધનુષો જરા॥ 8-26-25 (56192) 
તતો રથે રથાશ્વાંસ્તાનૃષયઃ સમયોજયન્।
એકૈકશઃ સુસંહૃષ્ટાનાદાય સુધૃતવ્રતાઃ॥ 8-26-26 (56193) 
દક્ષિણસ્યાં ધુરિ કૃત ઋગ્વેદો મન્ત્રપારગૈઃ।
સવ્યતઃ સામવેદશ્ચ યુક્તો રાજન્મહર્ષિભિઃ॥ 8-26-27 (56194) 
પાર્ષ્ઠિદક્ષિણતો યુક્તો યજુર્વેદઃ સુરદ્વિજૈઃ।
ઇતરસ્યાં તથા પાર્ષ્ઠ્યાં યુક્તો રાજન્નથર્વણઃ॥ 8-26-28 (56195) 
એવં તે વાજિનો યુક્તા યજ્ઞવિદ્ભિસ્તથા રથે।
અશોભન્ત તથા યુક્તા યથૈવાધ્વરમધ્યગાઃ॥ 8-26-29 (56196) 
કલ્પયિત્વા રથં દિવ્યં તતો બાણમકલ્પયત્।
ચિન્તયિત્વા હરિં વિષ્ણુમવ્યયં યજ્ઞવાહનમ્॥ 8-26-30 (56197) 
શરં સઙ્કલ્પયાઞ્ચક્રે વિશ્વકર્મા મહામનાઃ।
તસ્ય વાજાંશ્ચ પુઙ્ખં ચ કલ્પયામાસ વૈ તદા॥ 8-26-31 (56198) 
પુણ્યગન્ધવહં રાજઞ્શ્વસનં રાજસત્તમ।
અગ્નીષોમૌ શરમુખે કલ્પયામાસ વૈ તદા॥ 8-26-32 (56199) 
અગ્નીષોમાત્મકં કૃત્સ્નમુચ્યતે વૈષ્ણવં જગત્।
વિષ્ણુરાત્મા ભગવતો ભવસ્યામિતતેજસઃ॥ 8-26-33 (56200) 
તસ્માદ્ધનુર્જ્યાસંસ્પર્શં સ વિષેહે શરસ્ય વૈ।
તસ્મિઞ્શરે તીક્ષ્ણમન્યુમમુઞ્ચદ્દુઃસહં પ્રભુઃ॥ 8-26-34 (56201) 
ભૃગ્વઙ્ગિરોમન્યુભવઃ ક્રોધાગ્નિરતિદુઃસહઃ।
સ નીલલોહિતો ધૂમ્રઃ કૃત્તિવાસા ભયાનકઃ॥ 8-26-35 (56202) 
આદિત્યાયુતસઙ્કાશસ્તેજોજ્વાલાવૃતો ભવઃ।
દુશ્ચર્યચ્યાવકો જેતા હન્તા બ્રહ્મદ્વિષાં વરઃ॥ 8-26-36 (56203) 
તસ્યાઙ્ગાનિ સમાશ્રિત્ય સ્થિતં વિશ્વમિદં જગત્।
જઙ્ગમાજઙ્ગમં રાજઞ્છુશુભેઽદ્ભુતદર્શનમ્॥ 8-26-37 (56204) 
દૃષ્ટા તુ તં રથં દિવ્યં કવચી સ શરાસની।
આદદે સ શરં દિવ્યં સોમવિષ્ણ્વગ્નિવાયુજમ્॥ 8-26-38 (56205) 
તમાદાય મહાદેવસ્ત્રાસયન્દૈત્યદાનવાન્।
આરુરોહ તદા યત્તઃ કમ્પયન્નિવ રોદસી॥ 8-26-39 (56206) 
મહર્ષિભિઃ સ્તૂયમાનો વન્દ્યમાનશ્ચ વન્દિભિઃ।
ઉપનૃત્તશ્ચાપ્સરસાં ગણૈર્નૃત્તવિશારદૈઃ॥ 8-26-40 (56207) 
સ શોભમાનો વરદઃ ખઙ્ગી બાણી શરાસની।
હસન્નિવાબ્રવીદ્દેવઃ સારથિઃ કો ભવેદિતિ॥ ॥ 8-26-41 (56208) 
 
ઇતિ શ્રીમન્મહાભારતે કર્ણપર્વણિ ષડ્વિંશોઽધ્યાયઃ॥ 26 ॥






કર્ણપર્વ - અધ્યાય 027

॥ શ્રીઃ ॥

8.27. અધ્યાયઃ 027 

Mahabharata - Karna Parva - Chapter Topics

દેવાનાં પ્રાર્થનયા બ્રહ્મણા રુદ્રરથસારથ્યકરણમ્॥ 1 ॥ રુદ્રેણ ત્રિપુરદહનમ્॥ 2 ॥ દુર્યોધનેન દૃષ્ટાન્તપ્રદર્શનપૂર્વકં શલ્યમ્પ્રતિ કર્ણરથસારથ્યકરણપ્રાર્થના॥ 3 ॥

Mahabharata - Karna Parva - Chapter Text

8-27-0 (56209) 
દુર્યોધન ઉવાચ। 8-27-0x (4894) 
તમબ્રુવન્દેવગણા યં ભવાન્સન્નિયોક્ષ્યતે।
સ ભવિષ્યતિ દેવેશ સારથિસ્તે ન સંશયઃ॥ 8-27-1 (56210) 
તાનબ્રવીન્મહાદેવો મત્તઃ શ્રેષ્ઠતરો હિ યઃ।
તં સારથિં કુરુધ્વં વૈ સ્વયં સઞ્ચિન્ત્ય મા ચિરમ્॥ 8-27-2 (56211) 
એતચ્છ્રુત્વા વચો દેવાઃ સર્વે ગત્વા પિતામહમ્।
પ્રણિપત્યોચુરેકાગ્રાઃ પ્રસાદ્યૈનં મહર્ષિભિઃ॥ 8-27-3 (56212) 
ત્વયા યત્કથિતં દેવ ત્રિદશારિનિબર્હણે।
તથા તત્કૃતમસ્માભિઃ પ્રસન્નશ્ચ વૃષધ્વજઃ॥ 8-27-4 (56213) 
રથશ્ચ વિહિતોઽસ્માભિર્વિચિત્રાયુધસંવૃતઃ।
સારથિં ચ ન જાનીમઃ કઃ સ્યાત્તસ્મિન્રથોત્તમે॥ 8-27-5 (56214) 
તસ્માદ્વિધીયતાં કશ્ચિત્સારથિર્દેવસત્તમ।
સફલાં તાં ગિરં દેવ કર્તુમર્હસિ નો વિભો। 
એવમસ્માસુ હિ પુરા ભગવન્નુક્તવાનસિ॥  8-27-6 (56215) 
સદૈવ યુક્તો રથસત્તમો વૈ
દુરાધર્ષો દ્રાવણઃ શાત્રવાણામ્। 
પિનાકધન્વા વિહિતોઽત્ર યોદ્ધા
વિભીષયન્દાનવાનુદ્યતોઽસૌ॥  8-27-7 (56216) 
તથૈવ વેદાશ્ચ હયા રથાગ્ર્ય
ધરા સશૈલા ચ રથો મહાત્મનઃ। 
નક્ષત્રવંશાનુગતો વરૂથી
યસ્મિન્યોદ્ધા સારથિનાઽભિરક્ષ્યઃ॥  8-27-8 (56217) 
તત્ર સારથિરેષ્ટવ્યઃ સર્વૈરેતૈર્વિશેષવાન્॥  8-27-9 (56218) 
તં પ્રવિષ્ટા રથં દેવા રથયોદ્વારમેવ ચ।
કવચાનિ ચ શસ્ત્રાણિ કાર્મુકં ચ પિતામહ॥ 8-27-10 (56219) 
ત્વામૃતે સારથિં તત્ર નાન્યં પશ્યામહે વયમ્।
ત્વં હિ સર્વૈર્ગણૈર્યુક્તોદેવતાભ્યોઽધિકઃ પ્રભો॥ 8-27-11 (56220) 
ત્વં દેવ શક્તો લોકેશ નિયન્તું પ્રદ્રુતાનિમાન્।
વેદાંશ્ચ સોપનિષદઃ સારથિર્ભવ નઃ સ્વયમ્॥ 8-27-12 (56221) 
યોદ્વું બલેન વીર્યેણ સત્વેન વિનયેન ચ।
અધિકઃસારથિઃકાર્યો નાસ્તિ ચાન્યોઽધિકો ભવાત્॥ 8-27-13 (56222) 
સ ભવાંસ્તારયત્વસ્માન્કુરુ સારથ્યમવ્યય।
ભવાનભ્યધિકસ્ત્વત્તો નાન્યોસ્તિ ભવિતા ત્વિહ॥ 8-27-14 (56223) 
ત્વં હિ દેવેશ સર્વૈસ્તુ વિશિષ્ટો વદતાં વર।
તં રથં ત્વં સમારુહ્ય સંયચ્છ પરમાન્હયાન્॥ 8-27-15 (56224) 
તવ પ્રસાદાદ્વધ્યેયુર્દેવ દૈવતકણ્ટકાઃ।
સ નો રક્ષ મહાબાહો દૈત્યેભ્યો મહતો ભયાત્॥ 8-27-16 (56225) 
ત્વં હિ નો ગતિરવ્યગ્ર તવં ન્ત્રે ગોપ્તા મહાવ્રત।
ત્વત્પ્રસાદાત્સુરાઃ સર્વે પૂજ્યન્તે ત્રિદિવે પ્રભો॥ 8-27-17 (56226) 
ઇતિ તે શિરસાઽગચ્છંસ્ત્રિલોકેશં પિતામહમ્।
દેવાઃ પ્રસાદયામાસુઃ સારથ્યાયેતિ નઃ શ્રુતમ્॥ 8-27-18 (56227) 
બ્રહ્મોવાચ। 8-27-19x (4895) 
એવમેતત્સુરાસ્તથ્યં નાન્યસ્ત્વભ્યધિકો ભવાત્।
સારથિત્વં કરિષ્યામિ શઙ્કરસ્ય મહાત્મનઃ॥ 8-27-19 (56228) 
સર્વથા રથિનઃ શ્રેયાન્કર્તવ્યો રથસારથિઃ।
તસ્માદેતદ્યથાતત્ત્વં જ્ઞાત્વા યુષ્માંશ્ચ સઙ્ગતાન્। 
સંયચ્છામિ હયાનેષ વિબુધાય કપર્દિને॥  8-27-20 (56229) 
દુર્યોધન ઉવાચ। 8-27-21x (4896) 
એવમુક્ત્વા જટાભારં સંયમ્ય પ્રપિતામહઃ।
પરિધાયાજિનં ગાઢં સન્ન્યસ્ય ચ કમણ્ડલુમ્। 
પ્રતોદપાણિર્ભગવાનારુરોહ રથં તદા॥  8-27-21 (56230) 
સારથૌ કલ્પિતે દેવૈરીશાનસ્ય મહાત્મનઃ।
તસ્મિન્નારોહતિ રથં કલ્પિતં લોકસમ્ભૃતમ્। 
શિરોભિઃ પતિતા ભૂમૌ તુરગા વેદસમ્ભૃતાઃ॥  8-27-22 (56231) 
ઉભાભ્યાં લોકનાથાભ્યામાસ્થિતં રથસત્તમમ્।
ઓઢું ન શક્તા વેદાશ્વા જાનુભ્યામપતન્મહીમ્॥ 8-27-23 (56232) 
અભીશુભિસ્તુ ભગવાનુદ્યમ્ય ચ હયાન્વિભુઃ।
અસ્તુ વીર્યં ચ શૌર્યં ચ વેદાશ્વાનામિતિ પ્રભુઃ। 
રથં સઞ્ચોદયામાસ દેવાનાં પ્રભુરવ્યયઃ॥  8-27-24 (56233) 
તતોઽધિરૂઢે વરદે રથં પશુપતિસ્તદા।
સાધુસાધ્વિતિ દેવેશં સ્મયમાનોઽભ્યભાષત॥ 8-27-25 (56234) 
યાહિ દેવ યતો દૈત્યાશ્ચોદયાશ્વાનરિન્દમ।
પશ્ય બાહ્વોર્બલં મેઽદ્ય નિઘ્નતઃ શાત્રવાન્રણે॥ 8-27-26 (56235) 
તતોઽશ્વાંશ્ચોદયામાસ મનોમારુતરંહસઃ।
પુરાણ્યુદ્દિશ્ય ખસ્થાનિ દાનવાનાં તરસ્વિનામ્॥ 8-27-27 (56236) 
તતસ્તે સહસોત્પત્ય વેદાખ્યા રથવાજિનઃ।
ક્ષણેન તેન દૈત્યાનાં પુરાણિ પ્રાપયન્હરમ્॥ 8-27-28 (56237) 
અથર્વાઙ્ગિરસૌ ચાસ્તાં ચક્રરક્ષૌ મહાત્મનઃ।
અથાધિજ્યં ધનુઃ કૃત્વા શર્વઃ સન્ધાય તં શરમ્। 
યુક્ત્વા પાશુપતાસ્ત્રેણ ત્રિપુરં સમચિન્તયત્॥  8-27-29 (56238) 
તસ્મિન્સ્થિતે તતો રાજન્રુદ્રે સજ્જિતકાર્મુકે।
પુરાણિ તેન કાલેન જગ્મુરેકત્વમાશુ વૈ॥ 8-27-30 (56239) 
એકીભાવં ગતે ચૈવ ત્રિપુરત્વમુપાગતે।
બભૂવ તુમુલો હર્ષો દેવતાનાં મહાત્મનામ્॥ 8-27-31 (56240) 
તતો દેવગુણાઃ સર્વે સિદ્ધાશ્ચ પરમર્ષયઃ।
જયેતિ વાચો મુમુચુઃ સંસ્તુવન્તો મહેશ્વરમ્॥ 8-27-32 (56241) 
તતોઽગ્રતઃ પ્રાદુરભૂત્ત્રિપુરં જઘ્નુષોઽસુરાન્।
અનિર્દેશ્યાગ્ર્યવપુષો દેવસ્યાસહ્યતેજસઃ॥ 8-27-33 (56242) 
ત્રીણિ દૃષ્ટ્વૈવ સંસ્થાનિ પુરાણ્યથ પિનાકધૃત્।
સ તદ્વિકૃષ્ય ભગવાન્દિવ્યં લોકેશ્વરો ધનુઃ। 
ત્રૈલોક્યસારં તમિષું મુમોચ ત્રિપુરં પ્રતિ॥  8-27-34 (56243) 
એકબાણેન તં દેવસ્ત્રિપુરં પરમેશ્વરઃ।
નિજઘ્ને સાસુરગણં દેવદેવો મહેશ્વરઃ॥ 8-27-35 (56244) 
બાણતેજોગ્નિદગ્ધં તદ્વિપ્રકીર્ણં સહસ્રધા।
મહદાર્તસ્વરં કૃત્વા નાવશેષમુપાગતમ્। 
મદ્રેશ સાસુરગણં પ્રાપતત્પશ્ચિમાર્ણવે॥  8-27-36 (56245) 
એવં હિ ત્રિપુરં દગ્ધં દાનવાશ્ચાપ્યશેષતઃ।
મહેશ્વરેણ ક્રુદ્ધેન ત્રૈલોક્યસ્ય હિતૈષિણા॥ 8-27-37 (56246) 
સ ચાત્મક્રોધજો વિહ્નિર્દહેત્યુક્તો નિવારિતઃ।
ત્રૈલોક્યમવિશેષેણ પુનર્દગ્ધું પ્રચક્રમે॥ 8-27-38 (56247) 
કાલાગ્નિમિવ નિર્દગ્ધુમુત્થિતં તં પુનઃ પુનઃ।
માકાર્ષીર્ભસ્માસાલ્લોકાનિતિ ત્ર્યક્ષોઽબ્રવીદ્વચઃ॥ 8-27-39 (56248) 
તતઃ પ્રકૃતિમાપન્ના દેલોકાસ્તથર્ષયઃ।
તુષ્ટુવુર્વાગ્ભિરગ્ર્યાભિઃ સ્થાણું ત્રિપુરવૈરિણમ્॥ 8-27-40 (56249) 
તેઽનુજ્ઞાતા ભગવતા સર્વે જગ્મુર્યથાગતમ્।
કૃતકામાઃ પ્રસન્નેન પ્રજાપતિમુખાઃ સુરાઃ॥ 8-27-41 (56250) 
એવં રુદ્રસ્ય કૃતવાન્સારથ્યં તુ પિતામહઃ।
સંયચ્છ તુરગાનસ્ય રાધેયસ્ય મહાત્મનઃ॥ 8-27-42 (56251) 
ત્વં હિ કૃષ્ણાચ્ચ કર્ણાચ્ચ ફલ્ગુનાચ્ચ ગુણાધિકઃ।
બલતો રૂપતો યોગાદસ્ત્રસમ્પદ એવ ચ॥ 8-27-43 (56252) 
સમાસક્તં મહીપાલ કુરુ મે હિતમીપ્સિતમ્।
યુદ્વે હ્યયં રુદ્રકલ્પસ્ત્વં ચ બ્રહ્મસમોઽનઘ। 
તસ્માચ્છક્તૌ યુવાં જેતું મચ્છત્રૂન્દિવિ વા સુરાન્॥  8-27-44 (56253) 
સ યથા શલ્ય કર્ણોઽયં શ્વંતાશ્વં કૃષ્ણસારથિમ્।
પ્રમથ્ય હન્યાત્કૌન્તેયં તથા નીતિર્વિધીયતામ્॥ 8-27-45 (56254) 
ત્વયિ રાજ્યં સુખં ચૈવ જીવિતં જયમેવ ચ।
સમાસક્તં મહીપાલ કુરુ મે હિતમીપ્સિતમ્॥ 8-27-46 (56255) 
સંયચ્છાસ્ય હયાન્ત્રાજન્મત્પ્રિયાર્થં પરન્તપ॥ ॥  8-27-47 (56256) 
 
ઇતિ શ્રીમન્મહાભારતે કર્ણપર્વણિ સપ્તવિંશોઽધ્યાયઃ॥ 27 ॥






કર્ણપર્વ - અધ્યાય 028

॥ શ્રીઃ ॥

8.28. અધ્યાયઃ 028 

Mahabharata - Karna Parva - Chapter Topics

દુર્યોધનેન કર્ણસારથ્યે શઙ્કમાનં શલ્યમ્પ્રતિ પરશુરામચરિત્રકીર્તનપૂર્વકં કર્ણસ્ય તદન્તેવાસિત્વાદિગુણવત્તયા તત્સારથ્ય કરણે દોષાભાવપ્રતિપાદનમ્॥ 1 ॥

Mahabharata - Karna Parva - Chapter Text

8-28-0 (56257) 
દુર્યોધન ઉવાચ। 8-28-0x (4897) 
ઇમં ચાપ્યપરં ભૂય ઇતિ હાસં નિબોધ મે।
પિતુર્મમ સકાશે વૈ બ્રાહ્મણઃ પ્રાહ ધર્મવિત્॥ 8-28-1 (56258) 
શ્રુત્વા ચૈતદ્વચશ્ચિત્રં હેતુકાર્યાર્થતત્ત્વવિત્।
કુરુ શલ્ય વિનિશ્ચિત્ય મા ભૂદત્ર વિચારણા॥ 8-28-2 (56259) 
ભાર્ગવાણાં કુલે જાતો જમદગ્નિર્મહાતપાઃ।
તસ્ય રામેતિ વિખ્યાતઃ પુત્રસ્તેજોગુણાન્વિતઃ॥ 8-28-3 (56260) 
સ તીવ્રં તપ આસ્થાય સમ્પ્રસાદિતવાન્ભવમ્।
અસ્ત્રહેતોઃ પ્રસન્નાત્મા નિયતઃ સંયતેન્દ્રિયઃ॥ 8-28-4 (56261) 
તસ્મૈ તુષ્ટો મહાદેવો ભક્ત્યા ચ પ્રશમેન ચ।
હૃદ્ગતં ચાસ્ય વિજ્ઞાય દર્શયામાસ શઙ્કરઃ। 
પ્રત્યક્ષેણ મહાદેવઃ સ્વાં તનું સર્વશઙ્કરઃ॥  8-28-5 (56262) 
શઙ્કર ઉવાચ। 8-28-6x (4898) 
રામ તુષ્ટોઽસ્મિ ભદ્રં તે વિદિતં તવ ચેપ્સિતમ્।
કુરુષ્વ પૂતમાત્માનં સર્વમેતદવાપ્સ્યસિ॥ 8-28-6 (56263) 
દાસ્યામિ તે તદાઽસ્ત્રાણિ યદા પૂતો ભવિષ્યસિ।
અપાત્રમસમર્થં ચ દહન્ત્યસ્ત્રાણિ ભાર્ગવ॥ 8-28-7 (56264) 
ઇત્યુક્તો જામદગ્ન્યસ્તુ દેવદેવેન શૂલિના।
પ્રત્યુવાચ મહાત્માનં શિરસાઽવનતઃ પ્રભુમ્॥ 8-28-8 (56265) 
યદા જાનાસિ દેવેશ પાત્રં મામસ્ત્રધારણે।
તદા શુશ્રૂષતેઽસ્ત્રાણિ ભવાન્મે દાતુમર્હતિ॥ 8-28-9 (56266) 
તતઃ સ તપસા ચૈવ વ્રતેન નિયમેન ચ।
પૂજોપહારબલિભિર્હોમમન્ત્રપુરસ્કૃતૈઃ॥ 8-28-10 (56267) 
સમારાધિતવાઞ્શર્વં બહુવર્ષગણાંસ્તદા।
પ્રસન્નશ્ચ મહાદેવો ભાર્ગવસ્ય મહાત્મનઃ॥ 8-28-11 (56268) 
અસકૃચ્ચાબ્રવીત્તસ્ય ગુણાન્દેવ્યાઃ સકાશતઃ।
ભક્તિમાનેષ સતતં મયિ રામો દૃઢવ્રતઃ॥ 8-28-12 (56269) 
એવમસ્ય ગુણાન્પ્રીતો બહુશો કથયદ્વિભુઃ।
દેવતાનાં પિતૄણાં ચ સમક્ષમરિસૂદન॥ 8-28-13 (56270) 
એતસ્મિન્નેવ કાલે તુ દૈત્યા હ્યાસન્મહાબલાઃ।
તૈસ્તદા દર્પમોહાદ્વૈ અબાધ્યન્ત દિવૌકસઃ॥ 8-28-14 (56271) 
તતઃ સમ્ભૂય વિબુધાસ્તાન્હન્તું કૃતનિશ્ચયાઃ।
ચક્રુઃ શત્રુવધે યત્નં દૈત્યાઞ્ચેતુમશક્નુવન્॥ 8-28-15 (56272) 
અભિગમ્ય તતો દેવા મહેશ્વરમુમાપતિમ્।
પ્રાસાદયંસ્તદા ભક્ત્યા જહિ શત્રુગણાનિતિ॥ 8-28-16 (56273) 
પ્રતિજ્ઞાય તતો દેવો દેવતાનાં રિપુક્ષયમ્।
રામં ભાર્ગવમાહૂય સોઽભ્યભાષત શઙ્કરઃ॥ 8-28-17 (56274) 
રિપૂન્ભાર્ગવ દેવાનાં જહિ સર્વાન્સમાગતાન્।
લોકાનાં હિતકામાર્થં મત્પ્રિયાર્થં તથૈવ ચ॥ 8-28-18 (56275) 
પરશુરામ ઉવાચ। 8-28-19x (4899) 
કા શક્તિર્મમ દેવેશ અકૃતાસ્ત્રસ્ય સંયુગે।
નિહન્તું દાનવાન્સર્વાન્કૃતાસ્ત્રાન્યુદ્ધદુર્મદાન્॥ 8-28-19 (56276) 
ઈશ્વર ઉવાચ। 8-28-20x (4900) 
ગચ્છ ત્વં મદનુજ્ઞાનાન્નિહનિષ્યસિ શાત્રવાન્।
વિજિત્ય ચ રિપૂન્સર્વાન્ગુણાન્પ્રાપ્સ્યસિ પુષ્કલાન્॥ 8-28-20 (56277) 
દુર્યોધન ઉવાચ। 8-28-21x (4901) 
એતચ્છ્રુત્વા તુ વચનં પ્રતિગૃહ્ય ચ સર્વશઃ।
રામઃ કૃતસ્વસ્ત્યયનઃ પ્રયયૌ દાનવાન્પ્રતિ॥ 8-28-21 (56278) 
તતોઽજયદ્દેવશત્રૂન્મહાદર્પબલાન્વિતાન્।
વજ્રાશનિસમસ્પર્શૈઃ પ્રહારૈરેવ ભાર્ગવઃ॥ 8-28-22 (56279) 
સ દાનવૈઃ ક્ષતતનુર્જામદગ્ન્યો નૃપોત્તમ।
સંસ્પૃષ્ટઃ સ્થાણુના સદ્યો નિર્વ્રણઃ સમપદ્યત॥ 8-28-23 (56280) 
પ્રીતશ્ચ ભગવાન્દેવઃ કર્મણા તેન તસ્ય વૈ।
વરાન્પ્રાદાદ્બહુવિધાન્ભાર્ગવાય મહાત્મને॥ 8-28-24 (56281) 
ઉક્તશ્ચ પ્રીતિયુક્તેન દેવદેવેન શૂલિના॥  8-28-25 (56282) 
નિપાતાત્તવ શસ્ત્રાણાં શરીરે યાઽભવદ્રુજા।
તયા તે માનુષં કર્મ વ્યપોહં ભૃગુનન્દન। 
ગૃહાણાસ્ત્રાણિ દિવ્યાનિ મત્સકાશાદ્યથેપ્સિતં॥  8-28-26 (56283) 
તતોઽસ્ત્રાણિ સમગ્રાણિ વરાંશ્ચ મનસેપ્સિતાન્।
લબ્ધ્વા બહુવિધાન્રામઃ પ્રણમ્યશિરસા શિવમ્। 
અનુજ્ઞાં પ્રાપ્ય દેવેશાજ્જગામ સ મહાતપાઃ॥  8-28-27 (56284) 
એવમેતત્પુરાવૃત્તં તથા કથિતવાનૃષિઃ॥  8-28-28 (56285) 
ભાર્ગવોઽપિ દદૌ સર્વં ધનુર્વેદં મહાત્મને।
કર્ણાય પુરુષવ્યાઘ્રઃ સુપ્રીતેનાન્તરાત્મના॥ 8-28-29 (56286) 
વૃજિનં ન ભવેત્કિઞ્ચિદસ્ય કર્ણસ્ય પાર્થિવ।
સૂતેન વર્ધિતો નિત્યં ન સૂતો નૃપ એવ સઃ॥ 8-28-30 (56287) 
વિશુદ્ધયોનિં વિજ્ઞાય દિવ્યાન્યસ્ત્રાણ્યદાદ્ભૃગુઃ।
નાપિ સૂતકુલે જાતં મન્યે કર્ણં કથઞ્ચન। 
દેવપુત્રમદં મન્યે ક્ષત્રિયાણાં કુલોદ્ભવમ્॥  8-28-31 (56288) 
વિસૃષ્ટમવિબોધાર્થં કુલસ્યેંતિ મતિર્મમ।
સર્વથા ન હ્યસો શલ્ય કર્ણઃ સૂતકુલોદ્ભવઃ॥ 8-28-32 (56289) 
સકુણ્ડલં સકવચં દીર્ઘબાહુમરિન્દમમ્।
કથમાદિત્યસઙ્કાશં મૃગી સિંહં પ્રસૂયતે॥ 8-28-33 (56290) 
પશ્ય હ્યસ્ય ભુજૌ પીનૌ નાગરાજકરોપમૌ।
વક્ષઃ પશ્ય વિશાલં ચ સર્વશસ્ત્રસહં રણે॥ 8-28-34 (56291) 
ન ત્વેવ પ્રાકૃતઃ કશ્ચિત્કર્ણો વૈકર્તનો વૃષા।
મહાત્માહ્યેષ રાજેન્દ્ર રામશિષ્યઃ પ્રતાપવાન્॥ ॥ 8-28-35 (56292) 
 
ઇતિ શ્રીમન્મહાભારતે કર્ણપર્વણિ અષ્ટવિંશોઽધ્યાયઃ॥ 28 ॥

Mahabharata - Karna Parva - Chapter Footnotes

8-28-1 નાશક્નુવન્નિતિ નઞધ્યાહારેણ યોજના॥ 8-28-28 અષ્ટાવિંશોઽધ્યાયઃ॥





કર્ણપર્વ - અધ્યાય 029

॥ શ્રીઃ ॥

8.29. અધ્યાયઃ 029 

Mahabharata - Karna Parva - Chapter Topics

દુર્યોધનપ્રાર્થિતેન શલ્યેન સમયકરણપૂર્વકં કર્ણરથસારથ્યસ્વીકરણમ્॥ 1 ॥

Mahabharata - Karna Parva - Chapter Text

8-29-0 (56293) 
દુર્યોધન ઉવાચ। 8-29-0x (4902) 
એવં સ ભગવાન્દેવઃ સર્વલોકપિતામહઃ।
સારથ્યમકરોત્તત્ર બ્રહ્મા રુદ્રોઽભવદ્રથી॥ 8-29-1 (56294) 
રથિનોઽભ્યધિકો વીર કર્તવ્યો રથસારથિઃ।
તસ્માત્ત્વં પુરુષવ્યાઘ્ર નિયચ્છ તુરગાન્યુધિ॥ 8-29-2 (56295) 
યથા દેવગણૈસ્તત્ર વૃતો યત્નાત્પિતામહઃ।
તથાઽસ્માભિર્ભવાન્યત્નાત્કર્ણાદભ્યધિકો વૃતઃ॥ 8-29-3 (56296) 
યથા દેવૈર્મહારાજ ઈશ્વરાદધિકો વૃતઃ।
તથા દેવૈર્મહારાજ ક્ષિપ્રં રુદ્રસ્યવ પિતામહઃ। 
નિયચ્છ તુરગાન્યુદ્વે રાધેયસ્ય મહાદ્યુતે॥  8-29-4 (56297) 
શલ્ય ઉવાચ। 8-29-5x (4903) 
મયાપ્યેતન્નરશ્રેષ્ઠ બહુશો નરસિંહયોઃ।
કથ્યમાનં શ્રુતં દિવ્યમાખ્યાનમતિમાનુષમ્॥ 8-29-5 (56298) 
યથા ચ ચક્રે સારથ્યં ભવસ્ય પ્રપિતામહઃ।
યથાઽસુરાશ્ચ નિહતા ઇષુણૈકેન ભારત॥ 8-29-6 (56299) 
કૃષ્ણસ્ય ચાપિ વિદિતં સર્વમેતત્પુરા હ્યભૂત્॥  8-29-7 (56300) 
યથા પિતામહો જજ્ઞે ભગવાન્સારથિસ્તદા।
અનાગતમતિક્રાન્તં વેદ કૃષ્ણોઽપિ તત્ત્વતઃ॥ 8-29-8 (56301) 
એતદર્થં વિદિત્વાઽપિ સારથ્યમુપજગ્મિવાન્।
સ્વયમ્ભૂરિવ રુદ્રસ્ય કૃષ્ણઃ પાર્થસ્ય ભારત॥ 8-29-9 (56302) 
યદિ હન્યાચ્ચ કૌન્તેયં સૂતપુત્રઃ કથઞ્ચનઃ।
દૃષ્ટ્વા પાર્થં હિ નિહતં સ્વયં યોત્સ્યતિ કેશવઃ॥ 8-29-10 (56303) 
શઙ્ખચક્રગદાપાણિર્ધક્ષ્યતે તવ વાહિનીમ્।
ન ચાપિ તસ્ય ક્રુદ્ધસ્ય વાર્ષ્ણેયસ્ય મહાત્મનઃ। 
સ્થાસ્યતે પ્રત્યનીકેષુ કશ્ચિદત્ર નૃપસ્તવ॥  8-29-11 (56304) 
સઞ્જય ઉવાચ।  8-29-12 (56305) 
તં તથા ભાષમાણં તુ મદ્રરાજમરિન્દમઃ।
પ્રત્યુવાચ મહાબાહુરદીનાત્મા સુતસ્તવ॥ 8-29-12 (56306) 
માવમંસ્થા મહાબાહો કર્ણં વૈકર્તનં રણે।
સર્વશસ્ત્રભૃતાં શ્રેષ્ઠં સર્વશાસ્ત્રાર્થપરાગમ્॥ 8-29-13 (56307) 
યસ્ય જ્યાતલનિર્ઘોષં શ્રુત્વા ભયકરં મહત્।
પાણ્ડવેયાનિ સૈન્યાનિ વિદ્રવન્તિ દિશો દશ॥ 8-29-14 (56308) 
પ્રત્યક્ષ તે મહાબાહો યથા રાત્રૌ ઘટોત્કચઃ।
માયાશતાનિ કુર્વાણો હતો માયાપુરસ્કૃતઃ॥ 8-29-15 (56309) 
ન ચાતિષ્ઠત બીભત્સુઃ પ્રત્યનીકે કથઞ્ચન।
એતાંશ્ચ દિવસાન્સર્વાન્ભયેન મહતા વૃતઃ॥ 8-29-16 (56310) 
ભીમસેનશ્ચ બલવાન્ધનુષ્કોટ્યાભિચોદિતઃ।
ઉક્તશ્ચ સંજ્ઞયા રાજન્મૂઢ ઔદરિકો યથા॥ 8-29-17 (56311) 
માદ્રીપુત્રૌ તથા શૂરૌ યેન જિત્વા મહારણે।
કમપ્યર્થં પુરસ્કૃત્ય ન હતૌ યુધિ મારિષ॥ 8-29-18 (56312) 
યેન વૃષ્ણિપ્રવીરસ્તુ સાત્યકિઃ સાત્વતાં વરઃ।
નિર્જિત્ય સમરે શૂરો વિસ્થશ્ચ બલાત્કૃતઃ॥ 8-29-19 (56313) 
સૃઞ્જયાશ્ચેતરે સર્વે ધૃષ્ટદ્યુમ્નપુરોગમાઃ।
અસકૃન્નિર્જિતાઃ સઙ્ખ્યે સ્મયમાનેન સંયુગે॥ 8-29-20 (56314) 
તં કથં પાણ્ડવા યુદ્વે વિજેષ્યન્તિ મહારથમ્।
યો હન્યાત્સમરે ક્રુદ્વો વજ્રહસ્તં પુરન્દરમ્॥ 8-29-21 (56315) 
ત્વં ચ સર્વાસ્ત્રવિદ્વીરઃ સર્વવિદ્યાસ્ત્રપારગઃ।
બાહુવીર્યેણ તે તુલ્યઃ પૃથિવ્યાં નાસ્તિ કશ્ચન॥ 8-29-22 (56316) 
ત્વં શલ્યભૂતઃ શત્રૂણામવિષહ્યઃ પરાક્રમે।
તતસ્ત્વમુચ્યસે રાજઞ્શલ્ય ઇત્યરિસૂદન॥ 8-29-23 (56317) 
તવ બાહુબલં પ્રાપ્ય ન શેકુઃ સર્વસાત્વતાઃ।
તવ બાહુબલાદ્રાજન્કિં નુ કૃષ્ણો બલાધિકઃ॥ 8-29-24 (56318) 
યથા હિ કૃષ્ણેન બલં ધાર્યં વૈ ફલ્ગુને હતે।
તથા કર્ણાત્યયીભાવે ત્વયા ધાર્યં મહદ્બલમ્॥ 8-29-25 (56319) 
કિમર્થં સમરે સૈન્યં વાસુદેવો ન્યવારયત્।
કિમર્થં ચ ભવાન્સૈન્યં ન હનિષ્યતિ મારિષ॥ 8-29-26 (56320) 
ત્વત્કૃતે પદવીં ગન્તુમિચ્છેયં યુધિ મારિષ।
સોદરાણાં ચ વીરાણાં સર્વેષાં ચ મહીક્ષિતામ્॥ 8-29-27 (56321) 
શલ્ય ઉવાચ। 8-29-28x (4904) 
યન્માં બ્રવીષિ ગાન્ધારે અગ્રે સૈન્યસ્ય માનદ।
વિશિષ્ટં દેવકીપુત્રાત્પ્રીતિમાનસ્મ્યહં ત્વયિ॥ 8-29-28 (56322) 
એષ સારથ્યમાતિષ્ઠે રાધેયસ્ય યશસ્વિનઃ।
યુધ્યતઃ પાણ્ડવાગ્ર્યેણ યથા ત્વં વીર મન્યસે॥ 8-29-29 (56323) 
સમયશ્ચ હિ મે વીર કશ્ચિદ્વૈકર્તનં પ્રતિ।
ઉત્સૃજેયં યથાશ્રદ્વમહં વાચોઽસ્ય સન્નિધૌ॥ 8-29-30 (56324) 
સઞ્જય ઉવાચ। 8-29-31x (4905) 
તથેતિ રાજન્પુત્રસ્તે સહ કર્ણેન મારિષ।
અબ્રવીત્મદ્રરાજાનં સર્વક્ષત્રસ્ય સન્નિધૌ॥ 8-29-31 (56325) 
સારથ્યસ્યાભ્યુપગમાચ્છલ્યેનાશ્વાસિતસ્તદા।
દુર્યોધનસ્તદા હૃષ્ટઃ કર્ણં તમભિષસ્વજે॥ 8-29-32 (56326) 
અબ્રવીચ્ચ પુનઃ કર્ણં સ્તૂયમાનઃ સુતસ્તવ।
જહિ પાર્થાન્રણે સર્વાન્મહેન્દ્રો દાનવાનિવ॥ 8-29-33 (56327) 
સ શલ્યેનાભ્યુપગતે હયાનાં સન્નિયચ્છને।
કર્ણો હૃષ્ટમના ભૂયો દુર્યોધનભાષત॥ 8-29-34 (56328) 
નાતિહૃષ્ટમના હ્યેષ મદ્રરાજોઽભિભાષતે।
રાજન્મધુરયા વાચા પુનરેનં બ્રવીહિ વૈ॥ 8-29-35 (56329) 
તતો રાજા મહાપ્રાજ્ઞઃ સર્વાસ્ત્રકુશલો બલી।
દુર્યોધનોઽબ્રવીચ્છલ્યં મદ્રરાજં મહીપતિમ્॥ 8-29-36 (56330) 
પૂરયન્નિવ ઘોષેણ મેઘગમ્ભીરયા ગિરા।
શલ્ય કર્ણોઽર્જુનેનાદ્ય યોદ્વવ્યમિતિ મન્યતે॥ 8-29-37 (56331) 
તસ્ય ત્વં પુરુષવ્યાઘ્ર નિયચ્છ તુરગાન્યુધિ।
કર્ણો હત્વેતરાન્સર્વાન્ફલ્ગુનં હન્તુમિચ્છતિ। 
તસ્યાભીષુગ્રહે રાજન્પ્રયાચે ત્વાં પુનઃ પુનઃ॥  8-29-38 (56332) 
પાર્થસ્ય સચિવઃ કૃષ્ણો યથાઽભીષુગ્રહો વરઃ।
તથા ત્વમપિ રાધેયં સર્વતઃ પરિપાલય॥ 8-29-39 (56333) 
સઞ્જય ઉવાચ। 8-29-40x (4906) 
તતઃ શલ્યઃ પરિષ્વજ્ય સુતં તે વાક્યમબ્રવીત્।
દુર્યોધનમમિત્રઘ્નં પ્રીતો મદ્રાધિપસ્તદા॥ 8-29-40 (56334) 
શલ્ય ઉવાચ। 8-29-41x (4907) 
એવં ચેન્મન્યસે રાજન્ગાન્ધારે પ્રિયદર્શન।
તસ્માત્તે યત્પ્રિયં કિઞ્ચિત્તત્સર્વં કરવાણ્યહમ્॥ 8-29-41 (56335) 
યત્રાસ્મિ ભરતશ્રેષ્ઠ યોગ્યઃ કર્મણિ કર્હિચિત્।
તત્ર સર્વાત્મના યુક્તો વક્ષ્યે કાર્યં પરન્તપ॥ 8-29-42 (56336) 
યત્તુ કર્ણમહં બ્રૂયાં હિતકામઃ પ્રિયાપ્રિયે।
મમ તત્ક્ષમતાં સર્વં ભવાન્કર્ણશ્ચ સર્વશઃ॥ 8-29-43 (56337) 
કર્ણ ઉવાચ। 8-29-44x (4908) 
ઈશાનસ્ય યથા બ્રહ્મા યથા પાર્થસ્ય કેશવઃ।
તથા નિત્યં હિતે યુક્તો મદ્રરાજ ભવસ્વ નઃ॥ 8-29-44 (56338) 
શલ્ય ઉવાચ। 8-29-45x (4909) 
આત્મનિન્દાત્મપૂજા ચ પરનિન્દા પરસ્તવઃ।
અનાચરિતમાર્યાણાં વૃત્તમેતચ્ચતુર્વિધમ્॥ 8-29-45 (56339) 
યત્તુ વિદ્વન્પ્રવક્ષ્યામિ પ્રxxxxયાર્થમહં તવ।
આત્મનઃ સ્તવસંયુક્તં તન્નિબોધ યથાતથમ્॥ 8-29-46 (56340) 
અહં શક્રસ્ય સારથ્યે યોગ્યો માતલિવત્પ્રભો।
અપ્રમાદાત્પ્રયોગાચ્ચ જ્ઞાનવિદ્યાચિકિત્સનૈઃ॥ 8-29-47 (56341) 
તતઃ પાર્થેન સઙ્ગ્રામે યુધ્યમાનસ્ય તેઽનઘ।
વાહયિષ્યામિ તુરગાન્વિજ્વરો ભવ સૂતજ॥ ॥ 8-29-48 (56342) 
 
ઇતિ શ્રીમન્મહાભારતે કર્ણપર્વણિ એકોનત્રિંશોઽધ્યાયઃ॥ 29 ॥

Mahabharata - Karna Parva - Chapter Footnotes

8-29-5 નરસિંહયોઃ કૃષ્ણાર્જુનયોઃ। અતસ્તયોઃ સામ્યં મમ કીર્તિકરમેવેતિ ભાવઃ। સુરસિંહયોરિતિ પાઠે રુદ્રપિતામહયોઃ॥ 8-29-26 કિમર્થમિતિ। સારથ્યામાત્રં પ્રતિજ્ઞાય પ્રાતિભટ્યં ચેત્કૃષ્ણઃ કુર્યાત્તર્હિ ત્વં યુધ્યન્ તદ્વન્મિથ્યાપ્રતિજ્ઞો ન ભવિષ્યસીતિ ભાવઃ॥ 8-29-27 પદવીમાનૃણ્યમ્॥ 8-29-42 વક્ષ્યે વોઢાસ્મિ॥ 8-29-45 આત્મ નિન્દાપરસ્તવાવપિ શ્રેયસ। નિન્દ્યૌ કિમુતાત્મપૂજાપરનિન્દે। તદુભયમહં કરોમીતિ ભાવઃ॥ 8-29-47 અપ્રમાદોઽવધાનમ્। પ્રયોગોઽશ્વપ્રેરણમ્। જ્ઞાનમાગામિદોષાવેક્ષણમ્। વિદ્યા તત્પરિહારજ્ઞાનમ્। ચિકિત્સનં દોષપરિહારસામર્થ્યમ્॥ 8-29-29 એકોનત્રિંશોઽધ્યાયઃ॥





કર્ણપર્વ - અધ્યાય 030

॥ શ્રીઃ ॥

8.30. અધ્યાયઃ 030 

Mahabharata - Karna Parva - Chapter Topics

શલ્યેન સારથીભૂયાધિષ્ઠિતં રથમધિષ્ઠાય કર્ણસ્ય રણાય નિર્યાણમ્॥ 1 ॥

Mahabharata - Karna Parva - Chapter Text

8-30-0 (56343) 
દુર્યોધન ઉવાચ। 8-30-0x (4910) 
અયં તે કર્ણ સારથ્યં મદ્રરાજઃ કરિષ્યતિ।
કૃષ્ણાદભ્યધિકો યન્તા દેવેશસ્યેવ માતલિઃ॥ 8-30-1 (56344) 
યથા હરિહયૈર્યુક્તં સઙ્ગૃહ્ણાતિ સ માતલિઃ।
શલ્યસ્તથા તવાદ્યાયં સંયન્તા રથવાજિનામ્॥ 8-30-2 (56345) 
યોધે ત્વયિ રથસ્થે ચ મદ્રરાજે ચ સારથૌ।
રથશ્રેષ્ઠો ધ્રુવં સઙ્ખ્યે પાર્થાનભિભવિષ્યતિ॥ 8-30-3 (56346) 
સઞ્જય ઉવાચ। 8-30-4x (4911) 
તતો દુર્યોધનો ભૂયો મદ્રરાજં તરસ્વિનમ્।
ઉવાચ રાજન્સઙ્ગ્રામેઽધ્યુષિતે પર્યુપસ્થિતે॥ 8-30-4 (56347) 
કર્ણસ્ય યચ્છ સઙ્ગ્રામે મદ્રરાજ હયોત્તમાન્।
ત્વયાઽભિગુપ્તો રાધેયો વિજેષ્યતિ ધનઞ્જયમ્॥ 8-30-5 (56348) 
ઇત્યુક્તો રથમાસ્થાય તથેતિ પ્રાહ ભારત।
શલ્યેઽભ્યુપગતે કર્ણઃ સારથિં સુમનાઽબ્રવીત્॥ 8-30-6 (56349) 
ત્વં સૂત સ્યન્દનં મહ્યં કલ્પયેત્યસકૃત્ત્વરન્॥  8-30-7 (56350) 
તતો જૈત્રં રથવરં ગન્ધર્વનગરોપમમ્।
વિધિવત્કલ્પિતં ભદ્રં જયેત્યુક્ત્વા ન્યવેદયત્॥ 8-30-8 (56351) 
તં રથં રથિનાં શ્રેષ્ઠઃ કર્ણોઽભ્યર્ચ્ય યથાવિધિ।
સમ્પાદિતં બ્રહ્મવિદા પૂર્વમેવ પુરોધસા॥ 8-30-9 (56352) 
કૃત્વા પ્રદક્ષિણં યત્નાદુપસ્થાય ચ ભાસ્કરમ્।
સમીપસ્થં મદ્રરાજમારોહ ત્વમથાબ્રવીત્॥ 8-30-10 (56353) 
તતઃ કર્ણસ્ય દુર્ધર્ષં સ્યન્દનપ્રવરં મહત્।
આરુરોહ મહાતેજાઃ શલ્યઃ સિંહ ઇવાચલમ્॥ 8-30-11 (56354) 
તતઃ શલ્યાશ્રિતં દૃષ્ટ્વા કર્ણઃ સ્વં રથમુત્તમમ્।
અધ્યતિષ્ઠદ્યથાઽમ્ભોદં વિદ્યુત્વન્તં દિવાકરઃ॥ 8-30-12 (56355) 
તાવેકરથમારૂઢાવાદિત્યાગ્નિસમત્વિષૌ।
અભ્રાજેતાં યથા મેઘં સૂર્યાગ્ની સહિતૌ દિવિ॥ 8-30-13 (56356) 
સંસ્તૂયમાનૌ તૌ વીરૌ તદાસ્તાં દ્યુતિમત્તમૌ।
ઋત્વિક્સદસ્યૈરિન્દ્રાગ્ની સ્તૂયમાનાવિવાધ્યરે॥ 8-30-14 (56357) 
સ શલ્યસઙ્ગૃહીતાશ્વે રથે કર્ણઃ સ્થિતો બભૌ।
ધનુર્વિષ્ફારયન્ઘોરં પરિવેષીવ ભાસ્કરઃ॥ 8-30-15 (56358) 
આસ્થિતઃ સ રથશ્રેષ્ઠં કર્ણઃ શરગભસ્તિમાન્।
પ્રબભૌ પુરુષવ્યાઘ્રો મન્દરસ્થ ઇવાંશુમાન્॥ 8-30-16 (56359) 
તં રથસ્થં મહાબાહું યુદ્વાયામિતતેજસમ્।
દુર્યોધનસ્તુ રાધેયમિદં વચનમબ્રવીત્॥ 8-30-17 (56360) 
અકૃતં દ્રોણભીષ્માભ્યાં દુષ્કરં કર્મ સંયુગે।
કુરુષ્વાધિરથે વીર મિષતાં સર્વધન્વિનામ્॥ 8-30-18 (56361) 
મનોગતં મમ હ્યાસીદ્ભીષ્મદ્રોણૌ મહારથૌ।
અર્જુનં ભીમસેનં ચ નિહન્તારાવિતિ ધ્રુવમ્॥ 8-30-19 (56362) 
તાભ્યાં યદકૃતં વીર વીરકર્મ મહામૃધે।
તત્કર્મ કુરુ રાધેય વજ્રપાણિરિવાપરઃ॥ 8-30-20 (56363) 
ગૃહાણ ધર્મરાજં વા જહિ વા ત્વં ધનઞ્જયમ્।
ભીમસેનં ચ રાધેય માદ્રીપુત્રૌ યમાવપિ॥ 8-30-21 (56364) 
જયશ્ચ તેઽસ્તુ ભદ્રં તે પ્રયાહિ પુરુષર્ષભ।
પાણ્ડુપુત્રસ્ય સૈન્યાનિ કુરુ સર્વાણિ ભસ્મસાત્॥ 8-30-22 (56365) 
તતસ્તૂર્યસહસ્રાણિ ભેરીણામયુતાનિ ચ।
વાદ્યમાનાન્યરોચન્ત મેઘશબ્દો યથા દિવિ॥ 8-30-23 (56366) 
પ્રતિગૃહ્ય તુ તદ્વાક્યં રથસ્થો રથરુત્તમઃ।
અભ્યભાષત રાધેયઃ શલ્યં યુદ્ધવિશારદમ્॥ 8-30-24 (56367) 
ચોદયાશ્વાન્મહાબાહો યાવદ્વન્મિ ધનઞ્જયમ્।
ભીમસેનં યમૌ ચોભૌ રાજાનં ચ યુધિષ્ઠિરમ્॥ 8-30-25 (56368) 
અદ્ય પશ્યતુ મે શલ્ય બાહુવીર્યં ધનઞ્જયઃ।
અસ્યતઃ કઙ્કપત્રાણાં સહસ્રાણિ શતાનિ ચ॥ 8-30-26 (56369) 
અદ્ય ક્ષેપ્સ્યામ્યહં શલ્ય શરાન્પરમતેજનાન્।
પાણ્ડવાનાં વિનાશાય દુર્યોધનજયાય ચ॥ 8-30-27 (56370) 
સઞ્જય ઉવાચ। 8-30-28x (4912) 
એતચ્છ્રુત્વા વચસ્તસ્ય શલ્યઃ કર્ણં વચોઽબ્રવીત્।
કથં નુ તાન્મહાવીર્યાન્પાણ્ડવાનવમન્યસે॥ 8-30-28 (56371) 
સર્વાસ્ત્રજ્ઞાન્મહેષ્વાસાન્સર્વાનેન મહાબલાન્।
અનિવર્તિનો મહાભાગાનજય્યાન્સત્યવિક્રમાન્। 
અપિ સઞ્જનયેયુર્યે ભયં સાક્ષાચ્છતક્રતોઃ॥  8-30-29 (56372) 
યદા શ્રોષ્યસિ નિર્ઘોષં વિસ્ફૂર્જિતમિવાશનેઃ।
રાધેય પાર્થધનુષસ્તદા નૈવં વદિષ્યસિ॥ 8-30-30 (56373) 
યદા દ્રક્ષ્યસિ ભીમેન કુઞ્જરાનીકમાહવે।
વિશીર્ણદન્તં નિહતં તદા નૈવં વદિષ્યસિ॥ 8-30-31 (56374) 
યદા દ્રક્ષ્યસિ સઙ્ગ્રામે ધર્મપુત્રં યમૌ તથા।
શિતૈઃ પૃષત્કૈઃ કુર્વાણાનભ્રચ્છાયામિવામ્બરે॥ 8-30-32 (56375) 
અસ્યતઃ ક્ષિણ્વતશ્ચારીઁલ્લઘુહસ્તાન્દુરાસદાન્।
પાર્થિવાગપિ ચાન્યાંસ્ત્વં તદા નૈવં વદિષ્યસિ॥ 8-30-33 (56376) 
સઞ્જય ઉવાચ। 8-30-34x (4913) 
અનાદૃત્ય તુ તદ્વાક્યં મદ્રરાજે ભાષિતમ્।
દ્રક્ષ્યસ્યદ્યેત્યવોચત્તં શલ્યં કર્ણો જનેશ્વર॥ ॥ 8-30-34 (56377) 
 
ઇતિ શ્રીમન્મહાભારતે કર્ણપર્વણિ ત્રિંશોઽધ્યાયઃ॥ 30 ॥

Mahabharata - Karna Parva - Chapter Footnotes

8-30-2 હરિહયૈરિન્દ્રતુરગૈર્યુક્તં રથમ્॥ 8-30-4 અધ્યુષિતે પ્રાતઃકાલે॥ 8-30-30 ત્રિંશોઽધ્યાયઃ॥





કર્ણપર્વ - અધ્યાય 031

॥ શ્રીઃ ॥

8.31. અધ્યાયઃ 031 

Mahabharata - Karna Parva - Chapter Topics

કર્ણસ્ય રણપ્રયાણકાલે દુર્નિમિત્તપ્રાદુર્ભાવઃ॥ 1 ॥ કર્ણેનાત્મશ્લાઘનપૂર્વકં પાર્થવધે પ્રતિજ્ઞાતે તદસહમાનેન શલ્યેનાર્જુનપ્રશંસનપૂર્વકં કર્ણોપાલમ્ભઃ॥ 2 ॥

Mahabharata - Karna Parva - Chapter Text

8-31-0 (56378) 
સઞ્જય ઉવાચ। 8-31-0x (4914) 
દૃષ્ટ્વા કર્ણં મહાવીર્યં યુયુત્સં સમવસ્થિતમ્।
ચુક્રુશુઃ કુરવઃ સર્વે હૃષ્ટરૂપાઃ સમન્તતઃ॥ 8-31-1 (56379) 
તતો દુન્દુભિનિર્ઘોષૈર્ભેરીણાં નિનદેન ચ।
કોણશબ્દૈશ્ચ વિવિધૈર્ગર્જિતૈશ્ચ તરસ્વિનામ્। 
નિર્યયુસ્તાવકાઃ સર્વે મૃત્યું કૃત્વા નિવર્તનમ્॥  8-31-2 (56380) 
પ્રયાતે તુ તતઃ કર્ણે રથેષુ મદિતેષુ ચ।
ચચાલ ચ મહી સર્વા રરાસ ચ સુવિસ્વરમ્॥ 8-31-3 (56381) 
નિઃસરન્તો વ્યદૃશ્યન્ત સૂર્યાત્સપ્ત મહાગ્રહાઃ॥  8-31-4 (56382) 
ઉલ્કાપાતાશ્ચ સઞ્જજ્ઞુર્દિગ્દાહાશ્ચૈવ દારુણાઃ।
તથાઽશન્યશ્ચ સમ્પેતુર્વવુર્વાતાશ્ચ ભૈરવાઃ॥ 8-31-5 (56383) 
મૃગપક્ષિગણાશ્ચૈવ પૃતનાં બહુશસ્તવ।
અપસવ્યં તદા ચક્રુર્વેદયન્તો મહાભયમ્॥ 8-31-6 (56384) 
પ્રસ્થિતસ્ય ચ કર્ણસ્ય નિપેતુસ્તુરગા ભુવિ।
અસ્થિવર્ષં ચ પતિતમન્તરિક્ષાદ્ભયાનકમ્॥ 8-31-7 (56385) 
જજ્વલુશ્ચૈવ શસ્ત્રાણિ ધ્વજાશ્ચૈવ ચકમ્પિરે।
અશ્રૂણિ ચ વ્યમુઞ્ચન્ત વાહનાનિ વિશામ્પતે॥ 8-31-8 (56386) 
એતે ચાન્યે ચ બહવ ઉત્પાતાસ્તત્ર મારિષ।
સમુત્પેતુર્વિનાશાય કૌરવાણાં સુદારુણાઃ॥ 8-31-9 (56387) 
ન ચ તાન્ગણયામાસુઃ સર્વે દૈવેન મોહિતાઃ।
પ્રસ્થિતં સૂતપુત્રં ચ જયેત્સૂચુર્નરાધિપાઃ॥ 8-31-10 (56388) 
`શલ્યેન સહિતં દૃષ્ટ્વા કર્ણમાહવશોભિનમ્'।
નિર્જિતાન્પાણ્ડવાંશ્ચૈવ મેનિરે તત્ર કૌરવાઃ॥ 8-31-11 (56389) 
તતો રથસ્થઃ પરવીરહન્તા
ભીષ્મદ્રોણવતિવીર્યૌ સમીક્ષ્ય। 
સમુજ્જ્વલન્ભાસ્કરપાવકાભો
વૈકર્તનોઽસૌ રથકુઞ્જરો વૃષા॥  8-31-12 (56390) 
અલં મનુષ્યસ્ય સુખાય વર્તિતું
તથાહિ યુદ્વે નિહતઃ પરૈર્ગુરુઃ॥  8-31-20 (56398) 
હુતાશનાદિત્યસમાનતેજસં
પરાક્રમે વિષ્ણુપુરન્દરોપમમ્॥ 
નયે બ-હસ્પત્યુશનઃસમં સદા
ન ચૈનમસ્ત્રં તદુપાસ્ત દુઃસહમ્॥  8-31-21 (56399) 
સમ્પ્રાક્રુષ્ટે રુદિતસ્ત્રીકુમારે
પરાભૂતે પૌરુષે ધાર્તરાષ્ટ્રે। 
કૃત્યં મયા નાદ્ય જાનામિ શલ્ય
પ્રયાહિ તસ્માદ્દ્વિષતામનીકમ્॥  8-31-22 (56400) 
સ યત્ર રાજા પાણ્ડવઃ સત્યસન્ધો
વ્યવસ્થિતો ભીમસેનાર્જુનૌ ચ। 
સ વાસુદેવઃ સાત્યકિઃ સૃઞ્જયાશ્ચ
યમૌ ચ કસ્તાન્વિષહેન્મદન્યઃ॥  8-31-23 (56401) 
તસ્માત્ક્ષિપ્રં મદ્રપતે પ્રયાહિ
રણે પાઞ્ચાલાન્પાણ્ડવાન્સૃઞ્જયાંશ્ચ। 
તાન્વા હનિષ્યામિ સમેત્ય સઙ્ખ્યે
યાસ્યામિ વા દ્રોણમુખો યમાય॥  8-31-24 (56402) 
ન ત્વેવાહં ન ગમિષ્યામિ મધ્યે
તેષાં શૂરાણામિતિ શલ્યાદ્ય વિદ્વિ। 
મિત્રદ્રોહો મર્ષણીયો ન મેઽયં
ત્યક્ત્વા પ્રાણાનનુયાસ્યામિ દ્રોણમ્॥  8-31-25 (56403) 
પ્રાજ્ઞસ્ય મૂઢસ્ય ચ જીવિતાન્તે
નાસ્તિ પ્રમોક્ષોઽન્તકસન્નિભસ્ય। 
અતો વિદ્વન્નભિયોત્સ્યામિ પાર્થં
દિષ્ટં ન શક્યં વ્યતિવર્તિતું વૈ॥  8-31-26 (56404) 
કલ્યાણવૃત્તઃ સતતં હિ રાજા
વૈચિત્રવીર્યસ્ય સુતો મમાસીત્। 
તસ્યાર્થસિદ્વ્યર્થમહં ત્યજામિ
પ્રિયાન્ભોગાન્દુસ્ત્યજં જીવિતં ચ॥  8-31-27 (56405) 
વૈયાઘ્રચર્માણમકૂજનાક્ષં
હૈમં ત્રિકોશં રજતત્રિવેણુમ્। 
રથપ્રબર્હં તુરગપ્રબાર્હૈ--
ર્યુક્તં પ્રાદાન્મહ્યમિમં હિ રામઃ॥  8-31-28 (56406) 
ધનૂંષિ ચિત્રાણિ નિરીક્ષ્ય શલ્ય
ધ્વજાન્ગદાઃ સાયકાંશ્ચોગ્રરૂપાન્। 
અસિં ચ દીપ્તં પરમાયુધં ચ
શઙ્ખં ચ શુભ્રં સ્વનવન્તમુગ્રમ્॥  8-31-29 (56407) 
પતાકિનં વજ્રનિપાતનિઃ સ્વનં
સિતાશ્વયુક્તં શુભતૂણશોભિતમ્। 
ઇમં સમાસ્થાય રથર્ષભં રણે
દૃઢં હનિષ્યામ્યહમર્જુનં બલાત્॥  8-31-30 (56408) 
તં ચેન્મૃત્યુઃ સર્વહરોઽભિરક્ષે--
ત્સદાઽપ્રમત્તઃ સમરે પાણ્ડુપુત્રમ્। 
તં વા હનિષ્યામિ રણે સમેત્ય
યાસ્યામિ વા દ્રોણમુખો યમાય॥  8-31-31 (56409) 
યમવરુણકુબેરવાસવા વા
યદિ યુગપત્સગણા મહાહવે। 
જુગુપુરિહ સમેત્ય ફલ્ગુનં
કિમુ બહુના સહ તૈર્જયામિ તમ્॥  8-31-32 (56410) 
સઞ્જય ઉવાચ। 8-31-33x (4915) 
ઇતિ રણરભસસ્ય કત્થત--
સ્તદુપનિશમ્ય વચઃ સ મદ્રરાટ્। 
અવહસદવમન્ય વીર્યવાન્
પ્રતિષિષિધે ચ જગાદ ચોત્તરમ્॥  8-31-33 (56411) 
શલ્ય ઉવાચ। 8-31-34x (4916) 
વિરમ વિરમ કર્ણ કત્થના--
દતિરભસોઽપ્યતિવાચમુક્તવાન્। 
ક્વ ચ હિ નરવરો ધનઞ્જયઃ
ક્વ પુનરિહ ત્વમહો નરાધમઃ॥  8-31-34 (56412) 
યદુસદનમુપેન્દ્રપાલિતં
ત્રિદિવમિવામરરાજરક્ષિતમ્। 
પ્રસભમતિવિલોડ્ય કો હરે--
ત્પુરુષવરાવરજામૃતેઽર્જુનાત્॥  8-31-35 (56413) 
ત્રિભુવનસૃજમીશ્વરેશ્વરં
ક ઇહ પુમાન્ભવમાહ્વયેદ્યુધિ। 
મૃગવધકલહે ઋતેઽર્જુનાત્
સુરપતિવીર્યસમપ્રભાવતઃ॥  8-31-36 (56414) 
અસુરસુરમહોરગાન્નરાન્
ગરુડપિશાચસયક્ષરાક્ષસાન્। 
ઇષુભિરજયદગ્નિગૌરવાત્
સ્વભિલષિતં ચ હવિર્દદૌ જયઃ॥  8-31-37 (56415) 
સ્મરસિ નનુ યદા પરૈર્હૃતઃ
સહધૃતરાષ્ટ્રસુતો વિમોક્ષિતઃ। 
અધિરથજ નરોત્તમૈર્યુતાન્
કુરુષુ બહૂન્વિનિહત્ય તાનરીન્॥  8-31-38 (56416) 
પ્રથમમપિ પલાયિતે ત્વયિ
પ્રિયકલહા ધૃતરાષ્ટ્રસૂનવઃ। 
સ્મરસિ નનુ યદા પ્રમોચિતાઃ
ખચરગણાનવજિત્ય પાણ્ડવૈઃ॥  8-31-39 (56417) 
સમુદિતબલવાહનાઃ પુનઃ
પુરુષવરેણ જિતાઃ સ્થ ગોગ્રહે। 
સગુરુગુરુસુતાઃ સભીષ્મકાઃ
કિમુ ન જિતઃ સ તદા ત્વયાઽર્જુનઃ॥  8-31-40 (56418) 
ઇદમપરમુપસ્થિતં પુન--
સ્તવ નિધનાય સુયુદ્વમદ્ય વૈ। 
યદિ ન રિપુભયાત્પલાયસે
સમરગતોઽદ્ય હતોઽસિ સૂતજ॥  8-31-41 (56419) 
સઞ્જય ઉવાચ। 8-31-42x (4917) 
ઇતિ બહુપરુષં પ્રભાષતિ
પ્રમનસિ મદ્રપતૌ રિપુસ્તવમ્। 
ભૃશમભિરુષિતઃ સરન્તપઃ
કુરુપૃતનાપતિરાહ મદ્રપમ્॥  8-31-42 (56420) 
કર્ણ ઉવાચ। 8-31-43x (4918) 
ભવતુ ભવતુ કિં વિકત્થસે
નનુ મર્મ તસ્ય હિ યુદ્ધમુદ્યતમ્। 
યદિ સ જયતિ મામિહાહવે
તત ઇદમસ્તુ સુકત્થિતં તવ॥  8-31-43 (56421) 
સઞ્જય ઉવાચ। 8-31-44x (4919) 
એવમસ્ત્વિતિ મદ્રેશ ઉક્ત્વા નોત્તરમુક્તવાન્।
યાહિ શલ્યેતિ ચાપ્યેનં કંર્ણઃ પ્રાહ યુયુત્સયા॥ 8-31-44 (56422) 
સ રથઃ પ્રયયૌ શત્રૂન્નિઘ્નતઃ શલ્યસારથિઃ।
નિઘ્નન્નમિત્રાન્સમરે તમોઘ્નઃ સવિતા યથા॥ 8-31-45 (56423) 
તતઃ પ્રાયાત્પ્રીતિમાન્વૈ રથેન
વૈયાઘ્રેણ શ્વેતયુજાઽથ કર્ણઃ। 
સ ચાલોક્ય ધ્વજિનીં પાણ્ડવાનાં
ધનઞ્જયં ત્વરયા પર્યપૃચ્છત્॥ ॥  8-31-46 (56424) 
 
ઇતિ શ્રીમન્મહાભારતે કર્ણપર્વણિ એકત્રિંશોઽધ્યાયઃ॥ 31 ॥

Mahabharata - Karna Parva - Chapter Footnotes

8-31-2 તરસ્વિનામશ્વાદીનામ્॥ 8-31-3 રરાસ શબ્દં ચકાર॥ 8-31-4 નિઃસરન્તો યુદ્ધાર્થમિતિ શેષઃ। સૂર્યાત્સૂર્યમારભ્ય। સૂર્યાદયોઽન્યોન્યં યુધ્યન્તીત્યર્થઃ॥ 8-31-12 ભીષ્મદ્રોણૌ અતિક્રાન્તં વીર્યં યયોસ્તાવતિવીર્યૌ સમીક્ષ્ય સ્વકૃત્યમાલોચ્ય જગાદેત્યુત્તરેણાન્વયઃ॥ 8-31-16 8-31-18 આતુરાન્ આસન્નમૃત્યૂન્॥ 8-31-19 ભાવxxxxxમાતિ નિશ્ચયમ્॥ 8-31-20 અસ્ત્રાદીનિ મનુષ્યસ્ય સુખાયxxxxxxગિતિ સમ્બન્ધઃ॥ 8-31-21 ઉપાસ્ત ઉપાતિષ્ઠત। ત્રાતુમિxxxxxx અસ્ત્રાદિ॥ 8-31-25 તેષાં ભીષ્માદીનાં મધ્યે ન ગમિષ્યામીતિ ન અપિતુ ગમિષ્યામ્યેવેત્યર્થઃ। સઙ્ગ્રામાત્પલાયને હિ મિત્રસ્ય દુર્યોધનસ્ય દ્રોહઃ કૃતઃ સ્યાત્તચ્ચાસહ્યમ્॥ 8-31-26 જીવિતાન્તે આયુષઃ સમાપ્તૌ પ્રમોક્ષો મૃત્યુનિવર્તનમ્॥ 8-31-28 વૈયાઘ્રચર્માણં વ્યાઘ્રચર્મપરિવૃતમ્॥ 8-31-33 રણરભસસ્ય રણોત્કટસ્ય॥ 8-31-34 અતિરભસોઽપિ ત્વં અતિવાચં સ્વસામર્થ્યાદધિકામ્॥ 8-31-35 પુરુષવરસ્ય કૃષ્ણસ્યાવરજાં કનીયસીં સુભદ્રામ્॥ 8-31-39 ખચરગણાન્ ગન્ધર્વાન્॥ 8-31-46 શ્વેતયુજા શ્વેતાશ્વયુજા॥ 8-31-31 એકત્રિંશોઽધ્યાયઃ॥





કર્ણપર્વ - અધ્યાય 032

॥ શ્રીઃ ॥

8.32. અધ્યાયઃ 032 

Mahabharata - Karna Parva - Chapter Topics

કર્ણેન સ્વસ્યાર્જુનપ્રદર્શકાય તદભિમતપારિતોષિકપ્રદાનપ્રતિજ્ઞાનમ્॥ 1 ॥

Mahabharata - Karna Parva - Chapter Text

8-32-0 (56425) 
સઞ્જય ઉવાચ। 8-32-0x (4920) 
પ્રયત્નેન તદા કર્ણો હર્ષયન્વાહિનીં તવ।
એકૈકં સમરે દૃષ્ટ્વા પાણ્ડવં પર્યપૃચ્છત॥ 8-32-1 (56426) 
યો મમાદ્ય મહાત્માનં દર્શયેચ્છ્વેતવાહનમ્।
તસ્મૈ દદ્યામભિપ્રેતં ધનં યન્મનસેચ્છતિ॥ 8-32-2 (56427) 
ન ચેત્તદભિમન્યેત તસ્મૈ દદ્યામહં પુનઃ।
શકટં રત્નસમ્પૂર્ણં યો મે બ્રૂયાદ્વનઞ્જયમ્॥ 8-32-3 (56428) 
ન ચેત્તદભિમન્યેત પુરુષોઽર્જુનદર્શિવાન્।
શતં દદ્યાં ગવાં તસ્મૈ નૈત્યકં કાંસ્યદોહનમ્॥ 8-32-4 (56429) 
શતં ગ્રામવરાંશ્ચૈવ દદ્યામર્જુનદર્શિને।
તથા તસ્મૈ પુનર્દદ્યાં શ્વેતમશ્વતરીરથમ્। 
યુક્તમઞ્જનકેશીભિર્યો મે બ્રૂયાદ્વનઞ્જયમ્॥  8-32-5 (56430) 
ન ચેત્તદભિમન્યેત પુરુષોઽર્જુનદર્શિવાન્।
અન્યં વાઽસ્મૈ પુનર્દદ્યાં સૌવર્ણં હસ્તિષઙ્ગવમ્॥ 8-32-6 (56431) 
તથાપ્યસ્મૈ પુનર્દદ્યાં સ્ત્રીણાં શતમલઙ્કૃતમ્।
શ્યામાનાં નિષ્કકણ્ઠીનાં ગીતવાદ્યવિપશ્ચિતામ્॥ 8-32-7 (56432) 
ન ચેત્તદભિમન્યેત પુરુષોઽર્જુનદર્શિવાન્।
તસ્મૈ દદ્યાં શતં નાગાઞ્શતં ગ્રામાઞ્શતં રથાન્॥ 8-32-8 (56433) 
સુવર્ણસ્ય ચ મુખ્યસ્ય હયાગ્ર્યાણાં શતં શતાન્।
ઋદ્વ્યા ગુણૈઃ સુદાન્તાંશ્ચ ધુર્યવાહાન્સુશિક્ષિતાન્॥ 8-32-9 (56434) 
તથા સુવર્ણશૃઙ્ગીણાં ગોધેનૂનાં ચતુઃશતમ્।
દદ્યાં તસ્મૈ સવત્સાનાં યો મે બ્રૂયાદ્વનઞ્જયમ્॥ 8-32-10 (56435) 
ન ચેત્તદભિમન્યેત પુરુષોઽર્જુનદર્શિવાન્।
અન્યદસ્મૈ વરં દદ્યાં શ્વેતાન્પઞ્ચશતાન્હયાન્॥ 8-32-11 (56436) 
હેમભાણ્ડપરિચ્છન્નાન્સુમૃષ્ટમણિભૂષણાન્।
સુદાન્તાનપિ ચૈવાહં દદ્યામષ્ટાદશાપરાન્॥ 8-32-12 (56437) 
રથં ચ શુભ્રં સૌવર્ણં દદ્યાં તસ્મૈ સ્વલઙ્કૃતમ્।
યુક્તં પરમકામ્ભોજૈર્યો મે બ્રૂયાદ્વનઞ્જયમ્॥ 8-32-13 (56438) 
ન ચેત્તદભિમન્યેત પુરુષોઽર્જુનદર્શિવાન્।
અન્યદસ્મૈ વરં દદ્યાં કુઞ્જરાણાં શતાનિ ષટ્॥ 8-32-14 (56439) 
કાઞ્ચનૈર્વિવિધૈર્ભાણ્ડૈરાચ્છન્નાન્હેમમાલિનઃ।
ઉત્પન્નાનપરાન્તેષુ વિનીતાન્હસ્તિશિક્ષકૈઃ॥ 8-32-15 (56440) 
ન ચેત્તદભિમન્યેત પુરુષોઽર્જુનદર્શિવાન્।
અન્યદસ્મૈ વરં દદ્યાં વૈશ્યગ્રામાંશ્ચતુર્દશ॥ 8-32-16 (56441) 
સુસ્ફીતાન્ધનસંયુક્તાન્પ્રત્યાસન્નવનોદકાન્।
અકુતોભયાન્સુસમ્પન્નાન્રાજભોજ્યાંશ્ચતુર્દશ॥ 8-32-17 (56442) 
દાસીનાં નિષ્કકણ્ઠીનાં માગધીનાં શતં તથા।
પ્રત્યગ્રવયસાં દદ્યાં યો મે બ્રૂયાદ્ધનઞ્જયમ્॥ 8-32-18 (56443) 
ન ચેત્તદભિમન્યેત પુરુષોઽર્જુનદર્શિવાન્।
અન્યં તસ્મૈ વરં દદ્યાં યમસૌ કામયેત્સ્વયમ્॥ 8-32-19 (56444) 
પુત્રદારાન્વિહાયૈવ યદન્યદ્વિત્તમસ્તિ મે।
તચ્ચ તસ્મૈ પુનર્દદ્યાં યદ્યચ્ચ મનસેચ્છતિ॥ 8-32-20 (56445) 
હત્વા ચ સહિતૌ કૃષ્ણૌ તયોર્વિત્તાનિ સર્વશઃ।
તસ્મૈ દદ્યામહં યો મે પ્રબ્રૂયાત્કેશવાર્જુનૌ॥ 8-32-21 (56446) 
સઞ્જય ઉવાચ। 8-32-22x (4921) 
એતા વાચઃ સુબહુશઃ કર્ણ ઉચ્ચારયન્યુધિ।
દધ્મૌ સાગરસમ્ભૂતં સુસ્વરં શઙ્ખમુત્તમમ્॥ 8-32-22 (56447) 
તા વાચઃ સૂતપુત્રસ્ય તથા યુક્તા નિશમ્ય તુ।
દુર્યોધનો મહારાજ સંહૃષ્ટઃ સાનુજોઽભવત્॥ 8-32-23 (56448) 
તતો દુન્દુભિનિર્ઘોષો મૃદઙ્ગાનાં ચ સર્વશા।
સિંહનાદઃ સવાદિત્રઃ કુઞ્ચરાણાં ચ નિઃસ્વનઃ॥ 8-32-24 (56449) 
પ્રાદુરાસીત્તદા રાજંસ્ત્વત્સૈન્યે પુરુષર્ષભ।
યોધાનાં સમ્પ્રહૃષ્ટાનાં તથા સમભવત્સ્વનઃ॥ 8-32-25 (56450) 
તથા પ્રહૃષ્ટે સૈન્યે તં પ્લુવમાનં મહારથમ્।
વિકત્થમાનં ચ તદા રાધેયમરિકર્શનમ્। 
મદ્રરાજઃ પ્રહસ્યેદં વચનં પ્રત્યભાષત॥ ॥  8-32-26 (56451) 
 
ઇતિ શ્રીમન્મહાભારતે કર્ણપર્વણિ દ્વાત્રિંશોઽધ્યાયઃ॥ 32 ॥

Mahabharata - Karna Parva - Chapter Footnotes

8-32-3 અભિમન્યેત અલ્પમિત્યવજાનીત॥ 8-32-5 અઞ્જનકેશીભિઃ કૃષ્ણકેશીભિરશ્વતરીભિર્યુવતીભિર્વા યુક્તમ્॥ 8-32-6 હસ્તિષઙ્ગવં હસ્તિષટ્કમ્ ષટ્રત્વે ષઙ્ગવજિત્યનેન ષઙ્ગવચ્પ્રત્યયઃ। હસ્તિષઙ્ગવમિચ્છન્તિ વીરાઃ ષટ્કે ચ દન્તિનામિતિ પ્રાઞ્ચઃ। અન્યં વા સૌવર્ણરથમિતિ શેષઃ। હસ્તિતુલ્યાઃ ષટ્ ગાવ ઉક્ષાણો યસ્મિન્ તમ્। ષટ્હસ્તિન એવ ગોવત્ વોઢારો યસ્ય તાદૃશમ્॥ 8-32-7 શ્યામાનામપ્રજાતાનામ્। નિષ્કમુરોભૂષણમ્॥ 8-32-9 શતંશતાન્દશસહસ્રાણિ। ઋદ્વ્યા પુષ્ટ્યા। સુદાન્તાન્ વિનીતાન્। ધુર્યવાહાન્ રથોદ્વહનક્ષમાન્॥ 8-32-12 ભાણ્ડમાભરણમ્॥ 8-32-15 અપરાન્તેષુ પશ્ચિમકચ્છેષુ॥ 8-32-18 પ્રત્યગ્રવયસામભિનવયૌવનાનામ્॥ 8-32-26 પ્લવમાનં પ્રયાન્તમ્॥ 8-32-32 દ્વાત્રિંશોઽધ્યાયઃ॥





કર્ણપર્વ - અધ્યાય 033

॥ શ્રીઃ ॥

8.33. અધ્યાયઃ 033 

Mahabharata - Karna Parva - Chapter Topics

કર્ણગર્વોક્તિમસહમાનેન શલ્યેન તદ્ગ્રર્હણમ્॥ 1 ॥

Mahabharata - Karna Parva - Chapter Text

8-33-0 (56452) 
શલ્ય ઉવાચ। 8-33-0x (4922) 
મા સૂતપુત્ર મન્યેત(થાઃ) સૌવર્ણં હસ્તિષઙ્ગવમ્।
પ્રયચ્છસિ મુધૈવ ત્વં દ્રક્ષ્યસ્યદ્ય ધનઞ્જયમ્॥ 8-33-1 (56453) 
મા સૂતપુત્ર દાનેન સૌવર્ણં હસ્તિષઙ્ગવમ્।
પ્રયચ્છ પુરુષાયાદ્ય દ્રક્ષ્યસિ ત્વં ધનઞ્જયમ્॥ 8-33-2 (56454) 
બલેન મત્તસ્ત્યજસિ વસુ વૈશ્રવણો યથા।
અયત્નેનૈવ રાધેય દ્રષ્ટાસ્યદ્ય ધનઞ્જયમ્॥ 8-33-3 (56455) 
પુરા સૃજસિ યચ્ચાપિ વિત્તં બહુ ચ મૂઢવત્।
અપાત્રદાનાદ્યે દોષાસ્તાન્મોહાન્નાવબુધ્યસે॥ 8-33-4 (56456) 
યત્પ્રવેદયસે વિત્તં બહુ તેન ખલુ ત્વયા।
શક્યં બહુવિધૈર્યજ્ઞૈર્યષ્ટું સૂત યજસ્વ તૈઃ॥ 8-33-5 (56457) 
યચ્ચ પ્રાર્થયસે હન્તું કૃષ્ણૌ મોહાદ્વૃથૈવ તત્।
ન હિ શુશ્રુમ સમ્મર્દે ક્રોષ્ટ્રા સિંહૌ નિપાતિતૌ॥ 8-33-6 (56458) 
અપ્રાર્થિતં પ્રાર્થયસે સુહૃદો ન હિ સન્તિ તે।
યે ત્વાં નિવારયન્ત્યાશુ પ્રપતન્તં હુતાશને॥ 8-33-7 (56459) 
કાર્યાકાર્યં ન જાનીષે કાલપક્કોઽસ્યસંશયમ્।
બહ્વબદ્ધમકર્ણીયં કો હિ બ્રૂયાજ્જિજીવિષુઃ॥ 8-33-8 (56460) 
સમુદ્રતરણં દોર્ભ્યાં કણ્ઠે બદ્ધ્વા યથા શિલામ્।
ગિર્યગ્રાદ્વા નિપતનં તાદૃક્ત્વ ચિકીર્ષિતમ્॥ 8-33-9 (56461) 
સહિતઃ સર્વયોધૈસ્ત્વં વ્યૂઢાનીકૈઃ સુરક્ષિતઃ।
ધનઞ્જયેન યુધ્યસ્વ શ્રેયશ્ચેત્પ્રાપ્તુમિચ્છસિ॥ 8-33-10 (56462) 
હિતાર્થં ધાર્તરાષ્ટ્રસ્ય બ્રવીમિ ત્વાં ન હિંસયા।
શ્રદ્ધસ્વેદં મયા પ્રોક્તં યદિ તેઽસ્તિ જિજીવિષા॥ 8-33-11 (56463) 
કર્ણ ઉવાચ। 8-33-12x (4923) 
સ્વબાહુવીર્યમાશ્રિત્ય પ્રાર્થયામ્યર્જુનં રણે।
ત્વં તુ મિત્રમુખઃ શત્રુર્માં ભીષયિતુમિચ્છસિ॥ 8-33-12 (56464) 
ન મામસ્માદભિપ્રાયાત્કશ્ચિદદ્ય નિવર્તયેત્।
અપીન્દ્રો વજ્રમુદ્યમ્ય કિમુ મર્ત્યઃ કથઞ્ચન॥ 8-33-13 (56465) 
સઞ્જય ઉવાચ। 8-33-14x (4924) 
ઇતિ કર્ણસ્ય વાક્યાન્તે શલ્યઃ પ્રાહોત્તરં વચઃ।
ચુકોપયિષુરત્યર્થં કર્ણં મદ્રેશ્વરઃ પુનઃ॥ 8-33-14 (56466) 
યદા વૈ ત્વાં ફલ્ગુનબાહુવેગા--
જ્જ્યાચોદિતા વેગવન્તોઽગ્નિકલ્પાઃ। 
અન્વેતારઃ કઙ્કપત્રાઃ શિતાગ્રા--
સ્ત્યક્ષ્યત્યેષા સ્વાં તદા કર્ણ બુદ્ધિઃ॥  8-33-15 (56467) 
યદા દિર્વ્ય ધનુરાદાય પાર્થઃ
પ્રતાપયન્પૃતનાં સવ્યસાચી। 
ત્વાં મર્દયિષ્યત્યસુખૈઃ પૃષત્કૈ--
સ્તદાપૃચ્છાં ત્યક્ષ્યસે પાણ્ડવસ્ય॥  8-33-16 (56468) 
બાલશ્ચન્દ્રં માતુરઙ્કે શયાનો
યથા કશ્ચિત્પ્રાર્થયતેઽપહર્તુમ્। 
તદ્વન્મોહાદ્દયોતામાનં રથસ્થં
જેતું પાર્થં કાઙ્ક્ષસે સૂતપુત્ર॥  8-33-17 (56469) 
હરાદસ્ત્રં તીક્ષ્ણધારં યથાઽદ્ય
સર્વાણિ ગાત્રાણિ નિકર્ષસિ ત્વમ્। 
સુતીક્ષ્ણશસ્ત્રોપમકર્મણેહ
યુયુત્સસે ફલ્ગુનેનાદ્ય કર્ણ॥  8-33-18 (56470) 
હન્યાદસિં તીક્ષ્ણધારં યથાઽતઃ
સુતેજનં નિહિતં વૈ પૃથિવ્યામ્। 
તથા ખનસ્યદ્ય શિતાન્પૃષત્કા--
ન્યથાર્થયસ્યર્જુનેનેહ યુદ્ધમ્॥  8-33-19 (56471) 
ત્રિશૂલમાશ્લિષ્ય સુતીક્ષ્ણધારં
સર્વાણિ ગાત્રાણિ વિઘર્ષસિ ત્વમ્। 
સુતીક્ષ્ણધારોપમકર્મણા ત્વં
યુયુત્સસે યોઽર્જુનેનાદ્ય કર્ણ॥  8-33-20 (56472) 
ક્રુદ્ધં સિંહં કેસરિણં બૃહન્તં
બાલો મૂઢઃ ક્ષુદ્રમૃગસ્તરસ્વી। 
સમાહ્વયેદ્વૃષ્ટમુપેત્ય યોદ્ધું
તથા ત્વમદ્યાહ્વયસે હિ પાર્થમ્॥  8-33-21 (56473) 
મા સૂતપુત્રાહ્વય રાજપુત્રં
મહાવીર્યં કેસરિણં યથૈવ। 
વને શૃગાલઃ પિશિતેન તૃપ્તઃ
પાર્થં સમાસાદ્ય વિનઙ્ક્ષ્યસિ ત્વમ્॥  8-33-22 (56474) 
ઈષાદન્તં મહાનાગં પ્રભિન્નકરટામુખમ્।
શશકો હયસે યુદ્વે કર્ણ પાર્થં ધનઞ્જયમ્॥ 8-33-23 (56475) 
વિલસ્થં કૃષ્ણસર્પં ત્વં જાલ્યાત્કાષ્ઠેન વિધ્યસિ।
મહાવિષં પૂર્ણકોપં યત્પાર્થં યોદ્વુમિચ્છસિ॥ 8-33-24 (56476) 
સિંહં કેસરિણં ક્રુદ્ધમભિક્રમ્યાભિનર્દસે।
શૃગાલ ઇવ મૂઢસ્ત્વં નૃસિંહં કર્ણ પાણ્ડવમ્॥ 8-33-25 (56477) 
સુપર્ણં પતગશ્રેષ્ઠં વૈનતેયં તરસ્વિનમ્।
સ્વગેવાહ્વયસે પાર્થં તથા કર્ણં ધનઞ્જયમ્॥ 8-33-26 (56478) 
સર્વામ્ભસાં નિધિં ભીમં મૂર્તિમન્તં ઝષાકુલમ્।
ચન્દ્રોદયે વિવર્ધન્તમપ્લુવસ્ત્વં તિતીર્ષસિ॥ 8-33-27 (56479) 
ઋષભં દુન્દુભિગ્રીવં તીક્ષ્ણશૃઙ્ગં પ્રહારિણમ્।
વત્સ આહ્વયસે યુદ્વે કર્ણ પાર્થં ધનઞ્જયમ્॥ 8-33-28 (56480) 
મહામેઘં મહાઘોષં દર્દુરઃ પ્રતિનર્દસિ।
બાણતોયપ્રદં કાલે નરપર્જન્યમર્જુનમ્॥ 8-33-29 (56481) 
યથા ચ શ્વા ગૃહસ્થસ્તુ વ્યાઘ્રં વનગતં ભષેત્।
તથા ત્વં ભષસે કર્ણ નરવ્યાઘ્રં ધનઞ્જયમ્॥ 8-33-30 (56482) 
શૃગાલો હિ વને કર્ણ શશૈઃ પરિવૃતો વસન્।
મન્યતે સિંહમાત્માનં યાવત્સિંહં ન પશ્યતિ॥ 8-33-31 (56483) 
તથા ત્વમપિ રાધેય સિંહમાત્માનમિચ્છસિ।
અપશ્યઞ્શત્રુદમનં નરસિંહં રણેઽર્જુનમ્॥ 8-33-32 (56484) 
વ્યાઘ્રં ત્વં મન્યસેઽઽત્માનં યાવત્કૃષ્ણૌ ન પશ્યસિ।
સમાસ્થિતાવેકરથે સૂર્યાચન્દ્રમસાવિવ॥ 8-33-33 (56485) 
યાવદ્ગ્રાણ્ડીવઘોષં ત્વં ન શૃણોષિ મહાહવે।
તાવદેવ ત્વયા કર્ણ શક્યં વક્તું યથેચ્છસિ॥ 8-33-34 (56486) 
રથશઙ્ખધનુઃશબ્દૈર્નાદયન્તં દિશો દશ।
નર્દન્તમિવ શાર્દૂલં દૃષ્ટ્વા ક્રોષ્ટા ભવિષ્યસિ॥ 8-33-35 (56487) 
નિત્યમેવ શૃગાલસ્ત્વં નિત્યં સિંહો ધનઞ્જયઃ।
વીરપ્રદ્વેષણાન્મૂઢ તસ્માત્ક્રોષ્ટેવ લક્ષ્યસે॥ 8-33-36 (56488) 
યથાઽઽખુઃ સ્યાદ્વિડાલશ્ચ શ્વા વ્યાઘ્રશ્ચ બલાબલે।
યથા શૃગાલઃ સિંહશ્ચ યથા ચ શશકુઞ્જરૌ॥ 8-33-37 (56489) 
યથાઽનૃતં ચ સત્યં ચ યથા ચાપિ વિષામૃતે।
તથા ત્વમપિ પાર્થશ્ચ પ્રખ્યાતાવાત્મકર્મભિઃ॥ ॥ 8-33-38 (56490) 
 
ઇતિ શ્રીમન્મહાભારતે કર્ણપર્વણિ ત્રયસ્ત્રિંશોઽધ્યાયઃ॥ 33 ॥

Mahabharata - Karna Parva - Chapter Footnotes

8-33-3 વસુ વિત્તમ્। દ્રષ્ટાસિ દ્રક્ષ્યસિ॥ 8-33-8 અબદ્ધં અનર્થકમ્। અકર્ણીયં અનાકર્ણનીયમ્॥ 8-33-10 સહિતો યુધ્યસ્વ નત્વેકાકી॥ 8-33-27 ઝષૈર્મીનૈરાકુલં પૂર્ણમ્। અપ્લવઃ બાહુભ્યામિત્યર્થઃ॥ 8-33-28 દુર્ન્દુભિગ્નીવં દુન્દુભિખનકણ્ઠમ્॥ 8-33-33 ત્રયસ્ત્રિંશોઽધ્યાયઃ॥





કર્ણપર્વ - અધ્યાય 034

॥ શ્રીઃ ॥

8.34. અધ્યાયઃ 034 

Mahabharata - Karna Parva - Chapter Topics

કર્ણેન મર્મોદ્ધાટનપૂર્વકં શલ્યગર્હણમ્॥ 1 ॥

Mahabharata - Karna Parva - Chapter Text

8-34-0 (56491) 
સઞ્જય ઉવાચ। 8-34-0x (4925) 
અધિક્ષિપ્તસ્તુ રાધેયઃ શલ્યેનામિતતેજસા।
શલ્યમાહ સુસઙ્ક્રુદ્ધો વાક્શલ્યમવધારયન્॥ 8-34-1 (56492) 
કર્ણ ઉવાચ। 8-34-2x (4926) 
ગુણાન્ગુણવતાં શલ્ય ગુણવાન્વેત્તિ નાગુણઃ।
ત્વં તુ નિત્યં ગુણૈર્હીનઃ કિં જ્ઞાસ્યસિ ગુણાગુણાન્॥ 8-34-2 (56493) 
અર્જુનસ્ય મહાસ્ત્રાણિ ક્રોધં વીર્યં ધનુઃ શરાન્।
અહં શલ્યાભિજાનામિ ન ત્વં જાનાસિ તત્તથા॥ 8-34-3 (56494) 
તથા કૃષ્ણસ્ય માહાત્મ્યમૃષભસ્ય મહીક્ષિતામ્।
યથાહં શલ્ય જાનામિ ન ત્વં જાનાસિ તત્તથા॥ 8-34-4 (56495) 
એવમેવાત્મનો વીર્યમહં વીર્યં ચ પાણ્ડવે।
જાનંસ્તાવાહ્વયે યુદ્ધે શલ્ય નાગ્નિં પતઙ્ગવત્॥ 8-34-5 (56496) 
અસ્તિ ચાઽયમિષુઃ શલ્ય સુપુઙ્ખો રક્તભોજનઃ।
એકસ્તૂણીશયઃ પત્રી સુધૌતઃ સમલઙ્કૃતઃ॥ 8-34-6 (56497) 
શેતે ચન્દનચૂર્ણેન પૂજિતો બહુલાઃ સમાઃ।
આહેયો વિષવાનુગ્રો નરાશ્વદ્વિપસઙ્ઘહા॥ 8-34-7 (56498) 
ઘોરરૂપો મહારૌદ્રસ્તનુત્રાસ્થિવિદારણઃ।
નિર્ભિન્દ્યાં યેન રુષ્ટોઽહમપિ મેરું મહાગિરિમ્॥ 8-34-8 (56499) 
તમહં જાતુ નાસ્યેયમન્યસ્મિન્ફલ્ગુનાદૃતે।
કૃષ્ણાદ્વા દેવકીપુત્રાત્સત્યં ચાપિ શૃણુષ્વ મે॥ 8-34-9 (56500) 
તેનાહમિષુણા શલ્ય વાસુદેવધનઞ્જયૌ।
યોત્સ્યે પરમસંરબ્ધૌ તત્કર્મ સદૃશં મમ॥ 8-34-10 (56501) 
સર્વેષાં વૃષ્ણિવીરાણાં કૃષ્ણે લક્ષ્મીઃ પ્રતિષ્ઠિતા।
સર્વેષાં પાણ્ડુપુત્રાણાં જયઃ પાર્થે પ્રતિષ્ઠિતઃ। 
ઉભયં તુ સમાસાદ્ય કો નિવર્તિતુમર્હતિ॥  8-34-11 (56502) 
તાવેતૌ પુરુષવ્યાઘ્રૌ સમેતૌ સ્યન્દને સ્થિતૌ।
મામેકમભિસંયુદ્ધૌ સુજાતં પશ્ય શલ્ય મે॥ 8-34-12 (56503) 
પિતૃષ્વસામાતુલજૌ ભ્રાતરાવપરાજિતૌ।
મણી સૂત્ર ઇવ પ્રોતૌ દ્રષ્ટાસિ નિહતૌ મયા॥ 8-34-13 (56504) 
અર્જુને ગાણ્ડિવં કૃષ્ણે ચક્રં તાર્ક્ષ્યકપિધ્વજૌ।
ભીરૂણાં ત્રાસજનનં શલ્ય હર્ષકરં મમ॥ 8-34-14 (56505) 
ત્વં તુ દુષ્પ્રકૃતિર્મૂઢો મહાયુદ્વેષ્વકોવિદઃ।
ભયાવદીર્ણઃ સન્ત્રાસાદબદ્ધં બહુઃ ભાષસે॥ 8-34-15 (56506) 
સંસ્તૌષિ તૌ તુ કેનાપિ હેતુના ત્વં કુદેશજ।
તૌ હત્વા સમરે હન્તા ત્વામદ્ય સહ બાન્ધવમ્॥ 8-34-16 (56507) 
પાપદેશજ દુર્બુદ્ધે ક્ષુદ્ર ક્ષત્રિયપાંસન।
સુહૃદ્રૂપો રિપુઃ કિં માં કૃષ્ણાભ્યાં ભીષયિષ્યસિ॥ 8-34-17 (56508) 
તૌ વા મામદ્ય હન્તારૌ હનિષ્યે વાઽપિ તાવહમ્।
નાહં બિભેમિ કૃષ્ણાભ્યાં વિજાનન્નાત્મનો બલમ્॥ 8-34-18 (56509) 
વાસુદેવસહસ્રં વા ફલ્ગુનાનાં શતાનિ વા।
અહમેકો હનિષ્યામિ જોષમાસ્સ્વ કુદેશજ॥ 8-34-19 (56510) 
સ્ત્રિયો બાલાશ્ચ વૃદ્વાશ્ચ પ્રાયઃ ક્રીડાગતા જનાઃ॥  8-34-20 (56511) 
યા ગાથાઃ સમ્પ્રગાયન્તિ કુર્વતોઽધ્યયનં યથા।
તા ગાથાઃ શૃણુ મે શલ્ય મદ્રકેષુ દુરાત્મસુ॥ 8-34-21 (56512) 
બ્રાહ્મણૈઃ કથિતાઃ પૂર્વં યથાવદ્રાજસન્નિધૌ।
શ્રુત્વા ચૈકમના મૂઢ મમ વા બ્રૂહિ ચોત્તરમ્॥ 8-34-22 (56513) 
મિત્રધ્રુઙ્મદ્રકો નિત્યં યો નો દ્વેષ્ટિ સ મદ્રકઃ।
મદ્રકે સઙ્ગતં નાસ્તિ ક્ષુદ્રવાક્યે નરાધમે॥ 8-34-23 (56514) 
દુરાત્મા મદ્રકો નિત્યં નિત્યમાનૃતિકોઽનૃજુઃ।
યચ્ચાન્યદપિ દૌરાત્મ્યં મદ્રકેષ્વિતિ નઃ શ્રુતમ્॥ 8-34-24 (56515) 
પિતા પુત્રશ્ચ માતા ચ શ્વશ્રૂશ્વશુરમાતુલાઃ।
ભગિની દુહિતા ભ્રાતા નપ્તાઽન્યે તે ચ બાન્ધવાઃ॥ 8-34-25 (56516) 
વયસ્યાભ્યાગતાશ્ચાન્યે દાસીદાસાશ્ચ સઙ્ગતાઃ।
પુમ્ભિર્વિમિશ્રા નાર્યશ્ચ જ્ઞાતાજ્ઞાતાઃ સ્વયેચ્છયા॥ 8-34-26 (56517) 
યેષાં ગૃહેષ્વશિષ્ટાનાં સક્તુમદ્યાશિનાં સદા।
પીત્વા શીધુ સગોમાંસં ક્રન્દન્તિ ચ હસન્તિ ચ॥ 8-34-27 (56518) 
ગાયન્તિ ચાપ્યબદ્ધાનિ પ્રવર્તન્તે ચ કામતઃ।
કામપ્રલાપિનોઽન્યોન્યં તેષુ ધર્મઃકથં ભવેત્॥ 8-34-28 (56519) 
મદ્રકેષ્વવલિપ્તેષુ પ્રખ્યાતાશુભકર્મસુ।
નાપિ વૈરં ન સૌહાર્દં મદ્રકેણ સમાચરેત્॥ 8-34-29 (56520) 
મદ્રકે સઙ્ગતં નાસ્તિ મદ્રકો હિ સદા મલઃ।
મદ્રકેષુ ચ સંસૃષ્ટં શૌચં ગાન્ધારકેષુ ચ॥ 8-34-30 (56521) 
રાજયાજકયાજ્યે હિ યથા દત્તં હવિર્નશેત્।
શૂદ્રસંસ્કારકો વિપ્રો યથા યાતિ પરાભવમ્॥ 8-34-31 (56522) 
યથા બ્રહ્મદ્વિષો નિત્યં ગચ્છન્તીહ પરાભવમ્।
યથૈવ સંગતં કૃત્વા નરઃ પતતિ મદ્રકૈઃ॥ 8-34-32 (56523) 
બાલેષ્વપિ સદા ન સ્મ ધનં વૃશ્ચિક તે વિષમ્।
આથર્વણેન મન્ત્રેણ સર્વશાન્તિઃ કૃતા મયા॥ 8-34-33 (56524) 
ઇતિ વૃશ્ચિકદષ્ટસ્ય વિષવેગહતસ્ય ચ।
કુર્વન્તિ ભેષજં પ્રાજ્ઞાઃ સત્યં તચ્ચાપિ દૃશ્યતે॥ 8-34-34 (56525) 
એવં વિદ્વઞ્જોષમાસ્સ્વ બ્રૂહિ ચાત્રોત્તરં વચઃ।
વાસાંસ્યુત્સૃજ્ય નૃત્યન્તિ સ્ત્રિયો મદ્યવિમોહિતાઃ॥ 8-34-35 (56526) 
મૈથુનેઽસઙ્ગતાશ્ચાપિ યથાકામવરાશ્ચ તાઃ।
તાસાં પુત્ર કથં ધર્મં મદ્રકો વક્તુમર્હતિ॥ 8-34-36 (56527) 
યાસ્તિષ્ઠન્ત્યઃ પ્રમેહન્તિ યથૈવોષ્ટ્રદશેરકાઃ।
તાસાં વિભ્રષ્ટધર્માણાં નિર્લજ્જાનાં તતસ્તતઃ। 
ત્વં પુત્રસ્તાદૃશીનાં હિ ધર્મં વક્તુમિહેચ્છસિ॥  8-34-37 (56528) 
સૌવીરકં યાચ્યમાના મદ્રિકા કર્ષતિ સ્ફિચૌ।
અદાતુકામા વચનમિદં વદતિ દારુણમ્॥ 8-34-38 (56529) 
મા માં સૌવીરકં કશ્ચિદ્યાચતાં દયિતં મમ।
પુત્રં દદ્યાં પતિં દદ્યાં ન તુ દદ્યાં સુવીરકમ્॥ 8-34-39 (56530) 
ગૌર્યો બૃહત્યો નિર્હીકા મદ્રિકાઃ કમ્પલાવૃતાઃ।
ઘસ્મરા નષ્ટશૌચાશ્ચ પ્રાય ઇત્યનુશુશ્રુમ॥ 8-34-40 (56531) 
પમેહિત્વા સ્ફિચૌ ભૂમૌ ઘર્ષન્ત્યો હીનશોધનાઃ।
શુદ્ધા નાદ્ભિર્ન મૃદ્ભિશ્ચ નિત્યોચ્છિષ્ટા ભવન્તિ હિ॥ 8-34-41 (56532) 
એવમાદિ મયાઽન્યૈર્વા શક્યં વક્તું ભવેદ્બહુ।
આકેશાન્તાન્નખાગ્રાચ્ચ વક્તવ્યેષુ કુકર્મસુ॥ 8-34-42 (56533) 
મદ્રકાઃ સિન્ધુસૌવીરા ધર્મં વિદ્યુઃ કથં ત્વિહ।
પાપદેશોદ્ભવા મ્લેચ્છા ધર્માણામવિચક્ષણાઃ॥ 8-34-43 (56534) 
એષ મુખ્યતમો ધર્મઃ ક્ષત્રિયસ્યેતિ નઃ શ્રુતમ્।
યદાજૌ નિહતઃ શેતે સદ્ભિઃ સમભિપૂજિતઃ॥ 8-34-44 (56535) 
આયુધાનાં સામ્પરાયે યન્મુઞ્ચેયમહં તતઃ।
મમૈષ પ્રથમઃ કલ્પો નિધને સ્વર્ગમિચ્છતઃ॥ 8-34-45 (56536) 
સોયં પ્રિયસખા ચાસ્મિ ધાર્તરાષ્ટ્રસ્ય ધીમતઃ।
તદર્થે હિ મમ પ્રાણા યચ્ચ મે વિદ્યતે વસુ॥ 8-34-46 (56537) 
વ્યક્તં ત્વમપ્યુપહિતઃ પાણ્ડવૈઃ પાપદેશજ।
યથા ચામિત્રવત્સર્વં ત્વમસ્માસુ પ્રવર્તસે॥ 8-34-47 (56538) 
કામં ન ખલુ શક્યોઽહં ત્વદ્વિધાનાં શતૈરપિ।
સઙ્ગ્રામાદ્વિમુખઃ કર્તું ધર્મજ્ઞ ઇવ નાસ્તિકૈઃ॥ 8-34-48 (56539) 
સારઙ્ગ ઇવ ઘર્માર્તઃ કામં વિલપ શુષ્ય ચ।
નાહં ભીષયિતું શક્યઃ ક્ષત્રધર્મે વ્યવસ્થિતઃ॥ 8-34-49 (56540) 
તનુત્યજાં નૃસિંહાનામાહવેષ્વનિવર્તિનામ્।
યા ગતિર્ગુરુણા પ્રોક્તા પ્રેમ્ણા રામેણ તાં સ્મરે॥ 8-34-50 (56541) 
સ્વેષાં ત્રાણાર્થમુદ્યન્તં વધાર્થં દ્વિષતામપિ।
વિદ્ધિ મામાસ્થિતં વૃત્તં પૌરૂરવસમુત્તમમ્॥ 8-34-51 (56542) 
ન તદ્ભૂતં પ્રપશ્યામિ ત્રિષુ લોકેષુ મદ્રપ।
યો મામસ્માદભિપ્રાયાદ્વારયેદિતિ મે મતિઃ॥ 8-34-52 (56543) 
એવં વિદ્વઞ્જોષમાસ્સ્વ ત્રાસાત્કિં બહુ ભાષસે।
ન ત્વાં હત્વા પ્રદાસ્યામિ ક્રવ્યાદ્ભ્યો મદ્રકાધમ્॥ 8-34-53 (56544) 
મિત્રપ્રતીક્ષયા શલ્ય ધૃતરાષ્ટ્રસ્ય ચોભયોઃ।
અપવાદતિતિક્ષાભિસ્ત્રિભિરેતૈર્હિ જીવસિ॥ 8-34-54 (56545) 
પુનશ્ચેદીદૃશં વાક્યં મદ્રરાજ વદિષ્યસિ।
શિરસ્તે પાતયિષ્યાસિ ગદયા વજ્રકલ્પયા॥ 8-34-55 (56546) 
શ્રોતારસ્ત્વિદમદ્યેહ દ્રષ્ટારો વ્રા કુદેશજ।
કર્ણં વા જઘ્નતુઃ કૃષ્ણૌ કર્ણો વા નિજઘાન તૌ॥ 8-34-56 (56547) 
એવમુક્ત્વા તુ રાધેયઃ પુનરેવ વિશામ્પતે।
અબ્રવીન્મદ્રરાજાનં યાહિયાહીત્યસમ્ભ્રમમ્॥ ॥ 8-34-57 (56548) 
 
ઇતિ શ્રીમન્મહાભારતે કર્ણપર્વણિ ચતુસ્ત્રિંશોઽધ્યાયઃ॥ 34 ॥

Mahabharata - Karna Parva - Chapter Footnotes

8-34-7 આહેયઃ સર્પમયઃ॥ 8-34-9 નાસ્યેયં ન ક્ષિપેયમ્॥ 8-34-12 સુજાતં શોભનં જન્મ॥ 8-34-13 પ્રોતૌ એકસૂત્રે મણીઇવ પ્રેમસમ્બદ્ધૌ॥ 8-34-19 જોષં તૂષ્ણીમ્। આસ્સ્વ તિષ્ઠ॥ 8-34-20 ક્રીડાગતાઃ લીલયા આગતાઃ॥ 8-34-21 મદ્રકેષુ કુત્સિતેષુમદ્રદેશેષુ॥ 8-34-22 ક્ષમ વા બ્રૂહિ ચોત્તરમ્ ઇતિ ઝ.પાઠઃ॥ 8-34-24 અનૃતેન ચરતીત્યાનૃતિકઃ॥ 8-34-26 પુમ્ભિઃ પુરુષૈઃ વિમિશ્રાઃ સઙ્ગતાઃ। ઇચ્છયા મૈથુનિનોઽજ્ઞાતવત્ જ્ઞાતા અપ્યવિગીતા ઇત્યર્થઃ॥ 8-34-27 યેષાં મદ્રકાણાં સક્તુમિશ્રિતમત્સ્યાશિનામ્। શીધુ મદ્યમ્॥ 8-34-30 મદ્રકેષુ સંસૃષ્ટં નષ્ટં એવં ગાન્ધારકેષુ શૌચં નષ્ટં ભવેત્॥ 8-34-31 રાજા યાજકો યસ્ય તસ્મિન્યાજ્યે હવિર્નષ્ટં ભવેત્॥ 8-34-32 યથૈવેતિ। યથા મદ્રકૈઃ સઙ્ગતં કૃત્વા પતતિ હેવૃશ્ચિક તથા તે વિષં હતમિત્યધ્યાહારઃ। યદ્યેતત્સત્યં તર્હિ તવ વિષં નશ્યત્વિતિ મન્ત્રેણ સર્વથા વિષં નશ્યતીત્યર્થઃ। મયેત્યાત્માનુભવસિદ્ધમિદમિતિ દ્યોતયતિ॥ 8-34-33 યથૈવેતિ। યથા મદ્રકૈઃ સઙ્ગતં કૃત્વા પતતિ હેવૃશ્ચિક તથા તે વિષં હતમિત્યધ્યાહારઃ। યદ્યેતત્સત્યં તર્હિ તવ વિષં નશ્યત્વિતિ મન્ત્રેણ સર્વથા વિષં નશ્યતીત્યર્થઃ। મયેત્યાત્માનુભવસિદ્ધમિદમિતિ દ્યોતયતિ॥ 8-34-36 યથાકામં વરયન્તિતાઃ। મૈથુને સઙ્ગતા યાશ્ચ તથા કામકરાશ્ચ હ। તાસાં પુત્રો મમ કથં મદ્રકો યોગમર્હતિ। ઇતિ ક.પાઠઃ યથેળકાઃ ઇતિ ટ. પાઠઃ॥ 8-34-37 પ્રમેહન્તિ મૂત્રયન્તે। દશેરકાઃ ગર્દભાઃ। યથૈવોષ્ટ્રા યથેળકાઃ ઇતિ ટ.પાઠઃ॥ 8-34-38 સુવીરકં કાઞ્જિકમ્। સ્ફિચૌ કટિપ્રોથૌ॥ 8-34-40 નિર્હીકાઃ નિર્લજ્જાઃ। ઘસ્મરાઃ બહુભક્ષકાઃ॥ 8-34-42 વક્તવ્યેષુ ગર્હણીયેષુ॥ 8-34-45 સામ્પરાયે સમૂહે સઙ્ગ્રાયે ઇત્યર્થઃ। મુઞ્જેયં જીવિતમિતિ શેષઃ॥ 8-34-47 ઉપહિતઃ ઉપજપ્ત॥ 8-34-49 સારઙ્ગ ઇવ ઘર્માન્તે ઇતિ ક.ડ.પાઠઃ॥ 8-34-54 અપવાદો નિન્દા તિતિક્ષા ચ તૈસ્ત્રિભિત્રહિતુભિઃ॥ 8-34-34 ચતુસ્ત્રિંશોઽધ્યાયઃ॥





કર્ણપર્વ - અધ્યાય 035

॥ શ્રીઃ ॥

8.35. અધ્યાયઃ 035 

Mahabharata - Karna Parva - Chapter Topics

શલ્યેન કર્ણંપ્રતિ હંસકાકીયાખ્યાનકથનમ્॥ 1 ॥

Mahabharata - Karna Parva - Chapter Text

8-35-0 (56549) 
સઞ્જય ઉવાચ। 8-35-0x (4927) 
મારિષાધિરથેઃ શ્રુત્વા વાચો યુદ્ધાભિનન્દિનઃ।
શલ્યોઽબ્રવીત્પુનઃ કર્ણં નિદર્શનમુદાહરન્॥ 8-35-1 (56550) 
જાતોઽહં યજ્વનાં વંશે સઙ્ગ્રામેષ્વનિવર્તિનામ્।
રાજ્ઞાં મૂર્ધાભિષિક્તાનાં સ્વયં ધર્મપરાયણઃ॥ 8-35-2 (56551) 
યથૈવ મત્તો મદ્યેન ત્વં તથા લક્ષ્યસે વૃષ।
તથાઽદ્ય ત્વાં પ્રમાદ્યન્તં ચિકિત્સેયં સુહૃત્તયા॥ 8-35-3 (56552) 
ઇમાં કાકોપમાં કર્ણ પ્રોચ્યમાનાં નિબોધ મે।
શ્રુત્વા યથેષ્ટં કુર્યાસ્ત્વં નિહીન કુલપાંસન॥ 8-35-4 (56553) 
નાહમાત્મનિ કિઞ્ચિદ્વૈ કિલ્બિષં કર્ણ સંસ્મરે।
યેન માં ત્વં મહાબાહો હન્તુમિચ્ચસ્યનાગસમ્॥ 8-35-5 (56554) 
અવશ્યં તુ મયા વાચ્યં બુદ્ધ્વા તવ હિતાહિતમ્।
વિશેષતો રથસ્થેન રાજ્ઞશ્ચૈવ હિતૈષિણા॥ 8-35-6 (56555) 
સમં ચ વિષમં ચૈવ રથિનશ્ચ બલાબલમ્।
શ્રમઃ ખેદશ્ચ સતતં હયાનાં રથિના સહ॥ 8-35-7 (56556) 
આયુધસ્ય પરિજ્ઞાનં રુતં ચ મૃગપક્ષિણામ્।
સારં ચૈવાપ્યાસરં ચ શલ્યાનાં ચ પ્રતિક્રિયા॥ 8-35-8 (56557) 
અસ્ત્રયોગં ચ યુદ્વં ચ નિમિત્તાનિ તથૈવ ચ।
સર્વમેતન્મયા જ્ઞેયં રથસ્યાસ્ય કુટુમ્બિના। 
અતસ્ત્વાં કથયે કર્ણ નિદર્શનમિદં પુનઃ॥  8-35-9 (56558) 
વૈશ્યઃ કિલ સમુદ્રાન્તે પ્રભૂતધનધાન્યવાન્।
યજ્વા દાનપતિઃ ક્ષાન્તઃ સ્વકર્મસ્થોઽભવચ્છુચિઃ॥ 8-35-10 (56559) 
બહુપુત્રઃ પ્રિયાપત્યઃ સર્વભૂતાનુકમ્પકઃ।
રાજ્ઞો ધર્મપ્રધાનસ્ય રાષ્ટ્રે વસતિ નિર્ભયઃ॥ 8-35-11 (56560) 
પુત્રાણાં તસ્ય બાલાનાં કુમારાણાં યશસ્વિનામ્।
કાકો બહૂનામભવદુચ્છિષ્ટકૃતભોજનઃ॥ 8-35-12 (56561) 
તસ્મૈસદા પ્રયચ્છન્તિ વૈશ્યપુત્રાઃ કુમારકાઃ।
માંસોદનં દધિ ક્ષીરં પાયસં મધુસર્પિષી॥ 8-35-13 (56562) 
સ ચોચ્છિષ્ટભૃતઃ કાકો વૈશ્યપુત્રૈઃ કુમારકૈઃ।
સદૃશાન્પક્ષિણો દૃપ્તઃ શ્રેયસસશ્ચાવમન્યતે॥ 8-35-14 (56563) 
અથ હંસાઃ સમુદ્રાન્તે પ્રજગ્મુરતિપાતિનઃ।
ગરુડસ્ય ગતૌ તુલ્યાશ્ચક્રાઙ્ગા હૃષ્ટચેતસઃ॥ 8-35-15 (56564) 
કુમરારકાસ્તદા હંસાન્દૃષ્ટ્વા કાકમથાબ્રુવન્।
ભવાનેવ વિશિષ્ટોઽસિ પતત્રિભ્યો વિહઙ્ગમ॥ 8-35-16 (56565) 
એતેઽતિપાતિનઃ પશ્ય વિહઙ્ગાન્વિયદાશ્રિતાન્।
એહિ ત્વમપિ શક્તો હિ કસ્માન્ન પતિતં ત્વયા॥ 8-35-17 (56566) 
પ્રતાર્યમાણસ્તૈઃ સર્વૈરલ્પબુદ્ધિભઇરણ્ડજઃ।
તદ્વચઃ સત્યમિત્યેવ મૌર્ખ્યાદ્દર્પાચ્ચ જજ્ઞિવાન્॥ 8-35-18 (56567) 
તાન્સોનુપત્ય જિજ્ઞાસુઃ ક એષાં શ્રેષ્ઠભાગિતિ।
ઉચ્છિષ્ટદર્પિતઃ કાકો બહૂનામેકપાતિનામ્॥ 8-35-19 (56568) 
તેષાં યં પ્રવરં મેને હંસાનાં દૂરપાતિનામ્।
સ તમાહ્વત દુર્બુદ્ધિઃ પતાવ ઇતિ પક્ષિણમ્। 
તચ્છ્રુત્વા પ્રાહસન્હંસા યે તત્રાસન્સમાગતાઃ॥  8-35-20 (56569) 
ભાષતો બહુ કાકસ્ય બાલિશ્યાત્પતતાં વરાઃ।
ઇદમૂચુઃ સ્મ ચક્રાઙ્ગાવચઃ કાકં વિઙ્ગમાઃ॥ 8-35-21 (56570) 
હંસા ઊચુઃ। 8-35-22x (4928) 
વયં હંસાશ્ચરામેમાં પૃથિવીં માનસૌકસઃ।
પક્ષિણાં ચ વયં નિત્યં દૂરપાતેન પૂજિતાઃ॥ 8-35-22 (56571) 
કથં હંસં નુ બલિનં ચક્રાઙ્ગં દૂરપાતિનમ્।
કાકો ભૂત્વા નિપતને સમાહ્વયસિ દુર્મતે। 
કથં ત્વં પતિતા કાક સહાસ્માભિર્બ્રવીહિ તત્॥  8-35-23 (56572) 
અથ હંસવચો મૂઢઃ કુત્સયિત્વા પુનઃ પુનઃ।
પ્રજગાદોત્તરં કાકઃ કત્થનો જાતિલાઘવાત્॥ 8-35-24 (56573) 
કાક ઉવાચ। 8-35-25x (4929) 
શતમેકં ચ પાતાનાં પતિતાઽસ્મિ ન સંશયઃ।
શતયોજનમેકૈકં વિચિત્રં વિવિધં તથા॥ 8-35-25 (56574) 
ઉડ્ડીનમવડીનં ચ પ્રડીનં ડીનમેવ ચ।
નિડીનમથ સંડીનં તિર્યક્ડીનગતાનિ ચ॥ 8-35-26 (56575) 
વિડીનં પરિડીનં ચ પરાડીનં સુડીનકમ્।
અભિડીનં મહાડીનં નિર્ડીનમતિડીનકમ્॥ 8-35-27 (56576) 
અવડીનં પ્રડીનં ચ સંડીનં ડીનડીનકમ્।
સંડીનોડ્ડીનડીનં ચ પુનર્ડીનવિડીનકમ્॥ 8-35-28 (56577) 
સંપાતં સમુદીષં ચ તતોઽન્યદ્વ્યતિરિક્તકમ્।
ગતાગતં પ્રતિગતં બહ્વીશ્ચ નિકુલીનકાઃ। 
કર્તાઽસ્મિ મિષતાં વોઽદ્ય તતો દ્રક્ષયથ મે બલમ્॥  8-35-29 (56578) 
તેષામન્યતમેનાહં પતિષ્યામિ વિહાયસમ્।
પ્રદિશધ્વં યથાન્યાયં કેન હંસાઃ પતામ્યહમ્॥ 8-35-30 (56579) 
તે વૈ ધ્રુવં વિનિશ્ચિત્ય સમ્પતધ્વં મયા સહ।
પાતૈરેભિઃ ખલુ ખગાઃ પતિતું ખે નિરાશ્રયે॥ 8-35-31 (56580) 
એવમુક્તે તુ કાકેન પ્રહસ્યૈકો વિહંગમઃ।
ઉવાચ કાકં રાધેય વચનં તન્નિબોધ મે॥ 8-35-32 (56581) 
હંસ ઉવાચ। 8-35-33x (4930) 
શતમેકં ચ પાતાનાં ત્વં કાક પતિતા ધ્રુવમ્।
એકમેવ તુ યં પાતં વિદુઃ સર્વે વિહઙ્ગમાઃ। 
તમહં પતિતા કાક નાન્યં જાનામિ કઞ્ચન॥  8-35-33 (56582) 
કાક ઉવાચ। 8-35-34x (4931) 
પત ત્વમપિ તત્રાશુ યેન પાતેન મન્યસે॥  8-35-34 (56583) 
અથ કાકં પ્રજહસુર્યે તત્રાસન્સમાગતાઃ।
કથમેકેન પાતેન હંસઃ પાતશતં જયેત્। 
એકેન વાયસ ત્વૈનં પાતેનાભિભવિષ્યતિ॥  8-35-35 (56584) 
હંસશ્ચોત્પતિતઃ કાકો બલવાનાશુવિક્રમઃ।
પ્રપેતતુઃ સ્પર્ધયા ચ તતસ્તૌ હંસવાયસૌ। 
ઉપર્યુપરિ વેગેન સમુદ્રં મકરાલયમ્॥  8-35-36 (56585) 
હંસસ્ત્વેકેન પાતેન કાકઃ પાતશતેન ચ।
સ્પર્ધિનૌ સહિતૌ તૂર્ણં ખમાસ્થાય તરસ્વિનૌ॥ 8-35-37 (56586) 
હંસસ્તુ મૃદુનૈકેન વિક્રાન્તુમુપચક્રમે।
પૂર્વમેવ તુ વૈ કાકઃ સ તં તૂર્ણં પ્રચક્રમે॥ 8-35-38 (56587) 
નાત્યહીયત કાકશ્ચ મુહૂર્તમિવ સૂતજ॥  8-35-39 (56588) 
કાકોપિ હંસં ચાપલ્યાચ્છીઘ્રતાં પ્રતિદર્શયન્।
વેગેનાતીત્ય તરસા પુનરેતિ મુહુર્મુહુઃ॥ 8-35-40 (56589) 
તુણ્ડેનાભ્યહનચ્ચૈનં કુર્વન્નામાપસવ્યતઃ।
રોરૂયન્નિવ ચાપ્યેનં સમાહ્વયતિ વૈ મુહુઃ। 
વિસિસ્માપયિષુઃ પાતૈર્દર્શયન્નાત્મનઃ ક્રિયામ્॥  8-35-41 (56590) 
અથ તાનિ વિચિત્રાણિ પતિતાનીતરાણિ ચ।
દૃષ્ટ્વા પ્રમુદિતાઃ કાકા વિનેદુરધિકૈઃ સ્વરૈઃ॥ 8-35-42 (56591) 
હંસાશ્ચાપહસન્તિ સ્મ પ્રવદન્તિ પ્રિયાણિ ચ।
કુર્વાણા વિવિધાન્રાવાનિચ્છન્તો જયમાત્મનઃ॥ 8-35-43 (56592) 
ઉત્પત્યોત્પત્ય ચ પ્રાહુર્મુહૂર્તમિતિ ચેતિ ચ।
વૃક્ષાગ્રેભ્યઃ સ્થલેભ્યશ્ચ નિપતન્ત્યુત્પતન્તિ ચ॥ 8-35-44 (56593) 
અવમત્ય ચ હંસં તમિદં કાકોઽબ્રવીદ્વચઃ।
યોઽસાવુત્પતિતો હંસઃ સોઽસાવેવ પ્રહીયતે॥ 8-35-45 (56594) 
અથ હંસસ્તુ તચ્છ્રુત્વા ભાષિતં પતતાંવરઃ।
વિગાહ્ય હંસો વિક્ષોભ્ય પ્રાપતત્પશ્ચિમાં દિશમ્॥ 8-35-46 (56595) 
ઉપર્યુપરિ વેગેન સાગરં મકરાલયમ્।
બહુસત્વસમાકીર્ણં વીચીભિર્ભીમદર્શનમ્॥ 8-35-47 (56596) 
અથાચિરેણ રાધેય કાકો વેગાદહીયત।
તતોઽતીવ પરિશ્રાન્તઃ કથઞ્ચિદ્વંસમન્વગાત્॥ 8-35-48 (56597) 
ભીશ્ચૈનમાવિશત્તીવ્રં કાકં કર્ણ વિચેતસમ્।
દ્વીપાન્દ્રુમાન્વિતાન્પશ્યન્વિશ્રમાર્થં શ્રમાતુરઃ। 
નિપતેયં ક્કનુ શ્રાન્ત ઇતિ તસ્મિઞ્જલાર્ણવે॥  8-35-49 (56598) 
અવગાહ્ય સમુદ્રોઽપિ બહુસત્વગણાલયઃ।
મહાન્ભૂતશતોદ્ભૂસી નભસસ્તુ વિશિષ્યતે॥ 8-35-50 (56599) 
ગામ્ભીર્યાર્દ્વિ સમુદ્રસ્ય ન વિશેષં કુલાધમ।
દિશશ્ચ નામ્ભસાં કર્ણ સમુદ્રસ્થા વિદુર્જનાઃ। 
વિપશ્ચિતોપ્યપારત્વાત્કિં પુનઃ કર્ણ વાયસઃ॥  8-35-51 (56600) 
અથ હંસોપ્યતિક્રામન્મુહૂર્તમિવ દૂરતઃ।
અતિક્રમ્ય ચ ચક્રાઙ્ગઃ કાકં તં સમુદૈક્ષત॥ 8-35-52 (56601) 
શનકૈઃ પરિહીનં તં પરિશ્રાન્તમચેતસમ્।
અવેક્ષમાણસ્તં કાકં પ્રત્યાગમ્ય હસન્નિવ॥ 8-35-53 (56602) 
તં પ્રહસ્ય ચ ચક્રાઙ્ગઃ કાકં મન્દગતિં તદા।
હીયમાનમથો દૃષ્ટ્વા હંસઃ પ્રાહ યથાર્થવત્। 
ઉજ્જિહીર્ષુર્નિમજ્જન્તં સ્મરન્સત્પુરુષવ્રતમ્॥  8-35-54 (56603) 
બહૂનિ પતિતાનિ ત્વમાચક્ષાણો મુહુર્મુહુઃ।
પતસ્યવ્યાહરન્ખેદં તતો ગર્હ્યં પ્રભાષસે॥ 8-35-55 (56604) 
જલં નામ પતિતં કાક યત્ત્વં પતસિ સામ્પ્રતમ્।
જલં સ્પૃશસિ પક્ષાભ્યાં તુણ્ડેન ચ પુનઃ પુનઃ॥ 8-35-56 (56605) 
પ્રબ્રૂહિ કતમોઽયં તે પાતો વર્તતિ વાયસ।
એહ્યેહિ કાક શીઘ્રં ત્વમેષ ત્વાં પરિપાલયે॥ 8-35-57 (56606) 
સ પક્ષાભ્યાં સ્પૃશન્નાર્તસ્તુણ્ડેન ચ જલં તદા।
કાકો દૃઢં પરિશ્રાન્તઃ સહસા નિપપાત હ॥ 8-35-58 (56607) 
સાગરામ્ભસિ તં દૃષ્ટ્વા પતતન્તં દીનચેતસમ્।
મ્રિયમાણમિદં વાક્યં હંસઃ કાકમુવાચ હ॥ 8-35-59 (56608) 
શતમેકં ચ પાતાનાં પતામ્યહમિતિ સ્મ હ।
શ્લાઘન્નાત્માનમદ્ય ત્વં કાક ભાષિતવાનસિ॥ 8-35-60 (56609) 
સ ત્વમેકશતં પાતં પતન્નભ્યધિકો મયા।
કથમેવં પરિશ્રાન્તઃ પતિતોઽસિ મહાર્ણવે॥ 8-35-61 (56610) 
પ્રત્યુવાચ તતઃ કાકઃ સીદમાન ઇદં વચઃ।
ઉપરીતં તદા હંસં પ્રસમીક્ષ્ય પ્રસાદયન્॥ 8-35-62 (56611) 
ઉચ્છિષ્ટાન્નેન પુષ્ટોઽહં દર્પોત્સિક્તઃ કુસત્વતઃ।
સુપર્ણ ઇવ ચાત્માનં જ્ઞાતવાન્પુત્રલાઘવાત્॥ 8-35-63 (56612) 
શરણં ત્વાં પ્રપન્નોઽહમુદકાન્તમવાપ્નુયામ્।
હંસેદાનીં પરિશ્રાન્તમાપદો માં સમુદ્વર॥ 8-35-64 (56613) 
યદિ નામ પુનર્જીવન્ગચ્છેયં સ્વં નિવેશનમ્।
નૈનં પુનર્હીનમપિ ક્ષેપ્તાઽહં ખે વિચારિણમ્॥ 8-35-65 (56614) 
તમેવં કરુણં દીનં વિલપન્તમચેતસમ્।
કાકકાકેતિ વાશન્તં નિમજ્જન્તં મહાર્ણવે। 
કૃપયાઽભિપરીતો વૈ કૃપાં ચક્રે દુરાત્મનિ॥  8-35-66 (56615) 
અથ તં પતતં દીનં જલક્લિન્નમચેતનમ્।
પદ્ભ્યામુત્ક્ષિપ્ય વેપન્તં પૃષ્ઠમારો પયત્તદા॥ 8-35-67 (56616) 
સ હંસઃ પૃષ્ઠમારોપ્ય કાકં કર્ણ વિચેતસમ્।
અવિસ્મયંસ્તદા કર્ણ પુનરેવ સમાનયત્। 
તમેવ દેશં તરસા સ્પર્ધયા પેતતુર્યતઃ॥  8-35-68 (56617) 
ઉત્સૃજ્ય ત્વબ્રવીન્મૈવં પુનઃ કાર્યં ત્વયેતિ હ।
સ્થાપ્ય ચૈનં પુનર્દ્વીપે સમાશ્વસ્ય ચ વિક્લવમ્। 
ગતો યથેપ્સિતં દેશં હંસો મન ઇવાશુગઃ॥  8-35-69 (56618) 
એવમુચ્છિષ્ટપુષ્ટઃ સ કાકોઽહંસપરાજિતઃ।
બલં વીર્યં મહત્કર્ણ ત્યક્ત્વા ક્ષાન્તિમુપાગતઃ॥ 8-35-70 (56619) 
ઉચ્છિષ્ટભોજનઃ કાકો યથા વૈશ્યકુલે પુરા।
એવં ત્વમુચ્છિષ્ટભૃતો ધાર્તરાષ્ટ્રૈર્ન સંશયઃ॥ 8-35-71 (56620) 
સદૃશાઞ્શ્રેયસશ્ચાપિ સર્વાન્કર્ણાવમન્યસે।
દ્રોણદ્રૌણિકૃપૈર્ગુપ્તો ભીષ્મેણાન્યૈશ્ચ કૌરવૈઃ॥ 8-35-72 (56621) 
વિરાટનગરે પાર્થમેકં કિં નાવધીસ્તદા।
યત્ર વ્યસ્તાઃ સમસ્તાશ્ચ નિર્જિતાઃ સ્થ કિરીટિના 
સૃગાલા ઇવ સિંહેન ક્વ તે વીર્યં તદા ગતમ્॥  8-35-73 (56622) 
ભ્રાતરં નિહતં દૃષ્ટ્વા સમરે સવ્યસાચિના।
પશ્યતાં કુરવીરાણાં પ્રથમં ત્વં પલાયિતઃ॥ 8-35-74 (56623) 
તથા દ્વૈતવને કર્ણ ગન્ધર્વૈઃ સમભિદ્રુતાન્।
કુરૂન્સદારાનુત્સૃજ્ય ત્વમેવાગ્રે પલાયિતઃ॥ 8-35-75 (56624) 
હત્વા જિત્વા ચ ગન્ધર્વાંશ્ચિત્રસેનમુખાન્રણે।
કર્ણ દુર્યોધનં પાર્થઃ સભ્રાતૃકમમોક્ષયત્॥ 8-35-76 (56625) 
પુનઃ પ્રભાવઃ પાર્થસ્ય પુરાણઃ કેશવસ્ય ચ।
કથિતઃ કર્ણ રામેણ સભાયાં કુરુસંસદિ॥ 8-35-77 (56626) 
સતતં ચ ત્વમશ્રૌષીર્વચનં દ્રોણભીષ્મયોઃ।
અવધ્યૌ વદતોઃ કૃષ્ણૌ સન્નિધૌ ચ મહીક્ષિતામ્॥ 8-35-78 (56627) 
કિયન્તં તત્ર વક્ષ્યામિ યેનયેન ધનઞ્જયઃ।
ત્વત્તોઽતિરિક્તઃ સર્વેભ્યો ભૂતેભ્યો બ્રાહ્મણો યથા॥ 8-35-79 (56628) 
ઇદાનીમેવ દ્રષ્ટાસિ પ્રધાને સ્યન્દને સ્થિતૌ।
પુત્રં ચ વસુદેવસ્ય કુન્તીપુત્રં ચ પાણ્ડવમ્॥ 8-35-80 (56629) 
યથાઽશ્રયત ચક્રાઙ્ગં વાયસો બુદ્ધિમાસ્થિતઃ।
તથાશ્રયસ્વ વાર્ષ્ણેયં પાણ્ડવં ચ ધનઞ્જયમ્॥ 8-35-81 (56630) 
યદા ત્વં યુધિ વિક્રાન્તૌ વાસુદેવધનઞ્જયૌ।
દ્રષ્ટાસ્યેકરથે કર્ણ તદા નૈવં વદિષ્યસિ॥ 8-35-82 (56631) 
યદા શરશતૈઃ પાર્થો દર્પં તવ વધિષ્યતિ।
તદા ત્વમન્તરં દ્રષ્ટા આત્મનશ્ચાર્જુનસ્ય ચ॥ 8-35-83 (56632) 
દેવાસુરમનુષ્યેષુ પ્રખ્યાતૌ યૌ નરોત્તમૌ।
તૌ માવમંસ્થા મૌર્ખ્યાત્ત્વં સ્વદ્યોત ઇવ રોચનૌ॥ 8-35-84 (56633) 
સૂર્યાચન્દ્રમસૌ યદ્વત્તદ્વદજુનકેશવૌ।
પ્રકાશ્યેનાભિવિખ્યાતૌ ત્વં તુ ખદ્યોતવન્નૃષુ॥ 8-35-85 (56634) 
એવં વિદ્વન્માવમંસ્થાઃ સૂતપુત્રાચ્યુતાર્જુનૌ।
નરસિંહૌ નરશ્વા ત્વં જોષમાસ્સ્વ વિકત્થસે॥ ॥ 8-35-86 (56635) 
 
ઇતિ શ્રીમન્મહાભારતે કર્ણપર્વણિ પઞ્ચત્રિંશોઽધ્યાયઃ॥ 35 ॥

Mahabharata - Karna Parva - Chapter Footnotes

8-35-8 રુતં જયપરાજયસૂચકમ્॥ 8-35-9 નિમિત્તાનિ દિવ્યાન્તરિક્ષભૌમાનિ ગ્રહાદ્યાનુકૂલ્યપ્રાતિકૂલ્યાદીતિ। નિદર્શનં દૃષ્ટાન્તમ્॥ 8-35-15 અતિપાતિનઃ ગત્યતિશયગામિનઃ। ચક્રાઙ્ગાઃ માનસચારિણઃ॥ 8-35-16 પતત્રિભ્યોઽન્યેભ્યઃ પ્રતાર્યમાણોઽન્યથાપ્રત્યાય્યમાનઃ॥ 8-35-19 શ્રેષ્ઠભાક્ શ્રેષ્ઠં અઙ્ગં ભજતે॥ 8-35-20 પતાવ ગચ્છાવઃ॥ 8-35-29 મિષતાં પશ્યતામ્॥ 8-35-30 કેન પાતેન॥ 8-35-33 એકં મુખ્યમ્॥ 8-35-35 કથમેકેન પાતેન જયેમ શતપાતિનમ્। એકેનૈવ સ યાત્વેનં પાતેનાભિવિષ્યસિ ઇતિ ટ.પાઠઃ॥ 8-35-35 પઞ્ચત્રિંશોઽધ્યાયઃ॥





કર્ણપર્વ - અધ્યાય 036

॥ શ્રીઃ ॥

8.36. અધ્યાયઃ 036 

Mahabharata - Karna Parva - Chapter Topics

કર્ણેન શલ્યમ્પ્રતિ સ્વસ્ય પરશુરામાત્ તથા કુતશ્ચિદ્બ્રાહ્મણાચ્ચ શાપપ્રાપ્તિકથનમ્॥ 1 ॥

Mahabharata - Karna Parva - Chapter Text

8-36-0 (56636) 
સઞ્જય ઉવાચ। 8-36-0x (4932) 
મદ્રાધિપસ્યાધિરથિર્મહાત્મા
વચો નિશમ્યાપ્રિયમપ્રતીતઃ। 
ઉવાચ શલ્યં વિદિતં મમૈત--
દ્યથાવિધાવર્જુનવાસુદેવૌ॥  8-36-1 (56637) 
શૌરે રથં વાહયતોઽર્જુનસ્ય
બલં મહાસ્ત્રાણિ ચ પાણ્ડવસ્ય। 
અહં વિજાનામિ યથાવદદ્ય
પરોક્ષભૂતં તવ તત્તુ શલ્ય॥  8-36-2 (56638) 
તૌ ચાપ્યહં શસ્ત્રભૃતાં વરિષ્ઠૌ
વ્યપેતભીર્યોધયિષ્યામિ કૃષ્ણૌ। 
સન્તાપયત્યભ્યધિકં હિ રામા--
ચ્છાપોઽદ્ય માં બ્રાહ્મણસત્તમાચ્ચ॥  8-36-3 (56639) 
`પુરા મહેન્દ્રાદ્રિવરે સમુદ્રે
તપસ્વિનં રામમુપેત્ય શલ્ય। 
અસ્ત્રાર્થિનં માઽદ્ય શિષ્યં ગૃહાણે--
ત્યથાઽબ્રુવં બ્રાહ્મણચ્છદ્મના ચ॥  8-36-4 (56640) 
તત્રાવસં બ્રાહ્મણ ઇત્યવિપ્રો
બ્રહ્માસ્ત્રલોભાદનૃતેન ચાહમ્। 
તજ્જામદગ્ન્યેન પરં મહાસ્ત્રં
સમન્ત્રયુક્તં વિહિતં મમાસીત્॥  8-36-5 (56641) 
અસ્ત્રં યદા તદ્વિદિતં મમાસી--
ત્તદાઽબ્રવીદ્બ્રાહ્મણો માં મહર્ષિઃ। 
આપદ્ગતેનાસ્ત્રમિદં પ્રયોજ્યં
ત્વયા રણે ગચ્છતા સાધયેતિ'॥  8-36-6 (56642) 
તત્રાપિ મે દેવરાજેન વિઘ્નો
હિતાર્થિના ફલ્ગુનસ્યૈવ શલ્ય। 
કૃતો વિભેદેન મમોરુમેત્ય
પ્રવિશ્ય કીટસ્ય તનું વિરૂપામ્॥  8-36-7 (56643) 
મમોરુમેત્ય પ્રબિભેદ કીટઃ
સુપ્તે ગુરૌ તત્ર શિરો નિધાય। 
ઊરુપ્રભેદાચ્ચ મહાન્બભૂવ
શરીરતો મે ઘનશોણિતૌઘઃ॥  8-36-8 (56644) 
ગુરોર્ભયાચ્ચાપિ ન ચેલિવાનહં
તતો વિબુદ્ધો દદૃશે સ વિપ્રઃ। 
સ ધૈર્યયુક્તં પ્રસમીક્ષ્ય માં વૈ
ન ત્વં વિપ્રઃ કોઽસિ સત્યં વદેતિ॥  8-36-9 (56645) 
તસ્મૈ તદાઽઽત્માનમહં યથાવ--
દાખ્યાતવાન્સૂત ઇત્યેવ શલ્ય। 
સ માં નિશામ્યાથ મહાતપસ્વી
સંશપ્તવાન્રોષપરીતચેતાઃ॥  8-36-10 (56646) 
સૂત ત્વયા હ્યાપ્તમિદં તવાસ્ત્રં
ન કર્મકાલે પ્રતિભાસ્યતીતિ। 
અન્યત્ર તુ સ્યાત્તવ મૃત્યુકાલા--
દબ્રાહ્મણે બ્રહ્મ ન હિ ધ્રુવં સ્યાત્॥  8-36-11 (56647) 
તદદ્ય પર્યાપ્તમતીવ મેઽસ્ત્ર--
મુપસ્થિતેઽસ્મિંસ્તુમુલે વિમર્દે॥  8-36-12 (56648) 
શલ્યોગ્રધન્વાનમહં વરિષ્ઠં
તરસ્વિનં ભીમમસહ્યવીર્યમ્। 
સત્યપ્રતિજ્ઞં યુધિ પાણ્ડવેયં
ધનઞ્જયં મૃત્યુમુખં નયિષ્યે॥  8-36-13 (56649) 
અસ્ત્રં તતોઽન્યત્પ્રતિપન્નમદ્ય
યેન ક્ષેપ્સ્યે સમરે શત્રુપૂગાન્। 
પ્રતાપિનં બલવન્તં કૃતાસ્ત્રં
તમુગ્રધન્વાનમમિતૌજસં ચ।
ક્રૂરં શૂરં રૌદ્રમમિત્રસાહં
ધનઞ્જયં સંયુગેઽહં હનિષ્યે॥  8-36-14 (56650) 
અપાંપતિર્વેગવાનપ્રમેયો
નિમજ્જયિષ્યન્બહુલાઃ પ્રજા ઇવ। 
મહારવં યઃ કુરુતે સમુદ્રો
વેલેવ તં વારયામ્યપ્રમેયમ્॥  8-36-15 (56651) 
પ્રમુઞ્ચન્તં બાણસઙ્ઘાનમેયા--
ન્મર્મચ્છિદો વીરહણઃ સુપત્રાન્। 
કુન્તીપુત્રં પ્રતિયોત્સ્યામિ યુદ્ધે
જ્યાં કર્ષતામુત્તમં મર્ત્યલોકે॥  8-36-16 (56652) 
એવં બલેનાતિબલં મહાસ્ત્રં
સમુદ્રકલ્પં સુદુરાપમુગ્રમ્। 
શરૌઘિણં પાર્થિવાન્મજ્જયન્તં
વેલેવ પાર્થમિષુભિર્વારયિષ્યે॥  8-36-17 (56653) 
કૃતી કૃતાસ્ત્રો દૃઢહસ્તયોધી
દિવ્યાસ્ત્રવિચ્છ્વેતહયઃ પ્રમાથી। 
સુરાસુરાન્યુધિ વૈ યો જયેત
તેનાદ્ય મે પશ્ય યુદ્વં સુઘોરમ્॥  8-36-18 (56654) 
અભીર્માની પાણ્ડવો યુદ્વકામો
હ્યમાનુષૈરસ્યતિ માં મહાસ્ત્રૈઃ। 
તસ્યાસ્ત્રમસ્ત્રૈરભિભૂય સઙ્ખ્યે
બાણોત્તમૈઃ પાતયિષ્યામિ પાર્થમ્॥  8-36-19 (56655) 
સહસ્રરશ્મિપ્રતિમં જ્વલન્તં
દિશશ્ચ સર્વાઃ પ્રતપન્તમુગ્રમ્। 
તમોનુદં મેઘ ઇવાતિમાત્રં
ધનઞ્જયં છાદયિષ્યામિ બાણૈઃ॥  8-36-20 (56656) 
વૈશ્વાનરં ધૂમકેતું જ્વલન્તં
તેજસ્વિનં નરવીરાન્દહન્તમ્। 
પર્જન્યભૂતઃ શરવર્ષૈર્યથાઽગ્નિં
તથા પાર્થં શમયિષ્યામિ યુદ્ધે॥  8-36-21 (56657) 
આશીવિષં દૃષ્ટિહણં સુઘોરં
સુતીક્ષ્ણદંષ્ટ્રં જ્વલનપ્રભવામ્। 
ક્રોધાત્પ્રદીપ્તાનલવદ્દહન્તં
કુન્તીપુત્રં શમયિષ્યામિ ભલ્લૈઃ॥  8-36-22 (56658) 
પ્રવાહિણં બલવન્તં મહૌજસં
પ્રભઞ્જનં માતરિશ્વાનમુગ્રમ્। 
યુદ્ધે સહિષ્યે હિમવાનિવાચલો
ધનઞ્જયં ક્રુદ્ધમમૃષ્યમાણમ્।  8-36-23 (56659) 
વિશારદં રથમાર્ગેષુ શક્તં
ધુર્યં નિત્યં સમરેષુ પ્રવીરમ્। 
લોકે વરં સર્વધનુર્ધરાણાં
ધનઞ્જયં સંયુગેઽહં હનિષ્યે॥  8-36-24 (56660) 
અદ્યાહવે યસ્ય ન તુલ્યમન્યં
મન્યે મનુષ્યં ધનુરાદદાનમ્। 
સર્વામિમાં યઃ પૃથિવીં સહેત
તથાપિ તેનાદ્ય રણે સમેષ્યે॥  8-36-25 (56661) 
યઃ સર્વભૂતાનિ સદૈવતાનિ
પ્રસ્થેઽજયત્ખાણ્ડવે સવ્યસાચી 
કો જીવિતં રક્ષમાણો હિ તેન
યુયુત્સતેઽસ્ત્રૈર્માનુષો મામૃતેઽન્યઃ॥  8-36-26 (56662) 
માની કૃતાસ્ત્રઃ કૃતહસ્તયોધી
દિવ્યાસ્ત્રવિચ્છ્વેતહયઃ પ્રમાથી। 
તસ્યાહમદ્યાતિરથસ્ય કાયા--
ચ્છિરો હરિષ્યામિ શિતૈઃ પૃષત્કૈઃ।  8-36-27 (56663) 
યોત્સ્યામ્યેનં શલ્ય ધનઞ્જયં વૈ
મૃત્યું પુરસ્કૃત્ય રણે જયં વા। 
અન્યો હિ ન હ્યેકરથેન મર્ત્યો
યુધ્યેત યઃ પાણ્ડવમિન્દ્રકલ્પમ્  8-36-28 (56664) 
તસ્યાહવે પૌરુષં પાણ્ડવસ્ય
બ્રૂયાં પૃષ્ટઃ સમિતૌ ક્ષત્રિયાણામ્ 
કિં ત્વં મૂર્ખઃ પ્રહસન્મૂઢચેતા
આખ્યાસિ મે પૌરુષં ફલ્ગુનસ્ય॥  8-36-29 (56665) 
અત્યપ્રિયો યઃ પુરુષો નિષ્ઠુરો હિ
ક્ષુદ્રઃ ક્ષેપ્તા ક્ષમિણશ્ચાક્ષમાવાન્। 
હન્યામહં ત્વાદૃશાનાં શતાનિ
ક્ષમામ્યહં ક્ષમિણાં કાલ એષઃ॥  8-36-30 (56666) 
અવોચસ્ત્વં પાણ્ડવાર્યે પ્રિયાણિ
પ્રધર્ષયન્માં મૂઢવત્પાપકર્મન્। 
મય્યાર્જવે જિહ્મમતિર્યતસ્ત્વં
મિત્રદ્રોહી સાપ્તપદં હિ મિત્રમ્॥  8-36-31 (56667) 
કાલસ્ત્વયં પ્રત્યુપયાતિ દારુણો
દુર્યોધનો યુદ્ધમુપાગમદ્યત્। 
તસ્યાર્થસિદ્ધિં ત્વભિકાઙ્ક્ષમાણ--
સ્તમન્વેષ્યે યત્ર ચૈકાન્તમસ્તિ॥  8-36-32 (56668) 
`તથાપ્યહં પાણ્ડવવાસુદેવૌ
યોત્સ્યે રણે મદ્વિધસ્યૈવ કર્મ। 
ન પ્રાકૃતઃ સજ્જતે વૈ કદાચિ--
દ્યઃ પ્રત્યુદીયાત્કૃષ્ણધનઞ્જયૌ તૌ'॥  8-36-33 (56669) 
મિત્રં મિન્દેર્નન્દતેઃ પ્રીયતેર્વા
સન્ત્રાયતેર્મિનુતેર્મોદતેર્વા। 
દુર્યોધને સર્વમિદં મમાસ્તિ
તચ્ચાપિ સર્વં મમ વેત્તિ રાજા॥  8-36-34 (56670) 
શત્રુઃ શદેઃ શાસતેર્વા શ્યતેર્વા
શૃણાતેર્વા શ્વસતેઃ સીદતેર્વા। 
શ્રમેઃ શુચો બહુશઃ સૂદતેશ્ચ
પ્રાયેણ સર્વં ત્વયિ તચ્ચ મહ્યમ્॥  8-36-35 (56671) 
દુર્યોધનાર્થં તવ ચ પ્રિયાર્થં
યશોર્થમાત્માર્થમપીશ્વરાર્થમ્। 
તસ્માદહં પાણ્ડવવાસુદેવૌ
યોત્સ્યે યત્નાત્કર્મ ચ પશ્ય મેઽદ્ય॥  8-36-36 (56672) 
`શલ્યાદ્યાહં સઙ્ગતઃ પાણ્ડવેન
મુચ્યેયં ચેજ્જીવમાનઃ કથઞ્ચિત્। 
શશ્વન્મૃત્યોઃ સ્યામનાધૃષ્યરૂપો
વ્યક્તં તસ્માત્સંયુગાદ્વિપ્રમુક્તાઃ'॥  8-36-37 (56673) 
અસ્ત્રં બ્રાહ્મં મનસા સઞ્જપન્વૈ
યદાઽસ્યતે ક્રોધિતઃ સવ્યસાચી। 
તદાપિ મે નૈવ મુચ્યેત પાર્થો
ન ચેત્પતેદ્વિષમે મેઽદ્ય ચક્રમ્॥  8-36-38 (56674) 
અસ્ત્રાણિ વિદ્ધ્વા સમરે ગતાનિ
બ્રાહ્માણિ દિવ્યાન્યથ માનુષાણિ। 
આસાદયિષ્યામ્યહમુગ્રવીર્યં
નાગોત્તમં નાગ ઇવ પ્રભિન્નઃ॥  8-36-39 (56675) 
વૈવસ્વતાદ્દણ્ડહસ્તાદ્વરુણાદ્વાપિ પાશિનઃ।
સગદાદ્વા ધનપતેઃ સવજ્રાદ્વા સુરાધિપાત્॥ 8-36-40 (56676) 
અથાન્યસ્માદપિ સુરાદમિત્રાદાતતાયિનઃ।
ઇતિ શલ્ય વિજાનીહિ યથા નાહં બિભેમ્યુત॥ 8-36-41 (56677) 
તસ્માન્ન મે ભયં પાર્થાન્નાપિ ચૈવ જનાર્દનાત્।
સહ યુદ્ધં હિ મે તાભ્યાં સામ્પરાયે ભવિષ્યતિ॥ 8-36-42 (56678) 
શ્વભ્રે તે પતતાં ચક્રમિતિ માં બ્રાહ્મણોઽબ્રવીત્।
યુધ્યમાનસ્ય સઙ્ગ્રામે પ્રાપ્તસ્યૈકાયનં ભયમ્॥ 8-36-43 (56679) 
તસ્માદ્બિભેમિ બલવદ્બ્રાહ્મણવ્યાહૃતાદહમ્।
એતે હિ સોમરાજાન ઈશ્વરાઃ સુખદુઃખયોઃ॥ 8-36-44 (56680) 
કદાચિબ્રાહ્મણસ્યાથ યોગ્યહેતેરહં નૃપ।
અજાનન્નક્ષિપં બાણં ઘોરરૂપં ભયાવહમ્॥ 8-36-45 (56681) 
હોમધેન્વાસ્તતો વત્સઃ પ્રમત્ત ઇષુણા હતઃ।
ચરન્વૈ વિજને શલ્ય તતોઽનુ વ્યાજહાર સઃ॥ 8-36-46 (56682) 
યસ્માદ્વત્સસ્ત્વયા ચાત્ર હોમધેન્વા હતો નૃપ।
તસ્માત્ત્વમપિ રાધેય વાક્શલ્યં મહદાપ્નુહિ॥ 8-36-47 (56683) 
શ્વભ્રે તે પતિતા ચક્રં યુધ્યમાનસ્ય શત્રુણા।
પ્રાપ્ત એકાયને કાલે મૃત્યુસાધારણે ત્વયિ॥ 8-36-48 (56684) 
સ્પર્ધસે યેન સઙ્ગ્રામે યદર્થં ઘટસેઽનિશમ્।
તત એવ ધ્રુવં મૃત્યું સૂત પ્રાપ્સ્યસિ સંયુગે॥ 8-36-49 (56685) 
અહં પ્રસાદયાઞ્ચક્રે બ્રાહ્મણં સંશિતવ્રતમ્॥  8-36-50 (56686) 
ગવાં દશશતં વિત્તં બલીવર્દાંશ્ચ ષટ્શતમ્।
પ્રચ્છન્નં કાઞ્ચનૈઃ કામં બ્રાહ્મણાર્થમહં તદા॥ 8-36-51 (56687) 
દાસીશતં નિષ્કકણ્ઠં શતમશ્વતરીરથાન્।
કન્યાનાં નિષ્કકણ્ઠીનાં સહસ્રં સમલંકૃતમ્॥ 8-36-52 (56688) 
ઈષાદન્તાન્નાગશતાન્દાસીદાસશતાનિ ચ।
દદ્મિ તૈર્દ્વિજમુખ્યો મે પ્રસાદં ન ચકાર સઃ॥ 8-36-53 (56689) 
કૃષ્ણાનાં શ્વેતવત્સાનાં ગોશતાનિ ચતુર્દશ।
દદન્હિ ન લભે તસ્માત્પ્રસાદં દ્વિજસત્તમાત્॥ 8-36-54 (56690) 
યત્કિઞ્ચિન્મામકં વિત્તં ત્વદધીનં કરોમિ તત્।
ઇતિ માં યાચમાનં વૈ બ્રાહ્મણઃ પ્રત્યવારયત્। 
ક્રોધદીપ્તેક્ષણઃ શળ્ય નિર્દહન્નિવ ચક્ષુષા॥  8-36-55 (56691) 
વ્યાહૃતં યન્મયા સૂત તત્તથા ન તદન્યથા।
અનૃતોક્તં પ્રજાં હન્યાત્તતઃ પાપમવાપ્નુયામ્॥ 8-36-56 (56692) 
તસ્માદ્ધર્માભિરક્ષાર્થં નાનૃતં વક્તુમુત્સહે।
મા ત્વં બ્રહ્મગતિં હિંસ્યાઃ પ્રાયશ્ચિત્તં કૃતં ત્વયા॥ 8-36-57 (56693) 
મદ્વાક્યં નાનૃતં લોકે કશ્ચિત્કુર્યાત્સમાપ્નુહિ।
`યન્મયોક્તં સરોષેણ ગચ્છ સૂતજ માચિરમ્॥ 8-36-58 (56694) 
ઇતિ મામસકૃત્ક્રુદ્ધઃ સ ઉવાચ દ્બિજોત્તમઃ।
એતે હિ સોમરાજાન ઈશ્વરાઃ સુખદુઃખયોઃ॥ 8-36-59 (56695) 
નાહં બિભેમિ બીભત્સોર્ન શલ્ય મધુસૂદનામ્।
તસ્માદ્બિભેમ્યહં શાપાત્તેન સત્યેન તે શપે॥ 8-36-60 (56696) 
સહ યુદ્ધં સમેતાભ્યામદ્યેદં સમુપસ્થિતમ્।
યુદ્વેઽસ્મિઞ્જીવિતં મેઽદ્ય શલ્ય સંશયમાગતમ્॥ 8-36-61 (56697) 
શક્રોઽપ્યમરરાટ્ તાભ્યામુપગમ્યાહવં સહ।
સંશયં પરમં ગચ્છેત્કથં વા મન્યતે ભવાન્॥ 8-36-62 (56698) 
ઇત્યેવં તે મયાઽઽખ્યાતં ક્ષિપ્તેન ન સુહૃત્તયા।
જાનામિ ત્વાઽધિક્ષિપન્તં દોષમાત્મગતં શૃણુ'॥ ॥ 8-36-63 (56699) 
 
ઇતિ શ્રીમન્મહાભારતે કર્ણપર્વણિ ષટ્તત્રિંશોઽધ્યાયઃ॥ 36 ॥

Mahabharata - Karna Parva - Chapter Footnotes

8-36-9 ચેલિવાન્ ચલિતવાન્॥ 8-36-11 કર્મકાલે સ્વપ્રતિજ્ઞારક્ષણકાલે॥ 8-36-14 અસ્ત્રં તતૌ રામદત્તાદસ્ત્રાદન્યત્પ્રતિપન્નં પ્રાપ્ત અહિબાણાખ્ય મિત્યર્થઃ॥ 8-36-24 રથમાર્ગેષ્યસક્તં ઇતિ ટ.પાઠઃ। રથમાર્ગેષ્વનિત્યં ઇતિ ખ.પાઠઃ॥ 8-36-26 ખાણ્ડવે ખાણ્ડxxxxx 8-36-31 આર્જવે કર્તવ્યે સતિ॥ 8-36-34 અહં સિદ્ધિં કાઙ્ક્ષમાણોઽસ્મિ। ત્વં તુ તન્મન્યસે યત્ર ઐકાન્ત્યં સખ્યાં નાસ્તિ। અસ્મત્પક્ષીયોપ્યન્યતત્ર સ્નોહવાનસીત્યર્થઃ। તદેવાહ મિત્રમિતિ। મિન્દયતિ મેદયતિ વા સ્નેહાર્થાન્મિન્દેર્મિદેર્વા મિત્રમિતિ રૂપમ્। નન્દતેરિત્યતત્ર મદતેરિતિ પાઠઃ। મદી હર્ષે ઇત્યસ્ય વા રૂપમ્। માદયનિ તર્પયતીતિ વા માદયતેર્મિત્રમ્। મિદતેસ્ત્રાણાર્થસ્ય વા મિદેરિદં રૂપમ્। નન્દયતેઃ પ્રીયતેઃ સંન્ત્રાયતતેર્વાઽર્થે વર્તમાનસ્ય મિદેર્મિત્રમિતિ વાર્થઃ। મિનુતે માનં કરોતિ સર્વે હિતમસ્ય સઙ્ગૃહ્ણાતીતિ વા મોદતેઽસ્ય સુખેનેતિ વા મિત્રમિત્યેતેઽર્થાઃ મયિ સન્તીત્યર્થઃ॥ 8-36-35 શત્રુરિતિ શદેઃ શાતનાર્થાત્ શાસ્તેઃ શાસનાર્થાત્ શ્યતેસ્તનૂકરણાર્થાત્ શૃણાતેર્હિસાર્થાત્ શ્વસતેરુચ્છ્વાસાર્થાદન્તર્ભાવિતણ્યર્થાત્ સીદતેઃ સૂદતેર્વા દન્ત્યસ્થાને તાલવ્યસ્યોપસર્જનાત્ શત્રુરિતિ શબ્દ ઉતત્પન્નસ્તદર્થશ્ચ સર્વસ્ત્વય્યસ્તીત્યર્થઃ॥ 8-36-44 સોમરાજાન બ્રાહ્મણાઃ॥ 8-36-57 મા ત્વં બ્રાહ્મણગર્હઃ સ્યાઃ ઇતિ ક.પાઠઃ॥ 8-36-58 તદનુવ્યાહૃતં કુર્યાત્સર્વલોકેપિ સૂતજ ઇતિ ખ.પાઠઃ। નૈતત્તે વ્યાહૃતં કુર્યાં સમમેકોઽપિ સૂતતજ ઇતિ ક.ડ.પાઠઃ। નૈતદવ્યાહતં કુર્યાત્સર્વલોકોઽપિ સૂતજ ઇતિ ટ.પાઠઃ॥ 8-36-36 ષટ્ત્રિંશોઽધ્યાયઃ॥





કર્ણપર્વ - અધ્યાય 037

॥ શ્રીઃ ॥

8.37. અધ્યાયઃ 037 

Mahabharata - Karna Parva - Chapter Topics

કર્ણેન સોપહાસં શલ્યગર્હણમ્॥ 1 ॥

Mahabharata - Karna Parva - Chapter Text

8-37-0 (56700) 
સઞ્જય ઉવાચ। 8-37-0x (4933) 
તતઃ પુનર્મહારાજ મદ્રરાજમરિન્દમઃ।
અભ્યભાષત રાધેયઃ સન્નિવાર્યોત્તરં વચઃ॥ 8-37-1 (56701) 
નિર્ભર્ત્સનાર્થં શલ્ય ત્વં યત્તુ જલ્પિતવાનસિ।
નાહં શક્યસ્ત્વયા વાચા વિભીષયિતુમાહવે॥ 8-37-2 (56702) 
યદિ માં દેવતાઃ સર્વા યોધયેયુઃ સવાસવાઃ।
તથાપિ મે ભયં ન સ્યાત્કિમુ પાર્થાત્સકેશવાત્॥ 8-37-3 (56703) 
નાહં ભીષયિતું શક્યઃ શુદ્ધકર્ણા મહાહવે।
અભિજાનીહિ શક્તસ્ત્વમન્યં ભીષયિતું રણે॥ 8-37-4 (56704) 
નીચસ્ય બલમેતાવત્પારુષ્યં યતત્ત્વમાત્થ મામ્।
અશક્તો હિ ગુણાન્વક્તું વલ્ગસે બહુ દુર્મતે॥ 8-37-5 (56705) 
ન હિ કર્ણઃ સમુદ્ભૂતો ભયાર્થમિહ મદ્રક।
વિક્રમાર્થમહં જાતો યશોર્થં ચ તથાઽઽત્મનઃ॥ 8-37-6 (56706) 
સખિભાવેન સૌહાર્દાન્મિતત્રભાવેન ચૈવ હિ।
કારણૈસ્ત્રિભિરેતૈસ્ત્વં શલ્ય જીવસિ સામ્પ્રતમ્॥ 8-37-7 (56707) 
રાજ્ઞશ્ચ ધાર્તરાષ્ટ્રસ્ય કાર્યં સુમહદુદ્યતમ્।
મયિ તચ્ચાહિતં શલ્ય તેન જીવસિ મે ક્ષણમ્॥ 8-37-8 (56708) 
કૃતશ્ચ સમયઃ પૂર્વં ક્ષન્તવ્યં વિપ્રિયં તવ।
`સમયઃ પરિપાલ્યો મે તેન જીવસિ સામ્પ્રતમ્'॥ 8-37-9 (56709) 
ઋતે શલ્યસહસ્રેણ વિજયેયમહં પરાન્।
મિત્રદ્રોહસ્તુ પાપીયાનિતિ જીવસિ સામ્પ્રતમ્॥ 8-37-10 (56710) 
શલ્ય ઉવાચ। 8-37-11x (4934) 
આર્તપ્રલાપાંસ્ત્વં કર્ણ યાન્બ્રવીષિ પરાન્પ્રતિ।
ન તે કર્ણસહસ્રેણ શક્યા જેતું પરે યુધિ॥ 8-37-11 (56711) 
સઞ્જય ઉવાચ। 8-37-12x (4935) 
તથા બ્રુવન્તં પરુષં કર્ણો મદ્રાધિપં તદા।
પરુષં દ્વિગુણં ભૂયઃ પ્રોવાચાપ્રિયદર્શનમ્॥ 8-37-12 (56712) 
ઇદં ત્વમેકાગ્રમનાઃ શૃણુ મદ્રજનાધિપ।
સન્નિધૌ ધૃતરાષ્ટ્રસ્ય પ્રોચ્યમાનં મયા શ્રુતમ્॥ 8-37-13 (56713) 
દેશાંશ્ચ વિવિધાંશ્ચિત્રાન્પૂર્વવૃત્તાંશ્ચ પાર્થિવાન્।
બ્રાહ્મણાઃ કથયન્તિ સ્મ ધૃતરાષ્ટ્રનિવેશને॥ 8-37-14 (56714) 
તત્ર વૃદ્ધઃ પુરાવૃત્તાઃ કથાઃ કશ્ચિદ્દ્વિજોત્તમઃ।
બાહ્લીકદેશં મદ્રાંશ્ચ કુત્સયન્વાક્યમબ્રવીત્॥ 8-37-15 (56715) 
બહિષ્કૃતા હિમવતતા ગઙ્ગયા ચ તિરસ્કૃતાઃ।
સરસ્વત્યા યમુનયા કુરુક્ષેત્રેણ ચાપિ યે॥ 8-37-16 (56716) 
પઞ્ચાનાં સિન્ધુષષ્ઠાનાં નદીનાં યેઽન્તરાશ્રિતાઃ।
તાન્ધર્મબાહ્યાનશુચીન્બાહ્લીકાનપિ વર્જયેત્॥ 8-37-17 (56717) 
ગોવર્ધનો નામ વટઃ સુભાણ્ડં નામ પત્તનમ્।
એતદ્રાજન્કલિદ્વારમાકુમારાત્સ્મરામ્યહમ્॥ 8-37-18 (56718) 
કાર્યેણાત્યર્થગૂઢેન બાહ્લીકેષૂષિતં મયા।
તત એષાં સમાચારઃ સંવાસાદ્વિદિતો મયા॥ 8-37-19 (56719) 
શાકલં નામ નગરમાપગાનામનિમ્નગા।
ચણ્ડાલા નામ બાહ્લીકાસ્તેષાં વૃત્તં સુનિન્દિતમ્॥ 8-37-20 (56720) 
પાનં ગુડાસવં પીત્વા ગોમાંસં લશુનૈઃ સહ।
અપૂપસક્તુમદ્યાનામાશિતાઃ શીલવર્જિતાઃ॥ 8-37-21 (56721) 
ગાયન્ત્યથ ચ નૃત્યન્તિ સ્ત્રિયો મત્તા વિવાસસઃ।
નગરાપણવેશેષુ બહિર્માલ્યાનુલેપનાઃ॥ 8-37-22 (56722) 
મત્તાઃ પ્રગીતવિરુતૈઃ ખરોષ્ટ્રનિનદોપમૈઃ।
અનાવૃતા મૈથુને તાઃ કામચારાશ્ચ સર્વશઃ॥ 8-37-23 (56723) 
આહુરન્યોન્યસૂક્તાનિ પ્રબ્રુવાણા મદોત્કxxxઃ।
હેહતેહેહતેત્યેવં સ્વામિભર્તૃહતેતિ ચ॥ 8-37-24 (56724) 
આક્રોશન્ત્યઃ પ્રનૃત્યન્તિ વ્રાત્યાઃ પર્વસ્વસંયતાઃ।
તાસાં કિલાવલિપ્તાનાં નિવસન્કુરુજાઙ્ગલે॥ 8-37-25 (56725) 
કશ્ચિદ્બાહ્લીકદુષ્ટાનાં નાતિહૃષ્ટમના જગૌ।
સા નૂનં બૃહતી ગૌરી સૂક્ષ્મકમ્બલવાસિની॥ 8-37-26 (56726) 
મામનુસ્મરતી શેતે બાહ્લીકં કુરુવાસિનમ્।
શતદ્રું નુ કદા તીર્ત્વા તાં ચ રમ્યામિરાવતીમ્। 
ગત્વા સ્વદેશં દ્રક્ષ્યામિ સ્થૂલજઙ્ઘાઃ શુભાઃ સ્ત્રિયઃ॥  8-37-27 (56727) 
મનઃશિલોજ્જ્વલાપાઙ્ગ્યો ગૌર્યસ્તાઃ કાકુકૂજિતાઃ।
કમ્બલાજિનસંવીતા રુદન્ત્યઃ પ્રિયદર્શનાઃ॥ 8-37-28 (56728) 
મૃદઙ્ગાનકશઙ્ખાનાં મર્દલાનાં ચ નિઃસ્વનૈઃ।
ખરોષ્ટ્રાશ્વતરૈશ્ચૈવ મત્તા યાસ્યામહે સુખમ્॥ 8-37-29 (56729) 
શમીપીલુકરીરાણાં વનેષુ સુખવર્ત્મસુ।
અપૂપાન્સક્તુપિણ્ડાંશ્ચ પ્રાશ્નન્તો મથિતાન્વિતાન્॥ 8-37-30 (56730) 
પથિષુ પ્રબલો ભૂત્વા તથા સમ્પતતોઽધ્વગાન્।
ચેલાપહારં કુર્વાણાસ્તાડયિષ્યામ ભૂયસઃ॥ 8-37-31 (56731) 
એવંશીલેષુ વ્રાત્યેષુ બાહ્લીકેષુ દુરાત્મસુ।
કશ્ચેતયાનો નિવસેન્મુહૂર્તમપિ માનવઃ॥ 8-37-32 (56732) 
કર્ણ ઉવાચ। 8-37-33x (4936) 
ઈદૃશા બ્રાહ્મણેનોક્તા બાહ્લીકા મોઘચારિણઃ।
યેષાં ષડ્ભાગહર્તા ત્વમુભયોઃ પુણ્યપાપયોઃ॥ 8-37-33 (56733) 
ઇત્યુક્ત્વા બ્રાહ્મણઃ સાધુરુત્તરં પુનરુક્તવાન્।
બાહ્લીકેષ્વવિનીતેષુ પ્રોચ્યમાનં નિબોધ તત્॥ 8-37-34 (56734) 
તતત્ર સ્મ રાક્ષસી ગાતિ કૃષ્ણચતુર્દશીમ્।
નગરે શાકલે સ્ફીતે આહત્ય નિશિ દુન્દુભિમ્॥ 8-37-35 (56735) 
કથં વસ્તાદૃશો ગાથાઃ પુનર્ગાસ્યામિ શાકલે।
ગવ્યસ્ય તૃપ્તા માંસસ્ય પીત્વા ગૌડં સુરાસવમ્॥ 8-37-36 (56736) 
ગૌરીભિઃ સહ નારીભિર્બૃહતીભિઃ સ્વલઙ્કૃતા।
પલાણ્ડુગણ્ડૂષયુતાઃ ખાદન્તશ્ચેશિકાન્બહૂન્॥ 8-37-37 (56737) 
વારાહં કૌક્કુટં માંસં ગવ્યં ગાર્દભમૌષ્ટ્રકમ્।
ધાનાશ્ચ યે ન ખાદન્તિ તેષાં જન્મ નિરર્થકમ્॥ 8-37-38 (56738) 
એવં ગાયન્તિ યે મત્તાઃ શીધુના પીલુકાવને।
સબાલવૃદ્ધાઃ ક્રન્દન્તિ તેષાં ધર્મઃ કથં ભવેત્॥ 8-37-39 (56739) 
યત્ર લોકેશ્વરઃ કૃષ્ણો દેવદેવો જનાર્દનઃ।
વિસ્મૃતઃ પુરુષૈરુગ્રૈસ્તેષાં ધર્મઃ કથં ભવેત્॥ 8-37-40 (56740) 
ઇતિ શલ્ય વિજાનીહિ હન્ત ભૂયો બ્રવીમિ તે।
યદન્યોપ્યુક્તવાનસ્માન્બ્રાહ્મણઃ કુરુસંસદિ॥ 8-37-41 (56741) 
પઞ્ચનદ્યો વહન્ત્યેતા યત્ર પીલુવનાન્યુત।
શતદ્રુશ્ચ વિપાશા ચ તૃતીયૈરાવતી તથા॥ 8-37-42 (56742) 
ચન્દ્રભાગા વિતસ્તા ચ સિન્ધુષષ્ઠા મહાનદી।
આરટ્ટા નામ બહ્લીકા એતેષ્વાર્યો હિ નો વસેત્॥ 8-37-43 (56743) 
વ્રાત્યાનાં દાસમીયાનાં વિદેહાનામયજ્વનામ્।
ન દેવાઃ પ્રતિગૃહ્ણન્તિ પિતરો બ્રાહ્મણાસ્તથા॥ 8-37-44 (56744) 
તેષાં પ્રનષ્ટધર્માણાં બાહ્લીકાનામિતિ શ્રુતિઃ।
બ્રાહ્મણેન યથા પ્રોક્તં વિદુષા સાધુસંસદિ॥ 8-37-45 (56745) 
કાષ્ઠકુણ્ડેષુ બાહ્લીકા મૃણ્મયેષુ ચ ભુઞ્જતે।
સક્તુમદ્યાવલિપ્તેષુ શ્વાવલીઢેષુ નિર્ઘૃણાઃ॥ 8-37-46 (56746) 
આવિકં ચૌષ્ટ્રિકં ચૈવ ક્ષીરં ગાર્દભમેવ ચ।
તદ્વિકારાંશ્ચ બાહ્લીકાઃ ખાદન્તિ ચ પિબન્તિ ચ॥ 8-37-47 (56747) 
પાત્રસઙ્કરિણો જાલ્માઃ સર્વાન્નક્ષીરભોજનાઃ।
આરટ્ટા નામ બાહ્લીકા વર્જનીયા વિપશ્ચિતા॥ 8-37-48 (56748) 
ઇતિ શલ્ય વિજાનીહિ હન્ત ભૂયો બ્રવીમિ તે।
યદન્યોઽપ્યુક્તવાન્મહ્યં બ્રાહ્મણઃ કુરુસંસદિ॥ 8-37-49 (56749) 
યુગન્ધરે પયઃ પીત્વા પ્રોષ્ય ચાપ્યચ્યુતસ્થલે।
તદ્વદ્ભૂતિલયે સ્નાત્વા કથં સ્વર્ગં ગમિષ્યતિ॥ 8-37-50 (56750) 
પઞ્ચનદ્યો વહન્ત્યેતા યત્ર નિઃસૃત્ય પર્વતાત્।
આરટ્ટા નામ બાહ્લીકા ન તેષ્વાર્યો દ્વ્યહં વસેત્॥ 8-37-51 (56751) 
બાહ્લીકા નામ હીકશ્ચ વિપાશાયાં પિશાચકૌ।
તયોરપત્યં બાહ્લીકા નૈષા સૃષ્ટિઃ પ્રજાપતેઃ॥ 8-37-52 (56752) 
તે કથં વિવિધાન્ધર્માઞ્જ્ઞાસ્યન્તે હીનયોનયઃ॥  8-37-53 (56753) 
કારસ્કરાન્માહિષકાન્કરમ્ભાન્કટકાલિકાન્।
કર્કરાન્વીરકાન્વીરા ઉન્મત્તાંશ્ચ વિવર્જયેત્॥ 8-37-54 (56754) 
ઇતિ તીર્થાનુસઞ્ચારી રાક્ષસી કાચિદબ્રવીત્।
એકરાત્રમુષિત્વેહ મહોલૂખલમેખલા॥ 8-37-55 (56755) 
આરટ્ટા નામ તે દેશા બાહ્લીકં નામ તદ્વનમ્।
વસાતિસિન્ધુસૌવીરા ઇતિ પ્રાયોઽતિકુત્સિતાઃ॥ ॥ 8-37-56 (56756) 
 
ઇતિ શ્રીમન્મહાભારતે કર્ણપર્વણિ સપ્તત્રિંશોઽધ્યાયઃ॥ 37 ॥

Mahabharata - Karna Parva - Chapter Footnotes

8-37-8 એતદેવ ત્રયં વ્યાચષ્ટે રાજ્ઞશ્ચેત્યાદિના॥ 8-37-17 પઞ્ચાનાં વક્ષ્યમાણાનામ્। સિન્ધુઃ ષષ્ઠી યાસામ્। અન્તરમવકાશમાશ્રિતાઃ॥ 8-37-18 ગોવર્ધનઃ ગવાં છેદનસ્થાનમ્॥ 8-37-20 વૃત્તં ચરિત્રમ્॥ 8-37-23 અનાવૃતાઃ સ્વપરપુરુષવિવેકહીનાઃ॥ 8-37-24 સૂક્તાનિ વિનોદવચનાનિ। હેહતે ભોલિઙ્ગતાડિતે xxxક્રોશે દ્વિત્વમ્। સંધિશ્છાન્દસઃ। સ્વામિહતે ભર્તૃહતે ઇતિ ચ તદ્વત્॥ 8-37-25 પર્વસુ ઉત્સવદિનેષુ આક્રોશન્ત્યઃ ગાલયન્ત્યઃ। તાસાં પતિરિતિ શેષઃ॥ 8-37-29 ખરાદિયાનૈઃ॥ 8-37-30 મથિતં તક્રમ્॥ 8-37-31 ભૂયસઃ બહૂન્॥ 8-37-38 વારાહં વિડ્વાહજમ॥ 8-37-37 સપ્તત્રિંશોઽધ્યાયઃ॥





કર્ણપર્વ - અધ્યાય 038

॥ શ્રીઃ ॥

8.38. અધ્યાયઃ 038 

Mahabharata - Karna Parva - Chapter Topics

શલ્યકર્ણયોર્વાક્કલહઃ॥ 1 ॥ દુર્યોધનેન તયોઃ સાન્ત્વનમ્॥ 2 ॥

Mahabharata - Karna Parva - Chapter Text

8-38-0 (56757) 
કર્ણ ઉવાચ। 8-38-0x (4937) 
ઇતિ શલ્ય વિજાનીહિ હન્ત ભૂયો બ્રવીમિ તે।
ઉન્યમાનં મયા સમ્યક્ત્વમેકાગ્રમનાઃ શૃણુ॥ 8-38-1 (56758) 
બ્રાહ્મણઃ કિલ નો ગેહમધ્યગચ્છત્પુરાઽતિથિઃ।
આચારં તત્ર સમ્પ્રેક્ષ્ય પ્રીતો વચનમબ્રવીત્॥ 8-38-2 (56759) 
મયા હિમવતઃ શૃઙ્ગમેકેનાધ્યુષિતં ચિરમ્।
દૃષ્ટાશ્ચ બહવો દેશા નાનાધર્મસમાવૃતાઃ॥ 8-38-3 (56760) 
ન ચ કેન ચ ધર્મેણ વિરુધ્યન્તે પ્રજા ઇમાઃ।
સર્વાશ્ચાપ્યાચરન્ધર્મં યદુક્તં વેદપારગૈઃ॥ 8-38-4 (56761) 
અટતા તુ મયા દેશાન્નાનાધર્મસમાકુલાન્।
આગચ્છતા મહારાજ બાહ્લીકેષુ નિશામિતમ્॥ 8-38-5 (56762) 
તત્ર વૈ બ્રાહ્મણો ભૂત્વા પુનર્ભવતિ ક્ષત્રિયઃ।
વૈશ્યઃ શૂદ્રશ્ચ બાહ્લીકસ્તતો ભવતિ નાપિતઃ॥ 8-38-6 (56763) 
નાપિતશ્ચ તતો ભૂત્વા પુનર્ભવતિ બ્રાહ્મણઃ।
દ્વિજો ભૂત્વા ચ તત્રૈવ પુનર્દાસોઽભિજાયતે॥ 8-38-7 (56764) 
ભવન્ત્યેકકુલે વિપ્રાઃ શિષ્ટા યે કામચારિણઃ।
ગાન્ધારા મદ્રકાશ્ચૈવ બાહ્લીકાશ્ચાપ્યતેજસઃ॥ 8-38-8 (56765) 
એતન્મયા શ્રુતં તત્ર ધર્મસઙ્કરકારકમ્।
કૃત્સ્નામટિત્વા પૃથિવીં બાહ્લીકેષુ વિપર્યયઃ॥ 8-38-9 (56766) 
ઇતિ શલ્ય વિજાનીહિ હન્ત ભૂયો બ્રવીમિ તે।
યદપ્યન્યોઽબ્રવીદ્વાક્યં બાહ્લીકાનાં વિકુત્સિતં॥ 8-38-10 (56767) 
આનીયેહાક્ષતા કાચિદારટ્ટાત્કિલ દસ્યુભિઃ।
અધર્મતશ્ચોપયાતા સા તાનભ્યશપત્તતઃ॥ 8-38-11 (56768) 
બાલાં બન્ધુમતીં યન્મામધર્મેણોપગચ્છથ।
તસ્માત્કુમાર્યઃ સ્વૈરિણ્યો ભવિષ્યન્તિ કુલેષુ વઃ॥ 8-38-12 (56769) 
ન ચૈવાસ્માત્પ્રમોક્ષધ્વં ઘોરાચ્છાપાન્નરાધમાઃ।
તસ્માત્તેષાં ભાગહરઃ કથં ધર્માન્વદિષ્યસિ॥ 8-38-13 (56770) 
કુરવઃ સહપાઞ્ચાલાઃ સાલ્વા માત્સ્યાઃ સનૈમિશાઃ।
કોસલાઃ કાશપૌણ્ડ્રાશ્ચ કાલિઙ્ગા માગધાસ્તથા॥ 8-38-14 (56771) 
ચેદયશ્ચ મહાભાગા ધર્મં જાનન્તિ શાશ્વતમ્।
નાનાદેશેષ્વસન્તશ્ચ પ્રાયો બાહ્યાલયાનૃતે॥ 8-38-15 (56772) 
આમત્સ્યેભ્યઃ કુરુપાઞ્ચાલસાલ્વા
આનૈમિશાચ્ચેદયો યે વિશિષ્ટાઃ। 
ધર્મં પુરાણમુપજીવન્તિ સન્તો
મદ્રાનૃતે પાઞ્ચનદાંશ્ચ જિહ્માન્॥  8-38-16 (56773) 
એવં વિદ્વાન્ધર્મકથાસુ રાજં--
સ્તૂષ્ણીંભૂતઃ શલ્ય ભવેઃ સદા ત્વમ્। 
ત્વં તસ્ય ગોપ્તા ચ જનસ્ય રાજા
ષડ્ભાગહર્તા શુભદુષ્કૃતસ્ય॥  8-38-17 (56774) 
અથવા દુષ્કૃતસ્ય ત્વં હર્તા તેષામરક્ષિતા।
રક્ષિતા પુણ્યભાગ્રાજા પ્રજાનાં ત્વં હ્યપુણ્યભાક્॥ 8-38-18 (56775) 
પૂજ્યમાને પુરા ધર્મે સર્વદેશેષુ શાશ્વતે।
ધર્મં પાઞ્ચનદં દૃષ્ટ્વા ધિગિત્યાહ પિતામહઃ॥ 8-38-19 (56776) 
વ્રાત્યાનાં દાશકીયાનાં કૃતેઽપ્યશુભકર્મણામ્।
બ્રહ્મણા નિન્દિતાન્ધર્માન્કશ્ચિત્સિદ્ધાત્મકોઽબ્રવીત્॥ 8-38-20 (56777) 
ઇતિ પાઞ્ચનદં ધર્મવમેને પિતામહઃ।
સ્વધર્મસ્થેષુ વર્ણેષુ સોઽપ્યેતાન્નાભ્યપૂજયત્॥ 8-38-21 (56778) 
ઇતિ શલ્ય વિજાનીહિ હન્ત ભૂયો બ્રવીમિ તે।
કલ્માષપાદઃ સરસિ નિમ઼જ્જન્રાક્ષસોઽબ્રવીત્॥ 8-38-22 (56779) 
ક્ષત્રિયસ્ય મલં ભૈક્ષ્યં બ્રાહ્મણસ્યાશ્રુતં મલમ્।
મલં પૃથિવ્યા બાહ્લીકાઃ સ્ત્રીણાં કૌતૂહલં મલમ્॥ 8-38-23 (56780) 
નિમજ્જમાનમુદ્ધૃત્ય કશ્ચિદ્રાજા નિશાચરમ્।
અપૃચ્છત્તેન ચાખ્યાતં તચ્છૃણુષ્વ નરાધિપ॥ 8-38-24 (56781) 
માનુષાણાં મલં મ્લેચ્છા મ્લેચ્છાનાં મુષ્ટિકા મલમ્।
મુષ્ટિકાનાં મલં ષણ્ઢાઃ ષણ્ઢાનાં રાજયાજકાઃ॥ 8-38-25 (56782) 
રાજયાજકયાજ્યાનાં મદ્રકાણાં ચ યન્મલમ્।
તદ્ભવેદ્વૈ તવ મલં યદ્યસ્માન્ન વિમુઞ્ચસિ॥ 8-38-26 (56783) 
ઇતિ રક્ષોપસૃષ્ટેષુ વિષવીર્યહતેષુ ચ।
વિદ્વદ્ભિર્ભેષજં દૃષ્ટં સંસિદ્ધવચનોત્તરમ્॥ 8-38-27 (56784) 
બ્રાહયાઃ પઞ્ચાલાઃ કૌરવેયાસ્તુ ધર્મ્યાઃ
સત્યા મત્સ્યાઃ શૂરસેનાશ્ચ યાજ્યાઃ। 
પ્રાચ્યા દાસા વૃષલા દાક્ષિણાત્યાઃ
સ્તેના બાહ્લીકાઃ સઙ્કાર વૈ સુરાષ્ટ્રાઃ॥  8-38-28 (56785) 
કૃતઘ્નતા પરવિત્તાપહારો
મદ્યપાનં ગુરુદારાવમર્દઃ। 
વાક્પારુષ્યં ગોવધો રાત્રિચર્યા
બહિર્ગેહં પરવસ્ત્રોપભોગઃ॥  8-38-29 (56786) 
યેષાં ધર્મસ્તાન્પ્રતિ નાસ્ત્યધર્મો
હ્યારટ્ટજાન્પાઞ્ચનદાન્ધિગસ્તુ। 
આપાઞ્ચાલાઃ કુરવો નૈમિશાશ્ચ
મત્સ્યાશ્ચૈવાપ્યનુજાનન્તિ ધર્મમ્।
અથોદીચ્યાશ્ચોદયો ભાગધાશ્ચ
શિષ્ટાન્ધર્માનુપજીવન્તિ વૃદ્ધાઃ॥  8-38-30 (56787) 
પ્રાચીં દિશં શ્રિતા દેવા જાતવેદઃપુરોગમાઃ।
દક્ષિણા પિતૃભિર્ગુપ્તા યમેન શુભકર્મણા॥ 8-38-31 (56788) 
પ્રતીચીં વરુણઃ પાતિ પાલયન્નસુરાન્બહૂન્।
ઉદીચીં ભગવાન્સોમ બ્રહ્મા ચ બ્રાહ્મણૈઃ સહ॥ 8-38-32 (56789) 
રક્ષઃપિશાચાન્હિમવાન્ગુહ્યકાન્ગન્ધમાદનઃ।
ધ્રુવં સર્વાણિ ભૂતાનિ વિષ્ણુઃ પાતિ સુરોત્તમઃ॥ 8-38-33 (56790) 
ઇઙ્ગિત5આશ્ચ મગધાઃ પ્રેક્ષિતજ્ઞાશ્ચ કોસલાઃ।
અર્ધોક્તાઃ કુરુપાઞ્ચાલાઃ સર્વોક્તા દાક્ષિણાપથાઃ॥ 8-38-34 (56791) 
પાર્વતીયાશ્ચ વિષયા યથૈવ ગિરયસ્તથા।
સર્વજ્ઞા યવના રાજઞ્શૂરાશ્ચૈવ વિશેષતઃ। 
મ્લેચ્છાઃ સ્વસંજ્ઞાનિયતા નાનુક્તમિતરે જનાઃ॥  8-38-35 (56792) 
પ્રતિરબ્ધાસ્તુ બાહ્લીકા ન ચ કેચન મદ્રકાઃ।
સ ત્વમેતાદૃશઃ શલ્ય નોત્તરં વક્તુમર્હસિ॥ 8-38-36 (56793) 
એવં જ્ઞાત્વા જોષમાસ્સ્વ પ્રતીપં
મા સ્મ ક્રુદ્ધઃ પાપભૃતાં વરિષ્ઠ। 
પૂર્વં હત્વા ત્વાં સપુત્રં બલૈશ્ચ
પશ્ચાદ્ધંસ્યે વાસુદેવાર્જુનૌ ચ॥  8-38-37 (56794) 
શલ્ય ઉવાચ। 8-38-38x (4938) 
આતુરાણાં પરિત્યાગઃ સ્વદારસુતવિક્રયઃ।
અઙ્ગે પ્રવર્તતે કર્ણ યેષામધિપતિર્ભવાન્॥ 8-38-38 (56795) 
રથાતિરથસઙ્ખ્યાયાં યત્ત્વાં ભીષ્મસ્તદાબ્રવીત્।
તાન્વિદિત્વાઽત્મનો દોષાન્નિર્મન્યુર્ભવ મા ક્રુધઃ॥ 8-38-39 (56796) 
સર્વત્ર બ્રાહ્મણાઃ સન્તિ સન્તિ સર્વત્ર ક્ષત્રિયાઃ।
વૈશ્યાઃ શૂદ્રાસ્તથા કર્ણ સ્ત્રિયઃ સાધ્વ્યશ્ચ સુવ્રતાઃ॥ 8-38-40 (56797) 
રમન્તે ચોપહાસેન પુરુષાઃ પુરુષૈઃ સહ।
અન્યોન્યેન રતાઃ ક્ષીબા દેશેદેશે ચ મૈથુનમ્॥ 8-38-41 (56798) 
પરવાચ્યેષુ નિપુણઃ સર્વો ભવતિ સર્વદા।
આત્મવાચ્યં ન જાનીતે જાનન્નપિ ચ મુહ્યતિ॥ 8-38-42 (56799) 
સર્વત્ર સન્તિ રાજનઃ સ્વંસ્વં ધર્મમનુવ્રતાઃ।
દુર્મનુષ્યાન્નિગૃહ્ણન્તિ સન્તિ સર્વત્ર ધાર્મિકાઃ॥ 8-38-43 (56800) 
ન કર્ણ દેશસામાન્યાત્સર્વઃ પાપં નિષેવતે।
યાદૃશાઃ સ્વસ્વભાવેન દેશાંસ્તાંસ્તાદૃશાન્વિદુઃ॥ 8-38-44 (56801) 
સઞ્જય ઉવાચ। 8-38-45x (4939) 
તતતો દુર્યોધનો રાજા કર્ણશલ્યાવવારયત્।
સખિભાવેન રાધેયં શલ્યં સૌજન્યકેન ચ॥ 8-38-45 (56802) 
તતો નિવારિતઃ કર્ણો ધાર્તરાષ્ટ્રેણ મારિષ।
પ્હહસ્ય તત્ર રાજેન્દ્રં યાદિ શલ્યેત્યચોદયત્॥ ॥ 8-38-46 (56803) 
 
ઇતિ શ્રીમન્મહાભારતે કર્ણપર્વણિ અષ્ટત્રિંશોઽધ્યાયઃ॥ 38 ॥

Mahabharata - Karna Parva - Chapter Footnotes

8-38-5 નિશામિર્ત શ્રુતમ્॥ 8-38-6 બ્રાહ્મણો ભૂત્કેત્યાદિ તજ્જાતીયકર્માચરણનિવન્ધનમ્॥ 8-38-8 વિપ્રાઃ પ્રસૃષ્ટા ઇતિ પાઠે કુલે એકએવ વિપ્રો ભવત્યન્યે ભ્રાતરઃ પ્રસૃષ્ટાઃ સઙ્કીર્ણિક્રિયા ઇત્યર્થઃ॥ 8-38-9 તત્ર બાહ્લીકેષુ। ધર્મસઙ્કરકારકો વિપર્યયઃ શ્રુત ઇતિ લિઙ્ગં વિપરિણેયમ્। વિપર્યયો વિહિતવૈપરીત્યમ્॥ 8-38-20 કૃતે કૃતયુગે॥ 8-38-21 નાભ્યપૂજયત્ ન પ્રશંસિતવાન્॥ 8-38-25 મ્લેચ્છાઃ પાપરતા ધર્માધર્મવિચારહીનાઃ। મ્લેચ્છઃ પાપરતે જાતિભેદે સ્યાદપભાષણે ઇતિ વિશ્વઃ। ષંઢા વર્ષવરાઃ॥ 8-38-27 રક્ષોપસૃષ્ટેષુ રક્ષસા ઉપદ્રુતેષુ॥ 8-38-28 પ્રાચ્યા દાસાઃ શૂદ્રધર્માણઃ। દાશા ઇતિ પાઠે મત્સ્યજીવિનઃ। વૃષં ધર્મં લાન્તિ આદદતે તે વૃષલાઃ ધર્મસઙ્ગ્રહપરાઃ ધર્મદ્રોહિણ ઇતિ વા॥ 8-38-29 બહિર્ગેહં રાત્રિચર્યા પ્રચ્છન્નં ચૌર્યપારદાર્યાદિ॥ 8-38-31 પ્રાચીમિત્યત્ર જાતવેદ ઇત્યનેનામ્નેયીસહિતા પ્રાચી દેવાનામાશ્રયા દક્ષિણા પિતૄણાં તત્રૈવ શ્રાદ્ધાદિધર્મો દૃશ્યતે॥ 8-38-32 એવં પ્રતીચીં વરુણઃ ઉદીચીં સોમ ઇતિ કુબેરેશાનયોર્ગ્રહણમ્। પરિશેષાન્નૈર્ઋત્યાં વાયવ્યાં ચ બાહ્લીકાશ્રયાયાં નૈર્ઋતાસ્ત્વાદૃશા વાતૂલાશ્ચ સન્તીત્યર્થઃ॥ 8-38-33 તથા રક્ષઃપિશાચાશ્ચ હિમવન્તં નગોત્તમમ્। ગુહ્યકાશ્ચ મહારાજ પર્વતં ગન્ધમાદનમ્ ઇતિ ઝ પાઠઃ। એવમપિ સબાહ્લીકાન્સનૈર્ઋતાન્ દેશાન્ વિષ્ણુઃ પાતિ પર્જન્યવત્ ન દેશાન્તરેષ્વિવ બાહ્લીકેષુ વિશેષતો દેવતાનુગ્રહો દૃશ્યત ઇત્યભિપ્રાયઃ॥ 8-38-34 અતએવ તેષાં મૌઢ્યં વર્ણયતિ ઇઙ્ગિતજ્ઞાશ્ચતિ। અર્ધોક્તાઃ કુરુપાઞ્ચાલાઃ સાલ્વાઃ કૃત્સ્નાનુશાસનાઃ ઇતિ ઝ. પાઠઃ॥ 8-38-35 વિષમાઃ દુઃખસાધ્યાઃ। સર્વં જાનન્તોઽપિ યવના મ્લેચ્છાશ્ચ સ્વસંજ્ઞાયાં સ્વીયૈઃ કૃતો યો ધર્મસંકેતસ્તત્રૈવ નિયતાઃ। વૈદિકં ધર્મં ન માનયન્તીત્યર્થઃ। ઇતરે ત્વનુક્તં હિતં નાવબુધ્યન્તે॥ 8-38-36 પ્રતિરથા ઇતિપાઠે હિતવાદિતિ પ્રતિકૂલાઃ। ગુરુદ્રોહિણ ઇત્યર્થઃ। તાદૃશશ્ચ ત્વં હિતોપદેષ્ટારં માં નિન્દસીત્યર્થઃ॥ 8-38-38 અષ્ટત્રિંશોઽધ્યાયઃ॥





કર્ણપર્વ - અધ્યાય 039

॥ શ્રીઃ ॥

8.39. અધ્યાયઃ 039 

Mahabharata - Karna Parva - Chapter Topics

શલ્યકર્ણયોઃ સંવાદઃ॥ 1 ॥ સેનાદ્વયસ્ય પરસ્પરમેલનમ્॥ 2 ॥

Mahabharata - Karna Parva - Chapter Text

8-39-0 (56804) 
સઞ્જય ઉવાચ। 8-39-0x (4940) 
તતઃ પરાનીકભિદં વ્યૂહમપ્રતિમં કૃતમ્।
સમીક્ષ્ય કર્ણઃ પાર્થાનાં ધૃષ્ટધુમ્નાભિરક્ષિતમ્॥ 8-39-1 (56805) 
પ્રયયૌ રથઘોષેણ સિંહનાદરવેણ ચ।
વાદિત્રાણાં ચ નિનદૈઃ કમ્પયન્નિવ મેદિનીમ્॥ 8-39-2 (56806) 
સઞ્જય ઉવાચ। 8-39-3x (4941) 
તતઃ પ્રયાન્તં રાધેયં મદ્રરાજઃ સ્મયન્નિવ।
અવધૂય ઇદં વાક્યમબ્રવીત્કુરુસન્નિધૌ॥ 8-39-3 (56807) 
ચમૂં તવેમાં વિપુલાં સમૃદ્વા--
મસઙ્ખેયામશ્વનરાકુલાં ચ। 
તથા પ્રવેષ્ટા સમરે ધનઞ્જયઃ
કક્ષં દહન્દીપ્ત ઇવાશ્રયાશી॥  8-39-4 (56808) 
રથે સ્તિતૌ વીરવરૌ વરેણ્યૌ
સિંહસ્કન્ધૌ લોહિતપદ્મનેત્રૌ। 
દ્રષ્ટા ભવાનદ્ય વિના પ્રયત્ના--
ત્તથાહિ મે શકુના વેદયન્તિ॥  8-39-5 (56809) 
અદ્ય દ્રષ્ટાઽસિ તં વીરં શ્વેતાશ્વં કૃષ્ણસારથિમ્।
નિઘ્નન્તં શાત્રવાન્સઙ્ખ્યે યં કર્ણ પરિપૃચ્છસિ॥ 8-39-6 (56810) 
અદ્ય તૌ પુરુષવ્યાઘ્રૌ લોહિતાક્ષૌ પરન્તપૌ।
વાસુદેવાર્જુનૌ કર્ણ દ્રષ્ટાઽસ્યમિતવિક્રમૌ॥ 8-39-7 (56811) 
સારથિર્યસ્ય ગોવિન્દો ગાણ્ડીવં યસ્ય કાર્મુકમ્।
તં ચેદ્વન્તાઽસિ રાધેય ત્વં નો રાજા ભવિષ્યસિ॥ 8-39-8 (56812) 
પ્રવાત્યેષ મહાવાયુરભિતસ્તવ વાહિનીમ્।
ક્રવ્યાદા વ્યાહરન્ત્યેતે મૃગાઃ કુર્વન્તિ ભૈરવમ્॥ 8-39-9 (56813) 
પશ્ય કર્ણ મહાઘોરં ભયં વૈ રોમહર્ષણમ્।
અર્કં જીમૂતસઙ્કાશઃ કબન્ધો વાર્ય તિષ્ઠતિ॥ 8-39-10 (56814) 
પશ્ય યૂથં મૃગશતં મૃગાણાં સર્વતોદિશમ્।
રરાસ દીપ્તલાઙ્ગૂલમાદિત્યામભિ સંસ્થિતમ્॥ 8-39-11 (56815) 
પશ્ય કાકાંશ્ચ ગૃધ્રાંશ્ચ સમવેતાન્સહસ્રશઃ।
આદિત્યમભિવીક્ષન્તે હ્યશિવાઃ કર્ણ સસ્વરાઃ॥ 8-39-12 (56816) 
શ્વેતવાજિસમાયુક્તે તવ કર્ણ મહારથે।
પતાકાઃ પ્રજ્વલન્ત્યેતા ધ્વજશ્ચાતીવ કમ્પતે॥ 8-39-13 (56817) 
ઉદીર્યતો હયાન્પશ્ય મહાકાયાન્મહાજવાન્।
પ્લવમાનાન્મહાવીર્યાનાકાશે ગરુડાનિવ॥ 8-39-14 (56818) 
ધ્રુવમેષુ નિમિત્તેષુ ભૂમિમાવૃત્ય પાર્થિવાઃ।
સ્વપ્સ્યન્તિ નિહતાઃ કર્ણ શતશોઽથ સહસ્રશઃ॥ 8-39-15 (56819) 
શઙ્ખાનાં તુમુલઃ શબ્દઃ શ્રૂયતે રોમહર્ષણઃ।
આનકાનાં ચ રાધેય મૃદઙ્ગાનાં ચ હન્યતામ્॥ 8-39-16 (56820) 
શૃણુ શબ્દાન્બહુવિધાન્નરાશ્વરથવાજિનામ્।
જ્યાતલત્રેષુશબ્દાંશ્ચ શૃણુ કર્ણ મહાત્મનામ્॥ 8-39-17 (56821) 
હેમરૂપ્યપ્રમૃષ્ટાનાં વાસસાં શિલ્પિનિર્મિતાઃ।
સહેમચન્દ્રતારાભાઃ પતાકાઃ કિઙ્ગિણીયુતાઃ॥ 8-39-18 (56822) 
નાનાવર્ણા રણે ભાન્તિ શ્વસનેન પ્રકમ્પિતાઃ।
પશ્ય કર્ણાર્જુનસ્યૈતાઃ સૌદામિન્ય ઇવામ્બુદે॥ 8-39-19 (56823) 
ધ્વજાઃ કણકણાયન્તે વાતેનાતિસમીરિતાઃ।
સપતાકરથાશ્ચાપિ પાઞ્ચાલાનાં મહાત્મનામ્॥ 8-39-20 (56824) 
એષ રેણુઃ સમુદ્ભૂતો દિવમાવૃત્ય તિષ્ઠતિ।
ગજવાજિપ્રણુન્ના ચ કમ્પતે કર્ણ મેદિની॥ 8-39-21 (56825) 
શ્રૂયતે મેઘસઙ્કાશો રથનેમિસ્વનસ્તથા।
પશ્ય કુન્તીસુતં વીરં બીભત્સુમપરાજિતમ્। 
પ્રહરિષ્યન્તમાયાન્તં કપિપ્રવરકેતનમ્॥  8-39-22 (56826) 
ગજાશ્વરથપત્ત્યોઘાંસ્તાવકાન્યુધિ નિઘ્નતઃ।
ધ્વજાગ્રં દૃશ્યતે તસ્ય જ્યાશબ્દશ્ચૈવ શ્રૂયતે॥ 8-39-23 (56827) 
એષ સંશપ્તકાન્ભૂયસ્તાનેવાભિમુખો ગતઃ।
કરોતિ કદનં ચૈષ સઙ્ગામે દ્વિષતાં બલી॥ 8-39-24 (56828) 
સઞ્જય ઉવાચ। 8-39-25x (4942) 
ઇતિ બ્રુવાણં મદ્રેશં કર્ણઃ પ્રોવાચ મન્યુમાન્॥  8-39-25 (56829) 
પશ્ય સંશપ્તકૈઃ ક્રુદ્ધૈઃ સમન્તાત્સમભિદ્રુતઃ।
એષ સૂર્ય ઇવામ્ભોદૈશ્છન્નઃ પાર્થો ન દૃશ્યતે। 
એષ દાન્તોઽર્જુનઃ શલ્ય નિમગ્નઃ શોકસાગરે॥  8-39-26 (56830) 
શલ્ય ઉવાચ। 8-39-27x (4943) 
વરુણં કોઽમ્ભસા હન્યાદિન્ધનેન ચ કોઽનલમ્।
કોવાઽનિલં નિગૃહ્ણીયાત્પિબેદ્વા કો મહાર્ણવમ્॥ 8-39-27 (56831) 
ઈદૃગ્રૂપમહં મન્યે પાર્થસ્ય યુધિ નિર્જયમ્।
ન હિ શક્યોઽર્જુનો જેતું યુધિ દેવાસુરૈરપિ॥ 8-39-28 (56832) 
અથૈઘં પરિતોષસ્તે વાગ્ભિસ્ત્વં સુમાના ભવ।
ન હિ શક્યો યુધા જેતુમન્યં કુરુ મનોરથમ્॥ 8-39-29 (56833) 
બાહુભ્યામુદ્ધરેદ્ભૂમિં દહેત્ક્રુદ્ધ ઇમાઃ પ્રજાઃ।
પાતયેત્ત્રિદિવાદ્દેવાન્નાર્જુનં સમરે જયેત્॥ 8-39-30 (56834) 
પશ્ય કુન્તીસુતં ભીમં વીરમક્લિષ્ટકારિણમ્।
પ્રહરન્તં મહાબાહું સ્થિતં મેરુમિવાચલમ્॥ 8-39-31 (56835) 
અમર્ષી પુરુષવ્યાઘ્રઃ સદા વૈરમનુસ્મરન્।
એષ ભીમો જયપ્રેપ્સુર્યુધિ તિષ્ઠતિ વીર્યવાન્॥ 8-39-32 (56836) 
એષ ધર્મભૃતાં શ્રેષ્ઠો ધર્મરાજો યુધિષ્ઠિરઃ।
તિષ્ઠત્યસુકરઃ સઙ્ખ્યે પરૈઃ પરપુરઞ્જયઃ॥ 8-39-33 (56837) 
એતૌ ચ પુરુષવ્યાઘ્રાવાશ્વિનેયૌ મહારથૌ।
નકુલઃ સહદેવશ્ચ તિષ્ઠતો યુધિ દુર્જયૌ॥ 8-39-34 (56838) 
એતે તિષ્ઠન્તિ કાર્ષ્ણેયાઃ પઞ્ચ પઞ્ચાચલા ઇવ।
યોત્સ્યમાના મહાવીર્યા ભીમાર્જુનસમા યુધિ॥ 8-39-35 (56839) 
એતે દ્રુપદપુત્રાશ્ચ ધૃષ્ટદ્યુમ્નપુરોગમાઃ।
હીનાઃ સત્યજિતા વીરાસ્તિષ્ઠન્તિ પરમૌજસઃ॥ 8-39-36 (56840) 
યત્ર કૃષ્ણાર્જુનૌ વીરૌ યત્ર રાજા યુધિષ્ઠિરઃ।
તત્ર ધર્મશ્ચ સત્યં ચ યતો ધર્મસ્તતો જયઃ॥ 8-39-37 (56841) 
ઇતિ સંવદતોરેવ તયોઃ પુરુષસિંહયોઃ।
તે સેને સમસજ્જેતાં ઙ્ગાયમુનવદ્ભૃશમ્॥ ॥ 8-39-38 (56842) 
 
ઇતિ શ્રીમન્મહાભારતે કર્ણપર્વણિ એકોનચત્વારિંશોઽધ્યાયઃ॥ 39 ॥






કર્ણપર્વ - અધ્યાય 040

॥ શ્રીઃ ॥

8.40. અધ્યાયઃ 040 

Mahabharata - Karna Parva - Chapter Topics

દુર્યોધનેન સેનાપ્રોત્સાહનમ્॥ 1 ॥ ભીમેન દુર્યોધનપરાજયપૂર્વકં ગજાનીકવધઃ॥ 2 ॥

Mahabharata - Karna Parva - Chapter Text

8-40-0 (56843) 
સઞ્જય ઉવાચ। 8-40-0x (4944) 
દુર્યોધનસ્તતઃ કર્ણમુપેત્ય ભરતર્ષભ।
અબ્રવીન્મદ્રરાજં ચ તથૈવાન્યાન્મહારથાન્॥ 8-40-1 (56844) 
યદૃચ્છયાઽયમવ્યગ્રો ધર્મઃ પરમકઃ સખા।
સુખિનઃ ક્ષત્રિયાઃ કર્ણ લભન્તે યુદ્ધમીદૃશમ્॥ 8-40-2 (56845) 
યાદૃશં ક્ષત્રિયૈઃ શૂરૈઃ શૂરાણાં દીવ્યતાં યુધિ।
ઇષ્ટં ભવતિ રાધેય તદિદં સમુપસ્થિતમ્॥ 8-40-3 (56846) 
હત્વા તુ પાણ્ડવાન્યુદ્ધે સ્થિરામુર્વીં પ્રશાસથ।
નિહતા વા પરૈર્યુદ્ધે વીરલોકાનવાપ્સ્યથ॥ 8-40-4 (56847) 
દુર્યોધનસ્ય વચનં શ્રુત્વા તત્ક્ષત્રિયર્ષભાઃ।
સિંહનાદાનુદક્રોશન્વાદિત્રાણિ ચ જઘ્નિરે॥ 8-40-5 (56848) 
તસ્મિન્પ્રમુદિતે સૈન્યે ત્વદીયે ભરતર્ષભ।
હર્ષયંસ્તાવકાન્યોધાન્દ્રૌણિર્વિચનમબ્રવીત્॥ 8-40-6 (56849) 
પ્રત્યક્ષં સર્વસૈન્યાનાં ભવતાં ચાપિ પશ્યતામ્।
ન્યસ્તશસ્ત્રો મમ પિતા ધૃષ્ટદ્યુમ્નેન પાતિતઃ॥ 8-40-7 (56850) 
સ તેનાહમમર્ષેણ પિત્રર્થે ચાપિ ભારત।
ધૃષ્ટદ્યુમ્નમહત્વાઽહં ન વિમોક્ષ્યામિ દંશનમ્॥ 8-40-8 (56851) 
કૃત્વાઽનૃતાં પ્રતિજ્ઞાં વો નાસ્મિ પ્રાપ્તા મહત્ફલમ્।
અર્જુનં ભીમસેનં ચ યશ્ચ માં પ્રતિયોત્સ્યતિ। 
સર્વાંસ્તાન્પ્રમથિષ્યામિ ઇતિ મે નિશ્ચિતા મતિઃ॥  8-40-9 (56852) 
સઞ્જય ઉવાચ। 8-40-10x (4945) 
એવમુક્તે તતઃ સર્વા હર્ષિતા ભારતી ચમૂઃ।
અભ્યવર્તત કૌન્તેયાંસ્તથા તાં ચાપિ પાણ્ડવાઃ॥ 8-40-10 (56853) 
સ સન્નિપાતો રથયૂથપાનાં
મહાહવે ભારત લોભનીયે। 
જનક્ષયઃ કાલયુગાન્તકલ્પઃ
પ્રાવર્તતાગ્રે કુરુસૃઞ્જયાનામ્॥  8-40-11 (56854) 
તતઃ પ્રવૃત્તે યુધિ સમ્પ્રહારે
ભૂતાનિ સર્વાણિ સદૈવતાનિ। 
આસન્સમેતાનિ સહાપ્સરોભિ--
નિરીક્ષતીભિર્યુધિ વીરસઙ્ઘાન્॥  8-40-12 (56855) 
દિવ્યૈશ્ચ ગન્ધૈઃ પરમૈશ્ચ પુષ્પૈ--
રન્યૈશ્ચ રત્નૈર્વિવિધૈર્નરાગ્ર્યાઃ। 
રણેષુ કર્મોદ્વહતાઃ પ્રહૃષ્ટા-
નનન્દયન્નપ્સરસઃ પ્રહૃષ્ટાઃ॥  8-40-13 (56856) 
સમીરણસ્તાંસ્તુ નિષેવ્ય ગન્ધા--
ન્નિષેવતે તાનપિ યોધમુખ્યાન્। 
નિષેવ્યમાણાસ્ત્વનિલેન યોધાઃ
પરસ્પરં ચુક્રુશુરાજિમધ્યે॥  8-40-14 (56857) 
તથા તુ તસ્મિંસ્તુમુલે પ્રવૃત્તે
દુર્યોધનઃ ક્રોધમમૃષ્યમાણઃ। 
`અવેભ્ય ભીમં બલમધ્યસંસ્થઃ
સમાર્પયત્ક્ષુદ્રકાણાં શતેન॥  8-40-15 (56858) 
દુઃશાસનશ્ચિત્રસેનશ્ચ વીર--
સ્તથોલૂકઃ કિતવઃ સૌબલશ્ચ। 
ગજાનીકૈઃ સર્વતો ભીમસેનં
તથાવિષક્તં સહસૈવાભ્યગચ્છન્॥  8-40-16 (56859) 
તમાપતન્તં સમ્પ્રેક્ષ્ય ગજાનીકં વૃકોદરઃ।
દુર્યોધનં મહાબાહુઃ શરવર્ષૈરવાકિરત્॥ 8-40-17 (56860) 
દુર્યોધનં તતો ભીમઃ સાયકૈર્વજ્રસન્નિભૈઃ।
પાણ્ડવો વિમુખીકૃત્ય ગજાનભ્યદ્રવદ્બલી॥ 8-40-18 (56861) 
તતઃ પાવકસઙ્કાશૈર્ભીમબાણૈરવક્રગૈઃ।
શલભૈરિવ નાગાંસ્તાનર્દયામાસ પાણ્ડવઃ॥ 8-40-19 (56862) 
તતઃ કુઞ્જરયૂથાનિ ભીમસેનો મહાબલઃ।
વ્યધમન્નિશિતૈર્બાણૈર્મહાવાતો ઘનાનિવ॥ 8-40-20 (56863) 
નિત્યમત્તાશ્ચ માતઙ્ગાઃ શૂરૈર્મત્તૈરધિષ્ઠિતાઃ।
આરોહકૈર્મહામાત્રૈસ્તોમરાઙ્કુરાપાણિભિઃ॥ 8-40-21 (56864) 
સુવર્ણજાલૈઃ પ્રચ્છન્ના મણિજાલૈશ્ચ કુઞ્જરાઃ।
રૂપ્યજામ્બૂનદાભાસઃ ક્ષુરમાલાભ્યલઙ્કૃતાઃ॥ 8-40-22 (56865) 
વધ્યમાનાઃ શરૈ રાજન્ભીમસેનેન તે ગજાઃ।
વિભિન્નહૃદયાઃ કેચિત્તત્રૈવાભ્યપતન્ભુવિ॥ 8-40-23 (56866) 
નિપતદ્ભિર્મહાવેગૈર્હેમભાણ્ડવિભૂષિતૈઃ।
અશોભત મહારાજ ધાતુચિત્રૈરિવાચલૈઃ॥ 8-40-24 (56867) 
દીપ્તાભરણવદ્ભિશ્ચ ગજપૃષ્ઠનિપાતિતૈઃ।
સઙ્ગરઃ શુશુભે રાજન્ક્ષીણપુણ્યૈરિવામરૈઃ॥ 8-40-25 (56868) 
મહાપરિઘસઙ્કાશૌ ચન્દનાગરુરૂષિતૌ।
અપશ્યં ભીમસેનસ્ય ધનુર્વિક્ષિપતો ભુજૌ॥ 8-40-26 (56869) 
તસ્ય જ્યાતલનિર્ઘોષમસ્યતઃ સવ્યદક્ષિણમ્।
તં શ્રુત્વાઽભ્યદ્રવન્નાગા ભીમસેનભયાર્દિતાઃ॥ 8-40-27 (56870) 
તસ્ય ભીમસ્ય તત્કર્મ રાજન્નેકસ્ય ધીમતઃ।
અપશ્યામ મહારાજ તદ્ભૂતમિવાભવત્'॥ ॥ 8-40-28 (56871) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ચત્વારિંશોઽધ્યાયઃ॥ 40 ॥






કર્ણપર્વ - અધ્યાય 041

॥ શ્રીઃ ॥

8.41. અધ્યાયઃ 041 

Mahabharata - Karna Parva - Chapter Topics

સેનાદ્વયે વ્યૂહરચનાવર્ણનમ્॥ 1 ॥

Mahabharata - Karna Parva - Chapter Text

8-41-0 (56872) 
સઞ્જય ઉવાચ। 8-41-0x (4946) 
તતઃ પરાનીકભિદં વ્યૂહમપ્રતિમં મહત્।
સમીક્ષ્ય કર્ણઃ પાર્થાનાં ધૃષ્ટદ્યુમ્નાભિરક્ષિતમ્॥ 8-41-1 (56873) 
પ્રયયૌ રથઘોષેણ સિંહનાદરવેણ ચ।
વાદિત્રાણાં ચ નિનદૈઃ કમ્પયન્નિવ મેદિનીમ્॥ 8-41-2 (56874) 
વેપમાન ઇવ ક્રોધાદ્યુદ્વશૌણ્ડઃ પરન્તપઃ।
પ્રતિવ્યૂહ્ય મહાતેજા યથાવદ્ભરતર્ષભ॥ 8-41-3 (56875) 
વ્યધમત્પાણ્ડવીં સેનામાસુરીં મઘવાનિવ।
યુધિષ્ઠિરં ચાભ્યહનદપસવ્યં ચકારહ॥ 8-41-4 (56876) 
કર્ણસ્ય રથઘોષેણ મૌર્વીનિષ્પેષણેન ચ।
સુસઙ્ગ્રાહેણ રશ્મીનાં સમકમ્પન્ત સૃઞ્જયાઃ॥ 8-41-5 (56877) 
તાનિ સર્વાણિ સૈન્યાનિ કર્ણ દૃષ્ટ્વા વિશામ્પતે।
બભૂવુઃ સમ્પ્રહૃષ્ટાનિ તાવકાનિ યુયુત્સયા॥ 8-41-6 (56878) 
અશ્રૂયન્ત તતો વાચસ્તાવકાનાં વિશામ્પતે।
કર્ણાર્જુનમહાયુદ્ધમેતદદ્ય ભવિષ્યતિ॥ 8-41-7 (56879) 
અદ્ય દુર્યોધનો રાજા હતામિત્રો ભવિષ્યતિ।
અદ્ય કર્ણં રણે દૃષ્ટ્વા ફલ્ગુનો વિદ્રવિષ્યતિ॥ 8-41-8 (56880) 
અદ્ય તાવદ્વયં યુદ્ધે કર્ણસ્યૈવાનુગામિનઃ।
કર્ણબાણમયં ભીમં યુદ્ધં દ્રક્ષ્યામ સંયુગે॥ 8-41-9 (56881) 
ચિરકાલેપ્સિતમિદમદ્યેદાનીં ભવિષ્યતિ।
અદ્ય દ્રક્ષ્યામ સઙ્ગ્રામં ઘોરં દેવાસુરોપમમ્॥ 8-41-10 (56882) 
અદ્યેદાનીં મહદ્યુદ્ધં ભવિષ્યતિ ભયાનકમ્।
અદ્યેદાનીં જયો નિત્યમેકસ્યૈકસ્ય વા રણે॥ 8-41-11 (56883) 
અર્જુનં કિલ રાધેયો વધિષ્યતિ મહારણે।
અથવા કં નરં લોકે ન સ્પૃશન્તિ મનોરથાઃ॥ 8-41-12 (56884) 
ઇત્યુક્ત્વા વિવિધા વાચઃ કુરવઃ કુરુનન્દન।
આજઘ્નુઃ પટહાંશ્ચૈવ તૂર્યાંશ્ચૈવ સહસ્રશઃ॥ 8-41-13 (56885) 
ભેરીનાદાંશ્ચ વિવિધાન્સિંહનાદાંશ્ચ પુષ્કલાન્।
મુરજાનાં મહાશબ્દાનાનકાનાં મહારવાન્॥ 8-41-14 (56886) 
નૃત્યમાનાશ્ચ બહુશસ્તર્જમાનાશ્ચ મારિષ।
અન્યોન્યમભ્યયુર્યુદ્ધે યુદ્ધરઙ્ગગતા નરાઃ॥ 8-41-15 (56887) 
તેષાં પદાતા નાગાનાં પાદરક્ષાઃ સમન્તતઃ।
પટ્ટસાસિધરાઃ શૂરાશ્ચાપબાણમુસુણ્ઠિનઃ॥ 8-41-16 (56888) 
ભિણ્ડિપાલધરાશ્ચૈવ શૂરલહસ્તાઃ સુચક્રિણઃ।
તેષાં સમાગમો ઘોરો દેવાસુરરણોપમઃ॥ 8-41-17 (56889) 
ધૃતરાષ્ટ્રં ઉવાચ। 8-41-18x (4947) 
કથં સઞ્જય રાધેયઃ પ્રત્યવ્યૂહત પાણ્ડવાન્।
ધૃષ્ટદ્યુમ્નમુખાન્સઙ્ખ્યે ભીમસેનાભિરક્ષિતાન્। 
સર્વાનેવ મહેષ્વાસાનજય્યાનમરૈરપિ॥  8-41-18 (56890) 
કે ચ પ્રપક્ષૌ પક્ષૌ વા મમ સૈન્યસ્ય સઞ્જય।
પ્રવિભજ્ય યથાન્યાયમવતસ્થુઃ સુદંશિતાઃ॥ 8-41-19 (56891) 
કથં પાણ્ડુસુતાશ્ચાપિ પ્રત્યવ્યૂહન્ત મામકાન્।
કથં ચૈતન્મહદ્યુદ્ધં પ્રાવર્તત સુદારુણમ્॥ 8-41-20 (56892) 
ક્વ ચ બીભત્સુરભવદ્યત્કર્ણોઽયાદ્યુધિષ્ઠિરમ્।
કો હ્યર્જુનસ્ય સાન્નિધ્યે શક્તો જેતું યુધિષ્ઠિરમ્॥ 8-41-21 (56893) 
સર્વભૂતાનિ યો હ્યેકઃ ખાણ્ડવે જિતબાન્પુરા।
કસ્તમન્યસ્તુ રાધેયાત્પ્રતિયુધ્યેજ્જિજીવિષુઃ॥ 8-41-22 (56894) 
સઞ્જય ઉવાચ। 8-41-23x (4948) 
શૃણુ વ્યૂહસ્ય રચનામર્જુનશ્ચ યથા ગતઃ।
પરિવાર્ય નૃપાન્સર્વાન્સઙ્ગ્રામશ્ચાભવદ્યથા॥ 8-41-23 (56895) 
કૃપઃ શારદ્વતો રાજન્માગધાશ્ચ તરસ્વિનઃ।
સાત્વતઃ કૃતવર્મા ચ દક્ષિણં પક્ષમાશ્રિતાઃ॥ 8-41-24 (56896) 
તેષાં પ્રપક્ષે શકુનિરુલૂકશ્ચ મહારથઃ।
સાદિભિર્વિમલપ્રાસૈસ્તદાનીમભ્યરક્ષતામ્॥ 8-41-25 (56897) 
ગાન્ધારૈશ્ચાપ્યસમ્ભ્રાન્તૈઃ પાર્વતીયૈશ્ચ દુર્જયૈઃ।
શલભાનામિવ વ્રાતૈઃ પિશાચૈરિવ દુર્દૃશૈઃ॥ 8-41-26 (56898) 
ચતુર્વિંશત્સહસ્રાણિ રથાનામનિવર્તિનામ્।
સંશપ્તકા યુદ્વશૌણ્ડા વામપાશ્વમપાલયન્॥ 8-41-27 (56899) 
સમન્વિતાસ્તવ સુતૈઃ કૃષ્ણાર્જુનજિઘાંસવઃ।
તેષાં પ્રપક્ષાઃ કામ્ભોજાઃ શકાશ્ચ યવનૈઃ સહ॥ 8-41-28 (56900) 
નિદેશાત્સૂતપુત્રસ્ય સરથાશ્વેભપત્તયઃ।
આહ્વયન્તોઽર્જુનં તસ્થુઃ કેશવં ચ મહાબલમ્॥ 8-41-29 (56901) 
તતઃ સેનામુખે કર્ણોઽપ્યવાતિષ્ઠત દંશિતઃ।
ચિત્રવર્માઙ્ગદઃ સ્રગ્વી પાલયન્વાહિનીમુખમ્॥ 8-41-30 (56902) 
રક્ષમાણૈઃ સુસંરબ્ધૈઃ પુત્રૈઃ શસ્ત્રભૃતાં વરઃ।
વાહિનીં પ્રમુખે વીરઃ સમ્પ્રકર્ષન્નશોભત॥ 8-41-31 (56903) 
અશોકસ્તુ મહાબાહુઃ સૂર્યવૈશ્વાનરપ્રભઃ।
મહાદ્વિપસ્કન્ધગતઃ પિઙ્ગાક્ષઃ પ્રિયદર્શનઃ। 
દુઃશાસનો વૃતઃ સૈન્યૈઃ સ્થિતો વ્યૂહસ્ય પૃષ્ઠતઃ॥  8-41-32 (56904) 
તન્મધ્યે સ મહાબાહુઃ સ્વયં દુર્યોધનો નૃપઃ।
ચિત્રાશ્વૈશ્ચિત્રસન્નાહૈઃ સોદર્યૈરભિરક્ષિતઃ॥ 8-41-33 (56905) 
રક્ષ્યમાણો મહાવીર્યૈઃ સહિતૈર્મદ્રકેકયૈઃ।
અશોભત મહારાજ દેવૈરિવ શતક્રતુઃ॥ 8-41-34 (56906) 
અશ્વત્થામા કુરૂણાં ચ યે પ્રવીરા મહારથાઃ।
નિત્યમત્તાશ્ચ માતઙ્ગાઃ શૂરૈર્મ્લેચ્છૈઃ સમન્વિતાઃ। 
અન્વયુસ્તદ્રથાનીકં ક્ષરન્ત ઇવ તોયદાઃ॥  8-41-35 (56907) 
તે ધ્વજૈર્વૈજયન્તીભિર્જ્વલદ્ભિઃ પરમાયુધૈઃ।
સાદિભિશ્ચાસ્થિતા રેજુર્દ્રુમવન્ત ઇવાચલાઃ॥ 8-41-36 (56908) 
તેષાં પદાતિનાગાનાં પાદરક્ષાઃ સહસ્રશઃ।
પટ્ટસાસિધરાઃ શૂરા બભૂવુરનિવર્તિનઃ॥ 8-41-37 (56909) 
સાદિભિઃ સ્યન્દનૈર્નાગૈરધિકં સમલઙ્કૃતૈઃ।
સ વ્યૂહરાજો વિબભૌ દેવાસુરચમૂપમઃ॥ 8-41-38 (56910) 
બાર્હસ્પત્યઃ સુવિહિતો નાયકેન વિપશ્ચિતા।
નૃત્યતીવ મહાવ્યૂહઃ પરેષાં ભયમાદધત્॥ 8-41-39 (56911) 
તસ્ય પક્ષપ્રપક્ષેભ્યો નિષ્પતન્તિ યુયુત્સવઃ।
હસ્ત્યશ્વરથમાતઙ્ગાઃ પ્રાવૃષીવ બલાહકાઃ॥ 8-41-40 (56912) 
તતઃ સેનામુખે કર્ણં દૃષ્ટ્વા રાજા યુધિષ્ઠિરઃ।
ધનઞ્જયમમિત્રઘ્નમેકવીરમુવાચ હ॥ 8-41-41 (56913) 
પશ્યાર્જુન મહાવ્યૂહં કર્ણેન વિહિતં રણે।
યુક્તં પક્ષૈઃ પ્રપક્ષૈશ્ચ પરાનીકં પ્રકાશતે॥ 8-41-42 (56914) 
તત્સમીપગતં હ્યેતત્પ્રત્યમિત્રં મહદ્બૂલમ્।
યથા નાભિભવત્યસ્માંસ્તથા નીતિર્વિધીયતામ્॥ 8-41-43 (56915) 
સઞ્જય ઉવાચ। 8-41-44x (4949) 
એવમુક્તોઽર્જુનો રાજ્ઞા પ્રાઞ્જલિર્નૃપમબ્રવીત્॥  8-41-44 (56916) 
યથા યથા ભવાનાહ તત્તથા ન તદન્યથા।
યત્તસ્ય વિહિતં કાર્યં તત્કરિષ્યામિ સુવ્રત। 
પ્રધાનમથ ચૈવાસ્ય વિનાશં ચ કરોમ્યહમ્॥  8-41-45 (56917) 
તસ્માત્ત્વં જહિ રાધેયં ભીમસેનઃ સુયોધનમ્।
વૃષસેનં ચ નકુલઃ સહદેવોઽપિ સૌબલમ્॥ 8-41-46 (56918) 
દુઃશાનં શતાનીકો હાર્દિક્યં શિનિપુઙ્ગવઃ।
ધૃષ્ટદ્યુમ્નો દ્રોણસુતં સ્વયં યોત્સ્યામ્યહં કૃપમ્॥ 8-41-47 (56919) 
દ્રૌપદેયા ધાર્તરાષ્ટ્રાઞ્શિષ્ટાન્સહ શિખણ્ડિના।
તે તે ચ તાંસ્તાનહિતાનસ્માકં ઘ્ન્તુ મામકાઃ॥ 8-41-48 (56920) 
સઞ્જય ઉવાચ। 8-41-49x (4950) 
ઇત્યુક્તો ધર્મરાજેન તથેત્યુક્ત્વા ધનઞ્જયઃ।
વ્યાદિદેશ સ્વસૈન્યાનિ સ્વયં ચાગાચ્ચમૂમુખમ્॥ 8-41-49 (56921) 
ધનઞ્જયો મહારાજ દક્ષિણં પક્ષમાસ્થિતઃ।
ભીમસેનો મહાબાહુર્વામં પક્ષમુપાશ્રિતઃ॥ 8-41-50 (56922) 
સાત્યકિર્દ્રૌપદેયાશ્ચ સ્વયં રાજા ચ પાણ્ડવઃ।
વ્યૂહસ્ય પ્રમુખે તસ્થુઃ સ્વેનાનીકેન સંવૃતાઃ॥ 8-41-51 (56923) 
સ્વબલેનારિસૈન્યં તત્પ્રત્યવસ્થાપ્ય પાણ્ડવઃ।
પ્રત્યવ્યૂહત્પુરસ્કૃત્ય ધૃષ્ટદ્યુમ્નશિખણ્ડિનૌ॥ 8-41-52 (56924) 
તત્સાદિનાગકલિલં પદાતિરથસઙ્કુલમ્।
ધૃષ્ટદ્યુમ્નમુખં ઘોરમશોભત મહદ્બલમ્॥ ॥ 8-41-53 (56925) 
 
ઇતિ શ્રીમન્મહાભારતે કર્ણપર્વણિ એકચત્વારિંશોઽધ્યાયઃ॥ 41 ॥






કર્ણપર્વ - અધ્યાય 042

॥ શ્રીઃ ॥

8.42. અધ્યાયઃ 042 

Mahabharata - Karna Parva - Chapter Topics

સઙ્કુલયુદ્ધમ્॥ 1 ॥

Mahabharata - Karna Parva - Chapter Text

8-42-0 (56926) 
ધૃતરાષ્ટ્ર ઉવાચ। 8-42-0x (4951) 
તથા વ્યૂઢેષ્વનીકેષુ સંસક્તેષુ ચ સઞ્જય।
સંશપ્તકાઃ કથં પાર્થં કથં કર્ણં ચ પાણ્ડવાઃ॥ 8-42-1 (56927) 
એતદ્વિસ્તરશો યુદ્ધં પ્રબ્રૂહિ કુશલો હ્યસિ।
ન હિ તૃપ્યામિ વીરાણાં શૃણ્વાનો યુધિ વિક્રમમ્॥ 8-42-2 (56928) 
સઞ્જય ઉવાચ। 8-42-3x (4952) 
તત્સંસ્થિમથો દૃષ્ટ્વા પ્રત્યમિત્રં મહદ્બલમ્।
પ્રત્યવ્યૂહત્તતઃ કર્ણો હિતાર્થં તનયસ્ય તે॥ 8-42-3 (56929) 
તત્સાદિનાગકલિલં પદાતિરથસઙ્કુલમ્।
ધૃષ્ટદ્યુમ્નમુખં ઘોરમશોભત મહદ્બલમ્॥ 8-42-4 (56930) 
પારાવતસવર્ણાશ્વશ્ચન્દ્રસૂર્યસમદ્યુતિઃ।
સ પાર્ષતો બભૌ ધન્વી કાલો વિગ્રહવાનિવ॥ 8-42-5 (56931) 
પાર્ષતં ત્વભિતસ્તસ્થુર્દ્રૌપદેયા યુયુત્સવઃ।
સાનુગા દીપ્તવપુષશ્ચન્દ્રં તારાગણા ઇવ॥ 8-42-6 (56932) 
અથ વ્યૂઢેષ્વનીકેષુ પ્રેક્ષ્ય સંશપ્તકાન્રણે।
ક્રુદ્ધોઽર્જુનોઽભિદુદ્રાવ વ્યાક્ષિપન્ગાણ્ડિવં ધનુઃ॥ 8-42-7 (56933) 
અથ સંશપ્તકાઃ પાર્થમભ્યધાવન્વધૈષિણઃ।
વિજયે ધૃતસઙ્કલ્પા મૃત્યું કૃત્વાનિવર્તનમ્॥ 8-42-8 (56934) 
તદશ્વસઙ્ઘબહુલં પત્તિનાગરથાકુલમ્।
ઉદીર્યમાણં સંરબ્ધં ધનઞ્જયમભિદ્રવત્॥ 8-42-9 (56935) 
તદુદ્યતં મહત્સૈન્યં સાગરૌઘસમં જવે।
પાર્થવેલાં સમાસાદ્ય વિષ્ઠિતં સમદૃશ્યત॥ 8-42-10 (56936) 
મૃદ્ગન્તં શવર્ષૌઘૈર્દ્રુતમર્જુનમાર્દયત્॥  8-42-11 (56937) 
સ સમ્પ્રહારસ્તુમુલસ્તેષામાસીત્કિરીટિના।
તસ્યૈવ તુ યથા રાજન્નિવાતકવચૈઃ સહ॥ 8-42-12 (56938) 
રથાનશ્વાન્ધ્વજાન્નાગાન્પત્તીન્ગજગતાનપિ।
ઇષૂન્ધનૂંષિ ખઙ્ગાંશ્ચ ચક્રાણિ ચ પરશ્વથાન્॥ 8-42-13 (56939) 
સાયુધાનુદ્યતાન્બાહૂન્વિવિધાન્યાયુધાનિ ચ।
ચિચ્છેદ દ્વિષતાં પાર્થઃ શિરાંસિ ચ સહસ્રશઃ॥ 8-42-14 (56940) 
તસ્મિન્સૈન્યમહાવર્તે પાતાલતલસન્નિભે।
નિમગ્નં તં રથં મત્વા નેદુઃ સંશપ્તકા મુદા॥ 8-42-15 (56941) 
સ પુરસ્તાદરીન્હત્વા પુનરુત્તરતોઽવધીત્।
દક્ષિણેન ચ પશ્ચાચ્ચ ક્રુદ્ધો રુદ્રઃ પશૂનિવ॥ 8-42-16 (56942) 
અથ પાઞ્ચાલચેદીનાં સૃઢ્જયાનાં ચ મારિષ।
ત્વદીયૈઃ સહ સઙ્ગ્રામ આસીત્પરમદારુણઃ॥ 8-42-17 (56943) 
કૃપશ્ચ કૃતવર્મા ચ શકુનિશ્ચાપિ સૌબલઃ।
હૃષ્ટસેનાઃ સુસંરબ્ધા રથાનીકપ્રહારિણઃ॥ 8-42-18 (56944) 
કોસલૈઃ કાશ્યમત્સ્યૈશ્ચ કારૂશૈઃ કેકયૈરપિ।
શૂરસેનૈઃ શૂરવરૈર્યુયુધુર્યુદ્ધદુર્મદાઃ॥ 8-42-19 (56945) 
તેષામન્તકરં યુદ્ધં દેહપાપ્મવિનાશનમ્।
ક્ષત્રવિટ્શૂદ્રવીરાણાં ધર્મ્યં સ્વર્ગ્યં યશસ્કરમ્॥ 8-42-20 (56946) 
દુર્યોધનોઽથ સહિતો ભ્રાતૃભિર્ભરતર્ષભ।
ગુપ્તઃ કુરુપ્રવીરૈશ્ચ મદ્રાણાં ચ મહારથૈઃ॥ 8-42-21 (56947) 
પાણ્ડવૈઃ સહ પાઞ્ચાલૈશ્ચેદિભિઃ સાત્યકેન ચ।
યુધ્યમાનં રણે કર્ણં કુરુવીરોઽભ્યપાલયત્॥ 8-42-22 (56948) 
કર્ણોઽપિ નિશિતૈર્બાણૈર્વિનિહત્ય મહાચમૂમ્।
પ્રમૃદ્ય ચ રથશ્રેષ્ઠાન્યુધિષ્ઠિરમપીડયત્॥ 8-42-23 (56949) 
વિપત્રાયુધદેહાસૂન્કૃત્વા શત્રૂન્સહસ્રશઃ।
યુક્ત્વા સ્વર્ગયશોભ્યાં ચ સ્વેભ્યો મુદમુદાવહત્॥ 8-42-24 (56950) 
તદ્વિગાહ્ય મહાનીકં સૂતપુત્રો મહારથઃ।
નદીં પ્રવર્તયામાસ શોણિતૌઘતરઙ્ગિણીમ્॥ 8-42-25 (56951) 
શોણિતોદાં ક્ષુણ્ણમત્સ્થાં નાગનક્રદુરત્યયામ્।
માંલમજ્જાકર્દમિનીં ચક્રકૂર્મમહોડુપામ્॥ 8-42-26 (56952) 
પાતિતૈર્મેઘસઙ્કાશૈસ્તત્રતત્ર મહાદ્વિપૈઃ।
અશનીભિરિવ ધ્વસ્તા નદી રાજન્વિરાજતે॥ 8-42-27 (56953) 
તાં શરોર્મિમહાવર્તાં છત્રહંસસમાકુલામ્।
તનુત્રોષ્ણીષસઙ્ઘાટામસ્થિપાષાણસઙ્કુલામ્॥ 8-42-28 (56954) 
અપારામનપારાં ચ શઙ્ખદુન્દુભિઘોષિણીમ્।
રૌદ્રાં નદીં મહારાજ રજસા સર્વતોવૃતામ્॥ 8-42-29 (56955) 
અતિતીક્ષ્ણાં નરાકીર્ણાં નદીમન્તકગામિનીમ્।
સમં ચ વિષમં ચૈવ સમાયાન્તીં મહાભયામ્॥ 8-42-30 (56956) 
આકુલાશ્ચાત્ર સીદન્તિ નરાઃ શોણિતકર્દમે।
નરૈરભિપરિક્ષિપ્તા યથા રાજન્મહાદ્રુમાઃ॥ 8-42-31 (56957) 
તતસ્તે તત્રતત્રૈવ પ્રચરન્તો મહાનદીમ્।
વિચેરુઃ સર્વતો યોધા નૌવારણમહારથૈઃ॥ 8-42-32 (56958) 
શોણિતેન સમં રાજન્કૃતમાસીત્સમન્તતઃ।
નદીવેગૈર્યથા ભૂમિસ્તદ્વદાસીદ્વિશાપતે॥ 8-42-33 (56959) 
એવં ભારત સઙ્ગ્રામો નરવાજિગજક્ષયઃ।
કુરૂણાં સૃઞ્જયાનાં ચ દેવાસુરસમોઽભવત્॥ ॥ 8-42-34 (56960) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે દ્વિચત્વારિંશોઽધ્યાયઃ॥ 42 ॥

Mahabharata - Karna Parva - Chapter Footnotes

8-42-20 ક્ષત્રવિઠ્શૂદ્રવીરાણામિત્યનેન બ્રાહ્મણાદૃતે યુદ્ધં સર્વેષાં શ્રેયસ્કરમિત્યર્થઃ॥ 8-42-24 યુક્ત્વા યોજયિત્વા॥ 8-42-42 દ્વિચત્વારિંશોઽધ્યાયઃ॥





કર્ણપર્વ - અધ્યાય 043

॥ શ્રીઃ ॥

8.43. અધ્યાયઃ 043 

Mahabharata - Karna Parva - Chapter Topics

સઙ્કુલયુદ્ધમ્॥ 1 ॥

Mahabharata - Karna Parva - Chapter Text

8-43-0 (56961) 
ધૃતરાષ્ટ્ર ઉવાચ। 8-43-0x (4953) 
યુક્તં પ્રવિશ્ય પાર્થાનાં સૈન્યં કુર્વઞ્જનક્ષયમ્।
કર્ણો રાજાનમભ્યેત્ય તન્મમાચક્ષ્વ સ઼ઞ્જય॥ 8-43-1 (56962) 
કે ચ પ્રવીરાઃ પાર્થાનાં યુધિ કર્ણમવારયન્।
કાંશ્ચ પ્રમથ્યાધિરથિર્યુધિષ્ઠિરમપીડયત્॥ 8-43-2 (56963) 
સઞ્જય ઉવાચ। 8-43-3x (4954) 
ધૃષ્ટદ્યુમ્નમુખાન્પાર્થાન્દૃષ્ટ્વા કર્ણો વ્યવસ્થિતાન્।
સમભ્યધાવત્ત્વરિતઃ પાઞ્ચાલાઞ્છત્રુકર્શનઃ॥ 8-43-3 (56964) 
તં તૂર્ણમભિધાવન્તં પાઞ્ચાલા જિતકાશિનઃ।
પ્રત્યુદ્યયુર્મહાત્માનં હંસાઃ સર ઇવોષ્ણગે॥ 8-43-4 (56965) 
તતઃ શઙ્ખસહસ્રાણાં નિઃસ્વનો હૃદયઙ્ગમઃ।
પ્રાદુરાસીદુભયતો ભેરીશબ્દશ્ચ દારુણઃ॥ 8-43-5 (56966) 
નાનાબાણનિનાદશ્ચ દ્વિપાશ્વરથનિઃસ્વનઃ।
સિંહનાદશ્ચ વીરાણામભવદ્દારુણસ્તદા॥ 8-43-6 (56967) 
સાદ્રિદ્રુમાર્ણવા ભૂમિઃ સવાતામ્બુદમમ્બરમ્।
સાર્કેન્દુગ્રહનક્ષત્રા દ્યૌશ્ચ વ્યક્તં વિઘૂર્ણિતા॥ 8-43-7 (56968) 
ઇતિ ભૂતાનિ તં શબ્દં મેનિરે તે ચ વિવ્યથુઃ।
યાનિ ચાપ્યલ્પસત્વાનિ પ્રાયસ્તાનિ મૃતાનિ વૈ॥ 8-43-8 (56969) 
અથ કર્ણો ભૃશં ક્રુદ્ધઃ શીઘ્રમસ્ત્રમુદીરયન્।
જઘાન પાણ્ડવીં સેનામાસુરીં મઘવાનિવ॥ 8-43-9 (56970) 
સ પાણ્ડવબલં કર્ણઃ પ્રવિશ્ય વિસૃજઞ્છરાન્।
પ્રભદ્રકાણાં પ્રવરાનહનત્સપ્તસપ્તતિમ્॥ 8-43-10 (56971) 
તતઃ સુપુઙ્ખૈર્નિશિતૈરથ શ્રષ્ઠો રથેષુભિઃ।
અવધીત્પઞ્ચવિંશત્યા પાઞ્ચાલાન્પઞ્ચવિંશતિમ્॥ 8-43-11 (56972) 
સુવર્ણપુઙ્ખૈર્નારાચૈઃ પરકાયવિદારણૈઃ।
ચેદિકાનવધીદ્વીરઃ શતશોઽથ સહસ્રશઃ॥ 8-43-12 (56973) 
તં તથા સમરે કર્મ કુર્વાણમતિમાનુષમ્।
પરિવવ્રુર્મહારાજ પાઞ્ચાલાનાં રથવ્રજાઃ॥ 8-43-13 (56974) 
તતઃ સન્ધાય વિશિખાન્પઞ્ચ ભારત દુઃસહાન્।
પાઞ્ચાલાનવધીત્પઞ્ચ કર્ણો વૈકર્તનો વૃષઃ॥ 8-43-14 (56975) 
ભાનુદેવં ચિત્રસેનં સેનાબિન્દું ચ ભારત।
તપનં શૂરસેનં ચ પાઞ્ચાલાનહનદ્રણે॥ 8-43-15 (56976) 
પાઞ્ચાલેષુ ચ શૂરેષુ વધ્યમાનેષુ સાયકૈઃ।
હાહાકારો મહાનાસીત્પાઞ્ચાલાનાં મહાહવે॥ 8-43-16 (56977) 
તેષાં સહ્ક્રીડમાનાનાં હાહાકારં પ્રકુર્વતામ્।
પુનરેવ ચ તાન્કર્ણો જઘાનાશુ પતત્ત્રિભિઃ॥ 8-43-17 (56978) 
ચક્રરક્ષૌ તુ કર્ણસ્ય પુત્રૌ મારિષ દુર્જયૌ।
સુષેણઃ સત્યસેનશ્ચ ત્યક્ત્વા પ્રાણાનયુધ્યતામ્॥ 8-43-18 (56979) 
પૃષ્ઠગોપ્તા તુ કર્ણસ્ય જ્યેષ્ઠઃ પુત્રો મહારથઃ।
વૃષસેનોઽન્વયાત્કર્ણં પૃષ્ઠતઃ પરિપાલયન્॥ 8-43-19 (56980) 
ધૃષ્ટદ્યુમ્નઃ સાત્યકિશ્ચ દ્રૌપદેયા વૃકોદરઃ।
જનમેજયઃ શિખણ્ડી ચ પ્રવીરાશ્ચ પ્રભદ્રકાઃ॥ 8-43-20 (56981) 
ચેદિકેકયપાઞ્ચાલા યમૌ માત્સ્યાશ્ચ દંશિતાઃ।
સમભ્યધાવન્રાધેયં જિઘાંસન્તઃ પ્રહારિણમ્॥ 8-43-21 (56982) 
ત એનં વિવિધૈઃ શસ્ત્રૈઃ શરધારાભિરેવ ચ।
અભ્યવર્ષન્વિમર્દન્તં પ્રાવૃષીવામ્બુદા ગિરિમ્॥ 8-43-22 (56983) 
પિતરં તુ પરીપ્સન્તઃ કર્ણપુત્રાઃ પ્રહારિણઃ।
ત્વદીયાશ્ચાપરે રાજન્વીરા વીરાનવારયન્॥ 8-43-23 (56984) 
સુષેણો ભીમસેનસ્ય ચ્છિત્ત્વા ભલ્લેન કાર્મુકમ્।
નારાચૈઃ સપ્તબિર્વિદ્ધ્વા હૃદિ ભીમં નનાદ હ॥ 8-43-24 (56985) 
અથાન્યદ્વનુરાદાય સુદૃઢં ભીમવિક્રમઃ।
સજ્યં વૃકોદરઃ કૃત્વા સુષેણસ્યાચ્છિનદ્વનુઃ॥ 8-43-25 (56986) 
વિવ્યાધ ચૈનં દશભિઃ ક્રુદ્ધો નૃત્યન્નિવેષુભિઃ।
કર્ણં ચ તૂર્ણં વિવ્યાધ ત્રિસપ્તત્યા શિતૈઃ શરૈઃ॥ 8-43-26 (56987) 
સત્યસેનં ચ દશભિઃ સાશ્વસૂતાયુધધ્વજમ્।
પશ્યતાં સુહૃદાં મધ્યે કર્ણપુત્રમપાતયત્॥ 8-43-27 (56988) 
ક્ષુરપ્રણુન્નં તત્તસ્ય શિરશ્ચન્દ્રનિભાનનમ્।
શુભદર્શનમેવાસીન્નાલભ્રષ્ટમિવામ્બુજમ્॥ 8-43-28 (56989) 
હત્વા કર્ણસુતં ભીમસ્તાવકાન્પુનરાર્દયત્।
કૃપહાર્દિક્યયોશ્છિત્ત્વા ચાપૌ તાવપ્યથાર્દયત્॥ 8-43-29 (56990) 
દુઃશાસનં ત્રિભિર્વિદ્ધ્વા શકુનિં ષડ્ભિરાયસૈઃ।
ઉલૂકં ચ પતત્રિં ચ ચકાર વિરથાવુભૌ॥ 8-43-30 (56991) 
હે સુષેણ હતોઽસીતિ બ્રુવન્નાદત્ત સાયકમ્।
તમસ્ય કર્ણશ્ચિચ્છેદ ત્રિભિશ્ચૈનમતાડયત્॥ 8-43-31 (56992) 
અથાન્યં પરિજગ્રાહ સુપર્વાણં સુતેજનમ્।
સુષેણાયાસૃજદ્ભીમસ્તમપ્યસ્યાચ્છિનદ્વૃષઃ॥ 8-43-32 (56993) 
પુનઃ કર્ણસ્ત્રિસપ્તત્યા ભીમસેનમથેષુભિઃ।
પુત્રં પરીપ્સન્વિવ્યાધ ક્રુદ્ધઃ શત્રુજિઘાંસયા॥ 8-43-33 (56994) 
સુષેણસ્તુ ધનુર્ગૃહ્ય ભારસાધનમુત્તમમ્।
નકુલંપઞ્ચભિર્બાણૈર્બાહ્વોરુરસિ ચાર્પયત્॥ 8-43-34 (56995) 
નકુલસ્તં તુ વિંશત્યા વિદ્વ્વા ભારસહૈર્દૃઢૈઃ।
નનાદ બલવન્નાદં કર્ણસ્ય ભયમાદધત્॥ 8-43-35 (56996) 
તં સુષેણો મહારાજ વિદ્ધ્વા દશભિરાશુગૈઃ।
ચિચ્છેદ ચ ધનુઃ શીઘ્રં ક્ષુરપ્રેણ મહારથઃ॥ 8-43-36 (56997) 
અથાન્યદ્વનુરાદાય નકુલઃ ક્રોધમૂર્ચ્છિતઃ।
સુષેણં નવભિર્બાણૈર્વારયામાસ સંયુગે॥ 8-43-37 (56998) 
સ તુ બાણૈર્દિશો રાજન્નાચ્છાદ્ય પરવીરહા॥
આજઘ્ને સારથિં ચાસ્ય સુષેણં ચ તતસ્ત્રિભિઃ। 
ચિચ્છેદ ચાસ્ય સુદૃઢં ધનુર્ભલ્લૈસ્ત્રિભિસ્ત્રિધા॥  8-43-38 (56999) 
અથાન્યદ્વનુરાદાય સુષેણઃ ક્રોધમૂર્ચ્છિતઃ।
આવિધ્યન્નકુલં ષષ્ટ્યા સહદેવં ચ સપ્તભિઃ॥ 8-43-39 (57000) 
તદ્યુદ્ધં સુમહદ્ધોરમાસીદ્દેવાસુરોપમમ્।
નિઘ્નતાં સાયકૈસ્તૂર્ણમન્યોન્યસ્ય વધં પ્રતિ॥ 8-43-40 (57001) 
સાત્યકિર્વૃષસેનં તુ વિદ્ધ્વા સપ્તભિરાયસૈઃ।
`પુનર્વિવ્યાધ સપ્તત્યા સારથિં ચ ત્રિભિઃ શિતૈઃ॥ 8-43-41 (57002) 
વૃષસેનસ્તુ શૈનેયં શરેણાનતપર્વણા।
આજઘાન મહારાજ શઙ્ખદેશે મહારથમ્॥ 8-43-42 (57003) 
શૈનેયો વૃષસેનેન પત્રિણા પરિપીડિતઃ।
કોપં ચક્રે મહારાજ ક્રુદ્ધો વેગં ચ દારુણમ્॥ 8-43-43 (57004) 
જગ્રાહેષુવરાન્વીરઃ શીઘ્રં વૈ દશ પઞ્ચ ચ।
સાત્યકિર્વૃષસેનસ્ય સૂતં હત્વા ત્રિભિઃ શરૈઃ'॥ 8-43-44 (57005) 
ધનુશ્ચિચ્છેદ ભલ્લેન જઘાનાશ્વાંશ્ચ સપ્તભિઃ।
ધ્વજમેકેષુણોન્મથ્ય ત્રિભિશ્તં હૃદ્યતાડયત્॥ 8-43-45 (57006) 
અથાવસન્નઃ સ્વરથે મુહૂર્તાત્પુનરુત્થિતઃ।
સ રણે યુયુધાનેન વિસૂતાશ્વરથધ્વજઃ। 
કૃતો જિઘાંસુઃ શૈનેયં ખઙ્ગચર્મધૃગભ્યયાત્॥  8-43-46 (57007) 
તસ્ય ચાપતતઃ શીઘ્રં વૃષસેનસ્ય સાત્યકિઃ।
વારાહકર્ણૈર્દશભિરવિધ્યદસિચર્મણી॥ 8-43-47 (57008) 
દુઃશાસનસ્તુ તં દૃષ્ટ્વા વિરથં વ્યાયુધં કૃતમ્।
આરોપ્ય સ્વરથં તૂર્ણમપોવાહ રથાન્તરમ્॥ 8-43-48 (57009) 
અથાન્યં રથમાસ્થાય વૃષસેનો મહારથઃ।
દ્રૌપદેયાંસ્ત્રિસપ્તત્યા યુયુધાનં ચ પઞ્ચભિઃ॥ 8-43-49 (57010) 
ભીમસેનં ચતુઃષષ્ટ્યા સહદેવં ચ પઞ્ચભિઃ।
નકુલં ત્રિંશતા બાણૈઃ શતાનીકં ચ સપ્તભિઃ॥ 8-43-50 (57011) 
શિખણ્ડિનં ચ દશભિર્ધર્મરાજં શતેન ચ।
એતાંશ્ચાન્યાંશ્ચ રાજેન્દ્ર પ્રવીરાઞ્ચયગૃદ્ધિનઃ॥ 8-43-51 (57012) 
અભ્યર્દયન્મહેષ્વાસઃ કર્ણપુત્રો વિશામ્પતે।
કર્ણસ્ય યુધિ દુર્ધર્ષસ્તતઃ પૃષ્ઠમપાલયત્॥ 8-43-52 (57013) 
યુયુધાનં ચ રાધેયો નવૈર્નવભિરાયસૈઃ।
વિસૂતાશ્વરથં કૃત્વા લલાટે ત્રિભિરાર્પયત્॥ 8-43-53 (57014) 
સ ત્વન્યં રથમાસ્થાય વિધિવત્કલ્પિતં પુનઃ।
યુયુધે પાણ્ડુભિઃ સાર્ધં કર્ણસ્ય વ્યધમદ્બલમ્॥ 8-43-54 (57015) 
ધૃષ્ટદ્યુમ્નસ્તતઃ કર્ણમવિધ્યદ્દશભિઃ શરૈઃ।
દ્રૌપદેયાસ્ત્રિસપ્તત્યા યુયુધાનસ્તુ સપ્તભિઃ॥ 8-43-55 (57016) 
ભીમસેનશ્ચતુઃષષ્ટ્યા સહદેવશ્ચ સપ્તિભિઃ।
નકુલસ્ત્રિંશતા બાણૈઃ શતાનીકસ્તુ સપ્તભિઃ॥ 8-43-56 (57017) 
શિખણ્ડી દશભિર્વીરો ધર્મરાજઃ શતેન તુ।
એતે ચાન્યે ચ રાજેન્દ્ર પ્રવીરા જયગૃદ્વિનઃ। 
અભ્યર્દયન્મહેષ્વાસં સૂતપુત્રં મહામૃધે॥  8-43-57 (57018) 
તાન્સૂતપુત્રો વિશિખૈર્દશભિર્દશભિઃ શરૈઃ।
રથેનાનુચરન્વીરઃ પ્રત્યવિધ્યદરિન્દમઃ।  8-43-58 (57019) 
`સાત્યકિં ભીમસેનં ચ ધૃષ્ટદ્યુમ્નં શિખણ્ડિનમ્।
દ્રૌપદેયાંશ્ચ સંરબ્ધાન્યતમાનાન્મહારથાન્॥ 8-43-59 (57020) 
પશ્યતાં સર્વસૈન્યાનામથૈનાન્સૂતનન્દનઃ।
વિરથાન્રથિનઃ શ્રેષ્ઠાન્નિમેષાર્ધાચ્ચકાર હ॥ 8-43-60 (57021) 
અમોઘત્વાચ્ચ બાણાનાં ભૂતસઙ્ઘા વિસિપ્મયુઃ'॥  8-43-61 (57022) 
તત્રાસ્ત્રવીર્યં કર્ણસ્ય લાઘવં ચ મહાત્મનઃ।
અપશ્યામ મહાભાગ તદદ્ભુતમિવાભવત્॥ 8-43-62 (57023) 
ન હ્યાદદાનં દદૃશુઃ સન્દધાનં ચ સાયકાન્।
વિમુઞ્ચન્તં ચ સંરમ્ભાદ પશ્યન્નૈવ તં જનાઃ॥ 8-43-63 (57024) 
પ્રતીચ્યાં દિશિ તં દૃષ્ટ્વા પ્રાચ્યાં પશ્યામ લાઘવાત્।
ન ચ પશ્યામ રાજેન્દ્ર ક્વ નુ કર્ણો વ્યતિષ્ઠત॥ 8-43-64 (57025) 
ઇષૂનેવાસ્ય પશ્યામો વિનિકીર્ણાઽન્સમન્તતઃ।
છાદયાનાન્દિશો રાજઞ્શલભાનામિવ વ્રજાન્॥ 8-43-65 (57026) 
તસ્ય તૈરિષુભિસ્ત્રીક્ષ્ણૈઃ સમ્પતદ્ભિઃ સહસ્રશઃ।
મરીચિભિરિવોષ્ણાંશોઃ શરૈઃ સન્નતપર્વભિઃ॥ 8-43-66 (57027) 
વ્યાપ્તાઃ સર્વા દિશો રાજન્યોધાશ્ચ દદૃશુસ્તદા।
શરૈઃ સંવૃતમાકાશં તત્રાભ્રૈરિવ ચાભવત્॥ 8-43-67 (57028) 
દ્યૌર્વિયદ્ભૂર્દિશશ્ચૈવ પ્રચ્છન્ના નિશિતૈઃ શરૈઃ।
અરુણાભ્રાવૃતાકારં તસ્મિન્દેશે બભૌ વિયત્॥ 8-43-68 (57029) 
તતઃ પુનરમેયાત્મા કર્ણો રાજા મહારથઃ।
ન્યહનત્સમરે યોધાન્યોધવૃત્તમનુષ્ઠિતઃ॥ 8-43-69 (57030) 
નૃત્યન્નિવ હિ રાધેયશ્ચાપહસ્તો રણાજિરે।
યૈર્વિદ્વઃ પ્રત્યવિદ્વ્યત્તાનેકૈકં ત્રિગુણૈઃ શરૈઃ॥ 8-43-70 (57031) 
શતૈશ્ચ દશભિશ્ચૈતાન્પુનર્વિદ્ધ્વા નનાદ ચ।
સાશ્વસૂતધ્વજચ્છત્રાસ્તતસ્તે વિવરં દદુઃ॥ 8-43-71 (57032) 
`તે હન્યમાનાઃ કર્ણેન પલાયન્ત દિશો દશ।
નાદયન્તો દિશઃ સર્વાઃ કર્મત્રસ્તા વિચેતસઃ'॥ 8-43-72 (57033) 
તાન્પ્રમથ્ય મહેષ્વાસાન્રાધેયઃ શરવૃષ્ટિભિઃ।
રાજાનીકમસમ્બાધં પ્રાવિશચ્છત્રુકર્શનઃ॥ 8-43-73 (57034) 
સ રથાંસ્ત્રિશતં હત્વા ચેદીનામનિવર્તિનામ્।
રાધેયો નિશિતૈર્બાણૈસ્તતોઽભ્યાગાદ્યુધિષ્ઠિરમ્॥ 8-43-74 (57035) 
`તતસ્તે વિરથાઃ શૂરા રથાનન્યાન્સમાસ્થિતાઃ।
પરિવવ્રુર્મહારાજ ધર્મપુત્રં યુધિષ્ઠિરમ્'॥ 8-43-75 (57036) 
તતસ્તે તુ પરે રાજઞ્છિખણ્ડી ચ સસાત્યકિઃ।
રાધેયાત્પરિરક્ષન્તો રાજાનં પર્યવારયન્। 
મુઞ્ચન્તો વિવિધાન્બાણાન્સ્વર્ણપુઙ્ખાઞ્શિલાશિતાન્॥  8-43-76 (57037) 
તથૈવ તાવકાઃ સર્વે કર્ણં દુર્વારણં રણે।
યત્તાઃ શૂરા મહેષ્વાસાઃ પર્યરક્ષન્ત સર્વશઃ॥ 8-43-77 (57038) 
નાનાવાદિત્રઘોષાશ્ચ પ્રાદુરાસન્વિશામ્પતે।
સિંહનાદશ્ચ સઞ્જજ્ઞે શૂરાણામભિગર્જતામ્॥ 8-43-78 (57039) 
તતઃ પુનઃ સમાજગ્મુરભીતાઃ કુરુપાણ્ડવાઃ।
યુધિષ્ઠિરમુખાઃ પાર્થાઃ સૂતપુત્રમુખા વયમ્॥ ॥ 8-43-79 (57040) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ત્રિચત્વારિંશોઽધ્યાયઃ॥ 43 ॥

Mahabharata - Karna Parva - Chapter Footnotes

8-43-1 અભ્યેત્ય યદકરોત્તન્મમાચક્ષ્વેત્યન્વયઃ॥ 8-43-22 વિમર્દન્તં વિમૃદ્રન્તમ્॥ 8-43-71 વિવરં અન્તરં દદુઃ પ્રસૃતા ઇત્યર્થઃ॥ 8-43-43 ત્રિચત્વારિંશોઽધ્યાયઃ॥





કર્ણપર્વ - અધ્યાય 044

॥ શ્રીઃ ॥

8.44. અધ્યાયઃ 044 

Mahabharata - Karna Parva - Chapter Topics

કર્ણેન યુધિષ્ઠિરસ્ય પરાજયપૂર્વકમપહાસઃ॥ 1 ॥ સઙ્કુલયુદ્ધમ્॥ 2 ॥

Mahabharata - Karna Parva - Chapter Text

8-44-0 (57041) 
સઞ્જય ઉવાચ। 8-44-0x (4955) 
વિદાર્ય કર્ણસ્તાં સેનાં યુધિષ્ઠિરમથાદ્રવત્।
રથહસ્ત્યશ્વપત્તીનાં સહસ્રૈઃ પરિવારિતઃ॥ 8-44-1 (57042) 
નાનાયુધસહસ્રાણિ પ્રેરિતાન્યરિભિર્વૃષઃ।
છિત્ત્વા બાણશતૈરુગ્રૈસ્તાનવિધ્યદસમ્ભ્રમાત્॥ 8-44-2 (57043) 
નિચકર્ત શિરાંસ્યેષાં બાહૂનૂરૂંશ્ચ સૂતજઃ॥
તે હતા ભૂતલે પેતુર્ભગ્નાશ્ચાન્યે વિદુદ્રુવુઃ॥ 8-44-3 (57044) 
દ્રવિડાન્ધ્રનિષાદાસ્તુ પુનઃ સાત્યકિચોદિતાઃ।
પ્રભ્યદ્રવઞ્જિઘાંસન્તઃ પત્તયઃ કર્ણમાહવે॥ 8-44-4 (57045) 
તે વિબાહુશિરસ્ત્રાણાઃ પ્રહતાઃ કર્ણસાયકૈઃ।
પેતુઃ પૃથિવ્યાં યુગપચ્છિન્નં સાલવનં યથા॥ 8-44-5 (57046) 
એવં યોધશતાન્યાજૌ સહસ્રાણ્યયુતાનિ ચ।
હતાનીયુર્મહીં દેહૈર્યશસાઽપૂરયન્દિશઃ॥ 8-44-6 (57047) 
અથ વૈકર્તનં કર્ણં રણે ક્રુદ્ધમિવાન્તકમ્।
રુરુધુઃ પાણ્ડુપાઞ્ચાલા વ્યાધિં મન્ત્રૌષધા ઇવ॥ 8-44-7 (57048) 
સ તાન્પ્રમૃદ્યાબ્યપતત્પુનરેવ યુધિષ્ઠિરમ્।
મન્ત્રૌષધિક્રિયાતીતો વ્યાધિરત્યુલ્બણો યથા॥ 8-44-8 (57049) 
સ રાજગૃદ્ધિભી રુદ્ધઃ પાણ્ડુપાઞ્ચાલકેકયૈઃ।
નાશકત્તાનતિક્રાન્તું મૃત્યુર્બ્રાહ્મવિદો યથા॥ 8-44-9 (57050) 
તતો યુધિષ્ઠિરઃ કર્ણમદૂરસ્થં નિવારિતમ્।
`તૈર્યોધપ્રમુખૈર્વીરં દૃષ્ટ્વા વિવ્યાધ સાયકૈઃ॥ 8-44-10 (57051) 
કર્ણઃ પાર્થશરાવિદ્ધસ્તોત્રાર્દિત ઇવ દ્વિપઃ।
પ્રમથ્ય સહિતાન્વીરાન્યુધિષ્ઠિરમપીડયત્॥ 8-44-11 (57052) 
તતો યુધિષ્ઠિરઃ કર્ણમાસાદ્ય જયતાં વરમ્'।
અબ્રવીત્પરવીરઘ્નં ક્રોધસંરક્તલોચનઃ॥ 8-44-12 (57053) 
કર્ણકર્ણ વૃથાદૃષ્ટે સૂતપુત્ર વચઃ શૃણુ।
સદા સ્પર્ધસિ સઙ્ગ્રામે ફલ્ગુનેન તરસ્વિના॥ 8-44-13 (57054) 
યથાઽસ્માન્બાધસે નિત્યં ધાર્તરાષ્ટ્રમતે સ્થિતઃ।
યદ્બલં યચ્ચ તે વીર્યં પ્રદ્વેષો યસ્તુ પાણ્ડુષુ॥ 8-44-14 (57055) 
તત્સર્વં દર્શયસ્વાદ્ય પૌરુષં મહદાસ્થિતઃ।
યુદ્ધશ્રદ્વાં ચ તેઽદ્યાહં વિનેષ્યામિ મહાહવે॥ 8-44-15 (57056) 
એવમુક્ત્વા મહારાજ કર્ણં પાણ્ડુસુતસ્તદા।
સુવર્ણપુઙ્ખૈર્દશભિર્વિવ્યાદાયસ્મયૈઃ શરૈઃ॥ 8-44-16 (57057) 
તં સૂતપુત્રો દશભિઃ પ્રત્યવિદ્ધ્યદરિન્દમઃ।
વત્સદન્તૈર્મહેષ્વાસઃ પ્રહસન્નિવ ભારત॥ 8-44-17 (57058) 
સોઽવજ્ઞાય તુ નિર્વિદ્ધઃ સૂતપુત્રેણ પાણ્ડવઃ।
પ્રજજ્વાલ તતઃ ક્રોધાદ્ધવિષેવ હુતાશનઃ॥ 8-44-18 (57059) 
જ્વાલામાલાપરિક્ષિપ્તો રાજ્ઞો દેહો વ્યદૃશ્યત।
યુગાન્તે દગ્ધુકામસ્ય સંવર્તાગ્નેરિવાપરઃ॥ 8-44-19 (57060) 
તતો વિસ્ફાર્ય સુમહચ્ચાપં હેમપરિષ્કૃતમ્।
સમાધત્ત શિતં બાણં ગિરીણામપિ દારણમ્॥ 8-44-20 (57061) 
તતઃ પૂર્ણાયતોત્કૃષ્ટં યમદણ્ડનિભં શરમ્।
મુમોચ ત્વરિતો રાજા સૂતપુત્રજિઘાંસયા॥ 8-44-21 (57062) 
સ તુ વેગવતા મુક્તો બાણો વજ્રાશનિસ્વનઃ।
વિવેશ સહસા કર્ણં સવ્યે પાર્શ્વે મહારથમ્॥ 8-44-22 (57063) 
સ તુ તેન પ્રહારેણ પીડિતઃ પ્રમુમોહ વૈ।
સ્રસ્તગાત્રો મહાબાહુર્ધનુરુત્સૃજ્ય કમ્પિતઃ॥ 8-44-23 (57064) 
ગતાસુરિવ નિશ્ચેતાઃ શલ્યસ્યાભિમુખોઽપતત્।
રાજાઽપિ ભૂયો નાજઘ્ને કર્ણં પાર્થહિતેપ્સયા॥ 8-44-24 (57065) 
તતો હાહાકૃતં સર્વં ધાર્તરાષ્ટ્રબલં મહત્।
વિવર્ણમુખમાર્તં ચ કર્ણં દૃષ્ટ્વા તથાગતમ્॥ 8-44-25 (57066) 
સિંહનાદાશ્ચ સઞ્જજ્ઞુઃ ક્ષ્વેલાઃ કિલકિલાસ્તથા।
પાણ્ડવાનાં મહારાજ દૃષ્ટ્વા રાજ્ઞઃ પરાક્રમમ્॥ 8-44-26 (57067) 
પ્રતિલભ્ય તુ રાધેયઃ સંજ્ઞાં નાતિચિરાદિવ।
દધ્રે રાજવિનાશાય મનઃ ક્રૂરપરાક્રમઃ॥ 8-44-27 (57068) 
સ હેમવિકૃતં ચાપં વિસ્ફાર્ય વિજયં મહત્।
અવાકિરદમેયાત્મા પાણ્ડવં નિશિતૈઃ શરૈઃ॥ 8-44-28 (57069) 
તતઃ ક્ષુરાભ્યાં પાઞ્ચાલ્યૌ ચક્રરક્ષૌ મહાત્મનઃ।
જઘાન ચન્દ્રદેવં ચ દણ્ડધારં ચ સંયુગે॥ 8-44-29 (57070) 
તાવુભૌ ધર્મરાજસ્ય પ્રવીરૌ યુધિ ભારત।
રથાભ્યાશે ચકાશેતે ચન્દ્રસ્યેવ પુનર્વસૂ॥ 8-44-30 (57071) 
યુધિષ્ઠિરઃ પુનઃ કર્ણમવિદ્વ્યત્ત્રિંશતા શરૈઃ।
સુષેણં સત્યસેનં ચ ત્રિભિસ્ત્રિભિરતાડયત્॥ 8-44-31 (57072) 
શલ્યં નવત્યા વિવ્યાધ ત્રિસપ્તત્યા ચ સૂતજમ્।
તાંસ્તસ્ય ગોપ્તૄન્વિવ્યાધ ત્રિભિસ્ત્રિભિરજિહ્મગૈઃ॥ 8-44-32 (57073) 
તતઃ પ્રહસ્યાધિરથિઃ ષષ્ઠ્યા રાજઞ્શિતૈઃ શરૈઃ।
વિદ્ધ્વા યુધિષ્ઠિરં સઙ્ખ્યે નનાદાતિરથસ્તદા॥ 8-44-33 (57074) 
તતઃ પ્રવીરાઃ પાણ્ડૂનામભ્યધાવન્નમર્ષિતાઃ।
યુધિષ્ઠિરં પરીપ્સન્તઃ કર્ણમભ્યર્દયઞ્છરૈઃ॥ 8-44-34 (57075) 
સાત્યકિશ્ચેકિતાનશ્ચ યુયુત્સુઃ પાણ્ડ્ય એવ ચ।
ધૃષ્ટદ્યુમ્નઃ શિખણ્ડી ચ દ્રૌપદેયાઃ પ્રભદ્રકાઃ॥ 8-44-35 (57076) 
યમૌ ચ ભીમસેનશ્ચ શિશુપાલસ્ય ચાત્મજઃ।
કારૂશા માત્સ્યશેષાશ્ચ કેકયાઃ કાશિકોસલાઃ॥ 8-44-36 (57077) 
એતે ચ ત્વરિતા વીરા વસુષેણમતાડયન્।
જનમેજયશ્ચ પાઞ્ચાલ્યઃ કર્ણં વિવ્યાધ સાયકૈઃ॥ 8-44-37 (57078) 
વારાહકર્ણનારાચૈર્નાલીકૈર્નિશિતૈઃ શરૈઃ।
વત્સદન્તૈર્વિપાઠૈશ્ચ ક્ષુરપ્રૈશ્ચટકામુખૈઃ॥ 8-44-38 (57079) 
નાનાપ્રહરણૈશ્ચોગ્રૈ રથહસ્ત્યશ્વસાદિભિઃ।
સર્વતોઽભ્યદ્રવત્કર્ણં પરિવાર્ય જિઘાંસયા॥ 8-44-39 (57080) 
સ પાણ્ડવાનાં પ્રવરૈઃ સર્વતઃ સમભિદ્રુતઃ।
છાદ્યમાનઃ શિતતૈર્ઘોરૈઃ સ્વસ્વનામાઙ્કિતૈઃ શરૈઃ॥ 8-44-40 (57081) 
ન ચચાલ રણે કર્ણો મહેન્દ્રો દાનવૈરિવ।
`નિજઘાન મહેષ્વાસાન્પાઞ્ચાલાનેકવિંશતિમ્॥ 8-44-41 (57082) 
તતઃ પુનરમેયાત્મા ચેદીનાં પ્રવરાન્દશ।
ન્યહનદ્ભરતશ્રેષ્ઠ કર્ણો વૈકર્તનસ્તદા॥ 8-44-42 (57083) 
તસ્ય બાણસહસ્રાણિ સમ્પ્રપન્નાનિ મારિષ।
દૃશ્યન્તે દિક્ષુ સર્વાસુ શલભાનામિવ વ્રજાઃ॥ 8-44-43 (57084) 
કર્ણનામાઙ્કિતા બાણાઃ સ્વર્ણપુઙ્ખાઃ સુતેજનાઃ।
નરાશ્વકાયાન્નિર્ભિદ્ય પેતુરુર્વ્યાં સમન્તતઃ॥ 8-44-44 (57085) 
કર્ણેનૈકેન સમરે ચેદીનાં પ્રવરાસ્તદા।
સૃજ્જયાનાં ચ સર્વેષાં શતશો નિહતા રણે॥ 8-44-45 (57086) 
કર્ણસ્ય શરસઞ્છન્નં બભૂવ તુમુલં તમઃ।
નાજ્ઞાયત તતઃ કિઞ્ચિત્પરેષામાત્મનોઽપિ વા॥ 8-44-46 (57087) 
તસ્મિંસ્તમસિ ભૂતે ચ ક્ષત્રિયાણાં ભયઙ્કરે।
વિચચાર મહબિહુર્નિર્દહન્ક્ષત્રિયાન્બહૂન્'॥ 8-44-47 (57088) 
તતઃ શરમહાજ્વાલો વીર્યોષ્મા કર્ણપાવકઃ।
નિર્દહન્પાણ્ડવવનં ચારુ પર્યચરદ્રણે॥ 8-44-48 (57089) 
`તતસ્તેષાં મહારાજ પાણ્ડવાનાં મહારથાઃ।
સૃઞ્જયાનાં ચ સર્વેષાં શતશોઽથ સહસ્રશઃ। 
અસ્ત્રૈઃ કર્ણં મહેષ્વાસં સમન્તાત્પર્યવારયન્॥  8-44-49 (57090) 
સ સંવાર્ય મહાસ્ત્રાણિ મહેષ્વાસો મહાત્મનામ્।
પ્રહસ્ય પુરુષેન્દ્રસ્ય કર્ણશ્ચિચ્છેદ કાર્મુકમ્'॥ 8-44-50 (57091) 
તતઃ સન્ધાય નવતિં નિમેષાન્નતપર્વણામ્।
બિભેદ કવચં રાજ્ઞો રણે કર્ણઃ શિતૈઃ શરૈઃ॥ 8-44-51 (57092) 
તદ્વર્મ હેમવિકૃતં રત્નચિત્રં બભૌ પતત્।
સવિદ્યુદભ્રં સવિતુઃ શ્લિષ્ટં વાતહતં યથા॥ 8-44-52 (57093) 
તદઙ્ગાત્પુરુષેન્દ્રસ્ય ભ્રષ્ટં વર્મ વ્યરોચત।
રત્નૈરલંવૃતં ચિત્રેર્વ્યભ્નં નિશિ યથા નભઃ॥ 8-44-53 (57094) 
ભિન્નવર્મા શરૈઃ પાર્થો રુધિરેણ સમુક્ષિતઃ।
બભાસે પુરુષશ્રેષ્ઠ ઉદ્યન્નિવ દિવાકરઃ॥ 8-44-54 (57095) 
સ શરાચિતસર્વાઙ્ગશ્છિન્નવર્માઽથ સંયુગે।
ક્ષાત્રં ધર્મં સમાસ્થાય સિંહનાદમકુર્વત॥ 8-44-55 (57096) 
નર્દિત્વા ચ ચિરં કાલં પાણ્ડવો રભસો રણે।
શક્તિં ચિક્ષેપ વેગેન પ્રદીપ્તામશનીમિવ॥ 8-44-56 (57097) 
તાં જ્વલન્તીમિવાકાશે શક્તિં શપ્તભિરાશુગૈઃ।
ભલ્લૈશ્ચિચ્છેદ રાધેયઃ સા ત્વશીર્યત વૈ રણે॥ 8-44-57 (57098) 
હૃદિ બાહ્વોર્લલાટે ચ ક્ષિપ્રકારી યુધિષ્ઠિરઃ।
ચતુર્ભિસ્તોમરૈઃ કર્ણં તાડયિત્વાઽનદન્મુદા॥ 8-44-58 (57099) 
ઉદ્ભિન્નરુધિરઃ કર્ણઃ ક્રુદ્વઃ સર્પ ઇવ શ્વસન્।
જઘાન સૂતં પાર્થસ્ય પાર્ષ્ઠિં ચ નવભિઃ શરૈઃ॥ 8-44-59 (57100) 
ધ્વજં ચિચ્છેદ નૃપતેસ્ત્રિભિર્વિવ્યાધ ચૈવ તમ્।
ઇષુધી ચાસ્ય ચિચ્છેદ રથં ચ તિલશોઽચ્છિનત્॥ 8-44-60 (57101) 
એતસ્મિન્નન્તરે શૂરાઃ પાણ્ડવાનાં મહારથાઃ।
વવૃષુઃ શરવર્ષાણિ રાધેયં પ્રતિ ભારત॥ 8-44-61 (57102) 
સાત્યકિઃ પઞ્ચવિંશત્યા શિખણ્ડી નવભિઃ શરૈઃ।
અવર્ષતાં મહારાજ રાધેયં શત્રુકર્શનમ્॥ 8-44-62 (57103) 
શૈનેયં તુ તતુઃ ક્રુદ્ધઃ કર્ણઃ પઞ્ચભિરાયસૈઃ।
વિવ્યાધ સમરે રાજંસ્ત્રિભિશ્ચાન્યૈઃ શિલીમુખૈઃ॥ 8-44-63 (57104) 
દક્ષિણં તુ ભુજં તસ્ય ત્રિભિઃ કર્ણોઽભ્યવિધ્યત।
સવ્યં ષોડશભિર્બાણૈર્યન્તારં ચાસ્ય સપ્તભિઃ॥ 8-44-64 (57105) 
અથાસ્ય ચતુરો વાહાંશ્ચતુર્ભિર્નિશિતૈઃ શરૈઃ।
સૂતપુત્રોઽનયત્ક્ષિપ્રં યમસ્ય સદનં પ્રતિ॥ 8-44-65 (57106) 
અથાપરેણ ભલ્લેન ધનુશ્છિત્ત્વા મહારથઃ।
સારથેઃ સશિરસ્ત્રાણં શિરઃ કાયાદપાહરત્॥ 8-44-66 (57107) 
હતાશ્વસૂતે તુ રથે સ્થિતઃ સ શિનિપુઙ્ગવઃ।
શક્તિં ચિક્ષેપ કર્ણાય વૈદૂર્યમણિભૂષિતામ્॥ 8-44-67 (57108) 
તામાપતન્તીં સહસા દ્વિધા ચિચ્છેદ ભારત।
કર્ણો વૈ ધન્વિનાં શ્રેષ્ઠસ્તાંશ્ચ સર્વાનવારયત્॥ 8-44-68 (57109) 
તતસ્તાન્નિશિતૈર્બાણૈઃ પાણ્ડવાનાં મહારથાન્।
ન્યવારયદમેયાત્મા શિક્ષયા ચ બલેન ચ॥ 8-44-69 (57110) 
અર્દયિત્વા શરૈસ્તાંસ્તુ સિંહઃ ક્ષુદ્રમૃગાનિવ।
પીડયન્ધર્મરાજાનં શરૈઃ સન્નતપર્વમિઃ। 
અભ્યદ્રવત રાધેયો ધર્મપુત્રં શિતૈઃ શરૈઃ॥  8-44-70 (57111) 
તતઃ પાર્ષો હ્યપાસાસીદ્વતાશ્વો હતસારથિઃ।
અશક્નુવન્મુખે સ્થાતું તતઃ કર્ણસ્ય દુર્મનાઃ॥ 8-44-71 (57112) 
તમભિદ્રુત્ય રાધેયઃ પાણ્ડુપુત્રં યુધિષ્ઠિરમ્।
અબ્રવીત્પ્રહસન્રાજન્કુત્સયન્નિવ પાણ્ડવમ્॥ 8-44-72 (57113) 
કથં નામ કુલે જાતઃ ક્ષત્રધર્મે વ્યવસ્થિતઃ।
પ્રજહ્યાત્સમરે શત્રૂન્પ્રાણાન્રક્ષ મહાહવે॥ 8-44-73 (57114) 
ન ભવાન્ક્ષત્રધર્મેષુ કુશલોઽસીતિ મે મતિઃ।
બ્રાહ્મે બલે ભવાન્યુક્તઃ સ્વાધ્યાયે યજ્ઞકર્મણિ॥ 8-44-74 (57115) 
મા સ્મ યુધ્યસ્વ કૌન્તેય મા સ્મ વીરાન્સમાસદઃ।
મા ચૈવં વિપ્રિયં બ્રૂહિ મા ચ ત્વં ભજ સંયુગમ્॥ 8-44-75 (57116) 
વક્તવ્યા મારિષાઽન્યે તુ ન વક્તવ્યાસ્તુ માદૃશાઃ।
માદૃશાન્હિ બ્રુવન્યુદ્ધે એતદન્યચ્ચ લપ્સ્યસે॥ 8-44-76 (57117) 
સ્વગૃહં ગચ્છ કૌન્તેય યત્ર વા કેશવાર્જુનૌ।
ન હિ ત્વાં સમરે રાજન્હન્યાત્કર્ણઃ કથઞ્ચન॥ 8-44-77 (57118) 
સઞ્જય ઉવાચ। 8-44-78x (4956) 
વરપ્રદાનં કુન્ત્યાસ્તુ કર્ણઃ સ્મૃત્વા મહારથઃ।
વધપ્રાપ્તં તુ કૌન્તેયં નાવધીત્પુરુષોત્તમઃ॥ 8-44-78 (57119) 
એવમુક્ત્વા તતઃ પાર્થં વિસૃજ્ય ચ મહાબલઃ।
ન્યહનત્પાણ્ડવીં સેનાં વજ્રહસ્ત ઇવાસુરીમ્॥ 8-44-79 (57120) 
તતોઽપાયાદ્દ્રુતં રાજન્વ્રીડન્નિવ નરેશ્વરઃ॥  8-44-80 (57121) 
અથાપયાતં રાજાનં મત્વાઽન્વીયુસ્તમચ્યુતમ્।
ચેદિપાણ્ડવપાઞ્ચાલાઃ સાત્યકિશ્ચ મહારથઃ। 
દ્રૌપદેયાસ્તથા શૂરા માદ્રીપુત્રૌ ચ પાણ્ડવૌ॥  8-44-81 (57122) 
તતો યુધિષ્ઠિરાનીકં દૃષ્ટ્વા કર્ણઃ પરાઙ્મુખમ્।
કુરુભિઃ સહિતો વીરઃ પ્રહૃષ્ટઃ પૃષ્ઠતોઽન્વગાત્॥ 8-44-82 (57123) 
ભેરીશઙ્ખમૃદઙ્ગાનાં કાર્મુકાણાં ચ નિઃસ્વનઃ।
બભૂવ ધાર્તરાષ્ટ્રાણાં સિંહનાદરવસ્તથા॥ 8-44-83 (57124) 
યુધિષ્ઠિરસ્તુ કૌરવ્ય રથમારુહ્ય સત્વરમ્।
શ્રુતકીર્તેર્મહારાજ દૃષ્ટ્વા તત્કર્ણવિક્રમમ્॥ 8-44-84 (57125) 
કાલ્યમાનં બલં દૃષ્ટ્વા સૂતપુત્રેણ મારિષ।
સ્વાન્યોધાનબ્રવીત્ક્રુદ્વો નિઘ્નતૈતાન્કિમાસત॥ 8-44-85 (57126) 
તતો રાજ્ઞાઽભ્યનુજ્ઞાતાઃ પાણ્ડવાનાં મહારથાઃ।
ભીમસેનમુખાઃ સર્વે પુત્રાંસ્તે પ્રત્યુપાદ્રવન્॥ 8-44-86 (57127) 
અભવત્તુમુલઃ શબ્દો યોધાનાં તત્ર ભારત।
રથહસ્ત્યશ્વપત્તીનાં દ્રવતાં નિનદો મહાન્। 
ઉદ્યતપ્રતિવિષ્ટાનાં શસ્ત્રાણાં ચ તતસ્તતઃ॥  8-44-87 (57128) 
આગચ્છત પ્રહરત ક્ષિપ્રં વિપરિધાવત।
ઇતિ બ્રુવાણા હ્યન્યોન્યં જઘ્નુર્યોધા મહારણે॥ 8-44-88 (57129) 
અભ્રચ્છાયેવ તત્રાસીચ્છરવૃષ્ટિભિરમ્બરે।
સમાવૃતૈર્નરવરૈર્નિઘ્નદ્ભિરિતરેતરમ્॥ 8-44-89 (57130) 
વિપતાકધ્વજચ્છત્રા વ્યશ્વસૂતરથાયુધાઃ।
વ્યઙ્ગાઙ્ગાવયવાઃ પેતુઃ ક્ષિતૌ ક્ષીણાઃ ક્ષિતીશ્વરાઃ। 
શિખરાણીવ શેલાનાં વજ્રભિન્નાનિ માનિષ॥  8-44-90 (57131) 
સારોહા નિહતાઃ પેતુર્દ્વિપા ભિન્ના મહીતલે।
છિન્નભિન્નવિપર્યસ્તવર્માલઙ્કારવિગ્રહાઃ॥ 8-44-91 (57132) 
સારોહાસ્તુરગાઃ પેતુર્હતવીરાઃ સહસ્રશઃ।
વિપ્રવિદ્વાયુધાઙ્ગાશ્ચ દ્વિરદા રથિભિર્હતાઃ। 
પ્રતિવીરૈશ્ચ સમ્મર્દે પત્તિસઙ્ઘાઃ સહસ્રશઃ॥  8-44-92 (57133) 
વિશાલાયતતામ્રાક્ષૈઃ પદ્મેન્દુસદૃશાનનૈઃ।
શિરોભિર્યુદ્ધશૌણ્ડાનાં સર્વતઃ સંવૃતા મહી॥ 8-44-93 (57134) 
યથા ભુવિ તથા વ્યોમ્નિ નિઃસ્વનં શુશ્રુવુર્જનાઃ।
વિમાનેઽપ્સરસાં સઙ્ઘૈર્ગીતવાદિત્રનિઃસ્વનૈઃ॥ 8-44-94 (57135) 
હતાનભિમુખાન્વીરાન્વીરૈઃ શતસહસ્રશઃ।
આરોપ્યારોપ્ય ગચ્છન્તિ વિમાનેષ્વપ્સરોગણાઃ॥ 8-44-95 (57136) 
તદ્દૃષ્ટ્વા મહદાશ્ચર્યં પ્રત્યક્ષં સ્વર્ગલિપ્સયા।
પ્રહૃષ્ટમનસઃ શૂરાઃ ક્ષિપ્રં જઘ્નુઃ પરસ્પરમ્॥ 8-44-96 (57137) 
રથિનો રથિભિઃ સાર્ધં ચિત્રં યુયુધુરાહવે।
પત્તયઃ પત્તિભિર્નાગાઃ સહ નાગૈર્હયૈર્હયોઃ॥ 8-44-97 (57138) 
એવં પ્રવૃત્તે સઙ્ગ્રામે ગજવાજિનરક્ષયે।
સૈન્યેન રજસા વૃત્તતે સ્વે સ્વાઞ્જઘ્નુઃ પરે પરાન્॥ 8-44-98 (57139) 
કચાકચં યુદ્ધમાસીદ્દન્તાદન્તિ નખાનખિ।
મુષ્ટિયુદ્ધં નિયુદ્ધં ચ દેહપાપ્મવિનાશનમ્॥ 8-44-99 (57140) 
તથા વર્તતતિ સઙ્ગ્રમે ગજવાજિનરક્ષયે।
નરાશ્વનાગદેહેભ્યઃ પ્રસૃતા લોહિતાપગા॥ 8-44-100 (57141) 
ગજાશ્વનરદેહાન્સા વ્યુવાહ પતિતાન્બહૂન્।
નરાશ્વગજસમ્બાધે નરાશ્વગજસાદિનામ્॥ 8-44-10 (57142) 
લોહિતોદા મહાઘોરા માંસશોણિતકર્દમા।
નરાશ્વગજદેહાન્વૈ વહન્તી ભીરુભીષણા॥ 8-44-10 (57143) 
તસ્યા નદ્યાઃ પરં પારં વ્રજન્તિ વિજયૈષિણઃ।
નાગેન ચ પ્લવન્તો વૈ નિમજ્જ્યોન્મજ્જ્ય ચાપરે॥ 8-44-10 (57144) 
તે તુ લોહિતદિગ્ધાઙ્ગા રક્તવર્માયુધામ્બરાઃ।
સસ્નુસ્તતસ્યાં પપુશ્ચાસ્રં મમ્લુશ્ચ ભરતર્ષભ॥ 8-44-10 (57145) 
રથાનશ્વાન્નારાન્નાગાનાયુધાભરણાનિ ચ।
વર્માણિ ચાપ્યપશ્યામ પતિતાનિ સહસ્રશઃ। 
ખં દ્યાં ભૂમિં દિશશ્ચૈવ પ્રાયઃ પશ્યામ લોહિતાઃ॥  8-44-10 (57146) 
લોહિતસ્ય તુ ગન્ધેન સ્પર્દેન ચ રસેન ચ।
રૂપેણ ચાતિરક્તતેન શબ્દેન ચ વિસર્પતા। 
વિષાદઃ સુમહાનાસીત્પ્રાયઃ સૈન્યસ્ય ભારત॥  8-44-10 (57147) 
તત્તુ વિપ્રહતં સૈન્યં ભીમસેનમુખૈસ્તવ।
ભૂયઃ સમાદ્રવન્વીરાઃ સાતત્યકિપ્રમુખાસ્તદા॥ 8-44-10 (57148) 
તેષામાપતતતાં વેગમવિષહ્યં નિરીક્ષ્ય ચ।
પુત્રાણાં તે મહાસૈન્યમાસીદ્રાજન્પરાઙ્મુખમ્॥ 8-44-10 (57149) 
તત્પ્રકીર્ણરથાશ્વેભં નરવાજિસમાકુલમ્।
વિધ્વસ્તવર્મકવચં પ્રવિદ્વાયુધકાર્મુકમ્॥ 8-44-10 (57150) 
વ્યદ્રવત્તાવકં સૈન્યં લોડ્યમાનં સમન્તતઃ।
સિંહાર્દિતમિવારણ્યે યથા ગજકુલં તથા॥ ॥ 8-44-10 (57151) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ચતુશ્ચત્વારિંશોઽધ્યાયઃ॥ 44 ॥

Mahabharata - Karna Parva - Chapter Footnotes

8-44-8 મન્ત્રૌષધક્રિયા વ્યાધિર્વિધિહીનક્રિયા ઇવ ઇતિ ખ.ટ.પાઠઃ॥ 8-44-19 કચાકચિ યુદ્ધં ઇતિ ઝ.પાઠઃ॥ 8-44-44 ચતુશ્ચત્વારિંશોઽધ્યાયઃ॥





કર્ણપર્વ - અધ્યાય 045

॥ શ્રીઃ ॥

8.45. અધ્યાયઃ 045 

Mahabharata - Karna Parva - Chapter Topics

કર્ણં પરાજિત્ય જિઘાંસોર્ભીમસ્ય શલ્યેન હેતુકયહપૂર્વકં નિષેધનમ્॥ 1 ॥

Mahabharata - Karna Parva - Chapter Text

8-45-0 (57152) 
સઞ્જય ઉવાચ। 8-45-0x (4957) 
તાનભિદ્રવતો દૃષ્ટ્વા પાણ્ડવાંસ્તાવકં બલમ્।  8-45-1 (57153) 
અન્તમદ્ય ગમિષ્યામિ તસ્ય દુઃખસ્ય પાર્ષત॥  8-45-10 (57162) 
હન્તાસ્મ્યદ્ય રણે કર્ણં સ વા માં નિહનિષ્યતિ।
સઙ્ગ્રામેઽદ્ય સુઘોરેઽસ્મિન્સત્યમેતદ્બ્રવીમિ વઃ॥ 8-45-11 (57163) 
રાજાનમદ્ય ભવતાં ન્યાસભૂતં દદાનિ વૈ।
તસ્ય સંરક્ષણે સર્વે યતધ્વં વિગતજ્વરાઃ॥ 8-45-12 (57164) 
એવમુક્ત્વા મહાબાહુઃ પ્રાયાદાધિરથિં પ્રતિ।
સિંહનાદેન મહતા સર્વાઃ સન્નાદયન્દિશઃ॥ 8-45-13 (57165) 
દૃષ્ટ્વા ત્વરિતમાયાન્તં ભીમં યુદ્ધાભિનન્દિનમ્।
સૂતપુત્રમથોવાચ મદ્રાણામીશ્વરો વિભુઃ॥ 8-45-14 (57166) 
શલ્ય ઉવાચ। 8-45-15x (4958) 
પશ્ય કર્ણ મહાબાહું સઙ્ક્રુદ્ધં પાણ્ડુનન્દનમ્।
દીર્ઘકાલાર્જિતં ક્રોધં મોક્તુકામં ત્વયિ ધ્રુવમ્॥ 8-45-15 (57167) 
ઈદૃશં નાસ્ય રૂપં મે દૃષ્ટપૂર્વં કદાચન।
અભિમન્યૌ હતે કર્ણ રાક્ષસે ચ ઘટોત્કચે॥ 8-45-16 (57168) 
ત્રૈલોક્યસ્ય સમસ્તસ્ય શક્તઃ ક્રુદ્ધો નિવારણે।
બિભર્તિ સદૃશં રૂપં યુગાન્તાગ્નિસમપ્રભમ્॥ 8-45-17 (57169) 
સઞ્જય ઉવાચ। 8-45-18x (4959) 
ઇતિ બ્રુવતિ રાધેયં મદ્રાણામીશ્વરે નૃપ।
અભ્યવર્તત વૈ કર્ણં ક્રોધદીપ્તતો વૃકોદરઃ॥ 8-45-18 (57170) 
અથાગતં તુ સમ્પ્રેક્ષ્ય ભીમં યુદ્ધાભિનન્દિનમ્।
અબ્રવીદ્વચનં શલ્યં રાધેયઃ પ્રહસન્નિવ॥ 8-45-19 (57171) 
યદુક્તં વચનં મેઽદ્ય ત્વયા મદ્રજનેશ્વર।
ભીમસેનં પ્રતિ વિભો તત્સત્યં નાત્ર સંશયઃ॥ 8-45-20 (57172) 
એષ શૂરશ્ચ વીરશ્ચ ક્રોધનશ્ચ વૃકોદરઃ।
નિરપેક્ષઃ શરીરે ચ પ્રાણતશ્ચ બલાધિકઃ॥ 8-45-21 (57173) 
અજ્ઞાતવાસં વસતા વિરાટનગરે તદા।
દ્રૌપદ્યાઃ પ્રિયકામેન કેવલં બાહુસંશ્રયાત્। 
ગૂઢભાવં સમાશ્રિત્ય કીચકઃ સગણો હતઃ॥  8-45-22 (57174) 
સોઽદ્ય સઙ્ગ્રામશિરસિ સન્નદ્વઃ ક્રોધમૂર્ચ્છિતઃ।
કિં કરોદ્યતદણ્ડેન મૃત્યુનાપિ વ્રજેદ્રણમ્॥ 8-45-23 (57175) 
ચિરકાલાભિલષિતો મમાયં તુ મનોરથઃ।
અર્જુનં સમરે હન્યાં માં વા હન્યાદ્વનઞ્જયઃ॥ 8-45-24 (57176) 
સ મે કદાચિદદ્યૈવ ભવેદ્ભીમસમાગમાત્॥  8-45-25 (57177) 
નિહતે ભીમસેને વા યદિ વા વિરથીકૃતે।
અભિયાસ્યતિ માં પાર્થસ્તન્મે સાધુ ભવિષ્યતિ। 
અત્ર યન્મન્યસે પ્રાપ્તં તચ્છીઘ્રં સમ્પ્રધારય॥  8-45-26 (57178) 
સઞ્જય ઉવાચ। 8-45-27x (4960) 
એતચ્છ્રુત્વા તુ વચનં રાધેયસ્યામિતૌજસઃ।
ઉવાચ વચનં શલ્યઃ સૂતપુત્રં તથાગતમ્॥ 8-45-27 (57179) 
અભિયાહિ મહાબાહો ભીમસેનં મહાબલમ્।
નિરપેક્ષશ્ચ યુધ્યસ્વ શક્તિં સ્વાં સમ્પ્રદર્શયન્॥ 8-45-28 (57180) 
યસ્તે કામોઽભિલષિતશ્ચિરાત્પ્રભૃતિ હૃદ્ગતતઃ।
સ વૈ સમ્પત્સ્યતે કર્ણ સત્યમેતદ્બ્રવીમિ તે॥ 8-45-29 (57181) 
એવમુક્તે તતઃ કર્ણઃ શલ્યં પુનરભાષત।
હન્તાઽહમેનં સંરબ્ધં માં વા હન્તા વૃકોદરઃ॥ 8-45-30 (57182) 
એવમુક્ત્વા મહારાજ રાધેયો રથિનાં વરઃ।
યુદ્ધે મનઃ સમાધાય યાહિ યાહીત્યચોદયત્॥ 8-45-31 (57183) 
તતઃ પ્રાયાદ્રથેનાશુ શલ્યસ્તત્ર વિશામ્પતે।
યત્ર ભીમો મહેષ્વાસો વ્યદ્રાવયત વાહિનીમ્॥ 8-45-32 (57184) 
તતસ્તૂર્યનિનાદશ્ચ ભેરીણાં ચ મહાસ્વનઃ।
ઉદતિષ્ઠચ્ચ રાજેન્દ્ર કર્ણભીમસમાગમે॥ 8-45-33 (57185) 
ભીમસેનોઽથથ સઙ્ક્રુદ્ધસ્તસ્ય સૈન્યં દુરાસદમ્।
નારાચૈર્વિમલૈસ્તીક્ષ્ણૈર્દિશઃ પ્રાદ્રાવયદ્બલી॥ 8-45-34 (57186) 
સ સન્નિપાતસ્તતુમુલો ઘોરરૂપો વિશામ્પતે।
આસીદ્રૌદ્રો મહારાજ કર્ણપાણ્ડવયોર્મૃધે॥ 8-45-35 (57187) 
તતો મુહૂર્તાદ્રાજેન્દ્ર નાતિકૃચ્છ્રાદ્ધસન્નિવ।
ભીમસેનો મહાબાહુઃ કર્ણં પ્રેપ્સુરભિદ્રવત્॥ 8-45-36 (57188) 
સમાપતન્તં સમ્પ્રેક્ષ્ય કર્ણો વૈકર્તનો વૃષા।
આજઘાન સુસઙ્ક્રુદ્ધો નારાચેન સ્તનાન્તરે। 
પુનશ્ચૈનમમેયાત્મા શરવર્ષૈરવાકિરત્॥  8-45-37 (57189) 
સ વિદ્વઃ સૂતપુત્રેણ ચ્છાદયામાસ પત્રિભિઃ।
વિવ્યાધ નિશિતૈઃ કર્ણં નવભિર્નતપર્વભિઃ॥ 8-45-38 (57190) 
તસ્ય કર્ણો ધનુર્મધ્યે દ્વિધા ચિચ્છેદ પત્રિભિઃ॥  8-45-39 (57191) 
અથૈનં છિન્નધન્વાનં પ્રતત્યવિધ્યત્સ્તનાન્તરે।
નારાચેન સુતીક્ષ્ણેન સર્વાવરણભેદિના॥ 8-45-40 (57192) 
સોઽન્યત્કાર્મુકમાદાય સૂતતપુત્રં વૃકોદરઃ।
રાજન્મર્મસુ મર્મજ્ઞો વિવ્યાધ નિશિતૈઃ શરૈઃ। 
નનાદ બલવન્નાદં કમ્પયન્નિવ રોદસી॥  8-45-41 (57193) 
તતં કર્ણઃ પઞ્ચવિંશત્યા નારાચાનાં સમાર્પયત્।
મદોત્કટં વને દૃપ્તતમુલ્કાભિરિવ કુઞ્જરમ્॥ 8-45-42 (57194) 
તતઃ સાયકભિન્નાઙ્ગઃ પાણ્ડવઃ ક્રોધમૂર્ચ્છિતઃ।
સંરમ્ભામર્ષતામ્રાક્ષઃ સૂતપુત્રવધેપ્સયા॥ 8-45-43 (57195) 
સ કાર્મુકે મહાવેગં ભારસાધનમુત્તમમ્।
ગિરીણામપિ ભેત્તારં સાયકં સમયોજયત્॥ 8-45-44 (57196) 
વિકૃષ્ય બલવચ્ચાપમાકર્ણાદતિમારુતિઃ।
તં મુમોચ મહેષ્વાસઃ ક્રુદ્ધઃ કર્ણજિઘાંસયા॥ 8-45-45 (57197) 
સ વિસૃષ્ટો બલવતા બાણો વજ્રાશનિસ્વનઃ।
અદારયદ્રણે કર્ણં વજ્રવેગો યથાઽચલમ્॥ 8-45-46 (57198) 
સ ભીમસેનાભિહતઃ સૂતપુત્રઃ કુરૂદ્વહ।
નિષસાદ રથોપસ્થે વિસંજ્ઞઃ પૃતનાપતિઃ। 
`રુધિરેણાવસિક્તાઙ્ગો ગતાસુવદરિન્દમઃ॥  8-45-47 (57199) 
એતસ્મિન્નન્તરે દૃષ્ટ્વા મદ્રરાજો વૃકોદરમ્।
જિઘાંસું છેત્તુમાયાન્તં સાધયન્નિદમબ્રવીત્॥ 8-45-48 (57200) 
ભીમસેન મહાબાહો યતત્તત્વાં વક્ષ્યામિ તચ્છૃણુ।
વચનં હેતુસમ્પન્નં શ્રુત્વા ચૈતત્તથા કુરુ॥ 8-45-49 (57201) 
અર્જુનેન પ્રતિજ્ઞાતો વધઃ કર્ણસ્ય શુષ્મિણઃ।
તાં તથા કુરુ ભદ્રં તે પ્રતિજ્ઞાં સવ્યસાચિનઃ॥ 8-45-50 (57202) 
ભીમસેન ઉવાચ। 8-45-51x (4961) 
દૃઢવ્રતત્વં પાર્થસ્ય જાનામિ નૃપસત્તમ।
રાજ્ઞસ્તુ ધર્ષણં પાપઃ કૃતવાન્મમ સન્નિધૌ॥ 8-45-51 (57203) 
તતઃ કોપાભિભૂતેન શેષં ન ગણિતં મયા।
પતિતે ચાપિ રાધેયે ન મે મન્યુઃ શમં ગતઃ)। 
જિહ્વોદ્વરણમેવાસ્ય પ્રાપ્તકાલં મતં મમ॥  8-45-52 (57204) 
અનેન સુનૃશંસેન સમવેતેષુ રાજસુ।
અસ્માકં શૃણ્વતાં શલ્ય યાનિ વાક્યાનિ માતુલ। 
અસહેયાનિ નીચાનિ બહૂનિ શ્રાવિતાનિ ભો॥  8-45-53 (57205) 
નૂનં ચૈતત્પ્રતિજ્ઞાતં દૂરસ્થસ્યાપિ પાર્થિવ।
છેદનં ચાસ્ય જિહ્વાયાસ્તદૈવાકાઙ્ક્ષિતં મયા। 
રાજ્ઞસ્તુ પ્રિયકામેન કાલોઽયં પરિપાલિતઃ॥  8-45-54 (57206) 
ભવતા તુ યદુક્તોઽસ્મિ વાક્યં હેત્વર્થસંહિતમ્।
તદ્ગૃહીતં મહારાત કટુકસ્થમિવૌષધમ્॥ 8-45-55 (57207) 
હીનપ્રતિજ્ઞો બીભત્સુર્ન હિ જીવેત કર્હિચિત્।
અસ્મિન્વિનષ્ટે નષ્ટાઃ સ્મઃ સર્વ એવ સકેશવાઃ॥ 8-45-56 (57208) 
અદ્ય ચૈવ નૃશંસાત્મા પાપઃ પાપકૃતાં વરઃ।
ગમિષ્યતતિ પરીભાવં દૃષ્ટમાત્રઃ કિરીટિના॥ 8-45-57 (57209) 
યુધિષ્ઠિરસ્ય કોપેન પૂર્વં દગ્ધો નૃશંસકૃત્।
ત્વયા સંરક્ષિતતસ્તત્વદ્ય મત્સમીપાદુપાગતઃ॥ 8-45-58 (57210) 
સઞ્જય ઉવાચ।' 8-45-59x (4962) 
એવં મદ્રાધિપઃ શ્રુત્વા વિસંજ્ઞં સૂતનન્દનમ્।
અપોવાહ રથેનાજૌ કર્ણમાહવશોભિનમ્॥ 8-45-59 (57211) 
પરાજિતે તતઃ કર્ણે ધાર્તરાષ્ટ્રી મહાચમૂઃ।
વ્યપાયાત્સર્વતો ભગ્ના હાહાભૂતા સમન્તતઃ॥ ॥ 8-45-60 (57212) 
 
ઇતિ શ્રીમન્મહાભારતે કર્ણપર્વણિ સપ્તતદશદિવસયુદ્ધે પઞ્ચચત્વારિંશોઽધ્યાયઃ॥ 45 ॥

Mahabharata - Karna Parva - Chapter Footnotes

8-45-59 તતો મદ્રાધિપો દૃષ્ટ્વા ઇતિ ઝ.પાઠઃ॥ 8-45-45 પઞ્ચત્વારિંશોઽધ્યાયઃ॥





કર્ણપર્વ - અધ્યાય 046

॥ શ્રીઃ ॥

8.46. અધ્યાયઃ 046 

Mahabharata - Karna Parva - Chapter Topics

ભીમકર્ણયોર્યુદ્ધમ્॥ 1 ॥ ભીમેન દુર્યોધનાનુજાનાં કતિપયાનાં હનનમ્॥ 2 ॥ સઙ્કુલયુદ્ધં ચ॥ 3 ॥

Mahabharata - Karna Parva - Chapter Text

8-46-0 (57213) 
ધૃતરાષ્ટ્ર ઉવાચ। 8-46-0x (4963) 
સુદુષ્કરમિદં કર્મ કૃતં ભીમેન સઞ્જય।
યેન કર્ણો મહાબાહૂ રથોપસ્થે નિપાતિતઃ॥ 8-46-1 (57214) 
કર્ણો હ્યેકો રણે હન્તા પાણ્ડવાન્સૃઞ્જયૈઃ સહ।
ઇતિ દુર્યોધનઃ સૂત પ્રાબ્રવીન્માં મુહુર્મુહુઃ॥ 8-46-2 (57215) 
પરાજિતં તુ રાધેયં દૃષ્ટ્વા ભીમેન સંયુગે।
તતઃ પરં કિમકરોત્પુત્રો દુર્યોધનો મમ॥ 8-46-3 (57216) 
સઞ્જય ઉવાચ। 8-46-4x (4964) 
વિમુખં પ્રેક્ષ્ય રાધેયં સૂતપુત્રં મહાહવે।
પુત્રસ્તવ મહારાજ સોદર્યાનિદમબ્રવીત્॥ 8-46-4 (57217) 
શીઘ્રં ગચ્છત ભદ્રં વો રાધેયં પરિરક્ષત।
ભીમસેનભયેઽગાધે મ઼જ્જન્તં વ્યસનાર્ણવે॥ 8-46-5 (57218) 
તે તુ રાજ્ઞા સમાદિષ્ટા ભીમસેનં જિઘાંસવઃ।
અભ્યવર્તન્ત સઙ્ક્રુદ્ધાઃ પતઙ્ગાઃ પાવકં યથા॥ 8-46-6 (57219) 
શ્રુતાયુર્દુર્ધરઃ ક્રાથો વિવિત્સુર્વિકટઃ સમઃ।
નિષઙ્ગી કવચી પાશી તથા નન્દોપનન્દકૌ॥ 8-46-7 (57220) 
દુષ્પ્રધર્ષઃ સુબાહુશ્ચ વાતવેગસુવર્ચસૌ।
ધનુર્ગ્રાહો દુર્મદશ્ચ જલસન્ધઃ શલઃ સહઃ॥ 8-46-8 (57221) 
એતે રથૈઃ પરિવૃતા વીર્યવન્તો મહાબલાઃ।
ભીમસેનં સમાસાદ્ય સમન્તાત્પર્યવારયન્॥ 8-46-9 (57222) 
તે વ્યમુઞ્ચઞ્છરવ્રાતાન્નાનાલિઙ્ગાન્સમન્તતઃ।
સ તૈરભ્યર્દ્યમાનસ્તુ ભીમસેનો મહાબલઃ॥ 8-46-10 (57223) 
તેષામાપતતાં ક્ષિપ્રં સુતાનાં તે જનાધિપ।
રથૈઃ પઞ્ચશતૈઃ સાર્ધં પઞ્ચાશદહનદ્રથાન્॥ 8-46-11 (57224) 
વિવિત્સોસ્તુ તતઃ ક્રુદ્ધો ભલ્લેનાપાહરચ્છિરઃ।
ભીમસેનો મહારાજ તત્પપાત હતં ભુવિ॥ 8-46-12 (57225) 
સકુણ્ડલશિરસ્ત્રાણં પૂર્ણચન્દ્રોપમં તથા।
`અશોભત મહારાજ પૂર્ણચન્દ્ર ઇવામ્બરે'॥ 8-46-13 (57226) 
તં દૃષ્ટ્વા નિહતં શૂરં ભ્રાતરઃ સર્વતસ્તદા।
અભ્યદ્રવન્ત સમરે ભીમં ભીમપરાક્રમમ્॥ 8-46-14 (57227) 
તતોઽપરાભ્યાં ભલ્લાભ્યાં પુત્રયોસ્તે મહાહવે।
જહાર સમરે પ્રાણાન્ભીમો ભીમપરાક્રમઃ॥ 8-46-15 (57228) 
તૌ ધરામન્વપદ્યેતાં વાતરુગ્ણાવિવ દ્રુમૌ।
વિકટશ્ચ સહશ્ચોમૌ દેવપુત્રોપમૌ નૃપ॥ 8-46-16 (57229) 
તતસ્તુ ત્વરિતો ભીમઃ ક્રાથં નિન્યે યમક્ષયમ્।
નારાચેન સુતીક્ષ્ણેન સ હતો ન્યપતદ્ભુવિ॥ 8-46-17 (57230) 
હાહાકારસ્તતસ્તીવ્રઃ સમ્બભૂવ જનેશ્વર।
વધ્યમાનેષુ વીરેષુ તવ પુત્રેષુ ધન્વિષુ॥ 8-46-18 (57231) 
તેષાં સુલુલિતે સૈન્યે પુનર્ભીમો મહાબલઃ।
નન્દોપનન્દૌ સમરે પ્રૈષયદ્યમસાદનમ્॥ 8-46-19 (57232) 
તતસ્તે પ્રાદ્રવન્ભીતાઃ પુત્રાસ્તે વિહ્વલીકૃતાઃ।
ભીમસેનં રણે દૃષ્ટ્વા કાલાન્તકયમોપમમ્॥ 8-46-20 (57233) 
પુત્રાંસ્તે નિહતાન્દૃષ્ટ્વા સૂતપુત્રઃ સુદુર્મનાઃ।
હંસવર્ણાન્હયાન્ભૂયઃ પ્રૈષયદ્યત્ર પાણ્ડવઃ॥ 8-46-21 (57234) 
તે પ્રેષિતા મહારાજ મદ્રરાજેન વાજિનઃ।
ભીમસેનરથં પ્રાપ્ય સમસજ્જન્ત વેગિતાઃ॥ 8-46-22 (57235) 
સ સન્નિપાતસ્તુમુલો ઘોરરૂપો વિશામ્પતે।
આસીદ્રૌદ્રો મહારાજ કર્ણપાણ્ડવયોર્મૃધે॥ 8-46-23 (57236) 
દૃષ્ટ્વા મમ મહારાજ તૌ સમેતૌ મહારથૌ।
આસીદ્બુદ્વિઃ કથં યુદ્વમેતદદ્ય ભવિષ્યતિ॥ 8-46-24 (57237) 
તતો ભીમો રણશ્લાઘી છાદયામાસ પત્રિભિઃ।
કર્ણં રણે મહારાજ પુત્રાણાં તવ પશ્યતામ્॥ 8-46-25 (57238) 
તતઃ કર્ણો ભૃશં ક્રુદ્ધો ભીમં નવભિરાયસૈઃ।
વિવ્યાધ પરમાસ્ત્રજ્ઞો ભલ્લૈઃ સન્નતપર્વભિઃ॥ 8-46-26 (57239) 
તાન્નિહત્ય મહાબાહુર્ભીમો ભીમપરાક્રમઃ।
આકર્ણપૂર્ણૈર્વિશિખૈઃ કર્ણં વિવ્યાધ સપ્તભિઃ॥ 8-46-27 (57240) 
તતઃ કર્ણો મહારાજ આશીવિષ ઇવ શ્વસન્।
શરવર્ષેણ મહતા છાદયામાસ પાણ્ડવમ્॥ 8-46-28 (57241) 
ભીમોઽપિ તતં શરવ્રાતૈશ્છાદયિત્વા મહારથમ્।
પશ્યતાં કૌરવેયાણાં વિનનર્દ મહાબલઃ॥ 8-46-29 (57242) 
તતઃ કર્ણો ભૃશં ક્રુદ્ધો દૃઢમાદાય કાર્મુકમ્।
ભીમં વિવ્યાધ દશભિઃ કઙ્કપત્રૈઃ શિલાશિતૈઃ। 
કાર્મુકં ચાસ્ય ચિચ્છેદ ભલ્લેન નિશિતેન ચ॥  8-46-30 (57243) 
તતો ભીમો મહાબાહુર્હેમપટ્ટવિભૂષિતમ્।
પરિઘં ઘોરમાદાય મૃતત્યુદણ્ડમિવાપરમ્। 
કર્ણસ્ય નિધનાકાઙ્ક્ષી ચિક્ષેપાતિબલો નદન્॥  8-46-31 (57244) 
તમાપતન્તં પરિઘં વજ્રાશનિસમસ્વનમ્।
ચિચ્છેદ બહુધા કર્ણઃ શરૈરાશીવિષોપમૈઃ॥ 8-46-32 (57245) 
તતઃ કાર્મુકમાદાય ભીમો દૃઢતરં તદા।
છાદયામાસ વિશિખૈઃ કર્ણં પરબલાર્દનમ્॥ 8-46-33 (57246) 
તતો યુદ્ધમભૂદ્ધોરં કર્ણપાણ્ડવયોર્મૃધે।
બલીન્દ્રયોરિવ મુહુઃ પરસ્પરવધૈષિણોઃ॥ 8-46-34 (57247) 
તતઃ કર્ણો મહારાજ ભીમસેનં ત્રિભિઃ શરૈઃ।
આકર્ણપૂર્ણૈર્વિવ્યાધ દૃઢમાનમ્ય કાર્મુકમ્॥ 8-46-35 (57248) 
સોઽતિવિદ્ધો મહેષ્વાસઃ કર્ણેન બલિનાં વરઃ।
ઘોરમાદત્ત વિશિખં કર્ણકાયાવદારણમ્॥ 8-46-36 (57249) 
તસ્ય ભિત્ત્વા તનુત્રાણં ભિત્ત્વા કાયં ચ સાયકઃ।
પ્રાવિશદ્વરણીં રાજન્વલ્મીકમિવ પન્નગઃ॥ 8-46-37 (57250) 
સ તેનાતિપ્રહારેણ વ્યથિતો વિહ્વલન્નિવ॥
સઞ્ચચાલ રથે કર્ણઃ ક્ષિતિકમ્પે યથાઽચલઃ॥ 8-46-38 (57251) 
તતઃ કર્ણો મહારાજ રોષામર્ષસમન્વિતઃ।
ભીમં તં પઞ્ચવિંશત્યા નારાચાનાં સમાર્પયત્॥ 8-46-39 (57252) 
ચિચ્છેદ કાર્મુકં તૂર્ણં પાણ્ડવસ્યાશુ પત્રિણા॥  8-46-40 (57253) 
તતતો મુહૂર્તાદ્રાજેન્દ્ર નાતિકૃચ્છ્રાદ્વસન્નિવ।
વિરથં ભીમકર્માણં ભીમં કર્ણશ્ચકાર હ॥ 8-46-41 (57254) 
વિરથો ભરતશ્રેષ્ઠ પ્રહસન્નનિલોપમઃ।
ગદાં ગૃહ્ય મહાબાહુરપતત્સ્યન્દનોત્તમાત્॥ 8-46-42 (57255) 
ગદયા ચ મહારાજ કર્ણસ્ય રથકૂબરમ્।
પોથયામાસ સઙ્ક્રુદ્ધઃ સમરે શત્રુતાપનઃ॥ 8-46-43 (57256) 
સ ક્રોધવશમાપન્નઃ પાણ્ડુપુત્રઃ પ્રતાપવાન્।
વિદ્રાવ્ય ગદયા વીરસ્તવ પુત્રાન્મહાહવે॥ 8-46-44 (57257) 
નાગાન્સપ્તશતાન્રાજન્નીષાદન્તાન્પ્રહારિણઃ।
વ્યધમત્સહસા ભીમઃ ક્રુદ્ધરૂપઃ પરન્તપઃ॥ 8-46-45 (57258) 
દન્તવેષ્ટેષુ નેત્રેષુ કુમ્ભેષુ ચ કટેષુ ચ।
મર્મસ્વપિ ચ મર્મજ્ઞસ્તાન્નાગાનવધીદ્બલી॥ 8-46-46 (57259) 
`અર્દિતા ભીમસેનેન વિનદન્તો ભૃશાતુરાઃ'।
તતસ્તે પ્રાદ્રવન્ભીતાઃ પ્રહતાશ્ચ પુનઃપુનઃ। 
મહામાત્રાસ્તમાવવ્રુર્મેઘા ઇવ દિવાકરમ્॥  8-46-47 (57260) 
તાન્સ સપ્તશતાન્નાગાન્સારોહાયુધકેતનાન્।
ભૂમિષ્ઠો ગદયા જઘ્ને વજ્રેણેન્દ્ર ઇવાચલાન્॥ 8-46-48 (57261) 
તતઃ સુબલપુત્રસ્ય નાગાનતિબલાન્પુનઃ।
પોથયામાસ કૌન્તેયો દ્વિપઞ્ચાશદરિન્દમઃ॥ 8-46-49 (57262) 
તથા રથશતતં સાગ્રં પત્તીંશ્ચ શતશોઽપરાન્।
ન્યહનત્પાણ્ડવો યુદ્ધે તાપયંસ્તવ વાહિનીમ્॥ 8-46-50 (57263) 
પ્રતાપ્યમાનં સૂર્યેણ ભીમેન ચ મહાત્મના।
તવ સૈન્યં સઞ્ચુકોચ ચર્માગ્નાવાહિતં યથા॥ 8-46-51 (57264) 
તે ભીમભયસન્ત્રસ્તાસ્તાવકા ભરતર્ષભ।
વિહાય સમરે કર્ણં દુદ્રુવુર્વૈ દિશો દશ॥ 8-46-52 (57265) 
રથાઃ પઞ્ચશતાશ્ચાન્યે હાદિનઃ શરવર્ષિણઃ।
ભીમમભ્યદ્રવન્ઘ્નન્તઃ શરપૂગૈઃ સમન્તતઃ॥ 8-46-53 (57266) 
તાન્સ પઞ્ચશતાન્વીરાન્સપતાકધ્વજાયુધાન્।
પોથયામાસ ગદયા ભીમો વિષ્ણુરિવાસુરાન્॥ 8-46-54 (57267) 
તતઃ શકુનિનિર્દિષ્ટાઃ સાદિનઃ શૂરસમ્મતાઃ।
ત્રિસાહસ્રાણ્યભિયયુઃ શરશક્ત્યૃષ્ટિપાણયઃ॥ 8-46-55 (57268) 
તાન્પ્રત્યુદ્ગમ્ય યવનાન્સાશ્વારોહાંસ્તદાઽરિહા।
વિવિધાન્વિચરન્માર્ગાન્ગદયા સમપોથયત્॥ 8-46-56 (57269) 
તેષામાસીન્મહાઞ્છબ્દસ્તાડિતાનાં ચ સર્વશઃ।
અગ્નિભિર્દહ્યમાનાનાં નલાનામિવ ભારત॥ 8-46-57 (57270) 
એવં સુબલપુત્રસ્ય ત્રિસાહસ્રાન્હયોત્તમાન્।
હત્વાઽન્યં રથમાસ્થાય ક્રુદ્ધો રાધેયમભ્યયાત્॥ 8-46-58 (57271) 
કર્ણોઽપિ સમરે રાજન્ધર્મપુત્રમરિન્દમમ્।
સ શરૈશ્છાદયામાસ સારથિં ચાપ્યપાતયત્॥ 8-46-59 (57272) 
તતઃ સ પ્રદ્રુતં સૈન્યં દૃષ્ટ્વા કર્ણો મહારથઃ।
અન્વધાવત્કિરન્બાણૈઃ કઙ્કપત્રૈરજિહ્મગૈઃ॥ 8-46-60 (57273) 
રાજાનમભિધાવન્તં શરૈરાવૃત્ય રોદસી।
ક્રુદ્ધઃ પ્રચ્છાદયામાસ શરજાલેન મારુતિઃ॥ 8-46-61 (57274) 
સન્નિવૃત્તસ્તતસ્તૂર્ણં રાધેયઃ શત્રુકર્શનઃ।
ભીમં પ્રચ્છાદયામાસ સમન્તાન્નિશિતૈઃ શરૈઃ॥ 8-46-62 (57275) 
ભીમસેનરથપ્રેપ્સું કર્ણં ભારત સાત્યકિઃ।
અભ્યર્દયદમેયાત્મા પાર્ષ્ણિગ્રહણકારણાત્॥ 8-46-63 (57276) 
ભીમસેનરથપ્રેપ્સું કર્ણો ભારત સાત્યકિમ્।
અભ્યવર્તત શૈનેયમર્દયઞ્છરવૃષ્ટિભિઃ॥ 8-46-64 (57277) 
તાવન્યોન્યં સમાસાદ્ય વૃષભૌ સર્વધન્વિનામ્।
વિસૃજન્તૌ શરાન્દીપ્તાન્વિભ્રાજેતાં મનસ્વિનૌ॥ 8-46-65 (57278) 
તાભ્યાં વિયતિ રાજેન્દ્ર વિતતતતં ભીમદર્શનમ્।
કૌઞ્ચપૃષ્ઠારુણં રૌદ્રં બાણજાલં વ્યદૃશ્યત॥ 8-46-66 (57279) 
નૈવ સૂર્યપ્રભા રાજન્ન દિશઃ પ્રદિશસ્તથા।
પ્રાજ્ઞાસિષ્મ વયં તે વા શરૈર્મુક્તૈઃ સહસ્રશઃ॥ 8-46-67 (57280) 
મધ્યાહ્ને તપતો રાજન્ભાસ્કરસ્ય મહાપ્રભાઃ।
હૃતાઃ સર્વાઃ શરૌઘૈસ્તૈઃ કર્ણમાધવયોસ્તદા॥ 8-46-68 (57281) 
સૌબલં કૃતવર્માણં દ્રૌણિમાધિરથિં કૃપમ્।
સંસક્તાન્પાણ્ડવૈર્દૃષ્ટ્વા નિવૃત્તાઃ કુરવઃ પુનઃ॥ 8-46-69 (57282) 
તેષામાપતતાં શબ્દસ્તીત્ર આસીદ્વિશામ્પતે।
ઉદ્વૃત્તાનાં યથા વૃષ્ટ્યા સાગરાણાં ભયાવહઃ॥ 8-46-70 (57283) 
તે સેને ભૃશસંસક્તે દૃષ્ટ્વાઽન્યોન્યં મહાહવે।
હર્ષેણ મહતા યુક્તે પરિગૃહ્ય પરસ્પરમ્॥ 8-46-71 (57284) 
તતઃ પ્રવવૃતે યુદ્ધં મધ્યં પ્રાપ્તે દિવાકરે।
યાદૃશં નૈવમસ્માભિર્દૃષ્ટપૂર્વં ન ચ શ્રુતમ્॥ 8-46-72 (57285) 
બલૌઘસ્તુ સમાસાદ્ય બલૌઘં સહસા રણે।
ઉપસર્પત વેગેન વાર્યોઘ ઇવ સાગરમ્॥ 8-46-73 (57286) 
આસીન્નિનાદઃ સુમહાન્બાણૌઘાનાં પરસ્પરમ્।
ગર્જતાં સાગરૌઘાણાં યથા સ્યાન્નિઃસ્વનો મહાન્॥ 8-46-74 (57287) 
તે તુ સેને સમાસાદ્ય વેગવત્યૌ પરસ્પરમ્।
એકીભાવમનુપ્રાપ્તે નદ્યાવિવ સમાગમે॥ 8-46-75 (57288) 
તતઃ પ્રવવૃતે યુદ્ધં ઘોરરૂપં વિશામ્પતે।
કુરૂણાં પાણ્ડવાનાં ચ લિપ્સતાં સુમહદ્યશઃ॥ 8-46-76 (57289) 
શૂરાણાં ગર્જતાં તત્ર હ્યવિચ્છેદકૃતા ગિરઃ।
શ્રુયન્તે વિવિધા રાજન્નામાન્યુદ્દિશ્ય ભારત॥ 8-46-77 (57290) 
યસ્ય યદ્ધિ રણે વ્યઙ્ગં પિતૃતો માતૃતોઽપિ વા।
કર્મતઃ શીલતો વાઽપિ સ તચ્છ્રાવયતે યુધિ॥ 8-46-78 (57291) 
તાન્દૃષ્ટ્વા સમરે શૂશાંસ્તર્જમાનાન્પરસ્પરમ્।
અભવન્મે મતી રાજન્નૈષામસ્તીતિ જીવિતમ્॥ 8-46-79 (57292) 
તેષાં દૃષ્ટ્વા તુ ક્રુદ્ધાનાં વપૂંષ્યમિતતેજસામ્।
અભવન્મે ભયં તીવ્રં કથમેતદ્ભવિષ્યતિ॥ 8-46-80 (57293) 
તતસ્તે પાણ્ડવા રાજન્કૌરવાશ્ચ મહારથાઃ।
તતક્ષુઃ સાયકૈસ્તૂર્ણમન્યોન્યં વિજયૈષિણઃ॥ ॥ 8-46-81 (57294) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ષટ્ચત્વારિંશોઽધ્યાયઃ॥ 46 ॥






કર્ણપર્વ - અધ્યાય 047

॥ શ્રીઃ ॥

8.47. અધ્યાયઃ 047 

Mahabharata - Karna Parva - Chapter Topics

સઙ્કુલયુદ્ધમ્॥ 1 ॥

Mahabharata - Karna Parva - Chapter Text

8-47-0 (57295) 
સઞ્જય ઉવાચ। 8-47-0x (4965) 
ક્ષત્રિયાસ્તે મહારાજ પરસ્પરવધૈષિણઃ।
અન્યોન્યં સમરે જઘ્નુઃ કૃતવૈરા મહૌજસઃ॥ 8-47-1 (57296) 
રથૌઘાશ્ચ હયૌઘાશ્ચ નરૌઘાશ્ચ સમન્તતઃ।
ગજૌઘાશ્ચ મહારાજ સંસક્તાશ્ચ પરસ્પરમ્॥ 8-47-2 (57297) 
ગદાનાં પરિઘાણાં ચ શક્તીનાં ચ પરસ્પરમ્।
પ્રાસાનાં ભિણ્ડિપાલાનાં મુસુણ્ઠીનાં ચ સર્વશઃ॥ 8-47-3 (57298) 
સમ્પાતં ચાનુપશ્યામ સઙ્ગ્રામે ભૃશદારુણે।
શલભા ઇવ સમ્પેતુઃ શરવૃષ્ટ્યઃ સમન્તતઃ॥ 8-47-4 (57299) 
નાગાન્નાગાઃ સમાસાદ્ય વ્યધમન્ત પરસ્પરમ્।
હયા હયાંશ્ચ સમરે રથિનો રથિનસ્તથા॥ 8-47-5 (57300) 
પત્તયઃ પત્તિસઙ્ઘાંશ્ચ હયસઙ્ઘાંશ્ચ પત્તયઃ।
પત્તયો રથમાતઙ્ગાન્રથા હસ્ત્યશ્વમેવ ચ। 
નાગાશ્ચ સમરે ત્ર્યઙ્ગં મમૃદુઃ શીઘ્રગા નૃપ॥  8-47-6 (57301) 
વધ્યતાં તત્ર શૂરાણાં ક્રોશતાં ચ પરસ્પરમ્।
ઘોરમાયોધનં જજ્ઞે પશૂનાં ઘાતને યથા॥ 8-47-7 (57302) 
રુધિરેણ સમાસ્તીર્ણા બભૌ ભારત મેદિની।
શક્રગોપગણાકીર્ણા પ્રાવૃષીવ વસુન્ધરા॥ 8-47-8 (57303) 
યથા વા વાસસી શુક્લે મહારજનરઞ્જિતે।
બિભ્રતી યુવતી શ્યામા તદ્વદાસીદ્વસુન્ધરા॥ 8-47-9 (57304) 
`બદ્વચૂડામણિધરૈઃ શિરોભિશ્ચારુકુણ્ડલૈઃ।
ઉજ્ઝિતૈર્વૃષભાક્ષાણાં ભ્રાજતે સ્મ વસુન્ધરા'॥ 8-47-10 (57305) 
શશશોણિતદિગ્ધેવ શાતકુમ્ભમયીવ ચ।
`ભૂર્બભૌ ભરતશ્રેષ્ઠ શાન્તાર્ચિર્ભિરિવાનલૈઃ॥'  8-47-11 (57306) 
છિન્નાનાં ચોત્તમાઙ્ગાનાં બાહૂનાં ચોરુભિઃ સહ।
કુણ્ડલાનાં પિનદ્ધાનાં ભૂષણાનાં ચ ભારત॥ 8-47-12 (57307) 
નિષ્કાણાં હેમસૂત્રાણાં શરીરાણાં ચ ધન્વિનામ્।
ચર્મણાં સપતાકાનાં સઙ્ઘાસ્તત્રાપતન્ભુવિ।  8-47-13 (57308) 
`અગમ્યકલ્પા પૃથિવી સર્વતો ભૃશકર્દમા'॥
ગજા ગજાન્સમાસાદ્ય વિષાણૈરાર્દયન્નૃપ। 
વિષાણાગ્રહતાસ્તત્ર ભ્રાજન્તે દ્વિરદોત્તમાઃ।
રુધિરેણાવસિક્તાઙ્ગા ગૈરિકપ્રસ્રવા ઇવ।
`પ્રાવૃટ્કાલે મહારાજ મેઘા ઇવ સવિદ્યુતઃ'॥  8-47-14 (57309) 
સ્યન્દમાના યથા ભાન્તિ પર્વતા ધાતુમણ્ડિતાઃ।
`તથા રેજૂ રણે નાગા રુધિરેણ સમાપ્લુતાઃ'॥ 8-47-15 (57310) 
તોમરાન્સાદિભિર્મુક્તાન્પ્રતિમાનસ્થિતાન્બહૂન્।
હસ્તૈરુદ્ધૃત્ય તાન્નાગા બભઞ્જુશ્ચાપરે રણે॥ 8-47-16 (57311) 
નારાચૈશ્છિન્નવર્માણો ભ્રાજન્તે સ્મ ગજોત્તમાઃ।
હિમાગમે યથા રાજન્વ્યભ્રા ઇવ મહીધરાઃ॥ 8-47-17 (57312) 
શરૈઃ કનકપુઙ્ખૈશ્ચ ચિતા રેર્જુર્ગજોત્તમાઃ।
ઉલ્કાભિઃ સમ્પ્રદીપ્તાગ્રાઃ પર્વતા ઇવ ભારત॥ 8-47-18 (57313) 
કેચિદભ્યાહતા નાગૈર્નાગા નગવરોપમાઃ।
ન ચેલુઃ સમરાત્તસ્માચ્છિન્નપક્ષા ઇવાદ્રયઃ॥ 8-47-19 (57314) 
અપરે પ્રાદ્રવન્નાગાઃ શરાર્તા વ્રણપીડિતાઃ।
પ્રતિમાનૈશ્ચ કુમ્ભૈશ્ચ પેતુરુર્વ્યાં મહાહવે॥ 8-47-20 (57315) 
નિષેદુઃ સિંહવચ્ચાન્યે નદન્તો ભૈરવાન્રવાન્।
વેમુશ્ચ બહવો રાજંશ્ચુક્રુશુશ્ચાપરે ગજાઃ॥ 8-47-21 (57316) 
હયાશ્ચ નિહતા બાણૈર્હેમભાણ્ડવિભૂષિતાઃ।
નિષેદુશ્ચૈવ મમ્લુશ્ચ બભ્રમુશ્ચ દિશો દશ॥ 8-47-22 (57317) 
અપરે ક્લિશ્યમાનાશ્ચ વ્યવેષ્ટન્ત મહીતલે।
ભાવાન્બહુવિધાંશ્ચક્રુસ્તાડિતાઃ શરતોમરૈઃ॥ 8-47-23 (57318) 
નરાસ્તુ નિહતા ભૂમૌ કૂજન્તસ્તત્ર મારિપ।
દૃષ્ટ્વા ચ બાન્ધવાનન્યે પિતૄનન્યે પિતામહાન્॥ 8-47-24 (57319) 
ધાવમાનાન્પરાંશ્ચાન્યે દૃષ્ટ્વાન્યે તત્ર ભારત।
ખ્યાતાનિ ગોત્રનામાનિ શશંસુરિતરેતરમ્॥ 8-47-25 (57320) 
તેષાં છિન્ના મહારાજ ભુજાઃ કનકભૂષણાઃ।
ઉદ્વેષ્ટન્તે વિવેષ્ટન્તે ભ્રમન્તિ હ્યુત્પતન્તિ ચ॥ 8-47-26 (57321) 
નિપતન્તિ તથૈવાન્યે સ્ફુરન્તિ ચ સહસ્રશઃ।
વેગાંશ્ચાન્યે રમે ચક્રુઃ પઞ્ચાસ્યા ઇવ પન્નગાઃ॥ 8-47-27 (57322) 
તે ભુજા ભોગિભોગાભાશ્ચન્દનાક્તા વિશામ્પતે।
લોહિતાર્દ્રા ભૃશં રેજુસ્તપનીયધ્વજા ઇવ॥ 8-47-28 (57323) 
વર્તમાને તથા ઘોરે સઙ્કુલે સર્વતો દિશમ્।
અવિજ્ઞાતાઃ સ્મ યુધ્યન્તે વિનિઘ્નન્તઃ પરસ્પરમ્॥ 8-47-29 (57324) 
ભૌમેન રજસાકીર્ણે શસ્ત્રસમ્પાતસઙ્કુલે।
નૈવ સ્વે ન પરે રાજન્વ્યજ્ઞાયન્ત તમોવૃતાઃ॥ 8-47-30 (57325) 
તથા તદભવદ્યુદ્ધં ઘોરરૂપં ભયાનકમ્।
લોહિતોદા મહાનદ્યઃ પ્રસસ્રુસ્તત્ર ચાસકૃત્॥ 8-47-31 (57326) 
શીર્ષપાષાણસઞ્છન્નાઃ કેશશૈવલશાદ્વલાઃ।
અસ્થિમીનસમાકીર્ણા ધનુઃશરગદોડુપાઃ॥ 8-47-32 (57327) 
માંસશોણિતપઙ્કિન્યો ઘોરરૂપાઃ સુદારુણાઃ।
નદીઃ પ્રવર્તયામાસુઃ સોણિતૌઘવિવર્ધિનીઃ॥ 8-47-33 (57328) 
ભીરુવિત્રાસકારિણ્યઃ શૂરાણાં હર્ષવર્ધનાઃ।
તા નદ્યો ઘોરરૂપાસ્તુ નયન્ત્યો યમસાદનમ્॥ 8-47-34 (57329) 
અવગાઢાન્મજ્જયન્ત્યઃ ક્ષત્રસ્યાજનયન્ભયમ્।
ક્રવ્યાદાનાં નરવ્યાઘ્ર નર્દતાં તત્રતત્ર હ॥ 8-47-35 (57330) 
ઘોરમાયોધનં જજ્ઞે પ્રેતરાજપુરોપમમ્।
ઉત્થિતાન્યગણેયાનિ કબન્ધાનિ સમન્તતઃ॥ 8-47-36 (57331) 
નૃત્યન્તિ વૈ ભૂતગણાઃ સુતૃપ્તા માંસશોણિતૈઃ।
પીત્વા ચ શોણિતં તત્ર વસાં ભુક્ત્વા ચ ભારત॥ 8-47-37 (57332) 
મેદોમજ્જાવસામત્તાસ્તૃપ્તા માંસસ્ય ચૈવ હ।
ધાવમાનાઃ સ્મ દૃશ્યન્તે કાકગૃઘ્રબકાસ્તથા॥ 8-47-38 (57333) 
શૂરાસ્તુ સમરે રાજન્ભયં ત્યક્ત્વા સુદુસ્ત્યજમ્।
યોધવ્રતસમાખ્યાતાશ્ચક્રુઃ કર્માણ્યભીતવત્॥ 8-47-39 (57334) 
શરશક્તિસમાકીર્ણે ક્રવ્યાદગણસઙ્કુલે।
વ્યચરન્ત રણે શૂરાઃ ખ્યાપયન્તઃ સ્વપૌરુષમ્॥ 8-47-40 (57335) 
અન્યોન્યં શ્રાવયન્તિ સ્મ નામગોત્રાણિ ભારત।
પિતૃનામાનિ ચ રણે ગોત્રનામાનિ વા વિભો॥ 8-47-41 (57336) 
શ્રાવયાણાશ્ચ બહવસ્તત્ર યોધા વિશામ્પતે।
અન્યોન્યમવમૃદ્રન્તઃ શક્તિતોમરપટ્ટસૈઃ॥ 8-47-42 (57337) 
વર્તમાને તથા યુદ્ધે ઘોરરૂપે સુદારુણે।
વ્યષીદત્કૌરવી સેના ભિન્ના નૌરિવ સાગરે॥ ॥ 8-47-43 (57338) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે સપ્તચત્વારિંશોઽધ્યાયઃ॥ 47 ॥

Mahabharata - Karna Parva - Chapter Footnotes

8-47-4 વૃષ્ટ્યઃ વૃષ્ટયઃ॥ 8-47-47 સપ્તચત્વારિંશોઽધ્યાયઃ॥





કર્ણપર્વ - અધ્યાય 048

॥ શ્રીઃ ॥

8.48. અધ્યાયઃ 048 

Mahabharata - Karna Parva - Chapter Topics

અર્જુનસ્ય સંશપ્તકૈર્યુદ્ધમ્॥ 1 ॥

Mahabharata - Karna Parva - Chapter Text

8-48-0 (57339) 
સઞ્જય ઉવાચ। 8-48-0x (4966) 
વર્તમાને તથા યુદ્ધે ક્ષત્રિયાણાં નિમજ્જને।
ગાણ્ડીવસ્ય મહાઘોષઃ શ્રૂયતે યુધિ મારિષ॥ 8-48-1 (57340) 
સંશપ્તકાનામકરોત્કદનં યત્ર પાણ્ડવઃ।
કોસલાનાં તથા રાજન્નારાયણબલસ્ય ચ॥ 8-48-2 (57341) 
સંશપ્તકાસ્તુ સમરે શરવૃષ્ટિઃ સમન્તતઃ।
અપાતયન્પાર્થમૂર્ધ્નિ જયગૃદ્ધાઃ પ્રમન્યવઃ॥ 8-48-3 (57342) 
તાં શસ્ત્રવૃષ્ટિમાયાન્તીમુરસા ધારયન્પ્રભુઃ।
વ્યગાહત પરાન્પાર્થો વિનિઘ્નન્રથિનાં વરાન્॥ 8-48-4 (57343) 
વિક્ષોભ્ય તુ રથાનીકં કઙ્કપત્રૈઃ શિલાશિતૈઃ।
આસસાદ તતઃ પાર્થઃ સુશર્માણં મહારથમ્॥ 8-48-5 (57344) 
સ તસ્ય શરવર્ષાણિ વવર્ષ રથિનાં વરઃ।
તથા સંશપ્તકાશ્ચૈવ પાર્થસ્ય સમરે સ્થિતાઃ॥ 8-48-6 (57345) 
સુશર્મા તુ તતઃ પાર્થં વિદ્ધ્વા દશભિરાશુગૈઃ।
જનાર્દનં ત્રિભિર્બાણૈરહનદ્દક્ષિણે ભુજે॥ 8-48-7 (57346) 
તતોઽપરેણ ભલ્લેન કેતું પાર્થસ્ય મારિષ।
વિવ્યાધ સમરે રાજન્સુશર્મા ક્રોધમૂર્ચ્છિતઃ॥ 8-48-8 (57347) 
સ વાનરવરો રાજન્વિશ્વકર્મકૃતો મહાન્।
નનાદ સુમહાનાદં નૃત્યન્નિવ વિભીષયન્॥ 8-48-9 (57348) 
કપેસ્તુ નિનદં શ્રુત્વા સન્ત્રસ્તા તવ વાહિની।
ભયં વિપુલમાસાદ્ય નિશ્ચેષ્ટા સમપદ્યત॥ 8-48-10 (57349) 
તતઃ સા શુશુભે સેના નિશ્ચેષ્ટાઽવસ્થિતા નૃપ।
નાનાપુષ્પસમાકીર્ણં યથા ચિત્રીકૃતં વનમ્॥ 8-48-11 (57350) 
પ્રતિલભ્ય તતઃ સંજ્ઞાં યોધાસ્તે કુરુસત્તમ।
અર્જુનં સિષિચુર્બાણૈઃ પર્વતં જલદા ઇવ॥ 8-48-12 (57351) 
સઞ્છાદ્ય સમરે પાર્થં પરિવવ્રુઃ સમન્તતઃ।
તે હયાન્રથચક્રે તુ રથેષાં ચાપિ મારિષ। 
ગ્રહીતું પ્રચક્રમુશ્ચૈવ ક્રોધાવિષ્ટાઃ સમન્તતઃ॥  8-48-13 (57352) 
નિગૃહ્ય તુ રથં તસ્ય યોધાસ્તે તુ સહસ્રશઃ।
રથબન્ધં પ્રચક્રુર્હિ પાણ્ડવસ્યામિતૌજસઃ॥ 8-48-14 (57353) 
રથમારુરુહુઃ કેચિત્કૃષ્ણપાર્થૌ જિઘૃક્ષવઃ।
સંશપ્તકાનાં યોધાસ્તે સિંહનાદાંશ્ચ નેદિરે॥ 8-48-15 (57354) 
અપરે જગૃહુશ્ચૈવ કેશવસ્ય મહાભુજૌ।
પાર્થં ચૈકે મહારાજ રથસ્થં જગૃહુર્મુદા॥ 8-48-16 (57355) 
અચ્યુતઃ સ મહાબાહુર્વિધુન્વન્રણમૂર્ધનિ।
પાતયામાસ તાન્સર્વાન્દુષ્ટહસ્તીવ હસ્તિપાન્॥ 8-48-17 (57356) 
સ રથસ્તૈર્ગૃહીતસ્તુ પાણ્ડવસ્ય મહાત્મનઃ।
સ્પન્દિતું નાશકદ્રાજંસ્તદદ્ભુતમિવાભવત્॥ 8-48-18 (57357) 
તતઃ પાર્થો મહાબાહુઃ સંવૃતઃ સ્તૈર્મહારથૈઃ।
નિગૃહીતં રથં દૃષ્ટ્વા તાંશ્ચાપ્યાદ્રવતો બહૂન્॥ 8-48-19 (57358) 
રથારૂઢાંશ્ચ સુબહૂન્પદાઽઽક્ષિપ્ય ન્યપાતયત્।
અપાતયદસમ્ભ્રાન્તઃ શરૈરાસન્નયોધિભિઃ॥ 8-48-20 (57359) 
તાંસ્તાપયિત્વા સમરે પાર્થઃ પરપુરઞ્જયઃ।
સ્મયન્નિવ મહાબાહુઃ કેશવં વાક્યમબ્રવીત્॥ 8-48-21 (57360) 
પશ્ય કૃષ્ણ મહાબાહો સંશપ્તકગણાન્બહૂન્।
કુર્વતોઽસુકરં કર્મ મુમૂર્ષૂન્કાલચોદિતાન્॥ 8-48-22 (57361) 
રથબન્ધમિમં પ્રાપ્ય પૃથિવ્યાં નાસ્તિ કશ્ચન।
યઃ સહેત પુમાઁલ્લોકે મદન્યઃ ક્ષત્રિયર્ષભઃ॥ 8-48-23 (57362) 
પશ્યૈતતાનદ્ય સમરે મત્પ્રયુક્તૈઃ સુતેજનૈઃ।
પાત્યમાનાન્રણે કૃષ્ણ શરૈરાશીવિષોપમૈઃ॥ 8-48-24 (57363) 
ઇત્યેવમુક્ત્વા બીભત્સુઃ શઙ્ખપ્રવરમુત્તમમ્।
વ્યનાદયદમેયાત્મા દેવદત્તં મહામૃધે॥ 8-48-25 (57364) 
દેવદત્તસ્વનં શ્રુત્વા કેશવોઽપિ મહાયશાઃ।
પાઞ્ચજન્યસ્વનં ચક્રે પૂરયન્નિવ રોદસી॥ 8-48-26 (57365) 
તયોઃ શઙ્ખસ્વનં શ્રુત્વા સંશપ્તકવરૂથિની।
સઞ્ચચાલ મહારાજ વિત્રસ્તા ચાદ્રવદ્ભૃશમ્॥ 8-48-27 (57366) 
નાગમસ્ત્રં તતઃ પાર્થઃ પ્રાદુશ્ચક્રે હસન્નિવ।
પાદબન્ધં સ તેષાં વૈ ચક્રે તેન મહાસ્ત્રવિત્॥ 8-48-28 (57367) 
યાનુદ્દિશ્ય રણે પાર્થઃ પાદબન્ધં ચકાર હ।
તે બદ્ધાઃ પાદબન્ધેન યોધાઃ સંશપ્તકાસ્તદા॥ 8-48-29 (57368) 
નિર્વિચેષ્ટાસ્તદાઽભૂવન્પાણ્ડવસ્યાસ્ત્રતેજસા।
નિર્વિચેષ્ટાંસ્તતો યોધાનવધીત્પાણ્ડુનન્દનઃ। 
યથેન્દ્રઃ સમરે દૈત્યાંસ્તારકસ્ય વધે પુરા॥  8-48-30 (57369) 
તે વધ્યમાનાઃ સમરે મુમુચુસ્તં રથોત્તમમ્।
આયુધાનિ ચ સર્વાણિ વિસ્રષ્ટુમુપચક્રમુઃ॥ 8-48-31 (57370) 
તતઃ સુશર્મા રાજેન્દ્ર ગૃહીતાં વીક્ષ્ય વાહિનીમ્।
સૌપર્ણમસ્ત્રં ત્વરિતઃ પ્રાદુશ્ચક્રે મહારથઃ॥ 8-48-32 (57371) 
તતઃ સુપર્ણાઃ સમ્પેતુર્ભક્ષયન્તો ભુજઙ્ગમાન્।
તતો વિદુદ્રુવુર્નાગાસ્તાન્દૃષ્ટ્વા ખેચરાન્નૃપ॥ 8-48-33 (57372) 
તદ્વિમુક્તં બલં રેજે પાદબન્ધાદ્વિશામ્પતે।
મેઘબન્ધાદ્યથા મુક્તો ભાસ્કરસ્તાપયન્પ્રજાઃ॥ 8-48-34 (57373) 
વિપ્રમુક્તાઃ સ્વકા યોધાઃ ફલ્ગુનસ્ય રથં પ્રતિ।
સસૃજુઃ શરસઙ્ઘાંશ્ચ શસ્ત્રસઙ્ઘાંશ્ચ મારિષ॥ 8-48-35 (57374) 
તાં મહાસ્ત્રમયીં વૃષ્ટિં શરૈઃ સઞ્છિદ્ય ભારત।
અવધીત્સતતો યોધાન્વાસવિઃ પરવીરહા॥ 8-48-36 (57375) 
સુશર્મા તુ તતો રાજન્બાણેન નતપર્વણા।
અર્જુનં હૃદયે વિદ્ધ્વા વિવ્યાધાન્યૈસ્ત્રિસપ્તભિઃ॥ 8-48-37 (57376) 
સ ગાઢવિદ્ધો વ્યથિતો રથોપસ્થ ઉપાવિશતત્।
તત ઉચ્ચુક્રુશુઃ સર્વે હતઃ પાર્થ ઇતિ બ્રુવન્॥ 8-48-38 (57377) 
તતઃ શઙ્ખનિનાદાશ્ચ ભેરીશબ્દાશ્ચ પુષ્કલાઃ।
નાનાવાદિત્રનિનદાઃ સિંહનાદાશ્ચ જજ્ઞિરે॥ 8-48-39 (57378) 
પ્રતિલભ્ય તતઃ સંજ્ઞાં શ્વેતાશ્વઃ કૃષ્ણસારથિઃ।
સોઽતિવિદ્ધો મહેષ્વાસઃ શરૈરાશીવિપોપમૈઃ। 
સુશર્માણં મહારાજ ક્રોધાવિષ્ટો મહારથઃ॥  8-48-40 (57379) 
તતઃ શરશતૈઃ પાર્થઃ સઞ્છાદ્યૈનં ક્ષણાદ્રણે।
દિશસ્તુ વારયામાસ બાણૈસ્તત્ર મહાસ્ત્રવિત્॥ 8-48-41 (57380) 
વિમુખીકૃત્ય સમરે સુશર્માણં ધનઞ્જયઃ।
ઐન્દ્રમસ્ત્રમમેયાત્મા પ્રાદુશ્ચક્રે હસન્નિવ॥ 8-48-42 (57381) 
તતો બાણસહસ્રાણિ તદુત્સૃષ્ટાનિ મારિષ।
સર્વદિક્ષુ વ્યદૃશ્યન્ત સૂદયન્તિ રથદ્વિપાન્॥ 8-48-43 (57382) 
હયાન્પત્તીંશ્ચ સમરે શસ્ત્રૈઃ શતસહસ્રશઃ।
રરાજ સમરે રાજઞ્શક્રો નિઘ્નન્નિવાસુરાન્॥ 8-48-44 (57383) 
વધ્યમાને તતઃ સૈન્યે ભયં સુમહદાવિશત્।
સંશપ્તકગણાનાં ચ ગોપાલાનાં ચ ભારત॥ 8-48-45 (57384) 
ન હિ તત્ર પુમાન્કશ્ચિદ્યોઽર્જુનં પ્રતિબુધ્યતે।
પશ્યતાં તત્ર વીરાણામહન્યત બલં તવ॥ 8-48-46 (57385) 
હન્યમાનં ચ તદભૂન્નિશ્ચેષ્ટં ચ પરાક્રમે॥  8-48-47 (57386) 
અયુતં તત્ર યોધાનાં હત્વા પાણ્ડુસુતો રણે।
વ્યભ્રાજત મહારાજ વિધૂમોઽગ્નિરિવ જ્વલન્॥ 8-48-48 (57387) 
ચતુર્દશસહસ્રાણિ યાનિ દૃષ્ટનિ ભારત।
રથાનામયુતં ચૈવ ત્રિસહસ્રાશ્ચ દન્તિનઃ॥ 8-48-49 (57388) 
તતઃ સંશપ્તકા ભૂયઃ પરિવવ્રુર્ધનઞ્જયમ્।
મર્તવ્યમિતિ નિશ્ચિત્ય જયં વાપ્યનિવર્તનમ્॥ 8-48-50 (57389) 
તત્ર યુદ્ધં મહચ્ચાસીત્તાવકાનાં વિશામ્પતે।
શૂરેણ બલિના સાર્ધં પાણ્ડવેન કિરીટિના। 
જિત્વા તાન્ન્યહનત્પાર્થઃ શત્રૂઞ્શક્ર ઇવાસુરાન્॥ ॥  8-48-51 (57390) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે અષ્ટચત્વારિંશોઽધ્યાયઃ॥ 48 ॥






કર્ણપર્વ - અધ્યાય 049

॥ શ્રીઃ ॥

8.49. અધ્યાયઃ 049 

Mahabharata - Karna Parva - Chapter Topics

સઙ્કુલયુદ્ધમ્॥ 1 ॥

Mahabharata - Karna Parva - Chapter Text

8-49-0 (57391) 
સઞ્જય ઉવાચ। 8-49-0x (4967) 
કૃતવર્મા કૃપો દ્રૌણિઃ સૂતપુત્રશ્ચ મારિષ।
ઉલૂકઃ સૌબલશ્ચૈવ રાજા ચ સહ સોદરૈઃ॥ 8-49-1 (57392) 
સીદમાનાં ચમૂં દૃષ્ટ્વા પાણ્ડુપુત્રભયાર્દિતામ્।
સમુજ્જહ્રુઃ સ્મ વેગેન ભિન્નાં નાવમિવાર્ણવે॥ 8-49-2 (57393) 
તતો યુદ્ધમતીવાસીન્મુહૂર્તમિવ ભારત।
ભીરૂણાં ત્રાસજનનં શૂરાણાં હર્ષવર્ધનમ્॥ 8-49-3 (57394) 
કૃપેણ શરવર્ષાણિ પ્રતિમુક્તાનિ સંયુગે।
સૃઞ્જયાંશ્છાદયામાસુઃ શલભાનાં વ્રજા ઇવ॥ 8-49-4 (57395) 
શિખણ્ડી ચ તતઃ ક્રુદ્ધો ગૌતમં ત્વરિતો યયૌ।
વવર્ષ શરવર્ષાણિ સમન્તાદ્દ્વિજપુઙ્ગવમ્॥ 8-49-5 (57396) 
કૃપસ્તુ શરવર્ષં તદ્વિનિહત્ય મહાસ્ત્રવિત્।
શિખણ્ડિનં રણે ક્રુદ્ધો વિવ્યાધ દશભિઃ શરૈઃ॥ 8-49-6 (57397) 
તતઃ શિખણ્ડી કુપિતઃ શરૈઃ સપ્તભિરાહવે।
કૃપં વિવ્યાધ કુપિતં કઙ્કપત્રૈરજિહ્મગૈઃ॥ 8-49-7 (57398) 
તતઃ કૃપઃ શરૈસ્તીક્ષ્ણૈઃ સોઽતિવિદ્ધો મહારથઃ।
`તતઃ સુનિશિતૈસ્તીક્ષ્ણૈઃ ક્ષુરપ્રૈર્હેમભૂષિતૈઃ'। 
વ્યશ્વસૂતરથં ચક્રે શિખણ્ડિનમથો દ્વિજઃ॥  8-49-8 (57399) 
હતાશ્વાત્તુ તતો યાનાદવપ્લુત્ય મહારથઃ।
ખઙ્ગં ચર્મ તથા ગૃહ્ય સત્વરં બ્રાહ્મણં યયૌ॥ 8-49-9 (57400) 
તમાપતન્તં સહસા શરૈઃ સન્નતપર્વભિઃ।
વારયામાસ સમરે તદદ્ભુતમિવાભવત્॥ 8-49-10 (57401) 
તત્રાદ્ભુતમપશ્યામ શિલાનાં પ્લવનં યથા।
નિશ્ચેષ્ટો યદ્રણે રાજઞ્છિખણ્ડી સમતિષ્ઠત॥ 8-49-11 (57402) 
કૃપેણ વારિતં દૃષ્ટ્વા શિખણ્ડિનમથો નૃપ।
પ્રત્યુદ્યયૌ કૃપં તૂર્ણં ધૃષ્ટદ્યુમ્નો મહારથઃ॥ 8-49-12 (57403) 
ધૃષ્ટદ્યુમ્નં તતો યાન્તં શારદ્વતરથં પ્રતિ।
પ્રતિજગ્રાહ વેગેન કૃતવર્મા મહારથઃ॥ 8-49-13 (57404) 
યુધિષ્ઠિરમથાયાન્તં શારદ્વતરથં પ્રતિ।
સપુત્રં સહસૈન્યં ચ દ્રોણપુત્રો ન્યવારયત્॥ 8-49-14 (57405) 
નકુલં સહદેવં ચ ત્વરમાણૌ મહારથૌ।
પ્રતિજગ્રાહ તે પુત્રઃ શરવર્ષેણ વારયન્॥ 8-49-15 (57406) 
ભીમસેનં કરૂશાંશ્ચ કેકયાન્સહ સૃઞ્જયૈઃ।
કર્ણો વૈકર્તનો યુદ્ધે વારયામાસ ભારત॥ 8-49-16 (57407) 
શિખણ્ડિને તતો બાણાન્કૃપઃ શારદ્વતો યુધિ।
પ્રાહિણોત્તવરયા યુક્તો બીભત્સોરથ સન્નિધૌ॥ 8-49-17 (57408) 
તાઞ્છરાન્પ્રેષિતાંસ્તેન સમન્તાત્સ્વર્ણભૂષિતાન્।
ચિચ્છેદ ખઙ્ગમાવિધ્ય ભ્રામયંશ્ચ પુનઃ પુનઃ॥ 8-49-18 (57409) 
શતચન્દ્રં ચ તચ્ચર્મ ગૌતમસ્તસ્ય ભારત।
વ્યધમત્સાયકૈસ્તૂર્ણં તત ઉચ્ચુક્રુશુર્જનાઃ॥ 8-49-19 (57410) 
સ વિચર્મા મહારાજ ખઙ્ગપાણિરુપાદ્રવત્।
કૃપસ્તં શરસઙ્ઘાતૈરાદ્રવન્તમપીડયત્॥ 8-49-20 (57411) 
શારદ્વતશરૈર્ગ્રસ્તં ક્લિશ્યમાનં મહાબલઃ।
ચિત્રકેતુસુતો રાજન્સુકેતુસ્ત્વરિતો યયૌ॥ 8-49-21 (57412) 
વિકિરન્બ્રાહ્મણં યુદ્ધે બહુભિર્નિશિતૈઃ શરૈઃ।
અભ્યાપતદમેયાત્મા ગૌતમસ્ય રથં પ્રતિ॥ 8-49-22 (57413) 
દૃષ્ટ્વા વિષક્તં તં ચૈવ બ્રાહ્મણં ચ નિવારિતમ્।
અપયાતસ્તતસ્તૂર્ણં શિખણ્ડી રાજસત્તમ॥ 8-49-23 (57414) 
સુકેતુસ્તુ તતો રાજન્ગૌતમં નવભિઃ શરૈઃ।
વિદ્ધ્વા વિવ્યાધ સપ્તત્યા પુનશ્ચૈનં ત્રિભિઃ શરૈઃ॥ 8-49-24 (57415) 
અથાસ્ય સશરં ચાપં પુનશ્ચિચ્છેદ મારિષ।
સારથિં ચ શરેણાસ્ય મૃશં મર્મસ્વતાડયત્॥ 8-49-25 (57416) 
ગૌતમસ્તુ તતઃ ક્રુદ્ધો ધનુર્ગૃહ્ય નવં દૃઢમ્।
સુકેતું ત્રિંશતા બાણૈઃ સર્વમર્મસ્વતાડયત્॥ 8-49-26 (57417) 
સ વિહ્વલિતસર્વાઙ્ગઃ પ્રચચાલ રથોત્તમે।
ભૂમિકમ્પે યથા વૃક્ષશ્ચચાલાકમ્પિતો ભૃશમ્॥ 8-49-27 (57418) 
ચલતસ્તસ્ય કાયાત્તું શિરો જ્વલિતકુણ્ડલમ્।
સોષ્ણીષં સશિરસ્ત્રાણં ક્ષુરપ્રેણ ત્વપાતયત્॥ 8-49-28 (57419) 
તચ્છિરઃ પ્રાપતદ્ભૂમૌ શ્યેનાહૃતમિવામિષમ્।
તતોઽસ્ય કાયો વસુધાં પશ્ચાત્પ્રાપતદચ્યુત॥ 8-49-29 (57420) 
તસ્મિન્હતે મહારાજ પુત્રાસ્તસ્ય પદાનુગાઃ।
ગૌતમં સમરે ત્યક્ત્વા દુદ્રુવુસ્તે દિશો દશ॥ 8-49-30 (57421) 
ધૃષ્ટદ્યુમ્નં તુ સમરે સન્નિવાર્ય મહારથઃ।
કૃતવર્માઽબ્રવીદ્વૃષ્ટસ્તિષ્ઠતિષ્ઠેતિ ભારત॥ 8-49-31 (57422) 
તદભૂત્તુમુલં યુદ્વં વૃષ્ણિપાર્ષતયો રણે।
આમિષાર્થે યથા યુદ્ધં શ્યેનયોઃ ક્રુદ્ધયોર્નૃપ॥ 8-49-32 (57423) 
ધૃષ્ટદ્યુમ્નસ્તુ સમરે હાર્દિક્યં નવભિઃ શરૈઃ।
આજઘાનોરસિ ક્રુદ્વઃ પીડયન્હૃદિકાત્મજમ્॥ 8-49-33 (57424) 
કૃતવર્મા તુ સમરે પાર્ષતેન દૃઢાહતઃ।
પાર્ષતં સરથં સાશ્વં છાદયામાસ સાયકૈઃ॥ 8-49-34 (57425) 
સરથશ્છાદિતો રાજન્ધૃષ્ટદ્યુમ્નો ન દૃશ્યતે।
મેઘૈરિવ પરિચ્છન્નો ભાસ્કરો જલધારિભિઃ॥ 8-49-35 (57426) 
વિધૂય તં બાણગણં શરૈઃ કનકભૂષણૈઃ।
વ્યરોચત રણે રાજન્ધૃષ્ટદ્યુમ્નઃ કૃતવ્રણઃ॥ 8-49-36 (57427) 
તતસ્તુ પાર્ષતઃ ક્રુદ્ધઃ શસ્ત્રવૃષ્ટિં સુદારુણામ્।
કૃતવર્માણમાસાદ્ય વ્યસૃજત્પૃતનાપતિઃ॥ 8-49-37 (57428) 
તામાપતન્તીં સહસા શસ્ત્રવૃષ્ટિં સુદારુણામ્।
શરૈરનેકસાહસ્રૈર્હાર્દિક્યોઽવારયદ્યુધિ॥ 8-49-38 (57429) 
દૃષ્ટ્વા તુ વારિતાં યુદ્ધે શસ્ત્રવૃષ્ટિં દુરાસદામ્।
કૃતવર્માણમાસાદ્ય વારયામાસ પાર્ષતઃ॥ 8-49-39 (57430) 
`યથા યુગ્મરથેનાજૌ વાહાન્વાહેરમિશ્રયત્।
ગૃહીત્વા ચર્મ ખઙ્ગં ચ રથં તસ્યાવપુપ્લુવે॥ 8-49-40 (57431) 
મિલિતેષ્વથ વાહેષુ પ્રત્યાસન્ને ચ પાર્ષતે।
દૃષ્ટ્વાઽપદાનં તસ્યાશુ ગદાં જગ્રાહ સાત્વતઃ॥ 8-49-41 (57432) 
ગદાપાણિસ્તતો રાજન્રથાત્તૂર્ણમવપ્લુતઃ।
તમદૃષ્ટ્વા રથોપસ્થે સારથિં સમતાડયત્॥ 8-49-42 (57433) 
ખઙ્ગેન શિતધારેણ સ હતઃ પ્રાપતદ્રથાત્।
કૃતવર્મા તતો હૃષ્ટસ્તલશબ્દં ચકાર હ॥ 8-49-43 (57434) 
પાર્ષતં ચાબ્રવીદ્રાજન્નેહ્યેહીતિ પુનઃપુનઃ।
સ તં ન મમૃષે યુદ્વે તલશબ્દં સમીરિતમ્॥ 8-49-44 (57435) 
અવપ્લુત્ય રથાત્તસ્માત્સ્વરથં પુનરાસ્થિતઃ।
અભ્યયાત્સ તુ તત્તૂર્ણં તિષ્ઠતિષ્ઠેતિ ચાબ્રવીત્॥ 8-49-45 (57436) 
તતો રાજન્મહેષ્વાસં કૃતવર્માણમાશુ વૈ।
ગદાં ગૃહ્ય પુનર્વેગાત્કૃતવર્માણમાહનત્॥ 8-49-46 (57437) 
સોઽતિવિદ્વો બલવતા ન્યપતન્મૂર્ચ્છયા હતઃ।
શ્રુતર્વા રથમારોપ્ય અપોવાહ રણાજિરાત્'॥ 8-49-47 (57438) 
ધૃષ્ટદ્યુમ્નસ્તુ સમરે દૃષ્ટ્વા શત્રું મહારથઃ।
કૌરવાન્સમરે તૂર્ણં વારયામાસ સાયકૈઃ॥ 8-49-48 (57439) 
તતસ્તે તાવકા યોધા ધૃષ્ટદ્યુમ્નમુપાદ્રવન્।
સિંહનાદરવાંશ્ચક્રુસ્તતો યુદ્ધમવર્તત॥ ॥ 8-49-49 (57440) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે એકોનપઞ્ચાશોઽધ્યાયઃ॥ 49 ॥






કર્ણપર્વ - અધ્યાય 050

॥ શ્રીઃ ॥

8.50. અધ્યાયઃ 050 

Mahabharata - Karna Parva - Chapter Topics

સઙ્કુલયુદ્ધમ્॥ 1 ॥ અશ્વત્થામ્ના યુધિષ્ઠિરપરાજયઃ॥ 2 ॥

Mahabharata - Karna Parva - Chapter Text

8-50-0 (57441) 
સઞ્જય ઉવાચ। 8-50-0x (4968) 
દ્રૌણિર્યુધિષ્ઠિરં દૃષ્ટ્વા શૈનેયેનાભિરક્ષિતમ્।
દ્રૌપદેયૈસ્તથા શૂરૈરભ્યવર્તત હૃષ્ટવત્॥ 8-50-1 (57442) 
કિરન્નિષુગણાન્ઘોરાન્હેમપુઙ્ખાઞ્શિલાશિતાન્।
દર્શયન્વિવિધાન્માર્ગાઞ્શિક્ષયા લઘુહસ્તવાન્॥ 8-50-2 (57443) 
ખં પુરયઞ્શરૈસ્તીક્ષ્ણૈર્વેગવદ્ભિઃ સમન્તતઃ।
યુધિષ્ઠિરસ્ય સમરે દિશઃ સર્વાઃ સમાવૃણોત્॥ 8-50-3 (57444) 
ભારદ્વાજશરૈશ્છન્નં ન પ્રાજ્ઞાયત કિઞ્ચન।
બાણભૂતમભૂત્સર્વમાયોધનશિરો મહત્॥ 8-50-4 (57445) 
બાણજાલં દિવિષ્ઠં તત્સ્વર્ણપુઙ્ખવિભૂષિતમ્।
શુશુભે ભરતશ્રેષ્ઠ વિમાનમિવ વિષ્ઠિતમ્॥ 8-50-5 (57446) 
તેન ચ્છન્ને રણે રાજન્બાણજાલેન ભાસ્વતા।
અભ્રચ્છાયેવ સજજ્ઞે હૃતરશ્મિસ્તમોનુદઃ॥ 8-50-6 (57447) 
તદદ્ભુતમપશ્યામ બાણભૂતે નભસ્થલે।
ન સ્મ સમ્પતતે ભૂતં દ્રૌણેર્દૃષ્ટ્વા પરાક્રમમ્॥ 8-50-7 (57448) 
સાત્યકિર્યતમાનસ્તુ ધર્મરાજસ્તુ પાણ઼્ડવઃ।
તથેતરાણિ સૈન્યાનિ ન સ્મ ચક્રુઃ પરાક્રમમ્॥ 8-50-8 (57449) 
લાઘવં દ્રોણપુત્રસ્ય દૃષ્ટ્વા તત્ર મહારથાઃ।
વ્યસ્મયન્ત મહારાજ ન ચૈનં પ્રત્યુદીક્ષિતુમ્॥ 8-50-9 (57450) 
શેકુસ્તે સર્વરાજાનસ્તપન્તમિવ ભાસ્કરમ્।
વધ્યમાને તતઃ સૈન્યે દ્રૌપદેયા મહારથાઃ॥ 8-50-10 (57451) 
સાત્યકિર્ધર્મરાજશ્ચ પાઞ્ચાલાશ્ચાપિ સઙ્ગતાઃ।
ત્યક્ત્વા મૃત્યુભયં ઘોરં દ્રૌણાયનિભુપાદ્રવન્॥ 8-50-11 (57452) 
સાત્યકિઃ સપ્તવિંશત્યા દ્રૌણિં વિદ્ધ્વા શિલીમુખૈઃ।
પુનર્વિવ્યાધ નારાચૈઃ સપ્તભિઃ સ્વર્ણભૂષિતૈઃ॥ 8-50-12 (57453) 
યુધિષ્ઠિરસ્ત્રિસપ્તત્યા પ્રતિવિન્ધ્યશ્ચ સપ્તભિઃ।
શ્રુતકર્મા ત્રિભિર્વાણૈઃ શ્રુતકીર્તિશ્ચ સપ્તભિઃ।  8-50-13 (57454) 
સુતસોમસ્તુ નવભિઃ શતાનીકશ્ચ સપ્તભિઃ।
અન્યે ચ વહવઃ શૂરા વિવ્યધુસ્તં સમન્તતઃ॥ 8-50-14 (57455) 
સ તુ ક્રુદ્ધસ્તતો રાજન્નાશીવિપ ઇવ શ્વસન્।
સાત્યકિં પઞ્ચવિંશત્યા પ્રાવિધ્યત શિલીમુખૈઃ॥ 8-50-15 (57456) 
શ્રુતકીર્તિં ચ નવભિઃ સુતસોમં ચ પઞ્ચભિઃ।
અષ્ટભિઃ શ્રુતકર્માણં પ્રતિબિન્ધ્યં ત્રિભિઃ શરૈઃ॥ 8-50-16 (57457) 
શતાનીકં ચ નવભિર્ધર્મપુત્રં ચ પઞ્ચભિઃ।
તથેતરાંસ્તતઃ શૂરાન્દ્વાભ્યાં દ્વાભ્યામતાડયત્। 
શ્રુતકીર્તેસ્તથા ચાપં ચિચ્છેદ નિશિતૈઃ શરૈઃ॥  8-50-17 (57458) 
અથાન્યદ્વનુરાદાય શ્રુતકીર્તિર્મહારથઃ।
દ્રૌણાયનિં ત્રિભિર્વિદ્વ્વા વિવ્યાધાન્યૈઃ શિતૈઃ શરૈઃ॥ 8-50-18 (57459) 
તતો દ્રૌણિર્મહારાજ શરવર્ષેણ ભારિષ।
છાદયામાસ તત્સૈન્યં સમન્તાદ્ભરતર્ષભ॥ 8-50-19 (57460) 
તતઃ પુનરમેયાત્મા ધર્મરાજસ્ય કાર્મુકમ્।
દ્રૌણિશ્ચિચ્છેદ વિહસન્વિવ્યાધ ચ શરૈસ્ત્રિભિઃ॥ 8-50-20 (57461) 
તતો ધર્મસુતો રાજન્પ્રગૃહ્યાન્યન્મહદ્ધનુઃ।
દ્રોણપુત્રં ત્રિપષ્ટxx તતુ બાહ્વોરુરસિ ચાર્પયયત્॥ 8-50-21 (57462) 
સાત્યકિસ્તુ તતઃ ક્રુદ્ધો દ્રૌણેઃ પ્રહરતો રણે।
અર્ધચન્દ્રેણતીક્ષ્ણેન ધનુશ્છિત્ત્વાઽનદદ્ભૃશમ્॥ 8-50-22 (57463) 
છિન્નધન્વા તતો દ્રૌણિઃ શક્ત્યા શક્તિમતાં વરઃ।
સારથિં પાતયામાસ શૈનેયસ્ય રથાદ્રુતમ્॥ 8-50-23 (57464) 
અથાન્યદ્વનુરાદાય દ્રોણપુત્રઃ પ્રતાપવાન્।
શૈનેયં શરવર્ષેણ ચ્છાદયામાસ ભારત॥ 8-50-24 (57465) 
તસ્યાશ્વાઃ પ્રદ્રુતાઃ સઙ્ખ્યે પતિતે રથસારથૌ।
તત્રતત્રૈવ ધાવન્તઃ સમદૃશ્યન્ત ભારત॥ 8-50-25 (57466) 
યુધિષ્ઠિરપુરોગાસ્તુ દ્રૌણિં શસ્ત્રભૃતાં વરમ્।
અભ્યવર્ષન્ત વેગેન વિસૃજન્તઃ શિતાઞ્છરાન્॥ 8-50-26 (57467) 
સહસા પતતસ્તાન્વૈ ક્રુદ્વરૂપાન્પરન્તપઃ।
પ્રહસન્પ્રતિજગ્રાહ દ્રોણપુત્રો મહારણે॥ 8-50-27 (57468) 
તતઃ શરશતજ્વાલઃ સેનાકક્ષં મહારણે।
દ્રૌણિર્દદાહ સમરે કક્ષમગ્નિરિવોત્થિતઃ॥ 8-50-28 (57469) 
તદ્બલં પાણ્ડુપુત્રસ્ય દ્રોણપુત્રપ્રતાપિતમ્।
ચુક્ષુભે ભરતશ્રેષ્ઠ તસ્મિન્નેવ ચમૂમુખે॥ 8-50-29 (57470) 
તદ્બલં પાણ્ડવેયસ્ય દ્રોણપુત્રઃ શરાર્ચિષા।
તાપયન્ભરતશ્રેષ્ઠ ગભસ્તિભિરિવાંશુમાન્॥ 8-50-30 (57471) 
તત્પચ્યમાનં મર્ષેણ બ્રાહ્મણસ્ય ચ સાયકૈઃ।
ક્ષુભ્યતે પાણ્ડવં સૈન્યં તિમિનેવ નદીમુખમ્॥ 8-50-31 (57472) 
દૃષ્ટ્વા ચૈવ મહારાજ દ્રોણપુત્રપરાક્રમમ્।
સર્વાન્દુર્યોધનઃ પાર્થાન્હતાન્યુદ્વેઽભ્યમન્યત॥ 8-50-32 (57473) 
યુધિષ્ઠિરસ્તુ ત્વરિતો દ્રૌણિં પીડ્ય મહારથમ્।
અબ્રવીદ્દ્રોણપુત્રં સ રોષામર્ષસમન્વિતઃ॥ 8-50-33 (57474) 
`જાનામિ ત્વાં યુધિ શ્રેષ્ઠ વીર્યવન્તં બલાન્વિતમ્।
કૃતાસ્ત્રં કૃતિનં ચૈવ તથા લઘુપરાક્રમમ્॥ 8-50-34 (57475) 
બલમેતદ્ભવાન્સર્વં પાર્ષતે યદિ દર્સયેત્।
તતસ્ત્વાં બલવન્તં ચ કૃતવિદ્યં ચ વિદ્મહે॥ 8-50-35 (57476) 
ન હિ વૈ પાર્પતં દૃષ્ટ્વા સમરે શત્રુસૂદનમ્।
ભવેત્તવ બલં કિઞ્ચિદ્બ્રવીમિ ત્વાં ન તુ દ્વિજમ્'॥ 8-50-36 (57477) 
નૈવ નામ તવ પ્રીતિર્નૈવ નામ કૃતજ્ઞતા।
યતસ્ત્વં પુરુષવ્યાઘ્ર મામેવાદ્ય જિઘાંસસિ॥ 8-50-37 (57478) 
બ્રાહ્મણેન તપઃ કાર્યં શમશ્ચ દમએવ ચ।
ક્ષત્રિયેણ ધનુર્નાભ્યં સ ભવાન્બ્રાહ્મણબ્રુવઃ॥ 8-50-38 (57479) 
મિષતસ્તે મહાવાહો યુધિ જેષ્યામિ કૌરવાન્।
કુરુષ્વ સમરે કર્મ બ્રહ્મબન્ધે યથેષ્ટતઃ॥ 8-50-39 (57480) 
એવમુક્તો મહારાજ દ્રોણપુત્રઃ સયન્નિવ।
યુક્ત તત્ત્વં ચ સઞ્ચિન્ત્ય નોત્તરં કિઞ્ચિદબ્રવીત્॥ 8-50-40 (57481) 
અનુક્ત્વા ચ તતઃ કિઞ્ચિચ્છરવર્ષેણ પાણ્ડવમ્।
છાદયામાસ સમરે ક્રુદ્ધોઽન્તક ઇવ પ્રજાઃ॥ 8-50-41 (57482) 
સ ચ્છાદ્યમાનસ્તુ તદા દ્રોણપુત્રેણ મારિષ।
પાર્થોઽપયાતઃ શીઘ્રં વૈ પ્રગૃહ્ય મહતીં ચમૂમ્॥ 8-50-42 (57483) 
અપયાતે તતસ્તસ્મિન્ધર્મપુત્રે યુધિષ્ઠિરે।
દ્રોણપુત્રઃ સ્થિતો રાજન્પ્રત્યાદેશાન્મહાત્મનઃ॥ 8-50-43 (57484) 
તતો યુધિષ્ઠિરો રાજંસ્ત્યક્ત્વા દ્રૌણિં મહાહવે।
પ્રયયૌ તાવકં સૈન્યં યુક્તઃ ક્રુરાય કર્મણે॥ ॥ 8-50-44 (57485) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે પઞ્ચાશોઽધ્યાયઃ॥ 50 ॥






કર્ણપર્વ - અધ્યાય 051

॥ શ્રીઃ ॥

8.51. અધ્યાયઃ 051 

Mahabharata - Karna Parva - Chapter Topics

સઙ્કુલયુદ્ધમ્॥ 1 ॥

Mahabharata - Karna Parva - Chapter Text

8-51-0 (57486) 
સઞ્જય ઉવાચ। 8-51-0x (4969) 
ભીમસેનં સપાઞ્ચાલં ચેદિકેકયસંવૃતમ્।
સેનાપતિઃ સ્વયં ક્રુદ્ધો વારયામાસ સાયકૈઃ॥ 8-51-1 (57487) 
તતસ્તુ ચેદિકારૂશાન્સૃઢ્જયાંશ્ચ મહારથાન્।
કર્ણો જઘાન સમરે ભીમસેનસ્ય પશ્યતઃ॥ 8-51-2 (57488) 
ભીમસેનસ્તતઃ કર્ણે વિહાય રથસત્તમમ્।
પ્રયયૌ કૌરવં સૈન્યં કક્ષમગ્નિરિવ જ્વલન્॥ 8-51-3 (57489) 
સૂતપુત્રોઽપિ સમરે પાઞ્ચાલાન્કેકયાંસ્તથા।
સૃઞ્જયાંશ્ચ મહેષ્વાસાન્નિજઘાનં સહસ્રશઃ॥ 8-51-4 (57490) 
સંશપ્તકેષુ પાર્થશ્ચ કૌરવેષુ વૃકોદરઃ।
પાઞ્ચાલેષુ તથા કર્ણઃ ક્ષયં ચક્રુર્મહારથાઃ॥ 8-51-5 (57491) 
તે ક્ષત્રિયા દહ્યામાનાસ્ત્રિભિસ્તૈઃ પાવકોપમૈઃ।
જગ્મુર્વિનાશં સમરે રાજન્દુર્મન્ત્રિતે તવ॥ 8-51-6 (57492) 
તતો દુર્યોધનઃ ક્રુદ્દો નકુલં નવભિઃ શરૈઃ।
વિવ્યાધ ભરતશ્રેષ્ઠ ચતુરશ્ચાસ્ય વાજિનઃ॥ 8-51-7 (57493) 
તતઃ પરમમેયાત્મા તવ પુત્રો જનાધિપ।
ક્ષુરેણ સહદેવસ્ય ધ્વજં ચિચ્છેદ કાઞ્ચનમ્॥ 8-51-8 (57494) 
નકુલસ્તુ તતઃ ક્રુદ્ધસ્તવ પુત્રં ચ સપ્તભિઃ।
જઘાન સમરે રાજન્સહદેવશ્ચ પઞ્ચભિઃ॥ 8-51-9 (57495) 
તાવુભૌ ભરતશ્રેષ્ઠૌ જ્યેષ્ઠૌ સર્વધનુષ્મતામ્।
વિવ્યાધોરસિ સઙ્ક્રુદ્ધઃ પઞ્ચભિઃ પઞ્ચભિઃ શરૈઃ॥ 8-51-10 (57496) 
તતોઽપરાભ્યાં ભલ્લાબ્યાં ધનુષી સમકૃન્તત।
યમયોઃ પ્રસભં વીરો વિવ્યાધાશુ ત્રિભિસ્ત્રિભિઃ॥ 8-51-11 (57497) 
તાવન્યે ધનુષી શ્રેષ્ઠે શક્રચાપનિભે શુભે।
પ્રગૃહ્ય રેજતુઃ શૂરૌ દેવપુત્રસમૌ યુધિ॥ 8-51-12 (57498) 
તતસ્તૌ રભસૌ યુદ્ધે ભ્રાતરૌ ભ્રાતરં યુધિ।
શરૈર્વવર્ષતુર્ઘોરૈર્મહામેઘૌ યથાઽચલમ્॥ 8-51-13 (57499) 
તતઃ ક્રુદ્ધો મહારાજ તવ પુત્રો મહારથઃ।
પાણ઼્ડુપુત્રૌ મહેષ્વાસૌ વારયામાસ પત્રિભિઃ॥ 8-51-14 (57500) 
ધનુર્મણ્ડલમેવાસ્ય દદૃશે યુધિ ભારત।
સાયકાશ્ચાપ્યદૃશ્યન્ત નિશ્ચરન્તઃ સમન્તતઃ॥ 8-51-15 (57501) 
`તસ્ય સાયકસઞ્છન્નૌ માદ્રેયૌ ન વિરેજતુઃ।
મેઘચ્છન્નૌ યથા વ્યોમ્નિ ચન્દ્રસૂર્યૌ ગતપ્રભૌ॥ 8-51-16 (57502) 
તે તુ બાણા મહારાજ સ્વર્ણપુઙ્ખાઃ શિલાશિતાઃ'।
આચ્છાદયન્દિશઃ સર્વાઃ સૂર્યસ્યેવ મરીચયઃ॥ 8-51-17 (57503) 
વાણભૂતે તતસ્તસ્મિન્સઞ્છન્ને ચ નભસ્તલે।
રાજ્ઞસ્તુ દદૃશે રૂપં કાલાન્તકયમોપમમ્॥ 8-51-18 (57504) 
પરાક્રમં તુ તં દૃષ્ટ્વા તવ સૂનોર્મહારથાઃ।
મૃત્યોરુપાન્તિકં પ્રાપ્તૌ માદ્રીપુત્રૌ સ્મ મેનિરે॥ 8-51-19 (57505) 
તતઃ સેનાપતી રાજન્પાણ્ડવાનાં મહારથઃ।
પાર્ષતઃ પ્રયયૌ તત્ર યત્ર રાજા સુયોધનઃ॥ 8-51-20 (57506) 
માદ્રીપુત્રૌ તતઃ શૂરૌ વ્યતિક્રમ્ય મહારથૌ।
ધૃષ્ટદ્યુમ્નસ્તવ સુતં પીડયામાસ સાયકૈઃ॥ 8-51-21 (57507) 
તમવિધ્યદમેયાત્મા તવ પુત્રો હ્યમર્પણઃ।
પાઞ્ચાલ્યં પઞ્ચવિંશત્યા પ્રહસ્ય પુરુષર્ષભઃ॥ 8-51-22 (57508) 
તતઃ પુનરમેયાત્મા તવ પુત્રો હ્યમર્ષણઃ।
વિદ્ધ્વા નનાદ પાઞ્ચાલ્યં ષષ્ટ્યા પઞ્ચભિરેવ ચ॥ 8-51-23 (57509) 
તથાસ્ય સશરં ચાપં મુષ્ટિદેશે વિશામ્પતે।
ક્ષુરપ્રેણ સુતીક્ષ્ણેન રાજા ચિચ્છેદ સંયુગે॥ 8-51-24 (57510) 
તદપાસ્ય ધનુશ્છિન્નં પાઞ્ચાલ્યઃ શત્રુકર્શનઃ।
અન્યદાદત્ત વેગેન ધનુર્ભારસહં નવમ્॥ 8-51-25 (57511) 
ક્રોધાદ્રુધિરરક્તાક્ષઃ સંરમ્ભાત્પ્રજ્વલન્નિવ।
અશોભત મહેષ્વાસો ધૃષ્ટદ્યુમ્નઃ કૃતવ્રણઃ॥ 8-51-26 (57512) 
સ પઞ્ચદશ નારાચાઞ્શ્વસતઃ પન્નગાનિવ।
જિઘાંસુર્ભરતશ્રેષ્ઠં ધૃષ્ટદ્યુમ્નો વ્યપાસૃજત્॥ 8-51-27 (57513) 
તે વર્મ હેમવિકૃતં ભિત્ત્વા રાજ્ઞઃ શિલીમુખાઃ।
વિવિશુર્વસુધાં વેગાત્કઙ્કબર્હિણવાસસઃ॥ 8-51-28 (57514) 
સોઽતિવિદ્ધો મહારાજ પુત્રસ્તેઽતિવ્યરાજત।
વસન્તકાલે સુમહાન્પ્રફુલ્લ ઇવ કિંશુકઃ॥ 8-51-29 (57515) 
સ ચ્છિન્નવર્મા નારાચપ્રહારૈર્ઝર્ઝરીકૃતઃ।
ધૃષ્ટદ્યુમ્નસ્ય ભલ્લેન ક્રુદ્ધશ્ચિચ્છેદ કાર્મુકમ્॥ 8-51-30 (57516) 
અથૈનં છિન્નધન્વાનં ત્વરમાણો મહીપતિઃ।
સાયકૈર્દશભી રાજન્ભ્રુવોર્મધ્યે સમાર્પયત્॥ 8-51-31 (57517) 
તસ્ય તેઽશોભયન્વક્ત્રં કર્મારપરિમાર્જિતાઃ।
પ્રફુલ્લં પઙ્કજં યદ્વદ્ધમરા મધુલિપ્સવઃ॥ 8-51-32 (57518) 
તદપાસ્ય ધનુશ્છિન્નં દૃષ્ટદ્યુમ્નો મહામનાઃ।
અન્યદાદત્ત વેગેન ધનુર્ભલ્લાંશ્ચ ષોડશ॥ 8-51-33 (57519) 
તતો દુર્યોધનસ્યાશ્વાન્હત્વા સૂતં ચ પઞ્ચભિઃ।
ધનુશ્ચિચ્છેદ ભલ્લેન જાતરૂપપરિષ્કૃતમ્॥ 8-51-34 (57520) 
રથં સોપસ્કરં છત્રં શક્તિં ખઙ્ગં ગદાં ધ્વજમ્।
ભલ્લૈશ્ચિચ્છેદ દશભિઃ પુત્રસ્ય તવ પાર્ષતઃ॥ 8-51-35 (57521) 
તપનીયાઙ્ગદં છત્રં નાગં મણિમયં શુભમ્।
ધ્વજં કુરુપતેશ્છિન્નં દદૃશુઃ સર્વપાર્થિવાઃ॥ 8-51-36 (57522) 
દુર્યોધનં તુ વિરથં છિન્નવર્માયુધધ્વજમ્।
ભ્રાતરં સમુદૈક્ષન્ત સોદરા ભરતર્ષભ॥ 8-51-37 (57523) 
તમારોપ્ય રથે રાજન્કુણ્ડધારો મહારથમ્।
અપાહરદસમ્ભ્રાન્તો ધૃષ્ટદ્યુમ્નસ્ય પશ્યતઃ॥ 8-51-38 (57524) 
કર્ણસ્તુ સાત્યકિં હિત્વા રાજગૃઘ્નુરમર્ષણઃ।
દ્રોમહન્તારમુગ્રેષું સસારાભિમુખો રણે॥ 8-51-39 (57525) 
તં પૃષ્ઠતોઽન્વયાત્તૂર્ણં શૈનેયોઽભિહતઃ શરૈઃ।
વારણં જઘનોપાન્તે વિષાણાભ્યામિવ દ્વિપઃ॥ 8-51-40 (57526) 
સ ભારતપુરોગાનાં રાજ્ઞાં ચ સુમહાત્મનામ્।
કર્ણપાર્ષતયોર્યુદ્વે સઙ્ક્રદ્ધાનાં મહારણે॥ 8-51-41 (57527) 
ન પાણ્ડવાનાં નાસ્માકં કશ્ચિદાસીત્પરાઙ્મુખઃ।
પ્રત્યદૃશ્યત યત્કર્ણઃ પાઞ્ચાલાંસ્ત્વરિતો યયૌ॥ 8-51-42 (57528) 
તસ્મિન્ક્ષણે નરશ્રેષ્ઠ ગજવાજિરથક્ષયઃ।
પ્રાદુરાસીદુભયતો રાજન્મધ્યગતેઽહનિ॥ 8-51-43 (57529) 
પાઞ્ચાલાસ્તુ મહારાજ ત્વરિતા વિજિગીષવઃ।
સર્વતોઽભ્યદ્રવન્કર્ણં પતત્ત્રિણ ઇવ દ્રુમમ્॥ 8-51-44 (57530) 
તેષામાધિરથિઃ ક્રુદ્ધઃ પ્રધાનાન્વૈ તરસ્વિનઃ।
વિચિન્વન્નિવ બાણૌઘૈઃ સમાસાદયદગ્રતઃ॥ 8-51-45 (57531) 
વ્યાઘ્રકેતુઃ સુશર્મા ચ શુક્રશ્ચિત્રાયુધઃ ક્રતુઃ।
દુર્જયો રોચમાનશ્ચ સિંહસેનસ્તથાઽષ્ટમઃ। 
મહતા રથવંશેન પરિવવ્રુર્નરોત્તમમ્॥  8-51-46 (57532) 
સૃજન્તઃ સાયકાંસ્તૂર્ણં કર્ણમાહવશોભિનમ્।
યતમાનાંસ્તુ તાઞ્શૂરાન્મનુજેન્દ્રઃ શિતૈઃ શરૈઃ। 
અષ્ટાભિરષ્ટૌ રાધેયઃ પાઞ્ચાલાન્ન્યહનદ્રણે॥  8-51-47 (57533) 
અથાપરાન્મહારાજ સૂતપુત્રઃ પ્રતાપવાન્।
જઘાન બહુસાહસ્રાન્યોધાન્યુદ્વવિશારદાન્॥ 8-51-48 (57534) 
વિષ્ણું ચ વિષ્ણુવર્માણં દેવાપિં ભદ્રમેવ ચ।
દણ્ડધારં ચ સમરે ચિત્રં ચિંત્રાયુધં હરિમ્॥ 8-51-49 (57535) 
સિંહકેતું રોચમાનં શલભં ચ મહારથમ્।
નિજઘાન સુસઙ્ક્રુદ્વશ્ચેદીનાં ચ મહારથાન્॥ 8-51-50 (57536) 
તેષામાદદતઃ પ્રાણાનાસીદાધિરથેર્વપુઃ।
શોણિતાભ્યુક્ષિતાઙ્ગસ્ય રુદ્રસ્યૈવાતિભૈરવમ્॥ 8-51-51 (57537) 
તત્ર ભારત કર્ણેન માતઙ્ગાસ્તાડિતાઃ શરૈઃ।
સર્વતોઽભ્યદ્રવન્ભીતાઃ કુર્વન્તો મહદાકુલમ્॥ 8-51-52 (57538) 
નિપેતુરુર્વ્યાં સમરે કર્ણસાયકતાડિતાઃ।
કુર્વન્તો વિવિધાન્નાદાન્વજ્રનુન્ના ઇવાચલાઃ॥ 8-51-53 (57539) 
ગજવાજિમનુષ્યૈશ્ચ નિપતદ્ભિઃ સમન્તતઃ।
રથૈર્ભગ્નૈર્ધ્વજૈશ્ચૈવ સમાસ્તીર્યત મેદિની॥ 8-51-54 (57540) 
નૈવં ભાષ્મો ન ચ દ્રોણો નાન્યે યુધિ ચ તાવકાઃ।
ચક્રુઃ સ્મ તાદૃશં કર્મ યાદૃશં કૃતવાન્રણે॥ 8-51-55 (57541) 
મૃગમધ્યે યથા સિંહો દૃશ્યતે નિર્ભયશ્ચરન્।
પાઞ્ચાલાનાં તથા મધ્યે કર્ણોઽચરદભીતવત્॥ 8-51-56 (57542) 
સૂતપુત્રોઽથ નાગેષુ હયેષુ ચ રથેષુ ચ।
નરેષુ ચ નરવ્યાઘ્રશ્ચકાર કદનં મહત્॥ 8-51-57 (57543) 
યથા મૃગગણાંસ્ત્રસ્તાન્સિંહો દ્રાવયતે દિશઃ।
પાઞ્ચાલાનાં રથવ્રાતાન્કર્ણો વ્યદ્રાવયત્તથા॥ 8-51-58 (57544) 
સિંહં સ્મ હિ યથા પ્રાપ્ય ન જીવન્તિ મૃગાઃ ક્વચિત્।
તથા કર્ણમનુપ્રાપ્તા ન જીવન્તિ સ્મ સૃઞ્જયાઃ॥ 8-51-59 (57545) 
વૈશ્વાનરમુખં પ્રાપ્ય દહ્યન્તે શલભા યથા।
કર્ણાગ્રિં સમરે પ્રાપ્ય દગ્ધા ભારત સૃઞ્જયઃ॥ 8-51-60 (57546) 
ચેદિષ્વેકેન કર્ણેન પાઞ્ચાલેષુ ચ ભારત।
વેશ્રાવ્ય નામ નિહતા બહવઃ શૂરસમ્પતાઃ॥ 8-51-61 (57547) 
મમ ચાસીન્મતી રાજન્દૃષ્ટ્વા કર્ણસ્ય વિક્રમમ્।
નૈકોઽપ્યાધિરથેર્જીવન્પાઞ્ચાલ્યો મોક્ષ્યતે યુધિ॥ 8-51-62 (57548) 
સઙ્ખ્યે વિમર્દ્ય પાઞ્ચાલાન્સૂતપુત્રઃ પુનઃ પુનઃ।
અભ્યધાવત્સુસઙ્ક્રુદ્ધઃ કુન્તીપુત્રં યુધિષ્ઠિરમ્॥ 8-51-63 (57549) 
ધૃષ્ટદ્યુમ્નશ્ચ રાજાનં દ્રૌપદેયાશ્ચ મારિષ।
પરિવવ્રુરમિત્રઘ્નં શતશશ્ચાપરે જનાઃ॥ 8-51-64 (57550) 
શિખણ્ડી સહદેવશ્ચ નકુલો નાકુલિસ્તથા।
જનમેજયઃ શિનેર્નપ્તા બહવશ્ચ પ્રભદ્રકાઃ॥ 8-51-65 (57551) 
એતે પુરોગમા ભૂત્વા ધૃષ્ટદ્યુમ્નશ્ચ સંયુગે।
કર્ણમસ્યન્તમિષ્વસ્ત્રૈસ્તતક્ષુરમિતૌજસમ્॥ 8-51-66 (57552) 
તાંસ્તત્રાધિરથિઃ સઙ્ખ્યે ચેદિપાઞ્ચાલપાણ્ડવાન્।
એકો બહૂનભ્યપતદ્ગરુત્માનિવ પન્નગાન્॥ 8-51-67 (57553) 
તૈઃ કર્ણસ્યાભવદ્યુદ્ધં ઘોરરૂપં વિશામ્પતે।
તાદૃગ્યાદૃક્પુરાવૃત્તં દેવાનાં દાનવૈઃ સહ॥ 8-51-68 (57554) 
તાન્સમેતાન્મહેષ્વાસાઞ્શરવર્ષૌધવર્ષિણઃ।
એકો વ્યધમદવ્યગ્રસ્તમાંસીવ દિવાકરઃ॥ 8-51-69 (57555) 
ભીમસેનસ્તુ સંસક્તે રાધેયે પાણ્ડવૈઃ સહ।
સર્વતોઽભ્યહનત્ક્રુદ્ધો યમદણ્ડનિભૈઃ શરૈઃ॥ 8-51-70 (57556) 
બાહ્લીકાન્કેકયાન્માત્સ્યાન્વાસાત્યાન્મદ્રસૈન્ધવાન્।
એકઃ સઙ્ખ્યે મહેષ્વાસો યોધયન્બહ્વશોભત॥ 8-51-71 (57557) 
તત્ર મર્મસુ ભીમેન નારાચૈસ્તાડિતા ગજાઃ।
પ્રપતન્તો હતારોહાઃ કમ્પયન્તિ સ્મ મેદિનીમ્॥ 8-51-72 (57558) 
વાજિનશ્ચ હતારોહાઃ પત્તયશ્ચ ગતાસવઃ।
અશેરત મહારાજ વમન્તો રુધિરં બહુ॥ 8-51-73 (57559) 
તાડિતાઃ સહસા નાગા ભીમસેનેન મારિષ।
નિપતન્તિ મહાવેગા વજ્રરુગ્ણા ઇવાચલાઃ॥ 8-51-74 (57560) 
પતિતૈસ્તૈર્મહારાજ વેગવદ્ભિર્મહારથૈઃ।
શુશુભે વસુધા રાજન્વિકીર્ણૈરિવ પર્વતૈઃ॥ 8-51-75 (57561) 
સહસ્રશશ્ચ રથિનઃ પત્તયઃ પતિતાયુધાઃ।
અક્ષતાઃ સમદૃશ્યન્ત ભીમાદ્ભીતા ગતાસવઃ॥ 8-51-76 (57562) 
રથિભિઃ સાદિભિઃ સૂતૈઃ પાદાતૈર્વાજિભિર્ગજૈઃ।
ભીમસેનશરૈશ્છિન્નૈરાચ્છન્ના સુધાભવત્॥
તત્સ્તમ્ભિતમિવાતિષ્ઠદ્ભીમસેનભયાર્દિતમ્।  8-51-77 (57563) 
દુર્યોધનબલં સર્વં નિરુત્સાહં કૃતં રણે।
નિશ્ચેષ્ટં તુમુલં દીનં બભૌ તસ્મિન્મહારણે॥ 8-51-78 (57564) 
પ્રસન્નસલિલે કાલે યથા સ્યાત્સાગરો નૃપ।
તદ્વત્તવ બલં તદ્વૈ નિશ્ચલં સમવસ્થિતમ્॥ 8-51-79 (57565) 
મન્યુવીર્યબલોપેતં દર્પાત્પ્રત્યવરોપિતમ્।
અભવત્તવ પુત્રસ્ય તત્સૈન્યં નિષ્પ્રભં તદા॥ 8-51-80 (57566) 
તે બલે ભરતશ્રેષ્ઠ વધ્યમાને પરસ્પરમ્।
રુધિરૌઘપરિક્લિન્ને રુધિરાર્દ્રે બભૂવતુઃ॥ 8-51-81 (57567) 
સૂતપુત્રોઽવધીત્ક્રુદ્વઃ પાણ્ડવાનામનીકિનીમ્।
ભીમસેનઃ કુરૂણાં ચ ત્રિગર્તાનાં ધનઞ્જયઃ॥ 8-51-82 (57568) 
વર્તમાને તથા રોદ્રે સઙ્ગ્રામેઽદ્ભુતદર્શને।
નિહત્ય પૃતનામધ્યં સંશપ્તકગણાન્બહૂન્। 
અર્જુનો જયતાં શ્રેષ્ઠો વાસુદેવમથાબ્રવીત્॥  8-51-83 (57569) 
પ્રભગ્નં બલમેતદ્ધિ યોત્સ્યમાનં મયા સહ।
એતે ધાવન્તિ સગણાઃ સંશપ્તકમહારથાઃ॥ 8-51-84 (57570) 
`દુર્જયા હ્યેવ સમરે દેવૈરપિ સવાસવૈઃ'।
અપારયન્તો મદ્બાણાન્સિંહશબ્દં મૃગા ઇવ॥ 8-51-85 (57571) 
દીર્યતે ચ મહત્સૈન્યં સૃઞ્જયાનાં મહારણે।
`કુરવશ્ચાભિધાવન્તિ ભીમસેનભયાર્દિતાઃ'॥ 8-51-86 (57572) 
હસ્તિકક્ષ્યો હ્યસૌ કૃષ્ણ કેતુઃ કર્ણસ્ય ધીમતઃ।
દૃશ્યતે રાજસૈન્યસ્ય મધ્યે વિચરતો મુહુઃ॥ 8-51-87 (57573) 
ન ચ કર્ણં રણે શક્તા જેતુમેતે મહારથાઃ।
જાનીતે હિ ભવાન્કર્ણં વીર્યવન્તં પરાક્રમે॥ 8-51-88 (57574) 
તત્ર યાહિ યતઃ કર્ણો દ્રાવયત્યેષ નો બલમ્।
ત્રિગર્તાન્વર્જયન્યાહિ સૂતપુત્રં મહારથમ્। 
એતન્મે રોચતે કૃષ્ણ યથા વા તવ રોચતે॥  8-51-89 (57575) 
એતચ્છ્રુત્વા વચસ્તસ્ય ગોવિન્દઃ પ્રહસન્નિવ।
અબ્રવીદર્જુનં તૂર્ણં કૌરવાન્યાહિ પાણ્ડવ॥ 8-51-90 (57576) 
તતસ્તવ મહાસૈન્યં ગોવિન્દપ્રેરિતા હયાઃ।
હંસવર્ણા વિશંસ્તૂર્ણં વહન્તોઽર્જુનમાહવે॥ 8-51-91 (57577) 
કેશવપ્રેરિતૈરશ્વૈઃ શ્વેતૈઃ કાઞ્ચનભૂષણૈઃ।
પ્રવિશદ્ભિસ્તવ બલં ચતુર્દિશમદીર્યત॥ 8-51-92 (57578) 
મેઘસ્તનિતનિર્હાદઃ સ રથો વાનરધ્વજઃ।
ચલત્પતાકસ્તાં સેનાં વિમાનં દ્યામિવાવિશત્॥ 8-51-93 (57579) 
તૌ વિદાર્ય મહાસેનાં પ્રવિષ્ટૌ કેશવાર્જુનો।
ક્રુદ્ધૌ સંરમ્ભરક્તાક્ષૌ વિભ્રાજેતાં મહાદ્યુતી॥ 8-51-94 (57580) 
યુદ્ધશૌણ્ડૌ સમાહૂતાવાગતૌ તૌ રણાધ્વરમ્।
યજ્વભિર્વિધિના હૂતૌ મખં દેવાવિવાશ્વિનૌ॥ 8-51-95 (57581) 
`ક્રોધતામ્રેક્ષણૌ શૂરૌ શુશુભાતે મહાબલૌ।
મદોત્કટૌ યથા નાગૌ દૃષ્ટિસઞ્ચારચારિણૌ'॥ 8-51-96 (57582) 
ક્રુદ્ધૌ તૌ તુ નરવ્યાઘ્રો યોગવન્તૌ બભૂવતુઃ।
તલશબ્દેન રુષિતૌ મહાનાગાવિવોત્કટૌ॥ 8-51-97 (57583) 
વિગાહ્ય તુ રથાનીકમશ્વસઙ્ઘાંશ્ચ ફલ્ગુનઃ।
વ્યચરત્પૃતનામધ્યે પાશહસ્ત ઇવાનત્કઃ॥ 8-51-98 (57584) 
તં દૃષ્ટ્વા યુધિ વિક્રાન્તં સેનાયાં તવ ભારત।
સંશપ્તકગણાન્ભૂયઃ પુત્રસ્તે સમચૂચુદત્॥ 8-51-99 (57585) 
તતો રથસહસ્રેણ દ્વિરદાનાં ત્રિભિઃ શતૈઃ।
ચતુર્દશસહસ્રૈસ્તુ તુરગાણાં મહાહવે। 
દ્વાભ્યાં શતસહસ્રાભ્યાં પદાતીનાં ચ ધન્વિનામ્॥  8-51-100 (57586) 
શૂરાણાં લબ્ધલક્ષાણાં વિદિતાનાં સમન્તતઃ।
અભ્યવર્તન્ત કૌન્તેયં છાદયન્તો મહારથાઃ॥ 8-51-100 (57587) 
શરવર્ષૈર્મહારાજ સર્વતઃ પાણ્ડુનન્દનમ્।
સ ચ્છાદ્યમાનઃ સમરે શરૈઃ પરબલાર્દનઃ॥ 8-51-101 (57588) 
દર્શયન્રૌદ્રમાત્માનં પાશહસ્ત ઇવાન્તકઃ।
નિઘ્નન્સંશપ્તકાન્પાર્થઃ પ્રેક્ષણીયતરોઽભવત્॥ 8-51-102 (57589) 
તતો વિદ્યુત્પ્રભૈર્બાણૈઃ કાર્તસ્વરવિભૂષિતૈઃ।
નિરન્તરમિવાકાશમાસીચ્છન્નં કિરીટિના॥ 8-51-103 (57590) 
કિરીટિચાપનિર્મુક્તૈઃ સમ્પતદ્ભિર્મહાશરૈઃ।
સમાચ્છન્નં બભૌ સર્વં કાદ્રવેયૈરિવ પ્રભો॥ 8-51-104 (57591) 
રુક્મપુઙ્ખાઞ્શરાન્ઘોરાન્પ્રસન્નાન્નતપર્વણઃ।
અવાસૃજદમેયાત્મા દિક્ષુ સર્વાસુ પાણ્ડવઃ॥ 8-51-105 (57592) 
મહી વિયદ્દિશઃ સર્વાઃ સમુદ્રા ગિરયોઽપિ વા।
સ્ફુટન્તીતિ જના જજ્ઞુઃ પાર્થસ્ય તલનિઃસ્વનાત્॥ 8-51-106 (57593) 
હત્વા દશસહસ્રાણિ પાર્થિવાનાં મહારથઃ।
સંશપ્તકાનાં કૌન્તેયઃ પ્રપક્ષં ત્વરિતોભ્યયાત્॥ 8-51-107 (57594) 
પ્રપક્ષં ચ સમાસાદ્ય પાર્થઃ કામ્ભોજરક્ષિતમ્।
પ્રમમાથ બલં ભલ્લૈર્દાનવાનિવ વાસવઃ॥ 8-51-108 (57595) 
પ્રચિચ્છેદાશુ ભલ્લેન દ્વિષતામાતતાયિનામ્।
શસ્ત્રપાણીંસ્તથા બાહૂંસ્તથાપિ ચ શિરાંસ્યુત॥ 8-51-109 (57596) 
અઙ્ગાંઙ્ગાવયવૈશ્છિન્નૈર્વ્યાયુધાસ્તેઽપતન્ભુવિ।
વિષ્વગ્વાતાભિસમ્ભગ્ના બહુશાખા ઇવ દ્રુમાઃ॥ 8-51-110 (57597) 
હસ્ત્યશ્વરથપત્તીનાં વ્રાતાન્નિઘ્નન્તમર્જુનમ્।
સુદક્ષિણાદવરજઃ શરવૃષ્ટ્યાભ્યવીવૃષત્॥ 8-51-112 (57598) 
તસ્યાસ્યતોઽર્ધચન્દ્રાભ્યાં સ બાહૂ પરિઘોપમૌ।
પૂર્ણચન્દ્રાભવક્ત્રં ચ ક્ષુરેણાપાહરચ્છિરઃ॥ 8-51-113 (57599) 
તત્પપાત તતો વેગાત્સ્વલોહિતપરિષ્કૃતમ્।
મનઃ શિલાગિરેઃ શૃઙ્ગં વ્જ્રેણેવાવદારિતમ્॥ 8-51-114 (57600) 
સુદક્ષિણાદવરજં કામ્ભોજા દદૃશુર્હતમ્।
પ્રાંશું કમલપત્રાક્ષમત્યર્થં પ્રિયદર્શનમ્। 
કાઞ્ચનસ્તમ્ભસદૃશં ભિન્નં હેમગિરિં યથા॥  8-51-115 (57601) 
તતોઽભવત્પુનર્યુદ્ધં ઘોરમત્યર્થમદ્ભુતમ્।
નાનાવસ્થાશ્ચ યોધાનાં બભૂવુસ્તત્ર યુધ્યતામ્॥ 8-51-116 (57602) 
પાર્થેષુનિહતૈરશ્વૈઃ કામ્ભોજૈર્યવનૈઃ શકૈઃ।
શોણિતાક્તૈસ્તદા રક્તં સર્વામાસીદ્વિશાં પતે॥ 8-51-117 (57603) 
રથૈર્હતાશ્વસૂતૈશ્ચ હતારોહૈશ્ચ વાજિભિઃ।
દ્વિરદૈશ્ચ હતારોહૈર્મહામાત્રૈર્હતદ્વિપૈઃ॥ 8-51-118 (57604) 
અન્યોન્યેન મહારાજ વિનાશઃ પૃથિવીક્ષિતામ્।
આસીત્ક્રુદ્વેઽર્જુને કર્ણે ભીમસેને ચ દારુણમ્॥ 8-51-119 (57605) 
તસ્પિન્પ્રપક્ષે પક્ષે ચ વધ્યમાને મદોત્કટઃ।
અર્જુનં જયતાં શ્રેષ્ઠં ત્વરિતો દ્રૌણિરભ્યયાત્॥ 8-51-120 (57606) 
વિધુન્વાનો મહચ્ચાપં કાર્તસ્વરવિભૂષિતમ્।
આદદાનઃ શરાન્ઘોરાન્સ્વરશ્મીનિવ ભાસ્કરઃ॥ 8-51-121 (57607) 
તયોરાસીન્મહદ્યુદ્ધં ધર્મભ્રાત્રોરનૈષ્ઠિકમ્।
વિસ્માપયિષતોર્લોકં યશશ્ચોત્તમમિચ્છતોઃ॥ 8-51-122 (57608) 
સંશપ્તકાંસ્તુ કૌન્તેયઃ કુરૂંશ્ચાપિ વૃકોદરઃ।
સૂતપુત્રસ્તુ પાઞ્ચાલાંસ્ત્રયોઽઘ્નંસ્ત્વરિતાઃ શરૈઃ॥ 8-51-123 (57609) 
એવમેષ મહારાજ વિનાશઃ પૃથિવીક્ષિતામ્।
યુદ્વં ઘોરં તથા ત્વાસીત્ત્રિધાભૂતે ચમૂમુખે॥ ॥ 8-51-124 (57610) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે એકપઞ્ચાશોઽધ્યાયઃ॥ 51 ॥ *.એતદનન્તરં ઝ.પુસ્તકે વિદ્યમાના કથા અસ્મિન્પાઠે---57--58 તમાધ્યાયયોર્વર્તતે।






કર્ણપર્વ - અધ્યાય 052

॥ શ્રીઃ ॥

8.52. અધ્યાયઃ 052 

Mahabharata - Karna Parva - Chapter Topics

સંશપ્તકૈર્યુધ્યમાનસ્ય પાર્થસ્યાશ્વત્થામ્નાઽઽહ્નાનમ્॥ 1 ॥ તયોર્યુદ્ધમ્॥ 2 ॥

Mahabharata - Karna Parva - Chapter Text

8-52-0 (57611) 
ધૃતરાષ્ટ્ર ઉવાચ। 8-52-0x (4970) 
કથં સંશપ્તકૈઃ સાર્ધમર્જુનસ્યાભવદ્રણઃ।
સૂતપુત્રસ્ય પાઞ્ચાલૈઃ કથં યુદ્ધં પ્રવર્તિતમ્॥ 8-52-1 (57612) 
અશ્વત્થામ્નસ્તુ યદ્યુદ્ધમર્જુનસ્ય ચ સઞ્જય।
અન્યેષાં ચ મદીયાનાં પાણ્ડવૈસ્તદ્બ્રવીહિ મે॥ 8-52-2 (57613) 
સઞ્જય ઉવાચ। 8-52-3x (4971) 
શૃણુ રાજન્યથાવૃત્તં સઙ્ગ્રામં બ્રુવતો મમ।
વીરાણાં શત્રુભિઃ સાર્ધં દેહપાપ્મવિનાશનમ્॥ 8-52-3 (57614) 
પાર્થઃ સંશપ્તકબલં પ્રવિશ્યાર્ણવસન્નિભમ્।
વ્યક્ષોભયદમિત્રઘ્નો મહાવાત ઇવાર્ણવમ્॥ 8-52-4 (57615) 
પૂર્ણચન્દ્રાભવક્રાણિ સ્વક્ષિભ્રૂદશનાનિ ચ।
શિરાંસ્યુન્મથ્ય વીરાણાં શિતૈર્ભલ્લૈર્ધનઞ્જયઃ। 
સન્તસ્તાર ક્ષિતિં ક્ષિપ્રં વિનાલૈર્નલિનૈરિવ॥  8-52-5 (57616) 
સુવૃત્તાનાયતાન્પુષ્ટાંશ્ચન્દનાગુરુભૂષિતાન્।
સાયુધાન્સતલત્રાંશ્ચ પઞ્ચાસ્યોરગસન્નિભાન્। 
બાહૂન્ક્ષુરૈરમિત્રાણાં ચિચ્છેદ સમરેઽર્જુનઃ॥  8-52-6 (57617) 
ધુર્યાન્ધુર્યોતરાન્સૂતાન્ધ્વજાંશ્ચાપાનિ સાયકાન્।
પાણીન્નિતાન્તનિશિતૈર્ભલ્લૈશ્ચિચ્છેદ પાણ્ડવઃ॥ 8-52-7 (57618) 
રથાન્દ્વિપાન્હયાંશ્ચૈવ સારોહાનર્જુનો યુધિ।
શરૈરનેકસાહસ્રૈર્નિન્યે રાજન્યમક્ષયમ્॥ 8-52-8 (57619) 
તં પ્રવીરાઃ સુસંરબ્ધા નર્દમાના ઇવર્ષભાઃ।
વાસિતાર્થમિવ ક્રુદ્ધમભિદ્રુત્ય મહોત્કટાઃ। 
નિઘ્ન્તમભિજઘ્નુસ્તે શરૈઃ શૃઙ્ગૈરિવર્ષભાઃ॥  8-52-9 (57620) 
તસ્ય તેષાં ચ તદ્યુદ્વમભવદ્રોમહર્ષણમ્।
ત્રૈલોક્યવિજયે યદ્વદ્દૈત્યાનાં સહ વજ્રિણા॥ 8-52-10 (57621) 
અસ્ત્રૈસ્ત્રાણિ સંવાર્ય દ્વિષતાં સર્વતોઽર્જુનઃ।
ઇષુભિર્બહુભિસ્તૂર્ણં વિદ્વ્વા પ્રાણાઞ્જહાર સઃ॥ 8-52-11 (57622) 
છિન્નત્રિવેણુચક્રાક્ષાન્હતયોધાન્સસારથીન્।
વિધ્વસ્તાયુધતૂણીરાન્સમુન્મથિતકેતનાન્॥ 8-52-12 (57623) 
સઞ્છિન્નયોક્રરશ્મીષાન્વિત્રિવેણૂન્વિકૂબરાન્।
વિસ્રસ્તબન્ધુરયુગાન્વિસ્રસ્તાક્ષપ્રમણ્ડલાન્॥ 8-52-13 (57624) 
રથાન્વિશકલીકુર્વન્મહાભ્રાણીવ મારુતઃ॥  8-52-14 (57625) 
વિસ્માપકં પ્રેક્ષકાણાં દ્વિષતાં ભયવર્ધનમ્।
મહારથસહસ્રસ્ય સમં કર્માકરોજ્જયઃ॥ 8-52-15 (57626) 
સિદ્ધદેવર્ષિસઙ્ઘાશ્ચ ચારણાશ્ચાપિ તુષ્ટુવુઃ॥  8-52-16 (57627) 
દેવદુન્દુભયો નેદુઃ પુષ્પવર્ષાણિ ચાપતન્।
કેશવાર્જુનયોર્મૂર્ધ્નિ પ્રાહ વાક્વાશરીરિણી॥ 8-52-17 (57628) 
ચન્દ્રાગ્ન્યનિલસૂર્યાણાં કાન્તિદીપ્તિબલદ્યુતીઃ।
યૌ સદા બિભ્રતુર્વીરાવિમૌ તૌ કેશવાર્જુનૌ॥ 8-52-18 (57629) 
બ્રહ્મેશાનાવિવ પુરા વીરાવેકરથે સ્થિતૌ।
સર્વભૂતવરૌ વીરૌ નરનારાયણાવિમૌ॥ 8-52-19 (57630) 
ઇત્યેતન્મહદાશ્ચર્યં દૃષ્ટ્વા શ્રુત્વા ચ ભારત।
અશ્વત્થામા સુસઙ્ક્રુદ્ધઃ કૃષ્ણાવભ્યદ્રવદ્રણે॥ 8-52-20 (57631) 
અથ પાણ્ડવમસ્યન્તમમિત્રાન્તકરાઞ્છરાન્।
સેષુણા પાણિનાઽઽહૂય પ્રહસન્દ્રૌણિરબ્રવીત્॥ 8-52-21 (57632) 
યદિ માં મન્યસે વીર પ્રાપ્તમર્હમિહાતિથિમ્।
તતઃ સર્વાત્મના ત્વદ્ય યુદ્વાતિથ્યં પ્રયચ્છ મે॥ 8-52-22 (57633) 
એવમાચાર્યપુત્રેણ સમાહૂતો યુયુત્સયા।
બહુમેનેઽર્જુનોઽઽત્માનમિતિ ચાહ જનાર્દનમ્॥ 8-52-23 (57634) 
સંશપ્તકાશ્ચ મે વધ્યા દ્રૌણિરાહ્વયતે ચ મામ્।
યદત્રાનન્તરં પ્રાપ્તં શંસ મે તદ્વિ માધવ॥ 8-52-24 (57635) 
આતિથ્યકર્માભ્યુત્થાય દીયતાં યદિ મન્યસે।
એવમુક્તોઽવહત્પાર્થં કૃષ્ણોદ્રોણાત્મજાન્તિકે॥ 8-52-25 (57636) 
શૈક્ષ્યેણ વિધિનાઽઽહૂતં વાયુરિન્દ્રમિવાધ્વરે।
તમામન્ત્ર્યૈકમનસં કેશવો દ્રૌણિમબ્રવીત્॥ 8-52-26 (57637) 
અશ્વત્થામન્સ્થિરો ભૂત્વા પ્રહરાશુ સહસ્વ ચ।
નિર્વેષ્ટું ભર્તૃપિણ્ડં હિ કાલોઽયમુપજીવિનામ્॥ 8-52-27 (57638) 
સૂક્ષ્મો વિવાદો વિપ્રાણાં સૂક્ષ્મૌ ક્ષાસ્ત્રૌ જયાજયૌ॥  8-52-28 (57639) 
નહિ સંક્ષમસે મોહાદ્દિવ્યાં પાર્થસ્ય સત્ક્રિયામ્।
સમાપ્તિમિચ્છન્યુધ્યસ્વ સ્યિરો ભૂત્વાઽદ્ય પાણ્ડવં॥ 8-52-29 (57640) 
ઇત્યુક્તો વાસુદેવેન તથેત્યુક્ત્વા દ્વિજોત્તમઃ।
વિવ્યાધ કેશવં ષષ્ટ્યા નારાચૈરર્જુનં ત્રિભિઃ॥ 8-52-30 (57641) 
તસ્યાર્જુનઃ સુસઙ્ક્રુદ્ધસ્ત્રિભિર્બાણૈઃ શરાસનમ્।
ચિચ્છેદાથાન્યદાદત્ત દ્રૌણિર્ઘોરતરં ધનુઃ॥ 8-52-31 (57642) 
સજ્યં કૃત્વા નિમેષાચ્ચ વિવ્યાધાર્જુનકેશવૌ।
ત્રિભિઃ શતૈર્વાસુદેવં સહસ્રેણ ચ પાણ્ડવમ્॥ 8-52-32 (57643) 
તતઃ શરસહસ્રાણિ પ્રયુતાન્યર્બુદાનિ ચ।
સસૃજે દ્રૌણિરાયસ્તઃ સ્તમ્ભયામાસ ચાર્જુનમ્॥ 8-52-33 (57644) 
ઇષુધેર્ધનુષો જ્યાયાસ્ત્વઙ્ગુલિભ્યશ્ચ મારિષ।
બાહ્વોઃ કરાભ્યામુરસો વદનાદ્વ્રાણનેત્રતઃ॥ 8-52-34 (57645) 
કર્ણાભ્યાં શિરસોઽઙ્ગેભ્યો લોમવર્મભ્ય એવ ચ।
રથધ્વજાભ્યાં ચ શરા નિષ્પેતુર્બ્રહ્મવાદિનઃ॥ 8-52-35 (57646) 
શરજાલેન મહતા બદ્ધ્વા માધવપાણ્ડવૌ।
નનાદ સુદિતો દ્રૌણિર્મહામેઘૌઘનિઃસ્વનમ્॥ 8-52-36 (57647) 
`તૈઃ પતદ્ભિર્મહારાજ દ્રૌણિમુક્તૈઃ સમન્તતઃ।
સઞ્છાદિતૌ રથસ્થૌ તાવુભૌ કૃષ્ણધનઞ્જયૌ॥ 8-52-37 (57648) 
દતઃ શરxxxxxxક્ષ્ણૈર્ભારદ્વાજઃ પ્રતાપવાન્।
નિxxxxxચક્રે રથે માધવપાણ્ડવૌ॥ 8-52-38 (57649) 
xxxxજઙ્ગમં સ્થાવરં તથા।
ચરાચરસા મોપ્તારૌ દૃષ્ટ્વા સઞ્છાદિતૌ શરૈઃ॥ 8-52-39 (57650) 
સિદ્ધચારxxxxxશ્ચ સંપેતુર્શૈ સમન્તતઃ।
અપિ xxxxxxxx લોકાનામિતિ ચાબ્રુવન્॥ 8-52-40 (57651) 
ન મયા xxxxxxxxxx રાજન્દૃષ્ટપૃર્વઃ પરાકમઃ।
xxxxxxxxxxxx કૃષ્ણો છાદયતો રણે॥ 8-52-41 (57652) 
xxxxxxxxxxxશબ્દં રથાનાં ત્રાસનં રણે।
xxxxxxxxxx રાજન્સિંહસ્ય નદતો યથા॥ 8-52-42 (57653) 
ચરતો યુદ્ધે સવ્યં દક્ષિણમસ્યતઃ।
વિદ્યુદમ્ભોધરસ્યેવ ભ્રાજમાના વ્યદૃશ્યત॥ 8-52-43 (57654) 
સ તદા ક્ષિપ્રકારી ચ દૃઢહસ્તશ્ચ પાણ્ડવઃ।
પ્રમોહં પરમં ગત્વા પ્રેક્ષન્નાસ્તે ધનઞ્જયઃ॥ 8-52-44 (57655) 
વિક્રમં ચરતો યુદ્ધે સવ્યં દક્ષિણમસ્યતઃ।
વિક્રમં ચ હૃતં મેને આત્મનસ્તેન સંયુગે॥ 8-52-45 (57656) 
અથાસ્ય સમરે રાજન્વપુરાસીત્સુદુર્દૃશમ્।
દ્રૌણેસ્તત્કુર્વતઃ કર્મ યાદૃગ્રૂપં પિનાકિનઃ॥ 8-52-46 (57657) 
વર્ધમાને તતસ્તત્ર દ્રોણપુત્રે વિશામ્પતે।
હીયમાને ચ કૌન્તેયે કૃષ્ણં રોષઃ સમાવિશત્॥ 8-52-47 (57658) 
સ રોષાન્નિશ્વસન્રાજન્નિર્દહન્નિવ ચક્ષુષા।
દ્રૌણિં દદર્શ સઙ્ગ્રામે ફલ્ગુનં ચ મુહુર્મુહુઃ॥ 8-52-48 (57659) 
તતઃ કૃષ્ણોઽબ્રવીત્ક્રુદ્ધઃ પાર્થં સપ્રણયં વચઃ॥  8-52-49 (57660) 
અત્યદ્ભુતતમિદં પાર્થ ત્વયિ પશ્યામિ સંયુગે।
યત્ત્વાં વિશેષયત્યાજૌ દ્રોણપુત્રોઽદ્ય ભારત॥ 8-52-50 (57661) 
કચ્ચિત્તે ગાણ્ડિવં હસ્તે મુષ્ટિર્વા ન વ્યશીર્યત।
કચ્ચિદ્વીર્યં યથાપૂર્વં ભુજયોર્વા બલં તવ॥ 8-52-51 (57662) 
ઉદીર્યમાણં હિ રણે પશ્યામિ દ્રૌણિમાહવે।
ગુરુપુત્ર ઇતિ હ્યેનં માનયન્પાણ્ડવર્ષભ। 
ઉપેક્ષાં મા કૃથાઃ પાર્થ નાયં કાલ ઉપેક્ષિતુમ્'॥  8-52-52 (57663) 
અર્જુન ઉવાચ। 8-52-53x (4972) 
પશ્ય માધવ દૌરાત્મ્યં ગુરુપુત્રસ્ય માં પ્રતિ।
વધં પ્રાપ્તૌ મન્યતે નૌ પ્રાવેશ્ય શવરેશ્મનિ। 
એષોસ્મિ હન્મિ સઙ્કલ્પં શિક્ષયા ચ બલેન ચ॥  8-52-53 (57664) 
`એવમુક્ત્વાઽસ્ય ચિચ્છેદ ભલ્લૈઃ કર્મારમાર્જિતૈઃ।
ધનુશ્છત્રં પતાકાં ચ રથશક્તિં ગદાં વરામ્'॥ 8-52-54 (57665) 
અશ્વત્થામ્નઃ શરાનસ્તાઞ્છિત્ત્વૈકૈકં ત્રિધા ત્રિધા।
વ્યધમદ્ભરતશ્રેષ્ઠો નીહારમિવ મારુતઃ॥ 8-52-55 (57666) 
તતઃ સંશપ્તકાન્ભૂયઃ સાશ્વસૂતરથદ્વિપાન્।
ધ્વજપત્તિગણાનુર્ગ્રૈર્બાણૈર્વિવ્યાધ પાણ્ડવઃ॥ 8-52-56 (57667) 
યે યે દદૃશિરે તત્ર યદ્યદ્રૂપાસ્તદા જનાઃ।
તે તે તત્ર શરૈર્વ્યાપ્તં મેનિરેઽઽત્માનમાત્મના॥ 8-52-57 (57668) 
તે ગાણ્ડીવપ્રમુક્તાસ્તુ નાનારૂપાઃ પતત્રિણઃ।
ક્રોશે સાગ્રે સ્થિતાઞ્જઘ્નુર્દ્વિપાંશ્ચ પુરુષાન્રણે॥ 8-52-58 (57669) 
ભલ્લૈશ્છિન્નાઃ કરાઃ પેતુઃ કરિણાં મદવર્ષિણામ્।
યથા વને પરશુભિર્નિકૃત્તાઃ શાલ્મલિદ્રુમાઃ॥ 8-52-59 (57670) 
પશ્ચાત્તુ શૈલવત્પતુસ્તે ગજાઃ સહ સાદિભિઃ।
વજ્રિવજ્રાવમથિતા યથૈવાદ્રિચયાસ્તથા॥ 8-52-60 (57671) 
ગન્ધર્વનગરાકારાન્રથાંશ્ચૈવ સુકલ્પિતાન્।
વિનીતૈર્જવનૈર્યુક્તાનાસ્થિતાન્યુદ્વદુર્મદૈઃ॥ 8-52-61 (57672) 
શરૈર્વિશકલીકુર્વન્નમિત્રાનભ્યવીવૃષત્।
સ્વલઙ્કૃતાનશ્વસાદીન્પત્તીંશ્ચાહન્ધનઞ્જયઃ॥ 8-52-62 (57673) 
ધનઞ્જયયુગાન્તાર્કઃ સંશપ્તકમહાર્ણવમ્।
વ્યશોષયત દુઃશોષં તીક્ષ્ણૈઃ શરગભસ્તિભિઃ॥ 8-52-63 (57674) 
પુનર્દ્રૌણિમહાશૈલં નારાચૈર્વજ્રસન્નિભૈઃ।
નિર્બિભેદ મહાવેગૈસ્ત્વરન્વજ્રીવ પર્વતમ્॥ 8-52-64 (57675) 
તમાચાર્યસુતઃ ક્રુદ્ધઃ સાશ્વયન્તારમાશુગૈઃ।
યુયુત્સુરાગમદ્યોદ્ધું પાર્થસ્તાનચ્છિનચ્છરાન્॥ 8-52-65 (57676) 
તતઃ પરમસઙ્ક્રુદ્ધઃ કાણ્ડકોશમવાસૃજત્।
અશ્વત્થામાભિરૂપાય ગૃહાનતિથયે યથા॥ 8-52-66 (57677) 
અથ સંશપ્તકાંસ્ત્યક્ત્વા પાણ્ડવો દ્રૌણિમભ્યયાત્।
અપાઙ્ક્તેયાનિવ ત્યક્ત્વા દાતા પાઙ્ક્તેયમર્થિનમ્॥ 8-52-67 (57678) 
`સ્થિતાઃ સંશપ્તકા રાજન્દૃષ્ટ્વા યુદ્વં મહાત્મનોઃ'॥ ॥  8-52-68 (57679) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે દ્વિપઞ્ચાશોઽધ્યાયઃ॥ 52 ॥

Mahabharata - Karna Parva - Chapter Footnotes

8-52-1 વાસિતા પુષ્પવતી ગૌસ્તદર્થમ્॥ 8-52-12 ત્રિવેણુઃ ઉભયતઃ-- કાષ્ઠદ્વયસહિતો ધૂર્દણ્ડઃ। અક્ષશ્ચક્રાધારદણ્ડઃ॥ 8-52-13 યોક્રાણિ બન્ધનરજ્જવઃ। રશ્મયઃ પ્રગ્રહાઃ। કૂબરસ્ત્રિવેણોરગ્રભાગઃ। બન્ધુરં રથતલ્પઃ યુગં ધૂરગ્રકાષ્ઠમ્। અક્ષપ્રમણ્ડલં રથનીડાક્ષયોઃ સન્ધાનકાષ્ઠજાતમ્॥ 8-52-14 વિશકલીકુર્વન્ વિશેષેણ શકલીકુર્વન્॥ 8-52-15 ચન્દ્રાદીનાં કાન્ત્યાદીન્ યથાસંખ્યં વિભ્રતુઃ॥ 8-52-22 અર્હં પૂજયિતું યોગ્યમ્॥ 8-52-24 અનન્તરં પ્રથમમ્॥ 8-52-26 જૈત્રેણ વિધિના ઇતિ ઝ.પાઠઃ॥ 8-52-33 અયન્તઃ યત્નવાન્॥ 8-52-34 ઇષુષિપ્રભૃતિભ્યઃ શરાઃ પેતુઃ લોમભ્યોઽપિ ચ ચેતુસ્તત્ર હેતુઃ બ્રહ્મવાદિનઃ યોગબલવત ઇત્યર્થઃ॥ 8-52-64 મહત્ શૈલં શિલાસમૂહો યસ્મિન્ તં મહાશૈલં પર્વતમિવ॥ 8-52-66 કાણ્ડકોશં બાણનિષઙ્ગમ્॥ 8-52-52 દ્વિપઞ્ચાશોઽધ્યાયઃ॥ 52 ॥





કર્ણપર્વ - અધ્યાય 053

॥ શ્રીઃ ॥

8.53. અધ્યાયઃ 053 

Mahabharata - Karna Parva - Chapter Topics

અર્જુનેનાશ્વત્થામપરાજયઃ॥ 1 ॥

Mahabharata - Karna Parva - Chapter Text

8-53-0 (57680) 
સઞ્જય ઉવાચ। 8-53-0x (4973) 
તતઃ સમભવદ્યુદ્ધં શુક્રાઙ્ગિરસવર્ચસોઃ।
નક્ષત્રમભિતો વ્યોમ્નિ શુક્રાઙ્ગિરસયોરિવ॥ 8-53-1 (57681) 
સન્તાપયન્તાવન્યોન્યં દીપ્તૈઃ શરગભસ્તિભિઃ।
લોકત્રાસકરાવાસ્તાં વિમાર્ગસ્થૌ ગ્રહાવિવ॥ 8-53-2 (57682) 
તતોઽવિધ્યદ્ધુવોર્મધ્યે નારાચૈરર્જુનો ભૃશમ્।
સ તેન વિબભૌ દ્રૌણિરૂર્ધ્વરશ્મિર્યથા રવિઃ॥ 8-53-3 (57683) 
અથ કૃષ્ણૌ શરશતૈરશ્વત્થામ્નાઽર્દિતૌ ભૃશમ્।
સ્વરશ્મિજાલવિકચૌ યુગાન્તાર્કાવિવાસુતઃ॥ 8-53-4 (57684) 
તતોઽર્જુનઃ સર્વતોધારમસ્ત્ર--
મવાસૃજદ્વાસુદેવેઽભિભૂતે। 
દ્રૌણાયનિશ્ચાભ્યહનત્પૃષત્કૈ--
ર્વજ્રાગ્નિવૈવસ્વતદણ્ડકલ્પૈઃ॥  8-53-5 (57685) 
સ કેશવં ચાર્જુનં ચાતિતેજા
વિવ્યાધ મર્મસ્વતિરૌદ્રકર્મા। 
બાણૈઃ સુમુક્તૈરતિતીવ્રવેગૈ--
ર્યૈરાહતો મૃત્યુરપિ વ્યથેત॥  8-53-6 (57686) 
દ્રૌણેરિષૂનિષુભિઃ સન્નિવાર્ય
વ્યાયચ્છતસ્તદ્દ્વિગુણૈઃ સુપુઙ્ખૈઃ। 
તં સાશ્વસૂતધ્વજમેકવીર--
માવૃત્ય સંશપ્તકસૈન્યમાર્ચ્છત્॥  8-53-7 (57687) 
ધનૂંષિ બાણાનિષુધીર્ધનુર્જ્યાઃ
પાણીન્ભુજાન્પાણિગતં ચ શસ્ત્રમ્। 
છત્રાણિ કેતૂંસ્તુરગાન્રથેષાં
વસ્ત્રાણિ માલ્યાન્યથા ભૂષણાનિ॥  8-53-8 (57688) 
ચર્માણિ વર્માણિ મનોરમાણિ
પ્રસહ્ય ચૈષાં સ શિરાંસિ ચૈવ। 
સ્રિચ્છેદ પાર્થો દ્વિષતાં સુમુક્તૈ--
ર્બાણૈઃ સ્થિતાનામપરાઙ્મુખાનામ્॥  8-53-9 (57689) 
સુકલ્પિતાઃ સ્મન્દનવાજિનાગાઃ
સમાસ્થિતાઃ કૃતયત્નૈર્નૃવીરૈઃ। 
પાર્થેરિતૈર્બાણશતૈર્નિરસ્તા--
સ્તૈરેવ સાર્ધં નૃવરૈર્વિનેશુઃ॥  8-53-10 (57690) 
પદ્માર્કપૂર્ણેન્દુનિભાનનાનિ
કિરીટમાલ્યાભરણોજ્જ્વલાનિ। 
ભલ્લાર્ધચન્દ્રક્ષુરસન્નિકૃત્તા--
ન્યપાતયચ્છત્રુશિરાંસ્યજસ્રમ્॥  8-53-11 (57691) 
અથ દ્વિપૈર્દૈત્યરિપુદ્વિપાભૈ--
ર્દેવારિકલ્પા બલમન્યુકલ્પૈઃ। 
કલિઙ્ગવઙ્ગાઙ્ગનિષાદવીરા
જિઘાંસવઃ પાણ્ડવમભ્યધાવન્॥  8-53-12 (57692) 
તેષાં દ્વિપાનાં નિચકર્ત પાર્થો
વર્માણિ ચર્માણિ કરાન્નિયન્તૄન્। 
ધ્વજાઃ પતાકાશ્ચ તતઃ પ્રપેતુ--
ર્વજ્રાહતાનીવ ગિરેઃ શિરાંસિ॥  8-53-13 (57693) 
તેષુ પ્રભગ્નેષુ ગુરોસ્તનૂજં
બાણૈઃ કિરીટિ નવસૂર્યવર્ણૈઃ। 
પ્રચ્છાદયામાસ મહાભ્રજાલૈ--
ર્વાયુઃ સમુદ્યન્તમિવાંશુમન્તમ્॥  8-53-14 (57694) 
તતોઽર્જુનેષૂનિષુભિર્નિરસ્ય
દ્રૌણિઃ શિતૈરર્જુનવાસુદેવૌ। 
પ્રચ્છાદયિત્વા દિવિ ચન્દ્રસૂર્યૌ
નનાદ સોઽમ્ભોદ ઇવાતપાન્તે॥  8-53-15 (57695) 
તમર્જુનસ્તાંશ્ચ પુનસ્ત્વદીયા--
નભ્યર્દિતસ્તૈરભિસૃત્ય શસ્ત્રૈઃ। 
વાણાન્ધકારં સહસૈવ કૃત્ત્વા
વિવ્યાધ પાર્થો વરહેમપુઙ્ખૈઃ॥  8-53-16 (57696) 
નાપ્યાદદત્સન્દધન્નૈવ મુઞ્ચ--
ન્બાણાન્રથેઽદૃશ્યત સવ્યસાચી। 
રથાંશ્ચ નાગાંસ્તુરગાન્પદાતીન્
સંસ્યૂતદેહાન્દદૃશુર્હતાંશ્ચ॥  8-53-17 (57697) 
સન્ધાય નારાચવરાન્દશાશુ
દ્રૌણિસ્ત્વરન્નેકમિવોત્સસર્જ। 
તેષાં ચ પઞ્ચાર્જુનમભ્યવિધ્ય--
ન્પઞ્ચાચ્યુતં નિર્બિભુદુઃ સુપુઙ્ખાઃ॥  8-53-18 (57698) 
તૈરાહતૌ સર્વમનુષ્યમુખ્યા--
વસૃક્સ્રવન્તૌ ધનદેન્દ્રકલ્પૌ। 
સમાપ્તવિદ્યેન તથાઽભિભૂતૌ
હતૌ રણે તાવિતિ મેનિરેઽન્યે॥  8-53-19 (57699) 
અથાર્જુનં પ્રાહ દશાર્હનાથઃ
પ્રમાદ્યસે કિં જહિ યોધમેતમ્। 
કુર્યાદ્ધિ દોષં સમુપેક્ષિતોઽયં
કષ્ટો ભવેદ્વ્યાધિરિવાક્રિયાવાન્॥  8-53-20 (57700) 
તથેતિ ચોક્ત્વાઽચ્યુતમપ્રમાદી
દ્રૌણેઃ પ્રહસ્યાશુ કિરીટમાલી। 
ભુજૌ વરૌ ચન્દનસારદિગ્ધૌ
વક્ષઃ શિરોઽથાપ્રતિમૌ તથોરૂ॥  8-53-21 (57701) 
ગાણ્ડીવમુક્તૈઃ કુપિતાહિકલ્પૈ--
દ્રૌણિં શરૈઃ સંયતિ નિર્બિભેદ। 
છિત્ત્વા તુ રશ્મીંસ્તુરગાનવિધ્ય--
ત્તે તં રણાદૂહુરતીવ દૂરમ્॥  8-53-22 (57702) 
સ તૈર્હૃતો વાતજવૈસ્તુરઙ્ગૈ-
ર્દ્રૌણિર્દૃઢં પાર્થશરાભિભૂતઃ। 
આવૃત્ય નૈવ વ્યષહત્સ યોદ્ધું
પાર્થેન સાર્ધં મતિમાન્વિમૃશ્ય।  8-53-23 (57703) 
જાનઞ્જયં નિયતં વૃષ્ણિવીરે
ધનઞ્જયે ચાઙ્ગિરસાં વરિષ્ઠઃ॥ 
વિવેશ કર્ણસ્ય બલં તરસ્વી
ભગ્નોત્સાહઃ ક્ષીણવાણાસ્ત્રયોગઃ॥  8-53-24 (57704) 
પ્રતીપકામે તુ રણાદશ્વત્થામ્નિ હૃતે હયૈઃ।
મન્ત્રૌષધિક્રિયાયોગૈર્વ્યાધૌ દેહાદિવાહૃતે॥ 8-53-25 (57705) 
સંશપ્તકાનભિમુખૌ પ્રયાતૌ કેશવાર્જુનૌ।
વાતોદ્વૂતપતાકેન સ્યન્દનેનૌઘનાદિના॥ ॥ 8-53-26 (57706) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ત્રિપઞ્ચાશોઽધ્યાયઃ॥ 53 ॥

Mahabharata - Karna Parva - Chapter Footnotes

8-53-1 નક્ષત્રમભિતઃ નક્ષત્રં લક્ષીકૃત્ય॥ 8-53-2 વિમાર્ગસ્થૌ વક્રાતિચારગૌ॥ 8-53-4 કૃષ્ણૌ કૃષ્ણાર્જુનૌ આસતુઃ દીપયાઞ્ચક્રતુઃ॥ 8-53-5 સર્વતોધારં સર્વતોઽસ્ત્રધારાવર્ષકં। સર્વતોવારમિતિ ઘ.ઙ.પાઠઃ। વજ્રકલ્પૈઃ અમોધૈઃ। અગ્નિકલ્પૈઃ દાહકૈઃ। વૈવસ્વતદણ્ડકલ્પૈઃ પ્રાણહરૈઃ॥ 8-53-7 ધ્યાયચ્છતો યતમાનસ્ય। આર્ચ્છતગતવાન્॥ 8-53-10 સુકલ્પિતાઃ સુસન્નદ્ધાઃ॥ 8-53-13 કરાન્ શુણ્ડાઃ॥ 8-53-16 તં અશ્વત્થામાનમ્। તાન્ તદન્યાન્। તૈઃ કૃતં ન્નાણાન્ધકારં કૃત્ત્વા છિત્ત્વા। કૃતી છેદન॥ 8-53-17 સંસ્યૂતાઃ અન્યોન્યં સન્ધટ્ટવન્તઃ॥ 8-53-19 સમાપ્તવિદ્યેન સમગ્રધનુર્વેદવિદા॥ 8-53-20 અક્રિયાવાન્ પ્રતિકારરહિતઃ॥ 8-53-22 અવિકર્ણૈઃ અવિકર્ણતુત્યાગ્રૈઃ॥ 8-53-23 અઙ્ગિરસાં અઙ્ગિરોગોત્રાણાં મધ્યે॥ 8-53-26 ઓઘનાદિના જલૌઘવન્નાદવતા॥ 8-53-53 ત્રિપઞ્ચાશોઽધ્યાયઃ॥





કર્ણપર્વ - અધ્યાય 054

॥ શ્રીઃ ॥

8.54. અધ્યાયઃ 054 

Mahabharata - Karna Parva - Chapter Topics

અર્જુનેન દણ્ડદણ્ડધારયોર્વધઃ॥ 1 ॥

Mahabharata - Karna Parva - Chapter Text

8-54-0 (57707) 
સઞ્જય ઉવાચ। 8-54-0x (4974) 
અથોત્તરેણ પાણ્ડૂનાં સેનાયાં ધ્વનિરુત્થિતઃ।
રથનાગાશ્વપત્તીનાં દણ્ડધારેણ વધ્યતામ્॥ 8-54-1 (57708) 
નિવર્તયિત્વા તુ રથં કેશવોઽર્જુનમબ્રવીત્।
વાહયન્નેવ તુરગાન્ગરુડાનિલરંહસઃ॥ 8-54-2 (57709) 
માગધોઽસાવતિક્રાન્તો દ્વિરદેન પ્રમાથિના।
ભગદત્તાદનવમઃ શિક્ષયા ચ બલેન ચ॥ 8-54-3 (57710) 
એનં હત્વા નિહન્તાઽસિ પુનઃ સંશપ્તકાનિતિ।
વાક્યાન્તે પ્રાપયત્પાર્થં દણ્ડધારગજં પ્રતિ॥ 8-54-4 (57711) 
સ માગધાનાં પ્રવરો મહાબલોઽ--
શુભગ્રહો યોધગણૈઃ સમન્વિતઃ। 
સપત્નસેનાં પ્રમમાથ દારુણો
ભીમં સમગ્રાં બલવાનિવ ગ્રહમ્॥  8-54-5 (57712) 
સુકલ્પિતં દાનવનાગસન્નિભં
મહાભ્રનિર્હાદસમસ્વનં રણે। 
સમાસ્થિતો નાગવરં નરેશ્વરો
રથાશ્વમાતઙ્ગનરપ્રમાથિનમ્॥  8-54-6 (57713) 
સ નાગયન્તૄન્સમરે મહારથા--
ન્સપત્તિસઙ્ઘાંસ્તુરગાન્સસાદિનઃ। 
દ્વિપાંશ્ચ બાણૈર્નિજઘાન વીર્યવા--
ન્સમન્તતો ઘ્નન્નિવ કાલચક્રવત્॥  8-54-7 (57714) 
નરાંસ્તુ કાંસ્યાયસવર્મભૂષણા--
ન્નિપાત્ય સાશ્વાનપિ પત્તિભિઃ સહ। 
વ્યપોથયદ્દન્તિવરેણ શુષ્મિણા
સશબ્દવત્સ્થૂલનલં યથા તથા॥  8-54-8 (57715) 
અથાર્જુનો જ્યાતલનેમિનિઃસ્વને
મૃદઙ્ગભેરીબહુશઙ્ખનાદિતે। 
રથાશ્વમાતઙ્ગસહસ્રનાદિતે
રથોત્તમેનાભ્યપતદ્દ્વિપોત્તમમ્॥  8-54-9 (57716) 
તતોઽર્જુનં દ્વાદશભિઃ શરોત્તમૈ--
ર્જનાર્દનં ષોડશભિઃ સમાર્પયત્। 
સ દણ઼્ડધારસ્તુરગાંસ્ત્રિભિસ્ત્રિભિ---
સ્તતો નનાદ પ્રજહાસ ચાસકૃત્॥  8-54-10 (57717) 
તતોઽસ્ય પાર્થઃ સગુણેષુકાર્મુકં
ચકર્ત ભલ્લૈર્ધ્વજમપ્યલઙ્કૃતમ્। 
પુનર્નિયન્તૄન્સહપાદગોપ્તૃભિ--
સ્તતઃ સ ચુક્રોધ ગિરિવ્રજેશ્વરઃ॥  8-54-11 (57718) 
તતોઽર્જુનં ભિન્નકટેન દન્તિના
ઘનાઘનેનાનિલતુલ્યરંહસા। 
અતીવ ચુક્રોધયિષુર્જનાર્દનં
ઘનઞ્જયં ચાભિજઘાન તોમરૈઃ॥  8-54-12 (57719) 
અથાસ્ય બાહૂ દ્વિપહસ્તસન્નિભૌ
શિરશ્ચ પૂર્ણેન્દુનિભાનનં ત્રિભિઃ। 
ક્ષુરૈઃ પ્રચિચ્છેદ સહૈવ પાણ્ડવ--
સ્તતો દ્વિપં બાણશતૈઃ સમર્પયત્॥  8-54-13 (57720) 
સ પાર્થબાણૈસ્તપનીયભૂષણૈઃ
સમાવૃતઃ કાઞ્ચનવર્મભૃદ્દ્વિપઃ। 
ભૃશં ચકાશે નિશિ પર્વતો યથા
દાવાગ્નિના પ્રજ્વલિતૌષધિદ્રુમઃ॥  8-54-14 (57721) 
સ વેદનાર્તોઽમ્બુદનિસ્વનો નદં--
શ્ચરન્ભ્રમન્પ્રસ્સ્વલિતાન્તરોઽદ્રવત્। 
પપાત રુગ્ણઃ સનિયન્તૃકસ્તથા॥
યથા ગિરિર્વજ્રવિદારિતસ્તથા॥  8-54-15 (57722) 
હિમાવદાનેન સુવર્ણમાલિના
હિમાદ્રિકૂટપ્રતિમેન દન્તિના। 
હતે રણે ભ્રાતરિ દણ્ડ આવ્રજ--
જ્જિઘાંસુરિન્દ્રાવરજં ધનઞ્જયમ્॥  8-54-16 (57723) 
સતોમરૈરર્કરપ્રભૈસ્ત્રિભિ--
ર્જનાર્દનં પઞ્ચભિરર્જુનં શિતૈઃ। 
સમર્પયિત્વા વિનનાદ ચાર્દયં--
સ્તતોઽસ્ય બાહૂ નિચકર્ત પાણ્ડવઃ॥  8-54-17 (57724) 
ક્ષુરપ્રકૃત્તૌ વિપુલૌ સતોમરૌ
શુભાઙ્ગદૌ ચન્દનરૂષિતૌ ભુજૌ। 
ગજાત્પતન્તૌ યુગપદ્વિરેજતુ--
ર્યથોરગૌ પર્વતશૃઙ્ગવન્મહીમ્॥  8-54-18 (57725) 
અથાઽર્ધચન્દ્રેણ હતં કિરીટિના
પપાત દણ્ડસ્ય શિરઃ ક્ષિતિં દ્વિપાત્। 
સ શોણિતાર્દ્રો નિપતન્વિરેજે
દિવાકરોઽસ્તાદિવ પશ્ચિમાં દિશમ્॥  8-54-19 (57726) 
અથ દ્વિપં શ્વેતનગાગ્રસન્નિભં
દિવાકરાંશુપ્રતિમૈઃ શરોત્તમૈઃ। 
બિભેદ પાર્થઃ સ પપાત નાદયન્
હિમાદ્રિકૂટં કુલિશાહતં યથા॥  8-54-20 (57727) 
તતોઽપરં તત્પ્રતિમા ગજોત્તમા
જિગીષવઃ સંયતિ સવ્યસાચિના। 
તથા કૃતાસ્તેઽપિ યથૈવ તૌ દ્વિપૌ
તતઃ પ્રભગ્નં સુમહદ્રિપોર્બલમ્॥  8-54-21 (57728) 
ગજા રથાશ્વાઃ પુરુષાશ્ચ સઙ્ઘશઃ
પરસ્પરઘ્નાઃ પરિપેતુરાહવે। 
પરસ્પરં પ્રસ્ખલિતાઃ સમાહતા
ભૃશં ચ તત્તદ્બહુભાષિણો હતાઃ॥  8-54-22 (57729) 
અથાર્જુનં સ્વે પરિવાર્ય સૈનિકાઃ
પુરન્દરં દેવગણા ઇવાબ્રુવન્। 
અભૈષ્મ યસ્માન્મરણાદિવ પ્રજાઃ
સ વીર દિષ્ટ્યા નિહતસ્ત્વયા રિપુઃ॥  8-54-23 (57730) 
ન ચેત્પરિત્રાસ્યદિમાઞ્જનાન્ભયા--
દ્દ્વિષદ્ભિરેવં બલિભિઃ પ્રપીડિતાન્। 
તથાઽભવિષ્યદ્દ્વિષતાં પ્રમોદનં
યથા હતેષ્વેષ્વિહ નોઽરિસૂદન॥  8-54-24 (57731) 
ઇતીવ ભૂયશ્ચ સુહૃદ્ભિરીડિતા
નિશમ્ય વાચઃ સુમનાસ્તદાઽર્જુનઃ। 
યથાઽનુરૂપં પ્રતિપૂજ્ય તં જનં
જગામ સંશપ્તકસઙ્ઘહા પુનઃ॥ ॥  8-54-25 (57732) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ચતુઃપઞ્ચાશોઽધ્યાયઃ॥ 54 ॥

Mahabharata - Karna Parva - Chapter Footnotes

8-54-1 ઉત્તરેણ ઉત્તરતઃ। વધ્યતાં વધ્યમાનાનામ્॥ 8-54-3 અનવમઃ અહીનઃ॥ 8-54-5 સ માગધાનાં પ્રવરોઽઙ્કુશગ્રહે ગ્રહેઽપ્રસહ્યો વિકચો યથા ગ્રહઃ। સપત્નસેનાં પ્રમમાથ દારુણો મહીં સમગ્રાં વિકચો યથા ગ્રહઃ। ઇતિ ઝ.પાઠઃ। તત્ર ઇત્યર્થઃ। અઙ્કુશગ્રહે અઙ્કુશધારમે હઙ્કિયુદ્ધે ઇત્યર્થઃ। ગ્રહે આદિત્યાદિગ્રહસમૂહે યુદ્ધપરિગ્રહે ચ અપ્રસહ્યઃ। વિકચઃ કચોપલક્ષિતશિરોરહિતઃ કેતુરૂપી ગ્રહ ઇવ। વિકચો વિસ્તીર્ણો ગ્રહો ધૂમકેતુરૂપી ઉત્પાતગ્રહઃ॥ 8-54-8 શુષ્મિણા બલવતા। સ્થૂલસુષિરં નલં તૃણવિશેષમ્॥ 8-54-11 સગુણેષુકાર્મુકં મૌર્વીબાણસહિતં ધનુઃ। નિયન્તૄન્ નિયન્તારમ્॥ 8-54-12 ધનાધનો ઘતુકમત્તદન્તિનોરિતિ વિશ્વઃ॥ 8-54-13 સહૈવ યુગપત્॥ 8-54-15 સ્ખલિતાન્તરઃ મધ્યેસ્ખલતિત્યર્થઃ॥ 8-54-16 ઇન્દ્રાવરજં કૃષ્ણમ્॥ 8-54-19 અસ્તાત્ અત્વાચલાત્॥ 8-54-21 તૌ દણ્ડધારતદ્ભ્રાત્રોર્દ્વિપૌ યથા સાધ્યક્ષૌ કૃત્તૌ છિન્નૌ તથા તેપિ કૃતાઃ॥ 8-54-54 ચતુઃપઞ્ચાશોઽધ્યાયઃ॥





કર્ણપર્વ - અધ્યાય 055

॥ શ્રીઃ ॥

8.55. અધ્યાયઃ 055 

Mahabharata - Karna Parva - Chapter Topics

અર્જુનેન સંશપ્તકાનાં વધઃ॥ 1 ॥

Mahabharata - Karna Parva - Chapter Text

8-55-0 (57733) 
સઞ્જય ઉવાચ। 8-55-0x (4975) 
પ્રત્યેત્યાથ પુનર્જિષ્ણુર્જિત્વા સંશપ્તકાન્બભૌ।
વક્રાનુવક્રગમનાદઙ્ગારક ઇવ ગ્રહઃ॥ 8-55-1 (57734) 
પાર્થબાણહતા રાજન્નરાશ્વરથકુઞ્જરાઃ।
વિચેલુર્બભ્રમુર્નેશુઃ પેતુર્મમ્લુશ્ચ ભારત॥ 8-55-2 (57735) 
ધુર્યાન્ધુર્યેતરાન્સૂતાન્ધ્વજાંશ્ચપાસિસાયકાન્।
પાણીન્પાણિગતાઞ્શસ્ત્રાન્બાહૂનપિ શિરાંસિ ચ॥ 8-55-3 (57736) 
ભલ્લૈઃ ક્ષુરૈરર્ધચન્દ્રૈર્વત્સદન્તૈશ્ચ પાણ્ડવઃ।
ચિચ્છેદામિત્રવીરાણાં સમરે પ્રતિયુધ્યતામ્॥ 8-55-4 (57737) 
તં પ્રવીરાસ્ત્વદીયાનાં નર્દમાનાઽભિદુદ્રુવુઃ।
વાસિતાર્થે યુયુત્સન્તો વૃષભા વૃષભં યથા। 
નિપતન્ત્યર્જુનં શૂરાઃ શતશોઽથ સહસ્રશઃ॥  8-55-5 (57738) 
તેષાં તસ્ય ચ તદ્યુદ્ધમભવદ્રોમહર્ષણમ્।
ત્રૈલોક્યવિજયે યાદૃગ્દૈત્યાનાં સહ વજ્રિણા॥ 8-55-6 (57739) 
તમવિધ્યત્ત્રિભિર્બાણૈર્દન્દશૂકૈરિવાહિભિઃ।
ઉગ્રાયુધસ્ય તસ્યાશુ શિરઃ કાયાદપાહરત્॥ 8-55-7 (57740) 
તેઽર્જુનં સર્વતઃ ક્રુદ્ધા નાનાશસ્ત્રૈરવીવૃષન્।
મરુદ્ભિઃ પ્રેરિતા મેઘા હિમવન્તમિવોષ્ણગે॥ 8-55-8 (57741) 
અસ્ત્રૈરસ્ત્રાણિં સંવાર્ય દ્વિષતાં સર્વતોઽર્જુનઃ।
સમ્યગસ્તૈઃ શરૈઃ સર્વાનહિતાનહનદ્બહૂન્॥ 8-55-9 (57742) 
છિન્નત્રિવેણુજઙ્ઘેષાન્હતાશ્વાન્હતસારથીન્।
વિસ્રસ્તહસ્તતૂણીરાન્વિચક્રથકેતનાન્॥ 8-55-10 (57743) 
સઞ્છિન્નરશ્મિયોક્ત્રાક્ષાન્વ્યનુકર્ષયુગાન્રથાન્।
વિધ્વસ્તસર્વસન્નાહાન્બાણૈશ્ચક્રેઽર્જુનસ્ત્વરન્॥ 8-55-11 (57744) 
તે રથાસ્તત્ર વિધ્વસ્તાઃ પરાર્દ્વ્યા ભાન્ત્યનેકશઃ।
ધનિનામિવ વેશ્માનિ હતાન્યગ્ન્યનિલામ્બુભિઃ॥ 8-55-12 (57745) 
દ્વિપાઃ સમ્ભિન્નમર્માણો વજ્રાશનિસમૈઃ શરૈઃ।
પેતુર્ગિર્યગ્રવેશ્માનિ વજ્રવાતાગ્નિભિર્યથા॥ 8-55-13 (57746) 
અનેકૈશ્ચ શિલાધૌતૈર્વજ્રાનલવિષોપમૈઃ।
શરૈર્નિજઘ્નિવાન્પાર્થો મહેન્દ્ર ઇવ દાનવાન્॥ 8-55-14 (57747) 
સારોહાસ્તુરગાઃ પેતુર્બહવોઽર્જુનતાડિતાઃ।
નિર્જિહ્વાન્ત્રાઃ ક્ષિતૌ ક્ષીણા રુધિરાર્દ્રાઃ સુદુર્દૃશઃ॥ 8-55-15 (57748) 
નરાશ્વનાગા નારાચૈઃ સંસ્યૂતાઃ સવ્યસાચિના।
બભ્રમુશ્ચસ્ખલુઃ પેતુર્નેદુર્મમ્લુશ્ચ મારિષ॥ 8-55-16 (57749) 
મહાર્હવર્માભરણા નાનારૂપામ્બરાયુધાઃ।
સરથાશ્વદ્વિપા વીરા હતાઃ પાર્થેન શેરતે॥ 8-55-17 (57750) 
નિર્ભયાઃ પુણ્યકર્માણો વિશિષ્ટાભિજનશ્રુતાઃ।
ગતાઃ શરીરૈર્વસુધામૂર્જિતૈઃ કર્મભિર્દિવમ્॥ 8-55-18 (57751) 
અથાર્જુનરથં વીરાસ્ત્વદીયાઃ સમભિદ્રવન્।
નાનાજનપદાધ્યક્ષાઃ સગણા જાતમન્યવઃ॥ 8-55-19 (57752) 
ઉહ્યમના રથાશ્વેભૈઃ પત્તયશ્ચ જિઘાંસવઃ।
સમભ્યધાવન્નસ્યન્તો વિવિધં ક્ષિપ્રમાયુધમ્॥ 8-55-20 (57753) 
તદાયુધમહાવર્ષં ક્ષિપ્તં યોધમહામ્બુદૈઃ।
વ્યધમન્નિશિતૈર્બાણૈઃ ક્ષિપ્રમર્જુનમારુતઃ॥ 8-55-21 (57754) 
સાશ્વપત્તિદ્વિપરથં મહાશસ્ત્રૌઘસમ્પ્લવમ્॥
સહસા સન્તિતીર્ષન્તં પાર્થં શસ્ત્રાસ્ત્રસેતુના॥ 8-55-22 (57755) 
અથાબ્રવીદ્વાસુદેવઃ પાર્થ કિં ક્રીડસેઽનઘ।
સંશપ્તકાન્પ્રમથ્યૈનાંસ્તતઃ કર્ણવધે ત્વર॥ 8-55-23 (57756) 
તથેત્યુક્ત્વાઽર્જુનઃ કૃષ્ણં શિષ્ટાન્સંશપ્તકાંસ્તદા।
ક્ષપયિષ્યંસ્તદા બાણૈર્દૈત્યાનિન્દ્ર ઇવાવધીત્॥ 8-55-24 (57757) 
આદદત્સન્દધન્નેષૃન્દૃષ્ટઃ કૈશ્ચિદ્રણેઽર્જુનઃ।
વિમુઞ્ચન્વા શરાઞ્શીઘ્રં દૃશ્યન્તે વૈ નરા હતાઃ॥ 8-55-25 (57758) 
આશ્ચર્યમિતિ ગોવિન્દો બ્રુવન્નશ્વાનચોદયત્।
હંસાંશુગૌરાસ્તે સેનાં હંસાઃ સર ઇવાવિશન્॥ 8-55-26 (57759) 
તતઃ સઙ્ગ્રામભૂમિં તાં વર્તમાને જનક્ષયે।
અવેક્ષમાણો ગોવિન્દઃ સવ્યસાચિનમબ્રવીત્॥ 8-55-27 (57760) 
એષ પાર્થ મહારૌદ્રો વર્તતે ભરતક્ષયઃ।
પૃથિવ્યાં પાર્થિવાનાં વૈ દુર્યોધનકૃતે મહાન્॥ 8-55-28 (57761) 
પશ્ય ભારત ચાપાનિ રુક્મપૃષ્ઠાનિ ધન્વિનામ્।
હતાનામપવિદ્ધાનિ કલાપાનિષુધીંસ્તથા॥ 8-55-29 (57762) 
જાતરૂપમયૈઃ પુઙ્ખૈઃ શરાંશ્ચ નતપર્વણઃ।
તૈલધૌતાંશ્ચ નારાચાન્નિર્મુક્તાનિવ પન્નગાન્॥ 8-55-30 (57763) 
આકીર્ણાંસ્તોમરાન્વાહાંશ્છત્રાન્હેમવિભૂષિતાન્।
ચર્માણિ ચાપવિદ્ધાનિ રુક્મપૃષ્ઠાનિ ભારત॥ 8-55-31 (57764) 
સુવર્ણવિકૃતાન્પ્રાસાઞ્શક્તીઃ કનકભૂષિતાઃ।
જામ્બૂનદમયૈઃ પટ્ટૈર્બદ્ધાશ્ચ વિપુલા ગદાઃ॥ 8-55-32 (57765) 
જાતરૂપમયીશ્ચર્ષ્ટીઃ પટ્ટસાન્હેમભૂષિતાન્।
દણ્ડૈઃ કનકચિત્રૈશ્ચ વિપ્રવિદ્ધાન્પરશ્વથાન્॥ 8-55-33 (57766) 
પરિઘાન્ભિણ્ડિપાલાંશ્ચ ભુશુણ્ડીઃ કણપાનપિ।
અયસ્કુન્તાંશ્ચ પતિતાન્મુસલાનિ ગુરૂણિ ચ॥ 8-55-34 (57767) 
નાનાવિધાનિ શસ્ત્રાણિ પ્રગૃહ્ય જયગૃદ્ધિનઃ।
જીવન્ત ઇવ દૃશ્યન્તે ગતસત્વાસ્તરસ્વિનઃ॥ 8-55-35 (57768) 
ગદાવિમથિતૈર્ગાત્રૈર્મુસલૈર્ભિન્નમસ્તકાન્।
ગજવાજિરથૈઃ ક્ષુણ્ણાન્પશ્ય યોધાન્સહસ્રશઃ॥ 8-55-36 (57769) 
મનુષ્યગજવાજીનાં શરશક્ત્યૃષ્ટિતોમરૈઃ।
નિસ્ત્રિંશૈઃ પટ્ટસૈઃ પ્રાસૈર્નખરૈર્લગુડૈરપિ॥ 8-55-37 (57770) 
શરીરૈર્બહુઘા છિન્નૈઃ શોણિતૌઘપરિપ્લુતૈઃ।
ગતાસુભિરમિત્રઘ્ન સંવૃતા રણભૂમયઃ॥ 8-55-38 (57771) 
બાહુભિશ્ચન્દનાદિગ્ધૈઃ સાઙ્ગદૈઃ શુભભૂષણૈઃ।
સતલત્રૈઃ સકેયૂરૈર્ભાતિ ભારત મેદિની॥ 8-55-39 (57772) 
સાઙ્ગુલિત્રૈર્ભુજાગ્રૈશ્ચ વિપ્રવિદ્વૈરલઙ્કૃતૈઃ।
હસ્તિહસ્તોપમૈશ્છિન્નૈરૂરુભિશ્ચ તરસ્વિનામ્॥ 8-55-40 (57773) 
બદ્ધચૂડામણિવરૈઃ શિરોભિશ્ચ સકુણ્ડલૈઃ।
`નિકૃત્તૈર્વૃષભાક્ષાણાં શરીરૈશ્ચાપિ સઙ્ઘશઃ॥ 8-55-41 (57774) 
ગજવાજિમનુષ્યાણાં શરશક્ત્યૃષ્ટિતોમરૈઃ।
કબન્ધૈઃ શોણિતાદિગ્ધૈશ્છિન્નગાત્રશિરોધરૈઃ। 
ભૂર્ભાતિ ભરતશ્રેષ્ઠ શાન્તાગ્નિભિરિવાધ્વરે'॥  8-55-42 (57775) 
રથાંશ્ચ બહુધા ભગ્નાન્હેમકિઙ્કિણિનઃ શુભાન્।
અશ્વાંશ્ચ બુહધા પશ્ય શોણિતેન પરિપ્લુતાન્॥ 8-55-43 (57776) 
અનુકર્ષાનુપાસઙ્ગાન્પતાકા વિવિધાન્ધ્વજાન્।
યોધાનાં ચ મહાશઙ્ખાન્પાણ્ડુરાંશ્ચ પ્રકીર્ણકાન્। 
નિરસ્તજિહ્વાન્માતઙ્ગાઞ્શયાનાન્પર્વતોપમાન્॥  8-55-44 (57777) 
વૈજયન્તીર્વિચિત્રાશ્ચ હતાંશ્ચ ગજયોધિનઃ।
વારણાનાં પરિસ્તોમાન્સંયુક્તાનેકકમ્બલાન્॥ 8-55-45 (57778) 
વિપાટિતવિચિત્રાશ્ચ રૂપચિત્રાઃ કુથાસ્તથા।
ભિન્નાશ્ચ બહુધા ઘણ્ટાઃ પતદ્ભિશ્ચૂર્ણિતા ગજૈઃ॥ 8-55-46 (57779) 
વૈદૂર્યમણિદણ્ડાંશ્ચ પતિતાંશ્ચાઙ્કુશાન્ભુવિ।
અશ્વાનાં ચ યુગાપીડાન્રત્નચિત્રાનુરશ્છદાન્॥ 8-55-47 (57780) 
વિદ્ધાઃ સાદિધ્વજાગ્રેષુ સુવર્ણવિકૃતાઃ કુથાઃ।
વિચિત્રાન્મણિચિત્રાંશ્ચ જાતરૂપપરિષ્કૃતાન્॥ 8-55-48 (57781) 
અશ્વાસ્તરપરિસ્તોમાન્રાઙ્કવાન્પતિતાન્ભુવિ।
ચૂડામણીન્નરેન્દ્રાણાં વિચિત્રાઃ કાઞ્ચનસ્રજઃ। 
છત્રાણિ ચાપવિદ્ધાનિ ચામરવ્યજનાનિ ચ॥  8-55-49 (57782) 
ચન્દ્રનક્ષત્રભાસૈશ્ચ વદનૈશ્ચારુકુણ્ડલૈઃ।
ક્લૃપ્તશ્મશ્રુભિરત્યર્થં વીરાણાં સમલઙ્કૃતૈઃ। 
વદનૈઃ પશ્ય સઞ્છન્નાં મહીં શોણિતકર્દમામ્॥  8-55-50 (57783) 
સજીવાંશ્ચ નરાન્પશ્ય કૂજમાનાન્સમન્તતઃ।
ઉપાસ્યમાનાંશ્ચ બહૂન્ન્યસ્તશસ્ત્રૈશ્ચ ભૂપતે। 
જ્ઞાતિભિશ્ચ જલક્લિન્નાન્રોદમાનૈર્મુહુર્મુહુઃ॥  8-55-51 (57784) 
ઉત્ક્રાન્તાનપરાન્યોધાઞ્છાદયિત્વા તરસ્વિનઃ।
પુનર્યુદ્ધાય ગચ્છન્તિ જયે લુબ્ધાઃ પ્રમન્યવઃ॥ 8-55-52 (57785) 
અપરે તત્રતત્રૈવ પરિધાવન્તિ માનવાઃ।
સન્નિવૃત્તાશ્ચ તે શૂરા દૃષ્ટા ચૈતાન્વિચેતસઃ॥ 8-55-53 (57786) 
જલં ત્યક્ત્વા પ્રધાવન્તિ ક્રોશમાનાઃ પરસ્પરમ્।
જલં પીત્વા મૃતાન્પશ્ય પિબતોઽન્યાંશ્ચ ભારત॥ 8-55-54 (57787) 
પરિષ્વજ્ય પ્રિયાનન્યે બાન્ધવાન્બન્ધુવત્સલાઃ।
વિસંજ્ઞાન્સમરે યોધાંસ્તત્રતત્ર મહારણે॥ 8-55-55 (57788) 
પશ્યાપરાન્નરશ્રેષ્ઠ સન્દષ્ટોષ્ઠપુટાન્પુનઃ।
ભૃકુટીકુટિલૈર્વક્ત્રૈઃ પ્રેક્ષમાણાન્મહારણમ્॥ 8-55-56 (57789) 
એતત્તવૈવાનુરૂપં કર્માર્જુન મહાહવે।
દિવિ વા દેવરાજસ્ય ત્વયા યત્કૃતમાહવે॥ 8-55-57 (57790) 
સઞ્જય ઉવાચ। 8-55-58x (4976) 
એવં તાં દર્શયન્કૃષ્ણો યુદ્ધભૂમિં કિરીટિને।
ગચ્છન્નેવાશૃણોચ્છબ્દં દુર્યોધનબલે મહત્॥ 8-55-58 (57791) 
શઙ્ખદુન્દુભિનિર્ઘોષં ભેરીપણવનિઃસ્વનમ્।
રથાશ્વનરનાગાનાં પાદશબ્દાંશ્ચ દારુણાન્॥ 8-55-59 (57792) 
પ્રવિશ્ય તદ્બલં કૃષ્ણસ્તુરગૈર્વાતવેગિતૈઃ।
પાણ્ડ્યેનાભ્યર્દિતં સૈન્યં ત્વદીયં વીક્ષ્ય વિસ્મિતઃ॥ 8-55-60 (57793) 
સ હિ નાનાવિધૈર્બાણૈરિષ્વસ્ત્રપ્રવરો યુધિ।
ન્યહનદ્દ્વિષતાં પૂગાન્ગતાસૂનન્તકો યથા॥ 8-55-61 (57794) 
ગજવાજિમનુષ્યાણાં શરીરાણિ શિતૈઃ શરૈઃ।
ભિત્ત્વા પ્રહરતાં શ્રેષ્ઠો વિદેહાસૂનપાતયત્॥ 8-55-62 (57795) 
શત્રુપ્રવીરૈરસ્ત્રાણિ નાનાશસ્ત્રાણિ સાયકૈઃ।
છિત્ત્વા તાનવધીચ્છત્રૂન્પાણ્ડ્યઃ શક્ર ઇવાસુરાન્॥ ॥ 8-55-63 (57796) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે પઞ્ચપઞ્ચાશોઽધ્યાયઃ॥ 55 ॥

Mahabharata - Karna Parva - Chapter Footnotes

8-55-3 ધુર્યાન્ શ્રેષ્ઠાન્। ધુર્યગતાનિતિ પાઠે વાહાન્॥ 8-55-5 વાસિતાર્થે સ્ત્રીનિમિત્તમ્॥ 8-55-7 દન્દશૂકૈઃ દંશનશીલૈઃ। અપાહરદર્જુન ઇતિ શેષઃ॥ 8-55-8 ઉષ્ણગે ગ્રીષ્મે ગતે સતિ પ્રાવૃષીત્યર્થઃ। ઉષ્ણે ગ્રીધ્મો ગતોઽતીતો યત્ર સ ઉષ્ણગઃ કાલવિશેષ ઇતિ વિગ્રહઃ॥ 8-55-9 અસ્તૈઃ ક્ષિપ્તૈઃ॥ 8-55-11 અનુકર્ષઃ રથાધસ્થં દારુ॥ 8-55-15 નિર્જિહ્વાન્ત્રાઃ નિર્ગતાઃ જિહ્વાઃ અન્ત્રાણિ ચ યેષાં તે॥ 8-55-29 કલાપાન્ અલઙ્કારાન્॥ 8-55-31 આકીર્ણાન્ સર્વતોવિક્ષિપ્તાન્॥ 8-55-37 વાજીનાં શરીરૈરિતિ સમ્બન્ધઃ। દૈર્ધ્યમાર્ષમ્॥ 8-55-55 પઞ્ચપઞ્ચાશોઽધ્યાયઃ॥ 55 ॥





કર્ણપર્વ - અધ્યાય 056

॥ શ્રીઃ ॥

8.56. અધ્યાયઃ 056 

Mahabharata - Karna Parva - Chapter Topics

અશ્વત્થામ્ના પાણ્ડ્યવધઃ॥ 1 ॥

Mahabharata - Karna Parva - Chapter Text

8-56-0 (57797) 
ધૃતરાષ્ટ્ર ઉવાચ। 8-56-0x (4977) 
પ્રોક્તસ્ત્વયા પૂર્વમેવ પ્રવીરો લોકવિશ્રુતઃ।
ન ત્વસ્ય કર્મ સઙ્ગ્રામે ત્વયા સઞ્જય કીર્તિતમ્॥ 8-56-1 (57798) 
તસ્ય વિસ્તરશો બ્રૂહિ પ્રવીરસ્યાદ્ય વિક્રમમ્।
શિક્ષાં પ્રભાવં વીર્યં ચ પ્રમાણં દર્પમેવ ચ॥ 8-56-2 (57799) 
સઞ્જય ઉવાચ। 8-56-3x (4978) 
ભીષ્મદ્રોણકૃપદ્રૌણિકર્ણાર્જુનજનાર્દનાન્।
સમાપ્તવિદ્યાન્ધનુષિ શ્રેષ્ઠાન્યાન્સપ્ત મન્યસે॥ 8-56-3 (57800) 
યો હ્યાક્ષિપતિ વીર્યેણ સર્વાનેતાન્મહારથાન્।
ન મેને ચાત્મના તુલ્યં કઞ્ચિદેવ નરેશ્વરમ્॥ 8-56-4 (57801) 
તુલ્યતાંદ્રોણભીષ્માભ્યામાત્મનો યો ન મૃષ્યતે।
વાસુદેવાર્જુનાભ્યાં ચ ન્યૂનતાં નૈચ્છતાત્મનિ॥ 8-56-5 (57802) 
સ પાણ્ડ્યોઽર્થપતિશ્રેષ્ઠઃ સર્વશસ્ત્રભૃતાં વરઃ।
કર્ણસ્યાનીકમહનત્પાશહસ્ત ઇવાન્તકઃ॥ 8-56-6 (57803) 
તદુદીર્ણરથાશ્વેભં પત્તિપ્રવરસઙ્કુલમ્।
કુલાલચક્રવદ્ધાન્તં પાણ્ડ્યેનાભ્યાહતં બલાત્॥ 8-56-7 (57804) 
વ્યશ્વસૂતધ્વજરથાન્વિપ્રયુક્તયુગાન્રથાન્।
સમ્યગસ્તૈઃ શરૈઃ પાણ્ડ્યો વાયુર્મેઘાનિવાક્ષિપત્॥ 8-56-8 (57805) 
દ્વિરદાન્પ્રવરારોહાન્વિપતાકાયુધધ્વજાન્।
સ પાદરક્ષાનહનદ્વજ્રેણાદ્રીનિવાદ્રિહા॥ 8-56-9 (57806) 
સ શક્તિપ્રાસતૂણીરાનશ્વારોહાન્હયાનપિ।
પુલિન્દખસબાહ્લીકનિષાદાન્ધ્રકકુન્તલાન્॥ 8-56-10 (57807) 
દાક્ષિણાત્યાંશ્ચ ભોજાંશ્ચ શૂરાન્સઙ્ગ્રામકર્કશાન્।
વિશસ્ત્રકવચાન્બાણૈઃ કૃત્વા પાણ્ડ્યોઽકરોદ્વ્યસૂન્॥ 8-56-11 (57808) 
ચતુરઙ્ગં બલં બાણૈર્નિઘ્નન્તં પાણ્ડયમાહવે।
દૃષ્ટ્વા દ્રૌણિરસમ્ભ્રાન્તમસમ્ભ્રાન્તસ્તતોઽભ્યયાત્॥ 8-56-12 (57809) 
આભાષ્ય ચૈનં મધુરમભીતં તમભીતવત્।
પ્રાહ પ્રહરતાં શ્રેષ્ઠઃ સ્મિતપૂર્વં સમાહ્વયત્॥ 8-56-13 (57810) 
રાજન્કમલપત્રાક્ષ પ્રધાનાયુધવાહન।
વજ્રસંહનનપ્રખ્ય પ્રખ્યાતબલપૌરુષ॥ 8-56-14 (57811) 
મુષ્ટિક્લિષ્ટાઙ્ગુલિભ્યાં ચ વ્યાયતાભ્યાં મહદ્ધનુઃ।
દોર્ભ્યાં વિસ્ફારયન્ભાસિ મહાજલદવદ્ભૃશમ્॥ 8-56-15 (57812) 
શરવર્ષૈર્મહાવેગૈરમિત્રાનભિવર્ષતઃ।
મદન્યં નાનુપશ્યામિ પ્રતિવીરં તવાહવે॥ 8-56-16 (57813) 
રથદ્વિરદપત્ત્યશ્વાનેકઃ પ્રમથસે બહૂન્।
મૃગસઙ્ઘાનિવારણ્યે વિભીર્ભીમબલો હરિઃ॥ 8-56-17 (57814) 
મહતા રથઘોષેણ દિવં ભૂમિં ચ નાદયન્।
વર્ષાન્તે સસ્યાં સૂર્યો ભાભિરાદીપયન્નિવ॥ 8-56-18 (57815) 
સંસ્પૃશાનઃ શરૈઃ પૂર્ણૌ તૂણી ચાશીવિષોપમૈઃ।
મયૈવૈકેન યુધ્યસ્વ ત્ર્યમ્બકેનાન્ધકો યથા॥ 8-56-19 (57816) 
એવમુક્તસ્તથેત્યુક્ત્વા પ્રમથ્યૈનં સ પાર્થિવઃ।
કર્ણિના દ્રોણતનયં વિવ્યાધ મલયધ્વજઃ॥ 8-56-20 (57817) 
મર્મભેદિભિરત્યુગ્રૈર્બાણૈરગ્નિશિખોપમૈઃ।
મર્મસ્વભ્યહનદ્દ્રૌણિઃ પાણ્ડ્યમાચાર્યનન્દનઃ॥ 8-56-21 (57818) 
તતોઽપરાન્નવાંસ્તૂર્ણં નારાચાન્કઙ્કવાસસઃ।
ગત્યા દશમ્યા સંયુક્તાનશ્વત્થામાઽપ્યવાસૃજત્॥ 8-56-22 (57819) 
તાનચ્છિનત્તદા પાણ્ડ્યશ્ચતુર્ભિરપરૈઃ શરૈઃ।
ચતુરોઽભ્યાહનચ્ચાશ્વાનાશુ તે વ્યસવોઽભવન્॥ 8-56-23 (57820) 
અથ દ્રોણસુતસ્યેષૂંસ્તાઞ્છિત્ત્વા નિશિતૈઃ શરૈઃ।
ધનુર્જ્યાં વિતતાં પાણ્ડ્યશ્ચિચ્છેદાદિત્યતેજસઃ॥ 8-56-24 (57821) 
દિવ્યં ધનુરથાધિજ્યં કૃત્વા દ્રૌણિરમિત્રહા।
પ્રેક્ષ્ય ચાશુ રથે યુક્તાન્નરૈરન્યાન્હયોત્તમાન્॥ 8-56-25 (57822) 
તતઃ શરસહસ્રાણિ પ્રેષયામાસ વૈ દ્વિજઃ।
ઇષુસમ્બાધમાકાશમકરોદ્દિશ એવ ચ॥ 8-56-26 (57823) 
તતસ્તાનસ્યતઃ સર્વાન્દ્રૌણેર્બાણાન્મહાત્મનઃ।
જાનાનોપ્યક્ષયાન્પાણ્ડ્યો શાતયત્પુરુષર્ષભઃ॥ 8-56-27 (57824) 
પ્રયુક્તાંસ્તાન્પ્રયત્નેન છિત્ત્વા દ્રૌણેરિષૂનરિઃ।
ચક્રરક્ષૌ રણે તસ્ય પ્રાણુદન્નિશિતૈઃ શરૈઃ॥ 8-56-28 (57825) 
અથ તલ્લાઘવં દૃષ્ટ્વા મણ્ડલીકૃતકાર્મુકઃ।
પ્રાસ્યદ્દ્રોણસુતો બાણાન્વૃષ્ટિં પૂષાનુજો યથા॥ 8-56-29 (57826) 
અષ્ટાવષ્ટગવાન્યૂહુઃ શકટાનિ યદાયુધમ્।
અહ્નસ્તદષ્ટભાગેન દ્રૌણિશ્ચિક્ષેપ મારિષ॥ 8-56-30 (57827) 
તમન્તકમિવ ક્રુદ્ધમન્તકાલાન્તકોપમમ્।
યે યે દદૃશિરે રૂપં વિસંજ્ઞાઃ પ્રાયશોઽભવન્॥ 8-56-31 (57828) 
આચાર્યપુત્રસ્તાં સેનાં બાણવૃષ્ટ્યા વ્યવીવૃષત્।
પર્જન્ય ઇવ ઘર્માન્તે વૃષ્ટ્યા સાદ્રિદ્રુમાં મહિમ્॥ 8-56-32 (57829) 
દ્રૌણિપર્જન્યમુક્તાં તાં બાણવૃષ્ટિં સુદુઃસહામ્।
વાયવ્યાસ્ત્રેણ સ ક્ષિપ્રં વિદ્ધ્વા પાણ્ડ્યાતિલોઽનદત્॥ 8-56-33 (57830) 
તસ્ય નાનદતઃ કેતું ચન્દનાગુરુરૂષિતમ્।
મલયપ્રતિમં દ્રૌણિશ્છિત્ત્વાશ્વાંશ્ચતુરોઽહનત્॥ 8-56-34 (57831) 
સૂતમેકેષુણા હત્વા મહાજલદનિઃસ્વનમ્।
ધનુશ્છિત્ત્વાઽર્ધચન્દ્રેણ તિલશો વ્યધમદ્રથમ્॥ 8-56-35 (57832) 
અસ્ત્રૈરસ્ત્રાણિ સંવાર્ય છિત્ત્વા સર્વાયુધાનિ ચ।
પ્રાપ્તમપ્યહિતં દ્રૌણિર્નાહનદ્યુદ્ધતૃષ્ણયા॥ 8-56-36 (57833) 
હતેશ્વરો દન્તિવરઃ સુકલ્પિત--
સત્વરાભિસૃષ્ટઃ પ્રતિશબ્દગો બલી। 
તમાદ્રવદ્દ્રૌણિશરાહતસ્ત્વરન્
જવેન કૃત્વા પ્રતિહસ્તિગર્જિતમ્॥  8-56-37 (57834) 
તં વારણં વારણયુદ્ધકોવિદો
દ્વિપોત્તમં પર્વતસાનુસન્નિભમ્। 
સમ્ભ્યતિષ્ઠન્મલયધ્વજસ્ત્વર--
ન્યથાઽદ્રિશૃઙ્ગં હરિરુન્નદંસ્તથા॥  8-56-38 (57835) 
સ તોમરં ભાસ્કરરશ્મિવર્ચસં
બલાસ્ત્રસર્ગોત્તમયત્નમન્યુભિઃ। 
સસર્જ શીઘ્રં પરિપીડયન્ગજં
ગુરોઃ સુતાય દ્રવિડેશ્વરો નદન્॥  8-56-39 (57836) 
મણિપ્રવેકોત્તમવજ્રહાટકૈ--
રલઙ્કૃતં ચાંશુકમાલ્યમૌક્તિકૈઃ। 
હતો મયાસીત્યસકૃન્મુદા નદ--
ન્પરાભિનદ્દ્રૌણિવરાઙ્ગભૂષણમ્॥  8-56-40 (57837) 
તદર્કચન્દ્રગ્રહપાવકત્વિષં
ભૃશાભિઘાતાત્પતિતં વિઘૂર્ણિતમ્। 
મહેન્દ્રવજ્રાભિહતં મહાસ્વનં
યથાઽદ્રિશૃઙ્ગં ભરણીતલે તથા॥  8-56-41 (57838) 
તતઃ પ્રજજ્વાલ પરેણ મન્યુના'
પાદાહતો નાગપતિર્યથા તથા। 
સમાદદે ચાન્તકદણ્ડસન્નિભા--
નિષૂનમિત્રાન્તકરાંશ્ચતુર્દશ॥  8-56-42 (57839) 
દ્વિપસ્ય પાદાગ્રકરાન્સ પઞ્ચભિ--
ર્નૃપસ્ય બાહૂ ચ શિરોઽથ ચ ત્રિભિઃ। 
જઘાન પડ્ભિઃ પડૃતૂપમત્વિષઃ
સ પાણ્ડ્યરાજાનુચરાન્મહારથાન્॥  8-56-43 (57840) 
સુદીર્ઘવૃત્તૌ વરચન્દનોક્ષિતૌ
સુવર્ણમુક્તામણિવજ્રભૂષણૌ। 
ભુજૌ ધરાયાં પતિતૌ નૃપસ્ય તૌ
વિચેષ્ટતુસ્તાર્ક્ષ્યહતાવિવોરગૌ॥  8-56-44 (57841) 
શિરશ્ચ તત્પૂર્ણશશિપ્રભાનનં
સરોષતામ્રાયતનેત્રમુન્નસમ્। 
ક્ષિતાવપિ ભ્રાજતિ તત્સકુણ્ડલં
વિશાખયોર્મધ્યગતઃ શશી યથા॥  8-56-45 (57842) 
[સ તુ દ્વિપઃ પઞ્ચભિરુત્તમેષુભિઃ
કૃતઃ ષડંશશ્ચતુરો નૃપસ્ત્રિભિઃ। 
કૃતો દશાંશઃ કુશલેન યુધ્યતા
યથા હવિસ્તદ્દશ દૈવતં તથા॥  8-56-46 (57843) 
સ પાદશો રાક્ષસભોજનાન્બહૂન્
પ્રદાય પાણ્ડ્યોઽશ્વમનુષ્યકુઞ્જરાન્। 
સ્વધામિવાપ્ય જ્વલનઃ પિતૃપ્રિય--
સ્તતઃ પ્રશાન્તઃ સલિલપ્રવાહતઃ]॥  8-56-47 (57844) 
સમાપ્તવિદ્યં તુ ગુરોઃ સુતં નૃપઃ
સમાપ્તકર્માણમુપેત્ય તે સુતઃ। 
સુહૃદ્વૃતોઽત્યર્થમપૂજયન્મુદા
જિતે બલૌ વિષ્ણુમિવામરેશ્વરઃ॥ ॥  8-56-48 (57845) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ષટ્પઞ્ચાશોઽધ્યાયઃ॥ 56 ॥

Mahabharata - Karna Parva - Chapter Footnotes

8-56-10 પાણ્ડ્યઃ વ્યસૂનકરોદિતિ દ્વયોઃ સમ્બન્ધઃ॥ 8-56-13 અનુસ્મૃત્ય હ્યાભીતવત્ ઇતિ ખ.પાઠઃ। અનુસૃત્ય હિ ભીતવત્ ઇતિ ક.ઙ.પાઠઃ॥ 8-56-16 વર્ષતઃ મત્ મત્તઃ॥ 8-56-17 પ્રમથસે પ્રમથ્નાસિ॥ 8-56-20 મલયવત્ કૃત્રિમો ધ્વજો યસ્ય। મલયધ્વજ ઇતિ પ્રવીરસ્યૈવ નામાન્તરં વા॥ 8-56-22 ગત્યા દશમ્યા। ઉન્મુખ્યભિમુખી તિર્યઙ્ મન્દા ગોમૂત્રિકા ધ્રુવા। સ્ખલિત યમકાક્રાન્તા ક્રુષ્ટેતીષુગતીર્વિદુઃ। દશમીગતિસ્તુ શિરસા સહ દૂરપાતિની અતિકુષ્ટાનામ। તયા ગત્યા॥ 8-56-29 પૂષાનુજઃ પર્જન્યઃ॥ 8-56-30 અષ્ટવૃષભવાહ્યાનિ અષ્ટૌ શકટાનિ યાદયુધસમ્ભારં ઊહુઃ વહન્તિ તત્સર્વં અહ્નોઽષ્ટમભાગેન યામાર્ધેન ક્ષીણગિત્યર્થઃ॥ 8-56-37 હતેશ્વરો યઃ કશ્ચિત્ તં પાણ્ડ્યમ્॥ 8-56-38 મલયધ્વજઃ પાપ્ડસ્તં યદૃચ્છયાગતં વારણં સમભ્યતિષ્ઠત્॥ 8-56-39 બલેન અસ્ત્રસર્ગે ય ઉત્તમો યત્નસ્તેન મન્યુના ચ તૈઃ। પરિપીડયન્ અઙ્કુશેન કોપયન્॥ 8-56-40 દ્રૌણેઃ વરાઙ્ગભૂષ કિરિટમ્॥ 8-56-42 ઇષૂન્ સમાદદે દ્રૌણિરિતિ શેષઃ॥ 8-56-46 ચતુરઃ ચતુરંશઃ। એવં સ ગજો દશધાભક્તો યથા દશહવિષ્કાયામિષ્ટૌ પિષ્ટપિણ્ડો દશધા ક્રિયતે તથેત્યર્થઃ॥ 8-56-47 પાણ્ડ્યોઽશ્વાદીન્ પાદશઃ પ્રદાય ખણ્ડયિત્વા પ્રશાન્તઃ દ્રૌણિબાણૈરિતિ શેષઃ। યથા સ્વધાં પ્રેતશરીરરૂપં હવિઃ પ્રાપ્ય પિતૃપ્રિયો જ્વલનઃ શ્મશાનાગ્નિઃ જલેન શામ્યતિ તદ્વદિત્યર્થઃ॥ 8-56-48 સમાપ્તવિદ્યં સમ્યગાપ્તવિદ્યમ્। સમાપ્તકર્માણં કૃતકૃત્યમ્॥ 8-56-56 ષટ્પઞ્ચાશોઽધ્યાયઃ॥





કર્ણપર્વ - અધ્યાય 057

॥ શ્રીઃ ॥

8.57. અધ્યાયઃ 057 

Mahabharata - Karna Parva - Chapter Topics

સઙ્કુલયુદ્ધમ્॥ 1 ॥

Mahabharata - Karna Parva - Chapter Text

8-57-0 (57846) 
દૃતરાષ્ટ્ર ઉવાચ। 8-57-0x (4979) 
પાણ્ડ્યે હતે કિમકરોદર્જુનો જયતાંવરઃ।
એકવીરેણ કર્ણેન દ્રાવિતે ચ યુધિષ્ઠિરે॥ 8-57-1 (57847) 
સમાપ્તવિદ્યો બલવાન્યુક્તો વીરશ્ચ પાણ્ડવઃ।
સર્વભૂતેષ્વનુજ્ઞાતઃ શઙ્કરેણ મહાત્મના॥ 8-57-2 (57848) 
તસ્માન્મહદ્ભયં તીવ્રમમિત્રઘ્નાદ્ધનઞ્જયાત્।
સ યત્તત્રાકરોત્પાર્થસ્તન્મમાચક્ષ્વ સઞ્જય॥ 8-57-3 (57849) 
સઞ્જય ઉવાચ। 8-57-4x (4980) 
હતે પાણ્ડ્યેઽર્જુનં કૃષ્ણસ્ત્વરન્નાહ વચો હિતમ્।
હતં પશ્ય સ્વરાજાનમપયાતાંશ્ચ પાણ્ડવાન્॥ 8-57-4 (57850) 
કર્ણં પશ્ય મહારઙ્ગે જ્વલન્તમિવ પાવકમ્।
અસૌ ભીમો મહેષ્વાસઃ પ્રતિવૃત્તો રણં પ્રતિ॥ 8-57-5 (57851) 
ત ઇમે નાનુવર્તન્તે ધૃષ્ટદ્યુમ્નપુરોગમાઃ।
પાઞ્ચાલાઃ સૃઞ્જયાશ્ચૈવ પાણ્ડવાનાં ચમૂમુખમ્॥ 8-57-6 (57852) 
`નિવૃત્તૈશ્ચ પુનઃ પાર્થૈર્ભગ્નં શત્રુબલં મહત્'।
કૌરવાન્દ્રવતો હ્યેષ કર્ણો વારયતે ભૃશમ્॥ 8-57-7 (57853) 
અન્તકપ્રતિમો વેગે શક્રતુલ્યપરાક્રમઃ।
અસૌ ગચ્છતિ કૌન્તેય દ્રૌણિઃ શસ્ત્રભૃતાં વરઃ॥ 8-57-8 (57854) 
તમેષ પ્રદ્રુતઃ સઙ્ખ્યે ધૃષ્ટદ્યુમ્નો મહારથઃ।
અશ્વત્થામ્ના હતાઃ સઙ્ખ્યે સર્વે કૌન્તેય સૃઞ્જયાઃ॥ 8-57-9 (57855) 
રથાશ્વનરનાગાનાં કૃતં ચ કદનં મહત્।
ઇત્યેતત્સર્વમાચષ્ટ વાસુદેવઃ કિરીટિને॥ 8-57-10 (57856) 
એતચ્છ્રુત્વા ચ દૃષ્ટ્વા ચ ભ્રાતૃણાં વ્યસનં મહત્।
વાહયાશ્વાન્હૃષીકેશ ક્ષિપ્રમિત્યાહ પાણ્ડવઃ॥ 8-57-11 (57857) 
તતઃ પ્રાયાદ્ધૃષીકેશો રથેનાપ્રતિમો યુધિ।
`તતો રેણુઃ સમભવત્પુનસ્તત્ર મહારણે॥ 8-57-12 (57858) 
તતો રાજન્મહાનાસીત્સઙ્ગામો રોમહર્ષણઃ।
સિંહનાદરવાશ્ચાત્ર પ્રાદુરાસન્સમાગમે। 
ઉભયોઃ સેનયો રાજન્મૃત્યું કૃત્વા નિવર્તનમ્॥  8-57-13 (57859) 
તતઃ હુનઃ સમાજગ્મુરભીતાઃ કુરુસૃઞ્જયાઃ।
યુધિષરમુખાઃ પાર્થા વૈકર્તનમુખા વયમ્॥ 8-57-14 (57860) 
તતઃ પ્રવવૃતે યૂદ્ધં ઘોરરૂપં વિશામ્પતે।
કર્ણસ્ય પાણ્ડવાનાં ચ યમરાષ્ટ્રવિવર્ધનમ્॥ 8-57-15 (57861) 
તસ્મિન્પ્રવૃત્તે સઙ્ગ્રામે તુમુલે રોમહર્ષણે।
સંશપ્તકેષુ વીરેષુ કિઞ્ચિચ્છેષેષુ ભારત॥ 8-57-16 (57862) 
ધૃષ્ટદ્યુમ્નો મહારાજ સહિતઃ સર્વરાજભિઃ।
કર્ણમેવાભિદુદ્રાવ પાણ્ડવાશ્ચ મહારથાઃ॥ 8-57-17 (57863) 
આગચ્છમાનાંસ્તાન્દૃષ્ટ્વા સઙ્ગ્રમે વિજયૈષિણઃ।
દધારૈકો રણે કાર્ણો જલૌઘાનિવ પર્વતઃ॥ 8-57-18 (57864) 
સમાસાદ્ય તુ તે કર્ણં વ્યશીર્યન્ત મહારથાઃ।
યથાઽચલં સમાસાદ્ય વાર્યોધાઃ સર્વતોદિશમ્॥ 8-57-19 (57865) 
તયોરાસીન્મહારાજ સઙ્ગ્રામો ઘોરદર્શનઃ।
પ્રવૃદ્ધયોર્મહારઙ્ગે બલિનોર્વિજિગીષતોઃ॥ 8-57-20 (57866) 
ધૃષ્ટદ્યુમ્નસ્તુ રાધેયં શરેણાનતપર્વણા।
છાદયામાસ સઙ્ક્રુદ્ધસ્તિષ્ઠતિષ્ઠેતિ ચાબ્રવીત્॥ 8-57-21 (57867) 
વિજયં તુ ધનુઃ શ્રેષ્ઠં વિધૃન્વાનો મહારથઃ।
પાર્ષતસ્ય ધનુશ્છિત્ત્વા શરાંશ્ચાશીવિષોપમાન્॥ 8-57-22 (57868) 
વવર્ષ શરવર્ષાણિ તોયવર્ષાનિવામ્બુદઃ।
છાદયામાસ સઙ્ક્રુદ્ધઃ પાર્ષતં નવભિઃ શરૈઃ॥ 8-57-23 (57869) 
તે હેમવિકૃતં વર્મ ભિત્ત્વા તસ્ય મહાત્મનઃ।
શોણિતાક્તા વ્યરાજન્ત શક્રગોપા ઇવાનઘ॥ 8-57-24 (57870) 
તદપાસ્ય ધનુશ્છિન્નં ધૃષ્ટદ્યુમ્નઃ પ્રતાપવાન્।
તતોઽન્યદ્ધનુરાદાય સારવદ્ભારસાધનમ્। 
કર્ણં વિવ્યાધ સપ્તત્યા શરૈઃ સન્નતપર્વભિઃ॥  8-57-25 (57871) 
તથૈવ રાજન્કર્ણોઽપિ પાર્ષતં શત્રુતાપનમ્।
દ્રોણશત્રું મહેષ્વાસો વિવ્યાધ નિશિતૈઃ શરૈઃ॥ 8-57-26 (57872) 
પુનરન્યં મહારાજ શરં કનકભૂષણમ્।
પ્રેષયામાસ સમરે મૃત્યુદણ્ડમિવાપરમ્॥ 8-57-27 (57873) 
તમાપતન્તં સહસા ઘોરરૂપં વિશામ્પતે।
ચિચ્છેદ શતધા રાજન્પાર્ષતઃ કૃતહસ્તવત્॥ 8-57-28 (57874) 
દૃષ્ટવાન્પતિતં ભૂમૌ શરં કર્ણો વિશામ્પતે॥  8-57-29 (57875) 
પાર્ષતઃ શરવર્ષેણ સમન્તાત્પર્યવારયત્।
વિવ્યાધ ચૈનં ત્વરિતો નારાચૈઃ સપ્તભિસ્તદા॥ 8-57-30 (57876) 
તં પ્રત્યવિધ્યદ્દશભિઃ શરૈર્હેમવિભૂષિતૈઃ।
તયોર્યુદ્ધં સમભવદ્દૃષ્ટિશ્રોત્રમનોહરમ્॥ 8-57-31 (57877) 
આસીદ્ધોરં ચ ચિત્રં ચ પ્રેક્ષણીયં ચ સર્વશઃ॥  8-57-32 (57878) 
સર્વેષાં તત્ર ભૂતાનાં રોમહર્ષો વ્યજાયત।
દૃષ્ટ્વા તત્સમરે કર્મ કર્ણપાર્ષતયોર્નૃપ॥ 8-57-33 (57879) 
એતસ્મિન્નન્તરે દ્રૌણિરભ્યયાત્તં મહારથમ્।
પાર્ષતં શત્રુદમનં શત્રુવીર્યાસુનાશનમ્॥ 8-57-34 (57880) 
સ દૃષ્ટ્વા સમરે યાન્તમભીતં ચ મહારથમ્।
અભ્યભાષત સઙ્ક્રુદ્ધઃ પાર્ષતં શત્રુતાપનમ્॥ 8-57-35 (57881) 
રથં રથેન સમ્પીડ્ય પાર્ષતસ્ય તુ બ્રાહ્મણઃ॥  8-57-36 (57882) 
તિષ્ઠતિષ્ઠેતિ બ્રહ્મઘ્ન ન મે જીવન્વિમોક્ષ્યસે।
ઇત્યુક્ત્વા સુભૃશં વીરઃ શીઘ્રકૃન્નિશિતૈઃ શરૈઃ। 
છાદયામાસ સમરે યતમાનો મહારથઃ॥  8-57-37 (57883) 
યત્નતઃ પરયા શક્ત્યા ધૃષ્ટદ્યુમ્નં મહારથમ્।
યોધયામાસ સમરે ક્રુદ્ધરૂપો વિશામ્પતે॥ 8-57-38 (57884) 
તયોસ્તુ સન્નિપાતે હિ ઘોરરૂપો વિશામ્પતે॥  8-57-39 (57885) 
યથા હિ સમરે દ્રૌણિઃ પાર્ષતં દૃશ્યત મારિષ।
નાતિહૃષ્ટમના હ્યાસીન્મન્વાનો મૃત્યુમાત્મનઃ॥ 8-57-40 (57886) 
સ જ્ઞાત્વા પિતુરત્યન્તરૈરિણં તુ મહાહવે।
આત્માનં સમરે જ્ઞાત્વાઽશસ્ત્રવધ્યં મહાબલઃ। 
જવેનાભિયયૌ દ્રૌણિં કાલઃ કાલક્ષયે યથા॥  8-57-41 (57887) 
દ્રૌણિસ્તુ દૃષ્ટ્વા રાજેન્દ્ર ધૃષ્ટદ્યુમ્નમવસ્થિતમ્।
ક્રોધેન નિઃશ્વસન્વીરઃ પાર્ષદં સમભિદ્રવત્॥ 8-57-42 (57888) 
તાવન્યોન્યં તુ દૃષ્ટ્વૈવ સંરમ્ભં જગ્મતુઃ પરમ્।
પ્રગૃહ્ય મહતી ચાપે શરાસનસમન્વિતે॥ 8-57-43 (57889) 
અથાબ્રવીન્મહારાજ દ્રોણપુત્રઃ પ્રતાપવાન્।
ધૃષ્ટદ્યુમ્નં સમીપસ્થં ત્વરમાણો વિશામ્પતે॥ 8-57-44 (57890) 
પાઞ્ચાલાપશદાદ્ય ત્વાં પ્રેષયામિ યમક્ષયમ્।
પાપં હિ યત્ત્વયા કર્મ કૃતં તાતં ઘ્નતા રણે॥ 8-57-45 (57891) 
અદ્ય ત્વં પ્રાપ્સ્યસે તદ્વૈ યથા હ્યકુશલસ્તથા।
અરક્ષ્યમાણઃ પાર્થેન યદિ તિષ્ઠસિ સંયુગે। 
નાપક્રામસિ વા મોહાત્સત્યમેતદ્બ્રવીમિ તે॥ ॥  8-57-46 (57892) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે સપ્તપઞ્ચાશોઽધ્યાયઃ॥ 57 ॥

Mahabharata - Karna Parva - Chapter Footnotes

8-57-2 અનુજ્ઞાતઃ ત્વં અજય્યો ભવિષ્યસીત્યનુગૃહીતઃ॥ 8-57-57 સપ્તપઞ્ચાશોઽધ્યાયઃ॥





કર્ણપર્વ - અધ્યાય 058

॥ શ્રીઃ ॥

8.58. અધ્યાયઃ 058 

Mahabharata - Karna Parva - Chapter Topics

અર્જુનસ્ય દ્રૌણિગ્રસ્તધૃષ્ટદ્યુમ્નરક્ષણપૂર્વકં દ્રૌણિં નિર્જિત્ય સંશપ્તકાન્પ્રતિ ગમનમ્॥ 1 ॥

Mahabharata - Karna Parva - Chapter Text

8-58-0 (57893) 
સઞ્જય ઉવાચ। 8-58-0x (4981) 
એવમુક્તઃ પ્રત્યુવાચ ધૃષ્ટદ્યુમ્નઃ પ્રતાપવાન્।
આશિષં તાં પ્રવક્તવ્યાં મામકો દાસ્યતે તવ॥ 8-58-1 (57894) 
યેનૈવ તે પિતુર્દત્તા યતમાનસ્ય સંયુગે।
એષ તે પ્રતિવાક્યં વૈ અસિર્દાસ્યતિ મામકઃ। 
યેન કૃત્તં તવ પિતુર્યતમાનસ્ય તચ્છિરઃ॥  8-58-2 (57895) 
યદિ તાવન્મયા દ્રોણો નિહતો બ્રાહ્મણબ્રુવઃ।
ત્વામિદાનીં કથં યુદ્ધે ન હનિષ્યામિ કિલ્બિષમ્॥ 8-58-3 (57896) 
એવમુક્ત્વા મહાતેજાઃ સેનાપતિરરિન્દમઃ।
સુતીક્ષ્ણેનાથ ભલ્લેન દ્રૌણિં વિવ્યાધ પાર્ષતઃ॥ 8-58-4 (57897) 
તતો દ્રૌણિઃ સુસઙ્ક્રુદ્ધઃ શરૈઃ સન્નતપર્વભિઃ।
આચ્છાદયદ્દિશો રાજન્ધૃષ્ટદ્યુમ્નસ્ય સંયુગે॥ 8-58-5 (57898) 
નૈવાન્તરિક્ષં ન દિશો નાપિ યોધાઃ સહસ્રશઃ।
દૃશ્યન્તે વૈ મહારાજ શરૈશ્છન્નાઃ સમન્તતઃ। 
એકઃ સન્વારયામાસ પ્રેક્ષણીયઃ સમન્તતઃ॥  8-58-6 (57899) 
તથૈવ પાર્ષતો રાજન્દ્રૌણિમાહવશોભિનમ્।
શરૈઃ સઞ્છાદયામાસ સૂતપુત્રસ્ય પશ્યતઃ॥ 8-58-7 (57900) 
રાધેયોઽપિ મહારાજ પાઞ્ચાલાન્સહ પાણ્ડવૈઃ।
દ્રૌપદેયા યુધામન્યુમુત્તમૌજસમેવ ચ॥ 8-58-8 (57901) 
સાત્યકિશ્ચ મહારાજ યોધાંશ્ચાન્યાન્સહસ્રશઃ।
એકસ્તાન્વારયામાસ પ્રેક્ષણીયઃ સમન્તતઃ॥ 8-58-9 (57902) 
ધૃષ્ટદ્યુમ્નસ્તુ સમરે દ્રૌણેશ્ચિચ્છેદ કાર્મુકમ્।
ક્ષુરપ્રેણ સુતીક્ષ્ણેન પશ્યતાં સર્વયોધિનામ્॥ 8-58-10 (57903) 
તદપાસ્ય ધનુશ્છિન્નમન્યદાદત્ત કાર્મુકમ્।
વેગવત્સમરે ઘોરં શરાંશ્ચાશીવિષોપમાન્॥ 8-58-11 (57904) 
સ પાર્ષતસ્ય રાજેન્દ્ર ધનુઃ શક્તિં ગદાં ધ્વજમ્।
હયાન્સૂતં રથં ચૈવ નિમેષાદ્વ્યધમચ્છરૈઃ॥ 8-58-12 (57905) 
સ ચ્છિન્નધન્વા વિરથો હતાશ્વો હતસારથિઃ।
ખઙ્ગમાદત્ત વિપુલં શતચન્દ્રં ચ ભાનુમત્॥ 8-58-13 (57906) 
દ્રૌણિસ્તદપિ રાજેન્દ્ર ભલ્લૈઃ ક્ષિપ્રં મહારથઃ।
ચિચ્છેદ સમરે વીરઃ ક્ષિપ્રહસ્તો દૃઢાયુધઃ॥ 8-58-14 (57907) 
રથાદનવરૂઢસ્ય ધન્વિનો બાહુશાલિનઃ।
પશ્યતાં સર્વસૈન્યાનાં તદદ્ભુતમિવાભવત્॥ 8-58-15 (57908) 
ધૃષ્ટદ્યુમ્નં તુ વિરથં હતાશ્વરથસારથિમ્।
શસ્ત્રૈશ્ચ બહુધા વિદ્ધમસ્ત્રૈશ્ચ શકલીકૃતમ્। 
નાતરદ્ભરતશ્રેષ્ઠ યદમાનો મહારથઃ॥  8-58-16 (57909) 
તસ્યાન્તમિષુભી રાજન્યદા દ્રૌણિર્ન ગચ્છતિ।
અથ ત્યક્ત્વા રથં વીરઃ પાર્ષતં ત્વરિતોઽન્વગાત્। 
પ્રગૃહ્ય વિપુલં ખહ્ગં જાતરૂપપરિષ્કૃતમ્॥  8-58-17 (57910) 
તસ્ય સમ્પતતો રાજન્વપુરાસીન્મહાત્મનઃ।
ગરુડસ્યેવ તતો જિઘૃક્ષોઃ પન્નગોત્તમમ્॥ 8-58-18 (57911) 
એતસ્મિન્નેવ કાલે તુ કેશવઃ પરવીરહા।
અબ્રવીદ્ભરતશ્રેષ્ઠમર્જુનં જયતાં વરમ્॥ 8-58-19 (57912) 
પશ્ય દ્રૌણિં પાર્ષતસ્ય યતમાનં વધં પ્રતિ।
યત્નં કરોતિ વિપુલં હન્યાચ્ચૈનં ન સંશયઃ॥ 8-58-20 (57913) 
ત્રાયસ્વૈનં મહાબાહો પાર્ષતં યુદ્ધદુર્મદમ્।
દ્રૌણેરાસ્યગતં વીર મૃત્યોરાસ્યગતં યથા॥ 8-58-21 (57914) 
એવમુક્ત્વા મહારાજ વાસુદેવઃ પ્રતાપવાન્।
પ્રૈષયત્તુરગાન્યત્ર દ્રૌણિર્વીરો વ્યવસ્થિતઃ॥ 8-58-22 (57915) 
તે હયાશ્ચન્દ્રસઙ્કાશાઃ કેશવેન પ્રચોદિતાઃ।
પિબન્ત ઇવ ચાકાશં જગ્મુદ્રૌણેર્મહારથમ્॥ 8-58-23 (57916) 
દૃષ્ટ્વા દ્રૌણિર્મહારાજ વાસુદેવધનંજયૌ।
ધૃષ્ટદ્યુમ્નવધે રાજંશ્ચક્રે યત્નં મહાબલઃ॥ 8-58-24 (57917) 
વિકૃષ્યમાણં દૃષ્ટ્વૈ ધૃષ્ટદ્યુમ્નં જનેશ્વર।
શરાંશ્ચિક્ષેપ વૈ પાર્થો દ્રૌણિં પ્રતિ મહારથઃ॥ 8-58-25 (57918) 
તે શરા હેમવિકૃતા ગાણ્ડીવપ્રેષિતા ભૃશમ્।
દ્રૌણિમાસાદ્ય વિવિશુર્વલ્મીકમિવ પન્નગાઃ॥ 8-58-26 (57919) 
વિદ્ધસ્તુ તૈઃ શરૈર્ઘોરૈદ્રોણપુત્રઃ પ્રતાપવાન્।
ઉત્સૃજ્ય સમરે રાજન્પાઞ્ચાલમમિતૌજસમ્॥ 8-58-27 (57920) 
આરુરોહ રથં વીરો ધનઞ્જયશરાર્દિતઃ।
પ્રગૃહ્ય ચ ધનુઃ શ્રેષ્ઠં પાર્થં વિવ્યાધ સાયકૈઃ॥ 8-58-28 (57921) 
એતસ્મિન્નન્તરે શૂરઃ સહદેવો જનાધિપ।
અપોવાહ રથેનાજૌ પાર્ષતં શત્રુતાપનમ્॥ 8-58-29 (57922) 
અર્જુનોઽપિ મહારાજ દ્રૌણિં વિવ્યાધ પત્રિભિઃ।
તં દ્રોણપુત્રઃ સંરબ્ધો બાહ્વોરુરસિ ચાર્પયત્॥ 8-58-30 (57923) 
ક્રોધિતસ્તુ રણે પાર્થો નારાચં કાલસન્નિભમ્।
દ્રોણપુત્રાય ચિક્ષેપ યમદણ્ડમિવાપરમ્॥ 8-58-31 (57924) 
સ બ્રાહ્મણસ્યાંસદેશે નિપપાત મહાદ્યુતેઃ।
સ વિહ્વલો મહારાજ શરવેગેન સંયુગે। 
નિષસાદ રથોપસ્થે વૈક્લવ્યં પરમં યયૌ॥  8-58-32 (57925) 
તં તુ મત્વા હતં વીરં સારથિઃ શત્રુકર્શનમ્।
અપોવાહ રણેનાજૌ ત્વરમાણો રણાજિરાત્॥ 8-58-33 (57926) 
અથોદ્ધૃષ્ટં મહારાજ પાઞ્ચાલૈર્જિતકાશિભિઃ।
મોક્ષિતં પાર્ષતં દૃષ્ટ્વા દ્રોણપુત્રં ચ પીડિતમ્॥ 8-58-34 (57927) 
વાદિત્રાણિ ચ દિવ્યાનિ પ્રાવાદ્યન્ત સહસ્રશઃ।
સિંહનાદશ્ચ સઞ્જજ્ઞે દૃષ્ટ્વા યુદ્ધં તદદ્ભુતમ્॥ 8-58-35 (57928) 
તતઃ કર્ણો મહારાજ વ્યાક્ષિપદ્વિજયં ધનુઃ।
દૃષ્ટ્વાર્જુનં રણે ક્રુદ્ધઃ પ્રેક્ષતે ચ મુહુર્મુહુઃ। 
દ્વૈરથં ચાપિ પાર્થેન ગન્તુકામો મહાદ્યુતિઃ॥  8-58-36 (57929) 
એવં કૃત્વાઽબ્રવીત્પાર્થો વાસુદેવં ધનઞ્જયઃ।
યાહિ સંશપ્તકાન્કૃષ્ણ કાર્યમેતત્પરં મમ॥ 8-58-37 (57930) 
તતઃ પ્રયાતો ગોવિન્દઃ શ્રુત્વા પાણ્ડવભાષિતમ્।
રથેનાતિપતાકેન મનોમારુતરંહસા॥ 8-58-38 (57931) 
એવમેષ ક્ષયો વૃત્તઃ પૃથિવ્યાં પૃથિવીપતે।
તાવકાનાં પરેષાં ચ રાજન્દુર્મન્ત્રિતે તવ॥ ॥ 8-58-39 (57932) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે અષ્ટપઞ્ચાશોઽધ્યાયઃ॥ 58 ॥






કર્ણપર્વ - અધ્યાય 059

॥ શ્રીઃ ॥

8.59. અધ્યાયઃ 059 

Mahabharata - Karna Parva - Chapter Topics

સઙ્કુલયુદ્ધમ્॥ 1 ॥

Mahabharata - Karna Parva - Chapter Text

8-59-0 (57933) 
સઞ્જય ઉવાચ। 8-59-0x (4982) 
તતઃ પ્રવવૃતે ભૂયઃ સઙ્ગ્રામો રાજસત્તમ।
કર્ણસ્ય પાણ્ડવાનાં ચ યમરાષ્ટ્રવિવર્ધનઃ॥ 8-59-1 (57934) 
ધનૂંષિ બાણાન્પરિઘાનસિપટ્ટસતોમરાન્।
મુસલાનિ ભુશુણ્ડીશ્ચ શક્તિરિષ્ટિપરશ્વથાન્॥ 8-59-2 (57935) 
ગદાઃ પ્રાસાઞ્શિતાન્કુન્તાન્ભિંડિપાલાન્મહાઙ્કુશાન્।
પ્રગૃહ્ય ક્ષિપ્રમાપેતુઃ પરસ્પરજિઘાંસયા॥ 8-59-3 (57936) 
બાણજ્યાતલશબ્દેન દ્યાં દિશઃ પ્રદિશો વિયત્।
પૃથિવીં નેમિઘોષેણ નાદયન્તોઽભ્યયુઃ પરાન્॥ 8-59-4 (57937) 
તેન શબ્દેન મહતા સંહૃષ્ટાશ્ચક્રુરાહવમ્।
વીરા વીરૈર્મહાપ્તોરકલહાન્તં તિતીર્ષવઃ॥ 8-59-5 (57938) 
જ્યાતલત્રધનુઃશબ્દાઞ્શસ્ત્રાણાં ચ નિપાત્યતામ્।
તાડિતાનાં ચ પતતા નિનાદાંશ્ચ પદાતિનામ્॥ 8-59-6 (57939) 
બાણશબ્દાંશ્ચ વિવિધાઞ્શૂરાણાં ચાભિગર્જતામ્।
શ્રુત્વા ગજા ભૃશં ત્રેસુઃ પેતુર્મમ્લુશ્ચ સૈનિકાઃ॥ 8-59-7 (57940) 
તેષાં નિનદતાં ચૈવ શસ્ત્રવર્ષં ચ મુઞ્ચતામ્।
બહૂનાધિરથિર્વીરઃ પ્રમમાથેષુભિઃ પરાન્॥ 8-59-8 (57941) 
પઞ્ચ પાઞ્ચાલવીરાણાં રથાન્દશ ચ પઞ્ચ ચ।
સાશ્વસૂતધ્વજાન્કર્ણઃ શરૈર્નિન્યે યમક્ષયમ્॥ 8-59-9 (57942) 
યોધમુખ્યા મહાવીર્યાઃ પાણ્ડૂનાં કર્ણમાહવે।
શિક્ષિતાસ્તમભિદ્રુત્ય પરિવવ્રુઃ સમન્તતઃ॥ 8-59-10 (57943) 
તતઃ કર્ણો દ્વિષત્સેનાં શરવર્ષૈર્વિલોડયન્।
વિજગાહાણ્ડજાકીર્ણાં પદ્મિનીમિવ યૂથપઃ॥ 8-59-11 (57944) 
દ્વિષત્સૈન્યમવસ્કન્દ્ય રાધેયો ધનુરુત્તમમ્।
વિધુન્વાનઃ શિતૈર્બાણૈઃ શિરાંસ્યુન્મથ્ય પાતયત્॥ 8-59-12 (57945) 
`હસ્તિનઃ સમહામાત્રાન્સાશ્વારોહાન્હયાનપિ।
રથિનોઽપ્યેકબાણેન ભ્રમતશ્ચાવપાતયત્'॥ 8-59-13 (57946) 
વર્મ વા ચર્મ વાઽશ્રિત્ય નિપાતમપિ દેહિનઃ।
વિષેહુર્નાસ્ય સંસ્પર્શં દ્વિતીયસ્ય પતત્ત્રિણઃ॥ 8-59-14 (57947) 
વર્મયુક્તેષુ દેહેષુ ધનુષોઽસ્યઞ્શિતાઞ્શરાન્।
મૌર્વ્યા તલત્રે ન્યહનત્કશયા વાજિનો યથા॥ 8-59-15 (57948) 
પાણ્ડુસૃઞ્જયપાઞ્ચાલાઞ્શરગોચરમાગતાન્।
મમર્દ તરસા કર્ણઃ સિંહો મૃગગણાનિવ॥ 8-59-16 (57949) 
તતઃ પાઞ્ચાલપુત્રશ્ચ દ્રૌપદેયાશ્ચ મારિષ।
યમૌ ચ યુયુધાનશ્ચ ત્વરિતાઃ કર્ણમભ્યયુઃ॥ 8-59-17 (57950) 
તેષુ વ્યાયચ્છમાનેષુ કુરુપાઞ્ચાલપાણ્ડુષુ।
પ્રિયાનસૂન્રણે ત્યક્ત્વા યોધા જઘ્નુઃ પરસ્પરમ્॥ 8-59-18 (57951) 
સુસન્નદ્ધાઃ કવચિનઃ સશિરસ્ત્રાણભૂષણાઃ।
ગદાભિર્મુસલૈશ્ચાન્યે પરિઘૈશ્ચ મહાબાલાઃ॥ 8-59-19 (57952) 
સમભ્યધાવન્ત ભૃશં કાલદણ્ડૈરિવોદ્યતૈઃ।
નર્દન્તશ્ચાહ્વયન્તશ્ચ પ્રવલ્ગન્તશ્ચ મારિષ॥ 8-59-20 (57953) 
તતો નિજઘ્નુરન્યોન્યં પેતુશ્ચાન્યોન્યતાડિતાઃ।
વમન્તો રુધિરં ગાત્રૈર્વિમસ્તિષ્કેક્ષમાયુધાઃ॥ 8-59-21 (57954) 
દન્તપૂર્ણૈઃ સરુધિરૈર્વક્રૈર્દાડિમસન્નિભૈઃ।
જીવન્ત ઇવ ચાપ્યેકે તસ્થુઃ શસ્ત્રૌઘબૃંહિતાઃ॥ 8-59-22 (57955) 
પરશ્વથૈશ્ચાપ્યપરે પટ્ટસૈરસિભિસ્તથા।
શક્તિભિર્ભિણ્ડિપાલૈશ્ચ નખરપ્રાસતોમરૈઃ॥ 8-59-23 (57956) 
તતક્ષુશ્ચિચ્છિદુશ્ચાન્યે બિભિદુશ્ચિક્ષિપુસ્તથા।
સઞ્ચકર્તુશ્ચ જઘ્નુશ્ચ રાજન્યોધા મહારણે॥ 8-59-24 (57957) 
પેતુરન્યોન્યનિહતા વ્યસવો રુધિરોક્ષિતાઃ।
ક્ષરન્તઃ સ્વરસં રક્તં પ્રકૃત્તાશ્ચન્દના ઇવ॥ 8-59-25 (57958) 
રથૈ રથા વિનિહતા હસ્તિભિશ્ચાપિ હસ્તિનઃ।
નરૈર્નરા હતાઃ પેતુરશ્વાશ્ચાશ્વૈઃ સહસ્રશઃ॥ 8-59-26 (57959) 
ધ્વજાઃ શિરાંસિ ચ્છિન્નાઃ પેતુર્મહીતલે॥
`વધ્યતાં દારુણાઃ શબ્દાઃ પતતાં સ્તનતામપિ।  8-59-27 (57960) 
ક્ષુરૈર્ભલ્લાર્ધચન્દ્રૈશ્ચ ચ્છિન્નાઃ પેતુર્મહીતલે॥
નરાશ્વેભરથાનાં હિનરાશ્વેભરથૈસ્તથા'॥ 8-59-28 (57961) 
નરાંશ્ચ નાગાંશ્ચ રથાન્હયાન્મમૃદુરાહવે॥  8-59-29 (57962) 
અશ્વારોહૈર્હતાઃ શૂરાશ્છિન્નહસ્તાશ્ચ દન્તિનઃ।
સપતાકાધ્વજાઃ પેતુર્વિશીર્ણા ઇવ પર્વતાઃ॥ 8-59-30 (57963) 
પત્તિભિશ્ચ સમાપ્લુત્ય દ્વિરદાઃ સ્યન્દનાસ્તથા।
હતાશ્ચ હન્યમાનાશ્ચ પતિતાશ્ચૈવ સર્વશઃ॥ 8-59-31 (57964) 
અશ્વારોહાઃ સમાસાદ્ય ત્વરિતાઃ પત્તિભિર્હતાઃ।
સાદિભિઃ પત્તિસઙ્ઘાશ્ચ નિહતા યુધિ શેરતે॥ 8-59-32 (57965) 
મૃદિતાનીવ પદ્માનિ પ્રમ્લાના ઇવ ચ સ્રજઃ।
હતાનાં વદનાન્યાસન્ગાત્રાણિ ચ મહાહવે॥ 8-59-33 (57966) 
રૂપાણ્યત્યર્થકાન્તાનિ દ્વિરદાશ્વનૃણાં નૃપ।
સમુન્નાનીવ વસ્ત્રાણિ યયુર્દુર્દુર્શતાં પરામ્॥ ॥ 8-59-34 (57967) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે એકોનષષ્ટિતમોઽધ્યાયઃ॥ 59 ॥

Mahabharata - Karna Parva - Chapter Footnotes

8-59-4 દ્યાંસ્વર્ગમ્। વિયદન્તરિક્ષમ્॥ 8-59-11 અણ્ડજૈર્જલપક્ષિભિઃ સારસાદિભિરાકીર્ણાં વ્યાપ્તામ્॥ 8-59-15 મૌર્વ્યા મૌર્વીચ્યુતૈઃ શરૈર્બાણૈસ્તલત્રે જ્યાઘાતવારણસ્થાને ન્યહનત્॥ 8-59-18 વ્યાયચ્છમાનેષુ યતમાનેષુ॥ 8-59-19 પરિઘૈર્હતા ઇતિ શેષઃ। સમભ્યધાવન્તેત્યુત્તરેણાન્વયઃ॥ 8-59-21 મસ્તિષ્કં શિરોભાગસ્થમાંસપિણ્ડઃ॥ 8-59-23 પરશ્વથૈસ્તતક્ષુઃ। પટ્ટશૈરસિભિશ્ચ ચિચ્છિદુઃ। શક્તિભિંર્બિભિદુઃ। ભિન્દિપાલૈશ્ચિક્ષિપુઃ। નખરૈઃ સઞ્ચકર્તુઃ। પ્રાસતોમરૈર્જઘ્નુઃ॥ 8-59-25 ચન્દના રક્તચન્દનાઃ॥ 8-59-33 પદ્માનીવ બદનાનિ। સ્રજઇવ ગાત્રાણિ॥ 8-59-34 સમુન્નાનિ ક્ષારક્લિન્નાનિ મલિનાનિ॥ 8-59-59 એકોનષષ્ટિતમોઽધ્યાયઃ॥





કર્ણપર્વ - અધ્યાય 060

॥ શ્રીઃ ॥

8.60. અધ્યાયઃ 060 

Mahabharata - Karna Parva - Chapter Topics

ગજયુદ્ધમ્॥ 1 ॥ સઙ્કુલયુદ્ધમ્॥ 2 ॥

Mahabharata - Karna Parva - Chapter Text

8-60-0 (57968) 
સઞ્જય ઉવાચ। 8-60-0x (4983) 
હસ્તિભિસ્તુ મહામાત્રાસ્તવ પુત્રેણ ચોદિતાઃ।
ધૃષ્ટદ્યુમ્નં ઘ્નતેત્યાશુ ક્રુદ્ધાઃ પાર્ષતમભ્યયુઃ॥ 8-60-1 (57969) 
પ્રાચ્યાશ્ચ દાક્ષિણાત્યાશ્ચ પ્રવરા ગજયોધિનઃ।
અઙ્ગા વઙ્ગાશ્ચ પુણ્ડ્રાશ્ચ માગધાસ્તામ્રલિપ્તકાઃ॥ 8-60-2 (57970) 
મેકલાઃ કોશલા મદ્રા દશાર્ણા નિષધાસ્તથા।
ગજયુદ્ધેષુ કુશલાઃ કલિઙ્ગૈઃ સહ ભારત॥ 8-60-3 (57971) 
શરતોમરનારાચૈર્વૃષ્ટિમન્ત ઇવામ્બુદાઃ।
સિષિચુસ્તે તતઃ સર્વે પાઞ્ચાલબલમાહવે॥ 8-60-4 (57972) 
તાનભિદ્રવતો નાગાન્મદવેગસમુદ્ધતાન્।
વિપાઠક્ષુરનારાચૈર્ધૃષ્ટદ્યુમ્નો હ્યવીવૃષત્॥ 8-60-5 (57973) 
એકૈકં દશભિઃ ષ઼ડ્ભિરષ્ટાભિરપિ પાર્ષતઃ।
દ્વિરદાનભિવિવ્યાધ ક્ષિપ્રં ગિરિનિભાઞ્શરૈઃ॥ 8-60-6 (57974) 
પ્રચ્છાદ્યમાનં દ્વિરદૈર્મેઘૈરિવ દિવાકરમ્।
પર્યયુઃ પાણ્ડુપાઞ્ચાલા નદન્તો હ્યાત્તકાર્મુકાઃ॥ 8-60-7 (57975) 
તાન્નાગાનભિવર્ષન્તો જ્યાતલત્રવિનાદિનઃ।
વીરનૃત્યં પ્રનૃત્યન્તઃ શૂરતાલપ્રચોદિતૈઃ। 
નકુલઃ સહદેવશ્ચ દ્રૌપદેયાઃ પ્રભદ્રકાઃ॥  8-60-8 (57976) 
સાત્યકિશ્ચ શિખણ્ડી ચ ચેકિતાનશ્ચ વીર્યવાન્।
સમન્તાત્સિષિચુર્વીરા મેઘાસ્તોયૈરિવાચલાન્॥ 8-60-9 (57977) 
તે મ્લેચ્છૈઃ પ્રેષિતા નાગા નરાનશ્વાન્રથાનપિ।
હસ્તૈરાક્ષિપ્ય મમૃદુઃ પદ્ભિશ્ચાપ્યતિમન્યવઃ॥ 8-60-10 (57978) 
બિભિદુશ્ચ વિષાણાગ્રૈઃ સમાક્ષિપ્ય ચ ચિક્ષિપુઃ।
વિષાણલગ્નાશ્ચાપ્યન્યે પરિપેતુર્વિભીષણાઃ॥ 8-60-11 (57979) 
પ્રમુખે વર્તમાનં તુ દ્વિપમઙ્ગસ્ય સાત્યકિઃ।
નારાચેનોગ્રવેગેન ભિત્ત્વા મર્માણ્યતાડયત્॥ 8-60-12 (57980) 
તસ્યાવર્જિતકાયસ્ય દ્વિરદાદુત્પતિષ્યતઃ।
નારાચેનાહનદ્વક્ષઃ સાત્યકિઃ સોઽપતદ્ભુવિ॥ 8-60-13 (57981) 
પુણ્ડ્રસ્યાપતતો નાગં ચલન્તમિવ પર્વતમ્।
સહદેવઃ પ્રસન્નાગ્રૈર્નારાચૈરહનત્ત્રિભિઃ॥ 8-60-14 (57982) 
વિપતાકં વિયન્તારં વિવર્મધ્વજજીવિતમ્।
તં કૃત્વા દ્વિરદં ભૂયઃ સહદેવોઽઙ્ગમભ્યયાત્॥ 8-60-15 (57983) 
સહદેવં તુ નકુલો વારયિત્વાઙ્ગમાર્દયત્।
નારાચૈર્યમદણ્ડાભૈસ્ત્રિભિર્નાગં શતેન તમ્॥ 8-60-16 (57984) 
દિવાકરકપ્રખ્યાનઙ્ગશ્ચિક્ષેપ તોમરાન્।
નકુલાય શતાન્યષ્ટૌ ત્રિધૈકૈકં તુ સોઽચ્છિનત્॥ 8-60-17 (57985) 
તથાઽર્ધચન્દ્રેણ શિરસ્તસ્ય ચિચ્છેદ પાણ્ડવઃ।
સ પપાત હતો મ્લેચ્છસ્તેનૈવ સહ દન્તિના॥ 8-60-18 (57986) 
અથાઙ્ગપુત્રે નિહતે હસ્તિશિક્ષાવિશારદે।
અઙ્ગાઃ ક્રુદ્ધા મહામાત્રા નાગૈર્નકુલમભ્યયુઃ॥ 8-60-19 (57987) 
ચલત્પતાકૈઃ સુમુખૈર્હેમકક્ષ્યાતનુચ્છદૈઃ।
મિમર્દિષન્તસ્ત્વરિતાઃ પ્રદીપ્તૈરિવ પર્વતૈઃ॥ 8-60-20 (57988) 
મેકલોત્કલકાલિઙ્ગા નિષધાસ્તામ્રલિપ્તકાઃ।
શરતોમરવર્ષાણિ વિમુઞ્ચન્તો જિઘાંસવઃ॥ 8-60-21 (57989) 
તૈશ્છાદ્યમાનં નકુલં નિશાકરમિવામ્બુદૈઃ।
પરિપેતુઃ સુસંરબ્ધાઃ પાણ્ડુપાઞ્ચાલસાત્યકાઃ॥ 8-60-22 (57990) 
તતસ્તદભવદ્યુદ્ધં રથિનાં હસ્તિભિઃ સહ।
સૃજતાં શરવર્ષાણિ તોમરાંશ્ચ સહસ્રશઃ॥ 8-60-23 (57991) 
નાગાનાં પ્રાસ્ફુટન્કુમ્ભા મર્માણિ ચ નખાનિ ચ।
દન્તાશ્ચૈવાતિવિદ્ધાનાં નારાચૈર્હેમભૂષણૈઃ॥ 8-60-24 (57992) 
તેષામષ્ટૌ મહાનાગાંશ્ચતુઃષષ્ટ્યા સુતેજનૈઃ।
નારાચૈઃ સહદેવસ્તાન્પાતયામાસ સાદિભિઃ॥ 8-60-25 (57993) 
અઞ્જોગતિભિરાયમ્ય પ્રયત્નાદ્ધનુરુત્તમમ્।
નારાચૈરહનન્નાગાન્નકુલઃ કુલનન્દનઃ॥ 8-60-26 (57994) 
તતઃ પાઞ્ચાલશૈનેયૌ દ્રૌપદેયાઃ પ્રભદ્રકાઃ।
શિખણ્ડી ચ મહાનાગાન્સિષિચુઃ શરવૃષ્ટિભિઃ॥ 8-60-27 (57995) 
તે પાણ્ડુયોધામ્બુધરૈઃ શત્રુદ્વિરદપર્વતાઃ।
બાણવર્ષૈર્હતાઃ પેતુર્વજ્રવર્ષૈરિવાચલાઃ॥ 8-60-28 (57996) 
એવં હત્વા તવ ગજાંસ્તે પાણ્ડુરથકુઞ્જરાઃ।
દ્રુતં સેનાં ચ વર્ષન્તો ભિન્નકૂલામિવાપગામ્॥ 8-60-29 (57997) 
તાં તે સેનાં સમાલોડ્ય પાણ્ડુપુત્રસ્ય સૈનિકાઃ।
વિક્ષોભયિત્વા ચ પુનઃ કર્ણં સમભિદુદ્રુવુઃ॥ ॥ 8-60-30 (57998) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ષષ્ટિતમોઽધ્યાયઃ॥ 60 ॥

Mahabharata - Karna Parva - Chapter Footnotes

8-60-7 પ્રચ્છાદ્યમાનં ધૃષ્ટદ્યુમ્નમ્॥ 8-60-13 આવર્જિતઃ પ્રહારવશ્ચનેન રક્ષિતઃ કાયો યેન તસ્ય॥ 8-60-60 ષષ્ટિતમોઽધ્યાયઃ॥





કર્ણપર્વ - અધ્યાય 061

॥ શ્રીઃ ॥

8.61. અધ્યાયઃ 061 

Mahabharata - Karna Parva - Chapter Topics

કૃષ્ણેનાર્જુનમ્પ્રતિ કુરૂણાં યુધિષ્ઠિરગ્રહણોદ્યમકથનમ્॥ 1 ॥

Mahabharata - Karna Parva - Chapter Text

8-61-0 (57999) 
સઞ્જય ઉવાચ। 8-61-0x (4984) 
તેષાં પ્રવૃત્તે સઙ્ગ્રામે વિપુલે શોણિતોદકે।
રરાજ લોહિતેનોર્વી સંસિક્તા બહુધા ભૃશમ્॥ 8-61-1 (58000) 
તતો રજસિ સંશાન્તે પ્રકાશઃ સર્વતોઽભવત્।
એતસ્મિન્નન્તરે પાર્થં કૃષ્ણો વચનમબ્રવીત્। 
દર્શયન્નિવ કૌન્તેયં ધર્મરાજં યુધિષ્ઠિરમ્॥  8-61-2 (58001) 
એષ પાણ્ડવ તે ભ્રાતા ધાર્તરાષ્ટ્રૈર્મહાબલૈઃ।
જિઘાંસુભિર્મહેષ્વાસૈઃ શીઘ્રં પાર્થોઽનુસાર્યતે॥ 8-61-3 (58002) 
તમન્વગેવ પાઞ્ચાલાશ્ચેદિમાત્સ્યાશ્ચ ભારત।
અનુયાન્તિ મહાત્માનં પરીપ્સન્તો મહાજવાઃ॥ 8-61-4 (58003) 
એષ દુર્યોધનઃ પાર્થ ગજાનીકેન દંશિતઃ।
રાજા સર્વસ્ય લોકસ્ય રાજાનમનુધાવતિ॥ 8-61-5 (58004) 
જિઘાંસુઃ પુરુષવ્યાઘ્રં ભ્રાતૃભિઃ સહિતો બલી।
આશીવિષસમસ્પર્શૈઃ સર્વાયુધવિશારદૈઃ॥ 8-61-6 (58005) 
નદદ્ભિઃ સિંહનાદાંશ્ચ ધમદ્ભિશ્ચાપિ વારિજાન્।
બલવદ્ભિર્મહેષ્વાસૈર્વિધૂન્વાનૈર્ધનૂંષિ ચ॥ 8-61-7 (58006) 
એતે જિઘૃક્ષવો યાન્તિ દ્વિપાશ્વરથપત્તયઃ।
યુધિષ્ઠિરં ધાર્તરાષ્ટ્રો રત્નોત્તમમિવાર્થિનઃ॥ 8-61-8 (58007) 
પશ્ય સાત્વતભીમાભ્યાં નિરુદ્ધા વિષ્ઠિતાઃ પુનઃ।
જિહીર્ષવોઽમૃતં દૈત્યાઃ શક્રાગ્નિભ્યામિવાહવે॥ 8-61-9 (58008) 
એતે બહુત્વાત્ત્વરિતાઃ પુનર્ગચ્છન્તિ પાણ્ડવમ્।
સમુદ્રમિવ વાર્યોઘાઃ પ્રાવૃટ્કાલે મહારથાઃ॥ 8-61-10 (58009) 
મૃત્યોર્મુખગતં મન્યે કુન્તીપુત્રં યુધિષ્ઠિરમ્।
હુતમગ્નૌ ચ કૌન્તેયં દુર્યોધનવશં ગતમ્॥ 8-61-11 (58010) 
યથાયુક્તમનીકં હિ ધાર્તરાષ્ટ્રસ્ય પાણ્ડવ।
નાસ્ય શક્રોઽપિ મુચ્યેત સમ્પ્રાપ્તો બાણગોચરમ્॥ 8-61-12 (58011) 
દુર્યોધનસ્ય વીરસ્ય શરૌઘાઞ્શીઘ્રમસ્યતઃ।
સઙ્ક્રુદ્ધસ્યાન્તકસ્યેવ કો વેગં સંસહેદ્રણે॥ 8-61-13 (58012) 
રસતસ્તસ્ય વીરસ્ય દ્રૌણેઃ શારદ્વતસ્ય ચ।
કર્ણસ્ય ચેષુવેગો વૈ પર્વતાનપિ શાતયેત્॥ 8-61-14 (58013) 
કર્ણેન ચ કૃતો રાજા વિમુખોઽદ્ય તુ દૃશ્યતે॥  8-61-15 (58014) 
બલવાઁલ્લુઘુહસ્તશ્ચ કૃતી યુદ્ધવિશારદઃ।
રાધેયઃ પાણ્ડવશ્રેષ્ઠં શક્તઃ પીડયિતું રણે। 
સહિતો ધૃતરાષ્ટ્રસ્ય પુત્રૈઃ શૂરૈર્મહાબલૈઃ॥  8-61-16 (58015) 
તસ્યૈભિર્યુધ્યમાનસ્ય સઙ્ગ્રામે શંસિતાત્મનઃ।
અન્યૈરપિ ચ પાર્થસ્ય કૃતં કર્મ મહારથૈઃ॥ 8-61-17 (58016) 
ઉપવાસકૃશો રાજા ભૃશં ભરતસત્તમઃ।
બ્રાહ્મો બલે સ્થિતો હ્યેષ ન ક્ષાત્રે હિ બલે વિભુઃ॥ 8-61-18 (58017) 
કર્ણેન ચાભિયુક્તોઽયં ભૂપતિઃ શત્રુતાપનઃ।
સંશયં સમનુપ્રાપ્તઃ પાણ્ડવો વૈ યુધિષ્ઠિરઃ॥ 8-61-19 (58018) 
ન જીવતિ મહારાજો મન્યે પાર્થ યુધિષ્ઠિરઃ।
યદ્ભીમસેનઃ સહતે સિંહનાદમમર્ષણઃ॥ 8-61-20 (58019) 
નર્દતાં ધાર્તરાષ્ટ્રાણાં પુનઃપુનરરિન્દમઃ।
ધમતાં ચ મહાશઙ્ખાન્સઙ્ગ્રામે જિતકાશિનામ્॥ 8-61-21 (58020) 
યુધિષ્ઠિરં પાણ્ડવેયં હતેતિ ભરતર્ષભ।
સઞ્ચોદયત્યસૌ કર્ણો ધાર્તરાષ્ટ્રાન્મહાબલાન્॥ 8-61-22 (58021) 
સ્થૂણાકર્ણાસ્ત્રજાલેન પાર્થ પાશુપતેન ચ।
પ્રચ્છાદયન્તિ રાજાનમનુયાન્તિ મહારથાઃ॥ ॥ 8-61-23 (58022) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે એકષષ્ટિતમોઽધ્યાયઃ॥ 61 ॥

Mahabharata - Karna Parva - Chapter Footnotes

8-61-9 જિહીર્ષવો યુધિષ્ઠિરં હર્તુમિચ્છન્તઃ॥ 8-61-17 તસ્ય યુધિષ્ઠિરસ્ય કર્મ કર્તવ્યં પરાજયાખ્યમ્। એભિર્દુર્યોધનાદિભિઃ કૃતં નિષ્પાદિતમ્॥ 8-61-18 તત્ર હેતુઃ। બ્રાહ્મે બલં ક્ષમાયામ્ ક્ષાત્રે બલે નિષ્ઠુરત્વે॥ 8-61-22 હત નાશયતેતિ કર્ણશ્ચોદયતીતિ સમ્બન્ધઃ॥ 8-61-23 સ્થૂણાકર્ણો ગન્ધર્વઃ॥ 8-61-61 એકષષ્ટિતમોઽધ્યાયઃ॥





કર્ણપર્વ - અધ્યાય 062

॥ શ્રીઃ ॥

8.62. અધ્યાયઃ 062 

Mahabharata - Karna Parva - Chapter Topics

કૃષ્ણેનાર્જુનમ્પ્રતિ યુધિષ્ઠિરસ્ય કર્ણેન પરાભવકથનપૂર્વકં કર્ણયુદ્ધપ્રદર્શનમ્॥ 1 ॥ તથા ભીમસેનયુદ્ધપ્રદર્શનમ્॥ 2 ॥

Mahabharata - Karna Parva - Chapter Text

8-62-0 (58023) 
શ્રીભગવાનુવાચ। 8-62-0x (4985) 
આતુરો મે મતો રાજા અવિપહ્યશ્ચ ભારત।
યથૈનમનુવર્તન્તે પઞ્ચાલાઃ સહ પાણ્ડવૈઃ॥ 8-62-1 (58024) 
ત્વરમાણાસ્ત્વરાકાલે સર્વશસ્ત્રભૃતાં વરાઃ।
મજ્જન્તમિવ પાતાલે બલિનો હ્યુજ્જિહીર્ષવઃ॥ 8-62-2 (58025) 
ન કેતુર્દૃશ્યતે રાજ્ઞઃ કર્ણસ્ય પિહિતઃ શરૈઃ।
પશ્યતોર્યમયોઃ પાર્થ સાત્યકેશ્ચ શિખણ્ડિનઃ॥ 8-62-3 (58026) 
ધૃષ્ટદ્યુમ્નસ્ય ભીમસ્ય શતાનીકસ્ય વા વિભો।
પાઞ્ચાલાનાં ચ સર્વેષાં ચેદીનાં ચૈવ ભારત॥ 8-62-4 (58027) 
એષ કર્ણો રણે પાર્થ પાણ્ડવાનામનીકિનીમ્।
શરૈર્વિધ્વંસયામાસ નલિનીમિવ કુઞ્જરઃ॥ 8-62-5 (58028) 
એતે દ્રવન્તિ રથિનસ્ત્વદીયાઃ પાણ્ડુનન્દન।
પશ્ય પશ્ય યથા પાર્થ ગચ્છન્ત્યેતે મહારથાઃ॥ 8-62-6 (58029) 
એતે ભારત માતઙ્ગાઃ કર્ણેનાભિહતાઃ શરૈઃ।
આર્તનાદાન્વિકુર્વાણા વિદ્રવન્તિ દિશો દશ॥ 8-62-7 (58030) 
રથાનાં દ્રવતે વૃન્દમેતચ્ચૈવ સમન્તતઃ।
દ્રાવ્યમાણં રણે પાર્થ કર્ણેનામિતતેજસા॥ 8-62-8 (58031) 
હસ્તિકક્ષ્યાં રણે પશ્ય ચરન્તીં તત્રતત્ર હ।
રથસ્થં સૂતપુત્રસ્ય કેતું કેતુમતાં વર॥ 8-62-9 (58032) 
અસૌ ધાવતિ રાધેયો ભીમસેનરથં પ્રતિ।
કિરઞ્શરશતાન્યેવ વિનિઘ્નંસ્તવ વાહિનીમ્॥ 8-62-10 (58033) 
એતે નશ્યન્તિ પાઞ્ચાલા દ્રાવ્યમાણા મહાત્મના।
શક્રેણેવ યથા દૈત્યા દ્રાવ્યમાણા મહાત્મના॥ 8-62-11 (58034) 
એષ કર્ણો રણે જિત્વા પાઞ્ચાલાન્પાણ્ડુસૃઞ્જયાન્।
દિશો વિપ્રેક્ષતે સર્વાસ્ત્વદર્થમિતિ મે મતિઃ॥ 8-62-12 (58035) 
એષ કર્ણો ધનુઃશ્રેષ્ઠં વિધૂન્વન્બહુશોભતે।
શત્રું જિત્વા યથા શક્રો દેવસઙ્ખૈઃ સમાવૃતઃ॥ 8-62-13 (58036) 
એતે નર્દન્તિ કૌરવ્યા દૃષ્ટ્વા કર્ણસ્ય વિક્રમમ્।
ત્રાસયન્તો રણે પાણ્ડૂન્સૃંજયાંશ્ચ સમન્તતઃ॥ 8-62-14 (58037) 
એષ સર્વાત્મના પાણ્ડૂંસ્ત્રાસયિત્વા મહારણે।
અભિભાષતિ રાધેયઃ સર્વસૈન્યાનિ માનદ॥ 8-62-15 (58038) 
અભિદ્રવત ભદ્રં વો દ્રુતં દ્રવત કૌરવાઃ।
યથા ન જીવવાન્કશ્ચિન્મુચ્યેત યુધિ સૃઞ્જયઃ॥ 8-62-16 (58039) 
તથા કુરુત સંયત્તા વયં યાસ્યામ પૃષ્ઠતઃ।
એવમુક્ત્વા ગતો હ્યેષ પૃષ્ઠતો વિકિરઞ્છરાન્॥ 8-62-17 (58040) 
પશ્ય કર્ણં રણે પાર્થ શ્વેતચ્છત્રવિરાજિતમ્।
ઉદયં પર્વતં યદ્વચ્છશાઙ્કેનાભિશોભિતમ્॥ 8-62-18 (58041) 
પૂર્ણચન્દ્રનિકાશેન મૂર્ધ્નિ ચ્છત્રેણ ભારત।
ધ્રિયમાણેન સમરે શ્રીમચ્છતશલાકિના॥ 8-62-19 (58042) 
એષ ત્વાં પ્રેક્ષતે કર્ણઃ સકટાક્ષં ધનઞ્જય।
ઉત્તમં યત્નમાસ્થાય ધ્રુવમેષ્યતિ સંયુગે॥ 8-62-20 (58043) 
પશ્ય હ્યેનં મહાબાહો વિધુન્વાનં મહદ્ધનુઃ।
શરાંશ્ચાશીવિષાકારાન્વિસૃજન્તં મહારણે॥ 8-62-21 (58044) 
અસૌ નિવૃત્તો રાધેયો દૃષ્ટ્વા તે વાનરધ્વજમ્।
પ્રાર્થયન્સમરં પાર્થ ત્વયા સહ પરન્તપ। 
વધાય હ્યાત્મનોઽભ્યેતિ પાવકં શલભો યથા॥  8-62-22 (58045) 
કર્ણમેકાકિનં દૃષ્ટ્વા ધાર્તરાષ્ટ્રો રણાજિરે।
ત્વાં ચ પાર્થાભિસંરબ્ધં કર્ણં પ્રતિ મહારથમ્॥ 8-62-23 (58046) 
કૃતાગસં ચ રાધેયં ધર્માત્મનિ યુધિષ્ઠિરે।
અત્માનં ચ કૃતાર્થં ચ સમીક્ષ્ય ભરતર્ષભ॥ 8-62-24 (58047) 
અસૌ દુર્યોધનઃ ક્રુદ્ધો રથાનીકેન ભારત।
રિરક્ષિષુઃ સુસંવૃત્તો ધાર્તરાષ્ટ્રો નિવર્તતે॥ 8-62-25 (58048) 
સર્વૈઃ સહૈભિર્દુષ્ટાત્મા બધ્યતાં ચ પ્રયત્નતઃ।
ત્વયા યશશ્ચ રાજ્યં ચ સુખં ચોત્તમમિચ્છતા॥ 8-62-26 (58049) 
અદીનયોર્વિશ્રુતયોર્યુવયોર્યોત્સ્યમાનયોઃ।
દેવાસુરે પાર્થ મૃધે દેવદાનવયોરિવ। 
પશ્યન્તુ કૌરવાઃ સર્વે તવ પાર્થ પરાક્રમમ્॥  8-62-27 (58050) 
ત્વાં ચ દૃષ્ટ્વાતિસંરબ્ધં કર્ણં ચ ભરતર્ષમ્।
અસૌ દુર્યોધનઃ ક્રુદ્ધો નોત્તરં પ્રતિપદ્યતે॥ 8-62-28 (58051) 
આત્માનં ચ કૃતાત્માનં સમીક્ષ્ય ભરતર્ષભ।
કૃતાગસં ચ રાધેયં ધર્માત્મનિ યુધિષ્ઠિરે॥ 8-62-29 (58052) 
પ્રતિપદ્યસ્વ કૌન્તેય પ્રાપ્તકાલમનન્તરમ્।
આર્યાં યુદ્ધે મતિં કૃત્વા પ્રત્યેહિ રથયૂથપમ્॥ 8-62-30 (58053) 
પઞ્ચ હ્યેતાનિ મુખ્યાનિ રથાનાં રથસત્તમ।
શતાન્યxxxxxxજલિનાં તિન્મતેજસામ્॥ 8-62-31 (58054) 
પઞ્ચ નાઘxxxxx દ્વિગુણા વાજિનસ્તથા।
અભિસંહત્ય કૌન્તેય પદાતાઃ પ્રયુતાનિ ચ॥ 8-62-32 (58055) 
xxxxxxxx વીર બલં તામભિવર્તતે।
દ્રોમપુત્રં પુરસ્કૃત્ય તચ્છીઘ્રં સન્નિષૂદય॥ 8-62-33 (58056) 
નિકૃત્ત્યૈતદ્રથાનીકં બલિનં લોકવિશ્રુતમ્।
સૂતપુત્રે મહેષ્વાસે દર્શયાત્માનમાત્મના॥ 8-62-34 (58057) 
xxxxxxxxxxxxxxxભરતર્ષભ।
xxxxxxxxxxxxx પાઞ્ચાલાનભિઘાવતિ।  8-62-35 (58058) 
xxxxxx હિ પશ્યામિ ધૃષ્ટદ્યુમ્નરર્થ પ્રતિ।
xxxxxx પાઞ્ચાલાનિતિ મન્યે પરન્તપ॥ 8-62-36 (58059) 
આચચક્ષે પ્રિયં પાર્થ તવેદં ભરતર્ષભ।
રાજાસૌ કુશલી શ્રીમાન્ધર્મપુત્રો યુધિષ્ઠિરઃ॥ 8-62-37 (58060) 
અસૌ ભીમો મહાબાહુઃ સન્નિવૃત્તશ્ચમૂયુખે।
વૃતઃ સૃઞ્જય સૈન્યેન શૈનેયેન ચ ભપ્તત॥ 8-62-38 (58061) 
વધ્યન્ત એતે સમરે કૌરવા નિશિતૈઃ શરૈઃ।
ભીમસેનેન કૌન્તેય પાઞ્ચાલૈશ્ચ મહાત્મભિઃ॥ 8-62-39 (58062) 
સેના હિ ધાર્તરાષ્ટ્રસ્ય વિમુખા વ્યદ્રવદ્રણાત્।
વેગેન ભીમસેનસ્ય વિહતા વિવિધૈઃ શરૈઃ॥ 8-62-40 (58063) 
વિપન્નસસ્યેવ મહી રુધિરેણ સમુક્ષિતા।
ભારતી ભરતશ્રેષ્ઠ સેના કૃપણદર્શના॥ 8-62-41 (58064) 
નિવૃત્તં પશ્ય કૌન્તેય ભીમસેનં યુધામ્પતિમ્।
આશીવિષમિવ ક્રુદ્ધં તસ્માદ્દ્રવતિ ભારતિ॥ 8-62-42 (58065) 
પીતરક્તાસિતસિતાસ્તારાચન્દ્રાર્કમણ્ડિતાઃ।
પતાકા વિપ્રકીર્યન્તે છત્રાણ્યેતાનિ ચાર્જુન॥ 8-62-43 (58066) 
સૌવર્ણા રાજતાશ્ચૈવ તૈજસાશ્ચ પૃથગ્વિધાઃ।
કેતવોઽભિનિપાત્યન્તે હસ્ત્યશ્વં ચ પ્રકીર્યતે॥ 8-62-44 (58067) 
રથેભ્યઃ પ્રપતન્ત્યેતે રથિનો વિગતાસવઃ।
નાનાવર્ણૈર્હતા બાણૈઃ પાઞ્ચાલૈરપલાયિભિઃ॥ 8-62-45 (58068) 
નિર્મનુષ્યાન્ગજાનશ્વાન્રથાંશ્ચૈવ ધનઞ્જય।
સમાદ્રવન્તિ પાઞ્ચાલા ધાર્તરાષ્ટ્રાંસ્તરસ્વિનઃ॥ 8-62-46 (58069) 
વિમૃદ્રન્તિ નરવ્યાઘ્રા ભીમસેનબલાશ્રયાત્।
બલં પરેષાં દુર્ધર્ષં ત્યક્ત્વા પ્રાણાનરિન્દમ્॥ 8-62-47 (58070) 
એતે નર્દિન્તિ પાઞ્ચાલા ધ્માપયન્તિ ચ વારિજાન્।
અભિદ્રવન્તિ ચ રણે મૃદ્રન્તઃ સાયકૈઃ પરાન્॥ 8-62-48 (58071) 
પશ્ય સ્વર્ગસ્ય માહાત્મ્યં પાઞ્ચાલા હિ પરાક્રમાત્।
ધાર્તરાષ્ટ્રાન્વિનિઘ્નન્તો વિશન્ત્યેતે રથોત્તમાન્॥ 8-62-49 (58072) 
[શસ્ત્રમાચ્છિદ્ય શત્રૂણાં સાયુધાનાં નિરાયુધાઃ।
તેનૈવૈતાનમોઘાસ્ત્રા નિઘ્નન્તિ ચ નદન્તિ ચ॥ 8-62-50 (58073) 
શિરાંસ્યેતાનિ પાત્યન્તે શત્રૂણાં બાહવોઽપિ ચ।
રથનાગહયા વીરા યશસ્યાઃ સર્વ એવ ચ]॥ 8-62-51 (58074) 
સર્વતશ્ચાભિપન્નૈષા ધાર્તરાષ્ટ્રી મહાચમૂઃ।
ત્યક્ત્વા પ્રાણાન્મહેષ્વાસૈઃ પાઞ્ચાલૈઃ પરિપાત્યતે॥ 8-62-52 (58075) 
સુહૃદશ્ચ પરાક્રાન્તાઃ કૃપકર્ણાદયો વિભો।
નિવારણે મહેષ્વાસાઃ પાઞ્ચાલાનાં પરન્તપ॥ 8-62-53 (58076) 
અનિવૃત્તાંશ્ચ ભીતાંસ્તાન્ધાર્તરાષ્ટ્રાન્પરન્તપ।
ધૃષ્ટદ્યુમ્નમુખા વીરા ઘ્નન્તિ શત્રૂન્સહસ્રશઃ॥ 8-62-54 (58077) 
રથાશ્ચ વિવિધાઃ સર્વે નિવૃત્તે ભરતર્ષભે।
વિવર્ણમુખભૂયિષ્ઠા ધાર્તરાષ્ટ્રી મહાચમૂઃ॥ 8-62-55 (58078) 
પશ્ય ભીમેન નારાચૈર્ભિન્ના નાગાઃ પતન્ત્યમી।
વજ્રિવજ્રહતાનીવ શિખરાણિ ધરાભૃતામ્॥ 8-62-56 (58079) 
ભીમસેનસ્ય નિર્વિદ્ધા બાણૈઃ સન્નતપર્વભિઃ।
સ્વાન્યનીકાનિ મૃદ્ગન્તો દ્રવન્ત્યેતે મહાગજાઃ॥ 8-62-57 (58080) 
`એતે દ્રવન્તિ કુરવો ભીમસેનભયાર્દિતાઃ।
ત્યક્ત્વા રથાન્ગજાંશ્ચૈવ હયાંશ્ચૈવ સહસ્રશઃ॥ 8-62-58 (58081) 
હસ્ત્યશ્વરથપત્તીનાં દ્રવતાં નિઃસ્વનં શૃણુ।
ભીમસેનસ્ય નિનદં દ્રાવયાનસ્ય કૌરવાન્॥ 8-62-59 (58082) 
અભિજાનામિ ભીમસ્ય સિંહનાદં પુનઃપુનઃ'।
નદતઃ પાણ્ડવેયસ્ય સઙ્ગ્રામે જિતકાશિનઃ॥ 8-62-60 (58083) 
એષ નૈષાદિરભ્યેતિ દ્વિપમુખ્યેન પાણ્ડવમ્।
વિસૃજંસ્તોમરાન્ક્રુદ્ધો દણ્ડપાણિરિવાન્તકઃ॥ 8-62-61 (58084) 
તસ્ય ચૈવ ભુજૌ છિન્નૌ ભીમસેનેન ગર્જતઃ।
નાગશ્ચ ક્રકરપ્રખ્યૈર્નારાચૈર્દશભિર્હતઃ॥ 8-62-62 (58085) 
હન્તૈતે પુનરાયાન્તિ નાગા હ્યન્યે પ્રહારિણઃ।
નીલાઞ્જનચયપ્રખ્યા મહામાત્રૈરધિષ્ઠિતાઃ॥ 8-62-63 (58086) 
શક્તિતોમરસઙ્ઘતૈર્વિનિઘ્નન્તો વૃકોદરમ્।
સપ્તસપ્ત ચ નાગસ્થા વૈજયન્ત્યશ્ચ સધ્વજાઃ। 
નવત્યા નિશિતૈર્બાણૈશ્છિન્નાઃ પાર્થાગ્રજેન તે॥  8-62-64 (58087) 
દશભિર્દશભિશ્ચૈકો નારાચૈર્નિહતો ગજઃ॥  8-62-65 (58088) 
ન ચાસૌ ધાર્તરાષ્ટ્રાણાં શ્રૂયતે નિનદસ્તથા।
પુરન્દરસમે ક્રુદ્ધે નિવૃત્તે ભરતર્ષભે॥ 8-62-66 (58089) 
અક્ષૌહિણ્યસ્તથા તિસ્રો ધાર્તરાષ્ટ્રસ્ય સઙ્ગતાઃ।
ક્રુદ્ધેન ભીમસેનેન નરસિંહેન વારિતાઃ॥ 8-62-67 (58090) 
ન શક્નુવન્તિ વૈ પાર્થં પાર્થિવાઃ સમુદીક્ષિતુમ્।
મધ્યન્દિનગતં સૂર્યં યથા દુર્બલચક્ષુષઃ॥ 8-62-68 (58091) 
એતે ભીમસ્ય સન્ત્રસ્તાઃ સિંહસ્યેવેતરે મૃગાઃ।
શરૈઃ સન્ત્રાસિતાઃ સહ્ખ્યે ન લભન્તે સુખં ક્વચિત્॥ 8-62-69 (58092) 
રાધેયો બહુભિઃ સાર્ધમસૌ ગચ્છતિ વેગિતઃ।
વર્ધયિત્વા તુ ભીરું તં પાર્શ્વતો હ્યાનયદ્ધનુઃ। 
તં પાલયન્મહારાજં ધાર્તરાષ્ટ્રં બલાન્વિતઃ॥  8-62-70 (58093) 
સઞ્જય ઉવાચ। 8-62-71x (4986) 
એતચ્છ્રુત્વા મહાબાહુર્વાસુદેવાદ્ધનઞ્જયઃ।
ભીમસેનેન તત્કર્મ કૃતં દૃષ્ટ્વા સુદુષ્કરમ્। 
અર્જુનો વ્યધમચ્છિષ્ટાન્સંશપ્તકગણાન્બહૂન્॥  8-62-71 (58094) 
તે વધ્યમાનાઃ પાર્થેન સંશપ્તકગણાઃ પ્રભો।
શક્રસ્યાતિથિતાં ગત્વા વિશોકા હ્યભવંસ્તદા॥ 8-62-72 (58095) 
નારાયણાંસ્તુ ગોપાલાન્વ્યધમત્પાણ્ડુનન્દનઃ।
ઉત્તમં વેxxxxxપ્તાસ્થાય ચણ્ડવાયુર્ધનાનિવ॥ 8-62-73 (58096) 
અન્વકીર્યન્ત ભીતાસ્તે તત્રતત્રૈવ ભારત।
લુલિતાંશ્ચ તતઃ શૂરાનહનત્પુરુષોત્તમઃ॥ 8-62-74 (58097) 
પુનશ્ચ પુરુષવ્યાઘ્રઃ શરૈઃ સન્નતપર્વભિઃ।
જઘાન ધાર્તરાષ્ટ્રસ્ય ચતુર્વિધબલાં ચમૂમ્॥ ॥ 8-62-75 (58098) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે દ્વિષષ્ટિતમોઽધ્યાયઃ॥ 62 ॥

Mahabharata - Karna Parva - Chapter Footnotes

8-62-9 હસ્તિકક્ષ્યાં કેતુમિતિ સમ્બન્ધઃ॥ 8-62-19 છત્રેણોપલક્ષિતઃ॥ 8-62-34 દ્રોણપુત્રે મહેષ્વાસે ઇતિ ક.ટ.પાઠઃ॥ 8-62-62 દ્વિષષ્ટિતમોઽધ્યાયઃ॥





કર્ણપર્વ - અધ્યાય 063

॥ શ્રીઃ ॥

8.63. અધ્યાયઃ 063 

Mahabharata - Karna Parva - Chapter Topics

રણાય રાજ્ઞાં દ્વન્દ્વીભાવઃ॥ 1 ॥ કર્ણેન શિખણ્ડિપરાજયઃ॥ 2 ॥ ધૃષ્ટદ્યુમ્નદુઃશાસનયોર્યુદ્ધમ્॥ 3 ॥

Mahabharata - Karna Parva - Chapter Text

8-63-0 (58099) 
ધૃતરાષ્ટ્ર ઉવાચ। 8-63-0x (4987) 
નિવૃત્તે ભીમસેને ચ પાણ્ડવે ચ યુધિષ્ઠિરે।
વધ્યમાને બલે ચાપિ મામકે પાણ્ડુસૃઞ્જયૈઃ॥ 8-63-1 (58100) 
દ્રવમાણે બલૌઘે ચ નિરાક્રન્દે મુહુર્મુહુઃ।
`અવશેષં ન પશ્યામિ મમ સૈન્યેષુ સઞ્જય॥ 8-63-2 (58101) 
અહો બત દશાં પ્રાપ્તો ન હિ શક્ષ્યામિ જીવિતુમ્।
જયકાઙ્ક્ષી કથં સૂત પુત્રાણામનિવર્તિનામ્॥ 8-63-3 (58102) 
કથં જીવામિ નિહતાઞ્શ્રુત્વા ચ મમ સૈનિકાન્।
બહુનાઽદ્ય કિમુક્તેન દૈવં તેષાં પરાયણમ્'॥ 8-63-4 (58103) 
મામકાઃ કિમકુર્વન્ત તન્મમાચક્ષ્વ સઞ્જય॥  8-63-5 (58104) 
સઞ્જય ઉવાચ। 8-63-6x (4988) 
દૃષ્ટ્વા ભીમં મહાબાહું તવ પુત્રઃ પ્રતાપવાન્।
ક્રોધરક્તેક્ષણો રાજન્ભીમસેનમભિદ્રવત્॥ 8-63-6 (58105) 
`તિષ્ઠતિષ્ઠ પૃથાપુત્ર પશ્ય મેઽદ્ય પરાક્રમમ્।
અદ્ય ત્વાં પ્રેષાયષ્યામિ યમસ્ય સદનં પ્રાતે। 
ઇત્યુક્ત્વા પ્રયયૌ કર્ણો યત્ર ભીમો વ્યવસ્થિતઃ'॥  8-63-7 (58106) 
તાવકં તુ બલં દૃષ્ટ્વા ભીમસેનાત્પરાઙ્મુખમ્।
યત્નેન મહતા કર્ણઃ પર્યવસ્થાપયદ્બલી॥ 8-63-8 (58107) 
વ્યવસ્થાપ્ય મહાબાહુસ્તવ પુત્રસ્ય વાહિનીમ્।
પ્રત્યુદ્યયૌ તદા કર્ણઃ પાણ્ડવાન્યુદ્ધદુર્મદાન્॥ 8-63-9 (58108) 
પ્રત્યુદ્યયુશ્ચ રાધેયં પાણ્ડવાનાં મહારથાઃ।
ધુન્વાનાઃ કાર્મુકાણ્યાજૌ વિક્ષિપન્તશ્ચ સાયકાન્॥ 8-63-10 (58109) 
ભીમસેનઃ શિનેર્નપ્તા શિખણ્ડી જનમેજયઃ।
ધૃષ્ટદ્યુમ્નશ્ચ બલવાન્સર્વે ચાપિ પ્રભદ્રકાઃ॥ 8-63-11 (58110) 
પાઞ્ચાલાનાં નરવ્યાઘ્રાઃ સમન્તાત્ત્વ વાહિનીમ્।
અભ્યદ્રવન્ત સઙ્ક્રુદ્ધાઃ સમરે જિતકાશિનઃ॥ 8-63-12 (58111) 
તથૈવ તાવકા રાજન્પાણ્ડવાનામનીકિનીમ્।
અભ્યદ્રવન્ત ત્વરિતા જિઘાંસન્તો મહારથાન્॥ 8-63-13 (58112) 
રથનાગાશ્વકલિલં પત્તિધ્વજસમાકુલમ્।
બભૂવ પુરુષવ્યાઘ્ર સૈન્યમદ્ભુતદર્શનમ્॥ 8-63-14 (58113) 
શિખણ્ડી તુ યયૌ કર્ણં ધૃષ્ટદ્યુમ્નઃ સુતં તવ।
દુઃશાસનં મહારાજ મહાસેનઃ સમભ્યયાત્॥ 8-63-15 (58114) 
નકુલો વૃષસેનં તુ ચિત્રસેનં યુધિષ્ઠિરઃ।
ઉલૂકં સમરે રાજન્સહદેવઃ સમભ્યયાત્॥ 8-63-16 (58115) 
સાત્યકિઃ શકુનિં ચાપિ દ્રૌપદેયાશ્ચ કૌરવાન્।
અર્જુનં ચ રણે યત્તો દ્રોણપુત્રો મહારથઃ॥ 8-63-17 (58116) 
યુધામન્યું મહેષ્વાસં ગૌતમોઽભ્યપતદ્રણે।
કૃતવર્મા ચ બલવાનુત્તમૌજસમાદ્રવત્॥ 8-63-18 (58117) 
ભીમસેનઃ કુરૂન્સર્વાન્પુત્રાંશ્ચ તવ મારિષ।
સહાનીકાન્મહાબાહુરેક એવ ન્યવારયત્॥ 8-63-19 (58118) 
શિખણ્ડી તુ તતઃ કર્ણં વિચરન્તમભીતવત્।
ભીષ્મહન્તા મહારાજ વારયામાસ પત્રિભિઃ॥ 8-63-20 (58119) 
પ્રતિરુદ્ધસ્તતઃ કર્ણો રોપાત્પ્રસ્ફુરિતાધરઃ।
શિખણ્ડિનં ત્રિભિર્બાણૈર્ભ્રુવોર્મધ્યેઽભ્યતાડયત્॥ 8-63-21 (58120) 
ધારયંસ્તુ સ તાન્વાણાઞ્શિખણ્ડી બહ્વશોભત।
રાજતઃ પર્વતો યદ્વત્ત્રિભિઃ શૃઙ્ગૈઃ સમન્વિતઃ॥ 8-63-22 (58121) 
સોઽતિવિદ્ધો મહેષ્વાસઃ સૂતપુત્રેણ સંયુગે।
કર્ણં વિવ્યાધ સમરે નવત્યા નિશિતૈઃ શરૈઃ॥ 8-63-23 (58122) 
તસ્ય કર્ણો હયાન્હત્વા સારથિં ચ શરૈઃ।
ઉન્મમાથ ધ્વજં ચાસ્ય ક્ષુરપ્રેણ મહારથઃ॥ 8-63-24 (58123) 
હતાશ્વાત્તુ તતો યાનાદવપ્લુત્ય મહારથઃ।
શક્તિં ચિક્ષેપ કર્ણાય સઙ્ક્રુદ્ધઃ શત્રુતાપનઃ॥ 8-63-25 (58124) 
તાં છિત્ત્વા સમરે કર્ણસ્ત્રિભિર્ભારત સાયકૈઃ।
શિખણ્ડિનમથાવિધ્યન્નવભિર્નિશિતૈઃ શરૈઃ॥ 8-63-26 (58125) 
કર્ણચાપચ્યુતાન્બાણાન્વર્જયંસ્તુ નરોત્તમઃ।
અપયાતસ્તતસ્તૂર્ણં શિખણ્ડી ભૃશવિક્ષતઃ॥ 8-63-27 (58126) 
તતઃ કર્ણો મહારાજ પાણ્ડુસૈન્યાન્યશાતયત્।
તૂલરાશિં સમાસાદ્ય યથા વાયુર્મહાબલઃ॥ 8-63-28 (58127) 
ધૃષ્ટદ્યુમ્નો મહારાજ તવ પુત્રેણ પીડિતઃ।
દુઃશાસનં ત્રિભિર્બાણૈઃ પ્રત્યવિધ્યત્સ્તનાન્તરે॥ 8-63-29 (58128) 
તસ્ય દુઃશાસનો બાહું સવ્યં વિવ્યાધ મારિષ।
સ તેન રુક્મપુઙ્ખેન ભલ્લેન નતપર્વણા॥ 8-63-30 (58129) 
ધૃષ્ટદ્યુમ્નસ્તુ નિર્વિદ્ધઃ શરં ઘોરમમર્ષણઃ।
દુઃશાસનાય સઙ્ક્રુદ્ધઃ પ્રેષયામાસ ભારત॥ 8-63-31 (58130) 
આપતન્તં મહાવેગં ધૃષ્ટદ્યુમ્નસમીરિતમ્।
શરૈશ્ચિચ્છેદ પુત્રસ્તે ત્રિભિરેવ વિશામ્પતે॥ 8-63-32 (58131) 
અથાપરૈઃ ષોડશભિર્ભલ્લૈઃ કનકભૂષણૈઃ।
ધૃષ્ટદ્યુમ્નં સમાસાદ્ય બાહ્વોરુરસિ ચાર્પયત્॥ 8-63-33 (58132) 
તતઃ સ પાર્ષતઃ ક્રુદ્ધો ધનુશ્ચિચ્છેદ મારિષ।
ક્ષુરપ્રેણ સુતીક્ષ્ણેન તત ઉચ્ચુક્રુશુર્જનાઃ॥ 8-63-34 (58133) 
અથાન્યદ્ધનુરાદાય પુત્રસ્તે પ્રહસન્નિવ।
ધૃષ્ટદ્યુમ્નં શરવ્રાતૈઃ સમન્તાત્પર્યવારયત્॥ 8-63-35 (58134) 
તવ પુત્રસ્ય તે દૃષ્ટ્વા વિક્રમં સુમહાત્મનઃ।
વ્યસ્મયન્ત રણે યોધાઃ સિદ્ધાશ્ચાપ્સરસસ્તથા॥ 8-63-36 (58135) 
ધૃષ્ટદ્યુમ્નં તુ પશ્યામ ઘટમાનં મહાબલમ્।
દુઃશાસનેન સંરુદ્ધં સિંહેનેવ મહાગજમ્॥ ॥ 8-63-37 (58136) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ત્રિષષ્ટિતમોઽધ્યાયઃ॥ 63 ॥






કર્ણપર્વ - અધ્યાય 064

॥ શ્રીઃ ॥

8.64. અધ્યાયઃ 064 

Mahabharata - Karna Parva - Chapter Topics

સઙ્કુલયુદ્ધમ્॥ 1 ॥

Mahabharata - Karna Parva - Chapter Text

8-64-0 (58137) 
સઞ્જય ઉવાચ। 8-64-0x (4989) 
તતઃ સરથનાગાશ્વાઃ પાઞ્ચાલાઃ પાણ્ડુસૃઞ્જયાઃ।
સેનાપતિં પરીપ્સન્તો રુરુધુસ્તનયં તવ॥ 8-64-1 (58138) 
તતઃ પ્રવવૃતે યુદ્વં તાવકાનાં પરૈઃ સહ।
ઘોરં પ્રાણભૃતાં કાલે ભીમરૂપં પરન્તપ॥ 8-64-2 (58139) 
નકુલો વૃષસેનં તુ વિદ્ધ્વા પઞ્ચભિરાયસૈઃ।
પિતુઃ સમીપે તિષ્ઠન્તં ત્રિભિરન્ત્યૈરવિધ્યત॥ 8-64-3 (58140) 
નકુલં તુ તતઃ શૂરો વૃષસેનો હસન્નિવ।
નારાચેન સુતીક્ષ્ણેન વિવ્યાધ હૃદયે ભૃશમ્'॥ 8-64-4 (58141) 
સોઽતિવિદ્ધો બલવતા શત્રુણા શત્રુકર્શન।
શત્રું વિવ્યાધ વિંશત્યા સૂતં ચૈવાસ્ય સપ્તભિઃ॥ 8-64-5 (58142) 
તતઃ શરસહસ્રેણ તાવુભૌ પુરુષર્ષભૌ।
અન્યોન્યમાચ્છાદયતાં તવાભજ્યત વાહિની॥ 8-64-6 (58143) 
સ દૃષ્ટ્વા પ્રદ્રુતાં સેનાં ધાર્તરાષ્ટ્રસ્ય સૂતજઃ।
નિવારયામાસ બલાદનુપત્ય વિશામ્પતે॥ 8-64-7 (58144) 
`એતસ્મિન્નન્તરે યુદ્ધં કષ્ટમાસીદ્વિશામ્પતે'।
નિવૃત્તે તુ તતઃ સૈન્યે નકુલઃ કૌરવાન્યયૌ॥ 8-64-8 (58145) 
કર્ણપુત્રસ્તુ સમરે હિત્વા નકુલમેવ તુ।
જુગોપ ચક્રં ત્વરિતો રાધેયસ્યૈવ મારિષ॥ 8-64-9 (58146) 
ઉલૂકસ્તુ રણે ક્રુદ્ધઃ સહદેવેન મારિષ।
`નિવારિતઃ શરશતૈઃ ક્રુદ્ધેન રણમૂર્ધનિ॥ 8-64-10 (58147) 
તસ્યાશ્વાંશ્ચતુરો હત્વા સહદેવઃ પ્રતાપવાન્।
સારથિં પ્રેષયામાસ યમસ્ય સદનં પ્રતિ॥ 8-64-11 (58148) 
ઉલૂકસ્તુ તતો યાનાદવપ્લુત્ય વિશામ્પતે।
ત્રિગર્તાનાં બલં તૂર્ણં જગામ પિતૃનન્દનઃ॥ 8-64-12 (58149) 
સાત્યકિઃ શકુનિં વિદ્ધ્વા વિંશત્યા નિશિતૈઃ શરૈઃ।
ધ્વજં ચિચ્છેદ ભલ્લેન સૌબલસ્ય હસન્નિવ॥ 8-64-13 (58150) 
સૌબલસ્તસ્ય સમરે ક્રુદ્ધો રાજન્પ્રતાપવાન્।
વિદાર્ય કવચં ભૂયો ધ્વજં ચિચ્છેદ કાઞ્ચનમ્॥ 8-64-14 (58151) 
તથૈનં નિશિતૈર્બાણૈઃ સાત્યકિઃ પ્રત્યવિધ્યત।
સારથિં ચ મહારાજ ત્રિભિરેવ સમાર્પયત્॥ 8-64-15 (58152) 
અથાસ્ય વાહાંસ્ત્વરિતઃ શરૈર્નિત્યે યમક્ષયમ્।
તતોઽવપ્લુત્ય સહસા શકુનિર્ભરતર્ષભ॥ 8-64-16 (58153) 
આરુરોહ રથં તૂર્ણમુલૂકસ્ય મહાત્મનઃ।
અપોવાહાથ શીઘ્રં સ શૈનેયાદ્યુદ્ધશાલિનઃ॥ 8-64-17 (58154) 
સાત્યકિસ્તુ રણ રાજંસ્તાવકાનામનીકિનીમ્।
અભિદુદ્રાવ વેગેન તતોઽનીકમભજ્વત॥ 8-64-18 (58155) 
શૈનેયશરસઞ્છન્નં તવ સૈન્યં વિશામ્પતે।
ભેજે દશા દિશસ્તૂર્ણં ન્યપતચ્ચ ગતાસુવત્॥ 8-64-19 (58156) 
ભીમસેનં તવ સુતો વારયામાસ સંયુગે॥  8-64-20 (58157) 
તં તુ ભીમો મુહૂર્તેન વ્યશ્વસૂતરથધ્વજમ્।
ચક્રે લોકેશ્વરં તત્ર તેનાતુષ્યન્ત વૈ જનાઃ॥ 8-64-21 (58158) 
તતોઽપાયાન્નૃપસ્તસ્માદ્ભીમસેનભયાર્દિતઃ।
કુરુસૈન્યં તતઃ સર્વં ભીમસેનમુપાદ્રવત્। 
તત્ર નાદો મહાનાસીદ્ધીમસેનં જિઘાંસતામ્॥  8-64-22 (58159) 
યુધામન્યુઃ કૃપં વિદ્ધ્વા ધનુરસ્યાશુ ચિચ્છદે।
અથાન્યદ્ધનુરાદાય કૃપઃ શસ્ત્રભૃતાં વરઃ। 
યુધામન્યોર્ધ્વજં સૂતં છત્રં ચાપાતયત્ક્ષિતૌ॥  8-64-23 (58160) 
તતોઽપાયાદ્રથેનૈવ યુધામન્યુર્મહારથઃ॥  8-64-24 (58161) 
ઉત્તમૌજાશ્ચ હાર્દિક્યં ભીમં ભીમપરાક્રમમ્।
છાદયામાસ સહસા મેઘો વૃષ્ટ્યેવ પર્વતમ્॥ 8-64-25 (58162) 
તદ્યુદ્ધમાસીત્સુમહદ્ધોરરૂપં પરન્તપ।
તાદૃશં ન મયા યુદ્ધં દૃષ્ટપૂર્વં વિશામ્પતે॥ 8-64-26 (58163) 
કૃતવર્મા તતો રાજન્નુત્તમૌજસમાહવે।
હૃદિ વિવ્યાધ સહસા રથોપસ્થ ઉપાવિશત્॥ 8-64-27 (58164) 
સારથિસ્તમપોવાહ રથેન રથિનાં વરમ્।
તતસ્તુ સાત્વતો રાજન્પાણ્ડુસૈન્યમભિદ્રવત્॥ 8-64-28 (58165) 
[દુઃશાસનઃ સૌબલશ્ચ ગજાનીકેન પાણ્ડવમ્।
મહતા પરિવાર્યૈવ ક્ષુદ્રકૈરભ્યતાડયત્॥ 8-64-29 (58166) 
તતો ભીમઃ શરશતૈર્દુર્યોધનમમર્ષણમ્।
વિમુખીકૃત્ય તરસા ગજાનીકમુપાદ્રવત્॥ 8-64-30 (58167) 
તમાપતન્તં સહસા ગજાનીકં વૃકોદરઃ।
દૃષ્ટ્વૈવ સુભૃશં ક્રુદ્ધો દિવ્યમસ્ત્રમુદૈરયત્॥ 8-64-31 (58168) 
ગજૈર્ગજાનભ્યહનદ્વજ્રેણેન્દ્ર ઇવાસુરાન્॥  8-64-32 (58169) 
તતોઽન્તરિક્ષં બાણૌઘૈઃ શલભૈરિવ પાદપમ્।
છાદયામાસ સમરે ગજાન્નિઘ્નન્વૃકોદરઃ॥ 8-64-33 (58170) 
તતઃ કુઞ્જરયૂથાનિ સમેતાનિ સહસ્રશઃ।
વ્યધમત્તરસા ભીમો મેઘસઙ્ઘાનિવાનિલઃ॥ 8-64-34 (58171) 
સુવર્ણજાલાપિહિતા મણિજાલૈશ્ચ કુઞ્જરાઃ।
રેજુરભ્યધિકં સંખ્યે વિદ્યુત્વન્ત ઇવામ્બુદાઃ॥ 8-64-35 (58172) 
તે વધ્યમાના ભીમેન ગજા રાજન્વિદુદ્રુવુઃ।
કેચિદ્વિભિન્નહૃદયાઃ કુઞ્જરા ન્યપતન્ભુવિ॥ 8-64-36 (58173) 
પતિતૈર્નિપતદ્ભિશ્ચ ગજૈર્હેમવિભૂષિતૈઃ।
અશોભત મહી તત્ર વિશીર્ણૈરિવ પર્વતૈઃ॥ 8-64-37 (58174) 
દીપ્તાભૈ રત્નવદ્ભિશ્ચ પતિતૈર્ગજયોધિભિઃ।
રરાજ ભૂમિઃ પતિતૈઃ ક્ષીણપુણ્યૈરિવ ગ્રહૈઃ॥ 8-64-38 (58175) 
તતો ભિન્નકટા નાગા ભિન્નકુમ્ભકરાસ્તથા।
દુદ્રુવુઃ શતશઃ સંખ્યે ભીમસેનશરાહતાઃ॥ 8-64-39 (58176) 
કેચિદ્વમન્તો રુધિરં ભયાર્તાઃ પર્વતોપમાઃ।
વ્યદ્રવઞ્છરવિદ્ધાઙ્ગા ધાતુચિત્રા ઇવાચલાઃ॥ 8-64-40 (58177) 
મહાભુજગસઙ્કાશૌ ચન્દનાગુરુરૂષિતૌ।
અપશ્યં ભીમસેનસ્ય ધનુર્વિક્ષિપતો ભુજૌ॥ 8-64-41 (58178) 
તસ્ય જ્યાતલનિર્ઘોષં શ્રુત્વાશનિસમસ્વનમ્।
વિમુઞ્ચન્તઃ શકૃન્મૂત્રં ગજાઃ પ્રાદુદ્રુવુર્ભૃશમ્॥ 8-64-42 (58179) 
ભીમસેનસ્ય તત્કર્મ રાજન્નેકસ્ય ધીમતઃ।
નિઘ્નતઃ સર્વભૂતાનિ રુદ્રસ્યેવ ચ નિર્બભૌ॥] ॥  8-64-43 (58180) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ચતુઃષષ્ટિતમોઽધ્યાયઃ॥ 64 ॥






કર્ણપર્વ - અધ્યાય 065

॥ શ્રીઃ ॥

8.65. અધ્યાયઃ 065 

Mahabharata - Karna Parva - Chapter Topics

સઙ્કુલયુદ્ધમ્॥ 1 ॥

Mahabharata - Karna Parva - Chapter Text

8-65-0 (58181) 
સઞ્જય ઉવાચ। 8-65-0x (4990) 
તતઃ શ્વેતાશ્વસંયુક્તે નારાયણસમાહિતે।
તિષ્ઠન્રથવરે શ્રીમાનર્જુનઃ સમપદ્યત॥ 8-65-1 (58182) 
તદ્બલં નૃપતિશ્રેષ્ઠ તાવકં વિજયો રણે।
વ્યક્ષોભયદુદીર્ણાશ્વં મહોદધિમિવાનિલઃ॥ 8-65-2 (58183) 
દુર્યોધનસ્તવ સુતઃ પ્રમત્તે શ્વેતવાહને।
અભ્યેત્ય સહસા ક્રુદ્ધઃ સૈન્યાર્ધેનાભિસંવૃતઃ॥ 8-65-3 (58184) 
પર્યવારયદાયાન્તં યુધિષ્ઠિરમમર્ષણમ્।
ક્ષુરપ્રાણાં ત્રિસપ્તત્યા તતોઽવિધ્યત પાણ્ડવમ્॥ 8-65-4 (58185) 
અક્રુધ્યત ભૃશં તત્ર કુન્તીપુત્રો યુધિષ્ઠિરઃ।
સ ભલ્લાંસ્ત્રિંશતસ્તૂર્ણં તવ પુત્રે ન્યવેશયત્॥ 8-65-5 (58186) 
તતો ધાવન્ત કૌરવ્યા જિઘૃક્ષન્તો યુધિષ્ઠિરમ્॥  8-65-6 (58187) 
દુષ્ટભાવાન્પરાઞ્જ્ઞાત્વા સમવેતા મહારથાઃ।
આજગ્મુસ્તં પરીપ્સન્તઃ કુન્તીપુત્રં યુધિષ્ઠિરમ્॥ 8-65-7 (58188) 
`સઞ્જય ઉવાચ। 8-65-8x (4991) 
યુધિષ્ઠિરશ્ચિત્રસેનં શરવર્ષૈરવાકિરત્।
ચિત્રસેનસ્તુ કૌન્તેયં સઙ્ક્રુદ્ધઃ સમવારયત્॥ 8-65-8 (58189) 
મુહૂર્તાદ્વિમુખીકૃત્ય ચિત્રસેનં સ ધર્મરાટ્।
તાવકં સૈન્યમભ્યઘ્નત્સમન્તાન્નિશિતૈઃ શરૈઃ॥ 8-65-9 (58190) 
તાવકા હિ માબાહો દુર્યોધનપુરોગમાઃ।
યુધિષ્ઠિરં જિઘૃક્ષન્તઃ સર્વસૈન્યં સમાક્ષિપન્॥ 8-65-10 (58191) 
દૃષ્ટપ્રભાવાંસ્તાન્મત્વા સમવેતાન્મહારથાન્।
આજગ્મુઃ સમ્પરીપ્સન્તઃ પાણ્ડવેયં યુધિષ્ઠિરમ્'॥ 8-65-11 (58192) 
નકુલઃ સહદેવશ્ચ ધૃષ્ટદ્યુમ્નશ્ચ પાર્ષતઃ।
અક્ષૌહિણ્યા પરિવૃતાસ્તેઽભ્યધાવન્યુધિષ્ઠિરમ્॥ 8-65-12 (58193) 
ભીમસેનશ્ચ નારાચૈર્મૃદ્રંસ્તવ મહારથાન્।
અભ્યધાવદભિપ્રેપ્સૂ રાજાનં શત્રુભિર્વૃતમ્॥ 8-65-13 (58194) 
તાંસ્તુ સર્વાન્મહેષ્વાસાન્કર્ણો વૈકર્તનો વૃષા।
શરવર્ષેણ મહતા પ્રત્યવારયદાગતાન્॥ 8-65-14 (58195) 
શરૌઘાન્વિસૃજન્તસ્તે પ્રેયન્તશ્ચ કુઞ્જરાન્।
ન શેકુર્યત્નવન્તોઽપિ રાધેયં પ્રતિવીક્ષિતુમ્॥ 8-65-15 (58196) 
તાંશ્ચ સર્વાન્મહેષ્વાસાન્સર્વશસ્ત્રવિશારદાન્।
મહતા શરવર્ષેણ રાધેયઃ પ્રત્યવારયત્॥ 8-65-16 (58197) 
દુર્યોધનં ચ વિંશત્યા નારાચાનાં કૃતી બલી।
અવિધ્યત્તૂર્ણમભ્યેત્ય સહદેવો મહીપતિમ્॥ 8-65-17 (58198) 
સ વિદ્ધઃ સહદેવેન રરાજ બલસન્નિધૌ।
પ્રભિન્ન ઇવ માતઙ્ગો રુધિરેણ પરિપ્લુતઃ॥ 8-65-18 (58199) 
દૃષ્ટ્વા તવ સુતં તત્ર ગાઢવિદ્ધં સુતેજનૈઃ।
અભ્યધાવદ્દૃઢં ક્રુદ્ધો રાધેયો રથિનાં વરઃ॥ 8-65-19 (58200) 
દુર્યોધનં તથા દૃષ્ટ્વા શીઘ્રમસ્ત્રમુદીર્ય સઃ।
અવધીત્પાણ્ડવાનીકં પાઞ્ચાલાંશ્ચૈવ મારિષ॥ 8-65-20 (58201) 
તતો યૌધિષ્ઠિરં સૈન્યં વધ્યમાનં મહાત્મના।
સહસા પ્રાદ્રાવદ્રાજન્મૂતપુત્રશરાર્દિતમ્॥ 8-65-21 (58202) 
વિવિધા વિશિખાસ્તત્ર સમ્પતન્તિ પરસ્પરમ્।
ભલ્લાઃ પુઙ્ખસમાશ્લિષ્ટાઃ સૂતપુત્રધનુશ્ચ્યુતાઃ॥ 8-65-22 (58203) 
અન્તરિક્ષે શરૌઘાણાં પતતાં ચ પરસ્પરમ્।
સઙ્ઘર્પેણ મહારાજ પાવકઃ સમજાયત॥ 8-65-23 (58204) 
તકતો દશદિશઃ કર્ણઃ શલભૈરિવ યાયિભિઃ।
અભ્યઘ્નંસ્તરસા રાજઞ્શરૈઃ પરશરીરગૈઃ॥ 8-65-24 (58205) 
રક્તચન્દનસન્દિગ્ધૌ મણિહેમવિભૂષિતૌ।
બાહૂ વ્યત્યક્ષિપત્કર્ણઃ પરમાસ્ત્રં વિદર્શયન્॥ 8-65-25 (58206) 
તતઃ સર્વા દિશો રાજન્સાયકૈર્વિપ્રમોહયન્।
અપીડયદ્ભૃશં કર્ણો ધર્મરાજં યુધિષ્ઠિરમ્॥ 8-65-26 (58207) 
તતઃ ક્રુદ્ધો મહારાજ ધર્મપુત્રો યુધિષ્ઠિરઃ।
નિશિતૈરિષુભિઃ કર્ણં પઞ્ચાશદ્ભિઃ સમાર્પયત્॥ 8-65-27 (58208) 
[બાણાન્ધકારમભવત્તદ્યુદ્ધં ઘોરદર્શનમ્।
હાહાકારો મહાનાસીત્તાવકાનાં વિશામ્પતે॥ 8-65-28 (58209) 
વધ્યમાને તદા સૈન્યે ધર્મપુત્રેણ મારિષ।
સાયકૈર્વિવિધૈસ્તીક્ષ્ણૈઃ કઙ્કપત્રૈઃ શિલાશિતૈઃ। 
ભલ્લૈરનેકૈર્વિવિધૈઃ શક્ત્યૃષ્ટિમુસલૈરપિ॥  8-65-29 (58210) 
યત્ર યત્ર સ ધર્માત્મા દુષ્ટાં દૃષ્ટિં વ્યસર્જયત્।
તત્ર તત્ર વ્યશીર્યન્ત તાવકા ભરતર્ષભ॥ 8-65-30 (58211) 
કર્ણોઽપિ ભૃશસઙ્કુદ્રો ધર્મરાજં યુધિષ્ઠિરમ્।
નારાચૈરર્ધચન્દ્રૈશ્ચ વત્સદન્તૈશ્ચ સંયુગે॥ 8-65-31 (58212) 
અમર્ષી ક્રોધનશ્ચૈવ રોષપ્રસ્ફુરિતાનનઃ।
સાયકૈરપ્રમેયાત્મા યુધિષ્ઠિરમભિદ્રવત્॥ 8-65-32 (58213) 
યુધિષ્ઠિરશ્ચાપિ સ તં સ્વર્ણપુઙ્ખૈઃ શિતૈઃ શરૈઃ॥]  8-65-33 (58214) 
પ્રહસન્નિવ તં કર્ણઃ કઙ્કપત્રૈઃ શિલાશિતૈઃ।
ઉરસ્યવિધ્યદ્રાજાનં કુન્તીપુત્રં યુધિષ્ઠિરમ્॥ 8-65-34 (58215) 
સ પીડિતો ભૃશં તેન ધર્મરાજો યુધિષ્ઠિરઃ।
ઉપવિશ્ય રથોપસ્થે સૂતં યાહીત્યનોદયત્॥ 8-65-35 (58216) 
અક્રોશન્ત તતઃ સર્વે ધાર્તરાષ્ટ્રાઃ સરાજકાઃ।
ગૃહ્ણીધ્વમિતિ રાજાનમભ્યધાવન્ત સર્વશઃ॥ 8-65-36 (58217) 
તતઃ શતાઃ સપ્તદશ કેકયાનાં પ્રહારિણામ્।
પઞ્ચાલૈઃ સહિતા રાજન્ધાર્તરાષ્ટ્રાન્ન્યવારયન્॥ 8-65-37 (58218) 
તસ્મિન્સુતુમુલે યુદ્ધે વર્તમાને જનક્ષયે।
દુર્યોધનશ્ચ ભીમશ્ચ સમેયાતાં મહાબલૌ॥ ॥ 8-65-38 (58219) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે પઞ્ચષષ્ટિતમોઽધ્યાયઃ॥ 65 ॥






કર્ણપર્વ - અધ્યાય 066

॥ શ્રીઃ ॥

8.66. અધ્યાયઃ 066 

Mahabharata - Karna Parva - Chapter Topics

કર્ણબાણપીડિતસ્ય યુધિષ્ઠિરસ્ય વિશ્રમાય સ્વશિબિરપ્રવેશઃ॥ 1 ॥

Mahabharata - Karna Parva - Chapter Text

8-66-0 (58220) 
સઞ્જય ઉવાચ। 8-66-0x (4992) 
કર્ણોઽપિ શરજાલેન કેકયાનાં મહારથાન્।
વ્યધમત્પરમેષ્વાસાનગ્રાનીકે વ્યવસ્થિતાન્॥ 8-66-1 (58221) 
તેષાં પ્રયતમાનાનાં રાધેયસ્ય નિવારણે।
રથાન્પઞ્ચશતાન્કર્ણઃ પ્રાહિણોદ્યમસાદનમ્॥ 8-66-2 (58222) 
અવિષહ્યતમં દૃષ્ટ્વા રાધેયં યુધિ યોધિનઃ।
ભીમસેનમુપાગચ્છન્કર્ણબાણપ્રપીડિતાઃ॥ 8-66-3 (58223) 
રથાનીકં વિદાર્યૈવ શરૈ રાજન્નનેકધા।
કર્ણ એકરથેનૈવ યુધિષ્ઠિરમુપાદ્રવત્॥ 8-66-4 (58224) 
સેનાનિવેશં ગચ્છન્તં માર્ગણૈર્ભૃશપીડિતમ્।
યમયોર્મધ્યગં વીરં શનૈર્યાન્તં વિચેતસમ્॥ 8-66-5 (58225) 
સ સમાસાદ્ય રાજાનં દુર્યોધનહિતેપ્સયા।
સૂતપુત્રસ્ત્રિભિસ્તીક્ષ્ણૈર્વિવ્યાધ પરમેષુભિઃ॥ 8-66-6 (58226) 
તથૈવ રાજા રાધેયં પ્રત્યવિધ્યત્સ્તનાન્તરે।
શરૈસ્ત્રિભિશ્ચ યન્તારં ચતુર્ભિશ્ચતુરો હયાન્॥ 8-66-7 (58227) 
ચક્રરક્ષૌ નૃપસુતૌ માદ્રીપુત્રૌ પરન્તપૌ।
તાવપ્યધાવતાં કર્ણં રાજાનં મા વધીદિતિ॥ 8-66-8 (58228) 
તૌ પૃથક્શરવર્ષાભ્યાં રાધેયં સમવર્ષતામ્।
નકુલઃ સહદેવશ્ચ પરમં યત્નમાસ્થિતૌ॥ 8-66-9 (58229) 
તથૈવ તૌ પ્રત્યવિધ્યત્સૂતપુત્રઃ પ્રતાપવાન્।
ભલ્લાભ્યાં શિતધારાભ્યાં મહાત્માનાવરિન્દમૌ॥ 8-66-10 (58230) 
દન્તવર્ણાંસ્તુ રાધેયો નિજઘાન મનોજવાન્।
યુધિષ્ઠિરસ્ય સઙ્ગ્રામે કાલવાલાન્હયોત્તમાન્॥ 8-66-11 (58231) 
તતોઽપરેણ ભલ્લેન શિરસ્ત્રાણમપાતયત્।
કૌન્તેયસ્ય મહેષ્વાસઃ પ્રહસન્નિવ સૂતજઃ॥ 8-66-12 (58232) 
તથૈવ નકુલસ્યાપિ હયાન્હત્વા મહારથઃ।
તતોઽપરેણ ભલ્લેન ભૃશં તીક્ષ્ણેન ભારત। 
ધનુશ્ચિચ્છેદ વીરસ્ય માદ્રીપુત્રસ્ય ધીમતઃ॥  8-66-13 (58233) 
તૌ હતાશ્વૌ હતરથૌ પાણ્ડવૌ ભૃશવિક્ષતૌ।
ભ્રાતરાવારુરુહતુઃ સહદેવરથં તદા॥ 8-66-14 (58234) 
તૌ દૃષ્ટ્વા માતુલસ્તત્ર વિરથૌ પરવીરહા।
અભ્યભાષત રાધેયં મદ્રરાજોઽનુકમ્પયા॥ 8-66-15 (58235) 
માર્ગિતવ્યસ્ત્વયા કર્ણ કુન્તીપુત્રો ધનઞ્જયઃ।
અતસ્ત્વં ધર્મરાજેન કિમર્થમિહ યુધ્યસે॥ 8-66-16 (58236) 
[ક્ષીણશસ્ત્રાસ્ત્રાકવચઃ ક્ષીણબાણો વિબાણધિઃ।
શ્રાન્તસારથિવાહશ્ચ ચ્છન્નોઽસ્ત્રૈરરિભિસ્તથા। 
પાર્થમાસાદ્ય રાધેય ઉપહાસ્યો ભવિષ્યસિ॥]  8-66-17 (58237) 
તથાપિ કર્ણઃ સંરબ્ધો યુધિષ્ઠિરમપીડયત્।
શરૈસ્તીક્ષ્ણૈર્મહાવીર્યૈર્માદ્રીપુત્રૌ ચ પાણ્ડવૌ॥ 8-66-18 (58238) 
તતઃ શલ્યઃ પ્રહસ્યેદં કર્ણં પુનરુવાચ હ।
રથસ્થમતિસંરબ્ધં યુધિષ્ઠિરવધે સ્થિતમ્॥ 8-66-19 (58239) 
યદર્થં ધાર્તરાષ્ટ્રેણ સતતં માનિતો ભવાન્।
તં પાર્થ જહિ રાધેય કિં તે હત્વા યુધિષ્ઠિરમ્। 
`હતે યસ્મિન્ધ્રુવં પાર્થઃ સર્વાઞ્જેષ્યતિ નો રથાન્॥  8-66-20 (58240) 
તસ્મિન્હિ ધાર્તરાષ્ટ્રસ્ય નિહતે તુ ધ્રુવો જયઃ।
ધ્વજોઽસૌ દૃશ્યતે તસ્ય રોચમાનોંઽશુમાનિવ। 
સારો હ્યેષ મહાબાહો કિં તે હત્વા યુધિષ્ઠિરમ્॥'  8-66-21 (58241) 
શઙ્ખયોર્ધ્માતયોઃ શબ્દઃ સુમહાનેષ કૃષ્ણયોઃ।
શ્રૂયતે ચાપઘોષશ્ચ પ્રાવૃષીવામ્બુદસ્ય હ॥ 8-66-22 (58242) 
અસૌ નિઘ્નન્રથોદારાનર્જુનઃ શરવૃષ્ટિભિઃ।
સર્વાં ગ્રસતિ નઃ સેનાં કર્ણ પશ્યૈનમાહવે॥ 8-66-23 (58243) 
પૃષ્ઠરક્ષૌ ચ શૂરસ્ય યુધામન્યૂત્તમૌજસૌ॥  8-66-24 (58244) 
ઉત્તરં ચાસ્ય વૈ શૂરશ્ચક્રં રક્ષતિ સાંત્યકિઃ।
ધૃષ્ટદ્યુમ્નસ્તથા ચાસ્ય ચક્રં રક્ષતિ દક્ષિણમ્॥ 8-66-25 (58245) 
ભીમસેનશ્ચ વૈ રાજ્ઞા ધાર્તરાષ્ટ્રેણ યુધ્યતે।
યથા ન હન્યાત્તં ભીમઃ સર્વેષાં નોઽદ્ય પશ્યતામ્। 
કુરુ રાધેય વૈ રાજા યથા મુચ્યેત તત્તથા॥  8-66-26 (58246) 
xxxx ભીમસેનેન ગ્રસ્તમાહવશોભિના।
યદિ નામાદ્ય મુચ્યેત વિસ્મયઃ સુમહાન્ભવેત્॥ 8-66-27 (58247) 
પરિત્રાહ્યેનમભ્યેત્ય સંશયં પરમં ગતમ્।
કિં નુ માદ્રીસુતૌ હત્વા રાજાનં વા યુધિષ્ઠિરમ્॥ 8-66-28 (58248) 
ઇતિ શલ્યવચઃ શ્રુત્વા રાધેયઃ પૃથિવીપતે।
દૃષ્ટ્વા દુર્યોધનં ચૈવ ભીમગ્રસ્તં મહાહવે॥ 8-66-29 (58249) 
રાજગૃધ્નુર્ભૃશં ચૈવ શલ્યવાક્યપ્રચોદિતઃ।
અજાતશત્રુમુત્સૃજ્ય માદ્રીપુત્રૌ ચ પાણ્ડવૌ॥ 8-66-30 (58250) 
તવ પુત્રં પરિત્રાતુમભ્યધાવત વીર્યવાન્।
મદ્રરાજપ્રણુદિતૈરશ્વૈરાકાશગૈરિવ॥ 8-66-31 (58251) 
ગતે કર્ણે તુ કૌન્તેયઃ પાણ્ડુપુત્રો યુધિષ્ઠિરઃ।
અપાયાજ્જવનૈરશ્વૈઃ સહદેવસ્ય મારિષ॥ 8-66-32 (58252) 
[તાભ્યાં સ સહિતસ્તૂર્ણં વ્રીડન્નિવ નરેશ્વરઃ]।
પ્રાપ્ય સેનાનિવેશં સ્વં માર્ગણૈર્ભૃશવિક્ષતઃ॥ 8-66-33 (58253) 
અવતીર્ય રથાત્તૂર્ણમાવિશચ્છયનં શુભમ્।
અપેતશલ્યો રાજા તુ હૃચ્છલ્યેનાભિપીડિતઃ॥ 8-66-34 (58254) 
સોઽબ્રવીદ્ધાતરૌ રાજા માદ્રીપુત્રૌ મહારથૌ।
ગચ્છન્ત ત્વરિતૌ વીરૌ યત્ર ભીમો વ્યવસ્થિતઃ॥ 8-66-35 (58255) 
`તતસ્તે પાણ્ડવાઃ સર્વે સમાભાષ્ય પરસ્પરમ્।
અનીકં ભીમસેનસ્ય પાણ્ડવાવભ્યગચ્છતામ્'। 
જીમૂત ઇવ નર્દંસ્તુ યુધ્યતે સ વૃકોદરઃ॥  8-66-36 (58256) 
તતોઽન્યં રથમાસ્થાય નકુલો રથપુઙ્ગવઃ।
સહદેવશ્ચ તેજસ્વી ભ્રાતરૌ શત્રુકર્શનૌ॥ 8-66-37 (58257) 
તુરગૈરગ્ર્યરંહોભિર્યત્ર ભીમસ્તરસ્વિનૌ।
અનીકૈઃ સહિતૌ તત્ર ભ્રાતરૌ સમવસ્થિતૌ॥ ॥ 8-66-38 (58258) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ષટ્ષષ્ટિતમોઽધ્યાયઃ॥ 66 ॥






કર્ણપર્વ - અધ્યાય 067

॥ શ્રીઃ ॥

8.67. અધ્યાયઃ 067 

Mahabharata - Karna Parva - Chapter Topics

પાર્થેનાશ્વત્થામ્નિ પરાજિતે કર્ણેન ભાર્ગવાસ્ત્રપ્રયોગાત્પાણ્ડવસેનાપીડનમ્॥ 1 ॥

Mahabharata - Karna Parva - Chapter Text

8-67-0 (58259) 
સઞ્જય ઉવાચ। 8-67-0x (4993) 
દ્રૌણિસ્તુ રથવંશેન મહતા પરિવારિતઃ।
અપતત્સહસા રાજન્યત્ર પાર્થો વ્યવસ્થિતઃ॥ 8-67-1 (58260) 
તમાપતન્તં સહસા શૂરઃ શૌરિસહાયવાન્।
દધાર સમરે પાર્થો વેલેવ મકરાલયમ્॥ 8-67-2 (58261) 
તતઃ ક્રુદ્ધો મહારાજ દ્રોણપુત્રઃ પ્રતાપવાન્।
અર્જુનં વાસુદેવં ચ ચ્છાદયામાસ સાયકૈઃ॥ 8-67-3 (58262) 
અવચ્છન્નૌ તતઃ કૃષ્ણૌ દૃષ્ટ્વા તત્ર મહારથાઃ।
વિસ્મયં પરમં ગત્વા પ્રૈક્ષન્ત કુરવસ્તદા॥ 8-67-4 (58263) 
અર્જુનસ્તુ તતો દિવ્યમસ્ત્રં ચક્રે હસન્નિવ।
તદસ્ત્રં વારયામાસ બ્રાહ્મણો યુધિ ભારત॥ 8-67-5 (58264) 
યદ્યદ્ધિ વ્યાક્ષિપદ્યુદ્ધે ફલ્ગુનોઽસ્ત્રં જિઘાંસયા।
તત્તદસ્ત્રૈર્મહેષ્વાસો દ્રોણપુત્રો જઘાન હ॥ 8-67-6 (58265) 
અસ્ત્રયુદ્ધે મહારાજ વર્તમાને મહાભયે।
અપશ્યામ રણે દ્રૌણિં વ્યાત્તાનનમિવાન્તકમ્॥ 8-67-7 (58266) 
સ દિશઃ પ્રદિશશ્ચૈવ ચ્છાદયિત્વા હ્યજિહ્મગૈઃ।
વાસુદેવં ત્રિભિર્બાણૈરવિધ્યદ્દક્ષિણે ભુજે॥ 8-67-8 (58267) 
તતોઽર્જુનો રથાન્સર્વાન્હત્વા તસ્ય પદાનુગાન્।
ચકાર સમરે ભૂમિં શોણિતૌઘપરિપ્લુતામ્। 
[સર્બલોકવહાં રૌદ્રાં પરલોકવહાં નદીમ્]॥  8-67-9 (58268) 
સરથા રથિનઃ પેતુઃ પાર્થચાપચ્યુતૈઃ શરૈઃ॥  8-67-10 (58269) 
[દ્રૌણેરપહતાન્સઙ્ખે દદૃશુ સ ચ તાં તથા।
પ્રાવર્તયન્મહાઘોરાં નદીં પરવહાં તદા॥ 8-67-11 (58270) 
તયોસ્તુ વ્યાકુલે યુદ્ધે દ્રૌણેઃ પાર્થસ્ય દારુણે।
અમર્યાદં યોધયન્તઃ પર્યધાવન્ત પૃષ્ઠતઃ॥ 8-67-12 (58271) 
રથૈર્હતાશ્વસૂતૈશ્ચ હતારોહૈશ્ચ વાજિભિઃ।
દ્વિરદૈશ્ચ હતારોહૈર્મહામાત્રૈર્હતદ્વિપૈઃ॥ 8-67-13 (58272) 
પાર્થેન સમરે રાજન્કૃતો ઘોરો જનક્ષયઃ।
નિહતા રથિનઃ પેતુઃ પાર્થચાપચ્યુતૈઃ શરૈઃ॥]  8-67-14 (58273) 
હયાશ્ચ પર્યધાવન્ત મુક્તયોક્ત્રાસ્તતસ્તતઃ।
તદ્દૃષ્ટ્વા કર્મ પાર્થસ્ય દ્રૌણિરાહવશોભિનઃ॥ 8-67-15 (58274) 
અર્જુનં જયતાં શ્રેષ્ઠં ત્વરિતોઽભ્યેત્ય વીર્યવાન્।
વિધુન્વાનો મહચ્ચાપં કાર્તસ્વરવિભૂષિતમ્॥ 8-67-16 (58275) 
અવાકિરત્તતો દ્રૌમિઃ સમન્તાન્નિશિતૈઃ શરૈઃ।
ભૂયોઽર્જુનં મહારાજ દ્રૌણિરાયમ્ય પત્રિણા॥ 8-67-17 (58276) 
વક્ષોદેશે ભૃશં પાર્થં તાડયામાસ નિર્દયમ્।
સોઽતિવિદ્ધો રણે તેન દ્રોણપુત્રેણ ભારત॥ 8-67-18 (58277) 
ગાણ્ડીવધન્વા પ્રસભં શરવર્ષૈરુદારધીઃ।
સઞ્છાદ્ય સમરે દ્રૌણિં ચિચ્છેદાસ્ય ચ કાર્મુકમ્॥ 8-67-19 (58278) 
સ ચ્છિન્નધન્વા પરિધં વજ્રસ્પર્શસમં યુધિ।
આદાય ચિક્ષેપ તદા દ્રોણપુત્રઃ કિરીટિને॥ 8-67-20 (58279) 
તમાપન્તતં પરિઘં જામ્બૂનદપરિષ્કૃતમ્।
ચિચ્છેદ સહસા રાજન્પ્રહસન્નિવ પાણ્ડવઃ॥ 8-67-21 (58280) 
સ પપાત તદા ભૂમૌ નિકૃત્તઃ પાર્થસાયકૈઃ।
વિકીર્ણઃ પર્વતો રાજન્યથા વજ્રેણ તાડિતઃ॥ 8-67-22 (58281) 
તતઃ ક્રુદ્ધો મહારાજ દ્રોણપુત્રો મહારથઃ।
ઐન્દ્રેણ ચાસ્ત્રવેગેન બીભત્સું સમવાકિરત્॥ 8-67-23 (58282) 
તસ્યેન્દ્રજાલાવતતં સમીક્ષ્ય
પાર્થો રાજન્ગાણ્ડિવમાદદે સઃ। 
ઐન્દ્રં જાલં પ્રત્યહરત્તરસ્વી
વરાસ્ત્રમાદાય મહેન્દ્રસૃષ્ટમ્॥  8-67-24 (58283) 
વિદાર્ય તજ્જાલમથેન્દ્રમુક્તં
પાર્થસ્તતો દ્રૌણિરથં ક્ષણેન। 
પ્રચ્છાદયામાસ તતોઽભ્યુપેત્ય
દ્રૌણિસ્તદા પાર્થશરાભિભૂતઃ॥  8-67-25 (58284) 
વિગાહ્ય તાં પાણ્ડવબાણવૃષ્ટિં
શરૈઃ પરં નામ તતઃ પ્રકાશ્ય। 
શતેન કૃષ્ણં સહસાભ્યવિદ્ધ્યા--
ત્ત્રિભિઃ શતૈરર્જુનં ક્ષુદ્રકાણામ્॥  8-67-26 (58285) 
તતોઽર્જુનઃ સાયકાનાં શતેન
ગુરોઃ સુતં મર્મસુ નિર્બિભેદ। 
અશ્વાંશ્ચ સૂતં ચ તથા ધનુર્જ્યા--
મવાકિરત્પશ્યતાં તાવકાનામ્॥  8-67-27 (58286) 
સ વિદ્ધ્વા મર્મસુ દ્રૌણિં પાણ્ડવઃ પરવીરહા।
સારથિં ચાસ્ય ભલ્લેન રથનીડાદપાતયત્॥ 8-67-28 (58287) 
સ સઙ્ગૃહ્ય સ્વયં વાહાન્કૃષ્ણૌ પ્રાચ્છદયચ્છરૈઃ।
તત્રાદ્ભુતમપરશ્યામ દ્રૌણેરાશુ પરાક્રમમ્॥ 8-67-29 (58288) 
સંયચ્છંસ્તુરગાન્યચ્ચ ફલ્ગુનં ચાપ્યયોધયત્।
તદસ્ય સમરે રાજન્સર્વભૂતાન્યપૂજયન્॥ 8-67-30 (58289) 
`તેનાસ્ય સમરે યોધાસ્તુષ્ટુવુઃ સર્વ એવ તે।
યદા નિજગૃહે પાર્થો દ્રોણપુત્રેણ ધન્વિના॥ 8-67-31 (58290) 
તદા પ્રહસ્ય બીભસ્તુર્દ્રોણપુત્રસ્ય સંયુગે।
ક્ષિપ્રં રશ્મીનથાશ્વાનાં ક્ષુરપ્રૈશ્ચિચ્છિદે જયઃ॥ 8-67-32 (58291) 
પ્રાદ્રવંસ્તુરગાસ્તસ્ય શરવેગપ્રપીડિતાઃ।
તતોઽભૂન્નિનદો ઘોરસ્તવ સૈન્યસ્ય ભારત॥ 8-67-33 (58292) 
પાણ્ડવાસ્તુ જયં લબ્ધ્વા તવ સૈન્યં સમાદ્રવન્।
સમન્તાન્નિશિતાન્બાણાન્વિમુઞ્ચન્તો જયૈષિણઃ॥ 8-67-34 (58293) 
તાવકી ચતુરઙ્ગૈષા પાણ્ડવૈસ્તુ મહાચમૂઃ।
પુનઃપુનરથો વીરૈઃ પ્રભગ્ના જિતકાશિભિઃ॥ 8-67-35 (58294) 
પશ્યતાં તે મહારાજ પુત્રાણાં ચિત્રયોધિનામ્।
શકુનેઃ સૌબલેયસ્ય કર્ણસ્ય ચ વિશામ્પતે॥ 8-67-36 (58295) 
વાર્યમાણા મહાસેના પુત્રૈસ્તવ જનેશ્વર।
ન ચાતિષ્ઠત સઙ્ગ્રામે પીડ્યમાના સમન્તતઃ॥ 8-67-37 (58296) 
તતો યોધૈર્મહારાજ પલાયદ્ભિઃ સમન્તતઃ।
અભવદ્ય્વાકુલં ભીતં પુત્રાણાં તે મહદ્બલમ્॥ 8-67-38 (58297) 
તિષ્ઠતિષ્ઠેતિ સતતં સૂતપુત્રસ્ય જલ્પતઃ।
નાવતિષ્ઠતિ સા સેના વધ્યમાના મહાત્મભિઃ॥ 8-67-39 (58298) 
અથોત્ક્રુષ્ટં મહારાજ પાણ્ડવૈર્જિતકાશિભિઃ।
ધાર્તરાષ્ટ્રબલં દૃષ્ટ્વા વિદ્રુતં વૈ સમન્તતઃ॥ 8-67-40 (58299) 
તતો દુર્યોધનઃ કર્ણમબ્રવીત્પ્રણયાદિવ।
પશ્ય કર્ણ મહાસેનાં પાણ્ડવૈરર્દિતાં ભૃશમ્॥ 8-67-41 (58300) 
ત્વયિ તિષ્ઠતિ સન્ત્રાસાત્સમન્તાત્પ્રપલાયતે।
એતજ્જ્ઞત્વા મહાબાહો કુરુ પ્રાપ્તમરિન્દમ॥ 8-67-42 (58301) 
સહસ્રાણિ ચ યોધાનાં ત્વામેવ પુરુષોત્તમ।
ક્રોશન્તે સમરે વીર દ્રાવ્યમાણાનિ પાણ્ડવૈઃ॥ 8-67-43 (58302) 
સઞ્જય ઉવાચ। 8-67-44x (4994) 
એતચ્છ્રુત્વા તુ રાધેયો દુર્યોધનવચો મહત્।
મદ્રરાજમિદં વાક્યમબ્રવીત્પ્રહસન્નિવ॥ 8-67-44 (58303) 
પશ્ય મે ભુજયોર્વીર્યમસ્ત્રાણાં ચ જનેશ્વર।
અદ્ય હન્મિ રણે સર્વાન્પાઞ્ચાલાન્પાણ્ડુભિઃ સહ॥ 8-67-45 (58304) 
વાહયાશ્વાન્નરવ્યાઘ્ર મદ્રાધિપ ન સંશયઃ।
એવમુક્ત્વા મહારાજ સૂતપુત્રઃ પ્રતાપવાન્॥ 8-67-46 (58305) 
પ્રગૃહ્ય વિજયં વીરો ધનુઃશ્રેષ્ઠં પુરાતનમ્।
સજ્યં કૃત્વા મહારાજ સમ્મૃજ્ય ચ પુનઃ પુનઃ॥ 8-67-47 (58306) 
સન્નિવાર્ય ચ તાન્યોધાન્સત્યેન શપથેન ચ।
પ્રાયોજયદમેયાત્મા ભાર્ગવાસ્ત્રં મહાબલઃ॥ 8-67-48 (58307) 
તસ્માદ્રાજન્સહસ્રાણિ પ્રયુતાન્યર્બુદાનિ ચ।
કોટિશશ્ચ શરાસ્તીક્ષ્ણા નિરગચ્છન્મહામૃધે॥ 8-67-49 (58308) 
જ્વલિતૈસ્તૈઃ શરૈર્ઘોરૈઃ કઙ્કબર્હિણવાજિતૈઃ।
સઞ્ચન્ના પાણ્ડવી સેના ન પ્રાજ્ઞાયત કિઞ્ચન॥ 8-67-50 (58309) 
હાહાકારો મહાનાસીત્પાણ્ડવાનાં વિશામ્પતે।
પીડિતાનાં બલવતા ભાર્ગવાસ્ત્રેણ સંયુગે॥ 8-67-51 (58310) 
નિપતદ્ભિર્ગજૈ રાજન્નશ્વૈશ્ચાપિ સહસ્રશઃ।
રથૈશ્ચાપિ નરવ્યાઘ્ર નરૈશ્ચૈવ સમન્તતઃ॥ 8-67-52 (58311) 
પ્રાકમ્પત મહી રાજન્નિહતૈસ્તૈઃ સમન્તતઃ।
વ્યાકુલં સર્વમભવત્પાણ્ડવાનાં મહદ્બલમ્॥ 8-67-53 (58312) 
કર્ણસ્ત્વેકો યુધાં શ્રેષ્ઠો વિધૂમ ઇવ પાવકઃ।
દહઞ્શત્રૂન્નરવ્યાઘ્રઃ શુશુભે સ પરન્તપઃ॥ 8-67-54 (58313) 
તે વધ્યમાનાઃ કર્ણેન પાઞ્ચાલાશ્ચેદિભિઃ સહ।
તત્ર તત્ર વ્યમુહ્યન્ત વનદાહે યથા દ્વિપાઃ॥ 8-67-55 (58314) 
ચુક્રુશુશ્ચ નરવ્યાઘ્ર યથાપ્રાણં નરોત્તમાઃ।
તેષાં તુ ક્રોશતાં દીનં ભીતાનાં રણમૂર્ધનિ॥ 8-67-56 (58315) 
ધાવતાં ચ તતો રાજંસ્ત્રસ્તાનાં ચ સમન્તતઃ।
આર્તનાદો બભૂવાત્ર ભૂતાનામિવ સમ્પ્લુવે॥ 8-67-57 (58316) 
વધ્યમાનાંસ્તુ તાન્દૃષ્ટ્વા સૂતપુત્રેણ મારિષ॥
વિત્રેસુઃ સર્વભૂતાનિ તિર્યગ્યોનિગતાન્યપિ॥ 8-67-58 (58317) 
તે વધ્યમાતાઃ સમરે સૂતપુત્રેણ સૃઞ્જયાઃ।
અર્જુનં વાસુદેવં ચ ક્રોશન્તિ ચ મુહુર્મુહુઃ। 
પ્રેતરાજપુરે યદ્વત્પ્રેતરાજં વિચેતસઃ॥  8-67-59 (58318) 
શ્રુત્વા તુ નિનદં તેષાં વધ્યતાં કર્ણસાયકૈઃ।
અથાબ્રવીદ્વાસુદેવં કુન્તીપુત્રો ધન઼ઞ્જયઃ। 
ભાર્ગવાસ્ત્રં મહાઘોરં દૃષ્ટ્વા તત્ર સમીરિતમ્॥  8-67-60 (58319) 
પશ્ય કૃષ્ણ મહાબાહો ભાર્ગવાસ્ત્રસ્ય વિક્રમમ્।
નૈતદસ્ત્રં હિ સમરે શક્યં હન્તું કથઞ્ચન॥ 8-67-61 (58320) 
સૂતપુત્રં ચ સંરબ્ધં પશ્ય કૃષ્ણ મહારણે।
અન્તકપ્રતિમં વીર્યે કુર્વાણં કર્મ દારુણમ્॥ 8-67-62 (58321) 
અભીક્ષ્ણં ચોદયન્નશ્વાન્પ્રેક્ષતે માં મુહુર્મુહુઃ।
નચ શક્ષ્યામિ કર્ણસ્ય સંયુગેઽહં પલાયિતુમ્॥ 8-67-63 (58322) 
જીવન્પ્રાપ્નોતિ પુરુષઃ સઙ્ખ્યે જયપરાજયૌ।
મૃતસ્ય તુ હૃપીકેશ ભઙ્ગ એવ કુતો જયઃ॥ 8-67-64 (58323) 
એષ કર્ણો રણે ભાતિ મધ્યાહ્ન ઇવ ભાસ્કરઃ।
નિવર્તય રથં કૃષ્ણ જીવન્ભદ્રાણિ પશ્યતિ॥ ॥ 8-67-65 (58324) 
 
ઇતિ શ્રીમન્મહાભારતે કર્ણપર્વણિ સપ્તદ્વશદિવસયુદ્ધે સપ્તષષ્ટિતમોઽધ્યાયઃ॥ 67 ॥






કર્ણપર્વ - અધ્યાય 068

॥ શ્રીઃ ॥

8.68. અધ્યાયઃ 068 

Mahabharata - Karna Parva - Chapter Topics

કર્ણબાણવ્યથાપનોદનાય યુધિષ્ઠિરં શિબિરગતં વિજ્ઞાય શત્રુનિગ્રહે ભીમનિયોજનપૂર્વકમર્જુનેન સહ શ્રીકૃષ્ણસ્ય તત્સમીપં પ્રતિ ગમનમ્॥ 1 ॥

Mahabharata - Karna Parva - Chapter Text

8-68-0 (58325) 
સઞ્જય ઉવાચ। 8-68-0x (4995) 
તતો જનાર્દનઃ શ્રુત્વા તસ્ય વાક્યં વિશામ્પતે।
રથેનાપયયૌ ક્ષિપ્રં સઙ્ગ્રામાદિતિ ભારત॥ 8-68-1 (58326) 
પ્રત્યનીકમવસ્થાપ્ય ભીમં ભીમપરાક્રમમ્।
અલં વિષહિતું હ્યેષ કુરૂણાં સમ્પ્રપશ્યતામ્॥ 8-68-2 (58327) 
કર્ણં ચ સમરે રાજન્ગ્રાહયિષ્યઞ્શ્રમં પ્રતિ।
વિશ્વમાર્થં ચ કૌરવ્ય પાર્થસ્ય ચ મહાત્મનઃ। 
અપયાતો રણાદ્વીરો રાજાનં દ્રષ્ટુમેવ ચ॥  8-68-3 (58328) 
અર્જુનં ચાબ્રવીત્કૃષ્ણો ભૃશં રાજા પરિક્ષતઃ।
તમાશ્વાસ્ય કુરુશ્રેષ્ઠ તતઃ કર્ણં હનિષ્યસિ॥ 8-68-4 (58329) 
તતો ધનઞ્જયઃ શ્રુત્વા રાજાનં શલ્યપીડિતમ્।
યાહિયાહિતિ બહુશો વાસુદેવમચોદયત્। 
રાજાનં પ્રતિ વાર્ષ્ણેય દૂયતે મે દૃઢં મનઃ॥  8-68-5 (58330) 
સ ચોદ્યમાનઃ પાર્થેન કેશિઘ્નો વૃષ્ણિનન્દનઃ।
રથેનાપયયૌ ક્ષિપ્રં સઙ્ગ્રામાદ્ધોરદર્શનાત્॥ 8-68-6 (58331) 
ગચ્છન્નેવ તુ કૌન્તેયો ધર્મરાજદિદૃક્ષયા।
સૈન્યમાલોકયામાસ નાપશ્યત્તત્ર ચાગ્રજમ્॥ 8-68-7 (58332) 
યુદ્ધં કૃત્વા તુ કૌન્તેયો દ્રોણપુત્રેણ ભારત।
દુઃસહં વજ્રિણા સઙ્ખ્યે પરાજિત્ય ગુરોઃ સુતમ્॥ 8-68-8 (58333) 
દ્રૌણિં પરાજિત્ય તતોગ્રધન્વા
કૃત્વા મહદ્દુષ્કરં શૂરકર્મ। 
આલોકયામાસ તતઃ સ્વસૈન્યં
ધનઞ્જયઃ શત્રુભિરપ્રધૃષ્યઃ॥  8-68-9 (58334) 
સંયુધ્યમાનાન્પૃતનામુખસ્થા--
ઞ્શૂરઃ શૂરાન્હર્ષયન્સવ્યસાચી। 
પૂર્વાપદાનૈઃ પ્રથિતૈઃ પ્રશંસ--
ન્સ્થિતાંશ્ચકારાત્મરથાનનીકે॥  8-68-10 (58335) 
અપશ્યમાનસ્તુ કિરીટમાલી
યુધિષ્ઠિરં ભ્રાતરમાજમીઢમ્। 
ઉવાચ ભીમં તરસાભ્યુપેત્ય
રાજ્ઞઃ પ્રવૃત્તિસ્ત્વિહ કુત્ર ચેતિ॥  8-68-11 (58336) 
ભીમસેન ઉવાચ। 8-68-12x (4996) 
અપયાત ઇતો રાજા ધર્મપુત્રો યુધિષ્ઠિરઃ।
કર્ણબાણાભિતપ્તાઙ્ગો યદિ જીવેત્કથઞ્ચન॥ 8-68-12 (58337) 
અર્જુન ઉવાચ। 8-68-13x (4997) 
તસ્માદ્ભવાઞ્શીઘ્રમિતઃ પ્રયાતુ
જ્ઞાતું પ્રવૃત્તિં પુરુષર્ષભસ્ય। 
નૂનં સ વિદ્ધોઽતિભૃશં પૃષત્કૈઃ
કર્ણેન રાજા શિબિરં ગતોઽસૌ॥  8-68-13 (58338) 
યઃ સમ્પ્રહારૈર્યુધિ સમ્પ્રવૃત્તે
દ્રોણેન વિદ્ધોઽતિભૃશં તરસ્વી। 
તસ્થૌ સ તત્રાપિ જયપ્રતીક્ષો
દ્રોણેન યાવન્ન હતઃ કિલાસીત્॥  8-68-14 (58339) 
સ સંશયં ગમિતઃ પાણ્ડવાગ્ર્યઃ
સઙ્ખ્યેઽદ્ય કર્ણેન મહાનુભાવઃ। 
જ્ઞાતું પ્રયાહ્યાશુ તમદ્ય ભીમ
સ્થાસ્યામ્યહં શત્રુગણાન્નિરુધ્ય॥  8-68-15 (58340) 
ભીમસેન ઉવાચ। 8-68-16x (4998) 
ત્વમેવ જાનીહિ મહાનુભાવ
રાજ્ઞઃ પ્રવૃત્તિં ભરતર્ષભસ્ય। 
અહં હિ યદ્યર્જુન યામ્યમિત્રા
વદન્તિ માં ભીત ઇતિ પ્રવીરાઃ॥  8-68-16 (58341) 
તતોઽબ્રવીદર્જુનો ભીમસેનં
સંશપ્તકાઃ પ્રત્યનીકસ્થિતા મે। 
એતાનહત્વાદ્ય મયા ન શક્ય--
મિતોપયાતું રિપુસઙ્ખમધ્યાત્॥  8-68-17 (58342) 
અથાબ્રવીદર્જુનં ભીમસેનઃ
સ્વવીર્યમાસાદ્ય કુરુપ્રવીર। 
સંશપ્તકાન્પ્રતિયોત્સ્યામિ સઙ્ખ્યે
સર્વાનહં યાહિ ધનઞ્જય ત્વમ્॥  8-68-18 (58343) 
તદ્ભીમસેનસ્ય વચો નિશમ્ય
ધનઞ્જયો ભ્રાતુરમિત્રમધ્યે। 
દ્રષ્ટું કુરુશ્રેષ્ઠમભિપ્રયાસ્ય--
ન્પ્રોવાચ વૃષ્ણિપ્રવરં તદાનીમ્॥  8-68-19 (58344) 
અર્જુન ઉવાચ। 8-68-20x (4999) 
`રાજાનં પ્રતિ વાર્ષ્ણેય દૂયતે મે દૃઢં મનઃ'।
ચોદયાશ્વાન્હૃષીકેશ વિહાયૈતદ્બલાર્ણવમ્। 
અજાતશત્રું રાજાનં દ્રષ્ટુમિચ્છામિ કેશવ॥  8-68-20 (58345) 
સઞ્જય ઉવાચ। 8-68-21x (5000) 
`તં રથ ચોદયામાસ બીભત્સોર્વચનાદ્ધરિઃ'॥  8-68-21 (58346) 
તતો હયાન્સર્વદાશાર્હમુખ્યઃ
પ્રચોદયન્ભીમમુવાચ ચેદમ્। 
નૈતચ્ચિત્રં તવ કર્માદ્ય ભીમ
યાસ્યાવહે જહિ પાર્થારિસઙ્ઘાન્॥  8-68-22 (58347) 
તતો યયૌ હૃષીકેશો યત્ર રાજા યુધિષ્ઠિરઃ।
શીઘ્રાચ્છીઘ્રતરો રાજન્વાજિભિર્ગરુડોપમૈઃ॥ 8-68-23 (58348) 
પ્રત્યનીકે ત્વવસ્થાપ્ય ભીમસેનમરિન્દમમ્।
સન્દિશ્ય ચૈનં રાજેન્દ્ર યુદ્ધં પ્રતિ વૃકોદરમ્॥ 8-68-24 (58349) 
તતસ્તુ ગત્વા પુરુષપ્રવીરૌ
રાજાનમાસાદ્ય શયાનમેકમ્। 
રથાદુભૌ પ્રત્યવરુહ્ય તસ્મા--
દ્વવન્દતુર્ધર્મરાજસ્ય પાદૌ॥  8-68-25 (58350) 
`ઇત્યેવમુપસઙ્ગૃહ્ય ઉભૌ તુ પાઞ્જલી સ્થિતૌ।
શસ્ત્રક્ષતૌ મહારાજ રુધિરેણ સમુક્ષિતૌ। 
નિહત્ય વાહિનીં તુભ્યમપયાતૌ રણાજિરાત્'॥  8-68-26 (58351) 
તં દૃષ્ટ્વા પુરુષવ્યાઘ્રં ક્ષેમિણં પુરુષર્ષભમ્।
મુદાભ્યનન્દતાં કૃષ્ણાવશ્વિનાવિવ વાસવમ્॥ 8-68-27 (58352) 
તાવભ્યનન્દદ્રાજાપિ વિવસ્વાનશ્વિનાવિવ।
હતે મહાસુરે જમ્ભે શક્રવિષ્ણૂ યથા ગુરુઃ॥ 8-68-28 (58353) 
મન્યમાનો હતં કર્ણં પ્રીતઃ પરપુરઞ્જયઃ।
`સ ભૂત્વા પુરુષવ્યાઘ્રો રાજા તત્ર યુધિષ્ઠિરઃ'। 
હર્ષગદ્ગદયા વાચા પ્રીતઃ પ્રાહ પરન્તપઃ॥ ॥  8-68-29 (58354) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે અષ્ટષષ્ટિતમોઽધ્યાયઃ॥ 68 ॥

Mahabharata - Karna Parva - Chapter Footnotes

8-68-9 તતોગ્રધન્વા વિસ્તારિતોગ્રચાપઃ॥ 8-68-11 ઉવાચ તં પપ્રચ્છ॥ 8-68-24 પ્રત્યનીકે શત્રુસૈન્યરામીપે॥ 8-68-68 અષ્ટષષ્ટિતમોઽધ્યાયઃ॥





કર્ણપર્વ - અધ્યાય 069

॥ શ્રીઃ ॥

8.69. અધ્યાયઃ 069 

Mahabharata - Karna Parva - Chapter Topics

યુધિષ્ઠિરેણ કર્ણશરવિક્ષતસ્યાત્મનો દિદૃક્ષયા સ્વશિબિરમુપાગતૌ કૃષ્ણાર્જુનૌ દૃષ્ટ્વા પાર્થેન રાધેયસ્ય વધભ્રમેણ પાર્થસ્ય પ્રશંસનમ્॥ 1 ॥

Mahabharata - Karna Parva - Chapter Text

8-69-0 (58355) 
સઞ્જય ઉવાચ। 8-69-0x (5001) 
[અથોપયાતૌ પૃથુલોહિતાક્ષૌ
શરાચિતાઙ્ગૌ રુધિરપ્રદિગ્ધૌ। 
સમીક્ષ્ય સેનાગ્રનરપ્રવીરૌ
યુધિષ્ઠિરો વાક્યમિદં બભાષે॥]  8-69-1 (58356) 
તતો યુધિષ્ઠિરો દૃષ્ટ્વા સહિતૌ કેશવાર્જુનૌ।
હતમાધિરથિં મેને સઙ્ખ્યે ગાણ્ડીવધન્વના॥ 8-69-2 (58357) 
તાવભ્યનન્દત્કૌન્તેયઃ સામ્ના પરમવલ્ગુના।
સ્મિતપૂર્વમમિત્રઘ્ન પૂજયન્ભરતર્પભ॥ 8-69-3 (58358) 
યુધિષ્ઠિર ઉવાચ। 8-69-4x (5002) 
સ્વાગતં દેવકીપુત્ર સ્વાગતં તે ધનઞ્જય।
પ્રિયં મે દર્શનં વાઢં યુવયોર્નરસિંહયોઃ॥ 8-69-4 (58359) 
અરિષ્ટયોરક્ષતયોઃ કર્ણં હત્વા મહારથમ્।
આશીવિપસમં યુદ્ધે સર્વશસ્ત્રવિશારદમ્॥ 8-69-5 (58360) 
અગ્રગં ધાર્તરાષ્ટ્રાણાં સર્વેષાં શર્મ વર્મ ચ।
રક્ષિતં વૃષસેનેન સુપેણેન ચ ધન્વિના॥ 8-69-6 (58361) 
અનુજ્ઞાતં મહાવીર્યં રામેણાસ્ત્રે સુદુર્જયમ્।
અગ્ર્યં સર્વસ્ય લોકસ્ય રથિનં લોકવિશ્રુતમ્॥ 8-69-7 (58362) 
ત્રાતારં ધાર્તરાષ્ટ્રાણાં ગન્તારં વાહિનીમુખે।
હન્તારં પરસૈન્યાનામમિત્રગણમર્દનમ્॥ 8-69-8 (58363) 
દુર્યોધનહિતે યુક્તમસ્મદ્દુઃખાય ચોદ્યતમ્।
અપ્રધૃષ્યં મહાયુદ્ધે દેવૈરપિ સવાસવૈઃ॥ 8-69-9 (58364) 
અનલાનિલયોસ્તુલ્યં તેજસા ચ બલેન ચ।
પાતાલમિવ ગમ્ભીરં સુહૃદાં નન્દિવર્ધનમ્॥ 8-69-10 (58365) 
અન્તકં મમ મિત્રાણાં હત્વા કર્ણં મહામૃધે।
દિષ્ટ્યા યુવામનુપ્રાપ્તૌ હત્વાઽસુરમિવામરૌ॥ 8-69-11 (58366) 
તેન યુદ્ધમભીતેન મયાઽદ્યાપ્યચ્યુતાર્જુનૌ।
કૃતં ઘોરં મહાબાહૂ ધૃષ્ટદ્યુમ્નસ્ય પશ્યતઃ। 
અન્તકેનેવ ક્રુદ્ધેન પ્રજાઃ સર્વા જિઘાંસતા॥  8-69-12 (58367) 
તેન કેતુશ્ચ મે ચ્છિન્નો હતૌ ચ પાર્ષ્ણિસારથી।
હતવાહઃ કૃતશ્ચાસ્મિ યુયુધાનસ્ય પશ્યતઃ॥ 8-69-13 (58368) 
ધૃષ્ટદ્યુમ્નસ્ય યમયોર્વીરસ્ય ચ શિખણ્ડિનઃ।
પશ્યતાં દ્રૌપદેયાનાં શતદ્રોશ્ચ મહાત્મનઃ॥ 8-69-14 (58369) 
એતાઞ્જિત્વા મહાવીર્યઃ કર્ણઃ શત્રુગણાન્બહૂન્।
જિતવાન્માં મહાબાહો યતમાનો મહારણે॥ 8-69-15 (58370) 
અનુસૃત્ય ચ માં યુદ્ધે પરુષાણ્યુક્તવાન્બહુ।
તત્ર તત્ર યુધાં શ્રેષ્ઠ પરિભૂય ન સંશયઃ॥ 8-69-16 (58371) 
ભીમસેનપ્રભાવાત્તુ યજ્જીવામિ ધનઞ્જય।
બહુનાત્ર કિમુક્તેન હતે સોઢું સમુત્સહે॥ 8-69-17 (58372) 
ત્રયોદશાહં વર્ષાણિ યસ્માદ્ભીતો ધનઞ્જય।
ન સ્મ નિદ્રાં લભે રાત્રૌ ન ચાહનિ સુખં ક્વચિત્॥ 8-69-18 (58373) 
તસ્ય દ્વેષેણ સંયુક્તઃ પરિદહ્યે ધનઞ્જય।
આત્મનો મરણં જાનન્વાધ્રીણસ ઇવ દ્વિજઃ॥ 8-69-19 (58374) 
તસ્યાયમગમત્કાલશ્ચિન્તયાનસ્ય મે ચિરમ્।
કથં કર્ણો મયા શક્યો યુદ્ધે ક્ષપયિતું ભવેત્॥ 8-69-20 (58375) 
જાગ્રત્સ્વપંશ્ચ કૌન્તેય કર્ણમેવ સ્મરાહ્યહમ્।
પશ્યામિ તત્રતત્રૈવ કર્ણભૂતમિદં જગત્॥ 8-69-21 (58376) 
યત્ર યત્ર હિ ગચ્છામિ કર્ણાદ્ભીતો ધનઞ્જય।
તત્ર તત્ર હિ પશ્યામિ કર્ણમેવાગ્રતઃ સ્થિતમ્॥ 8-69-22 (58377) 
સોઽહં તેનૈવ વીરેણ સમરેષ્વપલાયિના।
સહયઃ સરથઃ પાર્થ જિત્વા જીવન્વિસર્જિતઃ॥ 8-69-23 (58378) 
કો નુ મે જીવિતેનાર્થો રાજ્યેનાર્થો ભવેત્પુનઃ।
મમૈવં વિક્ષતસ્યાદ્ય કર્ણેનાહવશોભિના॥ 8-69-24 (58379) 
ન પ્રાપ્તપૂર્વં યદ્ભીષ્માત્કૃપાદ્દ્રોણાચ્ચ સંયુગે।
તત્પ્રાપ્તમદ્ય મે યુદ્ધે સૂતપુત્રાન્મહારથાત્॥ 8-69-25 (58380) 
સ ત્વાં પૃચ્છામિ કૌન્તેય યથા ન કુશલસ્તથા।
તન્મમાચક્ષ્વ કાર્ત્સ્ન્યેન યથા કર્ણો હતસ્ત્વયા॥ 8-69-26 (58381) 
શક્રતુલ્યબલો યુદ્ધે યમતુલ્યઃ પરાક્રમે।
રામતુલ્યસ્તથાસ્ત્રેષુ સ કથં તે નિષૂદિતઃ॥ 8-69-27 (58382) 
મહારથસમાખ્યાતઃ સર્વયુદ્ધવિશારદઃ।
ધનુર્ધરાણાં પ્રવરઃ સર્વેષાં વૈ સદાર્જુન॥ 8-69-28 (58383) 
પૂજિતો ધૃતરાષ્ટ્રેણ સપુત્રેણ વિશામ્પતે।
ત્વદર્થમેવ રાધેયઃ સ કથં નિહતસ્ત્વયા॥ 8-69-29 (58384) 
ધાર્તરાષ્ટ્રસ્ય યોદ્ધારઃ સર્વ એવ સદાર્જુન।
તવ મૃત્યું રણે કર્ણં મન્યન્તે પુરુષર્ષભ॥ 8-69-30 (58385) 
સ ત્વયા પુરુષવ્યાઘ્ર કથં યુદ્ધે નિષૂદિતઃ।
તન્મમાચક્ષ્વ કૌન્તેય યથા કર્ણો હતસ્ત્વયા॥ 8-69-31 (58386) 
સોત્સેધમસ્ય ચ શિરઃ પશ્યતાં સુહૃદાં હૃતમ્।
ત્વયા પુરુષશાર્દૂલ સિંહેનેવ યથા રુરોઃ॥ 8-69-32 (58387) 
સર્વા દિશઃ પર્યપતત્ત્વદર્થં
ત્વાં સૂતપુત્રઃ સમરે પરીપ્સન્। 
દિત્સન્નૃણાં શકટં રત્નપૂર્ણં
કથં ત્વયાસૌ નિહતોઽદ્ય કર્ણઃ॥  8-69-33 (58388) 
ત્વયા રણે નિહતઃ સૂતપુત્રઃ 
કચ્ચિત્કૃતં મે પરમં ત્વયાદ્ય
પ્રિયં રણે સૂતપુત્રં નિહત્ય॥  8-69-34 (58389) 
સર્વા દિશઃ પર્યપતત્ત્વદર્થં
મુદાન્વિતો ગર્વિતઃ સૂતપુત્રઃ। 
સ શૂરમાની સમરે સમેત્ય
કચ્ચિત્ત્વયા નિહતઃ સૂતપુત્રઃ॥  8-69-35 (58390) 
રાજ્યં પરં હસ્તિગવાશ્વયુક્તં
રથં દિત્સુર્યઃ પરેભ્યસ્ત્વર્દર્થે। 
ત્વયા રણે સ્પર્ધતે યઃ સ પાપઃ
કચ્ચિત્ત્વયા નિહતઃ પાપબુદ્ધિઃ॥  8-69-36 (58391) 
યોઽસૌ નિત્યં શૌર્યમદેન મત્તો
વિકત્થતે સંસદિ કૌરવાણામ્। 
પ્રીત્યર્થં વૈ તાત સુયોધનસ્ય
કચ્ચિત્સ પાપો નિહતસ્ત્વયાદ્ય॥  8-69-37 (58392) 
કચ્ચિત્સમાગમ્ય ધનુઃપ્રમુક્તૈ--
સ્ત્વત્પ્રેષિતૈર્લોહમયૈર્વિહંગૈઃ। 
શેતે ભિન્નઃ પાંસુષુ સૂતપુત્રઃ
કચ્ચિદ્ભગ્રૌ ધાર્તરાષ્ટ્રસ્ય બાહૂ॥  8-69-38 (58393) 
યોઽસૌ સદા શ્લાઘતે રાજમધ્યે
દુર્યોધનં હર્ષયન્દર્પયુક્તઃ। 
હન્તાઽસ્મિ સર્વાનિતિ પાણ્ડુપુત્રા--
નહં હન્તા ફલ્ગુનસ્યેતિ મોહાત્॥  8-69-39 (58394) 
કચ્ચિદ્વચોઽસ્ય વિતથં ત્વયા કૃતં
યત્તત્પ્રિયામવદત્તાત કર્ણઃ। 
સભામથ્યે રૂક્ષમનેકરૂપં
ધિક્પાણ્ડવાનપતિસ્ત્વં હિ કૃષ્ણે॥  8-69-40 (58395) 
કચ્ચિદ્ભુવં શત્રુરયં મહાત્મા
હ્યધારયદ્દ્વાદશ યઃ સમાસ્તુ। 
કર્ણો વ્રતં ઘોરમમિત્રસાહો
દુર્યોધનસ્યાર્થનિવિષ્ટબુદ્ધિઃ॥  8-69-41 (58396) 
પાદૌ ન ધાવે યાવદહં ન હન્મિ
ધનઞ્જયં સમરેષૂગ્રવેગમ્। 
કચ્ચિદ્રણે ફલ્ગુન તં નિહત્ય
કચ્ચિદ્વ્રતં તસ્ય ભગ્નં ત્વયાઽદ્ય॥  8-69-42 (58397) 
યોઽસૌ કૃષ્ણામબ્રવીદ્દુષ્ટબુદ્ધિઃ
કર્ણઃ સભાયાં કુરુવીરમધ્યે। 
કિં પાણ્ડવાંસ્ત્વં ન જહાસિ કૃષ્ણે
સુદુર્બલાન્પતિતાન્હીનસત્વાન્॥  8-69-43 (58398) 
યોઽસૌ કર્ણઃ પ્રત્યજાનાત્ત્વદર્થે
નાહં હત્વા સહ કૃષ્ણેન પાર્થમ્। 
ઇહોપયાતેતિ સ પાપબુદ્ધિઃ
કચ્ચિચ્છેતે શરસમ્ભિન્નગાત્રઃ॥  8-69-44 (58399) 
કચ્ચિત્સઙ્ગ્રામો વિદિતો વૈ તવાયં
સમાગમે સૃઞ્જય કૌરવાણામ્। 
યેનાવસ્થામીદૃશીં પ્રાપિતોઽહં
કચ્ચિત્ત્વયા સોઽદ્ય હતો દુરાત્મા॥  8-69-45 (58400) 
કચ્ચિત્ત્વયા તસ્ય સુમન્દબુદ્ધે--
ર્ગાણ્ડીવમુક્તૈર્વિશિખૈર્જ્વલદ્ભિઃ। 
સકુણ્ડલં ભાનુમદુત્તમાઙ્ગં
કાયાત્પ્રકૃત્તં યુધિ સવ્યસાચિન્॥  8-69-46 (58401) 
યત્તન્મયા બાણસમર્પિતેન
ધ્યાતોઽસિ કર્ણસ્ય વધાય વીર। 
તન્મે ત્વયા કચ્ચિદમોઘમદ્ય
ધ્યાનં કૃતં કર્ણનિપાતનેન॥  8-69-47 (58402) 
યદ્દર્પપૂર્ણઃ સ સુયોધનોઽસ્મા--
ન્દિધક્ષતે કર્ણસમાશ્રયેણ। 
કચ્ચિત્ત્વયા સોઽદ્ય સમાશ્રયોઽસ્ય
ભગ્નઃ પરાક્રમ્ય સુયોધનસ્ય॥  8-69-48 (58403) 
યો નઃ પુરા ષણ્ઢતિલાનવોચ--
ત્સભામધ્યે કૌરવાણાં સમક્ષમ્। 
સ દુર્મતિઃ કચ્ચિદુપેત્ય સઙ્ખ્યે
ત્વયા હતઃ સૂતપુત્રોઽત્યમર્ષી॥  8-69-49 (58404) 
યઃ પ્રાહિણોત્સૂતપુત્રો દુરાત્મા
કૃષ્ણાં જિતાં સૌબલેહાનયેતિ। 
સ મન્દબુદ્ધિર્નિહતઃ પ્રસહ્ય
વૈકર્તનસ્ત્વદ્ય કચ્ચિન્મહાત્મન્॥  8-69-50 (58405) 
યઃ શસ્ત્રભૃચ્છ્રેષ્ઠતમં પૃથિવ્યાં
પિતામહં વ્યાક્ષિપદલ્પચેતાઃ।
સઙ્ખ્યાયમાનોઽર્ધરથઃ સ કચ્ચિ--
ત્ત્વયાં હતોઽદ્યાધિરથિર્મહાત્મન્॥  8-69-51 (58406) 
અમર્ષજં નિકૃતિસમીરણેરિતં
હૃદિ સ્થિતં જ્વલનમિમં સદા મમ। 
હતો મયા સોઽદ્ય સમેત્ય કર્ણ
ઇતિ બ્રુવન્પ્રશમયસેઽદ્ય ફલ્ગુન॥ ॥  8-69-52 (58407) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે એકોનસપ્તતિતમોઽધ્યાયઃ॥ 69 ॥

Mahabharata - Karna Parva - Chapter Footnotes

8-69-5 અરિષ્ટયોઃ શુભયોઃ॥ 8-69-7 અનુજ્ઞાતં અનુગૃહીતમ્॥ 8-69-10 અનલાનિલયોરિતિ ક્રમાત્તેજોબલાભ્યામ્॥ 8-69-13 અપસવ્યઃ કૃતશ્ચાસ્મિ ઇતિ ખ.ઘ.પાઠઃ॥ 8-69-17 નાહં તં સોઢુમુત્સહે ઇતિ ક.ઙ.પાઠઃ॥ 8-69-19 કૃષ્ણગ્રીવો રક્તશિરાઃ શ્વેતપક્ષો વિહગમઃ। સ વૈ વાધ્રીણસઃ પ્રોક્તો યાજ્ઞિકૈઃ પિતૃકર્મણીતિ પ્રાઞ્ચઃ। વાઘ્રીણસ ઇવ દ્વિપ ઇતિ ઝ.પાઠઃ॥ 8-69-26 યથા નઃ કુશલં તથા ઇતિ ક.ઙ.પાઠઃ॥ 8-69-38 વિહઙ્ગૈર્વાણૈઃ॥ 8-69-39 શ્વાઘતે આત્માનમિતિ શેષઃ॥ 8-69-47 બાણેભ્યઃ સમર્પિતેન કર્ણબાણૈરત્યન્તં પ્રવિદ્ધેનેત્યર્થઃ॥ 8-69-69 એકોનસપ્તતિતમોઽધ્યાયઃ॥





કર્ણપર્વ - અધ્યાય 070

॥ શ્રીઃ ॥

8.70. અધ્યાયઃ 070 

Mahabharata - Karna Parva - Chapter Topics

અર્જુનેન સ્યયુદ્ધાનુવાદપૂર્વકં યુધિષ્ઠિરમ્પ્રતિ કર્ણવધપ્રતિજ્ઞાનમ્॥ 1 ॥

Mahabharata - Karna Parva - Chapter Text

8-70-0 (58408) 
સઞ્જય ઉવાચ। 8-70-0x (5003) 
તદ્ધર્મશીલસ્ય વચો નિશમ્ય
રાજ્ઞઃ ક્રુદ્ધસ્યાતિરથો મહાત્મા। 
ઉવાચ દુર્મર્ષમદીનસત્વો
યુધિષ્ઠિરં જિષ્ણુરનન્તવીર્યઃ॥  8-70-1 (58409) 
દ્રોણં હતં પાર્થ કર્ણો વિદિત્વા
ભિન્નાં નાવવિમાવત્યગાધે કુરૂણામ્। 
સમ્મુહ્યમાનાન્ધાર્તરાષ્ટ્રાન્વિદિત્વા
નિરુત્સાહાંશ્ચ વિજયે પરેષામ્॥  8-70-2 (58410) 
સોદર્યવત્ત્વરિતોઽમિતૌજા
ઉત્તારયિષ્યન્ધૃતરાષ્ટ્રસ્ય પુત્રાન્। 
રણે રથેનાધિરથિર્મહાત્મા
તતો હિ માં ત્વરિતઃ સોઽભ્યધાવત્॥  8-70-3 (58411) 
સંશપ્તકૈર્યુધ્યમાનસ્ય મેઽદ્ય
સેનાગ્રયાયી કુરુસૈન્યસ્ય રાજન્। 
આશીવિષાભાન્વિકિરઞ્શરૌઘા--
ન્દ્રૌણિઃ પુરસ્તાત્સહસાધ્યતિષ્ઠત્॥  8-70-4 (58412) 
સ મે દૃષ્ટ્વા શૂરતમો ધ્વજાગ્રં
સમાદિશદ્રથસઙ્ઘાનનેકાન્। 
તેષામહં પઞ્ચશતં નિહત્ય
આસાદયં દ્રોણપુત્રં નદન્તમ્॥  8-70-5 (58413) 
સ દ્રોણપુત્રઃ સદૃશં મહાત્મા
મામપ્યરૌત્સીત્તદનીકમધ્યે। 
કિરઞ્શરૌઘાન્બહુરૂપાન્વિચિત્રા--
ન્સ્વાતીગતઃ શુક્ર ઇવાતિવર્ષન્॥  8-70-6 (58414) 
સ મે રાન્સર્વતઃ કઙ્કપત્રા--
નવાસૃજદ્વૈ પૃથિવીપ્રકાશાન્। 
નિવાર્ય તૂર્ણં પરમાજિમધ્યે
તતોઽપિ માં બાણગણૈઃ સમાર્પયત્॥  8-70-7 (58415) 
આકર્ષણં વાપિ વિકૃષ્ય મુક્તં
ન દૃશ્યતે તસ્ય મહારથસ્ય। 
ન સન્દધાનઃ કુત આદદાનો
ન વ્યાક્ષિપન્ન વિકર્ષન્વિમુઞ્ચન્॥  8-70-8 (58416) 
સવ્યેન વા યદિ વા દક્ષિણેન
ન જ્ઞાયતે કતરેણાસ્યતીતિ। 
આચાર્યવત્સમરે પર્યવર્ત--
ન્મહચ્ચિત્રં દર્શયન્સર્વતઃ સ્મ॥  8-70-9 (58417) 
દૃષ્ટ્વીવિષં ચાસુહરં પરેષાં
સર્વા દિશઃ પૂરયાનં શરૌધૈઃ। 
અલાતચક્રપ્રતિમં મહાત્મનઃ
સદા નતં કાર્મુકં બ્રહ્મબન્ધોઃ॥  8-70-10 (58418) 
તતોઽપરાન્બાણગણાનનેકા--
નાકર્ણપૂર્ણાયતવિપ્રમુક્તાન્। 
સસર્જ શીઘ્રાસ્ત્રબલેન વીર--
સ્તોયં યથા પ્રાવૃષિ કાલમેઘઃ॥  8-70-11 (58419) 
આવિધ્યન્માં પઞ્ચભિદ્રોણપુત્રઃ
શિતૈઃ શરૈઃ પઞ્ચભિર્વાસુદેવમ્। 
અભ્યઘ્નં બાણૈસ્તમહં સુધારૈ--
ર્નિમેષમાત્રેણ સુવર્ણપુઙ્ખૈઃ॥  8-70-12 (58420) 
સ નિર્વિદ્ધો વિરથો દ્રોણપુત્રો
રથાનીકં ચાધિરથેર્વિવેશ। 
મયાભિભૂતાન્સ્વરથપ્રબર્હા--
નસ્ત્રં ચ પશ્યન્રુધિરપ્રદિગ્ધમ્॥  8-70-13 (58421) 
તતોઽભિભૂતં યુધિ વીક્ષ્ય સૈન્યં
વિધ્વસ્તયોધં દ્રુતનાગયૂથમ્। 
પઞ્ચાશતા રથમુખ્યૈઃ સમેતઃ
કર્ણસ્ત્વરન્નભ્યપતત્પ્રમાથી॥  8-70-14 (58422) 
તાન્સૂદયિત્વાઽહમપાસ્ય કર્ણં
દ્રષ્ટું ભવન્તં ત્વરયોપયાતઃ। 
સર્વે પાઞ્ચાલા હ્યુદ્વિજન્તે સ્મ કર્ણં
દૃષ્ટ્વા ગાવઃ કેસરિણં યથૈવ॥  8-70-15 (58423) 
મૃત્યોરાસ્યં વ્યાત્તમિવાભિપદ્ય
પ્રભદ્રકાઃ કર્ણમાસાદ્ય સર્વે। 
યાસ્યામિ તાંસ્તારયિષ્યન્બલૌઘા--
દ્દિષ્ટ્યા ભવાન્સ્વસ્તિમાન્પાર્થ દૃષ્ટઃ॥  8-70-16 (58424) 
હનિષ્યેઽહં ભારત સૂતપુત્ર--
મસ્મિન્સઙ્ગ્રામે યદિ દૃશ્યતેઽદ્ય। 
આયાહિ પશ્યાદ્ય યુયુત્સમાનૌ
માં સૂતપુત્રં ચ ધૃતૌ રણાય॥  8-70-17 (58425) 
મહાઝષસ્યેવ મુખં પ્રપન્નાઃ
પ્રભદ્રકાઃ કર્ણમુખં પ્રપન્નાઃ। 
ષટ્સાહસ્રા ભારત રાજપુત્રાઃ
સ્વર્ગાય લોકાય રણે નિમગ્નાઃ॥  8-70-18 (58426) 
તાનદ્ય યાસ્યામિ રણાદ્વિમોક્તું
સર્વાત્મના સૂતપુત્રં ચ હન્તુમ્॥  8-70-19 (58427) 
અથ પ્રવીરેણ મહાનુભાવ
દ્વિષત્સૈન્યં નિર્દહન્વિસ્તરેણ। 
સમેત્યાહં સૂતપુત્રેણ સઙ્ખ્યે 
વજ્રીવ વૃત્રેણ નરેન્દ્રમુખ્ય॥  8-70-20 (58428) 
એવં ગતે કિઞ્ચ મયાઽદ્ય શક્યં
કાર્યં કર્તું નિગ્રહે સૂતજસ્ય। 
તથૈવ રાજ્ઞશ્ચ સુયોધનસ્ય
યે ચાપિ માં યોદ્ધુકામાઃ સમેતાઃ॥  8-70-21 (58429) 
કર્ણં ન ચેદદ્ય નિહન્મિ રાજ--
ન્સબાન્ધવં યુધ્યમાનં પ્રસહ્ય। 
પ્રતિશ્રુત્યાઽકુર્વતાં યા ગતિર્વૈ
કષ્ટાં યાયાં તામહં રાજસિંહ॥  8-70-22 (58430) 
આમન્ત્રયે ત્વાં બ્રૂહિ રણે જયં મે
પુરા ભીમં ધાર્તરાષ્ટ્રા ગ્રસન્તિ। 
સૌતિં હનિષ્યામિ નરેન્દ્રસિંહ
સૈન્યં તથા શત્રુગણાંશ્ચ સર્વાન્॥ ॥  8-70-23 (58431) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે સપ્તતિતમોઽધ્યાયઃ॥ 70 ॥






કર્ણપર્વ - અધ્યાય 071

॥ શ્રીઃ ॥

8.71. અધ્યાયઃ 071 

Mahabharata - Karna Parva - Chapter Topics

કર્ણસ્યામારણજ્ઞાનાદ્રુષ્ટેન યુધિષ્ઠિરેણ અર્જુનમ્પ્રતિ ગર્હણપૂર્વકં કૃષ્ણકરે ગાણ્ડીવદાનચોદના॥ 1 ॥

Mahabharata - Karna Parva - Chapter Text

8-73-0 (58432) 
સઞ્જય ઉવાચ। 8-73-0x (5004) 
વૈકર્તનં કુશલિનં નિશમ્ય
ક્રુદ્ધઃ પાર્થઃ ફલ્ગૂનસ્યામિતૌજાઃ। 
ધનઞ્જયં વાક્યમુવાચ રાજા
યુધિષ્ઠિરઃ કર્ણશરાભિતપ્તઃ॥  8-73-1 (58433) 
ઇમાં ચ વસતિં હિત્વા ભયાત્કર્ણેન ફલ્ગુન।
અહં ચ ભીમસેનશ્ચ માદ્રીપુત્રૌ ચ પાણ્ડવૌ॥ 8-73-2 (58434) 
વાસુદેવેન સહિતા વયં કર્ણેન નિર્જિતાઃ।
પુનરેવ વનં ગત્વા તપશ્ચર્યાં ચ કુર્મહે। 
અથવા ધાર્તરાષ્ટ્રાણાં પરિચર્યાં ચરામહે॥  8-73-3 (58435) 
ઇત્યેવમુક્ત્વા બીભત્સું રોષાત્સંરક્તલોચનઃ।
અબ્રવીત્પુનરેવાત્ર ધર્મરાજો યુધિષ્ઠિરઃ॥ 8-73-4 (58436) 
ઇદં યદિ દ્વૈતવને તુ સૂક્તં
કર્ણં નિયોદ્ધું ન સહે નૃપેતિ। 
વયં તતઃ પ્રાપ્તકાલં યથાવ--
ત્કૃત્વાઽભ્યુપેક્ષામ તથૈવ રાજ્યમ્॥  8-73-5 (58437) 
મયિ પ્રતિશ્રુત્ય વધં હિ તસ્ય
બલસ્ય ચાર્ધસ્ય તથૈવ યુદ્ધે। 
આનીય માં શત્રુમધ્યે સ કસ્મા--
ત્સમુન્નામ્ય સ્થણ્ડિલે પ્રત્યપિંષ્ઠાઃ॥  8-73-6 (58438) 
અન્વાસ્ય સત્યેન યદાત્થ પાર્થ
સત્યં શપન્વાસુદેવેન સાર્ધમ્। 
તન્નઃ સત્યમફલં હ્યકાર્ષીઃ
ફલસ્ય કાલે ચાચ્છિન્નઃ પુષ્પવૃક્ષમ્॥  8-73-7 (58439) 
પ્રચ્છાદિતસ્ત્વં બાલિશ દુર્યશોભિ--
રનર્થવાક્યોઽસ્યર્જુન નૈવ સાધુઃ। 
ત્યક્ત્વા ભીમં સર્વભીમેષુ ભીમં
સંયોજિતસ્ત્વં સૂતપુત્રં નિહન્તુમ્॥  8-73-8 (58440) 
યત્તદ્વૃથા વાગુવાચાન્તરિક્ષે
સપ્તાહ્નિ જાતે ત્વયિ મન્દબુદ્ધૌ। 
અપાપીયાન્વાસવાત્કુન્તિજાતો
બહૂન્સઙ્ગ્રામાનયમેવ જેતા॥  8-73-9 (58441) 
અયં જેતા પાણ્ડવો દેવસઙ્ઘાન્
સર્વાણિ ભૂતાન્યપિ ચોત્તમૌજાઃ। 
અયં જેતા મદ્રકલિઙ્ગજાતા--
ન્દૈત્યાંશ્ચ રક્ષાંસિ સમાગતાનિ॥  8-73-10 (58442) 
ભૂમિં ચ સર્વાં નિખિલેન જેતા
કુરૂંશ્ચ જેતા સ્વગણાંશ્ચ જેતા। 
અસ્માત્પરો નો ભવિતા ધનુર્ધરો
નૈષ્યન્ન ભૂતઃ કશ્ચિદેનં વિજેતા॥  8-73-11 (58443) 
ઇચ્છન્નયં સર્વભૂતાનિ કુર્યા--
દ્વશી વશે સર્વસમાપ્તવિદ્યઃ। 
કાન્ત્યા શશાઙ્કસ્ય જવેન વાયોઃ
સ્યૈર્યેણ મેરોઃ ક્ષમયા પૃથિવ્યાઃ॥  8-73-12 (58444) 
અગ્નેશ્ચ તાપે ધનદસ્ય લક્ષ્મ્યા
શૌર્યેણ શક્રસ્ય જયેન વિષ્ણોઃ। 
તુલ્યો મહાત્મા તવ કુન્તિ પુત્રો
જાતોઽદિતેર્વિષ્ણુરિવામિતૌજાઃ॥  8-73-13 (58445) 
સ્વેષાં જયાય દ્વિષતાં વધાય
જાતો મહાત્મા તવ નન્દિકર્તા। 
ઇત્યન્તરિક્ષે શતશૃઙ્ગમૂર્ધ્નિ
તપસ્વિનાં શૃણ્વતાં વાગુવાચ॥  8-73-14 (58446) 
એવંવિધસ્ત્વં ન ચ ભૂતસ્તથાદ્ય
દેવાશ્ચ નૂનમનૃતં વદન્તિ॥  8-73-15 (58447) 
તથા પરેષામૃષિસત્તમાનાં
શ્રુત્વા ગિરઃ પૂજયતાં સદા ત્વામ્। 
ન સન્નતિં યામિ સુયોધનસ્ય
ન ત્વાં જાનામ્યાધિરથેર્ભયાર્તમ્॥  8-73-16 (58448) 
ત્વષ્ટ્રા કૃતં વાહમકૂજનાક્ષં
શુભં સમાસ્થાય કપિધ્વજં તમ્। 
ખઙ્ગં ગૃહીત્વા હેમચિત્રાવનદ્વં
ધનુર્વરં ગાણ્ડિવં તાલમાત્રમ્।
ત્વં વાસુદેવેનોહ્યમાનઃ કથં નુ
કર્ણાદ્ભીતો વ્યપયાતોઽસિ પાર્થ॥  8-73-17 (58449) 
પૂર્વં યદુક્તં હિ સુયોધનેન
ન ફલ્ગુનઃ પ્રમુખે સ્થાસ્યતીતિ। 
કર્ણસ્ય યુદ્ધે હિ મહાબલસ્ય
મૌર્ખ્યાત્તુ તન્નાવબુદ્ધં મયાઽસીત્॥  8-73-18 (58450) 
તેનાદ્ય તપ્સ્યે ભૃશમપ્રમેયં
યન્મિત્રવર્ગો નરકં પ્રવિષ્ટઃ। 
તદૈવ વાચ્યોઽસ્મિ નનુ ત્વયાઽહં
ન યોત્સ્યેઽહં સૂતપુત્રં કથઞ્ચિત્॥  8-73-19 (58451) 
તતો નાહં સૃઞ્જયાન્કેકયાંશ્ચ
સમાનયેયં સુહૃદો રણાય॥  8-73-20 (58452) 
એવં ગતે કિં ચ મયાઽદ્ય શક્યં
કાર્યં કર્તું નિગ્રહે સૂતજસ્ય। 
તથૈવ રાજ્ઞશ્ચ સુયોધનસ્ય
યે વાપિ માં યોદ્ધુકામાઃ સમેતાઃ॥  8-73-21 (58453) 
ધિગસ્તુ મજ્જીવિતમદ્ય કૃષ્ણ
યોઽહં વશં સૂતપુત્રસ્ય યાતઃ। 
મધ્યે કુરૂણાં સમુયોધનાનાં
યે ચાપ્યન્યે યોદ્ધુકામાઃ સમેતાઃ॥  8-73-22 (58454) 
એકઃ સ મે ભીમસેનોઽદ્યં નાથો
યેનાભિપન્નોઽસ્મિ રણે મહાભયે। 
વિમોચ્ય માં ચાપિ રુપાન્વિતસ્તતઃ
શરેણ તીક્ષ્ણેન બિભેદ કર્ણમ્॥  8-73-23 (58455) 
ત્યક્ત્વા પ્રાણાન્સમરે ભીમસેન--
શ્ચક્રે યુદ્ધં કુરુમુખ્યૈઃ સમેતૈઃ। 
ગદાગ્રહસ્તો રુધિરોક્ષિતાઙ્ગ--
શ્ચરન્રણે કાલ ઇવાન્તકાલે॥  8-73-24 (58456) 
અસૌ હિ ભીમસ્ય મહાનિનાદો
મુહુર્મહુઃ શ્રૂયતે ધાર્તરાષ્ટ્રૈઃ। 
યદિ સ્મ જીવેત્સમરે નિહન્તા
મહારથાનાં પ્રવરો નરોત્તમઃ॥  8-73-25 (58457) 
તવાભિમન્યુસ્તનયોઽદ્ય પાર્થ
ન ચાસ્મિ ગન્તા સમરે પરાભવમ્। 
અથાપિ જીવેત્સમરે ઘટોત્કચ--
સ્તથાઽપિ નાહં સમરે પરાઙ્યુખઃ॥  8-73-26 (58458) 
ભીમસ્ય પુત્રઃ સમરાગ્રયાયી
મહાસ્ત્રવિન્નાપિ તવાનુરૂપઃ। 
યં તં xxxસાદ્ય રિપોર્વલં નો
નિમીલિતાક્ષં ભયવિપ્લુતં ભવેત્॥  8-73-27 (58459) 
xxxxxનિશિ યુદ્ધમેક--
સ્ત્યક્સા રણં યત્વ ભયાદ્રવન્તે॥  8-73-28 (58460) 
સ ચેત્સમાસાદ્ય મહાનુભાવઃ
કર્ણં રણે બાણગણૈઃ પ્રમોહ્યઃ। 
ધૈર્યે સ્થિતેનાપિ ચ સૂતજેન
શક્યા હતો વાસવદત્તયા તયા॥  8-73-29 (58461) 
મમૈવ ભાગ્યાનિ પુરા કૃતાનિ
પાપાનિ નૂનં ફલવન્તિ યુદ્ધે। 
તૃણં ચ કૃત્વા સમરે ભવન્તં
તતોઽહમેવં નિકૃતો દુરાત્મના।
વૈકર્તનેનૈવ તથા કૃતોઽહં
યથા હ્યશક્તઃ ક્રિયતે ત્વબાન્ધવઃ॥  8-73-30 (58462) 
આપદ્ગ્રતં યશ્ચ નરો વિમોક્ષયે--
ત્સ બાન્ધવઃ સ્નેહયુતઃ સુહૃચ્ચ। 
એવં પુરાણા ઋષયો વદન્તિ
ધર્મઃ સદા સદ્ભિરનુષ્ઠિતશ્ચ॥  8-73-31 (58463) 
ખઙ્ગં વિભ્રજ્જાતરૂપત્સરું ચ
ધનુર્વેદં ગાણ્ડિવં તાલમાત્રમ્। 
સ કેશવેનોહ્યમાનઃ કથં નુ
કર્ણાત્પાર્થસ્ત્વમપૈતું સમૈષીઃ॥  8-73-32 (58464) 
સ ગાણ્ડીવં કેશવાય પ્રદાય
યન્તા ભવેસ્ત્વં યદિ કેશવસ્ય। 
તતસ્તરેત્કેશવઃ કર્ણમુગ્રં
મરુત્સસ્વો વૃત્રમિવાત્તવજ્રઃ॥  8-73-33 (58465) 
માસેઽપતિષ્યો યદિ પઞ્ચમે ત્વં
ન વા ગર્ભો યદ્યભવઃ પૃથાયાઃ। 
મત્તઃ શ્રેયાન્રાજપુત્રોઽભવિષ્ય--
ન્ન તે યશઃ ફલ્ગુન ઇત્યપેયાત્॥ ॥  8-73-34 (58466) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે એકસપ્તતિતમોઽધ્યાયઃ॥ 71 ॥






કર્ણપર્વ - અધ્યાય 072

॥ શ્રીઃ ॥

8.72. અધ્યાયઃ 072 

Mahabharata - Karna Parva - Chapter Topics

xxxxxxxxxxxxx તેન તન્નિવેદનમ્॥ 1 ॥ કૃષ્ણેન વધપ્રતિનિધિત્વેન યુધિષ્ઠિરાધિક્ષેપxxxxxxx॥ 2 ॥

Mahabharata - Karna Parva - Chapter Text

8-72-0 (58467) 
સઞ્જય ઉવાચ। 8-72-0x (5005) 
યુધિષ્ઠિરેણૈxxxxક્તઃ કૌન્તેયઃ શ્વેતવાહનઃ।
અસિં જગ્રાહ સઙ્ક્રુદ્ધો જિઘાંસુર્ભરતર્ષભમ્॥ 8-72-1 (58468) 
તસ્ય કોપં સમાજ્ઞાય ચિત્તજ્ઞઃ કેશવસ્તદા।
ઉવાચ કિમિદં ખઙ્ગં ગૃહ્ણાસ્યર્જુન શંમ મે॥ 8-72-2 (58469) 
નેહ પશ્યામિ યોદ્ધવ્યં ત્વયા કિઞ્ચિદ્વનઞ્જય।
નેહાગતા ધાર્તરાષ્ટ્રાઃ સર્વે ભીમેન વારિતાઃ॥ 8-72-3 (58470) 
ઉપાગતોઽસિ કૌન્તેય રાજા દ્રષ્ટવ્ય ઇત્યસૌ।
સ રાજા ભવતા દૃષ્ટઃ કુશલી ચ યુધિષ્ઠિરઃ॥ 8-72-4 (58471) 
તં દૃષ્ટ્વા નૃપશાર્દૂલં શાર્દૂલસમવિક્રમમ્।
હર્ષકાલે ચ સમ્પ્રાપ્તે કસ્માત્ત્વાં મન્યુરાવિશત્॥ 8-72-5 (58472) 
ન તં પશ્યામિ કૌન્તેય યસ્તે વધ્યો ભવેદિહ।
પ્રહર્તુમિચ્છસે કસ્માત્કિં વા તે ચિત્તવિભ્રમઃ॥ 8-72-6 (58473) 
કસ્માદ્ભવાન્મહાખઙ્ગં પરિગૃહ્ણાત્યકારણાત્।  8-72-7 (58474) 
તત્ત્વાં પૃચ્છામિ કૌન્તેય કિમિદં તે ચિકીર્ષિતમ્।
પરામૃશસિ યત્ક્રુદ્ધઃ ખઙ્ગમદ્ભુતવિક્રમ॥ 8-72-8 (58475) 
એવમુક્તઃ કટાક્ષેણ પ્રેક્ષમાણો યુધિષ્ઠિરમ્।
અર્જુનઃ પ્રાહ ગોવિન્દં ક્રુદ્ધઃ સર્પ ઇવ શ્વસન્॥ 8-72-9 (58476) 
અન્યસ્મૈ દેહિ ગાણ્ડીવમિતિ માં યઃ પ્રચોદયેત્।
ભિન્દ્યામહં તસ્ય શિર ઇત્યુપાંશુ વ્રતં મમ। 
યુધિષ્ઠિરેણ તેનાહમુક્તશ્ચાસ્મિ જનાર્દન॥  8-72-10 (58477) 
યદુક્તોઽહમદીનાર્થં રાજ્ઞાઽનેન યશસ્વિના।
સમક્ષં તવ ગોવિન્દ ન તત્ક્ષન્તુમિહોત્સહે॥ 8-72-11 (58478) 
તસ્માદેનં વિધિષ્યામિ રાજાનં ધર્મચારિણામ્।
પ્રતિજ્ઞાં પાલયિષ્યામિ હત્વૈનં નરસત્તમમ્॥ 8-72-12 (58479) 
એતદર્થં મયા ખહ્ગો ગૃહીતો યદુનન્દન।
સોઽહં યુધિષ્ઠિરં હત્વા સત્યસ્યાનૃણ્યતાં ગતઃ। 
વિશોકો વિજ્વરશ્ચાપિ ભવિષ્યામિ જનાર્દન॥  8-72-13 (58480) 
કિં વા ત્વં મન્યસે પ્રાપ્તમસ્મિન્કાર્ય ઉપસ્થિતે।
ત્વમસ્ય જગતસ્તાત વેત્થ સર્વં ગતાગતમ્॥ 8-72-14 (58481) 
`જાતસ્ત્વત્તો હિ ધર્મશ્ચાધર્મશ્ચેતિ પરા શ્રુતિઃ'।
તત્તથા પ્રકરિષ્યામિ યથા માં વક્ષ્યતે ભવાન્॥ 8-72-15 (58482) 
સઞ્જય ઉવાચ। 8-72-16x (5006) 
ધિગ્ધિગિત્યેવ ગોવિન્દઃ પાર્થમુક્ત્વાબ્રવીત્પુનઃ॥  8-72-16 (58483) 
કૃષ્ણ ઉવાચ। 8-72-17x (5007) 
ઇદાનીં પાર્થ જાનામિ ન વૃદ્ધાઃ સેવિતાસ્ત્વયા।
અકાલે પુરુષવ્યાઘ્ર સંરમ્ભં યદ્ભવાનગાત્॥ 8-72-17 (58484) 
ન હિ ધર્મવિગજ્ઞૈરેવં કાર્યં ધનઞ્જય।
યથા ત્વં પાણ્ડવાદ્યેહ ધર્મભીરુરણ્ડિતઃ॥ 8-72-18 (58485) 
યોઽકાર્યાણાં ક્રિયાયાશ્ચ સંયોગં નાવબુધ્યતે।
કાર્યાણામક્રિયાયાશ્ચ સ પાર્થ પુરુષાધમઃ॥ 8-72-19 (58486) 
અનુસૃત્ય તુ યે ધર્મં કવયઃ સમુપસ્થિતાઃ।
સમાસવિસ્તરવિદાં ન તેષાં વેત્સિ નિશ્ચયમ્॥ 8-72-20 (58487) 
અનિશ્ચયજ્ઞો હિ નરઃ કાર્યાકાર્યવિનિશ્ચયે।
એવં સ મુહ્યત્યવશો યથા ત્વં પાર્થ મુહ્યસિ॥ 8-72-21 (58488) 
ન હિ કાર્યમકાર્યં વા સુખં જ્ઞાતું કથઞ્ચન।
શ્રુતેન જ્ઞાયતે સર્વં તચ્ચ ત્વં નાવહુધ્યસે॥ 8-72-22 (58489) 
અવિજ્ઞાનાદિહ ભવાન્સત્યં રક્ષતિ ધર્મવિત્।
પ્રાણિનાં ત્વં વધં પાર્થ ધાર્મિકો નાવબુધ્યસે॥ 8-72-23 (58490) 
પ્રાણિનાં હિ વધાત્તાત વૃથા ધર્મો મતો મમ।
અનૃતં તુ ભવેદ્વાચ્યં ન તુ હિંસા કદાચન॥ 8-72-24 (58491) 
સ કથં ભ્રાતરં જ્યેષ્ઠં રાજાનં ધર્મકોવિદમ્।
હન્યાદ્ભવાન્નરશ્રેષ્ઠ પ્રાકૃતોઽન્યઃ પુમાનિવ॥ 8-72-25 (58492) 
અયુધ્યમાનસ્ય ગુરોસ્તથાઽશત્રોશ્ચ માનદ।
પરાઙ્મુખસ્ય દ્રવતઃ શરણં ચાપિ ગચ્છતઃ॥ 8-72-26 (58493) 
કૃતાઞ્જલેઃ પ્રપન્નસ્ય પ્રમત્તસ્ય તથૈવ ચ।
ન વધઃ પૂજ્યતે સદ્ભિસ્તચ્ચ સર્વં ગુરૌ તવ॥ 8-72-27 (58494) 
ત્વયા ચૈતદ્વ્રતં પાર્થ બાલેનેવ કૃતં પુરા।
તસ્માદધર્મસંયુક્તં મૌર્ખ્યાદેવ વ્યવસ્યસિ॥ 8-72-28 (58495) 
સ્વગુરું પાર્થ કસ્માત્ત્વં હન્તુકામોઽભિધાવસિ।
અસમ્પ્રધાર્ય ધર્માણાં ગતિં સૂક્ષ્માં દુરત્યયામ્॥ 8-72-29 (58496) 
ઇદં ધર્મરહસ્યં ચ તવ વક્ષ્યામિ પાણ્ડવ।
યદ્બ્રૂયાત્તવ ભીષ્મો વા રાજા વાપિ યુધિષ્ઠિરઃ॥ 8-72-30 (58497) 
વિદુરો વા પુનઃ ક્ષત્તા ગાન્ધારી વા યશસ્વિની।
કુન્તી વા ભરતશ્રેષ્ઠ દ્રૌપદી વા યશસ્વિની। 
તત્તે વક્ષ્યામિ તત્ત્વેન નિબોધૈતદ્ધનઞ્જય॥  8-72-31 (58498) 
સત્યસ્યં વચનં સાધુ ન સત્યાદ્વિદ્યતે પરમ્।
સુદુર્વિદં હિ તત્ત્વેન તત્સત્યમિતિ મે સતિઃ॥ 8-72-32 (58499) 
ભવેત્સત્યમવક્તવ્યં વક્તવ્યમનૃતં ભવેત્।
યત્રાનૃતં ભવેત્સત્યં સત્યં ચાપ્યનૃતં ભવેત્॥ 8-72-33 (58500) 
વિવાહકાલે રતિસમ્પ્રયોગે
પ્રાણાત્યયે સર્વત્રનાપહારે। 
વિપ્રસ્ય ચાર્થે હ્યનૃતં વદેત
પઞ્ચાનૃતાન્યાહુરપાતકાનિ॥  8-72-34 (58501) 
સર્વસ્વસ્યાપહારે તુ વક્તવ્યમનૃતં ભવેત્॥
તત્રાનૃતં ભવેત્સત્યં સત્યં ચાપ્યનૃતં ભવેત્॥ 8-72-35 (58502) 
તાદૃશો હન્યતે બાલો યસ્ય સત્યમનિશ્ચિતમ્।
સત્યાનૃતે વિનિશ્ચિત્ય તતો ભવતિ ધર્મવિત્॥ 8-72-36 (58503) 
કિમાશ્ચર્યં કૃતપ્રજ્ઞઃ પુરુષોઽપિ સુદારુણઃ।
સુમહત્પ્રાપ્નુયાત્પુણ્યં બલાકોઽન્ધવધાદિવ॥ 8-72-37 (58504) 
કિમાશ્ચર્યં પુનર્મૂઢો ધર્મકામો હ્યપણ્ડિતઃ।
સુમહત્પ્રાપ્નુયાત્પાપમાપગાસ્વિવ કૌશિકઃ॥ 8-72-38 (58505) 
અર્જુન ઉવાચ। 8-72-39x (5008) 
આચક્ષ્વ ભગવન્નેતદ્યથા વિન્દામ્યહં તથા।
વલાકસ્યાનુસમ્બદ્ધં નદીનાં કૌશિકસ્ય ચ॥ 8-72-39 (58506) 
વાસુદેવ ઉવાચ। 8-72-40x (5009) 
મૃગવ્યાધોઽભવત્કશ્ચિદ્બલાકો નામ ભારત।
યાત્રાર્થં પુત્રદારાણાં મૃગાન્હન્તિ ન કામતઃ॥ 8-72-40 (58507) 
વૃદ્ધૌ ચ માતાપિતરૌ બિભર્ત્યન્યાંશ્ચ સંશ્રિતાન્।
સ્વધર્મનિરતો નિત્યં સંવિભજ્યાનસૂયકઃ॥ 8-72-41 (58508) 
સ કદાચિન્મૃગપ્રેપ્સુર્નાન્વવિન્દન્મૃગં ક્વચિત્।
અથાપશ્યત્સ પીવાનં શ્વાપદં ઘ્રાણચક્ષુષમ્॥ 8-72-42 (58509) 
અદૃષ્ટપૂર્વમપિ તત્સત્વં તેન હતં તદા।
અન્ધે હતે તતો વ્યોમ્નઃ પુષ્પવર્ષં પપાત ચ॥ 8-72-43 (58510) 
અપ્સરોગીતવાદિત્રૈર્નાદિતં ચ મનોરમમ્।
વિમાનમગમત્સ્વર્ગાન્મૃગવ્યાધનિનીષયા॥ 8-72-44 (58511) 
તદ્ભૂતં સર્વભૂતાનામભાવાય કિલાર્જુન।
તપસ્તપ્ત્વા વરં પ્રાપ્તં કૃતમન્ધં સ્વયમ્ભુવા॥ 8-72-45 (58512) 
તદ્ધત્વા સર્વભૂતાનામભાવકૃતનિશ્ચયમ્।
બલાકોઽગાત્સ્વર્ગલોકમેવં ધર્મઃ સુદુર્વિદઃ॥ 8-72-46 (58513) 
કૌશિકોઽપ્યભવદ્વિપ્રસ્તપસ્વીનો બહુશ્રુતઃ।
નદીનાં સઙ્ગમે ગ્રામાદદૂરે સ કિલાવસત્॥ 8-72-47 (58514) 
સત્યં મયા સદા વાચ્યમિતિ તસ્યાભવદ્દ્વતમ્।
સત્યવાદીતિ વિખ્યાતઃ સ તદાસીદ્ધનઞ્જય॥ 8-72-48 (58515) 
અથ દસ્યુભયાત્કેચિત્તદા તદ્વનમાવિશન્।
તત્રાપિ દસ્યવઃ ક્રુદ્ધાસ્તાનમાર્ગન્ત યત્નતઃ॥ 8-72-49 (58516) 
અથ કૌશિકમભ્યેત્ય પ્રોચુસ્તે સત્યવાદિનમ્।
કતરેણ પથા યાતા ભગવન્નિતિ વૈ જનાઃ। 
સત્યેન પૃષ્ટઃ પ્રબ્રૂહિ યદિ તદ્વેત્થ શંસ નઃ॥  8-72-50 (58517) 
શ્રીકૃષ્ણ ઉવાચ। 8-72-51x (5010) 
સત્યસ્ય ત્વવિભાગજ્ઞઃ સત્યં તેભ્યઃ શશંસ હ।
બહુવૃક્ષલતાગુલ્મમેતદ્ગહનમાશ્રિતાઃ। 
ઇતિ તાન્ખ્યાપયામાસ તેભ્યસ્તત્ત્વં સ કૌશિકઃ॥  8-72-51 (58518) 
તતસ્તે તાન્સમાસાદ્ય ક્રૂરા જઘ્નુરિતિ શ્રુતિઃ।
તતોઽધર્મેણ મહતા વાગ્દુરુક્તેન કૌશિકઃ॥ 8-72-52 (58519) 
ગતઃ સુકષ્ટં નિરયં ધર્મસૂક્ષ્મેષ્વતત્ત્વવિત્।
દૃષ્ટપૂર્વશ્રુતો મૂઢો ધર્માણામવિશારદઃ॥ 8-72-53 (58520) 
વૃદ્ધાનપૃચ્છન્સન્દેહાનન્ધઃ શ્વભ્રમિવર્ચ્છતિ॥  8-72-54 (58521) 
તત્ર તે લક્ષણોદ્દેશઃ કશ્ચિદેવ ભવિષ્યતિ।
દુષ્કરં પ્રતિસંખ્યાનં કાર્ત્સ્ન્યેનાત્ર વ્યવસ્થિતિઃ॥ 8-72-55 (58522) 
સત્યં ધર્મ ઇતિ હ્યેકે વદન્તિ બહવો જનાઃ।
ન ચ પાર્થાભ્યસૂયામિ નૈતત્સર્વત્ર શિષ્યતે॥ 8-72-56 (58523) 
શ્રુતિસ્તુ ધાર્યા ઇત્યેકે વદન્તિ બહવો જનાઃ।
ન ત્વેતત્પ્રત્યસૂયામિ તત્ર સર્વં વિધીયતે॥ 8-72-57 (58524) 
યત્સ્યાદહિંસાસંયુક્તં સ ધર્મ ઇતિ નિશ્ચયઃ।
અહિંસાર્થાય હિંસ્રાણાં ધર્મપ્રવચનં કૃતમ્। 
ધારણાદ્ધર્મમિત્યાહુર્ધર્મો ધારયતે પ્રજાઃ॥  8-72-58 (58525) 
પ્રભવાર્થાય ભૂતાનાં ધર્મપ્રવચનં કૃતમ્।
યસ્માત્પ્રભવસંયુક્તઃ સ ધર્મ ઇતિ નિશ્ચયઃ॥ 8-72-59 (58526) 
યેઽન્યાયેન જિગીષન્તો ધર્મં પૃચ્છન્તિ માનવાઃ।
અકૂજનેન ચેન્મોક્ષો નાત્ર કૂજેત્કથઞ્ચન॥ 8-72-60 (58527) 
અવશ્યં કૂજિતવ્યે હ શઙ્કેરન્વાપ્યકૂજનાત્।
યેઽન્યાયેન જિહીર્ષન્તો ધર્મં પૃચ્છન્તિ કસ્યચિત્। 
શ્રેયસ્તત્રાનૃતં વક્તું સત્યાદિતિ વિનિશ્ચિત્મ્॥  8-72-61 (58528) 
પ્રાણાત્યયે વિવાહે વા સર્વજાત્યા મહાભયે।
સર્વસ્વસ્ય ચ લોપે વા વક્તવ્યમનૃતં ભવેત્॥ 8-72-62 (58529) 
અધર્મં હિ ન પશ્યન્તિ મૃષોદ્યં તત્ર પણ્ડિતાઃ।
સર્વથાઽભિવદેત્તત્તુ નાનૃતં સ્યાદ્વિચક્ષણઃ॥ 8-72-63 (58530) 
યઃ સ્તેનૈઃ સહ સમ્બન્ધો મુચ્યતે શપથાદપિ।
ભવેત્તત્રાનૃતં શ્રેયઃ સત્યાદિતિ વિચારિતમ્॥ 8-72-64 (58531) 
ન ચ તેભ્યો ધનં દેયં સત્યાદિતિ કથઞ્ચન।
પાપેભ્યોઽપિ ધનં દત્તં દાતારમપિ પીડયેત્। 
તસ્માદ્ધર્માર્થમનૃતમુક્ત્વા નાનૃતવાગ્ભવેત્॥  8-72-65 (58532) 
એષ તે લક્ષણોદ્દેશો મયોદ્દિષ્ટો યથાવિધિ।
એતજ્જ્ઞાત્વા બ્રૂહિ પાર્થ યદિ વધ્યો યુધિષ્ઠિરઃ॥ 8-72-66 (58533) 
અર્જુન ઉવાચ। 8-72-67x (5011) 
યથા બ્રૂયાન્મહાપ્રાજ્ઞો યથા બ્રૂયાન્મહાયશાઃ॥  8-72-67 (58534) 
સુહૃદ્બ્રૂયાદ્યથાઽસ્માકં તથોક્તં વચનં ત્વયા।
ભવાન્માતૃસમોઽસ્માકં ભવાન્પિતૃસમોઽપિ ચ। 
ગતિશ્ચ પરમા કૃષ્ણ ત્વમેવ ચ પરાયણમ્॥  8-72-68 (58535) 
ન હિ તે ત્રિષુ લોકેષુ વિદ્યતેઽવિદિતં ક્વચિત્।
તસ્માદ્ભવાન્પરં ધર્મં વેદ સર્વં યથાતથમ્॥ 8-72-69 (58536) 
અવધ્યં પાણ્ડવં મન્યે ધર્મરાજં યુધિષ્ઠિરમ્।
અધર્મયુક્તે સંયોગે બ્રૂહિ કિઞ્ચિદનુગ્રહમ્॥ 8-72-70 (58537) 
ઇદં ચાપરમત્રૈવ બ્રૂહિ તત્ત્વં વિવક્ષિતમ્॥  8-72-71 (58538) 
જાનાસિ દાશાર્હ મમ વ્રતં તુ
યો માં બ્રૂયાત્કશ્ચન માનુષેષુ। 
અન્યસ્મૈ ત્વં ગાણ્ડિવં દેહિ પાર્થ
યો મત્તોઽસ્ત્રે વીર્યતો વા વિશિષ્ટઃ॥  8-72-72 (58539) 
હન્યામહં કેશવ તં પ્રસહ્ય
ભીમો હન્યાત્તૂવરકેતિ ચોક્તઃ। 
વન્માં રાજા હ્યુક્તવાંસ્તે સમક્ષં
ધનુર્દેહીત્યસકૃદ્વૃષ્ણિવીરે॥  8-72-73 (58540) 
તં હન્યાં ચેત્કેશવ જીવલોકે
સ્થાતા નાહં કાલમપ્યલ્પમાત્રમ્। 
ધ્યાત્વા નૂનં હ્યેનસા ચાપિ મુક્તો
વધં રાજ્ઞો ભ્રષ્ટવીર્યો વિચેતાઃ॥  8-72-74 (58541) 
યથા પ્રતિજ્ઞા મમ લોકબુદ્ધૌ
ભવેત્સત્યા ધર્મભૃતાં વરિષ્ઠ। 
યથા જીવત્પાણ્ડવોઽહં ચ કૃષ્ણ
તથા બુદ્ધિં દાતુમપ્યર્હસિ ત્વમ્॥  8-72-75 (58542) 
વાસુદેવ ઉવાચ। 8-72-76x (5012) 
રાજા શ્રાન્તો વિક્ષતો દુઃખિતશ્ચ
કર્ણેન સહ્ખ્યે નિશિતૈર્બાણસઙ્ઘૈઃ। 
યશ્ચાનિશં સૂતપુત્રેણ વીર
શરૈર્ભૃશં તાડિતો યુધ્યમાનઃ॥  8-72-76 (58543) 
અતસ્ત્વમેતેન સરોષમુક્તો
દુઃખાન્વિતેનેદમયુક્તરૂપમ્। 
અકોપિતો હ્યેષ યદિ સ્મ સઙ્ખ્યે
કર્ણં ન હન્યાદિતિ ચાબ્રવીત્સઃ॥  8-72-77 (58544) 
જાનાતિ તં પાણ્ડવ એષ ચાપિ
પાપં લોકે કર્ણમસહ્યમન્યૈઃ। 
તતસ્ત્વમુક્તો ભૃશરોષિતેન
રાજ્ઞા સમક્ષં પરુષાણિ પાર્થ॥  8-72-78 (58545) 
નિત્યોદ્યુક્તે સતતં ચાપ્રસહ્યે
કર્ણે દ્યૂતં હ્યદ્ય રણે નિબદ્ધમ્। 
તસ્મિન્હતે કુરવો નિર્જિતાઃ સ્યુ--
રેવં બુદ્ધિઃ પાર્થિવે ધર્મપુત્રે॥  8-72-79 (58546) 
તતો બધં નાર્હતિ ધર્મપુત્ર--
સ્ત્વયા પ્રતિજ્ઞાઽર્જુન પાલનીયા। 
જીવન્નયં યેન મૃતો ભવેદ્ધિ
તન્મે નિબોધેહ તવાનુરૂપમ્॥  8-72-80 (58547) 
યદા માનં લભતે માનનાર્હ--
સ્તદા સ વૈ જીવતિ જીવલોકે। 
યદાઽવમાનં લભતે મહાન્તં
તદા જીવન્મૃત ઇત્યુચ્યતે સઃ॥  8-72-81 (58548) 
સમ્માનિતઃ પાર્થિવોઽયં સદૈવ
ત્વયા ચ ભીમેન તથા યમાભ્યામ્। 
વૃદ્ધૈશ્ચ લોકે પુરુષૈશ્ચ શૂરૈ--
સ્તસ્યાપમાનં કલયા પ્રયુઙ્ક્ષ્વ॥  8-72-82 (58549) 
ત્વમિત્યત્રભવન્તં હિ બ્રૂહિ પાર્થ યુધિષ્ઠિરમ્।
ત્વમિત્યુક્તો હિ નિહતો ગુરુર્ભવતિ ભારત॥ 8-72-83 (58550) 
એવમાચર કૌન્તેય ધર્મરાજે યુધિષ્ઠિરે।
અધર્મયુક્તં સંયોગં કુરુષ્વૈનં કુરૂદ્વહ॥ 8-72-84 (58551) 
અથર્વાઙ્ગિરસી હ્યેષા શ્રુતીનામુત્તમા શ્રુતિઃ।
અવિચાર્યૈવ કાર્યૈષા શ્રેયસ્કામૈર્નરૈઃ સદા॥ 8-72-85 (58552) 
અવધેન વધઃ પ્રોક્તો યદ્ગુરુસ્ત્વમિતિ પ્રભુઃ।
તદ્બ્રૂહિ ત્વં યન્મયોક્તં ધર્મરાજસ્ય ધર્મવિત્॥ 8-72-86 (58553) 
યદા હ્યં પાણ્ડવ ધર્મરાજ--
સત્વત્તોઽયુક્તં લપ્સ્યતે ચૈવ સાધુ। 
તતોઽસ્ય પાદાવભિવાદ્ય પશ્ચા--
ચ્છ્રેયો બ્રૂયાત્સાન્ત્વયુક્તં હિતં ચ॥  8-72-87 (58554) 
ભ્રાતા પ્રાજ્ઞસ્તવ કોપં ન જાતુ
કુર્યાદ્રાજા ધર્મમાર્ગાનુસારી। 
મુક્તોઽનૃતાદ્વાતૃવધાચ્ચ પાપા--
દ્ધૃષ્ટઃ કર્ણં ત્વં જહિ પાર્થ પશ્ચાત્॥ ॥  8-72-88 (58555) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે દ્વિસપ્તતિતમોઽધ્યાયઃ॥ 72 ॥

Mahabharata - Karna Parva - Chapter Footnotes

8-72-22 સુખં અનધીત્યેત્યર્થઃ। શ્રુતેન શાસ્ત્રેણ॥ 8-72-26 અશત્રોઃ અશાતનીયસ્ય અવધ્યસ્ય॥ 8-72-47 તપસ્વીનઃ તપસ્વિનામિનઃ શ્રેષ્ઠઃ॥ 8-72-52 યથા ચાલ્પશ્રુતો મૂઢો ધર્માણામવિભાગવિત્। વૃદ્ધાનપૃષ્ટ્વા સન્દેહં મહચ્છ્વભ્રમિહાર્હતિ। ઇતિ ઙ. પાઠઃ॥ 8-72-57 તત્ર તે લક્ષણોદ્વેશાત્કશ્ચિદત્ર ભવિષ્યતિ ઇતિ ક.ડ.પાઠઃ। દુષ્કરં પરમં જ્ઞાનં તર્કેણાનુવ્યવસ્યાતિ ઇતિ ડ.પાઠઃ। દુષ્કરં પ્રતિસઙ્ખ્યાનં કાર્ત્સ્ન્યેનાસ્ય વ્યવસ્યતિ ઇતિ વ.ઘ.ડ.પાઠઃ। શ્રુતેર્ધર્મ ઇતિ હ્યેકે ઇતિ ડ.પાઠઃ॥ 8-72-62 પ્રાણાત્યયે વિધાહે વા સર્વજ્ઞાતિવધાત્યયે। નર્મણ્યભિપ્રવૃત્તે વા ન ચ પ્રોક્તં મૃષા ભવેત્ ઇતિ ઝ.ઙ.પાઠઃ॥ 8-72-63 અધર્મં નાત્ર પશ્યન્તિ ધર્મતત્વાર્થદર્શિનઃ ઇતિ ઙ.પાઠઃ॥ 8-72-64 યઃ સ્તેનૈઃ સહ સમ્બન્ધાન્મુચ્યતે શપથૈરપિ। શ્રેયસ્તત્રાનૃતં વક્તું તત્સત્યમવિચારિતમ્। ઇતિ ઙ. પાઠઃ॥ 8-72-65 શક્યે સતિ કથઞ્ચન ઇતિ ઙ. પાઠઃ॥ 8-72-70 અનુગ્રહં અવધેન પ્રતિજ્ઞારક્ષણમ્॥ 8-72-74 તં હન્યામિતિ સ્થાતા ન ન સ્થાસ્યે। એનસા મુક્તોપિ કૃતપ્રાયશ્ચિત્તોઽપિ ન સ્થાસ્યે ઇત્યર્થઃ। કિં કૃત્વા રાજ્ઞો વધં ધ્યાત્વા॥ 8-72-78 સમક્ષં આવયોરિતિ શેષઃ॥ 8-72-79 કર્ણે પણીકૃતે। દ્યુતં યુદ્ધરૂપમ્॥ 8-72-83 અત્ર ભવન્તં માન્યં ત્વમિતિ બ્રૂહિ॥ 8-72-84 એવં પૂજ્યાવમાનરૂપં સંયોગં આત્મનાનુષ્ઠિતં કુરુષ્વ॥ 8-72-86 યત્ ગુરુસ્ત્વમિતિ પ્રોક્તસ્તત્ અવધેન શંસ્ત્રપાતનમન્તરેણૈવ વધઃ વધકરં ભવતીત્યર્થઃ॥ 8-72-72 દ્વિસપ્તતિતમોઽધ્યાયઃ॥





કર્ણપર્વ - અધ્યાય 073

॥ શ્રીઃ ॥

8.73. અધ્યાયઃ 073 

Mahabharata - Karna Parva - Chapter Topics

યુધિષ્ઠિરાધિક્ષેપાદાત્મવધોદ્યતં પાર્થં પ્રતિ કૃષ્ણેન તત્પ્રતિનિધિતયા આત્મપ્રશંસનચોદના॥ 1 ॥ અર્જુનેનાત્મપ્રશંસનાનન્તરં યુધિષ્ઠિરક્ષમાપનમ્॥ 2 ॥

Mahabharata - Karna Parva - Chapter Text

8-73-0 (58556) 
સઞ્જય ઉવાચ। 8-73-0x (5013) 
ઇત્યેવમુક્તસ્તુ જનાર્દનેન
પાર્થઃ પ્રશસ્યાથ સુહૃદ્વચસ્તત્। 
તતોઽબ્રવીદર્જુનો ધર્મરાજ--
મનુક્તપૂર્વં પરુષં પ્રસહ્ય॥  8-73-1 (58557) 
મા ત્વં રાજન્વ્યાહરસ્વાદ્ય પાપં
ત્વં તિષ્ઠસિ ક્રોશમાત્રે વ્યપેત્ય। 
ભીમસ્તુ મામર્હતિ ગર્હણાય
યો યુધ્યતે સર્વલોકપ્રવીરૈઃ॥  8-73-2 (58558) 
કાલે હિ શત્રૂન્પરિપીડ્ય વીરો
હત્વા પ્રવીરાન્વસુધાધિપાનામ્। 
રથપ્રધાનોત્તમનાગમુખ્યા
યુધિપ્રવીરા નિહતાશ્ચ શૂરાઃ॥  8-73-3 (58559) 
સુદુષ્કરં કર્મ કરોતિ ભીમઃ
કર્તું યથા નાર્હતિ કશ્ચિદન્યઃ। 
રથાદવસ્કન્દ્ય ગદાં પરામૃશં--
સ્તથા રણે હન્તિ તથૈવ વારણાન્॥  8-73-4 (58560) 
સ કુઞ્જરાણામધિકં સહસ્રં
હત્વા નદંસ્તુમુલં સિંહનાદમ્। 
કામ્ભોજવાનાયુજપાર્વતીયા--
નીહામૃગાભાન્વિનિહત્ય વાજિનઃ॥  8-73-5 (58561) 
મહારથાન્દવિરદાઞ્શૈલકલ્પા--
ન્સહેત યઃ કુઞ્જરાન્વધ્યમાનાન્। 
અસૌ ભીમો ધાર્તરાષ્ટ્રેષુ મગ્નઃ
સ મામુપાલબ્ધુમરિન્દમોઽર્હતિ॥  8-73-6 (58562) 
વરાસિના ચાથ નરાશ્વકુઞ્જરાં--
સ્તથા રથાઙ્ગૈર્ધનુષા ચ હન્ત્યરીન્। 
પ્રમૃદ્ય પદ્ધ્યામહિતાંસ્તુ હન્તિ
પુનશ્ચ દોર્ભ્યાં શતમન્યુવિક્રમઃ॥  8-73-7 (58563) 
મહાબલો વૈશ્રવણાન્તકોપમઃ
પ્રસહ્ય હર્તા દ્વિષતાં યશાંસિ। 
સ ભીમસેનોઽર્હતિ ગર્હણાય
ન ત્વં નિત્યં રક્ષ્યમાણઃ સુહૃદ્ભિઃ॥  8-73-8 (58564) 
કલિઙ્ગવઙ્ગાઙ્ગનિપાદમાગધા--
ન્સદા મહાશૈલવલાહકોપમાન્। 
નિહન્તિ યઃ શત્રુગણાનનેકશઃ
સ માં હિ વક્તું પ્રભવત્યમાનગસમ્॥  8-73-9 (58565) 
સંયુક્તમાસ્થાય રથં હિ કાલે
ધનુર્વિધૂન્વઞ્છરપૂર્ણમુષ્ટિઃ। 
સૃજેચ્ચ યો બાણસઙ્ઘાન્પરેષુ
મહાબલો મેઘ ઇવામ્બુધારાઃ॥  8-73-10 (58566) 
શતાન્યષ્ટૌ વારણાનામદર્શય--
દ્વિશાતિતૈઃ કુમ્ભઘટાગ્રહસ્તૈઃ। 
યો ભીમસેનો નિહતારિસઙ્ઘઃ
સ મામુપાલબ્ધુમરિન્દમોઽર્હતિ॥  8-73-11 (58567) 
રથાશ્ચ નાગાશ્ચ હયાશ્ચ રાજ--
ન્ભીમેનાજૌ નિહતાઃ સઙ્ઘશોઽદ્ય। 
રાજાનશ્ચ બહવો મહાબલાઃ
સ મામુપાલબ્ધુમરિન્દમોઽર્હતિ॥  8-73-12 (58568) 
ધૃતરાષ્ટ્રપુત્રા બલિનશ્ચ યેન
મહાબલા નિહતાઃ પ્રાયશો વૈ। 
શૂરો યુદ્ધે હ્યપ્રતિવાર્યવીર્યઃ
સ મામુપાલબ્ધુમરિન્દમોઽર્હતિ॥  8-73-13 (58569) 
પ્રતાપયંસ્તદ્બલમુગ્રરૂપં
યોઽસૌ રમે ધાર્તરાષ્ટ્રસ્ય વીરઃ। 
એકઃ સહેતાપ્રતિસહ્યપૌરુષ--
સ્તેનાસ્મિ વાચ્યો ન ત્વયા વૈ કદાચિત્॥  8-73-14 (58570) 
મહારથા યત્ર યત્રૈવ યુદ્ધે
ભિન્દન્તિ સૈન્યં તવ કામતોઽદ્ય। 
તત્રૈવ તત્રૈવ રણે મહાત્મા
દૃઢં ભીમઃ પરસઙ્ઘાનમૃદ્રાત્॥  8-73-15 (58571) 
તેનાસ્મિ વાચ્યો ન ત્વયા હં કદાચિ--
ન્મા મા વોચઃ ક્રૂરમિહાદ્ય પાર્થ। 
નાસ્મદ્વિધો વૈ ભવતા તુ વાચ્યો
યથા ભવાન્સર્વલોકસ્ય વાચ્યઃ॥  8-73-16 (58572) 
એવં હિ મા તે બ્રુવતો નરેન્દ્ર
કથં ન દીર્યેચ્છતધાઽદ્ય જિહ્વા। 
અહો બતેદં સુનૃશંસરૂપં
કામાદવોચસ્ત્વમિહાદ્ય યદ્વૈ॥  8-73-17 (58573) 
બલં ન વાધિષ્ઠિતં સત્તમાનાં
યત્ક્ષત્રિયાણાં બહુલં વદન્તિ। 
ત્વં ચાબલો ભારત નિષ્ઠુરોઽસિ
ત્વમેવ માં વેત્સિ યથાવિધોઽહમ્॥  8-73-18 (58574) 
નકુલેન રાજન્ગજવાજિયોધા
હતાશ્ચ વીરાઃ સહસા સમેત્ય। 
ત્યક્ત્વા પ્રાણાન્સમરે યુદ્ધકાઙ્ક્ષી
સ મામુપાલબ્ધુમરિન્દમોઽર્હતિ॥  8-73-19 (58575) 
કૃતં કર્મ સહદેવેન દુષ્કરં
યો યુધ્યતે પરસૈન્યાવમર્દી। 
ન ચાબ્રવીત્કિઞ્ચિદિહાગતો બલી
પશ્યાન્તરં તસ્ય ચેવાત્મનશ્ચ॥  8-73-20 (58576) 
ધૃષ્ટદ્યુમ્નઃ સાત્યકિર્દ્રૌપદેયા
યુધામન્યુશ્ચોત્તમૌજાઃ શિખણ્ડી। 
એતેઽદ્ય યુધિ સમ્પ્રપીડિતા--
સ્તે મામુલપાલબ્ધુમર્હન્તિ ન ત્વમ્॥  8-73-21 (58577) 
ત્વન્મૂલમસ્માભિરિદં હિ વૈરં
પ્રાપ્તં તથા વ્યસનં ચાતિઘોરમ્। 
દ્યૂપ્રમત્તેન કૃતં ત્વયાઽસકૃ--
ત્કસ્માદુપાલબ્ધુમિહાર્હસિ ત્વમ્॥  8-73-22 (58578) 
ત્વમેવ રાજન્સતતં પ્રમત્ત--
સ્ત્વમેવ મૂઢો ભારતાનામસાધુઃ। 
ત્વાં પ્રાપ્ય રાજ્યં ચ વિનષ્ટમેત--
ત્પ્રાપ્તા મહત્પાણ્ડવાશ્ચાપિ દાસ્યમ્॥  8-73-23 (58579) 
ત્વત્તઃ કૃતોઽસ્મકદ્વનવાસદુઃખં
રાજ્યસ્ય નાશો હ્યભિમન્યોશ્ચ ઘોરઃ। 
આત્માનમેવં સુનૃશંસરૂપં
જ્ઞાત્વા કિમર્થં ગર્હસે માદ્ય વીર॥  8-73-24 (58580) 
લજ્જસ્વ રાજન્યદિ તેઽસ્તિ લજ્જા
તૂષ્ણીમ્ભૂતઃ પશ્ય સર્વં કૃતઘ્નઃ। 
ભીમો નિત્યં સમરસ્ય કર્તા
દર્પસ્ય ભેત્તા પુનરેવ નિત્યમ્॥  8-73-25 (58581) 
સ્વયં હ્યશક્તેન નરેન્દ્ર યુદ્ધે
નરેણ કાર્યા સતતં ક્ષમૈવ। 
બલં હિ વાચિ દ્વિજસત્તમાનાં
ક્ષાત્રં દ્વિજા બાહુબલં વદન્તિ॥  8-73-26 (58582) 
ત્વં વાગ્બલો ભારત નિષ્ઠુરોઽસિ
ત્વમેવ માં વેત્સિ યથાવિધોઽહમ્। 
ઘટામિ નિત્યં તવ કર્તુમિષ્ટં
દારૈઃ સુતૈર્જીવિતેનાત્મના ચ॥  8-73-27 (58583) 
એવઞ્ચ માં વાક્છલાકૈર્હિનત્સિ
ત્વત્તઃ સુખં ન વયં વિદ્મ કિઞ્ચિત્। 
મા મામવંસ્થા દ્રૌપદીતલ્પકસંસ્થો
મહારથાન્પ્રતિહન્મિ ત્વદર્થે॥  8-73-28 (58584) 
સર્વાતિશઙ્કી ભવસિ પ્રમત્ત--
સ્ત્વત્તઃ સુખં નાભિજાનામિ કિઞ્ચિત્। 
પ્રોક્તઃ સ્વયં સત્યસન્ધેન મૃત્યુ--
સ્તવ પ્રિયાર્થં નરદેવ યુદ્ધે॥  8-73-29 (58585) 
શિખણ્ડિનામ્ના પ્રધને તવાર્થે
મયાભિગુપ્તેન હતશ્ચ ભીષ્મઃ। 
દ્રોણો હતો યઃ સતતોપકારી
ધૃષ્ટદ્યુમ્નેન સ્યન્દનાદ્વિપ્રકૃષ્ટઃ॥  8-73-30 (58586) 
દ્રૌણિશ્ચ રુદ્ધઃ સગણો મહાત્મા
તથાપિ તે વૈ વચનં નૃશંસવત્। 
દુઃખં પ્રિયં તે નરદેવ કર્તું
યસ્ય પ્રિયં તે ન કરોમ્યહં વૈ॥  8-73-31 (58587) 
ન યુચ્યતે વૈ દિવિ ચેહ યઃ પુમા--
ન્યસ્તે મદન્યોઽપ્રિયમારભેત। 
ન ચાભિનન્દામિ તથાહિ રાજ્યં
યતસ્ત્વમક્ષેષુ દૃઢં પ્રસક્તઃ॥  8-73-32 (58588) 
સ્વયં કૃતં પાપમનાર્યજુષ્ટ--
મસ્માભિરાજૌ વ્યસનં તિતીર્ષસિ॥ 
અક્ષેષુ દોષા બહવો વિધર્મ્યાઃ
શ્રુતાસ્ત્વયા સહદેવોઽબ્રવીદ્યાન્॥  8-73-33 (58589) 
તાન્નેચ્છસિ ત્યક્તુમનાર્યજુષ્ટા--
ન્ઘોરે સ્મ સર્વે નિરયે ત્વયાઽસ્તાઃ। 
ત્વં દેવિતા ત્વત્કૃતે રાજ્યનાશં--
સ્ત્વત્સમ્ભવં વ્યસનં નો નરેન્દ્ર॥  8-73-34 (58590) 
માસ્માન્ક્રૂરૈર્ષાક્પ્રતોદૈસ્તુદસ્ત્વં
ભૂયો રાજન્કોપયસ્યલ્પબુદ્ધ્યા॥  8-73-35 (58591) 
સઞ્જય ઉવાચ। 8-73-36x (5014) 
એતા વાચઃ પરુષાઃ સવ્યસાચી
સ્થિરપ્રતિજ્ઞઃ શ્રાવયિત્વા નરેન્દ્રમ્। 
વિનિઃ શ્વસઞ્જ્યેષ્ઠમનિષ્ટમુક્ત્વા
તતસ્તુ કોશાદસિમુદ્વબર્હ॥  8-73-36 (58592) 
તમાહ કૃષ્ણઃ કિમિદં પુનર્ભવા--
ન્વિકોશમાકાશનિભં કરોત્યસિમ્। 
પ્રબ્રૂહિ સત્યં પુનરુત્તરં સખે
વચઃ પ્રવક્ષ્યાભિ તવાર્થસિદ્ધયે॥  8-73-37 (58593) 
ઇતીવ પૃષ્ટઃ પુરુષોત્તમેન
સુદુઃખિતઃ કેશવમાહ પાર્થઃ। 
અહં હનિષ્યે સ્વશરીરમેત--
ત્પ્રસહ્ય યેનાહિતમુક્તવાન્ગુરુમ્॥  8-73-38 (58594) 
નિશમ્ય તત્પાર્થવચોઽબ્રવીદિદં
જનાર્દનો ધર્મભૃતાં વરિષ્ઠઃ। 
પ્રબ્રૂહિ પાર્થ સ્વગુણાનિહાત્મન--
સ્તતો હતાત્મા ભવસીતિ નિશ્ચયઃ॥  8-73-39 (58595) 
તથા તુ કૃષ્ણસ્ય વચો નિશમ્ય
તતોઽર્જુનઃ પ્રાહ ધનુઃ પ્રગૃહ્ય। 
યુધિષ્ઠિરં ધર્મભૃતાં વરિષ્ઠં
શૃણુષ્વ રાજન્નિતિ દુર્વચઃ સ્વયમ્॥  8-73-40 (58596) 
અર્જુન ઉવાચ। 8-73-41x (5015) 
ન માદૃશોઽન્યો નરદેવ વિદ્યતે
ધનુર્ધરો દેવમૃતે પિનાકિનમ્। 
અહં હિ તેનાનુમતો મહાત્મના 
ક્ષણેન હન્યાં સચરાચરં જગત્॥  8-73-41 (58597) 
મયા હિ રાજન્સદિગીશ્વરા દિશો
વિજિત્ય સર્વા ભવતઃ કૃતા વશે। 
સ રાજસૂયશ્ચ સમાપ્તદક્ષિણઃ
સભા ચ દિવ્યા ભવતો મમૌજસા॥  8-73-42 (58598) 
પાણી પૃષત્કાલિખિતાવિમૌ પુન--
ર્ધનુશ્ચ સવ્યે વિતતં સબાણમ્। 
પાદૌ ચ મે લક્ષણતઃ પ્રશસ્તૌ
ન માદૃશં યુદ્ધગતં જયન્તિ॥  8-73-43 (58599) 
હતા ઉદીચ્યા નિહતાઃ પ્રતીચ્યાઃ
પ્રાચ્યા નિરસ્તા દાક્ષિણાત્યા વિશસ્તાઃ। 
સંશપ્તકાનાં કિઞ્ચિદેવાવશિષ્ટં
સર્વસ્ય લોકસ્ય હતં મયાઽર્ધમ્॥  8-73-44 (58600) 
શેતે મયા નિહતા શત્રુસેના
છિન્નૈર્ગાત્રૈર્ભૂમિતલે સ્ખલન્તી। 
અનસ્ત્રજ્ઞાન્નૈવ નિહન્મિ ચાસ્ત્રૈ--
સ્તસ્માન્ન ભસ્મૈવ કરોમિ લોકાન્॥  8-73-45 (58601) 
જૈત્રં રથં ભીમમાસ્થાય કૃષ્ણ
યાવચ્છીઘ્રં સૂતપુત્રં નિહન્તુમ્। 
રાજા ભવત્વદ્ય સુનિર્વૃતોઽયં
કર્ણં રણે નાશયિતાસ્મિ બાણૈઃ॥  8-73-46 (58602) 
ઇત્યેવમુક્ત્વા પુનરાહ પાર્થો
યુધિષ્ઠિરં ધર્મભૃતાં વરિષ્ઠમ્। 
અદ્યાપુત્રા સૂતમાતા ભવિત્રી
કુન્તી વાથો વા મયા તેન વાપિ।
સત્યં વદામ્યદ્ય ન કર્ણમાજૌ
શરૈરહત્વા કવચં વિમોક્ષ્યે॥  8-73-47 (58603) 
સઞ્જય ઉવાચ। 8-73-48x (5016) 
ઇત્યેવમુક્ત્વા પુનરેવ પાર્થો
યુધિષ્ઠિરં ધર્મભૃતાં વરિષ્ઠમ્। 
વિમુચ્ય શસ્ત્રાણિ ધનુર્વિસૃજ્ય
કોશે ચ ખઙ્ગં વિનિધાય તૂર્ણમ્॥  8-73-48 (58604) 
સ વ્રીડયા નમ્રશિરાઃ કિરીટી
યુધિષ્ઠિરં પ્રાઞ્જલિરભ્યુવાચ। 
પ્રસીદ રાજન્ક્ષમ યન્મયોક્તં
કાલે ભવાન્વેત્સ્યતિ તન્નમસ્તે॥  8-73-49 (58605) 
તતસ્તુ પાદાવુપગૃહ્ય પાર્થઃ
સમુત્થિતો દીપ્તતેજાઃ કિરીટિ। 
પ્રસાદ્ય રાજાનમમિત્રસાહં
સ્થિતોઽબ્રવીચ્ચૈનમભિપ્રતપ્તમ્॥  8-73-50 (58606) 
યામ્યેષ ભીમં સમરાદ્વિમોક્તું
સર્વાત્મના સૂતપુત્રં ચ હન્તુમ્। 
ભવત્પ્રિયાર્થં મમ જીવિતં હિ
બ્રવીમિ સત્યં તદવેહિ રાજન્॥  8-73-51 (58607) 
નેદં ચિરાત્ક્ષિપ્રમિદં ભવિષ્ય--
દાવર્તતેઽસાવભિયામિ ચૈનમ્। 
અદ્યાપ્યપુત્રા તેન હતેન રાધા
કુન્તી મયા વા તદિદં વિદ્ધિ રાજન્॥ ॥  8-73-52 (58608) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ત્રિસપ્તતિતમોઽધ્યાયઃ॥ 73 ॥

Mahabharata - Karna Parva - Chapter Footnotes

8-73-29 સત્યસન્ધેન ભીષ્મેણ॥ 8-73-73 ત્રિસપ્તતિતમોઽધ્યાયઃ॥





કર્ણપર્વ - અધ્યાય 074

॥ શ્રીઃ ॥

8.74. અધ્યાયઃ 074 

Mahabharata - Karna Parva - Chapter Topics

અર્જુનકૃતાવમાનાદ્વનં યિયાસોર્યુધિષ્ઠિરસ્ય કૃષ્ણેન પરિસાન્ત્વનમ્॥ 1 ॥

Mahabharata - Karna Parva - Chapter Text

8-74-0 (58609) 
સઞ્જય ઉવાચ। 8-74-0x (5017) 
એતચ્છ્રુત્વા પાણ્ડવો ધર્મરાજો
ભ્રાતુર્વાક્યં પરુષં ફલ્ગુનસ્ય। 
ઉત્થાય તસ્માચ્છયનાદુવાચ
પાર્થં તતો દુઃખપરીતચેતાઃ॥  8-74-1 (58610) 
કૃતં મયા પાર્થં ન સાધુકર્મ
યેન પ્રાપ્તં વ્યસનં વઃ સુઘોરમ્। 
તસ્માચ્છિરશ્છિન્ધિ મમૈતદદ્ય
કુલાન્તકસ્યાધમપૂરુષસ્ય॥  8-74-2 (58611) 
પાપસ્ય પાપ્મોહતસ્ય વીર
વિમૂઢબુદ્ધેરલસસ્ય ભીરોઃ। 
વૃદ્ધાવમન્સુઃ પરુષત્ય ચૈવ
કિં તે ચિરં મામનુસૃજ્ય રૂક્ષમ્॥  8-74-3 (58612) 
ગચ્છામ્યહં વનમદ્યૈવ પાપઃ
સુખં ભવાન્વર્તતાં મદ્વિહીનઃ। 
યોગ્યો રાજા ભીમસેનો મહાત્મા
ક્લીબસ્ય કિં વા મમ રાજ્યકૃત્યમ્॥  8-74-4 (58613) 
ન ચાપિ શક્તઃ પરુષાણિ સોઢું
પુનસ્તવેમાનિ રુષાન્વિતસ્ય। 
ભીમોઽસ્તુ રાજા મમ જીવિતેન
ન કાર્યમદ્યાવમતસ્ય વીર॥  8-74-5 (58614) 
ઇત્યેવમુક્ત્વા સહસોત્પપાત
રુષાન્વિતસ્તચ્છયનં વિહાય। 
ઇયેષ નિર્ગન્તુમથો વનાય
તં વાસુદેવઃ પ્રણતોઽભ્યુવાચ॥  8-74-6 (58615) 
ન રાજન્વિદિતં તત્તે યથા ગાણ્ડીવધન્વનઃ।
પ્રતિજ્ઞા સત્યસન્ધસ્ય ગાણ્ડીવં પ્રતિ વિશ્રુતા॥ 8-74-7 (58616) 
બ્રૂયાદ્ય એનં ગાણ્ડીવં દેહ્યન્યસ્મૈ ત્વમિત્યુત।
વધ્યોઽસ્ય સ પુમાઁલ્લોકે ત્વયા ચોક્તોયમીદૃશમ્॥ 8-74-8 (58617) 
તતઃ સત્યાં પ્રતિજ્ઞાં તાં પાર્થેન પ્રતિરક્ષતા।
મચ્છન્દાદવમાનોઽયં કૃતસ્તવ મહીપતે॥ 8-74-9 (58618) 
ગુરૂણામવમાનો હિ વધ ઇત્યભિધીયતે।
તસ્માત્ક્ષમ મહાબાહો મમ પાર્થસ્ય ચોભયોઃ॥ 8-74-10 (58619) 
વ્યતિક્રમમિમં રાજન્સત્યસંરક્ષણં પ્રતિ।
શરણં ત્વાં મહારાજ પ્રતિપન્નાવુભાવપિ॥ 8-74-11 (58620) 
ક્ષન્તુમર્હસિ મે રાજન્પ્રણતસ્યાભિયાચતઃ।
રાધેયસ્યાદ્ય પાપસ્ય ભૂમિઃ પાસ્યતિ શોણિતમ્॥ 8-74-12 (58621) 
સત્યં તે પ્રતિજાનામિ હતં વિદ્વ્યદ્ય સૂતજમ્।
યસ્યેચ્છસિ વધં તસ્ય ગતમેવાદ્ય જિવીતમ્॥ 8-74-13 (58622) 
ઇતિ કૃષ્ણવચઃ શ્રુત્વા ધર્મરાજો યુધિષ્ઠિરઃ।
સસમ્ભ્રમં હૃષીકેશમુત્થાપ્ય પ્રણતં તદા। 
કૃતાઞ્જલિમુવાચેદં વાક્યં યત્સમનન્તરમ્॥  8-74-14 (58623) 
એવમેવ યથાત્થ ત્વમસ્ત્યેષોઽતિક્રમો મમ।
અનુનીતોઽસ્મિ ગોવિન્દ તારિતશ્ચાસ્મિ માધવ॥ 8-74-15 (58624) 
મોચિતા વ્યસનાદ્ધોરાદ્વયમદ્ય ત્વયાચ્યુત।
ભવન્તં નાવમાસાદ્ય હ્યાવાં વ્યસનસાગરાત્। 
ઘોરાદદ્ય સમુત્તીર્ણાવુભાવજ્ઞાનમોહિતૌ॥  8-74-16 (58625) 
ત્વદ્બુદ્ધિપ્લવમાસાદ્ય દુઃખશોકાર્ણવાદ્વયમ્।
સમુત્તીર્ણાઃ સહામાત્યાઃ સનાથાઃ સ્મ ત્વયાચ્યુત॥ ॥ 8-74-17 (58626) 
 
ઇતિ શ્રીમન્મહાભારતે કર્ણપર્વણિ ચતુઃસપ્તતિતમોઽધ્યાયઃ॥ 74 ॥






કર્ણપર્વ - અધ્યાય 075

॥ શ્રીઃ ॥

8.75. અધ્યાયઃ 075 

Mahabharata - Karna Parva - Chapter Topics

અર્જુનેન સ્વાવમાનિતસ્ય યુધિષ્ઠિરસ્ય પ્રસાદનમ્॥ 1 ॥ અર્જુનેન યુધિષ્ઠિરાગ્રે કર્ણવધપ્રતિજ્ઞાનમ્॥ 2 ॥

Mahabharata - Karna Parva - Chapter Text

8-75-0 (58627) 
સઞ્જય ઉવાચ। 8-75-0x (5018) 
ઇતિ સ્મ કૃષ્ણવચનાત્પ્રત્યુચ્ચાર્ય યુધિષ્ઠિરમ્।
બભૂવ વિમનાઃ પાર્થઃ કિઞ્ચિત્કૃત્વેવ પાતકમ્॥ 8-75-1 (58628) 
તતોઽબ્રવીદ્વાસુદેવઃ પ્રહસન્નિવ પાણ્ડવમ્।
કથં નામ ભવેદેતદ્યદિ ત્વં પાર્થ ધર્મજમ્॥ 8-75-2 (58629) 
અસિના તીક્ષ્ણધારણે હન્યા ધર્મે વ્યસ્થિતમ્।
ત્વમિત્યુક્ત્વાથ રાજાનમેવં કશ્મલમાવિશઃ॥ 8-75-3 (58630) 
હત્વા તુ નૃપતિં પાર્થ કરિષ્યસિ કિમુત્તરમ્।
એવં હિ દુર્વિદો ધર્મો મન્દપ્રજ્ઞૈર્વિશેષતઃ॥ 8-75-4 (58631) 
સ ભવાન્ધર્મભીરુત્વાદ્ધવં યાયાન્મહત્તમઃ।
નરકં ઘોરરૂપં ચ ભ્રાતુર્જ્યેતુસ્ય વૈ વથાત્॥ 8-75-5 (58632) 
સ ત્વં ધર્મભૃતાં શ્રેષ્ઠં રાજાનં ધર્મસંહિતમ્।
પ્રસાદય કુરુશ્રેષ્ઠમેતદત્ર મતં મમ॥ 8-75-6 (58633) 
પ્રસાદ્ય ભક્ત્યા રાજાનં પ્રીતે ચૈવ યુધિષ્ઠિરે।
પ્રયાવસ્ત્વરિતૌ યોદ્ધું સૂતપુત્રરથં પ્રતિ॥ 8-75-7 (58634) 
હત્વા તુ સમરે કર્ણં ત્વમદ્ય નિશિતૈઃ શરૈઃ।
વિપુલાં પ્રીતિમાધત્સ્વ ધર્મપુત્રસ્ય માનદ॥ 8-75-8 (58635) 
એતદત્ર મહાબાહો પ્રાપ્તકાલં મતં મમ।
એવં કૃતે કૃતં ચૈવ તવ કાર્યં ભવિષ્યતિ॥ 8-75-9 (58636) 
સઞ્જય ઉવાચ। 8-75-10x (5019) 
તતોઽર્જુનો મહારાજ લજ્જપા વૈ સમન્વિતઃ।
ધર્તરાજસ્ય ચરણૌ પ્રપદ્ય શિરસા નતઃ॥ 8-75-10 (58637) 
ઉવાચ ભરતશ્રેષ્ઠં પ્રસીદેતિ પુનઃ પુનઃ।
ક્ષમસ્વ રાજન્યત્પ્રોક્તસ્ત્વં મયા ધર્મભીરુણા॥ 8-75-11 (58638) 
પાદયોઃ પતિતં દૃષ્ટ્વા ધર્મરાજો યુધિષ્ઠિરઃ।
ધનઞ્જયમમિત્રઘ્નં રુદન્તં ભરતર્ષભમ્॥ 8-75-12 (58639) 
ઉત્થાપ્ય ભ્રાતરં રાજા ધર્મરાજો ધનઞ્જયમ્।
સમાશ્લિષ્ય ચ સસ્નેહં પ્રરુરોદ મહીપતિઃ॥ 8-75-13 (58640) 
રુદિત્વા સુચિરં કાલં ભ્રાતરૌ સુમહાદ્યુતી।
કૃતશૌચૌ મહારાજ પ્રીતિમન્તૌ બભૂવતુઃ॥ 8-75-14 (58641) 
તત આશ્લિષ્ય તં પ્રેમ્ણા મૂર્ધ્નિ ચાઘ્રાય પાણ્ડવઃ।
પ્રીત્યા પરમયા યુક્તો વિસ્મયંશ્ચ પુનઃપુનઃ। 
અબ્રવીત્તં મહેષ્વાસં ધર્મરાજો ધનઞ્જયમ્॥  8-75-15 (58642) 
કર્ણેન મે મહાબાહો સર્વસૈન્યસ્ય પશ્યતઃ।
કવચં ચ ધ્વજં ચૈવ ધનુઃ શક્તિર્હયાઃ શરાઃ। 
શરૈઃ કૃત્તા મહેષ્વાસ યતમાનસ્ય સંયુગે॥  8-75-16 (58643) 
સોઽહં દૃષ્ટ્વા રણે તસ્ય કર્ણ કર્ણસ્ય ફલ્ગુન।
વ્યવસીદામિ દુઃખેન ન તુ મે જીવિતં પ્રિયમ્॥ 8-75-17 (58644) 
ન ચેદદ્ય હિ તં વીરં નિહનિષ્યસિ સંયુગે।
પ્રાણાનેવ પરિત્યક્ષ્યે જીવિતાર્થો હિ કો મમ॥ 8-75-18 (58645) 
એવમુક્તઃ પ્રત્યુવાચ વિજયો ભરતર્ષભ॥  8-75-19 (58646) 
સત્યેન તે શપે રાજંસ્ત્વત્પાદેન તથૈવ ચ।
ભીમેન ચ નરશ્રેષ્ઠ યમાભ્યાં ચ મહીપતે॥ 8-75-20 (58647) 
`અહમેનં નરશ્રેષ્ઠ સામાત્યં ચ મહીપતે'।
યથાદ્ય સમરે કર્ણં હનિષ્યામિ હતોપિ વા। 
મહીતલે પતિષ્યામિ સત્યેનાયુધમાલભે॥  8-75-21 (58648) 
એવમાભાષ્ય રાજાનમબ્રવીન્માધવં વચઃ।
અદ્ય કર્ણં રણે કૃષ્ણ સૂદયિષ્યે ન સંશયઃ। 
ત્વમનુધ્યાહિ ભદ્રં તે વધં તસ્ય દુરાત્મનઃ॥  8-75-22 (58649) 
એવમુક્તોઽબ્રવીત્પાર્થં કેશવો રાજસત્તમ।
શક્તોઽસિ ભરતશ્રેષ્ઠ યત્નં કર્તું યદાત્થ મામ્॥ 8-75-23 (58650) 
એષ ચાપિ હિ મે કામો નિત્યમેવ મહારથ।
કથં ભવાન્રણે કર્ણં નિહન્યાદિતિ સત્તમ॥ 8-75-24 (58651) 
એવમુક્તસ્તતો રાજન્પાર્થો વચનમબ્રવીત્।
હન્યતે દ્વૈરથે ભૂયો યુજ્યન્તાં વૈ રથોત્તમે॥ 8-75-25 (58652) 
ઉપાવૃત્તાશ્ચ તુરગાઃ શિક્ષિતાશ્ચાશ્વસાદિભિઃ।
રથોપકરણૈઃ સર્વૈઃ સત્વરં યાતુ મે રથઃ॥ 8-75-26 (58653) 
એવમુક્તો મહારાજ ફલ્ગુનેન મહાત્મના।
ઉવાચ દારુકં કૃષ્ણઃ કુરુ સર્વં યદબ્રવીત્। 
અર્જુનો ભારતશ્રેષ્ઠઃ શ્રેષ્ઠઃ સર્વધનુષ્મતામ્॥  8-75-27 (58654) 
આજ્ઞપ્તસ્ત્વથ કૃષ્ણેન દારુકો રાજસત્તમ।
યોજયામાસ ચ રથં વૈયાઘ્નં શત્રુતાપનમ્। 
સજ્જં નિવેદયામાસ પાણ્ડવસ્ય મહાત્મનઃ॥  8-75-28 (58655) 
યુક્તં તુ રથમાસ્થાય દારુકેણ મહાત્મના।
ઉપસ્થિતં રથં દૃષ્ટ્વા પદ્મનાભો રણાન્તકૃત્। 
ભૂયશ્ચોવાચ મતિમાન્માધવો ધર્મનન્દનમ્॥  8-75-29 (58656) 
યુધિષ્ઠિરેમં બીભત્સું ત્વં સાન્ત્વયિતુમર્હસિ।
અનુજ્ઞાતું ચ કર્ણસ્ય વધાયાદ્ય દુરાત્મનઃ॥ 8-75-30 (58657) 
શ્રુત્વા હ્યાવાં મહાસંખ્યે ત્વાં કર્ણશરપીડિતમ્।
પ્રવૃત્તિં જ્ઞાતુમાયાતાવિહાવાં પાણ્ડુનન્દન॥ 8-75-31 (58658) 
દિષ્ટ્યાસિ રાજન્વિરુજો દિષ્ટ્યા ન ગ્રહણં ગતઃ।
પરિસાન્ત્વય બીભત્સું જયમાશાધિ ચાનઘ॥ 8-75-32 (58659) 
યુધિષ્ઠિર ઉવાચ। 8-75-33x (5020) 
એહ્યેહિ પાર્થ બીભત્સો માં પરિષ્વજ પાણ્ડવ।
વક્તવ્યમુક્તોસ્મ્યહિતં ત્વયા ક્ષાન્તં ચ તન્મયા॥ 8-75-33 (58660) 
અહં ત્વામનુજાનામિ જહિ કર્ણં ધનઞ્જય।
મન્યું ચ મા કૃથાઃ પાર્થ યન્મયોક્તોઽસિ દારુણં॥ 8-75-34 (58661) 
સઞ્જય ઉવાચ। 8-75-35x (5021) 
તતો ધનઞ્જયો રાજઞ્શિરસા પ્રણતસ્તદા।
પાદૌ જગ્રાહ પાણિભ્યાં ભ્રાતુર્જ્યેષ્ઠસ્ય મારિષ॥ 8-75-35 (58662) 
તમુત્થાપ્ય તતો રાજા પરિષ્વજ્ય ચ પીડિતમ્।
મૂર્ધ્નુપાઘ્રાય ચૈવૈનમિદં પુનરુવાચ હ॥ 8-75-36 (58663) 
ધનઞ્જય મહાબાહો માનિતોઽસ્મિ દૃઢં ત્વયા।
માહાત્મ્યં વિજયં ચૈવં ભૂયઃ પ્રાપ્નુહિ શાશ્વતમ્॥ 8-75-37 (58664) 
અર્જુન ઉવાચ। 8-75-38x (5022) 
અદ્ય તં પાપકર્માણં સાનુબન્ધં રણે શરૈઃ।
નયામ્યન્તં સમાસાદ્ય રાધેયં બલગર્વિતમ્॥ 8-75-38 (58665) 
યેન ત્વં પીડિતો બાણૈર્દૃઢમાયમ્ય કાર્મુકમ્।
તસ્યાદ્ય કર્મણઃ કર્ણઃ ફલમાપ્સ્યતિ દારુણમ્॥ 8-75-39 (58666) 
અદ્ય ત્વામુપયાસ્યામિ કર્ણં હત્વા મહીપતે।
સભાજયે ત્વામાક્રન્દાદિતિ સત્યં બ્રવીમિ તે॥ 8-75-40 (58667) 
નાહત્વા વિનિષર્તિષ્યે કર્ણમદ્ય રણાજિરાત્।
ઇતિ સત્યેન તે પાદૌ સ્પૃશામિ જગતીપતે॥ 8-75-41 (58668) 
સઞ્જય ઉવાચ। 8-75-42x (5023) 
ઇતિ બ્રુવાણં સુમનાઃ કિરીટિનં
યુધિષ્ઠિરઃ પ્રાહ વચો બૃહત્તરમ્। 
યશોઽક્ષયં જીવિતમીપ્સિતં તે
જયં સદા વીર્યમરિક્ષયં તદા॥  8-75-42 (58669) 
પ્રયાહિ વૃદ્ધિં ચ દિશન્તુ દેવતા
યથાહમિચ્છામિ તવાસ્તુ તત્તથા। 
પ્રયાહિ શીઘ્રં જહિ કર્ણમાહવે
પુરન્દરો વૃત્રમિવાત્મવૃદ્વયે॥ ॥  8-75-43 (58670) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે પઞ્ચસપ્તતિતમોઽધ્યાયઃ॥ 75 ॥






કર્ણપર્વ - અધ્યાય 076

॥ શ્રીઃ ॥

8.76. અધ્યાયઃ 076 

Mahabharata - Karna Parva - Chapter Topics

કર્ણેન યોદ્ધુંનિર્ગચ્છતોઽર્જુનસ્ય શુભનિમિત્તપ્રાદુર્ભાવઃ॥ 1 ॥ શ્રીકૃષ્ણેનાર્જુનસ્ય પ્રોત્સાહનમ્॥ 2 ॥

Mahabharata - Karna Parva - Chapter Text

8-76-0 (58671) 
સઞ્જય ઉવાચ। 8-76-0x (5024) 
પ્રસાદ્ય ધર્મરાજાનં પ્રહૃષ્ટેનાન્તરાત્મના।
સમ્પૂજ્ય દેવતાઃ સર્વ બ્રાહ્મણાન્સ્વસ્તિ વાચ્ય ચ। 
સુમઙ્ગલં સ્વસ્ત્યયનમારુરોહ રથોત્તમમ્॥  8-76-1 (58672) 
તસ્ય રાજા મહાપ્રાજ્ઞો ધર્મરાજો યુધિષ્ઠિરઃ।
આશિષોઽયુઙ્ક્ત પરમાઃ યુક્તં કર્ણરથં પ્રતિ॥ 8-76-2 (58673) 
તમાયાન્તં મહેષ્વાસં દૃષ્ટ્વા ભૂતાનિ ભારત।
નિહતં મેનિરે કર્ણં પાણ્ડવેન મહાત્મના॥ 8-76-3 (58674) 
બભૂવુર્વિમલાઃ સર્વા દિશો રાજન્સમન્તતઃ।
ચાષાશ્ચ શતપત્રાશ્ચ ક્રૌઞ્ચાશ્ચૈવ જનેશ્વર। 
પ્રદક્ષિણમકુર્વન્ત તદા વૈ પાણ્ડુનન્દનમ્॥  8-76-4 (58675) 
બહવઃ પક્ષિણો રાજન્પુન્નામાનઃ શુભાઃ શિવાઃ।
ત્વરયન્તોઽર્જુનં યુદ્ધે હૃષ્ટરૂપા વવાશિરે॥ 8-76-5 (58676) 
કઙ્કા ગૃધ્રા બકાઃ શ્યેના વાયસાશ્ચ વિશામ્પતે।
અગ્રતસ્તસ્ય ગચ્છન્તિ ભક્ષ્યહેતોર્ભયાનકાઃ॥ 8-76-6 (58677) 
નિમિત્તાનિ ચ ધન્યાનિ પાણ્ડવસ્ય શશંસિરે।
વિનાશમરિસૈન્યાનાં કર્ણસ્ય ચ વધં તથા॥ 8-76-7 (58678) 
પ્રયાતસ્યાથ પાર્થસ્ય મહાન્સ્વેદો વ્યજાયત।
ચિન્તા ચ વિપુલા જજ્ઞે કથં ચેદં ભવિષ્યતિ॥ 8-76-8 (58679) 
વિષણ્ણં તુ તતો જ્ઞાત્વા સવ્યસાચિનમચ્યુતઃ।
સઞ્ચોદયતિ તેજસ્વી મધુહા વાનરધ્વજમ્॥ 8-76-9 (58680) 
તતો ગાણ્ડીવધન્વાનમબ્રવીન્મધુસૂદનઃ।
દૃષ્ટ્વા પાર્થં તથાયાન્તં ચિન્તાપરિગતં તદા॥ 8-76-10 (58681) 
ગાણ્ડીવધન્વન્સઙ્ગ્રામે યે ત્વયા ધનુષા જિતાઃ।
ન તેષાં માનુષો જેતા ત્વદન્ય ઇહ વિદ્યતે॥ 8-76-11 (58682) 
એતે હિ બહવઃ શૂરાઃ શક્રતુલ્યપરાક્રમાઃ।
ત્વાં પ્રાપ્ય સમરે શૂરં પ્રયાતાઃ પરમાં ગતિમ્॥ 8-76-12 (58683) 
કો હિ દ્રોણં ચ ભીષ્મં ચ ભગદત્તં ચ મારિષ।
વિન્દાનુવિન્દાવાવન્ત્યૌ કામ્ભોજં ચ સુદક્ષિણમ્॥ 8-76-13 (58684) 
શ્રુતાયું ચાશ્રુતાયું ચ શતાયું ચ મહારથમ્।
પ્રત્યુદ્ગમ્ય ભવેત્ક્ષેમી યો ન સ્યાત્ત્વદ્વિધઃ પ્રભુઃ॥ 8-76-14 (58685) 
તવ હ્યસ્ત્રાણિ દિવ્યાનિ લાઘવં બલમેવ ચ।
અસમ્મોહશ્ચ યુદ્ધેષુ વિજ્ઞાનસ્ય ચ સન્નતિઃ। 
વેધઃ પાતશ્ચ લક્ષેષુ યોગશ્ચૈવ તથાર્જુન॥  8-76-15 (58686) 
ભવાન્દેવાન્સગન્ધર્વાન્હન્યાત્સર્વાંશ્ચ રાક્ષસાન્।
પૃથિવ્યાં તુ રણે પાર્થ ન યોદ્ધા ત્વત્સમઃ પુમાન્॥ 8-76-16 (58687) 
ધનુર્ગૃહ્મન્તિ યે કેચિત્ક્ષત્રિયા યુદ્ધદુર્મદાઃ।
આત્મનસ્તુ સમં તેષાં ન પશ્યામિ શૃણોમિ ચ॥ 8-76-17 (58688) 
બ્રહ્મણા હિ પ્રજાઃ સૃષ્ટા ગાણ્ડીવં ચ મહદ્ધનુઃ।
યેન ત્વં યુધ્યસે પાર્થ તસ્માન્નાસ્તિ ત્વયા સમઃ॥ 8-76-18 (58689) 
અવશ્યં તુ મયા વાચ્યં યત્પથ્યં તવ પાણ્ડવ।
માવમંસ્થા મહાબાહો કર્ણમાહવશોભિનમ્॥ 8-76-19 (58690) 
કર્ણો હિ બલવાન્દૃપ્તઃ કૃતાસ્ત્રશ્ચ મહારથઃ।
કૃતી ચ ચિત્રયોધી ચ દેશકાલસ્ય કોવિદઃ॥ 8-76-20 (58691) 
બહુનાત્ર કિમુક્તેન સંક્ષેપાચ્છૃણુ પાણ્ડવ।
ત્વત્સમં ત્વદ્વિશિષ્ટં વા કર્ણં મન્યે મહારથમ્। 
પરમં યત્નમાસ્થાય ત્વયા વધ્યો મહાહવે॥  8-76-21 (58692) 
તેજસા વહ્નિસદૃશો વાયુવેગસમો જવે।
અન્તકપ્રતિમઃ ક્રોધે સિંહસંહનનો બલી॥ 8-76-22 (58693) 
અષ્ટરત્નિર્મહાબાહુર્વ્યૂઢોરસ્કઃ સુદુર્જયઃ।
અભિમાની ચ શૂરશ્ચ પ્રવીરઃ પ્રિયદર્શનઃ॥ 8-76-23 (58694) 
સર્વયોધગુણૈર્યુક્તો મિત્રાણામભયઙ્કરઃ।
સતતં પાણ્ડવદ્વેષી ધાર્તરાષ્ટ્રહિતે રતઃ॥ 8-76-24 (58695) 
સર્વૈરવધ્યો રાધેયો દેવૈરપિ સવાસવૈઃ।
ઋતે ત્વામિતિ મે બુદ્ધિસ્તદદ્ય જહિ સૂતજમ્॥
દેવૈરપિ હિ સંયત્તૈર્બિભ્રદ્ભિર્માંસશોણિતમ્।
અશક્યઃ સ રથો જેતું સર્વૈરપિ યુયુત્સુભિઃ॥  8-76-25 (58696) 
દુરાત્માનં પાપવૃત્તં નૃશંસં
દુષ્ટપ્રજ્ઞં પાણ્ડવેયેષુ નિત્યમ્। 
હીનસ્વાર્થં પાણ્ડવેયૈર્વિરોધે
હત્વા કર્ણં નિશ્ચિતાર્થો ભવાદ્ય॥  8-76-27 (58697) 
તં સૂતપુત્રં રથિનાં વરિષ્ઠં
નિષ્કાલિકં કાલવશં નયાદ્ય। 
તં સૂતપુત્રં રથિનાં વરિષ્ઠં
હત્વા પ્રીતિં ધર્મરાજે કુરુષ્વ॥  8-76-28 (58698) 
જાનામિ તે પાર્થં વીર્યં યથાવ--
દ્દુર્વારણીયં ચ સુરાસુરૈશ્ચ। 
સદાવજાનાતિ હિ પાણ્ડુપુત્રા--
નસૌ દર્પાત્સૂતપુત્રો દુરાત્મા॥  8-76-29 (58699) 
આત્માનં મન્યતે વીરં યેન પાપઃ સુયોધનઃ।
તમદ્ય મૂલં પાપાનાં જહિ સૌતિં ધનઞ્જય॥ 8-76-30 (58700) 
ખઙ્ગજિહ્વં ધનુરાસ્યં શરદંષ્ટ્રં તરસ્વિનમ્।
દૃપ્તં પુરુષશાર્દૂલં જહિ કર્ણં ધનઞ્જય॥ 8-76-31 (58701) 
અહં ત્વામનુજાનામિ વીર્યેણ ચ બલેન ચ।
જહિ કર્ણં રણે શૂરં માતઙ્ગમિવ કેસરી॥ 8-76-32 (58702) 
યસ્ય વીર્યેણ વીર્યં તે ધાર્તરાષ્ટ્રોઽવમન્યતે।
તમદ્ય પાર્થ સઙ્ગ્રામે કર્ણં વૈકર્તનં જહિ॥ ॥ 8-76-33 (58703) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ષટ્સપ્તતિતમોઽધ્યાયઃ॥ 76 ॥

Mahabharata - Karna Parva - Chapter Footnotes

8-76-23 રત્નિસ્ત્વેકવિંશત્યઙ્ગુલઃ। અષ્ટાનાં રત્નીનાં અષ્ટષષ્ટ્યધિકં શતં અઙ્ગુલાનિ ચ ભવન્તિ॥ 8-76-28 નિષ્કાલિકં નિર્ગતઃ કાલયિતા જેતાસ્યેતિ તમ્॥ 8-76-76 ષટ્સપ્તતિતમોઽધ્યાયઃ॥





કર્ણપર્વ - અધ્યાય 077

॥ શ્રીઃ ॥

8.77. અધ્યાયઃ 077 

Mahabharata - Karna Parva - Chapter Topics

કૃષ્ણેનાર્જુનમ્પ્રતિ ભીષ્માદિયુદ્ધનિધનપ્રકારાનુવાદપૂર્વકં તેષાં વધે તસ્યૈવ મુખ્યકારણત્વકથનમ્॥ 1 ॥ વાલ્યાત્પ્રભૂતિ દુર્યોધનાપનયાનુસ્મરાણપૂર્વકં સર્વત્ર કર્ણસ્યૈવ મૂલતયા મહાપરાધિત્વદ્યોતનેન તસ્યાવશ્યં હનનવિધાનમ્॥ 2 ॥

Mahabharata - Karna Parva - Chapter Text

8-77-0 (58704) 
સઞ્જય ઉવાચ। 8-77-0x (5025) 
તતઃ પુનરમેયાત્મા કેશવોઽર્જુનમબ્રવીત્।
કૃતસઙ્કલ્પમાયાન્તં વધે કર્ણસ્ય ભારત॥ 8-77-1 (58705) 
અદ્ય સપ્તદશાહાનિ વર્તમાનસ્ય નિત્યશઃ।
વિનાશસ્યાતિઘોરસ્ય નરવારણવાજિનામ્॥ 8-77-2 (58706) 
ભૂત્વા હિ વિપુલા સેના તાવકાનાં પરૈઃ સહ।
અન્યોન્યં સમરં પ્રાપ્ય કિઞ્ચિચ્છેષા વિશામ્પતે॥ 8-77-3 (58707) 
ભૂત્વા વૈ કૌરવાઃ પાર્થ પ્રભૂતગજવાજિનઃ।
ત્વાં વૈ શત્રું સમાસાદ્ય વિનષ્ટા રણમૂર્ધનિ॥ 8-77-4 (58708) 
એતે તે પૃથિવીપાલાઃ સૃઞ્જયાશ્ચ સમાગતાઃ।
ત્વાં સમાસાદ્ય દુર્ધર્ષં પાણ્ડવાશ્ચ વ્યવસ્થિતાઃ॥ 8-77-5 (58709) 
પાઞ્ચાલૈઃ પાણ્ડવૈર્માત્સ્યૈઃ કારૂશૈશ્ચેદિભિઃ સહ।
`મગધૈઃ પારિજાતૈશ્ચ દાક્ષિણાત્યૈઃ સકેરલૈઃ'। 
ત્વયા ગુપ્તૈરમિત્રઘ્નૈઃ કૃતઃ શત્રુગણક્ષયઃ॥  8-77-6 (58710) 
કો હિ શક્તો રણે જેતું કૌરવાંસ્તાત સંયુગે।
અન્યત્ર પાણ્ડવાદ્યુદ્ધે શ્વેતાશ્વાદ્વાનરધ્વજાત્॥ 8-77-7 (58711) 
શક્તસ્ત્વં હિ રણે જેતું સસુરાસુરમાનુષાન્।
ત્રીંલ્લોકાન્સમરે યુક્તાન્કિં પુનઃ કૌરવં બલમ્॥ 8-77-8 (58712) 
ભગદત્તં ચ રાજાનં કોઽન્યઃ શક્તસ્ત્વયા વિના।
જેતું પુરુષશાર્દૂલ યોઽપિ સ્યાદ્વાસવોપમઃ॥ 8-77-9 (58713) 
તથેમાં વિપુલાં સેનાં ગુપ્તાં પાર્થ ત્વયાઽનઘ।
ન શેકુઃ પાર્થિવાઃ સર્વે ચક્ષુર્ભિરપિ વીક્ષિતુમ્॥ 8-77-10 (58714) 
તથૈવ સતતં પાર્થ રક્ષિતાભ્યાં ત્વયા રણે।
ધૃષ્ટદ્યુમ્નશિખણ઼્ડિભ્યાં દ્રોણભીષ્મૌ નિપાતિતૌ॥ 8-77-11 (58715) 
કો હિ શક્તો રણે પાર્થ ભારતાનાં મહારથૌ।
ભીષ્મદ્રોણૌ યુધા જેતું શક્રતુલ્યપરાક્રમૌ॥ 8-77-12 (58716) 
કો હિ શાન્તનવં ભીષ્મં દ્રોણં વૈકર્તનં કૃપમ્।
દ્રૌણિં ચ સૌમદત્તિં ચ કૃતવર્માણમેવ ચ॥ 8-77-13 (58717) 
સૈન્ધવં મદ્રરાજં ચ રાજાનં ચ સુયોધનમ્।
વીરાન્કૃતાસ્ત્રાન્સમરે સર્વાનેવાનિવર્તિનઃ॥ 8-77-14 (58718) 
અક્ષૌહિણીપતીનુગ્રાન્સંહતાન્યુદ્ધદુર્મદાન્।
ત્વામૃતે પુરુષવ્યાઘ્ર જેતું શક્તઃ પુમાનિહ॥ 8-77-15 (58719) 
શ્રેણ્યશ્ચ બહુલાઃ ક્ષીણાઃ પ્રદીર્ણાશ્વરથદ્વિપાઃ।
નાનાજનપદાશ્ચોગ્રાઃ ક્ષત્રિયાણામમર્ષિણામ્॥ 8-77-16 (58720) 
ગણાશ્ચ દાસમીયાનાં વસાતીનાં ચ ભારત।
પ્રાચ્યાનાં વાટધાનાનાં ભોજાનાં ચાભિમાનિનામ્।  8-77-17 (58721) 
ઉદીર્ણાશ્વગજા સેના સર્વક્ષત્રસ્ય ભારત।
ત્વાં સમાસાદ્ય નિધનં ગતા ભીમં ચ ભારત॥ 8-77-18 (58722) 
ઉગ્રાશ્ચ ભીમકર્માણસ્તુષારા યવનાઃ ખશાઃ।
દાર્વાભિસારા દરદાઃ શકા માઠરતઙ્કણાઃ॥ 8-77-19 (58723) 
આન્ધ્રકાશ્ચ પુલિન્દાશ્ચ કિરાતાશ્ચોગ્રવિક્રમાઃ।
મ્લેચ્છાશ્ચ પર્વતીયાશ્ચ સાગરાનૂપવાસિનઃ॥ 8-77-20 (58724) 
સંરમ્ભિણો યુદ્ધશૌણ્ડા બલિનો દણ્ડપાણયઃ॥  8-77-21 (58725) 
એતે સુયોધનસ્યાર્થે સંરબ્ધાઃ કુરુભિઃ સહ।
ન શક્યા યુધિ નિર્જેતું ત્વદન્યેન પરન્તપ॥ 8-77-21 (58726) 
એતે સુયોધનસ્યાર્થે સંરબ્ધાઃ કુરુભિઃ સહ।
ન શક્યા યુધિ નિર્જેતું ત્વદન્યેન પરન્તપ॥ 8-77-22 (58727) 
ધાર્તરાષ્ટ્રમુદગ્રં હિ વ્યૂઢં દૃષ્ટ્વા મહદ્બલમ્।
યદિ ત્વં ન ભવેસ્ત્રાતા પ્રતીયાત્કો નુ માનવઃ॥ 8-77-23 (58728) 
તત્સાગરમિવોદ્વૂતં રજસા સંવૃતં બલમ્।
વિદાર્ય પાણ્ડવૈઃ ક્રુદ્ધૈસ્ત્વયા ગુપ્તૈર્હતં વિભો॥ 8-77-24 (58729) 
માગધાનામધિપતિર્જયત્સેનો મહાબલઃ।
અદ્ય સપ્તૈવ ચાહાનિ હતઃ સઙ્ખ્યેઽભિમન્યુના॥ 8-77-25 (58730) 
તતો દશસહસ્રાણિ ગજાનાં ભીમકર્મણામ્।
જઘાન ગદયા ભીમસ્તસ્ય રાજ્ઞઃ પરિચ્છદમ્॥ 8-77-26 (58731) 
તથાન્યેઽભિહતા નાગા રથાશ્ચ શતશો બલાત્।
તદેવં સમરે પાર્થ વર્તમાને મહાભયે॥ 8-77-27 (58732) 
ભીમસેનં સમાસાદ્ય ત્વાં ચ પાણ્ડવ કૌરવાઃ।
સવાજિરથમાતઙ્ગા મૃત્યુલોકમિતો ગતાઃ॥ 8-77-28 (58733) 
તથા સેનામુખે તત્ર નિહતે પાર્થ પાણ્ડવૈઃ।
ભીષ્મઃ પ્રાસૃજદુગ્રાણિ શરતાલાનિ મારિષ॥ 8-77-29 (58734) 
સચેદિકાશિપાઞ્ચાલાન્કરૂશાન્માત્સ્યકેકયાન્।
શરૈઃ પ્રચ્છાદ્ય નિધનમનયત્પરમાસ્ત્રવિત્॥ 8-77-30 (58735) 
તસ્ય ચાપચ્યુતૈર્બાણૈઃ પરદેહવિદારણૈઃ।
પૂર્ણમાકાશમભવદ્રુક્મપુહ્ખૈરજિહ્મગૈઃ॥ 8-77-31 (58736) 
હન્યાદ્રથસહસ્રાણિ એકૈકેનૈવ મુષ્ટિના।
લક્ષં નરદ્વિપાન્હત્વા સમેતાન્સમહાબલાન્॥ 8-77-32 (58737) 
ગત્યા દશમ્યા તે ગત્વા જઘ્નુર્વાજિરથદ્વિપાન્।
હિત્વા નવગતીર્દુષ્ટાઃ સ બાણાનાહવેઽત્યજત્॥ 8-77-33 (58738) 
દિનાનિ દશ ભીષ્મેણ નિઘ્નતા તાવકં બલમ્।
શૂન્યાઃ કૃતા રથોપસ્થા હતાશ્ચ ગજવાજિનઃ॥ 8-77-34 (58739) 
`દશમેઽહનિ સમ્પ્રાપ્તે કૃત્વા ઘોરં પરાક્રમમ્'।
દર્શયિત્વાઽઽત્મનો રૂપં રુદ્રોપેન્દ્રસમં યુધિ॥ 8-77-35 (58740) 
પાણ્ડવાનામનીકાનિ પ્રવિગાહ્ય વિશામ્પતે।
વિનિઘ્નન્પૃથિવીપાલાંશ્ચેદિપાઞ્ચાલકેકયાન્॥ 8-77-36 (58741) 
અહનત્પાણ્ડવીં સેનાં રથાશ્વગજસઙ્કુલામ્।
મજ્જન્તમપ્લુવે મન્દમુજ્જિહીર્ષુઃ સુયોધનમ્॥ 8-77-37 (58742) 
તથા ચરન્તં સમરે તપન્તમિવ ભાસ્કરમ્।
પદાતિકોટિસાહસ્રાઃ પ્રવરાયુધપાણયઃ॥ 8-77-38 (58743) 
ન શેકુઃ સૃઞ્જયા દ્રષ્ટું તથૈવાન્યે મહીક્ષિતઃ।
વિચરન્તં તથા તં તુ સઙ્ગ્રમે જિતકાશિનમ્॥ 8-77-39 (58744) 
સર્વોદ્યમેન મહતા પાણ્ડવાન્સમભિદ્રવત્।
સ તુ વિદ્રાવ્ય સમરે પાણ્ડવાન્સૃઞ્જયાનપિ। 
એક એવ રણે ભીષ્મ એકવીરત્વમાગતઃ॥  8-77-40 (58745) 
તં શિખણ્ડી સમાસાદ્ય ત્વયા ગુપ્તો મહાવ્રતમ્।
જઘાન પુરુષવ્યાઘ્રં શરૈઃ સન્નતપર્વભિઃ॥ 8-77-41 (58746) 
સ એષ પતિતઃ શેતે શરતલ્પે પિતામહઃ।
ત્વાં પ્રાપ્ય પુરુષવ્યાઘ્રં વૃત્રઃ પ્રાપ્યેવ વાસવમ્॥ 8-77-42 (58747) 
દ્રોણઃ પઞ્ચદિનાન્યુગ્રો વિધમ્ય રિપુવાહિનીમ્।
કૃત્વા વ્યૂહમભેદ્યં ચ પાતયિત્વા મહારથાન્॥ 8-77-43 (58748) 
જયદ્રથસ્ય સમરે કૃત્વા રક્ષાં મહારથઃ।
અન્તકપ્રતિમશ્ચોગ્રો રાત્રિયુદ્ધેઽદહત્પ્રજાઃ॥ 8-77-44 (58749) 
દગ્ધ્વા યોધાઞ્છરૈર્વીરો ભારદ્વાજઃ પ્રતાપવાન્।
ધૃષ્ટદ્યુમ્નં સમાસાદ્ય સ ગતઃ પરમાં ગતિમ્॥ 8-77-45 (58750) 
યદિ વાઽદ્ય ભવાન્યુદ્ધે સૂતપુત્રમુખાન્રથાન્।
નાવારયિષ્યઃ સઙ્ગ્રામે ન સ્મ દ્રોણો વ્યનઙ્ક્ષ્યત॥ 8-77-46 (58751) 
ભવતા તુ બલં સર્વં ધાર્તરાષ્ટ્રસ્ય વારિતમ્।
તતો દ્રોણો હતો યુદ્ધે પાર્ષતેન ધનઞ્જય॥ 8-77-47 (58752) 
કશ્ચ શક્તો રણે કર્તું ત્વદન્યઃ પુરુષબ્રુવઃ।
યાદૃશં તે કૃતં પાર્થ જયદ્રથવધં પ્રતિ॥ 8-77-48 (58753) 
નિવાર્ય સેનાં મહતીં હત્વા શૂરાંશ્ચ પાર્થિવાન્।
નિહતઃ સૈન્ધવો રાજા ત્વયાઽસ્ત્રબલતેજસા॥ 8-77-49 (58754) 
આશ્ચર્યં સિન્ધુરાજસ્ય વધં જાનન્તિ પાર્થિવાઃ।
અનાશ્ચાર્યં હિ તત્ત્વત્તસ્ત્વં હિ પાર્થ મહારથઃ॥ 8-77-50 (58755) 
ત્વાં હિ પ્રાપ્ય રણે ક્ષત્રમેકાહાદિતિ ભારત।
નશ્યમાનમહં યુક્તં મન્યેયમિતિ મે મતિઃ॥ 8-77-51 (58756) 
સેયં પાર્થ ચમૂર્ઘોરા ધાર્તરાષ્ટ્રસ્ય સંયુગે।
હતસર્વસ્વભૂયિષ્ઠા ભીષ્મદ્રોણૌ હતૌ યથા॥ 8-77-52 (58757) 
શીર્ણપ્રવરયોધાઢ્યા હતવાજિરથદ્વિપા।
હીના સૂર્યેન્દુનક્ષત્રૈર્દ્યૌરિવાભાતિ ભારતી॥ 8-77-53 (58758) 
વિધ્વસ્તા હિ રણે પાર્થ સેનેયં ભીમવિક્રમ।
આસુરીવ મહાસેના દેવરાજપરાક્રમૈઃ॥ 8-77-54 (58759) 
તેષાં હતાવશિષ્ટાસ્તુ સન્તિ પઞ્ચ મહારથાઃ।
દ્રૌણિશ્ચ કૃતવર્મા ચ કર્ણો મદ્રાધિપઃ કૃપઃ॥ 8-77-55 (58760) 
તાંસ્ત્વમદ્ય નરવ્યાઘ્ર હત્વા પઞ્ચ મહારથાન્।
હતામિત્રઃ પ્રયચ્છોર્વી રાજ્ઞે સદ્વીપપત્તનામ્॥ 8-77-56 (58761) 
સાકાશજલપાતાલાં સપર્વતમહાવનામ્।
પ્રયચ્છામિતવીર્યાય પાર્થાયાદ્ય વસુન્ધરામ્॥ 8-77-57 (58762) 
એતાં પુરા વિષ્ણુરિવ હત્વા દૈતેયદાનવાન્।
પ્રયચ્છ મેદિનીં રાજ્ઞે શક્રાયૈવ હરિર્યથા॥ 8-77-58 (58763) 
અદ્ય મોદન્તુ પાઞ્ચાલા નિહતેષ્વરિષુ ત્વયા।
વિષ્ણુના નિહતેષ્વેવ દાનવેયેષુ દેવતાઃ॥ 8-77-59 (58764) 
યદિ વા દ્વિપદાં શ્રેષ્ઠં દ્રોણં માનયતો ગુરુમ્।
અશ્વત્થામ્નિ કૃપા તેઽસ્તિ કૃપે વાચાર્યગૌરવાત્॥ 8-77-60 (58765) 
અત્યન્તાપચિતાન્બન્ધૂન્માનયન્માતૃબાન્ધવાન્।
કૃતવર્માણમાસાદ્ય ન નેષ્યાસિ યમક્ષયમ્॥ 8-77-61 (58766) 
ભ્રાતરં માતુરાસાદ્ય શલ્યં મદ્રજનાધિપમ્।
યદિ ત્વમરવિન્દાક્ષ દયાવાન્ન જિઘાસસિ॥ 8-77-62 (58767) 
એતત્તે સુકૃતં કર્મ નાત્ર કિઞ્ચન વિદ્યતે।
વયમપ્યનુજાનીમો નાત્ર દોષોઽસ્તિ કશ્ચન॥ 8-77-63 (58768) 
ઇમં પાપમતિં ક્ષુદ્રમત્યન્તં પાણ્ડવાન્પ્રતિ।
કર્ણમદ્ય નરશ્રેષ્ઠ જહિ પાર્થ શિતૈઃ શરૈઃ॥ 8-77-64 (58769) 
દહને યત્સપુત્રાયા નિશિ માતુસ્તવાનઘ।
દ્યૂતાર્થે યચ્ચ યુષ્માસુ પ્રાવર્તત સુયોધનઃ। 
તસ્ય સર્વસ્ય દુષ્ટાત્મા કર્ણો વૈ મૂલમિત્યુત॥  8-77-65 (58770) 
પ્રોત્સાહયતિ દુષ્ટાત્મા ધાર્તરાષ્ટ્રં સુદુર્મતિમ્।
સમિતૌ ગદતે કર્ણસ્તમદ્ય જહિ ભારત॥ 8-77-66 (58771) 
યશ્ચ યુષ્માસુ પાપં વૈ ધાર્તરાષ્ટ્રઃ પ્રયુક્તવાન્।
તસ્ય સર્વસ્ય દુર્બુદ્ધિઃ કર્ણો મૂલમિહાર્જુન॥ 8-77-67 (58772) 
કર્ણં હિ મન્યતે ત્રાણં નિત્યમેવ સુયોધનઃ।
તતો મામપિ સંરબ્ધો નિગ્રહીતું પરાક્રમાત્॥ 8-77-68 (58773) 
સ્થિતા બુદ્ધિર્નરેન્દ્રાણાં ધાર્તરાષ્ટ્રસ્ય ચોભયોઃ।
કર્ણઃ પાર્થાન્રણે સર્વાન્નાશયિષ્યતિ સાયકૈઃ॥ 8-77-69 (58774) 
કર્ણમાશ્રિત્ય કૌન્તેય ધાર્તરાષ્ટ્રસ્ય વિગ્રહઃ।
રુચિતો ભવતા સાર્ધં જાનતોઽપિ બલં તવ॥ 8-77-70 (58775) 
કર્ણો જલ્પતિ વૈ નિત્યમહં પાર્થાન્સમાગતાન્।
વાસુદેવં ચ દાશાર્હં વિજેષ્યામિ મહારણે। 
સમિતૌ વલ્ગતે કર્ણસ્તમદ્ય જહિ ફલ્ગુન॥  8-77-71 (58776) 
યચ્ચ યુષ્માસુ પાપં વૈ ધાર્તરાષ્ટ્રઃ પ્રતાપવાન્।
સભાયાં કૃતવાન્નિત્યં કર્ણમાશ્રિત્ય વૈ પુરા॥ 8-77-72 (58777) 
યચ્ચ તં ધાર્તરાષ્ટ્રાણાં ષડ્ભિઃ શૂરૈર્મહારથૈઃ।
પશ્યતાં સંવૃતં શૂરં સૌભદ્રમપરાજિતમ્॥ 8-77-73 (58778) 
દ્રોણદ્રૌણિકૃપાન્વીરાન્કમ્પયાનં મહેષુભિઃ।
વિધમન્તમનીકાનિ પ્રમથન્તં મહારથાન્॥ 8-77-74 (58779) 
મનુષ્યવાજિમાતઙ્ગાન્પ્રેષયન્તં યમક્ષયમ્।
શરૈઃ સૌભદ્રમાયાન્તં દહન્તમરિવાહિનીમ્॥ 8-77-75 (58780) 
નિર્મનુષ્યાશ્ચ માતઙ્ગા વિરથાશ્ચ મહારથાઃ।
પ્રદ્રવન્તિ સ્મ સમરે દિશો ભીતાઽભિમન્યવે॥ 8-77-76 (58781) 
વિગતાસૂંશ્ચ તુરગાન્પત્તીન્વ્યાયુધજીવિતાન્।
કુર્વન્તમૃષભસ્કન્ધં કુરુવૃષ્ણિયશસ્કરમ્। 
તન્મે દહતિ ગાત્રાણિ સખે સત્યેન તે શપે॥  8-77-77 (58782) 
યત્તદાસીત્સુદુષ્ટાત્મા કર્ણો વિનિહતઃ પ્રભુઃ।
ન શક્તો હ્યભિમન્યોસ્તુ કર્ણઃ સ્થાતું રણાગ્રતઃ॥ 8-77-78 (58783) 
સૌભદ્રશરનિર્ભિન્નો વિસંજ્ઞઃ શોણિતોક્ષિતઃ।
નિશ્વસન્ક્રોધસન્દીપ્તો વિમુખઃ સાયકાર્દિતઃ॥ 8-77-79 (58784) 
તસ્થૌ સ વિહ્વલઃ સઙ્ખ્યે પ્રહારજનિતચ્છવિઃ।
અપયાનકૃતોત્સાહો નિરુત્સાહશ્ચ ભારત॥ 8-77-80 (58785) 
દુર્યોધનં રણે દૃષ્ટ્વા લજ્જમાનો મુહુર્મુહુઃ।
નાપયાસીત્તતતઃ પાર્થ સોઽભિમન્યોર્મહારણે॥ 8-77-81 (58786) 
દૃષ્ટ્વા દ્રોણં વધોપાયમભિમન્યોશ્ચ પૃષ્ટવાન્।
શ્રુત્વા દ્રોણવચઃ ક્રૂરં તતશ્ચિચ્છેદ કાર્મુકમ્॥ 8-77-82 (58787) 
તતશ્છિન્નાયુધં તેન દૃષ્ટ્વા પઞ્ચ મહારથાઃ।
સ ચૈવ નિકૃતિપ્રાજ્ઞઃ પ્રાહિણોચ્છરવૃષ્ટિભિઃ॥ 8-77-83 (58788) 
પ્રહસન્સ તુ દુષ્ટાત્મા કર્ણો રાજા ચ કૌરવઃ।
યચ્ચ કર્ણોઽબ્રવીત્કૃષ્ણાં સભાયાં પરુષં વચઃ। 
પ્રમુખે પાણ્ડવેયાનાં કુરૂણાં ચૈવ પશ્યતામ્॥  8-77-84 (58789) 
વિનષ્ટાઃ પાણ્ડવાઃ કૃષ્ણે શાશ્વતં નરકં ગતાઃ।
પતિમન્યં પૃથુશ્રોણિ વૃણીષ્વ મૃદુભાષિણિ॥ 8-77-85 (58790) 
એષા ત્વં ધૃતરાષ્ટ્રસ્ય દાસીભૂતા નિવેશનમ્।
પ્રવિશારાલપક્ષ્માક્ષિ ન સન્તિ પતયસ્તવ॥ 8-77-86 (58791) 
ન પાણ્ડવાઃ પ્રભવન્તિ તવ કૃષ્ણે કથઞ્ચન।
દાસભાર્યા ચ પાઞ્ચાલિ સ્વયં દાસી ચ શોભને॥ 8-77-87 (58792) 
અદ્ય દુર્યોધનો રાજા પૃથિવ્યાં નૃપતિઃ સ્મૃતઃ।
સર્વે ચાસ્ય મહિપાલા યોગક્ષેમમુપાસતે॥ 8-77-88 (58793) 
પશ્યેદાનીં યદા ભદ્રે નિવિષ્ટાઃ પાણ્ડવાઃ સમમ્।
અન્યોન્યં સમુદીક્ષન્તે ધાર્તરાષ્ટ્રસ્ય તેજસા॥ 8-77-89 (58794) 
વ્યક્તં ષણ્ડતિલા હ્યેતે નરકે ચ નિમજ્જિતાઃ।
પ્રેષ્યવચ્ચાપિ રાજાનમુપસ્થાસ્યન્તિ કૌરવમ્॥ 8-77-90 (58795) 
ઉક્તવાન્સ ચ પાતાત્મા તથા પરમદુર્મતિઃ।
પાપઃ પાપવચઃ કર્ણઃ પશ્યતસ્તે ધનઞ્જય॥ 8-77-91 (58796) 
અસ્ય પાપસ્ય તદ્વાક્યં સુવર્ણવિકૃતાઃ શરાઃ।
શમયન્તિ શિલાધૌતા નાશયન્તોઽસ્ય જીવિતમ્॥ 8-77-92 (58797) 
અદ્ય કર્ણં રણે ગ્રસ્તં પશ્યન્તુ કુરવસ્ત્વયા।
સ્વર્ગાવતરણે યત્નં સ્વર્ગદ્વારગતં યથા॥ 8-77-93 (58798) 
અદ્ય તે સમરે વીર્યં પશ્યન્તુ કુરુયોધિનઃ।
સૂતપુત્રે હતે પાર્થ જાનન્તુ ત્વાં મહારથમ્॥ 8-77-94 (58799) 
અદ્ય કાકવલા ગૃધ્રા વાયસા જમ્બુકાસ્તથા।
વિપ્રકર્ષન્તુ ગાત્રાણિ સૂતપુત્રસ્ય મારિષ॥ 8-77-95 (58800) 
અદ્યાધિરથિરાક્ષિપ્તો નિહતશ્ચ ત્વયા રણે।
કુરૂણાં શોકમાધત્તાં પાણ્વાનાં મુદં તદા॥ 8-77-96 (58801) 
અદ્ય ત્વાં પ્રતિમર્દન્તુ પાઞ્ચાલાઃ પાણ્ડવૈઃ સહ।
યથા વૃત્રવધે વૃત્તે દેવાઃ સર્વે શતક્રતુમ્॥ 8-77-97 (58802) 
અદ્ય કર્ણં રણે હત્વા પ્રાપ્ય ચૈવોત્તમં યશઃ।
વિશોકો વિજ્વરઃ પાર્થ ભવ બન્ધુપુરસ્કૃતઃ॥ 8-77-98 (58803) 
નરસિંહવપુઃ કૃત્વા યથા શસ્તો મહાસુરઃ।
હિરણ્યકશિપુર્દૈત્યો વિષ્ણુના પ્રભવિષ્ણુના॥ 8-77-99 (58804) 
તથા ત્વમપિ રાધેયં ઘોરાં કૃત્વા મહાતનુમ્।
જહિ યુદ્ધે મહાબાહો ત્રાયસ્વ ચ ભયાત્સ્વકાન્॥ 8-77-10 (58805) 
કર્ણં હાહાકૃતં દીનં વિષણ્ણં ત્વચ્છરાર્દિતમ્।
પ્રપતન્તં મહીં કર્ણં પશ્યન્તુ વસુધાધિપાઃ॥ 8-77-10 (58806) 
તં ચ સ્વશોણિતે મગ્નં શયાનં પતિતં ભુવિ।
અપવિદ્ધાયુકધં કર્ણમદ્ય પશ્યન્તુ બાન્ધવાઃ॥ 8-77-10 (58807) 
તચ્ચૈવાદ્ય મહત્કર્મ ગાણ્ડીવપ્રેષિતૈઃ શરૈઃ।
રથોપસ્થે વિશીર્યેત તારારાજ ઇવામ્બરાત્॥ 8-77-10 (58808) 
આશુ ચાદ્ય શરાસ્તસ્ય સમ્પતન્તો મહાજવૈઃ।
ત્વચ્છરૈઃ સન્નિકૃત્તાગ્રા વિશીર્યન્તે મહીતલે॥ 8-77-10 (58809) 
ત્વયા ચાદ્ય હતે તસ્ય વિક્રમે ભરતર્ષભ।
વિમુખાઃ સર્વરાજાનો ભવન્તુ ગતજીવિતાઃ॥ 8-77-10 (58810) 
તથા ચાધિરથૌ યાતે પ્રયાન્તુ કુરવો દિશઃ।
મન્વાનાસ્તં રથશ્રેષ્ઠં સર્વલોકેષુ ધન્વિનામ્॥ 8-77-10 (58811) 
સ વૈ ચાદ્ય ભયાત્ત્યક્ત્વા ધાર્તરાષ્ટ્રો મહાચમૂમ્।
દુર્યોધનો ભયોદ્વિગ્નો દ્રવતુ સ્વં નિવેશનમ્॥ 8-77-10 (58812) 
તથા ચાદ્ય હતં શ્રુત્વા ધૃતરાષ્ટ્રો જનેશ્વરઃ।
ક્ષણેન નિપતેદ્ભૂમૌ વિસંજ્ઞો વૈ મહીપતિઃ॥ 8-77-10 (58813) 
અદ્ય જાનન્તુ તે પાર્થ વિક્રમં સર્વયોધિનઃ।
યદુવાચ સભામધ્યે પરુષં ભારત ત્વયિ॥ 8-77-10 (58814) 
યાનિ ચાન્યાનિ દુષ્ટાત્મા પાપાનિ કૃતવાંસ્ત્વયિ।
તાન્યદ્ય ભરતશ્રેષ્ઠ નાશયન્તુ શરાસ્તવ॥ 8-77-10 (58815) 
શાન્તિં કુરુ પરિક્લેશા કૃષ્ણાયાઃ શત્રુપાતન।
હત્વા શત્રું રણે શ્લાઘ્યં ગર્જન્તમતિપૌરુષમ્॥ 8-77-10 (58816) 
અદ્ય ચાધિરથિર્વેદ્ધસ્તવ બાણૈઃ સમન્તતઃ।
મન્યતાં ત્વાં નરવ્યાઘ્ર પ્રવરં સર્વધન્વિનામ્॥ 8-77-10 (58817) 
ગાણ્ડીવપ્રસૃતાન્વાણાનદ્ય ગાત્રસ્પૃશઃ શરાન્।
યાતુ કર્ણો રણે પાર્થ શ્વાવિચ્છલલતો યથા॥ 8-77-10 (58818) 
તં કથં કર્ણમાસાદ્ય વિદ્રવેયુર્મહારથાઃ।
યસ્ત્વેકઃ સર્વપાઞ્ચાલાનહન્યહનિ નાશયન્। 
કાલવચ્ચરતે વીર પાઞ્ચાલાનાં રથવ્રજે॥  8-77-10 (58819) 
તમપ્યાસાદ્ય સમરે મિત્રાર્થે મિત્રવત્સલ।
તથા જ્વલન્તમસ્ત્રૈશ્ચ શૂરં સર્વધનુષ્મતામ્। 
નિર્દહન્તં સમારૂઢં દુર્ધર્ષં દ્રોણમઞ્જસા॥  8-77-10 (58820) 
તે નિત્યમુદિતા જેતું યુધિ શત્રુમરિન્દમાઃ।
ન ચેદાધિરથેર્ભીતાઃ પાઞ્ચાલાઃ સ્યુઃ પરાઙ્મુખાઃ॥ 8-77-10 (58821) 
તેષામાપતતાં શૂરઃ પાઞ્ચાલાનાં તરસ્વિનામ્।
આદત્તાસૂઞ્શરૈઃ કર્ણઃ પતઙ્ગાનામિવાનલઃ॥ 8-77-10 (58822) 
એતે દ્રવન્તિ પાઞ્ચાલા દ્રાવ્યન્તે યોધિભિર્ધ્રુવમ્।
કર્ણેન ભરતશ્રેષ્ઠ પશ્યપશ્ય તથાકૃતાન્॥ 8-77-10 (58823) 
તાન્સમારોહતઃ શૂરાન્મિત્રાર્થે ત્યક્તજીવિતાન્।
નિસ્તારય મહાબાહો કર્ણાસ્ત્રાત્પાવકોપમાત્॥ 8-77-10 (58824) 
અસ્ત્રં હિરામાત્કર્ણેન ભાર્ગવાદૃષિસત્તમાત્।
યદવાપ્તં તદા ઘોરં તસ્ય રૂપમુદીર્યતે॥ 8-77-10 (58825) 
તાપનં સર્વસૈન્યસ્ય ઘોરરૂપં ભયાનકમ્।
યમાશ્રિત્ય મહાસેના જ્વલતે સ્વેન તેજસા॥ 8-77-10 (58826) 
એતે ચરન્તિ સઙ્ગ્રામે કર્ણચાપચ્યુતાઃ શરાઃ।
પ્રભયા ઇહ શત્રૂણાં ઘાતયન્તો જનાન્પ્રભો॥ 8-77-10 (58827) 
એતે ભ્રમન્તિ પાઞ્ચાલા ઉત્ક્રયન્તિ ચ મારિષ।
કર્ણાસ્ત્રં સમરે પ્રાપ્ય દુર્નિવાર્યં મહાત્મભિઃ॥ 8-77-10 (58828) 
એષ ભીમો દૃઢક્રોધો વૃતઃ પાર્થ સમન્તતઃ।
સૃઞ્જયૈર્યોઽજયત્કર્ણં પીડ્યતે નિશિતૈઃ શરૈઃ॥ 8-77-10 (58829) 
પાઞ્ચાલાન્સૃઞ્જયાંશ્ચૈવ પાણ્ડવાંશ્ચૈવ ભારત।
ઉપેક્ષિતો દહેત્કર્ણો રોગો દેહમિવાન્તકઃ॥ 8-77-10 (58830) 
નાન્યં ત્વત્તો હિ પશ્યામિ યોધં યૌધિષ્ઠિરે બલે।
યઃ સમાસાદ્ય રાધેયં સ્વસ્તિમાનાવ્રજેદ્ગૃહાન્॥ 8-77-10 (58831) 
તમદ્ય નિશિતૈર્બાણૈર્નિહત્ય ભરતર્ષભ।
યથા પ્રતિજ્ઞાં ત્વ પાર્થ તીર્ત્વા કીર્તિમવાપ્સ્યસિ॥ 8-77-10 (58832) 
ત્વં હિ શક્તો રણે કર્ણં વિજેતું સહ પાર્થિવૈઃ।
નાન્યો યુધિ યુધાં શ્રેષ્ઠ સત્યમેતદ્બ્રવીમિ તે॥ 8-77-10 (58833) 
એતત્કૃત્વા મહત્કાર્મ હત્વા કર્ણં મહારથમ્।
કૃતાર્થઃ સફલઃ પાર્થ સુખી ભવ નરોત્તમ॥ ॥ 8-77-10 (58834) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે સપ્તસપ્તતિતમોઽધ્યાયઃ॥ 77 ॥

Mahabharata - Karna Parva - Chapter Footnotes

8-77-23 યદિ ત્વં ત્રાતા ન ભવેસ્તર્હિ તદ્ધાર્તરાષ્ટ્રં બલં કોનુ પ્રતીયાદ્ગચ્છેદિતિ સમ્બન્ધઃ॥ 8-77-51 ત્વાંહીતિ। ક્ષણેન સર્વં ભસ્મીકર્તું સમર્થં ત્વાં પ્રાપ્ય એકાહાન્નશ્યમાનં ક્ષત્રં યુક્તં બલવત્તરં મન્યેયં જાનીયામ્। ક્ષણેન નાશ્યમપિ પૂર્ણૈકાહપર્યન્તં સ્થાયિત્વાદિતિ ભાવઃ॥ 8-77-111 પરિક્લેશા પરિક્લેશાનામ્॥ 8-77-77 સપ્તસપ્તતિતમોઽધ્યાયઃ॥





કર્ણપર્વ - અધ્યાય 078

॥ શ્રીઃ ॥

8.78. અધ્યાયઃ 078 

Mahabharata - Karna Parva - Chapter Topics

અર્જુનેન કૃષ્ણાગ્રે કર્ણવધાનન્તરભાવ્યર્થાનુવર્ણનપૂર્વકં તદ્વધપ્રતિજ્ઞા॥ 1 ॥

Mahabharata - Karna Parva - Chapter Text

8-78-0 (58835) 
સઞ્જય ઉવાચ। 8-78-0x (5026) 
સ કેશવસ્ય બીભત્સુઃ શ્રુત્વા ભારત ભાષિતમ્।
વિશોકઃ સમ્પ્રહૃષ્ટશ્ચ ક્ષણેન સમપદ્યત॥ 8-78-1 (58836) 
તતો જ્યામભિમૃજ્યાશુ વ્યાક્ષિપદ્ગાણ્ડિવં ધનુઃ।
દધ્રે કર્ણવિનાશાય કેશવં ચાભ્યભાષત॥ 8-78-2 (58837) 
ત્વયા નાથેન ગોવિન્દ ધ્રુવ એવ જયો મમ।
પ્રસન્નો યસ્ય ભગવાન્ભૂતભવ્યભવિષ્યકૃત્॥ 8-78-3 (58838) 
ત્વત્સહાયો હ્યહં કૃષ્ણ ત્રીંલ્લોકાન્વૈ સમાગતાન્।
પ્રાપયેયં પરં લોકં કિમુ કર્ણં મહાહવે॥ 8-78-4 (58839) 
પશ્યામિ દ્રવતીં સેનાં પાઞ્ચાલાનાં જનાર્દન।
પશ્યામિ કર્ણં સમરે વિચરન્તમભીતવત્॥ 8-78-5 (58840) 
ભાર્ગવાસ્ત્રં ચ પશ્યામિ જ્વલન્તં કૃષ્ણ સર્વશઃ।
સૃષ્ટં કર્ણેન વાર્ષ્ણેય શક્રેણેવ મહાશનિમ્॥ 8-78-6 (58841) 
અનેન ખલુ સઙ્ગ્રામે યત્તુ કૃષ્ણ મયા કૃતમ્।
કથયિષ્યન્તિ ભૂતાનિ યાવદ્ભૂમિર્ધરિષ્યતિ॥ 8-78-7 (58842) 
અદ્ય કૃષ્ણ વિકર્ણા મે કર્ણં નેષ્યન્તિ મૃત્યવે।
ગાણ્ડીવમુક્તાઃ ક્ષિણ્વન્તો મમ હસ્તપ્રચોદિતાઃ॥ 8-78-8 (58843) 
અદ્ય રાજા ધૃતરાષ્ટ્રઃ સ્વાં બુદ્ધિમવમંસ્યતે।
દુર્યોધનમરાજ્યાર્હં યયા રાજ્યેઽભ્યષેચયત્॥ 8-78-9 (58844) 
અદ્ય રાજ્યાત્સુખાચ્ચૈવ શ્રિયો રાષ્ટ્રાત્તથા પુરાત્।
પુત્રેભ્યશ્ચ મહાબાહો ધૃતરાષ્ટ્રો વિમોક્ષ્યતિ॥ 8-78-10 (58845) 
ગુણવન્તં હિ યો હિત્વા નિર્ગુણં કુરુતે પ્રભુમ્।
સ શોચતિ ચિરં કૃષ્ણ ક્ષિપ્રમેવાગતે ક્ષયે॥ 8-78-11 (58846) 
યથા ચ પુરુષઃ કશ્ચિચ્છિત્ત્વા ચામ્રવણં મહત્।
પલાશસેચને બુદ્ધિં કૃત્વા શોચતિ મન્દધીઃ॥ 8-78-12 (58847) 
દૃષ્ટ્વા પુષ્પં પલે ગૃધ્નુઃ ફલં દૃષ્ટ્વાઽનુશોચતિ।
તથેદં ધૃતરાષ્ટ્રસ્ય પુષ્પલુપ્ધસ્ય માનદ। 
ફલં દૃષ્ટ્વા ભૃશં દુઃખં ભવિષ્યતિ જનાર્દન॥  8-78-13 (58848) 
સૂતપુત્રે હતે ત્વદ્ય નિરાશો ભવિતા પ્રભુઃ॥  8-78-14 (58849) 
અદ્ય દુર્યોધનો રાજ્યાજ્જીવિતાચ્ચ નિરાશકઃ।
ભવિષ્યતિ હતે કર્ણે કૃષ્ણ સત્યં બ્રવીમિ તે॥ 8-78-15 (58850) 
અદ્ય દૃષ્ટ્વા મયા કર્ણં શરૈર્વિશકલીકૃતમ્।
સ્મરતાં તવ વાક્યાનિ શમં પ્રતિ જનેશ્વરઃ॥ 8-78-16 (58851) 
અદ્યાસૌ સૌબલઃ કૃષ્ણ ગ્લહાઞ્જાનાતુ વૈ શરાન્।
દુરોદરં ચ ગાણ્ડીવં ગણ઼્ડવં ચ રથં મમ॥ 8-78-17 (58852) 
અદ્ય કુન્તીસુતસ્યાહં દૃઢં રાજ્ઞઃ પ્રજાગરમ્।
વ્યપનેષ્યામિ ગોવિન્દ હત્વા કર્ણં શિતૈઃ શરૈઃ॥ 8-78-18 (58853) 
અદ્ય કુન્તીસુતો રાજા હતે સૂતસુતે મયા।
સુપ્રહૃષ્ટમનાઃ પ્રીતશ્ચિરં સુખમવાપ્સ્યતિ॥ 8-78-19 (58854) 
અદ્ય વાહમનાધૃષ્યં કેશવાપ્રતિમં શરમ્।
ઉત્સ્રક્ષ્યામીહયઃ કર્ણં જીવિતાદ્ધંશયિષ્યતિ॥ 8-78-20 (58855) 
યસ્ય ચૈતદ્વ્રતં મહ્યં વધે કિલ દુરાત્મનઃ।
પાદૌન મxxxxxxન્યાં ન ફલ્ગુનમ્॥ 8-78-21 (58856) 
xxxxxxxz પાપસ્ય મધુસૂદન।
xxxxxxxxxxxxxx સન્નતપર્વભિઃ॥ 8-78-22 (58857) 
xxxxxxxxxxxxxx નાન્યં પૃથિવ્યામનુમન્યતે।
xxxxxxxxx સૂતપુત્રસ્ય ભૂમિઃ પાસ્યતિ શોણિતમ્॥ 8-78-23 (58858) 
xxxxxxx સૂતપુત્રો યદવ્રવીત્।
xxxxxxxxxxx શ્લાઘમાનઃ સ્વકાન્ગુણાન્॥ 8-78-24 (58859) 
અનૃતં તત્કરિષ્યન્તિ મામકા નિશિતાઃ શરાઃ।
આશીવિષા ઇવ ક્રુદ્ધાસ્તસ્યપાસ્યન્તિ શોણિતમ્॥ 8-78-25 (58860) 
મયા હસ્તવતા મુક્તા નારાચા વૈદ્યુતત્વિષઃ।
ગાણ્ડીવસૃષ્ટા દાસ્યન્તિ કર્ણસ્ય પરમાં ગતિમ્॥ 8-78-26 (58861) 
અદ્ય તપ્સ્યતિ રાધેયઃ પાઞ્ચાલીં યત્તદબ્રવીત્।
સભામધ્યે વચઃ ક્રૂરં કુત્સયન્પાણ્ડવાન્પ્રતિ॥ 8-78-27 (58862) 
એતે ષણ્ડતિલાઃ કૃષ્ણે નિર્વીર્યા હતવિક્રમાઃ।
અહં વઃ પાણ્ડવેયેભ્યો ભયાત્ત્રાસ્યેતિ ચાબ્રવીત્। 
હન્તાઽહં પાણ્ડવાન્સર્વાન્સપુત્રાનિહ ભારત॥  8-78-28 (58863) 
અનૃતં તત્કરિષ્યન્તિ મામકા નિશિતાઃ શરાઃ।
હતે વૈકર્તને કર્ણે સૂતપુત્રે દુરાત્મનિ॥ 8-78-29 (58864) 
યસ્ય વીર્યં સમાશ્રિત્ય ધાર્તરાષ્ટ્રો બૃહન્મનાઃ।
તમદ્ય કર્ણં હન્તાસ્મિ સમરે મધુસૂદન॥ 8-78-30 (58865) 
અદ્ય કર્ણે હતે કૃષ્ણ ધાર્તરાષ્ટ્રાઃ સરાજકાઃ।
વિદ્રવન્તિ દિશો ભીતાઃ સિંહં દૃષ્ટ્વા મૃગા ઇવ॥ 8-78-31 (58866) 
અદ્ય દુર્યોધનો રાજા પૃથિવીં નાન્વવેક્ષતે।
હતે કર્ણે મયા સઙ્ખ્યે સપુત્રે સસુહૃજ્જને॥ 8-78-32 (58867) 
અદ્ય કર્ણે હતં દૃષ્ટ્વા ધાર્તરાષ્ટ્રોઽત્યમર્ષણઃ।
જાનાતુ માં રણે કૃષ્ણ પ્રવરં સર્વધન્વિનામ્॥ 8-78-33 (58868) 
સપુત્રપૌત્રઃ સામાત્યઃ સસુહૃચ્ચ નિરાશિષઃ।
પિત્ર્યે રાજ્યે નિરાશશ્ચ ધાર્તરાષ્ટ્રો નિરાશ્રયઃ॥ 8-78-34 (58869) 
અદ્ય રાજા ધર્મપુત્રો હતામિત્રો ભવિષ્યતિ।
અદ્ય દુર્યોધનો દીપ્તાં શ્રિયં રાજ્યં ચ હાસ્યતિ॥ 8-78-35 (58870) 
હતે વૈકર્તને કર્ણે ભીષ્મે દ્રોણે ચ સંયુગે।
કાતરં તદ્બલં કૃષ્ણ પ્રવિષ્ટં ભોક્ષ્યતે તુ યત્॥ 8-78-36 (58871) 
અદ્યપ્રભૃતિ રાજાનં ધર્મપુત્રં યુધિષ્ઠિરમ્।
અનુમોદન્તુ સુહૃદો જ્ઞાતપૂર્વાશ્ચ બ્રાહ્મણાઃ॥ 8-78-37 (58872) 
અદ્ય તં નિહતં શ્રુત્વા કર્ણં વૈકર્તનં મયા।
કરોતુ પટહોન્મિશ્રં દેવતાસ્થાનપૂજનમ્॥ 8-78-38 (58873) 
અદ્ય કૃષ્ણ હતે કર્ણે કુરુતાં ચિરસમ્ભૃતમ્।
યાજનં વૈ મહાબાહો દેવતાનાં યથાવિધિ॥ 8-78-39 (58874) 
અદ્ય ત્વમ્બા ચ કૃષ્ણા ચ ત્વરમાણે પરસ્પરમ્।
સસ્વજેતાં હૃષીકેશ સમ્પૂર્ણેઽસ્મિન્મનોરથે॥ 8-78-40 (58875) 
અદ્ય ત્વં પાણ્ડવો જ્યેષ્ઠસ્તથાઽઽર્યશ્ચ વૃકોદરઃ।
ઉદીક્ષેતાં હતે કર્ણે કૃષ્ણ સૌમ્યેન ચક્ષુષા॥ 8-78-41 (58876) 
અભિવાદ્ય ગુરૂનદ્ય કનિષ્ઠૈશ્ચાભિવાદિતઃ।
સસ્વજાનો હ્યહં દોર્ભ્યાં પ્રાપ્સ્યામિ વિપૂલં યશઃ॥ 8-78-42 (58877) 
અદ્ય કર્ણે હતે કૃષ્ણ પ્રશંસન્તોઽર્જુનં સુરાઃ।
ત્રિદિવં યાન્તુ સંહૃષ્ટાઃ સઙ્ગતાશ્ચ તપોધનાઃ॥ 8-78-43 (58878) 
અદ્ય લોકાસ્ત્રયઃ કૃષ્ણ જાનન્તુ મમ પૌરુષમ્।
દૃષ્ટ્વા કર્ણં હતં યુદ્ધે દ્વૈરથે સવ્યસાચિના॥ 8-78-44 (58879) 
અદ્યાહમનૃણઃ કૃષ્ણ ભવિષ્યામિ ધનુષ્મતામ્।
રથસ્ય ચ શરાણાં ચ ધનુષો ગાણ્ડિવસ્ય ચ॥ 8-78-45 (58880) 
મોક્ષ્યામ્યદ્ય મહદ્દુઃખં ત્રયોદશસમાર્જિતમ્।
હત્વા કર્ણં રણે કૃષ્ણ શમ્બરં મઘવાનિવ॥ 8-78-46 (58881) 
અદ્ય કર્ણે હતે યુદ્ધે સોમકાનાં મહારથાઃ।
કૃતકાર્યાઃ પ્રમોદન્તાં મિત્રકાર્યેપ્સવો યુધિ॥ 8-78-47 (58882) 
ન જાને ચ કથં પ્રીતિઃ શૈનેયસ્યાદ્ય માધવ।
અહં હત્વા રણે કર્ણં પુત્રાંશ્ચાસ્ય જયાધિકાન્। 
પ્રીતિં દાસ્યામિ ભીમસ્ય સાત્યકેર્યમયોસ્તથા॥  8-78-48 (58883) 
ધૃષ્ટદ્યુમ્નસ્ય વીરસ્ય તથૈવ ચ શિખણ્ડિનઃ।
અદ્યાનૃણ્યં ગમિષ્યામિ હત્વા કર્ણં મહાહવે। 
ધર્મરાજસ્ય સંશ્રુત્ય વાર્ષ્ણેયશપથં મિથઃ॥  8-78-49 (58884) 
અદ્ય પશ્યન્તુ સઙ્ગ્રામે ધનઞ્જયમમર્ષણમ્।
યુધ્યન્તં કૌરવૈઃ સાર્ધં ઘાતયન્તં ચ સૂતજમ્॥ 8-78-50 (58885) 
ભવત્સમક્ષમં વક્ષ્યામિ પુનરેવાત્મસંસ્તવમ્।
ઇત્યપ્યમિત્રપ્રવરમદ્યાહં હન્મિ સૂતજમ્॥ 8-78-51 (58886) 
ધનુર્વેદે મત્સમઃ કો નુ લોકે
પરાક્રમે વા મમ કોઽસ્તિ તુલ્યઃ। 
કો વાઽપ્યન્યો મત્સમોઽસ્તિ ક્ષમાયાં
મમાનૃશંસ્યે સદૃશોઽસ્તિ કોઽન્યઃ॥  8-78-52 (58887) 
અહં ધનુષ્માન્સસુરાસુરાંશ્ચ
સર્વાણિ ભૂતાનિ ચ સઙ્ગતાનિ। 
સ્વબાહુવીર્યાદ્ગમયે પરાભવં
મત્પૌરુષં વિદ્વિ પરં પરેભ્યઃ॥  8-78-53 (58888) 
શરાર્ચિષા ગાણ્ડિવેનાહમેકઃ
સર્વાન્કુરૂન્બાહ્લિકાંશ્ચાભિપન્નઃ। 
હિમાત્યયે કક્ષગતો યથાઽગ્નિઃ
સ નિર્દહેયં સહસા પ્રગૃહ્ય॥  8-78-54 (58889) 
પાણી પૃષત્કાલિખિતૌ મમૈતૌ
ધનુશ્ચ સઙ્ખ્યે વિતતં સબાણમ્। 
પાદૌ ચેમૌ સુરથૌ સધ્વજૌ ચ
ન માદૃશં યુદ્ધગતં ભજન્તિ॥ ॥  8-78-55 (58890) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે અષ્ટસપ્તતિતમોઽધ્યાયઃ॥ 78 ॥

Mahabharata - Karna Parva - Chapter Footnotes

8-78-6 જ્વલન્તમ્। પુંસ્ત્વમાર્ષમ્॥ 8-78-16 સ્મારતાં સ્મરતુ॥ 8-78-17 મણ્ડલં દ્યુતે શારીસ્થાપનપટ્ટમ્। દુરોદરં પાશમ્॥ 8-78-78 અષ્ટસપ્તતિતમોઽધ્યાયઃ॥





કર્ણપર્વ - અધ્યાય 079

॥ શ્રીઃ ॥

8.79. અધ્યાયઃ 079 

Mahabharata - Karna Parva - Chapter Topics

દ્વન્દ્વયુદ્ધમ્॥ 1 ॥

Mahabharata - Karna Parva - Chapter Text

8-79-0 (58891) 
[ધૃતરાષ્ટ્ર ઉવાચ। 8-79-0x (5027) 
સમાગમે પાણ્ડવસૃઞ્જયાનાં
મહાભયે મામકાનામગાધે। 
ધનઞ્જયે તાત રણાય યાતે
કર્ણેન તદ્યુદ્વમથોઽત્ર કીદૃક્॥]  8-79-1 (58892) 
સઞ્જય ઉવાચ। 8-79-2x (5028) 
તેષામનીકાનિ મહાધ્વજાનિ
રણે સમૃદ્ધાનિ સુસઙ્ગતાનિ। 
ભેરીનિરાદોન્મુખરાણ્યંગર્જ--
ન્મેઘા ઇવ પ્રાવૃષિ મારુતાસ્તાઃ॥  8-79-2 (58893) 
મહાગજાભ્રાકુલમસ્ત્રતોયં
વાદિત્રનેમીતલશબ્દવચ્ચ। 
હિરણ્યચિત્રાયુધવિદ્યુતં ચ
શરાસિનારાચમહાસ્ત્રધારમ્॥  8-79-3 (58894) 
તદ્ભીમવેગં રુધિરૌઘવાહિ
ખઙ્ગાકુલં ક્ષત્રિયજીવઘાતિ। 
અનાર્તવં ક્રૂરમનિષ્ટવર્ષં
બભૂવ સંરમ્ભકરં પ્રજાનામ્॥  8-79-4 (58895) 
એકં રથં સમ્પરિવાર્ય મૃત્યું
નયન્ત્યનેકે ચ રથાઃ સમેતાઃ। 
એકસ્તથૈકં રથિનં રથાગ્ર્યાં--
સ્તથા રથશ્ચાપિ રથાનનેકાન્॥  8-79-5 (58896) 
રથં સસૂતં સહયં ચ કઞ્ચિ--
ત્કશ્ચિદ્રતી મૃત્યુવશં નિનાય। 
નિનાય ચાપ્યેકગજેન કશ્ચિ--
દ્રથાન્બહૂન્મૃત્યુવશે તથાશ્વાન્॥  8-79-6 (58897) 
રથાન્સસૂતાન્સહયાન્ગજાંશ્ચ
સર્વાનરીન્મૃત્યુવશં શરૌઘૈઃ। 
નિન્યે હયાંશ્ચૈવ તથા સસાદી--
ન્પદાતિસઙ્ઘાંશ્ચ તથૈવ પાર્થઃ॥  8-79-7 (58898) 
કૃપઃ શિખણ્ડી ચ રણે સમેતૌ
દુર્યોધનં સાત્યકિરધ્યગચ્છત્। 
શ્રુતશ્રવા દ્રોણપુત્રેણ સાર્ધં
યુધામન્યુશ્ચિત્રસેનેન સાર્ધમ્॥  8-79-8 (58899) 
કર્ણસ્ય પુત્રં તુ રથી સુષેણં
સમાગતં સૃઞ્જયશ્ચોત્તમૌજાઃ। 
ગાન્ધારરાજં સહદેવોઽક્ષધૂર્તં
મહર્ષભં સિંહ ઇવાભ્યધાવત્॥  8-79-9 (58900) 
શતાનીકો નાકુલિઃ કર્ણપુત્રં
યુવા યુવાનં વૃષસેનં શરૌઘૈઃ। 
સમાર્પયત્કર્ણપુત્રશ્ચ શૂરઃ
પાઞ્ચાલેયં શરવર્ષૈરનેકૈઃ॥  8-79-10 (58901) 
રથર્ષભઃ કૃતવર્માણભાર્ચ્છ--
ન્માદ્રીપુત્રો નકુલશ્ચિત્રયોધી। 
પાઞ્ચાલાનામધિપો યાજ્ઞસેનિઃ
સેનાપતિઃ કર્ણમાર્ચ્છત્સસૈન્યમ્॥  8-79-11 (58902) 
દુઃશાસનો ભારત ભારતં તુ
વ્યાત્તાનનં ક્રૂરમિવાન્તકાભમ્। 
ભીમં રણે શસ્ત્રભૃતાં વરિષ્ઠં
ભીમં સમાર્ચ્છત્તમસહ્યવેગમ્॥  8-79-12 (58903) 
કર્ણાત્મજં તત્ર જઘાન વીર--
સ્તથાચ્છિનચ્ચોત્તમૌજાઃ પ્રસહ્ય। 
તસ્યોત્તમાઙ્ગં નિપપાત ભૂમૌ
નિનાદયદ્ગાં નિનદેન ખં ચ॥  8-79-13 (58904) 
સુષેણશીર્ષં પતિતં પૃથિવ્યાં
વિલોક્ય કર્ણોઽથ તદાર્તરૂપઃ। 
ક્રોધાદ્ધયાંસ્તસ્ય રથં ધ્વજં ચ
બાણૈઃ સુધારૈર્નિશિતૈરકૃન્તત્॥  8-79-14 (58905) 
સ તૂત્તમૌજા નિશિતૈઃ પૃષત્કૈ--
ર્વિવ્યાધ ખઙ્ગેન ચ ભાસ્વરેણ। 
પાર્ષ્ણિગ્રહાંશ્ચૈવ કૃપસ્ય હત્વા
શિખણ્ડિવાહં સ તતોઽધ્યરોહત્॥  8-79-15 (58906) 
કૃપં તુ દૃષ્ટ્વા વિરથં રથસ્થો
નૈચ્છચ્છરૈસ્તાડયિતું શિખણ્ડી। 
તં દ્રૌણિરાવાર્ય રથં કૃપસ્ય
સમુજ્જહે પઙ્કગતાં યથા ગામ્॥  8-79-16 (58907) 
હિરણ્યવર્મા નિશિતૈઃ પૃષત્કૈ--
સ્તવાત્મજાનામનિલાત્મજો વૈ। 
અતાપયત્સૈન્યમતીવ ભીમઃ
કાલે શુચૌ મધ્યગતો યથાઽર્કઃ॥ ॥  8-79-17 (58908) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે એકોનાશીતિતમોઽધ્યાયઃ॥ 79 ॥

Mahabharata - Karna Parva - Chapter Footnotes

8-79-10 પાઞ્ચાલેયં પાઞ્ચાલીતનયં નાકુલિમ્॥ 8-79-79 એકોનાશીતિતમોઽધ્યાયઃ॥





કર્ણપર્વ - અધ્યાય 080

॥ શ્રીઃ ॥

8.80. અધ્યાયઃ 080 

Mahabharata - Karna Parva - Chapter Topics

ભીમસેનવિશોકયોઃ સંવાદઃ॥ 1 ॥

Mahabharata - Karna Parva - Chapter Text

8-80-0 (58909) 
સઞ્જય ઉવાચ। 8-80-0x (5029) 
અથ ત્વિદાનીં તુમુલે વિમર્દે
દ્વિષદ્ભિરેકો બહુભિઃ સમાવૃતઃ। 
મહારણે સારથિમિત્યુવાચ
ભીમશ્ચમૂં વાહય ધાર્તરાષ્ટ્રીમ્।
ત્વં સારથે યાહિ જવેન વાહૈ--
ર્નયામ્યેતાન્ધાર્તરાષ્ટ્રાન્યમાય॥  8-80-1 (58910) 
સઞ્ચોદિતો ભીમસેનેન ચૈવં
સ સારથિઃ પુત્રબલં ત્વદીયમ્। 
પ્રાયાત્તતઃ સત્વરમુગ્રવેગો
યતો ભીમસ્તદ્બલં ગન્તુમૈચ્છત્॥  8-80-2 (58911) 
તતોઽપરે નાગરથાશ્વપત્તિભિઃ 
પ્રત્યુદ્યયુસ્તં કુરવઃ સમન્તાત્। 
ભીમસ્ય વાહાગ્ર્યમુદારવેગં
સમન્તતો બાણગણૈર્નિજઘ્નુઃ॥  8-80-3 (58912) 
તતઃ શરાનાપતતો મહાત્મા
ચિચ્છેદ બાણૈસ્તપીનયપુઙ્ખૈઃ। 
તે વૈ નિપેતુસ્તપનીયપુઙ્ખા
દ્વિધા ત્રિધા ભીમશરૈર્નિકૃત્તાઃ॥  8-80-4 (58913) 
તતો રાજન્નાગરથાશ્વયૂનાં
ભીમાહતાનાં વરરાજમધ્યે। 
ઘોરો નિનાદઃ સુમહાનભૂત્તદા
વજ્રાહતાનામિવ પર્વતાનામ્॥  8-80-5 (58914) 
તે વધ્યમાનાશ્ચ નરેન્દ્રમુખ્યા
નિર્ભિદ્યન્તો ભીમશરપ્રવેકૈઃ। 
ભીમં સમન્તાત્સમરેઽભ્યરોહન્
વૃક્ષં શકુન્તા ઇવ પુષ્પહેતોઃ॥  8-80-6 (58915) 
તતોઽભિયાતે તવ સૈન્યે સ ભીમઃ
પ્રાદુશ્ચક્રે વેગમનન્તવેગઃ। 
યથાઽન્તકાલે ક્ષપયન્દિધક્ષુ--
ર્ભૂતાન્તકૃત્કાલ ઇવાત્તદણ્ડઃ॥  8-80-7 (58916) 
તસ્યાતિવેગસ્ય રણેઽતિવેગં
નાશક્નુવન્ધારયિતું ત્વદીયાઃ। 
વ્યાત્તાનનસ્યાપતતો યથૈવ
કાલસ્ય કાલે હરતઃ પ્રજા વૈ॥  8-80-8 (58917) 
તતો બલં ભારત ભારતાનાં
પ્રદહ્યમાનં સમરે મહાત્મના। 
ભીતં દિશોઽકીર્યત ભીમનુન્નં
મહાનિલેનાભ્રગણા યથૈવ॥  8-80-9 (58918) 
તતો ધીમાન્સારથિમબ્રવીદ્બલી
સ ભીમસેનઃ પુનરેવ હૃષ્ટઃ॥  8-80-10 (58919) 
સૂતાભિજાનીહિ પરાન્સ્વકાન્વા
રથાન્ધ્વજાંશ્ચાપતતઃ સમેતાન્। 
યુધ્યન્હ્યહં નાભિજાનામિ કિઞ્ચિ--
ન્મા સૈન્યં સ્વં છાદયિષ્યે પ્રમત્તઃ॥  8-80-11 (58920) 
અરીન્વિશોકાન્હિ નિરીક્ષ્ય સર્વતો
મહાંશ્ચ મન્યુઃ પુનરેતિ માં ભૃશમ્। 
રાજાતુરો નાગમદ્યત્કિરીટી
બહૂનિ દુઃખાન્યભિચિન્તયામિ॥  8-80-12 (58921) 
એતદ્દુઃખં ધારયે ધર્મરાજો
યન્માં હિત્વા યાતવાઞ્શત્રુમધ્યે। 
નૈનં જીવં નાભિજાનામ્યજીવં
બીભત્સું વા તન્મમાદ્યાતિદુઃખમ્॥  8-80-13 (58922) 
સોઽહં દ્વિષત્સૈન્યમુદગ્રકલ્પં
વિનાશયિષ્યે પરમપ્રતીતઃ। 
એતન્નિહત્યાજિમધ્યે સમેતં
પ્રીતો ભવિષ્યામિ સહ ત્વયાદ્ય॥  8-80-14 (58923) 
સર્વાંસ્તૂણાન્સાયકાનામવેક્ષ્ય
કિં શિષ્ટં સ્યાત્સાયકાનાં રથે મે। 
કા વા જાતિઃ કિં પ્રમાણં ચ તેષાં
જ્ઞાત્વા વ્યક્તં તત્સમાચક્ષ્વ સૂત।
`કતિ વા સહસ્રાણિ કતિ વા શતાનિ
હ્યાચક્ષ્વ મે સારથે ક્ષિપ્રમેવ॥  8-80-15 (58924) 
વિશોક ઉવાચ। 8-80-16x (5030) 
સર્વં વિદિત્વૈવમહં વદામિ
તવાર્થસિદ્ધિપ્રદમદ્ય વીર। 
કૈકેયકામ્ભોજસુરાષ્ટ્રબાહ્લિકા
મ્લેચ્છાશ્ચ સુહ્માઃ પરતઙ્કણાશ્ચ।  8-80-16 (58925) 
મદ્રાશ્ચ વઙ્ગા મગધાઃ કુણિન્દા
આનર્તકાવર્તકાઃ પાર્વતીયાઃ। 
સર્વે ગૃહીતપ્રવરાયુધાસ્ત્વાં
સંવેષ્ટ્ય સંવેષ્ટ્ય તતો વિવેદુઃ॥  8-80-17 (58926) 
રથે તવાસ્મિન્નિશિતાઃ સુપીતા--
સ્તતો ભલ્લા દ્વાદશ વૈ સહસ્રાઃ'। 
ષણ્માર્ગણાનામયુતાનિ વીર
ક્ષુરાશ્ચ ભલ્લાશ્ચ તથાયુતાખ્યાઃ॥  8-80-18 (58927) 
નારાચાનાં દ્વે સહસ્રે ચ વીર
ત્રીણ્યેપ ચ પ્રદરાણાં સ્મ પાર્થ। 
અસ્ત્યાયુધં પાણ્ડવેયાવશિષ્ટં
ન યદ્વહેચ્છકટં ષઙ્ગવીયમ્॥  8-80-19 (58928) 
એતદ્વિદ્વન્મુઞ્ચ સહસ્રશોઽપિ
ગદાસિબાહુદ્રવિણં ચ તેઽસ્તિ। 
પ્રાસાશ્ચ મુદ્રરાઃ શક્તયસ્તોમરાશ્ચ
માભૈષીસ્ત્વં સંક્ષયાદાયુધાનામ્॥  8-80-20 (58929) 
ભીમસેન ઉવાચ। 8-80-21x (5031) 
`અદ્યૈવ નૂનં કથયન્તુ સિદ્ધાં
મમ પ્રતિજ્ઞાં સર્વલોકે વિશોક। 
ન મોક્ષ્યતે સમરે ભીમસેન
એકઃ શત્રૂન્સમરે વાપ્યજૈષીત્।
આશંસિતાનામિદમેકમસ્તુ
તન્મે દેવાઃ સકલં સાધયન્તુ॥'  8-80-21 (58930) 
સૂતાદ્ય મદ્બાહુયુતૈઃ સમસ્તા--
ન્સમાહનદ્ભિઃ પાર્થિવાનાશુવેગૈઃ। 
ચ્છન્નં બાણૈરાહવં ઘોરરૂપં
નષ્ટાદિત્યં મૃત્યુલોકેન તુલ્યમ્॥  8-80-22 (58931) 
અદ્યૈતદ્યૈ વિદિતં પાર્થિવાનાં
ભવિષ્યતિ હ્યાકુમારં ચ સૂત। 
નિમગ્નો વા સમરે ભીમસેન
એકઃ કુરૂન્વા સમરે વ્યજૈષીત્॥  8-80-23 (58932) 
સર્વે સઙ્ખ્યે કુરવો નિષ્પતન્તુ
માં વા લોકાઃ કીર્તયન્ત્વાકુમારમ્। 
સર્વાનેકસ્તાનહં પાતયિષ્યે
તે વા સર્વે ભીમસેનં તુદન્તુ॥  8-80-24 (58933) 
આશાસ્તારઃ કર્મ ચાપ્યુત્તમં યે
તન્મે દેવાઃ સફલં સાધયન્તુ। 
આયાતીહ કેશવસારથી રથી
શક્રસ્તૂર્ણં યજ્ઞ ઇવોપહૂતઃ॥  8-80-25 (58934) 
ઈક્ષસ્વૈતાં ભારતીં દીર્યમાણા--
મેતે કસ્માદ્વિદ્રવન્તે નરેન્દ્રાઃ। 
વ્યક્તં ધીમાન્સવ્યસાચી નરાગ્ર્યઃ
સૈન્યં હ્યેતચ્છાદયત્યાશુ બાણૈઃ॥  8-80-26 (58935) 
પશ્ય ધ્વજાંશ્ચ દ્રવતો વિશોક
નાગાન્હયાન્પત્તિસઙ્ઘાંશ્ચ સઙ્ખ્યે। 
રથાન્વિકીર્ણાઞ્શરશક્તિતાડિતા--
ન્પશ્યસ્વૈતાન્રથિનશ્ચૈવ સૂત॥  8-80-27 (58936) 
આપૂર્યતે કૌરવી ચાપ્યભીક્ષ્ણં
સેના હ્યસૌ સુભૃશં હન્યમાના। 
ધનઞ્જયસ્યાશનિતુલ્યવેગૈ--
ર્ગ્રસ્તા શરૈઃ કાઞ્ચનબર્હજાલૈઃ॥  8-80-28 (58937) 
એતે દ્રવન્તિ સ્મ રથાશ્વનાગાઃ
પદાતિસઙ્ઘાનતિમર્દયન્તઃ। 
સમ્મુહ્યમાનાઃ કૌરવાઃ સર્વ એવ
દ્રવન્તિ નાગા ઇવ દાહભીતાઃ॥  8-80-29 (58938) 
હાહાકૃતાશ્ચૈવ રણે વિશોક
મુઞ્ચન્તિ નાદાન્વિપુલાન્ગજેન્દ્રાઃ॥  8-80-30 (58939) 
વિશોક ઉવાચ। 8-80-31x (5032) 
કિં ભીમ નૈનં ત્વમિહાશૃણોષિ
વિસ્ફારિતં ગાણ્ડિવસ્યાતિઘોરમ્। 
ક્રુદ્ધેન પાર્થેન વિકૃષ્યતોઽદ્ય
કચ્ચિન્નેમૌ તવ કર્ણૌ વિનષ્ટૌ॥  8-80-31 (58940) 
સર્વે કામાઃ પાણ્ડવ તે સમૃદ્ધાઃ
કપિર્હ્યસૌ દૃશ્યતે હસ્તિસૈન્યે। 
નીલાદ્ધનાદ્વિદ્યુતમુચ્ચરન્તીં
તથા પશ્ય વિસ્ફુરન્તીં ધનુર્જ્યામ્॥  8-80-32 (58941) 
કપિર્હ્યસૌ વીક્ષતે સર્વતો વૈ
ધ્વજાગ્રમારુહ્ય ધનઞ્જયસ્ય। 
વિત્રાસયન્રિ પુસઙ્ઘાન્વિમર્દે
બિભેમ્યસ્માદાત્મનૈવાભિવીક્ષ્ય॥  8-80-33 (58942) 
વિભ્રાજતે ચાતિમાત્રં કિરીટં
વિચિત્રમેતચ્ચ ધનઞ્જયસ્ય। 
દિવાકરાભો મણિરેષ દિવ્યો
વિભ્રાજતે ચૈવ કિરીટસંસ્થઃ॥  8-80-34 (58943) 
પાર્શ્વે ભીમં પાણ્ડુરાભ્રપ્રકાશં
પશ્યસ્વ સઙ્ખં દેવદત્તં સુઘોષમ્। 
અભીષુહસ્તસ્ય જનાર્દનસ્ય
વિગાહમાનસ્ય ચમૂં પરેષામ્॥  8-80-35 (58944) 
રવિપ્રભં વજ્રનાભં ક્ષુરાન્તં
પાર્શ્વે સ્થિતં પશ્ય જનાર્દનસ્ય। 
ચક્રં યશોવર્ધનં કેશવસ્ય
સદાર્ચિતં યદિભિઃ પશ્ય વીર॥  8-80-36 (58945) 
મહાદ્વિપાનાં સરલદ્રુમોપમાઃ
કરા નિકૃત્તાઃ પ્રપતન્ત્યમી ક્ષુરૈઃ। 
કિરીટિના તેન પુનઃ સસાદિનઃ
શરૈર્નિકૃત્તાઃ કુલિશૈરિવાદ્રયઃ॥  8-80-37 (58946) 
તથૈવ કૃષ્ણસ્ય ચ પાઞ્ચજન્યં
મહાર્હમેતં દ્વિજરાજવર્ણમ્। 
કૌન્તેય પશ્યોરસિ કૌસ્તુભં ચ
જાજ્વલ્યમાનં વિજયાં સ્રજં ચ॥  8-80-38 (58947) 
ધ્રવં રથાગ્ર્યઃ સમુપૈતિ પાર્થો
વિદ્રાવયન્સૈન્યમિદં પરેષામ્। 
સિતાભ્રવર્ણૈરસિતપ્રયુક્તૈ--
ર્હયૈર્મહાર્હૈ રથિનાં વરિષ્ઠઃ॥  8-80-39 (58948) 
રથાન્હયાન્પત્તિગણાંશ્ચ સાયકૈ--
ર્વિદારિતાન્પશ્ય પતન્ત્યમી યથા। 
તવાનુજેનામરરાજતેજસા
મહાવનાનીવ સુપર્ણવાયુના॥  8-80-40 (58949) 
ચતુઃ શતાન્પશ્ય રથાનિમાન્હતાન્
સવાજિસૂતાન્સમરે કિરીટિના। 
મહેષુભિઃ સપ્તશતાનિ દન્તિનાં 
પદાતિસાદીંશ્ચ રથાનનેકશઃ॥  8-80-41 (58950) 
અયં સમભ્યેતિ તવાન્તિકં બલી
નિઘ્નન્કુરૂંશ્ચિત્ર ઇવ ગ્રહોઽર્જુનઃ। 
સમૃદ્ધકામોઽસિ હતાસ્તવાહિતા
બલં તવાયુશ્ચ ચિરાય વર્ધતામ્॥  8-80-42 (58951) 
ભીમસેન ઉવાચ। 8-80-43x (5033) 
દદાનિ તે ગ્રામવરાંશ્ચતુર્દશ
પ્રિયાખ્યાને સારથે સુપ્રસન્નઃ। 
દાસીશતં ચાપિ રથાંશ્ચ વિંશતિં
યદર્જુનં વેદયસે વિશોક॥ ॥  8-80-43 (58952) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે અશીતિતમોઽધ્યાયઃ॥ 80 ॥

Mahabharata - Karna Parva - Chapter Footnotes

8-80-19 પ્રદરા બાણવિશેષઃ॥ 8-80-39 અસિતપ્રયુક્તૈઃ કૃષ્ણપ્રયુક્તૈઃ॥ 8-80-80 અશીતિતમોઽધ્યાયઃ॥





કર્ણપર્વ - અધ્યાય 081

॥ શ્રીઃ ॥

8.81. અધ્યાયઃ 081 

Mahabharata - Karna Parva - Chapter Topics

પાર્થપરાક્રમઃ॥ 1 ॥ ભીમેન દુર્યોધનચોદિતસ્ય શકુનેઃ પરાજયઃ॥ 2 ॥

Mahabharata - Karna Parva - Chapter Text

8-81-0 (58953) 
સઞ્જય ઉવાચ। 8-81-0x (5034) 
શ્રુત્વા તુ રથનિર્ઘોષં સિંહનાદં ચ સંયુગે।
અર્જુનઃ પ્રાહ ગોવિન્દં શીઘ્રં વાહય વાજિનઃ॥ 8-81-1 (58954) 
અર્જુનસ્ય વચઃ શ્રુત્વા ગોવિન્દોઽર્જુનમબ્રવીત્।
એષ ગચ્છામિ સુક્ષિપ્રં યત્ર ભીમો વ્યવસ્થિતઃ॥ 8-81-2 (58955) 
તં યાન્તમશ્વા હિમશઙ્ખવર્ણાઃ
સુવર્ણમુક્તામણિજાલનદ્ધાઃ। 
જમ્ભં જિઘાંસું પ્રગૃહીતવજ્રં
હયા યથા તત્ર યથા વહંસ્તદા॥  8-81-3 (58956) 
રથાશ્વમાતઙ્ગપદાતિસઙ્ઘા
બાણસ્વનૈર્નેમિખુરસ્વનૈશ્ચ। 
સન્નાદયન્તો વસુધાં દિશશ્ચ
ક્રુદ્ધા નૃસિંહા જયમભ્યુદીયઃ॥  8-81-4 (58957) 
તેષાં ચ પાર્થસ્ય ચ મારિષાસી--
દ્દેહાસુપાપક્ષપણં સુયુદ્ધમ્। 
ત્રૈલોક્યહેતોરસુરૈર્યથાસી--
દ્દેવસ્ય વિષ્ણોર્જયતાં વરસ્ય॥  8-81-5 (58958) 
તૈરસ્તમુચ્ચાવચમાયુધં ત--
દેકઃ પ્રચિચ્છેદ કિરીટમાલી। 
ક્ષુરાર્ધચન્દ્રૈર્નિશિતૈશ્ચ ભલ્લૈઃ
શિરાંસિ તેષાં બહુધા ચ બાહૂન્॥  8-81-6 (58959) 
છત્રાણિ વાલવ્યજનાનિ કેતૂ--
નશ્વાન્રથાન્પત્તિગણાન્દ્વિપાંશ્ચ। 
તે પેતુરુર્વ્યાં બહુધા વિકૃત્તા
વાતપ્રણુન્નાનિ યથા વનાનિ॥  8-81-7 (58960) 
સુવર્ણજાલાવનતા મહાગજાઃ
સવૈજયન્તીધ્વજયોધકલ્પિતાઃ। 
સુવર્ણપુઙ્ઘૈરિષુભિઃ સમાચિતા--
શકાશિરે પ્રજ્વલિતા યથાચલાઃ॥  8-81-8 (58961) 
વિદાર્ય નાગાશ્વરથાન્ધઞ્જયઃ
શરોત્તમૈર્વાસવવજ્રસન્નિભૈઃ। 
દ્રુતં યયૌ કર્ણજિઘાંસયા તથા
યથા મરુત્વાન્બલભેદને પુરા॥  8-81-9 (58962) 
તતઃ સ પુરુષવ્યાઘ્રસ્તવ સૈન્યમરિન્દમઃ।
પ્રવિવેશ મહાબાહુર્મકરઃ સાગરં યથા॥ 8-81-10 (58963) 
તં હૃષ્ટાસ્તાવકા રાજન્રથપત્તિસમન્વિતાઃ।
ગજાશ્વસાદિબહુલાઃ પાણ્ડવં સમુપાદ્રવન્॥ 8-81-11 (58964) 
તેષામાપતતાં પાર્થમારાવઃ સુમહાનભૂત્।
સાગરસ્યેવ ક્ષુબ્ધસ્ય યથા સ્યાત્સલિલસ્વનઃ॥ 8-81-12 (58965) 
તે તુ તં પુરુષવ્યાઘ્રં વ્યાઘ્રા ઇવ મહારથાઃ।
અભ્યદ્રવન્ત સઙ્ગ્રામે ત્યક્ત્વા પ્રાણકૃતં ભયમ્॥ 8-81-13 (58966) 
તેષામાપતતાં તત્ર શરવર્ષાણિ મુઞ્ચતામ્।
અર્જુનો વ્યધમત્સૈન્યં મહાવાતો ઘનાનિવ॥ 8-81-14 (58967) 
તેઽર્જુનં સહિતા ભૂત્વા રથવંશૈઃ ગ્રહારિણઃ।
અભિયાય મહેષ્વાસા વિવ્યધુર્નિશિતૈઃ શરૈઃ॥ 8-81-15 (58968) 
તતોઽર્જુનઃ સહસ્રાણિ રથવારણવાજિનામ્।
પ્રેષયામાસ વિશિખૈર્યમસ્ય સદનં પ્રતિ॥ 8-81-16 (58969) 
તે વધ્યમાનાઃ સમરે પાર્થચાપચ્યુતૈઃ શરૈઃ।
તત્રતત્ર સ્મ લીયન્તે ભયે જાતે મહારથાઃ॥ 8-81-17 (58970) 
તેષાં ચતુઃશતાન્વીરાન્યતમાનાન્મહારથાન્।
અર્જુનો નિશિતૈર્બાણૈરનયદ્યમસાદનમ્॥ 8-81-18 (58971) 
તે વધ્યમાનાઃ સમરે નાનાલિઙ્ગૈઃ શિતૈઃ શરૈઃ।
અર્જુનં સમભિત્યજ્ય દુદ્રુવુર્વૈ દિશો દશ॥ 8-81-19 (58972) 
તેષાં શબ્દો મહાનાસીદ્દ્રવતાં વાહિનીમુખે।
મેઘૌઘસ્યેવ ભદ્રં તે ગિરિમાસાદ્ય દીર્યતઃ॥ 8-81-20 (58973) 
તાં તુ સેનાં ભૃશં વિદ્ધ્વા દ્રાવયિત્વાઽર્જુનઃ શરૈઃ।
પ્રાયાદભિમુખઃ પાર્થઃ સૂતાનીકં હિ મારિષ॥ 8-81-21 (58974) 
તસ્ય શબ્દો મહાનાસીત્પરાનભિમુખસ્ય વૈ।
ગરુડસ્યેવ પતતઃ પન્નગાર્થે યથા પુરા॥ 8-81-22 (58975) 
તં તુ શબ્દમભિશ્રુત્ય ભીમસેનો મહાબલઃ।
બભૂવ પરમપ્રીતઃ પાર્થદર્શનલાલસઃ॥ 8-81-23 (58976) 
શ્રુત્વૈવ પાર્થમાયાન્તં ભીમસેનઃ પ્રતાપવાન્।
ત્યક્ત્વા પ્રાણાન્મહારાજ સેનાં તવ મમર્દ હ॥ 8-81-24 (58977) 
સ વાયુવીર્યપ્રતિમો વાયુવેગસમો જવે।
વાયુવદ્વ્યચરદ્ભીમો વાયુપુત્રઃ પ્રતાપવાન્॥ 8-81-25 (58978) 
તેનાદ્યમાના રાજેન્દ્ર સેના તવ વિશામ્પતે।
વ્યભ્રશ્યત મહારાજ ભિન્ના નૌરિવ સાગરે॥ 8-81-26 (58979) 
તાં તુ સેનાં તદા ભીમો દર્શયન્પાણિલાઘવમ્।
શરૈરવચકર્તોગ્રૈઃ પ્રેપયિષ્યન્યમક્ષયમ્॥ 8-81-27 (58980) 
તત્ર ભારત ભીમસ્ય બલં દૃષ્ટ્વાતિમાનુષમ્।
વ્યત્રસ્યન્ત રણે યોધાઃ કાલસ્યેવ યુગક્ષયે॥ 8-81-28 (58981) 
તથાઽર્દિતાન્ભીમબલાન્ભીમસેનેન ભારત।
દૃષ્ટ્વા દુર્યોધનો રાજા ઇદં વચનમબ્રવીત્॥ 8-81-29 (58982) 
સૈનિકાંશ્ચ મહેષ્વાસાન્યોધાંશ્ચ ભરતર્ષભ।
સમાદિશન્રણે સર્વાન્હત ભીમમિતિ સ્મ હ॥ 8-81-30 (58983) 
તસ્મિન્હતે હતં મન્યે પાણ્ડુસૈન્યમશેષતઃ॥  8-81-31 (58984) 
પ્રતિગૃહ્ય ચ તામાજ્ઞાં તવ પુત્રસ્ય પાર્થિવાઃ।
ભીમં પ્રચ્છાદયામાસુઃ શરવર્ષૈઃ સમન્તતઃ॥ 8-81-32 (58985) 
ગજાશ્ચ બહુલા રાજન્નરાશ્ચ જયગૃદ્ધિનઃ।
રથે સ્થિતાશ્ચ રાજેન્દ્ર પરિવવ્રુર્વૃકોદરમ્॥ 8-81-33 (58986) 
સ તૈઃ પરિવૃતઃ શૂરૈઃ શૂરો રાજન્સમન્તતઃ।
શુશુભે ભરતશ્રેષ્ઠો નક્ષત્રૈરિવ ચન્દ્રમાઃ॥ 8-81-34 (58987) 
પરિવેષી યથા સોમઃ પરિપૂર્ણો વિરાજતે।
સ રરાજ તથા સઙ્ખ્યે દર્શનીયો નરોત્તમઃ। 
નિર્વિશેષો મહારાજ વિજયેનૈવ સંયુગે॥  8-81-35 (58988) 
તસ્ય તે પાર્થિવાઃ સર્વે શરવૃષ્ટિં સમાસૃજન્।
ક્રોધરક્તેક્ષણાઃ શૂરા હન્તુકામા વૃકોદરમ્॥ 8-81-36 (58989) 
તાં વિદાર્ય મહાસેનાં શરૈઃ સન્નતપર્વભિઃ।
નિશ્ચક્રામ રણાદ્ભીમો મત્સ્યો જાલાદિવામ્ભસિ॥ 8-81-37 (58990) 
હત્વા દશસહસ્રાણિ ગજાનામનિવર્તિનામ્।
નૃણાં શતસહસ્રે દ્વે દ્વે શતે ચૈવ ભારત॥ 8-81-38 (58991) 
પઞ્ચ ચાશ્વસહસ્રાણિ રથાનાં શતમેવ ચ।
હત્વા પ્રાસ્યન્દયદ્ભીમો નદીં શોણિતવાહિનીમ્॥ 8-81-39 (58992) 
શોણિતોદાં રથાવર્તાં હસ્તિગ્રાહસમાકુલામ્।
નરમીનાશ્વનક્રાન્તાં કેશશૈવલશાદ્વલામ્॥ 8-81-40 (58993) 
સઞ્છિન્નભુજનાગેન્દ્રાં બહુરત્નાપહારિણીમ્।
ઊરુગ્રાહાં મજ્જપઙ્કાં શીર્ષોપલસમાવૃતામ્॥ 8-81-41 (58994) 
ધનુઃકાશાં શરાવાપાં ગદાપરિઘકેતનામ્।
હંસછત્રધ્વજોપેતામુષ્ણીષવરફેનિલામ્॥ 8-81-42 (58995) 
હારપદ્માકરાં ચૈવ ભૂમિરેણૂર્મિમાલિનીમ્।
આર્યવૃત્તવતીં સઙ્ખ્યે સુતરાં ભીરુદુસ્તરામ્॥ 8-81-43 (58996) 
યોધગ્રાહવતીં સઙ્ખ્યે વહન્તીં પિતૃસાદનમ્।
ક્ષણેન પુરુષવ્યાઘ્રઃ પ્રાવર્તયત નિમ્નગામ્॥ 8-81-44 (58997) 
યથા વૈતરણીમુગ્રાં દુસ્તરામકૃતાત્મભિઃ।
તથા દુસ્તરણીં ઘોરાં ભીરૂણાં ભયવર્ધનીમ્॥ 8-81-45 (58998) 
યતોયતઃ પાણ્ડવેયઃ પ્રવિષ્ટો રથસત્તમઃ।
તતસ્તતઃ પ્રાપતન્વૈ યોધાઃ શતસહસ્રશઃ॥ 8-81-46 (58999) 
એવં દૃષ્ટ્વા કૃતં કર્મ ભીમસેનેન સંયુગે।
દુર્યોધનો મહારાજ શકુનિં વાક્યમબ્રવીત્॥ 8-81-47 (59000) 
જહિ માતુલ સઙ્ગ્રામે ભીમસેનં મહાબલમ્।
અસ્મિઞ્જિતે જિતં મન્યે પાણ્ડવેયં મહાબલમ્॥ 8-81-48 (59001) 
તતઃ પ્રાયાન્મહારાજ સૌબલેયઃ પ્રતાપવાન્।
રણાય મહતે યુક્તો ભ્રાતૃભિઃ પરિવારિતઃ॥ 8-81-49 (59002) 
સ સમાસાદ્ય સઙ્ગ્રામે ભીમં ભીમપરાક્રમમ્।
વારયામાસ તં વીરો વેલેવ મકરાલયમ્॥ 8-81-50 (59003) 
સન્ન્યવર્તત તં ભીમો વાર્યમાણઃ શિતૈઃ શરૈઃ।
શકુનિસ્તસ્ય રાજેન્દ્ર વામપાર્શ્વે સ્તનાન્તરે। 
પ્રેષયામાસ નારાચાન્રુક્મપુઙ્ખાઞ્શિલાશિતાન્॥  8-81-51 (59004) 
વર્મ ભિત્ત્વા તુ તે ઘોરાઃ પાણ્ડવસ્ય મહાત્મનઃ।
ન્યમ઼ઞ્જન્ત મહારાજ કઙ્કબર્હિણવાસસઃ॥ 8-81-52 (59005) 
સોઽતિવિદ્ધો રણે ભીમઃ શરં રુક્મવિભૂષિતમ્।
પ્રેષયામાસ સ રુષા સૌબલં પ્રતિ ભારત॥ 8-81-53 (59006) 
તમાયાન્તં શરં ઘોરં શકુનિઃ શત્રુતાપનઃ।
ચિચ્છેદ સપ્તધા રાજન્કૃતહસ્તો મહાબલઃ॥ 8-81-54 (59007) 
તસ્મિન્નિપતિતે ભૂમૌ ભીમઃ ક્રુદ્ધો વિશામ્પતે।
ધનુશ્છિચ્છેદ ભલ્લેન સૌબલસ્ય હસન્નિવ॥ 8-81-55 (59008) 
તદપાસ્ય ધનુશ્છિન્નં સૌબલેયઃ પ્રતાપવાન્।
અન્યદાદાય વેગેન ધનુર્ભલ્લાંશ્ચ ષોડશ। 
તૈસ્તસ્ય તુ મહારાજ ભલ્લૈઃ સન્નતપર્વભિઃ॥  8-81-56 (59009) 
દ્વાભ્યાં સ સારથિં હ્યાર્ચ્છદ્ભીમં સપ્તભિરેવ ચ।
ધ્વજમેકેન ચિચ્છેદ દ્વાભ્યાં છત્રં વિશામ્પતે। 
ચતુર્ભિશ્ચતુરો વાહાન્વિવ્યાધ સુબલાત્મજઃ॥  8-81-57 (59010) 
તતઃ ક્રુદ્ધો મહારાજ ભીમસેનઃ પ્રતાપવાન્।
શક્તિં ચિક્ષેપ સમરે રુક્મદણ્ડામયસ્મયીમ્॥ 8-81-58 (59011) 
સા ભીમભુજનિર્મુક્તા નાગજિહ્વેન ચઞ્ચલા।
નિપપાત રણે તૂર્ણં સૌબલસ્ય મહાત્મનઃ॥ 8-81-59 (59012) 
તતસ્તામેવ સંગૃહ્ય શક્તિં કનકભૂષણામ્।
ભીમસેનાય ચિક્ષેપ ક્રુદ્ધરૂપો વિશામ્પતે॥ 8-81-60 (59013) 
સા નિર્ભિદ્ય ભુજં સવ્યં પાણ્ડવસ્ય મહાત્મનઃ।
નિપપાત તદા ભૂમૌ યથા વિદ્યુન્નભશ્ચ્યુતા॥ 8-81-61 (59014) 
અથોત્ક્રુષ્ટં મહારાજ ધાર્તરાષ્ટ્રૈઃ સમન્તતઃ।
ન તુ તં મમૃષે ભીમઃ સિંહનાદં તરસ્વિનામ્॥ 8-81-62 (59015) 
અન્યદ્ગૃહ્ય ધનુઃ સજ્યં ત્વરમાણો મહાબલઃ।
મુહૂર્તાદિવ રાજેન્દ્ર ચ્છાદયામાસ સાયકૈઃ। 
સૌબલસ્ય બલં સઙ્ખ્યે ત્યક્ત્વા નાદં મહાબલઃ॥  8-81-63 (59016) 
તસ્યાશ્વાંશ્ચતુરો હત્વા સૂતં ચૈવ વિશામ્પતે।
ધ્વજં ચિચ્છેદ ભલ્લેન ત્વરમાણઃ પરાક્રમી॥ 8-81-64 (59017) 
હતાશ્વં રથમુત્સૃજ્ય ત્વરમાણો નરોત્તમઃ।
તસ્થૌ વિસ્ફારયંશ્ચાપં ક્રોધરક્તેક્ષણઃ શ્વસન્॥ 8-81-65 (59018) 
શરૈશ્ચ બહુધા રાજન્ભીમમાર્ચ્છત્સમન્તતઃ॥  8-81-66 (59019) 
પ્રતિહત્ય તુ વેગેન ભીમસેનઃ પ્રતાપવાન્।
ધનુશ્ચિચ્છેદ સઙ્ક્રુદ્ધો વિવ્યાધ ચ શિતૈઃ શરૈઃ॥ 8-81-67 (59020) 
સોઽતિવિદ્ધો બલવતા શત્રુણા શત્રુકર્શનઃ।
નિપપાત તદા ભૂમૌ કિઞ્ચિત્પ્રાણો નરાધિપઃ॥ 8-81-68 (59021) 
તતસ્તં વિહ્વલં જ્ઞાત્વા પુત્રસ્તવ વિશામ્પતે।
અપોવાહ રથેનાજૌ ભીમસેનસ્ય પશ્યતઃ॥ 8-81-69 (59022) 
શકુનિં વિહ્વલં દૃષ્ટ્વા ધાર્તરાષ્ટ્રાઃ પરાઙ્મુખાઃ।
પ્રદુદ્રુવુર્દિશો ભીતા ભીમસેનભયાત્પ્રભો॥ 8-81-70 (59023) 
સૌબલે નિર્જિતે રાજન્ભીમસેનેન ધન્વિના।
ભયેન મહતાઽઽવિષ્ટઃ પુત્રો દુર્યોધનસ્તવ। 
અપાયાજ્જવનૈરશ્વૈઃ સાપેક્ષો માતુલં પ્રતિ॥  8-81-71 (59024) 
પરાઙ્મુખં તુ રાજાનં દૃષ્ટ્વા સૈન્યાનિ ભારત।
વિપ્રજગ્મુઃ સમુત્સૃજ્ય દ્વૈરથાનિ સમન્તતઃ॥ 8-81-72 (59025) 
તાન્દૃષ્ટ્વા વિદ્રુતાન્સર્વાન્ધાર્તરાષ્ટ્રાન્પરાઙ્મુખાન્।
જવેનાભ્યાપતદ્ભીમઃ કિરઞ્શરશતાન્બહૂન્॥ 8-81-73 (59026) 
તે વધ્યમાના ભીમેન ધાર્તરાષ્ટ્રાઃ પરાઙ્મુખાઃ।
કર્ણમાસાદ્ય સમરે સ્થિતા રાજન્સમન્તતઃ॥ 8-81-74 (59027) 
સ હિ તેષાં મહાવીર્યો દ્વીપોઽભૂત્સુમહાબલઃ।
ભિન્નનૌકા યથા રાજન્દ્વીપમાસાદ્ય નિર્વૃતાઃ॥ 8-81-75 (59028) 
ભવન્તિ પુરુષવ્યાઘ્ર નાવિકાઃ કાલપર્યયે।
તથા કર્ણં સમાસાદ્ય તાવકાઃ પુરુષર્ષભ॥ 8-81-76 (59029) 
સમાશ્વસ્તાઃ સ્થિતા રાજન્સમ્પ્રહૃષ્ટાઃ પરસ્પરમ્।
સમાજગ્મુશ્ચ યુદ્ધાય મૃત્યું કૃત્વા નિવર્તનમ્॥ ॥ 8-81-77 (59030) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે એકાશીતિતમોઽધ્યાયઃ॥ 81 ॥






કર્ણપર્વ - અધ્યાય 082

॥ શ્રીઃ ॥

8.82. અધ્યાયઃ 082 

Mahabharata - Karna Parva - Chapter Topics

કર્ણપરાક્રમવર્ણનમ્॥ 1 ॥

Mahabharata - Karna Parva - Chapter Text

8-82-0 (59031) 
ધૃતરાષ્ટ્ર ઉવાચ। 8-82-0x (5035) 
તતો ભગ્નેષુ સૈન્યેષુ ભીમસેનેન સંયુગે।
દુર્યોધનોઽબ્રવીત્કિં નુ સૌબલો વાઽપિ સઞ્જય॥ 8-82-1 (59032) 
કર્ણો વા જયતાં શ્રેષ્ઠો યોધા વા મામકા યુધિ।
કૃપો વા કૃતવર્મા વા દ્રૌણિર્દુઃશાસનોઽપિ વા॥ 8-82-2 (59033) 
અત્યદ્ભુતમહં મન્યે પાણ્ડવેયસ્ય વિક્રમમ્।
યદેકઃ સમરે સર્વાન્યોધયામાસ મામકાન્॥ 8-82-3 (59034) 
યથાપ્રતિજ્ઞં યોધાનાં રાધેયઃ કૃતવાનપિ।
કુરૂણામથ સર્વેષાં કર્ણઃ શત્રુનિષૂદનઃ। 
શર્મ વર્મ પ્રતિષ્ઠા ચ જીવિતાશા ચ સઞ્જય॥  8-82-4 (59035) 
તદ્ભગ્રં સ્વબલં દૃષ્ટ્વા કૌન્તેયેનામિતૌજસા।
ધનુર્દરાણાં પ્રવરઃ કર્ણઃ કિમકરોદ્યુધિ॥ 8-82-5 (59036) 
પુત્રા વા મમ દુર્ધર્ષા રાજાનો વા મહારથાઃ।
એતન્મે સર્વમાચક્ષ્વ કુશલો હ્યસિ સઞ્જય॥ 8-82-6 (59037) 
સઞ્જય ઉવાચ। 8-82-7x (5036) 
અપરાહ્ણે મહારાજ સૂતપુત્રઃ પ્રતાપવાન્।
જઘાન સોમકાન્સર્વાન્ભીમસેનસ્ય પશ્યતઃ॥ 8-82-7 (59038) 
ભીમોઽપ્યતિબલં સૈન્યં ધાર્તરાષ્ટ્રં વ્યપોથયત્॥  8-82-8 (59039) 
દ્રાવ્યમાણં બલં દૃષ્ટ્વા ભીમસેનેન ધીમતા।
યન્તારમબ્રવીત્કર્ણઃ પાઞ્ચાલાનેવ માં વહ॥ 8-82-9 (59040) 
મદ્રરાજસ્તતઃ શલ્યઃ શ્વેતાનશ્વાન્મહાજવાન્।
પ્રાહિણોચ્ચેદિપાઞ્ચાલાન્કરૂશાંશ્ચ મહાબલઃ॥ 8-82-10 (59041) 
પ્રવિશ્ય ચ મહત્સૈન્યં શલ્યઃ પરબલાર્દનઃ।
ન્યયચ્છત્તુરગાન્હૃષ્ટો યત્રયત્ર ચ તે રથાઃ॥ 8-82-11 (59042) 
તં રથં મેઘસઙ્કાશં વૈયાઘ્રપરિવારણમ્।
સંદૃશ્ય પાણ્ડુપઞ્ચાલાસ્ત્રસ્તા હ્યાસન્વિશામ્પતે॥ 8-82-12 (59043) 
તતો રથસ્ય નિનદઃ પ્રાદુરાસીન્મહારણે।
પર્જન્યસમનિર્ઘોષઃ પર્વતસ્યેવ દીર્યતઃ॥ 8-82-13 (59044) 
તતઃ શરશતૈસ્તીક્ષણૈઃ કર્ણ આકર્ણનિઃસૃતૈઃ।
જઘાન પાણ્ડવબલં શતશોઽથ સહસ્રશઃ॥ 8-82-14 (59045) 
તં તથા સમરે કર્મ કુર્વાણમપરાજિતમ્।
પરિવવ્રુર્મહેષ્વાસાઃ પાણ્ડવાનાં મહારથાઃ॥ 8-82-15 (59046) 
તં શિખણ્ડી ચ ભીમશ્ચ ધૃષ્ટદ્યુમ્નશ્ચ પાર્ષતઃ।
નકુલઃ સહદેવશ્ચ દ્રૌપદેયાશ્ચ સાત્યકિઃ॥ 8-82-16 (59047) 
પરિવવ્રુર્જિઘાંસન્તો રાધેયં શરવૃષ્ટિભિઃ।
સાત્યકિસ્તુ તદા કર્ણં વિંશત્યા નિશિતૈઃ શરૈઃ॥ 8-82-17 (59048) 
અતાડયદ્રણે શૂરો જત્રુદેશે નરોત્તમઃ।
શિખણ્ડી પઞ્ચવિંશત્યા ધૃષ્ટદ્યુમ્નશ્ચ સપ્તભિઃ॥ 8-82-18 (59049) 
દ્રૌપદેયાશ્ચતુઃષષ્ટ્યા સહદેવશ્ચ સપ્તભિઃ।
નકુલશ્ચ શતેનાજૌ કર્ણં વિવ્યાધ સાયકૈઃ॥ 8-82-19 (59050) 
ભીમસેનસ્તુ રાધેયં નવત્યા નતપર્વણામ્।
વિવ્યાધ સમરે ક્રુદ્ધો જત્રુદેશે મહાબલઃ॥ 8-82-20 (59051) 
અથ પ્રહસ્યાધિરથિર્વ્યાક્ષિપદ્ધનુરુત્તમમ્।
મુમોચ નિશિતાન્બાણાન્પીડયન્સુમહાબલઃ॥ 8-82-21 (59052) 
તાન્પ્રત્યવિધ્યદ્રાધેયઃ પઞ્ચભિઃ પઞ્ચભિઃ શરૈઃ।
સાત્યકેસ્તુ ધનુશ્છિત્ત્વા ધ્વજં ચ ભરતર્ષભ॥ 8-82-22 (59053) 
તં તથા નવભિર્બાણૈરાજઘાન સ્તનાન્તરે।
ભીમસેનં તતઃ ક્રુદ્ધો વિવ્યાધ ત્રિંશતા શરૈઃ॥ 8-82-23 (59054) 
સહદેવસ્ય ભલ્લેન ધ્વજં ચિચ્છેદ મારિષ।
સારથિં ચ ત્રિભિર્બાણૈરાજઘાન પરન્તપઃ॥ 8-82-24 (59055) 
વિરથાન્દ્રૌપદેયાંશ્ચ ચકાર ભરતર્ષભ।
અક્ષ્ણોર્નિમેષમાત્રેણ તદદ્ભુતમિવાભવત્॥ 8-82-25 (59056) 
વિમુખીકૃત્ય તાન્સર્વાઞ્શરૈઃ સન્નતપર્વભિઃ।
પાઞ્ચાલાનહનઞ્છૂરાંશ્ચેદીનાં ચ મહારથાન્॥ 8-82-26 (59057) 
તે વધ્યમાનાઃ સમરે ચેદિમત્સ્યા વિશામ્પતે।
કર્ણમેકમભિદ્રુત્ય શરસઙ્ખૈઃ સમાર્પયન્॥ 8-82-27 (59058) 
તાઞ્જઘાન શિતૈર્બાણૈઃ સૂતપુત્રો મહારથઃ।
તે વધ્યમાનાઃ સમરે ચેદિમાત્સ્યા વિશામ્પતે। 
પ્રાદ્રવન્ત રણે ભીતાઃ સિંહત્રસ્તા મૃગા ઇવ॥  8-82-28 (59059) 
એતદત્યુદ્ભતં કર્મ દૃષ્ટ્વાનસ્મિ ભારત।
યદેકઃ સમરે શૂરાન્સૂતપુત્રઃ પ્રતાપવાન્॥ 8-82-29 (59060) 
યતમાનાન્પરં શક્ત્યા યોધયાનાંશ્ચ ધન્વિનઃ।
પાણ્ડવેયાન્મહારાજ શરૈર્વારિતવાન્રણે॥ 8-82-30 (59061) 
તત્ર ભારત કર્ણસ્ય લાઘવેન મહાત્મનઃ।
તુતુષુર્દેવતાઃ સર્વાઃ સિદ્ધાશ્ચ સહ ચારણૈઃ॥ 8-82-31 (59062) 
અપૂજયન્મહેષ્વાસા ધાર્તરાષ્ટ્રા નરોત્તમમ્।
કર્ણં રથવરશ્રેષ્ઠં શ્રેષ્ઠં સર્વધનુષ્મતામ્॥ 8-82-32 (59063) 
તતઃ કર્ણો મહારાજ દદાહ રિપુવાહિનીમ્।
કક્ષમિદ્ધો યથા વહ્નિર્નિદાધે જ્વલિતો મહાન્॥ 8-82-33 (59064) 
તે વધ્યમાનાઃ કર્ણેન પાણ્ડવેયાસ્તતસ્તતઃ।
પ્રાદ્રવન્ત રણે ભીતાઃ કર્ણં દૃષ્ટ્વા મહારથમ્॥ 8-82-34 (59065) 
તત્રાક્રન્દો મહાનાસીત્પાઞ્ચાલાનાં મહારણે।
વધ્યતાં સાયકૈસ્તીક્ષ્ણૈઃ કર્ણચાપવરચ્યુતૈઃ॥ 8-82-35 (59066) 
તેન શબ્દેન વિત્રસ્તા પાણ્ડવાનાં મહાચમૂઃ।
કર્ણમેકં રણે યોધં મેનિરે તત્ર શાત્રવાઃ॥ 8-82-36 (59067) 
તત્રાદ્ભુતં પુનશ્ચક્રે રાધેયઃ શત્રુકર્શનઃ।
યદેનં પાણ્ડવાઃ સર્વે ન શેકુરભિવીક્ષિતુમ્॥ 8-82-37 (59068) 
જલૌઘઃ પર્વતશ્રેષ્ઠં યથાસાદ્ય પ્રભિદ્યતે।
તથા તત્પાણ્ડવં સૈન્યં કર્ણમાસાદ્ય દીર્યતે॥ 8-82-38 (59069) 
કર્ણોઽપિ સમરે રાજન્વિધૂમોઽગ્નિરિવ જ્વલત્।
દહંસ્તસ્થૌ મહાબાહુઃ પાણ્ડવાનાં મહાચમૂમ્॥ 8-82-39 (59070) 
શિરાંસિ ચ મહારાજ કર્ણાં શ્ચૈવ સકુણ્ડલાન્।
બાહૂંશ્ચ વીરો વીરાણાં ચિચ્છેદ લઘુ ચેષુભિઃ॥ 8-82-40 (59071) 
હસ્તિદન્તત્સરૂન્ખઙ્ગાન્ધ્વજાઞ્શક્તીર્હયાન્ગજાન્।
રથાંશ્ચ વિવિધાન્રાજન્પતાકા વ્યજનાનિ ચ॥ 8-82-41 (59072) 
અક્ષં ચ યુગયોક્ત્રાણિ ચક્રાણિ વિવિધાનિ ચ।
ચિચ્છેદ બહુધા કર્ણો યોધવ્રતમનુષ્ઠિતઃ॥ 8-82-42 (59073) 
તત્ર ભારત કર્ણેન નિહતૈર્ગજવાજિભિઃ।
અગમ્યરૂપા પૃથિવી માંસશોણિતકર્દમા॥ 8-82-43 (59074) 
વિષમં ચ સમં ચૈવ હતૈરશ્વપદાતિભિઃ।
રથૈશ્ચ કુઞ્જરૈશ્ચૈવ ન પ્રાજ્ઞાયત કિઞ્ચન॥ 8-82-44 (59075) 
નાપિ સ્વે ન પરે યોધાઃ પ્રાજ્ઞાયન્ત પરસ્પરમ્।
ઘોરે શરાન્ધકારે તુ કર્ણાસ્ત્રે ચ વિજૃમ્ભિતે॥ 8-82-45 (59076) 
રાધેયચાપનિર્મુક્તૈઃ શરૈઃ કાઞ્ચનભૂષણૈઃ।
સઞ્છાદિતા મહારાજ પાણ્ડવાનાં મહારથાઃ॥ 8-82-46 (59077) 
તે પાણ્ડવેયાઃ સમરે રાધેયેન પુનઃ પુનઃ।
અભજ્યન્ત મહારાજ યતમાના મહારથાઃ॥ 8-82-47 (59078) 
મૃગસઙ્ઘાન્યથા ક્રુદ્ધઃ સિંહો દ્રાવયતે વને।
પઞ્ચાલાનાં રથશ્રેષ્ઠાન્દ્રાવયઞ્શાત્રવાંસ્તથા॥ 8-82-48 (59079) 
કર્ણસ્તુ સમરે યોધાંસ્ત્રાસયુન્સુમહાયશાઃ।
કાલયામાસ તત્સૈન્યં યથા પશુગણાન્વૃકઃ॥ 8-82-49 (59080) 
દૃષ્ટ્વા તુ પાણ્ડવીં મેનાં ધાર્તરાષ્ટ્રાઃ પરાઙ્યુખીમ્।
તત્રાજગ્મુર્મહેષ્વાસા રુદન્તો ભૈરવાત્રવાન્ ॥ 8-82-50 (59081) 
દુર્યોધનો હિ રાજેન્દ્ર મુદા પરમયા યુતઃ।
વાદયામાસ સંહૃષ્ટો નાનાવાદ્યાનિ સર્વશઃ॥ 8-82-51 (59082) 
પાઞ્ચાલાશ્ચ મહેષ્વાસા ભગ્નાસ્તત્ર નરોત્તમાઃ।
ન્યવર્તન્ત તદા શૂરા મૃત્યું કૃત્વા નિવર્તનમ્॥ 8-82-52 (59083) 
તાન્નિવૃત્તાન્રણે શૂરાન્રાધેયઃ શત્રુતાપનઃ।
અનેકશો મહારાજ બભઞ્જ પુરુષર્ષભઃ॥ 8-82-53 (59084) 
તત્ર ભારત કર્ણેન પાઞ્ચાલા વિંશતી રથાઃ।
નિહતાઃ સાયકૈઃ ક્રોધાચ્ચેદયશ્ચ પરંશતાઃ॥ 8-82-54 (59085) 
કૃત્વા શૂન્યાન્રથોપસ્થાન્વાજિપૃષ્ઠાંશ્ચ ભારત।
નિર્મનુષ્યાન્ગજસ્કન્ધાન્પાદાતાંશ્ચૈવ વિદ્રુતાન્॥ 8-82-55 (59086) 
આદિત્ય ઇવ મધ્યાહ્ને દુર્નિરીક્ષ્યઃ પરન્તપઃ।
કાલાન્તકવપુઃ શૂરઃ સૂતપુત્રોઽભ્યરાજત॥ 8-82-56 (59087) 
એવમેતન્મહારાજ નરવાજિરથદ્વિપાન્।
હત્વા તસ્થૌ મહેષ્વાસઃ કર્ણોઽરિગણસૂદનઃ॥ 8-82-57 (59088) 
યથા ભૂતગણાન્હત્વા કાલસ્તિષ્ઠેન્મહાબલઃ।
તથા સ સોમકાન્હત્વા તસ્થાવેકો મહારથઃ॥ 8-82-58 (59089) 
તત્રાદ્ભુતમપશ્યામ પાઞ્ચાલાનાં પરાક્રમમ્।
વધ્યમાનાઽપિ યત્કર્ણં નાજહૂ રણમૂર્ધનિ॥ 8-82-59 (59090) 
રાજા દુઃશાસનશ્ચૈવ કૃપઃ શારદ્વતસ્તથા।
અશ્વત્થામા કૃતવર્મા શકુનિશ્ચ મહાબલઃ। 
વ્યહનન્પાણ્ડવીં સેનાં શતશોઽથ સહસ્રશઃ॥  8-82-60 (59091) 
કર્મપુત્રૌ તુ રાજેન્દ્ર ભ્રાતરૌ સત્યવિક્રમૌ।
નિજઘ્નાતે બલં ક્રુદ્ધૌ પાણ્ડવાનામિતસ્તતઃ॥ 8-82-61 (59092) 
તત્ર યુદ્ધં મહચ્ચાસીત્ક્રૂરં વિશસનં મહત્॥  8-82-62 (59093) 
તથૈવ પાણ્ડવાઃ શૂરા ધૃષ્ટદ્યુમ્નશિખણ્ડિનૌ।
દ્રૌપદેયાશ્ચ સઙ્ક્રુદ્ધા અભ્યઘ્નંસ્તાવકં બલમ્॥ 8-82-63 (59094) 
એવમેષ ક્ષયો વૃત્તઃ પાણ્ડવાનાં તતસ્તતઃ।
તાવકાનામપિ રણે ભીમં પ્રાપ્ય મહાબલમ્॥ ॥ 8-82-64 (59095) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે દ્વ્યશીતિતમોઽધ્યાયઃ॥ 82 ॥






કર્ણપર્વ - અધ્યાય 083

॥ શ્રીઃ ॥

8.83. અધ્યાયઃ 083 

Mahabharata - Karna Parva - Chapter Topics

પાર્થચોદનયા કૃષ્ણેન કર્ણસમીપમ્પ્રતિ રથપ્રાપણમ્॥ 1 ॥ શલ્યેન કર્ણપ્રોત્સાહનમ્॥ 2 ॥ કર્ણેન પાર્થપ્રશંસનપૂર્વકં તદ્વધપ્રતિજ્ઞા॥ 3 ॥ સઙ્કુલયુદ્ધમ્॥ 4 ॥

Mahabharata - Karna Parva - Chapter Text

8-83-0 (59096) 
સઞ્જય ઉવાચ। 8-83-0x (5037) 
હત્વા તુ ફલ્ગુનઃ સેનાં કૌરવાણાં પૃથક્પૃથક્।
સૂતપુત્રસ્ય સંરમ્ભં દૃષ્ટ્વા ચૈવ મહારણે॥ 8-83-1 (59097) 
શોણિતોદાં નદીં કૃત્વા માંસમજ્જાસ્થિપઙ્કિલામ્।
મનુષ્યશીર્ષપાષાણાં હસ્ત્યશ્વકૃતરોધસમ્॥ 8-83-2 (59098) 
શૂરાસ્થિત્તયસઙ્કીર્ણાં કાકગૃધ્રાનુનાદિતામ્।
છત્રહંસપ્લુવોપેતાં વીરવૃક્ષાપહારિણીમ્॥ 8-83-3 (59099) 
હારપદ્માકરવતીમુષ્ણીષવરફેનિલામ્।
ધનુઃશરધ્વજોપેતાં નરક્ષુદ્રકપાલિનીમ્॥ 8-83-4 (59100) 
ચર્મવર્મભ્રમોપેતાં રથોડુપસમાકુલામ્।
જયૈષિણાં ચ સુતરાં ભીરૂણાં ચ સુદુસ્તરામ્॥ 8-83-5 (59101) 
નદીં પ્રાવર્તયિત્વા ચ બીભત્સુઃ પરવીરહા।
વાસુદેવમિદં વાક્યમબ્રવીત્પુરુષર્ષભઃ॥ 8-83-6 (59102) 
અર્જુન ઉવાચ। 8-83-7x (5038) 
એષ કેતૂ રણે કૃષ્ણ સૂતપુત્રસ્ય દૃશ્યતે।
ભીમસેનાદયશ્ચૈતે યોધયન્તિ મહારથમ્॥ 8-83-7 (59103) 
એતે દ્રવન્તિ પાઞ્ચાલાઃ કર્મત્રસ્તા જનાર્દન।
એષ દુર્યોધનો રાજા શ્વેતચ્છત્રેણ ધાર્યતે॥ 8-83-8 (59104) 
કર્ણેન ભગ્નાન્પાઞ્ચાલાન્દ્રાવયન્બહુ શોભતે।
કૃપશ્ચ કૃતવર્મા ચ દ્રૌણિશ્ચૈવ મહારથઃ॥ 8-83-9 (59105) 
એતે રક્ષન્તિ રાજાનં સૂતપુત્રેણ રક્ષિતાઃ।
અવધ્યમાનાસ્તેઽસ્માભિર્યોધયિષ્યન્તિ સોમકાન્॥ 8-83-10 (59106) 
એષ શલ્યો રથોપસ્થે રશ્મિસઙ્ગ્રાહકોવિદઃ।
સૂતપુત્રરથં કૃષ્ણ વાહયન્બહુ શોભતે॥ 8-83-11 (59107) 
તત્ર મે બુદ્ધિરુત્પન્ના વાહયાત્ર રથં મમ।
નાહત્વા સમરે કર્ણં નિવર્તિષ્યે કથઞ્ચન॥ 8-83-12 (59108) 
મા સ્મ કર્ણો રણે પાર્થાન્સૃઞ્જયાંશ્ચ મહારથાન્।
નિઃશેષાન્સમરે કુર્યાત્પશ્યતાં નો જનાર્દન॥ 8-83-13 (59109) 
સઞ્જય ઉવાચ। 8-83-14x (5039) 
તતઃ પ્રાયાજ્જવેનાશુ કેશવસ્તવ વાહિનીમ્।
કર્ણં પ્રતિ મહેષ્વાસં દ્વૈરથે સવ્યસાચિનઃ॥ 8-83-14 (59110) 
સ પ્રયાતો રથેનાશુ કૃષ્ણો રાજન્મહાહવે।
આશ્વાસયન્રણે ચાશુ પાણ્ડુસૈન્યાનિ સર્વશઃ॥ 8-83-15 (59111) 
રથઘોષસ્તતસ્તસ્ય પાણ્ડવસ્ય બભૂવ હ।
વાસવાસ્ત્રનિપાતેન પર્વતેષ્વિવ મારિષ॥ 8-83-16 (59112) 
મહતા રથઘોષેણ પાણ્ડવઃ સત્યવિક્રમઃ।
અભ્યયાદપ્રમેયાત્મા નિર્જયંસ્તવ વાહિનીમ્॥ 8-83-17 (59113) 
તમાયાન્તં સમીક્ષ્યૈવ શ્વેતાશ્વં કૃષ્ણસારથિમ્।
મદ્રરાજોઽબ્રવીત્કર્ણં કેતું દૃષ્ટ્વા મહાત્મનઃ॥ 8-83-18 (59114) 
અયં સ રથ આયાતિ શ્વેતાશ્વઃ કૃષ્ણસારથિઃ।
નિઘ્નન્નમિત્રાન્સમરે યં કર્ણ પરિપૃચ્છસિ॥ 8-83-19 (59115) 
એષ તિષ્ઠતિ કૌન્તેયઃ સંસ્પૃશન્ગાણ્ડિવં ધનુઃ।
તં હનિષ્યસિ ચેદદ્ય તન્નઃ શ્રેયો ભવિષ્યતિ॥ 8-83-20 (59116) 
ધનુર્જ્યા ચન્દ્રતારાઙ્કા પતાકાકિઙ્કિણીયુતા।
પશ્ય કર્ણાર્જુનસ્યૈષા સૌદામન્યમ્બરે યથા॥ 8-83-21 (59117) 
એષ ધ્વજાગ્રે પાર્થસ્ય પ્રેક્ષમાણઃ સમન્તતઃ।
દૃશ્યતે વાનરો ભીમો વીક્ષતાં ભયવર્ધનઃ॥ 8-83-22 (59118) 
એતચ્ચક્રં ગદા શઙ્ખઃ શાર્ઙ્ગં કૃષ્ણસ્ય ચ પ્રભો।
દૃશ્યતે પાણ્ડવરથે વાહયાનસ્ય વાજિનઃ॥ 8-83-23 (59119) 
એતત્કૂજતિ ગાણ્ડીવં વિસૃષ્ટં સવ્યસાચિના।
એતે હસ્તવતા મુક્તા ઘ્નન્ત્યમિત્રાઞ્શિતાઃ શરાઃ॥ 8-83-24 (59120) 
વિશાલાયતતામ્રાક્ષૈઃ પૂર્ણચન્દ્રનિભાનનૈઃ।
એષા ભૂઃ કીર્યતે રાજ્ઞાં શિરોભિરપલાયિનામ્॥ 8-83-25 (59121) 
એતે પરિઘસઙ્કાશાઃ પુણ્યગન્ધાનુલેપનાઃ।
ઉદ્ધતા રણશૂરાણાં પાત્યન્તે સાયુધા ભુજાઃ॥ 8-83-26 (59122) 
નિરસ્તજિહ્વા નેત્રાન્તા વાજિનઃ સહ સાદિભિઃ।
પતિતાઃ પાત્યમાનાશ્ચ ક્ષિતૌ ક્ષીણા વિશેરતે॥ 8-83-27 (59123) 
એતે પર્વતશૃઙ્ગાણાં તુલ્યા હૈમવતા ગજાઃ।
સઞ્છિન્નકુમ્ભાઃ પાર્થેન પ્રપતન્ત્યદ્રયો યથા॥ 8-83-28 (59124) 
ગન્ધર્વનગરાકારા રથા હતનરેશ્વરાઃ।
વિમાનાદિવ પુણ્યાન્તે સ્વર્ગિણો નિપતન્ત્યમી॥ 8-83-29 (59125) 
વ્યાકુલીકૃતમત્યર્થં પશ્ય સૈન્યં કિરીટિના।
નાનામૃગસહસ્રાણાં યૂથં કેસરિણા યથા॥ 8-83-30 (59126) 
ત્વામભિપ્રેપ્સુરાયાતિ કર્ણ નિઘ્નન્વરાન્રથાન્।
અસજ્જમાનો રાધેય તં યાહિ પ્રતિ ભારત॥ 8-83-31 (59127) 
એષા વિદીર્યતે સેના ધાર્તરાષ્ટ્રી સમન્તતઃ।
અર્જુનસ્ય ભયાત્તૂર્ણં નિઘ્નતઃ શાત્રવાન્બહૂન્॥ 8-83-32 (59128) 
વર્જયન્સર્વસૈન્યાનિ ત્વરતે હિ ધનઞ્જયઃ।
ત્વદર્થમિતિ મન્યેઽહં યથાસ્યોદીર્યતે વપુઃ॥ 8-83-33 (59129) 
ન હ્યવસ્થાસ્યતે પાર્થો યુયુત્સુઃ કેનચિત્સહ।
ત્વામૃતે ક્રોધદીપ્તો હિ પીડ્યમાને વૃકોદરે॥ 8-83-34 (59130) 
વિરથં ધર્મરાજં તુ દૃષ્ટ્વા સુદૃઢવિક્ષતમ્।
શિખણ્ડિનં સાત્યકિં ચ ધૃષ્ટદ્યુમ્નં ચ પાર્ષતમ્॥ 8-83-35 (59131) 
દ્રૌપદેયાન્યુધામન્યુમુત્તમૌજસમેવ ચ।
નકુલં સહદેવં ચ વશગાંસ્તે સમીક્ષ્ય તુ॥ 8-83-36 (59132) 
સહસૈકરથઃ પાર્થસ્ત્વામભ્યેતિ પરન્તપઃ।
ક્રોધરક્તેક્ષણઃ ક્રુદ્ધો જિઘાંસુઃ સર્વપાર્થિવાન્॥ 8-83-37 (59133) 
ત્વરિતોઽભિપતત્યસ્માંસ્ત્યક્ત્વા સૈન્યાન્યસંશયમ્।
ત્વં કર્ણ પ્રતિયાહ્યેનં નાસ્ત્યન્યો હિ ધનુર્ધરઃ॥ 8-83-38 (59134) 
ન તં પશ્યામિ લોકેઽસ્મિંસ્ત્વત્તો હ્યન્યં ધનુર્ધરમ્।
અર્જુનં સમરે ક્રુદ્ધં યો વેલામિવ વારયેત્॥ 8-83-39 (59135) 
ન ચાસ્ય રક્ષાં પશ્યામિ પાર્શ્વતો ન ચ પૃષ્ઠતઃ।
એક એવાભિયાતિ ત્વાં પશ્ય સાફલ્યમાત્મનઃ॥ 8-83-40 (59136) 
ત્વં હિ કૃષ્ણૌ રણે શક્તો યોદ્ધુમેતૌ પરન્તપૌ।
તવૈવ ભારો રાધેય પ્રત્યુદ્યાહિ ધનઞ્જયમ્॥ 8-83-41 (59137) 
સમાનો હ્યસિ ભીષ્મેણ દ્રોમદ્રૌણિકૃપેણ ચ।
સવ્યસાચિનમાયાન્તં નિવારય મહારણે॥ 8-83-42 (59138) 
લેલિહાનં યથા સર્પં ગર્જન્તમૃષભં યથા।
વનસ્થિતં યથા વ્યાઘ્રં જહિ કર્ણ ધનઞ્જયમ્॥ 8-83-43 (59139) 
એતે દ્રવન્તિ સમરાન્નિરપેક્ષા નરાધિપાઃ।
અર્જુનસ્ય ભયત્રસ્તા ધાર્તરાષ્ટ્રા મહાબલાઃ॥ 8-83-44 (59140) 
દ્રવતામથ તેષાં તુ નાન્યોઽસ્તિ યુધિ માનવઃ।
ભયહા યો ભવેદ્વીરસ્ત્વામૃતે સૂતનન્દન॥ 8-83-45 (59141) 
એતે ત્વાં કુરવઃ સર્વે દ્વીપમાસાદ્ય સંયુગે।
ધિષ્ઠિતાઃ પુરુષવ્યાઘ્ર ત્વત્તઃ શરણકાઙ્ક્ષિણઃ॥ 8-83-46 (59142) 
વૈદેહામ્બષ્ઠકામ્ભોજાસ્તથા નગ્નજિતસ્ત્વયા।
ગાન્ધારાશ્ચ યયા ધૃત્યા જિતાઃ સઙ્ખ્યે સુદુર્જયાઃ। 
તાં ધૃતિં કુરુરાધેય તતઃ પ્રત્યેહિ પાણ્ડવમ્॥  8-83-47 (59143) 
વાસુદેવં ચ વાર્ષ્ણેયં પ્રીયમાણં કિરીટિના।
પ્રત્યુદ્યાહિ મહાબાહો પૌરુષે મહતિ સ્થિતઃ॥ 8-83-48 (59144) 
કર્ણ ઉવાચ। 8-83-49x (5040) 
પ્રકૃતિસ્થોઽસિ મે શલ્ય ઇદાનીં સમ્મતસ્તથા।
પ્રતિભાસિ મહાબાહો અભીતશ્ચ ધનઞ્જયાત્॥ 8-83-49 (59145) 
પશ્ય બાહ્વોર્બલં મેઽદ્ય શિક્ષિતસ્ય ચ પશ્ય મે।
એકોઽદ્ય નિહનિષ્યામિ પાણ્ડવાનાં મહાચમૂમ્॥ 8-83-50 (59146) 
કૃષ્ણૌ ચ પુરુષવ્યાઘ્ર તતઃ સત્યં બ્રવીમિ તે।
નાહત્વા યુધિ તૌ વીરૌ વ્યપયાસ્યે કથઞ્ચન॥ 8-83-51 (59147) 
શિશ્યે વા નિહતસ્તાભ્યામનિત્યો હિ રણે જયઃ।
કૃતાર્થોઽદ્ય ભવિષ્યામિ હત્વા વાપ્યથ વા હતઃ॥ 8-83-52 (59148) 
શલ્ય ઉવાચ। 8-83-53x (5041) 
અજય્યમેનં પ્રવદન્તિ યુદ્ધે
મહારથાઃ કર્ણ રથપ્રવીરમ્। 
એકાકિન કિમુ કૃષ્ણાભિગુપ્તં
વિજેતુમેનં ક ઇહોત્સહેત॥  8-83-53 (59149) 
કર્ણ ઉવાચ। 8-83-54x (5042) 
નૈતાદૃશો જાતુ બભૂવ લોકે
રથોત્તમો યાવદુપશ્રુતં નઃ। 
તમીદૃશં પ્રતિયોત્સ્યામિ પાર્થં
મહાહવે પશ્ય ચ પૌરુષં મે ॥  8-83-54 (59150) 
રણે ચરત્યેષ રથપ્રવીરઃ
સિતૈર્હયૈઃ કૌરવરાજપુત્રઃ। 
સ વાઽદ્ય માં નેષ્યતિ કૃચ્છ્રમેત--
ત્કર્ણોઽસ્યાન્તેઽપ્યત્ર ભવેત્સમર્થઃ॥  8-83-55 (59151) 
અસ્વેદિનૌ રાજપુત્રસ્ય હસ્તા--
વવેપમાનૌ જાતકિણૌ બૃહન્તૌ। 
દૃઢાયુધઃ કૃતિમાન્ક્ષિપ્રહસ્તો
ન પાણ્ડવેયેન સમોઽસ્તિ યોધઃ॥  8-83-56 (59152) 
ગૃહ્ણાત્યનેકાનપિ કઙ્કપત્રા--
નેકં યથા તાન્પ્રતિયોજ્ય ચાશુ। 
તે ક્રોશમાત્રે નિપતન્ત્યમોધાઃ
કસ્તેન યોધોઽસ્તિ સમઃ પૃથિવ્યામ્॥  8-83-57 (59153) 
અતોષયત્સ્વાણ્ડવે યો હુતાશં
કૃષ્ણદ્વિતીયોઽતિરથસ્તરસ્વી। 
લેભે ચક્રં યત્ર કૃષ્ણો મહાત્મા
ધનુર્ગાણ્ડીવં પાણ્ડવઃ સવ્યસાચી॥  8-83-58 (59154) 
શ્વેતાશ્વયુક્તં ચ સુઘોષમુગ્રં
રથં મહાબાહુરદીનસત્વઃ। 
મહેષુધી ચાક્ષયે દિવ્યરૂપે
શસ્ત્રાણિ દિવ્યાનિ ચ હવ્યવાહાત્॥  8-83-59 (59155) 
યસ્ત્વિન્દ્રલોકે નિજઘાન દૈત્યા--
નસઙ્ખ્યેયાન્કાલકેયાંશ્ચ સર્વાન્। 
લેભે શઙ્ખં દેવદત્તં સ્મ તત્ર
કો નામ તેનાભ્યધિકઃ પૃથિવ્યામ્॥  8-83-60 (59156) 
મહાદેવં તોષયામાસ યોઽસ્ત્રૈઃ
સાક્ષાત્સુયુદ્ધેન મહાનુભાવઃ। 
લેભે તતઃ પાશુપતં સુઘોરં
ત્રૈલોક્યસંહારકરં મહાસ્ત્રમ્॥  8-83-61 (59157) 
પૃથક્પૃથગ્લોકપાલાઃ સમેતા
દદુર્મહાસ્ત્રાણ્યપ્રમેયાણિ સઙ્ખ્યે। 
યૈસ્તાઞ્જઘાનાશુ રણે નૃસિંહઃ
સકાલકેયાનસુરાન્સમેતાન્॥  8-83-62 (59158) 
તથા વિરાટસ્ય પુરે સમેતા--
ન્સર્વાનસ્માનેકરથેન જિત્વા। 
જહાર તદ્રોધનમાજિમધ્યે
વસ્ત્રાણિ ચાદત્ત મહારથેભ્યઃ॥  8-83-63 (59159) 
તમીદૃશં વીર્યગુણોપપન્નં
કૃષ્ણદ્વિતીયં પરમં નૃપાણામ્। 
તમાહ્વયન્સાહસમુત્તમં વૈ
જાને સ્વયં સર્વલોકસ્ય શલ્ય॥  8-83-64 (59160) 
અનન્તવીર્યેણ ચ કેશવેન
નારાયણેનાપ્રતિમેન ગુપ્તઃ। 
વર્ષાયુતૈર્યસ્ય ગુણા ન શક્યા
વક્તું સમેતૈરપિ સર્વલોકૈઃ॥  8-83-65 (59161) 
મહાત્મનઃ શઙ્ખચક્રાસિપાણે--
ર્વિષ્ણોર્જિષ્ણોર્વસુદેવાત્મજસ્ય। 
ભયં ન મે જાયતે સાધ્વસં ચ
દૃષ્ટ્વા કૃષ્ણાવેકરથે સમેતૌ॥  8-83-66 (59162) 
અતીવાયં ધનુષિ રાજપુત્રે--
ષ્વતીવાન્યાન્કેશવશ્ચક્રયુદ્ધે। 
એવંવિધૌ પાણ્ડવવાસુદેવૌ
ચલેત્સ્વદેશાદ્વિમવાન્ન કૃષ્ણૌ॥  8-83-67 (59163) 
ઉભૌ હિ શૂરૌ બલિનૌ દૃઢાયુધૌ
મહારથૌ સંહનનોપપન્નૌ। 
એતૌ વીરૌ નરવીરૌ સમેતૌ
સ્થાનાચ્ચ્યુતૌ દેવકુમારરૂપૌ॥  8-83-68 (59164) 
અગ્ર્યાદિત્યાવિન્દ્રવૃહસ્પતી વા
યમાન્તકૌ વા શત્રિપૂષણૌ વા। 
ભગાંશમિત્રાવરુણાવશ્વિનૌ વા
મરુદ્ગણૌ વા વસવઃ સમેતાઃ।
વ્યસ્તાઃ સમસ્તાશ્ચ યુધા ન શક્તા
જેતું પ્રસહ્યાર્જુનં ચાચ્યુતં ચ॥  8-83-69 (59165) 
એતૌ હિ તાવર્જુનવાસુદેવૌ
કોઽન્યઃ પ્રતીયાન્મદૃતે તુ શલ્ય॥  8-83-70 (59166) 
સર્વેષાં વૃષ્ણિવીરાણાં કૃષ્ણે લક્ષ્મીઃ પ્રતિષ્ઠિતા।
સર્વેષાં પાણ્ડુપુત્રાણાં જયઃ પાર્થે પ્રતિષ્ઠિતઃ॥ 8-83-71 (59167) 
તાવુભૌ પુરુષવ્યાઘ્રૌ સમાને સ્યન્દને સ્થિતૌ।
મામેકમભિયોદ્ધારૌ સુજાતં બત શલ્ય મે॥ 8-83-72 (59168) 
નૈતચ્ચિરં ક્ષિપ્રમિમં રથં મે
પ્રવર્તયૈતાવભિયામિ ચૈવમ્। 
અસ્મિન્મુહૂર્તે નિહતૌ પશ્ય કૃષ્ણૌ
તાભ્યાં હતં વા યુધિ માં રિપુભ્યામ્॥  8-83-73 (59169) 
એવં બ્રુવાણઃ સહસા મહારથ--
સ્ત્વભ્યદ્રવત્પાણ્ડવં સૂતપુત્રઃ॥  8-83-74 (59170) 
અભ્યેત્ય પુત્રેણ તવાભિનન્દિતાઃ
સમેત્ય ચોક્તાઃ કુરુવીરસત્તમાઃ। 
કૃપશ્ચ ભોજશ્ચ મહારથાવુભૌ
તથૈવ ગાન્ધારપતિઃ સહાનુજઃ।
ગુરોઃ સુતસ્તસ્ય તવાત્મજાસ્તથા
પદાતિસઙ્ઘા દ્વિરદાસ્તથા તદા॥  8-83-75 (59171) 
નિરુધ્યતાભિદ્રવતાચ્યુતાર્જુનૌ
શ્રમેણ સંયોજયતાશુ સર્વશઃ। 
યથા ભવદ્ભિર્ભૃશવિક્ષતાવુભૌ
સુખેન હન્યાન્મમ વાહિનીપતિઃ॥  8-83-76 (59172) 
તથેતિ ચોક્ત્વા ત્વરિતાઃ સ્મ તેઽર્જુનં
જિઘાંસવો વીરતરાઃ સમાયયુઃ। 
શરૈશ્ચ જઘ્નુર્યુધિ તં મહારથા
ધનઞ્જયં કર્ણનિદેશકારિણઃ।
નદીનદં ભૂરિજલો મહાર્ણવો
યથા તથા તાન્સમરેઽર્જુનોઽગ્રસત્॥  8-83-77 (59173) 
ન સન્દધાનો ન તથા શરોત્તમાન્
પ્રમુઞ્ચમાનો રિપુભિઃ પ્રદૃશ્યતે। 
ધનઞ્જયાસ્તૈઃ સ્મ શરૈર્વિદારિતા
હતા નિપેતુર્નરવાજિકુઞ્જરાઃ॥  8-83-78 (59174) 
શરાર્ચિષં ગાણ્ડિવચારુમણ્ડલં
યુગાન્તસૂર્યપ્રતિમાનતેજસમ્। 
ન કૌરવાઃ શેકુરુદીક્ષિતું જયં
યથા રવિં વ્યાધિતચક્ષુષો જનાઃ॥  8-83-79 (59175) 
શરોત્તમાન્સમ્પ્રહિતાન્મહારથૈ
શ્ચિચ્છેદ પાર્થઃ પ્રહસઞ્છરૌધૈઃ। 
ભૂયશ્ચ તાનહનદ્બાણસઙ્ઘાન્
ગાણ્ડીવધન્વાયતપૂર્ણમણ્ડલમ્॥  8-83-80 (59176) 
યથોગ્રરશ્મિઃ શુચિશુક્રમધ્યગઃ
સુખં વિવસ્વાન્હરતે જલૌઘાન્। 
તથાર્જુનો બાણગણાન્નિરસ્ય
દદાહ સેનાં તવ પાર્થિવેન્દ્ર॥  8-83-81 (59177) 
તમભ્યધાવદ્વિસૃજન્કૃપઃ શરાં--
સ્તથૈવ ભોજસ્તવ ચાત્મજઃ સ્વયમ્। 
મહારથો દ્રોણસુતશ્ચ સાયકૈ--
રવાકિરંસ્તોયધરા યથાઽચલમ્॥  8-83-82 (59178) 
જિઘાંસુભિસ્તાન્કુશલૈઃ શરોત્તમાન્
મહાત્મભિઃ સમ્પ્રહિતાન્પ્રયત્નતઃ। 
શરૈઃ પ્રતિચ્છેદ સ પાણ્ડવસ્ત્વરન્
પરાન્વિનિર્ભિદ્ય ચ તાંસ્ત્રિભિસ્ત્રિભિઃ॥  8-83-83 (59179) 
સ ગાણ્ડિવવ્યાયતપૂર્ણમણ્ડલ--
સ્તપન્રિપૂનર્જુનભાસ્કરો વભૌ। 
શરોગ્રશ્મિઃ શુચિશુક્રમધ્યગો
યથૈવ સૂર્યઃ પરિવેયવાંસ્તથા॥  8-83-84 (59180) 
અથાગ્ર્યબાણૈર્દશભિર્ધનઞ્જયં
પરાભિનદ્દોણસુતોઽચ્યુતં ત્રિભિઃ। 
ચતુર્ભિરશ્વાંશ્ચતુરઃ કપિં તતઃ
શરૈશ્ચ નારાચવરૈરવાકિરત્॥  8-83-85 (59181) 
તથા તતઃ પ્રસ્ફુરદસ્ય કાર્મુકં
ત્રિભિઃ શરૈર્યન્તૃશિરશ્ચકર્ત હ। 
હયાંશ્ચતુર્ભિશ્ચતુરસ્ત્રિભિર્ધ્વજં
ધનઞ્જયો દ્રૌણિરથાદપાતયત્॥  8-83-86 (59182) 
સ રોષપૂર્ણો હ્મતિવજ્રહાટકૈ---
રલઙ્કૃતં તક્ષકભોગવર્ચસમ્। 
સ તદ્વધે કાર્મુકમન્યદાદદે
યથા મહાહિપ્રવરં તથૈવ ચ॥  8-83-87 (59183) 
સ્વમાયુધં ચાપિ વિકીર્ય ભૂતલે
ધનુશ્ચ કૃત્વા સગુણં ગુણાધિકઃ। 
સમાનયંસલ્તાવજિતૌ નરોત્તમૌ
શરોત્તમૈર્દ્રૌણિરવિધ્યદન્તિકાત્॥  8-83-88 (59184) 
કૃપશ્ચ ભોજશ્ચ તવાત્મજશ્ચ તે
શરૈરનેકૈર્યુધિ પાણ્ડવર્ષભમ્। 
મહારથાઃ સંયુગમૂર્ધનિ સ્થિતા--
સ્તમોનુદં વારિધરા ઇવાપતન્॥  8-83-89 (59185) 
કૃપસ્ય પાર્થઃ શરં શરાસનં
હયાન્ધ્વજાન્સારધિમેવ પત્રિભિઃ। 
[સમાર્પયદ્વાહુસહસ્રવિક્રમ--
સ્તથા યથા વજ્રધરઃ પુરા બલેઃ॥  8-83-90 (59186) 
સ પાર્થબાણૈર્વિનિપાતિતાયુધો
ધ્વજાવમર્દે ચ કૃતે મહાહવે। 
કૃતઃ કૃપો બાણસહસ્રયનિતો
યથાપગેયઃ પ્રથમં કિરીટિના॥]  8-83-91 (59187) 
શરૈઃ પ્રચિચ્છેદ તવાત્મજસ્ય
ધ્વજં ધનુશ્ચ પ્રચકર્ત નર્દતઃ। 
જઘાન ચાશ્વાન્કૃતવર્મણઃ શુભાન્
ધ્વજં ચ ચિચ્છેદ તવાત્મજસ્ય હ॥  8-83-92 (59188) 
સવાજિસૂતેષ્વસનાન્સકેતના--
ઞ્જયાન નાગાશ્વરથાંશ્ચ સ ત્વરન્। 
તતઃ પ્રકીર્ણં સુમહદ્વલં તવ
પ્રપીડિતં સવિતુરિવૌજસા ભૃશમ્॥  8-83-93 (59189) 
તતોઽર્જુનસ્વાશુ રથેન કેશવ--
શ્ચકાર શત્રૂનપસવ્યમાતુરાન્। 
તતઃ પ્રયાતં ત્વરિતં ધનઞ્જયં
શતક્રતું વૃત્રનિજઘ્રુષં યથા।
સમન્વધાવન્પુનરુત્થિતૈર્ધ્વજૈ
રથૈઃ સુયુક્તૈરપરે યુયુત્સવઃ॥  8-83-94 (59190) 
અથાભિસૃત્ય પ્રતિવાર્ય ચાહિતાન્
ધનઞ્જયસ્યાનુચરાન્મહારથાઃ। 
શિખણ્ડિશૈનેયયમાઃ શિતૈઃ શરૈ---
ર્વિદારયન્તો વ્યનદન્સુભૈરવમ્॥  8-83-95 (59191) 
તતોઽભિજઘ્નુઃ કુપિતાઃ પરસ્પરં
શરૈસ્તદાઞ્ચોગતિભિઃ સુતેજનૈઃ। 
કુરુપ્રવીરાઃ સહ પૃઞ્જયૈર્યથા
સુરારયો દેવપતિં યથા તથા॥  8-83-96 (59192) 
જયેપ્સવઃ સ્વર્ગમનાય ચોત્સુકાઃ
પતન્તિ નાગાશ્વરથાઃ પરન્તપ। 
તથૈવ સર્વે બહવશ્ચ વિવ્યધુઃ
શરૈઃ સુમુક્તૈરિતરેતરં પૃથક્॥  8-83-97 (59193) 
શરાન્ધકારે તુ મહાત્મભિઃ કૃતે
મહામૃધે યોધવરૈઃ પરસ્પરમ્। 
ચતુર્દિશો વૈ વિદિશશ્ચ પાર્થિવ
પ્રભા ચ સૂર્યસ્ય તમોવૃતાઽભવત્॥ ॥  8-83-98 (59194) 
 
ઇતિ શ્રીમન્મહાભારતે કર્ણપર્વણિ ત્ર્યશીતિતમોઽધ્યાયઃ॥ 83 ॥

Mahabharata - Karna Parva - Chapter Footnotes

8-83-81 શુચિશુકયોઃ આષાઢજ્યેષ્ઠયોર્મધ્યે ગતઃ॥ 8-83-94 તથાર્જુનસ્યાવિરથેન કેશવ ઇતિ ખ.ટ.પાઠઃ। અથાર્જુનસ્યાધિરથેશ્ચ કેશવ ઇતિ ક.ઙ.પાઠઃ॥ 8-83-83 ત્ર્યશીતિતમોઽધ્યાયઃ॥





કર્ણપર્વ - અધ્યાય 084

॥ શ્રીઃ ॥

8.84. અધ્યાયઃ 084 

Mahabharata - Karna Parva - Chapter Topics

સઙ્કુતxxxxx ॥ 1 ॥

Mahabharata - Karna Parva - Chapter Text

8-84-0 (59195) 
સઞ્જય ઉવાચ। 8-84-0x (5043) 
xxxxxxxxxxxપ્રબરૈર્વલૈર્ભીમમભિદ્રુતમ્।
xxxxxxxxxx કૌન્તેયમુસ્થિહીર્ષુર્ધનઞ્જયઃ॥ 8-84-1 (59196) 
xxxxxxxxx સેનાં મારત સાયકૈઃ।
xxxxxxxxxx પરવીરાન્ધનઞ્જયઃ॥ 8-84-2 (59197) 
xxxxxxxxxxx શરજાલાનિ ભાગશઃ।
અદૃશ્યન્ત તથાન્યે ચ નિજઘ્નુસ્તવ વાહિનીમ્॥ 8-84-3 (59198) 
સ પક્ષિસઙ્ઘાચરિતમાકાશં પૂરયઞ્શરૈઃ।
ધનઞ્જયો મહાબાહુઃ કુરૂણામન્તકોઽમયત્  8-84-4 (59199) 
તતો ભલ્લૈઃ ક્ષુરપ્રૈશ્ચ નારાચૈર્વિમલૈરપિ।
ગાત્રાણિ પ્રાચ્છિનત્પાર્થઃ શિરાંસિ ચ ચકર્ત હ॥ 8-84-5 (59200) 
છિન્નગાત્રૈર્વિકવચૈર્વિશિરસ્કૈઃ સમન્તતઃ।
પાતિતૈશ્ચ પતદ્ભિશ્ચ યોધૈરાસીત્સમાવૃતા॥ 8-84-6 (59201) 
ધનઞ્જયશરાભ્યસ્તૈઃ સ્યન્દનાશ્વરથદ્વિપૈઃ।
સઞ્છિન્નભિન્નવિધ્વસ્તૈર્વ્યઙ્ગાઙ્ગાવયવૈઃ સ્તૃતા। 
ગતસત્વૈઃ સસત્વૈશ્ચ સંવૃતાઽઽસીદ્વસુન્ધરા॥  8-84-7 (59202) 
સુદુર્ગમા સુવિષમા ઘોરાઽત્યર્થં સુદુર્દૃશા।
રણભૂમિરભૂદ્રાજન્મહાવૈતરણી યથા॥ 8-84-8 (59203) 
ઈષાચક્રાક્ષભલ્લૈશ્ચ વ્યશ્વૈઃ સાશ્વૈશ્ચ યુધ્યતામ્।
સસૂતૈર્હતસૂતૈશ્ચ રથૈઃ સ્તીર્ણાઽભવન્મહી॥ 8-84-9 (59204) 
સુવર્ણવર્મસન્નાહૈર્યોધૈઃ કનકમાલિભિઃ।
આસ્થિતાઃ ક્લૃપ્તવર્માણો ભદ્રા નિત્યમદા દ્વિપાઃ॥ 8-84-10 (59205) 
ક્રુદ્ધાઃ ક્રુરૈર્મહામાત્રૈઃ પ્રેષિતાર્જુનમભ્યયુઃ।
ચતુઃ શતા રથવરા હતાઃ પેતુઃ કિરીટિના॥ 8-84-11 (59206) 
પર્યસ્તાનીવ શૃઙ્ગાણિ સસત્વાનિ મહાગિરેઃ।
ધનઞ્જયશરાભ્યસ્તૈઃ સ્તીર્ણા ભૂર્વરવારણૈઃ॥ 8-84-12 (59207) 
સમન્તાજ્જલદપ્રખ્યાન્વારણાન્મદવર્ષિણઃ।
અભિપેદેઽર્જુનરથો ઘનાન્ભિન્દન્નિવાંશુમાન્॥ 8-84-13 (59208) 
હતૈર્ગજમનુષ્યાશ્વૈર્ભિન્નૈશ્ચ બહુધા રથૈઃ।
વિશસ્ત્રયન્ત્રકવચૈર્યુદ્ધશૌણ્ડૈર્ગતાસુભિઃ। 
ઉપવિદ્ધાયુધૈર્માર્ગઃ સ્તીર્ણોઽભૂત્ફલ્ગુનેન વૈ॥  8-84-14 (59209) 
વિસ્ફારિતં ચ ગાણ્ડીવમત્યાસીદ્ભૈરવસ્વનમ્
સુઘોષં વજ્રનિષ્પેષં સ્તનયન્નિવ તોયદઃ॥  8-84-15 (59210) 
તતઃ પ્રાદીર્યત ચમૂર્ધનઞ્જયશરાહતા।
મહાવાતસમાવિદ્ધા મહાનૌરિવ સાગરે॥ 8-84-16 (59211) 
નાનારૂપાઃ પ્રાણહરાઃ શરા ગાણ્ડીવચોદિતાઃ।
અલાતોલ્કાશનિપ્રખ્યાસ્તવ સૈન્યં વિનિર્દહન્॥ 8-84-17 (59212) 
મહાગિરૌ વેણુવનં નિશિ પ્રજ્વલિતં યથા।
તથા તવ મહાસૈન્યં પ્રાસ્ફુરચ્છરપીડિતમ્॥ 8-84-18 (59213) 
તદ્વિનષ્ટં સુવિધ્વસ્તં તવ સૈન્યં કિરીટિના।
હતપ્રવિહતં બાણૈઃ સર્વતઃ પ્રદ્રુતં દિશઃ॥ 8-84-19 (59214) 
સશ્વાપદા મૃગગણા દાવાગ્નિત્રાસિતા યથા।
કુરવઃ પર્યવર્તન્ત નિર્દગ્ધાઃ સવ્યસાચિના॥ 8-84-20 (59215) 
ઉત્સૃજ્ય ચ મહાબાહું ભીમસેનં તથા રણે।
બલં કુરૂણામુદ્વિગ્નં સર્વમાસીત્પરાઙ્મુખમ્॥ 8-84-21 (59216) 
તતઃ કુરુષુ ભગ્નેષુ બીભત્સુરપરાજિતઃ।
ભીમસેનં સમાસાદ્ય મુહૂર્તં સોઽભ્યવર્તત॥ 8-84-22 (59217) 
સમાગમ્ય ચ ભીમેન મન્ત્રયિત્વા ચ ફલ્ગુનઃ।
વિશલ્યમરુજં ચાસ્મૈ કથયિત્વા યુધિષ્ઠિરમ્॥ 8-84-23 (59218) 
ભીમસેનાભ્યનુજ્ઞાતસ્તતઃ પ્રાયાદ્ધનઞ્જયઃ।
નાદન્રથઘોષેણ પૃથિવીં દ્યાં ચ ભારત॥ 8-84-24 (59219) 
તતઃ પરિવૃતો વીરૈર્દશભિઃ શત્રુતાપનઃ।
દુઃશાસનાદવરજૈસ્તવ પુત્રૈર્ધનઞ્જયઃ॥ 8-84-25 (59220) 
તે તમભ્યર્દયન્બાણૈરુલ્કાભિરિવ કુઞ્જરમ્।
આતતેષ્વસના વીરા નૃત્યન્ત ઇવ ભારત॥ 8-84-26 (59221) 
અપસવ્યાંસ્તુ તાંશ્ચક્રે રથેન મધુસૂદનઃ।
નિયુક્તાન્હિ સ તાન્મેને યમાયાશુ કિરીટિના॥ 8-84-27 (59222) 
તથાન્યે પ્રાણદન્મૂઢાઃ પરાઙ્મુખમિવાર્જુનમ્॥  8-84-28 (59223) 
તેષાં નાનદતાં કેતૂનશ્વાંશ્ચાપાનિ સારથીન્।
નારાચૈરર્ધચન્દ્રૈશ્ચ ક્ષિપ્રં પાર્થો ન્યકૃન્તત॥ 8-84-29 (59224) 
*અથાન્યૈર્દશભિર્ભલ્લૈઃ શિરાંસ્યેષામપાતયત્।
રોષસંરક્તનેત્રાણિ સન્દષ્ટૌષ્ઠાનિ ભૂતલે॥ 8-84-30 (59225) 
તેષાં વક્રાણિ વિબભુર્વ્યોમ્નિ તારાગણા ઇવ॥  8-84-31 (59226) 
તાંસ્તુ ભલ્લૈર્મહાવેગૈર્દશભિર્દશ કૌરવાન્।
રુક્માઙ્ગદાવ્રુક્મપુઙ્ખૈર્હત્વા પ્રાયાદમિત્રહા॥ ॥ 8-84-32 (59227) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ચતુરશીતિતમોઽધ્યાયઃ॥ 84 ॥

Mahabharata - Karna Parva - Chapter Footnotes

8-84-* અત્રાર્જુનકૃતં દશધૃતરાષ્ટ્રપુત્રહનનં વિચારણીયમ્। 8-84-17 વિનિર્દહન્નિત્યત્રાડભાવ આષેઃ॥ 8-84-84 ચતુરશીતિતમોઽધ્યાયઃ॥





કર્ણપર્વ - અધ્યાય 085

॥ શ્રીઃ ॥

8.85. અધ્યાયઃ 085 

Mahabharata - Karna Parva - Chapter Topics

સઙ્કુલયુદ્ધમ્॥ 1 ॥

Mahabharata - Karna Parva - Chapter Text

8-85-0 (59228) 
સઞ્જય ઉવાચ। 8-85-0x (5044) 
તમાયાન્તં મહાવેગૈરશ્વૈઃ કપિવરધ્વજમ્।
યુદ્ધાયાભ્યદ્રવન્દીરાઃ કુરૂણાં નવતીં રથાઃ॥ 8-85-1 (59229) 
કૃત્વા સંશપ્તકા ઘોરં શપથં પારલૌકિકમ્।
પરિવવ્રુર્નરવ્યાઘ્રા નરવ્યાઘ્રં રણેઽર્જુનમ્॥ 8-85-2 (59230) 
કૃષ્ણઃ શ્વેતાન્મહાવેગાનશ્વાન્કાઞ્ચનભૂષણાન્।
મુક્તાજાલપ્રતિચ્છન્નાન્પ્રૈષીત્કર્ણરથં પ્રતિ॥ 8-85-3 (59231) 
પ્રેક્ષ્ય કર્ણરથં યાન્તમરિઘ્નં તં ધનઞ્જયમ્।
બાણવર્ષૈરભિઘ્નન્તઃ સંશપ્તકગણા યયુઃ॥ 8-85-4 (59232) 
ત્વરમાણાંસ્તુ તાન્સર્વાન્સસૂતેષ્વસનધ્વજાન્।
જઘાન નવતિં વીરાનર્જુનો નિશિતૈઃ શરૈઃ॥ 8-85-5 (59233) 
તેઽપતન્ત હતા બાણૈર્નાનારૂપૈઃ કિરીટિના।
વિમાનેભ્યઃ સુકૃતિનઃ સ્વર્ગાત્પુણ્યક્ષયે યથા॥ 8-85-6 (59234) 
તતઃ સરથનાગાશ્વાઃ કુરવઃ કુરુસત્તમમ્।
નિર્ભયા ભરતશ્રેષ્ઠમભ્યવર્તન્ત ફલ્ગુનમ્॥ 8-85-7 (59235) 
તદાયસ્તમનુષ્યાશ્વમુદીર્ણવરવારણમ્।
પુત્રાણાં તે મહાસૈન્યં સમરૌત્સીદ્ધનઞ્જયમ્॥ 8-85-8 (59236) 
શક્ત્યૃષ્ટિતોમરપ્રાસૈર્ગદાનિસ્ત્રિંશસાયકૈઃ।
પ્રાચ્છાદયન્મહેષ્વાસાઃ કુરવઃ કુરુનન્દનમ્॥ 8-85-9 (59237) 
તામન્તરિક્ષે વિતતાં શસ્ત્રવૃષ્ટિં સમન્તતઃ।
વ્યધમત્પાણ્ડવો બાણૈસ્તમઃ સૂર્ય ઇવાંશુભિઃ॥ 8-85-10 (59238) 
તતો મ્લેચ્છાઃ સ્થિતા મત્તૈસ્ત્રયોદશશતૈર્ગજૈઃ।
પાર્શ્વતો વ્યહનન્પાર્થં તવ પુત્રસ્ય શાસનાત્॥ 8-85-11 (59239) 
કર્ણિનાલીકનારાચૈસ્તોમરપ્રાસશક્તિભિઃ।
કર્પણૈર્ભિણ્ડિપાલૈશ્ચ રથસ્થં પાર્થમાર્દયન્॥ 8-85-12 (59240) 
તાં શસ્ત્રવૃષ્ટિમતુલાં દ્વિપસ્થૈઃ પ્રેષિતાં પ્રભુઃ।
ચિચ્છેદ નિશિતૈર્ભલ્લૈરર્ધચન્દ્રૈશ્ચ ફલ્ગુનઃ॥ 8-85-13 (59241) 
અથ તાન્દ્વિરદાન્સર્વાન્નાનાલિઙ્ગૈઃ શરોત્તમૈઃ।
સપતાકધ્વજારોહાન્ગિરીન્વજ્રૈરિવાભિનત્॥ 8-85-14 (59242) 
તે હેમપુઙ્ખૈરિષુભિરર્દિતા હેમમાલિનઃ।
હતાઃ પેતુર્મહાનાગાઃ સાગ્રિજ્વાલા ઇવાદ્રયઃ॥ 8-85-15 (59243) 
તતો ગાણ્ડીવનિર્ઘોષો મહાનાસીદ્વિશામ્પતે।
સ્તનતાં કૂજતાં ચૈવ મનુષ્યગજવાજિનામ્॥ 8-85-16 (59244) 
કુઞ્ચરાશ્ચ હતા રાજન્દદ્રુવુસ્તે સમન્તતઃ।
અશ્વાશ્ચ પર્યધાવન્ત હતારોહા દિશો દશ॥ 8-85-17 (59245) 
રથા હીના નહારાજ રથિભિર્વાજિભિસ્તથા।
ગન્ધર્વનગરાકારા દૃશ્યન્તે સ્મ સહસ્રશઃ॥ 8-85-18 (59246) 
અશ્વારોહા મહારાજ ધાવમાના ઇતસ્તતઃ।
તત્રતત્રૈવ દૃશ્યન્તે નિહતાઃ પાર્થસાયકૈઃ॥ 8-85-19 (59247) 
તસ્મિન્ક્ષણે પાણ્ડવસ્ય બાહ્વોર્બલમદૃશ્યત।
યત્સાદિનો વારણાંશ્ચ રથાંશ્ચૈકોઽજયદ્યુધિ॥ 8-85-20 (59248) 
અસંયુક્તાશ્ચ તે રાજન્પરિવૃત્તા રણં પ્રતિ।
નરા નાગા રથાશ્ચૈવ નદન્તોઽર્જુનમભ્યયુઃ॥ 8-85-21 (59249) 
તતસ્ત્ર્યેઙ્ગેણ મહતા બલેન ભરતર્ષભ।
દૃષ્ટ્વા પરિવૃતં રાજન્ભીમસેનઃ કિરીટિનમ્॥ 8-85-22 (59250) 
હતાવશેષાનુત્સૃજ્ય ત્વદીયાન્કતિચિદ્રથાન્।
જવેનાભ્યદ્રવદ્ભીમો ધનઞ્જયરથં પ્રતિ॥ 8-85-23 (59251) 
તતસ્તત્પ્રાદ્રવત્સૈન્યં હતભૂયિષ્ઠમાતુરમ્।
દૃષ્ટ્વાઽર્જુનં તદા ભીમમાગતં ભ્રાતરં પ્રતિ॥ 8-85-24 (59252) 
હતાવશિષ્ટાંસ્તુરગાનર્જુનેન મહાબલઃ।
ભીમો વ્યધમદશ્રાન્તો ગદાપાણિર્મહાહવે॥ 8-85-25 (59253) 
`ગદાપાણિં તદા દૃષ્ટ્વા ભીમં ભારત ભારતાઃ।
મેનિરે તમનુપ્રાપ્તં દણ્ડપાણિમિવાન્તકમ્'॥ 8-85-26 (59254) 
કાલરાત્રિમિવાત્યુગ્રાં નરનાગાશ્વભોજનામ્।
પ્રાકારાટ્ટપુરદ્વારદારણીમતિદારુણામ્॥ 8-85-27 (59255) 
ગદાં તુરગનાશાય ત્વરન્ભીમો વ્યવાસૃજત્।
સા જઘાન બહૂનશ્વાનશ્વારોહાંશ્ચ મારિષ॥ 8-85-28 (59256) 
કાંસ્યાયસતનુત્રાંશ્ચ નરાનશ્વાંશ્ચ પાણ્ડવઃ।
પોથયામાસ ગદયા સશબ્દં તેઽપતન્હતાઃ॥ 8-85-29 (59257) 
દન્તૈર્દશન્તો વસુધાં શેરતે ક્ષતજોક્ષિતાઃ।
ભગ્નમૂર્ધાસ્થિચરણાઃ ક્રવ્યાદગણભોજનાઃ॥ 8-85-30 (59258) 
અસૃઙ્માંસવસાભિશ્ચ તૃપ્તિમભ્યાગતા ગદા।
અસ્થીન્યપ્યશ્નતી તસ્થૌ કાલરાત્રીવ દુર્દૃશા॥ 8-85-31 (59259) 
સહસ્રાણિ દશાશ્વાનાં હત્વા પત્તીંશ્ચ ભૂયસઃ।
ભીમોઽભ્યધાવત્સઙ્ક્રુદ્ધો ગદાપાણિરિતસ્તતઃ॥ 8-85-32 (59260) 
ગદાપાણિં તતો ભીમં દૃષ્ટ્વા ભારત તાવકાઃ।
મેનિરે સમનુપ્રાપ્તં કાલદણ઼્ડોદ્યતં યમમ્॥ 8-85-33 (59261) 
સ મત્ત ઇવ માતઙ્ગઃ સઙ્ક્રુદ્ધઃ પાણ્ડુનન્દનઃ।
પ્રવિવેશ ગજાનીકં મકરઃ સાગરં યથા॥ 8-85-34 (59262) 
વિગાહ્ય ચ ગજાનીકં પ્રગૃહ્ય મહતીં ગદામ્।
ક્ષણેન ભીમઃ સઙ્ક્રુદ્ધસ્તન્નિન્યે યમસાદનમ્॥ 8-85-35 (59263) 
ગજાન્સકઙ્કટાન્મત્તાન્સારોહાન્સપતાકિનઃ।
પતતઃ સમપશ્યામ સપક્ષાન્પર્વતાનિવ॥ 8-85-36 (59264) 
હત્વા તુ તદ્ગજાનીકં ભીમસેનો મહાબલઃ।
પુનઃ સ્વરથમાસ્થાય પૃષ્ઠતોઽર્જુનમભ્યયાત્॥ 8-85-37 (59265) 
તતઃ પરાઙ્મુખીભૂતં નિરુત્સાહં બલં તવ।
તદાનીં તુ મહારાજ પ્રાયશઃ શસ્ત્રવેષ્ટિતમ્॥ 8-85-38 (59266) 
વિલમ્બમાનં તત્સૈન્યભપ્રગલ્ભમવસ્થિતમ્।
દૃષ્ટ્વા પ્રાચ્છાદયદ્બાણૈરર્જુનઃ શસ્ત્રવૃષ્ટિભિઃ॥ 8-85-39 (59267) 
નરાશ્વરથમાતઙ્ગા યુધિ ગાણ્ડીવધન્વના।
શરવ્રાતૈશ્ચિતા રેજુઃ કદમ્બા ઇવ કેસરૈઃ॥ 8-85-40 (59268) 
તતઃ કુરુણામભવદાર્તનાદો મહાન્નૃપ।
નરાશ્વનાગાસુહનાન્દૃષ્ટ્વા બાણાન્કિરીટિનઃ॥ 8-85-41 (59269) 
હાહાકૃતં ભૃશં ત્રસ્તં લીયમાનં પરસ્પરમ્।
અલાતચક્રવત્સૈન્યં તદા બભ્રામ તાવકમ્॥ 8-85-42 (59270) 
તતોઽર્જુનશરધ્વસ્તં કુરૂણાં સુમહદ્બલમ્।
ન હ્યત્રાસીદનિર્ભિન્નો રથઃ સાદી હયો ગજઃ॥ 8-85-43 (59271) 
આદીપ્તમિવ તત્સૈન્યં શરૈશ્છિન્નતનુચ્છદમ્।
આસીત્સ્વશોણિતક્લિન્નં રૌદ્રં નષ્ટં વિશામ્પતે॥ 8-85-44 (59272) 
તત્સૈન્યં હતભૂયિષ્ઠમાહતં નિશિતૈઃ શરૈઃ।
ન જહૌ સમરં પ્રાપ્ય ફલ્ગુનં શત્રુતાપનમ્॥ 8-85-45 (59273) 
તત્રાદ્ભુતમપશ્યામ કૌરવાણાં પરાક્રમમ્।
વધ્યમાનોઽપિ યત્પાર્થં ન જહૌ ભરતર્ષભ॥ 8-85-46 (59274) 
તં દૃષ્ટ્વા વિક્રમં તસ્ય કુરવઃ સવ્યસાચિનઃ।
નિરાશાઃ સમપદ્યન્ત સર્વે કર્ણસ્ય જીવિતે॥ 8-85-47 (59275) 
અવિષહ્યં તુ પાર્થસ્ય શરસંસ્પર્શમાહવે।
મત્વા ન્યવર્તન્કુરવો જિતા ગાણ્ડીવધન્વના॥ 8-85-48 (59276) 
તે હિત્વા સમરે પાર્થં વધ્યમાનાશ્ચ સાયકૈઃ।
પ્રદુદ્રુવુર્દિશો ભીતાશ્ચુક્રુશુશ્ચાપિ સૂતજમ્॥ 8-85-49 (59277) 
તાન્વિદ્રાવયતે પાર્થઃ કિરઞ્શરશતાન્બહૂન્।
હર્ષયન્પાણ્ડવીં સેનાં રાજાનં ચ યુધિષ્ઠિરમ્॥ 8-85-50 (59278) 
પુત્રાસ્તવ મહારાજ જગ્મુઃ કર્ણરથં પ્રતિ।
અગાધે મજ્જતાં તેષાં દ્વીપઃ કર્ણોઽભવત્તદા॥ 8-85-51 (59279) 
કુરવો હિ મહારાજ નિર્વિષાઃ પન્નગા ઇવ।
કર્ણમેવોપલીયન્ત ભયાદ્ગાણ્ડીવઘન્વનઃ॥ 8-85-52 (59280) 
યથા સર્વાણિ ભૂતાનિ મૃત્યોર્ભીતાનિ મારિષ।
ઉપલીયન્તિ સન્ત્રાસાદ્ધર્મં લોકપરાયણમ્॥ 8-85-53 (59281) 
તથા કર્ણં મહેષ્વાસં પુત્રાસ્તવ નરાધિપ।
ઉપાલીયન્ત સન્ત્રાસાત્પાણ્ડવસ્ય મહાત્મનઃ॥ 8-85-54 (59282) 
તાઞ્શોણિતપરિક્લિન્નાન્વિષમસ્થાઞ્શરાતુરાન્।
મા ભૈષ્ટેત્યબ્રવીત્કર્ણો ભીતાનાવિષ્ટચેતસઃ॥ 8-85-55 (59283) 
સમ્ભગ્નં હિ બલં દૃષ્ટ્વા બલાત્પાર્થેન તાવકમ્।
ધનુર્વિસ્ફારયન્કર્ણસ્તસ્થૌ શત્રુજિઘાંસયા॥ 8-85-56 (59284) 
તાન્પ્રદ્રુતાન્કુરૂન્દૃષ્ટ્વા કર્ણઃ શસ્ત્રભૃતાં વરઃ।
સઞ્ચિન્તયિત્વા પાર્થસ્ય વધે દધ્રે મનઃ શ્વસન્॥ 8-85-57 (59285) 
વિસ્ફાર્ય સુમહચ્ચાપં તતશ્ચાધિરથિર્વૃષઃ।
પાઞ્ચાલાન્પુનરાધાવત્પશ્યતઃ સવ્યસાચિનઃ॥ 8-85-58 (59286) 
તતઃ ક્ષણેન ક્ષિતિપાઃ ક્ષતજપ્રતિમેક્ષણાઃ।
શરૌઘૈશ્છાદયામાસુર્મહામેઘા ઇવાચલમ્॥ 8-85-59 (59287) 
તતઃ શરસહસ્રાણિ કર્ણમુક્તાનિ મારિષ।
પાઞ્ચાલાનાં હરત્પ્રાણાંસ્તમાંસીવ તમોનુદઃ॥ 8-85-60 (59288) 
મહદાસીત્તદા યુદ્ધં પાઞ્ચાલાનાં મહામતે।
વધ્યતાં સૂતપુત્રેણ મિત્રાર્થે મિત્રગૃદ્ધિના॥ ॥ 8-85-61 (59289) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે પઞ્ચાશીતિતમોઽધ્યાયઃ॥ 85 ॥

Mahabharata - Karna Parva - Chapter Footnotes

8-85-12 મુસલૈર્ભિન્દિપાલૈશ્ચ ઇતિ ઝ.પાઠઃ॥ 8-85-85 પઞ્ચાશીતિતમોઽધ્યાયઃ॥





કર્ણપર્વ - અધ્યાય 086

॥ શ્રીઃ ॥

8.86. અધ્યાયઃ 086 

Mahabharata - Karna Parva - Chapter Topics

સઙ્કલયુદ્ધમ્॥ 1 ॥ ભીમદુઃશાસનયોઃ સમાગમઃ સંવાદશ્ચ॥ 2 ॥

Mahabharata - Karna Parva - Chapter Text

8-86-0 (59290) 
સઞ્જય ઉવાચ। 8-86-0x (5045) 
તતઃ કર્ણઃ કુરુષુ પ્રદ્રુતેષુ
વરૂથિના શ્વેતહયેન રાજન્। 
પાઞ્ચાલપુત્રાન્વ્યધમત્સૂતપુત્રો
મહેષુમિર્વાત ઇવાભ્રસઙ્ઘાન્॥  8-86-1 (59291) 
સૂતં રથાદઞ્જલિકૈર્નિપાત્ય
જઘાન ચાશ્વાઞ્જનમેજયસ્ય। 
શતાનીકં સુતસોમં ચ ભલ્લૈ--
રવાકિરદ્ધનુષી ચાપ્યકૃન્તત્॥  8-86-2 (59292) 
ધૃષ્ટદ્યુમ્નં નિર્બિભેદાથ ષડ્ભિ--
ર્જઘાનાશ્વાન્દક્ષિણાંસ્તસ્ય સઙ્ખ્યે। 
હત્વા ચાશ્વાન્સાત્યકેઃ સૂતપુત્રઃ
કૈકેયપુત્રં ન્યવધીદ્વિશોકમ્॥  8-86-3 (59293) 
તમભ્યધાવન્નિહતે કુમારે
સેનાપતિઃ કૈકયો મિત્રવર્મા। 
શરૈર્વિધુન્વન્ભૃશમુગ્રવેગૈઃ
કર્ણાત્મજં ચાપ્યહનત્સુદેવમ્॥  8-86-4 (59294) 
તસ્યાર્ધચન્દ્રૈસ્ત્રિભિરુચ્ચકર્ત
પ્રહસ્ય બાહૂ ચ શિરશ્ચ કર્ણઃ। 
સ સ્યન્દનાદ્ગામગમદ્ગતાસુઃ
પરશ્વથૈઃ સાલ ઇવાવરુગ્ણઃ॥  8-86-5 (59295) 
હતાશ્વમઞ્જોગમિભિઃ સુષેણઃ
શિનિપ્રવીરં નિશિતૈઃ પૃષત્કૈઃ। 
પ્રચ્છાદ્ય નૃત્યન્નિવ કર્ણપુત્રઃ
શૈનેયબાણાભિહતઃ પપાત॥  8-86-6 (59296) 
પુત્રે હતે ક્રોધપરીતયેતાઃ
કર્ણઃ શિનીનાં પ્રવરં જિઘાંસુઃ। 
હતોઽસિ હે સાત્યક ઇત્યુદીર્ય
વ્યવાસૃજદ્બાણમમિત્રસાહમ્॥  8-86-7 (59297) 
તમસ્ય ચિચ્છેદ શરં શિખણ્ડી
ત્રિભિસ્ત્રિભિશ્ચ પ્રતુતોદ કર્ણમ્। 
શિખણ્ડિનઃ કાર્મુકં ચ ધ્વજં ચ
ચ્છિત્ત્વા ક્ષુરાભ્યાં ન્યહનત્સુજાતઃ॥  8-86-8 (59298) 
શિખણ્ડિનં ષડ્ભિરવિધ્યદુગ્રો
ધાર્ષ્ટદ્યુમ્નેઃ સ શિરશ્ચોચ્ચકર્ત। 
તતોઽભિનત્સુતસોમં ક્ષુરેણ
સુસઞ્ઝિતેનાધિરથિર્મહાત્મા॥  8-86-9 (59299) 
અથાક્રન્દે તુમુલે વર્તમાને
ધાર્ષ્ટદ્યુમ્ને નિહતે તત્ર કૃષ્ણઃ। 
અપાઞ્ચાલ્યં ક્રિયતે યાહિ પાર્થ
કર્ણં જહીલાબ્રવીદ્રાજસિંહ॥  8-86-10 (59300) 
તતઃ પ્રહસ્યાશુ નરપ્રવીરો
રથં રથેનાધિરથેર્જગામ। 
ભયે તેષાં ત્રાણમિચ્છન્સુબાહુ--
રભ્યાહતાનાં રથયૂથપેન॥  8-86-11 (59301) 
તતોઽપરે ભારત દુષ્પ્રકમ્પ્યાઃ
પાઞ્ચાલાનાં રથસઙ્ઘાઃ સમેતાઃ। 
પ્રતિશ્રિતા હ્યન્તરિક્ષે ગ્રહાભા
ધનુઃપ્રવીરાસ્તુ રથપ્રવીરાઃ॥  8-86-12 (59302) 
વિસ્ફાર્ય ગાણ્ડીવમથોગ્રઘોષં
જ્યયા સમાહત્ય તલે ભૃશં ચ। 
બાણાન્ધકારં સહસૈવ કૃત્વા
જઘાન નાગાશ્વરથધ્વજાંશ્ચ॥  8-86-13 (59303) 
[પ્રતિશ્રુતઃ પ્રાચરદન્તરિક્ષે
ગુહા ગિરીણામપતન્વયાંસિ। 
યન્મણ્ડલજ્યેન વિજૃમ્ભમાણો
રૌદ્રે મુહૂર્તેઽભ્યપતત્કિરીટી॥]  8-86-14 (59304) 
તં ભીમસેનોઽનુયયૌ રથેન
પૃષ્ઠે રક્ષન્પાણ્ડવમેકવીરઃ। 
તૌ રાજપુત્રૌ ત્વરિતૌ રથાભ્યાં
કર્ણાય યાતાવરિભિર્વિષક્તૌ॥  8-86-15 (59305) 
તત્રાન્તરે સુમહાન્સૂતપુત્ર--
શ્ચક્રે યુદ્ધં સોમકાન્સમ્પ્રમથ્ય। 
રથાશ્વમાતઙ્ગણાઞ્જઘાન
પ્રચ્છાદયામાસ શરૈર્દિશશ્ચ॥  8-86-16 (59306) 
તમુત્તમૌજા જનમેજયશ્ચ
ક્રુદ્ધૌ યુધામન્યુશિખણ્ડિનૌ ચ। 
કર્ણં બિભેદુઃ સહિતાઃ પૃષત્કૈઃ
સન્નર્દમાનાઃ સહ પાર્ષતેન॥  8-86-17 (59307) 
તે પઞ્ચ પાઞ્ચાલરથાઃ સમેતા
વૈકર્તનં કર્ણમભિદ્રવન્તઃ। 
તસ્માદ્રથાચ્ચ્યાવયિતું ન શેકુ--
ર્ધૈર્યાત્કૃતાત્માનમિવેન્દ્રિયાર્થાઃ॥  8-86-18 (59308) 
તેષાં ધનૂંષિ ધ્વજવાજિસૂતાં--
સ્તૂર્ણં પતાકાશ્ચ નિકૃત્ય બાણૈઃ। 
તાન્પાઞ્ચાલાનભ્યહનત્પૃવત્કૈઃ
કર્ણસ્તતઃ સિંહ ઇવોન્નનાદ॥  8-86-19 (59309) 
તસ્યાસ્યતસ્તાનભિનિઘ્નતશ્ચ
જ્યાબાણહસ્તસ્ય ધનુઃસ્વેનન। 
સાદ્રિદ્રુમા સ્યાત્પૃથિવી વિશીર્ણે--
ત્યતીવ મત્વા જનતા વ્યપીદત્॥  8-86-20 (59310) 
સ શક્રચાપપ્રતિમેન ધન્વના
ભૃશાયતેનાધિરથિઃ શરાન્સૃજન્। 
બભૌ રણે દીપ્તમરીચિમણ્ડલો
યથાંશુમાલી પરિવેષવાંસ્તથા॥  8-86-21 (59311) 
શિખણ્ડિનં દ્વાદશભિઃ પરાભિન--
ચ્છિતૈઃ શરૈઃ ષડ્ભિરથોત્તમૌજસમ્। 
ત્રિભિર્યુધામન્યુમવિધ્યદાશુગૈ--
સ્ત્રિભિસ્ત્રિભિઃ સોમકપાર્ષતાત્મજૌ॥  8-86-22 (59312) 
પરાજિતાઃ પઞ્ચ મહારથાસ્તુ તે
મહાહવે સૂતસુતેન મારિષ। 
નિરુદ્યમાસ્તસ્થુરમિત્રનન્દના
યથેન્દ્રિયાર્થાત્મવતા પરાજિતાઃ॥  8-86-23 (59313) 
નિમજ્જતસ્તાનથ કર્ણસાગરે
વિપન્નનાવો વણિજો યથાર્ણવે। 
ઉદ્દધ્રિરે નૌભિરિવાર્ણવાદ્રથૈઃ
સુકલ્પિતૈર્દ્રૌપદિજાઃ સ્વમાતુલાન્॥  8-86-24 (59314) 
તતઃ શિનીનામૃષભઃ શિતૈઃ શરૈ--
ર્નિકૃત્ય કર્ણપ્રહિતાનિષૂન્વહૂન્। 
વિદાર્ય કર્ણં નિશિતૈરયસ્મયૈ--
સ્તવાત્મજં જ્યેષ્ઠમવિધ્યદષ્ટમિઃ॥  8-86-25 (59315) 
કૃપોઽથ ભોજશ્ચ તવાત્મજસ્તથા
સ્વયં ચ કર્ણો નિશિતૈરતાડયત્। 
સ તૈશ્ચતુર્ભિર્યુયુધે યદૂત્તમો
દિગીશ્વરૈર્દૈત્યપતિર્યથા તથા॥  8-86-26 (59316) 
સમાતતેનેષ્વસનેન કૂજતા
મહાસ્વનેનાશનિપાતદીધિતિઃ। 
બભૂવ દુર્ધર્ષતરઃ સ સાત્યકિઃ
શરન્નભોમધ્યગતો યથા રવિઃ॥  8-86-27 (59317) 
પુનઃ સમાસ્થાય રથાન્સુદંશિતાઃ
શિનિપ્રવીરં જુગુપુઃ પરન્તપાઃ। 
સમેત્ય પાઞ્ચાલમહારથા રણે
મરુદ્રણાઃ શક્રમિવારિનિગ્રહે॥  8-86-28 (59318) 
તતોઽભવદ્યુદ્ધમતીવ દારુણં
તવાહિતાનાં તવ સૈનિકૈઃ સહ। 
રથાશ્વમાતઙ્ગવિનાશનં તથા
યથા સુરાણામસુરૈઃ પુરાઽભવત્॥  8-86-29 (59319) 
રથા દ્વિપા વાજિપદાતયસ્તથા
ભ્રમન્તિ નાનાવિધશસ્ત્રવેષ્ટિતાઃ। 
પરસ્પરેણાભિહતાશ્ચ ચસ્ખલુ--
ર્વિનેદુરાર્તા વ્યસવોઽપતંસ્તથા॥  8-86-30 (59320) 
તથાગતં ભીમમભીસ્તવાત્મજઃ
સસાર રાજાવરજઃ કિરઞ્શરૈઃ। 
તમભ્યધાવત્ત્વરિતો વૃકોદરો
મહારુરું સિંહ ઇવાભિપેદિવાન્॥  8-86-31 (59321) 
તતસ્તયોર્યુદ્ધમતીવ દારુણં
પ્રદીવ્યતોઃ પ્રાણદુરોદરં દ્વયોઃ। 
પરસ્પરેણાભિનિવિષ્ટરોષયો--
રુદગ્રયોઃ શમ્બરશક્રયોર્યથા॥  8-86-32 (59322) 
શરૈઃ શરીરાર્તિકરૈઃ સુતેજનૈ--
ર્નિજઘ્નતુસ્તાવિતરેતરં ભૃશમ્। 
સકૃત્પ્રભિન્નાવિવ વાસિતાન્તરે
મહાગજૌ દોર્ભિરદીનઘાતિનૌ॥  8-86-33 (59323) 
આલોક્ય તૌ ચૈવ પરસ્પરં તતઃ
સમં ચ શૂરૌ ચ સસારથી તદા। 
ભીમોઽબ્રવીદ્યાહિ દુઃશાસનાય
દુઃશાસનો યાહિ વૃકોદરાય॥  8-86-34 (59324) 
તયો રથૌ સારથિસમ્પ્રચોદિતૌ
સમં રથૌ તૌ મહસા સમીયતુઃ। 
નાનાયુધચ્છત્રપતાકિકાધ્વજૌ
દિવીવ પૂર્વં બલશક્રયો રણે॥  8-86-35 (59325) 
ભીમ ઉવાચ। 8-86-36x (5046) 
દિષ્ટ્યાઽસિ દુઃશાસન અદ્ય દૃષ્ટઃ
ક્ષણં પ્રતીચ્છે સહવૃદ્ધિ મૂલમ્। 
ચિરોદિતં યન્મયા તે સભાયાં
કૃષ્ણાભિમર્શેન ગૃહાણ મત્તઃ॥  8-86-36 (59326) 
સ એવમુક્તસ્તુ તતો મહાત્મા
દુઃશાસનો વાક્યમુવાચ વીરઃ। 
સર્વં સ્મરન્નેવ વિસંસ્મરામિ
ઉદીર્યમાણં શૃણુ ભીમસેન॥  8-86-37 (59327) 
સ્મરામિ ચાત્મપ્રભવં ચિરાય
યજ્જાતુષે વેશ્મનિ રાત્ર્યહાનિ। 
વિશ્વાસહીના મૃગયાં ચરન્તો
વસન્તિ સર્વત્ર નિરાકૃતાસ્તુ॥  8-86-38 (59328) 
મહાભયં રાત્ર્યહાનિ સ્મરન્ત--
સ્તથોપભોગાચ્ચ સુખાચ્ચ હીનાઃ। 
વનેષ્વટન્તો ગિરિગહ્વરાણિ
પાઞ્ચાલરાજસ્ય પુરં પ્રવિષ્ટાઃ॥  8-86-39 (59329) 
માયાં યૂયં કામપિ સમ્પ્રવિષ્ટા
યતો વૃતઃ કૃષ્ણયા ફલ્ગુનો વઃ। 
સંભૂય પાપૈસ્તદનાર્યવૃત્તં
કૃતં તદા માતૃકૃતાનુરૂપમ્॥  8-86-40 (59330) 
એકા વૃતા પઞ્ચભિઃ સાભિપન્ના।
હ્યલજ્જમાનેશ્ચ પરસ્પરસ્ય। 
સ્મરે સભાયાં સુબલાત્મજેન
દાસીકૃતા યત્સહ કૃષ્ણયા ચ॥  8-86-41 (59331) 
સઞ્જય ઉવાચ। 8-86-42x (5047) 
ઇત્યેવમુક્તસ્તુ તવાત્મજેન
પાણ્ડોઃ સુતઃ કોપવશં ભૃશં 
ધનુઃ ક્ષુરાભ્યાં ધ્વજમેવ ચાચ્છિનત્।
લલાટમપ્યસ્ય બિભેદ પત્રિણા  8-86-42 (59332) 
શિરશ્ચ કાયાત્પ્રજહાર સારથેઃ॥
સ રાજપુત્રોઽન્યદવાપ્ય કાર્મુકં 
વૃકોદરં દ્વાદશભિઃ પરાભિનત્।
સ્વયં નિયચ્છંસ્તુરગાનજિહ્મગૈઃ  8-86-43 (59333) 
શરૈશ્ચ ભીમં પુનરપ્યવીવૃષત્॥ ॥  8-86-44 (59334) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ષડશીતિતમોઽધ્યાયઃ॥ 86 ॥

Mahabharata - Karna Parva - Chapter Footnotes

8-86-14 પ્રતિશ્રુતઃ પ્રતિસ્વનઃ॥ 8-86-86 ષડશીતિતમોઽધ્યાયઃ॥





કર્ણપર્વ - અધ્યાય 087

॥ શ્રીઃ ॥

8.87. અધ્યાયઃ 087 

Mahabharata - Karna Parva - Chapter Topics

ભીમેન રાજ્ઞાં સમક્ષં દુઃશાસનવક્ષસો રક્તપાનમ્॥ 1 ॥

Mahabharata - Karna Parva - Chapter Text

8-87-0 (59335) 
સઞ્જય ઉવાચ। 8-87-0x (5048) 
સર રાજપુત્રેણ સમાર્ચ્છદુગ્ર--
દુઃશાસનેન નિકૃતો નિકૃત્યા॥  8-87-1 (59336) 
તત્રાકરોદ્દુષ્કરં રાજપુત્રો
દુઃશાસનઃ કુરુવીરો મહાત્મા। 
યદ્ભીમસેનં પ્રતિયોધયદ્રણે
જમ્ભો યથા શક્રમુદારવીર્યમ્॥  8-87-2 (59337) 
ધનુચ્છિત્ત્વા ભીમસેનસ્ય સઙ્ખ્યે
ષડ્ભિઃ શરૈઃ સારથિમભ્યવિધ્યત્। 
તતોઽવિધ્યત્ત્રિંશતા ભીમસેનં
વરેષુભિર્વન્યમિવ દ્વિપેન્દ્રમ્॥  8-87-3 (59338) 
સ કાર્મુકં ગૃહ્ય તુ ભારસાધનં
ભીમસ્તદા રાજપુત્રં હ્યવિધ્યત્। 
પઞ્ચાશતૈર્બાણગણૈઃ સ્તનાનન્તરે
તોત્રૈર્યથા તીવ્રવેગં દ્વિપેન્દ્રમ્॥  8-87-4 (59339) 
તતસ્તુ રાજન્વિરથં મહાત્મા
દુઃશાસનો ભીમસેનં ચકાર। 
નિહત્ય સઙ્ખ્યે ચતુરોઽસ્ય બાહા--
ઞ્છિત્ત્વા રથેષાં પુનરેવ ચાક્ષિપત્॥  8-87-5 (59340) 
તતઃ ક્ષિતિસ્વો હ્યબરુહ્ય યાના--
દ્વૃકોદરો મદયા તસ્ય વાહાન્। 
યમક્ષયં પ્રેષયિત્વા મહાત્મા
રથં સમાકર્પત રાજસૂનોઃ॥  8-87-6 (59341) 
તસ્માદવપ્લુત્ય રથાત્સસર્જ
દુઃશાસનસ્તોમરમુગ્રવેગમ્। 
સ તેન વિદ્ધો હ્યુરસિ હ્યપ્રમેયો
ગદાં તસ્મૈ વિસસર્જાપ્રમેયામ્॥  8-87-7 (59342) 
તતઃ ક્રોધાદ્ભીમસેનઃ કૃતાનિ
સર્વાણિ દુઃખાન્યનુસંસ્મરન્વૈ। 
સંસ્મૃત્ય સંસ્મૃત્ય તથા પ્રતિજ્ઞા--
મુગ્રામસૌ રાજપુત્રૌ વ્યષીદત્॥  8-87-8 (59343) 
સઞ્ચિન્તિતં રોષમતીવ વેગા-
ત્ત્રયોદશાબ્દં પુરુષપ્રવીરઃ। 
પ્રગૃહ્ય વજ્રાશનિતુલ્યવેગાં
ગદાં કરેણાથ વૃકોદરો રુષા॥  8-87-9 (59344) 
નિપાતયિત્વા પૃથિવીતલે ભૃશં
સ તાજયામા વૃકોદરો બલી। 
અતીવ સન્તાડિતભિન્નગાત્રો
દુઃશાસનો વૈ નિપપાત ભૂમૌ॥  8-87-10 (59345) 
આક્રમ્ય કણ્ઠે યુધિ રાજપુત્રં
સંરક્તનેત્રો હ્યબ્રવીદ્ધાર્તરાષ્ટ્રમ્। 
તદ્બ્રૂહિ કિં ત્વં પરિમાર્ગમાણો
હ્યસ્માન્પરાભૂય ઇહાગતઃ પુનઃ॥  8-87-11 (59346) 
દિદીપયંસ્તદ્ભૃશદીપિતં મે
ચિરાર્જિતં રોષમતિપ્રદીપ્તમ્। 
મધુ પ્રપાસ્યે તવ કોષ્ટભાજના--
દિત્યબ્રવીદ્ભીમસેનસ્તરસ્વી॥  8-87-12 (59347) 
દુઃશાસનં કણ્ઠદેશે પ્રમૃદ્રં--
સ્તતઃ ક્રૂરં ભીમસેનશ્ચકાર। 
કતં વ્યંસયિત્વા સહસા સસાર
બલાદસૌ ધાર્તરાષ્ટ્રસ્તરસ્વી॥  8-87-13 (59348) 
ભીમોઽભિદુદ્રાવ સુતં ત્વદીયં
સપત્રતાં દર્શયન્ધાર્તરાષ્ટ્રે। 
મૃગં મુહુઃ સિંહશિશુર્યથા વને
તથાશ્વભિદ્રુત્ય મહાબલં બલી॥  8-87-14 (59349) 
નિગૃહ્ય ચૈનં પરમેણ કર્મણા
ઉત્ક્ષિપ્ય ચોત્ક્ષિપ્ય ચ તૂર્ણમેનમ્। 
ભૂમૌ તદા નિષ્પિપેષાથ વીર
અસિં વિકોશં વિમલં ચકાર॥  8-87-15 (59350) 
તં પાતયિત્વા તુ વૃકોદરોઽથ
જગર્જ હર્ષેણ વિનાદયન્દિશઃ। 
નાદેન તેનાખિલપાર્શ્વવર્તિનો
મૂર્ચ્છાકુલાઃ પતિતાસ્ત્વાજમીઢ॥  8-87-16 (59351) 
દુઃશાસનં તત્ર સમીક્ષ્ય રાજ--
ન્ભીમો મહાબાહુરચિન્ત્યકર્મા। 
સ્મૃત્વા ચ કેશગ્રહણં ચ દેવ્યા
વસ્ત્રાપહારં ચ રજસ્વલાયાઃ॥  8-87-17 (59352) 
અનાગસો ભર્તૃપરાઙ્મુખાયા
દુઃખાનિ દત્તાન્યપિ વિપ્રચિન્ત્યા। 
જજ્વાલ કોપાદથ ભીમસેન
આજ્યપ્રસિક્તો હિ યથા હુતાશઃ॥  8-87-18 (59353) 
તત્રાહ કર્ણં ચ સુયોધનં ચ
કૃપં દ્રૌણિં કૃતવર્માણમેવ। 
નિહન્મિ દુઃશાસનમદ્ય પાપં
સંરક્ષ્યતામદ્ય સમસ્તયોધાઃ॥  8-87-19 (59354) 
ઇત્યેવમુક્ત્વા સહસાભ્યધાવ--
ન્નિહન્તુકામોઽતિબલસ્તરસ્વી। 
તથા તુ વિક્રમ્ય રમે વૃકોદરો
મહાગજં કેસરિકો યથૈવ।
નિગૃહ્ય દુઃશાસનમેકવીરઃ
સુયોધનસ્યાધિરથેઃ સમક્ષમ્॥  8-87-20 (59355) 
અસિં સમુદ્યમ્ય સિતં સુધારં
કણ્ઠે પદાક્રમ્ય ચ વેપમાનમ્। 
ઉવાચ તદ્ગૌરિતિ યદ્બ્રુવાણો
હૃષ્ટોઽવદઃ કર્ણસુયોધનાભ્યામ્॥  8-87-21 (59356) 
યે રાજસૂયાવભૃથે પવિત્રા
જાતાઃ કછા યાજ્ઞસેન્યા દુરાત્મન્। 
તે પાણિના કતરેણાવકૃષ્ટા--
સ્તદ્બ્રૂહિ ત્વાં પૃચ્છતિ ભીમસેનઃ॥  8-87-22 (59357) 
શ્રુત્વા તુ તદ્ભીમવચઃ સુઘોરં
દુઃશાસનો ભીમસેનં નિરીક્ષ્ય। 
જજ્વાલ બીમં સ તદા સ્મયેન
સંશૃણ્વતાં કૌરવસોમકાનામ્।
ઉક્તસ્તદાજૌ સ તથા સરોષં
જગાદ ભીમં પરિવૃત્તનેત્રઃ॥  8-87-23 (59358) 
અયં કરિકરાકારઃ પીનસ્તનવિમર્દનઃ।
ગોસહસ્રપ્રદાતા ચ ક્ષત્રિયાન્તકરઃ કરઃ॥  8-87-24 (59359) 
અનેન યાજ્ઞસેન્યા મે ભીમ કેશા વિકર્ષિતાઃ।
પશ્યતાં કુરુમુખ્યાનાં યુષ્માકં ચ સભાસદામ્॥ 8-87-25 (59360) 
એવં ત્વસૌ રાજસુતં નિશમ્ય
બ્રુવન્તમાજૌ વિનિપીડ્ય વક્ષઃ। 
ભીમો બલાત્તં પ્રતિગૃહ્ય દોર્ભ્યા--
મુચ્ચૈર્નનાદાથ સમસ્તયોધાન્॥  8-87-26 (59361) 
ઉવાચ યસ્યાસ્તિ બલં સ રક્ષ--
ત્વસૌ ભવેદદ્ય નિરસ્તબાહુઃ। 
દુઃશાનં જીવિતં પ્રોત્સૃજન્ત--
માક્ષિપ્ય યોધાંસ્તરસા મહાબલઃ॥  8-87-27 (59362) 
એવં ક્રુદ્ધો ભીમસેનઃ કરેણ
ઉત્પાટયામાસ ભુજં મહાત્મા। 
દુઃશાસનં તેન સ વીરમધ્યે
જઘાન વજ્રાશનિસન્નિભેન॥  8-87-28 (59363) 
કણ્ઠે સમાક્રમ્ય ચ વેપમાનં
કૃત્વાઽનુ રૂપં પરમં સુઘોરમ્। 
કાલાન્તકાભ્યાં સદૃશં તદાનીં
વિદાર્ય વક્ષશ્ચ મહારથસ્ય॥  8-87-29 (59364) 
દુઃશાસનસ્ય નિપુશાસનસ્ય
ઉદ્ધૃત્ય વક્ષઃ પતિતસ્ય ભૂમૌ। 
તતોઽપિબચ્છોણિતમસ્ય કોષ્ણ--
માસ્વાદ્ય ચાસ્વાદ્ય ચ વીક્ષમાણઃ॥  8-87-30 (59365) 
ક્રુદ્ધઃ પ્રહૃષ્ટો નિજગાદ વાક્યં
સ્તન્યસ્ય માતુઃ પયસોઽમૃતસ્ય। 
માધ્વીકજસ્યેવ રસસ્ય તસ્ય
મધોશ્ચ પાનાદ્યવકસ્ય પાનાત્॥  8-87-31 (59366) 
પયોદધિભ્યાં મથિતાચ્ચ મુખ્યા--
ત્તથેક્ષુસારસ્ય મનોહરસ્ય। 
સર્વેભ્ય એવાભ્યધિકો રસોઽસ્ય
મતો મમાદ્યાહિતલોહિતસ્ય॥  8-87-32 (59367) 
એવં બ્રુવાણં પુનરુત્થિતં ત--
માસ્ફોટ્ય વલ્ગન્તમતિપ્રહૃષ્ટમ્। 
યે ભીમસેનં દદૃશુસ્તદાનીં
પ્રાયેણ તેઽપિ વ્યથિતા નિપેતુઃ॥  8-87-33 (59368) 
યે ચાપિ નાસન્પતિતા મનુષ્યા--
સ્તેષાં કરેભ્યઃ પતિતં તુ શસ્ત્રમ્। 
ભયાચ્ચ સઞ્ચુક્રુશુરસ્વરૈસ્તદા
નિમીલિતાક્ષા મુમુહુશ્ચ તત્ર॥  8-87-34 (59369) 
યે તત્ર ભીમં રુધિરં પિબન્તં
દુઃશાસનસ્ય દદૃશુઃ પ્રપન્નાઃ। 
નાયં મનુષ્યસ્ત્વિતિ ભાષમાણાઃ
સર્વેઽપલાયન્ત ભયાભિપન્નાઃ॥ ॥  8-87-35 (59370) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે સપ્તશીતિતમોઽધ્યાયઃ॥ 87 ॥

Mahabharata - Karna Parva - Chapter Footnotes

8-87-27 યોધાનાક્ષિપ્ય ઉવાચેત્યન્વયઃ॥ 8-87-32 અહિતસ્ય શત્રોઃદુઃશાસનસ્ય લોહિતસ્ય રક્તસ્ય॥ 8-87-87 સપ્તાશીતિતમોઽધ્યાયઃ॥





કર્ણપર્વ - અધ્યાય 088

॥ શ્રીઃ ॥

8.88. અધ્યાયઃ 088 

Mahabharata - Karna Parva - Chapter Topics

દુઃશાસનવધક્રોધાદાત્મનામભિદ્રુતદતાં તદનુજાનાં ભીમેન વધઃ॥ 1 ॥ દુઃશાસનાદિનિધનાદ્બિશ્યતઃ કર્ણસ્ય શલ્યેન પ્રોત્સાહનમ્॥ 2 ॥ સઙ્કુલયુદ્ધમ્॥ 3 ॥

Mahabharata - Karna Parva - Chapter Text

8-88-0 (59371) 
સઞ્જય ઉવાચ। 8-88-0x (5049) 
સ પીત્વા રુધિરં તસ્ય ચરણૌ ગૃહ્ય ભારત।
ઇત્યુચ્ચૈર્વચનં પ્રાહ પ્રતિનૃત્યન્વૃકોદરઃ॥ 8-88-1 (59372) 
એષ તે રુધિરં તીવ્રં પિબામિ પુરુષાદવત્।
વદેદાનીં સુસંરબ્ધઃ પુનર્ગૌરિતિ ગૌરિતિ॥ 8-88-2 (59373) 
યે ચાસ્માન્પ્રતિનૃત્યન્તિ તદા ગૌરિતિ ગૌરિતિ।
તાન્વયં પ્રતિનૃત્યામઃ પુનર્ગૌરિતિ ગૌરિતિ॥ 8-88-3 (59374) 
પ્રમાણકોટ્યાં શયને કાલકૂટકભોજનમ્।
દંશનં ચાહિભિસ્તીક્ષ્ણૈર્દાહં જતુગૃહે ચ યત્॥ 8-88-4 (59375) 
દ્યૂતે ચ દોષભૂયસ્ત્વમરણ્યે વસતિશ્ચ યા।
ઇષ્વસ્ત્રાણિ ચ સઙ્ગ્રામે અનિલાનિલવેશ્મસુ॥ 8-88-5 (59376) 
દુઃખાન્યેવાભિજાનીમો ન સુખાનિ કદાચન।
ધૃતરાષ્ટ્રસ્ય દૌરાત્મ્યાત્સપુત્રસ્ય વયં સદા॥ 8-88-6 (59377) 
ઇત્યુચ્ચૈર્વચનં પ્રોચ્ય જયં પ્રાપ્ય વૃકોદરઃ।
પુનરેવ મહારાજ તવ સૈન્યમભિદ્રવત્॥ 8-88-7 (59378) 
રક્તાર્દ્રપાણિસ્તુ તતો મહાત્મા
ગદાપાણિઃ કાલ ઇવાન્તકાલે। 
વિભીષયંસ્તવ પુત્રસ્ય સૈન્ય--
મિતસ્તતો ધાવતિ વાહિનીં તે॥  8-88-8 (59379) 
તતઃ ક્ષણાદ્ભારત શૂન્યમાસી--
દાયોધનં ઘોરતરં કુરૂણામ્। 
યત્રાજિમધ્યે પ્રાપિબદ્ભીમસેનો
દુઃશાસનસ્ય રુધિરં ક્રોધદીપ્તઃ॥  8-88-9 (59380) 
સ હત્વા સમરે રાજન્રાજપુત્રં મહાબલમ્।
પૂર્ણકામો મદોદગ્રઃ સિંહો રુરુમિવોત્કટઃ॥ 8-88-10 (59381) 
રુધિરાર્દ્રો મહારાજ વ્યશોભત પરન્તપઃ।
સપુષ્પઃ કિંશુક ઇવ રક્તરક્તતરો બભૌ॥ 8-88-11 (59382) 
રુધિરાક્તો ઘોરવેષઃ ક્રુદ્ધો રાજન્વચોઽબ્રવીત્।
બ્રૂહીદાનીં પાપમતે નૃશંસ પતિતો હ્યસિ॥ 8-88-12 (59383) 
દુઃશાસને યાદૃશં સંશ્રુતં ન--
સ્તદવાપ્તં પાણ્ડવૈઃ સર્વમેવ। 
અત્રૈવમાપ્સ્યામ્યપરં દ્વિતીયં
દુર્યોધનં યજ્ઞપશું વિશસ્ય॥  8-88-13 (59384) 
શિરો મૃદિત્વાઽસ્ય પુનશ્ચ શાન્તિં
યાસ્યામ્યહં કૌરવાણાં સમક્ષમ્। 
યા સાઽપતિઃ સા સપતિર્હિ જાતા
યાસ્તાઃ સપત્યોઽપતયસ્તુ જાતાઃ॥  8-88-14 (59385) 
પશ્યન્તુ ચિત્રં વિવિધં હિ લોકે
યે વૈ તિલાઃ ષણ્ડતિલા બભૂવુઃ। 
તે ચેત્સંસિદ્ધા નિધનં ગતાઃ પરે
કિં ચિત્રરૂપં બત જીવલોકે॥  8-88-15 (59386) 
એતાવદુક્ત્વા વચનં પ્રહૃષ્ટઃ
પ્રાક્રોશદુચ્ચૈ રુધિરાર્દ્રવક્રઃ। 
નનર્ત ચૈવાતિબલો મહાત્મા
વૃત્રં નિહત્યેવ સહસ્રનેત્રઃ॥  8-88-16 (59387) 
દૃષ્ટ્વા તુ નૃત્યન્તમુદગ્રવીર્યં
કાલં યથા ત્વન્તકાલે પ્રજાનામ્। 
મહદ્ભયં ચાધિરથિં વિવેશ
જયે નિરાશાશ્ચ સુતાસ્ત્વદીયાઃ॥  8-88-17 (59388) 
દુઃશાસને તુ નિહતે પુત્રાસ્તવ મહારથાઃ।
મહત્ક્રોધવિષં વીરા ધારયન્તો મહાબલાઃ। 
તે તુ રાજન્મહાવીર્યા ભીમં પ્રાચ્છાદયઞ્છરૈઃ॥  8-88-18 (59389) 
નિષઙ્ગી કવચી ખઙ્ગી દણ્ડધારો ધનુર્ધરઃ।
અલમ્બુર્જલસન્ધશ્ચ વાતવેગસુવર્ચસૌ॥ 8-88-19 (59390) 
એતે સમેત્ય સહિતા ભ્રાતૃવ્યસનકર્શિતાઃ।
ભીમસેનં મહાબાહું પીડયામાસુરઞ્જસા॥ 8-88-20 (59391) 
સ વધ્યમાનો વિશિખૈઃ સમન્તાત્તૈર્મહારથૈઃ।
ભીમઃ ક્રોધાભિરક્તાક્ષઃ ક્રુદ્ધઃ કાલ ઇવાબભૌ॥ 8-88-21 (59392) 
તતઃ પરિવૃતો રાજન્નવભિઃ શત્રુતાપનૈઃ।
દુઃશાસનાદવરજૈઃ પુત્રૈસ્તવ વૃકોદરઃ॥ 8-88-22 (59393) 
તાંસ્તુ ભલ્લૈર્મહાવેગૈર્નવભિર્નવ ભારત।
રુક્માઙ્ગદાન્રુક્મપુઙ્ખૈઃ પાર્થો નિન્યે યમક્ષયમ્॥ 8-88-23 (59394) 
હતેષુ તવ પુત્રેષુ બલં તદ્વિપ્રદુદ્રુવે।
પશ્યતઃ સૂતપુત્રસ્ય પાણ્ડવસ્ય ભયાર્દિતમ્॥ 8-88-24 (59395) 
તતઃ કર્ણં મહારાજ પ્રવિવેશ મહદ્ભયમ્।
દૃષ્ટ્વા ભીમસ્ય વિક્રાન્તમન્તકસ્ય પ્રજાસ્વિવ॥ 8-88-25 (59396) 
તસ્ય ત્વાકારભાવજ્ઞઃ શલ્યઃ સમિતિશોભનઃ।  8-88-26 (59397) 
ઉવાચ વચનં કર્ણં પ્રાપ્તકાલં હિતં તદા॥  8-88-27 (59398) 
એતે દ્રવન્તિ રાજાનો ભીમસેનભયાર્દિતાઃ।
દુર્યોધનશ્ચ સમ્મૂઢો ભ્રાતૃવ્યસનકર્શિતઃ॥ 8-88-28 (59399) 
દુઃશાસનસ્ય રુધિરે પીયમાને મહાત્મના।
વ્યાપન્નચેતાઃ સહસા શોકોપહતચેતનઃ॥ 8-88-29 (59400) 
ઉપાસતે ત્વામેતે હિ પરિવાર્ય મહારથાઃ।
કૃપપ્રભૃતયઃ કર્ણ હતશેષાઃ સહોદરાઃ॥ 8-88-30 (59401) 
પાણ્ડવા લબ્ધલક્ષાશ્ચ ધનઞ્જયપુરોગમાઃ।
ત્વામેવાભિમુખાઃ શૂરા યુદ્ધાય સમુપસ્થિતાઃ॥ 8-88-31 (59402) 
સ ત્વં પુરુષશાર્દૂલ પૌરુષે મહતિ સ્થિતઃ।
ક્ષત્રધર્મં પુરસ્કૃત્ય પ્રત્યુદ્યાહિ ધનઞ્જયમ્॥ 8-88-32 (59403) 
ભારો હિ ધાર્તરાષ્ટ્રેણ ત્વયિ સર્વઃ સમાહિતઃ।
તમુદ્વહ મહાબાહો યથાશક્તિ યથાબલમ્॥ 8-88-33 (59404) 
જયે સ્યાદ્વિપુલા કીર્તિર્ધ્રુવઃ સ્વર્ગઃ પરાજયે।
વૃષસેનશ્ચ રાધેય સઙ્ક્રુદ્ધસ્તનયસ્તવ। 
ત્વયિ મોહં સમાપન્ને પાણ઼્ડવાનભિધાવતિ॥  8-88-34 (59405) 
સઞ્જય ઉવાચ। 8-88-35x (5050) 
એતચ્છ્રુત્વા તુ વચનં શલ્યસ્યામિતતોજસઃ।
હૃદિ માનુષ્યકં ભાવં કૃત્વા યુદ્વાય સુસ્થિરમ્॥ 8-88-35 (59406) 
તતઃ ક્રુદ્ધો વૃષસેનોઽભ્યધાવ--
દ્ભીમં સમાયાન્તમમિત્રસાહમ્। 
બાણૈઃ કિરન્તં પ્રતિયાતિ ચોગ્રં
વ્યાત્તાનનં કાલમિવાપતન્તમ્॥  8-88-36 (59407) 
તમભ્યધાવન્નકુલઃ પ્રવીર--
મારાદમિત્રં પ્રતુદન્પૃષત્કૈઃ। 
કર્ણસ્ય પુત્રં સમરે પ્રહૃષ્ટં
જિષ્ણુર્જિઘાંસુર્મઘવેવ જમ્ભમ્॥  8-88-37 (59408) 
તતો ધ્વજં સ્ફાટિકહેમચિત્રં
ચિચ્છેદ ધૈર્યાન્નકુલઃ ક્ષુરેણ। 
કર્ણાત્મજસ્યેષ્વસનં ચ ચિત્રં
ભલ્લેન જામ્બૂનદચિત્રનદ્ધમ્॥  8-88-38 (59409) 
અથાન્યદાદાય ધનુઃ સ શીઘ્રં
કર્ણાત્મજઃ પાણ્ડવમભ્યવિધ્યત્। 
દિવ્યૈરસ્ત્રૈરભ્યવર્ષત્તદૈનં
કર્ણસ્ય પુત્રો નકુલં કૃતાસ્ત્રમ્॥  8-88-39 (59410) 
તતઃ ક્રુદ્ધો નકુલઃ કર્ણપુત્રં
શરૈર્મહોલ્કાભિરિવાભ્યપીડયત્। 
સ કર્ણપુત્રો નકુલસ્ય રાજ--
ન્સર્વાનસ્ત્રાન્વારયદુત્તમાસ્ત્રૈઃ॥  8-88-40 (59411) 
આસીત્સુઘોરં ભરતપ્રવીર
યુદ્ધં તદા કર્ણજપાણ્ડવાભ્યામ્॥  8-88-41 (59412) 
વનાયુજાન્સુકુમારાન્સુશુભ્રા--
નલઙ્કૃતાઞ્જાતરૂપેણ ચિત્રાન્। 
જઘાન ચાશ્વાન્નકુલસ્ય વીરો
રણાજિરે સૂતપુત્રસ્ય પુત્રઃ॥  8-88-42 (59413) 
તતો હતાશ્વાદવરુહ્ય યાના--
ચ્ચર્માઽઽદદે રુચિરં બર્હિચિત્રમ્। 
આકાશસઙ્કાશમસિં પ્રગૃહ્ય
પ્રકાશમાનઃ ખગવચ્ચચાર॥  8-88-43 (59414) 
તતોઽસ્ય પક્ષાનનયદ્યમાય
દ્વિસાહસ્રાન્નકુલઃ ક્ષિપ્રકારી। 
તે પ્રાપતન્નસિના વૈ વિશસ્તા
યથાઽશ્વમેધે પશવઃ શમિત્રા॥  8-88-44 (59415) 
તતસ્તતો વિજિતા યુદ્ધશૌણ્ડા
નાનાદેશ્યાઃ સુહૃદઃ સત્યસન્ધાઃ। 
એકેન શીઘ્રં નકુલેન નુન્નાઃ
સારેપ્સુનેવોત્તમચન્દનસ્ય॥  8-88-45 (59416) 
ભૂમૌ ચરન્તં નકુલં રથૌઘાઃ
સમન્તતઃ સાયકૈઃ પ્રત્યગૃહ્ણન્। 
સ તુદ્યમાનો નકુલો વિહઙ્ગૈ--
શ્ચચાર સઙ્ખ્યે દ્વિષતો વિનિઘ્નન્॥  8-88-46 (59417) 
તં કર્ણપુત્રોઽપિ ચરન્તમાજૌ
નરાશ્વમાતઙ્ગરથપ્રવીરાન્। 
નિઘ્નન્તમષ્ટાદશભિઃ પૃષત્કૈ--
ર્વિવ્યાધ વીરઃ સ ચુકોપ વિદ્ધઃ॥  8-88-47 (59418) 
તતોઽભ્યધાવત્સમરે જિઘાંસુઃ
કર્ણાત્મજં પાણ્ડુસુતો નૃવીરમ્। 
તસ્યેષુભિર્વધમત્સૂતપુત્રો
મહારણે વર્મ સહસ્રભારમ્॥  8-88-48 (59419) 
તસ્યાથ કાંસ્યં સુશિતં સુપીત--
મસિપ્રવીરં ગુરુભારાસાહમ્। 
દ્વિષચ્છરીરાપહરં સુઘોર--
માધૂન્વતઃ સર્પમિવાત્તકોશમ્॥  8-88-49 (59420) 
ક્ષિપ્રં શરૈઃ ષઙ્ભિરમિત્રસાહ--
શ્ચકર્ત ખઙ્ગં નિશિતૈઃ સુધારૈઃ। 
પુનશ્ચ પાર્થં નિશિતૈઃ પૃષત્કૈઃ
સ્તનાન્તરે ક્ષિપ્રમિવાત્યવિધ્યત્॥  8-88-50 (59421) 
સ ભીમસેનસ્ય રથં ચ ગત્વા
વવર્ષ વૈ શરવર્ષં સુઘોરમ્॥  8-88-51 (59422) 
નકુલમથ વિદિત્વા છિન્નબાણાસનાસિં
વિરથમરિભિરાર્તં કર્ણપુત્રાસ્ત્રમગ્નમ્। 
પવનચલપતાકા હ્લાદિનો વલ્ગિતાશ્વાઃ
પરપુરુષનિયુક્તાઃ સ્વૈ રથૈઃ શીઘ્રમીયુઃ॥  8-88-52 (59423) 
દ્રુપદસુતવરિષ્ઠાઃ પઞ્ચ શૈનેયષષ્ઠા
દ્રુપદદુહિતૃપુત્રાઃ પઞ્ચ ચામિત્રસાહાઃ। 
દ્વિરદરથનરાશ્વાન્સૂદયન્તસ્ત્વદીયાન્
ભગવત ઇવ રુદ્રાઃ સઙ્ખ્યયા હેતિમન્તઃ॥  8-88-53 (59424) 
અથ તવ રથમુખ્યાસ્તાન્પ્રતીયુસ્ત્વરન્તઃ
કૃપહૃદિકસુતૌ ચ દ્રૌણિદુર્યોધનૌ ચ। 
શકુનિશુકવૃકાશ્ચ ક્રાથદેવાવૃધૌ ચ
દ્વિરદજલદઘૌષૈઃ સ્યન્દનૈઃ કાર્મુકૈશ્ચ॥  8-88-54 (59425) 
અથ તવ રથવર્યાસ્તાન્દશૈકપ્રવીરા--
નિષુભિરશનિકલ્પૈસ્તાડયન્તો ન્યરુન્ધન્। 
નવજલદસવર્ણૈર્હસ્તિભિસ્તાન્સ્મ વવ્રુ--
ર્ગિરિશિખરનિકાશૈર્ભીમવેગૈઃ કુણિન્દાઃ॥ ॥  8-88-55 (59426) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે અષ્ટાશીતિતમોઽધ્યાયઃ॥ 88 ॥






કર્ણપર્વ - અધ્યાય 089

॥ શ્રીઃ ॥

8.89. અધ્યાયઃ 089 

Mahabharata - Karna Parva - Chapter Topics

સઙ્કુલયુદ્ધમ્॥ 1 ॥

Mahabharata - Karna Parva - Chapter Text

8-89-0 (59427) 
સઞ્જય ઉવાચ। 8-89-0x (5051) 
સુકલ્પિતા હૈમવતા મહોત્કટા
રણાભિકામૈઃ કૃતિભિઃ સમાસ્થિતાઃ। 
સુવર્ણજાલૈર્વિતતા બભુર્ગજા--
સ્તથા યથા ખે જલદાઃ સવિદ્યુતઃ॥  8-89-1 (59428) 
કુણિન્દપુત્રો દશભિર્મહાયસૈઃ
કૃપં સસૂતાશ્વમપીડયદ્ભૃશમ્। 
તતઃ શરદ્વત્સુતસાયકૈર્હતઃ
સહૈવ નાગેન પપાત ભૂતલે॥  8-89-2 (59429) 
કુણિન્દપુત્રાવરજસ્તુ તોમરૈ--
ર્દિવાકરાંશુપ્રતિમૈરયસ્મયૈઃ। 
જઘાન ભોજસ્ય હયાનથાપતન્
ક્ષણાદ્વિશસ્તાઃ કૃતવર્મણે હયાઃ॥  8-89-3 (59430) 
અથાપરે દ્રૌણિહતા મહાદ્વિપા--
સ્ત્રયઃ સસર્વાયુધયોધકેતનાઃ। 
નિપેતુરુર્વ્યાં વ્યસવો વિચેતના--
સ્તથા યથા વજ્રહતા મહાચલાઃ॥  8-89-4 (59431) 
કુણિન્દરાજાવરજાદનન્તરઃ
સ્તનાન્તરે પત્રિવરૈરતાડયત્। 
તવાત્મજં તસ્ય તવાત્મજઃ શરૈઃ
શિતૈઃ શરીરં વ્યહનદ્દ્વિપં ચ તમ્॥  8-89-5 (59432) 
સ નાગરાજઃ સહ રાજસૂનુના
પપાત રક્તં બહુ સર્વતઃ ક્ષરન્। 
મહેન્દ્રવજ્રપ્રહતોઽમ્બુદાગમે
યથા જલં ગેરિકપર્વતસ્તથા॥  8-89-6 (59433) 
કુણિન્દપુત્રપ્રહિતોઽપરો દ્વિપઃ
ક્રાથં સસૂતાશ્વરથં વ્યપોથયત્। 
તતોઽપતત્ક્રાથસરાભિઘાતિતઃ
સહેશ્વરો વજ્રહતો યથા ગિરિઃ॥  8-89-7 (59434) 
રથી દ્વિપસ્થેન હતોઽપતચ્છરૈઃ
ક્રાથાધિપઃ પર્વતજેન દુર્જયઃ। 
સવાજિસૂતેષ્વસનધ્વજસ્તથા
યથા મહાવાતહતો મહાદ્રુમઃ॥  8-89-8 (59435) 
વૃકો દ્વિપસ્થં ગિરિરાજવાસિનં
ભૃશં શરૈર્દ્વાદશભિઃ પરાભિનત્। 
તતો વૃકં સાશ્વરથં મહાદ્વિપો
દ્રુતં ચતુર્ભિરણૈર્વ્યપોથયત્॥  8-89-9 (59436) 
સ પોથિતો નાગરવેણ વીર્યવા--
ન્પરાભિનદ્દ્વાદશભિઃ શિલીમુખૈઃ। 
વૃકેણ બાણાભિહતોઽપતત્ક્ષિતૌ
સવારણો બભ્રુસુતેન સાર્ધમ્॥  8-89-10 (59437) 
કુણિન્દરાજસ્ય સુતોઽપરસ્તદા
સ ચાપિ શૂરઃ સહસા સમર્પિતઃ। 
પપાત બાણૈઃ સુબલસ્ય સૂનુના
વિષાણપુચ્છાપરગાત્રપાતિના॥  8-89-11 (59438) 
ગજેન વાહાઞ્શકુનેઃ કુણિન્દજો
નિનાય વૈવસ્વતમન્દિરં રણે। 
રથં ચ સંક્ષુભ્ય નનાદ નર્દત--
સ્તતોઽસ્ય ગાન્ધારપતિઃ શિરોઽહરત્॥  8-89-12 (59439) 
તતઃ કુણિન્દેષુ ગતેષુ તેષુ
પ્રહૃષ્ટરૂપાસ્તવ તે મહારથાઃ। 
ભૃશં પ્રદરધ્મુર્લવણામ્બુસમ્ભવા--
ન્વરાંશ્ચ બાણાસનપાણયોઽભ્યયુઃ॥  8-89-13 (59440) 
તથાઽભવદ્યુદ્ધમતીવ દારુણં
પુનઃ કુરૂણાં સહ પાણ્ડુસૃઞ્જયૈઃ। 
શરાસિશક્ત્યૃષ્ટિગદાપરશ્વથૈ--
ર્નરાશ્વનાગાસુહરં ભૃશાકુલમ્॥  8-89-14 (59441) 
રથાશ્વમાતઙ્ગપદાતયસ્તતઃ
પરસ્પરં વિપ્રહતાઃ ક્ષિતૌ પતન્। 
યથા સવિદ્યુત્તટિતો જલપ્રદાઃ
સમુત્થિતૈર્દિગ્ભ્ય ઇવોગ્રમારુતેઃ॥  8-89-15 (59442) 
તતઃ શતાનીકહતા મહાગજા
હયા રથાઃ પત્તિગણાશ્ચ તાવકાઃ। 
સુપર્ણવાતપ્રહતા યથોરગા--
સ્તથા ગતા ગાં વિવશા વિચૂર્ણિતાઃ॥  8-89-16 (59443) 
તતોઽભ્યવિદ્ધ્યદ્બહુભિઃ શિતૈઃ શરૈઃ
સ વિન્દપુત્રો નકુલાત્મજં સ્મયન્। 
તતોઽસ્ય કોપાદ્વિચકર્ત નાકુલિઃ
શિરઃ ક્ષુરેણામ્બુજસન્નિભાનનમ્॥  8-89-17 (59444) 
તતઃ શતાનીકમવિધ્યદાયસૈ--
સ્ત્રિભિઃ શરૈઃ કર્ણસુતોઽર્જુનં ત્રિભિઃ। 
ત્રિભિશ્ચ ભીમં નકુલં ચ સપ્તભિ--
ર્જનાર્દનં દ્વાદશભિશ્ચ સાયકૈઃ॥  8-89-18 (59445) 
તદસ્ય કર્માતિમનુષ્યકર્મણઃ
સમીક્ષ્ય હૃષ્ટાઃ કુરવોઽભ્યપૂજયન્। 
પરાક્રમજ્ઞાસ્તુ ધનઞ્જયસ્ય યે
હુતોઽયમગ્નાવિતિ તે તુ મેનિરે॥ ॥  8-89-19 (59446) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે એકોનનવતિતમોઽધ્યાયઃ॥ 89 ॥






કર્ણપર્વ - અધ્યાય 090

॥ શ્રીઃ ॥

8.90. અધ્યાયઃ 090 

Mahabharata - Karna Parva - Chapter Topics

અર્જુનેન કર્ણસૂનોર્વૃષસેનસ્ય વધઃ॥ 1 ॥

Mahabharata - Karna Parva - Chapter Text

8-90-0 (59447) 
સઞ્જય ઉવાચ। 8-90-0x (5052) 
તતઃ કિરીટિ પરવીરઘાતી
હતાશ્વમાલોક્ય નરપ્રવીરઃ। 
માદ્રીસુતં નકુલં લોકમધ્યે
સમીક્ષ્ય કૃષ્ણં ભૃશવિક્ષતં ચ।
સમભ્યધાવદ્વૃષસેનમાહવે
સ સૂતજસ્ય પ્રમુખે સ્થિતસ્તદા॥  8-90-1 (59448) 
તમાપતન્તં નરવીરમુગ્રં
મહાહવે બાણસહસ્રધારિણમ્। 
અભ્યાપતત્કર્ણસુતો મહારથં
યથા મહેન્દ્રં નમુચિઃ પુરા તથા॥  8-90-2 (59449) 
તૌ તત્ર શૂરૌ રથકુઞ્જરૌ રણે
પરસ્પરસ્યાભિમુખૌ મહારથૌ। 
સસર્જતુઃ શરસઙ્ઘાનનેકા--
ન્સમ્ભ્રાન્તરૂપૌ સુભૃશં તદાનીમ્॥  8-90-3 (59450) 
તતો દ્રુતં ચૈકશરેણ પાર્થં
શિતેન વિદ્ધ્વા યુધિ કર્ણપુત્રઃ। 
નનાદ નાદં સુમહાનુભાવો
વિદ્ધ્વેવ શક્રં નમુચિઃ સ વીરઃ॥  8-90-4 (59451) 
પુનઃ સ પાર્થં વૃષસેન ઉગ્રૈ--
ર્બાણૈરવિદ્ધ્યદ્ભુજમૂલે તુ સવ્યે। 
તથૈવ કૃષ્ણં નવભિઃ સમાર્દય--
ત્પુનશ્ચ પાર્થં દશભિર્જઘાન॥  8-90-5 (59452) 
પૂર્વં યથા વૃષસેનપ્રયુક્તૈ--
રભ્યાહતઃ શ્વેતહયઃ શરૈસ્તૈઃ। 
સંરમ્ભમીષદ્ગમિતો વધાય
કર્ણાત્મજસ્યાથ મનઃ પ્રદધ્રે॥  8-90-6 (59453) 
તતઃ કિરીટિ રણમૂર્ધ્નિ કોપાત્
કૃત્વા ત્રિશાખાં ભ્રુકુટિં લલાટે। 
મુમોચ તૂર્ણં વિશિખાન્મહાત્મા
વધે ધૃતઃ કર્ણસુતસ્ય સઙ્ખ્યે।
આરક્તનેત્રોઽન્તકશત્રુહન્તા
ઉવાચ કર્ણં ભૃશમુત્સ્મયંસ્તદા॥  8-90-7 (59454) 
દુર્યોધનં દ્રૌણિમુખાંશ્ચ સર્વા--
નહં રણે વૃષસેનં તમુગ્રમ્। 
સમ્પશ્યતઃ કર્ણ તવાદ્ય સઙ્ખ્યે
નયામિ લોકં નિશિતૈઃ પૃષત્કૈઃ॥  8-90-8 (59455) 
ઊનં ચ તાવદ્ધિ જના વદન્તિ
સર્વૈર્ભવદ્ભિર્મમ સૂનુર્હતોઽસૌ। 
એકો રથો મદ્વિહીનસ્તરસ્વી
અહં હનિષ્યે ભવતાં સમક્ષમ્॥  8-90-9 (59456) 
સંરક્ષ્યતાં રથસંસ્થાઃ સુતોઽય--
મહં હનિષ્યે ભવતાં સમક્ષમ્॥ 
પશ્ચાદ્વધિષ્યે ત્વામપિ સમ્પ્રમૂઢ--
મહં હનિષ્યેઽર્જુન આજિમધ્યે॥  8-90-10 (59457) 
તમદ્ય મૂલં કલહસ્ય સઙ્ખ્યે
દુર્યોધનાપાશ્રય જાતદર્પમ્। 
ત્વામદ્ય હન્તાઽસ્મિ રણે પ્રસહ્ય
અસ્યૈવ હન્તા યુધિ ભીમસેનઃ।
દુર્યોધનસ્યાધમપૂરુષસ્ય
યસ્યાનયાદેષ મહાન્ક્ષયોઽભવત્॥  8-90-11 (59458) 
સ એવમુક્ત્વા વિનિમૃજ્ય ચાપં
લક્ષ્યં હિ કૃત્વા વૃષસેનમાજૌ। 
સસર્જ બાણાન્વિશિખાન્મહાત્મા
વધાય રાજન્કર્ણસુતસ્ય સઙ્ખ્યે॥  8-90-12 (59459) 
વિવ્યાધ ચૈનં દશભિઃ પૃષત્કૈ--
ર્મર્મસ્વશઙ્કં પ્રહસન્કિરીટી। 
ચિચ્છેદ ચાસ્યેષ્વસનં ભુજૌ ચ
ક્ષુરૈશ્ચતુર્ભિર્નિશિતૈઃ શિરશ્ચ॥  8-90-13 (59460) 
સ પાર્થબાણાભિહતઃ પપાત
રથાદ્વિબાહુર્વિશિરા ધરાયામ્। 
સુપુષ્પિતો વજ્રહતોઽતિમાત્રો
ભગ્નો યથા સાલ ઇવાવકૃત્તઃ॥  8-90-14 (59461) 
તં પાર્થબાણાભિહતં પતન્તં
સમ્પ્રેક્ષ્ય કર્ણઃ સુતમાશુકારી। 
રથં રથેનાશુ જગામ રોષા--
ત્કિરીટિનઃ પુત્રવધાભિતપ્તઃ॥ 8-90-1x1 સઞ્જય ઉવાચ। 8-90-1a1 તમાયાન્તમભિપ્રેક્ષ્ય વેલોદ્વૃત્તમિવાર્ણવમ્। 8-90-1b1 ગર્જન્તં સુમહાકાયં દુર્નિવારં સુરૈરપિ। 8-90-1c1 અર્જુનં પ્રાહ દાશાર્હઃ પ્રહસ્ય પુરુષર્ષભઃ॥ 8-90-2a2 અર્ય સરથ આયાસિ શ્વેતાશ્વઃ શલ્યસારથિઃ। 8-90-2b2 યેન તે સહ યોદ્ધવ્યં સ્થિરો ભવ ધનઞ્જય॥ 8-90-3a3 પશ્ય ચૈનં સમાયુક્તં રથં કર્ણસ્ય પાણ્ડવ। 8-90-3b3 શ્વેતવાજિસમાયુક્તં યુક્તં રાધાસુતેન ચ॥ 8-90-4a4 નાનાપતાકાકલિલં કિઙ્કિણીજાલમાલિનમ્। 8-90-4b4 ઉહ્યમાનમિવાકાશો વિમાનં પાણ્ડુરૈર્હયૈઃ॥ 8-90-5a5 ધ્વજં ચ પશ્ય કર્ણસ્ય નાગકક્ષં મહાત્મનઃ। 8-90-5b5 આખણ્ડલધનુઃપ્રખ્યમુલ્લિખન્તમિવામ્બરમ્॥ 8-90-6a6 પશ્ય કર્ણં સમાયાન્તં ધાર્તરાષ્ટ્રપ્રિયૈષિણમ્। 8-90-6b6 શરધારા વિમુઞ્ચન્તં ધારાસારમિવામ્બુદમ્॥ 8-90-7a7 એષ મદ્રેશ્વરો રાજા રથાગ્રે પર્યવસ્થિતઃ। 8-90-7b7 નિયચ્છતિ હયાનસ્ય રાધેયસ્યામિતૌજસઃ॥ 8-90-8a8 શૃણુ દુન્દુભિનિર્ઘોષં શઙ્ખશબ્દં ચ દારુણમ્। 8-90-8b8 સિંહનાદાંશ્ચ વિવિધાઞ્શૃણુ પાણ઼્ડવ સર્વતઃ॥ 8-90-9a9 અન્તર્ધાય મહાશબ્દાન્કર્ણેનામિતતેજસા। 8-90-9b9 દોધૂયમાનસ્ય ભૃશં ધનુષઃ શૃણુ નિઃસ્વનમ્॥ 8-90-10a10 એતે દીર્યન્તિ સગણાઃ પાઞ્ચાલાનાં મહારથાઃ। 8-90-10b10 દૃષ્ટ્વા કેસરિણં ક્રુદ્ધં મૃગા ઇવ મહાવને॥ 8-90-11a11 સર્વયત્નેન કૌન્તેય હન્તુમર્હસિ સૂતજમ્। 8-90-11b11 ન હિ કર્ણશરાનન્યઃ સોઢુમુત્સહતે નરઃ॥ 8-90-12a12 સદેવાસુરગન્ધર્વાંસ્ત્રીઁલ્લોકાન્સચરાચરાન્। 8-90-12b12 ત્વં હિ જેતું રણે શક્તસ્તથૈવ વિદિતં મમ॥ 8-90-13a13 ભીમમુગ્રં મહાત્માનં ત્ર્યક્ષં શર્વં કપર્દિનમ્। 8-90-13b13 ન શક્તા દ્રષ્ટુમીશાનં કિં પુનર્યોધિતું પ્રભુમ્॥ 8-90-14a14 ત્વયા સાક્ષાન્મહાદેવઃ સર્વભૂતશિવઃ શિવઃ। 8-90-14b14 યુદ્ધેનારાધિતઃ સ્થાણુર્દેવાશ્ચ વરદાસ્તવ॥ 8-90-15a15 તસ્ય પાર્થ પ્રસાદેન દેવદેવસ્ય શૂલિનઃ। 8-90-15b15 જહિ કર્ણં મહાબાહો નમુચિં વૃત્રહા યથા॥ 8-90-16a16 શ્રેયસ્તેઽસ્તુ સદા પાર્થ યુદ્ધે જયમવાપ્નુહિ॥ 8-90-16b17x અર્જુન ઉવાચ। 8-90-17a17 ધ્રુવ એવ જયઃ કૃષ્ણ મમ નાસ્ત્યત્ર સંશયઃ। 8-90-17b17 સર્વલોકગુરુર્યસ્ત્વં તુષ્ટોઽસિ મધુસૂદન॥ 8-90-18a18 ચોદયાશ્વાન્હૃષીકેશ રથં મમ મહારથ। 8-90-18b18 નાહત્વા સમરે કર્ણં નિવર્તિષ્યતિ ફલ્ગુનઃ॥ 8-90-19a19 અદ્ય કર્ણં હતં પશ્ય મચ્છરૈઃ શકલીકૃતમ્। 8-90-19b19 માં વા દ્રક્ષ્યસિ ગોવિન્દ કર્ણેન નિહતં શરૈઃ॥ 8-90-20a20 ઉપસ્થિતમિદં ઘોરં યુદ્ધં ત્રૈલોક્યમોહનમ્। 8-90-20b20 યજ્જનાઃ કથયિષ્યન્તિ યાવદ્ભૂમિર્ધરિષ્યતિ॥ 8-90-21a21 એવં બ્રુવંસ્તદા પાર્થઃ કૃષ્ણમક્લિષ્ટકારિણમ્। 8-90-21b21 પ્રત્યુદ્યયૌ રથેનાશુ ગજં પ્રતિગજો યથા॥ 8-90-22a22 પુનરપ્યાહ તેજસ્વી પાર્થઃ કૃષ્ણમરિન્દમ। 8-90-22b22 ચોદયાશ્વાન્હૃષીકેશ કાલોઽયમતિવર્તતે॥ 8-90-23a23 એવમુક્તસ્તદા તેન પાણ઼્ડવેન મહાત્મના। 8-90-23b23 જયેન સમ્પૂજ્ય સ પાણ્ડવં તદા 8-90-23c23 પ્રચોદયામાસ હયાન્મનોજવાન્॥ 8-90-24a24 સ પાણ્ડુપુત્રસ્ય રથો મનોજવઃ 8-90-24b24 ક્ષણેન કર્ણસ્ય રથાગ્રગોઽભવત્॥ ॥  8-90-15 (59462) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે નવતિતમોઽધ્યાયઃ*॥ 90 ॥

Mahabharata - Karna Parva - Chapter Footnotes

8-90-9 ઊનમિતિ। અભિમન્યું સાધનૈરિતિ શેષઃ। સાધનૈરૂનં વદન્તીત્યન્વયઃ॥ 8-90-90 નવતિતમોઽધ્યાયઃ॥ 8-90-* એતદનન્તરં ઝ.પુસ્તકે એકોઽધ્યાયોઽધિકો દૃશ્યતે।





કર્ણપર્વ - અધ્યાય 091

॥ શ્રીઃ ॥

8.91. અધ્યાયઃ 091 

Mahabharata - Karna Parva - Chapter Topics

રણાય કર્ણાર્જુનયોઃ સમાગમઃ॥ 1 ॥ તદવલોકનાય દિવિ દેવગન્ધર્વાદીનાં સમાગમઃ॥ 2 ॥ દેવાસુરાદીનાં કર્ણાર્જુ નસમાશ્રયણેન દ્વૈધીભાવઃ॥ 3 ॥

Mahabharata - Karna Parva - Chapter Text

8-91-0 (59463) 
સઞ્જય ઉવાચ। 8-91-0x (5053) 
વૃષસેનં હતં દૃષ્ટ્વા ક્રોધામર્ષસમન્વિતઃ।
પુત્રશોકોદ્ભવં વારિ નેત્રાભ્યાં સમવાસૃજત્॥ 8-91-1 (59464) 
રથેન કર્ણસ્તેજસ્વી જગામાભિમુખો રિપુમ્।
યુદ્ધાયામર્પતામ્રાક્ષઃ સમાહૂય ધનઞ્જયમ્॥ 8-91-2 (59465) 
તૌ રથૌ સૂર્યસઙ્કાશૌ વૈયાઘ્રપરિવારિતૌ।
સમેતૌ દદૃશુસ્તત્ર દ્વાવિવાર્કૌ સમુદ્ગતૌ॥ 8-91-3 (59466) 
શ્વેતાશ્વૌ પુરુષાદિત્યાવાસ્થિતાવરિમર્દનૌ।
શુશુભાતે મહાત્માનૌ ચન્દ્રાદિત્યૌ યથા દિવિ। 
`રથૌ ચતુર્ભિર્જલદૈર્ભગમિત્રાવિવામ્બરે'॥  8-91-4 (59467) 
તૌ દૃષ્ટ્વા વિસ્મયં જગ્મુઃ સર્વસૈન્યાનિ મારિષ।
ત્રૈલોક્યવિજયે યત્તાવિન્દ્રવૈરોચનાવિવ॥ 8-91-5 (59468) 
રથજ્યાતલનિર્હાદૈર્બાણશઙ્ખરવૈસ્તથા।
તૌ રથાવભ્યધાવન્ત ક્ષત્રિયાઃ સર્વ એવ હિ॥ 8-91-6 (59469) 
ધ્વજાવાલોક્ય વીરાણાં વિસ્મયઃ સમપદ્યત।
હસ્તિકક્ષ્યાં ચ કર્ણસ્ય વાનરં ચ કિરીટિનઃ॥ 8-91-7 (59470) 
તૌ રથૌ સમ્પ્રસક્તૌ તુ દૃષ્ટ્વા ભારત પાર્થિવાઃ।
સિંહનાદરવાંશ્ચક્રુઃ સાધુવાદાંશ્ચ પુષ્કલાન્॥ 8-91-8 (59471) 
શ્રુત્વા તયોર્દ્વૈરથં ચ તત્ર યોધાઃ સહસ્રશઃ।
ચક્રુર્બાહુસ્વનાંશ્ચૈવ તથા બાણરવં મહત્॥ 8-91-9 (59472) 
આજઘ્નુઃ કુરવસ્તત્ર વાદિત્રાણિ સમન્તતઃ।
રાધેયમભિતો દધ્મુઃ શઙ્ખાઞ્શતસહસ્રશઃ॥ 8-91-10 (59473) 
તથૈવ પાણ્ડવાઃ સર્વે હર્ષયન્તો ધનઞ્જયમ્।
તૂર્યશઙ્ખનિનાદેન દિશઃ સર્વા વ્યનાદયન્॥ 8-91-11 (59474) 
ક્ષ્વેલિતાસ્ફોટિતોત્ક્રુષ્ટૈસ્તુમુલં સર્વતોઽભવત્।
બાહુશબ્દૈશ્ચ શૂરાણાં કર્ણાર્જુનસમાગમે॥ 8-91-12 (59475) 
તૌ દૃષ્ટ્વા પુરુષવ્યાઘ્રૌ રથસ્થૌ રથિનાં વરૌ।
પ્રગૃહીતમહાચાપૌ શરશક્તિધ્વજાયુતૌ॥ 8-91-13 (59476) 
વર્મિણૌ બદ્ધનિસ્ત્રિંશૌ શ્વેતાશ્વૌ શઙ્ખશોભિતૌ।
તૂણીરવસમ્પન્નૌ દ્વાવપ્યેતૌ સુદર્શનૌ॥ 8-91-14 (59477) 
રક્તચન્દનદિગ્ધાઙ્ગૌ સમદૌ ગોવૃષાવિવ।
ચાપવિદ્યુદ્ધ્વજોપેતૌ શસ્ત્રસમ્પત્તિયોધિનૌ॥ 8-91-15 (59478) 
ચામરવ્યજનોપૈતૌ શ્વેતચ્છત્રોપશોભિતૌ।
કૃષ્ણશલ્યરથોપેતૌ તુલ્યરૂપૌ મહારથૌ॥ 8-91-16 (59479) 
સિંહસ્કન્ધૌ દીર્ઘભુજૌ રક્તાક્ષૌ હેમમાલિનૌ।
સિંહસ્કન્ધપ્રતીકાશૌ વ્યૂઢોરસ્કૌ મહાબલૌ। 
અન્યોન્યવધમિચ્છન્તાવન્યોન્યજયકાઙ્ક્ષિણૌ॥  8-91-17 (59480) 
અન્યોન્યમભિધાવન્તૌ ગોષ્ઠે ગોવૃષભાવિવ।
પ્રભિન્નાવિવ માતઙ્ગૌ સુસંરબ્ધાવિવાચલૌ॥ 8-91-18 (59481) 
આશીવિષશિશુપ્રખ્યૌ યમકાલાન્તકોપમૌ।
ઇન્દ્રવૃત્રાવિવ ક્રુદ્ધૌ સૂર્યચન્દ્રસમપ્રભૌ॥ 8-91-19 (59482) 
મહાગ્રહાવિવ ક્રુદ્ધૌ યુગાન્તાય સમુત્થિતૌ।
દેવગર્ભૌ દેવસમૌ દેવતુલ્યૌ ચ રૂપતઃ॥ 8-91-20 (59483) 
યદૃચ્છયા સમાયાતૌ સૂર્યાચન્દ્રમસૌ યથા।
બલિનૌ સમરે દૃપ્તૌ નાનાશસ્ત્રધરૌ યુધિ॥ 8-91-21 (59484) 
તૌ દૃષ્ટ્વા પુરુષવ્યાઘ્રૌ શાર્દૂલાવિવ ધિષ્ઠિતૌ।
બભૂવ પરમો હર્ષસ્તાવકાનાં વિશામ્પતે॥ 8-91-22 (59485) 
સંશયઃ સર્વભૂતાનાં વિજયે સમપદ્યત।
સમેતૌ પુરુષવ્યાઘ્રૌ પ્રેક્ષ્ય કર્ણધનઞ્જયૌ॥ 8-91-23 (59486) 
ઉભૌ વરાયુધધરાવુભૌ રણકૃતશ્રમૌ।
ઉભૌ ચ બાહુશબ્દેન નાદયન્તૌ નભસ્તલમ્॥ 8-91-24 (59487) 
ઉભૌ વિશ્રુતકર્માણૌ પૌરુષેણ બલેન ચ।
ઉભૌ ચ સદૃશૌ યુદ્ધે શમ્બરામરરાજયોઃ॥ 8-91-25 (59488) 
કાર્તવીર્યસમૌ ચોભાવુભૌ દાશરથેઃ સમૌ।
વિષ્ણુવીર્યસમૌ ચોભાવુભૌ ભવસમૌ યુધિ॥ 8-91-26 (59489) 
ઉભૌ શ્વેતહયૌ રાજન્રથપ્રવરવાહિનૌ।
સારથિપ્રવરૌ ચાપિ ઉભૌ મદ્રજનાર્દનૌ॥ 8-91-27 (59490) 
તતો દૃષ્ટ્વા મહારાજ રાજમાનૌ મહારથૌ।
સિદ્ધચારણસઙ્ઘાનાં વિસ્મયઃ સમપદ્યત॥ 8-91-28 (59491) 
ધાર્તરાષ્ટ્રાસ્તતસ્તૂર્ણં સબલા ભરતર્ષભ।
પરિવવ્રુર્મહાત્માનં કર્ણમાહવશોભિનમ્॥ 8-91-29 (59492) 
તથૈવ પાણ્ડવા દૃષ્ટ્વા ધૃષ્ટદ્યુમ્નપુરોગમાઃ।
યમૌ ચ ચેકિતાનશ્ચ પ્રહૃષ્ટાશ્ચ પ્રભદ્રકાઃ॥ 8-91-30 (59493) 
નાનાદેશ્યાશ્ચ યે શૂરાઃ શિષ્ટા યુદ્ધાભિનન્દિનઃ।
તે સર્વે સહિતા હૃષ્ટાઃ પરિવવ્રુર્ધનઞ્જયમ્॥ 8-91-31 (59494) 
રિરક્ષિષન્તઃ શથ્રુઘ્નાઃ પત્ત્યશ્વરથકુઞ્જરાઃ।
ધનઞ્જયસ્ય વિજયે ધૃતાઃ કર્ણવધેઽપિ ચ॥ 8-91-32 (59495) 
તથૈવ તાવકાઃ સર્વે યત્તાઃ સેનાપ્રહારિણઃ।
દુર્યોધનમુખા રાજન્કર્ણં જુગુપુરાહવે॥ 8-91-33 (59496) 
તાવકાનાં રણે કર્ણો ગ્લહો હ્યાસીદ્વિશામ્પતે।
તથૈવ પાણ્ડવેયાનાં ગ્લહઃ પાર્થોઽભવત્તદા॥ 8-91-34 (59497) 
તયોસ્તુ સભ્યાસ્તત્રાસન્પ્રેક્ષકાશ્ચાભવન્યુધિ।
તત્રૈષાં ગ્લહમાનાનાં ધ્રુવૌ જયપરાજયૌ॥ 8-91-35 (59498) 
તાભ્યાં દ્યતં સમાસક્તં વિજયાયેતરાય વા।
અસ્માકં પાણ્ડવાનાં ચ સ્થિતાનાં રણમૂર્ધનિ॥ 8-91-36 (59499) 
તૌ તુ સ્થિતૌ મહારાજ સમરે યુદ્ધશાલિનૌ।
અન્યોન્યં પ્રતિસંરબ્ધાવન્યોન્યવધકાઙ્ક્ષિણૌ॥ 8-91-37 (59500) 
તાવુમૌ પ્રજિહીર્ષન્તાવિન્દ્રવૃત્રાવિવ પ્રભો।
ભીમરૂપધરાવાસ્તાં મહાધૂમાવિવ ગ્રહૌ॥ 8-91-38 (59501) 
તતોઽન્તરિક્ષે સઞ્જજ્ઞે વિવાદો ભરતર્ષભ।
મિથો ભેદાશ્ચ ભૂતાનામાસન્કર્ણાર્જુનાન્તરે॥ 8-91-39 (59502) 
વ્યાશ્રયન્ત દ્વિધા ભિન્નાઃ સર્વે લોકાસ્તુ મારિષ।
દેવદાનવગન્ધર્વાઃ પિશાચોરગરાક્ષસાઃ। 
પ્રતિપક્ષગ્રહં ચક્રુઃ કર્ણાર્જુનસમાગમે॥  8-91-40 (59503) 
દ્યૌરાસીત્કર્ણપક્ષેઽત્ર સનક્ષત્રા વિશામ્પતે।
ભૂર્વિશાલા પાર્થમાતા પુત્રસ્ય જયકાઙ્ક્ષિણી॥ 8-91-41 (59504) 
સાગરાશ્ચૈવ ગિરયઃ સરિતશ્ચ નરોત્તમ।
મહીજા જલજાશ્ચૈવ વ્યાશ્રયન્ત કિરીટિનમ્॥ 8-91-42 (59505) 
અસુરા યાતુધાનાશ્ચ ગુહ્યકાશ્ચ પરન્તપ।
કર્ણઃ સમભવદ્યત્ર ખેચરાણિ વયાંસિ ચ॥ 8-91-43 (59506) 
રત્નાનિ નિધયઃ સર્વે વેદાશ્ચાખ્યાનપઞ્ચમાઃ।
સોપવેદોપનિષદો વ્યાશ્રયન્ત કિરીટિનમ્॥ 8-91-44 (59507) 
વાસુકિશ્ચિત્રસેનશ્ચ તક્ષકશ્ચોપતક્ષકઃ।
મહીવિયજ્જલચરાઃ કાદ્રવેયાશ્ચ સાન્વયાઃ। 
વિષવન્તો મહાનાગા વેગિનશ્ચાર્જુનેઽભવન્॥  8-91-45 (59508) 
ઐરાવતાઃ સૌરભેયા વૈશાલેયાશ્ચ ભોગિનઃ।
એતેઽભવન્નર્જુનસ્ય પાપાઃ સર્પાશ્ચ કર્ણતઃ॥ 8-91-46 (59509) 
ઈહામૃગા વ્યાલમૃગા મઙ્ગલા મૃગપક્ષિણઃ।
મઙ્ગલાઃ પશવશ્ચૈવ સિંહવ્યાઘ્રાસ્તથૈવ ચ। 
પાર્થસ્ય વિજયે રાજન્સર્વ એવ સમાશ્રિતાઃ॥  8-91-47 (59510) 
વસવો મરુતઃ સાધ્યા રુદ્રા દેવાશ્વિનાવપિ।
અગ્ની રુદ્રશ્ચ સોમશ્ચ પન્નગાશ્ચ દિશો દશ। 
કર્ણતઃ સમપદ્યન્ત શ્વસૃગાલવયાંસિ ચ॥  8-91-48 (59511) 
વસવશ્ચ મહેન્દ્રેણ મરુતશ્ચ સહાગ્નિના।
ધનઞ્જયસ્ય તે વર્ગા આદિત્યાઃ કર્ણતોઽભવન્॥ 8-91-49 (59512) 
દેવતાઃ પિતૃભિઃ સાર્ધમૃષિભિશ્ચ પરન્તપ।
તુમ્બુરુપ્રમુખાઃ સર્વે ગન્ધર્વા ભરતર્ષભ। 
યમૌ વૈશ્રવણશ્ચૈવ વરુણશ્ચ યતોઽર્જુનઃ॥  8-91-50 (59513) 
દેવર્ષિબ્રહ્મર્ષિગણાઃ સર્વે ચ ખચરાશ્ચ યે
પ્રાલેયાઃ સહમૌનેયાઃ શુભાશ્ચાપ્સરસાં ગણાઃ॥  8-91-51 (59514) 
સહાપ્સરોભિઃ શુભ્રાભિર્દેવદૂતાશ્ચ ગુહ્યકાઃ।
કિરીટિનં સંશ્રિતાઃ સ્મ પુણ્યગન્ધા મનોરમાઃ॥ 8-91-52 (59515) 
અમનોજ્ઞાશ્ચ યે ગન્ધાસ્તે સર્વે કર્ણમાશ્રિતાઃ।
વિપરીતાન્યનિષ્ટાનિ ભવન્તિ વિનશિષ્યતામ્॥ 8-91-53 (59516) 
યે ત્વન્તકાલે પુરુષં વિપરીતમુપાશ્રિતમ્।
પ્રવિશન્તિ નરં ક્ષિપ્રં મૃત્યુકાલેઽભ્યુપાગતે। 
તે ભાવાઃ સહિતાઃ કર્ણં પ્રવિષ્ટાઃ સૂતનન્દનમ્॥  8-91-54 (59517) 
ઓજસ્તેજશ્ચ સિદ્ધિશ્ચ પ્રહર્ષઃ સત્યવિક્રમૌ।
મનસ્તુષ્ટિર્જયશ્ચાપિ તથાઽઽનન્દો નૃપોત્તમ॥ 8-91-55 (59518) 
ઈદૃશાર્નિ નરવ્યાઘ્ તસ્મિન્સઙ્ગ્રામસાગરે।
નિમિત્તાનિ ચ શુભ્રાણિ વિવિશુર્જિષ્ણુમાહવે॥ 8-91-56 (59519) 
ઋષયો બ્રાહ્મણૈઃ સાર્ધમભજન્ત કિરીટિનમ્॥  8-91-57 (59520) 
તતો દેવગણૈઃ સાર્ધં સિદ્ધાશ્ચ સહ ચારણૈઃ।
દ્વિધા ભૂતા મહારાજ વ્યાશ્રયન્ત નરોત્તમૌ॥ 8-91-58 (59521) 
વિમાનાનિ વિચિત્રાણિ ગુણવન્તિ ચ સર્વશઃ।
સમારુહ્ય સમાજગ્મુર્દ્વૈરથં કર્ણપાર્થયોઃ। 
અન્તરિક્ષે મહારાજ દેવગન્ધર્વરાક્ષસાઃ॥  8-91-59 (59522) 
એવં સર્વેષુ ભૂતેષુ દ્વિધા ભૂતેષુ ભારત।
આશંસમાનેષુ જયં રાધેયસ્યાર્જુનસ્ય ચ। 
વિમાનાયુતસમ્બાધમાકાશમભવત્તદા॥  8-91-60 (59523) 
ઈહામૃગવ્યાલમૃગૈર્દિપાશ્વરથપઙ્ક્તિભિઃ।
ઊહ્યમાનાઃ પરે મેઘૈર્વાયુના ચ મનીષિણઃ। 
દિદૃક્ષવઃ સમાજગ્મુઃ કર્ણાર્જુનસમાગમમ્॥  8-91-61 (59524) 
દેવદાનવગન્ધર્વા નાગયક્ષપતત્રિણઃ।
મહર્ષયો દેવગણાઃ પિતરશ્ચ સ્વધાભુજઃ॥ 8-91-62 (59525) 
તપોવિદ્યૌષધીસિદધા નાનારૂપામ્બરત્વિષઃ।
અન્તરિક્ષે મહારાજ વિવદન્તોઽવતસ્થિરે॥ 8-91-63 (59526) 
બ્રહ્મા બ્રહ્મર્ષિભિઃ સાર્ધં પ્રજાપતિભિરેવ ચ।
આસ્થિતો યાનમાકાશે દિવ્યં તેજઃ સમાગતાઃ॥ 8-91-64 (59527) 
તતઃ પ્રજાપતિસ્તૂર્ણમાજગામ મહામતે।
દ્વૈરથં યુધિ તં દ્રુષ્ટં કર્ણપાણ્ડવયોસ્તદા॥ 8-91-65 (59528) 
વિજિત્ય કર્ણઃ સ્વિદિમાં વસુન્ધરા--
મથાર્જુનઃ સ્વિત્પ્રતિપદ્યતેઽખિલામ્। 
ઇતીશ્વરસ્યાપિ બભૂવ સંશયઃ
પ્રજાપતેઃ પ્રેક્ષ્ય તયોર્મહદ્બલમ્॥ ॥  8-91-66 (59529) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે એકનવતિતમોઽધ્યાયઃ॥ 91 ॥






કર્ણપર્વ - અધ્યાય 092

॥ શ્રીઃ ॥

8.92. અધ્યાયઃ 092 

Mahabharata - Karna Parva - Chapter Topics

કર્ણાર્જુનસમાશ્રયાત્ લોકક્ષયભીરુણા પ્રજાપતિના બ્રહ્માણં પ્રતિ ઉભયોઃ સામ્યેન જયપ્રાર્થના॥ 1 ॥ ઇન્દ્રેણ સકારણનિરૂપણમર્જુનસ્યૈવ જયે પ્રાર્થિતે બ્રહ્મેશાનાભ્યાં તદઙ્ગીકારે દેવૈર્હર્ષાત્પુષ્પવર્ષણમ્॥ 2 ॥

Mahabharata - Karna Parva - Chapter Text

8-92-0 (59530) 
સઞ્જય ઉવાચ। 8-92-0x (5054) 
પ્રજાપતિસ્તુ તં દૃષ્ટ્વા દેવભાગં સમાગતમ્।
અબ્રવીત્તુ તતો રાજન્પશ્યતો વૈ સ્વયંભુવઃ॥ 8-92-1 (59531) 
ઉભાવતિરથૌ શૂરાવુભૌ દૃઢપરાક્રમૌ।
ઉભૌ સદૃશકર્માણૌ વજ્રિચક્રાયુધૌપમૌ॥ 8-92-2 (59532) 
અહો બત મહદ્યુદ્ધં કર્ણાર્જુનસમાગમે।
ભવિષ્યતિ મહાઘોરં વૃત્રવાસવયોરિવ॥ 8-92-3 (59533) 
પ્રજાપતિરથોક્ત્વૈવં સ્વયમ્ભુવમચોદયત્।
સમોઽસ્તુ વિજયઃ કામમુભયોર્નરસિંહયોઃ॥ 8-92-4 (59534) 
કર્ણાર્જુનવિવાદેન મા નશ્યેદખિલં જગત્।
સ્વયંભો બ્રૂહિ તદ્વાક્યં સમોઽસ્તુ વિજયોઽનયોઃ॥ 8-92-5 (59535) 
એવમુક્તસ્તુ ભગવાઞ્જયે તાભ્યામનિશ્ચિતે।
ઇત્યબ્રવીન્મહારાજ મહાબ્રહ્મા પ્રજાપતિમ્॥ 8-92-6 (59536) 
દ્વાવપ્યેતૌ હિ કૃતિનૌ દ્વાવપ્યતિબલોત્કટૌ।
ભવિષ્યત્યનયોર્યુદ્ધં ત્રૈલોક્યસ્ય ભયાવહમ્॥ 8-92-7 (59537) 
તતઃ પ્રજાપતિં તત્ર સહસ્રાક્ષોઽભ્યચોદયત્।
વિજયો ધ્રુવ એવાસ્તુ પાણ્ડવસ્ય મહાત્મનઃ॥ 8-92-8 (59538) 
મનસ્વી બલવાઞ્શૂરઃ કૃતવિદ્યસ્તપોધનઃ।
વિભર્તિ ચ મહાતેજા ધનુર્વેદમશેષતઃ॥ 8-92-9 (59539) 
પાર્થઃ સર્વગુણોપેતો દેવકાર્યમિદં યતઃ।
ક્લિશ્યન્તે પાણ્ડવા નિત્યં વનવાસાદિભિર્ભૃશં॥ 8-92-10 (59540) 
સમ્પન્નસ્તપસા ચૈવ પર્યાપ્તઃ પુરુષર્ષભઃ।
અતિક્રામેચ્ચ માહાત્મ્યાદ્દિષ્ટમપ્યવિચારયન્॥ 8-92-11 (59541) 
અતિક્રમે ચ લોકાનામભાવો નિયતો ભવેત્।
નાવસ્થાનં ચ પશ્યામિ ક્રુદ્ધયોઃ કૃષ્ણયોઃ ક્વચિત્॥ 8-92-12 (59542) 
સ્રષ્ટારૌ જગતશ્ચૈતૌ તતશ્ચ પુરુષર્ષભૌ।
નરનારાયણાવેતૌ પુરાણાવૃષિસત્તમૌ॥ 8-92-13 (59543) 
અનિયમ્યૌ નિયન્તારૌ જગતઃ પુરુષર્ષભૌ।
[નૈતયોસ્તુ સમઃ કશ્ચિદ્દિવિ વા માનુષેષુ વા॥ 8-92-14 (59544) 
અનુગમ્યાસ્ત્રયો લોકાઃ સહ દેવર્ષિચારણૈઃ।
સર્વદેવગણાશ્ચાપિ સર્વભૂતાનિ યાનિ ચ। 
અનયોસ્તુ પ્રભાવેન વર્તતે નિખિલં જગત્॥]  8-92-15 (59545) 
કામં તુ સુકૃતાઁલ્લોકાનાપ્નોતુ પુરુષર્ષભઃ।
કર્ણો વૈકર્તનઃ શૂરો વિજયસ્ત્વસ્તુ કૃષ્ણયોઃ॥ 8-92-16 (59546) 
વસૂનાં સમલોકત્વં મરુતાં વાસમાપ્નુયાત્।
સહિતો દ્રોણભીષ્માભ્યાં નાકપૃષ્ઠે મહીયતામ્॥ 8-92-17 (59547) 
`ક્લેશિતો હિ વને પાર્થો દિર્ઘકાલં પિતામહ।
તસ્માદેષ જયેદ્યુદ્ધે તપસાઽભ્યધિકોઽર્જુનઃ॥ 8-92-18 (59548) 
પૂર્વં ભગવતા પ્રોક્તઃ કૃષ્ણયોર્વિજયો ધ્રુવઃ।
તત્તથાસ્તુ નમસ્તેઽસ્તુ પ્રમો બ્રૂહિ પિતામહ॥ 8-92-19 (59549) 
તત્સહસ્રાક્ષવચનં નિશમ્ય ભગવાન્પ્રભુઃ।
નોવાચ તજ્જયં તુલ્યં તયોઃ કર્ણકિરીટિનોઃ॥ 8-92-20 (59550) 
તસ્માદાશાં ગતઃ શક્રસ્તૂષ્ણીમ્ભૂતે પિતામહે।
વિજયઃ પાણ્ડવેયસ્ય કર્ણસ્ય ચ વધો ભવેત્॥ 8-92-21 (59551) 
બ્રહ્મેશાનૌ તતો વાક્યમૂચતુર્ભુવનેશ્વરમ્।
વિજયો ધ્રુવ એવાસ્તુ પાણ્ડવસ્ય મહાત્મનઃ॥ 8-92-22 (59552) 
મનસ્વી જયતાં શૂરઃ કૃતવિદ્યસ્તપોધનઃ।
બિભર્તિ ચ મહાતેજા ધનુર્વેદમશેષતઃ॥ 8-92-23 (59553) 
અતિક્રામેચ્ચ માહાત્મ્યાદ્દિષ્ટમપ્યવિચારયન્।
અતિક્રમે ચ લોકાનામભાવો નિયતો ભવેત્॥ 8-92-24 (59554) 
ન ચ વિદ્મ હ્યવસ્થાનં ક્રુદ્ધયોઃ કૃષ્ણયોઃ ક્વચિત્।
સ્રષ્ટારૌ જગતશ્ચૈવ સતશ્ચ પુરુષર્ષભૌ॥ 8-92-25 (59555) 
કામં તુ સુકૃતાઁલ્લોકાન્પ્રાપ્નોત્વેષ પરન્તપઃ।
કર્ણો વૈકર્તનઃ શૂરો વિજયસ્તુ નરે ધ્રુવઃ॥ 8-92-26 (59556) 
તથોક્તે દેવદેવાભ્યાં સહસ્રાક્ષોઽબ્રવીદ્વચઃ।
આમન્ત્ર્ય સર્વભૂતાનિ બ્રહ્મેશાનાનુશાસનાત્॥ 8-92-27 (59557) 
શ્રુતં ભવદ્ભિર્યત્પ્રોક્તં ભગવદ્ભ્યાં જગદ્ધિતમ્।
તત્તથા વ્યેતુ તે રોગઃ શમાપ્નુત વિમન્યવઃ॥ 8-92-28 (59558) 
ઇતિ શ્રુત્વેન્દ્રવચનં સર્વભૂતાનિ માનિષ।
વિસ્મિતાન્યભવન્રાજન્પૂજયાઞ્ચક્રિરે તદા। 
નોચુસ્તદા જયં તુલ્યં તયોઃ પુરુષસિંહયોઃ॥  8-92-29 (59559) 
વ્યસૃજંશ્ચ સુગન્ધીનિ પુષ્પવર્ષાણિ હર્ષિતાઃ।
નાનારૂપાણિ વિબુધા દેવતૂર્યાણ્યવાદયન્॥ 8-92-30 (59560) 
દિદૃક્ષવશ્ચાપ્રતિમં દ્વૈરથં નરસિંહયોઃ।
વિસ્મયોત્ફુલ્લનયના નાન્યા બુબુધિરે ક્રિયાઃ॥ ॥ 8-92-31 (59561) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે દ્વિનવતિતમોઽધ્યાયઃ॥ 92 ॥

Mahabharata - Karna Parva - Chapter Footnotes

8-92-11 દિષ્ટમપિ દૈવવિહિતમપિ॥ 8-92-92 દ્વિનવતિતમોઽધ્યાયઃ॥





કર્ણપર્વ - અધ્યાય 093

॥ શ્રીઃ ॥

8.93. અધ્યાયઃ 093 

Mahabharata - Karna Parva - Chapter Topics

શલ્યકર્ણયોઃ સઁલાપઃ॥ 1 ॥ કૃષ્ણાર્જુનયોઃ સઁલાપઃ॥ 2 ॥ અર્જુનેન કૃષ્ણમ્પ્રતિ સ્વસામર્થ્યકથનમ્॥ 3 ॥

Mahabharata - Karna Parva - Chapter Text

8-93-0 (59562) 
સઞ્જય ઉવાચ। 8-93-0x (5055) 
રથૌ તયોઃ શ્વેતહયૌ દિવ્યૌ યુક્તૌ મહાસ્વનૌ।
સમાસ્થિતૌ લોકવીરૌ શઙ્ખાન્દધ્મુઃ પૃથક્પૃથકમ્। 
વાસુદેવાર્જુનૌ વીરૌ કર્ણશલ્યૌ ચ ભારત॥  8-93-1 (59563) 
તદ્ભીરુસન્ત્રાસકરં યુદ્ધં સમભવત્તદા।
અન્યોન્યસ્પાંધેનોરુગ્રં શક્રશમ્બરયોરિવ॥ 8-93-2 (59564) 
તયોર્ધ્વજૌ હિ વિમલૌ શુશુભાતે રથે સ્થિતૌ।
રાહુકેતૂ યથાઽઽકાશે ઉદિતૌ જગતઃ ક્ષયે॥ 8-93-3 (59565) 
કર્ણસ્યાશીવિષનિભા રત્નસારમયી દૃઢ઼ા।
પુરન્દરધનુઃ પ્રખ્યા હસ્તિકક્ષ્યા વિરાજતે॥ 8-93-4 (59566) 
કપિશ્રેષ્ઠસ્તુ પાર્થસ્ય વ્યાદિતાસ્ય ઇવાન્તકઃ।
દંષ્ટ્રાભિર્ભીષયન્ભાભિર્દુર્નિરીક્ષ્યો રવિર્યથા॥ 8-93-5 (59567) 
યુદ્ધાભિલાષુકો ભૂત્વા ધ્વજો ગાણ્ડીવધન્વનઃ।
કર્ણધ્વજમુપાતિષ્ઠત્સ્વસ્થાનાદ્વેગવાન્કપિઃ॥ 8-93-6 (59568) 
ઉત્પત્ય ચ મહાવેગઃ કક્ષ્યામભ્યાહનત્તદા।
નખૈશ્ચ દશનૈશ્ચૈવ ગરુડઃ પન્નગં યથા॥ 8-93-7 (59569) 
સા કિઙ્કિણીકાભરણા કાલપાશોપમા તદા।
અભ્યદ્રવત્સુસંરબ્ધા હસ્તિકક્ષ્યાઽથ તં કપિમ્॥ 8-93-8 (59570) 
તયોર્ઘોરતરે યુદ્ધે દ્વૈરથે દ્યૂત આહિતે।
પ્રાકુર્વતાં ધ્વજૌ યુદ્ધં પૂર્વં પૂર્વતરં તદા॥ 8-93-9 (59571) 
હયા હયાનભ્યહેષન્સ્પર્ધમાનાઃ પરસ્પરમ્।
અવિધ્યત્પુણ્ડરીકાક્ષઃ શલ્યં નયનસાયકૈઃ। 
શલ્યશ્ચ પુણ્ડરીકાક્ષં તથૈવાભિસમૈક્ષત॥  8-93-10 (59572) 
તત્રાજયદ્વાસુદેવઃ શલ્યં નયનસાયકૈઃ।
કર્ણં ચાપ્યજયદૃષ્ટ્યા કુન્તીપુત્રો ધનઞ્જયઃ॥ 8-93-11 (59573) 
અયાબ્રવીત્સૂતપુત્રઃ શલ્યમાભાષ્ય સસ્મિતમ્॥  8-93-12 (59574) 
યદિ પાર્થો રણે હન્યાદદ્ય મામિહ કર્હિચિત્।
કિં કરિષ્યસિ સઙ્ઘામે શલ્ય સત્યમથોચ્યતામ્॥ 8-93-13 (59575) 
શલ્ય ઉવાચ। 8-93-14x (5056) 
યદિ કર્ણ રણે હન્યાદદ્ય ત્વાં શ્વેતવાહનઃ।
ઉભાવેકરયેનાહં હન્યાં માધવપાણ્ડવૌ॥ 8-93-14 (59576) 
સઞ્જય ઉવાચ। 8-93-15x (5057) 
એવમેવ તુ ગોવિન્દમર્જુનઃ પ્રત્યભાષત।
તં પ્રહસ્યાબ્રવીત્કૃષ્ણઃ પાર્થં પરમિદં વચઃ॥ 8-93-15 (59577) 
પતેદ્દિવાકરઃ સ્થાનાચ્છીર્યેદ્ભૂમિરનેકધા।
શૈલ્યમગ્નિરિયાન્ન ત્વાં હન્યાત્કાર્ણો ધનઞ્જય॥ 8-93-16 (59578) 
યદિ ચૈતત્કથઞ્ચિત્સ્યાલ્લોકપર્યસનં ભવેત્।
હન્યાં કર્ણં તથા શલ્યં બાહુભ્યામેવ સંયુગે॥ 8-93-17 (59579) 
ઇતિ કૃષ્ણવચઃ શ્રુત્વા પ્રહસન્કપિકેતનઃ।
અર્જુનઃ પ્રત્યુવાચેદં કૃષ્ણમક્લિષ્ટકારિણમ્॥ 8-93-18 (59580) 
મમ તાવદપર્યાપ્તૌ કર્ણશલ્યૌ જનાર્દન।
સપતાકધ્વજં કર્ણં સશલ્યરથવાજિનમ્॥ 8-93-19 (59581) 
સચ્છત્રકવચં ચૈવ સશક્તિશરકાર્મુકમ્।
દ્રષ્ટાઽસ્યદ્ય રણે કૃષ્ણ શરૈશ્છિન્નમનેકધા॥ 8-93-20 (59582) 
અદ્યૈવ સરથં સાશ્વં સશક્તિકવચાયુધમ્।
સઞ્ચૂર્ણિતમિવારણ્યે વૃક્ષં પશ્યાદ્ય દન્તિના॥ 8-93-21 (59583) 
અદ્ય રાધેયભાર્યાણાં વૈધવ્યં સમુપસ્થિતમ્।
ધ્રુવં સ્વપ્નેષ્વનિષ્ટાનિ તાભિર્દૃષ્ટાનિ માધવ॥ 8-93-22 (59584) 
દ્રષ્ટાસિ ધ્રુવમદ્યૈવ વિધવાઃ કર્ણયોષિતઃ।
ન હિ મે શામ્યતે મન્યુર્યદનેન પુરા કૃતમ્॥ 8-93-23 (59585) 
કૃષ્ણાં સભાગતાં દૃષ્ટ્વા મૂઢેનાદીર્ઘદર્શિના।
અસ્માંસ્તથાઽવહસતા ક્ષિપતા ચ પુનઃપુનઃ॥ 8-93-24 (59586) 
અદ્ય દ્રષ્ટાસિ ગોવિન્દ કર્ણમુન્મથિતં મયા।
વારણેનેવ મત્તેન પુષ્પિતં ગજતીરુહમ્॥ 8-93-25 (59587) 
અદ્ય તા મધુરા વાચઃ શ્રોતાસિ મધુસૂદન।
દિષ્ટ્યા જયસિ વાર્ષ્ણેય ઇતિ કર્ણે નિપાતિતે॥ 8-93-26 (59588) 
અદ્યાભિમન્યુજનનીં પ્રહૃષ્ટઃ સાંત્વયિષ્યસિ।
કુન્તીં પિતૃષ્વસારં ચ પ્રહૃષ્ટઃ સન્ જનાર્દન॥ 8-93-27 (59589) 
અદ્ય બાષ્પમુખીં કૃષ્ણાં સાન્ત્વયિષ્યસિ માધવ।
વાગ્ભિશ્ચામૃતકલ્પાભિર્ધર્મરાજં ચ પાણ્ડવમ્॥ ॥ 8-93-28 (59590) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ત્રિનવતિતમોઽધ્યાયઃ॥ 93 ॥

Mahabharata - Karna Parva - Chapter Footnotes

8-93-6 ક્રુદ્ધોઽભિલષિતં ગત્વા ઇતિ ખ.ટ.પાઠઃ॥ 8-93-9 દ્યત આહ્વયે ઇતિ ખ.ટ.પાઠઃ॥ 8-93-93 ત્રિનવતિતમોઽધ્યાયઃ॥





કર્ણપર્વ - અધ્યાય 094

॥ શ્રીઃ ॥

8.94. અધ્યાયઃ 094 

Mahabharata - Karna Parva - Chapter Topics

કર્ણાલ્લંનયોર્યુદ્ધારમ્ભઃ॥ 1 ॥ દ્રૌણિના દુર્યોધનાય હિતાખ્યાનમ્॥ 2 ॥ તેન તદનાદૃત્ય રણાય સેનાનિયોજનમ્॥ 3 ॥

Mahabharata - Karna Parva - Chapter Text

8-94-0 (59591) 
સઞ્જય ઉવાચ। 8-94-0x (5058) 
તદ્દેતનાગાસુરસિદ્ધયક્ષૈ--
ર્ગન્ધર્વરક્ષોપ્સરસાં ચ સઙ્ઘૈઃ। 
બ્રહ્મર્ષિરાજર્ષિસુપર્ણજુષ્ટં
બભૌ વિયદ્વિસ્મયનીયરૂપમ્॥  8-94-1 (59592) 
નાનદ્યમાનં નિનદૈર્મનોજ્ઞૈ--
ર્વાદિત્રગીતસ્તુતિનૃત્યહાસૈઃ। 
સર્વેઽન્તરિક્ષં દદૃશુર્મનુષ્યાઃ
ખસ્થાશ્ચ તદ્વિસ્મયનીયરૂપમ્॥  8-94-2 (59593) 
તતઃ પ્રહૃષ્ટાઃ કુરુપાણ્ડુયોધા
વાદિત્રશઙ્ખસ્વનસિંહનાદૈઃ। 
વિનાદયન્તો વસુધાં દિશશ્ચ
સ્વનેન સર્વાન્દ્વિષતો નિજઘ્નુઃ॥  8-94-3 (59594) 
નરાશ્વમાતઙ્ગરથૈઃ સમાકુલં
શરાસિશક્ત્યૃષ્ટિનિપાતદુઃસહમ્। 
અભીરુજુષ્ટં હતદેહસઙ્કુલં
રણાજિરં લોહિતમાબભૌ તદા॥  8-94-4 (59595) 
[બભૂવ યુદ્ધં કુરુપાણ્ડવાનાં
યથા સુરાણામસુરૈઃ સહાભવત્।] 
તથા પ્રવૃતે તુમુલે સુદારુણે
ધનઞ્જયશ્ચાધિરથિશ્ચ સાયકૈઃ।
દિશશ્ચ સૈન્યં ચ શિતૈરજિહ્મગૈઃ
પરસ્પરં પ્રાવૃણુતાં સુદંશિતૌ॥  8-94-5 (59596) 
તતસ્ત્વદીયાશ્ચ પરે ચ સાયકૈઃ
કૃતેઽન્ધકારે દદૃશુર્ન કિઞ્ચન। 
ભયાતુરા એકરથૌ સમાશ્રયં--
સ્તતોઽભવત્ત્વદ્ભુતમેવ સર્વતઃ॥  8-94-6 (59597) 
તતોઽસ્ત્રમસ્ત્રેણ પરસ્પરં તૌ
વિધૂય વાતાવિવ પૂર્વપશ્ચિમૌ। 
ઘનાન્ધકારે વિતતે તમોનુદૌ
યથોદિતૌ તદ્વદતીવ રેજતુઃ॥  8-94-7 (59598) 
ન ચાભિસર્તવ્યમિતિ પ્રચોદિતાઃ
પરે ત્વદીયાશ્ચ તથાઽવતસ્થિરે। 
મહારથૌ તૌ પરિવાર્ય સર્વતઃ
સુરાસુરાઃ શમ્બરવાસવાવિવ॥  8-94-8 (59599) 
મૃદઙ્ગભેરીપણવાનકસ્વનૈ--
ર્નિનાદિતે વાહનશઙ્ખનિસ્વનૈઃ। 
તૌ સિંહનાદૈર્બભતુર્નરોત્તમૌ
પતઙ્ગચન્દ્રાવિવ દુઃસહાવુભૌ॥  8-94-9 (59600) 
મહાધનુર્મણ્ડુલમધ્યગાવુભૌ
સુવર્ચસૌ બાણસહસ્રદીધિતી। 
દિધક્ષમાણૌ સચરાચરં જગ--
દ્યુગાન્તસૂર્યાવિવ દુઃસહૌ રણે॥  8-94-10 (59601) 
ઉભાવજેયાવહિતાન્તકાવુભા--
વુભૌ જિઘાંસૂ કૃતિનૌ પરસ્પરમ્। 
મહાહવે વીતભયૌ સમીયતુ--
ર્મહેન્દ્રજમ્ભાવિવ કર્ણપાણ્ડવૌ॥  8-94-11 (59602) 
તતો મહાસ્ત્રાણિ મહાધનુર્ધરૌ
વિમુઞ્ચમાનાવિષુભિર્ભયાનકૈઃ। 
નરાશ્વનાગાનમિતાન્નિજઘ્નતુઃ
પરસ્પરં ચાપિ મહારથૌ નૃપ॥  8-94-12 (59603) 
તતો વિસસ્રુઃ પુનરર્દિતા નરા
નરોત્તમાભ્યાં કુરુપાણ્ડવાશ્રયાઃ। 
સનાગપત્ત્યશ્વરથા દિશો દ્રુતા--
સ્તથા યથા સિંહહતા વનૌકસઃ॥  8-94-13 (59604) 
તતસ્તુ દુર્યોધનભોજસૌબલાઃ
કૃપો ગુરોશ્ચાપિ સુતો મહાહવે। 
મહારથાઃ પઞ્ચ ધનઞ્જયાચ્યુતૌ
શરૈઃ શરીરાર્તિકરૈરતાડયન્॥  8-94-14 (59605) 
ધનૂંષિ તેષામિષુધીન્ધ્વજાન્હયા--
ન્રથાંશ્ચ સૂતાંશ્ચ ધનઞ્જયઃ શરૈઃ। 
સમં પ્રમધ્યાશુ પરાન્સમન્તતઃ
શરોત્તમૈર્દ્વાદશભિન્ન સૂતજમ્॥  8-94-15 (59606) 
અથાભ્યધાવંસ્ત્વરિતાઃ શતં રથાઃ
શતં ગજાશ્ચાર્જુનમાતતાયિનઃ। 
શકાસ્તુષારા યવનાશ્ચ સાદિનઃ
સહૈવ કામ્ભોજવરૈર્જિઘાંસવઃ॥  8-94-16 (59607) 
વરાયુધાન્પાણિગતૈઃ શરૈઃ સહ
ક્ષુરૈર્ન્યકૃન્તત્પ્રપતઞ્શિરાંસિ ચ। 
હયાંશ્ચ નાગાંશ્ચ રથાંશ્ચ યુધ્યતો
ધનઞ્જયઋ શત્રુગણાન્ક્ષિતૌ ક્ષિણૌત્॥  8-94-17 (59608) 
તતોઽન્તરિક્ષે સુરતૂર્યનિઃસ્વનાઃ
સસાધુવાદા હૃષિતૈઃ સમીરિતાઃ। 
નિપેતુરપ્યુત્તમપુષ્પવૃષ્ટયઃ
સુરૂપગન્ધાઃ પવનેરિતાઃ શુભાઃ॥  8-94-18 (59609) 
તદદ્ભુતં દેવમનુષ્યસાક્ષિકં
સમીક્ષ્ય ભૂતાનિ વિસિસ્મિયુસ્તદા। 
તવાત્મજઃ સૂતસુતશ્ચ ન વ્યથાં
ન વિસ્મયં જગ્મતુરેકનિશ્ચયૌ॥  8-94-19 (59610) 
અથાબ્રવીદ્દ્રોણસુતસ્તવાત્મજં
કરં કરેણ પ્રતિપીડ્ય સાન્ત્વયન્। 
પ્રસીદ દુર્યોધન શામ્ય પાણ્ડવૈ--
રલં વિરોધેન ધિગસ્તુ વિગ્રહમ્॥  8-94-20 (59611) 
હતો ગુરુર્બ્રહ્મસમો મહાસ્ત્રવિ--
ત્તથૈવ ભીષ્મપ્રમુખા મહારથાઃ। 
અહં ત્વવધ્યો મમ ચાપિ માતુલઃ
પ્રશાધિ રાજ્યં સહ પાણ્ડવૈશ્ચિરમ્॥  8-94-21 (59612) 
ધનઞ્જયઃ સ્યાસ્યતિ વારિતો મયા
જનાર્દનો નૈવ વિરોધમિચ્છતિ। 
યુધિષ્ઠિરો ભૂતહિતે રતઃ સદા
વૃકોદરસ્તદ્વશગસ્તથા યમૌ॥  8-94-22 (59613) 
ત્વયા તુ પાર્થૈશ્ચ કૃતે ચ સંવિદે
પ્રજાઃ શિવં પ્રાપ્નુયુરિચ્છયા તવ। 
વ્રજન્તુ શેષાઃ સ્વપુરાણિ પાર્થિવા
નિવૃત્તવૈરાશ્ચ ભવન્તુ સૈનિકાઃ।
ન ચેદ્વચઃ શ્રોષ્યસિ મે નરાધિપ
ધ્રુવં હિ તપ્તોઽસિ હતોઽરિભિર્યુધિ॥  8-94-23 (59614) 
વૃદ્ધં પિતરમાલોક્ય ગાન્ધારીં ચ યશસ્વિનીમ્।
કૃપાલુર્ધર્મરાજો હિ યાચિતઃ શમમેષ્યતિ॥ 8-94-24 (59615) 
યથોચિતં ચ વૈ રાજ્યમનુજ્ઞાસ્યતિ તે પ્રભુઃ।
વિપશ્ચિત્સુમતિર્વીરઃ સર્વશાસ્ત્રાર્થતત્ત્વવિત્॥ 8-94-25 (59616) 
વૈરં નેષ્યતિ ધર્માત્મા સ્વજને નાસ્ત્યતિક્રમઃ।
ન વિગ્રહમતિઃ કૃષ્ણા સ્વજને પ્રતિનન્દતિ॥ 8-94-26 (59617) 
ભીમસેનાર્જુનૌ ચોભૌ માદ્રીપુત્રૌ ચ પાણ્ડવૌ।
વાસુદેવમતે ચૈવ પાણ્ડવસ્ય ચ ધીમતઃ। 
સ્થાસ્યન્તિ પુરુષવ્યાઘ્રાસ્તયોર્વચનગૌરવાત્॥  8-94-27 (59618) 
રક્ષ દુર્યોધનાત્માનમાત્મા સર્વસ્ય ભાજનમ્।
જીવને યત્નમાતિષ્ઠ જીવન્ભદ્રાણિ પશ્યતિ॥ 8-94-28 (59619) 
રાજ્યં શ્રીશ્ચૈવ ભદ્રં તે જીવમાને ચ કલ્પતે।
મૃતસ્ય તુ ખલુ કૌરવ્ય નૈવ રાજ્યં કુતઃ સુખમ્॥ 8-94-29 (59620) 
લોકવૃત્તમિદં વૃત્તં પ્રવૃત્તં પશ્ય ભારત।
શામ્ય ત્વં પાણ્ડવૈઃ સાર્ધં શેષં રક્ષ કુલસ્ય ચ॥ 8-94-30 (59621) 
મા ભૂત્સ કાલઃ કૌરવ્ય યદાઽહમહિતં વચઃ।
બ્રૂયાં કામં મહાબાહો માઽવમંસ્થા વચો મમ॥ 8-94-31 (59622) 
ધર્મિષ્ઠમિદમત્યર્થં રાજ્ઞશ્ચૈવ કુલસ્ય ચ।
એતદ્ધિ પરમં શ્રેયઃ કુરુવંશસ્ય વૃદ્ધયે। 
પ્રયાહિ તં ચ ગાન્ધારે કુલસ્ય ચ સુખાવહમ્॥  8-94-32 (59623) 
પથ્યમાયતિસંયુક્તં કર્ણોઽપ્યર્જુનમાહવે।
ન જેષ્યતિ નરવ્યાઘ્ર ઇતિ મે નિશ્ચિતા મતિઃ॥ 8-94-33 (59624) 
રોચતાં તે નરશ્રેષ્ઠ મમૈતદ્વચનં શુભમ્।
અતોઽન્યથા હિ રાજેન્દ્ર વિનાશઃ સુમહાન્ભવેત્॥ 8-94-34 (59625) 
ઇદં ચ દૃષ્ટં જગતા સહ ત્વયા
કૃતં યદેકેન કિરીટમાલિના। 
યથા ન કુર્યાદ્બલભિન્ન ચાન્તકો
ન ચ પ્રચેતા ભગવાન્ન યક્ષરાટ્॥  8-94-35 (59626) 
અતોઽપિ ભૂયાન્સ્વગુણૈર્ધનઞ્જયો
ન ચાતિવર્તિષ્યતિ મે વચોઽખિલમ્। 
તવાનુયાત્રાં ચ સદા કરિષ્યતિ
પ્રસીદ રાજેન્દ્ર શમં ત્વમાપ્નુહિ॥  8-94-36 (59627) 
મમાભિમાનઃ પરમઃ સદા ત્વયિ
બ્રવીમ્યતસ્ત્વાં પરમાચ્ચ સૌહૃદાત્। 
નિવારયિષ્યામિ ચ કર્ણમાહવે
મહાન્હિ મેઽસ્તિ પ્રણયોઽથ સૂતજે॥  8-94-37 (59628) 
વદન્તિ મૈત્રીં સહજાં વિચક્ષણા--
સ્તથૈવ સામ્ના ચ ધનેન ચાર્જિતામ્। 
પ્રતાપતશ્ચોપનતાં ચતુર્વિધાં
તદસ્તિ સર્વં તવ પાણ્ડવેષુ॥  8-94-38 (59629) 
નિસર્ગતસ્તે તવ વીર બાન્ધવાઃ
પુનશ્ચ સામ્ના હિતમાપ્નુયુઃ પ્રભો। 
ત્વયિ પ્રસન્ને યદિ મિત્રતાં ગતે
હિતં કૃતં સ્યાજ્જગતસ્ત્વયાઽતુલમ્॥  8-94-39 (59630) 
ઇતીદમુક્તઃ સુહૃદા વચો હિતં
વિચિન્ત્ય નિઃશ્વસ્ય ચ દુર્મનાઽબ્રવીત્। 
યથા ભવાનાહ સખે તથૈવ ત--
ન્મમાપિ વિજ્ઞાપયતો વચઃ શૃણુ॥  8-94-40 (59631) 
નિહત્ય દુઃશાસનમુક્તવાન્બહુ
પ્રહસ્ય શાર્દૂલવદેષ દુર્મતિઃ। 
વૃકોદરસ્તદ્વૃદયે મમ સ્થિતં
ન તત્પરોક્ષં ભવતઃ કુતઃ શમઃ॥  8-94-41 (59632) 
ન ચાપિ કર્ણં પ્રસહેદ્રણેઽર્જુનો
મહાગિરિં મેરુમિવોગ્રમારુતઃ। 
ન ચાશ્વસિષ્યન્તિ પૃથાત્મજા મયિ
પ્રસહ્ય વૈરં બહુશો વિચિન્ત્ય॥  8-94-42 (59633) 
ન ચાપિ કર્ણં ગુરુપુત્ર સંયુગા--
દુપારમેત્યર્હસિ વીર ભાષિતુમ્। 
શ્રમેણ યુક્તો મહતાદ્ય ફલ્ગુન--
સ્તમેષ કર્ણઃ પ્રસભં હનિષ્યતિ॥  8-94-43 (59634) 
`વસુન્ધરાયાઃ પરિવર્તનં ભવે--
દ્વ્રજેચ્ચ શોષં મકરાલયોઽર્ણવઃ। 
પ્લવેયુરપ્યદ્રિવરા મહામ્બુધૌ
ન ચાર્જુનો જેષ્યતિ કર્ણમાહવે॥  8-94-44 (59635) 
અપાં પૃથિવ્યા નભસો નભસ્વતઃ
સુતિગ્મદીપ્તેશ્ચ હિરણ્યરેતસઃ। 
અભાવ એષામપિ સર્વતો ભવે--
ન્ન ચાર્જુનો જેષ્યતિ કર્ણમાહવે'॥  8-94-45 (59636) 
તમેવમુક્ત્વાઽપ્યનુનીય ચાસકૃ--
ત્તવાત્મજઃ સ્વાનનુશાસ્તિ સૈનિકાન્। 
દ્રુતં ઘ્નતાભિદ્રવતાહિતાનિમા--
નહીનસત્વાઃ કિમુ જોષમાસતે॥ ॥  8-94-46 (59637) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ચતુર્નવતિતમોઽધ્યાયઃ॥ 94 ॥

Mahabharata - Karna Parva - Chapter Footnotes

8-94-6 એકૌ મુખ્યૌ રથૌ રથિનૌ કર્ણાર્જુનૌ॥ 8-94-7 તમોનુદૌ સૂર્યબન્દ્રૌ॥ 8-94-8 નચ અભિસર્તવ્યં નાપયાતવ્યમિતિ નિયમેન પ્રચોદિતાઃ પ્રેરિતાઃ॥ 8-94-23 ધ્રુવં હિ તપ્તાસિ ઇતિ ક.ખ.ડ.પાઠઃ॥ 8-94-41 દુઃશાસનમુક્તવાન્વચ ઇતિ ઝ.પાઠઃ તત્ર વચો દુર્યોધનસ્ય હતસ્ય શિરઃ પદા તાડયિષ્યામીત્યેવંરૂપમ્॥ 8-94-94 ચતુર્નવતિતમોઽધ્યાયઃ॥





કર્ણપર્વ - અધ્યાય 095

॥ શ્રીઃ ॥

8.95. અધ્યાયઃ 095 

Mahabharata - Karna Parva - Chapter Topics

રણે કર્ણસ્યાર્જુનસામ્યમસહમાનેન ભીમેન સકોપં પાર્થપ્રોત્સાહનમ્॥ 1 ॥

Mahabharata - Karna Parva - Chapter Text

8-95-0 (59638) 
સઞ્જય ઉવાચ। 8-95-0x (5059) 
તૌ શઙ્ખભેરીનિનદે સમૃદ્ધે
સમીયતુઃ શ્વેતહયૌ નરાગ્ર્યૌ। 
વૈકર્તનઃ સૂતપુત્રોઽર્જુનશ્ચ
દુર્મન્ત્રિતે તે સસુતસ્ય રાજન્॥  8-95-1 (59639) 
`આશીવિષાવગ્નિમિવોત્સૃજન્તૌ
તથા મુખાભ્યામભિનિઃ શ્વસન્તૌ। 
યશસ્વિનૌ જજ્વલતુર્મૃધે તદા
ઘૃતાવસિક્તાવિવ હવ્યવાહૌ'॥  8-95-2 (59640) 
યથા ગજૌ હૈમવતૌ પ્રભિન્નૌ
પ્રવૃદ્ધદન્તાવિવ વાસિતાર્થે। 
તથા સમાજગ્મતુરુગ્રવીર્યૌ
ધનઞ્જયશ્ચાધિરથિશ્ચ વીરૌ॥  8-95-3 (59641) 
બલાહકેનેવ મહાબલાહકો
યદૃચ્છયા વા ગિરિણા યથા ગિરિઃ। 
તથા ધનુર્જ્યાતલનેમિનિઃસ્વનૌ
સમીયતુસ્તાવિષુવર્ષવર્ષિણૌ॥  8-95-4 (59642) 
શરાસ્ત્રશક્ત્યૃષ્ટિગદાસિસર્પૌ
રોષાનિલોદ્વૂતમહોર્મિમાલૌ। 
યથાઽચલૌ દ્વૌ ચલતસ્તથા તૌ
યથાઽર્ણવૌ ચાશુ ચતુર્યુગાન્તે'॥  8-95-5 (59643) 
પ્રવૃદ્ધશૃઙ્ગદ્રુમવીરુદોષધી
પ્રવૃદ્વનાનાવિધનિર્ઝરૌઘૌ। 
યથાઽચલૌ વા ચલિતૌ મહાજલૈ--
સ્તથા મહાસ્ત્રૈરિતરેતરં હતઃ॥  8-95-6 (59644) 
સ સન્નિપાતો રથયોર્મહાનભૂ--
ત્સુરેશવૈરોચનયોર્યથા પુરા। 
શરૈર્વિનુન્નાશ્વનિયન્તૃદેહયોઃ
સુદુઃસહાસ્ત્રૈઃ પરિભિન્નદેહયોઃ॥  8-95-7 (59645) 
પ્રભૂતપદ્મોત્પલમત્સ્યકચ્છપૌ
મહાહદૌ પક્ષિગણાનુનાદિતૌ। 
સુસન્નિકૃષ્ટાવનિલોદ્ધતૌ યથા
તથા રથૌ તૌ ધ્વજિનૌ સમીયતુઃ॥  8-95-8 (59646) 
ઉભૌ મહેન્દ્રસ્ય સમાનવિક્રમા--
વુભૌ મહેન્દ્રપ્રતિમૌ મહારથૌ। 
મહેન્દ્રવજ્રપ્રતિમૈશ્ચ સાયકૈ--
ર્મહેન્દ્રવૃત્રાવિવ સમ્પ્રજઘ્નતુઃ॥  8-95-9 (59647) 
સનાગપત્ત્યશ્વરથે ઉભે બલે
વિચિત્રવર્માભરણામ્બરાયુધે। 
ચકમ્પતુશ્ચોન્નદતુશ્ચ વિસ્મયા--
દ્ધરા વિયચ્ચાર્જુનકર્ણસઙ્ગમે॥  8-95-10 (59648) 
ભુજાઃ સવસ્ત્રાઙ્ગુલયઃ સમુચ્છ્રિતાઃ
સસિંહનાદૈર્હૃષિતૈર્દિદૃક્ષુભિઃ। 
યદાઽર્જુનં મત્ત ઇવ દ્વિપો દ્વિપં
સમભ્યયાદાધિરથિર્જિઘાંસયા॥  8-95-11 (59649) 
ઉદક્રોશન્સોમકાસ્તત્ર પાર્થં
ત્વરસ્વ યાહ્યર્જુન ભિન્ધિ કર્ણમ્। 
છિન્ધ્યસ્ય મૂર્ધાનમલં ચિરેણ
શ્રદ્ધાં ચ રાજ્યાદ્વૃતરાષ્ટ્રસૂનોઃ॥  8-95-12 (59650) 
તથાઽસ્માકં બહવસ્તત્ર યોધાઃ
કર્ણં તથા યાહિ યાહીત્યવોચન્। 
જહ્યર્જુનં કર્ણ તતઃ સુદીનાઃ
પુનર્વનં યાન્ત્વચિરાય પાર્થાઃ॥  8-95-13 (59651) 
કર્ણોઽથ પૂર્વં દશભિઃ પૃષત્કૈ--
ર્ગાણ્ડીવધન્વાનમવિધ્યદાશુ। 
જઘાન તં ચાપિ તતઃ કિરીટી
શરૈસ્તદાષ્ટાદશભિઃ સુમુક્તૈઃ॥  8-95-14 (59652) 
પુનશ્ચ કર્ણસ્ત્વરિતોઽપિ પાર્થં
રથેષુભિસ્તં દશભિર્જઘાન। 
તં ચાપિ પાર્થો દશભિઃ શિતાગ્રૈઃ
કક્ષ્યાન્તરે તીક્ષ્ણમુખૈરવિધ્યત્॥  8-95-15 (59653) 
કર્ણસ્તતો ભારત સામ્પરાયે
ઘોરેઽતિવેલં રણસંવિમર્દી। 
જઘાન પાર્થં નવભિઃ શિતાગ્રૈઃ
કક્ષ્યાન્તે નાગમિવ પ્રભિન્નમ્॥  8-95-16 (59654) 
તતોઽપરાભ્યાં યુધિ સૂતપુત્રો
દ્વાભ્યાં ક્ષુરાભ્યાં હરિમાશુકારી। 
સમાજઘાન ત્વરયા મહાત્મા
યથા સુરેન્દ્રં નમુચિઃ પ્રસહ્ય॥  8-95-17 (59655) 
તં પાણ઼્ડવઃ પઞ્ચભિરાયસાગ્રૈ--
રાકર્ણપૂર્ણૈર્નિજઘાન કર્ણમ્। 
તે શોણિતં તસ્ય પપુસ્તદાનીં
કાલસ્ય દૂતા ઇવ પાર્થબાણાઃ॥  8-95-18 (59656) 
કર્ણોઽપિ પાર્થં સહ વાસુદેવં
સમાચિનોદ્ભારત વત્સદન્તૈઃ। 
પરસ્પરં તૌ વિશિખૈઃ પ્રમુક્તૈ--
સ્તતક્ષતુઃ સૂતપુત્રોઽર્જુનશ્ચ॥  8-95-19 (59657) 
પરસ્પરં છિદ્રદિદૃક્ષયા ચ
સુભીમમભ્યાયયતુઃ પ્રરુષ્ટૌ॥  8-95-20 (59658) 
તતોઽસ્ત્રમાગ્નેયમમિત્રતાપનં
મુમોચ કર્ણાય સુરેશ્વરાત્મજઃ। 
ધનઞ્જયાત્સંયુગમૂર્ધ્નિ નિઃસૃતં
તદા પ્રજજ્વાલ તદસ્ત્રમુત્તમમ્॥  8-95-21 (59659) 
સમીક્ષ્ય કર્ણો જ્વલનાસ્ત્રમુદ્યતં
સ વારુણં તત્પ્રશમાર્થમાહવે। 
સમુત્સૃજત્સૂતપુત્રઃ પ્રતાપવાન્
સ તેન વહ્નિં શમયાઞ્ચકાર॥  8-95-22 (59660) 
વલાહકાસ્ત્રેણ દિશસ્તરસ્વી
ચકાર સર્વાસ્તિમિરેણ સંવૃતાઃ। 
અપાવહન્મેઘગણાંસ્તતસ્તાન્
સમીરણાસ્ત્રેણ સમીરિતેન॥  8-95-23 (59661) 
તતઃ સોઽસ્ત્રં દયિતં દેવરાજ્ઞઃ
પ્રાદુશ્ચક્રે વજ્રમમિત્રતાપનઃ। 
ગાણ્ડીવજ્યા વિમૃશંશ્ચાતિમન્યુ--
ર્ધનઞ્જયઃ શત્રુસઙ્ઘપ્રમાથી॥  8-95-24 (59662) 
નારાચનાલીકવરાહકર્ણા
ગાણ્ડીવતઃ પ્રાદુરાસન્સુતીક્ષ્ણાઃ। 
સહસ્રશો વજ્રસમાનવેગા--
સ્તે સર્વતઃ પર્યધાવન્ત ઘોરાઃ॥  8-95-25 (59663) 
પાર્થેષવઃ કર્ણરથં વિલગ્ના
અધોમુખાઃ પક્ષિગણા દિનાન્તે। 
નિશાનિકેતાર્થમિવાશુ વૃક્ષં
જગ્રાહ તાન્સૂતપુત્રઃ પૃષત્કૈઃ॥  8-95-26 (59664) 
ક્ષિપ્તાંસ્તથા પાણ્ડવબાણસઙ્ઘા--
નમૃષ્યમાણસ્ય ધનઞ્જયસ્ય। 
રણાજિરે ત્વન્તકતુલ્યકર્મા
વૈકર્તનો રોષપરીતચેતાઃ॥  8-95-27 (59665) 
જ્યોતિષ્પ્રભાં યદ્વદુપાગતઃ સ--
ન્દિવાકરો નાશયતે ક્ષણેન। 
પાર્થસ્ય તાન્બાણગણાન્સમગ્રા--
ન્વ્યનાશયદ્યુધ્યત એવ કર્ણઃ॥  8-95-28 (59666) 
રોષાત્પ્રદીપ્તઃ સુમહાવિમર્દે
ભીમસ્તતોઽક્રુધ્યદદીનસત્વઃ। 
પાણિં સ્વપાણૌ સ વિનિષ્પિષ્ય રોષા--
દમર્ષિતો વાક્યમુવાચ પાર્થમ્॥  8-95-29 (59667) 
ત્વાં સૂતપુત્રો નુ કથં કિરીટિ--
ન્રથેષુભિર્હન્તિ શિતાગ્રધારૈઃ। 
ધૃત્યા હિ ભૂતાનિ યયાઽજયસ્ત્વં
ગ્રાસં દદત્ખાણ્ડવે પાવકાય॥  8-95-30 (59668) 
ધૃત્યા તયા સૂતપુત્રં જહિ ત્વ--
મહં વૈનં ગદયા પોથયિષ્યે। 
સમેત્ય પાર્થં સુનૃશંસવાદી
જીવન્નાયં યાસ્યતિ કાલપક્વઃ॥ ॥  8-95-31 (59669) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે મ઼ઞ્જનવતિતમોઽધ્યાયઃ॥ 95 ॥

Mahabharata - Karna Parva - Chapter Footnotes

8-95-6 હતઃ જઘ્નતુરિત્યર્થઃ॥ 8-95-7 સુદુઃસહાન્યૈઃ પરિશોણિતોદકૈઃ ઇતિ ક.ટ.પાઠઃ॥ 8-95-31 મા જીવનં યાસ્યતિ સૂતપુત્ર ઇતિ ક.પાઠઃ॥ 8-95-95 પઞ્ચનવતિતમોઽધ્યાયઃ॥





કર્ણપર્વ - અધ્યાય 096

॥ શ્રીઃ ॥

8.96. અધ્યાયઃ 096 

Mahabharata - Karna Parva - Chapter Topics

કર્ણે યુધિ વર્ધમાને કૃષ્ણેનાર્જુનપ્રોત્સાહનમ્॥ 1 ॥ તતોઽર્જુનેન સ્વસામર્થ્યપ્રકાશનમ્॥ 2 ॥

Mahabharata - Karna Parva - Chapter Text

8-96-0 (59670) 
સઞ્જય ઉવાચ। 8-96-0x (5060) 
અથાબ્રવીચ્ચક્રધરોઽપિ પાર્થં
દૃષ્ટ્વા રથેષૂન્પ્રતિહન્યમાનાન્। 
અમૂમુષત્પશ્યત એવ તેઽદ્ય
હ્યસ્ત્રાણિ કર્ણોઽસ્ત્રગણૈઃ કિરીટિન્॥  8-96-1 (59671) 
સ પાર્થ કિં મુહ્યસિ વેત્સિ ચૈવ તા--
ન્દૃષ્ટ્વા સમેતાન્નદતઃ કુરૂસ્ત્વમ્। 
કર્ણં પુરસ્કૃત્ય વિદુર્હિ સર્વે
તવાસ્ત્રમસ્ત્રૈર્વિનિહન્યમાનમ્॥  8-96-2 (59672) 
યયા ધૃત્યા તામસં જઘ્નિવાંસ્ત્વં
તત્સંયુગે તામસાંશ્ચાતિઘોરાન્। 
દમ્ભોદ્ભવં ચાસુરમાહવે ત્વં
દર્પોત્સિક્તં વીર્યવન્તં કિરીટિન્।
તયા ધૃત્યા ત્વં જહિ કર્ણમદ્ય
પાર્થાહવે ત્યક્તુમસ્ત્રં સમર્થઃ॥  8-96-3 (59673) 
અનેન ચાશુ ક્ષુરનેમિનાદ્ય
મયા વિસૃષ્ટેન સુદર્શનેન। 
છિન્ધ્યસ્ય મૂર્ધાનમરેઃ પ્રસહ્ય
વજ્રેણ શક્રો નમુચેરિવારેઃ॥  8-96-4 (59674) 
કિરાતરૂપી ભગવાન્યયા ચ
ત્વયા મહાત્મા પરિતોષિતોઽભૂત્। 
સ તાં પુનર્વીર ધૃતિં ગૃહીત્વા
સહાનુબન્ધં જહિ સૂતપુત્રમ્॥  8-96-5 (59675) 
તતો મહીં સાગરમેખલાં ત્વં
સપત્તગા ગ્રામવતીં સમૃદ્ધામ્। 
પ્રયચ્છ રાજ્ઞે નિહતારિસઙ્ઘાં
યશશ્ચ પાર્થાતુલમાપ્નુહિ ત્વમ્॥  8-96-6 (59676) 
કર્ણં પુરસ્કૃત્ય નદન્તિં સર્વે
તવાસ્ત્રમગ્ર્યં પ્રતિહત્ય વીરાઃ। 
કુરુ પ્રયત્નં ભરતપ્રવીર
દ્રવન્ત્યમી સૃઞ્જયાઃ સોમકાશ્ચ।
દૃષ્ટ્વાથ કર્ણં સમરે પ્રહૃષ્ટં
ત્વાં ચાપિ દૃષ્ટ્વા પરિહીયમાનમ્॥  8-96-7 (59677) 
સઞ્જય ઉવાચ। 8-96-8x (5061) 
સઞ્ચોદિતો ભીમજનાર્દનાભ્યાં
સ્મૃત્વા તદાત્માનમવેત્ય સર્વમ્। 
ઇહાત્મનશ્ચાગમને વિદિત્વા
પ્રયોજનં કેશવમિત્યુવાચ॥  8-96-8 (59678) 
પ્રાદુષ્કરોભ્યેષ મહાસ્ત્રમુગ્રં
શિવાય લોકસ્ય વધાય સૌતેઃ। 
તન્મેઽનુજાનાતુ ભવાન્સુરાશ્ચ
બ્રહ્મા શિવો બ્રહ્મવિદશ્ચ સર્વે॥  8-96-9 (59679) 
ઇતિ સ્મોક્ત્વા પાણ્ડવઃ સવ્યસાચી
નમસ્કૃત્વા બ્રહ્મણે સોઽમિતાત્મા। 
અનુત્તમં બ્રાહ્મમસહ્યમસ્ત્રં
પ્રાદુશ્ચક્રે મનસા યદ્વિધેયમ્॥  8-96-10 (59680) 
તતો દિશશ્ચ પ્રદિશશ્ચ સર્વાઃ
સમાવૃણોત્સાયકૈર્ભૂરિતેજાઃ। 
ગાણ્ડીવમુક્તૈર્ભુજગૈરિવોગ્રૈ--
ર્દિવાકરાંશુપ્રતિમૈર્જ્વલદ્ભિઃ॥  8-96-11 (59681) 
સૃષ્ટાસ્તુ બાણા ભરતર્ષભેણ
શતં શતં ભીમમુખાઃ સુતીક્ષ્ણાઃ। 
પ્રાચ્છાદયન્કર્ણરથં ક્ષણેન
યુગાન્તકાલાર્કકરપ્રકાશાઃ॥  8-96-12 (59682) 
વૈકર્તનેનાશુ તદાજિમધ્યે
સહસ્રશો બાણગણા વિસૃષ્ટાઃ। 
તે ચાક્ષયાઃ પાણ્ડવમભ્યુપેયુઃ
પર્જન્યસૃષ્ટા ઇવ વારિધારાઃ॥  8-96-13 (59683) 
તતઃ સ કૃષ્ણં ચ કિરીટિનં ચ
વૃકોદરં ચાપ્રતિમપ્રભાવઃ। 
ત્રિભિસ્ત્રિભિર્ભીમબલો નિહત્ય
નનાદ ઘોરં મહતા સ્વનેન॥  8-96-14 (59684) 
તતઃ સ બાણાભિહતઃ કિરીટી
ભીમં તથા પ્રેક્ષ્ય જનાર્દનં ચ। 
અમૃષ્યમાણઃ પુનરેવ પાર્થઃ
શરાન્દશાષ્ટૌ સમમુદ્વવર્ષ॥  8-96-15 (59685) 
સ કેતુમેકેન શરેણ વિદ્ધ્વા
શલ્યં ચતુર્ભિસ્ત્રિભિરેવ કર્ણમ્। 
તતઃ સુમુક્તૈર્દશભિર્જઘાન
સેનાપતિં કાઞ્ચનવર્મનદ્વમ્॥  8-96-16 (59686) 
સ રાજપુત્રો વિશિરા વિબાહુ--
ર્વિવાજિસૂતો વિધનુર્વિકેતુઃ। 
અથો રથાગ્રાદપતત્પ્રરુગ્ણઃ
પરશ્વથૈઃ સાલ ઇવાવકૃત્તઃ॥  8-96-17 (59687) 
પુનશ્ચ કર્ણં ત્રિભિરષ્ટભિશ્ચ
દ્વાભ્યાં ચતુર્ભિર્દશભિશ્ચ વિદ્ધા। 
ચતુશ્શતં દ્વિરદાનાં નિપાત્ય
રથાઞ્જઘાનાષ્ટરથાન્કિરીટિ।
સહસ્રમશ્વાંશ્ચ પુનશ્ચ સાદી--
નષ્ટૌ સહસ્રાણિ ચ પત્તિવીરાન્॥  8-96-18 (59688) 
દૃષ્ટ્વા તુ મુખ્યાવતિવિધ્યમાનૌ
વરેષુભિઃ શૂરવરાવરિઘ્નૌ। 
કર્ણં ચ પાર્થં ચ નિયમ્ય વાહા-
ન્સર્વે વરિષ્ઠાશ્ચ તતોઽવતસ્થુઃ॥  8-96-19 (59689) 
પ્રચ્છાદયામાસ તતઃ પૃષત્કૈઃ
સઘોષમાચ્છિદ્ય ચ ગાણ્ડિવજ્યામ્। 
અસ્મિન્ક્ષણે ફલ્ગુનં સૂતપુત્રઃ
સમાચિનોત્ક્ષુદ્રકાણાં શતેન॥  8-96-20 (59690) 
નિર્મુક્તસર્પપ્રતિમૈશ્ચ તીક્ષ્ણૈ--
સ્તૈલપ્રઘૌતૈઃ ખગપત્રવાજૈઃ। 
ષષ્ટ્યા બિભેદાશુ ચ વાસુદેવં
તદન્તરે પ્રાત્વરન્સોમકાશ્ચ॥  8-96-21 (59691) 
તતો નવજ્યાં સુદૃઢાં કિરીટિ
સ્વબાહુવિક્ષેપસહાં પ્રગૃહ્ય। 
સમાદધે ગાણ્ડિવે ક્ષિપ્રકારી
નિમેષમાત્રેણ મહાધનુષ્માન્॥  8-96-22 (59692) 
જ્યાછેદનં જ્યાવિધાનં ચ તસ્ય
નૈવાવબુધ્યત્સૂતપુત્રો લઘુત્વાત્। 
પાર્થસ્ય સઙ્ખ્યે દ્વિષતાં નિહન્તુ--
સ્તદદ્ભુતં તત્ર બભૂવ રાજન્॥  8-96-23 (59693) 
પાર્થોઽપિ તાં જ્યામવધાય તૂર્ણં
શરાસનજ્યામાધિરથેર્વિહત્ય। 
સુસંરબ્ધઃ કર્ણશરૈઃ ક્ષતાઙ્ગો
રણે યોધાંસ્તાવકાન્પ્રત્યગૃહ્ણાત્॥  8-96-24 (59694) 
નૈવાપત્પક્ષિગણોઽન્તરિક્ષે
પાર્થેન ચાસ્ત્રેણ કૃતેઽન્ધકારે॥  8-96-25 (59695) 
શલ્યં તુ પાર્થો દશભિર્નિમેષા--
દ્ભૃશં તનુત્રે પ્રહસન્નવિધ્યત્। 
તતઃ કર્ણં દ્વાદશભિઃ પૃષત્કૈ--
ર્વિદ્ધ્વા પુનઃ સપ્તભિરપ્યવિધ્યત્॥  8-96-26 (59696) 
સ પાર્થબાણાસનવેગનુન્નૈ--
ર્દૃઢાહતઃ પત્રિભિરુગ્રવેગૈઃ। 
વિભિન્નગાત્રઃ ક્ષતજોક્ષિતાઙ્ગઃ
કર્ણો બભૌ રુદ્ર ઇવાન્તકાલે॥  8-96-27 (59697) 
તતસ્ત્રિભિસ્તં ત્રિદશાધિપોપમં
શરૈર્બિભેદાધિરથિર્ધનઞ્જયમ્। 
શરાંશ્ચ પઞ્ચ જ્વલનાનિવોરગા--
ન્પ્રવેશયામાસ જિઘાંસુરચ્યુતે॥  8-96-28 (59698) 
સુવર્ણચિત્રં પુરુષોત્તમસ્ય
વર્માથ ભિત્ત્વાભ્યપતન્સુપુઙ્ખાઃ। 
વેગેન ગાં તે વિવિશુશ્ચ રાજ--
ન્સ્નાત્વા કર્ણાઽભિમુખાઃ પ્રતીયુઃ॥  8-96-29 (59699) 
તાન્પઞ્ચભલ્લૈર્દશભિઃ સુમુક્તૈ--
સ્ત્રિધાત્રિધૈકૈકમથોચ્ચકર્ત। 
ધનઞ્જયસ્તે ન્યપતન્પૃથિવ્યાં
યથાઽહયસ્તાર્ક્ષ્યમુખેન કૃત્તાઃ॥  8-96-30 (59700) 
તતઃ પ્રજજ્વાલ કિરીટમાલી
ક્રોધેન કક્ષં પ્રદહન્નિવાગ્નિઃ। 
સ કર્ણમાકર્ણવિકૃષ્ટસૃષ્ટૈઃ
શરૈઃ શરીરાન્તકરૈર્જ્વલદ્ભિઃ।
મર્મસ્વવિધ્યત્સ ચચાલ દુઃખા--
દ્ધૈર્યાત્તું તસ્થાવતિમાત્રધૈર્યઃ॥  8-96-31 (59701) 
પ્રાદુશ્ચકારાથ શરાન્મહાત્મા
દેહં વિચિન્વન્નિવ સૂતજસ્ય। 
શરાસ્તુ તે કાઞ્ચનચિત્રપુઙ્ખાઃ
સમ્પેતુરુર્વ્યાં શતશો મહાન્તઃ॥  8-96-32 (59702) 
તતઃ શરૌઘૈઃ પ્રદિશો દિશશ્ચ
રવિપ્રભાઃ કર્ણરથશ્ચ રાજન્। 
અદૃશ્ય આસીત્કુપિતે ધનઞ્જયે
તુષારનીહારવૃતો ગિરિર્યથા॥  8-96-33 (59703) 
સચક્રરક્ષા અપિ પૃષ્ઠગોપાઃ
કર્ણસ્ય યે ચાપિ પુરઃસરાશ્ચ। 
ભીતા દ્રવન્તિ સ્મ નિહન્યમાના
મહેષુભિઃ પાર્થકરપ્રણુન્નૈઃ॥  8-96-34 (59704) 
તતોઽર્જુનો વૈ ભરતપ્રવીરો
મહાનુભાવઃ સમરે નિહન્તા। 
સુયોધનેનાનુમતાન્વિનિઘ્ન--
ન્સમુચ્છ્રિતાન્સરથાન્સારભૂતાન્॥  8-96-35 (59705) 
ગાણ્ડીવધન્વા દ્વિગુણં સહસ્રં
કુરુપ્રવીરાનૃષભઃ કુરૂણામ્। 
ક્ષણેન સર્વાન્સરથાન્સસૂતા--
ન્નિનાય રાજન્ક્ષયમેકવીરઃ॥  8-96-36 (59706) 
અથો પલાયન્ત વિહાય કર્ણં
તવાત્મજા યે કુરવશ્ચ શિષ્ટાઃ। 
એતાનવાકીર્ય શરક્ષતાંશ્ચ
વિલપ્યમાનાંસ્તનયાન્વિમૃદ્ગન્॥  8-96-37 (59707) 
સર્વે પ્રણેશુઃ કુરવો વિભગ્નાઃ
પાર્થેષુભિઃ સમ્પરિતપ્યમાનાઃ। 
સુયોધનેનાથ પુનર્વરિષ્ઠાઃ
પ્રચોદિતાઃ કર્ણરથાનુયાને॥  8-96-38 (59708) 
ભોઃ ક્ષત્રિયાઃ શૂરતમાસ્તુ સર્વે
ક્ષત્રે ચ ધર્મે નિરતાઃ સ્થ યૂયમ્। 
ન યુક્તરૂપં ભવતાં સમીપા--
ત્પલાયનં કર્ણમતિપ્રહાય॥  8-96-39 (59709) 
તવાત્મજેનાપિ તથોચ્યમાના
નૈવાવતિષ્ઠન્ત ભયાદ્વિવર્ણાઃ। 
ક્ષણેન નષ્ટાઃ પ્રદિશો દિશશ્ચ
સર્વે તતઃ પ્રેક્ષ્ય દિશો વિશૂન્યાઃ॥  8-96-40 (59710) 
ભયાવદીર્ણઃ કુરુભિર્વિહીનઃ
પાર્થેષુભિઃ સમ્પરિતપ્યમાનઃ। 
ન વિવ્યધે ભારત તત્ર કર્ણઃ 
પ્રતીપમેવાર્જુનમભ્યધાવત્॥ ॥  8-96-41 (59711) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે ષણ્ણવતિતમોઽધ્યાયઃ॥ 96 ॥






કર્ણપર્વ - અધ્યાય 097

॥ શ્રીઃ ॥

8.97. અધ્યાયઃ 097 

Mahabharata - Karna Parva - Chapter Topics

રણે હીયમાનેન કર્ણેનાર્જુનસ્ય શિરો લક્ષીકૃત્ય નાગાસ્ત્રપ્રયોગઃ॥ 1 ॥ કૃષ્ણેન પાર્થરથે પાદનિપીડનેન ધરણ્યાં કિઞ્ચિન્નિમજ્જિતે તદસ્ત્રેણ શિરોવર્જં પાર્થકિરીટમાત્રાપહારઃ॥ 2 ॥ કર્ણસ્ય રથચક્રે વિપ્રશાપાત્ ધરણ્યાં નિમગ્ને તદુદ્દિધીર્ષયા તેનપાર્થંપ્રતિ મુહૂર્તમયુદ્ધપ્રાર્થનમ્॥ 3 ॥

Mahabharata - Karna Parva - Chapter Text

8-97-0 (59712) 
સઞ્જય ઉવાચ। 8-97-0x (5062) 
તતોઽપયાતાઃ શરપાતમાત્ર--
મવસ્થિતા વૈ કુરવો નરેન્દ્ર। 
વિદ્યુત્પ્રકાશં દદૃશુઃ સમન્તા--
દ્વનઞ્જયાસ્ત્રં સમુદીર્યમાણમ્॥  8-97-1 (59713) 
તતોઽગ્રસત્સૂતપુત્રોઽર્જુનસ્ય
વિયદ્ગતં ઘોરતરં શરૈસ્તત્। 
ક્રુદ્ધેન પાર્થેન શરં વિસૃષ્ટં
વધાય કર્ણસ્ય મહાવિમર્દે॥  8-97-2 (59714) 
[ઉદીર્યમાણં સ્મ કુરૂન્દહન્તં
સુવર્ણપુઙ્ખૈર્વિશિખૈર્મમર્દ। 
કર્ણસ્ત્વમોઘેષ્વસનં દૃઢજ્યં
વિસ્ફારયિત્વા વિસૃજઞ્છરોઘાન્॥]  8-97-3 (59715) 
રામાદુપાત્તેન મહામહિમ્ના
હ્યાથર્વણેનારિવિનાશનેન। 
તદર્જુનાસ્ત્રં વ્યધમદ્દહન્તં
પાર્થં ચ બાણૈર્નિશિતૈરવિધ્યત્॥  8-97-4 (59716) 
તતો વિમર્દઃ સુમહાન્બભૂવ
તત્રાર્જુનસ્યાધિરથેશ્ચ રાજન્। 
અન્યોન્યમાસાદયતોઃ પૃષત્કૈ--
ર્વિષાણઘાતૈર્દ્વિપયોરિવાજૌ॥  8-97-5 (59717) 
તતોઽસ્ત્રસઙ્ઘાતસમાવૃતં તદા
બભૂવ રાજંસ્તુમુલં રણાજિરમ્। 
યત્કર્ણપાર્થૌ શરવૃષ્ટિસઙ્ઘૈ--
ર્નિરન્તરં ચક્રતુરમ્બરં તદા॥  8-97-6 (59718) 
[તતો જાલં બાણમયં મહાન્તં
સર્વેઽદ્રાક્ષુઃ કુરવઃ સોમકાશ્ચ। 
નાન્યં ચ ભૂતં દદૃશુસ્તદા તે
બાણાન્ધકારે તુમુલેઽથ કિઞ્ચિત્॥  8-97-7 (59719) 
તૌ સન્દધાનાવનિશં ચ રાજન્।
સમસ્યન્તૌ ચાપિ શરાનનેકાન્। 
સન્દર્શયેતાં યુધિ માર્ગાન્વિચિત્રા--
ન્ધનુર્ધરૌ તૌ વિવિધૈઃ કૃતાસ્ત્રૈઃ॥  8-97-8 (59720) 
તયોરેવં યુધ્યતોરાજિમધ્યે
સૂતાત્મજોઽભૂદધિકઃ કદાચિત્। 
પાર્થઃ કદાચિત્ત્વધિકઃ કિરીટિ
વીર્યાસ્ત્રમાયાબલપૌરુષેણ॥  8-97-9 (59721) 
દૃષ્ટ્વા તયોસ્તં યુધિ સમ્પ્રહારં
પરસ્પરસ્યાન્તરમીક્ષમાણયોઃ। 
ઘોરં તયોર્દુર્વિષહં રણેઽન્યૈ--
ર્યોધાઃ સર્વે વિસ્મયમભ્યગચ્છન્॥  8-97-10 (59722) 
તતો ભૂતાન્યન્તરિક્ષસ્થિતાનિ
તૌ કર્ણપાર્થૌ પ્રશશંસુર્નરેન્દ્ર। 
ભોઃ કર્ણ સાધ્વર્જુન સાધુ ચેતિ
વિયત્સુ વાણી શ્રૂયતે સર્વતોપિ॥  8-97-11 (59723) 
તસ્મિન્વિમર્દે રથવાજિનાગૈ--
સ્તદાઽભિઘાતૈર્દલિતે હિ ભૂતલે। 
તતસ્તુ પાતાલતલે શયાનો
નાગોઽશ્વસેનઃ કૃતવૈરોઽર્જુનેન॥  8-97-12 (59724) 
રાજંસ્તદા ખાણ્ડવદાહમુક્તો
વિવેશ કોપાદ્વસુધાતલે યઃ। 
અથોત્પપાતોર્ધ્વગતિર્જવેન
સન્દૃશ્ય કર્ણાર્જુનયોર્વિમર્દમ્॥  8-97-13 (59725) 
અયં હિ કાલોસ્ય દુરાત્મનો વૈ
પાર્થસ્ય વૈરપ્રતિયાતનાય। 
સઞ્ચિન્ત્ય તૂર્ણં પ્રવિવેશ ચૈવ
કર્ણસ્ય રાજન્શરરૂપધારી॥  8-97-14 (59726) 
તતોસ્ત્રસઙ્ઘાતસમાકુલં તદા
બભૂવ જન્યં વિતતાંશુજાલમ્। 
તત્કર્ણપાર્થો શરસઙ્ઘવૃષ્ટિભિ--
ર્નિરન્તરં ચક્રતુરમ્બરં તદા॥  8-97-15 (59727) 
તદ્બાણજાલૈકમયં મહાન્તં
સર્વેઽત્રસન્કુરવઃ સોમકાશ્ચ। 
નાન્યત્કિઞ્ચિદ્દદૃશુઃ સમ્પતદ્વૈ
બાણાન્ધકારે તુમુલેઽતિમાત્રમ્॥  8-97-16 (59728) 
તતસ્તૌ પુરુષવ્યાઘ્રૌ સર્વલોકધનુર્ધરૌ।
ત્યક્તપ્રાણૌ રણે વીરો યુદ્ધશ્રમમુપાગતૌ॥ 8-97-17 (59729) 
સમુત્ક્ષેપૈર્વીક્ષમાણૌ સિક્તૌ ચન્દનવારિણા।
સવાલવ્યજનૈર્દિવ્યૈર્દિવિસ્થૈરપ્સરોગણૈઃ। 
શક્રસૂર્યકરાબ્જાભ્યાં પ્રમાર્જિતમુખાવુભૌ॥  8-97-18 (59730) 
કર્ણોઽથ પાર્થં ન વિશેષયદ્યદા
ભૃશં ચ પાર્થેન શરાભિતપ્તઃ। 
તતસ્તુ વીરઃ શરવિક્ષતાઙ્ગો
દધ્રે મનો હ્યેકશયસ્ય તસ્ય॥]  8-97-19 (59731) 
તતો રિપુઘ્નં સમધત્ત કર્ણઃ
સુસઞ્ચિતં સર્પમુખં જ્વલન્તમ્। 
રૌદ્રં શરં સન્નતમુગ્રધૌતં
પાર્થાર્થમિત્યેવ ચિરાભિગુપ્તમ્॥  8-97-20 (59732) 
સદાર્ચિતં ચન્દનચૂર્ણશાયિતં
સુવર્ણતૂણીરશયં મહાર્ચિષમ્। 
આકર્ણપૂર્ણં વિચકર્ષ કર્ણો
વિમોક્તુકામઃ શરમુગ્રવેગમ્॥  8-97-21 (59733) 
પ્રદીપ્તમૈરાવતવંશસમ્ભવં
શિરો જિહીર્ષુર્યુધિ સવ્યસાચિનઃ। 
તતઃ પ્રજજ્વાલ દિશો નભશ્ચ
ઉલ્કાશ્ચ ઘોરાઃ શતશઃ પ્રપેતુઃ॥  8-97-22 (59734) 
તસ્મિંસ્તુ નાગે ધનુષિ પ્રયુક્તે
હાહાકૃતા લોકપાલાઃ સશક્રાઃ॥  8-97-23 (59735) 
સ સૂતપુત્રસ્તમપાઙ્ગદેશે
અવાઙ્મુખં સન્ધયતિ સ્મ રોષાત્। 
ન તં સ્મ જાનાતિ મહાનુભાવ--
મપાઙ્ગદેશેઽભિનિવિષ્ટમાજૌ॥  8-97-24 (59736) 
[ન ચાપિ તં બુબુધે સૂતપુત્રો
બાણે પ્રવિષ્ટં યોગબલેન નાગમ્। 
દશશતનયનોઽહિં દૃશ્ય બાણે પ્રવિષ્ટં
નિહત ઇતિ સુતો મે સ્રસ્તગાત્રો બભૂવ।
જલજકુસુમયોનિઃ શ્રેષ્ઠભાવો જિતાત્મા
ત્રિદશપતિમવોચન્મા વ્યથિષ્ઠા જયે શ્રીઃ॥  8-97-25 (59737) 
તતોઽબ્રવીન્મદ્રરાજો મહાત્મા
દૃષ્ટ્વા કર્ણં પ્રહિતેષુ તમુગ્રમ્। 
ગ્રીવાયતઃ કર્ણ ન સંહિતોઽયં
સમીક્ષ્ય સન્ધત્સ્વ શરં પરઘ્નમ્॥  8-97-26 (59738) 
અથાબ્રવીત્ક્રોધસંરક્તનેત્રો
મદ્રાધિપં સૂતપુત્રો મનસ્વી। 
ન સન્ધત્તે દ્વિઃ શરં શલ્ય કર્ણો
ન માદૃશા જિહ્મયુદ્વા ભવન્તિ॥  8-97-27 (59739) 
ઇતીદમુક્ત્વા વિસસર્જ તં શરં
પ્રયત્નતો વર્ષગણાભિપૂજિતમ્। 
હતોસિ રે ફલ્ગુન ઇત્યધિક્ષિપ--
ન્નુવાચ ચોચ્ચૈર્નિરમૂર્જિતાં વૃષઃ॥  8-97-28 (59740) 
સ સાયકઃ કર્ણભુજપ્રસૃષ્ટો
હુતાશનાર્કપ્રતિમઃ સુઘોરઃ। 
ગુણચ્યુતઃ કર્ણધનુઃપ્રમુક્તો
વિયદ્ગતઃ પ્રાજ્વલદન્તરિક્ષે॥  8-97-29 (59741) 
તમાપતન્તં જ્વલિતં નિરીક્ષ્ય
વિયદ્ગતં વૃષ્ણિકુલપ્રવીરઃ। 
રથસ્ય ચક્રં સહસા નિપીડ્ય
પઞ્ચાઙ્ગુલં મજ્જયતિ સ્મ વીરઃ॥  8-97-30 (59742) 
તતોઽન્તરિક્ષે સુમહાન્નિનાદઃ
સમ્પૂજનાર્થં મધુસૂદનસ્ય। 
[દિવ્યાશ્ચ વાચઃ સહસા બભૂવુ--
ર્દિવ્યાનિ પુષ્પાણ્યથ સિંહનાદાઃ।
તસ્મિંસ્તથા વૈ ધરણીં નિમગ્ને
રથે પ્રયત્નાન્મધુસૂદનસ્ય॥]  8-97-31 (59743) 
તતઃ કિરીટં બહુરત્નચિત્રં
જઘાન નાગોઽર્જુનમૂર્ધતો બલાત્। 
ગિરેઃ સુજાતાઙ્કુરપુષ્પિતદ્રુમં
મહેન્દ્રવજ્રં શિખરં યથોત્તમમ્॥  8-97-32 (59744) 
તતઃ કિરીટં તપનીયચિત્રં
પાર્થોત્તમાઙ્ગાદહરત્તરસ્વી। 
તદ્ધેમજાલાવનતં સુઘોરં
સમ્પ્રજ્વલત્તન્નિપપાત ભૂમૌ॥  8-97-33 (59745) 
તતોઽર્જુનસ્યોત્તમગાત્રભૂષણં
સુવર્ણમુક્તામણિવજ્રચિત્રિતમ્। 
ધરાવિયદ્દ્યોસલિલેષુ વિશ્રુતં
બલં નિસર્ગોત્તમમન્યુધિઃ સદા॥  8-97-34 (59746) 
શરેણ મૂર્ધ્નિ પ્રજહાર સૂતજો
દિવાકરેન્દુજ્વલનગ્રહત્વિષમ્। 
સુવર્ણમુક્તામણિવજ્રભૂષણં
પુરન્દરાર્થં તપસા પ્રયત્નતઃ॥  8-97-35 (59747) 
સ્વયં કૃતં યદ્વિધિના સ્વયમ્ભુવા
મહાર્હરૂપં દ્વિષતાં ભયઙ્કરમ્। 
નિજઘ્નતે દેવરિપૂન્સુરેશ્વરઃ
સ્વયં દદૌ યદ્ધિ મુદાઽર્જુનાય॥  8-97-36 (59748) 
હરિપ્રચેતોહરિવિત્તગોપ્તૃભિઃ
પિનાકપાશાશનિદણ્ડધારિભિઃ। 
સુરોત્તમૈરપ્યવિષહ્યમર્દિતું
પ્રસહ્ય નાગેન જહાર તદ્વૃષા॥  8-97-37 (59749) 
તદુત્તમેષૂન્મથિતં વિષાહિના
પ્રદીપ્તમર્ચિષ્મદતીવ સુન્દરમ્। 
પપાત પાર્થસ્ય કિરીટમુત્તમં
દિવાકરોસ્તાદિવ પર્વતાજ્જ્વલન્॥  8-97-38 (59750) 
મહીવિયદ્દ્યોસલિલાનિ વાયુના
પ્રસહ્ય રુગ્ણાનિ વિઘૂર્ણિતાનિ વા। 
ઇતીવ શબ્દં ભુવનેષુ તત્તથા
જના વ્યવસ્યન્તિ દિશશ્ચ વિહ્વલાઃ॥  8-97-39 (59751) 
વિના કિરીટં* શુશુભે સ પાર્થઃ
શ્યામો યુવા શૈલ ત્રિશૃઙ્ગૈઃ॥  8-97-40 (59752) 
તતઃ સમુદ્ગ્રથ્ય સિતેન વાસસા
સ્વમૂર્ધજનાવ્યથિતસ્તદાઽર્જુનઃ। 
બભૌ સુસમ્પૂર્ણમરીચિનેન્દુના
શિરોગતેનોદયપર્વતો યથા॥  8-97-41 (59753) 
સ ચાપિ રાધેયભુજપ્રમુક્તો
હુતાશનાર્કપ્રતિમદ્યુતિર્મહાન્। 
મહોરગઃ કૃતવૈરોઽર્જુનેન
કિરીટમાહૃત્ય સમુત્પપાત॥  8-97-42 (59754) 
તમુત્પતન્તં દ્વિપદાં વરિષ્ઠો
દૃષ્ટ્વા વચઃ પાર્થમુવાચ કૃષ્ણઃ। 
મહોરગં પાણ્ડવ પશ્યપશ્ય
પ્રયોજિતં ત્વન્નિધનાર્થમુગ્રમ્॥  8-97-43 (59755) 
સ એવમુક્તો મધુસૂદનેન
ગાણ્ડીવધન્વા હરિમુગ્રવાચા। 
ઉવાચ કો ન્વેષ મમાદ્ય નાગઃ
ક્ષયાય નાગાદ્ગરુડસ્ય વક્રમ્॥  8-97-44 (59756) 
કૃષ્ણ ઉવાચ। 8-97-45x (5063) 
યોઽસૌ ત્વયા ખાણ્ડવે ચિત્રભાનું
સન્તર્પયાણેન ધનુર્ધરેણ। 
વિયદ્ગતો જનનીગુપ્તદેહો
મત્વૈકરૂપં નિહતાઽસ્ય માતા॥  8-97-45 (59757) 
સ એષ તદ્વૈરમનુસ્મરન્વૈ
ત્વાં પ્રાર્થયત્યાત્મવધાય નૂનમ્। 
નભશ્ચુતાં પ્રજ્વલિતામિવોલ્કાં
પશ્યૈનમાયાન્તમમિત્રસાહ॥  8-97-46 (59758) 
સઞ્જય ઉવાચ। 8-97-47x (5064) 
તતઃ સ જિષ્ણુઃ પરિવૃત્ય રોષા--
ચ્ચિચ્છેદ ષડ્ભિર્નિશિતૈઃ સુધારૈઃ। 
નાગં વિયત્તિર્યગિવોત્પતતં
સ ચ્છિન્નગાત્રો નિપપાત ભૂમૌ॥  8-97-47 (59759) 
[ગતે ચ તસ્મિન્ભુજગે કિરીટિના
સ્વયં વિભુઃ પાર્થિવ ભૂતલાદથ। 
સમુજ્જહારાશુ પુનઃ પતન્તં
રથં ભુજાભ્યાં પુરુષોત્તમસ્તતઃ॥]  8-97-48 (59760) 
તસ્મિન્મુહૂર્તે દશભિઃ પૃષત્કૈઃ
સિલાશિતૈર્બર્હિણબર્હવાજિતૈઃ। 
વિવ્યાધ કર્ણઃ પુરુષપ્રવીરો
ધનઞ્જયં તિર્યગવેક્ષમાણઃ॥  8-97-49 (59761) 
તતોઽર્જુનો દ્વાદશભિઃ સુમુક્તૈ--
ર્વરાહકર્ણૈર્જિશિતૈઃ સમર્પ્ય। 
નારાચમાશીવિષતુલ્યવેગ--
માકર્ણપૂર્ણાયતમુત્સસર્જ॥  8-97-50 (59762) 
સ ચિત્રવર્મેષુવરો વિદાર્ય
પ્રાણાન્નિરસ્યન્નિવ સાધુમુક્તઃ। 
કર્ણસ્ય પીત્વા રુધિરં વિવેશ
વસુન્ધરાં શોણિતદિગ્ધવાજઃ॥  8-97-51 (59763) 
તતો વૃષો બાણનિપાતકોપિતો
મહોરગો દણ્ડવિઘટ્ટિતો યથા। 
તદાઽઽશુકારી વ્યસૃજચ્છરોત્તમાન્
મહાવિષઃ સર્પ ઇવોત્તમં વિષમ્॥  8-97-52 (59764) 
જનાર્દનં દ્વાદશભિઃ પરાભિન--
ન્નવૈર્નવત્યા ચ શરૈસ્તથાઽર્જુનમ્। 
શરેણ ઘોરેણ પુનશ્ચ પાણ્ડવં
વિદાર્ય કર્ણો વ્યનદજ્જહાસ ચ॥  8-97-53 (59765) 
તમસ્ય હર્ષં મમૃષે ન પાણ્ડવો
બિભેદ મર્માણિ તતોઽસ્ય મર્મવિત્। 
પરઃશતૈઃ પત્રિભિરિન્દ્રવિક્રમ--
સ્તથા યથેન્દ્રો બલમોજસા રણે॥  8-97-54 (59766) 
તતઃ શરાણાં નવતિં તદાઽર્જુનઃ
સસર્જ કર્ણેઽન્તકદણ્ડસન્નિભામ્। 
તૈઃ પત્રિભિર્વિદ્ધતનુઃ સ વિવ્યથે
તથા યથા વજ્રવિદારિતોઽચલઃ॥  8-97-55 (59767) 
મણિપ્રવેકોત્તમવજ્રહાટકૈ--
રલઙ્કૃતં ચાસ્ય વરાઙ્ગભૂષણમ્। 
પ્રવિદ્ધમુર્વ્યાં નિપપાત પત્રિભિ--
ર્ધનઞ્જયેનોત્તમકુણ્ડલેપિ ચ॥  8-97-56 (59768) 
મહાધનં શિલ્પિવરૈઃ પ્રયત્નતઃ
કૃતં યદસ્યોત્તમવર્મ ભાસ્વરમ્। 
સુદીર્ઘકાલેન તતોઽસ્ય પાણ્ડવઃ
ક્ષણેન બાણૈર્બહુધા વ્યશાતયત્॥  8-97-57 (59769) 
`તસ્યેષુભિઃ ખણ્ડિતકુણ્ડલોઽન્તઃ
પરિક્ષતશ્ચાભ્યધિકં તદાનીમ્। 
સ લોહિતાઙ્ગશ્રવણશ્ચકાશે
સલોહિતાઙ્ગશ્રવણો યથા દિવિ'॥  8-97-58 (59770) 
સ તં વિવર્માણમથોત્તમેષુભિઃ
શિતૈશ્ચતુર્ભિઃ કુપિતઃ પરાભિનત્। 
સ વિવ્યથેઽત્યર્થમરિપ્રતાડિતો
યથાઽઽતુરઃ પિત્તકફાનિલજ્વરૈઃ॥  8-97-59 (59771) 
મહાધનુર્મણ્ડલનિઃસૃતૈઃ શિતૈઃ
ક્રિયાપ્રયત્નપ્રહિતૈર્બલેન ચ। 
તતક્ષ કર્ણં બહુભિઃ શરોત્તમૈ--
ર્બિભેદ મર્મસ્વપિ ચાર્જુનસ્ત્વરન્॥  8-97-60 (59772) 
દૃઢાહતઃ પત્રિભિરુગ્રવેગૈઃ
પાર્થેન કર્ણો વિવિધૈઃ શિતાગ્રૈઃ। 
બભૌ ગિરિર્ગૈરિકધાતુરક્તઃ
ક્ષરન્પ્રપાતૈરિવ રક્તમમ્ભઃ॥  8-97-61 (59773) 
[તતોઽર્જુનઃ કર્ણમવક્રગૈર્નવૈઃ
સુવર્ણપુઙ્ખૈઃ સુદૃઢૈરયસ્મયૈઃ। 
યમાગ્નિદણ્ડપ્રતિમૈઃ સ્તનાન્તરે
પરાભિનત્ક્રૌઞ્ચમિવાદ્રિમગ્નિજઃ॥  8-97-62 (59774) 
તતઃ શરાવાપમપાસ્ય સૂતજો
ધનુશ્ચ તચ્છક્રશરાસનોપમમ્। 
તતો રથસ્થઃ સ મુમોહ ચ સ્ખલન્।
પ્રશીર્ણમુષ્ટિઃ સુભૃશાહતઃ પ્રભો॥  8-97-63 (59775) 
ન ચાર્જુનસ્તં વ્યસને તદેષિવા--
ન્નિહન્તુમાર્યઃ પુરુષવ્રતે સ્થિતઃ। 
તતસ્તમિન્દ્રાવરજઃ સુસમ્ભ્રમા--
દુવાચ કિં પાણ઼્ડવ હે પ્રમાદ્યસે॥  8-97-64 (59776) 
નૈવાહિતાનાં સતતં વિપશ્ચિતઃ
ક્ષણં પ્રતીક્ષન્ત્યપિ દુર્બલીયસામ્। 
વિશેષતોઽરીન્વ્યસનેષુ પણ્ડિતો
નિહત્ય ધર્મં ચ યશશ્ચ વિન્દતે॥  8-97-65 (59777) 
તદેકવીરં તવ ચાહિતં સદા
ત્વરસ્વ કર્ણં સહસાઽભિમર્દિતુમ્। 
પુરા સમર્થઃ સમુપૈતિ સૂતજો
ભિન્ધિ ત્વમેનં નમુચિં યથા હરિઃ॥  8-97-66 (59778) 
તતસ્તદેવેત્યભિપૂજ્ય સત્વરં
જનાર્દનં કર્ણમવિધ્યદર્જુનઃ। 
શરોત્તમૈઃ સર્વકુરૂત્તમસ્ત્વરં--
સ્તથા યથા શમ્બરહા પુરા બલિમ્॥]  8-97-67 (59779) 
સાશ્વં તુ કર્ણં સરથં કિરીટિ
સમાચિનોદ્ભારત વત્સદન્તૈઃ। 
પ્રચ્છાદયામાસ દિશશ્ચ બાણૈઃ
સર્વપ્રયત્નાત્તપનીયપુઙ્ખૈઃ॥  8-97-68 (59780) 
સવત્સદન્તૈઃ પૃથુપીનવક્ષાઃ
સમાચિતઃ સોઽધિરથિર્વિભાતિ। 
સુપુષ્પિતાશોકપલાશશાલ્મલિ--
ર્યથાઽચલશ્ચન્દનકાનનાયુતઃ॥  8-97-69 (59781) 
શરૈઃ શરીરે બહુભિઃ સમર્પિતૈ--
ર્વિભાતિ કર્ણઃ સમરે વિશામ્પતે। 
મહીરુહૈરાચિતસાનુકન્દરો
યથા ગિરીન્દ્રઃ સ્ફુટકર્ણિકારવાન્॥  8-97-70 (59782) 
સ વાણસઙ્ઘાન્બહુધા વ્યવાસૃજન્
વિભાતિ કર્ણઃ શરજાલરશ્મિવાન્। 
સ લોહિતો રક્તગભસ્તિમણ્ડલો
દિવાકરોઽસ્તાભિમુખો યથા તથા॥  8-97-71 (59783) 
બાહ્વન્તરાદાધિરથેર્વિમુક્તાન્
બાણાન્મહાહીનિવ દીપ્યમાનાન્। 
વ્યધ્વંસયન્નર્જુનબાહુમુક્તાઃ
શરાઃ સમાસાદ્ય દિશઃ શિતાગ્રાઃ॥  8-97-72 (59784) 
[તતઃ સ કર્ણઃ સમવાપ્ય ધૈર્યં
બાણાન્વિમુઞ્ચન્કુપિતાહિકલ્પાન્। 
વિવ્યાધ પાર્થં દશભિઃ પૃષત્કૈઃ
કૃષ્ણં ચ ષ઼ડ્ભિઃ કુપિતાહિકલ્પૈઃ॥  8-97-73 (59785) 
તતઃ કિરીટિ ભૃશમુગ્રનિઃસ્વનં
મહાશરં સર્પવિષાનલોપમમ્। 
અયસ્માયં રૌદ્રમહાસ્ત્રસમ્ભૃતં
મહાહવે ક્ષેપ્તુમના મહામતિઃ॥]  8-97-74 (59786) 
કાલો હ્યદૃશ્યો નૃપ વિપ્રશાપા--
ન્નિદર્શયન્કર્ણવધં બ્રુવાણઃ। 
ભૂમિસ્તુ ચક્રં ગ્રસતીત્યવોચ--
ત્કર્ણસ્ય તસ્મિન્વધકાલ આગતે॥  8-97-75 (59787) 
ન ચાસ્ય ઘોરં પ્રતિભાતિ ચાસ્ત્રં
યદ્ભાર્ગવોઽસ્મૈ પ્રદદૌ મહાત્મા। 
ચક્રં ચ વામં ગ્રસતે ભૂમિરસ્ય
પ્રાપ્તે તસ્મિન્વધકાલે નૃવીર॥  8-97-76 (59788) 
તતો રથો ઘૂર્ણિતવાન્નરેન્દ્ર
શાપાત્તદા બ્રાહ્મણસત્તમસ્ય। 
પ્રાપ્તં વધં શંસતિ ચાપ્યથાસ્ત્રં
પ્રણશ્યમાનં દ્વિજમુખ્યશાપાત્॥  8-97-77 (59789) 
[તતશ્ચક્રમપતત્તસ્ય ભૂમૌ
સ વિહ્વલઃ સમરે સૂતપુત્રઃ। 
સવેદિકશ્ચૈત્ય ઇવાતિમાત્રઃ
સુપુષ્પિતો ભૂમિતલે નિમગ્નઃ]॥  8-97-78 (59790) 
મગ્ને રથે બ્રાહ્મણશાપમૂઢો
હ્યસ્ત્રં ચ તં મોઘમિષુ ચ સર્પમ્। 
અમૃષ્યમાણો વ્યસનાનિ તાનિ
હસ્તૌ વિધુન્વન્વિજગર્હ ધર્મમ્॥  8-97-79 (59791) 
ધર્મપ્રધાનં કિલ પાતિ ધર્મ
ઇત્યબ્રુવન્ધર્મવિદઃ સદૈવ। 
વયં ચ ધર્મે પ્રયતામ નિત્યં
ચર્તું યથાશક્તિ યથાશ્રુતં ચ।
સ ચાપિ નિઘ્નાતિ ન પાતિ ભક્તાન્
મન્યે ન નિત્યં પરિપાતિ ધર્મઃ॥  8-97-80 (59792) 
એવં બ્રુવન્પ્રસ્ખલિતાશ્વસૂતો
વિચાલ્યમાનોઽર્જુનબાણપાતૈઃ। 
મર્માભિઘાતાચ્છિથિલઃ ક્રિયાસુ
પુનઃ પુનર્ધર્મમસૌ જગર્હ॥  8-97-81 (59793) 
તતઃ શરૈર્ભીમતરૈરવિધ્યત્ત્રિભિરાહવે।
હસ્તે કૃષ્ણં તથા પાર્થમભ્યવિધ્યચ્ચ સપ્તભિઃ॥ 8-97-82 (59794) 
તતોઽર્જુનઃ સપ્તદશ તિગ્મવેગાનજિહ્મગાન્।
ઇન્દ્રાશનિસમાન્ઘોરાનસૃજત્પાવકોપમાન્॥ 8-97-83 (59795) 
નિર્ભિદ્ય તે ભીમવેગા હ્યપતન્પૃથિવીતલે।
કમ્પિતાત્મા તતઃ કર્ણઃ શક્ત્યા ચેષ્ટામદર્શયત્॥ 8-97-84 (59796) 
બલેનાથ સ સંસ્તભ્ય બ્રહ્માસ્ત્રં સમુદૈરયત્।
ઐન્દ્રં તતોઽર્જુનશ્ચાપિ તં દૃષ્ટ્વાઽભ્યુપમન્ત્રયત્॥ 8-97-85 (59797) 
ગાણ્ડીવં જ્યાં ચ બાણાંશ્ચ સોઽનુમન્ત્ર્ય પરન્તપઃ।
વ્યસૃજચ્છરવર્ષાણિ વર્ષાણીવ પુરન્દરઃ॥ 8-97-86 (59798) 
તતસ્તેજોમયા બાણા રથાત્પાર્થસ્ય નિઃસૃતાઃ।
પ્રાદુરાસન્મહાવીર્યાઃ કર્ણસ્ય રથમન્તિકાત્।  8-97-87 (59799) 
સ કર્ણોઽગ્રસદસ્યાસ્ત્રં કુર્વન્મોક્ષં મહારથઃ॥
તતોઽબ્રવીદ્વૃષ્ણિવીરસ્તસ્મિન્નસ્ત્રે વિનાશિતે। 
વિસૃજાસ્ત્રં પરં પાર્થ રાધેયો ગ્રસતે શરાન્॥  8-97-88 (59800) 
તતો બ્રહ્માસ્ત્રમત્યુગ્રં સમ્મન્ત્ર્ય સમયોજયત્।
છાદયિત્વા તતો બાણૈઃ કર્ણં પ્રત્યસ્યદર્જુનઃ॥ 8-97-89 (59801) 
તતઃ કર્ણઃ શિતૈર્બાણૈર્જ્યાં ચિચ્છેદ સુતેજનૈઃ।
[દ્વિતીયાં ચ તૃતીયાં ચ ચતુર્થી પઞ્ચમીં તથા॥ 8-97-90 (59802) 
ષષ્ઠીમથાસ્ય ચિચ્છેદ સપ્તમીં ચ તથાઽષ્ટમીમ્।
નવમીં દશમીં ચાસ્ય તથા ચૈકાદશીં વૃષઃ। 
જ્યાશતં શતસન્ધાનઃ સ કર્ણો નાવબુધ્યતે॥]  8-97-91 (59803) 
તતો જ્યાં વિનિધાયાન્યામભિમન્ત્ર્ય ચ પાણ્ડવઃ।
શરૈરવાકિરત્કર્ણં દીપ્યમાનૈરિવાહિભિઃ॥ 8-97-92 (59804) 
તસ્ય જ્યાચ્છેદનં કર્ણો જ્યાવધાનં ચ સંયુગે।
નાન્વબુધ્યત શીઘ્રત્વાત્તદદ્ભુતમિવાભવત્॥ 8-97-93 (59805) 
અસ્ત્રૈરસ્ત્રાણિ સંવાર્ય પ્રનિઘ્નન્સવ્યસાચિનઃ।
ચક્રે ચાપ્યધિકં પાર્થાત્સ્વવીર્યમતિદર્શયન્॥ 8-97-94 (59806) 
તતઃ કર્ણોઽર્જુનં દૃષ્ટ્વા સ્વસ્યાસ્ત્રેણ ચ પીડિતમ્।
અભ્યસેત્યબ્રવીત્પાર્થમાતિષ્ઠાસ્ત્રં વ્રજેતિ ચ॥ 8-97-95 (59807) 
તતોઽગ્નિસદૃશં ઘોરં શરં સર્પવિષોપમમ્।
અશ્મસારમં દિવ્યમભિમન્ત્ર્યં પરન્તપઃ। 
રૌદ્રમસ્ત્રં સમાધાય ક્ષેપ્તુકામઃ કિરીટિને॥  8-97-96 (59808) 
તતોઽગ્રસન્મહી ચક્રં રાધેયસ્ય તદા નૃપ॥  8-97-97 (59809) 
[તતોઽવતીર્ય રાધેયો રથાદાશુ સમુદ્યતઃ।
ચક્રં ભુજાભ્યામાલમ્બ્ય સમુત્ક્ષેપ્તુમિયેષ સઃ॥ 8-97-98 (59810) 
સપ્તદ્વીપા વસુમતી સશૈલવનકાનના।
ગીર્ણચક્રા સમુત્ક્ષિપ્તા કર્ણેન ચતુરઙ્ગુલમ્॥ 8-97-99 (59811) 
ગ્રસ્તચક્રસ્તુ રાધેયઃ ક્રોધાદશ્રૂણ્યવર્તયત્।
અર્જુનં વીક્ષ્ય સંરબ્ધમિદં વચનમબ્રવીત્॥ 8-97-100 (59812) 
ભોભો પાર્થ મહેષ્વાસ મુહુર્તં પરિપાલય।
યાવચ્ચક્રમિદં ગ્રસ્તમુદ્ધરામિ મહીતલાત્॥ 8-97-101 (59813) 
સવ્યં ચક્રં મહીગ્રસ્તં દૃષ્ટ્વા દૈવાદિદં મમ।
પાર્થ કાપુરુષાચીર્ણમભિસન્ધિં વિસર્જય॥ 8-97-102 (59814) 
ન ત્વં કાપુરુષાચીર્ણં માર્ગમાસ્થાતુમર્હસિ।
ખ્યાતસ્ત્વમસિ કૌન્તેય વિશિષ્ટો રણકર્મસુ। 
વિશિષ્ટતરમેવ ત્વં કર્તુમર્હસિ પાણ્ડવ॥  8-97-103 (59815) 
પ્રકીર્ણકેશે વિમુખે બ્રાહ્મણેઽથ કૃતાઞ્જલૌ।
શરણાગતે ન્યસ્તશસ્ત્રેયાચમાને તથાઽર્જુન॥ 8-97-104 (59816) 
અબાણે ભ્રષ્ટકવચે ભ્રષ્ટભગ્નાયુધે તથા।
ન વિમુઞ્ચન્તિ શસ્ત્રાણિ શૂરાઃ સાધુવ્રતે સ્થિતાઃ॥ 8-97-105 (59817) 
ત્વં ચ શૂરતમો લોકે સાધુવૃત્તશ્ચ પાણ્ડવ।
અભિજ્ઞો યુદ્ધધર્માણાં તસ્માત્ક્ષમ મુહૂર્તકમ્॥ 8-97-106 (59818) 
દિવ્યાસ્ત્રવિદમેયાત્મા કાર્તવીર્યસમો યુધિ।
યાવચ્ચક્રમિદં ગ્રસ્તમુદ્વરામિ મહાભુજ॥ 8-97-107 (59819) 
ન માં રથસ્થો ભૂમિષ્ઠં વિકલં હન્તુમર્હસિ।
ન વાસુદેવાત્ત્વત્તો વા પાણ્ડવેય બિભેમ્યહમ્॥ 8-97-108 (59820) 
ત્વં હિ ક્ષત્રિયદાયાદો મહાલકુલવિવર્ધનઃ।
અતસ્ત્વાં પ્રબવીમ્યેષ મુહૂર્તં ક્ષમ પાણ઼્ડવ॥ ॥ 8-97-109 (59821) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે સપ્તનવતિતમોઽધ્યાયઃ॥ 97 ॥

[વિના કિરીટં શંશુભે સ પાર્થઃ।
શ્યામો યુવા નીલ ઇવોચ્ચશૃઙ્ગઃ। 
તતઃ સમુદ્ગ્રથ્ય સિતેન વાસસા
સ્વમૂર્ધજાનવ્યથિતસ્તદાઽર્જુનઃ।
વિભાસિતઃ સૂર્યમરીચિના દૃઢં
શિરોગતેનોદયપર્વતો યથા॥  8-97-1 (59822) 
ગોકર્ણા સુમુખી કૃતેન ઇષુણા ગોપુત્રસમ્પ્રેષિતા
ગોશબ્દાત્મજભૂષણં સુવિહિતં સુવ્યક્તગોઽસુપ્રભં 
દૃષ્ટ્વા ગોગતકં જહાર મુકુટં ગોશબ્દગોપૂરિ વૈ
ગોકર્ણાસનમર્દનશ્ચ ન યયાવપ્રાપ્ય મૃત્યોર્વશં  8-97-2 (59823) 
સ સાયકઃ કર્ણભુજપ્રસૃષ્ટો
હુતાશનાર્કપ્રતિમો મહાર્હઃ। 
મહોરગઃ કૃતવૈરોઽર્જુનેન
કિરીટમાહત્ય તતો વ્યતીયાત્॥  8-97-3 (59824) 
તં ચાપિ દગ્ધ્વા તપનીયચિત્રં
કિરીટમાકૃષ્ય તદર્જુનસ્ય। 
ઇયેષ ગન્તું પુનરેવ તૂણં
દૃષ્ટશ્ચ કર્ણેન તતોઽબ્રવીત્તમ્॥  8-97-4 (59825) 
મુક્તસ્ત્વયાઽહં ત્વસમીક્ષ્ય કર્ણ
શિરો હૃતં યન્ન મયાઽર્જુનસ્ય। 
સમીક્ષ્ય માં મુઞ્ચ રણે ત્વમાશુ
હન્તાઽસ્મિ શત્રું તવ ચાત્મનશ્ચ॥  8-97-5 (59826) 
સ એવમુક્તો યુધિ સૂતપુત્ર--
સ્તમ્બ્રવીત્કો ભવાનુગ્રરૂપઃ। 
નાગોઽબ્રવીદ્વિદ્વિ કૃતાગસં માં
પાર્થેન માતુર્વધજાતવૈરમ્॥  8-97-6 (59827) 
યદિ સ્વયં વજ્રધરોઽસ્ય ગોપ્તા
તથાપિ યાતા પિતૃરાજવેશ્મનિ।  8-97-7 (59828) 
કર્ણ ઉવાચ।
ન નાગ કર્ણોઽદ્ય રણે પરસ્ય
બલં સમાસ્થાય જયં બુભૂષેત્॥  8-97-7x (5065) 
ન સંદધ્યાં દ્વિઃ શરં ચૈવ નાગ
યદ્યર્જુનાનાં શતમેવ હન્યામ્। 
તમાહ કર્ણઃ પુનરેવ નાગં
તદાઽજિમધ્યે રવિસૂનુસત્તમઃ॥  8-97-8 (59829) 
વ્યાલાસ્ત્રસર્ગોત્તમયત્નમન્યુભિ--
ર્હન્તાઽસ્મિ પાર્થં સુસુખી વ્રજ ત્વમ્। 
ઇત્યેવમુક્તો યુધિ નાગરાજઃ
કર્ણેન રોષાદસહંસ્તસ્ય વાક્યમ્॥  8-97-9 (59830) 
સ્વયં પ્રાયાત્પાર્થવધાય રાજન્
કૃત્વા સ્વરૂપં વિજિઘાંસુરુગ્રઃ। 
તતઃ કૃષ્ણઃ પાર્થમુવાચ સઙ્ખ્યે
મહોરગં કૃતવૈરં જહિ ત્વમ્॥  8-97-10 (59831) 
8-97-11 (59832) 
સ એવમુક્તો મધુસૂદનેન
ગાણ્ડીવધન્વા રિપુવીર્યસાહઃ। 
ઉવાચ કો હ્યેષ મમાદ્ય નાગઃ
સ્વયં ય આયાદ્ગરુડસ્ય વક્ત્રમ્॥] 
Mahabharata - Karna Parva - Chapter Footnotes

8-97-16 બાણજાલૈકમયં દૃષ્ટ્વેતિ શેષઃ॥ 8-97-30 પદા વિનિષ્પિષ્ય રથોત્તમં સ પ્રાવેશયત્પૃથિવીં કિઞ્ચિદેવ। ક્ષિતિં ગતા જાનુભિસ્તેઽથ વાહા હેમચ્છન્નાશ્ચન્દ્રમરીચિવર્ણાઃ ઇતિ ઝ.પાઠઃ॥ 8-97-48 ગતે ગમિતે। વિભુઃ સમર્થઃ॥ 8-97-49 બર્હિણાનાં બર્હા એવ વાજાઃ પક્ષાઃ સઞ્જાતા યેષાં તૈર્બર્હિણબર્હવાજિતૈઃ॥ 8-97-62 અગ્નિજઃ કાર્તિકેયઃ॥ 8-97-64 ઈષિવાન્ મનસિ કૃતવાન્॥ 8-97-78 ચૈત્યઃ સવેદિકો ગ્રામસૂચકો મહાદ્રુમઃ॥ 8-97-89 પ્રત્યસ્યત્પ્રતિપ્રાક્ષિતત્॥ 8-97-95 અભ્યસ પુનઃ પુનઃ અસ્ત્રં આતિષ્ઠ વજ પ્રેરયેત્યબ્રવીદિતિ યોજના। તતઃ કૃષ્ણોઽર્જુનં દૃષ્ટ્વા કર્ણાસ્ત્રેણ ચ પીડિતમ્ ઇતિ ઝ.પાઠઃ॥ 8-97-96 ક્ષેપ્તુકામઃ કિરીટવાન્ ઇતિ ઝ. પાઠઃ॥ 8-97-97 સપ્તનવતિતમોઽધ્યાયઃ॥ 8-97-* એતદારભ્ય ગરુડસ્ય વક્રં ઇત્યન્તાનાં ચતુર્ણાં શ્લોકાનાં સ્થાને અધોદૃશ્યમાના એકાદશ શ્લોકા ઝ.પુસ્તકે વિદ્યન્તે 8-97-2 ગોકર્ણા મુકુટં જહારેત્યન્વયઃ। અર્જુનસ્ય મુકુટહરણમપિ મહત્કર્મેતિ સૂચયન્મુકુટં વિશિનષ્ટિ। ગવિ ચક્ષુષિ કર્ણો યસ્યાઃ સા ગોકર્ણા ચક્ષુઃશ્રવાઃ સર્પિણી અર્જુનેન ખાણ્ડવે નિહતા સતી ઇહ નિમિત્તભૂતા તસ્ય મુકુટમેવ હૃતવતી નતુ શિરઃ। અથં હતાયા હનનનિમિત્તત્વમત આહ। સુમુખી કૃતેન ઇષુણા મોપુત્રસમ્પ્રેષિતા। સન્ધિરવિવક્ષિતત્વાન્ન ભવતિ। શોભનં પુત્રજીવકરં મુખં યસ્યાઃ સા સુમુખી। સા હિ પુત્રં નિગીર્ય દહ્યમાનાત્ ખાણ઼્વાદુત્પતન્તી શિરોદેશે અર્જુનેન ચ્છિન્ના સતી સ્વયં મૃતાં પુત્રં ચ રક્ષિતવતીત્યાદિપર્વણ્યુપાખ્યાયતે। કૃતેન સ્વયં નિર્મિતેન પુત્રેણ ત્રાતેન ઇષુણા ઇથુભાવં ગતેન। આત્મા વૈ પુત્રનામાસીતિ શ્રુતેરિષ્વાકારપુત્રરૂપેણ સમ્પન્ના સતી। ગોમતો રશ્મિમતોઽર્કસ્ય પુત્રેણ કર્ણેન પ્રેષિતા। ઇષુણેતીત્થમ્ભાવે તૃતીયા। ગોપુત્રેતિ મતુબ્લોપ આર્ષઃ। કિઙ્કૃત્વા મુકુટં જહારેત્યત આહ। સુવ્યક્તગોઽસુપ્રભં ગોગતકં દૃષ્ટ્વા સુવ્યક્તાઃ અતિશયેનાવિર્ભૂતા ગાવો રશ્મયસ્તેજ ઇતિ યાવત્। સુવ્યક્તૈર્ગોભિરસુભિશ્ચ પ્રકર્ષેણ ભાસમાનં પ્રદેશો લક્ષ્યતે। તત્ર ગતં વિદ્યમાનં કં શિરો યસ્ય તમ્। અર્જુનસ્ય ગ્રીવાદેશં કર્ણેન લક્ષીકૃતં વિજ્ઞાય ભગવતા સ્વભારેણાશ્વેષુ જાનુભ્યામવનીં ગમિતેષુ રશ્મિભિઃ સમસૂત્રદેશેઽર્જુનસ્ય શિરો દૃષ્ટ્વાપિ વેગાતિશયાત્સ્વયં નીચીભવિતુમશક્તા સતી તદ્દેશસ્થં મુકુટં જહારેત્યર્થઃ। ગોશબ્દાત્મજભૂષણં સુવિહિતમિતિ। ગૌઃ પૃથિવી તયા શબ્દ્યતે ગોશબ્દા અદિતિઃ। ઇયં વા અદિતિરિતિ પૃથિવ્યા અદિતેર્નિર્દેશાત્। તસ્યા આત્મજસ્યેન્દ્રસ્ય ભૂષણં સુવિહિતં વેધસેતિ શષઃ। તથાચાત્રૈવોક્તમ્। પુરન્દરાર્થં તપસા પ્રયત્નતઃ સ્વયં કૃતં યદ્વિધિના સ્વયમ્ભુવેતિ। કીદૃશં મુકુટમ્। વૈ નિશ્ચિતં પ્રસિદ્ધં વા। ગોશબ્દગોપૂરિ ગોભિ રશ્મિભિઃ શબ્દ્યતે રશ્મિમાનિતિ કથ્યત ઇતિ સૂર્યસ્તસ્યેવ ભુવ નગર્ભવ્યાપિનો ગાવઃ કિરણાસ્તૈર્ભુવનં પૂરયિતું શીલમસ્ય તત્તથા। સૂર્યસમપ્રભમિત્યર્થઃ। નનુ ચેતનાધિષ્ઠિતો બાણઃ પુનરેત્યા ર્જુનં કુતો ન હતવાનિત્યત આહ। ગોકર્ણાસનમર્દનશ્ચ ન યયાવપ્રાપ્ય મૃત્યોર્વશમિતિ। ગોકર્ણં સર્પં પુનરર્જુનં હન્તુમિચ્છન્તમસનેન બાણક્ષેપેણ મર્દયતિ યઃ સ તથાભૂતોઽર્નુનશ્ચ તમેવ સર્પમનવાપ્ય મૃત્યોર્વશં ન યયૌ। સર્પસ્ય પુનરાગમનં વધશ્ચાત્રૈવ કીર્ત્યતે। ગૌર્નાદિત્યે બલીવર્દે ક્રતુભેદર્ષિભેદયો। સ્ત્રી તુ સ્યાદ્દિશિ ભારત્યાં ભૂમૌ ચ સુરભાવપિ। નૃસ્ત્રિયોઃ સ્વર્ગવજ્રામ્બુરશ્મિદૃગ્બાણલોમસ્વિતિ કોશઃ॥





કર્ણપર્વ - અધ્યાય 098

॥ શ્રીઃ ॥

8.98. અધ્યાયઃ 098 

Mahabharata - Karna Parva - Chapter Topics

પાર્થાય ધર્માનુવાદકં કર્ણંમ્પ્રતિ કૃષ્ણેન તત્કૃતદુષ્કૃતાનુસ્મારણપૂર્વકં મર્મોદ્ધાટનમ્॥ 1 ॥ કર્ણેન સ્વબાણાહતિનિર્વિણ્ણેઽર્જુને તદન્તરે રથાદવરુહ્ય તચ્ચક્રોદ્ધરણોદ્યમઃ॥ 2 ॥ તદન્તરે કૃષ્ણચોદનયા પાર્થેન કર્ણશિરશ્છેદઃ॥ 3 ॥

Mahabharata - Karna Parva - Chapter Text

8-98-0 (59833) 
સઞ્જય ઉવાચ। 8-98-0x (5066) 
અથાબ્રવીદ્વાસુદેવો મહાત્મા
રાધેય દિષ્ટ્યા સ્મરસીહ ધર્મમ્। 
`ધર્મે હિ બદ્ધા સતતં હિ પાર્થા--
સ્તેભ્યસ્તતો વૃદ્ધિસૌ દદાતિ॥  8-98-1 (59834) 
ધર્માદપેતાઃ પરિપન્થિનસ્તે
તસ્માદ્ગતા વૈ કુરવો વિનાશમ્'। 
પ્રાયેણ નીચા વ્યસનેષુ મગ્ના
નિન્દન્તિ દૈવં ન તુ દુષ્કૃતં સ્વમ્॥  8-98-2 (59835) 
કૃષ્ણાં સભાં કર્ણ યદેકવસ્ત્રા--
માનીતવાંસ્ત્વં ચ સુયોધનશ્ચ। 
દુઃશાસનઃ શકુનિઃ સૌબલશ્ચ।
ધર્મસ્તદા તે રુચિતો ન કસ્માત્॥  8-98-3 (59836) 
યદા સભાયાં રાજાનમનક્ષજ્ઞં યુધિષ્ઠિરમ્।
આનીય જિતવન્તો વૈ ક્વ તે ધર્મસ્તદા ગતઃ॥ 8-98-4 (59837) 
વનવાસે વ્યતીતે ચ કર્ણ વર્ષે ત્રયોદશે।
ન પ્રયચ્છસિ યદ્રાજ્યં ક્વ તે ધર્મસ્તદા ગતઃ॥ 8-98-5 (59838) 
યદ્ભીમસેનં સર્પૈશ્ચ વિષયુક્તૈશ્ચ ભોજનૈઃ।
આચરત્ત્વન્મતે રાજા ક્વ તે ધર્મસ્તદા ગતઃ॥ 8-98-6 (59839) 
યદ્વારણાવતે પાર્થાન્સુપ્તાઞ્જતુગૃહે તદા।
હન્તુકામાસ્તદા યૂયં ક્વ તે ધર્મસ્તદા ગતઃ॥ 8-98-7 (59840) 
યદા રજસ્વલાં કૃષ્ણાં દુઃશાસનવશે સ્થિતામ્।
સભાયાં પ્રાહસઃ કર્ણ ક્વ તે ધર્મસ્તદા ગતઃ॥ 8-98-8 (59841) 
યદનાર્યૈઃ પુરા કૃષ્ણાં ક્લિશ્યમાનામનાગસમ્।
ઉપપ્રેક્ષસિ રાધેય ક્વ તે ધર્મસ્તદા ગતઃ॥ 8-98-9 (59842) 
વિનષ્ટાઃ પાણ્ડવાઃ કૃષ્ણે શાશ્વતં નરકં ગતાઃ।
પતિમન્યં વૃણીષ્વેતિ વદંસ્ત્વં ગજગામિનીમ્। 
ઉપપ્રેક્ષસિ રાધેય ક્વ તે ધર્મસ્તદા ગતઃ॥  8-98-10 (59843) 
રાજ્યલુબ્ધઃ પુનઃ કર્ણ સમાહ્વયસિ પાણ્ડવાન્।
યદા શકુનિમાશ્રિત્ય ક્વ તે ધર્મસ્તદા ગતઃ॥ 8-98-11 (59844) 
યદાઽભિમન્યું બહવો યુદ્ધે જઘ્નુર્મહારથાઃ।
પરિવાર્ય રણે બાલં ક્વ તે ધર્મસ્તદા ગતઃ॥ 8-98-12 (59845) 
[યદ્યેષ ધર્મસ્તત્ર ન વિદ્યતે હિ
કિં સર્વથા તાલુવિશોષણેન। 
અદ્યેહ ધર્મ્યાણિ વિધત્સ્વ સૂત
તથાપિ જીવન્ન વિમોક્ષ્યસે હિ॥  8-98-13 (59846) 
નલો હ્યક્ષૈર્નિર્જિતઃ પુષ્કરેણ
પુનર્યશો રાજ્યમવાપ વીર્યાત્। 
પ્રાપ્તાસ્તથા પાણ્ડવા બાહુવીર્યા--
ત્સર્વૈઃ સમેતાઃ પરિવૃત્તલોભાઃ॥  8-98-14 (59847) 
નિહત્ય શત્રૂન્સમરે પ્રવૃદ્ધા--
ન્સસોમકા રાજ્યમવાપ્નુયુસ્તે। 
તથા ગતા ધાર્તરાષ્ટ્રા વિનાશં
ધર્માભિગુપ્તૈઃ સતતં નૃસિંહૈઃ]॥  8-98-15 (59848) 
સઞ્જય ઉવાચ। 8-98-16x (5067) 
એવમુક્તસ્તદા કર્ણો વાસુદેવેન ભારત।
લજ્જયાવનતો ભૂત્વા નોત્તરં કિઞ્ચિદુક્તવાન્॥ 8-98-16 (59849) 
ક્રોધાત્પ્રસ્ફુરમાણૌષ્ઠો ધનુરુદ્યમ્ય ભારત।
યોધયામાસ વૈ પાર્થં મહાવેગપરાક્રમઃ॥ 8-98-17 (59850) 
તતોઽબ્રવીદ્વાસુદેવઃ ફલ્ગુનં પુરુષર્ષભમ્।
દિવ્યાસ્ત્રેણૈવ નિર્ભિદ્ય પાતયસ્વ મહાબલ॥ 8-98-18 (59851) 
એવમુક્તસ્તુ દેવેન ક્રોધમાગાત્તદાઽર્જુનઃ।
મન્યુમભ્યાવિશદ્ધોરં સ્મૃત્વા તત્તુ ધનઞ્જયઃ॥ 8-98-19 (59852) 
તસ્ય ક્રુદ્ધસ્ય સર્વેભ્યઃ સ્રોતોભ્યસ્તેજસોઽર્ચિષઃ।
પ્રાદુરાસંસ્તદા રાજંસ્તદદ્ભુતમિવાભવત્॥ 8-98-20 (59853) 
તત્સમીક્ષ્ય તતઃ કર્ણો બ્રહ્માસ્ત્રેણ ધનઞ્જયમ્।
અભ્યવર્ષત્પુનર્યત્નમકરોદ્રથસર્જને॥ 8-98-21 (59854) 
બ્રહ્માસ્ત્રેણવ તં પાર્થો કવર્ષ શરવૃષ્ટિભિઃ।
તદસ્ત્રમસ્ત્રેણાવાર્ય પ્રજહાર ચ પાણ્ડવઃ॥ 8-98-22 (59855) 
તતોઽન્યદસ્ત્રં કૌન્તેયો દયિતં જાતવેદસઃ।
મુમોચ કર્ણમુદ્દિશ્ય તત્પ્રજજ્વાલ તેજસા॥ 8-98-23 (59856) 
વારુણેન તતઃ કર્ણઃ શમયામાસ પાવક્રમ્।
જીમૂતૈશ્ચ દિશઃ સર્વાશ્ચક્રે તિમિરદુર્દિનાઃ॥ 8-98-24 (59857) 
પાણ્ડવેયસ્ત્વસમ્ભ્રાન્તો વાયવ્યાસ્ત્રેણ વીર્યવાન્।
અપોવાહ તદાઽભ્રાણિ રાધેયસ્ય પ્રપશ્યતઃ॥ 8-98-25 (59858) 
[તતઃ શરં મહાઘોરં જ્વલન્તિમિવ પાવકમ્।
આદદે પાણ્ડુપુત્રસ્ય સૂતપુત્રો જિઘાંસયા॥ 8-98-26 (59859) 
યોજ્યમાને તતસ્તસ્મિન્બાણે ધનુષિ પૂજિતે।
ચચાલ પૃથિવી રાજન્સશૈલવનકાનના॥ 8-98-27 (59860) 
વવૌ સશર્કરો વાયુર્દિશશ્ચ રજસા વૃતાઃ।
હાહાકારશ્ચ સંવજ્ઞે સુરાણાં દિવિ ભારત॥ 8-98-28 (59861) 
તમિગું સન્ધિતં દૃષ્ટ્વા સૂતપુત્રેણ મારિષ।
વિષાદં પરમં જગ્મુઃ પાણ્ડવા દીનચેતસઃ॥ 8-98-29 (59862) 
સ સાયકઃ કર્ણભુજપ્રમુક્તઃ
શક્રાશનિગ્રખ્યરુચિઃ શિતાગ્રઃ। 
મુલાન્તરં પ્રાપ્ય ધનઞ્જયસ્ય
વિવેશ વલ્મીકમિવોરમોત્તમઃ॥  8-98-30 (59863) 
સ રાઢવિદ્ધઃ સમરે મહાત્મા
વિધૂર્ણમાનઃ શ્લથહસ્તગાણ્ડિવઃ। 
ચચાલ વીભત્સુરમિત્રમર્દનઃ
ક્ષિતેઃ પ્રકમ્પે ચ યથાઽચલોત્તમઃ॥  8-98-31 (59864) 
તદન્તરં પ્રાપ્ય વૃષો મહારથો
રથાઙ્ગસુર્વીગતમુજ્જિહીર્ષુઃ। 
રથાદવપ્લુત્ય નિગૃહ્ય દોર્ભ્યાં
શશાક દૈવાન્ન મહાબલોઽપિ॥  8-98-32 (59865) 
તતઃ કિરીટિ પ્રતિલભ્ય સંજ્ઞાં
જગ્રાહ બાણં યમદણ્ડકલ્પમ્। 
તતોઽર્જુનઃ પ્રાઞ્જલિકં મહાત્મા
તતોઽબ્રવીદ્વાસુદેવોઽપિ પાર્થમ્॥  8-98-33 (59866) 
છિન્ધ્યસ્ય મૂર્ધાનમરેઃ શરેણ
ન યાવદારોહતિ વૈ રથં વૃષઃ। 
તથૈવ સમ્પૂજ્ય સ તદ્વચઃ પ્રભો--
સ્તતઃ શરં પ્રજ્વલિતં પ્રગૃહ્ય।
જઘાન કક્ષામમલાર્કવર્ણાં
મહારથે રથચક્રે વિમગ્ને॥  8-98-34 (59867) 
તં હસ્તિકક્ષાપ્રવરં સુકેતું
સુવર્ણમુક્તામણિવજ્રજુષ્ટમ્। 
કલાપ્રકૃષ્ટોત્તમશિલ્પિયત્નૈઃ
કૃતં સુરૂપં તપનીયચિત્રમ્॥  8-98-35 (59868) 
જયાસ્પદં તવ સૈન્યસ્ય નિત્ય---
મમિત્રવિત્રાસનમીડ્યરૂપમ્। 
વિખ્યાતમાદિત્યસુતસ્ય લોકે
ત્વિષા સમં પાવકભાનુચન્દ્રૈઃ॥  8-98-36 (59869) 
તતઃ ક્ષુરપ્રેણ સુસંશિતેન
સુવર્ણપુઙ્ખેન હુતાગ્નિવર્ચસા। 
શ્રિયા જ્વલન્તં ધ્વજમુન્મમાથ
મહારથસ્યાધિરથેઃ કિરીટી॥  8-98-37 (59870) 
યશશ્ચ દર્પશ્ચ તથા પ્રિયાણિ
સર્વાણિ કાર્યાણિ ચ તેન કેતુના। 
સાકં કુરૂણાં હૃદયાનિ ચાપતન્
બભૂવ હાહેતિ ચ નિઃસ્વનો મહાન્॥  8-98-38 (59871) 
દ્વષ્ટ્વા ધ્વજં પાતિતમાશુકારિણા
કુરુપ્રવીરેણ નિકૃત્તમાહવે। 
નાશંસિરે સૂતપુત્રસ્ય સર્વે
જયં તદા ભારત યે ત્વદીયાઃ॥  8-98-39 (59872) 
અથ ત્વરન્કર્ણવધાય પાર્થો
મહેદ્રવજ્રાનલદણ્ડસન્નિભમ્। 
આદત્ત ચાથાઞ્જલિકં નિષઙ્ગા--
ત્સહસ્રરશ્મેરિવ રશ્મિમુત્તમમ્॥  8-98-40 (59873) 
મર્મચ્છિદં શોણિતમાંસદિગ્ધં
વૈશ્વાનરાર્કપ્રતિમં મહાર્હમ્। 
નરાશ્વનાગાસુહરં ત્ર્યરત્નિં
ષડ્વાજમઞ્જોગતિમુગ્રવેગમ્॥  8-98-41 (59874) 
સહસ્રનેત્રાશનિતુલ્યવીર્યં
કાલાનલં વ્યાત્તમિવાતિઘોરમ્। 
પિનાકનારાયણચક્રસન્નિભં
ભયઙ્કરં પ્રાણભૃતાં વિનાશનમ્॥  8-98-42 (59875) 
જગ્રાહ પાર્થઃ સ શરં પ્રહૃષ્ટો
યો દેવસઙ્ઘૈરપિ દુર્નિવાર્યઃ। 
સમ્પૂજિતો યઃ સતતં મહાત્મા
દેવાસુરાન્યો વિજયેન્મહેષુઃ॥  8-98-43 (59876) 
તં વૈ પ્રમૃષ્ટં પ્રસમીક્ષ્ય યુદ્ધે
ચચાલ સર્વં સચરાચરં જગત્। 
કૃત્સ્નં જગત્સ્વસ્ત્યૃષયોઽભિચક્રુ--
સ્તમુદ્યતં પ્રેક્ષ્ય મહાહવેષુમ્॥  8-98-44 (59877) 
તતસ્તુ તં વૈ શરમપ્રમેયં
ગાણ્ડીવધન્વા ધનુષિ વ્યયોજયત્। 
યુક્ત્વા મહાસ્ત્રેણ પરેણ ચાપં
વિકૃષ્ય ગાણ્ડીવમુવાચ સત્વરમ્॥  8-98-45 (59878) 
અયં હાસ્ત્રપ્રહિતો મહાશરઃ
શરીરહૃચ્ચાસુહરશ્ચ દુર્હૃદઃ। 
તપોઽસ્તિ તપ્તં ગુરવશ્ચ તોષિતા
મયા યદીષ્ટં સુહુતં યદિ શ્રુતમ્॥  8-98-46 (59879) 
અનેન સત્યેન નિહન્ત્વયં શરઃ
સુસંહિતઃ કર્ણમરિં મમોર્જિતમ્। 
ઇત્યૂચિવાંસ્તં પ્રમુમોચ બાણં
ધનઞ્જયઃ કર્ણવધાય ઘોરમ્॥  8-98-47 (59880) 
કૃત્યા હ્યથર્વાઙ્ગિરસી પ્રચોદિતા
યથા તથા ત્વં જહિ શાત્રવં મમ। 
બ્રુવન્કિરીટી તમતિપ્રહૃષ્ટો--
ઽસૃજદ્દેવાનાં જયહેતું મહેષુમ્॥  8-98-48 (59881) 
જિઘાંસુરર્કેન્દુસમપ્રભાવઃ
કર્ણં વશી પાણ્ડવઃ ક્ષિપ્રકારી। 
તતો વિમુક્તો બલિના મહેષુઃ
પ્રજ્વાલયામાસ નભો દિશશ્ચ॥  8-98-49 (59882) 
સૈન્યાન્યનેકાનિ ચ વિપ્રમોહ્ય
ગાણ્ડીવમુક્તેન તતો મહાત્મા। 
તેનાર્જુનસ્તન્મહનીયમસ્ય
શિરોઽહરત્સૂતપુત્રસ્ય રાજન્॥  8-98-50 (59883) 
શરોત્તમેનાઞ્જલિકેન રાજં--
સ્તદા મહાસ્ત્રપ્રતિમન્ત્રિતેન। 
પાર્થોઽપરાહ્ણે શિર ઉચ્ચકર્ત
વૈકર્તનસ્યાથ મહેન્દ્રસૂનુઃ।
છિન્નં પપાતાઞ્જલિકેન તૂર્ણં
કાયશ્ચ પશ્ચાદ્ધરણીં જગામ॥  8-98-51 (59884) 
તદુદ્યતાદિત્યસમાનતેજસં
શરન્નભોમધ્યગભાસ્કરોપમમ્। 
વરાઙ્ગમુર્વ્યામપતચ્ચમુમૂખે
દિવાકરોઽસ્તાદિવ રક્તમણ્ડલઃ॥  8-98-52 (59885) 
તતોઽસ્ય દેહં સતતં સુખૈધિતં
સુરૂપમત્યર્થસુખં સુગન્ધિ ચ। 
પરેણ કૃચ્છ્રેણ શિરઃ સમત્યજ--
દ્ગૃહં મહર્ધીન્નિવસન્નિવેશ્વરઃ॥  8-98-53 (59886) 
શરૈર્વિભિન્નં વ્યસુ તત્સુવર્ચસઃ
પપાત કર્ણસ્ય શરીમુચ્છ્રિતમ્। 
સ્રવદ્વ્રણં ગૈરિકતોયવિસ્રવં
ગિરેર્યથા વજ્રહતં મહાશિરઃ॥  8-98-54 (59887) 
દેહાચ્ચ કર્ણસ્ય નિપાતિતસ્ય
તેજઃ સૂર્યં ખં વિતત્યાવિવેશ। 
તદદ્ભુતં સર્વમનુષ્યયોધાઃ
સંદૃષ્ટવન્તો નિહતે સ્મ કર્ણે॥  8-98-55 (59888) 
તતઃ શઙ્ખાન્પાણ્ડવા દધ્મુરુચ્ચૈ--
ર્દૃષ્ટ્વા કર્ણં પાતિતં ફલ્ગુનેન। 
તથૈવ કૃષ્ણશ્ચ ધનઞ્જયશ્ચ
હષ્ટૌ યમૌ દધ્મતુર્વારિજાતૌ॥  8-98-56 (59889) 
તં સોમકાઃ પ્રેક્ષ્ય હતં શયાનં
સૈન્યૈઃ સાર્ધં સિંહનાદાન્પ્રચક્રુઃ। 
તૂર્યાણિ સઞ્જઘ્નુરતીવ હૃષ્ટા
વાસાંસિ ચૈવાદુધુવુર્ભુજાંશ્ચ॥  8-98-57 (59890) 
સંવર્ધયન્તશ્ચ નરેન્દ્ર યોધાઃ
પાર્થં સમાજગ્મુરતીવ હૃષ્ટાઃ। 
બલાન્વિતાશ્ચાપરે હ્યપ્યનૃત્ય--
ન્નન્યોન્યમાશ્લિષ્ય નદન્ત ઊચુઃ॥  8-98-58 (59891) 
દૃષ્ટ્વા તુ કર્ણં ભુવિ વા વિપન્નં
કૃત્તં રથાત્સાયકૈરર્જુનસ્ય। 
મહાનિલેનાદ્રિમિવાપવિદ્વં
યજ્ઞાવસાનેઽગ્નિમિવ પ્રશાન્તમ્॥  8-98-59 (59892) 
તદાનનં સૂર્યસુતસ્ય રાજ--
ન્વિભ્રાજતે પદ્મિવાવનાલમ્। 
રરાજ કર્ણસ્ય શિરો નિકૃત્ત--
મસ્તંગતં ભાસ્કરસ્યેવ બિમ્બમ્॥  8-98-60 (59893) 
શરૈરાચિતસર્વાઙ્ગઃ શોણિતૌઘપરિપ્લુતઃ।
રરાજ દેહઃ કર્ણસ્ય સ્વરશ્મિભિરિવાંશુમાન્॥ 8-98-61 (59894) 
પ્રતાપ્ય સેનામામિત્રીં દીપ્તૈઃ શરગભસ્તિભિઃ।
બલિનાર્જુનકાલેન નીતોઽસ્તં કર્ણભાસ્કરઃ॥ 8-98-62 (59895) 
અસ્તં ગચ્છન્યથાઽદિત્યઃ પ્રભામાદાય ગચ્છતિ।
તથા જીવિતમાહાય કર્ણસ્યેષુર્જગામ સઃ॥ 8-98-63 (59896) 
અપરાહ્ણેઽપરાહ્ણસ્ય સૂતપુત્રસ્ય મારિષ।
છિન્નમઞ્જલિકેનાજૌ સોત્સેધમપતચ્છિરઃ॥ 8-98-64 (59897) 
ઉપર્યુપરિ સૈન્યાનાં વિનિઘ્નન્નિતરાઞ્જનાન્।
શિરઃ કર્ણસ્ય સોઽત્સેધમિષુઃ સોપ્યહરદ્દ્રુતમ્॥ 8-98-65 (59898) 
કર્ણં તુ શૂરં પતિતં પૃથિવ્યાં
શરાચિતં શોણિતદિગ્ધગાત્રમ્। 
દૃષ્ટ્વા શયાનં ભુવિ મદ્રરાજ--
શ્છિન્નધ્વજેનાથ યયૌ રથેન॥  8-98-66 (59899) 
હતે કર્ણે કુરવઃ પ્રાદ્રવન્ત
ભયાર્દિતા ગાઢવિદ્ધાશ્ચ સઙ્ખ્યે। 
અવેક્ષમાણા મુહુરર્જુનસ્ય
ધ્વજં મહાન્તં વપુષા જ્વલન્તમ્॥  8-98-67 (59900) 
તચ્છિરો ભરતશ્રેષ્ઠ શોભયામાસ મેદિનીમ્।
યદૃચ્છયેવ પતિતં મણ્ડલં ચાણ્ડદીધિતેઃ॥ 8-98-68 (59901) 
તં દૃષ્ટ્વા સમરવિમર્દ (બદ્ધ) લબ્ધનિદ્રં
દષ્ટોષ્ઠં રુધિરપીરતકાતરાક્ષમ્। 
રાધેયં રથવરપૃષ્ઠસન્નિષણ્ણં
હીનાંશુર્દિવસકરો મુહૂર્તમાસીત્॥  8-98-69 (59902) 
નિઃશબ્દતૂર્યં હતયોધમુખ્યં
પ્રશાન્તદર્પં ધૃતરાષ્ટ્રસૈન્યમ્। 
ન શોભતે સૂર્યસુતેન હીનં
વૃન્દં ગ્રહાણામિવ ચન્દ્રહીનમ્॥  8-98-70 (59903) 
સહસ્રનેત્રપ્રતિમાનકર્મણઃ
સહસ્રપત્રપ્રતિમાનનં શુભમ્। 
સહસ્રરશ્મિર્દિવસક્ષયે યથા
તથાઽપતત્કર્ણશિરો વસુન્ધરામ્॥  8-98-71 (59904) 
વ્યૂઢોરસ્કં કમલવદનં તપ્તહેમાવભાસં
કર્ણં દૃષ્ટ્વા ભુવિ નિપતિતં પાર્થબાણાભિતપ્તમ્। 
પાંસુગ્રસ્તં મલિનમસકૃત્પુત્રમન્વીક્ષમાણો
મન્દમ્મન્દં વ્રજતિ સવિતા મન્દિરં મન્દરશ્મિઃ॥ ॥  8-98-72 (59905) 
 
ઇતિ શ્રીમન્મહાભારતે કર્ણપર્વણિ સપ્તદશદિવસયુદ્ધે અષ્ટનવતિતમોઽધ્યાયઃ॥ 98 ॥

Mahabharata - Karna Parva - Chapter Footnotes

8-98-64 અપરાહ્ણે દિવસસ્ય પશ્ચિમે ભાગે। અપરં ચરમમ્ અહઃ મરણદિનં યસ્ય॥ 8-98-98 અષ્ટનવતિતમોઽધ્યાયઃ॥





કર્ણપર્વ - અધ્યાય 099

॥ શ્રીઃ ॥

8.99. અધ્યાયઃ 099 

Mahabharata - Karna Parva - Chapter Topics

શલ્યેન કર્ણમરણાદ્વ્યાકુલમનસો દુર્યોધનસ્ય સમાશ્વાસનમ્॥ 1 ॥ તથા તમ્પ્રતિ રણાઙ્કણવર્ણનમ્॥ 2 ॥ દેવગન્ધર્વાદીનાં સ્વસ્વસ્થાનગમનમ્॥ 3 ॥

Mahabharata - Karna Parva - Chapter Text

8-99-0 (59906) 
સઞ્જય ઉવાચ। 8-99-0x (5068) 
કર્ણં તુ શૂરં પતિતં પૃથિવ્યાં
શરાચિતં શોણિતદિગ્ધગાત્રમ્। 
યદૃચ્છયા સૂર્યમિવાવનિં ગતં
દિદૃક્ષવઃ સમ્પરિવાર્ય તસ્થુઃ॥  8-99-1 (59907) 
પ્રહૃષ્ટવિત્રસ્તવિષણ્ણવિસ્મિતા--
સ્તથાઽપરે શોકસમન્વિતાઽભવન્। 
પરે ત્વદીયાશ્ચ રણે વિશામ્પતે
યથાયથેષ્ટં પૃતના તથા ગતા॥  8-99-2 (59908) 
પ્રવિદ્ધવર્માભરણાયુધામ્બરં
ધનઞ્જયેન પ્રહતં મહારથમ્। 
નિશામ્ય કર્ણં કુરવઃ પ્રદુદ્રુવુ--
ર્હતર્ષભં કેસરિણેવ ગોકુલમ્॥  8-99-3 (59909) 
કૃત્વા દિમર્દં ભૃશમર્જુનેન
કર્ણં હતં કેસરિણેવ નાગમ્। 
દૃષ્ટ્વા શયાનં યુધિ મદ્રરાજ--
શ્છિન્નધ્વજેનાપયયૌ રથેન॥  8-99-4 (59910) 
કર્ણે હતે પાર્થભયાત્પ્રદુદ્રુવુ--
ર્વૈકર્તને ધાર્તરાષ્ટ્રાઃ સશલ્યાઃ। 
અવેક્ષમાણા મુહુરર્જુનસ્ય
કેતું મહાન્તં યશસા જ્વલન્તમ્॥  8-99-5 (59911) 
શલ્યસ્તુ કર્ણાર્જુનયોર્વિમર્દે
બલાનિ દૃષ્ટ્વા મૃદિતધ્વજાનિ। 
યયૌ સ તેનૈવ રથેન તૂર્ણં
હેલીકૃતઃ સૃઞ્જયસોમકૈશ્ચ॥  8-99-6 (59912) 
નિપાતિતસ્યન્દનવાજિનાગં
બલં ચ દૃષ્ટ્વા હતસૂતપુત્રમ્। 
ભીમસ્તુ ભીમેન તદા સ્વરેણ
સમુન્નદદ્રોદસી કમ્પયંશ્ચ।  8-99-7 (59913) 
આસ્ફોટયન્નૃત્યતિ વલ્ગતે ચ
હતે કર્ણે ત્રાસયન્ધાર્તરાષ્ટ્રાન્। 
તદા રાજન્સૃઞ્જયાઃ સોમકાશ્ચ
શઙ્ખાન્દધ્મુઃ સસ્વજુશ્ચાપિ સર્વે॥  8-99-8 (59914) 
પરસ્પરં ક્ષત્રિયા હૃષ્ટરૂપાઃ
સૂતાત્મજે વૈ નિહતે તદાનીમ્। 
દુર્યોધનોઽશ્રુપ્રતિપૂર્ણનેત્રો
દીનો મુહુર્નિશ્વસન્નાર્તરૂપઃ॥  8-99-9 (59915) 
મદ્રાધિપશ્ચાપિ વિમૂઢચેતા--
સ્તૂર્ણં ધ્વજેનાપહૃતેન તેન। 
રથેન દુર્યોધનમેત્ય તૂર્ણં
પશ્યન્સુદુઃખાત્તમુવાચ રાજન્॥  8-99-10 (59916) 
વિશીર્ણનાગાશ્વરથપ્રવીરં
બલં ત્વદીયં યમરાષ્ટ્રકલ્પમ્। 
અન્યોન્યમાસાદ્ય હતૈઃ શયાનૈ--
ર્નરાશ્વનાગૈર્ગિરિકૂટકલ્પૈઃ॥  8-99-11 (59917) 
નૈતાદૃશં ભારત યુદ્ધમાસી--
દ્યથા હિ કર્ણાર્જુનયોર્બભૂવ। 
ગ્રસ્તૌ હિ કર્ણેન સમેત્ય કૃષ્ણા--
વન્યે હિ સર્વે તવ શાત્રવેયાઃ॥  8-99-12 (59918) 
દૈવં તુ યત્તત્સ્વવશે પ્રવૃત્તં
તત્પાણ્ડવાન્પાતિ નિહન્તિ ચાસ્માન્। 
તવાર્થસિદ્ધ્યર્થકરા હિ સર્વે
પ્રસહ્ય વીરા નિહતા દ્વિષદ્ભિઃ॥  8-99-13 (59919) 
કુબેરવૈવસ્વતવાસવાનાં
તુલ્યપ્રભાવા વરુણસ્ય ચાપિ। 
વીર્યેણ શૌર્યેણ પરાક્રમેણ
તૈશ્ચાપિ યુક્તા વિમલૈર્ગુણૌઘૈઃ॥  8-99-14 (59920) 
અવધ્યકલ્પા નિહતા નરેન્દ્રા--
સ્તવાર્થકામા યુધિ પાણ્ડવેયૈઃ। 
તન્મા શુચો ભારત દિષ્ટમેત--
ત્પર્યાયસિદ્ધિર્ન તુ નિત્યસિદ્ધિઃ॥  8-99-15 (59921) 
એતદ્વચો મદ્રપતેર્નિશમ્ય
સ્વં ચાવિનીતં મનસા વિચિન્ત્ય। 
દુર્યોધનોઽશ્રુપ્રતિપૂર્ણનેત્રો
મુહુર્મુહુર્નિશ્વસન્નાર્તરૂપઃ॥  8-99-16 (59922) 
*તદ્વ્યાનમૂકં કૃપણં ભૃશાર્ત--
માર્તાયનિર્દીનમુવાચ રાજન્। 
પશ્યેદમુગ્રૈર્નરવાજિનાગૈ--
રાયોધનં વીર હતૈઃ સુપૂર્ણમ્॥  8-99-17 (59923) 
મહીધરાભૈઃ પતિતૈશ્ચ નાગૈઃ
સકૃત્પ્રયત્નૈઃ શરભિન્નગાત્રૈઃ। 
પ્રવિહ્વલદ્ભિશ્ચ ગતાસુભિશ્ચ
પ્રધ્વસ્તવર્માયુધસર્વયોધૈઃ॥  8-99-18 (59924) 
વજ્રાપવિદ્વૈરિવ ચાચલૌઘૈ--
ર્વિભિન્નપાષાણમૃગદ્રુમૌઘૈઃ। 
પ્રવિદ્ધઘણ્ટાઙ્કુશતોમરધ્વજૈઃ
સહેમજાલૈ રુધિરૌઘસમ્પ્લવૈઃ॥  8-99-19 (59925) 
શરાવનુન્નૈઃ પતિતૈસ્તુરઙ્ગૈ--
સ્તનદ્ભિરાર્તૈઃ ક્ષતજં વમદ્ભિઃ। 
દીનૈસ્ત્રસદ્ભિઃ પરિવૃત્તનેત્રૈ--
ર્મહી પતદ્ભિઃ કૃપણા વભૂવ॥  8-99-20 (59926) 
તથાઽપવિદ્વૈર્ગજવાજિયૂથૈ--
ર્મન્દાસુભિશ્ચાપિ ગતાસુભિશ્ચ। 
રથૈશ્ચ નાગૈસ્તુરગૈશ્ચ નુન્નૈ--
ર્મહી મહાવૈતરણીવ ભાતિ॥  8-99-21 (59927) 
ગજૈર્નિકૃત્તાપરહસ્તગાત્રૈ--
રુદ્વેપમાનૈઃ પતિતૈઃ પૃથિવ્યામ્। 
રથર્ષભૈર્નાગવરાશ્વયોધૈઃ
પદાતિભિશ્ચાભિમુખૈઃ પરૈર્હતૈઃ॥  8-99-22 (59928) 
વિશીર્ણવર્માભરણામ્બરાયુધૈ--
ર્યુતા પ્રશાન્તૈરિવ પાવકૈર્મહી। 
શરપ્રહારાભિહતૈર્મહાબલૈ--
રવેક્ષમાણૈઃ પતિતૈઃ સમન્તતઃ॥  8-99-23 (59929) 
પ્રનષ્ટસંજ્ઞૈઃ પુનરાશ્વસદ્ભિ--
ર્મહી બભૌ કુમ્ભગતૈરિવાગ્નિભિઃ। 
રત્નૈશ્ચ્યુતૈર્ભૂરતિદીપ્તિમદ્ભિ--
ર્નક્તં ગ્રહૈર્દ્યૌર્વિમલૈર્વિભાતિ॥  8-99-24 (59930) 
શરાસ્તુ કર્ણાર્જુનબાહુમુક્તા
વિદાર્ય નાગાંશ્ચ મનુષ્યદેહાન્। 
પ્રાણાન્નિરસ્યાશુ મહીં પ્રતીયુ--
ર્મહોરગા વાસમિવાભિનમ્રાઃ॥  8-99-25 (59931) 
હતૈર્મનુષ્યૈશ્ચ ગજૈશ્ચ સઙ્ખ્યે
શરાવભિન્નૈ રુધિરપ્રદિગ્ધૈઃ। 
ધન઼ઞ્જયસ્યાધિરથેશ્ચ માર્ગે
હતૈરગમ્યા વસુધાઽતિદુર્ગા॥  8-99-26 (59932) 
રથૈર્મહેષૂન્મથિતૈઃ સુકલ્પિતૈઃ
સનાગયોધાશ્વવરાયુધધ્વજૈઃ 
વિશીર્ણયોક્ત્રૈર્વિનિકીર્ણબન્ધનૈ--
ર્નિકૃત્તચક્રાક્ષયુગત્રિવેણુભિઃ॥  8-99-27 (59933) 
વિમુક્તયોક્ત્રૈશ્ચ રથૈરુપસ્કરૈઃ
કૃતાભિષઙ્ગૈર્વિનિબદ્વકૂબરૈઃ। 
પ્રભગ્નનીડૈર્મણિહેમભૂષિતૈ--
ર્વૃતા મહી દ્યૌરિવ શારદૈર્ઘનૈઃ॥  8-99-28 (59934) 
નિકૃષ્યમાણા જવનૈસ્તુરઙ્ગમૈ--
ર્હતેશ્વરા રાજરથાઃ સુકલ્પિતાઃ। 
મનુષ્યમાતઙ્કરથાશ્વસાદિષુ
દ્રુતં વ્રજન્તો બહુધા વિઘૂર્ણિતાઃ॥  8-99-29 (59935) 
સહેમપૃષ્ઠાઃ સપરશ્વથાયુધાઃ
શિતાશ્ચ શૂલા મુસલાઃ સમુદ્ગરાઃ। 
ચિત્રાશ્ચ ખઙ્ગા વિમલાશ્ચ કોશા
ગજાશ્ચ જામ્બૂનદપટ્ટનદ્ધાઃ॥  8-99-30 (59936) 
ચાપાનિ જામ્બૂનદભૂષિતાનિ
શરાશ્ચ કાર્તસ્વરચિત્રપુઙ્ખાઃ। 
ઋષ્ટ્યશ્ચ પીતા વિમલાશ્ચ કોશાઃ
પ્રાસાશ્ચ દણ્ડાઃ કનકપ્રભાસાઃ॥  8-99-31 (59937) 
શુભ્રાણિ વાલવ્યજનાનિ શઙ્ખા--
શ્છિન્નાવરુદ્ધા વિરુચઃ સ્રજશ્ચ। 
કુથાઃ પતાકામ્બરવેષ્ટનાનિ
કિરીટમાલા મકુટાશ્ચ શુભ્રાઃ॥  8-99-32 (59938) 
પ્રકીર્ણકા વિપ્રતિકીર્ણકાશ્ચ
પ્રધાનમુખ્યાસ્તરલાશ્ચ હારાઃ। 
આપીડકેયૂરવરાઙ્ગદાનિ
ગ્રૈવેયનિષ્કાઃ સસુવર્ણસૂત્રાઃ॥  8-99-33 (59939) 
મણ્યુત્તમા વજ્રસુવર્ણયુક્તા
રત્નાનિ ચોચ્ચાવચમઙ્ગલાનિ। 
ગાત્રાણિ ચાભાન્તિ સુખોચિતાનિ
શિરાંસિ ચેન્દુપ્રતિમાનનાનિ॥  8-99-34 (59940) 
દેહાંશ્ચ ભોગાંશ્ચ પરિચ્છદાંશ્ચ
ત્યક્ત્વા મનોજ્ઞા નિહતાઃ સુખાનિ। 
સ્વધર્મનિષ્ઠાં મહતીમવાપ્ય
પ્રાપ્તાશ્ચ લોકાન્યશસા ગતાસ્તે॥  8-99-35 (59941) 
નિવર્ત દુર્યોધન યાન્તુ સૈનિકા
વ્રજસ્વ રાજઞ્શિબિરાણિ માનદ। 
દિવાકરોઽપ્યેષ વિલમ્બતે પ્રભો
પુનસ્ત્વમેવાત્ર નરેન્દ્ર કારણમ્॥  8-99-36 (59942) 
સઞ્જય ઉવાચ। 8-99-37x (5069) 
એતાવદુક્ત્વા વિરરામ શલ્યો
દુર્યોધનં ચૈવ નિવર્તયિત્વા। 
યુદ્ધાય રાજન્વિનિવિષ્ટબુદ્ધિ--
ર્હા કર્ણ હા કર્ણ ઇતિ બ્રુવાણમ્॥  8-99-37 (59943) 
તં દ્રોણપુત્રપ્રમુખા નરેન્દ્રાઃ
સર્વે સમાશ્વાસ્ય તતઃ પ્રજગ્મુઃ। 
નિરીક્ષમાણા ધ્વજમર્જુનસ્ય
રથં ચ દિવ્યં યશસા જ્વલન્તમ્॥  8-99-38 (59944) 
નરાશ્વમાતઙ્ગશરીરજેન
રક્તેન સિક્તાં રુધિરેણ ભૂમિમ્। 
રક્તામ્બરસ્રક્તપનીયયોગા--
ન્નારીં પ્રકાશામિવ સર્વરમ્યામ્॥  8-99-39 (59945) 
પ્રચ્છન્નરૂપાં રુધિરેણ રાજ
ન્રૌદ્રે મુહૂર્તેઽતિવિરાજમાને। 
નૈવાવતસ્થુઃ કુરવઃ સમીક્ષ્ય
પ્રવ્રાજિતા નરદેવા યથાઽક્ષૈઃ॥  8-99-40 (59946) 
વધેન કર્ણસ્ય સુદુઃખિતાસ્તે
હા કર્ણ હા કર્ણ ઇતિ બ્રુવાણાઃ। 
દ્રુતં પ્રજગ્મુઃ શિબિરાણિ રાજ-- 
ન્દિવાકરં રક્તમવેક્ષમાણાઃ॥  8-99-41 (59947) 
ગાણ્ડીવમુક્તૈસ્તુ સુવર્ણપુઙ્ખૈઃ
શિલાશિતૈઃ શોણિતદિગ્ધવાજૈઃ। 
શરૈશ્ચિતાઙ્ગોઽપિ રરાજ કર્ણો
હતોઽપિ દીપ્તાંશુરિવાંશુજાલૈઃ॥  8-99-42 (59948) 
કર્ણસ્ય દેહં રુધિરામ્બુસિક્તં
પુત્રાનકુમ્પી ભગવાન્વિવસ્વાન્। 
સ્પૃષ્ટ્વા કરાગ્રૈઃ ક્ષતજાનુરૂપૈઃ
સ્નાતું તદાઽગાદપરં સમુદ્રમ્॥  8-99-43 (59949) 
ઇતીવ સઞ્ચિન્ત્ય સુરર્ષભાશ્ચ
સમ્પ્રસ્થિતાસ્તે તુ યથાનિકેતમ્। 
સઞ્ચિન્ત્ય સર્વા જનતા વિસસ્રુ--
ર્યથાસુખં ખે ચ મહીતલે ચ॥  8-99-44 (59950) 
તદદ્ભુતં પ્રાણભૃતાં ભયઙ્કરં
નિશામ્ય યુદ્ધં કુરુવીરમુખ્યયોઃ। 
સમાચિતૌ કર્ણશરૈઋ પરન્તપૌ
તથૈવ સંરેજતુરચ્યુતાર્જુનૌ॥  8-99-45 (59951) 
તમો નિહત્યાભ્યુદિતૌ યથાઽમલૌ
શશાઙ્કસૂર્યાવિવ રશ્મિમાલિનૌ। 
વિહાય તાન્બાણગણાન્મહાબલૌ
સુહૃદ્વૃતાવપ્રતિમાનવિક્રમૌ॥  8-99-46 (59952) 
સુખપ્રવિષ્ટૌ સુખદૌ વિરેજતુઃ
સદસ્યચિન્ત્યાવિવ વિષ્ણુવાસવૌ। 
સદેવગન્ધર્વમનુષ્યચારણૈ--
ર્મહર્ષિભિર્યક્ષમહોરગૈરપિ।
જયાભિવૃદ્ધ્યા પરયાઽભિપૂજિતૌ
નિહત્ય કર્ણં પરમાહવે તદા॥  8-99-47 (59953) 
યથાનુરૂપં પ્રતિપૂજ્ય તાનથ
પ્રશસ્યમાનાવતુલૈશ્ચ કર્મભિઃ। 
નનન્દતુશ્ચૈવ સુહૃદ્ભિરાવૃતૌ
બલં નિહત્યેવ સુરેશકેશવૌ॥ ॥  8-99-48 (59954) 
 
ઇતિ શ્રીમન્મહાભારતે કર્ણપર્વણિ એકોનશતતમોઽધ્યાયઃ॥ 99 ॥

Mahabharata - Karna Parva - Chapter Text

8-99-0 (59955) 
[ધૃષ્ટરાષ્ટ્ર ઉવાચ। 8-99-0x (5070) 
તસ્મિંસ્તુ કર્ણાર્જુનયોર્વિમર્દે
દગ્ધસ્ય રૌદ્રેઽહનિ વિદ્રુતસ્ય। 
બભૂવ કુરુસૃઞ્જયાનાં
બલસ્ય બાણોન્મથિતસ્ય કીદૃક્॥  8-99-1 (59956) 
સઞ્જય ઉવાચ। 8-99-2x (5071) 
શૃણુ રાજન્નવહિતો યથા વૃત્તો મહાક્ષયઃ।
ઘોરો મનુષ્યદેહાનામાજૌ ચ ગજવાજિનામ્॥ 8-99-2 (59957) 
યત્ર કર્ણે હતે પાર્થઃ સિંહનાદમથાકરોત્।
તદા તવ સુતાન્રાજન્નાવિવેશ મહદ્ભયમ્॥ 8-99-3 (59958) 
ન સન્ધાતુમનીકાનિ ન ચૈવાશુ પરાક્રમે।
આસીદ્વુદ્વિર્હતે કર્ણે તવ યોધસ્ય કર્હિચિત્॥ 8-99-4 (59959) 
વણિજો નાવિ ભિન્નાયામગાધે વિપ્લુવે યથા।
અપારે પારમિચ્છન્તો હતે દ્વીપે કિરીટિના॥ 8-99-5 (59960) 
સૂતપુત્રે હતે રાજન્વિત્રસ્તાઃ શસ્ત્રવિક્ષતાઃ।
અનાથા નાથમિચ્છન્તો મૃગાઃ સિંહૈરિવાર્દિતાઃ॥ 8-99-6 (59961) 
ભગ્નશૃઙ્ગા વૃષા યદ્વદ્ભગ્નદંષ્ટ્રા ઇવોરગાઃ।
પ્રત્યપાયામ સાયાહ્ને નિર્જિતાઃ સવ્યસાચિના॥ 8-99-7 (59962) 
હતપ્રવીરા વિધ્વસ્તા નિકૃત્તા નિશિતૈઃ શરૈઃ।
સૂતપુત્રે હતે રાજન્પુત્રાસ્તે દુદ્રુવુર્ભયાત્॥ 8-99-8 (59963) 
વિસ્રસ્તયન્ત્રકવચાઃ કાન્દિગ્ભૂતા વિચેતસઃ।
અન્યોન્યમવમૃદ્ગન્તો વીક્ષમાણા ભયાર્દિતાઃ॥ 8-99-9 (59964) 
મામેવ નૂનં બીભત્સુર્મામેવ ચ વૃકોદરઃ।
અભિયાતીતિ મન્વાનાઃ પેતુર્મમ્લુશ્ચ સમ્ભ્રમાત્॥ 8-99-10 (59965) 
હયાનન્યે ગજાનન્યે રથાનન્યે મહારથાઃ।
આરુહ્ય જવસમ્પન્નાઃ પદાતીન્પ્રજહુર્ભયાત્॥ 8-99-11 (59966) 
કુઞ્જરૈઃ સ્યન્દનાઃ ક્ષુણ્ણાઃ સાદિનશ્ચ મહારથૈઃ।
પદાતિસઙ્ઘાશ્ચાશ્વૌધૈઃ પલાયદ્ભિર્ભયાર્દિતૈઃ॥ 8-99-12 (59967) 
વ્યાલતસ્કરસઙ્કીર્ણે સાર્થહીના યથા વને।
સૂતપુત્રે હતે રાજંસ્તવ યોધાસ્તથાઽભવન્॥ 8-99-13 (59968) 
હતારોહા યથા નાગાશ્છિન્નહસ્તા યથા નરાઃ।
સર્વે પાર્થમયં લોકં સમ્પશ્યન્તો ભયાર્દિતાઃ॥ 8-99-14 (59969) 
સમ્પ્રેક્ષ્ય દ્રવતઃ સર્વાન્ભીમસેનભયાર્દિતાન્।
દુર્યોધનોઽથ સ્વં સૂતં હાહાકૃત્વેદમબ્રવીત્॥ 8-99-15 (59970) 
નાતિક્રમેચ્ચ માં પાર્થો ધનુષ્પાણિમવસ્થિતમ્।
જઘને સર્વસૈન્યાનાં શનૈરશ્વાન્પ્રચોદય॥ 8-99-16 (59971) 
યુધ્યમાનં હિ કૌન્તેયં હનિષ્યામિ ન સંશયઃ।
નોત્સહેન્મામતિક્રાન્તું વેલામિવ મહોદધિઃ॥ 8-99-17 (59972) 
અદ્યાર્જુનં સગોવિન્દં માનિનં ચ વૃકોદરમ્।
અન્યાઞ્શિષ્ટાંસ્તથા શત્રૂન્કર્ણસ્યાનૃણ્યમાપ્નુયામ્॥ 8-99-18 (59973) 
તચ્છ્રુત્વા કુરુરાજસ્ય શૂરાર્યસદૃશં વચઃ।
સૂતો હેમપરિચ્છન્નાઞ્શનૈરશ્વાનચોદયત્॥ 8-99-19 (59974) 
રથાશ્વનાગહીનાસ્તુ પાદાતાસ્તવ મારિષ।
પઞ્ચવિંશતિસાહસ્રા યુદ્વાયૈવ વ્યવસ્થિતાઃ॥ 8-99-20 (59975) 
તાન્ભીમસેનઃ સઙ્ક્રુદ્ધો ધૃષ્ટ્યદ્યુમ્નશ્ચ પાર્ષતઃ।
બલેન ચતુરઙ્ગેણ સંવૃત્યાજઘ્નતુઃ શરૈઃ॥ 8-99-21 (59976) 
પ્રત્યયુધ્યન્ત સમરે ભીમસેનં સપાર્ષતમ્।
પાર્થપાર્ષતયોશ્ચાન્યે જગૃહુસ્તત્ર નામની॥ 8-99-22 (59977) 
અક્રુધ્યત રણે ભીમસ્તૈસ્તદા પર્યવસ્થિતૈઃ।
સોઽવતીર્ય રથાત્તૂર્ણં ગદાપાણિરયુધ્યત॥ 8-99-23 (59978) 
ન તાન્રથસ્થો ભૂમિષ્ઠાન્ધર્માપેક્ષી વૃકોદરઃ।
યોધયામાસ કૌન્તેયો ભુજવીર્યવ્યપાશ્રયઃ॥ 8-99-24 (59979) 
જાતરૂપપરિચ્છન્નાં પ્રગૃહ્ય મહતીં ગદામ્।
અવધીત્તાવકાન્સર્વાન્દણ્ડપાણિરિવાન્તકઃ॥ 8-99-25 (59980) 
પદાતિનોઽપિ સન્ત્યક્ત્વા પ્રિયં જીવિતમાત્મનઃ।
ભીમમભ્યદ્રવન્સઙ્ખ્યે પતઙ્ગા જ્વલનં યથા॥ 8-99-26 (59981) 
આસાદ્ય ભીમસેનં તુ સંરબ્ધા યુદ્ધદુર્મદાઃ।
વિનેશુઃ સહસા દૃષ્ટ્વા ભૂતગ્રામા ઇવાન્તકમ્॥ 8-99-27 (59982) 
શ્યેનવદ્વિચરન્ભીમો ગદાહસ્તો મહાબલઃ।
પઞ્ચવિંશતિસાહસ્રાંસ્તાવકાનવપોથયત્॥ 8-99-28 (59983) 
હત્વા તત્પુરુષાનીકં ભીમઃ સત્યપરાક્રમઃ।
ધૃષ્ટદ્યુમ્નં પુરસ્કૃત્ય તસ્થૌ તત્ર મહાબલઃ॥ 8-99-29 (59984) 
ધનઞ્જયો રથાનીકમભ્યવર્તત વીર્યવાન્।
માદ્રીપુત્રૌ તુ શકુનિં સાત્યકિશ્ચ મહારથઃ। 
જવેનાભ્યપતન્હૃષ્ટા ઘ્નન્તો દૌર્યોધનં બલમ્॥  8-99-30 (59985) 
તસ્યાશ્વસાદીન્સુબહૂંસ્તે નિહત્ય શિતૈઃ શરૈઃ।
સમભ્યધાવંસ્ત્વરિતાસ્તત્ર યુદ્ધમભૂન્મહત્॥ 8-99-31 (59986) 
ધનઞ્જયોઽપિ ચાભ્યેત્ય રથાનીકં તવ પ્રભો।
વિશ્રુતં ત્રિષુ લોકેષુ ગાણ્ડીવં વિક્ષિપન્ધનુઃ॥ 8-99-32 (59987) 
કૃષ્ણસારથિમાયાન્તં દૃષ્ટ્વા શ્વેતહયં રથમ્।
અર્જુનં ચાપિ યોદ્વારં ત્વદીયાઃ પ્રાદ્રવન્ભયાત્॥ 8-99-33 (59988) 
વિપ્રહીણરથાશ્ચૈવ શરૈશ્ચ પરિકર્શિતાઃ।
પઞ્ચવિંશતિસાહસ્રાઃ કાલમાર્છન્પદાતયઃ॥ 8-99-34 (59989) 
હત્વા તાન્પુરુષવ્યાઘ્રઃ પાઞ્ચાલાનાં મહારથઃ।
પુત્રાઃ પાઞ્ચાલરાજસ્ય ધૃષ્ટદ્યુમ્નો મહામનાઃ॥ 8-99-35 (59990) 
ભીમસેનં પુરસ્કૃત્ય નચિરાત્પ્રત્યદૃશ્યત।
મહાધનુર્ધરઃ શ્રીમાનમિત્રગણતાપનઃ॥ 8-99-36 (59991) 
પારાવતસવર્ણાશ્વં કોવિદારમયધ્વજમ્।
ધૃષ્ટદ્યુમ્નં રણે દૃષ્ટ્વા ત્વદીયાઃ પ્રાદ્રવન્ભયાત્॥ 8-99-37 (59992) 
ગાન્ધારરાજં શીઘ્રાસ્ત્રમનુસૃત્ય યશસ્વિનૌ।
નચિરાત્પ્રત્યદૃશ્યેતાં માદ્રીપુત્રૌ સસાત્યકી॥ 8-99-38 (59993) 
વેકિતાનઃ શિખણ્ડી ચ દ્રૌપદેયાશ્ચ મારિષ।
હત્વા ત્વદીયં સુમહત્સૈન્યં શઙ્ખાંસ્તથાઽધમન્॥ 8-99-39 (59994) 
તે સર્વે તાવકાન્પ્રેક્ષ્ય દ્રવતોઽપિ પરાઙ્મુખાન્।
અભ્યવર્તન્ત સંરબ્ધાન્વૃષાઞ્જિત્વા યથા વૃષાઃ॥ 8-99-40 (59995) 
સેનાવશેષં તં દૃષ્ટ્વા તવ સૈન્યસ્ય પાણ્ડવઃ।
વ્યવસ્થિતઃ સવ્યસાચી ચુક્રોધ બલવાન્નૃપ॥ 8-99-41 (59996) 
ધનઞ્જયો રથાનીકમભ્યવર્તત વીર્યવાન્।
વિશ્રુતં ત્રિષુ લોકેષુ વ્યાક્ષિપદ્ગાણ્ડિવં ધનુઃ॥ 8-99-42 (59997) 
તત એનાઞ્શરવ્રાતૈઃ સહસા સમવાકિરત્।
તમસા સંવૃતેનાથ ન સ્મ કિઞ્ચિદ્વદૃશ્યત॥ 8-99-43 (59998) 
અન્ધકારીકૃતે લોકે રજોભૂતે મહીતલે।
યોધાઃ સર્વે મહારાજ તાવકાઃ પ્રાદ્રાવન્ભયાત્॥ 8-99-44 (59999) 
સમ્ભજ્યમાને સૈન્યે તુ કુરુરાજો વિશામ્પતે।
પરાનભિમુખાંશ્ચૈવ સુતસ્તે સમુપાદ્રવત્॥ 8-99-45 (60000) 
તતો દુર્યોધનઃ સર્વાનાજુહાવાથ પાણ્ડવાન્।
યુદ્ધાય ભરતશ્રેષ્ઠ દેવાનિવ પુરા બલિઃ॥ 8-99-46 (60001) 
ત એનમભિગર્જન્તઃ સહિતાઃ સમુપાદ્રવન્।
નાનાશસ્ત્રભૃતઃ ક્રુદ્ધા ભર્ત્સયન્તો મુહુર્મુહુઃ॥ 8-99-47 (60002) 
દુર્યોધનોઽપ્યસમ્ભ્રાન્તસ્તાન્રણે નિશિતૈઃ શરૈઃ।
તત્રાવધીત્તતઃ ક્રુદ્વઃ શતશોઽથ સહસ્રશઃ॥ 8-99-48 (60003) 
તત્સૈન્યં પાણ્ડવેયાનાં યોધયામાસ સર્વતઃ॥  8-99-49 (60004) 
તત્રાદ્ભુતમપશ્યામ તવ પુત્રસ્ય પૌરુષમ્।
યદેકઃ સહિતાન્સર્વાન્રણેઽયુધ્યત પાણ્ડવાન્। 
તતોઽપશ્યન્મહાત્મા સ સ્વસૈન્યં ભૃશદુઃખિતમ્॥  8-99-50 (60005) 
તતોઽવસ્થાપ્ય રાજેન્દ્ર કૃતબુદ્ધિસ્તવાત્મજઃ।
હર્ષયન્નિવ તાન્યોધાનિદં વચનમબ્રવીત્॥ 8-99-51 (60006) 
ન તં દેશં પ્રપશ્યામિ યત્ર યાતા ભયાર્દિતાઃ।
ગતાનાં યત્ર વૈ મોક્ષઃ પાણ્ડવાત્કિં ગતેન વઃ॥ 8-99-52 (60007) 
અલ્પં ચ બલમેતેષાં કૃષ્ણૌ ચ ભૃશવિક્ષતૌ।
અદ્ય સર્વાન્હનિષ્યામિધ્રુવો હિ વિજયો ભવેત્॥ 8-99-53 (60008) 
વિપ્રયાતાંસ્તુ વો ભિન્નાન્પાણ્ડવાઃ કૃતકિલ્વિષાન્।
અનુસૃત્ય વધિષ્યન્તિ શ્રેયાન્નઃ સમરે વધઃ॥ 8-99-54 (60009) 
સુખં સાઙ્ગ્રામિકો મૃત્યુઃ ક્ષત્રધર્મેણ યુધ્યતામ્।
મૃતો દુઃખં ન જાનીતે પ્રેત્ય ચાનન્ત્યમશ્નુતે॥ 8-99-55 (60010) 
શૃણુધ્વં ક્ષત્રિયાઃ સર્વે યાવન્તઃ સ્થ સમાગતાઃ।
યદા શૂરં ચ ભીરું ચ મારયત્યન્તકો મયઃ॥ 8-99-56 (60011) 
કો ન મૂઢો ન યુધ્યેત માદૃશઃ ક્ષત્રિયવ્રતઃ।
દ્વિષતો ભીમસેનસ્ય ક્રદ્ધસ્ય વશમેષ્યથા॥ 8-99-57 (60012) 
પિતામહૈરાચરિતં ન ધર્મં હાતુમર્હથ।
ન હ્યધર્મોઽસ્તિ પાપીયાન્ક્ષત્રિયસ્ય પલાયનાત્॥ 8-99-58 (60013) 
ન યુદ્ધધર્માચ્છ્રેયો હિ પન્થાઃ સ્વર્ગસ્ય કૌરવાઃ।
અચિરેણ હતા લોકાન્સદ્યો યોધાઃ સમશ્નુત॥ 8-99-59 (60014) 
સઞ્જય ઉવાચ। 8-99-60x (5072) 
એવં બ્રુવતિ પુત્રે તે સૈનિકા ભૃશવિક્ષતાઃ।
અનવેક્ષ્યૈવ તદ્વાક્યં પ્રાદ્રવન્સર્વતો દિશઃ॥ 8-99-60 (60015) 
સઞ્જય ઉવાચ। 8-99-61x (5073) 
8-99-61 (60016) 
દૃષ્ટ્વા તુ સૈન્યં પરિવૃત્યમાનં
પુત્રેણ તે મદ્રપતિસ્તદાનીમ્। 
સન્ત્રસ્તરૂપઃ પરિમૂઢચેતા
દુર્યોધનં વાક્યમિદં બભાષે]॥ 
Mahabharata - Karna Parva - Chapter Footnotes

8-99-2 પ્રહૃષ્ટાઃ અર્જુનાદયઃ। વિત્રસ્તાઃ ભીરવઃ। વિષણ્ણાઃ શત્રવઃ। વિસ્મિતાઃ પ્રેક્ષકાઃ॥ 8-99-* અત્ર ઝ.પાઠે 61 શ્લોકા અધિકા દૃશ્યન્તે 8-99-99 એકોનશતતમોઽધ્યાયઃ॥






કર્ણપર્વ - અધ્યાય 100

॥ શ્રીઃ ॥

8.100. અધ્યાયઃ 100 

Mahabharata - Karna Parva - Chapter Topics

કર્ણવધાનન્તરં કૃષ્ણાર્જુનયોર્યુધિષ્ઠિરસમીપગમનમ્॥ 1 ॥

Mahabharata - Karna Parva - Chapter Text

8-100-0 (60017) 
સઞ્જય ઉવાચ। 8-100-0x (5074) 
શરસઙ્કૃત્તવર્માણં રુધિરોક્ષિતવક્ષસમ્।
ગતાસુમપિ રાધેયં નૈવ લક્ષ્મીર્વિમુઞ્ચતિ॥ 8-100-1 (60018) 
તપ્તજામ્બૂનદનિભં બાલાર્કસદૃશદ્યુતિમ્।
જીવન્તમિવ તં શૂરં સર્વભૂતાનિ મેનિરે॥ 8-100-2 (60019) 
હતસ્યાપિ મહારાજ સૂતપુત્રસ્ય સંયુગે।
વિત્રેસુઃ સર્વતો યોધાઃ સિંહસ્યેવેતરે મૃગાઃ॥ 8-100-3 (60020) 
હતોઽપિ પુરુષવ્યાઘ્રો વ્યાહરન્નિવ લક્ષ્યતે।
નાભવદ્વિકૃતિઃ કાચિન્મૃતસ્યાપિ મહાત્મનઃ॥ 8-100-4 (60021) 
ચારુવેષધરં રાજંશ્ચારુમૌલિશિરોધરમ્।
તન્મુખં સૂતપુત્રસ્ય પૂર્ણચન્દ્રસમદ્યુતિ॥ 8-100-5 (60022) 
કનકોત્તમસહ્કાશો જ્વલન્નિવ વિભાવસુઃ।
સ શાન્તઃ પુરુષવ્યાઘ્રઃ પાર્થસાયકવારિણા॥ 8-100-6 (60023) 
યથાઽગ્નિર્જ્વલનો દીપ્તો જલમાસાદ્ય શામ્યતિ।
કર્ણાગ્નિઃ સમરે તદ્વત્પાર્થમેઘેન શામિતઃ॥ 8-100-7 (60024) 
આહૃત્ય સ યશો દીપ્તં સુયુદ્ધેનાત્મનો ભુવિ।
સપુત્રઃ સમરે કર્ણઃ પ્રશાન્તઃ પાર્થતેજસા॥ 8-100-8 (60025) 
પ્રતાપ્ય પાણ્ડવાન્સર્વાન્પાઞ્ચાલાનસ્ત્રતેજસા।
નાનાભરણવાન્રજંસ્તપ્તજામ્બૂનદપ્રભઃ॥ 8-100-9 (60026) 
વર્ષિત્વા શરવર્ષાણિ પ્રતાપ્ય રિપુવાહિનીમ્।
શ્રીમાનિવ સહસ્રાંશુર્જ્વલન્સર્વાન્પ્રતાપ્ય ચ। 
હતો વૈકર્તનઃ કર્ણઃ પાદપોઽઙ્કુરવાનિવ॥  8-100-10 (60027) 
દદાનીત્યેવ યઃ પ્રાદાન્ન નાસ્તીત્યર્થિતોઽવદત્।
સદ્ધ્યઃ સદા સત્પુરુષઃ સ હતો દ્વૈરથે વૃષા॥ 8-100-11 (60028) 
યસ્ય બ્રાહ્મણસાત્સર્વં વિત્તમાસીન્મહાત્મનઃ।
નાદેયં બ્રાહ્મણેષ્વાસીદ્યસ્ય સ્વમપિ જીવિતમ્॥ 8-100-12 (60029) 
સ દાતૄણાં પ્રિયો રાજન્દાતા ચૈવ મનોરથાન્।
સ પાર્થાસ્ત્રવિનિર્દગ્ધો ગતઃ પરમિકાં ગતિમ્॥ 8-100-13 (60030) 
યમાશ્રિત્યાકરોદ્વૈરં સુતસ્તે સ ગતો દિવમ્।
આદાય તવ પુત્રાણાં જયાશાં સર્મ વર્મ ચ॥ 8-100-14 (60031) 
હતે ચ કર્ણે સરિતો ન સસ્રુ--
ર્જગામ ચાસ્તં કલુષો દિવાકરઃ। 
શ્વેતો ગ્રહશ્ચ જ્વલિતાર્કવર્ણો
યમસ્ય પુત્રોઽભ્યુદિતઃ સ તિર્યક્॥  8-100-15 (60032) 
નભશ્ચચાલાથ નનાદ ચોર્વી
વવુશ્ચ વાતાઃ પરુષાશ્ચ ઘોરાઃ। 
દિશો બભૂવુર્જ્વલિતાઃ સધૂમા
મહાર્ણવાઃ સસ્વનુશ્ચુક્ષુભુશ્ચ॥  8-100-16 (60033) 
સકાનનાશ્ચાદ્રિવરાશ્ચકમ્પિરે
પ્રવિવ્યથુર્ભૂતગણાશ્ચ મારિષ। 
બૃહસ્પતિઃ સમ્પરિવાર્ય રોહિણીં
બભૂવ ચન્દ્રાર્કસમો વિશામ્પતે॥  8-100-17 (60034) 
હતે કર્ણે ન દિશો વિપ્રચારાઃ
સચન્દ્રાર્કા દ્યૌર્વિચચાલ ભૂમિઃ। 
પપાત ચોલ્કા જ્વલનપ્રભા ચ
નિશાચરા હૃષ્ટતરા બભૂવુઃ॥  8-100-18 (60035) 
શશિપ્રકાશાનનમર્જુનો યદા
જહાર કર્ણસ્ય શિરઃ શરેણ। 
તતોઽન્તરિક્ષે સહસૈવ શબ્દો
બભૂવ હાહેતિ સુરૈર્વિમુક્તઃ॥  8-100-19 (60036) 
સદેવગન્ધર્વમનુષ્યપૂજિતં
નિહત્ય કર્ણં રિપુમાહવેઽર્જુનઃ। 
રરાજ રાજન્પરમેણ તેજસા
યથા પુરા વૃત્રવધે શતક્રતુઃ॥  8-100-20 (60037) 
પતાકિના ભીમનિનાદકેતુના
રથેન શઙ્ખસ્ફટિકાવભાસિના। 
મહેન્દ્રવાહપ્રતિમેન તાવુભૌ
મહેન્દ્રવીર્યપ્રતિમાનપૌરુષૌ॥  8-100-21 (60038) 
સુવર્ણમુક્તામણિવજ્રવિદ્રુમૈ--
રલઙ્કૃતેનાપ્રતિમેન રંહસા। 
નરોત્તમૌ યાદવપાણ્ડુનન્દનૌ
દિવાકરૌ દીપ્તહુતાશનાવિવ।
રણાજિરે વીતભયૌ વિરેજતુઃ
સમાનયોગાવિવ વિષ્ણુવાસવૈઃ॥  8-100-22 (60039) 
તતો ધનુર્જ્યાતલનેમિનિસ્વનૈઃ
પ્રસહ્ય કૃત્વા ચ રિપૂન્ગતપ્રભાન્। 
સ સાધયિત્વા ચ રિપૂઞ્શરૌઘૈઃ
કપિધ્વજઃ પક્ષિવરધ્વજશ્ચ।
પ્રદધ્મતુઃ શઙ્ખવરૌ સુઘોષૌ
મનાંસ્યરીણામુપતાપયન્તૌ॥  8-100-23 (60040) 
સુવર્ણજાલાવતતૌ મહાસ્વનૌ
હિમાવદાતૌ પરિગૃહ્ય પાણિમિઃ। 
ચુચુમ્બતુઃ શઙ્ખવરૌ નૃણાં વરૌ
વિઘોષયન્તૌ વિજયં જગત્ત્રયે॥  8-100-24 (60041) 
પાઞ્ચજન્યસ્ય નિર્ઘોષો દેવદત્તસ્ય ચોભયોઃ।
પૃથિવીમન્તરિક્ષં ચ દિશશ્ચ સમપૂરયત્॥ 8-100-25 (60042) 
વિત્રસ્તાશ્ચાભવન્સર્વે કુરવો રાજસત્તમ।
શૂરયોઃ શઙ્ખશબ્દેન માધવસ્યાર્જુનસ્ય ચ॥ 8-100-26 (60043) 
તૌ શઙ્ખશબ્દેન નિનાદયન્તૌ
વનાનિ શૈલાન્સરિતો ગુહાશ્ચ। 
વિત્રાસયન્તૌ તવ પુત્રસેનાં
યુધિષ્ઠિરં નન્દયિતું પ્રયાતૌ॥  8-100-27 (60044) 
તતઃ પ્રજગ્મુઃ કુરવો જવેન
શ્રુત્વૈવ શઙ્ખસ્વનમીર્યમાણમ્। 
વિહાય મદ્રાધિપતિં પતિં ચ
દુર્યોધનં ભારત ભારતાનામ્॥  8-100-28 (60045) 
તતો રથેનામ્બુદબૃન્દનાદિના
શરદ્વહર્મધ્યદિવાકરત્વિષા। 
ધનઞ્જયસ્યાધિરથેશ્ચ વિસ્મિતાઃ
પ્રશંસમાનાઃ પ્રયયુસ્તદાઽર્જુનમ્॥  8-100-29 (60046) 
મહાહવે તં બહુશોભમાનં
ધનઞ્જયં યોધગણૈઃ સમેતાઃ। 
તાવન્વમોદંશ્ચ જનાઃ પ્રકામં
પ્રભાકરાવભ્યુદિતૌ યથૈવ॥ ॥  8-100-30 (60047) 
 
ઇતિ શ્રીમન્મહાભારતે કર્ણપર્વણિ શતતમોઽધ્યાયઃ॥ 100 ॥

Mahabharata - Karna Parva - Chapter Footnotes

8-100-13 સદા સ્ત્રીણાં પ્રિય ઇતિ ઝ.પાઠઃ॥ 8-100-100 શતતમોઽધ્યાયઃ॥





કર્ણપર્વ - અધ્યાય 101

॥ શ્રીઃ ॥

8.101. અધ્યાયઃ 101 

Mahabharata - Karna Parva - Chapter Topics

કર્ણવધાનન્તરમર્જુનેન યુધિષ્ઠિરાભિવાદનમ્॥ 1 ॥ તેન કૃષ્ણાર્જુનપ્રશંસનમ્॥ 2 ॥ કૃષ્ણયુધિષ્ઠિરસંવાદઃ॥ 3 ॥

Mahabharata - Karna Parva - Chapter Text

8-101-0 (60048) 
સઞ્જય ઉવાચ। 8-101-0x (5075) 
હતે વૈકર્તને કર્ણે કુરવો ભયપીડિતાઃ।
વીક્ષમાણા દિશઃ સર્વાઃ પલાયન્ત સહસ્રશઃ॥ 8-101-1 (60049) 
રાવણં નિહતં દૃષ્ટ્વા રાક્ષસા રાઘવેણ વા।
દિશો ભીતા દ્રવન્નેવ તાવકા ભયપીડિતાઃ॥ 8-101-2 (60050) 
તતો મહારવં ચક્રુર્યોધા રાજન્સમન્તતઃ।
વાર્યમાણા ભૃશોદ્વિગ્નાસ્તવ પુત્રેણ ભારત॥ 8-101-3 (60051) 
તેષાં તુ મતમાજ્ઞાય પુત્રસ્તે ભરતર્ષભ।
અવહારં તતશ્ચક્રે શલ્યસ્યાનુમતેન ચ॥ 8-101-4 (60052) 
કૃતવર્મા રણે તૂર્ણં વૃતો ભારત તાવકૈઃ।
નારાયણાવશિષ્ટૈશ્ચ શિબિરાયૈવ દુદ્રુવે॥ 8-101-5 (60053) 
અશ્વત્થામા તતઃ શૂરો વિનિશ્વસ્ય મુહુર્મુહુઃ।
પાણ્ડવાનાં જયં દૃષ્ટ્વા શિબિરાયૈવ દુદ્રુવે॥ 8-101-6 (60054) 
કૃપઃ શારદ્વતો રાજન્નાગાનીકેન ભારત।
મહતા મેઘકલ્પેન શિબિરાયૈવ દુદ્રુવે॥ 8-101-7 (60055) 
ગાન્ધારાણાં સહસ્રેણ શકુનિઃ પરિવારિતઃ।
સુશર્મા ચ યયૌ રાજન્વીક્ષમાણો ભયાર્દિતઃ॥ 8-101-8 (60056) 
દુર્યોધનોઽપિ સ યયૌ હ્વતસર્વસ્વ આતુરઃ।
જ્ઞાતિશોકસમાપન્નશ્ચિન્તયિત્વા મુહુર્મુહુઃ॥ 8-101-9 (60057) 
છિન્નધ્વજેન શલ્યસ્તુ રથેન રથિનાં વરઃ।
પ્રયયૌ શિબિરાયૈવ વીક્ષમાણો દિશો દશ॥ 8-101-10 (60058) 
તતોઽપરે સુબહુશો ભારતાનાં મહારથાઃ।
વ્યદ્રવન્ત દિશો ભીતા ભયવિહ્વલચેતસઃ॥ 8-101-11 (60059) 
અશ્રૂપૂર્ણા ભયોદ્વિગ્ના વેપમાના ભયાતુરાઃ।
કુરવઃ પ્રાદ્રવન્સર્વે દૃષ્ટ્વા કર્ણં નિપાતિતમ્॥ 8-101-12 (60060) 
પ્રશંસન્તોઽર્જુનં કેચિત્કેચિત્કર્ણં મહારથાઃ।
પ્રાદ્રવન્ત રણે ભીતાઃ કુરવઃ કુરુસત્તમ॥ 8-101-13 (60061) 
તેષાં યોધસહસ્રાણાં તાવકાનાં મહામૃધે।
નાસીત્તત્ર પુમાન્કશ્ચિદ્યસ્તુ યુદ્ધે મનો દધે॥ 8-101-14 (60062) 
કર્ણે હતે મહારાજ નિરાશાઃ કુરવોઽભવન્।
જીવનેષુ ચ રાજ્યેષુ દારેષુ ચ ધનેષુ ચ॥ 8-101-15 (60063) 
તાન્સમાનીય પુત્રસ્તે યત્નેન મહતા વિભો।
નિવેશાય મનો દધ્રે દુઃખશોકસમન્વિતઃ॥ 8-101-16 (60064) 
તસ્યાજ્ઞાં શિરસા દીનાઃ પ્રતિગૃહ્ય વિશામ્પતે।
વિષણ્ણમનસો ભીત્યા ન્યવિશન્ત મહારથાઃ॥ 8-101-17 (60065) 
ચિન્તયન્તો વધં ઘોરં સૂતપુત્રસ્ય સંયુગે।
અર્જુનસ્ય જયં યુદ્ધે ચિન્તયાનાઃ પુનઃપુનઃ॥ 8-101-18 (60066) 
પાણ્ડવાશ્ચ મહેષ્વાસા ન્યવિશન્ત પરન્તપાઃ।
પ્રહૃષ્ટમનસઃ સર્વે જિત્વા શત્રું મહારથાઃ॥ 8-101-19 (60067) 
તતો યુધિષ્ઠિરં તત્ર નિવિષ્ટં વૈ મુદાન્વિતમ્।
સમેત્ય સર્વે પાઞ્ચાલા વર્ધયન્તો યથાવિધિ॥ 8-101-20 (60068) 
અર્જુનસ્તુ રથાત્તૂર્ણમવરુહ્ય મહાયશાઃ।
ધર્મરાજસ્ય ચરણૌ પીડયામાસ હૃષ્ટવત્॥ 8-101-21 (60069) 
તમુત્થાપ્ય મહારાજ ધર્મપુત્રઃ પ્રતાપવાન્।
સસ્વજે ભરતશ્રેષ્ઠમુપજિઘ્રન્નુપસ્પૃશન્॥ 8-101-22 (60070) 
નકુલઃ સહદેવશ્ચ પાણ્ડવશ્ચ વૃકોદરઃ।
અભિવાદ્ય મહારાજમસ્વજન્ત સ્મ ફલ્ગુનમ્॥ 8-101-23 (60071) 
ધૃષ્ટદ્યુમ્નઃ શિખણ્ડી ચ પાણ્ડવાનાં ચ યે રથાઃ।
વર્ધયન્તે સ્મ રાજાનં નિહતે સૂતનન્દને॥ 8-101-24 (60072) 
તતઃ કૃષ્ણો મહારાજ સાત્યકિશ્ચાપિ સાત્વતઃ।
વર્ધયન્તે સ્મ રાજાનં નિહતે સૂતનન્દને॥ 8-101-25 (60073) 
વાસુદેવશ્ચ કૌન્તેયં પ્રણયાદિદમબ્રવીત્।
અદ્ય રાજન્હતાઃ સર્વે ધાર્તરાષ્ટ્રાઃ સરાજકાઃ। 
હતે વૈકર્તને કર્ણે રથાનાં પ્રવરે રથે॥  8-101-26 (60074) 
યદિ લોકાસ્ત્રયઃ સર્વે યોધયેયુઃ સવાસવાઃ।
તથાપિ દુર્જયઃ સૂતસ્તવ કોપાત્તુ સૂદિતઃ॥ 8-101-27 (60075) 
એવમુક્તઃ પ્રત્યુવાચ ધર્મરાજો જનાર્દનમ્॥  8-101-28 (60076) 
તવ પ્રસાદાદ્ગ્રોવિન્દ હતઃ કર્ણો મહાયશાઃ।
પાણ્ડવાશ્ચ જયં પ્રાપ્યા નાશિતાશ્ચાપિ શત્રવઃ॥ 8-101-29 (60077) 
ત્વં હિ શક્તો ભયાત્ત્રાતું યસ્ય કસ્યચિદાહવે।
ત્વમસ્ય જગતો ગોપ્તા પાણ્ડવાનાં ચ સર્વદા॥ 8-101-30 (60078) 
ત્વાં સમાસાદ્ય શક્રોઽપિ મોદતે દિવિ નિત્યશઃ।
ત્વં પાતા પાણ્ડુપુત્રાણાં યથૈવ જગતસ્તથા॥ 8-101-31 (60079) 
અનાશ્ચર્યો જયસ્તેષાં ભક્તિર્યેષાં ત્વયિ પ્રભો॥  8-101-32 (60080) 
ત્વયા નાથેન ગોવિન્દ નાથવન્તો વયં યુધિ।
યથેન્દ્રેણ પુરા દેવાસ્ત્વયા ચાપિ જનાર્દન॥ 8-101-33 (60081) 
સ્વપ્સ્યામ્યદ્ય સુખં કૃષ્ણનિદ્રાં લપ્સ્યે ત્વહં ક્ષપામ્।
વિગતં હિ ભયં મેઽદ્ય ત્વત્પ્રસાદાન્ન સંશયઃ॥ 8-101-34 (60082) 
એવમુક્તસ્તુ પાર્થેન કેશવઃ પ્રાહ પાણ્ડવમ્।
નિમિત્તમાત્રં હિ વયં તવાપ્યસ્મિન્મુદાગમે॥ 8-101-35 (60083) 
યસ્ય તે ભ્રાતરઃ શૂરા ભીમસેનાદયો નૃપ।
સમ્બન્ધિનશ્ચેન્દ્રવીર્યાઃ પાર્ષતપ્રમુખાસ્તથા॥ 8-101-36 (60084) 
અર્હતે ચ ભવાન્નિત્યં પ્રિયં નિત્યં ચ મદ્વિતમ્।
પ્રિયો હિ મે ત્વમેતેન વચનેન નરોત્તમ॥ 8-101-37 (60085) 
ઇત્યુક્તો ધર્મરાજસ્તુ સ્વરથં હેમભૂપિતમ્।
દન્તવર્ણૈર્હયૈર્યુક્તં કાલવાલૈર્મહીપતિઃ॥ 8-101-38 (60086) 
આસ્થાય પુરુષવ્યાઘ્રઃ સ્વબલેનાપિ સંવૃતઃ।
પ્રયયૌ બહુવૃત્તાન્તં દ્રષ્ટુમાયોધનં પ્રતિ॥ 8-101-39 (60087) 
સમ્ભાષમાણૌ તૌ વીર ઉભૌ માધવપાણ્ડવૌ॥  8-101-40 (60088) 
સ દદર્શ રણે કર્ણં શયાનં પુરુષર્ષભમ્।
ગાણ્ડીવમુક્તૈર્વિશિખૈઃ સર્વતઃ સન્નિપીડિતમ્॥ 8-101-41 (60089) 
સપુત્રં નિહતં દૃષ્ટ્વા કર્ણં રાજા યુધિષ્ઠિરઃ।
પ્રશશંસ નરવ્યાઘ્રાવુભૌ માધવપાણ્ડવૌ॥ 8-101-42 (60090) 
અદ્ય રાજાઽસ્મિ સર્વસ્યાં પૃથિવ્યાં મધુસૂદન।
દિષ્ટ્યા જયસિ ગોવિન્દ દિષ્ટ્યાશત્રુર્નિપાતિતઃ॥ 8-101-43 (60091) 
એવં સુબહુશો રાજન્પ્રશશંસ જનાર્દનમ્।
અર્જુનં ચ કુરુશ્રેષ્ઠો ધર્મરાજો યુધિષ્ઠિરઃ॥ 8-101-44 (60092) 
દૃષ્ટ્વા ચ નિહતં કર્ણં સ પુત્રં પાર્થસાયકૈઃ।
પુનર્જાતમિવાત્માનં મેને કુરુકુલોદ્વહઃ॥ 8-101-45 (60093) 
સમેત્ય ચ કુરુશ્રેષ્ઠં કુન્તીપુત્રં યુધિષ્ઠિરમ્।
વર્ધયન્તિ સ્મ રાજાનો હર્ષયુક્તા મહારથાઃ॥ 8-101-46 (60094) 
સઞ્જય ઉવાચ। 8-101-47x (5076) 
એવમેષ ક્ષયો વૃત્તઃ સુમહાન્રોમહર્ષણઃ।
તવ દુર્મન્ત્રિતે રાજન્દિષ્ટ્યા ત્વમનુશોચસિ॥ 8-101-47 (60095) 
વૈશમ્પાયન ઉવાચ। 8-101-48x (5077) 
શ્રુત્વૈતદપ્રિયં રાજા ધૃતરાષ્ટ્રો મહીપતિઃ।
પપાત ભૂમૌ નિશ્ચેષ્ટઃ કૌરવ્યઃ પરમાસનાત્। 
તથા સત્યવ્રતા દેવી ગાન્ધારી દિવ્યદર્શના॥  8-101-48 (60096) 
તતસ્તૂર્ણં તુ વિદુરસ્તં નૃપં સઞ્જયસ્તથા।
પર્યાશ્વાસયતાં ચૈતાવુભાવેવ તુ ભૂમિપમ્॥ 8-101-49 (60097) 
તથૈવાશ્વાસયામાસુર્ગાન્ધારીં કુરુયોષિતઃ॥  8-101-50 (60098) 
સ દૈવં પરમં મેને ભવિતવ્યં ચ ભારત।
તાભ્યામાશ્વાસિતો રાજા તૂષ્ણીમાસ્તે વિશામ્પતે॥ 8-101-51 (60099) 
એવમાખ્યાય રાજ્ઞે ચ સઞ્જયો રાજસત્તમ।
જગામ શિબિરં ભૂયો હતે કર્ણે મહાત્મનિ॥ 8-101-52 (60100) 
સ દૃષ્ટ્વા નિહતં શલ્યં રાજાનં ચ સુયોધનમ્।
શકુનિં સુબહૂન્રાજન્સૈનિકાંશ્ચ સહસ્રશઃ॥ 8-101-53 (60101) 
તથૈવ પાણ્ડવીં સેનાં નિહતાં પ્રેક્ષ્ય સઞ્જયઃ।
સૌપ્તિકે દ્રૌણિના રાજન્હતવાજિનરદ્વિપામ્॥ 8-101-54 (60102) 
સ હિ દૃષ્ટ્વા હતાન્સર્વાન્સમન્તાદ્યુધિ સઞ્જયઃ।
પ્રયાતો હાસ્તિનપુરં શોકાર્તો ભયવિહ્વલઃ॥ 8-101-55 (60103) 
હતેષુ પુનરેતેષુ પ્રભૂતગજવાજિષુ।
યોધૈશ્ચ તૈર્મહારાજ નાનાદેશસમુદ્ભવૈઃ॥ 8-101-56 (60104) 
કુરુક્ષેત્રં તુ તત્સર્વં શૂન્યમાસીદ્વિશામ્પતે।
નિહતૈઃ પાણ્ડવેયૈશ્ચ ધાર્તરાષ્ટ્રૈશ્ચ સંયુગે॥ 8-101-57 (60105) 
યથાહિ વિષયં વૃત્તં ધાર્તરાષ્ટ્રસ્ય સંઞ્જયઃ।
નિવેદયતિ તત્સર્વં યથાવૃત્તં યથાવિધિ॥ 8-101-58 (60106) 
એવં મહાયુદ્ધમિદં મહાત્મનો
ધનઞ્જયસ્યાધિરથેશ્ચ યઃ પઠેત્। 
સ સમ્યગિષ્ટસ્ય મખસ્ય યત્ફલં
તદાપ્નુયાદ્યઃ શૃણુયાચ્ચ નિત્યશઃ॥  8-101-59 (60107) 
મખો હિ વિષ્ણુર્ભગવાન્સનાતનો
વહન્તિ યં ચાપ્યનિલેન્દુભાનવઃ। 
અતોઽનસૂયુઃ શૃણુયાત્પઠેચ્ચ યઃ
સ સર્વલોકાંશ્ચ જયેત્સુખી ભવેત્॥ ॥  8-101-60 (60108) 
 
ઇતિ શ્રીમન્મહાભારતે શતસાહસ્રિકાયાં સંહિતાયાં વૈયાસિક્યાં કર્ણપર્વણિ એકાધિકશતતમોઽધ્યાયઃ॥ 101 ॥ ॥ કર્ણપર્વ સમાપ્તમ્॥ 8 ॥

અતઃ પરં શલ્યપર્વ ભવિષ્યતિ।
તસ્યાયમાદ્યઃ શ્લોકઃ॥ 8-101-1 (60109) 
જનમેજય ઉવાચ। 8-101-2x (5078) 
એવં નિપાતિતે કર્ણે સમરે સવ્યસાચિના।
અલ્પાવશિષ્ટાઃ કુરવઃ કિમકુર્વત વૈ દ્વિજ॥ 8-101-2 (60110) 
 
ઇદં કર્ણપર્વ કુમ્ભઘોણસ્થેન ટી.આર્.કૃષ્ણાચાર્યેણ ટી. આર્. વ્યાસાચાર્યેણ ચ મુમ્બય્યાં નિર્ણયસાગરમુદ્રાયન્ત્રે મુદ્રાપિતમ્। શકાબ્દાઃ 1829 સન 1907.





AUM shantiH 






