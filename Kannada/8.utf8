













ಮಹಾಭಾರತ - ಪರ್ವ 8. ಕರ್ಣಪರ್ವ  - Mahabharata - Southern Recension - Kumbhaghonam Edition - Sanskrit Documents 






        Sanskrit Documents  |
		Critical Edition |
		Southern Recension |
		Mahabharata Resources

Kumbhaghonam Edition in Kannada Script




8. ಕರ್ಣಪರ್ವ 


ಕರ್ಣಪರ್ವ - ಅಧ್ಯಾಯ 001

॥ ಶ್ರೀಃ ॥

8.1. ಅಧ್ಯಾಯಃ 001 

Mahabharata - Karna Parva - Chapter Topics

ಶಿಬಿರಾದ್ಧಾಸ್ತಿನಪುರಮುಪಗತವತಾ ಸಂಜಯೇನ ಧೃತರಾಷ್ಟ್ರಂಪ್ರತಿ ಕರ್ಣಾದಿನಿಧನಕಥನಂ॥ 1 ॥ ತಚ್ಛ್ರವಣೇನ ಮೂರ್ಚ್ಛಾಮುಪಗತವತೋ ಧೃತರಾಷ್ಟ್ರಸ್ಯ ಸಂಜಯಾದಿಭಿರಾಶ್ವಾಸನಂ॥ 2 ॥

Mahabharata - Karna Parva - Chapter Text

8-1-0 (54873) 
ಶ್ರೀವೇದವ್ಯಾಸಾಯ ನಮಃ। 8-1-0x (4817) 
ನಾರಾಯಣಂ ನಮಸ್ಕೃತ್ಯ ನರಂ ಚೈವ ನರೋತ್ತಮಂ।
ದೇವೀಂ ಸರಸ್ವತೀಂ ವ್ಯಾಸಂ ತತೋ ಜಯಮುದೀರಯೇತ್॥ 8-1-1 (54874) 
`ವೈಶಂಪಾಯನ ಉವಾಚ।
ಶಿಬಿರಾದ್ಧಾಸ್ತಿನಪುರಂ ಪ್ರಾಪ್ಯ ಭಾರತ ಸಂಜಯಃ।
ಪ್ರವಿವೇಶ ಮಹಾಬಾಹುರ್ಧೃತರಾಷ್ಟ್ರನಿವೇಶನಂ॥  8-1-1x (4818) 
ಶೋಕೇನಾಪಹತಃ ಸೂತೋ ವಿಲಪನ್ಭೃಶದುಃಖಿತಃ।
ಚಿಂತಯನ್ನಿಧನಂ ಘೋರಂ ಸೂತಪುತ್ರಸ್ಯ ಪಾಂಡವೈಃ॥ 8-1-2 (54875) 
ಅಂತಃಪುರಂ ಪ್ರವಿಶ್ಯೈವ ಸಂಜಯೋ ರಾಜಸತ್ತಮಂ।
ಅಶ್ರುಪೂರ್ಣೋ ಭೃಶಂ ತ್ರಸ್ತೋ ರಾಜಾನಮುಪಜಗ್ಮಿವಾನ್॥ 8-1-3 (54876) 
ಉಪಸ್ಥಾಯ ಚ ರಾಜಾನಂ ವಿನಿಶ್ವಸ್ಯ ಚ ಸೂತಜಃ।
ನಾತಿಹೃಷ್ಟಮನಾ ರಾಜನ್ನಿದಂ ವಚನಮಬ್ರವೀತ್॥ 8-1-4 (54877) 
ಸಂಜಯ ಉವಾಚ। 8-1-5x (4819) 
ಸಂಚಯೋಽಹಂ ಮಹಾರಾಜ ನಮಸ್ತೇ ಭರತರ್ಷಭ।
ಹತೋ ವೈಕರ್ತನಃ ಕರ್ಣಃ ಕೃತ್ವಾ ಕರ್ಮ ಸುದುಷ್ಕರಂ॥ 8-1-5 (54878) 
ಚೇದಿಕಾಶಿಕರೂಶಾನಾಂ ಮತ್ಸ್ಯಾನಾಂ ಸೋಮಕೈಃ ಸಹ।
ಕೃತ್ವಾಽಸೌ ಕದನಂ ಶೇತೇ ವಾತನುನ್ನ ಇವ ದ್ರುಮಃ॥ 8-1-6 (54879) 
ಗೋಷ್ಠಮಧ್ಯೇವ ಋಷಭೋ ಗೋವ್ರಜೈಃ ಪರಿವಾರಿತಃ।
ವ್ಯಾಲೇನ ನಿಹತೋ ಯದ್ವತ್ತಥಾಽಸೌ ನಿಹತಃ ಪರೈಃ॥ 8-1-7 (54880) 
ನಿರಾಶಾನ್ಪಾಂಡವಾನ್ಕೃತ್ವಾ ದೃಢಂ ರಾಜನ್ಸಸಾತ್ಯಕಾನ್।
ಪಾಂಚಾಲಾನಾಂ ರಥಾಂಶ್ಚೈವ ವಿನಿಹತ್ಯ ಸಹಸ್ರಶಃ॥ 8-1-8 (54881) 
ಜಿತ್ವಾ ಶೂರಾನ್ಮಹೇಷ್ವಾಸಾನ್ವಿದ್ರಾವ್ಯ ಚ ದಿಶೋದಶ।
ಹತೋ ವೈಕರ್ತನಃ ಕರ್ಣಃ ಪಾಂಡವೇನ ಕಿರೀಟಿನಾ॥ 8-1-9 (54882) 
ವೈರಸ್ಯ ಗತ ಆನೃಣ್ಯಂ ದುರ್ಗಮಸ್ಯ ದುರಾತ್ಮಭಿಃ।
ಹತ್ವಾ ಕರ್ಣಂ ಮಹಾರಾಜ ವಿಶಲ್ಯಃ ಪಾಂಡವೋಽಭವತ್॥ 8-1-10 (54883) 
ಶೋಷಣಂ ಸಾಗರಾಣಾಂ ವಾ ಪತನಂ ವಾ ವಿವಸ್ವತಃ।
ವಿಶೀರ್ಣತ್ವಂ ಯಥಾ ಮೇರೋಸ್ತಥಾ ಕರ್ಣಸ್ಯ ಪಾತನಂ॥ 8-1-11 (54884) 
ಯೋಧಾಶ್ಚ ಬಹವೋ ರಾಜನ್ಹತಾಸ್ತತ್ರ ಜಯೈಷಿಣಃ।
ರಾಜಾನೋ ರಾಜಪುತ್ರಾಶ್ಚ ಶೂರಾಃ ಪರಿಘಬಾಹವಃ॥ 8-1-12 (54885) 
ರಥೌಘಾಶ್ಚ ನರೌಘಾಶ್ಚ ಹತಾ ರಾಜನ್ಸಹಸ್ರಶಃ।
ವಾರಣಾ ನಿಹತಾಸ್ತತ್ರ ವಾಜಿನಶ್ಚ ಮಹಾಹವೇ॥ 8-1-13 (54886) 
ಕ್ಷತ್ರಿಯಾಶ್ಚ ಮಹಾರಾಜ ಸೇನಯೋರುಭಯೋರ್ಹತಾಃ।
ಪರಸ್ಪರಂ ವೈ ವೀಕ್ಷ್ಯಾತ್ರ ಪರಸ್ಪರಕೃತಾಗಸಃ॥ 8-1-14 (54887) 
ಕಿಂಚಿಚ್ಛೇಷಾನ್ಪರಾನ್ಕೃತ್ವಾ ತೀರ್ತ್ವಾ ಪಾಂಡವವಾಹಿನೀಂ।
ಪಾರ್ಥವೇಲಾಂ ಸಮಾಸಾದ್ಯ ಹತೋ ವೈಕರ್ತನೋ ವೃಷಾ॥ 8-1-15 (54888) 
ಜಯಾಶಾ ಧಾರ್ತರಾಷ್ಟ್ರಾಣಾಂ ವೈರಸ್ಯ ಚ ಮುಖಂ ನೃಪ।
ತೀರ್ಣಂ ತತ್ಪಾಂಡವೈ ರಾಜನ್ಯತ್ಪುರಾ ನಾವಬುಧ್ಯಸೇ॥ 8-1-16 (54889) 
ಪ್ರೋಚ್ಯಮಾನಂ ಮಹಾರಾಜ ಬಂಧುಭಿರ್ಹಿತಬುದ್ಧಿಭಿಃ।
ತದಿದಂ ಸಮನುಪ್ರಾಪ್ತಂ ವ್ಯಸನಂ ತ್ವಾಂ ಮಹಾಭಯಂ॥ 8-1-17 (54890) 
ಪುತ್ರಾಣಾಂ ರಾಜ್ಯಕಾಮೇನ ತ್ವಯಾ ರಾಜನ್ಹಿತೈಷಿಣಾ।
ಚರಿತಾನ್ಯಹಿತಾನ್ಯೇವ ತೇಷಾಂ ತೇ ಫಲಮಾಗತಂ॥ 8-1-18 (54891) 
ಹತೋ ದುಃಶಾಸನೋ ರಾಜನ್ಯಥೋಕ್ತಂ ಪಾಂಡವೇನ ತು।
ಪ್ರತಿಜ್ಞಾ ಭೀಮಸೇನೇನ ನಿಸ್ತೀರ್ಣಾ ಸಾ ಚಮೂಮುಖೇ॥ 8-1-19 (54892) 
ಪೀತಂ ಚ ಕ್ಷತಜಂ ತಸ್ಯ ಧಾರ್ತರಾಷ್ಟ್ರಸ್ಯ ಸಂಯುಗೇ।
ಪಾಂಡವೇನ ಮಹಾರಾಜ ಕರ್ಮ ಕೃತ್ವಾ ಸುದುಷ್ಕರಂ*'॥ 8-1-20 (54893) 
ವೈಶಂಪಾಯನ ಉವಾಚ। 8-1-21x (4820) 
ಏತಚ್ಛ್ರುತ್ವಾ ಮಹಾರಾಜ ಧೃತರಾಷ್ಟ್ರೋಽಂಬಿಕಾಸುತಃ।
ಶೋಕಸ್ಯಾಂತಮಪಶ್ಯನ್ವೈ ಹತಂ ಮತ್ವಾ ಸುಯೋಧನಂ। 
ವಿಹ್ವಲಃ ಪತಿತೋ ಭೂಮೌ ನಷ್ಟಚೇತಾ ಇವ ದ್ವಿಪಃ॥  8-1-21 (54894) 
ತಸ್ಮಿನ್ನಿಪತಿತೇ ಭೂಮೌ ವಿಹ್ವಲೇ ರಾಜಸತ್ತಮೇ।
ಆರ್ತನಾದೋ ಮಹಾನಾಸೀತ್ಸ್ತ್ರೀಣಾಂ ಭರತಸತ್ತಮ॥ 8-1-22 (54895) 
ಶ ಶಬ್ದಃ ಪೃಥಿವೀಂ ಕೃತ್ಸ್ನಾಂ ಪೂರಯಾಮಾಸ ಸರ್ವಶಃ॥  8-1-23 (54896) 
ಶೋಕಾರ್ಣವೇ ಮಹಾಘೋರೇ ನಿಮಗ್ನಾ ಭರತಸ್ತ್ರಿಯಃ।
ರುರುದುರ್ದುಃಖಶೋಕಾರ್ತಾ ಭೃಶಮುದ್ವಿಗ್ನಚೇತಸಃ॥ 8-1-24 (54897) 
ರಾಜಾನಂ ಚ ಸಮಾಸಾದ್ಯ ಗಾಂಧಾರೀ ಭರತರ್ಷಭ।
ನಿಃಸಂಜ್ಞಾ ಪತಿತಾ ಭೂಮೌ ಸರ್ವಾಣ್ಯಂತಃ ಪುರಾಣಿ ಚ॥ 8-1-25 (54898) 
ತತಸ್ತಾಃ ಸ಼ಂಜಯೋ ರಾಜನ್ಸಮಾಶ್ವಾಸಯದಾತುರಾಃ।
ಮುಹ್ಯಾಮಾನಾಃ ಸುಬಹುಶೋ ಮುಂಚಂತೀರ್ವಾರಿ ನೇತ್ರಜಂ॥ 8-1-26 (54899) 
ಸಮಾಶ್ವಸ್ತಾಃ ಸ್ತ್ರಿಯಸ್ತಾಸ್ತು ವೇಪಮಾನಾ ಮುಹುರ್ಮುಹುಃ।
ಕದಲ್ಯ ಇವ ವಾತೇನ ಧೂಯಮಾನಾಃ ಸಮಂತತಃ॥ 8-1-27 (54900) 
ರಾಜಾನಂ ವಿದುರಶ್ಚಾಪಿ ಪ್ರಜ್ಞಾಚಕ್ಷುಷಮೀಶ್ವರಂ।
ಆಶ್ವಾಸಯಾಮಾಸ ತದಾ ಸಿಂಚಂಸ್ತೋಯೇನ ಕೌರವಂ॥ 8-1-28 (54901) 
ಸ ಲಬ್ಧ್ವಾ ಸನಕೈಃ ಸಂಜ್ಞಾಂ ತಾಶ್ಚ ದೃಷ್ಟ್ವಾ ಸ್ತ್ರಿಯೋ ನೃಪಃ।
ಉನ್ಮತ್ತ ಇವ ರಾಜೇಂದ್ರ ಸ್ಥಿತಸ್ತೂಷ್ಣೀಂ ವಿಶಾಂಪತೇ॥ 8-1-29 (54902) 
ತತೋ ಧ್ಯಾತ್ವಾ ಚಿರಂ ಕಾಲಂ ನಿಃಶ್ವಸ್ಯ ಚ ಪುನಃಪುನಃ।
ಸ್ವಾನ್ಪುತ್ರಾನ್ಗರ್ಹಯಾಮಾಸ ಬಹುಮೇನೇ ಚ ಪಾಂಡವಾನ್॥ 8-1-30 (54903) 
ಗರ್ಹಯಂಶ್ಚಾತ್ಮನೋ ಬುದ್ಧಿಂ ಶಕುನೇಃ ಸೌಬಲಸ್ಯ ಚ।
ಧ್ಯಾತ್ವಾ ತು ಸುಚಿರಂ ಕಾಲಂ ವೇಪಮಾನೋ ಮುಹುರ್ಮುಹುಃ॥ 8-1-31 (54904) 
ಸಂಸ್ತಭ್ಯ ಚ ಮನೋ ಭೂಯೋ ರಾಜಾ ಧೈರ್ಯಸಮನ್ವಿತಃ।
ಪುನರ್ಗಾವಲ್ಗಣಿಂ ಸೂತಂ ಪರ್ಯಪೃಚ್ಛತ ಸಂಜಯಂ॥ 8-1-32 (54905) 
ನ ತ್ವಯಾ ಕಥಿತಂ ವಾಕ್ಯಂ ಶ್ರುತಂ ಸಂಜಯ ತನ್ಮಯಾ॥  8-1-33 (54906) 
ಕಚ್ಚಿದ್ದುರ್ಯೋಧನಃ ಸೂತ ನ ಗತೋ ವೈ ಯಮಕ್ಷಯಂ।
ಜಯೇ ನಿರಾಶಃ ಪುತ್ರೋ ಮೇ ಸತತಂ ಜಯಕಾಮುಕಃ। 
ಬ್ರೂಹಿ ಸಂಜಯ ತತ್ತ್ವೇನ ಪುನರುಕ್ತಾಂ ಕಥಾಮಿಮಾಂ॥  8-1-34 (54907) 
ವೈಶಂಪಾಯನ ಉವಾಚ। 8-1-35x (4821) 
ಏವಮುಕ್ತೋಽಬ್ರವೀತ್ಸೂತೋ ರಾಜಾನಂ ಜನಮೇಜಯ।
ಹತೋ ವೈಕರ್ತನೋ ರಾಜನ್ಸಹಪುತ್ರೈರ್ಮಹಾರಥಃ। 
ಭ್ರಾತೃಭಿಶ್ಚ ಮಹೇಷ್ವಾಸೈಃ ಸೂತಪುತ್ರೈಸ್ತನುತ್ಯಜೈಃ॥  8-1-35 (54908) 
ದುಃಶಾಸನಶ್ಚ ನಿಹತಃ ಪಾಂಡವೇನ ಯಶಸ್ವಿನಾ।
ಪೀತಂ ಚ ರುಧಿರಂ ಕೋಪಾದ್ಭೀಮಸೇನೇನ ಸಂಯುಗೇ॥ 8-1-36 (54909) 
`ವೈಶಂಪಾಯನ ಉವಾಚ। 8-1-37x (4822) 
ಏತಚ್ಛ್ರುತ್ವಾ ಮಹಾರಾಜ ಧೃತರಾಷ್ಟ್ರೋಽಂಬಿಕಾಸುತಃ।
ದಹ್ಯಮಾನೋಽಬ್ರವೀತ್ಸೂತಂ ಮುಹೂರ್ತಂ ತಿಷ್ಠ ಸಂಜಯ। 
ವ್ಯಾಕುಲಂ ಮೇ ಮನಸ್ತಾತ ಮಾ ತಾವತ್ಕಿಂಚಿದುಚ್ಯತಾಂ॥  8-1-37 (54910) 
ರಾಜಾಪಿ ನಾಬ್ರವೀತ್ಕಿಂಚಿತ್ಸಂಜಯೋ ವಿದುರಸ್ತಥಾ।
ತೂಷ್ಣೀಂಭೂತಸ್ತದಾ ಸೋಽಥ ಬಭೂವ ಜಗತೀಪತಿಃ'॥ ॥ 8-1-38 (54911) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಪ್ರಥಮೋಽಧ್ಯಾಯಃ॥ 1 ॥

Mahabharata - Karna Parva - Chapter Topics

ದುರ್ಯೋಧನಾದಿಭಿಃ ಕರ್ಣಸ್ಯ ಸೈನಾಪತ್ಯೇಽಭಿಷೇಚನಪೂರ್ವಕಂ ಯುದ್ಧಾಯ ನಿರ್ಯಾಣಂ॥ 1 ॥ ಜನಮೇಜಯೇನ ವೈಶಂಪಾಯನಂಪ್ರತಿ ಕರ್ಣಮರಣಶ್ರಾವಿಣೋ ಧೃತರಾಷ್ಟ್ರಸ್ಯ ಪ್ರವೃತ್ತಿಪ್ರಶ್ನಃ॥ 2 ॥

Mahabharata - Karna Parva - Chapter Text

8-1-0 (54912) 
ಶ್ರೀಕೃಷ್ಣಾಯ ನಮಃ॥ 8-1-0x (4823) 
[ನಾರಾಯಣಂ ನಮಸ್ಕೃತ್ಯ ನರಂ ಚೈವ ನರೋತ್ತಮಂ।
ದೇವೀಂ ಸರಸ್ವತೀಂ ಚೈವ ತತೋ ಜಯಮುದೀರಯೇತ್॥ 8-1-1 (54913) 
ವೈಶಂಪಾಯನ ಉವಾಚ। 8-1-2x (4824) 
ತತೋ ದ್ರೋಣೇ ಹತೇ ರಾಜಂದುರ್ಯೋಧನಮುಖಾ ನೃಪಾಃ।
ಭೃಶಮುದ್ವಿಗ್ನಮನಸೋ ದ್ರೋಣಪುತ್ರಮುಪಾಗಮನ್॥ 8-1-2 (54914) 
ತೇ ದ್ರೋಣಮನುಶೋಚಂತಃ ಕಶ್ಮಲಾಭಿಹತೌಜಸಃ।
ಪರ್ಯುಪಾಸಂತ ಶೋಕಾರ್ತಾಸ್ತತಃ ಶಾರದ್ವತೀಸುತಂ॥ 8-1-3 (54915) 
ತೇ ಮುಹೂರ್ತಂ ಸಮಾಶ್ವಸ್ಯ ಹೇತುಭಿಃ ಶಾಸ್ತ್ರಸಂಮಿತೈಃ।
ರಾತ್ರ್ಯಾಗಮೇ ಮಹೀಪಾಲಾಃ ಸ್ವಾನಿ ವೇಶ್ಮಾನಿ ಭೇಜಿರೇ॥ 8-1-4 (54916) 
ತೇ ವೇಶ್ಮಸ್ವಪಿ ಕೌರವ್ಯ ಪೃಥ್ವೀಶಾ ನಾಪ್ನುವನ್ಸುಖಂ।
ಚಿಂತಯಂತಃ ಕ್ಷಯಂ ತೀವ್ರಂ ದುಃಖಶೋಕಸಮನ್ವಿತಾಃ॥ 8-1-5 (54917) 
ವಿಶೇಷತಃ ಸೂತಪುತ್ರೋ ರಾಜಾ ಚೈವ ಸುಯೋಧನಃ।
ದುಃಶಾಸನಶ್ಚ ಶಕುನಿಃ ಸೌಬಲಶ್ಚ ಮಹಾಬಲಃ॥ 8-1-6 (54918) 
ಉಷಿತಾಸ್ತೇ ನಿಶಾಂ ತಾಂ ತು ದುರ್ಯೋಧನನಿವೇಶನೇ।
ಚಿಂತಯಂತಃ ಪರಿಕ್ಲೇಶಾನ್ಪಾಂಡವಾನಾಂ ಮಹಾತ್ಮನಾಂ॥ 8-1-7 (54919) 
ಯತ್ತದ್ದ್ಯೂತೇ ಪರಿಕ್ಲಿಷ್ಟಾ ಕೃಷ್ಣಾ ಚಾನಾಯಿತಾ ಸಭಾಂ।
ತತ್ಸ್ಮರಂತೋಽನುಶೋಚಂತೋ ಭೃಶಮುದ್ವಿಗ್ನಚತೇತಸಃ॥ 8-1-8 (54920) 
ತಥಾ ತು ಸಂಚಿಂತಯತಾಂ ತಾನ್ಕ್ಲೇಶಾಂದ್ಯೂತಕಾರಿತಾನ್।
ದುಃಖೇನ ಕ್ಷಣದಾ ರಾಜಂಜಗಾಮಾಬ್ದಶತೋಪಮಾ॥ 8-1-9 (54921) 
ತತಃ ಪ್ರಭಾತೇ ವಿಮಲೇ ಸ್ಥಿತಾ ದಿಷ್ಟಸ್ಯ ಶಾಸನೇ।
ಚಕ್ರುರಾವಶ್ಯಕಂ ಸರ್ವೇ ವಿಧಿದೃಷ್ಟೇನ ಕರ್ಮಣಾ॥ 8-1-10 (54922) 
ತೇ ಕೃತ್ವಾಽವಶ್ಯಕಾರ್ಯಾಣಿ ಸಮಾಶ್ವಸ್ಯ ಚ ಭಾರತ।
ಯೋಗಮಾಜ್ಞಾಪಯಾಮಾಸುರ್ಯುದ್ವಾಯ ಚ ವಿನಿರ್ಯಯುಃ॥ 8-1-11 (54923) 
ಕರ್ಣಂ ಸೇನಾಪತಿಂ ಕೃತ್ವಾ ಕೃತಕೌತುಕಮಂಗಲಾಃ।
ಪೂಜಯಿತ್ವಾ ದ್ವಿಜಶ್ರೇಷ್ಠಾಂದಧಿಪಾತ್ರಘೃತಾಕ್ಷತೈಃ॥ 8-1-12 (54924) 
ಗೋಭಿರಶ್ವೈಶ್ಚ ನಿಷ್ಕೈಶ್ಚ ವಾಸೋಭಿಶ್ಚ ಮಹಾಧನೈಃ।
ವಂದ್ಯಮಾನಾ ಜಯಾಶೀರ್ಭಿಃ ಸೂತಮಾಗಧಬಂದಿಭಿಃ॥ 8-1-13 (54925) 
ತಥೈವ ಪಾಂಡವಾ ರಾಜನ್ಕೃತಪೂರ್ವಾಹ್ಣಿಕಕ್ರಿಯಾಃ।
ಶಿಬಿರಾನ್ನಿರ್ಯಯುಸ್ತೂರ್ಣಂ ಯುದ್ವಾಯ ಕೃತನಿಶ್ಚಯಾಃ॥ 8-1-14 (54926) 
ತತಃ ಪ್ರವವೃತೇ ಯುದ್ವಂ ತುಮುಲಂ ರೋಮಹರ್ಷಣಂ।
ಕುರೂಣಾಂ ಪಾಂಡವಾನಾಂ ಚ ಪರಸ್ಪರಜಯೈಷಿಣಾಂ॥ 8-1-15 (54927) 
ತಯೋರ್ದ್ವೌ ದಿವಸೌ ಯುದ್ವಂ ಕುರುಪಾಂಡವಸೇನಯೋಃ।
ಕರ್ಣೇ ಸೇನಾಪತೌ ರಾಜನ್ಬಭೂವಾದ್ಭುತದರ್ಶನಂ॥ 8-1-16 (54928) 
ತತಃ ಶತ್ರುಕ್ಷಯಂ ಕೃತ್ವಾ ಸುಮಹಾಂತಂ ರಣೇ ವೃಷಃ।
ಪಶ್ಯತಾಂ ಧಾರ್ತರಾಷ್ಟ್ರಾಣಾಂ ಫಲ್ಗುನೇನ ನಿಪಾತಿತಃ॥ 8-1-17 (54929) 
ತತಸ್ತು ಸಂಜಯಃ ಸರ್ವಂ ಗತ್ವಾ ನಾಗಪುರಂ ದ್ರುತಂ।
ಆಚಷ್ಟ ಧೃತರಾಷ್ಟ್ರಾಯ ಯದ್ವೃತ್ತಂ ಕುರುಜಾಂಗಲೇ॥ 8-1-18 (54930) 
ಜನಮಯೇಜಯ ಉವಾಚ। 8-1-19x (4825) 
ಆಪಗೇಯಂ ಹತಂ ಶ್ರುತ್ವಾ ದ್ರೋಣಂ ಚಾಪಿ ಮಹಾರಥಂ।
ಆಜಗಾಮ ಪರಾಮಾರ್ತಿಂ ವೃದ್ವೋ ರಾಜಾಽಂಬಿಕಾಸುತಃ॥ 8-1-19 (54931) 
ಸ ಶ್ರುತ್ವಾ ನಿಹತಂ ಕರ್ಣಂ ದುರ್ಯೋಧನಹಿತೈಷಿಣಂ।
ಕಥಂ ದ್ವಿಜವರ ಪ್ರಾಣಾನಧಾರಯತ ದುಃಖಿತಃ॥ 8-1-20 (54932) 
ಯಸ್ಮಿಂಜಯಾಶಾಂ ಪುತ್ರಾಣಾಂ ಸಮಮನ್ಯತ ಪಾರ್ಥಿವಃ।
ತಸ್ಮಿನ್ಹತೇ ಸ ಕೌರವ್ಯಃ ಕಥಂ ಪ್ರಾಣಾನಧಾರಯತ್॥ 8-1-21 (54933) 
ದುರ್ಮರಂ ತದಹಂ ಮನ್ಯೇ ನೃಣಾಂ ಕೃಚ್ಛ್ರೇಽಪಿ ವರ್ತತಾಂ।
ಯತ್ರ ಕರ್ಣಂ ಹತಂ ಶ್ರುತ್ವಾ ನಾತ್ಯಜಜ್ಜೀವಿತಂ ನೃಪಃ॥ 8-1-22 (54934) 
ತಥಾ ಶಾಂತನವಂ ವೃದ್ವಂ ಬ್ರಹ್ಮನ್ಬಾಹ್ಲೀಕಮೇವ ಚ।
ದ್ರೋಣಂ ಚ ಸೋಮದತ್ತಂ ಚ ಭೂರಿಶ್ರವಸಮೇವ ಚ॥ 8-1-23 (54935) 
ತಥೈವ ಚಾನ್ಯಾನ್ಸುಹೃದಃ ಪುತ್ರಾನ್ಪೌತ್ರಾಂಶ್ಚ ಪಾತಿತಾನ್।
ಶ್ರುತ್ವಾ ಯನ್ನಾಜಹಾತ್ಪ್ರಾಣಾಂಸ್ತನ್ಮನ್ಯೇ ದುಷ್ಕರಂ ದ್ವಿಜ॥ 8-1-24 (54936) 
ಏತನ್ಮೇ ಸರ್ವಮಾಚಕ್ಷ್ವ ವಿಸ್ತರೇಣ ಮಹಾಮುನೇ।
ನ ಹಿ ತೃಪ್ಯಾಮಿ ಪೂರ್ವೇಷಾಂ ಶೃಣ್ವಾನಶ್ಚರಿತಂ ಮಹತ್॥ ॥ 8-1-25 (54937) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷೋಡಶದಿವಸಯುದ್ಧಾರಂಭೇ ಪ್ರಥಮೋಽಧ್ಯಾಯಃ॥ 1 ॥


Mahabharata - Karna Parva - Chapter Topics

ಧೃತರಾಷ್ಟ್ರೇಣ ಭೀಷ್ಮದ್ರೋಣೌ ಪ್ರತ್ಯನುಶೋಚನಪೂರ್ವಕಂ ಸಂಜಯಂಪ್ರತಿ ದುರ್ಯೋಧನಾದಿಪ್ರವೃತ್ತಿಪ್ರಶ್ನಃ॥ 1 ॥

Mahabharata - Karna Parva - Chapter Text

8-1-0 (54938) 
ವೈಶಂಪಾಯನ ಉವಾಚ। 8-1-0x (4826) 
ಹತೇ ಕರ್ಣೇ ಮಹಾರಾಜ ನಿಶಿ ಗಾವಲ್ಗಣಿಸ್ತದಾ।
ದೀನೋ ಯಯೌ ನಾಗಪುರಮಶ್ವೈರ್ವಾತಸಮೈರ್ಜವೇ॥ 8-1-1 (54939) 
ಸ ಹಾಸ್ತಿನಪುರಂ ಗತ್ವಾ ಭೃಶಮುದ್ವಿಗ್ನಚೇತನಃ।
ಜಗಾಮ ಧೃತರಾಷ್ಟ್ರಸ್ಯ ಕ್ಷಯಂ ಪ್ರಕ್ಷೀಣಬಾಂಧವಂ॥ 8-1-2 (54940) 
ಸ ತಮುದ್ವೀಕ್ಷ್ಯ ರಾಜಾನಂ ಕಶ್ಮಲಾಭಿಹತೌಜಸಂ।
ವವಂದೇ ಪ್ರಾಂಜಲಿರ್ಭೂತ್ವಾ ಮೂರ್ಧ್ನಾ ಪಾದೌ ನೃಪಸ್ಯ ಹ॥ 8-1-3 (54941) 
ಸಂಪೂಜ್ಯ ಚ ಯಥಾನ್ಯಾಯಂ ಧೃತರಾಷ್ಟ್ರಂ ಮಹೀಪತಿಂ।
ಹಾ ಕಷ್ಟಮಿತಿ ಚೋಕ್ತ್ವಾ ಸ ತತೋ ವಚನಮಾದದೇ॥ 8-1-4 (54942) 
ಸಂಜಯೋಽಹಂ ಕ್ಷಿತಿಪತೇ ಕಚ್ಚಿದಾಸ್ತೇ ಸುಖಂ ಭವಾನ್।
ಸ್ವದೋಷೈರಾಪದಂ ಪ್ರಾಪ್ಯ ಕಚ್ಚಿನ್ನಾದ್ಯ ವಿಮುಹ್ಯತಿ॥ 8-1-5 (54943) 
ಹಿತಾನ್ಯುಕ್ತಾನಿ ವಿದುರದ್ರೋಣಗಾಂಗೇಯಕೇಶವೈಃ।
ಅಗೃಹೀತಾನ್ಯನುಸ್ಮೃತ್ಯ ಕಚ್ಚಿನ್ನ ಕುರುಷೇ ವ್ಯಥಾಂ॥ 8-1-6 (54944) 
ರಾಮನಾರದಕಣ್ವಾದ್ಯೈರ್ಹಿತಮುಕ್ತಂ ಸಭಾತಲೇ।
ನ ಗೃಹೀತಮನುಸ್ಮೃತ್ಯ ಕಚ್ಚಿನ್ನ ಕುರುಷೇ ವ್ಯಥಾಂ॥ 8-1-7 (54945) 
ಸುಹೃದಸ್ತ್ವದ್ವಿತೇ ಯುಕ್ತಾನ್ಭೀಷ್ಮದ್ರೋಣಮುಖಾನ್ಪರೈಃ।
ನಿಹತಾನ್ಯುಧಿ ಸಂಸ್ಮೃತ್ಯ ಕಚ್ಚಿನ್ನ ಕುರುಷೇ ವ್ಯಥಾಂ॥ 8-1-8 (54946) 
ತಮೇವಂವಾದಿನಂ ರಾಜಾ ಸೂತಪುತ್ರಂ ಕೃತಾಜಲಿಂ।
ಸುದೀರ್ಘಮಥ ನಿಃಶ್ವಸ್ಯ ದುಃಖಾರ್ತ ಇದಮಬ್ರವೀತ್॥ 8-1-9 (54947) 
ಧೃತರಾಷ್ಟ್ರ ಉವಾಚ। 8-1-10x (4827) 
ಆಪಗೇಯೇ ಹತೇ ಶೂರೇ ದಿವ್ಯಾಸ್ತ್ರವತಿ ಸಂಜಯ।
ದ್ರೋಣೇ ಚ ಪರಮೇಷ್ವಾಸೇ ಭೃಶಂ ಮೇ ವ್ಯಥಿತಂ ಮನಃ॥ 8-1-10 (54948) 
ಯೋ ರಥಾನಾಂ ಸಹಸ್ರಾಣಿ ದಂಶಿತಾನಾಂ ದಶೈವ ತು।
ಅಹನ್ಯಹನಿ ತೇಜಸ್ವೀ ನಿಜಘ್ನೇ ವಸುಸಂಭವಃ॥ 8-1-11 (54949) 
ತಂ ಹತಂ ಯಜ್ಞಸೇನಸ್ಯ ಪುತ್ರೇಣೇಹ ಶಿಖಂಡಿನಾ।
ಪಾಂಡವೇಯಾಭಿಗುಪ್ತೇನ ಶ್ರುತ್ವಾ ಮೇ ವ್ಯಥಿತಂ ಮನಃ॥ 8-1-12 (54950) 
ಭಾರ್ಗವಃ ಪ್ರದದೌ ಯಸ್ಮೈ ಪರಮಾಸ್ತ್ರಂ ಮಹಾಹವೇ।
ಸಾಕ್ಷಾದ್ರಾಮಣೇ ಯೋ ಬಾಲ್ಯೇ ಧನುರ್ವೇದ ಉಪಾಕೃತಃ॥ 8-1-13 (54951) 
ಯಸ್ಯ ಪ್ರಸಾದಾತ್ಕೌಂತೇಯಾ ರಾಜಪುತ್ರಾ ಮಹಾರಥಾಃ।
ಮಹಾರಥತ್ವಂ ಸಂಪ್ರಾಪ್ತಾಸ್ತಥಾಽನ್ಯೇ ವಸುಧಾಧಿಪಾಃ॥ 8-1-14 (54952) 
ತಂ ದ್ರೋಣಂ ನಿಹತಂ ಶ್ರುತ್ವಾ ಧೃಷ್ಟದ್ಯುಂನೇನ ಸಂಯುಗೇ।
ಸತ್ಯಸಂಧಂ ಮಹೇಷ್ವಾಸಂ ಭೃಶಂ ಮೇ ವ್ಯಥಿತಂ ಮನಃ॥ 8-1-15 (54953) 
ಯಯೋರ್ಲೋಕೇ ಪುಮಾನಸ್ತ್ರೇ ನ ಸಮೋಽಸ್ತಿ ಚತುರ್ವಿಧೇ।
ತೌ ದ್ರೋಣಭೀಷ್ಮೌ ಶ್ರುತ್ವಾ ತು ಹತೌ ಮೇ ವ್ಯಥಿತಂ ಮನಃ॥ 8-1-16 (54954) 
ತ್ರೈಲೋಕ್ಯೇ ಯಸ್ಯ ಚಾಸ್ತ್ರೇಷು ನ ಪುಮಾನ್ವಿದ್ಯತೇ ಸಮಃ।
ತಂ ದ್ರೋಣಂ ನಿಹತಂ ಶ್ರುತ್ವಾ ಕಿಮಕುರ್ವತ ಮಾಮಕಾಃ॥ 8-1-17 (54955) 
ಸಂಶಪ್ತಕಾನಾಂ ಚ ಬಲೇ ಪಾಂಡವೇನ ಮಹಾತ್ಮನಾ।
ಧನಂಜಯೇನ ವಿಕ್ರಂಯ ಗಮಿತೇ ಯಮಸಾದನಂ॥ 8-1-18 (54956) 
ನಾರಾಯಣಾಸ್ತ್ರೇ ಚ ಹತೇ ದ್ರೋಣಪುತ್ರಸ್ಯ ಧೀಮತಃ।
ವಿಪ್ರದ್ರುತಾನಹಂ ಮನ್ಯೇನಿಮಗ್ನಾಞ್ಶೋಕಸಾಗರೇ।  8-1-19 (54957) 
ಪ್ಲವಮಾನಾನ್ಹತೇ ದ್ರೋಣೇ ಸನ್ನನೌಕಾನಿವಾರ್ಣವೇ॥
ದುರ್ಯೋಧನಸ್ಯ ಕರ್ಣಸ್ಯ ಭೋಜಸ್ಯ ಕೃತವರ್ಮಣಃ।  8-1-20 (54958) 
ಮದ್ರರಾಜಸ್ಯ ಶಲ್ಯಸ್ಯ ದ್ರೌಣೇಶ್ಚೈವ ಕೃಪಸ್ಯ ಚ॥
ಮತ್ಪುತ್ರಸ್ಯ ಚ ಶೇಷಸ್ಯ ತಥಾಽನ್ಯೇಷಾಂ ಚ ಸಂಜಯ।  8-1-21 (54959) 
ವಿಪ್ರದ್ರುತೇಷ್ವನೀಕೇಷು ಮುಖವರ್ಣೋಽಭವತ್ಕಥಂ॥
ಏತತ್ಸರ್ವಂ ಯಥಾವೃತ್ತಂ ತಥಾ ಗಾವಲ್ಗಣೇ ಮಮ।  8-1-22 (54960) 
ಆಚಕ್ಷ್ವ ಪಾಂಡವೇಯಾನಾಂ ಮಾಮಕಾನಾಂ ಚ ವಿಕ್ರಮಂ॥  8-1-23 (54961) 
ಸಂಜಯ ಉವಾಚ। 8-1-23x (4828) 
ತವಾಪರಾಧಾದ್ಯದ್ವೃತ್ತಂ ಕೌರವೇಯೇಷು ಮಾರಿಷ।
ತಚ್ಛ್ರುತ್ವಾ ಮಾ ವ್ಯಥಾಂ ಕಾರ್ಷೀರ್ದಿಷ್ಟೇ ನ ವ್ಯಥತೇ ಬುಧಃ॥ 8-1-24 (54962) 
ಯಸ್ಮಾದಭಾವೀ ಭಾವೀ ವಾ ಭವೇದರ್ಥೋ ನರಂ ಪ್ರತಿ।
ಅಪ್ರಾಪ್ತೌ ತಸ್ಯ ವಾ ಪ್ರಾಪ್ತೌ ನ ಕಶ್ಚಿದ್ಯಥತೇ ಬುಧಃ॥ 8-1-25 (54963) 
ಧೃತರಾಷ್ಟ್ರ ಉವಾಚ। 8-1-26x (4829) 
ನ ವ್ಯಥಾಽಭ್ಯಧಿಕಾ ಕಾಚಿದ್ವಿದ್ಯತೇ ಮಮ ಸಂಜಯ।
ದಿಷ್ಟಮೇತತ್ಪುರಾ ಮನ್ಯೇ ಕಥಯಸ್ಯ ಯಥೇಚ್ಛಕಂ॥ ॥ 8-1-26 (54964) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ದ್ವಿತೀಯೋಽಧ್ಯಾಯಃ॥ 2 ॥


Mahabharata - Karna Parva - Chapter Topics

ದುರ್ಯೋಧನೇನ ದ್ರೋಣಮರಣನಿರ್ವಿಣ್ಣಾನಾಂ ಸೈನಿಕಾನಾಂ ಕರ್ಣಗುಣಾನುವರ್ಣನೇನ ಪ್ರೋತ್ಸಾಹನಂ॥ 1 ॥ ಸಂಜಯೇನ ಧೃತರಾಷ್ಟ್ರಂಪ್ರತಿ ಕರ್ಣಪರಾಕ ಮಪ್ರಶಂಸನಪೂರ್ವಕಂ ತನ್ನಿಧನಕಥನಂ॥ 2 ॥

Mahabharata - Karna Parva - Chapter Text

8-1-0 (54965) 
ಸಂಜಯ ಉವಾಚ। 8-1-0x (4830) 
ಹತೇ ದ್ರೋಣೇ ಮಹೇಷ್ವಾಸೇ ತವ ಪುತ್ರಾ ಮಹಾರಥಾಃ।
ಬಭೂವುರಸ್ವಸ್ಥಮುಖಾ ವಿಷಣ್ಣಾ ಗತಚೇತಸಃ॥ 8-1-1 (54966) 
ಅವಾಙ್ಮುಖಾಃ ಶಸ್ತ್ರಭೃತಃ ಸರ್ವ ಏವ ವಿಶಾಂಪತೇ।
ಅವೇಕ್ಷಮಾಣಾಃ ಶೋಕಾರ್ತಾ ನಾಭ್ಯಭಾಷನ್ಪರಸ್ಪರಂ॥ 8-1-2 (54967) 
ತಾಂದೃಷ್ಟ್ವಾ ವ್ಯಥಿತಾಕಾರಾನ್ಸೈನ್ಯಾನಿ ತವ ಭಾರತ।
ಊರ್ಧ್ವಮೇವ ನಿರೈಕ್ಷಂತ ದುಃಖತ್ರಸ್ತಾನ್ಯನೇಕಶಃ॥ 8-1-3 (54968) 
ಶಸ್ತ್ರಾಣ್ಯೇಷಾಂ ತು ರಾಜೇಂದ್ರ ಶೋಣಿತಾಕ್ತಾನಿ ಸರ್ವಶಃ।
ಪ್ರಾಭ್ರಶ್ಯಂತ ಕರಾಗ್ರೇಭ್ಯೋ ದೃಷ್ಟ್ವಾ ದ್ರೋಣಂ ಹತಂ ಯುಧಿ॥ 8-1-4 (54969) 
ತಾನಿ ಬದ್ವಾನ್ಯರಿಷ್ಟಾನಿ ಲಂಬಮಾನಾನಿ ಭಾರತ।
ಅದೃಶ್ಯಂತ ಮಹಾರಾಜ ನಕ್ಷತ್ರಾಣಿ ಯಥಾ ದಿವಿ॥ 8-1-5 (54970) 
ತಥಾ ತು ಸ್ತಿಮಿತಂ ದೃಷ್ಟ್ವಾ ಗತಸತ್ವಮವಸ್ಥಿತಂ।
ಬಲಂ ತವ ಮಹಾರಾಜ ರಾಜಾ ದುರ್ಯೋಧನೋಽಬ್ರವೀತ್॥ 8-1-6 (54971) 
ಭವತಾಂ ಬಾಹುವೀರ್ಯಂ ಹಿ ಸಮಾಶ್ರಿತ್ಯ ಮಯಾ ಯುಧಿ।
ಪಾಂಡವೇಯಾಃ ಸಮಾಹೂತಾ ಯುದ್ವಂ ಚೇದಂ ಪ್ರವರ್ತಿತಂ॥ 8-1-7 (54972) 
ತದಿದಂ ನಿಹತೇ ದ್ರೋಣೇ ವಿಷಣ್ಣಮಿವ ಲಕ್ಷ್ಯತೇ।
ಯುಧ್ಯಮಾನಾಶ್ಚ ಸಮರೇ ಯೋಧಾ ವಧ್ಯಂತಿ ಸರ್ವಶಃ॥ 8-1-8 (54973) 
ಜಯೋ ವಾಽಪಿ ವಧೋ ವಾಽಪಿ ಯುಧ್ಯಮಾನಸ್ಯ ಸಂಯುಗೇ।
ಭವೇತ್ಕಿಮತ್ರ ಚಿತ್ರಂ ವೈ ಯುಧ್ಯಧ್ವಂ ಸರ್ವತೋಮುಖಾಃ॥ 8-1-9 (54974) 
ಪಶ್ಯಧ್ವಂ ಚ ಮಹಾತ್ಮಾನಂ ಕರ್ಣಂ ವೈಕರ್ತನಂ ಯುಧಿ।
ಪ್ರಚರಂತಂ ಮಹೇಷ್ವಾಸಂ ದಿವ್ಯೈರಸ್ತ್ರೈರ್ಮಹಾಬಲಂ॥ 8-1-10 (54975) 
ಯಸ್ಯ ವೈ ಯುಧಿ ಸಂತ್ರಾಸಾತ್ಕುಂತೀಪುತ್ರೋ ಧನಂಜಯಃ।
ನಿವರ್ತತೇ ಸದಾ ಮಂದಃ ಸಿಂಹಾತ್ಕ್ಷುದ್ರಮೃಗೋ ಯಥಾ॥ 8-1-11 (54976) 
ಯೇನ ನಾಗಾಯುತಪ್ರಾಣೋ ಭೀಮಸೇನೋ ಮಹಾಬಲಃ।
ಮಾನುಷೇಣೈವ ಯುದ್ಧೇನ ತಾಮವಸ್ಥಾಂ ಪ್ರವೇಶಿತಃ॥ 8-1-12 (54977) 
ಯೇನ ದಿವ್ಯಾಸ್ತ್ರವಿಚ್ಛೂರೋ ಮಾಯಾವೀ ಸ ಘಟೋತ್ಕಚಃ।
ಅಮೋಘಯಾ ರಣೇ ಶಕ್ತ್ಯಾ ನಿಹತೋ ಭೈರವಂ ನದನ್॥ 8-1-13 (54978) 
ತಸ್ಯ ದುರ್ವಾರವೀರ್ಯಸ್ಯ ಸತ್ಯಸಂಧಸ್ಯ ಧೀಮತಃ।
ಬಾಹ್ವೋರ್ದ್ರವಿಣಮಕ್ಷಯ್ಯಮದ್ಯ ದ್ರಕ್ಷ್ಯಥ ಸಂಯುಗೇ॥ 8-1-14 (54979) 
ದ್ರೋಣಪುತ್ರಸ್ಯ ವಿಕ್ರಾಂತಂ ರಾಧೇಯಸ್ಯೈವ ಚೋಭಯೋಃ।
ಪಶ್ಯಂತು ಪಾಂಡುಪುತ್ರಾಸ್ತೇ ವಿಷ್ಣುವಾಸವಯೋರಿವ॥ 8-1-15 (54980) 
ಸರ್ವ ಏವ ಭವಂತಶ್ಚ ಶಕ್ತಾಃ ಪ್ರತ್ಯೇಕಶೋಽಪಿ ವಾ।
ಪಾಂಡುಪುತ್ರಾನ್ರಣೇ ಹಂತುಂ ಸಸೈನ್ಯಾನ್ಕಿಸು ಸಂಹತಾಃ। 
ವೀರ್ಯವಂತಃ ಕೃತಾಸ್ತ್ರಾಶ್ಚ ದ್ರಕ್ಷ್ಯಥಾದ್ಯ ಪರಸ್ಪರಂ॥  8-1-16 (54981) 
ಸಂಜಯ ಉವಾಚ। 8-1-17x (4831) 
ಏವಮುಕ್ತ್ವಾ ತತಃ ಕರ್ಣಂ ಚಕ್ರೇ ಸೇನಾಪತಿಂ ತದಾ।
ತವ ಪುತ್ರೋ ಮಹಾವೀರ್ಯೋ ಭ್ರಾತೃಭಿಃ ಸಹಿತೋಽನಘ॥ 8-1-17 (54982) 
ಸೈನಾಪತ್ಯಮಥಾವಾಪ್ಯ ಕರ್ಣೋ ರಾಜನ್ಮಹಾರಥಃ।
ಸಿಂಹನಾದಂ ವಿನದ್ಯೋಚ್ಚೈಃ ಪ್ರಾಯುಧ್ಯತ ರಣೋತ್ಕಟಃ॥ 8-1-18 (54983) 
ಸಸೃಂಜಯಾನಾಂ ಸರ್ವೇಷಾಂ ಪಾಂಚಾಲಾನಾಂ ಚ ಮಾರಿಷ।
ಕೇಕಯಾನಾಂ ವಿದೇಹಾನಾಂ ಚಕಾರ ಕದನಂ ಮಹತ್॥ 8-1-19 (54984) 
ತಸ್ಯೇಷುಧಾರಾಃ ಶತಶಃ ಪ್ರಾದುರಾಸಂಛರಾಸನಾತ್।
ಅಗ್ರೇ ಪುಂಖೇಷು ಸಂಸಕ್ತಾ ಯಥಾ ಭ್ರಮರಪಂಕ್ತಯಃ॥ 8-1-20 (54985) 
ಸ ಪೀಡಯಿತ್ವಾ ಪಾಂಚಾಲಾನ್ಪಾಂಡವಾಂಶ್ಚ ತರಸ್ವಿನಃ।
ಹತ್ವಾ ಸಹಸ್ರಶೋ ಯೋಧಾನರ್ಜುನೇನ ನಿಪಾತಿತಃ॥ ॥ 8-1-21 (54986) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ತೃತೀಯೋಽಧ್ಯಾಯಃ॥ 3 ॥

Mahabharata - Karna Parva - Chapter Footnotes

8-1-21 ವಿಹ್ವಲಃ ಚಲನಾಸಮರ್ಥಃ ಕಾಷ್ಠವತ್ಪತಿತಃ॥ 8-1-25 ಅಂತಃಪುರಾಣಿ ಸ್ತ್ರಿಯಃ॥ 8-1-27 ಕದಲ್ಯಇವ ವೇಪಮಾನಾ ಆಸನ್ನಿತಿ ಶೇಷಃ॥ 8-1-29 ದೃಷ್ಟ್ವಾ ಮನಸೈವಾತ್ಮಪ್ರತ್ಯಯೇನ ದುಃಖವತೀರ್ಜ್ಞತ್ವಾ॥ 8-1-34 ಇಷ್ಟವಿಯೋಗಮಾತ್ರೇಣ ದಶರಥಾದಿರ್ಮೃತಃ। ಅಸ್ಯತು ಜಯೇ ನೈರಾಶ್ಯಮಧಿಕಂ ಮರಣಕಾರಣಮಸ್ತೀತಿ ಭಾವಃ॥ 8-1-1 ಪ್ರಥಮೋಽಧ್ಯಾಯಃ॥






ಕರ್ಣಪರ್ವ - ಅಧ್ಯಾಯ 002

॥ ಶ್ರೀಃ ॥

8.2. ಅಧ್ಯಾಯಃ 002 

Mahabharata - Karna Parva - Chapter Topics

ಧೃತರಾಷ್ಟ್ರೇಣ ನಿಜಸೇನಾಯಾಂ ನಿಹತಾನಾಂ ನಾಮನಿವೇದನಂ ಚೋದಿತೇನ ಸಂಜಯೇನ ತತ್ಕಥನಂ॥ 1 ॥

Mahabharata - Karna Parva - Chapter Text

8-2-0 (54987) 
`ಜನಮೇಜಯ ಉವಾಚ। 8-2-0x (4832) 
ತಚ್ಛ್ರುತ್ವಾ ಕರ್ಣಹನನಂ ಪುತ್ರಾಂಶ್ಚೈವ ಪಲಾಯಿತಾನ್।
ಧೃತರಾಷ್ಟ್ರೋ ನೃಪಶ್ಚೈವ ದ್ವಿಜಶ್ರೇಷ್ಠ ಕಿಮಬ್ರವೀತ್॥ 8-2-1 (54988) 
ಪ್ರಾಪ್ತವಾನ್ವ್ಯಸನಂ ಘೋರಂ ಪುತ್ರವ್ಯಸನಜಂ ಮಹತ್।
ಕಾಲೇ ಯದುಕ್ತವಾಂಸ್ತಸ್ಮಿಂಸ್ತನ್ಮಮಾಚಕ್ಷ್ವ ತತ್ತ್ವತಃ'॥ 8-2-2 (54989) 
ವೈಶಂಪಾಯನ ಉವಾಚ। 8-2-3x (4833) 
ಏತಚ್ಛ್ರುತ್ವಾ ಮಹಾರಾಜ ಧೃತರಾಷ್ಟ್ರೋಽಂಬಿಕಾಸುತಃ।
ಅಬ್ರವೀತ್ಸಂಜಯಂ ಸೂತಂ ಶೋಕಸಂವಿಗ್ನಮಾನಸಃ॥ 8-2-3 (54990) 
ದುಷ್ಪ್ರಣೀತೇನ ಮೇ ತಾತ ಪುತ್ರಸ್ಯಾದೀರ್ಘಜೀವಿನಃ।
ಹತಂ ವೈಕರ್ತನಂ ಶ್ರುತ್ವಾ ಶೋಕೋ ಮರ್ಮಾಣಿ ಕೃಂತತಿ॥ 8-2-4 (54991) 
ತಸ್ಯ ಮೇ ಸಂಶಯಂ ಛಿಂಧಿ ದುಃಖಪಾರಂ ತಿತೀರ್ಷತಃ।
ಕುರೂಣಾಂ ಸೃಂಜಯಾನಾಂ ಚ ಕೇ ಜೀವಂತಿ ಕೇ ಮೃತಾಃ॥ 8-2-5 (54992) 
ಸಂಜಯ ಉವಾಚ। 8-2-6x (4834) 
ಹತಃ ಶಾಂತನವೋ ರಾಜಂದುರಾಧರ್ಷಃ ಪ್ರತಾಪವಾನ್।
ಹತ್ವಾ ಪಾಂಡವಯೋಧಾನಾಮರ್ಬುದಂ ದಶಭಿರ್ದಿನೈಃ॥ 8-2-6 (54993) 
ತಥಾ ದ್ರೋಣೋ ಮಹೇಷ್ವಾಸಃ ಪಾಂಚಾಲಾನಾಂ ರಥವ್ರಜಾನ್।
ನಿಹತ್ಯ ಯುಧಿ ದುರ್ಧರ್ಷಃ ಪಂಚಾದ್ರುಕ್ಮರಥೋ ಹತಃ॥ 8-2-7 (54994) 
ಹತಶೇಷಸ್ಯ ಭೀಷ್ಮೇಣ ದ್ರೋಣೇನ ಚ ಮಹಾತ್ಮನಾ।
ಅರ್ಧಂ ನಿಹತ್ಯ ಸೈನ್ಯಸ್ಯ ಕರ್ಣೋ ವೈಕರ್ತನೋ ಹತಃ॥ 8-2-8 (54995) 
ವಿವಿಂಶತಿರ್ಮಹಾರಾಜ ರಾಜಪುತ್ರೋ ಮಹಾಬಲಃ।
ಆನರ್ತಯೋಧಾಞ್ಶತಶೋ ನಿಹತ್ಯ ನಿಹತೋ ರಣೇ॥ 8-2-9 (54996) 
ತಥಾ ಪುತ್ರೋ ವಿಕರ್ಣಸ್ತೇ ಕ್ಷತ್ರವ್ರತಮನುಸ್ಮರನ್।
ಕ್ಷೀಣಬಾಣೋ ಹತಃ ಶೂರಃ ಸ್ಥಿತೋ ಹ್ಯಭಿಮುಖಃ ಪರೈಃ॥ 8-2-10 (54997) 
ಧೋರರೂಪಾನ್ಪರಿಕ್ಲೇಶಾಂದುರ್ಯೋಧನಕೃತಾನ್ಬಹೂನ್।
ಪ್ರತಿಜ್ಞಾಂ ಸ್ಮರತಾ ತೇನ ಭೀಮಸೇನೇನ ಪಾತಿತಃ॥ 8-2-11 (54998) 
ವಿಂದಾನುವಿಂದಾವಾವಂತ್ಯೌ ರಾಜಪುತ್ರೌ ಮಹಾರಥೌ।
ಕೃತ್ವಾ ಸ್ವಸುಕರಂ ಕರ್ಮ ಗತೌ ವೈವಸ್ವತಕ್ಷಯಂ॥ 8-2-12 (54999) 
ಸಿಂಧುರಾಷ್ಟ್ರಮುಖಾನೀಹ ದಶ ರಾಷ್ಟ್ರಾಣಿ ಯಾನಿಹ।
ಯಸ್ಯ ತಿಷ್ಠಂತಿ ವಚನೇ ಯಃ ಸ್ಥಿತಸ್ತವ ಶಾಸನೇ॥ 8-2-13 (55000) 
ಅಕ್ಷೌಹಿಣೀರ್ದಶೈಕಾಂ ಚ ವಿನಿರ್ಜಿತ್ಯ ಶಿತೈಃ ಶರೈಃ।
ಸೋಽರ್ಜುನೇನ ಹತೋ ರಾಜನ್ಮಹಾವೀರ್ಯೋ ಜಯದ್ರಥಃ॥ 8-2-14 (55001) 
ತಥಾ ದುರ್ಯೋಧನಸುತಸ್ತರಸ್ವೀ ಯುದ್ಧದುರ್ಮದಃ।
ವರ್ತಮಾನಃ ಪಿತುಃ ಶಾಸ್ತ್ರೇ ಸೌಭದ್ರೇಣ ನಿಪಾತಿತಃ॥ 8-2-15 (55002) 
ತಥಾ ದೌಃಶಾಸನಿಃ ಸೂರೋ ಬಾಹುಶಾಲೀ ರಣೋತ್ಕಟಃ।
ದ್ರೌಪದೇಯೇನ ಸಂಗಂಯ ಗಮಿತೋ ಯಮಸಾದನಂ॥ 8-2-16 (55003) 
ಕಿರಾತಾನಾಮಧಿಪತಿಃ ಸಾಗರಾನೂಪವಾಸಿನಾಂ।
ದೇವರಾಜಸ್ಯ ಧರ್ಮಾತ್ಮಾ ಪ್ರಿಯೋ ಬಹುಮತಃ ಸಖಾ॥ 8-2-17 (55004) 
ಭಗದತ್ತೋ ಮಹೀಪಾಲಃ ಕ್ಷತ್ರಧರ್ಮರತಃ ಸದಾ।
ಧನಂಜಯೇನ ವಿಕ್ರಂಯ ಗಮಿತೋ ಯಮಸಾದನಂ॥ 8-2-18 (55005) 
ತಥಾ ಕೌರವದಾಯಾದೋ ನ್ಯಸ್ತಶಸ್ತ್ರೋ ಮಹಾಯಶಾಃ।
ಹತೋ ಭೂರಿಶ್ರವಾ ರಾಜಞ್ಶೂರಃ ಸಾತ್ಯಕಿನಾ ಯುಧಿ॥ 8-2-19 (55006) 
ಶ್ರುತಾಯುರಪಿ ಚಾಂಬಷ್ಠಃ ಕ್ಷತ್ರಿಯಾಣಾಂ ಧುರಂಧರಃ।
ಚರನ್ನಭೀತವತ್ಸಂಖ್ಯೇ ನಿಹತಃ ಸವ್ಯಸಾಚಿನಾ॥ 8-2-20 (55007) 
ತವ ಪುತ್ರಃ ಸದಾಮರ್ಷೀ ಕೃತಾಸ್ತ್ರೋ ಯುದ್ಧದುರ್ಮದಃ।
ದುಃಶಾಸನೋ ಮಹಾರಾಜ ಭೀಮಸೇನೇನ ಪಾತಿತಃ॥ 8-2-21 (55008) 
ಯಸ್ಯ ರಾಜನ್ಗಜಾನೀಕಂ ಬಹುಸಾಹಸ್ರಮದ್ಭುತಂ।
ಸುದಕ್ಷಿಣಃ ಸ ಸಂಗ್ರಾಮೇ ನಿಹತಃ ಸವ್ಯಸಾಚಿನಾ॥ 8-2-22 (55009) 
ಕೋಸಲಾನಾಮಧಿಪತಿರ್ಹತ್ವಾ ಬಹುಮತಾನ್ಪರಾನ್।
ಸೌಭದ್ರೇಣೇಹ ವಿಕ್ರಂಯ ಗಮಿತೋ ಯಮಸಾದನಂ॥ 8-2-23 (55010) 
ಬಹುಶೋ ಯೋಧಯಿತ್ವಾ ತು ಭೀಮಸೇನಂ ಮಹಾರಥಂ।
ಚಿತ್ರಸೇನಸ್ತವ ಸುತೋ ಭೀಮಸೇನೇನ ಪಾತಿತಃ॥ 8-2-24 (55011) 
ಮದ್ರರಾಜಾತ್ಮಜಃ ಶೂರಃ ಪರೇಷಾಂ ಭಯವರ್ಧನಃ।
ಅಸಿಚರ್ಮಧರಃ ಶ್ರೀಮಾನ್ಸೌಭದ್ರೇಣ ನಿಪಾತಿತಃ॥ 8-2-25 (55012) 
ಸಮಃ ಕರ್ಣಸ್ಯ ಸಮರೇ ಯಃ ಸ ಕರ್ಣಸ್ಯ ಪಶ್ಯತಃ।
ವೃಷಸೇನೋ ಮಹಾತೇಜಾಃ ಶೀಘ್ರಾಸ್ತ್ರೋ ದೃಢವಿಕ್ರಮಃ॥ 8-2-26 (55013) 
ಅಭಿಮನ್ಯೋರ್ವಧಂ ಸ್ಮೃತ್ವಾ ಪ್ರತಿಜ್ಞಾಮಪಿ ಚಾತ್ಮನಃ।
ಧನಂಜಯೇನ ವಿಕ್ರಂಯ ಗಮಿತೋ ಯಮಸಾದನಂ॥ 8-2-27 (55014) 
ನಿತ್ಯಂ ಪ್ರಸಕ್ತವೈರೋ ಯಃ ಪಾಂಡವೈಃ ಪೃಥಿವೀಪತಿಃ।
ವಿಶ್ರಾವ್ಯ ವೈರಂ ಪಾರ್ಥೇನ ಶ್ರುತಾಯುಃ ಸ ನಿಪಾತಿತಃ॥ 8-2-28 (55015) 
ಶಲ್ಯಪುತ್ರಸ್ತು ವಿಕ್ರಾಂತಃ ಸಹದೇವೇನ ಮಾರಿಷ।
ಹತೋ ರುಕ್ಮರಥೋ ರಾಜಞ್ಶ್ಯಾಲೋ ಮಾತುಲಜೋ ಯುಧಿ॥ 8-2-29 (55016) 
ರಾಜಾ ಭಾಗೀರಥೋ ವೃದ್ಧೋ ಬೃಹತ್ಕ್ಷತ್ರಶ್ಚ ಕೇಕಯಃ।
ಪರಾಕ್ರಮಂತೌ ವಿಕ್ರಾಂತೌ ನಿಹತೌ ವೀರ್ಯವತ್ತರೌ॥ 8-2-30 (55017) 
ಭಗದತ್ತಸುತೋ ರಾಜನ್ಕೃತಪ್ರಜ್ಞೋ ಮಂಹಾಬಲಃ।
ಶ್ಯೇನವಚ್ಚರತಾ ಸಂಖ್ಯೇ ನಕುಲೇನ ನಿಪಾತಿತಃ॥ 8-2-31 (55018) 
ಪಿತಾಮಹಸ್ತವ ತಥಾ ಬಾಹ್ಲೀಕಃ ಸಹ ಬಾಹ್ಲಿಕೈಃ।
ನಿಹತೋ ಭೀಮಸೇನೇನ ಮಹಾಬಾಲಪರಾಕ್ರಮಃ॥ 8-2-32 (55019) 
ಜಯತ್ಸೇನಸ್ತಥಾ ರಾಜಂಜಾರಾಸಂಧಿರ್ಮಹಾಬಲಃ।
ಮಾಗಧೋ ನಿಹತಃ ಸಂಖ್ಯೇ ಸೌಭದ್ರೇಣ ಮಹಾತ್ಮನಾ॥ 8-2-33 (55020) 
ಪುತ್ರಸ್ತೇ ದುರ್ಮುಖೋ ರಾಜಂದುಃಸಹಶ್ಚ ಮಹಾರಥಃ।
ಗದಯಾ ಭೀಮಸೇನೇನ ನಿಹತೌ ಶೂರಮಾನಿನೌ॥ 8-2-34 (55021) 
ದುರ್ಮರ್ಷಣೋ ದುರ್ವಿಷಹೋ ದುರ್ಜಯಶ್ಚ ಮಹಾರಥಃ।
ಕೃತ್ವಾ ತ್ವಸುಕರಂ ಕರ್ಮ ಗತಾ ವೈವಸ್ವತಕ್ಷಯಂ॥ 8-2-35 (55022) 
ಉಭೌ ಕಲಿಂಗವೃಷಕೌ ಭ್ರಾತರೌ ಯುದ್ಧದುರ್ಮದೌ।
ಕೃತ್ವಾ ಚಾಸುಕರಂ ಕರ್ಮ ಗತೌ ವೈವಸ್ವತಕ್ಷಯಂ॥ 8-2-36 (55023) 
ಸಚಿವೋ ವೃಷಪರ್ವಾ ತೇ ಶೂರಃ ಪರಮವೀರ್ಯವಾನ್।
ಭೀಮಸೇನೇನ ವಿಕ್ರಂಯ ಗಮಿತೋ ಯಮಸಾದನಂ॥ 8-2-37 (55024) 
ತಥೈವ ಪೌರವೋ ರಾಜಾ ನಾಗಾಯುತಬಲೋ ಮಹಾನ್।
ಸಮರೇ ಪಾಂಡುಪುತ್ರೇಣ ನಿಹತಃ ಸವ್ಯಸಾಚಿನಾ॥ 8-2-38 (55025) 
ವಸಾತಯೋ ಮಹಾರಾಜ ದ್ವಿಸಾಹಸ್ರಾಃ ಪ್ರಹಾರಿಣಃ।
ಶೂರಸೇನಾಶ್ಚ ವಿಕ್ರಾಂತಾಃ ಸರ್ವೇ ಯುಧಿ ನಿಪಾತಿತಾಃ॥ 8-2-39 (55026) 
ಅಭೀಷಾಹಾಃ ಕವಚಿನಃ ಪ್ರಹರಂತೋ ರಣೋತ್ಕಟಾಃ।
ಶಿಬಯಶ್ಚ ರಥೋದಾರಾಃ ಕಾಲಿಂಗಸಹಿತಾ ಹತಾಃ॥ 8-2-40 (55027) 
ಗೋಕುಲೇ ನಿತ್ಯಸಂವೃದ್ಧಾ ಯುದ್ಧೇ ಪರಮಕೋಪನಾಃ।
ಗೋಪಾಲಾಃ ಕೃತವೀರಾಸ್ತೇ ನಿಹತಾಃ ಸವ್ಯಸಾಚಿನಾ॥ 8-2-41 (55028) 
ಶ್ರೇಣಯೋ ಬಹುಸಾಹಸ್ರಾಃ ಸಂಶಪ್ತಕಗಣಾಶ್ಚ ಯೇ।
ತೇ ಸರ್ವೇ ಪಾರ್ಥಮಾಸಾದ್ಯ ಗದಾ ವೈವಸ್ವತಕ್ಷಯಂ॥ 8-2-42 (55029) 
ಶ್ಯಾಲೌ ತವ ಮಹಾರಾಜ ರಾಜಾನೌ ವೃಷಕಾಚಲೌ।
ತ್ವದರ್ಥಮತಿವಿಕ್ರಾಂತೌ ನಿಹತೌ ಸವ್ಯಸಾಚಿನಾ॥ 8-2-43 (55030) 
ಉಗ್ರಕರ್ಮಾ ಮಹೇಷ್ವಾಸೋ ನಾಮತಃ ಕರ್ಮತಸ್ತಥಾ।
ಸಾಲ್ವರಾಜೋ ಮಹಾಬಾಹುರ್ಭೀಮಸೇನೇನ ಪಾತಿತಃ॥ 8-2-44 (55031) 
ಓಘವಾಂಶ್ಚ ಮಹಾರಾಜ ಬೃಹಂತಃ ಸಹಿತೌ ರಣೇ।
ಪರಾಕ್ರಮಂತೌ ಮಿತ್ರಾರ್ಥೇ ಗತೌ ವೈವಸ್ವತಕ್ಷಯಂ॥ 8-2-45 (55032) 
ತಥೈವ ರಥಿನಾಂ ಶ್ರೇಷ್ಠಃ ಕ್ಷೇಮಧೂರ್ತಿರ್ವಿಶಾಂಪತೇ।
ನಿಹತೋ ಗದಯಾ ರಾಜನ್ಭೀಮಸೇನೇನ ಸಂಯುಗೇ॥ 8-2-46 (55033) 
ತಥಾ ರಾಜನ್ಮಹೇಷ್ವಾಸೋ ಜಲಸಂಧೌ ಮಹಾಬಲಃ।
ಸುಮಹತ್ಕದನಂ ಕೃತ್ವಾ ಹತಃ ಸಾತ್ಯಕಿನಾ ರಣೇ॥ 8-2-47 (55034) 
ಅಲಂಬುಸೋ ರಾಕ್ಷಸೇಂದ್ರಃ ಖರಬಂಧುರಯಾನವಾನ್।
ಘಟೋತ್ಕಚೇನ ವಿಕ್ರಂಯ ಗಮಿತೋ ಯಮಸಾದನಂ॥ 8-2-48 (55035) 
ರಾಧೇಯಃ ಸೂತಪುತ್ರಶ್ಚ ಭ್ರಾತರಶ್ಚ ಮಹಾರಥಾಃ।
ಕೇಕಯಾಃ ಸರ್ವಶಶ್ಚಾಪಿ ನಿಹತಾಃ ಸ್ವ್ಯಸಾಚಿನಾ॥ 8-2-49 (55036) 
ಮಾಲವಾ ಮದ್ರಕಾಶ್ಚೈವ ದ್ರಾವಿಡಾಶ್ಚೋಗ್ರಕರ್ಮಿಣಃ।
ಯೌಧೇಯಾಶ್ಚ ಲಲಿತ್ಥಾಶ್ಚ ಕ್ಷುದ್ರಕಾಶ್ಚಾಪ್ಯುಶೀನರಾಃ॥ 8-2-50 (55037) 
ಮಾವೇಲ್ಲಕಾಸ್ತುಂಡಿಕೇರಾಃ ಸಾವಿತ್ರೀಪುತ್ರಕಾಶ್ಚ ಯೇ।
ಪ್ರಾಚ್ಯೋದೀಚ್ಯಾಃ ಪ್ರತೀಚ್ಯಾಶ್ಚ ದಾಕ್ಷಿಣಾತ್ಯಾಶ್ಚ ಮಾರಿಷ॥ 8-2-51 (55038) 
ಪತ್ತೀನಾಂ ನಿಹತಾಃ ಸಂಘಾ ಹಯಾನಾಂ ಪ್ರಯುತಾನಿ ಚ।
ರಥವ್ರಜಾಶ್ಚ ನಿಹತಾ ಹತಾಶ್ಚ ವರವಾರಣಾಃ॥ 8-2-52 (55039) 
ಸಧ್ವಜಾಃ ಸಾಯುಧಾಃ ಶೂರಾಃ ಸವರ್ಮಾಂಬರಭೂಷಣಾಃ।
ಕಾಲೇನ ಮಹತಾಽಽಯಸ್ತಾಃ ಕುಶಲೈರ್ಯೇ ಚ ವರ್ಧಿತಾಃ॥ 8-2-53 (55040) 
ತೇ ಹತಾಃ ಸಮರೇ ರಾಜನ್ಪಾರ್ಥೇನಾಕ್ಲಿಷ್ಟಕರ್ಮಣಾ।
ಅನ್ಯೇ ತಥಾಽಮಿತಬಲಾಃ ಪರಸ್ಪರವಧೈಷಿಣಃ॥ 8-2-54 (55041) 
ಏತೇ ಚಾನ್ಯೇ ಚ ಬಹವೋ ರಾಜಾನಃ ಸಗಣಾ ರಣೇ।
ಹತಾಃ ಸಹಸ್ರಶೋ ರಾಜನ್ಯನ್ಮಾಂ ತ್ವಂ ಪರಿಪೃಚ್ಛಸಿ॥ 8-2-55 (55042) 
ಏವಮೇಷ ಕ್ಷಯೋ ವೃತ್ತಃ ಕರ್ಣಾರ್ಜುನಸಮಾಗಮೇ।
ಮಹೇಂದ್ರೇಣ ಯಥಾ ವೃತ್ರೋ ಯಥಾ ರಾಮೇಣ ರಾವಣಃ॥ 8-2-56 (55043) 
ಯಥಾ ಕೃಷ್ಣೇನ ನರಕೋ ಮುರುಶ್ಚ ನಿಹತೋ ರಣೇ।
ಕಾರ್ತವೀರ್ಯಶ್ಚ ರಾಮೇಣ ಭಾರ್ಗವೇಣ ಯಥಾ ಹತಃ॥ 8-2-57 (55044) 
ಸಜ್ಞಾತಿಬಾಂಧವಃ ಶೂರಃ ಸಮರೇ ಯುದ್ಧದುರ್ಮದಃ।
ರಣೇ ಕೃತ್ವಾ ಮಹದ್ಯುದ್ಧಂ ಘೋರಂ ತ್ರೈಲೋಕ್ಯಮೋಹನಂ॥ 8-2-58 (55045) 
ಯಥಾ ಸ್ಕಂದೇನ ಮಹಿಷೋ ಯಥಾ ರುದ್ರೇಣ ಚಾಂಧಕಃ।
ತಥಾಽರ್ಜುನೇನ ಸ ಹತೋ ದ್ವೈರಥೇ ಯುದ್ಧದುರ್ಮದಃ॥ 8-2-59 (55046) 
ಸಾಮಾತ್ಯಬಾಂಧವೋ ರಾಜನ್ಕರ್ಣಃ ಪ್ರಹರತಾಂ ವರಃ।
ಜಯಾಶಾ ಧಾರ್ತರಾಷ್ಟ್ರಾಣಾಂ ವೈರಸ್ಯ ಚ ಮುಖಂ ನೃಪಃ॥ 8-2-60 (55047) 
ತೀರ್ಣಂ ತತ್ಪಾಂಡವೈ ರಾಜನ್ಯತ್ಪುರಾ ನಾವಬುಧ್ಯಸೇ।
ಉಚ್ಯಮಾನೋ ಮಹಾರಾಜ ಬಂಧುಭಿರ್ಹಿತಕಾಂಕ್ಷಿಭಿಃ॥ 8-2-61 (55048) 
`ನ ಕೃತಂ ಚ ತ್ವಯಾ ಪೂರ್ವಂ ದೈವೇನ ವಿಧಿನಾ ಬಲಾತ್'।
ತದಿದಂ ಸಮನುಪ್ರಾಪ್ತಂ ವ್ಯಸನಂ ಸುಮಹಾತ್ಯಯಂ॥ 8-2-62 (55049) 
ಗಾಣಾಂ ರಾಜ್ಯಕಾಮಾನಾಂ ತ್ವಯಾ ರಾಜನ್ಹಿತೈಷಿಣಾ।
ಅಹಿತಾನ್ಯೇವ ಚೀರ್ಣಾನಿ ತೇಷಾಂ ತೇ ಫಲಮಾಗತಂ॥ ॥ 8-2-63 (55050) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ದ್ವಿತೀಯೋಽಧ್ಯಾಯಃ॥ 2 ॥

Mahabharata - Karna Parva - Chapter Footnotes

8-2-35 ದುರ್ಮನಾಶ್ಚ ಮಹಾರಥಃ ಇತಿ ಕ.ಖ.ಙ.ಪಾಠಃ। ವಿಕರ್ಣಶ್ಚ ಮಹಾಬಲಃ ಇತಿ ಙ. ಪಾಠಃ॥ 8-2-48 ಖರಬಂಧುರಯಾನವಾನ್ ಗರ್ದಭಸಂಯುತರಥವಾನ್। ಅಲಾಯುಧೋ ರಾಕ್ಷಸೇಂದ್ರೋ ಬಕಬಂಧುರಯಾನವಾನ್ ಇತಿ ಕ.ಖ.ಙ.ಪಾಠಃ॥ 8-2-59 ಕರ್ಣಸ್ತಥಾ ಹತ ಇತ್ಯನುಕೃಷ್ಯತೇ॥ 8-2-2 ದ್ವಿತೀಯೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 003

॥ ಶ್ರೀಃ ॥

8.3. ಅಧ್ಯಾಯಃ 003 

Mahabharata - Karna Parva - Chapter Topics

ಸಂಜಯೇನ ಧೃತರಾಷ್ಟ್ರಂಪತಿ ಯುದ್ಧೇ ನಿಹತಾನಾಂ ಪರೇಷಾಂ ನಾಮಕಥನಂ॥ 1 ॥

Mahabharata - Karna Parva - Chapter Text

8-3-0 (55051) 
ಧೃತರಾಷ್ಟ್ರ ಉವಾಚ। 8-3-0x (4835) 
ಆಖ್ಯಾತಾ ಮಾಮಕಾಸ್ತಾತ ನಿಹತಾ ಯುಧಿ ಪಾಂಡವೈಃ।
ಹತಾಂಶ್ಚ ಪಾಂಡವೇಯಾನಾಂ ಮಾಮಕೈರ್ಬ್ರೂಹಿ ಸಂಜಯ॥ 8-3-1 (55052) 
ಸಂಜಯ ಉವಾಚ। 8-3-2x (4836) 
ಕೃತಿನೋ ಯುಧಿ ವಿಕ್ರಾಂತಾ ಮಹಾಸತ್ವಾ ಮಹಾಬಲಾಃ।
ಸಾನುಬಂಧಾಃ ಸಹಾಮಾತ್ಯಾ ಗಾಂಗೇಯೇನ ನಿಪಾತಿತಾಃ॥ 8-3-2 (55053) 
ನಾರಾಯಣಾ ವಲ್ಲವಾಶ್ಚ ರಾಮಾಶ್ಚ ಶತಶೋ ಪರೇ।
ಅನುರಕ್ತಾಶ್ಚ ವೀರೇಣ ಭೀಷ್ಮೇಣ ಯುಧಿ ಪಾತಿತಾಃ॥ 8-3-3 (55054) 
ಸಮಃ ಕಿರೀಟಿನಾ ಸಂಖ್ಯೇ ವೀರ್ಯೇಣ ಚ ಬಲೇನ ಚ।
ಸತ್ಯಜಿತ್ಸತ್ಯಸಂಧೇನ ದ್ರೋಣೇನ ನಿಹತೋ ಯುಧಿ॥ 8-3-4 (55055) 
ಪಾಂಚಾಲಾನಾಂ ಮಹೇಷ್ವಾಸಾಃ ಸರ್ವೇ ಯುದ್ವವಿಶಾರದಾಃ।
ದ್ರೋಣೇನ ಸಹ ಸಂಗಂಯ ಗತಾ ವೈವಸ್ವತಕ್ಷಯಂ॥ 8-3-5 (55056) 
ತಥಾ ವಿರಾಟದ್ರುಪದೌ ವೃದ್ವೌ ಸಹಸುತೌ ನೃಪೌ।
ಪರಾಕ್ರಮಂತೌ ಮಿತ್ರಾರ್ಥೇ ದ್ರೋಣೇನ ನಿಹತೌ ರಣೇ॥ 8-3-6 (55057) 
ಯೋ ಬಾಲ ಏವ ಸಮರೇ ಸಂಮಿತಃ ಸವ್ಯಸಾಚಿನಾ।
ಕೇಶವೇನ ಚ ದುರ್ಧರ್ಷೋ ಬಲದೇವೇನ ಚಾಭಿಭೂಃ॥ 8-3-7 (55058) 
ಪರೇಷಾಂ ಕದನಂ ಕೃತ್ವಾ ಮಹದ್ರಣವಿಶಾರದಃ।
ಪರಿವಾರ್ಯ ಮದಾಮಾತ್ರೈಃ ಷಡ್ಭಿಃ ಪರಮಕೈ ರಥೈಃ। 
ಅಶಕ್ನುವದ್ಭಿರ್ಬೀಭತ್ಸುಮಭಿಮನ್ಯುರ್ನಿಪಾತಿತಃ॥  8-3-8 (55059) 
ಕೃತಂ ತಂ ವಿರಥಂ ವೀರಂ ಕ್ಷತ್ರಧರ್ಮೇ ವ್ಯವಸ್ಥಿತಂ।
ದೌಃಶಾಸನಿರ್ಮಹಾರಾಜ ಸೌಭದ್ರಂ ಹತವಾನ್ರಣೇ॥ 8-3-9 (55060) 
ಪಟಚ್ಚರನಿಹಂತಾ ಚ ಮಹತ್ಯಾ ಸೇನಯಾ ವೃತಃ।
ಅಂಬಷ್ಠಸ್ಯ ಸುತಃ ಶ್ರೀಮಾನ್ಮಿತ್ರಹೇತೋಃ ಪರಾಕ್ರಮನ್॥ 8-3-10 (55061) 
ಆಸಾದ್ಯ ಲಕ್ಷ್ಮಣಂ ವೀರಂ ದುರ್ಯೋಧನಸುತಂ ರಣೇ।
ಸುಮಹತ್ಕದನಂ ಕೃತ್ವಾ ಗತೋ ವೈವಸ್ವತಕ್ಷಯಂ॥ 8-3-11 (55062) 
ಬೃಹಂತಃ ಸುಮಹೇಷ್ವಾಸಃ ಕೃತಾಸ್ತ್ರೋ ಯುದ್ವದುರ್ಮದಃ।
ದುಃಶಾಸನೇನ ವಿಕ್ರಂಯ ಗಮಿತೋ ಯಮಸಾದನಂ॥ 8-3-12 (55063) 
ಮಣಿಮಾಂದಂಡಧಾರಶ್ಚ ರಾಜಾನೌ ಯುದ್ಧದುರ್ಮದೌ।
ಪರಾಕ್ರಮಂತೌ ಮಿತ್ರಾರ್ಥೇ ದ್ರೋಣೇನ ಯುಧಿ ಪಾತಿತೌ॥ 8-3-13 (55064) 
ಅಂಶುಮಾನ್ಭೋಜರಾಜಸ್ತು ಸಹಸೈನ್ಯೋ ಮಹಾರಥಃ।
ಭಾರದ್ವಾಜೇನ ವಿಕ್ರಂಯ ಗಮಿತೋ ಯಮಸಾದನಂ॥ 8-3-14 (55065) 
ಸಾಮುದ್ರಶ್ಚಿತ್ರಸೇನಶ್ಚ ಸಹ ಪುತ್ರೇಣ ಭಾರತ।
ಸಮುದ್ರಸೇನೇನ ಬಲಾದ್ಗಮಿತೋ ಯಮಸಾದನಂ॥ 8-3-15 (55066) 
ಅನೂಪವಾಸೀ ನೀಲಶ್ಚ ವ್ಯಾಧ್ರದತ್ತಶ್ಚ ವೀರ್ಯವಾನ್।
ಅಶ್ವತ್ಥಾಂನಾ ವಿಕರ್ಣೇನ ಗಮಿತೌ ಯಮಸಾದನಂ॥ 8-3-16 (55067) 
ಚಿತ್ರಾಯುಧಶ್ಚಿತ್ರಯೋಧೀ ಕೃತ್ವಾ ಚ ಕದನಂ ಮಹತ್।
ಚಿತ್ರಮಾರ್ಗೇಣ ವಿಕ್ರಂಯ ವಿಕರ್ಣೇನ ಹತೋ ಮೃಧೇ।  8-3-17 (55068) 
ವೃಕೋದರಸಮೋ ಯುದ್ಧೇ ವೃತಃ ಕೇಕಯಜೋ ಯುಧಿ।
ಕೇಕಯೇನ ಚ ವಿಕ್ರಂಯ ಭ್ರಾತಾ ಭ್ರಾತ್ರಾ ನಿಪಾತಿತಃ॥ 8-3-18 (55069) 
ಜನಮೇಜಯೋ ಗದಾಯೋಧೀ ಪಾರ್ವತೀಯಃ ಪ್ರತಾಪವಾನ್।
ದುರ್ಮುಖೇನ ಮಹಾರಾಜ ತವ ಪುತ್ರೇಣ ಪಾತಿತಃ॥ 8-3-19 (55070) 
ರೋಚಮಾನೌ ನರವ್ಯಾಘ್ರೌ ರೋಚಮಾನೌ ಗ್ರಹಾವಿವ।
ದ್ರೌಣೇನ ಯುಗಪದ್ರಾಜಂದಿವಂ ಸಂಪ್ರಾತಿತೌ ಶರೈಃ॥ 8-3-20 (55071) 
ನೃಪಾಶ್ಚ ಪ್ರತಿಯುಧ್ಯಂತಃ ಪರಾಕ್ರಾಂತಾ ವಿಶಾಂಪತೇ।
ಕೃತ್ವಾ ನಸುಕರಂ ಕರ್ಮ ಗತಾ ವೈವಸ್ವತಕ್ಷಯಂ॥ 8-3-21 (55072) 
ಪುರುಜಿತ್ಕೃಂತಿಭೋಜಶ್ಚ ಮಾತುಲೌ ಸವ್ಯಸಾಚಿನಃ।
ಸಂಗ್ರಾಮನಿರ್ಜಿತಾಂʼಲ್ಲೋಕಾನ್ಗಮಿತೌ ದ್ರೋಣಸಾಯಕೈಃ॥ 8-3-22 (55073) 
ಅಭಿಭೂಃ ಕಾಶಿರಾಜಶ್ಚ ಕಾಶಿಕೈರ್ಬಹುಭಿರ್ವೃತಃ।
ವಸುದಾನಸ್ಯ ಪುತ್ರೇಣ ತ್ಯಾಜಿತೋ ದೇಹಮಾಹವೇ॥ 8-3-23 (55074) 
ಅಮಿತೌಜಾ ಯುಧಾಮನ್ಯುರುತ್ತಮೌಜಾಶ್ಚ ವೀರ್ಯವಾನ್।
ನಿಹತ್ಯ ಶತಶಃ ಸೂರಾನಸ್ಮದೀಯೈರ್ನಿಪಾತಿತಾಃ॥ 8-3-24 (55075) 
ಮಿತ್ರವರ್ಮಾ ಚ ಪಾಂಚಾಲ್ಯಃ ಕ್ಷತ್ರಧರ್ಮಾ ಚ ಭಾರತ।
ದ್ರೋಣೇನ ಪರಮೇಷ್ವಾಸೌ ಗಮಿತೌ ಯಮಸಾದನಂ॥ 8-3-25 (55076) 
ಶಿಖಂಡಿತನಯೋ ಯುದ್ಧೇ ಕ್ಷತ್ರದೇವೋ ಯುಧಾಂಪತಿಃ।
ಲಕ್ಷ್ಮಣೇನ ಹತೋ ರಾಜಂಸ್ತವ ಪೌತ್ರೇಣ ಭಾರತ॥ 8-3-26 (55077) 
ಸುಚಿತ್ರಶ್ಚಿತ್ರವರ್ಮಾ ಚ ಪಿತಾಪುತ್ರೌ ಮಹಾರಥೌ।
ಪ್ರಚರಂತೌ ಮಹಾವೀರೌ ದ್ರೋಣೇನ ನಿಹತೌ ರಣೇ॥ 8-3-27 (55078) 
ವಾರ್ಧಕ್ಷೇಮಿರ್ಮಹಾರಾಜ ಸಮುದ್ರ ಇವ ಪರ್ವಣಿ।
ಆಯುಧಕ್ಷಯಮಾಸಾದ್ಯ ಪ್ರಶಾಂತಿಂ ಪರಮಾಂ ಗತಃ॥ 8-3-28 (55079) 
ಸೇನಾಬಿಂದುಸುತಃ ಶ್ರೇಷ್ಠಃ ಶಾಸ್ತ್ರವಾನ್ಪ್ರಹರನ್ಯುಧಿ।
ಬಾಹ್ಲಿಕೇನ ಮಹಾರಾಜ ಕೌರವೇಂದ್ರೇಣ ಪಾತಿತಃ॥ 8-3-29 (55080) 
ಧೃಷ್ಟಕೇತುರ್ಮಹಾರಾಜ ಚೇದೀನಾಂ ಪ್ರವರೋ ರಥಃ।
ಕೃತ್ವಾ ನಸುಕರಂ ಕರ್ಮ ಗತೋ ವೈವಸ್ವತಕ್ಷಯಂ॥ 8-3-30 (55081) 
ತಥಾ ಸತ್ಯಧೃತಿರ್ವೀರಃ ಕೃತ್ವಾ ಕದನಮಾಹವೇ।
ಪಾಂಡವಾರ್ಥೇ ಪರಾಕ್ರಾಂತೋ ಗಮಿತೋ ಯಮಸಾದನಂ॥ 8-3-31 (55082) 
ಪುತ್ರಸ್ತು ಶಿಶುಪಾಲಸ್ಯ ಸುಕೇತುಃ ಪೃಥಿವೀಪತಿಃ।
ನಿಹತ್ಯ ಶಾತ್ರವಾನ್ಸಂಖ್ಯೇ ದ್ರೋಣೇನ ನಿಹತೋ ಯುಧಿ॥ 8-3-32 (55083) 
ತಥಾ ಸತ್ಯಧೃತಿರ್ವೀರೋ ಮದಿರಾಶ್ವಶ್ಚ ವೀರ್ಯವಾನ್।
ಸೂರ್ಯದತ್ತಶ್ಚ ವಿಕ್ರಾಂತೋ ನಿಹತೋ ದ್ರೋಣಸಾಯಕೈಃ॥ 8-3-33 (55084) 
`ಮಾತ್ಸ್ಯಾದವರಜಃ ಶ್ರೀಮಾಞ್ಶತಾನೀಕೋ ನಿಪಾತಿತಃ।
ಶ್ರೇಣಿಮಾಂಶ್ಚ ಮಹಾರಾಜ ಯುಧ್ಯಮಾನಃ ಪರಾಕ್ರಮೀ। 
ಕೃತ್ವಾ ನಸುಕರಂ ಕರ್ಮ ಗತೋ ವೈವಸ್ವತಕ್ಷಯಂ॥  8-3-34 (55085) 
ತಥೈವ ಯುಧಿ ವಿಕ್ರಾಂತೋ ಮಾಗಧಃ ಪರಮಾಸ್ತ್ರವಿತ್।
ಭೀಷ್ಮೇಣ ನಿಹತೋ ರಾಜಞ್ಶೇತೇಽದ್ಯ ಪರವೀರಹಾ॥ 8-3-35 (55086) 
ವಿರಾಟಪುತ್ರಃ ಶಂಖಸ್ತು ಉತ್ತರಶ್ಚ ಮಹಾರಥಃ।
ಕುರ್ವಂತೌ ಸುಮಹತ್ಕರ್ಮ ಗತೌ ವೈವಸ್ವತಕ್ಷಯಂ॥ 8-3-36 (55087) 
ವಸುದಾನಶ್ಚ ಕದನಂ ಕುರ್ವಾಣೋಽತೀವ ಸಂಯುಗೇ।
ಭಾರದ್ವಾಜೇನ ವಿಕ್ರಂಯ ಗಮಿತೋ ಯಮಸಾದನಂ॥ 8-3-37 (55088) 
ಏತೇ ಚಾನ್ಯೇ ಚ ಬಹವಃ ಪಾಂಡವಾನಾಂ ಮಹಾರಥಾಃ।
ಹತಾ ದ್ರೋಣೇನ ವಿಕ್ರಂಯ ಯನ್ಮಾಂ ತ್ವಂ ಪರಿಪೃಚ್ಛಸಿ॥ ॥ 8-3-38 (55089) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ತೃತೀಯೋಽಧ್ಯಾಯಃ॥ 3 ॥

Mahabharata - Karna Parva - Chapter Footnotes

8-3-20 ರೋಚಮಾನೌ ಏಕಾನಾಮಾನೌ ಭ್ರಾತರೌ॥ 8-3-3 ತೃತೀಯೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 004

॥ ಶ್ರೀಃ ॥

8.4. ಅಧ್ಯಾಯಃ 004 

Mahabharata - Karna Parva - Chapter Topics

ಸಂಜಯೇನ ಧೃತರಾಷ್ಟ್ರಂಪ್ರತಿ ಹತಾವಶಿಷ್ಟಾನಾಂ ನಾಮಕಥನಂ॥ 1 ॥

Mahabharata - Karna Parva - Chapter Text

8-4-0 (55090) 
ಧೃತರಾಷ್ಟ್ರ ಉವಾಚ। 8-4-0x (4837) 
ಮಾಮಕಸ್ಯಾಸ್ಯ ಸೈನ್ಯಸ್ಯ ಹೃತೋತ್ಸೇಕಸ್ಯ ಸ಼ಂಜಯ।
ಅವಶೇಷಂ ನ ಪಶ್ಯಾಮಿ ಕಕುದೇ ಮೃದಿತೇ ಸತಿ॥ 8-4-1 (55091) 
ತೌ ಹಿ ವೀರೌ ಮಹೇಷ್ವಾಸೌ ಮದರ್ಥೇ ಕುರುಸತ್ತಮೌ।
ಭೀಷ್ಮದ್ರೋಣೌ ಹತೌ ಶ್ರುತ್ವಾ ಕೋನ್ವರ್ಥೋ ಜೀವಿತೇನ ಮೇ॥ 8-4-2 (55092) 
ನ ಚ ಮೃಷ್ಯಾಮಿ ರಾಧೇಯಂ ಹತಮಾಹವಶೋಭಿನಂ।
ಯಸ್ಯ ಬಾಹ್ವೋರ್ಬಲಂ ತುಲ್ಯಂ ಕುಂಜರಾಣಾಂ ಶತಂ ಶತಂ॥ 8-4-3 (55093) 
ಹತಪ್ರವರಸೈನ್ಯಂ ಮೇ ಯಥಾ ಶಂಸಸಿ ಸಂಜಯ।
ಅಹತಾನಪಿ ಮೇ ಶಂಸ ಯೇಽತ್ರ ಜೀವಂತಿ ಕೇಚನ॥ 8-4-4 (55094) 
ಏತೇಷು ಹಿ ಮೃತೇಷ್ವದ್ಯ ಯೇ ತ್ವಯಾ ಪರಿಕೀರ್ತಿತಾಃ।
ಯೇಽಪಿ ಜೀವಂತಿ ತೇ ಸರ್ವೇ ಮೃತಾ ಇತಿ ಮತಿರ್ಮಮ॥ 8-4-5 (55095) 
ಸಂಜಯ ಉವಾಚ। 8-4-6x (4838) 
ಯಸ್ಮಿನ್ಮಹಾಸ್ತ್ರಾಣಿ ಸಮರ್ಪಿತಾನಿ
ಚಿತ್ರಾಣಿ ಶುಭ್ರಾಣಿ ಚತುರ್ವಿಧಾನಿ। 
ದಿವ್ಯಾನಿ ರಾಜನ್ವಿಹಿತಾನಿ ಚೈವ
ದ್ರೋಣೇನ ವೀರೇ ದ್ವಿಜಸತ್ತಮೇನ॥  8-4-6 (55096) 
ಮಹಾರಥಃ ಕೃತಿಮಾನ್ಕ್ಷಿಪ್ರಹಸ್ತೋ
ದೃಢಾಯುಧೋ ದೃಢಮುಷ್ಟಿರ್ದೃಢೇಷುಃ। 
ಸ ವೀರ್ಯವಾಂದ್ರೋಣಪುತ್ರಸ್ತರಸ್ವೀ
ವ್ಯವಸ್ಥಿತೋ ಯೋದ್ವುಕಾಮಸ್ತ್ವದರ್ಥೇ॥  8-4-7 (55097) 
ಆನರ್ತವಾಸೀ ಹೃದಿಕಾತ್ಮಜೋಽಸೌ
ಮಹಾರಥಃ ಸಾತ್ವತಾನಾಂ ವರಿಷ್ಠಃ। 
ಸ್ವಯಂ ಭೋಜಃ ಕೃತವರ್ಮಾ ಕೃತಾಸ್ತ್ರೋ
ವ್ಯವಸ್ಥಿತೋ ಯೋದ್ವುಕಾಮಸ್ತ್ವದರ್ಥೇ॥  8-4-8 (55098) 
ಆರ್ತಾಯನಿಃ ಸಮರೇ ದುಷ್ಪ್ರಕಂಪ್ಯಃ
ಸೇನಾಗ್ರಣೀಃ ಪ್ರಥಮಸ್ತಾವಕಾನಾಂ। 
ಯಃ ಸ್ವಸ್ರೀಯಾನ್ಪಾಂಡವೇಯಾನ್ವಿಸೃಜ್ಯ
ಸತ್ಯಾಂ ವಾಚಂ ಸ್ವಾಂ ಚಿಕೀರ್ಷುಸ್ತರಸ್ವೀ॥  8-4-9 (55099) 
ತಜೋವಧಂ ಸೂತಪುತ್ರಸ್ಯ ಸಂಖ್ಯೇ
ಪ್ರತಿಶ್ರುತ್ಯಾಜಾತಶತ್ರೋಃ ಪುರಸ್ತಾತ್। 
ದುರಾಧರ್ಷಃ ಶಕ್ರಸಮಾನವೀರ್ಯಃ
ಶಲ್ಯಃ ಸ್ಥಿತೋ ಯೋದ್ವುಕಾಮಸ್ತ್ವದರ್ಥೇ॥  8-4-10 (55100) 
ಶಾರದ್ವತೋ ಗೌತಮಶ್ಚಾಪಿ ರಾಜ--
ನ್ಮಹಾಬಾಹುಚಿತ್ರಾಸ್ತ್ರಯೋಧೀ। 
ಧನುಶ್ಚಿತ್ರಂ ಸುಮಹದ್ಭಾವರಸಾಹಂ
ವ್ಯವಸ್ಥಿತೋ ಯೋದ್ವುಕಾಮಃ ಪ್ರಗೃಹ್ಯ॥  8-4-11 (55101) 
ಗಾಂಧಾರರಾಜಃ ಸಸುತಶ್ಚ ರಾಜ--
ಂದುರ್ದ್ಯೂತದೇವೀ ಕಲಹಪ್ರಿಯಶ್ಚ। 
ಗಾಂಧಾರಮುಖ್ಯೈರ್ಯವನೈಶ್ಚ ರಾಜ--
ನ್ವ್ಯವಸ್ಥಿತೋ ಯೋದ್ವುಕಾಮಸ್ತ್ವದರ್ಥೇ॥  8-4-12 (55102) 
ಮಹಾರಥಃ ಕೇಕಯರಾಜಪುತ್ರಃ
ಸದಶ್ವಯುಕ್ತಂ ಚ ಪತಾಕಿನಂ ಚ। 
ರಥಂ ಸಮಾರುಹ್ಯ ಕುರುಪ್ರವೀರ
ವ್ಯವಸ್ಥಿತೋ ಯೋದ್ವುಕಾಮಸ್ತ್ವದರ್ಥೇ॥  8-4-13 (55103) 
ತಥಾ ಸುತಸ್ತೇ ಜ್ವಲನಾರ್ಕವರ್ಣಂ
ರಥಂ ಸಮಾಸ್ಥಾಯ ಕುರುಪ್ರವೀರಃ। 
ವ್ಯವಸ್ಥಿತಃ ಪುರುಮಿತ್ರೋ ನರೇಂದ್ರ
ವ್ಯಭ್ರೇ ಸೂರ್ಯೋ ಭ್ರಾಜಮಾನೋ ಯಥಾ ಖೇ॥  8-4-14 (55104) 
ದುರ್ಯೋಧನೋ ನಾಗಕುಲಸ್ಯ ಮಧ್ಯೇ
ವ್ಯವಸ್ಥಿತಃ ಸಿಂಹ ಇವಾಬಭಾಸೇ। 
ರಥೇನ ಜಾಂಬೂನದಭೂಷಣೇನ
ವ್ಯವಸ್ಥಿತಃ ಸಮರೇ ಯೋತ್ಸ್ಯಮಾನಃ॥  8-4-15 (55105) 
ಸ ರಾಜಮಧ್ಯೇ ಪುರುಷಪ್ರವೀರೋ
ರರಾಜ ಜಾಂಬೂನದಚಿತ್ರವರ್ಮಾ। 
ಪದ್ಮಪ್ರಭೋ ವಹ್ನಿರಿವಾಲ್ಪಧೂಮೋ
ಮೇಘಾಂತರೇ ಸೂರ್ಯ ಇವ ಪ್ರಕಾಶಃ॥  8-4-16 (55106) 
ತಥಾ ಸುಷೇಣೋಽಪ್ಯಸಿಚರ್ಮಪಾಣಿ--
ಸ್ತವಾತ್ಮಜಃ ಸತ್ಯಸೇನಶ್ಚ ವೀರಃ। 
ವ್ಯವಸ್ಥಿತೌ ಚಿತ್ರಸೇನೇನ ಸಾರ್ಧಂ
ಹೃಷ್ಟಾತ್ಮಾನೌ ಸಮರೇ ಯೋದ್ಧಕಾಮೌ॥  8-4-17 (55107) 
ಹೀನಿಷೇವೋ ಭಾರತರಾಜಪುತ್ರ
ಉಗ್ರಾಯುಧಃ ಶ್ರುತವರ್ಮಾ ಜಯಶ್ಚ। 
ಶಲಶ್ಚ ಸತ್ಯವ್ರತದುಃಶಲೌ ಚ
ವ್ಯವಸ್ಥಿತಾಃ ಸಹಸೈನ್ಯಾ ನರಾಗ್ರ್ಯಾಃ॥  8-4-18 (55108) 
ಕೈತವ್ಯಾನಾಮಧಿಪಃ ಶೂರಮಾನೀ
ರಣೇರಣೇ ಶತ್ರುಹಾ ರಾಜಪುತ್ರಃ। 
ರಥೀ ಹಯೀ ನಾಗಪತ್ತಿಪ್ರಯಾಯೀ
ವ್ಯವಸ್ಥಿತೋ ಯೋದ್ವುಕಾಮಸ್ತ್ವದರ್ಥೇ॥  8-4-19 (55109) 
ವೀರಃ ಶ್ರುತಾಯುಶ್ಚ ಧೃತಾಯುಧಶ್ಚ
ಚಿತ್ರಾಂಗದಶ್ಚಿತ್ರಸೇನಶ್ಚ ವೀರಃ। 
ವ್ಯವಸ್ಥಿತಾ ಯೋದ್ವುಕಾಮಾ ನರಾಗ್ರ್ಯಾಃ
ಪ್ರಹಾರಿಣೋ ಮಾನಿನಃ ಸತ್ಯಸಂಧಾಃ॥  8-4-20 (55110) 
ಕರ್ಣಾತ್ಮಜಃ ಸತ್ಯಸಂಧೋ ಮಹಾತ್ಮಾ
ವ್ಯವಸ್ಥಿತಃ ಸಮರೇ ಯೋದ್ವುಕಾಮಃ॥  8-4-21 (55111) 
ಅಥಾಪರೌ ಕರ್ಣಸುತೌ ವರಾಸ್ತ್ರೌ
ವ್ಯವಸ್ಥಿತೌ ಲಘುಹಸ್ತೌ ನರೇಂದ್ರ। 
ಬಲೇ ಮಹತ್ಯುಲ್ಬಣಸತ್ವವೀರ್ಯೌ
ಸಮಾಸ್ಥಿತೌ ಯೋದ್ವುಕಾಮೌ ತ್ವದರ್ಥೇ॥  8-4-22 (55112) 
ಏತೈಶ್ಚ ಮುಖ್ಯೈರಪರೈಶ್ಚ ರಾಜ--
ನ್ಯೋಧಪ್ರವೀರೈರಮಿತಪ್ರಭಾವೈಃ। 
ವ್ಯವಸ್ಥಿತೋ ನಾಗಕುಲಸ್ಯ ಮಧ್ಯೇ
ಯಥಾ ಮಹೇಂದ್ರಃ ಕುರುರಾಜೋ ಜಯಾಯ॥  8-4-23 (55113) 
ಧೃತರಾಷ್ಟ್ರ ಉವಾಚ। 8-4-24x (4839) 
ಆಖ್ಯಾತಾ ಜೀವಮಾನಾ ಯೇ ಪರೇ ಸೈನ್ಯಾ ಯಥಾಯಥಂ।
ಇತೀದಮವಗಚ್ಛಾಮಿ ವ್ಯಕ್ತಮರ್ಥಾಭಿಪತ್ತಿತಃ॥ 8-4-24 (55114) 
ವೈಶಂಪಾಯನ ಉವಾಚ। 8-4-25x (4840) 
ಏವಂ ಬ್ರುವನ್ನೇವ ತದಾ ಧೃತರಾಷ್ಟ್ರೋಽಂಬಿಕಾಸುತಃ।
ಹತಪ್ರವೀರಂ ಭೂಯಿಷ್ಠಂ ಕಿಂಚಿಚ್ಛೇಷಂ ಸ್ವಕಂ ಬಲಂ। 
ಶ್ರುತ್ವಾ ವ್ಯಾಮೋಹಮಾಗಚ್ಛಚ್ಛೋಕವ್ಯಾಕುಲಿತೇಂದ್ರಿಯಃ॥  8-4-25 (55115) 
ವ್ಯಾಕುಲಂ ಮೇ ಮನಸ್ತಾತ ಶ್ರುತ್ವಾ ಸುಮಹದಪ್ರಿಯಂ॥
ಮನೋ ಮುಹ್ಯತಿ ಚಾಂಗಾನಿ ನ ಚ ಶಕ್ನೋಮಿ ಧಾವಿತುಂ। 
ಇತ್ಯೇವಮುಕ್ತ್ವಾ ವಚನಂ ಧೃತರಾಷ್ಟ್ರೋಽಂಬಿಕಾಸುತಃ।
ಭ್ರಾಂತಚಿತ್ತಸ್ತತಃ ಸೋಽಥ ಬಭೂವ ಜಗತೀಪತಿಃ॥ ॥  8-4-26 (55116) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಚತುರ್ಥೋಽಧ್ಯಾಯಃ॥ 4 ॥

Mahabharata - Karna Parva - Chapter Footnotes

8-4-1 ಕಕುದೇ ಪ್ರಧಾನಪುರುಷಸಮೂಹೇ ಭೀಷ್ಮದ್ರೋಣಕರ್ಣರೂಪೇ ಮೃದಿತೇನಾಶಿತೇ ಸತಿ॥ 8-4-5 ಮೃತಾಃ ಮೃತಪ್ರಾಯಾಃ॥ 8-4-6 ಚತುರ್ವಿಧಾನಿ ದೃಢದೂರಸೂಕ್ಷ್ಮಶಬ್ದವೇಧೀನಿ। ವಿಹಿತಾನಿ ಧನುರ್ವೇದೋದಿತಾನಿ॥ 8-4-7 ಕೃತಿಮಾನ್ ಅವಂಧ್ಯಯತ್ನಃ॥ 8-4-9 ಆರ್ತಾಯನಿಃ ಶಲ್ಯಃ। ಸ್ವಸ್ರೀಯಾನ್ ಭಾಗಿನೇಯಾನ್॥ 8-4-19 ನಾಗಪತ್ತಿಪ್ರಯಾಯೀ ನಾಗೈಃ ಪತ್ತಿಭಿಶ್ಚ ಪ್ರಯಾತುಂ ಶೀಲಮಸ್ಯ। ನಾಗರಥಪ್ರಯಾಯೀತಿ ಪಾಠಾಂತರಂ॥ 8-4-24 ಸೈನ್ಯಾಃ ಸೇನಾಮರ್ಹಂತಿ ತೇ ರಾಜಾನಃ। ಯಥಾಯಥಂ ಪಕ್ಷದ್ವಯೇಽಪಿ ಜೀವಮಾನಾ ಆಖ್ಯಾತಾಃ। ಇದಂ ಭಾವಿಜಯಪರಾಜಯಾದಿಕಂ। ಇತಿ ಅನೇನ ಪಕ್ಷದ್ವಯಬಲತೋಲನೇನ ವ್ಯಕ್ತಂ ಸ್ಪೃಷ್ಟಮಭಿಗಚ್ಛಾಮಿ ಜಾನಾಮಿ। ಅರ್ಥಾಭಿಪತ್ತಿತಃ ಫಲೋಪಪತ್ತಿತಃ। ತೇನ ಜಯೋ ಮದೀಯಾನಾಂ ನಾಸ್ತೀತಿ ನಿಶ್ಚಿನೋಮೀತಿ ಭಾವಃ। ಆಖ್ಯಾತಾ ವೈ ಜೀವಮಾನಾಃ ಪರೇಭ್ಯೋಽನ್ಯೇ ಯಥಾ ಧ್ನುವಂ। ಇತೀದಮವಗಚ್ಛಾಮಿ ವ್ಯಕ್ತಮರ್ಥೋ ವ್ಯವಸ್ಥಿತಃ। ಇತಿ ಕ.ಖ.ಡ.ಪಾಠಃ॥ 8-4-4 ಚತುರ್ಥೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 005

॥ ಶ್ರೀಃ ॥

8.5. ಅಧ್ಯಾಯಃ 005 

Mahabharata - Karna Parva - Chapter Topics

ಧೃತರಾಷ್ಟ್ರೇಣ ಕರ್ಣಗುಣಾನುವರ್ಣನಪೂರ್ವಕಂ ಶೋಚನಂ॥ 1 ॥

Mahabharata - Karna Parva - Chapter Text

8-5-0 (55117) 
ಜನಮೇಜಯ ಉವಾಚ। 8-5-0x (4841) 
ಶ್ರುತ್ವಾ ಕರ್ಣಂ ಹತಂ ಯುದ್ವೇ ಪುತ್ರಾಂಶ್ಚೈವ ಪಲಾಯಿನಃ।
ನರೇಂದ್ರಃ ಕಿಂಚಿದಾಶ್ವಸ್ತೋ ದ್ವಿಜಶ್ರೇಷ್ಠ ಕಿಮಬ್ರವೀತ್॥ 8-5-1 (55118) 
ಪ್ರಾಪ್ತವಾನ್ಪರಮಂ ದುಃಖಂ ಪುತ್ರವ್ಯಸನಜಂ ಮಹತ್।
ತಸ್ಮಿನ್ಯದುಕ್ತವಾನ್ಕಾಲೇ ತನ್ಮಮಾಚಕ್ಷ್ವ ಪೃಚ್ಛತಃ॥ 8-5-2 (55119) 
ವೈಶಂಪಾಯನ ಉವಾಚ। 8-5-3x (4842) 
ಶ್ರುತ್ವಾ ಕರ್ಣಸ್ಯ ನಿಧನಮಶ್ರದ್ವೇಯಮಿವಾದ್ಭುತಂ।
ಭೂತಸಂಮೋಹನಂ ಭೀಮಂ ಮೇರೋಃ ಸಂಸರ್ಪಣಂ ಯಥಾ॥ 8-5-3 (55120) 
ಚಿತ್ತಮೋಹಮಿವಾಯುಕ್ತಂ ಭಾರ್ಗವಸ್ಯ ಮಹಾಮತೇಃ।
ಪರಾಜಯಮಿವೇಂದ್ರಸ್ಯ ದ್ವಿಷದ್ಧ್ಯೋ ಭೀಮಕರ್ಮಣಃ॥ 8-5-4 (55121) 
ದಿವಃ ಪ್ರಪತನಂ ಭಾನೋರುರವ್ಯಾಮಿವ ಮಹಾದ್ಯುತೇಃ।
ಸಂಶೋಷಣಮಿವಾಚಿಂತ್ಯಂ ಸಮುದ್ರಸ್ಯಾಕ್ಷಯಾಂಭಸಃ॥ 8-5-5 (55122) 
ಮಹೀವಿಯದ್ದಿಗಂಬೂನಾಂ ಸರ್ವನಾಶಮಿವಾದ್ಭುತಂ।
ಕರ್ಮಣೋರಿವ ವೈಫಲ್ಯಮುಭಯೋಃ ಪುಣ್ಯಪಾಪಯೋಃ॥ 8-5-6 (55123) 
ಸಂಚಿಂತ್ಯ ನಿಪುಣಂ ಬುದ್ಧ್ಯಾ ಧೃತರಾಷ್ಟ್ರೋ ಜನೇಶ್ವರಃ।
ನೇದಮಸ್ತೀತಿ ಸಂಚಿಂತ್ಯ ಕರ್ಣಸ್ಯ ಸಮರೇ ವಧಂ॥ 8-5-7 (55124) 
ಪ್ರಾಣಿನಾಮೇವಮಾತ್ಮತ್ವಾತ್ಸ್ಯಾದಪೀತಿ ವಿಚಾರ್ಯ ಚ।
ಶೋಕಾಗ್ನಿನಾ ದಹ್ಯಮಾನೋ ಧಂಯಮಾನ ಇವಾಶಯೇ॥ 8-5-8 (55125) 
ವಿಸ್ರಸ್ತಾಂಗಃ ಶ್ವಸಂದೀನೋ ಹಾಹೇತ್ಯುಕ್ತ್ವಾ ಸುದುಃಖಿತಃ।
ವಿಲಲಾಪ ಮಹಾರಾಜ ಧೃತರಾಷ್ಟ್ರೋಽಂಬಿಕಾಸುತಃ॥ 8-5-9 (55126) 
ಧೃತರಾಷ್ಟ್ರ ಉವಾಚ। 8-5-10x (4843) 
ಸಂಜಯಾಧಿರಥಿರ್ವೀರಃ ಸಿಂಹದ್ವಿರದವಿಕ್ರಮಃ।
ವೃಷಭಪ್ರತಿಮಸ್ಕಂಧೋ ವೃಷಭಾಕ್ಷಗತಿಸ್ವರಃ॥ 8-5-10 (55127) 
ವೃಷಭೋ ವೃಷಭಸ್ಯೇವ ಯೋ ಯುದ್ಧೇ ನ ನಿವರ್ತತೇ।
ಶತ್ರೋರಪಿ ಮಹೇಂದ್ರಸ್ಯ ವಜ್ರಸಂಹನನೋ ಯುವಾ॥ 8-5-11 (55128) 
ಯಸ್ಯ ಜ್ಯಾತಲಶಬ್ದೇನ ಶರವೃಷ್ಟಿರವೇಣ ಚ।
ರಥಾಶ್ವನರಮಾತಂಗಾ ನಾವತಿಷ್ಠಂತಿ ಸಂಯುಗೇ॥ 8-5-12 (55129) 
ಯಮಾಶ್ರಿತ್ಯ ಮಹಾಬಾಹುಂ ದ್ವಿಷತ್ಸಂಘಘ್ನಮಚ್ಯುತಂ।
ದುರ್ಯೋಧನೋಽಕರೋದ್ವೈರಂ ಪಾಂಡುಪುತ್ರೈರ್ಮಹಾರಥೈಃ॥ 8-5-13 (55130) 
ಸ ಕಥಂ ರಥಿನಾಂ ಶ್ರೇಷ್ಠಃ ಕರ್ಣಃ ಪಾರ್ಥೇನ ಸಂಯುಗೇ।
ನಿಹತಃ ಪುರುಷವ್ಯಾಘ್ರಃ ಪ್ರಸಹ್ಯಾಸಹ್ಯವಿಕ್ರಮಃ॥ 8-5-14 (55131) 
ಯೋ ನಾಮನ್ಯತ ವೈ ನಿತ್ಯಮಚ್ಯುತಂ ಚ ಧನಂಜಯಂ।
ನ ವೃಷ್ಮೀನ್ಸಹಿತಾನನ್ಯಾನ್ಸ್ವಬಾಹುಬಲದರ್ಪಿತಃ॥ 8-5-15 (55132) 
ಶಾರ್ಂಗಗಾಂಡೀವಧನ್ವಾನೌ ಸಹಿತಾವಪರಾಜಿತೌ।
ಅಹಂ ದಿವ್ಯಾದ್ರಥಾದೇಕಃ ಪಾತಯಿಷ್ಯಾಮಿ ಸಂಯುಗೇ॥ 8-5-16 (55133) 
ಇತಿ ಯಃ ಸತತಂ ಮಂದಮವೋಚಲ್ಲೋಭಮೋಹಿತಂ।
ದುರ್ಯೋಧನಮವಾಚೀನಂ ರಾಜ್ಯಕಾಮುಕಮಾತುರಂ॥ 8-5-17 (55134) 
ಯೋಽಜಯತ್ಸರ್ವಕಾಂಭೋಜಾನಾವಂತ್ಯಾನ್ಕೇಕಯೈಃ ಸಹ।
ಗಾಂಧಾರಾನ್ಮದ್ರಕಾನ್ಮಾತ್ಸ್ಯಾಂಸ್ತ್ರಿಗರ್ತಾಂಸ್ತಂಕಣಾಞ್ಶಕಾನ್।  8-5-18 (55135) 
ಪಾಂಚಾಲಾಂಶ್ಚ ವಿದೇಹಾಂಶ್ಚ ಕುಲಿಂದಾನ್ಕಾಶಿಕೋಸಲಾನ್
ಸೂಹ್ಮಾನಂಗಾಂಶ್ಚ ವಂಗಾಂಶ್ಚ ನಿಷಾದಾನ್ಪುಂಡ್ರಕೀಕಟಾನ್॥  8-5-19 (55136) 
ವತ್ಸಾನ್ಕಲಿಂಗಾಂದರದಾನಶ್ಮಕಾನೃಷಿಕಾನಪಿ।
`ಶಬರಾನ್ಹಾರಹೂಣಾಂಶ್ಚ ಪ್ರಘೂಣಾನ್ಸರಲಾನಪಿ॥ 8-5-20 (55137) 
ಂಲೇಚ್ಛರಾಷ್ಟ್ರಾಧಿಪಾಂಶ್ಚೈವ ದುರ್ಗಾನಾಟವಿಕಾಂಸ್ತಥಾ'।
ಜಿತ್ವೈತಾನ್ಸಮರೇ ವೀರಃ ಪ್ರದೀಪ್ತೈಃ ಕಂಕಪತ್ರಿಭಿಃ॥ 8-5-21 (55138) 
ಕರಮಾಹಾರಯಾಮಾಸ ಜಿತ್ವಾ ಸರ್ವಾನರೀಂಸ್ತಥಾ।
ದುರ್ಯೋಧನಸ್ಯ ವೃದ್ಧ್ಯರ್ಥಂ ರಾಧೇಯೋ ರಥಿನಾಂ ವರಃ। 
ದಿವ್ಯಾಸ್ತ್ರವಿಮನ್ಹಾತೇಜಾಃ ಕರ್ಣೋ ವೈಕರ್ತನೋ ವೃಷಃ॥  8-5-22 (55139) 
ಸೇನಾಗೋಪಶ್ಚ ಸ ಕಥಂ ಶತ್ರುಭಿಃ ಪರಮಾಸ್ತ್ರವಿತ್।
ಘಾತಿತಃ ಪಾಂಡವೈಃ ಶೂರೈಃ ಸಮರೇ ವೀರ್ಯಶಾಲಿಭಿಃ॥ 8-5-23 (55140) 
ವೃಷೋ ಮಹೇಂದ್ರೋ ದೇವೇಷು ವೃಷಃ ಕರ್ಣೋ ನರೇಷ್ವಪಿ।
ತೃತೀಯಮನ್ಯಂ ಲೋಕೇಷು ವೃಷಂ ನೈವಾನುಶುಶ್ರುಮ॥ 8-5-24 (55141) 
ಉಚ್ಚೈಃ ಶ್ರವಾ ವರೋಽಶ್ವಾನಾಂ ರಾಜ್ಞಾಂ ವೈಶ್ರವಣೋ ವರಃ।
ವರೋ ಮಹೇಂದ್ರೋ ದೇವಾನಾಂ ಕರ್ಣಃ ಪ್ರಹರತಾಂ ವರಃ॥ 8-5-25 (55142) 
ಯೋಽಜಿತಃ ಪಾರ್ಥಿವೈಃ ಶೂರೈಃ ಸಮರ್ಥೈರ್ವೀರ್ಯಶಾಲಿಭಿಃ।
ದುರ್ಯೋಧನಸ್ಯ ವೃದ್ಧ್ಯರ್ಥಂ ಕೃತ್ಸ್ನಾಮುರ್ವೀಮಥಾಜಯತ್॥ 8-5-26 (55143) 
ಯಂ ಲಬ್ಧ್ವಾ ಮಾಗಧೋ ರಾಜಾ ಸಾಂತ್ವಮಾನೋಽಥ ಸೌಹೃದೈಃ।
ಅರೌತ್ಸೀತ್ಪಾರ್ಥಿವಂ ಕ್ಷತ್ರಮೃತೇ ಯಾದವಕೌರವಾನ್॥ 8-5-27 (55144) 
ತಂ ಶ್ರುತ್ವಾ ನಿಹತಂ ಕರ್ಣಂ ದ್ವೈರಥೇ ಸವ್ಯಸಾಚಿನಾ।
ಶೋಕಾರ್ಣವೇ ನಿಮಗ್ನೋಽಹಂ ಭಿನ್ನಾ ನೌರಿವ ಸಾಗರೇ॥ 8-5-28 (55145) 
ತಂ ವೃಷಂ ನಿಹತಂ ಶ್ರುತ್ವಾ ದ್ವೈರಥೇ ರಥಿನಾಂ ವರಂ।
ಶೋಕಾರ್ಣವೇ ನಿಮಗ್ನೋಽಹಮಪ್ಲುವಃ ಸಾಗರೇ ಯಥಾ॥ 8-5-29 (55146) 
ಈದೃಶೈರ್ಯದ್ಯಹಂ ದುಃಖೈರ್ನ ವಿನಶ್ಯಾಮಿ ಸಂಜಯ।
ವಜ್ರಾದ್ದೃಢತರಂ ಮನ್ಯೇ ಹೃದಯಂ ಮಮ ದುರ್ಭಿದಂ॥ 8-5-30 (55147) 
ಜ್ಞಾತಿಸಂಬಂಧಿಮಿತ್ರಾಣಾಮಿಮಂ ಶ್ರುತ್ವಾ ಪರಾಭವಂ।
ಕೋ ಮದನ್ಯಃ ಪುಮಾಂʼಲ್ಲೋಕೇ ನ ಜಹ್ಯಾತ್ಸೂತ ಜೀವಿತಂ॥ 8-5-31 (55148) 
ವಿಷಮಗ್ನಿಂ ಪ್ರಪಾತಂ ಚ ಪರ್ವತಾಗ್ರಾದಹಂ ವೃಣೇ।
`ಮಹಾಪ್ರಸ್ಥಾನಗಮನಂ ಜಲಂ ಪ್ರಾಯೋಪವೇಶನಂ'। 
ನ ಹಿ ಶಕ್ಷ್ಯಾಮಿ ದುಃಖಾನಿ ಸೋಢುಂ ಕಷ್ಟಾನಿ ಸಂಜಯ॥ ॥  8-5-32 (55149) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಪಂಚಮೋಽಧ್ಯಾಯಃ॥ 5 ॥

Mahabharata - Karna Parva - Chapter Footnotes

8-5-1 ಪುತ್ರಾಂಶ್ಚೈವ ನಿಪಾತಿತಾನ್ ಇತಿ ಝ.ಪಾಠಃ॥ 8-5-4 ಭಾರ್ಗವಸ್ಯ ರಾಮಸ್ಯ ಶುಕ್ರಸ್ಯ ವಾ॥ 8-5-7 ಕರ್ಣಸ್ಯ ವಧಂ ಸಂಚಿಂತ್ಯ ಮನಸ್ಯಾಲೋಚ್ಯ ಇದಂ ಕೃತ್ಸ್ನಂ ಜಗತ್ಸ್ವಸೈನ್ಯಂ ವಾ ನಾಸ್ತೀತಿ ಸಂಚಿಂತ್ಯ ನಿಶ್ಚಿತ್ಯ ವಿಲಲಾಪೇತಿ ತೃತೀಯೇನ ಸಂಬಂಧಃ॥ 8-5-17 ಅವಾಚೀನಂ ಚಿಂತಯಾಽಧೋಮುಖಂ॥ 8-5-24 ಜಲವರ್ಷಿತ್ವಾದ್ದೇವೇಷು ಮಹೇಂದ್ರೋ ವೃಷಃ। ಧನವರ್ಷಿತ್ವಾನ್ಮನುಷ್ಯೇಷು ಕರ್ಣೋವೃಷಃ। ತೃತೀಯಮೇವಮಭಿತೋ ವೃಷ್ಟಿಕರ್ತಾರಂ ವೃಷಂ॥ 8-5-29 ನೌಕಾಹೀನಃ॥ 8-5-5 ಪಂಚಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 006

॥ ಶ್ರೀಃ ॥

8.6. ಅಧ್ಯಾಯಃ 006 

Mahabharata - Karna Parva - Chapter Topics

ಕರ್ಣವಧಶ್ರವಣಾನಂತರೀಯಕಧೃತರಾಷ್ಟ್ರಪ್ರವೃತ್ತಿಂ ಪೃಷ್ಟೇನ ವೈಶಂಪಾಯನೇನ ಕರ್ಣದುರ್ಯೋಧನಸ್ತುತಿನಿಂದಾಪೂರ್ವಕಂ ಸಂಜಯಂಪ್ರತಿ ಕರ್ಣಾರ್ಜುನಯುದ್ಧಕಥನಚೋದನಾರೂಪಧೃತರಾಷ್ಟ್ರಪ್ರವೃತ್ತಿಕಥನಂ॥ 1 ॥

Mahabharata - Karna Parva - Chapter Text

8-6-0 (55150) 
ಸಂಜಯ ಉವಾಚ। 8-6-0x (4844) 
ಶ್ರಿಯಾ ಕುಲೇನ ಯಶಸಾ ತಪಸಾ ಚ ಶ್ರುತೇನ ಚ।
ತ್ವಾಮದ್ಯ ಸಂತೋ ಮನ್ಯಂತೇ ಯಯಾತಿಮಿವ ನಾಹುಷಂ॥ 8-6-1 (55151) 
ಶ್ರುತೇ ಮಹರ್ಷಿಪ್ರತಿಮಃ ಕೃತಕೃತ್ಯೋಽಸಿ ಪಾರ್ಥಿವ।
ಪರ್ಯವಸ್ಥಾಪಯಾತ್ಮಾನಂ ಮಾ ವಿಷಾದೇ ಮನಃ ಕೃಥಾಃ॥ 8-6-2 (55152) 
ಧೃತರಾಷ್ಟ್ರ ಉವಾಚ। 8-6-3x (4845) 
ದೈವಮೇವ ಪರಂ ಮನ್ಯೇ ಧಿಕ್ಪೌರುಷಮನರ್ಥಕಂ।
ಯತ್ರ ಸಾಲಪ್ರತೀಕಾಶಃ ಕರ್ಣೋಽಹನ್ಯತ ಸಂಯುಗೇ॥ 8-6-3 (55153) 
ಹತ್ವಾ ಯುಧಿಷ್ಠಿರಾನೀಕಂ ಪಾಂಚಾಲಾನಾಂ ರಥವ್ರಜಾನ್।
ಪ್ರತಾಪ್ಯ ಶರವರ್ಷೇಣ ದಿಶಃ ಸರ್ವಾ ಮಹಾರಥಃ॥ 8-6-4 (55154) 
ಮೋಹಿಯಿತ್ವಾ ರಣೇ ಪಾರ್ಥಾನ್ವಜ್ನಹಸ್ತ ಇವಾಸುರಾನ್।
ಸ ಕಥಂ ನಿಹತಃ ಶೇತೇ ವಾಯುರುಗ್ಣ ಇವ ದ್ರುಮಃ॥ 8-6-5 (55155) 
ಶೋಕಸ್ಯಾಂತಂ ನ ಪಶ್ಯಾಮಿ ಪಾರಂ ಜಲನಿಧೇರಿವ।
ಚಿಂತಾ ಮೇ ವರ್ಧತೇಽತೀವ ಮುಮೂರ್ಷಾ ಚಾಪಿ ಜಾಯತೇ॥ 8-6-6 (55156) 
ಕರ್ಣಸ್ಯ ನಿಧನಂ ಶ್ರುತ್ವಾ ವಿಜಯಂ ಫಲ್ಗುನಸ್ಯ ಚ।
ಅಶ್ರದ್ಧೇಯಮಹಂ ಮನ್ಯೇ ವಧಂ ಕರ್ಣಸ್ಯ ಸಂಜಯ॥ 8-6-7 (55157) 
ವಜ್ರಸಾರಮಿದಂ ನೂನಂ ಹೃದಯಂ ದುರ್ಭಿದಂ ಮಮ।
ಯಚ್ಛ್ರುತ್ವಾ ಪುರುಷವ್ಯಾಘ್ರಂ ಹತಂ ಕರ್ಣಂ ನ ದೀರ್ಯತೇ॥ 8-6-8 (55158) 
ಆರ್ಯುರ್ನೂನಂ ಸುದೀರ್ಘಂ ಮೇ ವಿಹಿತಂ ದೈವತೈಃ ಪುರಾ।
ಯತ್ರ ಕರ್ಣಂ ಹತಂ ಶ್ರುತ್ವಾ ಜೀವಾಮೀಹ ಸುದುಃಖಿತಃ॥ 8-6-9 (55159) 
ಧಿಗ್ಜೀವಿತಮಿದಂ ಚೈವ ಸುಹೃದ್ವೀನಸ್ಯ ಸಂಜಯ।
ಅದ್ಯ ಚಾಹಂ ದಶಾಮೇತಾಂ ಗತಃ ಸಂಜಯ ಗರ್ಹಿತಾಂ। 
ಕೃಪಣಂ ವರ್ತಯಿಷ್ಯಾಮಿ ಶೋಚ್ಯಃ ಸರ್ವಸ್ಯ ಮಂದಧೀಃ॥  8-6-10 (55160) 
ಅಹಮೇವ ಪುರಾ ಭೂತ್ವಾ ಸರ್ವಲೋಕಸ್ಯ ಸತ್ಕೃತಃ।
ಪರಿಭೂತಃ ಕಥಂ ಸೂತ ಪರೈಃ ಶಕ್ಷ್ಯಾಮಿ ಜೀವಿತುಂ॥ 8-6-11 (55161) 
ದುಃಖಾದ್ದುಃಖತರಂ ಭನ್ಯೇ ಪ್ರಾಪ್ತವಾನಸ್ಮಿ ಸಂಜಯ।
ಭೀಷ್ಮದ್ರೋಣವಧೇನೈವ ಕರ್ಣಸ್ಯ ಚ ಮಹಾತ್ಮನಃ॥ 8-6-12 (55162) 
ನಾವಶೇಷಂ ಪ್ರಪಶ್ಯಾಮಿ ಸೂತಪುತ್ರೇ ಹತೇ ಯುಧಿ।
ಸಹಿ ಪಾರಂ ಮಹಾನಾಸೀತ್ಪುತ್ರಾಣಾಂ ಮಮ ಸಂಜಯ॥ 8-6-13 (55163) 
ಯುದ್ಧೇ ಹಿ ನಿಹತಃ ಶೂರೋ ವಿಸೃಜನ್ಸಾಯಕಾನ್ಬಹೂನ್।
ಕೋ ಹಿ ಮೇ ಜೀವಿತೇನಾರ್ಥಸ್ತಮೃತೇ ಪುರುಷರ್ಷಭಂ॥ 8-6-14 (55164) 
ರಥಾದಾಧಿರಥಿರ್ನೂನಂ ನ್ಯಪತತ್ಸಾಯಕಾರ್ದಿತಃ।
ಪರ್ವತಸ್ಯೇವ ಶಿಖರಂ ವ ಜ್ರಪಾತಾದ್ವಿದಾರಿತಂ॥ 8-6-15 (55165) 
ಸ ಶೇತೇ ಪೃಥಿವೀಂ ನೂನಂ ಶೋಭಯನ್ರುಧಿರೋಕ್ಷಿತಃ।
ಮಾತಂಗ ಇವ ಮತ್ತೇನ ಮತಾಂಗೇನ ನಿಪಾತಿತಃ॥ 8-6-16 (55166) 
ಯೋ ಬಲಂ ಧಾರ್ತರಾಷ್ಟ್ರಾಣಾಂ ಪಾಂಡವಾನಾಂ ಯತೋ ಭಯಂ।
ಸೋಽರ್ಜುನೇನ ಹತಃ ಕರ್ಣಃ ಪ್ರತಿಮಾನಂ ಧನುಷ್ಮತಾಂ॥ 8-6-17 (55167) 
ಸ ಹಿ ವೀರೋ ಮಹೇಷ್ವಾಸೋ ಮಿತ್ರಾಣಾಮಭಯಂಕರಃ।
ಶೇತೇ ವಿನಿಹತೋ ವೀರಃ ಶಕ್ರೇಣೇವ ಪುರಾ ಬಲಃ॥ 8-6-18 (55168) 
ಪಂಗೋರಿವಾಧ್ವಗಮನಂ ದರಿದ್ರಸ್ಯೇವ ಕಾಮಿತಂ।
ದುರ್ಯೋಧನಸ್ಯ ಲೋಭಶ್ಚ ಸಮಾನ್ಯೇತಾನಿ ಸಂಜಯ॥ 8-6-19 (55169) 
ಅನ್ಯಥಾ ಚಿಂತಿತಂ ಕಾರ್ಯಮನ್ಯಥಾ ತತ್ತು ಜಾಯತೇ।
ಅಹೋ ನು ಬಲವದ್ದೈವಂ ಕಾಲಶ್ಚ ದುರತಿಕ್ರಮಃ॥ 8-6-20 (55170) 
ಪಲಾಯಮಾನಃ ಕೃಪಣೋ ದೀನಾತ್ಮಾ ದೀನಪೌರುಷಃ।
ಕಚ್ಚಿದ್ವಿನಿಹತಃ ಸೂತ ಪುತ್ರೋ ದುಃಶಾಸನೋ ಮಮ॥ 8-6-21 (55171) 
ಕಚ್ಚಿನ್ನ ದೀನಾಚರಿತಂ ಕೃತವಾಂಸ್ತಾತ ಸಂಯುಗೇ।
ಕಚ್ಚಿನ್ನ ನಿಹತಃ ಶೂರಾ ಯಥಾಽನ್ಯೇ ಕ್ಷತ್ರಿಯರ್ಷಭಾಃ॥ 8-6-22 (55172) 
ಯುಧಿಷ್ಠಿರಸ್ಯ ವಚನಂ ಮಾ ಯುದ್ಧಮಿತಿ ಸರ್ವದಾ।
ದುರ್ಯೋಧನೋ ನಾಭ್ಯಗೃಹ್ಣಾನ್ಮೂಢಃ ಪಥ್ಯಮಿವೌಷಧಂ॥ 8-6-23 (55173) 
ಶತಲ್ಪೇ ಶಯಾನೇನ ಭೀಷ್ಮೇಣ ಸುಮಹಾತ್ಮನಾ।
ಪಾನೀಯಂ ಯಾಚಿತಃ ಪಾರ್ಥಃ ಸೋವಿಧ್ಯನ್ಮೇದಿನೀತಲಂ॥ 8-6-24 (55174) 
ಜಲಸ್ಯ ಧಾರಾಂ ಜನಿತಾಂ ದೃಷ್ಟ್ವಾ ಪಾಂಡುಸುತೇನ ಚ।
ಅಬ್ರವೀತ್ಸ ಮಹಾಬಾಹುಸ್ತಾತ ಸಂಶಾಂಯ ಪಾಂಡವೈಃ॥ 8-6-25 (55175) 
ಪ್ರಶಮಾದ್ವಿ ಭವೇಚ್ಛಾಂತಿರ್ಮದಂತಂ ಯುದ್ಧಮಸ್ತು ವಃ।
ಭ್ರಾತೃಭಾವೇನ ಪೃಥಿವೀಂ ಭುಂಕ್ಷ್ವ ಪಾಂಡುಸುತೈಃ ಸಹ॥ 8-6-26 (55176) 
ಅಕುರ್ವನ್ವಚನಂ ತಸ್ಯ ನೂನಂ ಶೋಚತಿ ಪುತ್ರಕಃ।
ತದಿದಂ ಸಮನುಪ್ರಾಪ್ತ ವಚನಂ ದೀರ್ಘದರ್ಶಿನಃ॥ 8-6-27 (55177) 
ಅಹಂ ತು ನಿಹತಾಮಾತ್ಯೋ ಹತಪುತ್ರಶ್ಚ ಸಂಜಯ।
ದ್ಯೂತತಃ ಕೃಚ್ಛ್ರಮಾಪನ್ನೋ ಲೂನಪಕ್ಷ ಇವ ದ್ವಿಜಃ॥ 8-6-28 (55178) 
ಯಥಾ ಹಿ ಶಕುನಿಂ ಗೃಹ್ಯ ಛಿತ್ತ್ವಾ ಪಕ್ಷೌ ಚ ಸಂಜಯ।
ವಿಸರ್ಜಯಂತಿ ಸಂಹೃಷ್ಟಾಃ ಕ್ರೀಡಮಾನಾಃ ಕುಮಾರಕಾಃ॥ 8-6-29 (55179) 
ಲೂನಪಕ್ಷತಯಾ ತಸ್ಯ ಗಮನಂ ನೋಪಪದ್ಯತೇ।
ತಥಾಹಮಪಿ ಸಂಪ್ರಾಪ್ತೋ ಲೂನಪಕ್ಷ ಇವ ದ್ವಿಜಃ॥ 8-6-30 (55180) 
ಕ್ಷೀಣಃ ಸರ್ವಾರ್ಥಹೀನಶ್ಚ ನಿರ್ಜ್ಞಾತಿರ್ಬಂಧುವರ್ಜಿತಃ।
ಕಾಂ ದಿಶಂ ಪ್ರತಿಪತ್ಸ್ಯಾಮಿ ದೀನಃ ಶತ್ರುವಶಂ ಗತಃ॥ 8-6-31 (55181) 
ವೈಶಂಪಾಯನ ಉವಾಚ। 8-6-32x (4846) 
ಇತ್ಯೇವಂ ಧೃತರಾಷ್ಟ್ರೋಽಥ ವಿಲಪ್ಯ ಬಹುದುಃಖಿತಃ।
ಪ್ರೋವಾಚ ಸಂಜಯಂ ಭೂಯಃ ಸೋಕವ್ಯಾಕುಲಮಾನಸಃ॥ 8-6-32 (55182) 
ಧೃತರಾಷ್ಟ್ರ ಉವಾಚ। 8-6-33x (4847) 
ಯೋಽಜಯತ್ಸರ್ವಕಾಂಭೋಜಾನಂಬಷ್ಠಾನ್ಕೈಕಯೈಃ ಸಹ।
ಗಾಂಧಾರಾಂಶ್ಚ ವಿದೇಹಾಂಶ್ಚ ಜಿತ್ವಾ ಕಾರ್ಯಾರ್ಥಮಾಹವೇ॥ 8-6-33 (55183) 
ದುರ್ಯೋಧನಸ್ಯ ವೃದ್ಧ್ಯರ್ಥಂ ಯೋಽಜಯತ್ಪೃಥಿವೀಂ ಪ್ರಭುಃ।
ಸ ಜಿತಃ ಪಾಂಡವೈಃ ಶೂರೈಃ ಸಮರೇ ವಾಹುಶಾಲಿಭಿಃ॥ 8-6-34 (55184) 
ತಸ್ಮಿನ್ಹತೇ ಮಹೇಷ್ವಾಸೇ ಕರ್ಣೇ ಯುಧಿ ಕಿರೀಟಿನಾ।
ಕೇ ವೀರಾಃ ಪರ್ಯತಿಷ್ಠಂತ ತನ್ಮಮಾಚಕ್ಷ್ವ ಸಂಜಯ॥ 8-6-35 (55185) 
ಕಚ್ಚಿನ್ನೈಕಃ ಪರಿತ್ಯಕ್ತಃ ಪಾಂಡವೈರ್ನಿಹತೋ ರಣೇ।
ಉಕ್ತಂ ತ್ವಯಾ ಪುರಾ ತಾತ ಯಥಾ ವೀರೋ ನಿಪಾತಿತಃ॥ 8-6-36 (55186) 
ಭೀಷ್ಮಮಪ್ರತಿಯುಧ್ಯಂತಂ ಶಿಖಂಡೀ ಸಾಯಕೋತ್ತಮೈಃ।
ಪಾತಯಾಮಾಸ ಸಮರೇ ಸರ್ವಶಸ್ತ್ರಭೃತಾಂ ವರಂ॥ 8-6-37 (55187) 
ತಥಾ ದ್ರೌಪದಿನಾ ದ್ರೋಣೋ ನ್ಯಸ್ತಸರ್ವಾಯುಧೋ ಯುಧಿ।
`ಧರ್ಮರಾಜವಚಃ ಶ್ರುತ್ವಾ ಅಶ್ವತ್ಥಾಮಾ ಹತಸ್ತ್ವಿತಿ'॥ 8-6-38 (55188) 
ಯುಕ್ತಯೋಗೋ ಮಹೇಷ್ವಾಸಃ ಶರೈರ್ಬಹುಭಿರಾಚಿತಃ।
ನಿಹತಃ ಖಂಗಮುದ್ಯಂಯ ಧೃಷ್ಟದ್ಯುಂನೇನ ಸಂಜಯ॥ 8-6-39 (55189) 
ಅಂತರೇಣ ಹತಾವೇತೌ ಛಲೇನ ಚ ವಿಶೇಷತಃ।
ಅಶ್ರೌಷಮಹಮೇತದ್ವೈ ಭೀಷ್ಮದ್ರೋಣೌ ನಿಪಾತಿತೌ॥ 8-6-40 (55190) 
ಭೀಷ್ಮದ್ರೋಣೌ ಹಿ ಸಮರೇ ನ ಹನ್ಯಾದ್ವಜ್ರಭೃತ್ಸ್ವಯಂ।
ನ್ಯಾಯೇನ ಯುಧ್ಯನ್ಸಮರೇ ತದ್ವೈ ಸತ್ಯಂ ಬ್ರವೀಮಿ ತೇ॥ 8-6-41 (55191) 
ಕರ್ಣಂ ತ್ವಸ್ಯಂತಮಸ್ತ್ರಾಣಿ ದಿವ್ಯಾನಿ ಚ ಬಹೂನಿ ಚ।
ಕಥಮಿಂದ್ರೋಪಮಂ ವೀರಂ ಮೃತ್ಯುರ್ಯುದ್ವೇ ಸಮಸ್ಪೃಶತ್॥ 8-6-42 (55192) 
ಯಸ್ಯ ವಿದ್ಯುತ್ಪ್ರಭಾಂ ಶಕ್ತಿಂ ದಿವ್ಯಾಂ ಕನಕಭೂಷಣಾಂ।
ಪ್ರಾಯಚ್ಛದ್ದ್ವಿಷತಾಂ ಹಂತ್ರೀಂ ಕುಂಡಲಾಭ್ಯಾಂ ಪುರಂದರಃ॥ 8-6-43 (55193) 
ಯಸ್ಯ ಸರ್ಪಮುಖೋ ದಿವ್ಯಃ ಶರಃ ಕಾಂಚನಭೂಷಣಃ।
ಅಶೇತ ನಿಶಿತಃ ಪತ್ರೀ ಸಮರೇಷ್ವರಿಸೂದನಃ॥ 8-6-44 (55194) 
ಭೀಷ್ಮದ್ರೋಣಮುಖಾನ್ವೀರಾನ್ಯೋಽವಮತ್ಯ ಮಹಾರಥಾನ್।
ಜಾಮದಗ್ನ್ಯಾನ್ಮಹಾಘೋರಂ ಬ್ರಾಹ್ಮಮಸ್ತ್ರಮಶಿಕ್ಷತ॥ 8-6-45 (55195) 
ಯಶ್ಚ ದ್ರೋಣಮುಖಾಂದೃಷ್ಟ್ವಾ ವಿಮುಖಾನರ್ದಿತಾಞ್ಶರೈಃ।
ಸೌಭದ್ರಸ್ಯ ಮಹಾಬಾಹುರ್ವ್ಯಧಮತ್ಕಾರ್ಮುಕಂ ಶಿತೈಃ॥ 8-6-46 (55196) 
ಯಶ್ಚ ನಾಗಾಯುತಪ್ರಾಣಾಂ ವಜ್ರರಂಹಸಮಚ್ಯುತಂ।
ವಿರಥಂ ಸಹಸಾ ಕೃತ್ವಾ ಭೀಮಸೇನಮಪಾಹಸತ್॥ 8-6-47 (55197) 
ಸಹದೇವಂ ಚ ನಿರ್ಜಿತ್ಯ ಶರೈಃ ಸನ್ನತಪರ್ವಭಿಃ।
ಕೃಪಯಾ ವಿರಥಂ ಕೃತ್ವಾ ನಾಹನದ್ಧರ್ಮಚಿಂತಯಾ॥ 8-6-48 (55198) 
ಯಶ್ಚ ಮಾಯಾಸಹಸ್ರಾಣಿ ವಿಕುರ್ವಾಣಂ ಜಯೈಷಿಣಂ।
ಘಟೋತ್ಕಚಂ ರಾಕ್ಷಸೇಂದ್ರಂ ಶಕ್ರಶಕ್ತ್ಯಾ ನಿಜಘ್ನಿವಾನ್॥ 8-6-49 (55199) 
ಏವಾಂಶ್ಚ ದಿವಸಾನ್ಯಸ್ಯ ಯುದ್ಧೇ ಭೀತೋ ಧನಂಜಯಃ।
ನಾಗಮದ್ದ್ವೈರಥಂ ವೀರಃ ಸ ಕಥಂ ನಿಹತೋ ರಣೇ॥ 8-6-50 (55200) 
[ಸಂಶಪ್ತಕಾನಾಂ ಯೋಧಾ ಯೇ ಆಹ್ವಯಂತ ಸದಾಽನ್ಯತಃ।
ಏತಾನ್ಹತ್ವಾ ಹನಿಷ್ಯಾಮಿ ಪಶ್ಚಾದ್ವೈಕರ್ತನಂ ರಣೇ॥ 8-6-51 (55201) 
ಇತಿ ವ್ಯಪದಿಶನ್ಪಾರ್ಥೋ ವರ್ಜಯನ್ಸೂತಜಂ ರಣೇ।
ಸ ಕಥಂ ನಿಹತೋ ವೀರಃ ಪಾರ್ಥೇನ ಪರವೀರಹಾ॥]  8-6-52 (55202) 
ರಥಭಹ್ಗೋ ನ ಚೇತ್ತಸ್ಯ ಧನುರ್ವಾ ನ ವ್ಯಶೀರ್ಯತ।
ನ ಚೇದಸ್ತ್ರಾಣಿ ನಷ್ಟಾನಿ ಸ ಕಥಂ ನಿಹತಃ ಪರೈಃ॥ 8-6-53 (55203) 
ಕೋ ಹಿ ಶಕ್ತೋ ರಣೇ ಕರ್ಣಂ ವಿಧುನ್ವಾನಂ ಮಹದ್ಧನುಃ।
ವಿಮುಂಚಂತಂ ಶರಾನ್ಘೋರಾಂದಿವ್ಯಾನ್ಯಸ್ತ್ರಾಣಿ ಚಾಹವೇ। 
ಜೇತುಂ ಪುರುಷಶಾರ್ದೂಲಂ ಶಾರ್ದೂಲಮಿವ ವೇಗಿನಂ॥  8-6-54 (55204) 
ಧ್ರವಂ ತಸ್ಯ ಧನುಶ್ಛಿನ್ನಂ ರಥೋ ವಾಽಪಿ ಮಹೀಂ ಗತಃ।
ಅಸ್ತ್ರಾಣಿ ವಾ ಪ್ರನಷ್ಟಾನಿ ಯಥಾ ಶಂಸಸಿ ಮೇ ಹತಂ। 
ನ ಹ್ಯನ್ಯದಪಿ ಪಶ್ಯಾಮಿ ಕಾರಣಂ ತಸ್ಯ ನಾಶನೇ॥  8-6-55 (55205) 
ನ ಹಿನ್ಮಿ ಫಲ್ಗುನಂ ಯಾವತ್ತಾವತ್ಪಾದೌ ನ ಧಾವಯೇ।
ಇತಿ ಯಸ್ಯ ಮಹಾಘೋರಂ ವ್ರತಮಾಸೀನ್ಮಹಾತ್ಮನಃ॥ 8-6-56 (55206) 
ಯಸ್ಯ ಭೀತೋ ರಮೇ ನಿದ್ರಾಂ ಧರ್ಮರಾಜೋ ಯುಧಿಷ್ಠಿರಃ।
ತ್ರಯೋದಶಸಮಾ ನಿತ್ಯಂ ನಾಭಜತ್ಪುರುಷರ್ಷಭಃ॥ 8-6-57 (55207) 
ಯಸ್ಯ ವೀರ್ಯವತೋ ವೀರ್ಯಮುಪಾಶ್ರಿತ್ಯ ಮಹಾತ್ಮನಃ।
ಮಮ ಪುತ್ರಃ ಸಭಾಂ ಭಾರ್ಯಾಂ ಪಾಂಡೂನಾಂ ನೀತವಾನ್ಬಲಾತ್॥ 8-6-58 (55208) 
ತತ್ರಾಪಿ ಚ ಸಭಾಮಧ್ಯೇ ಪಾಂಡವಾನಾಂ ಚ ಪಶ್ಯತಾಂ।
ದಾಸಭಾರ್ಯೇತಿ ಪಾಂಚಾಲೀಮಬ್ರವೀತ್ಕುರುಸನ್ನಿಧೌ॥ 8-6-59 (55209) 
[ನ ಸಂತಿ ತಪಯಃ ಕೃಷ್ಣೇ ಸರ್ವೇ ಷಂಡತಿಲೈಃ ಸಮಾಃ।
ಉಪತಿಷ್ಠಸ್ವ ಭರ್ತಾರಮನ್ಯಂ ವಾ ವರವರ್ಣಿನಿ॥ 8-6-60 (55210) 
ಇತ್ಯೇವಂ ಯಃ ಪುರಾ ವಾಚೋ ರೂಕ್ಷಾಃ ಸಂಶ್ರಾವಯನ್ರುಷಾ।
ಸಭಾಯಾಂ ಸೂತಜಃ ಕೃಷ್ಣಾಂ ಸ ಕಥಂ ನಿಹತಃ ಪರೈಃ॥ 8-6-61 (55211) 
ಯದಿ ಭೀಷ್ಮೋ ರಣಶ್ಲಾಘೀ ದ್ರೋಣೋ ವಾ ಯುಧಿ ದುರ್ಮದಃ।
ನ ಹನಿಷ್ಯತಿ ಕೌಂತೇಯಾನ್ಪಕ್ಷಪಾತಾತ್ಸುಯೋಧನ। 
ಸರ್ವಾನೇವ ಹನಿಷ್ಯಾಮಿ ವ್ಯೇತು ತೇ ಮಾನಸೋ ಜ್ವರಃ॥  8-6-62 (55212) 
ಕಿಂ ಕರಿಷ್ಯತಿ ಗಾಂಡೀವಮಕ್ಷಯ್ಯೌ ಚ ಮಹೇಷುಧೀ।
ಸ್ನಿಗ್ಧಚಂದನದಿಗ್ಧಸ್ಯ ಮಚ್ಛರಸ್ಯಾಭಿಧಾವತಃ। 
ಸ ನೂನಮೃಷಭಸ್ಕಂಧೋ ಹ್ಯರ್ಜುನೇನ ಕಥಂ ಹತಃ॥]  8-6-63 (55213) 
ಯಶ್ಚ ಗಾಂಡೀವಮುಕ್ತಾನಾಂ ಸ್ಪರ್ಶಮುಗ್ರಮಚಿಂತಯನ್।
ಅಪತಿರ್ಹ್ಯಸಿ ಕೃಷ್ಣೇತಿ ಬ್ರುವನ್ಪಾರ್ಥಾನವೈಕ್ಷತ॥ 8-6-64 (55214) 
ಯಸ್ಯ ನಾಸೀದ್ಭಯಂ ಪಾರ್ಥಾತ್ಸಪುತ್ರಾತ್ಸಜನಾರ್ದನಾತ್।
ಸ್ವಬಾಹುಬಲಮಾಶ್ರಿತ್ಯ ಮುಹೂರ್ತಮಪಿ ಸಂಜಯ॥ 8-6-65 (55215) 
ತಸ್ಯ ನಾಽಹಂ ವಧಂ ಮನ್ಯೇ ದೇವೈರಪಿ ಸವಾಸವೈಃ।
ಪ್ರತೀಪಮಭಿಘಾವದ್ಭಿಃ ಕಿಂ ಪುನಸ್ತಾತ ಪಾಂಡವೈಃ॥ 8-6-66 (55216) 
ನ ಹಿ ಜ್ಯಾಂ ಸಂಸಂಪೃಶಾನಸ್ಯ ತಲತ್ರೇ ವಾಽಪಿ ಗೃಹ್ಣತಃ।
ಪುಮಾನಾಧಿರಥೇಃ ಸ್ಥಾತುಂ ಕಶ್ಚಿತ್ಪ್ರಮುಖತೋಽರ್ಹತಿ॥ 8-6-67 (55217) 
ಅಪಿ ಸ್ಯಾನ್ಮೇದಿನೀ ಹೀನಾ ಸೋಮಸೂರ್ಯಪ್ರಭಾಂಶುಭಿಃ।
ನ ವಧ- ಪುರುಷೇಂದ್ರಸ್ಯ ಸಂಯುಗೇಷ್ವಪಲಾಯಿನಃ॥ 8-6-68 (55218) 
ಯೇನ ಮಂದಃ ಸಹಾಯೇನ ಭ್ರಾತ್ರಾ ದುಃಶಾಸನೇನ ಚ।
ವಾಸುದೇವಸ್ಯ ದುರ್ಬುದ್ಧಿಃ ಪ್ರತ್ಯಾಖ್ಯಾನಮರೋಚತ॥ 8-6-69 (55219) 
ಸ ನೂನಂ ವೃಷಭಸ್ಕಂಧಂ ಕರ್ಣಂ ದೃಷ್ಟ್ವಾ ನಿಪಾತಿತಂ।
ದುಃಶಾಸನಂ ಚ ನಿಹತಂ ಮನ್ಯೇ ಶೋಚತಿ ಪುತ್ರಕಃ॥ 8-6-70 (55220) 
ಹತಂ ವೈಕರ್ತನಂ ದೃಷ್ಟ್ವಾ ದ್ವೈರಥೇ ಸವ್ಯಸಾಚಿನಾ।
ಜಯತಃ ಪಾಂಡವಾಂದೃಷ್ಟ್ವಾ ಕಿಂಸ್ವಿದ್ದುರ್ಯೋಧನೋಽಬ್ರವೀತ್॥ 8-6-71 (55221) 
[ದುರ್ಮರ್ಷಣಂ ಹತಂ ದೃಷ್ಟ್ವಾ ವೃಷಸೇನಂ ಚ ಸಂಯುಗೇ।
ಪ್ರಭಗ್ರಂ ಚ ಬಲಂ ದೃಷ್ಟ್ವಾ ವಧ್ಯಮಾನಂ ಮಹಾರಥೈಃ॥ 8-6-72 (55222) 
ಪರಾಙ್ಮುಖಾಂಶ್ಚ ರಾಜ್ಞಸ್ತು ಪಲಾಯನಪರಾಯಣಾನ್।
ವಿದ್ರುತಾನ್ರಥಿನೋ ದೃಷ್ಟ್ವಾ ಮನ್ಯೇ ಶೋಚತಿ ಪುತ್ರಕಃ॥ 8-6-73 (55223) 
ಅನೇಯಶ್ಚಾಭಿಮಾನೀ ಚ ದುರ್ಬುದ್ಧಿರಜಿತೇಂದ್ರಿಯಃ।
ಹತೋತ್ಸಾಹಂ ಬಲಂ ದೃಷ್ಟ್ವಾ ಕಿಂಸ್ವಿದುರ್ಯೋಧನೋಽಬ್ರವೀತ್॥ 8-6-74 (55224) 
ಸ್ವಯಂ ವೈರಂ ಮಹತ್ಕೃತ್ವಾ ವಾರ್ಯಮಾಣಃ ಸುಹೃದ್ಗಣೈಃ।
ಪ್ರಧನೇ ಹತಭೂಯಿಷ್ಠೈಃ ಕಿಂಸ್ವಿದ್ದುರ್ಯೋಧನೋಽಬ್ರವೀತ್॥ 8-6-75 (55225) 
ಭ್ರಾತರಂ ನಿಹತಂ ದೃಷ್ಟ್ವಾ ಭೀಮಸೇನೇನ ಸಂಯುಗೇ।
ರುಧಿರೇ ಪೀಯಮಾನೇ ಚ ಕಿಂಸ್ವಿದ್ದ್ರುರ್ಯೋಧನೋಽಬ್ರವೀತ್॥]  8-6-76 (55226) 
ಸಹ ಗಾಂಧಾರರಾಜೇನ ಸಭಾಯಾಂ ಯದಭಾಷತ।
ಕರ್ಣೋಽರ್ಜುನಂ ರಣೇ ಹಂತಾ ಹತೇ ತಸ್ಮಿನ್ಕಿಮಬ್ರವೀತ್॥ 8-6-77 (55227) 
ದ್ಯೂತಂ ಕೃತ್ವಾ ಪುರಾ ಹೃಷ್ಠೋ ವಂಚಯಿತ್ವಾ ಚ ಪಾಣ಼್ಡವಾನ್।
ಶಕುನಿಃ ಸೌಬಲಸ್ತಾತ ಹತೇ ಕರ್ಣೇ ಕಿಮಬ್ರವೀತ್॥ 8-6-78 (55228) 
ಕೃತವರ್ಮಾ ಮಹೇಷ್ವಾಸಃ ಸಾತ್ವತಾನಾಂ ಮಹಾರಥಃ।
ಹತಂ ವೈಕರ್ತನಂ ದೃಷ್ಟ್ವಾ ಹಾರ್ದಿಕ್ಯಃ ಕಿಮಭಾಷತ॥ 8-6-79 (55229) 
ಬ್ರಾಹ್ಮಣಾಃ ಕ್ಷತ್ರಿಯಾ ವೈಶ್ಯಾ ಯಸ್ಯ ಶಿಕ್ಷಾಮುಪಾಸತೇ।
ಧನುರ್ವೇದಂ ಚಿಕೀರ್ಷಂತೋ ದ್ರೋಣಪುತ್ರಸ್ಯ ಧೀಮತಃ॥ 8-6-80 (55230) 
ಯುವಾ ರೂಪೇಣ ಸಂಪನ್ನೋ ದರ್ಶನೀಯೋ ಮಹಾಯಶಾಃ।
ಅಶ್ವತ್ಥಾಮಾ ಹತೇ ಕರ್ಣೇ ಕಿಮಭಾಷತ ಸಂಜಯ॥ 8-6-81 (55231) 
ಆಚಾರ್ಯೋ ಯೋ ಧನುರ್ವೇದೇ ಗೌತಮೋ ರಥಸತ್ತಮಃ।
ಕೃಪಃ ಶಾರದ್ವತಸ್ತಾತ ಹತೇ ಕರ್ಣೇ ಕಿಮಬ್ರವೀತ್॥ 8-6-82 (55232) 
ಮದ್ರರಾಜೋ ಮಹೇಷ್ವಾಸಃ ಶಲ್ಯಃ ಸಮಿತಿಶೋಭನಃ।
ದೃಷ್ಟ್ವಾ ವಿನಿಹತಂ ಕರ್ಣಂ ಸಾರಥ್ಯೇ ರಥಿನಾಂ ವರಃ। 
ಕಿಮಭಾಷತ ಸೌವೀರೋ ಮದ್ರಾಣಾಮಧಿಪೋ ಬಲೀ॥  8-6-83 (55233) 
ದೃಷ್ಟ್ವಾ ವಿನಿಹತಂ ಸರ್ವೇ ಯೋಧಾ ವಾರಣದುರ್ಜಯಾಃ।
ಯೇ ಚ ಕೇನ ರಾಜಾನಃ ಪೃಥಿವ್ಯಾಂ ಯೋದ್ವುಮಾಗತಾಃ। 
ವೈಕರ್ತನಂ ಹತಂ ದೃಷ್ಟವಾ ಕಾನ್ಯಭಾಷಂತ ಸಂಜಯ॥  8-6-84 (55234) 
ದ್ರೋಣೇ ತು ನಿಹತೇ ವೀರೇ ರಥವ್ಯಾಘ್ರೇ ನರರ್ಷಭೇ।
ಕೇ ವಾ ಮುಖಮನೀಕಾನಾಮಾಸನ್ಸಂಜಯ ಭಾಗಶಃ॥ 8-6-85 (55235) 
ಮದ್ರರಾಜಃ ಕಥಂ ಶಲ್ಯೋ ನಿಯುಕ್ತೋ ರಥಿನಾಂ ವರಃ।
ವೈಕರ್ತನಸ್ಯ ಸಾರಥ್ಯೇ ತನ್ಮಮಾಚಕ್ಷ್ವ ಸಂಜಯ॥ 8-6-86 (55236) 
ಕೇಽರಕ್ಷಂದಕ್ಷಿಣಂ ಚಕ್ರಂ ಸೂತಪುತ್ರಸ್ಯ ಯುಧ್ಯತಃ।
ವಾಮಂ ಚಕ್ರಂ ರರಕ್ಷುರ್ವಾ ಕೇ ವಾ ವೀರಸ್ಯ ಪೃಷ್ಠತಃ॥ 8-6-87 (55237) 
ಕೇ ಕರ್ಣಂ ನ ಜಹುಃ ಶೂರಾಃ ಕೇ ಕ್ಷುದ್ರಾಃ ಪ್ರಾದ್ರವಂಸ್ತತಃ।
ಕಥಂ ಚ ವಃ ಸಮೇತಾನಾಂ ಹತಃ ಕರ್ಣೋ ಮಹಾರಥಃ॥ 8-6-88 (55238) 
ಪಾಂಡವಾಶ್ಚ ಸ್ವಯಂ ಶೂರಾಃ ಪ್ರತ್ಯುದೀಯುರ್ಮಹಾರಥಾಃ।
ಸೃಜಂತಃ ಶರವರ್ಷಾಣಿ ವಾರಿಧಾರಾ ಇವಾಂಬುದಾಃ॥ 8-6-89 (55239) 
ಸ ಚ ಸರ್ಪಮುಖೋ ದಿವ್ಯೋ ಮಹೇಷುಪ್ರವರಸ್ತದಾ।
ವ್ಯರ್ಥಃ ಕಥಂ ಸಮಭವತ್ತನ್ಮಮಾಚಕ್ಷ್ವ ಸ಼ಂಜಯ॥ 8-6-90 (55240) 
ಮಾಮಕಸ್ಯಾಸ್ಯ ಸೈನ್ಯಸ್ಯ ಹತೋತ್ಸೇಧಸ್ಯ ಸಂಜಯ।
ಅವಶೇಷಂ ನ ಪಶ್ಯಾಮಿ ಕಕುದೇ ಮೃದಿತೇ ಸತಿ॥ 8-6-91 (55241) 
ತೌ ಹಿ ವೀರೌ ಮಹೇಷ್ವಾಸೌ ಮದರ್ಥೇ ತ್ಯಕ್ತಜೀವೀತೌ।
ಭೀಷ್ಮದ್ರೋಣೌ ಹತೌ ಶ್ರುತ್ವಾ ಕೋ ನ್ವರ್ಥೋ ಜೀವಿತೇನ ಮೇ॥ 8-6-92 (55242) 
ಪುನಃ ಪುನರ್ನ ಮೃಷ್ಯಾಮಿ ವಧಂ ಕರ್ಣಸ್ಯ ಪಾಂಡವೈಃ।
ಯಸ್ಯ ಬಾಹ್ವೋರ್ಬಲಂ ತುಲ್ಯಂ ಕುಂಜರಾಣಾಂ ಶತಂ ಶತಂ॥ 8-6-93 (55243) 
ದ್ರೋಣೇ ಹತೇ ಚ ಯದ್ವೃತ್ತಂ ಕೌರವಾಣಾಂ ಪರೈಃ ಸಹ।
ಸಂಘಾಮೇ ನರವೀರಾಣಾಂ ತನ್ಮಮಾಚಕ್ಷ್ವ ಸಂಜಯ॥ 8-6-94 (55244) 
ಯಥಾ ಕರ್ಣಶ್ಚ ಕೌಂತೇಯೈಃ ಸಹ ಯುದ್ಧಮಯೋಜಯತ್।
ತಥಾ ಚ ದ್ವಿಷತಾಂ ಹಂತಾ ರಣೇ ಶಾಂತಸ್ತದುಚ್ಯತಾಂ॥ ॥ 8-6-95 (55245) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷಷ್ಠೋಽಧ್ಯಾಯಃ॥ 6 ॥

Mahabharata - Karna Parva - Chapter Footnotes

8-6-37 ಅಪ್ರತಿಯುಧ್ಯಂತಂ ಶಿಖಂಡಿನಾ ಪ್ರತಿಯುದ್ಧಗನಂಗೀಕುರ್ವಾಣಂ॥ 8-6-38 ದ್ರೌಪದಿನಾ ದ್ರುಪದಪುತ್ರೇಣ ಧೃಷ್ಟದ್ಯುಂನೇನ॥ 8-6-40 ಫಲೇನ ಚ ವಿಶೇಷತಃ ಇತಿ ಕ.ಙ.ಪಾಠಃ। ಬಲೇನ ಚ ವಿಶೇಷತಃ ಇತಿ ಖ. ಪಾಠಃ॥ 8-6-43 ಕುಂಡಲಾಭ್ಯಾಂ ಸಕವಚಾಭ್ಯಾಂ। ತಾದರ್ಥ್ಯೇ ಚತುರ್ಥೀ॥ 8-6-44 ಅಶೇತ ನಿಹತಃ ಪತ್ರೀ ಸಮರೇಷ್ವರಿಸೂದನಃ ಇತಿ ಖ.ಪಾಠಃ। ಅಶೇತ ನಿಹತಃ ಪತ್ರೀ ಚಂದನೇಷ್ವರಿಸೂದನಃ ಇತಿ ಝ.ಪಾಠಃ॥ 8-6-53 ರಥಸಂಗೋ ನ ಚೇತ್ತಸ್ಯ ಇತಿ ಕ.ಡ.ಪಾಠಃ। ಅಹಂಕಾಂರೋ ನ ಚೇತ್ತಸ್ಯ ಇತಿ ಖ. ಪಾಠಃ॥ 8-6-66 ಪ್ರಾತಿಭಠ್ಯೇನ ಅಭಿಧಾವದ್ಭಿಃ ಸರ್ವದಿಗ್ಭ್ಯಃ ಸಮಾಗತೈಃ॥ 8-6-67 ಆಧಿರಥೇಃ ಅಧಿರಥಪುತ್ರಸ್ಯ॥ 8-6-68 ಸೋಮಸೂರ್ಯಮಹಾಚರ್ಯಾತ್ಪ್ರಕರ್ಷೇಣ ಭಾತೀತಿ ಯೋಗಾಚ್ಚ ಪ್ರಭೋ ವಹ್ನಿಸ್ತೇಷಾಂ ತ್ರಯಾಣಾಮಂಶುಭಿರ್ಮುಯೂಖೈಃ॥ 8-6-69 ಮಂದೋ ದುರ್ಯೋಧನಃ॥ 8-6-74 ಅನೇಯ ಅಶಿಕ್ಷಣೀಯಃ। ಯತೋಽಭಿಮಾನೀ ವಿದ್ವತ್ತ್ವಾಭಿಮಾನೀ। ಏತಏವ ದುರ್ಬುದ್ಧಿಃ ಹಿತಮಜಾನನ್॥ 8-6-75 ಪ್ರಧನೇ ರಣೇ॥ 8-6-84 ಕಾನಿ ವಾಕ್ಯಾನೀತಿ ಶೇಷಃ॥ 8-6-89 ಪ್ರತ್ಯುದೀಯುಃ ಕಥಮಿತಿ ಶೇಷಃ॥ 8-6-91 ಹತೋತ್ಸೇಧಸ್ಯ ವಿನಷ್ಟೋತ್ಕರ್ಷಸ್ಯಾ॥ 8-6-6 ಷಷ್ಠೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 007

॥ ಶ್ರೀಃ ॥

8.7. ಅಧ್ಯಾಯಃ 007 

Mahabharata - Karna Parva - Chapter Topics

ಅಶ್ವತ್ಥಾಮವಚನಾದ್ದುರ್ಯೋಧನೇನ ಸೈನಾಪತ್ಯೇಽಭಿಷಿಕ್ತೇನ ಕರ್ಣೇನ ರಣಾಯ ಸೇನಾನಿಯೋಜನಂ॥ 1 ॥

Mahabharata - Karna Parva - Chapter Text

8-7-0 (55246) 
ಸಂಜಯ ಉವಾಚ। 8-7-0x (4848) 
ಹತೇ ದ್ರೋಣೇ ಮಹೇಷ್ವಾಸೇ ತಸ್ಮಿನ್ನಹನಿ ಭಾರತ।
ಕೃತೇ ಚ ಮೋಘಸಂಕಲ್ಪೇ ದ್ರೋಣಪುತ್ರೇ ಮಹಾರಥೇ॥ 8-7-1 (55247) 
ದ್ರವಮಾಣೇ ಮಹಾರಾಜ ಕೌರವಾಣಾಂ ಬಲಾರ್ಣವೇ।
ವ್ಯೂಹ್ಯ ಪಾರ್ಥಃ ಸ್ವಕಂ ಸೈನ್ಯಮತಿಷ್ಠದ್ವಾತೃಭಿರ್ವೃತಃ॥ 8-7-2 (55248) 
ತಮವಸ್ಥಿತಮಾಜ್ಞಾಯ ಪುತ್ರಸ್ತೇ ಭರತರ್ಷಭ।
ವಿದ್ರುತಂ ಸ್ವಬಲಂ ದೃಷ್ಟ್ವಾ ಪೌರುಷೇಣ ನ್ಯವಾರಯತ್॥ 8-7-3 (55249) 
ಸ್ವಮನೀಕಮವಸ್ಥಾಪ್ಯ ಬಾಹುವೀರ್ಯಮುಪಾಶ್ರಿತಃ।
ಯುದ್ಧಾ ಚ ಸುಚಿರಂ ಕಾಲಂ ಪಾಂಡವೈಃ ಸಹ ಭಾರತ॥ 8-7-4 (55250) 
ಲಬ್ಧಲಕ್ಷೈಃ ಪರೈರ್ಹಷ್ಟೈರ್ವ್ಯಾಯಚ್ಛದ್ಭಿಶ್ಚಿರಂ ತದಾ।
ಸಂಧ್ಯಾಕಾಲಂ ಸಮಾಸಾದ್ಯ ಪ್ರತ್ಯಾಹಾರಮಕಾರಯತ್॥ 8-7-5 (55251) 
`ನಿವೇಶ್ಯ ಬಲವದ್ವೋರಂ ಕ್ಷುತ್ಪಿಪಾಸಾಬಲೈರ್ಯುತಂ।
ಶ್ರಮೇಣ ಮಹತಾ ಯುಕ್ತಂ ತಥಾ ದ್ರೋಣವಧೇನ ಚ॥ 8-7-6 (55252) 
ದೀನರೂಪಾ ರಣೇ ಕರ್ಮ ಕೃತ್ವಾ ಘೋರಂ ಚ ಶರ್ವರೀಂ।
ವಿಶಂ ಪ್ರಾಪ್ಯ ಸಾ ಸೇನಾ ವಿಶ್ರಂಯ ಮುದಿತಾಽಭವತ್'॥ 8-7-7 (55253) 
ಕೃತ್ವಾಽವಹಾರಂ ಸೈನ್ಯಾನಾಂ ಪ್ರವಿಶ್ಯ ಶಿಬಿರಂ ಸ್ವಕಂ।
ಕುರವಃ ಸಹಿತಾ ಮಂತ್ರಂ ಮಂತ್ರಯಾಂಚಕ್ರಿರೇ ಮಿಥಃ॥ 8-7-8 (55254) 
ಪರ್ಯಂಕೇಷು ಪರಾರ್ಧ್ಯೇಷು ಸ್ಪರ್ಧ್ಯಾಸ್ತರಣವತ್ಸು ಚ।
ವರಾಸನೇಷೂಪವಿಷ್ಟಾಃ ಸುಖಶಯ್ಯಾಸ್ವಿವಾಮರಾಃ॥ 8-7-9 (55255) 
ತತೋ ದುರ್ಯೋಧನೋ ರಾಜಾ ಸಾಂನಾ ಪರಮವಲ್ಗುನಾ।
ತಾನಾಭಾಷ್ಯ ಮಹೇಷ್ವಾಸಾನ್ಪ್ರಾಪ್ತಕಾಲಮಭಾಷತ॥ 8-7-10 (55256) 
ಮತಂ ಮತಿಮತಾಂ ಶ್ರೇಷ್ಠಾಃ ಸರ್ವೇ ಪ್ರಬ್ರೂತ ಮಾ ಚಿರಂ।
ಏವಂಗತೇನ ಯತ್ಕಾರ್ಯಂ ಭವೇತ್ಕಾರ್ಯತರಂ ನೃಪಾಃ॥ 8-7-11 (55257) 
ಸಂಜಯ ಉವಾಚ। 8-7-12x (4849) 
ಏವಮುಕ್ತೇ ನರೇಂದ್ರೇಣ ನರಸಿಂಹಾ ಯುಯುತ್ಸವಃ।
ಚಕ್ರುರ್ನಾನಾವಿಧಾಶ್ಚೇಷ್ಟಾಃ ಸಿಂಹಾಸನಗತಾಸ್ತದಾ॥ 8-7-12 (55258) 
ತೇಷಾಂ ನಿಶಾಂಯೇಂಗಿತಾನಿ ಯುದ್ಧೇ ಪ್ರಾಣಾಂಜುಹೂಷತಾಂ।
ಸಮುದ್ವೀಕ್ಷ್ಯ ಮುಖಂ ರಾಜ್ಞೋ ಬಾಲಾರ್ಕಸಮವರ್ಚಸಂ। 
ಆಚಾರ್ಯಪುತ್ರೋ ಮೇಧಾವೀ ವಾಕ್ಯಜ್ಞೋ ವಾಕ್ಯಮಾದದೇ॥  8-7-13 (55259) 
ರಾಗೋ ಯೋಗಸ್ತಥಾ ದಾಕ್ಷ್ಯಾಂ ನಯಶ್ಚೇತ್ಯರ್ಥಸಾಧಕಾಃ।
ಉಪಾಯಾಃ ಪಂಡಿತೈಃ ಪ್ರೋಕ್ತಾಸ್ತೇ ತು ದೈವಮುಪಾಶ್ರಿತಾಃ॥ 8-7-14 (55260) 
ಲೋಕಪ್ರವೀರಾ ಯೇಽಸ್ಮಾಕಂ ದೇವಕಲ್ಪಾ ಮಹಾರಥಾಃ।
ನೀತಿಮಂತಸ್ತಥಾ ಯುಕ್ತಾ ದಕ್ಷಾ ರಕ್ತಾಶ್ಚ ತೇ ಹತಾಃ॥ 8-7-15 (55261) 
ನ ತ್ವೇವ ಕಾರ್ಯಂ ನೈರಾಶ್ಯಮಸ್ಮಾಭಿರ್ವಿಜಯಂ ಪ್ರತಿ।
ಸುನೀತೈರಿಹ ಸರ್ವಾರ್ಥೈರ್ದೈವಮಪ್ಯನುಲೋಂಯತೇ॥ 8-7-16 (55262) 
ತೇ ವಯಂ ಪ್ರವರಂ ನೄಣಾಂ ಸರ್ವೈರ್ಯೋಧಗುಣೈರ್ಯುತಂ।
ಕರ್ಣಮೇವಾಭಿಷೇಭ್ಯಾಮಃ ಸೈನಾಪತ್ಯೇನ ಭಾರತ॥ 8-7-17 (55263) 
ಕರ್ಣಂ ಸೇನಾಪತಿಂ ಕೃತ್ವಾ ಪ್ರಮಥಿಷ್ಯಾಮಹೇ ರಿಪೂನ್॥  8-7-18 (55264) 
ಏಷ ಹ್ಯತಿಬಲಃ ಶೂರಃ ಕೃತಾಸ್ತ್ರೋ ಯುದ್ಧದುರ್ಮದಃ।
ವೈವಸ್ವತ ಇವಾಸಹ್ಯಃ ಶಕ್ತೋ ಜೇತುಂ ರಣೇ ನಿಪೂನ್॥ 8-7-19 (55265) 
ಏತದಾಚಾರ್ಯತನಯಾಚ್ಛ್ರುತ್ವಾ ರಾಜಂಸ್ತವಾತ್ಮಜಃ।
`ದುರ್ಯೋಧನೋ ಮಹಾರಾಜ ಭೃಶಂ ಪ್ರೀತಮನಾಸ್ತದಾ'॥ 8-7-20 (55266) 
ಆಶಾಂ ಬಹುಮತೀಂ ಚಕ್ರೇ ವರ್ಣಂ ಪ್ರತಿ ಸ ವೈ ತದಾ।
ಹತೇ ಭೀಷ್ಮೇ ಚ ದ್ರೋಣೇ ಚ ಕರ್ಣೋ ಜೇಷ್ಯತಿ ಪಾಂಡವಾನ್॥ 8-7-21 (55267) 
ತಾಮಾಶಾಂ ಹೃದಯೇ ಕೃತ್ವಾ ಸಮಾಶ್ವಸ್ಯ ಚ ಭಾರತ।
[ತತೋ ದುರ್ಯೋಧನಃ ಪ್ರೀತಃ ಪ್ರಿಯಂ ಶ್ರುತ್ವಾಽಸ್ಯ ತದ್ವಚಃ। 
ಪ್ರೀತಿಸತ್ಕಾರಸಂಯುಕ್ತಂ ತಥ್ಯಮಾತ್ಮಹಿತಂ ಶೂಭಂ॥]  8-7-22 (55268) 
ಸ್ವಂ ಮನಃ ಸಮವಸ್ಥಾಪ್ಯ ಬಾಹುವೀರ್ಯಮುಪಾಶ್ರಿತಃ॥  8-7-23 (55269) 
`ಪ್ರಿಯಸತ್ಕಾರಸಂಯುಕ್ತಂ ತಥ್ಯಮಾತ್ಮಹಿತೇ ರತಂ'।
ದುರ್ಯೋಧನೋ ಮಹಾರಾಜ ರಾಧೇಯಮಿದಮಬ್ರವೀತ್॥ 8-7-24 (55270) 
ಕರ್ಣ ಜಾನಾಮಿ ತೇ ವೀರ್ಯಂ ಸೌಹೃದಂ ಪರಮಂ ಮಯಿ।
ತಥಾಽಪಿ ತ್ವಾಂ ಮಹಾಬಾಹೋ ಪ್ರವಕ್ಷ್ಯಾಮಿ ಹಿತಂ ವಚಃ॥ 8-7-25 (55271) 
ಶ್ರುತ್ವಾ ಯಥೇಷ್ಟಂ ಚ ಕುರು ವೀರ ಯತ್ತವ ರೋಚತೇ।
ಭವಾನ್ಪ್ರಾಜ್ಞತಮೋ ನಿತ್ಯಂ ಮಮ ಚೈವ ಪರಾ ಗತಿಃ॥ 8-7-26 (55272) 
ಭೀಷ್ಮದ್ರೋಣಾವತಿರಥೌ ಹತೌ ಸೇನಾಪತೀ ಮಮ।
ಸೇನಾಪತಿರ್ಭವಾನಸ್ತು ತಾಭ್ಯಾಂ ದ್ರವಿಣವತ್ತರಃ॥ 8-7-27 (55273) 
ವೃದ್ಧೋ ಚ ತೌ ಮಹೇಷ್ವಾಸೌ ಸಾಪೇಕ್ಷೋ ಚ ಧನಂಜಯೇ।
ಮಾನಿತೌ ಚ ಮಯಾ ವೀರೌ ರಾಧೇಯ ವಚನಾತ್ತವ॥ 8-7-28 (55274) 
ಪಿತಾಮಹತ್ವಂ ಸಂಪ್ರೇಕ್ಷ್ಯ ಪಾಂಡುಪುತ್ರಾ ಮಹಾರಣೇ।
ರಕ್ಷಿತಾಸ್ತಾತ ಭೀಷ್ಮೇಣ ದಿವಸಾನಿ ದಶೈವ ತು॥ 8-7-29 (55275) 
ನ್ಯಸ್ತಶಸ್ತ್ರೇ ತು ಭವತಿ ಹತೋ ಭೀಷ್ಮಃ ಪಿತಾಮಹಃ।
ಶಿಖಂಡಿನಂ ಪುರುಸ್ಕೃತ್ಯ ಫಲ್ಗುನೇನ ಮಹಾಹವೇ॥ 8-7-30 (55276) 
ಹತೇ ತಸ್ಮಿನ್ಮಹೇಷ್ವಾಸೇ ಶರತಲ್ಪಗತೇ ತಥಾ।
ತ್ವಯೋಕ್ತೇ ಪುರುಷವ್ಯಾಘ್ರ ದ್ರೋಣೋ ಹ್ಯಾಸೀತ್ಪುರಃಸರಃ॥ 8-7-31 (55277) 
ತೇನಾಪಿ ರಕ್ಷಿತಾಃ ಪಾರ್ಥಾಃ ಶಿಷ್ಯತ್ವಾದಿತಿ ಮೇ ಮತಿಃ।
ಸ ಚಾಪಿ ನಿಹತೋ ವೃದ್ಧೋ ಧೃಷ್ಟದ್ಯುಂನೇನ ಸತ್ವರಂ॥ 8-7-32 (55278) 
ನಿಹತಾಭ್ಯಾಂ ಪ್ರಧಾನಾಭ್ಯಾಂ ತಾಭ್ಯಾಮತುಲವಿಕ್ರಮ।
ತ್ವತ್ಸಮಂ ಸಮರೇ ಯೋಧಂ ನಾನ್ಯಂ ಪಶ್ಯಾಮಿ ಚಿಂತಯನ್॥ 8-7-33 (55279) 
ಭವಾನೇವ ತು ನಃ ಶಕ್ತೋ ವಿಜಯಾಯ ನ ಸಂಶಯಃ।
ಪೂರ್ವಂ ಮಧ್ಯೇ ಚ ಪಶ್ಚಾಶ್ಚ ತಥೈವ ವಿಹಿತಂ ಹಿತಂ॥ 8-7-34 (55280) 
ಸ ಭವಾಂಧುರ್ಯವತ್ಸಂಖ್ಯೇ ಧುರಮುದ್ವೋಽಢುಮರ್ಹತಿ।
ಅಭಿಷೇಚಯ ಸೈನಾನ್ಯೇ ಸ್ವಯಮಾತ್ಮಾನಮಾತ್ಮನಾ॥ 8-7-35 (55281) 
ದೇವತಾನಾಂ ಯಥಾ ಸ್ಕಂದಃ ಸೇನಾನೀಃ ಪ್ರಭುರವ್ಯಯಃ।
ತಥಾ ಭವಾನಿಮಾಂ ಸೇನಾಂ ಧಾರ್ತರಾಷ್ಟ್ರೀಂ ಬಿಭರ್ತು ವೈ॥ 8-7-36 (55282) 
ಜಹಿ ಶತ್ರುಗಣಾನ್ಸರ್ವಾನ್ಮಹೇಂದ್ರೋ ದಾನವಾನಿವ।
ಅವಸ್ಥಿತಂ ರಮೇ ದೃಷ್ಟ್ವಾ ಪಾಂಡವಾಸ್ತ್ವಾಂ ಮಹಾರಥಾಃ। 
ದ್ರವಿಷ್ಯಂತಿ ಚ ಪಾಂಚಾಲಾ ವಿಷ್ಣುಂ ದೃಷ್ಟ್ವೇವ ದಾನವಾಃ॥  8-7-37 (55283) 
ತಸ್ಮಾತ್ತ್ವಂ ಪುರುಷವ್ಯಾಘ್ರ ಪ್ರಕರ್ಷೈತಾಂ ಮಹಾಚಮೂಂ॥  8-7-38 (55284) 
ಭವತ್ಯವಸ್ಥಿತೇ ಯತ್ತೇ ಪಾಂಡವಾ ಮಂದಚೇತಸಃ।
ದ್ರವಿಷ್ಯಂತಿ ಸಹಾಮಾತ್ಯಾಃ ಪಾಂಚಾಲಾಃ ಸೃಂಜಯಾಶ್ಚ ಹ।  8-7-39 (55285) 
ಯಥಾ ಹ್ಯಭ್ಯುದಿತಃ ಸೂರ್ಯಃ ಪ್ರತಪನ್ಸ್ವೇನ ತೇಜಸಾ।
ವ್ಯಪೋಹತಿ ತಮಸ್ತೀವ್ರಂ ತಥಾ ಶತ್ರೂನ್ಪ್ರತಾಪಯ॥ 8-7-40 (55286) 
ಸಂಜಯ ಉವಾಚ। 8-7-41x (4850) 
ಏವಮುಕ್ತಸ್ತು ರಾಧೇಯೋ ರಾಜ್ಞಾ ದುರ್ಯೋಧನೇನ ಹ।
ರಾಜ್ಞಾಂ ಮಧ್ಯೇ ಮಹಾಬಾಹುಃ ಪ್ರೀತಾತ್ಮಾ ಸ ಮಹಾಬಲಃ। 
ಹರ್ಷಯನ್ನಬ್ರವೀತ್ಕರ್ಣೋ ದುರ್ಯೋಧನಮಿದಂ ವಚಃ॥  8-7-41 (55287) 
ಕರ್ಣ ಉವಾಚ। 8-7-42x (4851) 
ಉಕ್ತಮೇತನ್ಮಯಾ ಪೂರ್ವಂ ಗಾಂಧಾರೇ ತವ ಸನ್ನಿಧೌ।
ಜೇಷ್ಯಾಮಿ ಪಾಂಡವಾನ್ಸರ್ವಾನ್ಸಪುತ್ರಾನ್ಸಜನಾರ್ದನಾನ್॥ 8-7-42 (55288) 
ಸೇನಾಪತಿರ್ಭವಿಷ್ಯಾಮಿ ತವಾಹಂ ನಾತ್ರ ಸಂಶಯಃ।
ಸ್ಥಿರೋ ಭವ ಮಹಾರಾಜ ಜಿತಾನ್ವಿದ್ವಿ ಚ ಪಾಂಡವಾನ್॥ 8-7-43 (55289) 
ಸಂಜಯ ಉವಾಚ। 8-7-44x (4852) 
ಏವಮುಕ್ತೋ ಮಹಾರಾಜ ತತೋ ದುರ್ಯಾಧನೋ ನೃಪಃ।
ಉತ್ತಸ್ಥೌ ರಾಜಭಿಃ ಸಾರ್ಧಂ ದೇವೈರಿವ ಶತಕ್ರತುಃ॥ 8-7-44 (55290) 
ಸೈನಾಪತ್ಯೇನ ಸತ್ಕರ್ತುಂ ಕರ್ಣಂ ಸ್ಕಂದಮಿವಾಮರಾಃ।
ತತೋಽಭಿಷಿಷಿಚುಃ ಕರ್ಣಂ ವಿಧಿದೃಷ್ಟೇನ ಕರ್ಮಣಾ॥ 8-7-45 (55291) 
ದುರ್ಯೋಧನಮುಕ್ತಾ ರಾಜನ್ರಾಜಾನೋ ವಿಜಯೈಷಿಣಃ।
ಶಾತಕುಂಭಮಯೈಃ ಕುಂಭೇರ್ಮಾಹೇಯೈಶ್ಚಾಭಿಮಂತ್ರಿತೈಃ॥ 8-7-46 (55292) 
ತೋಯಪೂರ್ಣೈರ್ವಿಷಾಣೈಶ್ಚ ದ್ವಿಪಖಂಗಮಹರ್ಷಭೈಃ।
ಮಣಿಮುಕ್ತಾಯುತೈಶ್ಚಾನ್ಯೈಃ ಪುಣ್ಯಗಂಧೈಸ್ತಥೌಷಧೈಃ॥ 8-7-47 (55293) 
ಔದುಂಬರೇ ಸುಖಾಸೀನಮಾಸನೇ ಕ್ಷೌಮಸಂವೃತೇ।
ಶಾಸ್ತ್ರದೃಷ್ಟೇನ ವಿಧಿನಾ ಸಂಭಾರೈಶ್ಚ ಸುಸಂಭೃತೈಃ॥ 8-7-48 (55294) 
ಬ್ರಾಹ್ಮಣಃ ಕ್ಷತ್ರಿಯಾ ವೈಶ್ಯಾಸ್ತಥಾ ಶೂದ್ರಾಶ್ಚ ಸಂಮತಾಃ।
ತುಷ್ಟುವುಸ್ತಂ ಮಹಾತ್ಮಾನಮಭಿಷಿಕ್ತಂ ವರಾಸನೇ॥ 8-7-49 (55295) 
ತತೋಽಭಿಷಿಕ್ತೇ ರಾಜೇಂದ್ರ ನಿಷ್ಕೈರ್ಗೋಭಿರ್ಧನೇನ ಚ।
ವಾಚಯಾಮಾಸ ವಿಪ್ರಾಗ್ರ್ಯಾನ್ರಾಧೇಯಃ ಪರವೀರಹಾ॥ 8-7-50 (55296) 
`ಸ ವ್ಯರೋಚತ ರಾಧೇಯಃ ಸೂತಮಾಗಧಬಂದಿಭಿಃ।
ಸ್ತೂಯಮಾನೋ ಯಥಾ ಭಾನುರುದಯೇ ಬ್ರಹ್ಮವಾದಿಭಿಃ॥ 8-7-51 (55297) 
ತತಃ ಪುಣ್ಯಾಹಘೋಷೇಣ ವಾದಿತ್ರನಿನದೇನ ಚ।
ಜಯಶಬ್ದೇನ ಶೂರಾಣಾಂ ತುಮುಲಃ ಸರ್ವತೋಽಭವತ್॥ 8-7-52 (55298) 
ಜಯೇತ್ಯೂಚುರ್ನೃಪಾಃ ಸರ್ವೇ ರಾಧೇಯಂ ತತ್ರ ಸಂಗತಾಃ'॥  8-7-53 (55299) 
ಜಯ ಪಾರ್ಥಾನ್ಸಗೋವಿಂದಾನ್ಸಾನುಗಾಂಸ್ತಾನ್ಮಹಾಮೃಧೇ।
ಇತಿ ತಂ ಬಂದಿನಃ ಪ್ರಾಹುರ್ದ್ವಿಜಾಶ್ಚ ಪುರುಷರ್ಷಭಂ॥ 8-7-54 (55300) 
ಜಹಿ ಪಾರ್ಥಾನ್ಸಪಾಂಚಾಲಾನ್ರಾಧೇಯ ವಿಜಯಾಯ ನಃ।
ಉದ್ಯನ್ನಿವ ಸದಾ ಭಾನುಸ್ತಮಾಂಸ್ಯುಗ್ರೈರ್ಗಭಸ್ತಿಭಿಃ॥ 8-7-55 (55301) 
ನ ಹ್ಯಲಂ ತ್ವದ್ವಿಸೃಷ್ಟಾನಾಂ ಶರಾಣಾಂ ವೈ ಸಕೇಶವಾಃ।
ಉಲೂಕಾಃ ಸೂರ್ಯರಶ್ಮೀನಾಂ ಜ್ವಲತಾಮಿವ ದರ್ಶನೇ॥ 8-7-56 (55302) 
ನ ಹಿ ಪಾರ್ಥಾಃ ಸಪಾಂಚಾಲಾಃ ಸ್ಥಾತುಂ ಶಕ್ತಾಸ್ತವಾಗ್ರತಃ।
ಆತ್ತವಜ್ರಸ್ಯ ಸಮರೇ ಮಹೇಂದ್ರಸ್ಯೇವ ದಾನವಾಃ॥ 8-7-57 (55303) 
`ಸಂಜಯ ಉವಾಚ। 8-7-58x (4853) 
ಸ ಸತ್ಕೃತಃ ಸ್ತೂಯಮಾನಃ ಸುಹೃದ್ಗಣವೃತೋ ರುಷಾ।
ಕರ್ಣೋ ದುರ್ಯೋಧನಂ ವಾಕ್ಯಮಬ್ರವೀತ್ಪ್ರಹಸನ್ಪ್ರಿಯಂ॥ 8-7-58 (55304) 
ದುರ್ಯೋಧನಾದ್ಯ ಸಗಣಂ ಪಾಂಡೂನಾಂ ಪ್ರವರೈಃ ಸಹ।
ಫಲ್ಗುನಂ ಸೂದಯಿಷ್ಯಾಮಿ ತ್ವತ್ಪ್ರಿಯಾರ್ಥಂ ಸಬಾಂಧವಂ॥ 8-7-59 (55305) 
ಸಪರ್ವತಾರ್ಣವದ್ವೀಪಾಂ ಶಾಧಿ ಗಾಂ ಗತಪಾಂಡವಾಂ।
ಪುತ್ರಪೌತ್ರಪ್ರಪೌತ್ರೇಷು ಪ್ರತಿಷ್ಠಾಂ ಗಮಯಿಷ್ಯಮಿ॥ 8-7-60 (55306) 
ನಾಸಹ್ಯಂ ವಿದ್ಯತೇ ಮಹ್ಯಂ ತ್ವತ್ಪ್ರಿಯಾರ್ಥಮರಿಂದಮ।
ಸತ್ಯಧರ್ಮಾನುರಕ್ತಸ್ಯ ಸಿದ್ಧಿರಾತ್ಮವತೋ ಯಥಾ॥ 8-7-61 (55307) 
ಅಭಿಷಿಕ್ತಸ್ತು ರಾಘೇಯಃ ಪ್ರಭಯಾ ಸೋಽಮಿತಪ್ರಭಃ।
ಅತ್ಯರಿಚ್ಯತ ರೂಪೇಣ ದಿವಾಕರ ಇವಾಪರಃ॥ 8-7-62 (55308) 
ಸೈನಾಪತ್ಯೇ ತು ರಾಧೇಯಮಭಿಷಿಚ್ಯ ಸುತಸ್ತವ।
ಅಮನ್ಯತ ತದಾತ್ಮಾನಂ ಕೃತಾರ್ಥಂ ಕಾಲಚೋದಿತಃ॥ 8-7-63 (55309) 
ಕರ್ಣೋಽಪಿ ರಾಜ್ಞಃ ಸಂಪ್ರಾಪ್ಯ ಸೈನಾಪತ್ಯಮರಿಂದಮಃ।
ಯೋಗಮಾಜ್ಞಾಪಯಾಮಾಸ ಸೂರ್ಯಸ್ಯೋದಯನಂ ಪ್ರತಿ॥ 8-7-64 (55310) 
ತವ ಪುತ್ರೈರ್ವೃತಃ ಕರ್ಣಃ ಶುಶುಭೇ ತತ್ರ ಭಾರತ।
ದೇವೈರಿವ ಯಥಾ ಸ್ಕಂದಃ ಸಂಗ್ರಾಮೇ ತಾರಕಾಮಯೇ॥ ॥ 8-7-65 (55311) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತಮೋಽಧ್ಯಾಯಃ॥ 7 ॥

Mahabharata - Karna Parva - Chapter Footnotes

8-7-3 ಸ್ವಬಲಂಪ್ರತಿ ವಿದ್ರುತಂ ದೃಷ್ಟ್ವಾ॥ 8-7-5 ಲಬ್ಧಲಕ್ಷೈಃ ಪ್ರಾಪ್ತಾಜಯೈಃ। ವ್ಯಾಯಚ್ಛದ್ಭಿಃ ಯತಮಾನೈಃ। ಪ್ರತ್ಯಾಹಾರಂ ಪ್ರತ್ಯಕ್ಹಾರಂ। ಪ್ರತ್ಯಹಾರಮಿತಿ ವಾ ಪಾಠಃ॥ 8-7-9 ಪರ್ಯಂಕೇಷ್ವೇವ ವರಾಸನೇಷು ॥ 8-7-11 ಕಾರ್ಯತರಂ ಆವಶ್ಯಕತರಂ ಯತ್ಕಾರ್ಯಂ ಕರ್ತವ್ಯಂ ಪರಂ ಮತಂ ಸಂಮತಂ ತತ್ ಪ್ರಬ್ರೂತ॥ 8-7-12 ಚೇಷ್ಟಾಃ ಶೌರ್ಯಾಭಿನಯರೂಪಾಃ ಭುಜಾಸ್ಫಾಲನಾದ್ಯಾಃ॥ 8-7-13 ನಿಶಾಂಯ ಆಲೋಚ್ಯ। ವರ್ಚಸಂ ಛಾಂದಸಷ್ಟಚ್॥ 8-7-14 ರಾಗಃ ಸ್ವಾಮಿಭಕ್ತಿಃ। ಯೋಗೋ ದೇಶಕಾಲಾದಿಸಂಪತ್ತಿಃ। ದಾಕ್ಷ್ಯಂ ಬಲಂ। ನಯೋ ನೀತಿಃ॥ 8-7-16 ಸರ್ವಾರ್ಥೈಃ ರಾಗಾದಿಭಿಃ ಸುನೀತೈಃ ದೈವಮನುಲೋಂಯತೇಽನುಕೂಲಂ ಕ್ರಿಯತೇ। ನ ಕೇವಲಂ ರಾಗಾದ್ಯಪೇಕ್ಷಯಾ ದೈವಸ್ಯ ಪ್ರಾಬಲ್ಯಮಪಿತು ದೈವಾಪೇಕ್ಷಯಾಪಿ ಸುಪ್ರಣೀತಾ ರಾಗಾದಯಃ ಪ್ರಬಲಾ ಇತ್ಯರ್ಥಃ॥ 8-7-21 ಬಹುಮತೀಂ ವಾಹುಲ್ಯವತೀಂ ಅತಿಶಯಿತಾಮಿತಿ ಯಾವತ್॥ 8-7-22 ಶುಭಂ ವಚಃ ಶ್ರುತ್ವಾ ಮನಃ ಸಮವಸ್ಥಾಪ್ಯ ಸಮಾಧಾಯಾಬ್ರವೀದಿತಿ ದ್ವಯೋಃ ಸಂಬಂಧಃ॥ 8-7-27 ತಾಭ್ಯಾಂ ಸಕಾಶಾತ್ ದ್ರವಿಣವತ್ತರಃ ಬಲವತ್ತರಃ॥ 8-7-34 ವಿಹಿತಂ ತ್ವಯೇತಿ ಶೇಷಃ॥ 8-7-35 ಸೈನಾನ್ಯೇ ಸೇನಾನೀತ್ಯೇ॥ 8-7-46 ಶಾತಕುಂಭಮಯೈಃ ಸೌವರ್ಣೈರ್ಮಾಹೇಯೈರ್ಮಹೀಮಯೈಶ್ಚ ಕುಂಭೈಃ॥ 8-7-47 ವಿಷಾಣೈಃ ದ್ವಿಪಸ್ಯ ಗಜಸ್ಯ ದಂತಮಯೈಃ ಪಾತ್ರೈಃ। ಖಂಗಸ್ಯ ಗಂಡಕಸ್ಯ। ಮಹರ್ಷಭಸ್ಯ ಗವಯಸ್ಯ ಚ ಶೃಂಗೈಃ। ವಿಷಾಣಂ ದಂತಶೃಂಗಯೋರಿತಿ ವಿಶ್ವಃ। ದ್ವಿಪಖಂಗಮಹರ್ಷಭೀಯೈರಿತಿ ತದ್ಧಿತಲೋಪ ಆರ್ಷಃ॥ 8-7-56 ಶರಾಣಾಂ ದರ್ಶನೇಪಿ ನಾಲಂ ಕಿಮುತ ಸ್ಪರ್ಶೇ ಇತ್ಯರ್ಥಃ॥ 8-7-7 ಸಪ್ತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 008

॥ ಶ್ರೀಃ ॥

8.8. ಅಧ್ಯಾಯಃ 008 

Mahabharata - Karna Parva - Chapter Topics

ಕರ್ಣಾರ್ಜುನಾಕ್ಷ್ಯಾಂ ವ್ಯೂಹರಚನಾಪೂರ್ವಕಂ ರಣಾಯ ನಿರ್ಯಾಣಂ॥ 1 ॥

Mahabharata - Karna Parva - Chapter Text

8-8-0 (55312) 
ಧೃತರಾಷ್ಟ್ರ ಉವಾಚ। 8-8-0x (4854) 
ಸೈನಾಪತ್ಯಂ ತು ಸಂಪ್ರಾಪ್ಯ ಕರ್ಣೋ ವೈಕರ್ತನಸ್ತದಾ।
ತಥೋಕ್ತಶ್ಚ ಸ್ವಯಂ ರಾಜ್ಞಾ ಸ್ನಿಗ್ಧಂ ಭ್ರಾತೃಸಮಂ ವಚಃ॥ 8-8-1 (55313) 
ಹಿತಶ್ಚ ಪ್ರಿಯಕಾಮಶ್ಚ ಮಮ ಪುತ್ರಸ್ಯ ನಿತ್ಯಶಃ।
ಅಕರೋತ್ಕಿಂ ಮಹಾಪ್ರಾಜ್ಞಸ್ತನ್ಮಮಾಚಕ್ಷ್ವ ಸ಼ಂಜಯ॥ 8-8-2 (55314) 
ಸಂಜಯ ಉವಾಚ। 8-8-3x (4855) 
ಕರ್ಣಸ್ಯ ಮತಮಾಜ್ಞಾಯ ಪುತ್ರಾಸ್ತೇ ಭರತರ್ಷಭ।
ಯೋಗಮಾಜ್ಞಾಪಯಾಮಾಸುರ್ನಂದಿತೂರ್ಯಪುರಃಸರಂ॥ 8-8-3 (55315) 
ಮಹತ್ಯಪರರಾತ್ರೇ ಚ ತವ ಸೈನ್ಯಸ್ಯ ಮಾರಿಷ।
ಯೋಗೋ ಯೋಗ ಇತಿ ಹ್ಯಾಶು ಪ್ರಾದುರಾಸೀನ್ಮಹಾಸ್ವನಃ॥ 8-8-4 (55316) 
ಕಲ್ಪತಾಂ ನಾಗಮುಖ್ಯಾನಾಂ ರಥಾನಾಂ ಚ ವರುಥಿನಾಂ।
ಸನ್ನಹ್ಯತಾಂ ನರಾಣಾಂ ಚ ವಾಜಿನಾಂ ಚ ವಿಶಾಂಪತೇ॥ 8-8-5 (55317) 
ಕ್ರೋಶತಾಂ ಚೈವ ಯೋಧಾನಾಂ ತ್ವರಿತಾನಾಂ ಪರಸ್ಪರಂ।
ಬಭೂವ ತುಮುಲಃ ಶಬ್ದೋ ದಿವಸ್ಪೃಕ್ಸುಮಹಾಂಸ್ತತಃ॥ 8-8-6 (55318) 
ತತಃ ಶ್ವೇತಪತಾಕೇನ ಬಲಾಕಾವರ್ಣವಾಜಿನಾ।
ಹೇಮಪೃಷ್ಠೇನ ಧನುಷಾ ನಾಗಕಕ್ಷೇಣ ಕೇತುನಾ॥ 8-8-7 (55319) 
ತೂಣೀರಶತಪೂರ್ಣೇನ ಸಗದೇನ ವರೂಥಿನಾ।
ಶತಘ್ನೀಕಿಂಕಿಣೀಶಕ್ತಿಶೂಲತೋಮರಧಾರಿಣಾ॥ 8-8-8 (55320) 
ಕಾರ್ಮುಕೈರುಪಪನ್ನೇನ ವಿಮಲಾದಿತ್ಯವರ್ಚಸಾ।
ರಥೇನಾಭಿಪತಾಕೇನ ಸುತಪುತ್ರೋ ಹ್ಯದೃಶ್ಯತ॥ 8-8-9 (55321) 
ಧ್ಮಾಪಯನ್ವಾರಿಜಂ ರಾಜನ್ಹೇಮಜಾಲವಿಭೂಷಿಂತಂ।
ವಿಧ್ರುನ್ವಾನೋ ಮಹಚ್ಚಾಪಂ ಕಾರ್ತಸ್ವರವಿಭೂಷಿತಂ॥ 8-8-10 (55322) 
ದೃಷ್ಟ್ವಾ ಕರ್ಣಂ ಮಹೇಷ್ವಾಸಂ ರಥಸ್ಥಂ ರಥಿನಾಂ ವರಂ।
ಭಾನುಮಂತಮಿವೋದ್ಯಂತಂ ತಮೋ ಘ್ನಂತಂ ದುರಾಸದಂ॥ 8-8-11 (55323) 
ನ ಭೀಷ್ಮವ್ಯಸನಂ ಕೇಚಿನ್ನಾಪಿ ದ್ರೋಣಸ್ಯ ಮಾರಿಷ।
ನಾನ್ಯೇಷಾಂ ಪುರುಷವ್ಯಾಘ್ರ ಮೇನಿರೇ ತತ್ರ ಕೌರವಾಃ॥ 8-8-12 (55324) 
ತತಸ್ತು ತ್ವರಯನ್ಯೋಧಾಞ್ಶಂಖಶಬ್ದೇನ ಮಾರಿಷ।
ಕರ್ಣೋ ನಿಷ್ಕರ್ಷಯಾಮಾಸ ಕೌರವಾಣಾಂ ಮಹದ್ಬಲಂ॥ 8-8-13 (55325) 
ವ್ಯೂಹಂ ವ್ಯೂಹ್ಯ ಮಹೇಷ್ವಾಸೋ ಮಕರಂ ಶತ್ರುತಾಪನಃ।
ಪ್ರತ್ಯುದ್ಯಯೌ ತಥಾ ಕರ್ಣಃ ಪಾಂಡವಾನ್ವಿಜಿಗೀಷಯಾ॥ 8-8-14 (55326) 
ಮಕರಸ್ಯ ತು ತುಂಡೇ ವೈ ಕರ್ಣೋ ರಾಜನ್ವ್ಯವಸ್ಥಿತಃ।
ನೇತ್ರಾಭ್ಯಾಂ ಶಕುನಿಃ ಶೂರ ಉಲೂಕಶ್ಚ ಮಹಾರಥಃ॥ 8-8-15 (55327) 
ದ್ರೋಣಪುತ್ರಸ್ತು ಶಿರಸಿ ಗ್ರೀವಾಯಾಂ ಸರ್ವಸೋದರಾಃ।
ಮಧ್ಯೇದುರ್ಯೋಧನೋ ರಾಜಾ ಬಲೇನ ಮಹತಾ ವೃತಃ॥ 8-8-16 (55328) 
ವಾಮಪಾದೇ ತು ರಾಜೇಂದ್ರ ಕೃತವರ್ಮಾ ವ್ಯವಸ್ಥಿತಃ।
ನಾರಾಯಣಬಲೈರ್ಯುಕ್ತೋ ಗೋಪಾಲೈರ್ಯುದ್ಧದುರ್ಮದೈಃ॥ 8-8-17 (55329) 
ಪಾದೇ ತು ದಕ್ಷಿಣೇ ರಾಜನ್ಗೌತಮಃ ಸತ್ಯವಿಕ್ರಮಃ।
ತ್ರಿಗರ್ತೈಃ ಸುಮಹೇಷ್ವಾಸೈರ್ದಾಕ್ಷಿಣಾತ್ಯೈಶ್ಚ ಸಂವೃತಃ॥ 8-8-18 (55330) 
ಅನುಪಾದೇ ತು ಯೋ ವಾಮಸ್ತತ್ರ ಶಲ್ಯೋ ವ್ಯವಸ್ಥಿತಃ।
ಮಹತ್ಯಾ ಸೇನಯಾ ಸಾರ್ಧಂ ಮದ್ರದೇಶಸಮುತ್ಥಯಾ॥ 8-8-19 (55331) 
ದಕ್ಷಿಣೇ ತು ಮಹಾರಾಜ ಸುಷೇಣಃ ಸತ್ಯಸಂಗರಃ।
ವೃತೋ ರಥಮಹಸ್ರೇಣ ದಂತಿನಾಂ ಚ ತ್ರಿಭಿಃ ಶತೈಃ॥ 8-8-20 (55332) 
ಪುಚ್ಛೇ ಹ್ಯಾಸ್ತಾಂ ಮಹಾವೀರ್ಯೌ ಭ್ರಾತರೌ ಪಾರ್ಥಿವೌ ತದಾ।
ಚಿತ್ರಶ್ಚ ಚಿತ್ರಸೇನಶ್ಚ ಮಹತ್ಯಾ ಸೇನಯಾ ವೃತೌ॥ 8-8-21 (55333) 
ತಥಾ ಪ್ರಯಾತೇ ರಾಜೇಂದ್ರ ಕರ್ಣೇ ನರವರೋತ್ತಮೇ।
ಧನಂಜಯಮಭಿಪೇಕ್ಷ್ಯ ಧರ್ಮರಾಜೋಽಬ್ರವೀದಿದಂ॥ 8-8-22 (55334) 
ಪಶ್ಯ ಪಾರ್ಥ ಯಥಾ ಸೇನಾ ಧಾರ್ತರಾಷ್ಟ್ರೀಹ ಸಂಯುಗೇ।
ಕರ್ಣೇನ ವಿಹಿತಾ ವೀರ ಗುಪ್ತಾ ವೀರೈರ್ಮಹಾರಥೈಃ॥ 8-8-23 (55335) 
ಹತವೀರತಮಾ ಹ್ಯೇಷಾ ಧಾರ್ತರಾಷ್ಟ್ರೀ ಮಹಾಚಮೂಃ।
ಫಲ್ಗುಶೇಷಾ ಮಹಾಬಾಹೋ ತೃಣೈಸ್ತುಲ್ಯಾ ಮತಾ ಮಮ॥ 8-8-24 (55336) 
ಏಕೋ ಹ್ಯತ್ರ ಮಹೇಷ್ವಾಸಃ ಸೂತಪುತ್ರೋ ವಿರಾಜತೇ।
ಸದೇವಾಸುರಗಂಧರ್ವೈಃ ಸಕಿನ್ನರಮಹೋರಗೈಃ। 
ಚರಾಚರೈಸ್ತ್ರಿಭಿರ್ಲೋಕೈರಜೇಯೋ ಯೋ ಮಹಾರಥಃ॥  8-8-25 (55337) 
ತಂ ಹತ್ವಾಽದ್ಯ ಮಹಾಬಾಹೋ ವಿಜಯಸ್ತವ ಫಲ್ಗುನ।
ಉದ್ಧೃತಶ್ಚ ಭವೇಚ್ಛಲ್ಯೋ ಮಮ ದ್ವಾದಶವಾರ್ಷಿಕಃ॥ 8-8-26 (55338) 
ಏವಂ ಜ್ಞಾತ್ವಾ ಮಹಾಬಾಹೋ ವ್ಯೂಹಂ ವ್ಯೂಹ ಯಥೇಚ್ಛಸಿ॥  8-8-27 (55339) 
ಸಂಜಯ ಉವಾಚ। 8-8-28x (4856) 
ಭ್ರಾತುರೇತದ್ವಚಃ ಶ್ರುತ್ವಾ ಪಾಂಡವಃ ಶ್ವೇತವಾಹನಃ।
ಅರ್ಧಚಂದ್ರೇಣ ವ್ಯೂಹೇನ ಪ್ರತ್ಯವ್ಯೂಹತ ತಾಂ ಚಮೂಂ॥ 8-8-28 (55340) 
ವಾಮಪಾರ್ಶ್ವೇ ತು ತಸ್ಯಾಥ ಭೀಮಸೇನೋ ವ್ಯವಸ್ಥಿತಃ।
ದಕ್ಷಿಣೇ ಚ ಮಹೇಷ್ವಾಸೋ ಧೃಷ್ಟದ್ಯುಂನೋ ವ್ಯವಸ್ಥಿತಃ॥ 8-1-29 (55341) 
ಮಧ್ಯೇ ವ್ಯೂಹಸ್ಯ ರಾಜಾ ತು ಪಾಂಡವಶ್ಚ ಧನಂಜಯಃ।
ನಕುಲಃ ಸಹದೇವಶ್ಚ ಧರ್ಮರಾಜಸ್ಯ ಪೃಷ್ಠತಃ॥ 8-8-30 (55342) 
ಚಕ್ರರಕ್ಷೌ ತು ಪಾಂಚಾಲ್ಯೌ ಯುಧಾಮನ್ಯೂತ್ತಮೌಜಸೌ।
ಪಾರ್ಥಂ ನ ಜಹತುರ್ಯುದ್ವೇ ಪಾಲ್ಯಮಾನೌ ಕಿರೀಟಿನಾ॥ 8-8-31 (55343) 
ಶೇಷಾಂ ನೃಪತಯೋ ವೀರಾಃ ಸ್ಥಿತಾ ವ್ಯೂಹಸ್ಯ ದಂಶಿತಾಃ।
ಯಥಾಭಾಗಂ ಯಥೋತ್ಸಾಹಂ ಯಥಾಯತ್ನಂ ಚ ಭಾರತ॥ 8-8-32 (55344) 
ಏವಮೇತನ್ಮಹಾವ್ಯೂಹಂ ವ್ಯೂಹ್ಯ ಭಾರತ ಪಾಂಡವಾಃ।
ತಾವಕಾಶ್ಚ ಮಹೇಷ್ವಾಸಾ ಯುದ್ಧಾಯೈವ ಮನೋ ದಧುಃ॥ 8-8-33 (55345) 
ದೃಷ್ಟ್ವಾ ವ್ಯೂಢಾಂ ತವ ಚಮೂಂ ಸೂತಪುತ್ರೇಣ ಸಂಯುಗೇ।
ನಿಹತಾನ್ಪಾಂಡವಾನ್ಮೇನೇ ಧಾರ್ತರಾಷ್ಟ್ರಃ ಸಬಾಂಧವಃ॥ 8-8-34 (55346) 
ತಥೈವ ಪಾಂಡವೀಂ ಸೇನಾಂ ವ್ಯೂಢಾಂ ದೃಷ್ಟ್ವಾ ಯುಧಿಷ್ಠಿರಃ।
ಧಾರ್ತರಾಷ್ಟ್ರಾನ್ಹತಾನ್ಮೇನೇ ಸಕರ್ಣಾನ್ವೈ ಜನಾಧಿಪಃ॥ 8-8-35 (55347) 
ತತಃ ಶಂಖಾಶ್ಚ ಭೇರ್ಯಶ್ಚ ಪಣವಾನಕಗೋಮುಖಾಃ।
ಡಿಂಡಿಮಾಶ್ಚಾಪ್ಯಹನ್ಯಂತ ಝರ್ಝರಾಶ್ಚ ಸಮಂತತಃ॥ 8-8-36 (55348) 
ಸೇನಯೋರುಭಯೋ ರಾಜನ್ಪ್ರಾವಾದ್ಯಂತ ಮಹಾಸ್ವನಾಃ।
ಸಿಂಹನಾದಶ್ಚ ಸಂಜಜ್ಞೇ ಶೂರಾಣಾಂ ಜಯಗೃದ್ಧಿನಾಂ॥ 8-8-37 (55349) 
ಹಯಹೇಷಿತಶಬ್ದಾಶ್ಚ ವಾರಣಾನಾಂ ಚ ಬೃಂಹಿತಾಃ।
ರಥನೇಮಿಸ್ವನಾಶ್ಚೋಗ್ರಾಃ ಸಂಬಭೂವುರ್ಜನಾಧಿಪ॥ 8-8-38 (55350) 
ನ ದ್ರೋಣವ್ಯಸನಂ ಕಶ್ಚಿಜ್ಜಾನೀತೇ ತತ್ರ ಭಾರತ।
ದೃಷ್ಟ್ವಾ ಕರ್ಣಂ ಮಹೇಷ್ವಾಸಂ ಮುಖೇ ವ್ಯೂಹಸ್ಯ ದಂಶಿತಂ॥ 8-8-39 (55351) 
ಉಭೇ ಸೈನ್ಯೇ ಮಹಾರಾಜ ಪ್ರಹೃಷ್ಟನರಸಂಕುಲೇ।
ಯೋದ್ವುಕಾಮೇ ಸ್ಥಿತೇ ರಾಜನ್ಹಂತುಮನ್ಯೋನ್ಯಮೋಜಸಾ॥ 8-8-40 (55352) 
ವಿಜಯೇ ಜಾತಸಂರಂಭೇ ದೃಷ್ಟ್ವಾಽನ್ಯೋನ್ಯಂ ವ್ಯವಸ್ಥಿತೇ।
ಅನೀಕಮಧ್ಯೇ ರಾಜೇಂದ್ರ ಚೇರತುಃ ಕರ್ಣಪಾಂಡವೌ॥ 8-8-41 (55353) 
ನೃತ್ಯಂತ್ಯಾವಿವ ತೇ ಸೇನೇ ಸಮೇಯಾತಾಂ ಪರಸ್ಪರಂ।
ತಯೋಃ ಪಕ್ಷಪ್ರಪಕ್ಷೇಭ್ಯೋ ನಿರ್ಯಯುರ್ಯುದ್ವಲಿಪ್ಸವಃ॥ 8-8-42 (55354) 
ತತಃ ಪ್ರವವೃತೇ ಯುದ್ಧಂ ನರವಾರಣವಾಜಿನಾಂ।
ರಥಾನಾಂ ಚ ಮಹಾರಾಜ ಅನ್ಯೋನ್ಯಮಭಿನಿಘ್ನತಾಂ॥ ॥ 8-8-43 (55355) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷೋಡಶದಿವಸಯುದ್ಧಾರಂಭೇ ಅಷ್ಟಮೋಽಧ್ಯಾಯಃ॥ 8 ॥

Mahabharata - Karna Parva - Chapter Footnotes

8-8-3 ನಂದಿತೂರ್ಯಮಾನಂದವಾದ್ಯಂ॥ 8-8-5 ಕಲ್ಪತಾಂ ಸನ್ನಹ್ಯಮಾನನಾಂ। ವರೂಥಿನಾಂ ರಥಗುಪ್ತಿಮತಾಂ। ಸನ್ನಹ್ಯತಾಂ ನರಾಣಾಂ ಸನ್ನಹ್ಯಮಾನಾನಾಂ ಗಜಾದೀನಾಂ ಚ ಶಬ್ದೋ ಬಭೂವೇತಿ ದ್ವಯೋಃ ಸಂಬಂಧಃ॥ 8-8-7 ಶ್ವೇತೇತ್ಯಾದಿವಿಶೇಷಣದ್ವಯಂ ರಥೇನೇತ್ಯಸ್ಯ॥ 8-8-9 ಅಭಿಪತಾಕೇನ ವಾಯೋಃ ಪ್ರಾತಿಕೂಲ್ಯಾದಭಿಮುಖಪತಾಕೇನ। ಏತತ್ಪರಾಜಯಸೂಚಕಂ॥ 8-8-19 ಅನುಪಾದೇ ಪಾದಸ್ಥಾನಸ್ಯಾಪಿ ಪ಼ಶ್ಚಾದ್ಭಾಗೇ॥ 8-8-20 ದಕ್ಷಿಣೇ ಅನುಪಾದೇ॥ 8-8-27 ವ್ಯೂಹ ರಚಯ॥ 8-8-8 ಅಷ್ಟಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 009

॥ ಶ್ರೀಃ ॥

8.9. ಅಧ್ಯಾಯಃ 009 

Mahabharata - Karna Parva - Chapter Topics

ಸಂಕುಲಯುದ್ಧಂ॥ 1 ॥ ಭೀಮೇನ ಕ್ಷೇಮಧೂರ್ತಿವಧಃ॥ 2 ॥

Mahabharata - Karna Parva - Chapter Text

8-9-0 (55356) 
ಸಂಜಯ ಉವಾಚ। 8-9-0x (4857) 
ತೇ ಸೇನೇಽನ್ಯೋನ್ಯಮಾಸಾದ್ಯ ಪ್ರಹೃಷ್ಟಾಶ್ವನರದ್ವಿಪೇ।
ಬೃಹತ್ಯೌ ಸಂಪ್ರಜಹಾತೇ ದೇವಾಸುರಚಮೂಸಮೇ॥ 8-9-1 (55357) 
ತತೋ ನಾನಾರಥಾಶ್ವೇಭಾಃ ಪತ್ತಯಶ್ಚೋಗ್ರವಿಕ್ರಮಾಃ।
ಸಂಪ್ರಹಾರಾನ್ಭೃಶಂ ಚಕ್ರುರ್ದೇಹಪಾಪ್ಮವಿನಾಶನಾನ್॥ 8-9-2 (55358) 
ಪೂರ್ಣಚಂದ್ರಾರ್ಕಪದ್ಮಾನಾಂ ಕಾಂತಿತ್ವಿಂಗಂಧತಃ ಸಮೈಃ।
ಉತ್ತಮಾಂಗೈರ್ನೃಸಿಂಹಾನಾಂ ನೃಸಿಂಹಾಸ್ತಸ್ತರುರ್ಮಹೀಂ॥ 8-9-3 (55359) 
ಅರ್ಧಚಂದ್ರೈಸ್ತಥಾ ಭಲ್ಲೈಃ ಕ್ಷುರಪ್ರೈರಸಿಪಟ್ಟಸೈಃ।
ಪರಶ್ವಥೈಶ್ಚಾಪಹೃತಾನ್ಯುತ್ತಮಾಂಗಾನಿ ಯುಧ್ಯತಾಂ॥ 8-9-4 (55360) 
ವ್ಯಾಯತಾಯತಬಾಹೂನಾಂ ವ್ಯಾಯತಾಯತಬಾಹುಭಿಃ।
ವಾಹವಃ ಪಾತಿತಾ ರೇಜುರ್ಧರಣ್ಯಾಂ ಸಾಯುಧಾಂಗದೈಃ॥ 8-9-5 (55361) 
ತೈಃ ಸ್ಫುರದ್ಭಿರ್ಮಹೀ ಭಾತಿ ರಕ್ತಾಂಗುಲಿತಲೈಸ್ತಥಾ।
ಗರುಡಪ್ರಹಿತೈರುಗ್ರೈಃ ಪಂಚಾಸ್ಯೈರುರಗೈರಿವ॥ 8-9-6 (55362) 
ದ್ವಿರದಸ್ಯಂದನಾಶ್ವೇಭ್ಯಃ ಪೇತುರ್ವೀರಾ ದ್ವಿಷದ್ಧತಾಃ।
ವಿಮಾನೇಭ್ಯೋ ಯಥಾ ಕ್ಷೀಣೇ ಪುಣ್ಯೇ ಸ್ವರ್ಗದಸ್ತಥಾ॥ 8-9-7 (55363) 
ಗದಾಭಿರನ್ಯೇ ಗುರ್ವೀಭಿಃ ಪರಿಧೈರ್ಮುಸಲೈರಪಿ।
ಪೋಥಿತಾಃ ಶತಶಃ ಪೇತುರ್ವೀರಾ ವೀರತರೈ ರಣೇ॥ 8-9-8 (55364) 
ರಥಾ ರಥೈರ್ವಿಮಥಿತಾ ಮತ್ತಾ ಮತ್ತೈರ್ದ್ವಿಪಾ ದ್ವಿಪೈಃ।
ಸಾದಿನಃ ಸಾದಿಭಿಶ್ಚೈವ ತಸ್ಮಿನ್ಪರಮಸಂಕುಲೇ॥ 8-9-9 (55365) 
ರಥೈರ್ನರಾ ರಥಾ ನಾಗೈರಶ್ವಾರೋಹಾಶ್ಚ ಪತ್ತಿಭಿಃ।
ಅಶ್ವಾರೋಹೈಃ ಪದಾತಾಶ್ಚ ನಿಹತಾ ಯುಧಿ ಶೇರತೇ॥ 8-9-10 (55366) 
ರಥಾಶ್ವಪತ್ತಯೋ ನಾಗೈ ರಥಾಶ್ವೇಭಾಶ್ಚ ಪತ್ತಿಭಿಃ।
ರಥಪತ್ತಿದ್ವಿಪಾಶ್ಚಾಶ್ಚೈ ರಥೈಶ್ಚಾಪಿ ನರದ್ವಿಪಾಃ॥ 8-9-11 (55367) 
ರಥಾಶ್ವೇಭನರಾಣಾಂ ತು ನರಾಶ್ವೇಭರಥೈಃ ಕೃತಂ।
ಪಾಣಿಪಾದೈಶ್ಚ ಶಸ್ತ್ರೈಶ್ಚ ರಥೈಶ್ಚ ಕದನಂ ಮಹತ್॥ 8-9-12 (55368) 
ತಥಾ ತಸ್ಮಿನ್ಬಲೇ ಶೂರೈರ್ವಧ್ಯಮಾನೇ ಹತೇಽಪಿ ಚ।
ಅಸ್ಮಾನಭ್ಯಾಯಯುಃ ಪಾರ್ಥಾ ವೃಕೋದರಪುರೋಗಮಾಃ॥ 8-9-13 (55369) 
ವೃಷ್ಟದ್ಯುಂನಃ ಶಿಖಂಡೀ ಚ ದ್ರೌಪದೇಯಾಃ ಪ್ರಭದ್ರಕಾಃ।
ಸಾತ್ಯಕಿಶ್ಚೇಕಿತಾನಶ್ಚ ದ್ರಾವಿಡೈಃ ಸೈನಿಕೈಃ ಸಹ॥ 8-9-14 (55370) 
ವೃತಾ ವ್ಯೂಹೇನ ಮಹತಾ ಪಾಂಡ್ಯಾಶ್ಚೋಲಾಃ ಸಕೇರಲಾಃ।
ವ್ಯೂಢೋರಸ್ಕಾ ದೀರ್ಘಭುಜಾಃ ಪ್ರಾಂಶವಃ ಪೃಥುಲೋಚನಾಃ॥ 8-9-15 (55371) 
ಆಪೀಡಿನೋ ರಕ್ತದಂತಾ ಮತ್ತಮಾತಂಗವಿಕ್ರಮಾಃ।
ನಾನಾವಿರಾಗವಸಾನಾ ಗಂಧಚೂರ್ಣಾವಚೂರ್ಣಿತಾಃ॥ 8-9-16 (55372) 
ಬದ್ಧಾಸಯಃ ಪಾಶಹಸ್ತಾ ವಾರಣಪ್ರತಿವಾರಣಾಃ।
ಸಮಾನಮೃತ್ಯವೋ ರಾಜನ್ನಾತ್ಯಜಂತ ಪರಸ್ಪರಂ॥ 8-9-17 (55373) 
ಕಲಾಪಿನಶ್ಚಾಪಹಸ್ತಾ ದೀರ್ಘಕೇಶಾಃ ಪ್ರಿಯಂವದಾಃ।
ಪತ್ತಯಃ ಸಾಯಕೈರ್ವಿದ್ಧಾ ಘೋರರೂಪಪರಾಕ್ರಮಾಃ॥ 8-9-18 (55374) 
ಅಥಾಪರೇ ಪುನಃ ಶೂರಾಶ್ಚೇದಿಪಾಂಚಾಲಕೇಕಯಾಃ।
ಕಾರೂಶಾಃ ಕೋಸಲಾಃ ಕಾಂಚ್ಯಾ ಮಾಗಧಾಶ್ಚಾಪಿ ದುದ್ರುವುಃ॥ 8-9-19 (55375) 
ತೇಷಾಂ ರಥಾಶ್ವನಾಗಾಶ್ಚ ಪ್ರವರಾಶ್ಚೋಗ್ರಪತ್ತಯಃ।
ನಾನಾಬಾಣರವೈರ್ಹೃಷ್ಟಾ ನೃತ್ಯಂತಿ ಚ ಹಸಂತಿ ಚ॥ 8-9-20 (55376) 
ತಸ್ಯ ಸೈನ್ಯಸ್ಯ ಮಹತೋ ಮಹಾಮಾತ್ರವರೈರ್ವೃತಃ।
ಮಧ್ಯೇ ವೃಕೋದರೋಽಭ್ಯಾಯಾತ್ತ್ವದೀಯಾನ್ನಾಗಧೂರ್ಗತಃ॥ 8-9-21 (55377) 
ಸ ನಾಗಪ್ರವರೋಽತ್ಯುಗ್ರೋ ವಿಧಿವತ್ಕಲ್ಪಿತೋ ಬಭೌ।
ಉದಯಾಗ್ರಾದ್ರಿಭವನಂ ಯಥಾಽಭ್ಯುದಿತಭಾಸ್ಕರಂ॥ 8-9-22 (55378) 
ತಸ್ಯಾಯಸಂ ವರ್ಮವರಂ ವರರತ್ನವಿಭೂಷಿತಂ।
ತಾರಾವ್ಯಾಪ್ತಸ್ಯ ನಭಸಃ ಶಾರದಸ್ಯ ಸಮಂ ತ್ವಿಷಾ॥ 8-9-23 (55379) 
ಸ ತೋಮರವ್ಯಗ್ರಕರಶ್ಚಾರುಮೌಲಿಃ ಸ್ವಲಂಕೃತಃ।
ಶರನ್ಮಧ್ಯಂದಿನಾರ್ಕಾಭಸ್ತೇಜಯಾ ಪ್ರದಾಹದ್ರಿಪೂನ್॥ 8-9-24 (55380) 
ತಂ ದೃಷ್ಟ್ವಾ ದ್ವಿರದಂ ದೂರಾತ್ಕ್ಷೇಮಧೂರ್ತಿರ್ದ್ವಿಪಸ್ಥಿತ।
ಆಹ್ವಯನ್ನಭಿದುದ್ರಾವ ಪ್ರಹಸನ್ಪೃತನಾಮುಖೇ॥ 8-9-25 (55381) 
ತಯೋಃ ಸಮಭವದ್ಯುದ್ಧಂ ದ್ವಿಪಯೋರುಗ್ರರೂಪಯೋಃ।
ಯದೃಚ್ಛಯಾ ದ್ರುತವತೋರ್ಮಹಾಪರ್ವತಯೋರಿವ॥ 8-9-26 (55382) 
ಸಂಸಕ್ತನಾಗೌ ತೌ ವೀರೌ ತೋಮರೈರಿತರೇತರಂ।
ಬಲವತ್ಸೂರ್ಯರಶ್ಂಯಾಭೈರ್ಭಿತ್ತ್ವಾಽನ್ಯೋನ್ಯಂ ವಿನೇದತುಃ॥ 8-9-27 (55383) 
ವ್ಯಪಸೃತ್ಯ ತು ನಾಗಾಭ್ಯಾಂ ಮಂಡಲಾನಿ ವಿಚೇರತುಃ।
ಪ್ರಗೃಹ್ಯ ಚೋಭೌ ಧನುಷೀ ಜಘ್ನತುರ್ವೈ ಪರಸ್ಪರಂ॥ 8-9-28 (55384) 
ಕ್ಷ್ವೇಡಿತಾಸ್ಫೋಟಿತರವೈರ್ಬಾಣಶಬ್ದೈಸ್ತು ಸರ್ವತಃ।
ತೌ ಜನಂ ಹರ್ಷಯಂತೌ ಚ ಸಿಂಹನಾದಂ ಪ್ರಚಕ್ರತುಃ॥ 8-9-29 (55385) 
ಸಮುದ್ಯತಕರಾಭ್ಯಾಂ ತೌ ದ್ವಿಪಾಭ್ಯಾಂ ಕೃತಿನಾವುಭೌ।
ವಾತೋದ್ವೂತಪತಾಕಾಭ್ಯಾಂ ಯುಯುಧಾತೇ ಮಹಾಬಲೌ॥ 8-9-30 (55386) 
ತಾವನ್ಯೋನ್ಯಸ್ಯ ಧನುಷೀ ಛಿತ್ತ್ವಾಽನ್ಯೋನ್ಯಂ ವಿನೇದತುಃ।
ಶಕ್ತಿತೋಮರವರ್ಷೇಣ ಪ್ರಾವೃಣ್ಮೇಘಾವಿವಾಂಬುಭಿಃ॥ 8-9-31 (55387) 
ಕ್ಷೇಮಧೂರ್ತಿಸ್ತದಾ ಭೀಮಂ ತೋಮರೇಣ ಸ್ತನಾಂತರೇ।
ನಿರ್ಬಿಭೇದಾತಿವೇಗೇನ ಷಡ್ಭಿಶ್ಚಾಪ್ಯಪರೈರ್ನದನ್॥ 8-9-32 (55388) 
ಸ ಭೀಮಸೇನಃ ಶುಶುಭೇ ತೋಮರೈರಂಗಮಾಶ್ರಿತೈಃ।
ಕ್ರೋಧದೀಪ್ತವಪುರ್ಮೇಧೈಃ ಸಪ್ತಸಪ್ತಿರಿವಾಂಶಮಾನ್॥ 8-9-33 (55389) 
ತತೋ ಭಾಸ್ಕರವರ್ಣಾಭಮಂಚೋಗತಿಮಯಸ್ಮಾಯಂ।
ಸಸರ್ಜ ತೋಮರಂ ಭೀಮಃ ಪ್ರತ್ಯಮಿತ್ರಾಯ ಯತ್ನವಾನ್॥ 8-9-34 (55390) 
ತತಃ ಕರೂಶಾಧಿಪತಿಶ್ಚಾಪಮಾನಂಯ ಸಾಯಕೈಃ।
ದಶಭಿಸ್ತೋಮರಂ ಭಿತ್ತ್ವಾ ಷಷ್ಟ್ಯಾ ವಿವ್ಯಾಧ ಪಾಂಡವಂ॥ 8-9-35 (55391) 
ಅಥ ಕಾರ್ಮುಕಮಾದಾಯ ಭೀಮೋ ಜಲದನಿಃ ಸ್ವನಂ।
ರಿಪೋರಭ್ಯರ್ದಯನ್ನಾಗಮುನ್ನದನ್ಪಾಂಡವಾಃ ಶರೈಃ॥ 8-9-36 (55392) 
ಸ ಶರೌಘಾರ್ದಿತೋ ನಾಗೋ ಭೀಮಸೇನೇನ ಸಂಯುಗೇ।
ಗೃಹ್ಯಮಾಣೋಽಪಿ ನಾತಿಷ್ಠದ್ವಾತೋದ್ಧೂತ ಇವಾಂಬುದಃ॥ 8-9-37 (55393) 
ತಮಭ್ಯಧಾವದ್ದ್ವಿರದಂ ಭೀಮೋ ಭೀಮಸ್ಯ ನಾಗರಾಟ್।
ಮಹಾವಾತೇರಿತಂ ಮೇಘಂ ವಾತೋದ್ಧೂತ ಇವಾಂಬುದಃ॥ 8-9-38 (55394) 
ಸನ್ನಿವಾರ್ಯಾತ್ಮನೋ ನಾಗಂ ಕ್ಷೇಮಧೂರ್ತಿಃ ಪ್ರತಾಪವಾನ್।
ವಿವ್ಯಾಧಾಭಿದ್ರುತಂ ಬಾಣೈರ್ಭೀಮಸೇನಸ್ಯ ಕುಂಜರಂ॥ 8-9-39 (55395) 
ತತಃ ಸಾಧುವಿಸೃಷ್ಟೇನ ಕ್ಷುರೇಣಾನತಪರ್ವಣಾ।
ಛಿತ್ತ್ವಾ ಶರಾಸನಂ ಶತ್ರೋರ್ನಾಗಂ ಚಾಪಿ ಪ್ರಮಾರ್ದಯತ್॥ 8-9-40 (55396) 
ತತಃ ಕ್ರುದ್ಧೋ ರಣೇ ಭೀಮಂ ಕ್ಷೇಮಧೂರ್ತಿಃ ಪರಾಭಿನತ್।
ಜಘಾನ ಚಾಸ್ಯ ದ್ವಿರದಂ ನಾರಾಚೈಃ ಸರ್ವಮರ್ಮಸು॥ 8-9-41 (55397) 
ಸ ಪಪಾತ ಮಹಾನಾಗೋ ಭೀಮಸೇನಸ್ಯ ಭಾರತ।
ಪುರಾ ನಾಗಸ್ಯ ಪತನಾದವಪ್ಲುತ್ಯ ಸ್ಥಿತೋ ಮಹೀಂ॥ 8-9-42 (55398) 
ಭೀಮಸೇನೋಽಪಿ ತನ್ನಾಗಂ ಗದಯಾ ಸಮಪೋಥಯತ್।
ತಸ್ಮಾತ್ಪ್ರಮಥಿತಾನ್ನಾಗಾತ್ಕ್ಷೇಮಧೂರ್ತಿರವಪ್ಲುತಃ॥ 8-9-43 (55399) 
`ಉದ್ಧೃತ್ಯ ಸ್ವಂಗಂ ನಿಶಿತಮಭ್ಯಧಾವತ್ಸ ಪಾಂಡವಂ'।
ಉದ್ಯತಾಯುಧಮಾಯಾಂತಂ ಸದಯಾಽಹನ್ವೃಕೋದರಃ॥ 8-9-44 (55400) 
ಸ ಪಪಾತ ಹತಃ ಸಾಸಿರ್ವ್ಯಸುಸ್ತಮಭಿತೋ ದ್ವಿಪಂ।
ವಜ್ರಪ್ರಭಗ್ನಮಚಲಂ ಸಿಂಹೋ ವಜ್ರಹತೋ ಯಥಾ॥ 8-9-45 (55401) 
ತಂ ಹತಂ ನೃಪತಿಂ ದೃಷ್ಟ್ವಾ ಕರೂಶಾನಾಂ ಯಶಸ್ಕರಂ।
ಪ್ರಾದ್ರಾವದ್ವ್ಯಥಿತಾ ಸೇನಾ ತ್ವದೀಯಾ ಭರತರ್ಷಭ॥ ॥ 8-9-46 (55402) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷೋಡಶದಿವಸಯುದ್ಧೇ ನವಮೋಽಧ್ಯಾಯಃ॥ 9 ॥

Mahabharata - Karna Parva - Chapter Footnotes

8-9-3 ತಸ್ತರುಃ ಆಸ್ತೀರ್ಣವಂತಃ॥ 8-9-5 ವ್ಯಾಯತಾಃ ಪುಷ್ಟಾಃ ಆಯತಾಃ ದೀರ್ಘಾಃ॥ 8-9-6 ಪ್ರಹಿತೈಃ ನಿರಸ್ತೈಃ। ಓಹಾಕ್ ತ್ಯಾಗೇ॥ 8-9-16 ಆಪಿಡಿನಃ ಭೂಷಾವಂತಃ। ನಾನಾ ಪೃಥಕ್ ವಿವಿಧರಾಗಾಣಿ ವಸನಾನಿ ಯೇಷಾಂ ತೇ ವಿರಾಗವಸನಾಃ॥ 8-9-21 ನಾಗಧೂರ್ಗತಃ ಗಜಸ್ಕಂಧಗತಃ॥ 8-9-22 ಉದಯಾಗ್ರಾದ್ರಿಭವನಂ ಉದಯಾದ್ರೇರಪ್ರಭವನಂ। ಅಗ್ರಾದ್ರೀತ್ಯಗ್ರಶಬ್ದಸ್ಯ ಪೂರ್ವನಿಪಾತ ಆರ್ಷಃ। ಉದಯನಾಮಾ ಅಗ್ರಾದ್ರಿಃ ಪೂರ್ವಪರ್ವತಃ ಸ ಏವ ಭವನಮಿತಿ ವಾ॥ 8-9-23 ಶಾರದಸ್ಯ ಶರದಾ ಉಪಲಕ್ಷಿತಸ್ಯ॥ 8-9-24 ಚಾರುಮೌಲಿಃ ರಂಯಕಿರೀಟಃ॥ 8-9-33 ಸ ಭೀಮಸೇನಃ ಮೇಘೈಃ ಸಪ್ತಸಪ್ತಿರಿವಾಂಶುಮಾನ್। ಯಥಾ ಮೇಘಾಂತರ್ಹಿತಸ್ಯ ಸೂರ್ಯಸ್ಯ ಮರೀಚಯಃ ರಶ್ಮಿರೂಪೇಣ ಸರ್ವತಃ ಪ್ರಚರಂತಿ ಏವಂ ರಶ್ಮಿಸ್ಥಾನೀಯಾಸ್ತೋಮರಾಃ॥ 8-9-34 ಅಂಜೋಗತಿಂ ಋಜುಗತಿಂ॥ 8-9-37 ಗೃಹ್ಯಮಾಣಃ ನಿಗೃಹ್ಯ ಮಾಣಃ ಕ್ಷೇಮಧೂರ್ತಿನಾ॥ 8-9-44 ಅಹನ್ಹತವಾನ್॥ 8-9-45 ಹತಃ ಗದಯಾ ಶಕಲೀಕೃತಾಃ। ಅತಏವ ಅಭಿತೋದ್ವಿಪಂ ದ್ವಿಪಸ್ಯಾಭಿತಃ ಪಪಾತ॥ 8-9-9 ನವಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 010

॥ ಶ್ರೀಃ ॥

8.10. ಅಧ್ಯಾಯಃ 010 

Mahabharata - Karna Parva - Chapter Topics

ದ್ವಂದ್ವಯುದ್ಧಂ॥ 1 ॥ ಸಾತ್ಯಕಿನಾ ವಿಂದಾನುವಿಂದವಧಃ॥ 2 ॥

Mahabharata - Karna Parva - Chapter Text

8-10-0 (55403) 
ಸಂಚಯ ಉವಾಚ। 8-10-0x (4858) 
ತತಃ ಕರ್ಣೋ ಮಹೇಷ್ವಾಸಃ ಪಾಂಡವಾನಾಮನೀಕಿನೀಂ।
ಜಘಾನ ಸಮರೇ ಶೂರಃ ಸನ್ನತಪರ್ವಭಿಃ॥ 8-10-1 (55404) 
ತಥೈವ ಪಾಂಡವಾ ರಾಜಂಸ್ತವ ಪುತ್ರಸ್ಯ ವಾಹಿನೀಂ।
ಕರ್ಣಸ್ಯ ಪ್ರಮುಖೇ ಕ್ರುದ್ಧಾ ನಿಜಘ್ನುಸ್ತೇ ಮಹಾರಥಾಃ॥ 8-10-2 (55405) 
ಕರ್ಣೋಽಪಿ ರಾಜನ್ಸಮರೇ ವ್ಯಹನತ್ಪಾಂಡವೀಂ ಚಮೂಂ।
ನಾರಾಚೈರರ್ಕರಶ್ಂಯಾಭೈಃ ಕರ್ಮಾರಪರಿಮಾರ್ಜಿತೈಃ॥ 8-10-3 (55406) 
ತತ್ರ ಭಾರತ ಕರ್ಣೇನ ನಾರಾಚೈಸ್ತಾಡಿತಾ ಗಜಾಃ।
ನೇದುಃ ಸೇದುಶ್ಚ ಮಂಲುಶ್ಚ ಬಭ್ರುಮುಶ್ಚ ದಿಶೋ ದಶ॥ 8-10-4 (55407) 
ವಧ್ಯಮಾನೇ ಬಲೇ ತಸ್ಮಿನ್ಸೂತಪುತ್ರೇಣ ಮಾರಿಷ।
ನಕುಲೋಽಭ್ಯದ್ರವತ್ತೂರ್ಣಂ ಸೂತಪುತ್ರಂ ಮಹಾರಣೇ॥ 8-10-5 (55408) 
ಭೀಮಸೇನಸ್ತಥಾ ದ್ರೌಣಿಂ ಕುರ್ವಾಣಂ ಕರ್ಮ ದುಷ್ಕರಂ।
ವಿಂದಾನುವಿಂದೌ ಕೈಕೇಯೌ ಸಾತ್ಯಕಿಃ ಸಮವಾರಯತ್॥ 8-10-6 (55409) 
ಶ್ರುತಕರ್ಮಾಣಮಾಯಾಂತಂ ಚಿತ್ರಸೇನೋ ಮಹೀಪತಿಃ।
ಪ್ರತಿವಿಂಧ್ಯಸ್ತಥಾ ಚಿತ್ರಂ ಚಿತ್ರಕೇತನಕಾರ್ಮುಕಂ॥ 8-10-7 (55410) 
ದುರ್ಯೋಧನಸ್ತು ರಾಜಾನಂ ಧರ್ಮಪುತ್ರಂ ಯುಧಿಷ್ಠಿರಂ।
ಸಂಶಪ್ತಕಗಣಾ ಹೃಷ್ಟಾ ಹ್ಯಭ್ಯಧಾವಂಧನಂಜಯಂ॥ 8-10-8 (55411) 
ಧೃಷ್ಟದ್ಯುಂನಃ ಕೃಪಂ ಚಾಪಿ ತಸ್ಮಿನ್ವೀರವರಕ್ಷಯೇ।
ಶಿಖಂಡೀ ಕೃತವರ್ಮಾಣಂ ಸಮಾಸಾದಯದಚ್ಯುತಂ॥ 8-10-9 (55412) 
ಶ್ರುತಕೀರ್ತಿಸ್ತಥಾ ಶಲ್ಯಂ ಮಾದ್ರೀಪುತ್ರಃ ಸುತಂ ತವ।
ದುಃಶಾಸನಂ ಮಹಾರಾಜ ಸಹದೇವಃ ಪ್ರತಾಪವಾನ್॥ 8-10-10 (55413) 
ಕೈಕೇಯೌ ಸಾತ್ಯಕಿಂ ಯುದ್ಧೇ ಶರವರ್ಷೇಣ ಭಾಸ್ವತಾ।
ಸಾತ್ಯಕಿಃ ಕೇಕಯೌ ಚಾಪಿ ಚ್ಛಾದಯಾಮಾಸ ಭಾರತ॥ 8-10-11 (55414) 
ತಾವೇನಂ ಭ್ರಾತರೌ ವೀರೌ ಜಘ್ನತುರ್ಹೃದಯೇ ಭೃಶಂ।
ವಿಷಾಣಾಭ್ಯಾಂ ಯಥಾ ನಾಗೌ ಪ್ರತಿನಾಗಂ ಮಹಾವನೇ॥ 8-10-12 (55415) 
ಶರಸಂಬಿನ್ನವರ್ಮಾಣೌ ತಾವುಭೌ ಭ್ರಾತರೌ ರಣೇ।
ಸಾತ್ಯಕಿಂ ಸತ್ಯಕರ್ಮಾಣಂ ರಾಜನ್ವಿವ್ಯಧತುಃ ಶರೈಃ॥ 8-10-13 (55416) 
ತೌ ಸಾತ್ಯಕಿರ್ಮಹಾರಾಜ ಪ್ರಹಸನ್ಸರ್ವತೋದಿಶಃ।
ಛಾದಯಂಛರವರ್ಷೇಣ ವಾರಯಾಮಾಸ ಭಾರತ॥ 8-10-14 (55417) 
ವಾರ್ಯಮಾಣೌ ತತಸ್ತೌ ಹಿ ಶೈನೇಯಶರವೃಷ್ಟಿಭಿಃ।
ಶೈನೇಯಸ್ಯ ರಥಂ ತೂರ್ಣಂ ಛಾದಯಾಮಾಸತುಃ ಶರೈಃ॥ 8-10-15 (55418) 
ತಯೋಸ್ತು ಧನುಷೀ ಚಿತ್ರೇ ಛಿತ್ತ್ವಾ ಶೌರಿರ್ಮಹಾಯಶಾಃ।
ಅಥ ತೌ ಸಾಯಕೈಸ್ತೀಕ್ಷ್ಣೈರ್ವಾರಯಾಮಾಸ ಸಾತ್ಯಕಿಃ॥ 8-10-16 (55419) 
ಅಥಾನ್ಯೇ ಧನುಷೀ ಚಿತ್ರೇ ಪ್ರಗೃಹ್ಯ ಚ ಮಹಾಶರಾನ್।
ಸಾತ್ಯಕಿಂ ಛಾದಯಂತೌ ತೌ ಚೇರತುರ್ಲಘು ಸುಷ್ಠು ಚ॥ 8-10-17 (55420) 
ತಾಭ್ಯಾಂ ಮುಕ್ತಾ ಮಹಾಬಾಣಾಃ ಕಂಕಬರ್ಹಿಣವಾಸಸಃ।
ದ್ಯೋತಯಂತೋ ದಿಶಃ ಸರ್ವಾಃ ಸಂಪೇತುಃ ಸ್ವರ್ಣಭೂಷಣಾಃ॥ 8-10-18 (55421) 
ಬಾಣಾಂಧಕಾರಮಭವತ್ತಯೋ ರಾಜನ್ಮಹಾಮೃಧೇ।
ಅನ್ಯೋನ್ಯಸ್ಯ ಧನುಶ್ಚೈವ ಚಿಚ್ಛಿದುಸ್ತೇ ಮಹಾರಥಾಃ॥ 8-10-19 (55422) 
ತತಃ ಕ್ರುದ್ಧೋ ಮಹಾರಾಜ ಸಾತ್ವತೋ ಯುದ್ಧದುರ್ಮದಃ।
ಧನುರನ್ಯತ್ಸಮಾದಾಯ ಸಜ್ಯಂ ಕೃತ್ವಾ ಚ ಸಂಯುಗೇ॥ 8-10-20 (55423) 
ಕ್ಷುರಪ್ರೇಣ ಸುತೀಕ್ಷ್ಣೇನ ಹ್ಯನುವಿಂದಶಿರೋಽಹರತ್।
ಅಪತತ್ತಚ್ಛಿರೋ ರಾಜನ್ಕುಣ಼್ಡಲೋಪಚಿತಂ ಮಹತ್॥ 8-10-21 (55424) 
ಶಂಬರಸ್ಯ ಶಿರೋ ಯದ್ವನ್ನಿಹತಸ್ಯ ಮಹಾರಣೇ।
ಶೋಚಯನ್ಕೇಕಯಾನ್ಸರ್ವಾಂಜಗಾಮಾಶು ವಸುಂಧರಾಂ॥ 8-10-22 (55425) 
ತಂ ದೃಷ್ಟ್ವಾ ನಿಹತಂ ಶೂರಂ ಭ್ರಾತಾ ತಸ್ಯ ಮಹಾರಥಃ।
ಸಜ್ಯಮನ್ಯದ್ಧನುಃ ಕೃತ್ವಾ ಶೈನೇಯಂ ಪರ್ಯವಾರಯತ್॥ 8-10-23 (55426) 
ಸ ಷಷ್ಟ್ಯಾ ಸಾತ್ಯಕಿಂ ವಿದ್ವ್ವಾ ಸ್ವರ್ಣಪುಂಖೈಃ ಶಿಲಾಶಿತೈಃ।
ನನಾದ ಬಲವನ್ನಾದಂ ತಿಷ್ಠತಿಷ್ಠೇತಿ ಚಾಬ್ರವೀತ್॥ 8-10-24 (55427) 
ಸಾತ್ಯಕಿಂ ಚ ತತಸ್ತೂರ್ಣಂ ಕೇಕಯಾನಾಂ ಮಹಾರಥಃ।
ಶರೈರನೇಕಸಾಹಸ್ರೈರ್ಬಾಹ್ವೋರುರಸಿ ಚಾರ್ಪಯತ್॥ 8-10-25 (55428) 
ಸ ಶರೈಃ ಕ್ಷತಸರ್ವಾಂಗಃ ಸಾತ್ಯಕಿಃ ಸತ್ಯವಿಕ್ರಮಃ।
ರರಾಜ ಸಮರೇ ರಾಜನ್ಸಪುಷ್ಪ ಇವ ಕಿಂಶುಕಃ॥ 8-10-26 (55429) 
ಸಾತ್ಯಕಿಃ ಸಮರೇ ವಿದ್ವಃ ಕೈಕೇಯೇನ ಮಹಾತ್ಮನಾ।
ಕೈಕೇಯಂ ಪಂಚವಿಂಶತ್ಯಾ ವಿವ್ಯಾಧ ಪ್ರಹಸನ್ನಿವ॥ 8-10-27 (55430) 
ತಾವನ್ಯೋನ್ಯಸ್ಯ ಸಮರೇ ಸಂಛಿದ್ಯ ಧನುಷೀ ಶುಭೇ।
ಹತ್ವಾ ಚ ಸಾರಥೀ ತೂರ್ಣಂ ಹಯಾಂಶ್ಚ ರಥಿನಾಂ ವರೌ॥ 8-10-28 (55431) 
ವಿರಥಾವಸಿಯುದ್ಧಾಯ ಸಮಾಜಗ್ಮತುರಾಹವೇ।
ಶತಚಂದ್ರಚಿತೇ ಗೃಹ್ಯ ಚರ್ಮಣೀ ಸುಭುಜೌ ತಥಾ॥ 8-10-29 (55432) 
ವಿರೋಚೇತಾಂ ಮಹಾರಂಗೇ ನಿಸ್ತ್ರಿಂಶಬರಧಾರಿಣೌ।
ಯಥಾ ದೇವಾಸುರೇ ಯುದ್ಧೇ ಜಂಭಶಕ್ರೌ ಮಹಾಬಲೌ॥ 8-10-30 (55433) 
ಮಂಡಲಾನಿ ತತಸ್ತೌ ತು ವಿಚಂತೌ ಮಹಾರಣೇ।
ಅನ್ಯೋನ್ಯಮಭಿತಸ್ತೂರ್ಣಂ ಸಮಾಜಗ್ಮತುರಾಹವೇ॥ 8-10-31 (55434) 
ಅನ್ಯೋನ್ಯಸ್ಯ ವಧೇ ಚೈವ ಚಕ್ರತುರ್ಯತ್ನಮುತ್ತಮಂ।
ಕೈಕೇಯಸ್ಯ ದ್ವಿಧಾ ಚರ್ಮ ತತಶ್ಚಿಚ್ಛೇದ ಸಾತ್ವತಃ॥ 8-10-32 (55435) 
ಸಾತ್ಯಕೇಸ್ತು ತಥೈವಾಸೌ ಚರ್ಮ ಚಿಚ್ಛೇದ ಪಾರ್ಥಿವಃ।
ಚರ್ಮ ಚ್ಛಿತ್ತ್ವಾ ತು ಕೈಕೇಯಸ್ತಾರಾಗಣಶತೈರ್ವೃತಂ। 
ಚಚಾರ ಮಂಡಲಾನ್ಯೇವ ಗತಪ್ರತ್ಯಾಗತಾನಿ ಚ॥  8-10-33 (55436) 
ತಂ ಚರಂತಂ ಮಹಾರಂಗೇ ನಿಸ್ತ್ರಿಂಶವರಧಾರಿಣಂ।
ಅಪಹಸ್ತೇನ ಚಿಚ್ಛೇದ ಶೈನೇಯಸ್ತ್ವರಯಾಽನ್ವಿತಃ॥ 8-10-34 (55437) 
ಸವರ್ಮಾ ಕೇಕಯೋ ರಾಜಂದ್ವಿಧಾ ಚ್ಛಿನ್ನೋ ಮಹಾರಣೇ।
ನಿಪಪಾತ ಮಹೇಷ್ವಾಸೋ ವಜ್ರಾಹತ ಇವಾತ್ವಲಃ॥ 8-10-35 (55438) 
ತಂ ನಿಹತ್ಯ ರಣೇ ಶೂರಃ ಶೈನೇಯೋ ರಥಸತ್ತಮಃ।
ಯುಧಾಮನ್ಯುರಥಂ ತೂರ್ಣಮಾರುರೋಹ ಪರಂತಪಃ॥ 8-10-36 (55439) 
ತತೋಽನ್ಯಂ ರಥಮಾಸ್ಥಾಯ ವಿಧಿವತ್ಕಲ್ಪಿತಂ ಪುನಃ।
ಕೇಕಯಾನಾಂ ಮಹತ್ಸೈನ್ಯಂ ವ್ಯಧಮತ್ಸಾತ್ಯಕಿಃ ಶರೈಃ॥ 8-10-37 (55440) 
ಸಾ ವಧ್ಯಮಾನಾ ಸಮರೇ ಕೇಕಯಾನಾಂ ಮಹಾಚಮೂಃ।
ತಮುತ್ಸೃಜ್ಯ ರಣೇ ಶತ್ರುಂ ಪ್ರದುದ್ರಾವ ದಿಶೋ ದಶ॥ ॥ 8-10-38 (55441) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷೋಡಶದಿವಸಯುದ್ಧೇ ದಶಮೋಽಧ್ಯಾಯಃ॥ 10 ॥

Mahabharata - Karna Parva - Chapter Footnotes

8-10-6 ದ್ರೌಣಿಮಭ್ಯದ್ರವತ್॥ 8-10-9 ಕೃಪೇಣ ಯುಯುಧೇ ಇತಿ ಶೇಷಃ॥ 8-10-10 ಮಾದ್ರೀಪುತ್ರಃ ಸುತಂ ತವೇತ್ಯಸ್ಯ ವ್ಯಾಖ್ಯಾ ದುಃಶಾಸನಮಿತಿ॥ 8-10-17 ಲಘು ಶೀಘ್ರಂ। ಸುಷ್ರು ಶೋಭನಂ॥ 8-10-21 ಉಪಚಿತಸಮಲಂಕೃತಂ॥ 8-10-34 ಅಪಹಸ್ತೇನ ತಿರ್ಯಗ್ಘಸ್ತೇನ॥ 8-10-10 ದಶಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 011

॥ ಶ್ರೀಃ ॥

8.11. ಅಧ್ಯಾಯಃ 011 

Mahabharata - Karna Parva - Chapter Topics

ಪ್ರತಿವಿಂಧ್ಯಶ್ರುತಕರ್ಮಕ್ಷ್ಯಾಂ ಚಿತ್ರಚಿತ್ರಸೇನಯೋಃ ಸಂಹಾರಃ॥ 1 ॥

Mahabharata - Karna Parva - Chapter Text

8-11-0 (55442) 
ಸಂಜಯ ಉವಾಚ। 8-11-0x (4859) 
ಶ್ರುತಕರ್ಮಾ ತತೋ ರಾಜಂಶ್ಚಿತ್ರಸೇನಂ ಮಹೀಪತಿಂ।
ಆಜಘ್ನೇ ಸಮರೇ ಕ್ರುದ್ಧಃ ಪಂಚಾಶದ್ಭಿಃ ಶಿಲೀಮುಖೈಃ॥ 8-11-1 (55443) 
ಚಿತ್ರಸೇನಸ್ತು ತಂ ರಾಜನ್ನವಭಿರ್ನತಪರ್ವಭಿಃ।
ಶ್ರುತಕರ್ಮಾಣಮಾಹತ್ಯ ಸೂತಂ ವಿವ್ಯಾಧ ಪಂಚಭಿಃ॥ 8-11-2 (55444) 
ಶ್ರುತಕರ್ಮಾ ತತಃ ಕ್ರುದ್ಧಶ್ಚಿತ್ರಸೇನಂ ಚಮೂಮುಖೇ।
ನಾರಾಚೇನ ಸುತೀಕ್ಷ್ಣೇನ ಮರ್ಮದೇಶೇ ಸಮಾರ್ಪಯತ್॥ 8-11-3 (55445) 
ಸೋಽತಿವಿದ್ಧೋ ಮಹಾರಾಜ ನಾರಾಚೇನ ಮಹಾತ್ಮನಾ।
ಮೂರ್ಚ್ಛಾಮಭಿಯಯೌ ವೀರಃ ಕಶ್ಮಲಂ ಚಾವಿವೇಶ ಹ॥ 8-11-4 (55446) 
ಏತಸ್ಮಿನ್ನಂತರೇ ಚೈನಂ ಶ್ರುತಕೀರ್ತಿರ್ಮಹಾಯಶಾಃ।
ನವತ್ಯಾ ಜಗತೀಪಾಲಂ ಛಾದಯಾಮಾಸ ಪತ್ರಿಭಿಃ॥ 8-11-5 (55447) 
ಪ್ರತಿಲಭ್ಯ ತತಃ ಸಂಜ್ಞಾಂ ಚಿತ್ರಸೇನೋ ಮಹಾರಥಃ।
ಧನುಶ್ಚಿಚ್ಛೇದ ಭಲ್ಲೇನ ತಂ ಚ ವಿವ್ಯಾಧ ಸಪ್ತಭಿಃ॥ 8-11-6 (55448) 
ಸೋಽನ್ಯತ್ಕಾರ್ಮುಕಮಾದಾಯ ವೇಗಘ್ನಂ ರುಕ್ಮಭೂಷಿತಂ।
ಚಿತ್ರರೂಪಧರಂ ಚಕ್ರೇ ಚಿತ್ರಸೇನಂ ಶರೋರ್ಮಿಭಿಃ॥ 8-11-7 (55449) 
ಸ ಶರೈಶ್ಚಿತ್ರಿತೋ ರಾಜಾ ಚಿತ್ರಮಾಲ್ಯಧರೋ ಯುವಾ।
ಅಶೋಭತ ಮಹಾರಂಗೇ ಶ್ವಾವಿಚ್ಛಲಲೋ ಯಥಾ॥ 8-11-8 (55450) 
ಶ್ರುತಕರ್ಮಾಣಮಥ ವೈ ನಾರಾಚೇನ ಸ್ತನಾಂತರೇ।
ಬಿಭೇದ ತರಸಾ ಶೂರಸ್ತಿಷ್ಠತಿಷ್ಠೇತಿ ಚಾಬ್ರವೀತ್॥ 8-11-9 (55451) 
ಶ್ರುತಕರ್ಮಾಣಿ ಸಮರೇ ನಾರಾಚೇನ ಸಮರ್ಪಿತಃ।
ಸುಸ್ರಾವ ರುಧಿರಂ ತತ್ರ ಗೈರಿಕಾಂಬು ಯಥಾಽಚಲಃ॥ 8-11-10 (55452) 
ತತಃ ಸ ರುಧಿರಾಕ್ತಾಂಗೋ ರುಧಿರೇಣ ಕೃತಚ್ಛವಿಃ।
ರರಾಜ ಸಮರೇ ವೀರಃ ಸಪುಷ್ಪ ಇವ ಕಿಂಶುಕಃ॥ 8-11-11 (55453) 
ಶ್ರುತಕರ್ಮಾ ತತೋ ರಾಜಞ್ಶತ್ರುಣಾ ಸಮಭಿದ್ರುತಃ।
ಶತ್ರುಸಂವಾರಣಂ ಕ್ರುದ್ಧೋ ದ್ವಿಧಾ ಚಿಚ್ಛೇದ ಕಾರ್ಮುಕಂ॥ 8-11-12 (55454) 
ಅಥೈನಂ ಛಿನ್ನಧನ್ವಾನಂ ನಾರಾಚಾನಾಂ ಶತೈಸ್ತ್ರಿಭಿಃ।
ಛಾದಯನ್ಸಮರೇ ರಾಜನ್ವಿವ್ಯಾಧ ಚ ಸುಪತ್ರಿಭಿಃ॥ 8-11-13 (55455) 
ತತೋಽಪರೇಣ ಭಲ್ಲೇನ ತೀಕ್ಷ್ಣೇನ ನಿಶಿತೇನ ಚ।
ಜಹಾರ ಸಶಿರಸ್ತ್ರಾಣಂ ಶಿರಸ್ತಸ್ಯ ಮಹಾತ್ಮನಃ॥ 8-11-14 (55456) 
ತಚ್ಛಿರೋ ನ್ಯಪತದ್ಭೂಮೌ ಚಿತ್ರಸೇನಸ್ಯ ದೀಪ್ತಿಮತ್।
ಯದೃಚ್ಛಯಾ ಯಥಾ ಚಂದ್ರಶ್ಚ್ಯುತಃ ಸ್ವರ್ಗಾನ್ಮಹೀತಲಂ॥ 8-11-15 (55457) 
ರಾಜಾನಂ ನಿಹತಂ ದೃಷ್ಟ್ವಾ ತೇಽಭಿಸಾರಂ ತು ಮಾರಿಷ।
ಅಭ್ಯದ್ರವಂತ ವೇಗೇನ ಚಿತ್ರಸೇನಸ್ಯ ಸೈನಿಕಾಃ॥ 8-11-16 (55458) 
ತತಃ ಕ್ರುದ್ಧೋ ಮಹೇಷ್ವಾಸಸ್ತತ್ಸೈನ್ಯಂ ಪ್ರಾದ್ರವಚ್ಛರೈಃ।
ಅಂತಕಾಲೇ ಯಥಾ ಕ್ರುದ್ಧಃ ಸರ್ವಭೂತಾನಿ ಪ್ರೇತರಾಟ್॥ 8-11-17 (55459) 
ತೇ ವಧ್ಯಮಾನಾಃ ಸಮರೇ ತವ ಪೌತ್ರೇಣ ಧನ್ವಿನಾ।
ವ್ಯದ್ರವಂತ ದಿಶಸ್ತೂರ್ಣಂ ದಾವದಗ್ಧಾ ಇವ ದ್ವಿಪಾಃ॥ 8-11-18 (55460) 
ತಾಂಸ್ತು ವಿದ್ರವತೋ ದೃಷ್ಟ್ವಾ ನಿರುತ್ಸಾಹಾಂದ್ವಿಷಜ್ಜಯೇ।
ದ್ರಾವಯನ್ನಿಷುಭಿಸ್ತೀಕ್ಷ್ಣೈಃ ಶ್ರುತಕರ್ಮಾ ವ್ಯರೋಚತ॥ 8-11-19 (55461) 
ಪ್ರತಿವಿಂಧ್ಯಸ್ತತಶ್ಚಿತ್ರಂ ಭಿತ್ತ್ವಾ ಪಂಚಭಿರಾಶುಗೈಃ।
ಸಾರಥಿಂ ಚ ತ್ರಿಭಿರ್ವಿದ್ವ್ವಾ ಧ್ವಜಮೇಕೇಷುಣಾಪಿ ಚ॥ 8-11-20 (55462) 
ತಂ ಚಿತ್ರೋ ನವಭಿರ್ಭಲ್ಲೈರ್ಬಾಹ್ವೋರುರಸಿ ಚಾರ್ಪಯತ್।
ಸ್ವರ್ಣಪುಂಖೈಃ ಪ್ರಸನ್ನಾಗ್ನೈಃ ಕಂಕಬರ್ಹಿಣವಾಜಿತೈಃ॥ 8-11-21 (55463) 
ಪ್ರತಿವಿಂಧ್ಯೋ ಧನುಶ್ಛಿತ್ತ್ವಾ ತಸ್ಯ ಬಾರತ ಸಾಯಕೇಃ।
ಪಂಚಭಿರ್ನಿಶಿತೈರ್ಬಾಣೈರಥೈನಂ ಸ ಹಿ ಜಘ್ನಿವಾನ್॥ 8-11-22 (55464) 
ತತಃ ಶಕ್ತಿಂ ಮಹಾರಾಜ ಸ್ವರ್ಣಘಂಟಾಂ ದುರಾಸದಾಂ।
ಪ್ರಾಹಿಣೋತ್ಪ್ರತಿವಿಂಧ್ಯಾಯ ವಿಚಿನ್ವಂತೀಮಸೂನಿವ॥ 8-11-23 (55465) 
ತಾಮಾಪತಂತೀ ಸಹಸಾ ಶಕ್ತಿಮುಲ್ಕಾಮಿವಾಂಬರೇ।
ದ್ವಿಧಾ ಚಿಚ್ಛೇದ ಸಮರೇ ಪ್ರತಿವಿಂಧ್ಯೋ ಹಸನ್ನಿವ॥ 8-11-24 (55466) 
ಸಾ ಪಪಾತ ದ್ವಿಧಾ ಛಿನ್ನಾ ಪ್ರತಿವಿಂಧ್ಯಶರೈಃ ಶಿತೈಃ।
ಯುಗಾಂತೇ ಸರ್ವಭೂತಾನಿ ತ್ರಾಸಯಂತೀ ಯಥಾಽಶನಿಃ॥ 8-11-25 (55467) 
ಶಕ್ತಿಂ ತಾಂ ಪ್ರಹತಾಂ ದೃಷ್ಟ್ವಾ ಚಿತ್ರೋ ಗೃಹ್ಯ ಮಹಾಗದಾಂ।
ಪ್ರತಿವಿಂಧ್ಯಾಯ ಚಿಕ್ಷೇಪ ರುಕ್ಮಜಾಲವಿಭೂಷಿತಾಂ॥ 8-11-26 (55468) 
ಸಾ ಜಘಾನ ಹಯಾಂಸ್ತಸ್ಯ ಸಾರಥಿಂ ಚ ಮಹಾರಣೇ।
ರಥಂ ಪ್ರಮೃದ್ಯ ವೇಗೇನ ಧರಮೀಮನ್ವಪದ್ಯತ॥ 8-11-27 (55469) 
ಏತಸ್ಮಿನ್ನೇವ ಕಾಲೇ ತು ರಥಾದಾಪ್ಲುತ್ಯ ಭಾರತ।
ಶಕ್ತಿಂ ಚಿಕ್ಷೇಪ ಚಿತ್ರಾಯ ಸ್ವರ್ಣದಂಡಾಮಲಂಕೃತಾಂ॥ 8-11-28 (55470) 
ತಾಮಾಪತಂತೀಂ ಜಗ್ರಾಹ ಚಿತ್ರೋ ರಾಜನ್ಮಹಾಮನಾಃ।
ತತಸ್ತಾಮೇವ ಚಿಕ್ಷೇಪ ಪ್ರತಿವಿಂಧ್ಯಾಯ ಪಾರ್ಥಿವಃ॥ 8-11-29 (55471) 
ಸಮಾಸಾದ್ಯ ರಣೇ ಶೂರಂ ಪ್ರತಿವಿಂಧ್ಯಂ ಮಹಾಪ್ರಭಾ।
ನಿರ್ಭಿದ್ಯ ದಕ್ಷಿಣಂ ಬಾಹುಂ ನಿಪಪಾತ ಮಹೀತಲೇ। 
ಪತಿತಾಽಭಾಸಯಶ್ಚೈವ ತಂ ದೇಶಮಶನಿರ್ಯಥಾ॥  8-11-30 (55472) 
ಪ್ರತಿವಿಂಧ್ಯಸ್ತತೋ ರಾಜಂಸ್ತೋಮರಂ ಹೇಮಭೂಷಿತಂ।
ಪ್ರೇಷಯಾಮಾಸ ಸಂಕ್ರುದ್ಧಶ್ಚಿತ್ರಸ್ಯ ವಧಕಾಂಕ್ಷಯಾ॥ 8-11-31 (55473) 
ಸ ತಸ್ಯ ಗಾತ್ರಾವರಣಂ ಭಿತ್ತ್ವಾ ಹೃದಯಮೇವ ಚ।
ಜಗಾಮ ಧರಣೀಂ ತೂರ್ಣಂ ಮಹೋರಗ ಇವಾಶಯಂ॥ 8-11-32 (55474) 
ಸ ಪಪಾತ ತದಾ ರಾಜಾ ತೋಮರೇಣ ಸಮಾಹತಃ।
ಪ್ರಸಾರ್ಯ ವಿಪುಲೌ ಬಾಹೂ ಪೀನೌ ಪಿಘಸನ್ನಿಭೌ॥ 8-11-33 (55475) 
ಚಿತ್ರಂ ಸಂಪ್ರೇಕ್ಷ್ಯ ನಿಹತಂ ತಾವಕಾ ರಣಶೋಭಿನಃ।
ಅಭ್ಯದ್ರವಂತ ವೇಗೇನ ಪ್ರತಿವಿಂಧ್ಯಂ ಸಮಂತತಃ॥ 8-11-34 (55476) 
ಸೃಜಂತೋ ವಿವಿಧಾನ್ಬಾಣಾಞ್ಶತಘ್ನೀಶ್ಚ ಸಕಿಂಕಿಣೀಃ।
ತಮವಚ್ಛಾದಯಾಮಾಸುಃ ಸೂರ್ಯಮಭ್ರಗಣಾ ಇವ॥ 8-11-35 (55477) 
ತಾನ್ವಿಧಂಯ ಮಹಾಬಾಹುಃ ಶರಜಾಲೇನ ಸಂಯುಗೇ।
ವ್ಯದ್ರಾವಯತ್ತವ ಚಮೂಂ ವಜ್ರಹಸ್ತ ಇವಾಸುರೀಂ॥ 8-11-36 (55478) 
ತೇ ವಧ್ಯಮಾನಾಃ ಸಮರೇ ತಾವಕಾಃ ಪಾಂಡವೈರ್ನೃಪ।
ವಿಪ್ರಕೀರ್ಯಂತ ಸಹಸಾ ವಾತನುನ್ನಾ ಘನಾ ಇವ॥ 8-11-37 (55479) 
ವಿಪ್ರದ್ರುತೇ ಬಲೇ ತಸ್ಮಿನ್ವಧ್ಯಮಾನೇ ಸಮಂತತಃ।
ದ್ರೌಣಿರೇಕೋಽಭ್ಯಯಾತ್ತೂರ್ಣಂ ಭೀಮಸೇನಂ ಮಹಾಬಲಂ॥ 8-11-38 (55480) 
ತಃ ಸಮಾಗಮೋ ಘೋರೋ ಬಭೂವ ಸಹಸಾ ತಯೋಃ।
ಯಥಾ ದೈವಾಸುರೇ ಯುದ್ಧೇ ವೃತ್ರವಾಸವಯೋರಿವ॥ ॥ 8-11-39 (55481) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷೋಡಶದಿವಸಯುದ್ಧೇ ಏಕಾದಶೋಽಧ್ಯಾಯಃ॥ 11 ॥

Mahabharata - Karna Parva - Chapter Footnotes

8-11-2 ಆಹತ್ಯ ಸಂತಾಜ್ಯ॥ 8-11-4 ಮೂರ್ಚ್ಛಾ ಅರ್ಧನಿದ್ರಾಂ। ಕಶ್ಮಲಮಚಿ ತ್ತತ್ವಂ॥ 8-11-5 ಏವಂ ಶ್ರುತಕರ್ಮಾಣಂ॥ 8-11-6 ತಂ ಶ್ರುತಕರ್ಮಾಣಂ॥ 8-11-11 ಕೃತಚ್ಛವಿಃ ಆಹಿತಶೋಭಃ॥ 8-11-13 ಸುಪತ್ರಿಭಿಃ ಶೋಭನಪುಂಖವ ದ್ಭಿರ್ನಾರಾಚಾನಾಂ ಶತೈಃ॥ 8-11-17 ಪ್ರೇತರಾಟ್ ಯಮಃ॥ 8-11-18 ದಾವೋ ದಾವಗ್ನಿಸ್ತೇನ ದಗ್ಧಾಃ॥ 8-11-32 ಗಾತ್ರಾವರಣಂ ಕವಚಂ॥ 8-11-11 ಏಕಾದಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 012

॥ ಶ್ರೀಃ ॥

8.12. ಅಧ್ಯಾಯಃ 012 

Mahabharata - Karna Parva - Chapter Topics

ಭೀಮಾಶ್ವತ್ಥಾಂನೋರ್ಯುದ್ಧಂ॥ 1 ॥

Mahabharata - Karna Parva - Chapter Text

8-12-0 (55482) 
ಸಂಜಯ ಉವಾಚ। 8-12-0x (4860) 
ಭೀಮಸೇನಂ ತತೋ ದ್ರೌಣೀ ರಾಜನ್ವಿವ್ಯಾಧ ಪತ್ರಿಣಾ।
ಪರಯಾ ತ್ವರಯಾ ಯುಕ್ತೋ ದರ್ಶಯನ್ನಸ್ತ್ರಲಾಘವಂ॥ 8-12-1 (55483) 
ಅಥೈನಂ ಪುನರಾಜಘ್ನೇ ನವತ್ಯಾ ನಿಶಿತೈಃ ಶರೈಃ।
ಸರ್ವಮರ್ಮಾಣಿ ಸಂಪ್ರೇಕ್ಷ್ಯ ಮರ್ಮಜ್ಞೋ ಲಘುಹಸ್ತವತ್॥ 8-12-2 (55484) 
ಭೀಮಸೇನಃ ಸಮಾಕೀರ್ಣೋ ದ್ರೌಣಿನಾ ನಿಶಿತೈಃ ಶರೈಃ।
ರರಾಜ ಸಮರೇ ರಾಜನ್ರಶ್ಮಿವಾನಿವ ಭಾಸ್ಕರಃ॥ 8-12-3 (55485) 
ತತಃ ಶರಸಹಸ್ರೇಣ ಸುಪ್ರಯುಕ್ತೇನ ಪಾಂಡವಃ।
ದ್ರೋಣಪುತ್ರಮವಚ್ಛಾದ್ಯ ಸಿಂಹನಾದಮಮುಂಚತ॥ 8-12-4 (55486) 
ಶರೈಃ ಸರಾಂಸ್ತತೋ ದ್ರೌಣಿಃ ಸಂವಾರ್ಯ ಯುಧಿ ಪಾಂಡವಂ।
ಲಲಾಟೇಽಭ್ಯಾಹನದ್ರಾಜನ್ನಾರಾಚೇನ ಸ್ಮಯನ್ನಿವ॥ 8-12-5 (55487) 
ಲಲಾಟಸ್ಥಂ ತತೋ ಬಾಣಂ ಧಾರಯಾಮಾಸ ಪಾಂಡವಃ।
ಯಥಾ ಶೃಂಗಂ ವನೇ ದೃಪ್ತಃ ಖಂಗೋ ಧಾರಯತೇ ನೃಪ॥ 8-12-6 (55488) 
ತತೋ ದ್ರೌಣಿಂ ರಣೇ ಭೀಮೋ ಯತಮಾನಂ ಪರಾಕ್ರಮೀ।
ತ್ರಿಭಿರ್ವಿವ್ಯಾಧ ನಾರಾಚೈರ್ಲಲಾಟೇ ವಿಸ್ಮಯನ್ನಿವ॥ 8-12-7 (55489) 
ಲಲಾಟಸ್ಥೈಸ್ತತೋ ಬಾಣೈರ್ಬ್ರಾಹ್ಮಣೋಽಸೌ ವ್ಯಶೋಭತ।
ಪ್ರಾವೃಷೀವ ಯಥಾ ಸಿಕ್ತಸ್ತ್ರಿಶೃಂಗಃ ಪರ್ವತೋತ್ತಮಃ॥ 8-12-8 (55490) 
ತತಃ ಶರಶತೈರ್ದ್ರೌಣಿರರ್ದಯಾಮಾಸ ಪಾಂಡವಂ।
ನ ಚೈನಂ ಕಂಪಯಾಮಾಸ ಮಾತರಿಶ್ವೇವ ಪರ್ವತಂ॥ 8-12-9 (55491) 
ತಥೈವ ಪಾಂಂಡವೋ ಯುದ್ಧೇ ದ್ರೌಣಿಂ ಶರಶತೈಃ ಶಿತೈಃ।
ನಾಕಂಪಯತ ಸಂಹೃಷ್ಟೋ ವಾರ್ಯೋಧ ಇವ ಪರ್ವತಂ॥ 8-12-10 (55492) 
ತಾವನ್ಯೋನ್ಯಂ ಶರೈರ್ಘೋರೈಶ್ಛಾದಯಾನೌ ಮಹಾರಥೌ।
ರಥವರ್ಯಗತೌ ವೀರೌ ಶುಶುಭಾತೇ ಬಲೋತ್ಕಟೌ॥ 8-12-11 (55493) 
ಆದಿತ್ಯಾವಿವ ಸಂದೀಪ್ತೌ ಲೋಕಕ್ಷಯಕರಾವುಭೌ।
ಸ್ವರಶ್ಮಿಭಿರಿವಾನ್ಯೋನ್ಯಂ ತಾಪಯಂತೌ ಶರೋತ್ತಮೈಃ॥ 8-12-12 (55494) 
ತತಃ ಪ್ರವಿಕೃತೇ ಯತ್ನಂ ಕುರ್ವಾಣೌ ತೌ ಮಹಾರಣೇ।
ಕೃತಪ್ರತಿಕೃತೇ ಯತ್ತೌ ಶರಸಂಘೈರಭೀತವತ್॥ 8-12-13 (55495) 
ವ್ಯಾಘ್ರಾವಿವ ಚ ಸಂಗ್ರಾಮೇ ಚೇರತುಸ್ತೌ ನರೋತ್ತಮೌ।
ಶರದಂಷ್ಟ್ರೌ ದುರಾಧರ್ಷೌ ಚಾಪವಕ್ರೌ ಭಯಂಕರೌ॥ 8-12-14 (55496) 
ಅಭೂತಾಂ ತಾವದೃಶ್ಯೌ ಚ ಶರಜಾಲೈಃ ಸಮಂತತಃ।
ಮೇಘಜಾಲೈರಿವ ಚ್ಛನೌ ಗಗನೇ ಚಂದ್ರಭಾಸ್ಕರೌ॥ 8-12-15 (55497) 
ಚಕಾಶೇತೇ ಮುಹೂರ್ತೇನ ತತಸ್ತಾವಪ್ಯರಿಂದಮೌ।
ವಿಮುಕ್ತಾವಭ್ರಜಾಲೇನ ಅಂಗಾರಕಬುಧಾವಿವ॥ 8-12-16 (55498) 
ಅಥ ತತ್ರೈವ ಸಂಗ್ರಮೇ ವರ್ತಮಾನೇ ಸುದಾರುಣೇ।
ಅಪಸವ್ಯಂ ತತಶ್ಚಕ್ರೇ ದ್ರೌಣಿಸ್ತತ್ರ ವೃಕೋದರಂ॥ 8-12-17 (55499) 
ಕಿರಂಛರಶತೈರುಗ್ರೈರ್ಧಾರಾಭಿರಿವ ಪರ್ವತಂ।
ನ ತು ತನ್ಮಮೃಷೇ ಭೀಮಃ ಶತ್ರೋರ್ವಿಜಲಕ್ಷಣಂ॥ 8-12-18 (55500) 
ಪ್ರತಿಚಕ್ರೇ ತತೋ ರಾಜನ್ಪಾಂಡವೋಽಪ್ಯಪಸವ್ಯತಃ।
ಮಂಡಲಾನಾಂ ವಿಭಾಗೇನ ಗತಪ್ರತ್ಯಾಗತೇನ ಚ॥ 8-12-19 (55501) 
ಬಭೂವ ತುಮುಲಂ ಯುದ್ಧಂ ತಯೋಃ ಪುರುಷಸಿಂಹಯೋಃ।
ಚರಿತ್ವಾ ವಿವಿಧಾನ್ಮಾರ್ಗಾನ್ಮಂಡಲಸ್ಥಾನಮೇವ ಚ॥ 8-12-20 (55502) 
ಶರೈಃ ಪೂರ್ಣಾಯತೋತ್ಸೃಷ್ಟೈರನ್ಯೋನ್ಯಮಭಿಜಘ್ನತುಃ।
ಅನ್ಯೋನ್ಯಸ್ಯ ವಧೇ ಚೈವ ಚಕ್ರತುರ್ಯತ್ನಮುತ್ತಮಂ॥ 8-12-21 (55503) 
ಈಷತುರ್ವಿರಥಂ ಚೈವ ಕರ್ತುಮನ್ಯೋನ್ಯಮಾಹವೇ।
ತತೋ ದ್ರೌಣಿರ್ಮಹಾಸ್ತ್ರಾಣಿ ಪ್ರಾದುಶ್ಚಕ್ರೇ ಮಹಾರಥಃ॥ 8-12-22 (55504) 
ತಾನ್ಯಸ್ತ್ರೈರೇವ ಸಮರೇ ಪ್ರತಿಜಘ್ನೇಽಥ ಪಾಂಡವಃ।
ತತೋ ಘೋರಂ ಮಹಾರಾಜ ಅಸ್ತ್ರಯುದ್ಧಮವರ್ತತ॥ 8-12-23 (55505) 
ಗ್ರಹಯುದ್ವಂ ಯಥಾ ಘೋರಂ ಪ್ರಜಾಸಂಹರಣೇ ಹ್ಯಭೂತ್।
ತೇ ವಾಣಾಃ ಸಮಸಜ್ಜಂತ ಮುಕ್ತಾಸ್ತಾಭ್ಯಾಂ ತು ಭಾರತ॥ 8-12-24 (55506) 
ದ್ಯೋತಗ್ರಂತೋ ದಿಶಃ ಸರ್ವಾಸ್ತವ ಸೈನ್ಯಂ ಸಮಂತತಃ।
ಬಾಣಸಂಘೈರ್ವೃತಂ ಘೋರಮಾಕಾಶಂ ಸಮಪದ್ಯತ॥ 8-12-25 (55507) 
ಉಲ್ಕಾಪಾತಾವೃತಂ ಯುದ್ಧಂ ಪ್ರಜಾನಾಂ ಸಂಕ್ಷಯೇ ನೃಪ।
ಬಾಣಾಭಿಘಾತಾತ್ಸಂಜಜ್ಞೇ ತತ್ರ ಭಾರತ ಪಾವಕಃ॥ 8-12-26 (55508) 
ಸವಿಸ್ಫುಲಿಂಗೋ ದೀಪ್ತಾರ್ಚಿರ್ಯೋಽದಹದ್ವಾಹಿನೀದ್ವಯಂ।
ತತ್ರ ಸಿದ್ಧಾ ಮಹಾರಾಜ ಸಂಪತಂತೋಽಬ್ರುವನ್ವಚಃ॥ 8-12-27 (55509) 
ಯುದ್ಧಾನಾಮತಿ ಸರ್ವೇಷಾಂ ಯುದ್ಧಮೇತದಿತಿ ಪ್ರಭೋ।
ಸರ್ವಯುದ್ಧಾನಿ ಚೈತಸ್ಯ ಕಲಾಂ ನಾರ್ಹಂತಿ ಷೋಡಶೀಂ॥ 8-12-28 (55510) 
ನೇದೃಶಂ ಚ ಪುನರ್ಯುದ್ಧಂ ಭವಿಷ್ಯತಿ ಕದಾಚನ।
ಅಹೋ ಜ್ಞಾನೇನ ಸಂಪನ್ನಾವುಭ ಬ್ರಾಹ್ಮಣಕ್ಷತ್ರಿಯೌ॥ 8-12-29 (55511) 
ಅಹೋ ಶೌರ್ಯೇಣ ಸಂಪನ್ನಾವುಭೌ ಚೋಗ್ರಪರಾಕ್ರಮೌ।
ಅಹೋ ಭೀಮಬಲೋ ಭೀಮ ಏತಸ್ಯ ಚ ಕೃತಾಸ್ತ್ರತಾ॥ 8-12-30 (55512) 
ಅಹೋ ವೀರ್ಯಸ್ಯ ಸಾರತ್ವಮಹೋ ಸೌಷ್ಠವಮೇತಯೋಃ।
ಸ್ಥಿತಾವೇತೌ ಹಿ ಸಮರೇ ಕಾಲಾಂತಕಯಮೋಪಮೌ॥ 8-12-31 (55513) 
ರುದ್ರೌ ದ್ವಾವಿ ಸಂಭೂತೌ ಯಥಾ ದ್ವಾವಿವ ಭಾಸ್ಕರೌ।
ಯಮೌ ವಾ ಪುರುಷವ್ಯಾಘ್ರೌ ಘೋರರೂಪಾವುಭೌ ರಣೇ॥ 8-12-32 (55514) 
ಇತಿ ವಾಚಃ ಸ್ಮ ಶ್ರೂಯಂತೇ ಸಿದ್ಧಾನಾಂ ವೈ ಮುಹುರ್ಮುಹುಃ।
ಸಿಂಹನಾದಶ್ಚ ಸಂಜಜ್ಞೇ ಸಮೇತಾನಾಂ ದಿವೌಕಸಾಂ॥ 8-12-33 (55515) 
ಅದ್ಭುತಂ ಚಾಪ್ಯಚಿಂತ್ಯಂ ಚ ದೃಷ್ಟ್ವಾ ಕರ್ಮ ತಯೋ ರಣೇ।
ಸಿದ್ವಚಾರಣಸಂಘಾನಾಂ ವಿಸ್ಮಯಃ ಸಮಪದ್ಯತ॥ 8-12-34 (55516) 
ಪ್ರಶಂಸಂತಿ ತದಾ ದೇವಾಃ ಸಿದ್ವಾಶ್ಚ ಪರಮರ್ಷಯಃ।
ಸಾಧು ದ್ರೌಣೇ ಮಹಾಬಾಹೋ ಸಾಧು ಭೀಮೇತಿ ಚಾಬ್ರುವನ್॥ 8-12-35 (55517) 
ತೌ ಶೂರೌ ಸಮರೇ ರಾಜನ್ಪರಸ್ಪರಕೃತಾಗಸೌ।
ಪರಸ್ಪರಮುದೀಕ್ಷೇತಾಂ ಕ್ರೋಧಾದುದ್ವೃತ್ಯ ಚಕ್ಷುಷೀ॥ 8-12-36 (55518) 
ಕ್ರೋಧರಕ್ತೇಕ್ಷಣೌ ತೌ ತು ಕ್ರೋಧಾತ್ಪ್ರಸ್ಫುರಿತಾಧರೌ।
ಕ್ರೋಧಾತ್ಸಂದಷ್ಟದಶನೌ ತಥೈವ ದಶನಚ್ಛದೌ॥ 8-12-37 (55519) 
ಅನ್ಯೋನ್ಯಂ ಛಾದಯಂತೌ ಸ್ಮ ಶರವೃಷ್ಟ್ಯಾ ಮಹಾರಥೌ।
ಶರಾಂಬುಧಾರೋ ಸಮರೇ ಶಸ್ತ್ರವಿದ್ಯುತ್ಪ್ರಕಾಶಿನೌ॥ 8-12-38 (55520) 
ತಾವನ್ಯನ್ಯಂ ಧ್ವಜಂ ವಿದ್ವ್ವಾ ಸಾರಥಿಂ ಚ ಮಹಾರಣೇ।
ಅನ್ಯೋನ್ಯಸ್ಯ ಹಯಾನ್ವಿದ್ವಾ ಬಿಭಿದಾತೇ ಪರಸ್ಪರಂ॥ 8-12-39 (55521) 
ತತಃ ಕ್ರುದ್ಧೌ ಮಹಾರಾಜ ಬಾಣೌ ಗೃಹ್ಯ ಮಹಾಹವೇ।
ಉಭೌ ಚಿಕ್ಷಿಪತುಸ್ತೂರ್ಮಮನ್ಯೋನ್ಯಸ್ಯ ವಧೈಷಿಣೌ॥ 8-12-40 (55522) 
ತೌ ಸಾಯಕೌ ಮಹಾರಾಜ ದ್ಯೋತಮಾನೌ ಚಮೂಮುಖೇ।
ಆಜಘ್ನತುಃ ಸಮಾಸಾದ್ಯ ವಜ್ರವೇಗೌ ದುರಾಸದೌ॥ 8-12-41 (55523) 
ತೌ ಪರಸ್ಪರವೇಗಾಚ್ಚ ಶರಾಭ್ಯಾಂ ಚ ಭೃಶಾಹತೌ।
ನಿಪೇತತುರ್ಮಹಾವೀರ್ಯೌ ರಥೋಪಸ್ಥೇ ತಯೋಸ್ತದಾ॥ 8-12-42 (55524) 
ತತಸ್ತು ಸಾರಥಿರ್ಜ್ಞಾತ್ವಾ ದ್ರೋಣಪುತ್ರಮಚೇತನಂ।
ಅಪೋವಾಹ ರಣಾದ್ರಾಜನ್ಸರ್ವಸೈನ್ಯಸ್ಯ ಪಶ್ಯತಃ॥ 8-12-43 (55525) 
8-12-44 (55526) 
ತಥೈವ ಪಾಂಡವಂ ರಾಜನ್ವಿಹ್ವಲಂತಂ ಮುಹುರ್ಮುಹುಃ।
ಅಪೋವಾಹ ರಥೇನಾಜೌ ವಿಶೋಕಃ ಶತ್ರುತಾಪನಂ॥ ॥ *ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷೋಡಶದಿವಸಯುದ್ಧೇ ದ್ವಾದಶೋಽಧ್ಯಾಯಃ॥ 12 ॥ *.ಝ. ಪಂತಕೇ ಏತದನಂತರಂ ಸ್ಥಿತಾಃ ಸಪ್ತಾಧ್ಯಾಯಾ ಏತತ್ಪಾಠೇ ಕ್ರಮೇಣ 52-53-54-55-56-59-60 ತಮಾಧ್ಯಾಯತಯಾ ವರ್ತಂತೇ। 
Mahabharata - Karna Parva - Chapter Footnotes

8-12-6 ಖಂಗಃ ಪಂಡಕಃ॥ 8-12-13 ಕೃತಪ್ರತಿಕೃತೇ ಅನ್ಯೋನ್ಯಾಸ್ನಪ್ರತಿಘಾತೇ॥ 8-12-22 ಈಷತುಃ ಇಚ್ಛಾಂ ಚಕ್ರತುಃ॥ 8-12-26 ಉತ್ಕಾನಾಮನ್ಯೋನ್ಯಾ ಭಿಮುಖಂ ಪಾತಾಸ್ತೈರಾವೃತಮಿವೇತಿ ಲುಪ್ತೋಪಮಾ॥ 8-12-37 ತಥೈವ ದಶನಚ್ಛದೌ ಕ್ರೋಧಾತ್ಸಂದಷ್ಟೋಷ್ಟೌ॥ 8-12-12 ದ್ವಾದಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 013

॥ ಶ್ರೀಃ ॥

8.13. ಅಧ್ಯಾಯಃ 013 

Mahabharata - Karna Parva - Chapter Topics

ಶಲ್ಯೇನ ಶ್ರುತಕೀರ್ತಿಪರಾಜಯಃ॥

Mahabharata - Karna Parva - Chapter Text

8-13-0 (55527) 
`ಸಂಜಯ ಉವಾಚ। 8-13-0x (4861) 
ಶ್ರುತಕೀರ್ತಿಮಥಾಯಾಂತಂ ಕಿರಂತಂ ನಿಶಿತಾಞ್ಶರಾನ್।
ಮದ್ರರಾಜೋ ಮಹಾರಾಜ ವಾರಯಾಮಾಸ ಹೃಷ್ಟವತ್॥ 8-13-1 (55528) 
ಮದ್ರರಾಜಂ ಸಮಾಸಾದ್ಯ ಶ್ರುತಕೀರ್ತಿರ್ಮಹಾರಥಃ।
ವಿವ್ಯಾಧ ಭಲ್ಲೈರ್ವಿಶತ್ಯಾ ಕಾರ್ತಸ್ವರವಿಭೂಷಿತೈಃ॥ 8-13-2 (55529) 
ಪ್ರತಿವಿವ್ಯಾಧ ತಂ ಶಲ್ಯಂ ತ್ರಿಭಿಸ್ತೂರ್ಣಮಜಿಹ್ಮಗೈಃ।
ಸಾರಥಿಂ ಚಾಸ್ಯ ಭಲ್ಲೇನ ಭೃಶಂ ವಿವ್ಯಾಧ ಭಾರತ॥ 8-13-3 (55530) 
ಸ ಶಲ್ಯಂ ಶರವರ್ಷೇಣ ಚ್ಛಾದಯಾಮಾಸ ಸಂಯುಗೇ।
ಮುಮೋಚ ನಿಶಿತಾನ್ಬಾಣಾನ್ಮದ್ರರಾಜರಥಂ ಪ್ರತಿ॥ 8-13-4 (55531) 
ತತಃ ಶಲ್ಯೋ ಮಹಾರಾಜ ಶ್ರುತಕೀರ್ತಿಭುಜಚ್ಯುತಾನ್।
ಚಿಚ್ಛೇದ ಸಮರೇ ಬಾಣಾಸನ್ಬಣೈಃ ಸನ್ನತಪರ್ವಭಿಃ॥ 8-13-5 (55532) 
ಶ್ರುತಕೀರ್ತಿಸ್ತತಃ ಶ್ಲ್ಯಂ ಭಿತ್ತ್ವಾ ನವಭಿರಾಯಸೈಃ।
ಸಾರಥಿಂ ತ್ರಿಭಿರಾನರ್ಚ್ಛತ್ಪುನಃ ಶಲ್ಯಂ ಚ ಪ಼ಂಚಭಿಃ॥ 8-13-6 (55533) 
ತಸ್ಯ ಶಲ್ಯೋ ಧನುಶ್ಛಿತ್ತ್ವಾ ಹಸ್ತಾವಾಪಂ ನಿಕೃತ್ಯ ಚ।
ವಿವ್ಯಾಧ ಸಮರೇ ತೂರ್ಣಂ ಸಪ್ತಭಿಸ್ತಂ ಶರೋತ್ತಮೈಃ॥ 8-13-7 (55534) 
ಅಥಾನ್ಯದ್ಧನುರಾದಾಯ ಶ್ರುತಕೀರ್ತಿರ್ಮಹಾರಥಃ।
ಭದ್ರೇಶ್ವರಂ ಚತುಃಷಷ್ಟ್ಯಾ ಬಾಹ್ವೋರುರಸಿ ಚಾರ್ಪಯತ್॥ 8-13-8 (55535) 
ತತಸ್ತು ಸಮರೇ ರಾಜಂಸ್ತೇನ ವಿದ್ವಃ ಶಿಲೀಮುಖೈಃ।
xxವಿವ್ಯಾಧ ತಂ ಚಾಪಿ ನವತ್ಯಾ ನಿಶಿತೈಃ ಶರೈಃ॥ 8-13-9 (55536) 
ತಸ್ಯ ಮದ್ರೇಶ್ವರಶ್ಚಾಪಂ ಪುನಶ್ಚಿಚ್ಛೇದ ಮಾರಿಷ।
ಸ ಚ್ಛಿನ್ನಧನ್ವಾ ಸಮರೇ ಗದಾಂ ಚಿಕ್ಷೇಪ ಸತ್ವರಃ॥ 8-13-10 (55537) 
ಪಟ್ಟೈರ್ಜಾಂಬೂನದೈರ್ಬದ್ಧಾಂ ರುಪ್ಯಪಟ್ಟೈಶ್ಚ ಭಾರತ।
ಭ್ರಾಜಮಾನಾಂ ಯಥಾ ನಾರೀಂ ದಿವ್ಯವಸ್ತ್ರವಿಭೂಷಿತಾಂ॥ 8-13-11 (55538) 
ತಾಮಾಪತಂತೀಂ ಸಹಸಾ ದೀಪ್ಯಮಾನಾಶನಿಪ್ರಭಾಂ।
ಶರೈರನೇಕಸಾಹಸ್ರೈರ್ವ್ಯಷ್ಟಂಭಯತ ಮದ್ರರಾಟ್॥ 8-13-12 (55539) 
ವಿಷ್ಟಭ್ಯ ಚ ಗದಾಂ ವೀರಃ ಪಾತಯಿತ್ವಾ ಚ ಭೂತಲೇ।
ಶ್ರುಕೀರ್ತಿಮಥಾಯತ್ತೋ ರಾಜನ್ವಿವ್ಯಾಧ ಪಂಚಭಿಃ॥ 8-13-13 (55540) 
ತಸ್ಯ ಶಕ್ತಿಂ ರಮೇ ಭೂಯಶ್ಚಿಕ್ಷೇಪ ಭುಜೋಪಮಾಂ।
ತಾಂ ದ್ವಿಧಾ ಚಾಛಿನಚ್ಛಲ್ಯೋ ಮೇದಿನ್ಯಾಂ ಸಾ ತ್ವಶೀರ್ಯತ॥ 8-13-14 (55541) 
ತಸ್ಯ ಶಲ್ಯಃ ಕ್ಷುರಪ್ರೇಣ ಯಂತುಃ ಕಾಯಾಚ್ಛಿರೋಽಹರತ್।
ಬಾಲಹಸ್ತಾದ್ಯಥಾ ಶ್ಯೇನ ಆಮಿಷಂ ವೈ ನರೋತ್ತಮ॥ 8-13-15 (55542) 
ಸ ಪಪಾತ ರಥೋಪಸ್ಥಾತ್ಸಾರಥಿಸ್ತಸ್ಯ ಭಾರತ।
ತತಸ್ತೇ ಪ್ರಾದ್ರವನ್ಸಂಖ್ಯೇ ಹಯ್ನಾಸ್ತಸ್ಯ ಮಹಾತ್ಮನಃ॥ 8-13-16 (55543) 
ಪಲಾಯಮಾನೈಸ್ತೈರಶ್ವೈಃ ಸೋಪನೀತೋ ರಮಾಜಿರಾತ್।
ಶ್ರುತಕೀರ್ತಿರ್ಮಹಾರಾಜ ಪಶ್ಯತಾಂ ಸರ್ವಯೋಧಿನಾಂ॥ 8-13-17 (55544) 
ತತೋ ಮದ್ರೇಶ್ವರೋ ರಾಜಾ ಪಾಂಡವಾನಾಮನೀಕಿನೀಂ।
ವ್ಯಗಾಹತ ಮುದಾ ಯುಕ್ತೋ ನಲಿನೀಂ ದ್ವಿರದೋ ಯಥಾ॥ 8-13-18 (55545) 
ಲೋಲಯಾಮಾಸ ಸ ಬಲಂ ಸಿಂಹಃ ಪಶುಗಣಾನಿವ।
ಶಲ್ಯಸ್ತತ್ರ ಮಹಾರಂಗೇ ಪಾಂಡವಾನಾಂ ಮಹಾತ್ಮನಾಂ॥ 8-13-19 (55546) 
ನಿಪಾತ್ಯ ಪಾಂಡುಪಾಂಚಾಲಾನ್ಪೃತನಾಸು ವ್ಯವಸ್ಥಿತಃ।
ಅಶೋಭತ ರಣೇ ಶಲ್ಯೋ ವಿಧೂಮೋಽಗ್ನಿರಿವ ಜ್ವಲನ್॥ 8-13-20 (55547) 
ಸೇನಾಕಕ್ಷಂ ಮಹದ್ದಗ್ಧ್ವಾ ಕಕ್ಷಮಗ್ನಿರಿವೋತ್ಥಿತಃ।
ಸ್ಥಿತೋ ರರಾಜ ಸಮರೇ ಪುರಂ ದಗ್ಧ್ವೇವ ಶಂಕರಃ॥ ॥ 8-13-21 (55548) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷೋಡಶದಿವಸಯುದ್ಧೇ ತ್ರಯೋದಶೋಽಧ್ಯಾಯಃ॥ 13 ॥






ಕರ್ಣಪರ್ವ - ಅಧ್ಯಾಯ 014

॥ ಶ್ರೀಃ ॥

8.14. ಅಧ್ಯಾಯಃ 014 

Mahabharata - Karna Parva - Chapter Topics

ಸಹದೇವೇನ ದುಃಶಾಸನಪರಾಜಯಃ॥ 1 ॥

Mahabharata - Karna Parva - Chapter Text

8-14-0 (55549) 
ಸಂಜಯ ಉವಾಚ। 8-14-0x (4862) 
ಸಹದೇವಂ ತಥಾ ಕ್ರುದ್ಧಂ ನಿಘ್ನಂತಂ ತವ ವಾಹಿನೀಂ।
ದುಃಶಾಸನೋ ಮಹಾರಾಜ ಭ್ರಾತಾ ಭ್ರಾತರಮಭ್ಯಯಾತ್॥ 8-14-1 (55550) 
ತೌ ಸಮೇತೌ ಮಹಾರಾಜ ದೃಷ್ಟ್ವಾ ತತ್ರ ಮಹಾರಥಾಃ।
ಸಿಂಹನಾದರವಾಂಶ್ಚಕ್ರುರ್ವಾಸಾಂಸ್ಯಾದುಧುವುಶ್ಚ ಹ॥ 8-14-2 (55551) 
ತತೋ ಭಾರತ ರುಷ್ಟೇನ ತವ ಪುತ್ರೇಣ ಧನ್ವಿನಾ।
ಪಾಂಡುಪುತ್ರಸ್ತ್ರಿಭಿರ್ಬಾಣೈರ್ವಕ್ಷಸ್ಯಭಿಹತೋ ಬಲೀ॥ 8-14-3 (55552) 
ಸಹದೇವಸ್ತತೋ ರಾಜನ್ನಾರಾಚೇನ ತವಾತ್ಮಜಂ।
ವಿದ್ವ್ವಾ ವಿವ್ಯಾಧ ಸಪ್ತತ್ಯಾ ಸಾರಥಿಂ ಚ ತ್ರಿಭಿಃ ಶರೈಃ॥ 8-14-4 (55553) 
ದುಃಶಾಸನಸ್ತತಶ್ಚಾಪಂ ಛಿತ್ತ್ವಾ ರಾಜನ್ಮಹಾಹವೇ।
ಸಹದೇವಂ ತ್ರಿಸಪ್ತತ್ಯಾ ಬಾಹೋರುರಸಿ ಚಾರ್ಪಯತ್॥ 8-14-5 (55554) 
ಸಹದೇವಸ್ತು ಸಂಕ್ರುದ್ಧಃ ಖಂಗಂ ಗೃಹ್ಯ ಮಹಾಹವೇ।
ಆವಿಧ್ಯ ಪ್ರಾಸೃಜತ್ತೂರ್ಣಂ ತವ ಪುತ್ರಥಂ ಪ್ರತಿ॥ 8-14-6 (55555) 
ಸಮಾರ್ಗಣಗುಣಂ ಚಾಪಂ ಛಿತ್ತ್ವಾ ತಸ್ಯ ಮಹಾನಸಿಃ।
ನಿಪಪಾತ ತತೋ ಭೂಮೌ ಚ್ಯುತಃ ಸರ್ಪ ಇವಾಂಬರಾತ್॥ 8-14-7 (55556) 
ಅಥಾನ್ಯದ್ಧನುರಾದಾಯ ಸಹದೇವಃ ಪ್ರತಾಪವಾನ್।
ದುಃಶಾಸನಾಯ ಚಿಕ್ಷೇಪ ಬಾಣಮಂತಕರಂ ತತಃ॥ 8-14-8 (55557) 
ತಮಾಪತಂತಂ ವಿಶಿಖಂ ಯಮದಂಡೋಪಮತ್ವಿಷಂ।
ಖಂಗೇನ ಶಿತಧಾರೇಣ ದ್ವಿಧಾ ಚಿಚ್ಛೇದ ಕೌರವಃ॥ 8-14-9 (55558) 
ತತಸ್ತಂ ನಿಶಿತಂ ಖಂಗಮಾವಿಧ್ಯ ಯುಧಿ ಸತ್ವರಃ।
ಧನುಶ್ಚಾನ್ಯತ್ಸಮಾದಾಯ ಶರಂ ಜಗ್ರಾಹ ವೀರ್ಯವಾನ್॥ 8-14-10 (55559) 
ತಮಾಪತಂತಂ ಸಹಸಾ ನಿಸ್ತ್ರಿಂಶಂ ನಿಶಿತೈಃ ಶರೈಃ।
ಪಾತಯಾಮಾಸ ಸಮರೇ ಸಹದೇವೋ ಹಸನ್ನಿವ॥ 8-14-11 (55560) 
ತತೋ ಬಾಣಾಂಶ್ಚತುಃ ಷಷ್ಟಿಂ ತವ ಪುತ್ರೋ ಮಹಾರಣೇ।
ಸಹದೇವರಥಂ ತೂರ್ಣಂ ಪ್ರೇಷಯಾಮಾಸ ಭಾರತ॥ 8-14-12 (55561) 
ತಾಚ್ಛರಾನ್ಸಮರೇ ರಾಜನ್ವೇಗೇನಾಪಪತೋ ಬಹೂನ್।
ಏಕೈಕಂ ಪಂಚಭಿರ್ಬಾಣೈಃ ಸಹದೇವೋ ನ್ಯಕೃತಂತತ॥ 8-14-13 (55562) 
ಸನ್ನಿವಾರ್ಯ ಮಹಾಬಾಣಾನ್ಸಹದೇವಃ ಪ್ರತಾಪವಾನ್।
ಅಥಾಸ್ಮೈ ಸುಬಹೂನ್ಬಾಣಾನ್ಪ್ರೇಷಯಾಮಾಸ ಸಂಯುಗೇ॥ 8-14-14 (55563) 
ತಾನ್ವಾಣಾಂಸ್ತವ ಪುತ್ರೋಽಪಿ ಛಿತ್ತ್ವೈಕೈಕಂ ತ್ರಿಭಿಃ ಶರೈಃ।
ನನಾದ ಸುಮಹಾನಾದಂ ನಾದಯಾನೋ ವಸುಂಧರಾಂ॥ 8-14-15 (55564) 
ತತೋ ದುಃಶಾಸನೋ ರಾಜಂದ್ವಾಭ್ಯಾಂ ಪಾಂಡುಸುತಂ ರಣೇ।
ಸಾರಥಿಂ ನವಭಿರ್ಬಾಣೈರ್ಮಾದ್ರೋಯಸ್ಯ ಸಮಾಚಿನೋತ್॥ 8-14-16 (55565) 
ತತಃ ಕ್ರುದ್ಧೋ ಮಹಾರಾಜ ಸದಹೇವಃ ಪ್ರತಾಪವಾನ್।
ಸಮಾಧತ್ತ ಶರಂ ಘೋರಂ ಮೃತ್ಯುಕಾಲಾಂತಕೋಪಮಂ॥ 8-14-17 (55566) 
ವಿಕೃಷ್ಯ ಬಲವಚ್ಚಾಪಂ ತವ ಪುತ್ರಾಯ ಸೋಽಸೃಜತ್।
ಸ ತಂ ನಿರ್ಭಿದ್ಯ ವೇಗೇನ ಭಿತ್ತ್ವಾ ಚ ಕವಚಂ ಮಹತ್॥ 8-14-18 (55567) 
ಪ್ರಾವಿಶದ್ವರಣೀಂ ರಾಜನ್ವಲ್ಮೀಕಮಿವ ಪನ್ನಗಃ।
ತತಃ ಸಂಮುಮುಹೇ ರಾಜಂಸ್ತವ ಪುತ್ರೋ ಮಹಾರಥಃ॥ 8-14-19 (55568) 
ಮೂಢಂ ಚೈನಂ ಸಮಾಲೋಕ್ಯ ಸಾರಥಿಸ್ತ್ವರಿತೋ ರಥಂ।
ಅಪೋವಾಹ ಭೃಶಂ ತ್ರಸ್ತೋ ವಧ್ಯಮಾನಂ ಶಿತೈಃ ಶರೈಃ॥ 8-14-20 (55569) 
ಪರಾಜಿತ್ಯ ರಣೇ ತಂ ತು ಕೌರವ್ಯಂ ಪಾಂಡುನಂದನಃ।
ದುರ್ಯೋಧನಬಲಂ ದೃಷ್ಟ್ವಾ ಪ್ರಮಮಾಥ ಸಮಂತತಃ॥ 8-14-21 (55570) 
ಪಿಪೀಲಿಕಪುಟಂ ರಾಜನ್ಯಥಾ ಮೃದ್ಗನ್ನರೋ ರುಷಾ।
ತಥಾ ಸಾ ಕೌರವೀ ಸೇನಾ ಮೃದಿತಾ ತೇನ ಭಾರತ॥ ॥ 8-14-22 (55571) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷೋಡಶದಿವಸಯುದ್ಧೇ ಚತುರ್ದಶೋಽಧ್ಯಾಯಃ॥ 14 ॥

Mahabharata - Karna Parva - Chapter Footnotes

8-14-1 ಆದುಧುಷುಃ ಭ್ರಾಮಿತವಂತಃ॥ 8-14-22 ಪಿಪೀಲಿಕಪುಟಂ ಪಿಪೀಲಿಕಾವಾಸಪಟಲಂ॥ 8-14-14 ಚತುರ್ದಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 015

॥ ಶ್ರೀಃ ॥

8.15. ಅಧ್ಯಾಯಃ 015 

Mahabharata - Karna Parva - Chapter Topics

ಕರ್ಣನಕುಲಯೋರ್ಯುದ್ಧಂ॥ 1 ॥ ಕರ್ಣೇನ ನಕುಲಸ್ಯ ಪರಾಭಾವನಪೂರ್ವಕಂ ಸೋಪಹಾಸಮಧಿಕ್ಷೇಪಃ॥ 2 ॥

Mahabharata - Karna Parva - Chapter Text

8-15-0 (55572) 
ಸಂಜಯ ಉವಾಚ। 8-15-0x (4863) 
ನಕುಲಂ ರಭಸಂ ಯುದ್ಧೇ ದ್ರಾವಯಂತಂ ವರೂಥಿನೀಂ।
ಕರ್ಣೋ ವೈಕರ್ತನೋ ರಾಜನ್ವಾರಯಾಮಾಸ ವೈ ರುಷಾ॥ 8-15-1 (55573) 
ನಕುಲಸ್ತು ತತಃ ಕರ್ಣಂ ಪ್ರಹಸನ್ನಿದಮಬ್ರವೀತ್॥
ಚಿರಸ್ಯ ಬತ ದೃಷ್ಟೋಽಹಂ ದೈವತೈಃ ಸೌಂಯಚಕ್ಷುಷಾ।  8-15-2 (55574) 
ಯಸ್ಯ ಮೇ ತ್ವಂ ರಣೇ ಪಾಪ ಚಕ್ಷುರ್ವಿಷಯಮಾಗತಃ॥
ತ್ವಂ ಹಿ ಮೂಲಮನರ್ಥಾನಾಂ ವೈರಸ್ಯ ಕಲಹಸ್ಯ ಚ।  8-15-3 (55575) 
ತ್ವದ್ದೋಷಾತ್ಕುರವಃ ಕ್ಷೀಣಾಃ ಸಮಾಸಾದ್ಯ ಪರಸ್ಪರಂ।
ತ್ವಾಮದ್ಯ ಸಮರೇ ಹತ್ವಾ ಕೃತಕೃತ್ಯೋಽಸ್ಮಿ ವಿಜ್ವರಃ॥ 8-15-4 (55576) 
ಏವಮುಕ್ತಃ ಪ್ರತ್ಯುವಾಚ ನಕುಲಂ ಸೂತನಂದನಃ।
ಸದೃಶಂ ರಾಜಪುತ್ರಸ್ಯ ಧನ್ವಿನಶ್ಚ ವಿಶೇಷತಃ॥ 8-15-5 (55577) 
ಪ್ರಹರಸ್ವ ಚ ಮೇ ವೀರ ಪಶ್ಯಾಮಸ್ತವ ಪೌರುಷಂ।
ಕರ್ಮ ಕೃತ್ವಾ ರಮೇ ಶೂರ ತತಃ ಕತ್ಥಿತುಮರ್ಹಸಿ॥ 8-15-6 (55578) 
ಅನುಕ್ತ್ವಾ ಸಮರೇ ತಾತ ಶೂರಾ ಯುಧ್ಯಂತಿ ಶಕ್ತಿತಃ।
ಪ್ರಯುಧ್ಯಸ್ವ ಮಯಾ ಶಕ್ತ್ಯಾ ಹನಿಷ್ಯೇ ದರ್ಪಮೇವ ತೇ॥ 8-15-7 (55579) 
ಇತ್ಯುಕ್ತ್ವಾ ಪ್ರಾಹರತ್ತೂರ್ಣಂ ಪಾಂಡುಪುತ್ರಾಯ ಸೂತಜಃ।
ವಿವ್ಯಾಧ ಚೈನಂ ಸಮರೇ ತ್ರಿಸಪ್ತತ್ಯಾ ಶಿಲೀಮುಖೈಃ॥ 8-15-8 (55580) 
ನಕುಲಸ್ತು ತತೋ ವಿದ್ವಃ ಸೂತಪುತ್ರೇಣ ಭಾರತ।
ಅಶೀತ್ಯಾಽಽಶೀವಿಷಪ್ರಖ್ಯೈಃ ಸೂತಪುತ್ರಮವಿಧ್ಯತ॥ 8-15-9 (55581) 
ತಸ್ಯ ಕರ್ಣೋ ಧನುಶ್ಛಿತ್ತ್ವಾ ಸ್ವರ್ಣಪುಂಖೈಃ ಶಿಲಾಶಿತೈಃ।
ತ್ರಿಂಶತಾ ಪರಮೇಷ್ವಾಸಃ ಶರೈಃ ಪಾಂಡವಮರ್ದಯತ್॥ 8-15-10 (55582) 
ತೇ ತಸ್ಯ ಕವಚಂ ಭಿತ್ತ್ವಾ ಪಪುಃ ಶೋಣಿತಮಾಹವೇ।
ಆಶೀವಿಷಾ ಯಥಾ ನಾಗಾ ಭಿತ್ತ್ವಾ ಗಾಂ ಸಲಿಲಂ ಪಪುಃ॥ 8-15-11 (55583) 
ಅಥಾನ್ಯದ್ವನುರಾದಾಯ ಹೇಮಪೃಷ್ಠಂ ದುರಾಸದಂ।
ಕರ್ಣಂ ವಿವ್ಯಾಧ ಸಪ್ತತ್ಯಾ ಸಾರಥಿಂಚ ತ್ರಿಭಿಃ ಶರೈಃ॥ 8-15-12 (55584) 
ತತಃ ಕ್ರುದ್ಧೋ ಮಹಾರಾಜ ನಕುಲಃ ಪರವೀಹಾ।
ಕ್ಷುರಪ್ರೇಣ ಸುತೀಕ್ಷ್ಣೇನ ಕರ್ಣಸ್ಯ ಧನುರಾಚ್ಛಿನತ್॥ 8-15-13 (55585) 
ಅಥೈನಂ ಛಿನ್ನಧನ್ವಾನಂ ಸಾಯಕಾನಾಂ ಶತೈಸ್ತ್ರಿಭಿಃ।
ಆಜಘ್ನೇ ಪ್ರಹಸನ್ವೀರಃ ಸರ್ವಲೋಕಮಹಾರಥಂ॥ 8-15-14 (55586) 
ಕರ್ಣಮಭ್ಯರ್ದಿತಂ ದೃಷ್ಟ್ವಾ ಪಾಂಡುಪುತ್ರೇಣ ಮಾರಿಷ।
ವಿಸ್ಮಯಂ ಪರಮಂ ಜಗ್ಮುರ್ಋಷಯಃ ಸಹ ದೈವತೈಃ॥ 8-15-15 (55587) 
ಅಥಾನ್ಯದ್ವನುರಾದಾಯ ಕರ್ಣೋ ವೈಕರ್ತನಸ್ತದಾ।
ನಕುಲಂ ಪಂಛಭಿರ್ಬಾಣೈರ್ಜತ್ರುದೇಶೇ ಸಮಾರ್ಪಯತ್॥ 8-15-16 (55588) 
ಉರಸ್ಥೈರಥ ತೈರ್ಬಾಣೈರ್ಮಾದ್ರೀಪುತ್ರೋ ವ್ಯರೋಚತ।
ಸ್ವರಶ್ಮಿಭಿರಿವಾದಿತ್ಯೋ ಭುವನೇ ವಿಸೃಜನ್ಪ್ರಭಾಂ॥ 8-15-17 (55589) 
ನಕುಲಸ್ತು ತತಃ ಕರ್ಣಂ ವಿದ್ವ್ವಾ ಸಪ್ತಭಿರಾಶುಗೈಃ।
ಅಥಾಸ್ಯ ಧನುಷಃ ಕೋಟಿಂ ಪುನಶ್ಚಿಚ್ಛೇದ ಮಾರಿಷ॥ 8-15-18 (55590) 
ಸೋಽನ್ಯತ್ಕಾರ್ಮುಕಮಾದಾಯ ಸಮರೇ ವೇಗವತ್ತರಂ।
ನಕುಲಸ್ಯ ತತೋ ಬೈಣೈಃ ಸಮಂತಾಚ್ಛಾದಯದ್ದಿಶಃ॥ 8-15-19 (55591) 
ಸಂಛಾದ್ಯಮಾನಃ ಸಹಸಾ ಕರ್ಣಚಾಪ್ಯುತೈಃ ಸರೈಃ।
ಚಿಚ್ಛೇದ ಸ ಶರಾಂಸ್ತೂರ್ಣಂ ಶರೈರೇವ ಮಹಾರಥಃ॥ 8-15-20 (55592) 
ತತೋ ಬಾಣಮಯಂ ಜಾಲಂ ವಿತತಂ ವ್ಯೋಂನ್ಯದೃಶ್ಯತ।
ಖದ್ಯೋತಾನಾಮಿವ ವ್ರಾತೈಃ ಸಂಪತದ್ಭಿರ್ಯಥಾ ನಭಃ॥ 8-15-21 (55593) 
ತೈರ್ವಿಮುಕ್ತೈಃ ಶರಶತೈಶ್ಛಾದಿತಂ ಗಗನಂ ತದಾ।
ಶಲಭಾನಾಂ ಯಥಾ ವ್ರಾತೈಸ್ತದ್ವದಾಸೀದ್ವಿಶಾಂಪತೇ॥ 8-15-22 (55594) 
ತೇ ಶರಾ ಹೇಮವಿಕೃತಾಃ ಸಂಪಂತೌ ಮುಹುರ್ಮುಹುಃ।
ಶ್ರೇಣೀಕೃತಾ ವ್ಯಕಾಶಾಂತ ಕ್ರೌಂಚಾಃ ಶ್ರೇಣೀಕೃತಾ ಇವ॥ 8-15-23 (55595) 
ಬಾಣಜಾಲವೃತೇ ವ್ಯೋಂನಿ ಚ್ಛಾದಿತೇ ಚ ದಿವಾಕರೇ।
ನ ಸ್ಮ ಸಂಪತತೇ ಭೂತಂ ಕಿಂಚಿದಪ್ಯಂತರಿಕ್ಷಗಂ॥ 8-15-24 (55596) 
ನಿರುದ್ವೇ ತತ್ರ ಮಾರ್ಗೇ ಚ ಶರಸಂಘೈಃ ಸಮಂತತಃ।
ವ್ಯರೋಚೇತಾಂ ಮಹಾತ್ಮಾನೌ ಕಾಲಸೂರ್ಯಾವಿವೋದಿತೌ॥ 8-15-25 (55597) 
ಕರ್ಣಚಾಪಚ್ಯುತೈರ್ಬಾಣೈರ್ವಧ್ಯಮಾನಾಸ್ತು ಸೋಮಕಾಃ।
ಅವಾಲೀಯಂತ ರಾಜೇಂದ್ರ ವೇದನಾರ್ತಾ ಭೂಶಾರ್ದಿತಾಃ॥ 8-15-26 (55598) 
ನಕುಲಸ್ಯ ತಥಾ ಬಾಣೈರ್ಹನ್ಯಮಾನಾ ಚಮೂಸ್ತವ।
ವ್ಯಶೀರ್ಯತ ದಿಶೋ ರಾಜನ್ವಾತನುನ್ನಾ ಇವಾಂಬುದಾಃ॥ 8-15-27 (55599) 
ತೇ ಸೇನೇ ಹನ್ಯಮಾನೇ ತು ತಾಭ್ಯಾಂ ದಿವ್ಯೈರ್ಮಹಾಶರೈಃ।
ಶರಪಾತಮಪಾಕ್ರಂಯ ತಸ್ಥತುಃ ಪ್ರೇಕ್ಷಿಕೇ ತದಾ॥ 8-15-28 (55600) 
ಪ್ರೋತ್ಸಾರಿತಜನೇ ತಸ್ಮಿನ್ಕರ್ಣಪಾಂಡವಯೋಃ ಶರೈಃ।
ಅವಿಧ್ಯೇತಾಂ ಮಹಾತ್ಮಾನಾವನ್ಯೋನ್ಯಂ ಶರವೃಷ್ಟಿಭಿಃ॥ 8-15-29 (55601) 
ವಿದರ್ಶಯಂತೌ ದಿವ್ಯಾನಿ ಶಸ್ತ್ರಾಣಿ ರಣಮೂರ್ಧನಿ।
ಛಾದಯಂತೌ ಚ ಸಹಸಾ ಪರಸ್ಪರವಧೈಷಿಣೌ॥ 8-15-30 (55602) 
ನಕುಲೇನ ಶರಾ ಮುಕ್ತಾ ಕಂಕಬರ್ಹಿಣವಾಸಸಃ।
ಸೂತಪುತ್ರಮವಚ್ಛಾದ್ಯ ವ್ಯತಿಷ್ಠಂತ ಯಥಾಽಂಬರೇ॥ 8-15-31 (55603) 
ತಥೈವ ಸೂತಪುತ್ರೇಣ ಪ್ರೇಷಿತಾಃ ಪರಮಾಹವೇ।
ಪಾಂಡುಪುತ್ರಮವಚ್ಛಾದ್ಯ ವ್ಯತಿಷ್ಠಂತಾಂಬರೇ ಶರಾಃ॥ 8-15-32 (55604) 
ಶರವೇಶ್ಮಪ್ರವಿಷ್ಟೌ ತೌ ದದೃಶಾತೇ ನ ಕೈಶ್ಚನ।
ಸೂರ್ಯಾಚಂದ್ರಮಸೌ ರಾಜಂಛಾದ್ಯಮಾನೌ ಘನೈರಿವ॥ 8-15-33 (55605) 
ತತಃ ಕ್ರುದ್ಧೋ ರಣೇ ಕರ್ಣಃ ಕೃತ್ವಾ ಘೋರತರಂ ವಪುಃ।
ಪಾಂಡವಂ ಛಾದಯಾಮಾಸ ಸಮಂತಾಚ್ಛರವೃಷ್ಟಿಭಿಃ॥ 8-15-34 (55606) 
ಸೋಽತಿಚ್ಛನ್ನೋ ಮಹಾರಾಜ ಸೂತಪುತ್ರೇಣ ಪಾಂಡವಃ।
ನ ಚಕಾರ ವ್ಯಥಾಂ ರಾಜನ್ಭಾಸ್ಕರೋ ಜಲದೈರ್ಯಥಾ॥ 8-15-35 (55607) 
ತತಃ ಪ್ರಹಸ್ಯಾಧಿರಥಿಃ ಶರಜಾಲಾನಿ ಮಾರಿಷ।
ಪ್ರೇಷಯಾಮಾಸ ಸಮರೇ ಶತಶೋಽಥ ಸಹಸ್ರಶಃ॥ 8-15-36 (55608) 
ಏಕಚ್ಛಾಯಮಭೂತ್ಸರ್ವಂ ತಸ್ಯ ಬಾಣೈರ್ಮಹಾತ್ಮನಃ॥
ಅಭ್ರಚ್ಛಾಯೇವ ಸಂಜಜ್ಞೇ ಸಂಪತದ್ಭಿಃ ಶರೋತ್ತಮೈಃ॥ 8-15-37 (55609) 
ತತಃ ಕರ್ಣೋ ಮಹಾರಾಜ ಧನುಶ್ಛಿತ್ತ್ವಾ ಮಹಾತ್ಮನಃ।
ಸಾರಥಿಂ ಪಾತಯಾಮಾಸ ರಥನೀಡಾದ್ವಸನ್ನಿವ॥ 8-15-38 (55610) 
ತತೋಽಶ್ವಾಂಶ್ಛತುರಶ್ಚಾಸ್ಯ ಚತುರ್ಭಿರ್ನಿಶಿತೈಃ ಶರೈಃ।
ಯಮಸ್ಯ ಭವನಂ ತೂರ್ಣಂ ಪ್ರೇಷಯಾಮಾಸ ಭಾರತ॥ 8-15-39 (55611) 
ಅಥಾಸ್ಯ ತಂ ರಥಂ ದಿವ್ಯಂ ತಿಲಶೋ ವ್ಯಧಮಚ್ಛರೈಃ।
ಪತಾಕಾಂ ಚಕ್ರರಕ್ಷಾಂಶ್ಚ ಗದಾಂ ಖಂಗಂ ಚ ಮಾರಿಷ॥ 8-15-40 (55612) 
ಶತಚಂದ್ರಂ ಚ ತಚ್ಚರ್ಮ ಸರ್ವಾಪಕರಣಾನಿ ಚ।
`ಸುವರ್ಣವಿಕೃತಂ ತಚ್ಚ ಧನುಃ ಶರಮಾಹವೇ'॥ 8-15-41 (55613) 
ಹತಾಶ್ವೋ ವಿರಥಶ್ಚೈವ ವಿವರ್ಮಾ ಚ ವಿಶಾಂಪತೇ।
ಅವತೀರ್ಯ ರಥಾತ್ತೂರ್ಣಂ ಪರಿಘಂ ಗೃಹ್ಯ ಧಿಷ್ಠಿತಃ॥ 8-15-42 (55614) 
ತಮುದ್ಯತಂ ಮಹಾರಘೋರಂ ಪರಿಘಂ ತಸ್ಯ ಸೂತಜಃ।
ವ್ಯಹನತ್ಸಾಯಕೈ ರಾಜನ್ಸುತೀಕ್ಷ್ಣೈರ್ಭಾರಸಾಧನೈಃ॥ 8-15-43 (55615) 
ವ್ಯಾಯುಧಂ ಚೈನಮಾಲಕ್ಷ್ಯ ಶರೈಃ ಸನ್ನತಪರ್ವಭಿಃ।
ಆರ್ಪಯದ್ಬಹುಭಿಃ ಕರ್ಣೋ ನ ಚೈನಂ ಸಮಪೀಡಯತ್॥ 8-15-44 (55616) 
ಸ ಹನ್ಯಮಾನಃ ಸಮರೇ ಕೃತಾಸ್ತ್ರೇಣ ಬಲೀಯಸಾ।
ಪ್ರಾದ್ರವತ್ಸಹಸಾ ರಾಜನ್ನಕುಲೋ ವ್ಯಾಕುಲೇಂದ್ರಿಯಃ॥ 8-15-45 (55617) 
ತಮಭಿದ್ರುತ್ಯ ರಾಧೇಯಃ ಪ್ರಹಸನ್ವೈ ಪುನಃಪುನಃ।
ಸಜ್ಯಮಸ್ಯ ಧನುಃ ಕಂಠೇ ವ್ಯವಾಸೃಜತ ಭಾರತ॥ 8-15-46 (55618) 
ತತಃ ಸ ಶುಶುಭೇ ರಾಜನ್ಕಂಠಾಸಕ್ತಮಹಾಧನುಃ।
ಪರಿವೇಷಮನುಪ್ರಾಪ್ತೋ ಯಥಾ ಸ್ಯಾದ್ವ್ಯೋಂನಿ ಚಂದ್ರಮಾಃ॥ 8-15-47 (55619) 
ಯಥೈವ ಚಾಸಿತೋ ಮೇಘಃ ಶಕ್ರಚಾಪೇನ ಶೋಭಿತಃ।
`ಅಶೋಭತ ಮಹಾರಾಜ ಪಾಂಡುಪುತ್ರಸ್ತಥಾ ರಣೇ'॥ 8-15-48 (55620) 
ತಮಬ್ರವೀತ್ತತಃ ಕರ್ಣೋ ವ್ಯರ್ಥಂ ವ್ಯಾಹೃತವಾನಸಿ।
ವದೇದಾನೀಂ ಪುನರ್ಹೃಷ್ಟೋ ವಧ್ಯಮಾನಃ ಪುನಃಪುನಃ॥ 8-15-49 (55621) 
ಮಾ ಯೋತ್ಸೀಃ ಕುರುಭಿಃ ಸಾರ್ಧಂ ಬಲವದ್ಭಿಶ್ಚ ಪಾಂಡವ।
ಸದೃಶೈಸ್ತಾತ ಯುಧ್ಯಸ್ವ ವ್ರೀಡಾಂ ಮಾ ಕುರು ಪಾಂಡವ॥ 8-15-50 (55622) 
ಗೃಹಂ ವಾ ಗಚ್ಛ ಮಾದ್ರೇಯ ಯತ್ರ ವಾ ಕೃಷ್ಣಫಲ್ಗುನೌ।
ಏವಮುಕ್ತ್ವಾ ಮಹಾರಾಜ ವಿಸಸರ್ಜ ಸ ತಂ ತದಾ॥ 8-15-51 (55623) 
ವಧಪ್ರಾಪ್ತಂ ತು ತಂ ಶೂರೋ ನಾಹನದ್ವರ್ಮವಿತ್ತದಾ।
ಸ್ಮೃತ್ವಾ ಕುಂತ್ಯಾ ವಚೋ ರಾಜಂಸ್ತತ ಏನಂ ವ್ಯಸರ್ಜಯತ್॥ 8-15-52 (55624) 
ವಿಸೃಷ್ಟಃ ಪಾಂಡವೋ ರಾಜನ್ಸೂತಪುತ್ರೇಣ ಧನ್ವಿನಾ।
ವ್ರೀಡನ್ನಿವ ಜಗಾಮಾಥ ಯುಧಿಷ್ಠಿರರಥಂ ಪ್ರತಿ॥ 8-15-53 (55625) 
ಆರುರೋಹ ರಥಂ ಚಾಪಿ ಸೂತಪುತ್ರಪ್ರತಾಪಿತಃ।
ನಿಃಶ್ವಸಂದುಃಖಸಂತಪ್ತಃ ಕುಂಭಕ್ಷಿಪ್ತ ಇವೋರಗಃ॥ 8-15-54 (55626) 
ತಂ ವಿಜಿತ್ಯಾಥ ಕರ್ಣೋಽಪಿ ಪಾಂಚಾಲಾಂಸ್ತ್ವರಿತೋ ಯಯೌ।
ರಥೇನಾತಿಪತಾಕೇನ ಚಂದ್ರವರ್ಣಹಯೇನ ಚ॥ 8-15-55 (55627) 
ತತ್ರಾಕ್ರಂದೋ ಮಹಾನಾಸೀತ್ಪಾಂಡವಾನಾಂ ವಿಶಾಂಪತೇ।
ದೃಷ್ಟ್ವಾ ಸೇನಾಪತಿಂ ಯಾಂತಂ ಪಾಂಚಾಲಾನಾಂ ರಥವ್ರಜಾನ್॥ 8-15-56 (55628) 
ತತ್ರಾಕರೋನ್ಮಹಾರಾಜ ಕದನಂ ಸೂತನಂದನಃ।
ಮಧ್ಯಂ ಪ್ರಾಪ್ತೇ ದಿನಕರೇ ಚಕ್ರವದ್ವಿಚರನ್ಪ್ರಭುಃ॥ 8-15-57 (55629) 
ಭಗ್ನಚಕ್ರೈ ರಥೈಃ ಕೈಶ್ಚಿಚ್ಛಿನ್ನಧ್ಯವಜಪತಾಕಿಭಿಃ।
ಹತಾಶ್ವೈರ್ಹತಸೂತೈಶ್ಚ ಭಗ್ನಾಕ್ಷೈಶ್ಚೈವ ಮಾರಿಷ। 
ಹಿಯಮಾಣಾನಪಶ್ಯಾಮ ಪಾಂಚಾಲಾನಾಂ ರಥವ್ರಜಾನ್॥  8-15-58 (55630) 
ತತ್ರತತ್ರ ಚ ಸಂಭ್ರಾಂತಾ ವಿಚೇರುರಥ ಕುಂಜರಾಃ।
ದಾವಾಗ್ನ್ಯಭಿಪರೀತಾಂಗಾ ಯಥೈವ ಸ್ಯುರ್ಮಹಾವನೇ॥ 8-15-59 (55631) 
ಭಿನ್ನಕುಂಭಾಃ ಸರುಧಿರಾಶ್ಛಿನ್ನಹಸ್ತಾಶ್ಚ ವಾರಣಾಃ।
ಛಿನ್ನಗಾತ್ರಾವರಾಶ್ಚೈವ ಚ್ಛಿನ್ನವಾಲಧಯೋಽಪರೇ। 
ಛಿನ್ನಾಭ್ರಾಣೀವ ಸಂಪೇತುರ್ಹನ್ಯಮಾನಾ ಮಹಾತ್ಮನಾ॥  8-15-60 (55632) 
ಅಪರೇ ತ್ರಾಸಿತಾ ನಾಗಾ ನಾರಾಚಶರತೋಮರೈಃ।
ತಮೇವಾಭಿಮುಖಂ ಜಗ್ಮುಃ ಶಲಭಾ ಇವ ಪಾವಕಂ॥ 8-15-61 (55633) 
ಅಪರೇ ನಿಷ್ಟನಂತಶ್ಚ ವ್ಯದೃಶ್ಯಂತ ಮಹಾದ್ವಿಪಾಃ।
ಕ್ಷರಂತಃ ಶೋಣಿತಂ ಗಾತ್ರೈರ್ನಗಾ ಇವ ಜಲಸ್ರವಾಃ॥ 8-15-62 (55634) 
ಉರಶ್ಛದೈರ್ವಿಯುಕ್ತಾಂಶ್ಚ ವಾಲಬಂಧೈಶ್ಚ ವಾಜಿನಃ।
ರಾಜತೈಶ್ಚ ತಥಾ ಕಾಂಸ್ಯೈಃ ಸೌವರ್ಣೈಶ್ಚೈವ ಭೂಷಣೈಃ॥ 8-15-63 (55635) 
ಹೀನಾಂಶ್ಚಾಭರಣೈಶ್ಚೈವ ಖಲೀನೈಶ್ಚ ವಿವರ್ಜಿತಾನ್।
ಚಾಮರೈಶ್ಚ ಕುಥಾಭಿಶ್ಚ ತೂಣೀರೈಃ ಪತಿತೈರಪಿ॥ 8-15-64 (55636) 
ನಿಹತೈಃ ಸಾದಿಭಿಶ್ಚೈವ ಶೂರೈರಾಹವಶೋಭಿತೈಃ।
ಅಪಶ್ಯಾಮ ರಣೇ ತತ್ರ ಭ್ರಾಂಯಮಾಣಾನ್ಹಯೋತ್ತಮಾನ್॥ 8-15-65 (55637) 
ಪ್ರಾಸೈಃ ಖಂಗೈಶ್ಚ ರಹಿತಾನೃಷ್ಟಿಭಿಶ್ಚಾಪಿ ಭಾರತ।
ಹಯಸಾದೀನಪಶ್ಯಾಮ ಕಂಚುಕೋಷ್ಣೀಷಧಾರಿಣಃ॥ 8-15-66 (55638) 
ನಿಹತಾನ್ವಧ್ಯಮಾನಾಂಶ್ಚ ವೇಪಮಾನಾಂಶ್ಚ ಭಾರತ।
ನಾಗಾಂಗಾವಯವೈರ್ಹೀನಾಂಸ್ತತ್ರತತ್ರೈವ ಭಾರತ॥ 8-15-67 (55639) 
ರಥಾನ್ಹೇಮಪರಿಷ್ಕಾರಾನ್ಸಂಯುಕ್ತಾಂಜವನೈರ್ಹಯೈಃ।
ಭ್ರಾಂಯಮಾಣಾನಪಶ್ಯಾಮ ಹತೇಷು ರಥಿಷು ದ್ರುತಂ॥ 8-15-68 (55640) 
ಭಗ್ನಾಕ್ಷಕೂಬರಾನ್ಕಾಂಶ್ಚಿದ್ಭಗ್ನಚಕ್ರಾಂಶ್ಚ ಭಾರತ।
ವಿಪತಾಕಧ್ವಜಾಂಶ್ಚಾನ್ಯಾಂಛಿನ್ನೇಷಾದಂಡಬಂಧುರಾನ್॥ 8-15-69 (55641) 
ವಿಹೀನಾನ್ರಥಿನಸ್ತತ್ರ ಧಾವಮಾನಾಂಸ್ತತಸ್ತತಃ।
ಸೂತಪುತ್ರಶರೈಸ್ತೀಕ್ಷ್ಣೈರ್ಹನ್ಯಮಾನಾನ್ವಿಶಾಂಪತೇ॥ 8-15-70 (55642) 
ವಿಶಸ್ತ್ರಾಂಶ್ಚ ತಥೈವಾನ್ಯಾನ್ಸಶಸ್ತ್ರಾಂಶ್ಚ ಹತಾನ್ಬಹೂನ್।
ತಾರಕಾಜಾಲಸಂಛನ್ನಾನ್ವರಘಂಟಾವಿಶೋಭಿತಾನ್॥ 8-15-71 (55643) 
ನಾನಾವರ್ಣವಿಚಿತ್ರಾಭಿಃ ಪತಾಕಾಭಿರಲಂಕೃತಾನ್।
ವಾರಮಆನನುಪಶ್ಯಾಮ ಧಾವಮಾನಾನ್ಸಮಂತತಃ॥ 8-15-72 (55644) 
ಶಿರಾಂಸಿ ಬಾಹೂನೂರೂಂಶ್ಚ ಚ್ಛಿನ್ನಾನನ್ಯಾಂಸ್ತಥೈವ ಚ।
ಕರ್ಣಚಾಪಚ್ಯುತೈರ್ಬಾಣೈರಪಶ್ಯಾಮ ಸಮಂತತಃ॥ 8-15-73 (55645) 
ಮಹಾನ್ವ್ಯತಿಕರೋ ರೌದ್ರೋ ಯೋಧಾನಾಮನ್ವಪದ್ಯತ।
ಕರ್ಣಸಾಯಕನುನ್ನಾನಾಂ ಯುಧ್ಯತಾಂ ಚ ಶಿತೈಃ ಶರೈಃ॥ 8-15-74 (55646) 
ತೇ ವಧ್ಯಮಾನಾಃ ಸಮರೇ ಸೂತಪುತ್ರೇಣ ಸೃಂಜಯಾಃ।
ತಮೇವಾಭಿಮುಖಂ ಯಾಂತಿ ಪತಂಗಾ ಇವ ಪಾವಕಂ॥ 8-15-75 (55647) 
ತಂ ದಹಂತಮನೀಕಾನಿ ತತ್ರತತ್ರ ಮಹಾರಥಂ।
ಕ್ಷತ್ರಿಯಾ ವರ್ಜಯಾಮಾಸುರ್ಯುಗಾಂತಾಗ್ನಿಮಿವೋಲ್ಬಣಂ॥ 8-15-76 (55648) 
ಹತಶೇಷಾಸ್ತು ಯೇ ವೀರಾಃ ಪಾಂಚಾಲಾನಾಂ ಮಹಾರಥಾಃ।
ತಾನ್ಪ್ರಭಗ್ರಾಂದುತಾನ್ವೀರಃ ಪೃಷ್ಠೋ ವಿಕಿರ಼ಂಛರೈಃ। 
ಅಭ್ಯಧಾವತ ತೇಜಸ್ವೀ ವಿಶೀರ್ಣವಚನಧ್ವಜಾನ್॥  8-15-77 (55649) 
ತಾಪಯಾಮಾಸ ತಾನ್ಬಾಣೈಃ ಸೂತಪುತ್ರೋ ಮಹಾಬಲಃ।
ಮಧ್ಯಂದಿನಮನುಪ್ರಾಪ್ತೋ ಭೂತಾನೀವ ತಮೋನುದಃ॥ ॥ 8-15-78 (55650) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷೋಡಶದಿವಸಯುದ್ಧೇ ಪಂಚದಶೋಽಧ್ಯಾಯಃ॥ 15 ॥

Mahabharata - Karna Parva - Chapter Footnotes

8-15-1 ರಭಸಂ ರಣೋತ್ಸುಕಂ॥ 8-15-11 ಆಶೀವಿಷಾ ಯಥಾ ರಾಜನ್ಭಿತ್ತ್ವಾ ಗಾಂ ಸಲಿಲಂ ಭೃಶಂ। ಇತಿ ಕ.ಖ.ಟ.ಪಾಠಃ॥ 8-15-25 ಬಾಲಸೂರ್ಯಾವಿವೋದಿತೌ ಇತಿ ಖ.ಪಾಠಃ॥ 8-15-37 ಏಕಬಾಣಮಭೂತ್ಸರ್ವಂ ಇತಿ ಕ.ಟ.ಪಾಠಃ॥ 8-15-58 ಂರಿಯಮಾಣಾನ್ಪಶ್ಯಾಮ ಇತಿ ಕ.ಖ.ಟ.ಪಾಠಃ॥ 8-15-67 ನಾಗಾಂಗಾವಯವೈರಿತ್ಯರ್ಧಂ ಝ.ಪುಸ್ತಕಏವ ದೃಶ್ಯತೇ॥ 8-15-15 ಪಂಚದಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 016

॥ ಶ್ರೀಃ ॥

8.16. ಅಧ್ಯಾಯಃ 016 

Mahabharata - Karna Parva - Chapter Topics

ಯುಯುತ್ಸೂಲೂಕಯೋರ್ಯುದ್ಧಂ॥ 1 ॥ ಶಕುನಿಸುತಸೋಮಯೋರ್ಯುದ್ಧಂ॥ 2 ॥

Mahabharata - Karna Parva - Chapter Text

8-16-0 (55651) 
ಸಂಜಯ ಉವಾಚ। 8-16-0x (4864) 
ಯುಯುತ್ಸಂ ತವ ಪುತ್ರಸ್ಯ ದ್ರಾವಯಂತಂ ಬಲಂ ಮಹತ್।
ಉಲೂಕೋ ನ್ಯಪತತ್ತೂರ್ಣಂ ತಿಷ್ಠತಿಷ್ಠೇತಿ ಚಾಬ್ರವೀತ್॥ 8-16-1 (55652) 
ಯುಯುತ್ಸುಶ್ಚ ತತೋ ರಾಜಞ್ಶಿತಧಾರೇಣ ಪತ್ರಿಣಾ।
ಉಲೂಕಂ ತಾಡಯಾಮಾಸ ವಜ್ರೇಣೇವ ಮಹಾಬಲಂ॥ 8-16-2 (55653) 
ಉಲೂಕಸ್ತು ತತಃ ಕ್ರುದ್ಧಸ್ತವ ಪುತ್ರಸ್ಯ ಸಂಯುಗೇ।
ಕ್ಷುರಪ್ರೇಣ ಧನುಶ್ಛಿತ್ತ್ವಾ ತಾಡಯಾಮಾಸ ಕರ್ಣಿನಾ॥ 8-16-3 (55654) 
ತದಪಾಸ್ಯ ಧನುಶ್ಛಿನ್ನಂ ಯುಯುತ್ಸರ್ವೇಗವತ್ತರಂ।
ಅನ್ಯದಾದತ್ತ ಸುಮಹಚ್ಚಾಪಂ ಸಂರಕ್ತಲೋಚನಃ॥ 8-16-4 (55655) 
ಶಾಕುನಿಂ ತು ತತಃ ಷಷ್ಟ್ಯಾ ವಿವ್ಯಾಧ ಭರತರ್ಷಭ।
ಸಾರಥಿಂ ತ್ರಿಭಿರಾನರ್ಚ್ಛತ್ತಂ ಚ ಭೂಯೋ ವ್ಯವಿಧ್ಯತ॥ 8-16-5 (55656) 
ಉಲೂಕಸ್ತಂ ತು ವಿಂಶತ್ಯಾ ವಿದ್ವ್ವಾ ಸ್ವರ್ಣವಿಭೂಷಿತೈಃ।
ಅಥಾಸ್ಯ ಸಮರೇ ಕ್ರುದ್ಧೋ ಧ್ವಜಂ ಚಿಚ್ಛೇದ ಕಾಂಚನಂ॥ 8-16-6 (55657) 
ಸ ಚ್ಛಿನ್ನಯಷ್ಟಿಃ ಸುಮಹಾಞ್ಶೀರ್ಯಮಾಣೋ ಮಹಾಧ್ವಜಃ।
ಪಪಾತ ಪ್ರಮುಖೇ ರಾಜನ್ಯುಯುತ್ಸೋಃ ಕಾಂಚನಧ್ವಜಃ॥ 8-16-7 (55658) 
ಧ್ವಜಮುನ್ಮಥಿತಂ ದೃಷ್ಟ್ವಾ ಯುಯುತ್ಸುಃ ಕ್ರೋಧಮೂರ್ಚ್ಛಿತಃ।
ಉಲೂಕಂ ಪಂಚಭಿರ್ಬಾಣೈರಾಜಘಾನ ಸ್ತನಾಂತರೇ॥ 8-16-8 (55659) 
ಉಲೂಕಸ್ತಸ್ಯ ಸಮರೇ ತೈಲಧೌತೇನ ಮಾರಿಷ।
ಶಿರಶ್ಚಿಚ್ಛೇದ ಭಲ್ಲೇನ ಯಂತುರ್ಭರತಸತ್ತಮ॥ 8-16-9 (55660) 
ತಚ್ಛಿನ್ನಮಪತದ್ಭೂಮೌ ಯುಯುತ್ಸೋಃ ಸಾರಥೇಸ್ತದಾ।
ತಾರಾರೂಪಂ ಯಥಾ ಚಿತ್ರಂ ನಿಪಪಾತ ಮಹೀತಲೇ॥ 8-16-10 (55661) 
ಜಘಾನ ಚತುರೋಽಶ್ವಾಂಶ್ಚ ತಂ ಚ ವಿವ್ಯಾಧ ಪಂಚಭಿಃ।
ಸೋಽತಿವಿದ್ವೋ ಬಲವತಾ ಪ್ರತ್ಯಪಾಯಾದ್ರಥಾಂತರಂ॥ 8-16-11 (55662) 
ತಂ ನಿರ್ಜಿತ್ಯ ರಣೇ ರಾಜನ್ನುಲೂಕಸ್ತ್ವರಿತೋ ಯಯೌ।
ಪಾಂಚಾಲಾನ್ಸೃಂಜಯಾಂಶ್ಚೈವ ವಿನಿಘ್ನನ್ನಿಶಿತೈಃ ಶರೈಃ॥ 8-16-12 (55663) 
ಶತಾನೀಕಂ ಮಹಾರಾಜ ಶ್ರುತಕರ್ಮಾ ಸುತಸ್ತವ।
ವ್ಯಶ್ವಸೂತರಥಂ ಚಕ್ರೇ ನಿಮೇಷಾರ್ಧಾದಸಂಭ್ರಮಃ॥ 8-16-13 (55664) 
ಹತಾಶ್ವೇ ತು ರಥೇ ತಿಷ್ಠಞ್ಶತಾನೀಕೋ ಮಹಾರಥಃ।
ಗದಾಂ ಚಿಕ್ಷೇಪ ಸಂಕ್ರುದ್ಧಸ್ತವ ಪುತ್ರಸ್ಯ ಮಾರಿಷ॥ 8-16-14 (55665) 
ಸಾ ಕೃತ್ವಾ ಸ್ಯಂದನಂ ಭಸ್ಮ ಹಯಾಂಶ್ಚೈವ ಸಸಾರಥೀನ್।
ಪಪಾತ ಧರಣೀಂ ತೂರ್ಣಂ ದಾರಯಂತೀವ ಭಾರತ॥ 8-16-15 (55666) 
ತಾವುಭೌ ವಿರಥೌ ವೀರೌ ಕುರೂಣಾಂ ಕೀರ್ತಿವರ್ಧನೌ।
ವ್ಯಪಾಕ್ರಮೇತಾಂ ಯುದ್ವಾತ್ತು ಪ್ರೇಕ್ಷಮಾಣೌ ಪರಸ್ಪರಂ॥ 8-16-16 (55667) 
ಪುತ್ರಸ್ತು ತವ ಸಂಭ್ರಾಂತೋ ವಿವಿಂಶೋ ರಥಮಾರುಹತ್।
ಶತಾನೀಕೋಽಪಿ ತ್ವರಿತಃ ಪ್ರತಿವಿಂಧ್ಯರಥಂ ಗತಃ॥ 8-16-17 (55668) 
ಸುತಮೋಮಂ ತು ಶಕುನಿರ್ವಿದ್ವ್ವಾ ತು ನಿಶಿತೈಃ ಶರೈಃ।
ನಾಕಂಪಯತ ಸಂಕ್ರುದ್ವೋ ವಾರ್ಯೋಘ ಇವ ಪರ್ವತಂ॥ 8-16-18 (55669) 
ಸುತಸೋಮಸ್ತು ತಂ ದೃಷ್ಟ್ವಾ ಪಿತುರತ್ಯಂತವೈರಿಣಂ।
ಶರೈರನೇಕಸಾಹಸ್ರೈಶ್ಛಾದಯಾಮಾಸ ಭಾರತ॥ 8-16-19 (55670) 
ತಾಞ್ಶರಾಞ್ಶಕುನಿಸ್ತೂರ್ಣಂ ಚಿಚ್ಛೇದಾನ್ಯೈಃ ಪತತ್ರಿಭಿಃ।
ಲಘ್ವಸ್ತ್ರಶ್ಚಿತ್ರಯೋಧೀ ಚ ಜಿತಕಾಶೀ ಚ ಸಂಯುಗೇ॥ 8-16-20 (55671) 
ನಿವಾರ್ಯ ಸಮರೇ ಚಾಪಿ ಶರಾಂಸ್ತಾನ್ನಿಶಿತೈಃ ಶರೈಃ।
ಆಜಘಾನ ಸುಸಂಕ್ರುದ್ಧಃ ಸುತಸೋಮಂ ತ್ರಿಭಿಃ ಶರೈಃ॥ 8-16-21 (55672) 
`ನಾಕಂಪಯತ ಸಂಕ್ರುದ್ಧೋ ವಾರ್ಯೋಘ ಇವ ಪರ್ವತಂ'।
ತಸ್ಯಾಶ್ವಾನ್ಕೇತನಂ ಸೂತಂ ತಿಲಶೋ ವ್ಯಧಮಚ್ಛರೈಃ। 
ಶ್ಯಾಲಸ್ತವ ಮಹಾರಾಜ ತತ ಉಚ್ಚುಕ್ರುಶುರ್ಜನಾಃ॥  8-16-22 (55673) 
ಹತಾಶ್ವೋ ವಿರಥಶ್ಚೈವ ಛಿನ್ನಕೇತುಶ್ಚ ಮಾರಿಷ।
ಧನ್ವೀ ಧನುರ್ವರಂ ಗೃಹ್ಯ ರಥಾದ್ಭೂಮಾವತಿಷ್ಠತ॥ 8-16-23 (55674) 
ವ್ಯಸೃಜತ್ಸಾಯಕಾಂಶ್ಚೈವ ಸ್ವರ್ಣಪುಂಖಾಞ್ಶಿಲಾಶಿತಾನ್।
ಛಾದಯಾಮಾಸುರಥ ತೇ ತವ ಶ್ಯಾಲಸ್ಯ ತಂ ರಥಂ। 
ಶಳಭಾನಾಮಿವ ವ್ರಾತಾಃ ಶರವ್ರಾತಾ ಮಹಾರಥಂ॥  8-16-24 (55675) 
ಸಂಛಾದ್ಯಮಾನೋಽಪಿ ದೃಢಂ ವಿವ್ಯಥೇ ನೈವ ಸೌಬಲಃ।
ಪ್ರಮಮಾಥ ಶರಾಂಸ್ತಸ್ಯ ಶರವ್ರಾತೈರ್ಮಹಾಯಶಾಃ॥ 8-16-25 (55676) 
ತತ್ರಾತುಷ್ಯಂತ ಯೋಧಾಶ್ಚ ಸಿದ್ವಾಶ್ಚಾಪಿ ದಿವಿ ಸ್ಥಿತಾಃ।
ಸುತಸೋಮಸ್ಯ ತತ್ಕರ್ಮ ದೃಷ್ಟ್ವಾಽಶ್ರದ್ವೇಯಮದ್ಭುತಂ। 
ರಥಸ್ಥಂ ಶಕುನಿಂ ಯತ್ತು ಪದಾತಿಃ ಸಮಯೋಧಯತ್॥  8-16-26 (55677) 
ತಸ್ಯ ತೀಕ್ಷ್ಣೈರ್ಮಹಾವೇಗೈರ್ಭಲ್ಲೈಃ ಸನ್ನತಪರ್ವಭಿಃ।
ವ್ಯಹನತ್ಕಾರಾಮುಕಂ ರಾಜಂಸ್ತೂಣೀರಾಂಶ್ಚೈವ ಸರ್ವಶಃ॥ 8-16-27 (55678) 
ಸ ಚ್ಛಿನ್ನಧನ್ವಾ ವಿರಥಃ ಖಂಗಮುದ್ಯಂಯ ಚಾನದತ್।
ವೈದೂರ್ಯೋತ್ಪಲವರ್ಣಾಭಂ ದಂತಿದಂತಮಯತ್ಸರುಂ॥ 8-16-28 (55679) 
ಭ್ರಾಂಯಮಾಣಂ ತತಸ್ತಂ ತು ವಿಮಲಾಂಬರವರ್ಚಸಂ।
ಕಾಲದಂಡೋಪಮಂ ಮೇನೇ ಸುತಸೋಮಸ್ಯ ಧೀಮತಃ॥ 8-16-29 (55680) 
ಸೋಽಚರತ್ಸಹಸಾ ಖಂಗೀ ಮಂಡಲಾನಿ ಸಹಸ್ರಶಃ।
ಚತುರ್ದಶ ಮಹಾರಾಜ ಶಿಕ್ಷಾಬಲಸಮನ್ವಿತಃ॥ 8-16-30 (55681) 
ಭ್ರಾಂತಮುದ್ಧಾಂತಮಾವಿದ್ಧಮಾಪ್ಲುತಂ ವಿಪ್ಲುತಂ ಸೃತಂ।
ಸಂಪಾತಸಮುದೀರ್ಣೇ ಚ ದರ್ಶಯಾಮಾಸ ಸಂಯುಗೇ॥ 8-16-31 (55682) 
ಸೌಬಲಸ್ತು ತತಸ್ತಸ್ಯ ಶರಾಂಶ್ಚಿಕ್ಷೇಪ ವೀರ್ಯವಾನ್।
ತಾನಾಪತತ ಏವಾಶು ಚಿಚ್ಛೇದ ಪರಮಾಸಿನಾ॥ 8-16-32 (55683) 
ತತಃ ಕ್ರುದ್ಧೋ ಮಹಾರಾಜ ಸೌಬಲಃ ಪರವೀರಹಾ।
ಪ್ರಾಹಿಣೋತ್ಸುತಸೋಮಾಯ ಶರಾನಾಶೀವಿಷೋಪಮಾನ್॥ 8-16-33 (55684) 
ಚಿಚ್ಛೇದ ತಾಂಸ್ತು ಖಂಗೇನ ಶಿಕ್ಷಯಾ ಚ ಬಲೇನ ಚ।
ದರ್ಶಯಂʼಲ್ಲಾಘವಂ ಯುದ್ಧೇ ತಾರ್ಕ್ಷ್ಯತುಲ್ಯಪರಾಕ್ರಮಃ॥ 8-16-34 (55685) 
ತಸ್ಯ ಸಂಚರತೋ ರಾಜನ್ಮಂಡಲಾವರ್ತನೇ ತದಾ।
ಕ್ಷುರಪ್ರೇಣ ಸುತೀಕ್ಷ್ಣೇನ ಖಂಗಂ ಚಿಚ್ಛೇದ ಸುಪ್ರಭಂ॥ 8-16-35 (55686) 
ಸ ಚ್ಛಿನ್ನಃ ಸಹಸಾ ಭೂಮೌ ನಿಪಪಾತ ಮಹಾನಸಿಃ।
ಅಧರ್ಮಸ್ಯ ಸ್ಥಿತಂ ಹಸ್ತೇ ಸುತ್ಸರೋಸ್ತತ್ರ ಭಾರತ॥ 8-16-36 (55687) 
ಛಿನ್ನಮಾಜ್ಞಾಯ ನಿಸ್ತ್ರಿಂಶಮವಪ್ಲುತ್ಯ ಪದಾನಿ ಷಟ್।
ಪ್ರಾವಿಧ್ಯತ ತತಃ ಶೇಷಂ ಸುತಸೋಮೋ ಮಹಾರಥಃ॥ 8-16-37 (55688) 
ತಚ್ಛಿತ್ತ್ವಾ ಸಗುಣಂ ಚಾಪಂ ರಣೇ ತಸ್ಯ ಮಹಾತ್ಮನಃ।
ಪಪಾತ ಧರಣೀಂ ತೂರ್ಣಂ ಸ್ವರ್ಣವಜ್ರವಿಭೂಷಿತಂ॥ 8-16-38 (55689) 
ಸುತಸೋಮಸ್ತತೋಽಗಚ್ಛಚ್ಛ್ರುತಕೀರ್ತೇರ್ಮಹಾರಥಂ।
ಸೌಬಲೋಽಪಿ ಧನುರ್ಗೃಹ್ಯ ಘೋರಮನ್ಯತ್ಸುದುರ್ಜಯಂ॥ 8-16-39 (55690) 
ಅಭ್ಯಯಾತ್ಪಾಂಡವಾನೀಕಂ ನಿಘ್ನಞ್ಶತ್ರುಗಣಾನ್ಬಹೂನ್।
ತತ್ರ ನಾದೋ ಮಹಾನಾಸೀತ್ಪಾಂಡವಾನಾಂ ವಿಶಾಂಪತೇ॥ 8-16-40 (55691) 
ಸೌಬಲಂ ಸಮರೇ ದೃಷ್ಟ್ವಾ ವಿಚರಂತಮಭೀತವತ್।
ತಾನ್ಯನೀಕಾನಿ ದೃಪ್ತಾನಿ ಶಸ್ತ್ರವಂತಿ ಮಹಾಂತಿ ಚ। 
ದ್ರಾವ್ಯಮಾಣಾನ್ಯದೃಶ್ಯಂತ ಸೌಬಲೇನ ಮಹಾತ್ಮನಾ॥  8-16-41 (55692) 
ಯಥಾ ದೈತ್ಯಚಮೂಂ ರಾಜಂದೇವರಾಜೋ ಮಮರ್ದ ಹ।
ತಥೈವ ಪಾಣ಼್ವೀಂ ಸೇನಾಂ ಸೌಬಲೇಯೋ ವ್ಯನಾಶಯತ್॥ ॥ 8-16-42 (55693) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷೋಡಶದಿವಸಯುದ್ಧೇ ಷೋಡಶೋಽಧ್ಯಾಯಃ॥ 16 ॥

Mahabharata - Karna Parva - Chapter Footnotes

8-16-35 ಮಂಡಲಾನಾಮಾವರ್ತನೇ ಅನುಲೋಮವಿಲೋಮಾಭ್ಯಾಸೇ॥ 8-16-36 ಅಸೇಃ ಸುತ್ಸರೋಃ ಶೋಭನಮುಷ್ಟೇಃ॥ 8-16-16 ಷೋಡಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 017

॥ ಶ್ರೀಃ ॥

8.17. ಅಧ್ಯಾಯಃ 017 

Mahabharata - Karna Parva - Chapter Topics

ಕೃಪಕೃತವರ್ಮಕ್ಷ್ಯಾಂ ಧೃಷ್ಟದ್ಯುಂನಶಿಖಂಡಿನೋಃ ಪರಾಜಯಃ॥ 1 ॥

Mahabharata - Karna Parva - Chapter Text

8-17-0 (55694) 
ಸಂಜಯ ಉವಾಚ। 8-17-0x (4865) 
ಧೃಷ್ಟದ್ಯುಂನಂ ಕೃಪೋ ರಾಜನ್ವಾರಯಾಮಾಸ ಸಂಯುಗೇ।
ಯಥಾ ದೃಷ್ಟ್ವಾ ವನೇ ಸಿಂಹಂ ಶರಭೋ ವಾರಯೇದ್ಯುಧಿ॥ 8-17-1 (55695) 
ನಿರುದ್ವಃ ಪಾರ್ಷತಸ್ತೇನ ಗೌತಮೇನ ಬಲೀಯಸಾ।
ಪದಾತ್ಪದಂ ವಿಚಲಿತುಂ ನಾಶಕತ್ತತ್ರ ಭಾರತ॥ 8-17-2 (55696) 
ಗೌತಮಸ್ಯ ರಥಂ ದೃಷ್ಟ್ವಾ ಧೃಷ್ಟದ್ಯುಂನರಥಂ ಪ್ರತಿ।
ವಿತ್ರೇಸುಃ ಸರ್ವಭೂತಾನಿ ಕ್ಷಯಂ ಪ್ರಾಪ್ತಂ ಚ ಮೇನಿರೇ॥ 8-17-3 (55697) 
ತದಾ ಜಲ್ಪಂತಿ ಪಾಂಡೂನಾಂ ರಥಿನಃ ಸಾದಿನಸ್ತಥಾ।
ದ್ರೋಣಸ್ಯ ನಿಧನಾನ್ನೂನಂ ಸಂಕ್ರುದ್ವೋ ದ್ವಿಪದಾಂ ವರಃ॥ 8-17-4 (55698) 
ಶಾರದ್ವತೋ ಮಹಾತೇಜಾ ದಿವ್ಯಾಸ್ತ್ರವಿದುದಾರಧೀಃ।
ಅಪಿ ಸ್ವಸ್ತಿ ಭವೇದದ್ಯ ಧೃಷ್ಟದ್ಯುಂನಸ್ಯ ಗೌತಮಾತ್॥ 8-17-5 (55699) 
ಅಪೀಯಂ ವಾಹಿನೀ ಕೃತ್ಸ್ನಾ ಮುಚ್ಯೇತ ಮಹತೋ ಭಯಾತ್।
ಅಪ್ಯಯಂ ಬ್ರಾಹ್ಮಣಃ ಸರ್ವಾನ್ನ ನೋ ಹನ್ಯಾತ್ಸಮಾಗತಾನ್॥ 8-17-6 (55700) 
ಯಾದೃಶಂ ದೃಶ್ಯತೇ ರೂಪಮಂತಕಪ್ರತಿಮಂ ರಣೇ।
ಗಮಿಷ್ಯತ್ಯದ್ಯ ಪದವೀಂ ಭಾರದ್ವಾಜಸ್ಯ ಗೌತಮಃ॥ 8-17-7 (55701) 
ಆಚಾರ್ಯಃ ಕ್ಷಿಪ್ರಹಸ್ತಶ್ಚ ವಿಜಯೀ ಚ ಸದಾ ಯುಧಿ।
ಅಸ್ತ್ರವಾನ್ವೀರ್ಯಸಂಪನ್ನಃ ಕ್ರೋಧೇನ ಚ ಸಮನ್ವಿತಃ॥ 8-17-8 (55702) 
ಪಾರ್ಷತಶ್ಚ ಮಹಾಯುದ್ವೇ ವಿಮುಖೋಽದ್ಯಾಭಿಲಕ್ಷ್ಯತೇ।
ಇತ್ಯೇವಂ ವಿವಿಧಾ ವಾಚಸ್ತಾವಕಾನಾಂ ಪರೈಃ ಸಹ। 
ವ್ಯಶ್ರೂಯಂತ ಮಹಾರಾಜ ತಯೋಸ್ತತ್ರ ಸಮಾಗಮೇ॥  8-17-9 (55703) 
ವಿನಿಃಶ್ವಸ್ಯ ತತಃ ಕ್ರೋಧಾತ್ಕೃಪಃ ಶಾರದ್ವತೋ ನೃಪ।
ಪಾರ್ಷತಂ ಚಾರ್ದಯಾಮಾಸ ನಿಶ್ಚೇಷ್ಟಂ ಸರ್ವಮರ್ಮಸು॥ 8-17-10 (55704) 
ಸ ಹನ್ಯಮಾನಃ ಸಮರೇ ಗೌತಮೇನ ಮಹಾತ್ಮನಾ।
ಕರ್ತವ್ಯಂ ನ ಸ್ಮ ಜಾನಾತಿ ಮೋಹೇನ ಮಹತಾ ವೃತಃ॥ 8-17-11 (55705) 
ತಮಬ್ರವೀತ್ತತೋ ಯಂತಾ ಕಂಚಿತ್ಕ್ಷೇಮಂ ತು ಪಾರ್ಷತ।
ಈದೃಶಂ ವ್ಯಸನಂ ಯುದ್ಧೇ ನ ತೇ ದೃಷ್ಟಂ ಮಯಾ ಕ್ವಚಿತ್॥ 8-17-12 (55706) 
ದೈವಯೋಗಾತ್ತು ತೇ ಬಾಣಾ ನಾಪತನ್ಮರ್ಮಭೇದಿನಃ।
ಪ್ರೇಷಿತಾ ದ್ವಿಜಮುಖ್ಯೇನ ಮರ್ಮಾಣ್ಯುದ್ದಿಶ್ಯ ಸರ್ವತಃ॥ 8-17-13 (55707) 
ವ್ಯಾವರ್ತಯೇ ರಥಂ ತೂರ್ಣಂ ನದೀವೇಗಮಿವಾರ್ಣವಾತ್।
ಅವಧ್ಯಂ ಬ್ರಾಹ್ಮಣಂ ಮನ್ಯೇ ಯೇನ ತೇ ವಿಕ್ರಮೋ ಹತಃ॥ 8-17-14 (55708) 
ಧೃಷ್ಟದ್ಯುಂನಸ್ತತೋ ರಾಜಞ್ಶನಕೈರಬ್ರವೀದ್ವಚಃ।
ಮುಹ್ಯತೇ ಮೇ ಮನಸ್ತಾತ ಗಾತ್ರಸ್ವೇದಶ್ಚ ಜಾಯತೇ॥ 8-17-15 (55709) 
ವೇಪಥುಶ್ಚ ಶರೀರೇ ಮೇ ರೋಮಹರ್ಷಶ್ಚ ಸಾರಥೇ।
ವರ್ಜಯನ್ಬ್ರಾಹ್ಮಣಂ ಯುದ್ಧೇ ಶನೈರ್ಯಾಹಿ ಯತೋಽರ್ಜುನಃ॥ 8-17-16 (55710) 
ಅರ್ಜುನಂ ಭೀಮಸೇನಂ ವಾ ಸಮರೇ ಪ್ರಾಪ್ಯ ಸಾರಥೇ।
ಕ್ಷೇಮಮದ್ಯ ಭವೇನ್ಮಹ್ಯಮಿತಿ ಮೇ ನೈಷ್ಠಿಕೀ ಮತಿಃ॥ 8-17-17 (55711) 
ತತಃ ಪ್ರಾಯಾನ್ಮಹಾರಾಜ ಸಾರಥಿಸ್ತ್ವರಯನ್ಹಯಾನ್।
ಯತೋ ಭೀಮೋ ಮಹೇಷ್ವಾಸೋ ಯುಯುಧೇ ತವ ಸೈನಿಕೈಃ॥ 8-17-18 (55712) 
ಪ್ರದ್ರುತಂ ಚ ರಥಂ ದೃಷ್ಟ್ವಾ ಧೃಷ್ಟದ್ಯುಂನಸ್ಯ ಮಾರಿಷ।
ಕಿರಞ್ಶರಶತಾನ್ಯೇವ ಗೌತಮೋಽನುಯಯೌ ತದಾ॥ 8-17-19 (55713) 
ಶಂಖಂ ಚ ಪೂರಯಾಮಾಸ ಮುಹುರ್ಮುಹುರರಿಂದಮಃ।
ಪಾರ್ಷತಂ ತ್ರಾಸಯಾಮಾಸ ಮಹೇಂದ್ರೋ ನಮುಚಿಂ ಯಥಾ॥ 8-17-20 (55714) 
ಶಿಖಂಡಿನಂ ತು ಸಮರೇ ಭೀಷ್ಮಮೃತ್ಯುಂ ದುರಾಸದಂ।
ಹಾರ್ದಿಕ್ಯೋ ವಾರಯಾಮಾಸ ಸ್ಮಯನ್ನಿವ ಮುಹುರ್ಮುಹುಃ॥ 8-17-21 (55715) 
ಶಿಖಂಡೀ ತು ಸಮಾಸಾದ್ಯ ಹೃದಿಕಾನಾಂ ಮಹಾರಥಂ।
ಪಂಚಭಿರ್ನಿಶಿತೈರ್ಭಲ್ಲೈರ್ಜತ್ರುದೇಶೇ ಸಮಾಹನತ್॥ 8-17-22 (55716) 
ಕೃತವರ್ಮಾ ತು ಸಂಕ್ರದ್ಧೋ ಭಿತ್ತ್ವಾ ಷಷ್ಟ್ಯಾ ಪತತ್ರಿಭಿಃ।
ಧನುರೇಕೇನ ಚಿಚ್ಛೇದ ಹಸನ್ರಾಜನ್ಮಹಾರಥಃ॥ 8-17-23 (55717) 
ಅಥಾನ್ಯದ್ವನುರಾದಾಯ ದ್ರುಪದಸ್ಯಾತ್ಮಜೋ ಬಲೀ।
ತಿಷ್ಠತಿಷ್ಠೇತಿ ಸಂಕ್ರುದ್ಧೋ ಹಾರ್ದಿಕ್ಯಂ ಪ್ರತ್ಯಭಾಷತ॥ 8-17-24 (55718) 
ತತೋಽಸ್ಯ ನವತಿಂ ಬಾಣಾನ್ರುಕ್ಮಪುಂಖಾನ್ಸುತೇಜನಾನ್।
ಪ್ರೇಷಯಾಮಾಸ ರಾಜೇಂದ್ರ ತೇಽಸ್ಯಾಭ್ರಶ್ಯಂತ ವರ್ಮಣಃ॥ 8-17-25 (55719) 
ವಿತಥಾಂಸ್ತಾನ್ಸಮಾಲಕ್ಷ್ಯ ಪತಿತಾಂಶ್ಚ ಮಹೀತಲೇ।
ಕ್ಷುರಪ್ರೇಣ ಸುತೀಕ್ಷ್ಣೇನ ಕಾರ್ಮುಕಂ ಚಿಚ್ಛಿದೇ ಭೃಶಂ॥ 8-17-26 (55720) 
ಅಥೈನಂ ಛಿನ್ನಧನ್ವಾನಂ ಭಗ್ನಶೃಂಗಮಿವರ್ಷಭಂ।
ಅಶೀತ್ಯಾ ಮಾರ್ಗಣೈಃ ಕ್ರುದ್ಧೋ ಬಾಹ್ವೋರುರಸಿ ಚಾರ್ಪಯತ್॥ 8-17-27 (55721) 
ಕೃತವರ್ಮಾ ತು ಸಂಕ್ರುದ್ಧೋ ಮಾರ್ಗಣೈಃ ಕ್ಷತವಿಕ್ಷತಃ।
ವವಾಮ ರುಧಿರಂ ಗಾತ್ರೈಃ ಕುಂಭವಕ್ರಾದಿವೋದಕಂ॥ 8-17-28 (55722) 
ರುಧಿರೇಣ ಪರಿಕ್ಲಿನ್ನಃ ಕೃತವರ್ಮಾ ತ್ವರಾಜತ।
ವರ್ಷೇಣ ಕ್ಲೇದಿತೋ ರಾಜನ್ಯಥಾ ಗೈರಿಕಪರ್ವತಃ॥ 8-17-29 (55723) 
ಅಥಾನ್ಯದ್ವನುರಾದಾಯ ಸಮಾರ್ಗಣಗುಣಂ ಪ್ರಭುಃ।
ಶಿಖಂಡಿನಂ ಬಾಣಗಣೈಃ ಸ್ಕಂಧದೇಶೇ ವ್ಯತಾಡಯತ್॥ 8-17-30 (55724) 
ಸ್ಕಂಧದೇಶಸ್ಥಿತೈರ್ಬಾಣೈಃ ಶಿಖಂಡೀ ತು ವ್ಯರಾಜತ।
ಶಾಖಾಪ್ರಶಾಖಾವಿಪುಲಃ ಸುಮಹಾನ್ಪಾದಪೋ ಯಥಾ॥ 8-17-31 (55725) 
ತಾವನ್ಯೋನ್ಯಂ ಭೃಶಂ ವಿದ್ವ್ವಾ ರುಧಿರೇಣ ಸಮುಕ್ಷಿತೌ।
`ಪೋಪ್ಲುಯಮಾನೌ ಹಿ ಯಥಾ ಮಹಾಂತೌ ಶೋಣಿತಹದೇ। 
ತದ್ವದ್ವಿರೇಜತುರ್ವೀರೌ ಶೋಣಿತೇನ ಪರಿಪ್ಲುತೌ॥  8-17-32 (55726) 
ಯಥಾ ಚ ಕಿಂಶುಕೌ ಫುಲ್ಲೌ ಪುಷ್ಪಮಾಸೇ ಸಮಾಗತೇ।
ರುಧಿರೋಕ್ಷಿತಸರ್ವಾಂಗೌ ರಕ್ತಚಂದನರೂಷಿತೌ। 
ಭುಜಗಾವಿವ ಸಂಕ್ರುದ್ಧೌ ರೇಜತುಸ್ತೌ ನರೋತ್ತಮೌ॥  8-17-33 (55727) 
ತಾವುಭೌ ಶರವನುನ್ನಾಂಗೌ ಪರಸ್ಪರಶರಕ್ಷತೌ'।
ಅನ್ಯೋನ್ಯಶೃಂಗಾಭಿಹತೌ ರೇಜತುರ್ವೃಷಭಾವಿವ॥ 8-17-34 (55728) 
ಅನ್ಯೋನ್ಯಸ್ಯ ವಧೇ ಯತ್ನಂ ಕುರ್ವಾಣೌ ತೌ ಮಹಾರಥೌ।
ರಥಾಭ್ಯಾಂ ಚೇರತುಸ್ತತ್ರ ಮಂಡಲಾನಿ ಸಹಸ್ರಶಃ॥ 8-17-35 (55729) 
ಕೃತವರ್ಮಾ ಮಹಾರಾಜ ಪಾರ್ಷತಂ ನಿಶಿತೈಃ ಶರೈಃ।
ರಣೇ ವಿವ್ಯಾಧ ಸಪ್ತತ್ಯಾ ಸ್ವರ್ಣಪುಂಗೈಃ ಶಿಲಾಶಿತೈಃ॥ 8-17-36 (55730) 
ತತೋಽಸ್ಯ ಸಮರೇ ಬಾಣಂ ಭೋಜಃ ಪ್ರಹರತಾಂ ವರಃ।
ಜೀವಿತಾಂತಕರಂ ಘೋರಂ ವ್ಯಸೃಜತ್ತ್ವರಯಾಽನ್ವಿತಃ॥ 8-17-37 (55731) 
ಸ ತೇನಾಭಿಹತೋ ರಾಜನ್ಮೂರ್ಚ್ಛಾಮಾಶು ಸಮಾವಿಶತ್।
ಧ್ವಜಯಷ್ಟಿಂ ಚ ಸಹಸಾ ಶಿಶ್ರಿಯೇ ಕಶ್ಮಲಾವೃತಃ॥ 8-17-38 (55732) 
ಅಪೋವಾಹ ರಣಾತ್ತೂರ್ಣಂ ಸಾರಥೀ ರಥಿನಾಂ ವರಂ।
ಹಾರ್ದಿಕ್ಯಶರಸಂತಪ್ತಂ ನಿಃಶ್ವಸಂತಂ ಪುನಃಪುನಃ॥ 8-17-39 (55733) 
ಪರಾಜಿತೇ ತತಃ ಶೂರೇ ದ್ರುಪದಸ್ಯಾತ್ಮಜೇ ಪ್ರಭೋ।
ವ್ಯದ್ರವತ್ಪಾಂಡವೀ ಸೇನಾ ವ್ಯಧಮಾನಾ ಸಮಂತತಃ॥ ॥ 8-17-40 (55734) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷೋಡಶದಿವಸಯುದ್ಧೇ ಸಪ್ತದಶೋಽಧ್ಯಾಯಃ॥ 17 ॥

Mahabharata - Karna Parva - Chapter Footnotes

8-17-1 ಶರಭೋಽಷ್ಟಪಾದಃ ಸಿಂಹಘಾತೀ ಪಶುಪಕ್ಷಿಶರೀರೋ ನೃಸಿಂಹವತ್ ದ್ವ್ಯಾತ್ಮಾ॥ 8-17-12 ಈದೃಶಂ ವ್ಯಸನಂ ಯದ್ಧೇನ ಮೇ ದೃಷ್ಟಂ ಕದಾಚನ। ದೈವಯೋಗಾದಿಮೇ ಬಾಣಾ ನ ಜಘ್ನರ್ಮಮ ಚಾಹವೇ ಇತಿ ಕ.ಖ.ಟ.ಪಾಠಃ॥ 8-17-13 ಈದೃಶಂ ವ್ಯಸನಂ ಯದ್ಧೇನ ಮೇ ದೃಷ್ಟಂ ಕದಾಚನ। ದೈವಯೋಗಾದಿಮೇ ಬಾಣಾ ನ ಜಘ್ನರ್ಮಮ ಚಾಹವೇ ಇತಿ ಕ.ಖ.ಟ.ಪಾಠಃ॥ 8-17-25 ಅಭ್ರಶ್ಯಂತ ಭ್ರಷ್ಟಾಃ। ವರ್ಮ ನ ಚಿಚ್ಛಿದುರಿತ್ಯರ್ಥಃ॥ 8-17-28 ವವಾಮ ವಾಂತವಾನ್॥ 8-17-36 ಪಾರ್ಷತಂ ಶಿಖಂಡಿನಂ॥ 8-17-17 ಸಪ್ತದಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 018

॥ ಶ್ರೀಃ ॥

8.18. ಅಧ್ಯಾಯಃ 018 

Mahabharata - Karna Parva - Chapter Topics

ಅರ್ಜುನೇನ ಸಂಶಪ್ತಕಪರಾಜಯಃ॥ 1 ॥

Mahabharata - Karna Parva - Chapter Text

8-18-0 (55735) 
ಸಂಜಯ ಉವಾಚ। 8-18-0x (4866) 
ಶ್ವೇತಾಶ್ವೋಽಪಿ ಮಹಾರಾಜ ವ್ಯಧಮತ್ತಾವಕಂ ಬಲಂ।
ಯಥಾ ವಾಯುಃ ಸಮಾಸಾದ್ಯ ತೂಲರಾಶಿಂ ಸಮಂತತಃ॥ 8-18-1 (55736) 
ಪ್ರತ್ಯುದ್ಯಯುಸ್ತ್ರಿಗರ್ತಾಸ್ತಂ ಶಿಬಯಃ ಕೌರವೈಃ ಸಹ।
ವಸಾತಯೋಽಥ ಸಾಲ್ವಾಶ್ಚ ಗೋಪಾಲಾಶ್ಚ ಯಶಸ್ವಿನಃ॥ 8-18-2 (55737) 
ಸತ್ಯದೇವಃ ಸತ್ಯಕೀರ್ತಿರ್ಮಿತ್ರದೇವಃ ಶ್ರುತಂಜಯಃ।
ಸೌಶ್ರುತಿಶ್ಚಂದ್ರದೇವಶ್ಚ ಮಿತ್ರವರ್ಮಾ ಚ ಭಾರತ॥ 8-18-3 (55738) 
ತ್ರಿಗರ್ತರಾಜಃ ಸಮರೇ ಭ್ರಾತೃಭಿಃ ಪರಿವಾರಿತಃ।
ಪುತ್ರೈಶ್ಚೈವ ಮಹೇಷ್ವಾಸೈರ್ನಾನಾಶಸ್ತ್ರವಿಶಾರದೈಃ॥ 8-18-4 (55739) 
ವ್ಯಸೃಜಂತ ಶಸ್ತ್ರಾತಾನ್ಕಿರಂತೋಽರ್ಜುನಮಾಹವೇ।
ಅಭ್ಯವರ್ತಂತ ಸಹಸಾ ವಾರ್ಯೋಘಾ ಇವ ಸಾಗರಂ॥ 8-18-5 (55740) 
ತೇ ತ್ವರ್ಜುನಂ ಸಮಾಸಾದ್ಯ ಯೋಧಾಃ ಶತಸಹಸ್ರಶಃ।
ಅಗಚ್ಛನ್ವಿಲಯಂ ಸರ್ವೇ ತಾರ್ಕ್ಷ್ಯಂ ದೃಷ್ಟ್ವೇವ ಪನ್ನಗಾಃ॥ 8-18-6 (55741) 
ತೇ ಹನ್ಯಮಾನಾಃ ಸಮರೇ ನ ಜಹುಃ ಪಾಂಡವಂ ರಣೇ।
ಹನ್ಯಮಾನಾ ಮಹಾರಾಜ ಶಲಭಾ ಇವ ಪಾವಕಂ॥ 8-18-7 (55742) 
ಸತ್ಯದೇವಸ್ತ್ರಿಭಿರ್ಬಾಣೈರ್ವಿವ್ಯಾಧ ಯುಧಿ ಪಾಂಡವಂ।
ಮಿತ್ರದೇವಸ್ತ್ರಿಷಷ್ಟ್ಯಾ ತು ಚಂದ್ರದೇವಸ್ತು ಸಪ್ತಭಿಃ॥ 8-18-8 (55743) 
ಮಿತ್ರವರ್ಮಾ ತ್ರಿಸಪ್ತತ್ಯಾ ಸೌಶ್ರುತಿಶ್ಚಾಪಿ ಸಪ್ತಭಿಃ।
ಶ್ರುತಂಜಯಸ್ತು ವಿಂಶತ್ಯಾ ಸುಶರ್ಮಾ ನವಭಿಃ ಶರೈಃ॥ 8-18-9 (55744) 
ಸ ವಿದ್ವೋ ಬಹುಭಿಃ ಸಂಖ್ಯೇ ಪ್ರತಿವಿವ್ಯಾಧ ತಾನ್ನೃಪಾನ್।
ಸೌಶ್ರುತಿಂ ಸಪ್ತಭಿರ್ವಿದ್ವ್ವಾ ಚಂದ್ರದೇವಂ ತ್ರಿಭಿಃ ಶರೈಃ॥ 8-18-10 (55745) 
ಶ್ರುತಂಜಯಂ ಚ ವಿಂಶತ್ಯಾ ಚಂದ್ರದೇವಂ ತಥಾಽಷ್ಟಭಿಃ।
ಮಿತ್ರದೇವಂ ಶತೇನೈವ ಸತ್ಯದೇವಂ ತ್ರಿಭಿಃ ಶರೈಃ॥ 8-18-11 (55746) 
ನವಭಿರ್ಮಿತ್ರವರ್ಮಾಣಂ ಸುಶರ್ಮಾಣಂ ತಥಾಽಷ್ಟಭಿಃ।
ಶ್ರುತಂಜಯಂ ಚ ರಾಜಾನಂ ಹತ್ವಾ ತತ್ರ ಶಿಲಾಶಿತೈಃ॥ 8-18-12 (55747) 
ಸೌಶ್ರುತೇಃ ಸಶಿರಸ್ತ್ರಾಣಂ ಶಿರಃ ಕಾಯಾದಪಾಹರತ್।
ತ್ವರಿತಶ್ಚಂದ್ರದೇವಂ ಚ ಶರೈರ್ನಿನ್ಯೇ ಯಮಕ್ಷಯಂ॥ 8-18-13 (55748) 
ತಥೇತರಾನ್ಮಹಾರಾಜ ಯತಮಾನಾನ್ಮಹಾರಥಾನ್।
ಪಂಚಭಿಃ ಪಂಚಭಿರ್ಬಾಣೈರೇಕೈಕಂ ಪ್ರತ್ಯವಾರಯತ್॥ 8-18-14 (55749) 
ಸತ್ಯದೇವಸ್ತು ಸಂಕ್ರುದ್ವಸ್ತೋಮರಂ ವ್ಯಸೃಜನ್ಮಹತ್।
ಸಮುದ್ದಿಶ್ಯ ರಣೇ ಕೃಷ್ಣಂ ಸಿಂಹನಾದಂ ನನಾದ ಚ॥ 8-18-15 (55750) 
ಸ ನಿರ್ಭಿದ್ಯ ಭುಜಂ ಸವ್ಯಂ ಮಾಧವಸ್ಯ ಮಹಾತ್ಮನಃ।
ಅಯಸ್ಮಯಃ ಸ್ವರ್ಣದಂಡೋ ಜಗಾಮ ಧರಣೀಂ ತದಾ॥ 8-18-16 (55751) 
ಮಾಧವಸ್ಯ ತು ವಿದ್ಧಸ್ಯ ತೋಮರೇಣ ಮಹಾರಣೇ।
ಪ್ರತೋದಃ ಪ್ರಾಪತದ್ವಸ್ತಾದ್ರಶ್ಮಯಶ್ಚ ವಿಶಾಂಪತೇ॥ 8-18-17 (55752) 
ವಾಸುದೇವಂ ವಿಭಿನ್ನಾಂಗಂ ದೃಷ್ಟ್ವಾ ಪಾರ್ಥೋ ಧನಂಜಯಃ।
ಕ್ರೋಧಮಾಹಾರಯತ್ತೀವ್ರಂ ಕೃಷ್ಣಂ ಚೇದಮುವಾಚ ಹ॥ 8-18-18 (55753) 
ಪ್ರಾಪಯಾಶ್ವಾನ್ಮಹಾಬಾಹೋ ಸತ್ಯದೇವಂ ಪ್ರತಿ ಪ್ರಭೋ।
ಯಾವದೇನಂ ಶರೈಸ್ತೀಕ್ಷ್ಣೈರ್ನಯಾಮಿ ಯಮಸಾದನಂ॥ 8-18-19 (55754) 
ಪ್ರತೋದಂ ಗೃಹ್ಯ ಸೋಽನ್ಯತ್ತು ರಶ್ಮೀನ್ಸಂಗೃಹ್ಯ ಚ ದ್ರುತಂ।
ವಾಹಯಾಮಾಸ ತಾನಶ್ವಾನ್ಸತ್ಯದೇವರಥಂ ಪ್ರತಿ॥ 8-18-20 (55755) 
ವಿಷ್ವಕ್ಸೇನಂ ಸುನಿರ್ವಿದ್ವಂ ದೃಷ್ಟ್ವಾ ಪಾರ್ಥೋ ಧನಂಜಯಃ।
ಸತ್ಯದೇವಂ ಶರೈಸ್ತೀಕ್ಷ್ಣೈರ್ವಾರಯಿತ್ವಾ ಮಹಾರಥಃ॥ 8-18-21 (55756) 
ತತಃ ಸುನಿಶಿತೈರ್ಭಲ್ಲೈ ರಾಜ್ಞಸ್ತಸ್ಯ ಮಹಚ್ಛಿರಃ।
ಕುಂಡಲೋಪಚಿತಂ ಕಾಯಾಚ್ಚಕರ್ತ ಪೃತನಾಂತರೇ॥ 8-18-22 (55757) 
ತನ್ನಿಕೃತ್ಯ ಶಿತೈರ್ಬಾಣೈರ್ಭಿತ್ರವರ್ಮಾಣಮಾಕ್ಷಿಪತ್।
ವತ್ಸದಂತೇನ ತೀಕ್ಷ್ಣೇನ ಸಾರಥಿಂ ಚಾಸ್ಯ ಮಾರಿಷ॥ 8-18-23 (55758) 
ತತಃ ಶರಶತೈರ್ಭೂಯಃ ಸಂಶಪ್ತಕಗಣಾನ್ಬಲೀ।
ಪಾತಯಾಮಾಸ ಸಂಕ್ರುದ್ವಃ ಶತಶೋಽಥ ಸಹಸ್ರಶಃ॥ 8-18-24 (55759) 
ತತೋ ರಜತಪುಂಖೇನ ರಾಜಞ್ಶೀರ್ಷಂ ಮಹಾತ್ಮನಃ।
ಮಿತ್ರದೇವಸ್ಯ ಚಿಚ್ಛೇದ ಕ್ಷುರಪ್ರೇಣ ಮಹಾರಥಃ। 
ಸುಶರ್ಮಾಣಂ ಸುಸಂಕ್ರುದ್ಧೋ ಜತ್ರುದೇಶೇ ಸಮಾಹನತ್॥  8-18-25 (55760) 
ತತಃ ಸಂಶಪ್ತಕಾಃ ಸರ್ವೇ ಪರಿವಾರ್ಯ ಧನಂಜಯಂ।
ಶಸ್ತ್ರೌಘೈರ್ಮಮೃದುಃ ಕ್ರುದ್ವಾ ನಾದಯಂತೋ ದಿಶೋ ದಶ॥ 8-18-26 (55761) 
ಅಭ್ಯರ್ದಿತಸ್ತು ತಜ್ಜಿಷ್ಣುಃ ಶಕ್ರತುಲ್ಯಪರಾಕ್ರಮಃ।
ಐಂದ್ರಮಸ್ತ್ರಮಮೇಯಾತ್ಮಾ ಪ್ರಾದುಶ್ಚಕ್ರೇ ಮಹಾರಥಃ॥ 8-18-27 (55762) 
ತತಃ ಶರಸಹಸ್ರಾಣಿ ಪ್ರಾದುರಾಸನ್ವಿಶಾಂಪತೇ।
`ಕಾರ್ಮುಕಾತ್ಪಾಂಡುಪುತ್ರಸ್ಯ ಪಾರ್ಥಸ್ಯಾಮಿತತೇಜಸಃ'॥ 8-18-28 (55763) 
ತತಸ್ತು ಚ್ಛಿದ್ಯಮಾನಾನಾಂ ಧ್ವಜಾನಾಂ ಧನುಷಾಂ ತಥಾ।
ರಥಾನಾಂ ಸಪತಾಕಾನಾಂ ತೂಣೀರಾಣಾಂ ಯುಗೈಃ ಸಹ॥ 8-18-29 (55764) 
ಅಕ್ಷಾಣಾಮಥ ಚಕ್ರಾಣಾಂ ಯೋಕ್ತ್ರಾಣಾಂ ರಶ್ಮಿಭಿಃ ಸಹ।
ಕೂಬರಾಣಾಂ ವರೂಥಾನಾಂ ಪೃಷತ್ಕಾನಾಂ ಚ ಸಂಯುಗೇ॥ 8-18-30 (55765) 
ಅಶ್ವಾನಾಂ ಪತತಾಂ ಚಾಪಿ ಪ್ರಾಸಾನಾಮೃಷ್ಟಿಭಿಃ ಸಹ।
ಗದಾನಾಂ ಪರಿಘಾನಾಂ ಚ ಶಕ್ತಿತೋಮರಪಟ್ಟಸೈಃ॥ 8-18-31 (55766) 
ಶತಘ್ನೀನಾಂ ಸಚಕ್ರಾಣಾಂ ಭುಜಾನಾಂ ಚೋರುಭಿಃ ಸಹ।
ಕಂಠಸೂತ್ರಾಂಗದಾನಾಂ ಚ ಕೇಯೂರಾಣಾಂ ಚ ಮಾರಿಷ॥ 8-18-32 (55767) 
ಹಾರಾಣಾಮಥ ನಿಷ್ಕಾಣಾಂ ತನುತ್ರಾಣಾಂ ಚ ಭಾರತ।
ಛತ್ರಾಣಾಂ ವ್ಯಜನಾನಾಂ ಚ ಶಿರಸಾಂ ಕುಮುಟೈಃ ಸಹ। 
ರಾಶಯಶ್ಚಾತ್ರ ದೃಶ್ಯಂತೇ ಪತಿತಾನಾಂ ಮಹೀತಲೇ॥  8-18-33 (55768) 
ಸಕುಂಡಲಾನಿ ಸ್ವಕ್ಷೀಮಿ ಪೂರ್ಣಚಂದ್ರನಿಭಾನಿ ಚ।
ಶಿರಾಂಸ್ಯುರ್ವ್ಯಾಮದೃಶ್ಯಂತ ತಾರಾಜಾಲಮಿವಾಂಬರೇ॥ 8-18-34 (55769) 
ಸುಸ್ರಗ್ವೀಣಿ ಸುವಾಸಾಂಸಿ ಚಂದನೇನೋಕ್ಷಿತಾನಿ ಚ।
ಶರೀರಾಣಿ ವ್ಯದೃಶ್ಯಂತ ನಿಹತಾನಾಂ ಮಹೀತಲೇ॥ 8-18-35 (55770) 
ರುದ್ರಸ್ಯಾಕ್ರೀಡಸದೃಶಂ ಘೋರಮಾಯೋಧನಂ ತದಾ॥  8-18-36 (55771) 
ನಿಹತೈ ರಾಜಪುತ್ರೈಶ್ಚ ಕ್ಷತ್ರಿಯೈಶ್ಚ ಮಹಾಬಲೈಃ।
`ಅರ್ಜುನೇನ ಮಹಾರಾಜ ತತ್ರತತ್ರ ಮಹಾರಣೇ'॥ 8-18-37 (55772) 
ಹಸ್ತಿಭಿಃ ಪತಿತೈಶ್ಚೈವ ತುರಂಗೈಶ್ಚಾಭವನ್ಮಹೀ।
ಅಗಂಯರೂಪಾ ಸಮರೇ ವಿಶೀರ್ಣೈರಿವ ಪರ್ವತೈಃ॥ 8-18-38 (55773) 
ನಾಸೀದ್ರಥಪಥಸ್ತಸ್ಯ ಪಾಂಡವಸ್ಯ ಮಹಾತ್ಮನಃ।
ನಿಘ್ನತಃ ಶಾತ್ರವಾನ್ಭಲ್ಲೈರ್ಹಸ್ತ್ಯಶ್ವಂ ಚಾಸ್ಯತೋ ಮಹತ್॥ 8-18-39 (55774) 
ಸ್ವಾನುಗಾ ಇವ ಸೀದಂತಿ ರಥಚಕ್ರಾಣಿ ಮಾರಿಷ।
ಚರತಸ್ತಸ್ಯ ಸಂಗ್ರಾಮೇ ತಸ್ಮಿಂಲ್ಲೋಹಿತಕರ್ದಮೇ॥ 8-18-40 (55775) 
ಸೀದಮಾನಾನಿ ಚಕ್ರಾಣಿ ಸಮುಹೂಸ್ತುರಗಾ ಭೃಶಂ।
ಶ್ರಮೇಣ ಮಹತಾ ಯುಕ್ತಾ ಮನೋಮಾರುತರಂಹಸಃ॥ 8-18-41 (55776) 
ವಧ್ಯಮಾನಂ ತು ತತ್ಸೈನ್ಯಂ ಪಾಂಡುಪುತ್ರೇಣ ಧನ್ವಿನಾ।
ಪ್ರಾಯಶೋ ವಿಮುಖಂ ಸರ್ವಂ ನಾವತಿಷ್ಠತ ಭಾರತ॥ 8-18-42 (55777) 
ತಾಂಜಿತ್ವಾ ಸಮರೇ ಜಿಷ್ಣುಃ ಸಂಶಪ್ತಕಗಣಾನ್ಬಹೂನ್।
ವಿರರಾಜ ತದಾ ಪಾರ್ಥೋ ವಿಧೂಮೋಽಗ್ನಿರಿವ ಜ್ವಲನ್॥ ॥ 8-18-43 (55778) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷೋಡಶದಿವಸಯುದ್ಧೇ ಅಷ್ಟಾದಶೋಽಧ್ಯಾಯಃ॥ 18 ॥

Mahabharata - Karna Parva - Chapter Footnotes

8-18-39 ಆಸೀದ್ರಥಪಥಸ್ತಸ್ಯ ಇತಿ ಘ.ಙ. ಪಾಠಃ। ಆಸಾದಿತಸ್ತತೋ ರಾನ್ರಥಚಕ್ರೇ ವಿಶಾಂಪತೇ ಇತಿ ಕ.ಪಾಠಃ। ಆಚ್ಛಾದಿತಂ ತತೋ ರಾಜನ್ರಥಚಕ್ರಂ ಚ ಮಾರಿಷ ಇತಿ ಖ.ಪಾಠಃ॥ 8-18-41 ಸೀದಮಾನಾನಿ ಪಂಕಮಜ್ಜನಾತ್॥ 8-18-18 ಅಷ್ಟಾದಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 019

॥ ಶ್ರೀಃ ॥

8.19. ಅಧ್ಯಾಯಃ 019 

Mahabharata - Karna Parva - Chapter Topics

ಸಂಕುಲಯುದ್ಧಂ॥ 1 ॥

Mahabharata - Karna Parva - Chapter Text

8-19-0 (55779) 
ಸಂಜಯ ಉವಾಚ। 8-19-0x (4867) 
ಯುಧಿಷ್ಠಿರಂ ಮಹಾರಾಜ ವಿಸೃಜಂತಂ ಶರಾನ್ಬಹೂನ್।
ಸ್ವಯಂ ದುರ್ಯೋಧನೋ ರಾಜಾ ಪ್ರತ್ಯಗೃಹ್ಣಾದಭೀತವತ್॥ 8-19-1 (55780) 
ತಮಾಪತಂತಂ ಸಹಸಾ ತವ ಪುತ್ರಂ ಮಹಾರಥಂ।
ಧರ್ಮರಾಜೋ ದ್ರುತಂ ವಿದ್ಧ್ವಾ ತಿಷ್ಠತಿಷ್ಠೇತಿ ಚಾಬ್ರವೀತ್॥ 8-19-2 (55781) 
ಸ ತು ತಂ ಪ್ರತಿವಿವ್ಯಾಧ ನವಭಿರ್ನಿಶಿತೈಃ ಶರೈಃ।
ಸಾರಥಿಂ ಚಾಸ್ಯ ಭಲ್ಲೇನ ಭೃಶಂ ಕ್ರುದ್ಧೋಽಭ್ಯತಾಡಯತ್॥ 8-19-3 (55782) 
ತತೋ ಯುಧಿಷ್ಠಿರೋ ರಾಜನ್ಸ್ವರ್ಣಪುಂಖಾಞ್ಶಿಲೀಮುಖಾನ್।
ದುರ್ಯೋಧನಾಯ ಚಿಕ್ಷೇಪ ತ್ರಯೋದಶ ಶಿಲಾಶಿತಾನ್॥ 8-19-4 (55783) 
ಚತುರ್ಭಿಶ್ಚತುರೋ ವಾಹಾಂಸ್ತಸ್ಯ ಹತ್ವಾ ಮಹಾರಥಃ।
ಪಂಚಮೇನ ಶಿರಃ ಕಾಯಾತ್ಸಾರಥೇಶ್ಚ ಸಮಾಕ್ಷಿಪತ್॥ 8-19-5 (55784) 
ಷಷ್ಠೇನ ತು ಧ್ವಜಂ ರಾಜ್ಞಃ ಸಪ್ತಮೇನ ತು ಕಾರ್ಮುಕಂ।
ಅಷ್ಟಮೇನ ತಥಾ ಖಂಗಂ ಪಾತಯಾಮಾಸ ಭೂತಲೇ। 
ಪಂಚಭಿರ್ನೃಪತಿಂ ಚಾಪಿ ಧರ್ಮರಾಜೋಽರ್ದಯದ್ಭೃಶಂ॥  8-19-6 (55785) 
ಹತಾಶ್ವಾತ್ತು ರಥಾತ್ತಸ್ಮಾದವಪ್ಲುತ್ಯ ಸುತಸ್ತವ।
ಉತ್ತಮಂ ವ್ಯಸನಂ ಪ್ರಾಪ್ತೋ ಭೂಮಾವೇವಾವತಿಷ್ಠತ॥ 8-19-7 (55786) 
ತಂ ತು ಕೃಚ್ಛ್ರಗತಂ ದೃಷ್ಟ್ವಾ ಕರ್ಣದ್ರೌಣಿಕೃಪಾದಯಃ।
ಅಭ್ಯವರ್ತಂತ ಸಹಸಾ ಪರೀಪ್ಸಂತೋ ನರಾಧಿಪಂ॥ 8-19-8 (55787) 
ಅಥ ಪಾಂಡುಸುತಾಃ ಸರ್ವೇ ಪರಿವಾರ್ಯ ಯುಧಿಷ್ಠಿರಂ।
ಅನ್ವಯುಃ ಸಮರೇ ರಾಜಂಸ್ತತೋ ಯುದ್ಧಮವರ್ತತ॥ 8-19-9 (55788) 
ತತಸ್ತೂರ್ಯಸಹಸ್ರಾಣಿ ಪ್ರಾವಾದ್ಯಂತ ಮಹಾಮೃಧೇ॥  8-19-10 (55789) 
ಕ್ಷ್ವೇಲಾಃ ಕಿಲಕಿಲಾಶಬ್ದಾಃ ಪ್ರಾದುರಾಸನ್ಮಹೀಪತೇ।
ಯತ್ರಾಭ್ಯಗಚ್ಛನ್ಸಮರೇ ಪಾಂಚಾಲಾಃ ಕೌರವೈಃ ಸಹ॥ 8-19-11 (55790) 
ನರಾ ನರೈಃ ಸಮಾಜಗ್ಮುರ್ವಾರಣಾ ವರವಾರಣೈಃ।
ರಥಾಶ್ಚ ರಥಿಭಿಃ ಸಾರ್ಧಂ ಹಯಾಶ್ಚ ಹಯಸಾದಿಭಿಃ॥ 8-19-12 (55791) 
ದ್ವಂದ್ವಾನ್ಯಾಸನ್ಮಹಾರಾಜ ಪ್ರೇಕ್ಷಣೀಯಾನಿ ಸಂಯುಗೇ।
ವಿವಿಧಾನ್ಯಪ್ಯಚಿಂತ್ಯಾನಿ ಶಸ್ತ್ರವಂತ್ಯುತ್ತಮಾನಿ ಚ॥ 8-19-13 (55792) 
ತೇ ಶೂರಾಃ ಸಮರೇ ಸರ್ವೇ ಚಿತ್ರಂ ಲಘು ಚ ಸುಷ್ಠು ಚ।
ಅಯುಧ್ಯಂತ ಮಹಾವೇಗಾಃ ಪರಸ್ಪರವಧೈಷಿಣಃ॥ 8-19-14 (55793) 
ಅನ್ಯೋನ್ಯಂ ಸಮರೇ ಜಘ್ನುರ್ಯೋಧವ್ರತಮನುಷ್ಠಿತಾಃ।
ನ ಹಿ ತೇ ಸಮರಂ ಚಕ್ರುಃ ಪೃಷ್ಠತೋ ವೈ ಕಥಂಚನ॥ 8-19-15 (55794) 
ಮುಹೂರ್ತಮೇವ ತದ್ಯುದ್ವಮಾಸೀನ್ಮಧುರದರ್ಶನಂ।
ತತ ಉನ್ಮತ್ತವದ್ರಾಜನ್ನಿರ್ಮರ್ಯಾದಮವರ್ತತ॥ 8-19-16 (55795) 
ರಥೀ ನಾಗಂ ಸಮಾಸಾದ್ಯ ದಾರಯನ್ನಿಶಿತೈಃ ಶರೈಃ।
ಪ್ರೇಷಯಾಮಾಸ ಕಾಲಾಯ ಶರೈಃ ಸನ್ನತಪರ್ವಭಿಃ॥ 8-19-17 (55796) 
ನಾಗಾ ಹಯಾನ್ಸಮಾಸಾದ್ಯ ವಿಕ್ಷಿಪಂತೋ ಬಹೂನ್ರಣೇ।
ದಾರಯಾಮಾಸುರತ್ಯುಗ್ರಂ ತತ್ರತತ್ರ ತದಾತದಾ॥ 8-19-18 (55797) 
ಹಯಾರೋಹಾಶ್ಚ ಬಹವಃ ಪರಿವಾರ್ಯ ಹಯೋತ್ತಮಾನ್।
ತಲಶಬ್ದರವಾಂಶ್ಚಕ್ರುಃ ಸಂಪತಂತಸ್ತತಸ್ತತಃ॥ 8-19-19 (55798) 
ಧಾವಮಾನಾಂಸ್ತತಸ್ತಾಂಸ್ತು ದ್ರವಮಾಣಾನ್ಮಹಾಗಜಾನ್।
ಪಾರ್ಶ್ವತಃ ಪೃಷ್ಠತಶ್ಚೈವ ನಿಜಘ್ನುರ್ಹಯಸಾದಿನಃ॥ 8-19-20 (55799) 
ವಿದ್ರಾವ್ಯ ಚ ಬಹೂನಶ್ವಾನ್ನಾಗಾ ರಾಜನ್ಮದೋತ್ಕಟಾಃ।
ವಿಷಾಣೈಶ್ಚಾಪರೇ ಜಘ್ನುರ್ಮಮೃದುಶ್ಚಾಪರೇ ಭೃಶಂ॥ 8-19-21 (55800) 
ಸಾಶ್ವಾರೋಹಾಂಶ್ಚ ತುರಗಾನ್ವಿಷಾಮೈರ್ವಿವ್ಯಧೂ ರುಷಾ।
ಅಪರೇ ಚಿಕ್ಷಿಪುರ್ವೇಗಾತ್ಪ್ರಗೃಹ್ಯಾತಿಬಲಾಸ್ತದಾ॥ 8-19-22 (55801) 
ಪಾದಾತೈರಾಹತಾ ನಾಗಾ ವಿವರೇಷು ಸಮಂತತಃ।
ಚಕ್ರುರಾರ್ತಸ್ವರಂ ಘೋರಂ ದುದ್ರುವುಶ್ಚ ದಿಶೋ ದಶ॥ 8-19-23 (55802) 
ಪದಾತೀನಾಂ ತು ಸಹಸಾ ಪ್ರದ್ರುತಾನಾಂ ಮಹಾಹವೇ।
ಉತ್ಸೃಜ್ಯಾಭರಣಂ ತೂರ್ಣಮವವವ್ರೂ ರಣಾಜಿರೇ॥ 8-19-24 (55803) 
ನಿಮಿತ್ತಂ ಮನ್ಯಮಾನಾಸ್ತು ಪರಿಣಾಂಯ ಮಹಾಗಜಾಃ।
ಜಗೃಹುರ್ಬಿಭಿದುಶ್ಚೈವ ಚಿತ್ರಾಣ್ಯಾಭರಣಾನಿ ಚ॥ 8-19-25 (55804) 
ತಾಂಸ್ತು ತತ್ರ ಪ್ರಸಕ್ತಾನ್ವೈ ಪರಿನ್ವಾರ್ಯ ಪದಾತಯಃ।
ಹಸ್ತ್ಯಾರೋಹಾನ್ನಿಜಘ್ನುಸ್ತೇ ಮಹಾವೇಗಾ ಬಲೋತ್ಕಟಾಃ॥ 8-19-26 (55805) 
ಅಪರೇ ಹಸ್ತಿಭಿರ್ಹಸ್ತೈಃ ಖಂ ವಿಕ್ಷಿಪ್ತಾ ಮಹಾಹವೇ।
ನಿಪತಂತೋ ವಿಷಾಣಾಗ್ರೈರ್ಭೃಶಂ ವಿದ್ವಾಃ ಸುಶಿಕ್ಷಿತೈಃ॥ 8-19-27 (55806) 
ಅಪರೇ ಸಹಸಾ ಗೃಹ್ಯ ವಿಷಾಣೈರೇವ ಸೂದಿತಾಃ।
ಸೇನಾಂತರಂ ಸಮಾಸಾದ್ಯ ಕೇಚಿತ್ತತ್ರ ಮಹಾಗಜೈಃ॥ 8-19-28 (55807) 
ಕ್ಷುಣ್ಣಗಾತ್ರಾ ಮಹಾರಾಜ ವಿಕ್ಷಿಪ್ಯ ಚ ಪುನಃಪುನಃ।
ಅಪರೇ ವ್ಯಜನಾನೀವ ವಿಭ್ರಾಂಯ ನಿಹತಾ ಮೃಧೇ॥ 8-19-29 (55808) 
ಪುರಃಸರಾಶ್ಚ ನಾಗಾನಾಮಪರೇಷಾಂ ವಿಶಾಂಪತೇ।
ಶರೀರಾಣ್ಯತಿವಿದ್ವಾನಿ ತತ್ರತತ್ರ ರಣಾಜಿರೇ॥ 8-19-30 (55809) 
ಪ್ರತಿಮಾನೇಷು ಕುಂಭೇಷು ದಂತವೇಷ್ಟೇಷು ಚಾಪರೇ।
ನಿಗೃಹೀತಾ ಭೃಶಂ ನಾಗಾಃ ಪ್ರಾಸತೋಮರಶಕ್ತಿಭಿಃ॥ 8-19-31 (55810) 
ನಿಗೃಹ್ಯ ಚ ಗಜಾಃ ಕೇಚಿತ್ ಪಾರ್ಶ್ವಸ್ಥೈರ್ಭೃಶದಾರುಣೈಃ।
ರಥಾಶ್ವಸಾದಿಭಿಸ್ತತ್ರ ಸಂಭಿನ್ನಾ ನ್ಯಪತನ್ಭುವಿ॥ 8-19-32 (55811) 
ಸಹಯಾಃ ಸಾದಿನಸ್ತತ್ರ ತೋಮರೇಣ ಮಹಾಮೃಧೇ।
ಭೂಮಾವಮೃದ್ರನ್ವೇಗೇನ ಸಚರ್ಮಾಣಂ ಪದಾತಿನಂ॥ 8-19-33 (55812) 
ಚಛಾ ಸಾವರಣಾನ್ಕಾಂಶ್ಚಿತ್ತತ್ರತತ್ರ ವಿಶಾಂಪತೇ।
ರಥಾನ್ನಾಗಾಃ ಸಮಾಸಾದ್ಯ ಪರಿಗೃಹ್ಯ ಚ ಮಾರಿಷ। 
ವ್ಯಾಕ್ಷಿಪನ್ಸಹಸಾ ತತ್ರ ಘೋರರೂಪೇ ಭಯಾನಕೇ॥  8-19-34 (55813) 
ನಾರಾಚೈರ್ನಿಹತಾಶ್ಚಾಪಿ ಗಜಾಃ ಪೇತುರ್ಮಹಾಬಲಾಃ।
ಪರ್ವತಸ್ಯೇವ ಶಿಖರಂ ವಜ್ರರುಗ್ಣಂ ಮಹೀತಲೇ॥ 8-19-35 (55814) 
ಯೋಧಾ ಯೋಧಾನ್ಸಮಾಸಾದ್ಯ ಮುಷ್ಟಿಭಿರ್ವ್ಯಹನನ್ಯುಧಿ।
ಕೇಶೇಷ್ವನ್ಯೋನ್ಯಮಾಕ್ಷಿಪ್ಯ ಚಿಕ್ಷಿಪುರ್ಬಿಭಿದುಶ್ಚ ಹ॥ 8-19-36 (55815) 
ಉದ್ಯಂಯ ಚ ಭುಜಾನನ್ಯೇ ನಿಕ್ಷಿಪ್ಯ ಚ ಮಹೀತಲೇ।
ಪದಾ ಚೋರಃ ಸಮಾಕ್ರಂಯ ಸ್ಫುರತೋಽಪಾಹರಚ್ಛಿರಃ॥ 8-19-37 (55816) 
ಪತತಶ್ಚಾಪರೋ ರಾಜನ್ವಿಜಹಾರಾಸಿನಾ ಶಿರಃ।
`ಮೃತಮನ್ಯೋ ಮಹಾರಾಜ ಪದಾ ತಾಡಿತವಾಂಸ್ತದಾ'॥ 8-19-38 (55817) 
ಜೀವತಶ್ಚ ತಥೈವಾನ್ಯಃ ಶಸ್ತ್ರಂ ಕಾಯೇ ನ್ಯಮಜ್ಜಯತ್।
ಮುಷ್ಟಿಯುದ್ಧಂ ಮಹಚ್ಚಾಸೀದ್ಯೋಧಾನಾಂ ತತ್ರ ಭಾರತ। 
ತಥಾ ಕೇಶಗ್ರಹಶ್ಚೋಗ್ರೋ ಬಾಹುಯುದ್ಧಂ ಚ ಭೈರವಂ॥  8-19-39 (55818) 
ಸಮಾಸಕ್ತಸ್ಯ ಚಾನ್ಯೇನ ಅವಿಜ್ಞಾತಸ್ತಥಾಽಪರಃ।
ಜಹಾರ ಸಮರೇ ಪ್ರಾಣಾನ್ನಾನಾಶಸ್ತೈರನೇಕಧಾ॥ 8-19-40 (55819) 
ಸಂಸಕ್ತೇಷು ಚ ಯೋಧೇಷು ವರ್ತಮಾನೇ ಚ ಸಂಕುಲೇ।
ಕಬಂಧಾನ್ಯುತ್ಥಿತಾನಿ ಸ್ಯುಃ ಶತಶೋಽಥ ಸಹಸ್ರಶಃ॥ 8-19-41 (55820) 
ಶೋಣಿತೈಃ ಸಿಚ್ಯಮಾನಾನಿ ಶಸ್ತ್ರಾಣಿ ಕವಚಾನಿ ಚ।
ಮಹಾರಾಗಾನುರಕ್ತಾನಿ ವಸ್ತ್ರಾಣೀವ ಚಕಾಶಿರೇ॥ 8-19-42 (55821) 
ಏವಮೇತನ್ಮಹದ್ಯುದ್ವಂ ದಾರುಣಂ ಶಸ್ತ್ರಸಂಕುಲಂ।
ಉನ್ಮತ್ತಗಂಗಾಪ್ರತಿಮಂ ಶಬ್ದೇನಾಪೂರಯಜ್ಜಗತ್॥ 8-19-43 (55822) 
ನೈವ ಸ್ವೇ ನ ಪರೇ ರಾಜನ್ವಿಜ್ಞಾಯಂತೇ ಶರಾತುರಾಃ।
ಯೋದ್ವವ್ಯಮಿತಿ ಯುಧ್ಯಂತೇ ರಾಜಾನೋ ಜಯಗೃದ್ವಿನಃ॥ 8-19-44 (55823) 
ಸ್ವಾನ್ಸ್ವೇ ಜಘ್ನುರ್ಮಹರಾಜ ಪರಾಂಶ್ಚೈವ ಸಮಾಗತಾನ್।
ಉಭಯೋಃ ಸೇನಯೋರ್ವೀರೈರ್ವ್ಯಾಕುಲಂ ಸಮಪದ್ಯತ॥ 8-19-45 (55824) 
ರಥೈರ್ಭಗ್ನೈರ್ಮಹಾರಾಜ ವಾರಣೈಶ್ಚ ನಿಪಾತಿತೈಃ।
ಹಯೈಶ್ಚ ಪತಿತೈಸ್ತತ್ರ ನರೈಶ್ಚ ವಿನಿಪಾತಿತೈಃ॥ 8-19-46 (55825) 
ಅಗಂಯರೂಪಾ ಪೃಥಿವೀ ಕ್ಷಣೇನ ಸಮಪದ್ಯತ।
ಕ್ಷಣೇನಾಸೀನ್ಮಹೀಪಾಲ ಕ್ಷತಜೌಘಪ್ರವರ್ತಿನೀ॥ 8-19-47 (55826) 
ಪಾಂಚಾಲಾನಹತತ್ಕರ್ಣಸ್ತ್ರಿಗರ್ತಾಂಶ್ಚ ಧನಂಜಯಃ।
ಭೀಮಸೇನಃ ಕುರೂನ್ರಾಜನ್ಹಸ್ತ್ಯನೀಕಂ ಚ ಸರ್ವಶಃ॥ 8-19-48 (55827) 
ಏವಮೇಷ ಕ್ಷಯೋ ವೃತ್ತಃ ಕುರುಪಾಂಡವಸೇನಯೋಃ।
ಅಪರಾಹ್ಣೇ ಗತೇ ಸೂರ್ಯೇ ಕಾಂಕ್ಷತಾಂ ವಿಪುಲಂ ಯಶಃ॥ ॥ 8-19-49 (55828) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷೋಡಶದಿವಸಯುದ್ಧೇ ಏಕೋನವಿಂಶೋಽಧ್ಯಾಯಃ॥ 19 ॥

Mahabharata - Karna Parva - Chapter Footnotes

8-19-24 ಆಭರಣಮವವವ್ರುಃ ಅವಗತ್ಯ ವೃತವಂತಃ॥ 8-19-25 ನಿಮಿತ್ತಂ ಜಯಹೇತುಂ। ಮಹಾಂತಾ ಗಜಾ ಯೇಷಾಂ ತೇ ಮಹಾಗಜಾ ಗಜಾರೋಹಾ ಜಗೃಹುರ್ಹಸ್ತಿಭಿರ್ಗ್ರಾಹಯಾಮಾಸುಃ। ಪರಿಣಾಂಯ ಹಸ್ತಿನಮಿತಿ ಶೇಷಃ। ಬಿಭಿ ದುಶ್ಚ ಶತ್ರೂನ್ಗಜೈರೇವ॥ 8-19-31 ಪ್ರತಿಮಾನೇಷು ಗಜದಂತಾಂತರಾಲೇಷು। ಪ್ರಾಸೈಃ ಕುಂಭೇಷು ತೋಮರೈರ್ದಂತವೇಷ್ಟೇಷು ಶಕ್ತಿಮಿಶ್ಚ ನಿಗೃಹೀತಾಃ। ಪ್ರತಿಮಾನಂ ಪ್ರತಿಚ್ಛಾಯಾ ಗಜದಂತಾಂತರಾಲಯೋರಿತಿ ಮೇದಿನೀ॥ 8-19-19 ಏಕೋನವಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 020

॥ ಶ್ರೀಃ ॥

8.20. ಅಧ್ಯಾಯಃ 020 

Mahabharata - Karna Parva - Chapter Topics

ಯುಧಿಷ್ಠಿರೇಣ ದುರ್ಯೋಧನಪರಾಜಯಃ॥ 1 ॥

Mahabharata - Karna Parva - Chapter Text

8-20-0 (55829) 
ಧೃತರಾಷ್ಟ್ರ ಉವಾಚ। 8-20-0x (4868) 
ಅತಿತೀವ್ರಾಣಿ ದುಃಖಾನಿ ದುಃಸಹಾನಿ ಬಹೂನಿ ಚ।
ತ್ವತ್ತೋಽಹಂ ಸಂಜಯಾಶ್ರೌಷಂ ಪುತ್ರಾಣಾಂ ಚೈವ ಸಂಕ್ಷಯಂ॥ 8-20-1 (55830) 
ಯಥಾ ತ್ವಂ ಮೇ ಕಥಯಸೇ ಯಥಾ ಯುದ್ವಮವರ್ತತ।
ನ ಸಂತಿ ಸೂತ ಕೌರವ್ಯಾ ಇತಿ ಮೇ ನಿಶ್ಚಿತಾ ಮತಿಃ॥ 8-20-2 (55831) 
ದುರ್ಯೋಧನಶ್ಚ ವಿರಥಃ ಕೃತಸ್ತತ್ರ ಮಹಾರಥಃ।
ಧರ್ಮಪುತ್ರಃ ಕಥಂ ಚಕ್ರೇ ತಸ್ಯ ವಾ ನೃಪತಿಃ ಕಥಂ॥ 8-20-3 (55832) 
ಅಪರಾಹ್ಣೇ ಕಥಂ ಯುದ್ವಮಭವದ್ರೋಮಹರ್ಷಣಂ।
ತನ್ಮಮಾಚಕ್ಷ್ವ ತತ್ತ್ವೇನ ಕುಶಲೋ ಹ್ಯಸಿ ಸಂಜಯ॥ 8-20-4 (55833) 
ಸಂಜಯ ಉವಾಚ। 8-20-5x (4869) 
ಸಂಸಕ್ತೇಷು ತು ಸೈನ್ಯೇಷು ವಧ್ಯಮಾನೇಷು ಭಾಗಶಃ।
ರಥಮನ್ಯಂ ಸಮಾಸ್ಥಾಯ ಪುತ್ರಸ್ತವ ವಿಶಾಂಪತೇ॥ 8-20-5 (55834) 
ಕ್ರೋಧೇನ ಮಹತಾ ಯುಕ್ತಃ ಸವಿಷೋ ಭುಜಗೋ ಯಥಾ।
ದುರ್ಯೋಧನಃ ಸಮಾಲಕ್ಷ್ಯ ಧರ್ಮರಾಜಂ ಯುಧಿಷ್ಠಿರಂ। 
ಪ್ರೋವಾಚ ಸೂತಂ ತ್ವರಿತೋ ಯಾಹಿಯಾಹೀತಿ ಭಾರತ॥  8-20-6 (55835) 
ತತ್ರ ಮಾಂ ಪ್ರಾಪಯ ಕ್ಷಿಪ್ರಂ ಸಾರಥೇ ಯತ್ರ ಪಾಂಡವಃ।
ಧ್ರಿಯಮಾಣಾತಪ್ರತೇಣ ರಾಜಾ ರಾಜತಿ ದಂಶಿತಃ॥ 8-20-7 (55836) 
ಸ ಸೂತಶ್ಚೋದಿತೋ ರಾಜ್ಞಾ ರಾಜ್ಞಃ ಸ್ಯಂದನಮುತ್ತಮಂ।
ಯುಧಿಷ್ಠಿರಸ್ಯಾಭಿಮುಖಂ ಪ್ರೇಷಯಾಮಾಸ ಸಂಯುಗೇ॥ 8-20-8 (55837) 
ತತೋ ಯುಧಿಷ್ಠಿರಃ ಕ್ರುದ್ವಃ ಪ್ರಭಿನ್ನ ಇವ ಕುಂಜರಃ।
ಸಾರಥಿಂ ಚೋದಯಾಮಾಸ ಯಾಹಿ ಯತ್ರ ಸುಯೋಧನಃ॥ 8-20-9 (55838) 
ತೌ ಸಮಾಜಗ್ಮತುರ್ವೀರೌ ಭ್ರಾತರೌ ರಥಸತ್ತಮೌ॥  8-20-10 (55839) 
ಸಮೇತ್ಯ ಚ ಮಹಾವೀರೌ ಸಂರಬ್ಧೌ ಯುದ್ವದುರ್ಮದೌ।
ವವರ್ಷತುರ್ಮಹೇಷ್ವಾಸೌ ಶರೈರನ್ಯೋನ್ಯಮಾಹವೇ॥ 8-20-11 (55840) 
ತತೋ ದುರ್ಯೋಧನೋ ರಾಜಾ ಧರ್ಮಶೀಲಸ್ಯ ಮಾರಿಷ।
ಶಿಲಾಶಿತೇನ ಭಲ್ಲೇನ ಧನುಶ್ಚಿಚ್ಛೇದ ಸಂಯುಗೇ॥ 8-20-12 (55841) 
ತಂ ನಾಮೃಷ್ಯತ ಸಂಕ್ರುದ್ಧೋ ಹ್ಯವಮಾನಂ ಯುಧಿಷ್ಠಿರಃ।
ಅಪವಿಧ್ಯ ಧನುಶ್ಛಿನ್ನಂ ಕ್ರೋಧಸಂರಕ್ತಲೋಚನಃ॥ 8-20-13 (55842) 
ಅನ್ಯತ್ಕಾರ್ಮುಕಮಾದಾಯ ಧರ್ಮಪುತ್ರಶ್ಚಮೂಮುಖೇ।
ದುರ್ಯೋಧನಸ್ಯ ಚಿಚ್ಛೇದ ಧ್ವಜಂ ಕಾರ್ಮುಕಮೇವ ಚ॥ 8-20-14 (55843) 
ಅಥಾನ್ಯದ್ವನುರಾದಾಯ ಪುತ್ರಸ್ತೇ ಭರತರ್ಷಭ।
`ಯುಧಿಷ್ಠಿರಸ್ಯ ಚಿಕ್ಷೇಪ ಶರಾನ್ಕನಕಭೂಷಣಾನ್। 
ರುಕ್ಮಪುಂಖಾನ್ಪ್ರಸನ್ನಾಗ್ರಾನ್ಸವಿಷಾನಿವ ಪನ್ನಗಾನ್'॥  8-20-15 (55844) 
ತಾವನ್ಯೋನ್ಯಂ ಸುಸಂಕ್ರುದ್ಧೌ ಶಸ್ತ್ರವರ್ಷಾಣ್ಯಮುಂಚತಾಂ।
ಸಿಂಹಾವಿವ ಸುಸಂರಬ್ಧೌ ಪರಸ್ಪರಜಿಗೀಷಯಾ॥ 8-20-16 (55845) 
ಜಘ್ನತುಸ್ತೌ ರಣೇಽನ್ಯೋನ್ಯಂ ನರ್ದಮಾನೌ ವೃಷಾವಿವ।
ಅಂತರಂ ಮಾರ್ಗಮಾಣೌ ಚ ಚೇರತುಸ್ತೌ ಮಹಾರಥೌ॥ 8-20-17 (55846) 
ತತಃ ಪೂರ್ಣಾಯತೋತ್ಸೃಷ್ಟೈಃ ಶರೈಸ್ತೌ ತು ಕೃತವ್ರಣೌ।
ವಿರೇಜತುರ್ಮಹಾರಾಜ ಕಿಂಶುಕಾವಿವ ಪುಷ್ಪಿತೌ॥ 8-20-18 (55847) 
ತತೋ ರಾಜನ್ವಿಮುಂಚಂತೌ ಸಿಂಹನಾದಾನ್ಮುಹುರ್ಮುಹುಃ।
ತಲಯೋಶ್ಚ ತಥಾ ಶಬ್ದಾಂಧನುಷಶ್ಚ ಮಹಾಹವೇ॥ 8-20-19 (55848) 
ಶಂಖಶಬ್ದವರಾಂಶ್ಚೈವ ಚಕ್ರತುಸ್ತೌ ನರೇಶ್ವರೌ।
ಅನ್ಯೋನ್ಯಂ ತೌ ಮಹಾರಾಜ ಪೀಡಯಾಂಚಕ್ರತುರ್ಭೃಶಂ॥ 8-20-20 (55849) 
ತತೋ ಯುಧಿಷ್ಠಿರೋ ರಾಜಾ ಪುತ್ರಂ ತವ ಶರೈಸ್ತ್ರಿಭಿಃ।
ಆಜಘಾನೋರಸಿ ಕ್ರುದ್ಧೋ ವಜ್ರವೇಗೈರ್ದುರಾಸದೈಃ॥ 8-20-21 (55850) 
ಪ್ರತಿವಿವ್ಯಾಧ ತಂ ತೂರ್ಣಂ ತವ ಪುತ್ರೋ ಮಹೀಪತಿಃ।
ಪಂಚಭಿರ್ನಿಶಿತೈರ್ಬಾಣೈಃ ಸ್ವರ್ಣಪುಂಖೈಃ ಶಿಲಾಶಿತೈಃ॥ 8-20-22 (55851) 
ತತೋ ದುರ್ಯೋಧನೋ ರಾಜಾ ಶಕ್ತಿಂ ಚಿಕ್ಷೇಪ ಭಾರತ।
ಸರ್ವಪಾರಶವೀಂ ತೀಕ್ಷ್ಣಾಂ ಮಹೋಲ್ಕಾಪ್ರತಿಮಾಂ ತದಾ॥ 8-20-23 (55852) 
ತಾಮಾಪತಂತೀಂ ಸಹಸಾ ಧರ್ಮರಾಜಃ ಶಿತೈಃ ಶರೈಃ।
ತ್ರಿಭಿಶ್ಚಿಚ್ಛೇದ ಸಹಸಾ ತಂ ಚ ವಿವ್ಯಾಧ ಪಂಚಭಿಃ॥ 8-20-24 (55853) 
ನಿಪಪಾತ ತತಃ ಸಾಽಥ ಸ್ವರ್ಣದಂಡಾ ಮಹಾಸ್ವನಾ।
ನಿಪತಂತೀ ಮಹೋಲ್ಕೇವ ವ್ಯರಾಜಚ್ಛಿಖಿಸನ್ನಿಭಾ॥ 8-20-25 (55854) 
ಶಕ್ತಿಂ ವಿನಿಹತಾಂ ದೃಷ್ಟ್ವಾ ಪುತ್ರಸ್ತವ ವಿಶಾಂಪತೇ।
ನವಭಿರ್ನಿಶಿತೈರ್ಭಲ್ಲೈರ್ನಿಜಘಾನ ಯುಧಿಷ್ಠಿರಂ॥ 8-20-26 (55855) 
ಸೋಽತಿವಿದ್ವೋ ಬಲವತಾ ಶತ್ರುಣಆ ಶತ್ರುತಾಪನಃ।
ದುರ್ಯೋಧನಂ ಸಮುದ್ದಿಶ್ಯ ಬಾಣಂ ಜಗ್ರಾಹ ಸತ್ವರಃ॥ 8-20-27 (55856) 
ಸಮಾಧತ್ತ ಚ ತಂ ಬಾಣಂ ಧನುರ್ಮಧ್ಯೇ ಮಹಾಬಲಃ।
ಚಿಕ್ಷೇಪ ಚ ಮಹಾರಾಜ ತತಃ ಕ್ರುದ್ವಃ ಪರಾಕ್ರಮೀ॥ 8-20-28 (55857) 
ಸ ತು ಬಾಣಃ ಸಮಾಸಾದ್ಯ ತವ ಪುತ್ರಂ ಮಹಾರಥಂ।
ವ್ಯಾಮೋಹಯತ ರಾಜಾನಂ ಧರಣೀಂ ಚ ದದಾರ ಹ॥ 8-20-29 (55858) 
ತತೋ ದುರ್ಯೋಧನಃ ಕ್ರುದ್ಧೋ ಗದಾಮುದ್ಯಂಯ ವೇಗಿತಃ।
ವಿಧಿತ್ಸುಃ ಕಲಹಸ್ಯಾಂತಂ ಧರ್ಮರಾಜಮುಪಾದ್ರವತ್॥ 8-20-30 (55859) 
ತಮುದ್ಯತಗದಂ ದೃಷ್ಟ್ವಾ ದಂಡಹಸ್ತಮಿವಾಂತಕಂ।
ಧರ್ಮರಾಜೋ ಮಹಾಶಕ್ತಿಂ ಪ್ರಾಹಿಣೋತ್ತವ ಸೂನವೇ॥ 8-20-31 (55860) 
ದೀಪ್ಯಮಾನಾಂ ಮಹಾವೇಗಾಂ ಮಹೋಲ್ಕಾಂ ಜ್ವಲಿತಾಮಿವ।
ಯಮದಂಡನಿಭಾಂ ಘೋರಾಂ ಕಾಲರಾತ್ರಿಮಿವಾಪರಾಂ॥ 8-20-32 (55861) 
ರಥಸ್ಥಃ ಸ ತಯಾ ವಿದ್ವೋ ವರ್ಮ ಭಿತ್ತ್ವಾ ಸ್ತನಾಂತರೇ।
ಭೃಶಂ ಸಂವಿಗ್ನಹೃದಯಃ ಪಪಾತ ಚ ಮುಮೋಹ ಚ॥ 8-20-33 (55862) 
ನಭಸ್ತಮಾಹ ಚ ತತಃ ಪ್ರತಿಜ್ಞಾಮನುಪಾಲಯ।
ನಾಯಂ ವಧ್ಯಸ್ತವ ನೃಪ ಇತ್ಯುಕ್ತಃ ಸ ನ್ಯವರ್ತತ॥ 8-20-34 (55863) 
ತತಸ್ತ್ವರಿತಮಾಗಂಯ ಕೃತವರ್ಮಾ ತವಾತ್ಮಜಂ।
ಪ್ರತ್ಯಪದ್ಯತ ರಾಜಾನಂ ನಿಂನಂ ವ್ಯಸನಾರ್ಣವೇ॥ 8-20-35 (55864) 
ಗದಾಮಾದಾಯ ಭೀಮೋಽಪಿ ಹೇಮಪಟ್ಟಪರಿಷ್ಕೃತಾಂ।
ಅಭಿದುದ್ರಾವ ವೇಗೇನ ಕೃತವರ್ಮಾಣಮಾಹವೇ॥ 8-20-36 (55865) 
ಏವಂ ತದಭವದ್ಯುದ್ಧಂ ತ್ವದೀಯಾನಾಂ ಪರೈಃ ಸಹ।
ಅಪರಾಹ್ಣೇ ಮಹಾರಾಜ ಕಾಂಕ್ಷತಾಂ ವಿಜಯಂ ಯುಧಿ॥ ॥ 8-20-37 (55866) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷೋಡಶದಿವಸಯುದ್ಧೇ ವಿಂಶೋಽಧ್ಯಾಯಃ॥ 20 ॥

Mahabharata - Karna Parva - Chapter Footnotes

8-20-1 ಅತಿತೀವ್ರಾಣಿ ಯುದ್ಧಾನೀತಿ ಕ.ಟ.ಡ.ಪಾಠಃ॥ 8-20-3 ತಸ್ಯ ತಂ ಚ ನೃಪತಿರ್ದುರ್ಯೋಧನಃ ಕಥಮಯುಧ್ಯತ ಇತಿ ಶೇಷಃ॥ 8-20-13 ಅಪವಿಧ್ಯ ತ್ಯಕ್ತ್ವಾ॥ 8-20-23 ಸರ್ವಪಾರಶವೀಂ ಸರ್ವಪಾರಶವೀಂ ಸರ್ವವಿನಾಶಿನೀಂ ಗೌರಾದಿಃ। ತಿರಸ್ಕಾರೇ ವಿನಾಶೇ ಚ ಪುಂಸಿ ಪಾರಶವಃ ಇತಿ ಮೇದಿನೀ॥3 8-20-25 ದೀಪಯಂತೀ ಮಹೋಲ್ಕಾಭಾ ರಾಜಞ್ಶಕ್ತಿರ್ದಿಶೋ ದಶ ಇತಿ ಡ.ಪಾಠಃ॥ 8-20-34 ಭೀಮಸ್ತಮಾಹ ಚ ತತಃ ಪ್ರತಿಜ್ಞಾಮನುಚಿಂತಯನ್ ಇತಿ ಝ.ಪಾಠಃ॥ 8-20-20 ವಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 021

॥ ಶ್ರೀಃ ॥

8.21. ಅಧ್ಯಾಯಃ 021 

Mahabharata - Karna Parva - Chapter Topics

ಸಂಕುಲಯುದ್ಧಂ॥ 1 ॥ ಷೋಡಶದಿವಸಯುದ್ಧೋಪಸಂಹಾರಃ॥ 2 ॥

Mahabharata - Karna Parva - Chapter Text

8-21-0 (55867) 
ಸಂಜಯ ಉವಾಚ। 8-21-0x (4870) 
ತತಃ ಕರ್ಣಂ ಪುರಸ್ಕೃತ್ಯ ತ್ವದೀಯಾ ಯುದ್ವದುರ್ಮದಾಃ।
ಪುನರಾವೃತ್ಯ ಸಂಗ್ರಾಮಂ ಚಕ್ರುರ್ದೇವಾಸುರೋಪಮಂ॥ 8-21-1 (55868) 
ದ್ವಿರದನರರಥಾಶ್ವಶಂಖಶಬ್ದೈಃ
ಪರಿಹೃಷಿತಾ ವಿವಿಧೈಶ್ಚ ಶಸ್ತ್ರಪಾತೈಃ।
ದ್ವಿರದರಥಪದಾತಿಸಾದಿಸಂಘಾಃ
ಪರಿಕುಪಿತಾಭಿಮುಖಾಃ ಪ್ರಜಘ್ನಿರೇ ತೇ॥  8-21-2 (55869) 
ಶಿತಪರಶ್ವಥಸಾಸಿಪಟ್ಟಸೈ--
ರಿಷುಭಿರನೇಕವಿಧೈಶ್ಚ ಸೂದಿತಾಃ।
ದ್ವಿರದರಥಹಯಾ ಮಹಾಹವೇ
ವರಪುರುಷೈಃ ಪುರುಷಾಶ್ಚ ವಾಹನೈಃ॥  8-21-3 (55870) 
ಕಮಲದಿನಕರೇಂದುಸನ್ನಿಭೈಃ
ಸಿತದಶನೈಃ ಸುಮುಖಾಕ್ಷಿನಾಸಿಕೈಃ।
ರುಚಿರಮಕುಟಕುಂಡಲೈರ್ಮಹೀ
ಪುರುಷಶಿರೋಭಿರುಪಸ್ತೃತಾ ಬಭೌ॥  8-21-4 (55871) 
ಪರಿಘಮುಸಲಶಕ್ತಿತೌಮರೈ--
ರ್ನಖರಭುಶುಂಡಿಗದಾಶತೈರ್ಹತಾಃ।
ದ್ವಿರದನರಹಯಾಃ ಸಹಸ್ರಶೋ
ರುಧಿರನದೀಪ್ರವಹಾಸ್ತದಾಽಭವನ್॥  8-21-5 (55872) 
ಪ್ರಹತರಥನರಾಶ್ವಕುಂಜರಂ
ಪ್ರತಿಭಯದರ್ಶನಮುಲ್ಬಣವ್ರಣಂ।
ತದಹಿತಹತಮಾಬಭೌ ಬಲಂ
ಪಿತೃಪತಿರಾಷ್ಟ್ರಮಿವ ಪ್ರಜಾಕ್ಷಯೇ॥  8-21-6 (55873) 
ಅಥ ತವ ನರದೇವ ಸೈನಿಕಾ--
ಸ್ತವ ಚ ಸುತಾಃ ಸುರಸೂನುಸನ್ನಿಭಾಃ।
ಅಮಿತಬಲಪುರಃ ಸರಾ ರಣೇ
ಕುರುವೃಷಭಾಃ ಶಿನಿಪುತ್ರಮಭ್ಯಯುಃ॥  8-21-7 (55874) 
ತದತಿರುಧಿರಭೀಮಮಾಬಭೌ
ಪುರುಷವರಾಶ್ವರಥದ್ವಿಪಾಕುಲಂ।
ಲವಣಜಲಸಮುದ್ವತಸ್ವನಂ
ಬಲಮಸುರಾಮರಸೈನ್ಯಸಪ್ರಭಂ॥  8-21-8 (55875) 
ಸುರಪತಿಸಮವಿಕ್ರಮಸ್ತತ--
ಸ್ತ್ರಿದಶವರಾವರಜೋಪಮಂ ಯುಧಿ।
ದಿನಕರಕಿರಣಪ್ರಭೈಃ ಪೃಷತ್ಕೈ
ರವಿತನಯೋಽಭ್ಯಹನಚ್ಛಿನಿಪ್ರವೀರಂ॥  8-21-9 (55876) 
ತಮಪಿ ಸರಥವಾಜಿಸಾರಥಿಂ
ಶಿನಿವೃಷಭೋ ವಿವಿಧೈಃ ಶರೈಸ್ತ್ವರನ್।
ಭುಜಗವಿಷಸಮಪ್ರಭೈ ರಣೇ
ಪುರುಷವರಂ ಸಮವಾಸ್ತೃಣೋತ್ತದಾ॥  8-21-10 (55877) 
ಶಿನಿವೃಷಭಶರೈರ್ನಿಪೀಡಿತಂ
ತವ ಸುಹೃದೋ ವಸುಷೇಣಮಭ್ಯಯುಃ।
ತ್ವರಿತಮತಿರಥಾ ರಥರ್ಷಭಂ
ದ್ವಿರದರಥಾಶ್ವಪದಾತಿಭಿಃ ಸಹ॥  8-21-11 (55878) 
ತದುದಧಿನಿಭಮಾದ್ರವದ್ಬಲಂ
ತ್ವರಿತತರೈಃ ಸಮಭಿದ್ರುತಂ ಪರೈಃ।
ದ್ರುಪದಸುತಮುಖೈಸ್ತದಾಽಭವತ್
ಪುರುಷರಥಾಶ್ವಗಜಕ್ಷಯೋ ಮಹಾನ್॥  8-21-12 (55879) 
ಅಥ ಪುರುಷವರೌ ಕೃತಾಹ್ನಿಕೌ
ಭವಮಭಿಪೂಜ್ಯ ಯಥಾವಿಧಿ ಪ್ರಭುಂ।
ಅರಿವಧಕೃತನಿಶ್ಚಯೌ ದ್ರುತಂ
ತವ ಬಲಮರ್ಜುನಕೇಶವೌ ಸೃತೌ॥  8-21-13 (55880) 
ಜಲದನಿನದನಿಃಸ್ವನಂ ರಥಂ
ಪವನವಿಧೂತಪತಾಕಕೇತನಂ।
ಸಿತಹಯಮುಪಯಾಂತಮಂತಿಕಂ
ಕೃತಮನಸೋ ದದೃಶುಸ್ತದಾಽರಯಃ॥  8-21-14 (55881) 
ಅಥ ವಿಷ್ಫಾರ್ಯ ಗಾಂಡೀವಂ ರಥೇ ನೃತ್ಯನ್ನಿವಾರ್ಜುನಃ।
ಶರಸಂಬಾಧಮಕರೋತ್ಖಂ ದಿಶಃ ಪ್ರದಿಶಸ್ತಥಾ॥ 8-21-15 (55882) 
ರಥಾನ್ವಿಮಾನಪ್ರತಿಮಾನ್ಮಜ್ಜಯನ್ಸಾಯುಧಧ್ವಜಾನ್।
ಸಸಾರಥೀಂಸ್ತದಾ ಬಾಣೈರಭ್ರಾಣೀವಾನಿಲೋಽವಧೀತ್॥ 8-21-16 (55883) 
ಗಜಾನ್ಗಜಪ್ರಯಂತೄಂಶ್ಚ ವೈಜಯಂತ್ಯಾಯುಧಧ್ವಜಾನ್।
ಸಾದಿನೋಽಶ್ವಾಂಶ್ಚ ಪತ್ತೀಂಶ್ಚ ಶರೈರ್ನಿನ್ಯೇ ಯಮಕ್ಷಯಂ॥ 8-21-17 (55884) 
ತಮಂತಕಮಿವ ಕ್ರುದ್ಧಮನಿವಾರ್ಯಂ ಮಹಾರಥಂ।
ದುರ್ಯೋಧನೋಽಭ್ಯಯಾದೇಕೋ ನಿಘ್ನನ್ಬಾಣೈರಜಿಹ್ಮಗೈಃ॥ 8-21-18 (55885) 
ತಸ್ಯಾರ್ಜುನೋ ಧನುಃ ಸೂತಮಶ್ವಾನ್ಕೇತುಂ ಚ ಸಾಯಕೈಃ।
ಹತ್ವಾ ಸಪ್ತಭಿರೇಕೇನ ಚ್ಛತ್ರಂ ಚಿಚ್ಛೇದ ಪತ್ರಿಣಾ॥ 8-21-19 (55886) 
ನವಮಂ ಚ ಸಮಾಧಾಯ ವ್ಯಸೃಜತ್ಪ್ರಾಣಘಾತಿನಂ।
ದುರ್ಯೋಧನಾಯೇಷುವರಂ ತಂ ದ್ರೌಣಿಃ ಸಪ್ತಧಾಽಚ್ಛಿನತ್॥ 8-21-20 (55887) 
ತತೋ ದ್ರೌಣೇರ್ಧನುಶ್ಛಿತ್ವಾ ಹತ್ವಾ ಚಾಶ್ವರಥಾಞ್ಶರೈಃ।
ಕೃಪಸ್ಯಾಪಿ ತದತ್ಯುಗ್ರಂ ಧನುಶ್ಚಿಚ್ಛೇದ ಪಾಂಡವಃ॥ 8-21-21 (55888) 
ಹಾರ್ದಿಕ್ಯಸ್ಯ ಧನುಶ್ಛಿತ್ತ್ವಾ ಧ್ವಜಂ ಚಾಶ್ವಾಂಸ್ತದಾಽವಧೀತ್।
ದುಃಶಾಸನಸ್ಯೇಷ್ವಸನಂ ಛಿತ್ತ್ವಾ ರಾಧೇಯಮಭ್ಯಯಾತ್॥ 8-21-22 (55889) 
ಅಥ ಸಾತ್ಯಕಿಮುತ್ಸೃಜ್ಯ ತ್ವರನ್ಕರ್ಣೋಽರ್ಜುನಂ ತ್ರಿಭಿಃ।
ವಿದ್ವ್ವಾ ವಿವ್ಯಾಧ ವಿಂಶತ್ಯಾ ಕೃಷ್ಣಂ ಪಾರ್ಥಂ ಪುನಃಪುನಃ॥ 8-21-23 (55890) 
ನ ಗ್ಲಾನಿರಾಸೀತ್ಕರ್ಣಸ್ಯ ಕ್ಷಿಪತಃ ಸಾಯಕಾನ್ಬಹೂನ್।
ರಣೇ ವಿನಿಘ್ನತಃ ಶತ್ರೂನ್ಕ್ರುದ್ಧಸ್ಯೇವ ಶತಕ್ರತೋಃ॥ 8-21-24 (55891) 
ಅಥ ಸಾತ್ಯಕಿರಾಗತ್ಯ ಕರ್ಣಂ ವಿದ್ದ್ವಾ ಶಿತೈಃ ಶರೈಃ।
ನವತ್ಯಾ ನವಭಿಶ್ಚೋಗ್ರೈಃ ಶತೇನ ಪುನರಾರ್ಪಯತ್॥ 8-21-25 (55892) 
ತತಃ ಪ್ರವೀರಾಃ ಪಾರ್ಥಾನಾಂ ಸರ್ವೇ ಕರ್ಣಮಪೀಡಯನ್।
ಯುಧಾಮನ್ಯುಃ ಶಿಖಂಡೀ ಚ ದ್ರೌಪದೇಯಾಃ ಪ್ರಭದ್ರಕಾಃ॥ 8-21-26 (55893) 
ಉತ್ತಮೌಜಾ ಯುಯುತ್ಸುಶ್ಚ ಯಮೌ ಪಾರ್ಷತ ಏವ ಚ।
ಚೇದಿಕಾರೂಶಮಾತ್ಸ್ಯಾನಾಂ ಕೇಕಯಾನಾಂ ಚ ಯದ್ಬಲಂ॥ 8-21-27 (55894) 
ಚೇಕಿತಾನಶ್ಚ ಬಲವಾಂಧರ್ಮರಾಜಶ್ಚ ಸುವ್ರತಃ।
ಏತೇ ರಥಾಶ್ವದ್ವಿರದೈಃ ಪತ್ತಿಭಿಶ್ಚೋಗ್ರವಿಕ್ರಮೈಃ॥ 8-21-28 (55895) 
ಪರಿವಾರ್ಯ ರಣೇ ಕರ್ಣಂ ನಾನಾಶಸ್ತ್ರೈರವಾಕಿರನ್।
ಭಾಷಂತೋ ವಾಗ್ಭಿರುಗ್ರಾಭಿಃ ಸರ್ವೇ ಕರ್ಣವಧೇ ಧೃತಾಃ॥ 8-21-29 (55896) 
ತಾಂ ಶಸ್ತ್ರವೃಷ್ಟಿಂ ಬಹುಧಾ ಕರ್ಣಶ್ಛಿತ್ತ್ವಾ ಶಿತೈಃ ಶರೈಃ।
ಅಪೋವಾಹಾಸ್ತ್ರವೀರ್ಯೇಣ ದ್ರುಮಂ ಭಂಕ್ತ್ವೇವ ಮಾರುತಃ॥ 8-21-30 (55897) 
ರಥಿನಃ ಸಮಹಾಮಾತ್ರಾನ್ಗಜಾನಶ್ವಾನ್ಸಸಾದಿನಃ।
ಪತ್ತಿವ್ರಾತಾಂಶ್ಚ ಸಂಕ್ರುದ್ವೋ ನಿಘ್ನನ್ಕರ್ಣೋ ವ್ಯದೃಶ್ಯತ॥ 8-21-31 (55898) 
ತದ್ವಧ್ಯಮಾನಂ ಪಾಂಡೂನಾಂ ಬಲಂ ಕರ್ಣಾಸ್ತ್ರತೇಜಸಾ।
ವಿಶಸ್ತ್ರಪತ್ರದೇಹಾಸು ಪ್ರಾಯ ಆಸೀತ್ಪರಾಙ್ಮುಖಂ॥ 8-21-32 (55899) 
ಅಥ ಕರ್ಣಾಸ್ತ್ರಮಸ್ತ್ರೇಣ ಪ್ರತಿಹತ್ಯಾರ್ಜುನಃ ಸ್ಮಯನ್।
ದಿಶಂ ಖಂ ಚೈವ ಭೂಮಿಂ ಚ ಪ್ರಾವೃಣೋಚ್ಛರವೃಷ್ಟಿಭಿಃ॥ 8-21-33 (55900) 
ಮುಸಲಾನೀವ ಸಂಪೇತುಃ ಪರಿಘಾ ಇವ ಚೇಷವಃ।
ಶತಘ್ನ್ಯ ಇವ ಚಾಪ್ಯನ್ಯೇ ವಜ್ರಾಣ್ಯುಗ್ರಾಣಿ ಚಾಪರೇ॥ 8-21-34 (55901) 
ತೈರ್ವಧ್ಯಮಾನಂ ತತ್ಸೈನ್ಯಂ ಸಪತ್ತ್ಯಶ್ವರಥದ್ವಿಪಂ।
ನಿಮೀಲಿತಾಕ್ಷಮತ್ಯರ್ಥಂ ಬಭ್ರಾಮ ಚ ನನಾದ ಚ॥ 8-21-35 (55902) 
ನಿಷ್ಕೈವಲ್ಯಂ ತದಾ ಯುದ್ವಂ ಪ್ರಾಪುರಶ್ವನರದ್ವಿಪಾಃ।
ಹನ್ಯಮಾನಾಃ ಶರೈರಾರ್ತಾಸ್ತದಾ ಭೀತಾಃ ಪ್ರದುದ್ರುವುಃ॥ 8-21-36 (55903) 
ತ್ವದೀಯಾನಾಂ ತದಾ ಯುದ್ವೇ ಸಂಸಕ್ತಾನಾಂ ಜಯೈಷಿಣಾಂ।
ಗಿರಿಮಸ್ತಂ ಸಮಾಸಾದ್ಯ ಪ್ರತ್ಯಪದ್ಯತ ಭಾನುಮಾನ್॥ 8-21-37 (55904) 
ತಮಸಾ ಚ ಮಹಾರಾಜ ರಜಸಾ ಚ ವಿಶೇಷತಃ।
ನ ಕಿಂಚಿತ್ಪ್ರತ್ಯಪಶ್ಯಾಮ ಶುಭಂ ವಾ ಯದಿ ವಾಽಶುಭಂ॥ 8-21-38 (55905) 
ತೇ ತ್ರಸ್ಯಂತೋ ಮಹೇಷ್ವಾಸಾ ರಾತ್ರಿಯುದ್ವಸ್ಯ ಭಾರತ।
ಅಪಯಾನಂ ತತಶ್ಚಕ್ರುಃ ಸಹಿತಾಃ ಸರ್ವಯೋಧಿಭಿಃ॥ 8-21-39 (55906) 
ಕೌರವೇಷ್ವಪಯಾತೇಷು ತದಾ ರಾಜಂದಿನಕ್ಷಯೇ।
ಜಯಂ ಸುಮನಸಃ ಪ್ರಾಪ್ಯ ಪಾರ್ಥಾಃ ಸ್ವಶಿಬಿರಂ ಯಯುಃ॥ 8-21-40 (55907) 
ವಾದಿತ್ರಶಬ್ದೈರ್ವಿವಿಧೈಃ ಸಿಂಹನಾದೈಃ ಸಗರ್ಜಿತೈಃ।
ಪರಾನುವಹಂತಶ್ಚ ಸ್ತುವಂತಶ್ಚಾಚ್ಯುತಾರ್ಜುನೌ॥ 8-21-41 (55908) 
ಕೃತೇಽವಹಾರೇ ತೈರ್ವೀರೈಃ ಸೈನಿಕಾಃ ಸರ್ವ ಏವ ತೇ।
ಆಶೀರ್ವಾಚಃ ಪಾಂಡವೇಷು ಪ್ರಾಯುಂಜಂತ ನರೇಶ್ವರಾಃ॥ 8-21-42 (55909) 
ತತಃ ಕೃತೇಽವಹಾರೇ ಚ ಪ್ರಹೃಷ್ಟಾಸ್ತತ್ರ ಪಾಂಡವಾಃ।
ನಿಶಾಯಾಂ ಶಿಬಿರಂ ಗತ್ವಾ ನ್ಯವಸಂತ ನರೇಶ್ವರಾಃ॥ 8-21-43 (55910) 
ತತೋ ರಕ್ಷಃ ಪಿಶಾಚಾಶ್ಚ ಶ್ವಾಪದಾಶ್ಚೈವ ಸಂಘಶಃ।
ಜಗ್ಮುರಾಯೋಧನಂ ಘೋರಂ ರುದ್ರಸ್ಯಾಕ್ರೀಡಸನ್ನಿಭಂ॥ ॥ 8-21-44 (55911) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷೋಡಶದಿವಸಯುದ್ಧೇ ಏಕವಿಂಶೋಽಧ್ಯಾಯಃ॥ 21 ॥

Mahabharata - Karna Parva - Chapter Footnotes

8-21-8 ಲವಣಜಲಃ ಕ್ಷಾರಸಮುದ್ರಃ॥ 8-21-9 ತ್ರಿದಶವರಾವರಜೋಪಮಂ ವಿಷ್ಣುತುಲ್ಯಂ॥ 8-21-13 ಸೃತಾವಾಗತೌ॥ 8-21-36 ನಿಷ್ಕೈವಲ್ಯಂ ನಿಶ್ಚಿತಂ ಕೈವಲ್ಯಂ ಮರಣಂ ಯಸ್ಮಿಂಸ್ತತ್ತಥಾ॥ 8-21-37 ಪ್ರತ್ಯಪದ್ಯತ ಪ್ರವಿಷ್ಟಃ॥ 8-21-21 ಏಕವಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 022

॥ ಶ್ರೀಃ ॥

8.22. ಅಧ್ಯಾಯಃ 022 

Mahabharata - Karna Parva - Chapter Topics

ಕೃಷ್ಣತುಲ್ಯಸಾರಥೇರಭಾವಾತ್ಸ್ವಸ್ಯಾರ್ಜುನಾನ್ನ್ಯೂನತಾಂ ಮನ್ಯಮಾನೇನ ಕರ್ಣೇನ ದುರ್ಯೋಧನಂ ಪ್ರತಿ ಶಲ್ಯಸ್ಯ ಸಾರಥ್ಯೇ ನಿಯೋಜನಚೋದನಾ॥ 1 ॥

Mahabharata - Karna Parva - Chapter Text

8-22-0 (55912) 
ಧೃತರಾಷ್ಟ್ರ ಉವಾಚ। 8-22-0x (4871) 
ಸ್ವೇನ ಚ್ಛಂದೇನ ನಃ ಸರ್ವಾನವಧೀದ್ವ್ಯಕ್ತಮರ್ಜುನಃ।
ನ ಹ್ಯಸ್ಯ ಸಮರೇ ಮುಚ್ಯೇದಂತಕೋಽಪ್ಯಾತತಾಯಿನಃ॥ 8-22-1 (55913) 
ಪಾರ್ಥೋ ಹ್ಯೇಕೋಽಹರದ್ಭದ್ರಾಮೇಕಶ್ಚಾಗ್ನಿಮತರ್ಪಯತ್।
ಏಕಶ್ಚೇಮಾಂ ಮಹೀಂ ಜಿತ್ವಾ ಚಕ್ರೇ ಬಲಿಭೃತೋ ನೃಪಾನ್॥ 8-22-2 (55914) 
ಏಕೋ ನಿವಾತಕವಚನಾನಹನದ್ದಿವ್ಯಕಾರ್ಮುಕಃ।
ಏಕಃ ಕಿರಾತರೂಪೇಣ ಸ್ಥಿತಂ ಶರ್ವಮಯೋಧಯತ್॥ 8-22-3 (55915) 
ಏಕೋ ಹ್ಯರಕ್ಷದ್ಭರತಾನೇಕೋ ಭವಮತೋಷಯತ್।
ತೇನೈಕೇನ ಜಿತಾಃ ಸರ್ವೇ ಮದೀಯಾ ಹ್ಯುಗ್ರತೇಜಸಃ॥ 8-22-4 (55916) 
ನ ತೇ ನಿಂದ್ಯಾಃ ಪ್ರಶಸ್ಯಾಸ್ತೇ ಯತ್ತೇ ಚಕ್ರುರ್ಬ್ರವೀಹಿ ತತ್।
ತತೋ ದುರ್ಯೋಧನಃ ಸೂತ ಪಶ್ಚಾತ್ಕಿಮಕರೋತ್ತದಾ॥ 8-22-5 (55917) 
ಸಂಜಯ ಉವಾಚ। 8-22-6x (4872) 
ಹತಪ್ರಹತವಿಧ್ವಸ್ತಾ ವಿವರ್ಮಾಯುಧವಾಹನಾಃ।
ದೀನಸ್ವರಾ ದೂಯಮಾನಾ ಮಾನಿನಃ ಶತ್ರುನಿರ್ಜಿತಾಃ॥ 8-22-6 (55918) 
ಶಿಬಿರಸ್ಥಾಃ ಪುನರ್ಮಂತ್ರಂ ಮಂತ್ರಯಂತಿ ಸ್ಮ ಕೌರವಾಃ।
ಭಗ್ನದಂಷ್ಟ್ರಾ ಹತವಿಷಾಃ ಪಾದಾಕ್ರಾಂತಾ ಇವೋರಗಾಃ॥ 8-22-7 (55919) 
ತಾನಬ್ರವೀತ್ತತಃ ಕರ್ಣಃ ಕ್ರುದ್ವಃ ಸರ್ಪ ಇವ ಶ್ವಸನ್।
ಕರಂ ಕರೇಣ ನಿಷ್ಪೀಡ್ಯ ಪ್ರೇಕ್ಷಮಾಣಸ್ತವಾತ್ಮಜಂ॥ 8-22-8 (55920) 
ಯತ್ತೋ ದೃಢಶ್ಚ ದಕ್ಷಶ್ಚ ಧೃತಿಮಾನರ್ಜುನಃ ಸದಾ।
ಸಂಬೋಧಯತಿ ಚಾಪ್ಯೇನಂ ಯಥಾಕಾಲಮಧೋಕ್ಷಜಃ॥ 8-22-9 (55921) 
ಸಹಸಾಽಸ್ತ್ರವಿಸರ್ಗೇಣ ವಯಂ ತೇನಾದ್ಯ ವಂಚಿತಾಃ।
ಶ್ವಸ್ತ್ವಹಂ ತಸ್ಯ ಸಂಕಲ್ಪಂ ಸರ್ವಂ ಹಂತಾ ಮಹೀಪತೇ॥ 8-22-10 (55922) 
ಏವಮುಕ್ತಸ್ತಥೇತ್ಯುಕ್ತ್ವಾ ಸೋಽನುಜಜ್ಞೇ ನೃಪೋತ್ತಮಾನ್।
ತೇಽನುಜ್ಞಾತಾ ನೃಪಾಃ ಸರ್ವೇ ಸ್ವಾನಿ ವೇಶ್ಮಾನಿ ಭೇಜಿರೇ॥ 8-22-11 (55923) 
ಸುಖೋಷಿತಾಸ್ತಾಂ ರಜನೀಂ ಹೃಷ್ಟಾ ಯುದ್ವಾಯ ನಿರ್ಯಯುಃ।
ತೇಽಪಶ್ಯನ್ವಿಹಿತಂ ವ್ಯೂಹಂ ಧರ್ಮರಾಜೇನ ದುರ್ಜಯಂ। 
ಪ್ರಯತ್ನಾತ್ಕುರುಮುಖ್ಯೇನ ಬೃಹಸ್ಪತ್ಯುಶನೋಮತಾತ್॥  8-22-12 (55924) 
ಅಥ ಪ್ರತೀಪಕರ್ತಾರಂ ಪ್ರವೀರಂ ಪರವೀರಹಾ।
ಸಸ್ಮಾರ ವೃಷಭಸ್ಕಂಧಂ ಕರ್ಣಂ ದುರ್ಯೋಧನಸ್ತದಾ॥ 8-22-13 (55925) 
ಪುರಂದರಸಮಂ ಯುದ್ವೇ ಮರುದ್ಗಣಸಮಂ ಬಲೇ।
ಕಾರ್ತವೀರ್ಯಸಮಂ ವೀರ್ಯೇ ಕರ್ಣಂ ರಾಜ್ಞೋಽಗಮನ್ಮನಃ॥ 8-22-14 (55926) 
ಸರ್ವೇಷಾಂ ಚೈವ ಸೈನ್ಯಾನಾಂ ಕರ್ಣಮೇವಾಗಮನ್ಮನಃ।
ಸೂತಪುತ್ರಂ ಮಹೇಷ್ವಾಸಂ ಬಂಧುಮಾತ್ಯಯಿಕೇಷ್ವಿವ॥ 8-22-15 (55927) 
ಧೃತರಾಷ್ಟ್ರ ಉವಾಚ। 8-22-16x (4873) 
ತತೋ ದುರ್ಯೋಧನಃ ಸೂತ ಪಶ್ಚಾತ್ಕಿಮಕರೋತ್ತದಾ।
ಯದ್ವೋಽಗಮನ್ಮನೋ ಮಂದಾಃ ಕರ್ಣಂ ವೈಕರ್ತನಂ ಪ್ರತಿ॥ 8-22-16 (55928) 
ಅಪ್ಯಪಶ್ಯತ ರಾಧೇಯಂ ಶೀತಾರ್ತಾ ಇವ ಭಾಸ್ಕರಂ।
ಕೃತೇಽವಹಾರೇ ಸೈನ್ಯಾನಾಂ ಪ್ರವೃತ್ತೇ ಚ ರಣೇ ಪುನಃ॥ 8-22-17 (55929) 
`ದುರ್ಯೋಧನಂ ಚ ತತ್ರಾಜೌ ಪಾಂಡವೇನ ಭೃಶಾರ್ದಿತಂ।
ಪರಾಕ್ರಾಂತಾನ್ಪಾಂಡುಸುತಾಂದೃಷ್ಟ್ವಾಽಪಿ ಭೃಶಾರ್ದಿತಂ'॥ 8-22-18 (55930) 
ಕಥಂ ವೈಕರ್ತನಃ ಕರ್ಣಸ್ತತ್ರಾಯುಧ್ಯತ ಸಂಜಯ।
ಕಥಂ ಚ ಪಾಂಡವಾಃ ಸರ್ವೇ ಯುಯುಧುಸ್ತತ್ರ ಸೂತಜಂ॥ 8-22-19 (55931) 
ಕರ್ಣೋ ಹ್ಯೇಕೋ ಮಹಾಬಾಹುರ್ಹನ್ಯಾತ್ಪಾರ್ಥಾನ್ಸಸೃಂಜಯಾನ್।
ಕರ್ಣಸ್ಯ ಭುಜಯೋರ್ವೀರ್ಯಂ ಶಕ್ರವಿಷ್ಣುಸಮಂ ಯುಧಿ॥ 8-22-20 (55932) 
ತಸ್ಯ ಶಸ್ತ್ರಾಣಿ ಘೋರಾಣಿ ವಿಕ್ರಮಶ್ಚ ಮಹಾತ್ಮನಃ।
ಕರ್ಣಮಾಶ್ರಿತ್ಯ ಸಂಗ್ರಾಮೇ ಮತ್ತೋ ದುರ್ಯೋಧನೋ ನೃಪಃ॥ 8-22-21 (55933) 
ದುರ್ಯೋಧನಂ ತತೋ ದೃಷ್ಟ್ವಾ ಪಾಂಡವೇನ ಭೃಶಾರ್ದಿತಂ।
ಪರಾಕ್ರಾಂತಾನ್ಪಾಂಡುಸುತಾಂದೃಷ್ಟ್ವಾ ಚಾಪಿ ಮಹಾರಥಃ॥ 8-22-22 (55934) 
ಕರ್ಣಮಾಶ್ರಿತ್ಯ ಸಂಗ್ರಾಮೇ ಮಂದೋ ದುರ್ಯೋಧನಃ ಪುನಃ।
ಜೇತುಮುತ್ಸಹತೇ ಪಾರ್ಥಾನ್ಸಪುತ್ರಾನ್ಸಹಕೇಶವಾನ್॥ 8-22-23 (55935) 
`ಯಃ ಸೌಬಲಂ ತಥಾ ತಾತ ನೀತಿಮಾನಿತಿ ಮನ್ಯತೇ।
ಕರ್ಣಂ ಚಾಗ್ರತಿಮಂ ಯುದ್ವೇ ದೇವೈರಪಿ ದುರುತ್ಸಹಂ॥ 8-22-24 (55936) 
ಮನ್ಯತೇಽಭ್ಯಧಿಕಂ ಪಾರ್ಥಾದೇವಂ ಚಾಸ್ಯ ಹೃದಿ ಸ್ಥಿತಂ।
ವಿಜೇಷ್ಯತಿ ರಣೇ ಕರ್ಣ ಏಕಃ ಪರ್ಥಾನ್ಸಸೋಮಕಾನ್। 
ಮಮ ಚೈವ ಸದಾ ಮಂದಃ ಶಂಸತೇ ನಿತ್ಯಮಗ್ರತಃ'॥  8-22-25 (55937) 
ಅಹೋ ಬತ ಮಹದ್ದುಃಖಂ ಯತ್ರ ಪಾಂಡುಸುತಾನ್ರಣೇ।
ನಾತರದ್ರಭಸಃ ಕರ್ಣೋ ದೈವಂ ನೂನಂ ಪರಾಯಣಂ॥ 8-22-26 (55938) 
ಅಹೋ ದ್ಯೂತಸ್ಯ ನಿಷ್ಠೇಯಂ ಘೋರಾ ಸಂಪ್ರತಿ ವರ್ತತೇ॥  8-22-27 (55939) 
ಅಹೋ ತೀವ್ರಾಣಿ ದುಃಖಾನಿ ದುರ್ಯೋಧನಕೃತಾನ್ಯಹಂ।
ಸೋಢಾ ಘೋರಾಣಿ ಬಹುಶಃ ಶಲ್ಯಭೂತಾನಿ ಸಂಜಯ॥ 8-22-28 (55940) 
ಸೌಬಲಂ ಚ ತದಾ ತಾತ ನೀತಿಮಾನಿತಿ ಮನ್ಯತೇ।
ಕರ್ಣಶ್ಚ ರಭಸೋ ನಿತ್ಯಂ ರಾಜಾ ತ ಚಾಪ್ಯನುವ್ರತಃ॥ 8-22-29 (55941) 
ಯದೇವಂ ವರ್ತಮಾನೇಷು ಮಹಾಯುದ್ವೇಷು ಸಂಜಯ।
ಅಶ್ರೌಷಂ ನಿಹತಾನ್ಪುತ್ರಾನ್ನಿತ್ಯಮೇವ ವಿನಿರ್ಜಿತಾನ್॥ 8-22-30 (55942) 
ನ ಪಾಂಡವಾನಾಂ ಸಮರೇ ಕಶ್ಚಿದಸ್ತಿ ಹತಃ ಕಿಲ।
ಸ್ತ್ರೀಮಧ್ಯಮಿವ ಗಾಹಂತೇ ದೈವಂ ತು ಬಲವತ್ತರಂ॥ 8-22-31 (55943) 
ಸಂಜಯ ಉವಾಚ। 8-22-32x (4874) 
[ರಾಜನ್ಪೂರ್ವನಿಮಿತ್ತಾನಿ ಧರ್ಮಿಷ್ಠಾನಿ ವಿಚಿಂತಯ]।  8-22-32 (55944) 
ಅತಿಕ್ರಾಂತಂ ಹಿ ಯತ್ಕಾರ್ಯಂ ಪಶ್ಚಾಚ್ಚಿಂತಯತೇ ನರಃ।
ತಚ್ಚಾಸ್ಯ ನ ಭವೇತ್ಕಾರ್ಯಂ ಚಿಂತಯಾ ಚ ವಿನಶ್ಯತಿ॥ 8-22-33 (55945) 
ತದಿದಂ ತವ ಕಾರ್ಯಂ ತು ದೂರಪ್ರಾಪ್ತಂ ವಿಜಾನತಾ।
ನ ಕೃತಂ ಯತ್ತ್ವಯಾ ಪೂರ್ವಂ ಪ್ರಾಪ್ತಾಪ್ರಾಪ್ತವಿಚಾರಣಂ॥ 8-22-34 (55946) 
ಉಕ್ತೋಽಸಿ ಬಹುಧಾ ರಾಜ್ಞನ್ಮಾ ಯುಧ್ಯಸ್ವೇತಿ ಪಾಂಡವೈಃ।
ನ ಚ ತತ್ತ್ವಗ್ರಹೀರ್ದ್ವೇಷಾತ್ಪಾಂಡವೇಷು ವಿಶಾಂಪತೇ॥ 8-22-35 (55947) 
ತ್ವಯಾ ಪಾಪಾನಿ ಘೋರಾಣಿ ಸಮಾಚೀರ್ಣಾನಿ ಪಾಂಡುಷು।
ತ್ವತ್ಕೃತೇ ವರ್ತತೇ ಘೋರಃ ಪಾರ್ಥಿವಾನಾಂ ಜನಕ್ಷಯಃ॥ 8-22-36 (55948) 
ತತ್ತ್ವಿದಾನೀಮತಿಕ್ರಾಂತಂ ಮಾ ಶುಚೋ ಭರತರ್ಷಭ।
ಶೃಣು ಸರ್ವಂ ಯಥಾವೃತ್ತಂ ಘೋರಂ ವೈಶಸಮುಚ್ಯತೇ॥ 8-22-37 (55949) 
ಪ್ರಭಾತಾಯಾಂ ರಜನ್ಯಾಂ ತು ಕರ್ಣೋ ರಾಜಾನಮಭ್ಯಯಾತ್।
ಸಮೇತ್ಯ ಚ ಮಹಾಬಾಹುರ್ದುರ್ಯೋಧನಮಥಾಬ್ರವೀತ್॥ 8-22-38 (55950) 
ಕರ್ಣ ಉವಾಚ। 8-22-39x (4875) 
ಅದ್ಯ ರಾಜನ್ಸಮೇಷ್ಯಾಮಿ ಪಾಂಡವೇನ ಯಶಸ್ವಿನಾ।
ನಿಹನಿಷ್ಯಾಮಿ ತಂ ವೀರಂ ಸ ವಾ ಮಾಂ ನಿಹನಿಷ್ಯತಿ॥ 8-22-39 (55951) 
ಬಹುತ್ವಾನ್ಮಮ ಕಾರ್ಯಾಣಾಂ ತಥಾ ಪಾರ್ಥಸ್ಯ ಭಾರತ।
ನಾಭೂತ್ಸಮಾಗಮೋ ರಾಜನ್ಮಮ ಚೈವಾರ್ಜುನಸ್ಯ ಚ॥ 8-22-40 (55952) 
ಇದಂ ತು ಮೇ ಯಥಾಪ್ರಜ್ಞಂ ಶೃಣು ವಾಕ್ಯಂ ವಿಶಾಂಪತೇ।
ಅನಿಹತ್ಯ ರಣೇ ಪಾರ್ಥಂ ನಾಹಮೇಷ್ಯಾಮಿ ಭಾರತ॥ 8-22-41 (55953) 
ಹತಪ್ರವೀರೇ ಸೈನ್ಯೇಽಸ್ಮಿನ್ಮಯಿ ಚಾವಸ್ಥಿತೇ ಯುಧಿ।
ಅಭಿಯಾಸ್ಯತಿ ಮಾಂ ಪಾರ್ಥಃ ಶಕ್ರಶಕ್ತಿವಿನಾಕೃತಂ॥ 8-22-42 (55954) 
ತತಃ ಶ್ರೇಯಸ್ಕರಂ ಯಚ್ಚ ತನ್ನಿಬೋಧ ಜನೇಶ್ವರ।
ಆಯುಧಾನಾಂ ಚ ಮೇ ವೀರ್ಯಂ ದಿವ್ಯಾನಾಮರ್ಜುನಸ್ಯ ಚ॥ 8-22-43 (55955) 
ಕಾರ್ಯಸ್ಯ ಮಹತೋ ಭೇದೇ ಲಾಘವೇ ದೂರಪಾತನೇ।
ಸೌಷ್ಠವೇ ಚಾಸ್ತ್ರಪಾತೇ ಚ ಸವ್ಯಸಾಚೀ ನ ಮತ್ಸಮಃ॥ 8-22-44 (55956) 
ಪ್ರಾಣೇ ಶೌರ್ಯೇಽಥ ವಿಜ್ಞಾನೇ ವಿಕ್ರಮೇ ಚಾಪಿ ಭಾರತ।
ನಿಮಿತ್ತಜ್ಞಾನಯೋಗೇ ಚ ಸವ್ಯಸಾಚೀ ನ ಮತ್ಸಮಃ॥ 8-22-45 (55957) 
ಸರ್ವಾಯುಧಮಹಾಮಾತ್ರಂ ವಿಜಯಂ ನಾಮ ತದ್ವನುಃ।
ಇಂದ್ರಾರ್ಥಂ ಪ್ರಿಯಕಾಮೇನ ನಿರ್ಮಿತಂ ವಿಶ್ವಕರ್ಮಣಾ॥ 8-22-46 (55958) 
ಯೇನ ದೈತ್ಯಗಣಾನ್ರಾಜಂಜಿತವಾನ್ವೈ ಶತಕ್ರತುಃ।
ಯಸ್ಯ ಘೋಷೇಣ ದೈತ್ಯಾನಾಂ ವ್ಯಾಮುಹ್ಯಂತ ದಿಶೋ ದಶ॥ 8-22-47 (55959) 
ತದ್ಭಾರ್ಗವಾಯ ಪ್ರಾಯಚ್ಛಚ್ಛಕ್ರಃ ಪರಮಸಂಮತಂ।
ತದ್ದಿವ್ಯಂ ಭಾರ್ಗವೋ ಮಹ್ಯಮದದದ್ವನುರತ್ತಮಂ॥ 8-22-48 (55960) 
ತೇನ ಯೋತ್ಸ್ಯೇ ಮಹಾಬಾಹುಮರ್ಜುನಂ ಜಯತಾಂ ವರಂ।
ಯಥೇಂದ್ರಃ ಸಮರೇ ಸರ್ವಾಂದೈತೇಯಾನ್ವೈ ಸಮಾಗತಾನ್। 
`ನಿಜಘಾನ ತಥಾ ಸರ್ವಾಂಜೇಷ್ಯಾಮಿ ಯುಧಿ ಪಾಂಡವಾನ್'॥  8-22-49 (55961) 
ಧನುರ್ಘೋರಂ ರಾಮದತ್ತಂ ಗಾಂಡೀವಾತ್ತದ್ವಿಶಿಷ್ಯತೇ।
ತ್ರಿಸ್ಸಪ್ತಕೃತ್ವಃ ಪೃಥಿವೀ ಧನುಷಾ ಯೇನ ನಿರ್ಜಿತಾ॥ 8-22-50 (55962) 
ಧನುಷೋ ಹ್ಯಸ್ಯ ಕರ್ಮಾಣಿ ದಿವ್ಯಾನಿ ಪ್ರಾಹ ಭಾರ್ಗವಃ।
ತದ್ರಾಮೋ ಹ್ಯದದನ್ಮಹ್ಯಂ ತೇನ ಯೋತ್ಸ್ಯಾಮಿ ಪಾಂಡವಂ॥ 8-22-51 (55963) 
ಅದ್ಯ ದುರ್ಯೋಧನಾಹಂ ತ್ವಾಂ ನಂದಯಿಷ್ಯೇ ಸಬಾಂಧವಂ।
ನಿಹತ್ಯ ಸಮರೇ ವೀರಮರ್ಜುನಂ ಜಯತಾಂ ವರಂ॥ 8-22-52 (55964) 
ಸಪರ್ವತವನದ್ವೀಪಾ ಹತವೀರಾ ಸಸಾಗರಾ।
ಪುತ್ರಪೌತ್ರಪ್ರತಿಷ್ಠಾ ತೇ ಭವಿಷ್ಯತ್ಯದ್ಯ ಪಾರ್ಥಿವ॥ 8-22-53 (55965) 
ನಾಶಕ್ಯಂ ವಿದ್ಯತೇ ಮೇಽದ್ಯ ತ್ವತ್ಪ್ರಿಯಾರ್ಥಂ ವಿಶೇಷತಃ।
ಸಂಯಗ್ಧರ್ಮಾನುರಕ್ತಸ್ಯ ಸಿದ್ವಿರಾತ್ಮವತೋ ಯಥಾ॥ 8-22-54 (55966) 
ನ ಹಿ ಮೇ ವಿಕ್ರಮಂ ಸೋಢುಂ ಸ ಶಕ್ತೋಽಗ್ನಿಂ ತರುರ್ಯಥಾ।
ಅವಶ್ಯಂ ತು ಮಯಾ ವಾಚ್ಯಂ ಯೇನ ಹೀನೋಽಸ್ಮಿ ಫಲ್ಗುನಾತ್॥ 8-22-55 (55967) 
ಜ್ಯಾ ತಸ್ಯ ಧನುಷೋ ದಿವ್ಯಾ ತಥಾಽಕ್ಷಯ್ಯೇ ಮಹೇಷುಧೀ।
ಸಾರಥಿಸ್ತಸ್ಯ ಗೋವಿಂದೋ ಮಮ ತಾದೃಂಗ ವಿದ್ಯತೇ॥ 8-22-56 (55968) 
ತಸ್ಯ ದಿವ್ಯಂ ಧನುಃ ಶ್ರೇಷ್ಠಂ ಗಾಂಡೀವಮಜಿತಂ ಯುಧಿ।
ವಿಜಯಂ ಚ ಮಹದ್ದಿವ್ಯಂ ಮಮಾಪಿ ಧನುರುತ್ತಮಂ॥ 8-22-57 (55969) 
ತತ್ರಾಹಮಧಿಕಃ ಪಾರ್ಥಾದ್ವನುಷಾ ತೇನ ಪಾರ್ಥಿವ।
ಯೇನ ಚಾಪ್ಯಧಿಕೋ ವೀರಃ ಪಾಂಡವಸ್ತನ್ನಿಬೋಧ ಮೇ॥ 8-22-58 (55970) 
ರಶ್ಮಿಗ್ರಾಹಶ್ಚ ದಾಶಾರ್ಹಃ ಸರ್ವಲೋಕನಮಸ್ಕೃತಃ।
ಅಗ್ನಿದತ್ತಶ್ಚ ವೈ ದಿವ್ಯೋ ರಥಃ ಕಾಂಚನಭೂಷಣಃ॥ 8-22-59 (55971) 
ಅಚ್ಛೇದ್ಯಾಃ ಸರ್ವತೋ ವೀರ ವಾಜಿನಶ್ಚ ಮನೋಜವಾಃ।
ಧ್ವಜಶ್ಚ ದಿವ್ಯೋ ದ್ಯುತಿಮಾನ್ವಾನರೋಪಿ ಭಯಂಕರಃ॥ 8-22-60 (55972) 
ಕೃಷ್ಣಶ್ಚ ಜಗತಃ ಸ್ರಷ್ಟಾ ರಥಂ ತಮಭಿರಕ್ಷತಿ।
ಏಭಿಸ್ತ್ರಿಭಿರಹಂ ಹೀನೋ ಯುದ್ವುಮಿಚ್ಛಾಮಿ ಪಾಂಡವಂ॥ 8-22-61 (55973) 
ಅಯಂ ತು ಸದೃಶಃ ಶೌರೇಃ ಶಲ್ಯಃ ಸಮಿತಿಶೋಭನಃ।
ಸಾರಥ್ಯಂ ಯದಿ ಮೇ ಕುರ್ಯಾದ್ದ್ರುವಸ್ತೇ ವಿಜಯೋ ಭವೇತ್॥ 8-22-62 (55974) 
ತಸ್ಯ ಮೇ ಸಾರಥಿಃ ಶಲ್ಯೋ ಭವತ್ವಸುಕರಃ ಪರೈಃ।
ನಾರಾಚಾನ್ಗಾರ್ಧ್ರಪತ್ರಾಂಶ್ಚ ಶಕಟಾನಿ ವಹಂತು ಮೇ॥ 8-22-63 (55975) 
ರಥಾಶ್ಚ ಮುಖ್ಯಾ ರಾಜೇಂದ್ರ ಯುಕ್ತಾ ವಾಜಿಭಿರುತ್ತಮೈಃ।
ಆಯಾಂತು ಪಶ್ಚಾತ್ಸತತಂ ಮಾಮೇವ ಭರತರ್ಷಭ॥ 8-22-64 (55976) 
ಏವಮಭ್ಯಧಿಕಃ ಪಾರ್ಥಾದ್ಭವಿಷ್ಯಾಮಿ ಗುಣೈರಹಂ।
ಶಲ್ಯೋಪ್ಯಭ್ಯಧಿಕಃ ಕೃಷ್ಣಾದರ್ಜುನಾದಪಿಚಾಪ್ಯಹಂ॥ 8-22-65 (55977) 
ಯಥಾಽಶ್ವಹೃದಯಂ ವೇದ ದಾಶಾರ್ಹಃ ಪರವೀರಹಾ।
ತಥಾ ಶಲ್ಯೋ ವಿಜಾನೀತೇ ಹಯಜ್ಞಾನಂ ಮಹಾರಥಃ॥ 8-22-66 (55978) 
ಬಾಹುವೀರ್ಯೇ ಸಮೋ ನಾಸ್ತಿ ಮದ್ರರಾಜಸ್ಯ ಕಶ್ಚನ।
ತಥಾಽಸ್ತ್ರೇ ಮತ್ಸಮೋ ನಾಸ್ತಿ ಕಶ್ಚಿದೇವ ಧನುರ್ಧರಃ॥ 8-22-67 (55979) 
ತಥಾ ಶಲ್ಯಸಮೋ ನಾಸ್ತಿ ಹಯಜ್ಞಾನೇ ಹಿ ಕಶ್ಚನ।
ಸೋಽಯಮಭ್ಯಧಿಕಃ ಕೃಷ್ಣಾದ್ಭವಿಷ್ಯತಿ ರಥೋ ಮಮ॥ 8-22-68 (55980) 
ಏವಂ ಕೃತೇ ರಥಸ್ಥೋಽಹಂ ಗುಣೈರಭ್ಯಧಿಕೋಽರ್ಜುನಾತ್।
ವಿಜಯೇಯಮಹಂ ಸಂಖ್ಯೇ ಫಲ್ಗುನಂ ಕುರುಸತ್ತಮ॥ 8-22-69 (55981) 
ಸಮುದ್ಯಾತುಂ ನ ಶಕ್ಷ್ಯಂತಿ ದೇವಾ ಅಪಿ ಸವಾಸವಾಃ।
ಏತತ್ಕೃತಂ ಮಹಾರಾಜ ತ್ವಯೇಚ್ಛಾಮಿ ಪರಂತಪ॥ 8-22-70 (55982) 
ಕ್ರಿಯತಾಮೇಷ ಕಾಮೋ ಮೇ ಮಾ ವಃ ಕಾಲೋಽತ್ಯಗಾದಯಂ।
ಏವಂ ಕೃತೇ ಕೃತಂ ಮಹ್ಯಂ ತ್ವಯಾ ಸರ್ವಂ ಭವಿಷ್ಯತಿ॥ 8-22-71 (55983) 
ತತೋ ದ್ರಕ್ಷ್ಯಸಿ ಸಂಗ್ರಾಮೇ ಯತ್ಕರಿಷ್ಯಾಮಿ ಭಾರತ।
ಸರ್ವಥಾ ಪಾಂಡವಾನ್ಸಂಖ್ಯೇ ವಿಜೇಷ್ಯೇ ವೈ ಸಮಾಗತಾನ್॥ 8-22-72 (55984) 
ನ ಹಿ ಮೇ ಸಮರೇ ಶಕ್ತಾಃ ಸಮುದ್ಯಾತುಂ ಸುರಾಸುರಾಃ।
ಕಿಮು ಪಾಂಡುಸುತಾ ರಾಜನ್ರಣೇ ಮಾನುಷಯೋನಯಃ॥ 8-22-73 (55985) 
ಸಂಜಯ ಉವಾಚ। 8-22-74x (4876) 
ಏವಮುಕ್ತಸ್ತವ ಸುತಃ ಕರ್ಣೇನಾಹವಶೋಭಿನಾ।
ಸಂಪೂಜ್ಯ ಸಂಪ್ರಹೃಷ್ಟಾತ್ಮಾ ತತೋ ರಾಧೇಯಮಬ್ರವೀತ್॥ 8-22-74 (55986) 
ದುರ್ಯೋಧನ ಉವಾಚ। 8-22-75x (4877) 
ಏವಮೇತತ್ಕರಿಷ್ಯಾಮಿ ಯಥಾ ತ್ವಂ ಕರ್ಣ ಮನ್ಯಸೇ।
ಸೋಪಾಸಂಗಾ ರಥಾಃ ಸಾಶ್ವಾಃ ಸ್ವನುಯಾಸ್ಯಂತಿ ಸಂಯುಗೇ॥ 8-22-75 (55987) 
ನಾರಾಚಾನ್ಗಾರ್ಧ್ರಪತ್ರಾಂಶ್ಚ ಶಕಟಾನಿ ವಹಂತು ತೇ।
ಅನುಯಾಸ್ಯಾಮ ಕರ್ಣ ತ್ವಾಂ ವಯಂ ಸರ್ವೇ ಚ ಪಾರ್ಥಿವಾಃ॥ 8-22-76 (55988) 
ಸಂಜಯ ಉವಾಚ। 8-22-77x (4878) 
ಏವಮುಕ್ತ್ವಾ ಮಹಾರಾಜ ತವ ಪುತ್ರಃ ಪ್ರತಾಪವಾನ್।
ಅಭಿಗಂಯಾಬ್ರವೀದ್ರಾಜಾ ಮದ್ರರಾಜಮಿದಂ ವಚಃ॥ ॥ 8-22-77 (55989) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ದ್ವಾವಿಂಶೋಽಧ್ಯಾಯಃ॥ 22 ॥

Mahabharata - Karna Parva - Chapter Footnotes

8-22-1 ಸ್ವೇನ ಚ್ಛಂದೇನ ಇಚ್ಛಯಾ। ಆತತಾಯಿನಃ ಶಸ್ತ್ರಪಾಣೇಃ॥ 8-22-2 ಭದ್ರಾಂ ಸುಭದ್ರಾಂ। ಬಲಿಭೃತಃ ಕರದಾನ್॥ 8-22-4 ಅರಕ್ಷತ ಘೋಷಯಾತ್ರಾಯಾಂ। ಭರತಾಂದುರ್ಯೋಧನಾದೀನ್॥ 8-22-6 ಹತಾಸ್ತಾಡಿತಾಃ। ಪ್ರಹತಾಶ್ಛಿನ್ನಾವಯವಾಃ। ವಿಧ್ವಸ್ತಾಃ ವಾಹನೇಭ್ಯೋಽಧಃ ಪಾತಿತಾಃ॥ 8-22-10 ಸಹಸಾ ಅಕಸ್ಮಾತ್ ಸಹಸ್ರಾಕ್ಷನಿಸೃಷ್ಟ್ಯಾ ಚ ಶಕ್ತ್ಯಾ ತೇನ ಸ್ಮ ವಂಚಿತಾಃ ಇತಿ ಖ. ಪಾಠಃ। ಸಹಸ್ರಾಕ್ಷನಿಸರ್ಗೇಯ ಶಕ್ತ್ಯಾ ತೇನ ಸ್ಮ ವಂಚಿತಾಃ ಇತಿ ಟ.ಪಾಠಃ॥ 8-22-12 ವೃಹಸ್ಪತ್ಯುಶನೋಮತೇ ಇತಿ ಝ.ಪಾಠಃ ತತ್ರ ಸ್ಥಿತೇನೇತಿ ಶೇಷಃ॥ 8-22-13 ಪ್ರತೀಪಕರ್ತಾರಂ ಶತ್ರೂಣಾಂ ಛೇತ್ತಾರಂ। ಪ್ರವೀರಂ ಪ್ರಕೃಷ್ಟಂ ವೀರಂ॥ 8-22-15 ಆಲ್ಯಯಿಕೇಷು ಪ್ರಾಣಸಂಕಟೇಷು॥ 8-22-17 ಅಪ್ಯಪಶ್ಯತ। ಅಪಿಃ ಪ್ರಶ್ನೇ॥ 8-22-27 ನಿಷ್ಠಾ ವಿಪಾಕಃ॥ 8-22-29 ಕರ್ಣಶ್ಚ ನೀತಿಮಾನಿತಿ ಮನ್ಯತ ಇತಿ ಪೂರ್ವೇಣಾನ್ವಯಃ॥ 8-22-31 ಸ್ತ್ರೀಮಧ್ಯಮಿವ ಗಾಹಂತೇ ನಿರ್ಭಯಾಃ ಸೇನಾಂ ಮೃದ್ರಂತೀತ್ಯರ್ಥಃ॥ 8-22-32 ನಿಮಿತಾನಿ ದ್ಯೂತಾದೀನಿ ಧರ್ಮಿಷ್ಠಾನೀತಿವಿಪರೀತಲಕ್ಷಣಾ। ಅಧರ್ಮಿಷ್ಠಾನೀತ್ಯರ್ಥಃ॥ 8-22-34 ಪ್ರಾಪ್ತಾಪ್ರಾಪ್ತವಿಚರಣಂ ಯುಕ್ತಾಯುಕ್ತಪರೀಕ್ಷಣಂ ನ ಕೃತಮಿತ್ಯನ್ವಯಃ॥ 8-22-43 ಜೀವಾನಾಮರ್ಜುನಸ್ಯ ಚೇತಿ ಖ.ಡ.ಪಾಠಃ॥ 8-22-44 ಕಾರ್ಯಸ್ಯ ಕರ್ತವ್ಯಸ್ಯ ಪರಕೀಯಸ್ಯ ಭೇದೇ ವಿನಾಶೇ। ಲಾಘವೇ ಶೈಘ್ರ್ಯೇ। ಸೌಷ್ಠವೇ ಕೌಶಲೇ॥ 8-22-45 ಪ್ರಾಣೇ ಶಾರೀರಬಲೇ। ಶೌರ್ಯೇ ಮಾನಸಬಲೇ ವಿಜ್ಞಾನೇ ಅಸ್ತ್ರಶಿಕ್ಷಾಯಾಂ। ವಿಕ್ರಮೇ ಫಲೋಪಧಾನೇಽಸ್ತ್ರಾಣಾಂ। ನಿಮಿತ್ತಜ್ಞಾನಯೋಗೇ ಲಕ್ಷಸಂಬಂಧಾವಧಾರಣೇ। ಪ್ರಾಣಸ್ಥೈರ್ಯೇ ಚ ವೀರ್ಯೇ ಚ ಇತಿ ಕ.ಖ.ಙ.ಪಾಠಃ॥ 8-22-46 ಮಹಾಮಾತ್ರಂ ಶ್ರೇಷ್ಠಂ॥ 8-22-54 ಸಿದ್ವಿರ್ಮೋಕ್ಷಃ। ಆತ್ಮವತೋ ಜಿತಚಿತ್ತಸ್ಯ॥ 8-22-55 ನ ಭೀಮೋ ವಿಕ್ರಮಂ ಸೋಢುಂ ಇತಿ ಕ.ಙ.ಪಾಠಃ॥ 8-22-22 ದ್ವಾವಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 023

॥ ಶ್ರೀಃ ॥

8.23. ಅಧ್ಯಾಯಃ 023 

Mahabharata - Karna Parva - Chapter Topics

ದುರ್ಯೋಧನಪ್ರಾರ್ಥನಯಾ ಶಲ್ಯೇನ ಕೃಚ್ಛ್ರಾತ್ಕರ್ಣರಥಸಾರಥ್ಯಕರಣಾಕ್ಷ್ಯುಪಗಮಃ॥ 1 ॥

Mahabharata - Karna Parva - Chapter Text

8-23-0 (55990) 
ಸಂಜಯ ಉವಾಚ। 8-23-0x (4879) 
ಏವಮುಕ್ತೋ ಮಹಾರಾಜ ತವ ಪುತ್ರಃ ಪ್ರತಾಪವಾನ್।
ಮದ್ರೇಶ್ವರಂ ಪ್ರತಿ ರಣೇ ಸುರಸೈನ್ಯಭಯಂಕರಂ। 
ಸರ್ವಂ ತಥಾಽಕರೋತ್ತೂರ್ಣಂ ರಾಧೇಯಸ್ತದ್ಯಥಾಽಬ್ರವೀತ್॥  8-23-1 (55991) 
ಮದ್ರಾಜಂ ಚ ಸಮರೇ ಪ್ರಣಂಯ ಚ ಮಹಾರಥಂ।
ವಿನಯೇನೋಪಸಂಗಂಯ ಪ್ರಣಯಾದ್ವಾಕ್ಯಮಬ್ರವೀತ್॥ 8-23-2 (55992) 
ಸತ್ಯವ್ರತ ಮಹಾಭಾಗ ದ್ವಿಷತಾಂ ತಾಪವರ್ಧನ।
ಮದ್ರೇಶ್ವರ ರಣೇಶೂರ ಪರಸೈನ್ಯಭಯಂಕರ॥ 8-23-3 (55993) 
`ಮತ್ಪ್ರಿಯಾರ್ಥಂ ಹಿತಾರ್ಥಂ ಚ ತಥಾ ಪಾರ್ಥವಧಾಯ ಚ'।
ಶ್ರುತವಾನಸಿ ಕರ್ಣಸ್ಯ ಬ್ರುವತೋ ವದತಾಂ ವರ। 
ಯಥಾ ನೃಪತಿಸಿಂಹಾನಾಂ ಮಧ್ಯೇ ತ್ವಾಂ ವರಯೇ ಸ್ವಯಂ॥  8-23-4 (55994) 
ತತ್ತ್ವಾಮಪ್ರತಿವೀರ್ಯಾದ್ಯ ಶತ್ರುಪಕ್ಷಕ್ಷಯಾವಹ।
ಮದ್ರೇಶ್ವರ ಪ್ರಯಾಚೇಽಹಂ ಶಿರಸಾ ವಿನಯೇನ ಚ॥ 8-23-5 (55995) 
ತಸ್ಮಾತ್ಪಾರ್ಥವಿನಾಶಾರ್ಥಂ ಹಿತಾರ್ಥಂ ಮಮ ಚೈವ ಹಿ।
ತ್ವಂ ಪಾಹಿ ಸರ್ವತಃ ಕರ್ಣಂ ಭವಂ ಬ್ರಹ್ಮೇವ ಸುವ್ರತ॥ 8-23-6 (55996) 
ಸಾರಥ್ಯಂ ರಥಿನಾಂ ಶ್ರೇಷ್ಠ ಪ್ರಣಯಾತ್ಕರ್ತುಮರ್ಹಸಿ।
ತ್ವಯಿ ಯಂತರಿ ರಾಧೇಯೋ ವಿದ್ವಿಷೋ ಮೇ ವಿಜೇಷ್ಯತೇ॥ 8-23-7 (55997) 
ಅಭೀಷೂಣಾಂ ಹಿ ಕರ್ಣಸ್ಯ ಗ್ರಹೀತಾನ್ಯೋ ನ ವಿದ್ಯತೇ।
ಋತೇ ಹಿ ತ್ವಾಂ ಮಹಾಭಾಗ ವಾಸುದೇವಸಮಂ ಯುಧಿ॥ 8-23-8 (55998) 
ಸ ಪಾಹಿ ಸರ್ವಥಾ ಕರ್ಣಂ ಯಥಾ ಬ್ರಹ್ಮಾ ಮಹೇಶ್ವರಂ।
ಯಥಾ ಚ ಸರ್ವಥಾಽಽಪತ್ಸು ವಾರ್ಷ್ಣೇಯಃ ಪಾತಿ ಪಾಂಡವಂ। 
ತಥಾ ಮದ್ರೇಶ್ವರಾದ್ಯ ತ್ವಂ ರಾಧೇಯಂ ಪ್ರತಿಪಾಲಯ॥  8-23-9 (55999) 
ಭೀಷ್ಮೋ ದ್ರೋಣಃ ಕೃಪಃ ಕರ್ಣೋ ಭವಾನ್ಭೋಜಶ್ಚ ವೀರ್ಯವಾನ್।
ಶಕುನಿಃ ಸೌಬಲೋ ದ್ರೌಣಿರಹಮೇವ ಚ ನೋ ಬಲಂ॥ 8-23-10 (56000) 
ಏವಮೇಷ ಕೃತೋ ಭಾಗೋ ನವಧಾ ಪೃಥಿವೀಪತೇ।
ನ ಚ ಭಾಗೋಽತ್ರ ಭೀಷ್ಮಸ್ಯ ದ್ರೋಣಸ್ಯ ಚ ಮಹಾತ್ಮನಃ॥ 8-23-11 (56001) 
ತಾಭ್ಯಾಮತೀತ್ಯ ತೌ ಭಾಗೌ ನಿಹತಾ ಮಮ ಶತ್ರವಃ।
ವೃದ್ವೌ ಹಿ ತೌ ಮಹೇಷ್ವಾಸೌ ಛಲೇನ ನಿಹತೌ ಯುಧಿ॥ 8-23-12 (56002) 
ಕೃತ್ವಾ ಚಾಸುಕರಂ ಕರ್ಮ ಗತೌ ಸ್ವರ್ಗಮಿತೋಽನಘ।
ತಥಾನ್ಯೇ ಪುರುಷವ್ಯಾಘ್ರಾಃ ಪರೈರ್ವಿನಿಹತಾ ಯುಧಿ॥ 8-23-13 (56003) 
ಅಸ್ಮದೀಯಾಶ್ಚ ಬಹವಃ ಸ್ವರ್ಗಾಯ ಗಮಿತಾಃ ಪರೈಃ।
ತ್ಯಕ್ತ್ವಾ ಪ್ರಾಣಾನಯ್ಥಾಶಕ್ತಿ ಚೇಷ್ಟಾಂ ಕೃತ್ವಾ ಚ ಪುಷ್ಕಲಾಂ।  8-23-14 (56004) 
ತದಿದಂ ಹತಭೂಯಿಷ್ಠಂ ಬಲಂ ಮಮ ನರಾಧಿಪ।
ಪೂರ್ವಮಪ್ಯಲ್ಪಕೈಃ ಪಾರ್ಥೈರ್ಹತಂ ಕಿಮುತ ಸಾಂಪ್ರತಂ॥ 8-23-15 (56005) 
ಬಲವಂತೋ ಮಹಾತ್ಮಾನಃ ಕೌಂತೇಯಾಃ ಸತ್ಯವಿಕ್ರಮಾಃ।
ಬಲಂ ಶೇಷಂ ನ ಹನ್ಯುರ್ಮೇ ಯಥಾ ತತ್ಕುರು ಪಾರ್ಥಿವ॥ 8-23-16 (56006) 
ಹತವೀರಮಿದಂ ಸೈನ್ಯಂ ಪಾಂಡವೈಃ ಸಮರೇ ವಿಭೋ।
ಕರ್ಣೋ ಹ್ಯೇಕೋ ಮಹಾಬಾಹುರಸ್ಮತ್ಪ್ರಿಯಹಿತೇ ರತಃ॥ 8-23-17 (56007) 
ಭವಾಂಶ್ಚ ಪುರುಷವ್ಯಾಘ್ರ ಸರ್ವಲೋಕಮಹಾರಥಃ।
ಶಲ್ಯ ಕರ್ಣೋಽರ್ಜುನೇನಾದ್ಯ ಯೋದ್ವುಮಿಚ್ಛತಿ ಸಂಯುಗೇ॥ 8-23-18 (56008) 
ತಸ್ಮಿಂಜಯಾಶಾ ವಿಪುಲಾ ಮದ್ರರಾಜ ನರಾಧಿಪ।
ತಸ್ಯಾಭೀಷುಗ್ರಹವರೋ ನಾನ್ಯೋಽಸ್ತಿ ಭುವಿ ಕಶ್ಚನ॥ 8-23-19 (56009) 
ಪಾರ್ಥಸ್ಯ ಸಮರೇ ಕೃಷ್ಣೋ ಯಥಾಽಭೀಷುಗ್ರಹೋ ವರಃ।
ತಥಾ ತ್ವಮಪಿ ಕರ್ಣಸ್ಯ ರಥೇಽಭೀಷುಗ್ರಹೋ ಭವ॥ 8-23-20 (56010) 
ತೇನ ಯುಕ್ತೋ ರಣೇ ಪಾರ್ಥೋ ರಕ್ಷ್ಯಮಾಣಶ್ಚ ಪಾರ್ಥಿವ।
ಯಾನಿ ಕರ್ಮಾಣಿ ಕುರುತೇ ಪ್ರತ್ಯಕ್ಷಾಣಿ ತಥೈವ ತತ್॥ 8-23-21 (56011) 
ಪೂರ್ವಂ ನಃ ಸಮರೇ ಹ್ಯೇವಮಧೀದರ್ಜುನೋ ರಿಪೂನ್।
ಇದಾನೀಂ ವಿಕ್ರಮೋ ಹ್ಯಸ್ಯ ಕೃಷ್ಣೇನ ಸಹಿತಸ್ಯ ಚ॥ 8-23-22 (56012) 
ಕೃಷ್ಣೇನ ಸಹಿತಃ ಪಾರ್ಥೋ ಧಾರ್ತರಾಷ್ಟ್ರೀಂ ಮಹಾಚಮೂಂ।
ಅಹನ್ಯಹನಿ ಮದ್ರೇಶ ದ್ರಾವಯಂದೃಶ್ಯತೇ ಯುಧಿ॥ 8-23-23 (56013) 
ಭಾಗೋಽವಶಿಷ್ಟಃ ಕರ್ಣಸ್ಯ ತವ ಚೈವ ಮಹಾದ್ಯುತೇ।
ತಂ ಭಾಗಂ ಸಹ ಕರ್ಣೇನ ಯುಗಪನ್ನಾಶಯಾದ್ಯ ಹಿ॥ 8-23-24 (56014) 
ಅರುಣೇನ ಯಥಾ ಸಾರ್ಧಂ ತಮಃ ಸೂರ್ಯೋ ವ್ಯಪೋಹತಿ।
ತಥಾ ಕರ್ಣೇನ ಸಹಿತೋ ಜಹಿ ಪಾರ್ಥಂ ಮಹಾಹವೇ॥ 8-23-25 (56015) 
ಉದ್ಯಂತೌ ಚ ಯಥಾ ಸೂರ್ಯೌ ಬಾಲಸೂರ್ಯಸಮಪ್ರಭೌ।
ಕರ್ಣಶಲ್ಯೌ ರಣೇ ದೃಷ್ಟ್ವಾ ವಿದ್ರವಂತು ಮಹಾರಥಾಃ॥ 8-23-26 (56016) 
ಸೂರ್ಯಾರುಷೌ ಯಥಾ ದೃಷ್ಟ್ವಾ ತಮೋ ನಶ್ಯತಿ ಮಾರಿಷ।
ತಥಾ ನಶ್ಯಂತು ಕೌಂತೇಯಾಃ ಸಪಾಂಚಾಲಾಃ ಸಸೃಂಜಯಾಃ॥ 8-23-27 (56017) 
ರಥಿನಾಂ ಪ್ರವರಃ ಕರ್ಣೋ ಯಂತೄಣಾಂ ಪ್ರವರೋ ಭವಾನ್।
ಸಂಯೋಗೋ ಯುವಯೋರ್ಲೋಕೇ ನಾಭೂನ್ನ ಚ ಭವಿಷ್ಯತಿ॥ 8-23-28 (56018) 
ಯಥಾ ಸರ್ವಾಸ್ವವಸ್ಥಾಸು ವಾರ್ಷ್ಮೇಯಃ ಪಾತಿ ಪಾಂಡವಂ।
ತಥಾ ಭವಾನ್ಪರಿತ್ರಾತು ಕರ್ಣಂ ವೈಕರ್ತನಂ ರಣೇ। 
`ಸಾರಥ್ಯಂ ಕ್ರಿಯತಾಂ ತಸ್ಯ ಯುಧ್ಯಮಾನಸ್ಯ ಸಂಯುಗೇ॥  8-23-29 (56019) 
ಯಥಾ ಚ ಸಮರೇ ಕೃಷ್ಣೋ ರಕ್ಷತೇ ಸರ್ವತೋಽರ್ಜುನಂ।
ತಥಾ ತ್ವಮಪಿ ರಾಧೇಯಂ ರಕ್ಷಸ್ವ ಚ ಮಹಾರಣೇ'॥ 8-23-30 (56020) 
ತ್ವಯಾ ಸಾರಥಿನಾ ಹ್ಯೇಷ ಅಪ್ರಧೃಷ್ಯೋ ಭವಿಷ್ಯತಿ।
ದೇವತಾನಾಮಪಿ ರಣೇ ಸಶಕ್ರಾಣಾಂ ಮಹೀಪತೇ। 
ಕಿಂ ಪುನಃ ಪಾಂಡವೇಯಾನಾಂ ಮಾ ವಿಶಂಕೀರ್ವಚೋ ಮಮ॥  8-23-31 (56021) 
ಸಂಜಯ ಉವಾಚ। 8-23-32x (4880) 
ದುರ್ಯೋಧನವಚಃ ಶ್ರುತ್ವಾ ಶಲ್ಯಃ ಕ್ರೋಧಸಮನ್ವಿತಃ।
`ಧಾರ್ತರಾಷ್ಟ್ರಮಥೋವಾಚ ಸೃಕ್ವಿಣೀ ಪರಿಲೇಲಿಹನ್'॥ 8-23-32 (56022) 
ತ್ರಿಶಿಖಾಂ ಭ್ರುಕುಟಿಂ ಕೃತ್ವಾ ಧುನ್ವನ್ಹಸ್ತೌ ಪುನಃಪುನಃ।
ಕ್ರೋಧರಕ್ತೇ ಮಹಾನೇತ್ರೇ ಪರಿವೃತ್ಯ ಮಹಾಭುಜಃ। 
ಕುಲೈಶ್ವರ್ಯಶ್ರುತಬಲೈರ್ದೃಪ್ತಃ ಶಲ್ಯೋಽಬ್ರವೀದಿದಂ॥  8-23-33 (56023) 
ಶಲ್ಯ ಉವಾಚ। 8-23-34x (4881) 
ನ ಮಾಮರ್ಹಸಿ ರಾಜೇದ್ರ ನಿಯೋಕ್ತುಂ ಕರ್ಮಣೀದೃಶೇ।
ನ ಹಿ ಪಾಪೀಯಸಃ ಶ್ರೇಯಾನ್ಪ್ರೇಷ್ಯತ್ವಂ ಕರ್ತುಮರ್ಹತಿ॥ 8-23-34 (56024) 
ಯೋ ಹ್ಯಭ್ಯುಪಗತಂ ಮಿತ್ರಂ ಗರೀಯಾಂಸಂ ವಿಶೇಷತಃ।
ವಶೇ ಪಾಪೀಯಸೋ ಧತ್ತೇ ತತ್ಕಾರ್ಯಮಧರೋತ್ತರಂ॥ 8-23-35 (56025) 
ಬ್ರಹ್ಮಣಾ ಬ್ರಾಹ್ಮಣಾಃ ಸೃಷ್ಟಾ ಮುಖಾತ್ಕ್ಷತ್ರಂ ಚ ಬಾಹುತಃ।
ಊರುಭ್ಯಾಮಥ ವೈಶ್ಯಾ ವೈ ಶೂದ್ರಾಃ ಪದ್ಭ್ಯಾಮಿತಿ ಶ್ರುತಿಃ॥ 8-23-36 (56026) 
ತೇಭ್ಯೋ ವರ್ಣವಿಶೇಷಾಶ್ಚ ಪ್ರತಿಲೋಮಾನುಲೋಮಜಾಃ।
ಅಥಾನ್ಯೋನ್ಯಸ್ಯ ಸಂಯೋಗಾಚ್ಚಾತುರ್ವರ್ಣ್ಯಸ್ಯ ಭಾರತ॥ 8-23-37 (56027) 
ಗೋಪ್ತಾರಃ ಸಂಗೃಹೀತಾರೋ ದಾತಾರಃ ಕ್ಷತ್ರಿಯಾಃ ಸ್ಮೃತಾಃ॥  8-23-38 (56028) 
ಯಾಜನಾಧ್ಯಾಪನೈರ್ವಿಪ್ರಾ ವಿಶುದ್ವೈಶ್ಚ ಪ್ರತಿಗ್ರಹೈಃ।
ಲೋಕಸ್ಯಾನುಗ್ರಹಾರ್ಥಾಯ ಸ್ಥಾಪಿತಾ ಬ್ರಾಹ್ಮಣಾ ಭುವಿ॥ 8-23-39 (56029) 
ಕೃಷಿಶ್ಚ ಪಾಶುಪಾಲ್ಯಂ ಚ ವಿಶಾಂ ದಾನಂ ಚ ಧರ್ಮತಃ।
ಬ್ರಹ್ಮಕ್ಷತ್ರವಿಶಾಂ ಶೂದ್ರಾ ವಿಹಿತಾಃ ಪರಿಚಾರಕಾಃ॥ 8-23-40 (56030) 
ಬ್ರಹ್ಮಕ್ಷತ್ರಸ್ಯ ವಿಹಿತಾಃ ಸೂತಾ ವೈ ಪರಿಚಾರಕಾಃ।
ನ ಕ್ಷತ್ರಿಯೋ ವೈ ಸೂತಾನಾಂ ಶೃಣುಯಾಚ್ಚ ಕಥಂಚನ॥ 8-23-41 (56031) 
ಅಹಂ ಮೂರ್ಧಾಭಿಷಿಕ್ತೋ ಹಿ ರಾಜರ್ಷಿಕುಲಜೋ ನೃಪಃ।
ಮಹಾರಥಸಮಾಖ್ಯಾತಃ ಸೇವ್ಯಃ ಸ್ತುತ್ಯಶ್ಚ ವಂದಿನಾಂ॥ 8-23-42 (56032) 
ಸೋಽಮಹೇತಾದೃಶೋ ಭೂತ್ವಾ ನೇಹಾರಿಬಲಸೂದನಃ।
ಸೂತಪುತ್ರಸ್ಯ ಸಂಗ್ರಾಮೇ ಸಾರಥ್ಯಂ ಕರ್ತುಮುತ್ಸಹೇ॥ 8-23-43 (56033) 
ಅವಮನ್ಯಸೇ ಮಾಂ ಗಾಂಧಾರೇ ಧ್ರುವಂ ಚಾಪ್ಯತಿಶಂಕಸೇ।
ಯಸ್ಮಾದ್ಬ್ರವೀಷಿ ವಿಸ್ರಬ್ಧಃ ಸಾರಥ್ಯಂ ಕ್ರಿಯತಾಮಿತಿ॥ 8-23-44 (56034) 
ಅಸ್ಮತ್ತೋಽಭ್ಯಧಿಕಂ ಕರ್ಣಂ ಮನ್ವಾನಸ್ತಂ ಪ್ರಶಂಸಸಿ।
ನ ಚಾಹಂ ಯುಧಿ ರಾಧೇಯಂ ಗಣಯೇ ತುಲ್ಯಮಾತ್ಮನಃ॥ 8-23-45 (56035) 
ಆದಿಶ್ಯತಾಮಭ್ಯಧಿಕೋ ಮಮಾಂಶಃ ಪೃಥಿವೀಪತೇ।
ತಮಹಂ ಸಮರೇ ಹತ್ವಾ ಗಮಿಷ್ಯಾಮಿ ಯಥಾಗತಂ॥ 8-23-46 (56036) 
ಅಥವಾಪ್ಯೇಕ ಏವಾಹಂ ಯೋತ್ಸ್ಯಾಮಿ ತವ ಶತ್ರುಭಿಃ।
ಪಶ್ಯ ವೀರ್ಯಂ ಮಮಾದ್ಯ ತ್ವಂ ಸಂಗ್ರಾಮೇ ದಹತೋ ರಿಪೂನ್॥ 8-23-47 (56037) 
ನ ಚಾಪಿ ಕಾಮಾನ್ಕೌರವ್ಯ ನಿಧಾಯ ಹೃದಯೇ ಪುಮಾನ್।
ಅಸ್ಮದ್ವಿಧಃ ಪ್ರವರ್ತೇತ ಮಾ ಮಾ ತ್ವಮತಿಶಂಕಿಥಾಃ॥ 8-23-48 (56038) 
ಅಪಿ ಚಾಪ್ಯವಮಾನೋ ಮೇ ನ ಕರ್ತವ್ಯಃ ಕಥಂಚನ।
ಪಶ್ಯ ಭೀಮೌ ಮಮ ಭುಜೌ ವಜ್ರಸಂಹನನೌ ದೃಢೌ॥ 8-23-49 (56039) 
ಧನುಃ ಪಶ್ಯ ಚ ಮೇ ಚಿತ್ರಂ ಶರಾಂಶ್ಚಾಶೀವಿಷಪಮಾನ್।
ರಥಂ ಚ ಪಶ್ಯ ಮೇ ಚಿತ್ರಂ ಸದಶ್ವೈರ್ವಾತವೇಗಿಭಿಃ॥ 8-23-50 (56040) 
ಗದಾಂ ಚ ಪಶ್ಯ ಗಾಂಧಾರೇ ಹೇಮಪಟ್ಟವಿಭೂಷಿತಾಂ।
ದಾರಯೇಯಂ ಮಹೀಂ ಕ್ರುದ್ಧೋ ವಿಕಿರೇಯಂ ಚ ಪರ್ವತಾನ್। 
ಶೋಷಯೇಯಂ ಸಮುದ್ರಾಂಶ್ಚ ಪಾತಯೇಯಂ ಚ ಭಾಸ್ಕರಂ॥  8-23-51 (56041) 
ತಂ ಮಾಮೇವಂವಿಧಂ ರಾಜನ್ಸಮರ್ಥಮರಿನಿಗ್ರಹೇ।
ಕಸ್ಮಾದ್ಯುನಂಕ್ಷಿ ಸಾರಥ್ಯೇ ಸೂತಸ್ಯಾಧಿರಥೇಸ್ತು ಮಾಂ॥ 8-23-52 (56042) 
ನ ಚಾಪಿ ಮಮ ರಾಧೇಯಃ ಕಲಾಮರ್ಹತಿ ಷೋಡಶೀಂ॥  8-23-53 (56043) 
ಸಕರ್ಣಾ ಯೇ ತ್ರಯೋ ಲೋಕಾಃ ಸಾರ್ಜುನಾಃ ಸಜನಾರ್ದನಾಃ।
ನಿಬದ್ವಾಂಸ್ತಂತ್ರಣೇ ರಾಜನ್ನ ಗಣೇಯಂ ಕಥಂಚನ॥ 8-23-54 (56044) 
ನ ಚಾಹಂ ಪ್ರಾಕೃತಃ ಕಶ್ಚಿನ್ನ ಚಾಸ್ಂಯಧಿಗತಃ ಸ್ವಯಂ।
ಅಯಂ ಚಾಪ್ಯವಮಾನೋ ಮೇ ನ ಕರ್ತವ್ಯಃ ಕಥಂಚನ॥ 8-23-55 (56045) 
ಆಪೃಚ್ಛೇ ತ್ವಾದ್ಯ ಗಾಂಧಾರೇ ಯಾಸ್ಯಾಮಿ ವಿಷಯಂ ಪ್ರತಿ।
ನ ಚಾಹಂ ಸೂತಪುತ್ರಸ್ಯ ಸಾರಥ್ಯಮುಪಜಗ್ಮಿವಾನ್॥ 8-23-56 (56046) 
ಅವಮಾನಮಹಂ ಪ್ರಾಪ್ಯ ನ ಯೋತ್ಸ್ಯಾಮಿ ಕಥಂಚನ।
ಆಪೃಚ್ಛೇ ತ್ವಾಽದ್ಯ ಗಾಂಧಾರೇ ಗಮಿಷ್ಯಾಮಿ ಗೃಹಾಯ ವೈ॥ 8-23-57 (56047) 
ಸಂಜಯ ಉವಾಚ। 8-23-58x (4882) 
ಏವಮುಕ್ತ್ವಾ ಮಹಾರಾಜ ಶಲ್ಯಃ ಸಮಿತಿಶೋಭನಃ।
ಉತ್ಥಾಯ ಪ್ರಯಯೌ ತೂರ್ಣಂ ರಾಜಮಧ್ಯಾದಮರ್ಷಿತಃ॥ 8-23-58 (56048) 
ಪ್ರಣಯಾದ್ಬಹುಮಾನಾಚ್ಚ ತಂ ನಿಗೃಹ್ಯ ಸುತಸ್ತವ।
ಅಬ್ರವೀನ್ಮಧುರಂ ವಾಕ್ಯಂ ಸಾಂನಾ ಸರ್ವಾರ್ಥಸಾಧಕಂ॥ 8-23-59 (56049) 
ಯಥಾ ಶಲ್ಯ ತ್ವಮಾತ್ಥೇದಮೇವಮೇತದಸಂಶಯಂ।
ಅಭಿಪ್ರಾಯಸ್ತು ಮೇ ಕಶ್ಚಿತ್ತಂ ನಿಬೋಧ ಜನೇಶ್ವರ॥ 8-23-60 (56050) 
ನ ಕರ್ಣೋಽಭ್ಯಧಿಕಸ್ತ್ವತ್ತೋ ನ ಚಾನ್ಯೇ ಚೈವ ಪಾರ್ಥಿವಾಃ।
ನ ಚ ಮದ್ರೇಶ್ವರ ತ್ವಾಂ ವೈ ಕೃಷ್ಣಃ ಸೋಢುಂ ಚ ಶಕ್ಷ್ಯತಿ॥ 8-23-61 (56051) 
ಋತಮೇವ ಹಿ ಪೂರ್ವಾಸ್ತೇ ವದಂತಿ ಪುರುಷೋತ್ತಮಾಃ।
ತಸ್ಮಾದಾರ್ತಾಯನಿಃ ಪ್ರೋಕ್ತೋ ಭವಾನಿತಿ ಮತಿರ್ಮಮ॥ 8-23-62 (56052) 
ಶಲ್ಯಬೂತಸ್ತು ಶತ್ರೂಣಾಂ ಯಸ್ಮಾತ್ತ್ವಂ ಯುಧಿ ಮಾನದ।
ತಸ್ಮಾಚ್ಛಲ್ಯೇತಿ ತೇ ನಾಮ ಕಥ್ಯತೇ ಪೃಥಿವೀತಲೇ॥ 8-23-63 (56053) 
ಯದೇತದ್ವ್ಯಾಹೃತಂ ಪೂರ್ವಂ ಭವತಾ ಭೂರಿದಕ್ಷಿಣ।
ತದೇವ ಕುರು ಧರ್ಮಜ್ಞ ಮದರ್ಥಂ ಯದ್ಯದುಚ್ಯತೇ॥ 8-23-64 (56054) 
ನ ಚ ತ್ವತ್ತೋ ಹಿ ರಾಧೇಯೋ ನ ಚಾಹಮಪಿ ವೀರ್ಯವಾನ್।
ವೃಣೇಽಹಂ ತ್ವಾಂ ಹಯಾಗ್ರ್ಯಾಣಾಂ ಯಂತಾರಮಿಹ ಸಂಯುಗೇ॥ 8-23-65 (56055) 
ಮನ್ಯೇ ಚಾಭ್ಯಧಿಕಂ ಶಲ್ಯ ಗುಣೈಃ ಕರ್ಣಂ ಧನಂಜಯಾತ್।
ಭವಂತಂ ವಾಸುದೇವಾಚ್ಚ ಲೋಕೋಽಯಮತಿಮನ್ಯತೇ॥ 8-23-66 (56056) 
ಕರ್ಣೋ ಹ್ಯಭ್ಯಧಿಕಃ ಪಾರ್ಥಾದಸ್ತ್ರೈರೇವ ನರರ್ಷಭ।
ಭವಾನಭ್ಯಧಿಕಃ ಕೃಷ್ಣಾದಶ್ವಜ್ಞಾನೇ ಬಲೇ ತಥಾ॥ 8-23-67 (56057) 
ಯಥಾಽಶ್ವಹೃದಯಂ ವೇದ ವಾಸುದೇವೋ ಮಹಾಮನಾಃ।
ದ್ವಿಗುಣಂ ತ್ವಂ ತಥಾ ವೇತ್ಸಿ ಮದ್ರರಾಜೇಶ್ವರಾತ್ಮಜ॥ 8-23-68 (56058) 
ಶಲ್ಯ ಉವಾಚ। 8-23-69x (4883) 
ಯನ್ಮಾಂ ಬ್ರವೀಷಿ ಗಾಂಧಾರೇ ಮಧ್ಯೇ ಸೈನ್ಯಸ್ಯ ಕೌರವ।
ವಿಶಿಷ್ಟಂ ದೇವಕೀಪುತ್ರಾತ್ಪ್ರೀತಿಮಾನಸ್ಂಯಹಂ ತ್ವಯಿ॥ 8-23-69 (56059) 
ಏಷ ಸಾರಥ್ಯಮಾತಿಷ್ಠೇ ರಾಧೇಯಸ್ಯ ಯಶಸ್ವಿನಃ।
ಯುಧ್ಯತಃ ಪಾಂಡವಾಗ್ರ್ಯೇಣ ಯಥಾ ತ್ವಂ ವೀರ ಮನ್ಯಸೇ॥ 8-23-70 (56060) 
ಸಮಯಶ್ಚ ಹಿ ಮೇ ವೀರ ಕಶ್ಚಿದ್ವೈಕರ್ತನಂ ಪ್ರತಿ।
ಉತ್ಸೃಜೇಯಂ ಯಥಾಶ್ರದ್ವಮಹಂ ವಾಚೋಽಸ್ಯ ಸನ್ನಿಧೌ॥ 8-23-71 (56061) 
ಸಂಜಯ ಉವಾಚ। 8-23-72x (4884) 
ತಥೇತಿ ರಾಜನ್ಪುತ್ರಸ್ತೇ ಸಹ ಕರ್ಣೇನ ಭಾರತ।  8-23-72 (56062) 
ಅಬ್ರವೀನ್ಮದ್ರರಾಜಸ್ಯ ಮತಂ ಭರತಸxxxx॥ ॥  8-23-72 (56063) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ತ್ರಯೋವಿಂಶೋಽಧ್ಯಾಯಃ॥ 23 ॥

Mahabharata - Karna Parva - Chapter Footnotes

8-23-8 ಅಭೀಷೂಣಾಂ ಹಯರಶ್ಮೀನಾಂ॥ 8-23-22 ಪುನರ್ನಃ ಸಮರೇ ರಾಜನ್ಮಾವಧೀದರ್ಜುನೋ ರಿಪೂನ್। ಇತಿ ಕ.ಪಾಠಃ॥ 8-23-29 ತ್ರಾತು ತ್ರಾಯತಾಂ॥ 8-23-34 ಪಾಪೀಯಸಃ ನೀಚಯೋನೇಃ ಪ್ರೇಷ್ಯತ್ವಂ ದಾಸತ್ವಂ॥ 8-23-41 ನ ವಿಟ್ಶೂದ್ರಸ್ಯ ಸಂಯೋಗಂ ಶೃಣು ಚಾನ್ಯಂ ಮಮಾನಘ ಇತಿ ಕ.ಖ.ಪಾಠಃ॥ 8-23-62 ಋತಮೇವ ಅಯನಂ ಆಶ್ರಯೋ ಯೇಷಾಂ ತೇ ಋತಾಯನಾಸ್ತೇಷಾಂ ಗೋತ್ರಾಪತ್ಯಮಾರ್ತಾಯನಿಸ್ತ್ವಂ॥ 8-23-71 ವಾಚ ಉತ್ಸೃಜೇಯಂ ತಾಃ ಅನೇನ ಕ್ಷಂತವ್ಯಾ ಇತಿ ಭಾವಃ॥ 8-23-23 ತ್ರಯೋವಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 024

॥ ಶ್ರೀಃ ॥

8.24. ಅಧ್ಯಾಯಃ 024 

Mahabharata - Karna Parva - Chapter Topics

ದುರ್ಯೋಧನೇನ ಶಲ್ಯಂಪ್ರತಿ ತ್ರಿಪುರಾಸುರಕಥಾಕಥನಾರಂಭಃ॥ 1 ॥ ತ್ರಿಪುರಾಸುರೋಪದ್ರುತೈರ್ದೇವೈಃ ಸ್ತುಲ್ಯಾ ರುದ್ರಪ್ರಸಾದನಂ॥ 2 ॥

Mahabharata - Karna Parva - Chapter Text

8-24-0 (56064) 
ದುರ್ಯೋಧನ ಉವಾಚ। 8-24-0x (4885) 
ಭೂಯ ಏವ ತು ಮದ್ರೇಶ ಯತ್ತ್ವಾ ವಕ್ಷ್ಯಾಮಿ ತಚ್ಛೃಣು।
ಯಥಾ ಪುರಾವೃತ್ತಮಿದಂ ಯುದ್ಧೇ ದೇವಾಸುರೇ ಪ್ರಭೋ॥ 8-24-1 (56065) 
ಯದುಕ್ತವಾನ್ಪಿತುರ್ಮಹ್ಯಂ ಮಾರ್ಕಂಡೇಯೋ ಮಹಾತಪಾಃ।
ಬ್ರುವತಸ್ತದಶೇಷೇಣ ಮಮ ರಾಜರ್ಷಿಸತ್ತಮ। 
ನಿಬೋಧ ಮನಸಾ ಚಾತ್ರ ನ ತೇ ಕಾರ್ಯಾ ವಿಚಾರಣಾ॥  8-24-2 (56066) 
`ಸಮುತ್ಪನ್ನೋ ಹಿ ರಾಜಾನಃ ಪ್ರಮೋಹ ಇತಿ ನಿಶ್ಚಯಂ।
ಕೃತ್ವಾ ಚೈವ ವ್ಯವಸ್ಯಂತಿ ಸರ್ವೇ ಧರ್ಮಾರ್ಥನಿಶ್ಚಯಾನ್॥ 8-24-3 (56067) 
ದೇವಾನಾಮಸುರಾಣಾಂ ಚ ಮಹಾನಾಸೀತ್ಸಮುಚ್ಛ್ರಯಃ।
ಸೈಂಹಿಕೇಯಾಸ್ತದೋದ್ವೃತ್ತಾ ವಿಬುಧಾನವಸೂದಯನ್। 
ತೇ ನಿರಸ್ತಃ ಕೃತಾ ದೇವೈರ್ದಾನವಾ ಬಲಗರ್ವಿತಾಃ'॥  8-24-4 (56068) 
ತತ್ರಾಸೀತ್ಪ್ರಥಮೋ ರಾಜನ್ಸಂಗ್ರಾಮಸ್ತಾರಕಾಮಯಃ।
ನಿರ್ಜಿತಾಶ್ಚ ತತೋ ದೈತ್ಯಾ ದೈವತೈರಿತಿ ನಃ ಶ್ರುತಿಃ॥ 8-24-5 (56069) 
ಭಗ್ನದರ್ಪಾ ನಿರುತ್ಸಾಹಾಃ ಪಾತಾಲಂ ವಿವಿಶುಸ್ತದಾ॥  8-24-6 (56070) 
ನಿರ್ಜಿತೇಷು ಚ ದೈತ್ಯೇಷು ತಾರಕಸ್ಯ ಸುತಾಸ್ತ್ರಯಃ।
ತಾರಾಕ್ಷಃ ಕಮಲಾಕ್ಷಶ್ಚ ವಿದ್ಯುನ್ಮಾಲೀ ಚ ಪಾರ್ಥಿವ॥ 8-24-7 (56071) 
ತಪ ಉಗ್ರಂ ಸಮಾಸ್ಥಾಯ ನಿಯಮೇ ಪರಮೇ ಸ್ಥಿತಾಃ।
ತಪಸಾ ಕರ್ಣಯಾಮಾಸುರ್ದೇಹಾಂಸ್ತಾಞ್ಶತ್ರುಕರ್ಶನಾಃ॥ 8-24-8 (56072) 
ದಮೇನ ತಪಸಾ ಚೈವ ನಿಯಮೇನ ಸಮಾಧಿನಾ।
ತೇಷಾಂ ಪಿತಾಮಹಃ ಪ್ರೀತೋ ವರದಃ ಪ್ರದದೌ ವರಂ॥ 8-24-9 (56073) 
ಅವಧ್ಯತ್ವಂ ಚ ತೇ ಸರ್ವೇ ಸರ್ವಭೂತೇಷು ಸರ್ವದಾ।
ಸಹಿತಾ ವರಯಾಮಾಸಃ ಸರ್ವಲೋಕಪಿತಾಮಹಂ॥ 8-24-10 (56074) 
ತಾನಬ್ರವೀತ್ತದಾ ದೇವಃ ಸರ್ವಲೋಕಗುರುಃ ಪ್ರಭುಃ।
ನಾಸ್ತಿ ಸರ್ವಾಮರತ್ವಂ ವೈ ನಿವರ್ತಧ್ವಮಿತೋಽಸುರಾಃ। 
ಅನ್ಯಂ ವರಂ ವೃಣೀಧ್ವಂ ವೈ ರೋಚತೇ ಯಾದೃಶೋ ಹಿ ವಃ॥  8-24-11 (56075) 
ತತಸ್ತೇ ಸಹಿತಾ ರಾಜನ್ಸಂಪ್ರಧಾರ್ಯಾಸಕೃದ್ಬಹುಃ।
ಸರ್ವಲೋಕೇಶ್ವರಂ ವಾಕ್ಯಂ ಪ್ರಣಂಯೈನಮಥಾಽಬ್ರುವನ್॥ 8-24-12 (56076) 
ವಸ್ತುಮಿಚ್ಛಾಮ ನಗರಂ ಕರ್ತುಂ ಕಾಮಗಮಂ ಶುಭಂ।
ಸರ್ವಕಾಮಸಮೃದ್ವಾರ್ಥಮವಧ್ಯಂ ದೇವದಾನವೈಃ॥ 8-24-13 (56077) 
ಯಕ್ಷರಕ್ಷೋರಗಗಣೈರ್ನಾನಾಜಾತಿಭಿರೇವ ಚ।
ನ ಕೃತ್ಯಾಭಿರ್ನ ಶಸ್ತ್ರೈಶ್ಚ ನ ಶಾಪೈರ್ಬ್ರಹ್ಮವಾದಿನಾಂ। 
ವಧ್ಯೇತ ತ್ರಿಪುರಂ ದೇವ ಪ್ರಯಚ್ಛೇಃ ಪ್ರಪಿತಾಮಹ॥  8-24-14 (56078) 
ವಯಂ ಪುರಾಣಿ ತ್ರೀಣ್ಯೇವ ಸಮಾಸ್ಥಾಯ ಮಹೀಮಿಮಾಂ।
ವಿಚರಿಷ್ಯಾಮ ಲೋಕೇಽಸ್ಮಿಂಸ್ತ್ವತ್ಪ್ರಸಾದಪುರಸ್ಕೃತಾಃ॥ 8-24-15 (56079) 
ತತೋ ವರ್ಷಸಹಸ್ರೇಷು ಸಮೇಷ್ಯಾಮಃ ಪರಸ್ಪರಂ।
ಏಕೀಭಾವಂ ಗಭಿಷ್ಯಂತಿ ಪುರಾಣ್ಯೇತಾನಿ ಚಾನಘ॥ 8-24-16 (56080) 
ಸಮಾಗತಾನಿ ಚೈತಾನಿ ಯೋ ಹನ್ಯಾದ್ಭಗವಾಂಸ್ತದಾ।
ಏಕೇಷುಣಾ ದೇವವರಃ ಸ ನೋ ಮೃತ್ಯುರ್ಭವಿಷ್ಯತಿ॥ 8-24-17 (56081) 
ದುರ್ಯೋಧನ ಉವಾಚ। 8-24-18x (4886) 
ತೇಷಾಂ ತದ್ವಚನಂ ಶ್ರುತ್ವಾ ದಾನವಾನಾಂ ಪಿತಾಮಹಃ।
ಏವಮಸ್ತ್ವಿತಿ ತಾಂದೇವಃ ಪ್ರತ್ಯುಕ್ತ್ವಾ ಪ್ರಾವಿಶದ್ದಿವಂ॥ 8-24-18 (56082) 
ತೇ ತು ಲಬ್ಧವರಾಃ ಪ್ರೀತಾಃ ಸಂಪ್ರಧಾರ್ಯ ಪರಸ್ಪರಂ।
ಪುರತ್ರಯವಿಸೃಷ್ಟ್ಯರ್ಥಂ ಮಯಂ ವವ್ರುರ್ಮಹಾರಥಾಃ। 
ವಿಶ್ವಕಾರ್ಮಾಣಮಜರಂ ದೈತ್ಯದಾನವಪೂಜಿತಂ॥  8-24-19 (56083) 
ತತೋ ಮಯಃ ಸ್ವತಪಸಾ ಚಕ್ರೇ ಧೀಮಾನ್ಪುರಾಣಿ ಚ।
ತ್ರೀಣಿ ಕಾಂಚನಮೇಕಂ ವೈ ರೌಪ್ಯಂ ಕಾರ್ಷ್ಣಾಯಸಂ ತಥಾ॥ 8-24-20 (56084) 
ಕಾಂಚನಂ ದಿವಿ ತತ್ರಾಸೀದಂತರಿಕ್ಷೇ ಚ ರಾಜತಂ।
ಆಯಸಂ ಚಾಭವದ್ಭೌಮಂ ತದಾ ತೇಷಾಂ ಪರಂತಪ॥ 8-24-21 (56085) 
ಏಕೈಕಂ ಯೋಜನಶತಂ ವಿಸ್ತೃತಂ ತಾವದಾಯತಂ।
ದೃಢಂ ಚಾಟ್ಟಾಲಕಯುತಂ ಬೃಹತ್ಪ್ರಾಕಾರತೋರಣಂ॥ 8-24-22 (56086) 
ಗೃಹಪ್ರವರಸಂಬಾಧಮಸಂಬಾಧಮಹಾಪಥಂ।
ಪ್ರಾಸಾದೈರ್ವಿವಿಧೈಶ್ಚಾಪಿ ದ್ವಾರೈಶ್ಚೈವೋಪಶೋಭಿತಂ॥ 8-24-23 (56087) 
ತ್ರಿಪುರಂ ತೇಷು ಚಾಪ್ಯಾಸನ್ರಾಜಾನೋ ವೈ ಪೃಥಕ್ಪೃಥಕ್।
ದಿವ್ಯಮಾಲ್ಯಾಂಬರಧರಾ ದೈತೇಯಾ ರಾಜಸತ್ತಮ॥ 8-24-24 (56088) 
ಕಾಂಚನಂ ತಾರಕಾಕ್ಷಸ್ಯ ದಿವ್ಯಮಾಸೀನ್ಮಹಾತ್ಮನಃ।
ರಾಜತಂ ಕಮಲಾಕ್ಷಸ್ಯ ವಿದ್ಯುನ್ಮಾಲಿನ ಆಯಸಂ॥ 8-24-25 (56089) 
ತ್ರಯಸ್ತೇ ದೈತ್ಯರಾಜಾನಸ್ತ್ರೀಂʼಲ್ಲೋಕಾನಾಶು ತೇಜಸಾ।
ಆಕ್ರಂಯ ತಸ್ಥುರೂಚುಶ್ಚ ಕಶ್ಚ ನಾಮ ಪ್ರಜಾಪತಿಃ॥ 8-24-26 (56090) 
ತೇಷಾಂ ದಾನವಮುಖ್ಯಾನಾಂ ಪ್ರಯುತಾನ್ಯರ್ಬುದಾನಿ ಚ।
ಕೋಟ್ಯಾಶ್ಚಾಪ್ರತಿವೀರಾಣಾಂ ಸಮಾಜಗ್ಮುಸ್ತತಸ್ತತಃ॥ 8-24-27 (56091) 
ಮಾಂಸಾಶಿನಃ ಸುದೃಪ್ತಾಶ್ಚ ಸುರೈರ್ವಿನಿಕೃತಾಃ ಪುರಾ।
ಮಹದೈಶ್ವರ್ಯಮಿಚ್ಛಂತಸ್ತ್ರಿಪುರಂ ದುರ್ಗಮಾಶ್ರಿತಾಃ॥ 8-24-28 (56092) 
ಸರ್ವೇಷಾಂ ಚ ಪುನಶ್ಚೈಷಾಂ ಸರ್ವಯೋಗವಹೋ ಮಯಃ।
ತಮಾಶ್ರಿತ್ಯ ಹಿ ತೇ ಸರ್ವೇಽವರ್ತಯನ್ನಕುತೋಭಯಾಃ॥ 8-24-29 (56093) 
ಯೋ ಹಿ ಯಂ ಮನಸಾ ಕಾಮಂ ದಧ್ಯೌ ತ್ರಿಪುರಸಂಶ್ರಯಃ।
ತಸ್ಮೈ ತಸ್ಮೈ ಮಯಸ್ತಂ ತಂ ವಿದಧೇ ಮಾಯಯಾ ತದಾ॥ 8-24-30 (56094) 
ತಾರಕಾಕ್ಷಸುತಶ್ಚಾಸೀದ್ವರಿರ್ನಾಮ ಮಹಾಬಲಃ।
ತಪಸ್ತೇಪೇ ಪರಮಕಂ ಯೇನಾತುಷ್ಯತ್ಪಿತಾಮಹಃ॥ 8-24-31 (56095) 
ಸಂತುಷ್ಟಮವೃಣೋದ್ದೇವಂ ವಾಪೀ ಭವತುಃ ನಃ ಪುರೇ।
ಶಸ್ತ್ರೈರ್ವಿನಿಹತಾ ಯತ್ರ ಕ್ಷಿಪ್ತಾಃ ಸ್ಯುರ್ಬಲವತ್ತರಾಃ॥ 8-24-32 (56096) 
ಸ ತು ಲಬ್ಧ್ವಾ ವರಂ ವೀರಸ್ತಾರಕಾಕ್ಷಸುತೋ ಹರಿಃ।
ಸಸೃಜೇ ತತ್ರ ವಾಪೀಂ ತಾಂ ಮೃತಸಂಜೀವಿನೀಂ ಪ್ರಭೋ॥ 8-24-33 (56097) 
ಯೇನ ರೂಪೇಣ ಯೋ ದೈತ್ಯೋ ಯೇನ ವೇಷೇಣ ಚಾಪ್ಯಥ।
ಕ್ಷಿಪ್ಯತೇ ನಿಹತೋ ವಾಪ್ಯಾಂ ತಾದೃಶೇನೈವ ಜಾಯತೇ। 
ಸಂಪೂರ್ಣಬಲವೀರ್ಯಸ್ತು ರಾಜಂಛೌರ್ಯಸಮನ್ವಿತಃ॥  8-24-34 (56098) 
ಏವಂ ವೀರ್ಯೇಣ ಸಂಯುಕ್ತಾಂ ಕೃತಾಂ ತೇನ ಮಹಾತ್ಮನಾ।
ತಾಂ ಪ್ರಾಪ್ಯ ತ್ರೈಪುರಾ ವಾಪೀಂ ಲೋಕಾನ್ಸರ್ವಾನ್ಬಬಾಧಿರೇ॥ 8-24-35 (56099) 
ಮಹತಾ ತಪಸಾ ಸಿದ್ಧಾಃ ಸುರಾಣಾಂ ಭಯವರ್ಧನಾಃ।
ಏಕಸ್ಮಿನ್ನಿಹತೇ ದೈತ್ಯೇ ಸೃಜಂತಿ ಸ್ಮ ದಶಾಸುರಾನ್। 
ನ ತೇಷಾಂ ವಿದ್ಯತೇ ಯುದ್ವೇ ಕ್ಷಯೋ ರಾಜನ್ಕಥಂಚನ॥  8-24-36 (56100) 
ತತಸ್ತೇ ಲೋಭಮೋಹಾಭ್ಯಾಮಭಿಭೂತಾ ವಿಚೇತಸಃ।
ನಿರ್ಭೀಕಾಃ ಸಹಿತಾಃ ಸರ್ವೇ ಸ್ಥಾಪಿತಾಃ ಸಮಲೋಲುಪಾಃ॥ 8-24-37 (56101) 
ವಿದ್ರಾವ್ಯ ಸಗಣಾಂದೇವಾಂಸ್ತತ್ರತತ್ರ ತದಾತದಾ।
ವಿಚೇರುಃ ಸ್ವೇನ ಕಾಮೇನ ವರದಾನೇನ ದರ್ಪಿತಾಃ॥ 8-24-38 (56102) 
ದೇವೋದ್ಯಾನಾನಿ ಸರ್ವಾಣಿ ಸ್ಥಾನಾನಿ ಚ ದಿವೌಕಸಾಂ।
ಋಷೀಣಾಮಾಶ್ರಮಾನ್ಪುಣ್ಯಾನ್ರಂಯಾಂಚನಪದಾಂಸ್ತಥಾ। 
ಉತ್ಸಾದಯಂತ ಮರ್ಯಾದಾಂ ದಾನವಾ ದುಷ್ಟಚಾರಿಣಃ॥  8-24-39 (56103) 
ನಿಃಸ್ಥಾನಾಶ್ಚ ಕೃತಾ ದೇವಾ ಋಷಯಃ ಪಿತೃಭಿಃ ಸಹ।
ದೈತ್ಯೈಸ್ತ್ರಿಭಿಸ್ತ್ರಯೋ ಲೋಕಾ ಹ್ಯಾಕ್ರಾಂತಾಸ್ತೈಃ ಸುರೇತರೈಃ॥ 8-24-40 (56104) 
ಪೀಡ್ಯಮಾನೇಷು ಲೋಕೇಷು ತತಃ ಶಕ್ರೋ ಮರುದ್ವೃತಃ।
ಪುರಾಣ್ಯಾಯೋಧಯಾಂಚಕ್ರೇ ವಜ್ರಹಸ್ತಃ ಸಮಂತತಃ॥ 8-24-41 (56105) 
ನಾಶಕತ್ತಾನ್ಯಭೇದ್ಯಾನಿ ಯದಾ ಭೇತ್ತುಂ ಪುರಂದರಃ।
ಪುರಾಣಿ ವರದತ್ತಾನಿ ಧಾತ್ರಾ ತೇನ ನರಾಧಿಪ॥ 8-24-42 (56106) 
ತದಾ ಭೀತಃ ಸುರಪತಿರ್ಮುಕ್ತ್ವಾ ತಾನಿ ಪುರಾಣ್ಯಥ।
ತೈರೇವ ವಿಬುಧೈಃ ಸಾರ್ಧಂ ಪಿತಾಮಹಮರಿಂದಮ। 
ಜಗಾಮಾಥ ತದಾಖ್ಯಾತುಂ ವಿಪ್ರಕಾರಂ ಸುರೇತರೈಃ॥  8-24-43 (56107) 
ತೇ ತತ್ತ್ವಂ ಸರ್ವಮಾಖ್ಯಾಯ ಶಿರೋಭಿಃ ಸಂಪ್ರಣಂಯ ಚ।
ತದ್ವಧೋಪಾಯಮಾಚಕ್ಷ್ವ ಭಗವನ್ನಿತಿ ಚಾಬ್ರುವನ್॥ 8-24-44 (56108) 
ಶ್ರುತ್ವಾ ತದ್ಭಗವಾಂದೇವೋ ದೇವಾನಿದಮುವಾಚ ಹ।
ಶ್ರೂಯತಾಂ ತ್ರಿದಶಾಃ ಸರ್ವೇ ಯಥೇದಂ ವಾಕ್ಯಗೌರವಂ॥ 8-24-45 (56109) 
ದುರಾತ್ಮಾನೋಽಸುರಾ ನಿತ್ಯಂ ತೇ ಚಾಪಿ ವಿಬುಧಾ ಮಮ।
ನ ಶಕ್ನುವಂತಿ ತೇ (ಯೇ) ಸರ್ವೇ ಯುಷ್ಮಾನ್ವೈ ಪೀಡಯಂತಿ ತೇ॥ 8-24-46 (56110) 
ಅಹಂ ಸಮಸ್ತು ಸರ್ವೇಷಾಂ ಭೂತಾನಾಂ ನಾತ್ರ ಸಂಶಯಃ।
ಅವಿನೀತಾ ನಿಹಂತವ್ಯಾ ಇತ್ಯೇವಂ ಪ್ರಬ್ರವೀಮಿ ವಃ॥ 8-24-47 (56111) 
ಏಕೇಷುಣಾ (ಹಿ) ವಿಭೇದ್ಯಾನಿ ತಾನಿ ದುರ್ಗಾಣಿ ನಾನ್ಯಥಾ।
ಶಕ್ತಸ್ತು ತಾನಿ ಬಾಣೇನ ಭೇತ್ತುಂ ಕಾಮಂ ತ್ರಿಲೋಚನಃ॥ 8-24-48 (56112) 
ತೇ ಯೂಯಂ ಸ್ಥಾಣುಮೀಶಾನಂ ಜಿಷ್ಮುಮಕ್ಲಿಷ್ಟಕಾರಿಣಂ।
ಯೋದ್ವಾರಂ ವೃಣುತ ಕ್ಷಿಪ್ರಂ ಸ ತಾನ್ಹಂತಾ ಸುರೇತರಾನ್॥ 8-24-49 (56113) 
ತೇ ದೇವಾಸ್ತೇನ ವಾಕ್ಯೇನ ಚೋದಿತಾಃ ಪ್ರಣತಾಃ ಸ್ಥಿತಾಃ।
ದಿವ್ಯಂ ವರ್ಷಸಹಸ್ರಂ ವೈ ತಪಸ್ತಪ್ತ್ವಾ ಸುರರ್ಷಭಾಃ। 
ಶುಭಾತ್ಮಾನೋ ಮಹಾತ್ಮಾನೋ ಜಗ್ಮುರ್ವೈ ವೃಷಭಧ್ವಜಂ॥  8-24-50 (56114) 
ಬ್ರಹ್ಮಾಣಮಗ್ರತಃ ಕೃತ್ವಾ ಶರಣ್ಯಂ ಶರಣಾಗತಾಃ।
ತಪಃ ಪರಮಮಾಜಗ್ಮುರ್ಗೃಣಂತೋ ಬ್ರಹ್ಮ ಶಾಶ್ವತಂ॥ 8-24-51 (56115) 
ಅನಂಗಮಥನಂ ಸರ್ವೇ ಭವಂ ಸರ್ವಾತ್ಮನಾ ಗತಾಃ।
ದೇವದೇವಂ ಪರಂ ಸ್ಥಾಣುಂ ವರದಂ ತ್ರ್ಯಂಬಕಂ ಶಿವಂ॥ 8-24-52 (56116) 
ಶರ್ವಮೀಡ್ಯಮಜಂ ರುದ್ರಂ ಶಶಾಂಕಾಂಕಿತಮೂರ್ಧಜಂ।
ತುಷ್ಟುವುರ್ವಾಗ್ಭಿರುಗ್ರಾಭಿರ್ಭಯೇಷ್ವಭಯಮಚ್ಯುತಂ। 
ಸರ್ವಾತ್ಮಾನಂ ಮಹಾತ್ಮಾನಂ ಯೇನಾಪ್ತಂ ವಿಶ್ವಮಾತ್ಮನಾ॥  8-24-53 (56117) 
ತಪೋವಿಶೇಷೈರ್ವಿವಿಧೈರ್ಯೋಗಂ ಯೋ ವೇದ ಚಾತ್ಮನಃ।
ಯಃ ಸಾಂಖ್ಯಮಾತ್ಮನಾ ವೇತ್ತಿ ಯಸ್ಯ ಚಾತ್ಮಾ ವೇಶೇ ಸದಾ॥ 8-24-54 (56118) 
ತಂ ತೇ ದದೃಶುರೀಶಾನಂ ತೇಜೋರಾಶಿಮುಮಾಪತಿಂ।
`ಪರೇಣ ಯತ್ನೇನ ಭವಂ ತ್ರಿದಶಾಃ ಶರ್ವಮೀಶ್ವರಂ'। 
ಅನನ್ಯಸದೃಶಂ ಲೋಕೇ ಪ್ರತಪಂತಮಕಲ್ಮಷಂ॥  8-24-55 (56119) 
ಏಕಶ್ಚ ಭಗವಾಂಸ್ತತ್ರ ನಾನಾರೂಪಮಕಲ್ಪಯತ್।
ಆತ್ಮನಃ ಪ್ರತಿರೂಪಾಣಿ ರೂಪಾಣ್ಯಥ ಮಹಾತ್ಮನಿ। 
ಪರಸ್ಪರಸ್ಯ ಚಾಪಶ್ಯನ್ಸರ್ವೇ ಪರಮವಿಸ್ಮಿತಾಃ॥  8-24-56 (56120) 
ಸರ್ವಭೂತಮಯಂ ದೃಷ್ಟ್ವಾ ತಮಜಂ ಜಗತಃ ಪರಿಂ।
ದೇವಾ ಬ್ರಹ್ಮರ್ಷಯಶ್ಚೈವ ಶಿರೋಭಿರ್ಧರಣೀಂ ಗತಾಃ॥ 8-24-57 (56121) 
ತಾನ್ಸ್ವಸ್ತಿವಾಚ್ಯ ಚಾಭ್ಯರ್ಚ್ಯ ಸಮುತ್ಥಾಪ್ಯ ಚ ಶಂಕರಃ।
ಬ್ರೂತಬ್ರೂತೇತಿ ಭಗವಾನ್ಸ್ಮಯಮಾನೋಽಭ್ಯಭಾಷತ॥ 8-24-58 (56122) 
ತ್ರ್ಯಂಬಕೇಣಾಭ್ಯನುಜ್ಞಾತಾಸ್ತತಸ್ತೇ ಸ್ವಸ್ಥಚೇತಸಃ।
ನಮೋ ನಮೋ ನಮಸ್ತೇಽಸ್ತು ಪ್ರಭೋ ಇತ್ಯಬ್ರುವನ್ಭವಂ॥ 8-24-59 (56123) 
ನಮೋ ದೇವಾಧಿದೇವಾಯ ಪ್ರಿಯಾಧಾಘ್ನೇಽತಿಮನ್ಯವೇ।
ಪ್ರಜಾಪತಿಮಖಘ್ನಾಯ ಪ್ರಜಾಪತಿಭಿರೀಡ್ಯತೇ॥ 8-24-60 (56124) 
ನಮಃ ಸ್ತುತಾಯ ಸ್ತುತ್ಯಾಯ ಸ್ತೂಯಮಾನಾಯ ಶಂಭವೇ।
ವಿಲೋಹಿತಾಯ ರುದ್ರಾಯ ನೀಲಗ್ರೀವಾಯ ಶೂಲಿನೇ॥ 8-24-61 (56125) 
ಅಮೋಘಾಯ ಮೃಗಾಕ್ಷಾಯ ಪ್ರವರಾಯುಧಯೋಧಿನೇ।
ಅರ್ಹಾಯ ಚೈವ ಶುದ್ವಾಯ ಕ್ಷಯಾಯ ಕ್ರಥನಾಯ ಚ॥ 8-24-62 (56126) 
ದುರ್ವಾರಣಾಯ ಶುಕ್ರಾಯ ಬ್ರಹ್ಮಣೇ ಬ್ರಹ್ಮಚಾರಿಣೇ।
ಈಶಾನಾಯಾಪ್ರಮೇಯಾಯ ನಿಹಂತ್ರೇ ಚರ್ಮವಾಸಸೇ॥ 8-24-63 (56127) 
ತಪೋರತಾಯ ಪಿಂಗಾಯ ವ್ರತಿನೇ ಕೃತ್ತಿವಾಸಸೇ।
ಕುಮಾರಪಿತ್ರೇ ತ್ರ್ಯಕ್ಷಾಯ ಪ್ರವರಾಯುಧಧಾರಿಣೇ॥ 8-24-64 (56128) 
ಪ್ರಪನ್ನಾರ್ತಿವಿನಾಶಾಯ ಬ್ರಹ್ಮದ್ವಿಟ್ಸಂಘಘಾತಿನೇ।
ವನಸ್ಪತೀನಾಂ ಪತಯೇ ವನಾನಾಂ ಪತಯೇ ನಮಃ॥ 8-24-65 (56129) 
ಗವಾಂ ಚ ಪತಯೇ ನಿತ್ಯಂ ಯಜ್ಞಾನಾಂ ಪತಯೇ ನಮಃ।
ನಮೋಸ್ತು ತೇ ಸಸೈನ್ಯಾಯ ತ್ರ್ಯಂಬಕಾಯಾಮಿತೌಜಸೇ। 
ಮನೋವಾಕ್ಕರ್ಮಭಿರ್ದೇವ ತ್ವಾಂ ಪ್ರಪನ್ನಾನ್ಭಜಸ್ವ ನಃ॥  8-24-66 (56130) 
ತತಃ ಪ್ರಸನ್ನೋ ಭಗವಾನ್ಸ್ವಾಗತೇನಾಭಿನಂದ್ಯ ಚ।
ಪ್ರೋವಾಚ ವ್ಯೇತು ವಸ್ತ್ರಾಸೋ ಬ್ರೂತ ಕಿಂ ಕರವಾಣಿ ವಃ॥ 8-24-67 (56131) 
`ದೇವಾಃ ಶರ್ವಸ್ಯ ವಚನಂ ಶ್ರುತ್ವಾ ಹರ್ಷಮುಪಾಗತಾಃ'॥ ॥  8-24-68 (56132) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಚತುರ್ವಿಂಶೋಽಧ್ಯಾಯಃ॥ 24 ॥

Mahabharata - Karna Parva - Chapter Footnotes

8-24-2 ಪಿತುಃ ಪುರತಃ। ಮಹ್ಯಂ ಮಮ॥ 8-24-5 ತಾರಕಾಮಯಃ ತಾರಕಾಸುರ ಏವಾಮಯೋ ರೋಗವತ್ಪರಾಭವಹೇತುರ್ಯತ್ರ ಸ ತಥಾ॥ 8-24-60 ಈಡ್ಯತೇ ಈಡ್ಯಮಾನಾಯ। ಕರ್ಮಣೀದಮಪೌರುಷಂ॥ 8-24-66 ಭಜಸ್ವ ಇಷ್ಟೈಃ ಕಾಮೈಃ ಪೂರಯಸ್ವ॥ 8-24-68 ವ್ಯೇತು ವ್ಯಪಗಚ್ಛತು॥ 8-24-24 ಚತುರ್ವಿಂಶೋಽಧ್ಯಾಯ॥





ಕರ್ಣಪರ್ವ - ಅಧ್ಯಾಯ 025

॥ ಶ್ರೀಃ ॥

8.25. ಅಧ್ಯಾಯಃ 025 

Mahabharata - Karna Parva - Chapter Topics

ದೇವೈ ರುದ್ರವಚನಾತ್ತಸ್ಯ ಸ್ವಸ್ವಾರ್ಧಬಲದಾನಪೂರ್ವಕಂ ತ್ರಿಪುರಸಂಹಾರಾಯಾಭಿಷೇಚನಂ॥ 1 ॥

Mahabharata - Karna Parva - Chapter Text

8-25-0 (56133) 
ದುರ್ಯೋಧನ ಉವಾಚ। 8-25-0x (4887) 
ಪಿತೃದೇವರ್ಷಿಸಂಘೇಭ್ಯೋಽಭಯೇ ದತ್ತೇ ಮಹಾತ್ಮನಾ।
ಸತ್ಕೃತ್ಯ ಶಂಕರಂ ಪ್ರಾಹ ಬ್ರಹ್ಮಾ ಲೋಕಪಿತಾಮಹಃ॥ 8-25-1 (56134) 
ಇಮಾನ್ಯಸುರದುರ್ಗಾಣಿ ಲೋಕಾಂಸ್ತ್ರೀನಾಕ್ರಮಂತಿ ಹಿ।
ಕಶ್ಚ ಪ್ರಜಾಪತಿರ್ಘೋರಾಂಸ್ತಾನ್ಸ್ರರ್ವಾಂಜಹಿ ಮಾ ಚಿರಂ॥ 8-25-2 (56135) 
ವರಾತಿಸರ್ಗಾದ್ದೇವೇಶ ಪ್ರಾಜಾಪತ್ಯಮಿದಂ ಪರಂ।
ಮಯಾಽಧಿತಿಷ್ಠತಾ ದತ್ತೋ ದಾನವೇಭ್ಯೋ ಮಹಾನ್ವರಃ॥ 8-25-3 (56136) 
ನಾಸ್ತ್ಯನ್ಯೋ ಯುಧಿ ತೇಷಾಂ ವೈ ನಿಹಂತಾ ಇತಿ ನಃ ಶ್ರುತಂ।
ತಾನತಿಕ್ರಾಂತಮರ್ಯಾದಾನ್ನಾನ್ಯಃ ಸಂಹರ್ತುಮರ್ಹತಿ। 
ತ್ವಾಮೃತೇ ಸರ್ವಭೂತೇಶ ತ್ವಂ ಹ್ಯೇಷಾಂ ಪ್ರತ್ಯರಿರ್ವಧೇ॥  8-25-4 (56137) 
ಸ ತ್ವಂ ದೇವ ಪ್ರಪನ್ನಾನಾಂ ಯಾಚತಾಂ ಚ ದಿವೋಕಸಾಂ।
ಕುರು ಪ್ರಸಾದಂ ವರದ ದಾನವಾಂಜಹಿ ಸಂಯುಗೇ॥ 8-25-5 (56138) 
ತ್ವತ್ಪ್ರಸಾದಾಜ್ಜಗತ್ಸರ್ವಂ ಸುಖಮೈಧತ ಮಾನದ।
ಶರಣ್ಯಸ್ತ್ವಂ ಹಿ ದೇವಾನಾಂ ವಯಂ ತ್ವಾಂ ಶರಣಂ ಗತಾಃ॥ 8-25-6 (56139) 
ಈಶ್ವರ ಉವಾಚ। 8-25-7x (4888) 
ಹಂತವ್ಯಾಃ ಶತ್ರವಃ ಸರ್ವೇ ಯುಷ್ಮಾಕಮಿತಿ ಮೇ ಮತಿಃ।
ನ ತ್ವೇಕಶ್ಚೋತ್ಸಹೇ ಹಂತುಂ ಬಲಿನಃ ಸುರವಿದ್ವಿಷಃ॥ 8-25-7 (56140) 
ತೇ ಯೂಯಂ ಸಹಿತಾಃ ಸರ್ವೇ ಮದೀಯೇನಾಪಿ ತೇಜಸಾ।
ಜಯಧ್ವಂ ಯುಧಿ ತಾನ್ಸರ್ವಾನ್ಸಂಘಾತೇನ ಮಹಾಬಲಾನ್॥ 8-25-8 (56141) 
ದೇವಾ ಊಚುಃ। 8-25-9x (4889) 
ಅಸ್ಮತ್ತೇಜೋಬಲಂ ಯಾವತ್ತಾವದ್ದ್ವಿಗುಣಮೇವ ವಾ।
ತತ್ತೇಷಾಮಿತಿ ಮನ್ಯಾಮೋ ದೃಷ್ಟತೇಜೋಬಲಾ ಹಿ ತೇ॥ 8-25-9 (56142) 
ಈಶ್ವರ ಉವಾಚ। 8-25-10x (4890) 
ವಧ್ಯಾಸ್ತೇ ಸರ್ವಥಾ ಪಾಪಾ ಯೇ ಯುಷ್ಮಾಸ್ವಪರಾಧಿನಃ।
ಮಮ ತೇಜೋಬಲಾರ್ಧೇನ ಸರ್ವೇ ಮೃದ್ಗಥ ಶಾತ್ರವಾನ್॥ 8-25-10 (56143) 
ದೇವಾ ಊಚುಃ। 8-25-11x (4891) 
ಬಿಭರ್ತುಂ ತವ ತೇಜೋರ್ಧಂ ನ ಶಕ್ಷ್ಯಾಮ ಸುರೇಶ್ವರ।
ಸರ್ವೇಷಾಂ ನೋ ಬಲಾರ್ಧೇನ ತ್ವಮೇವ ಜಹಿ ಶಾತ್ರವಾನ್॥ 8-25-11 (56144) 
ವಯಂ ಚ ಸರ್ವಥಾ ದೇವ ರಕ್ಷಣೀಯಾಸ್ತಥೈವ ಚ।
ಸ ನೋ ರಕ್ಷ ಮಹಾದೇವ ತ್ವಮೇವ ಜಹಿ ಶಾತ್ರವಾನ್॥ 8-25-12 (56145) 
ಈಶ್ವರ ಉವಾಚ। 8-25-13x (4892) 
ಮಮ ತೇಜೋ ನ ಶಕ್ತಾ ಹಿ ಸರ್ವೇ ಧಾರಯಿತುಂ ಯದಿ।
ಅಹಮೇನಾನ್ವಧಿಷ್ಯಾಮಿ ಯುಷ್ಮತ್ತೇಜೋರ್ಧಸಂಯುತಃ॥ 8-25-13 (56146) 
ಬಲಾರ್ಧಂ ಯದಿ ಮೇ ದೇವಾ ನ ಧಾರಯಿತುಮಾಹವೇ।
ಶಕ್ತಾಃ ಸರ್ವೇ ಹಿ ಸಂಗಂಯ ಯೂಯಂ ತತ್ಪ್ರಬ್ರವೀಮಿ ವಃ॥ 8-25-14 (56147) 
ಸಮಾ ಭವಂತಿ ಮೇ ಸರ್ವೇ ದಾನವಾಶ್ಚಾಮರಾಶ್ಚ ಯೇ।
ಶಿವೋಽಸ್ಮಿ ಸರ್ವಭೂತಾನಾಂ ಶಿವತ್ವಂ ತೇನ ಮೇ ಸುರಾಃ॥ 8-25-15 (56148) 
ಕಿಂತ್ವಧರ್ಮೇಣ ವರ್ತಂತೇ ಯಸ್ಮಾತ್ತೇ ಸುರಶತ್ರವಃ।
ತಸ್ಮಾದ್ವಧ್ಯಾ ಮಯಾಪ್ಯೇತೇ ಯುಷ್ಮಾಕಂ ಚ ಹಿತೇಪ್ಸಯಾ॥ 8-25-16 (56149) 
ಶರಣಂ ವಃ ಪ್ರಪನ್ನಾನಾಂ ಧರ್ಮೇಣ ಚ ಜಿಗೀಷತಾಂ।
ಸಾಹಾಯ್ಯಂ ವಃ ಕರಿಷ್ಯಾಮಿ ನಿಹನಿಷ್ಯಾಮಿ ವೋ ರಿಪೂನ್॥ 8-25-17 (56150) 
ದೀಯತಾಂ ಚ ಬಲಾರ್ಧಂ ಮೇ ಸರ್ವೈರಪಿ ಪೃಥಕ್ಪೃಥಕ್।
ಪಶುತ್ವಂ ಚೈವ ಮೇ ಲೋಕಾಃ ಸರ್ವೇ ಕಲ್ಪಂತು ಪೀಡಿತಾಃ॥ 8-25-18 (56151) 
ಪಶೂನಾಂ ತು ಪತಿತ್ವಂ ಮೇ ಭವತ್ವದ್ಯ ದಿವೌಕಸಃ।
ಏವಂ ನ ಪಾಪಂ ಪ್ರಾಪ್ಸ್ಯಾಮಿ ಪಶೂನ್ಹತ್ವಾ ಸುರದ್ವಿಪಃ॥ 8-25-19 (56152) 
ಕಲ್ಪಯಧ್ವಂ ರಥಂ ದಿವ್ಯಂ ರಥಾಶ್ವಾಂಶ್ಚೈವ ಪಾರಗಾನ್।
ಧನುಃ ಶರಂ ಸಾರಥಿಂ ಚ ತತೋ ಜೇಷ್ಯಾಮಿ ವೋ ರಿಪೂನ್॥ 8-25-20 (56153) 
ಇತಿ ಶ್ರುತ್ವಾ ವಚೋ ದೇವಾ ದೇವದೇವಸ್ಯ ಭೂಪತೇಃ।
ವಿಷಾದಮಗಮನ್ಸರ್ವೇ ಪಶುತ್ವಂ ಪ್ರತಿ ಶಂಕಿತಾಃ॥ 8-25-21 (56154) 
ತೇಷಾಂ ಭಾವಂ ಭವೋ ಜ್ಞಾತ್ವಾ ದೇವಸ್ತಾನಬ್ರವೀದಿದಂ।
ಮಾ ವೋಸ್ತು ಪಶುಭಾವೇಽಸ್ಮಿನ್ಭಯಂ ವಿಬುಧಸತ್ತಮಾಃ॥ 8-25-22 (56155) 
ಶ್ರೂಯತಾಂ ಪಶುಭಾವಸ್ಯ ವಿಮೋಕ್ಷಃ ಕ್ರಿಯತಾಂ ಚ ಸಃ॥  8-25-23 (56156) 
ಯೋ ವಃ ಪಶುಪತೇಶ್ಚರ್ಯಾಂ ಚರಿಷ್ಯತಿ ಸ ಮೋಕ್ಷ್ಯತೇ।
ಪಶುತ್ವಾದಿತಿ ಸತ್ಯಂ ವಃ ಪ್ರತಿಜಾನೇ ಸಮಾಗಮೇ॥ 8-25-24 (56157) 
ಯೇ ಚಾಪ್ಯನ್ಯೇ ಚರಿಷ್ಯಂತಿ ವ್ರತಂ ಮೋಕ್ಷ್ಯಂತಿ ತೇಽಪಿ ಚ॥  8-25-25 (56158) 
ನೈ(ತ್ಯ)ಷ್ಠಿಕಂ ದ್ವಾದಶಾಬ್ದಂ ವಾ ಅರ್ಧಮಬ್ದಮೃತುತ್ರಯಂ।
ಮಾಸಂ ದ್ವಾದಶರಾತ್ರಂ ಗುಹ್ಯಂ ವ್ರತಂ ದಿವ್ಯಂ ಚರಿಷ್ಯಥ॥ 8-25-26 (56159) 
ತಂ ತಥೇತ್ಯಬ್ರುವಂದೇವಾ ದೇವದೇವನಮಸ್ಕೃತಂ।
ಊಚುಶ್ಚೇದಂ ಗೃಹಾಣೇದಂ ತೇಜಸೋಽರ್ಧಮಿತಿ ಪ್ರಭುಂ॥ 8-25-27 (56160) 
ಪ್ರತ್ಯುವಾಚ ತಥೇತ್ಯೇವ ಶೂಲಧೃದ್ರಾಜಸತ್ತಮ।
ತತಸ್ತೇ ಪ್ರದದುಃ ಸರ್ವೇ ತೇಜಸೋಽರ್ಧಂ ಮಹಾತ್ಮನೇ॥ 8-25-28 (56161) 
ಸರ್ವಮಾದಾಯ ಸರ್ವೇಷಾಂ ತೇಜಸೋಽರ್ಧಂ ದಿವೌಕಸಾಂ।
ತೇಜಸಾಪ್ಯಧಿಕೋ ಭೂತ್ವಾ ಭೂಯೋಽಪ್ಯತಿಬಲೋಽಭವತ್॥ 8-25-29 (56162) 
ತತಃ ಪ್ರಭೃತಿ ದೇವಾನಾಂ ದೇವದೇವೋಽಭವದ್ಭವಃ।
ಪತಿಶ್ಚ ಸರ್ವಭೂತಾನಾಂ ಪಶೂನಾಂ ಚಾಭವತ್ತದಾ॥ 8-25-30 (56163) 
ತಸ್ಮಾತ್ಪಶುಪತಿಶ್ಚೋಕ್ತೋ ಭವತ್ವಾಚ್ಚ ಭವೇತಿ ವೈ॥
ಅರ್ಧಮಾದಾಯ ಸರ್ವೇಷಾಂ ತೇಜಸಾ ಪ್ರಜ್ವಲನ್ನಿವ।  8-25-31 (56164) 
ಭಾಸಯಾಮಾಸ ತಾನ್ಸರ್ವಾಂದೇವದೇವೋ ಮಹಾದ್ಯುತಿಃ॥
ತತೋಽಭಿಷಿಷಿಚ್ಯುಃ ಸರ್ವೇ ಸುರಾ ರುದ್ರಂ ಪುರಾರಿಣಂ।  8-25-32 (56165) 
ಮಹಾದೇವ ಇತಿ ಹ್ಯಾಸೀದ್ದೇವದೇವೋ ಮಹೇಶ್ವರಃ॥ ॥  8-25-33 (56166) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಪಂಚವಿಂಶೋಽಧ್ಯಾಯಃ॥ 25 ॥






ಕರ್ಣಪರ್ವ - ಅಧ್ಯಾಯ 026

॥ ಶ್ರೀಃ ॥

8.26. ಅಧ್ಯಾಯಃ 026 

Mahabharata - Karna Parva - Chapter Topics

ದೇಬಾನಾಮಾಜ್ಞಯಾ ವಿಶ್ವಕರ್ಮಣಾ ಭೂಂಯಾದಿಸಾಧನೈ ರುದ್ರಾಯ ರಥನಿರ್ಮಾಣಂ॥ 1 ॥

Mahabharata - Karna Parva - Chapter Text

8-26-0 (56167) 
ದುರ್ಯೋಧನ ಉವಾಚ। 8-26-0x (4893) 
ತೇಜಸೋಽರ್ಧಂ ಸುರಾ ದತ್ತ್ವಾ ಶಂಕರಾಯ ಮಹಾತ್ಮನೇ।
ಪಶುತ್ವಮಪಿ ಚೋಪೇತ್ಯ ವಿಶ್ವಕರ್ಮಾಣಮವ್ಯಯಂ॥ 8-26-1 (56168) 
ಊಚುಃ ಸರ್ವೇ ಸಮಾಭಾಷ್ಯ ರಥಃ ಸಂಕಲ್ಪ್ಯತಾಮಿತಿ।
ವಿಶ್ವಕರ್ಮಾಽಪಿ ಸಂಚಿಂತ್ಯ ರಥಂ ದಿವ್ಯಮಕಲ್ಪಯತ್॥ 8-26-2 (56169) 
ಸಮೇತಾಂ ಪೃಥಿವೀಂ ದೇವೀ ವಿಶಾಲಾಂ ಪುರಮಾಲಿನೀಂ।
ಸಪರ್ವತವನದ್ವೀಪಾಂ ಚಕ್ರೇ ಭೂತಧರಾಂ ರಥಂ॥ 8-26-3 (56170) 
ಈಷಾಂ ನಕ್ಷತ್ರವಂಶಂ ಚ ಛತ್ರಂ ಮೇರುಮಹಾಗಿರಿಂ।
ಅನೇಕದ್ರುಸಂಛನ್ನಂ ರತ್ನಾಕರಮನುತ್ತಮಂ॥ 8-26-4 (56171) 
ಹಿಮವಂತಂ ಚ ವಿಂಧ್ಯಂ ಚ ನಾನಾದ್ರುಮಲತಾಕುಲಂ।
ಅವಸ್ಕರಂ ಪ್ರತಿಷ್ಠಾನಂ ಕಲ್ಪಯಾಮಾಸ ವೈ ತದಾ॥ 8-26-5 (56172) 
ಅಸ್ತಂಗಿರಿಮಧಿಷ್ಠಾನಂ ನಾನಾದ್ವಿಜಗಣಾಯುತಂ।
ಚಕಾರ ಭಗವಾಂಸ್ತ್ವಷ್ಟಾ ಉದಯಂ ರಥಕೂಬರಂ॥ 8-26-6 (56173) 
ಮೀನನಕ್ರಝಷಾವಾಸಂ ದಾನವಾಲಯಮುತ್ತಮಂ।
ಸಮುದ್ರಮಕ್ಷಂ ವಿದಧೇ ಪತ್ತನಾಕರಶೋಭಿತಂ॥ 8-26-7 (56174) 
ಚಕ್ರಂ ಚಕ್ರೇ ಚಂದ್ರಮಸಂ ತಾರಕಾಗಣಮಂಡಿತಂ।
ದಿವಾಕರಂ ಚಾಪ್ಯಪರಂ ಚಕ್ರಂ ಚಕ್ರೇಂಽಶುಮಾಲಿನಂ॥ 8-26-8 (56175) 
ಗಂಗಾಂ ಸರಸ್ವತೀಂ ತೂಣೀಂ ಚಕ್ರೇ ವಿಶ್ವಕೃದವ್ಯಯಃ।
ಅಲಂಕಾರಾ ರಥಸ್ಯಾಸನ್ನಾಪಗಾಃ ಸರಿತಸ್ತಥಾ॥ 8-26-9 (56176) 
ತ್ರೀನಗ್ನೀನ್ಮಂತ್ರವಚ್ಚಕ್ರೇ ರಥಸ್ಯಾಥ ತ್ರಿವೇಣುಕಂ।
ಅನುಕರ್ಷಾನ್ರಥೇ ದೀಪ್ತಾನ್ವರೂಥಾಂಶ್ಚಾಪಿ ತಾರಕಾಃ॥ 8-26-10 (56177) 
ಓಷಧೀರ್ವೀರುಧಶ್ಚೈವ ಘಂಟಾಜಾಲಂ ಚ ಭಾನುಮತ್।
ಅಲಂಚಕಾರ ಚ ರಥಂ ಮಾಸಪಕ್ಷರ್ತುಭಿರ್ವಿಭುಃ॥ 8-26-11 (56178) 
ಅಹೋರಾತ್ರೈಃ ಕಲಾಭಿಶ್ಚ ಕಾಷ್ಠಾಭಿರಯನೈಸ್ತಥಾ।
ದ್ಯಾಂ ಯುಗಂ ಯುಗಪರ್ವಾಣಿ ಸಂವರ್ತಕಬಲಾಹರಕಾನ್॥ 8-26-12 (56179) 
ಶಂಯಾಂ ಧೃತಿಂ ಚ ಮೇಧಾಂ ಚ ಸ್ಥಿತಿಂ ಸನ್ನತಿಮೇವ ಚ।
ಋಘ್ವೇದಂ ಸಾಮವೇದಂ ಚ ಧುರ್ಯಾವಶ್ವಾವಕಲ್ಪಯತ್॥ 8-26-13 (56180) 
ಪೃಷ್ಠಾಶ್ವೌ ತು ಯಜುರ್ವೇದಃ ಕಲ್ಪಿತೋಽಥರ್ವಣಸ್ತಥಾ।
ಅಶ್ವಾನಾಂ ಚಾಪ್ಯಲಂಕಾರಂ ವಿದಧೇ ಪದಸಂಚಯಂ॥ 8-26-14 (56181) 
ಸಿನೀವಾಲೀಮನುಮತಿಂ ಕುಹೂಂ ರಾಕಾಂ ಚ ಸುಪ್ರಭಾಂ।
ಯೋಕ್ತಾಣಿ ಚಕ್ರೇ ಚಾಶ್ವಾನಾಂ ಕೂಶ್ಮಾಂಡಾಂಶ್ಚಾಪಿ ಪನ್ನಗಾನ್।  8-26-15 (56182) 
ತಾಲಪೃಷ್ಠೋಽಥ ನಹುಷಃ ಕಾರ್ಕೋಟಕಧನಂಜಯೌ।
ಇತರೇ ಚಾಭವನ್ನಾಗಾ ಹಯಾನಾಂ ವಾಹಬಂಧನಂ॥ 8-26-16 (56183) 
ಅಭೀಶವಃ ಷಡಂಗಾನಿ ಕಲ್ಪಿತಾನಿ ಮಹೀಪತೇ।
ಓಂಕಾರಃ ಕಲ್ಪಿತಸ್ತಸ್ಯ ಪ್ರತೋದೋ ವಿಶ್ವಕರ್ಮಣಾ॥ 8-26-17 (56184) 
ಯಜ್ಞಾಃ ಸರ್ವೇ ಪೃಥಕ್ಲೃಪ್ತಾ ರಥಾಂಗಾನಿ ಚ ಭಾಗಶಃ।
ಅಧಿಷ್ಠಾನಂ ಮನಶ್ಚಾಸೀತ್ಪರಿರಥ್ಯಾ ಸರಸ್ವತೀ॥ 8-26-18 (56185) 
ನಾನಾವರ್ಣಾನಿ ಶಸ್ತ್ರಾಣಿ ಪತಾಕಾಃ ಪವನೇರಿತಾಃ।
ವಿದ್ಯುದಿಂದ್ರಧನುರ್ಯುಕ್ತಂ ರಥಂ ದೀಪ್ತ್ಯಾ ವ್ಯದೀಪಯತ್॥ 8-26-19 (56186) 
ವರ್ಮ ಯೋದ್ಧುಂ ಚ ವಿಹಿತಂ ನಮೋ ಗ್ರಹಗಣಾಕುಲಂ।
ಅಭೇದ್ಯಂ ಭಾನುಮಚ್ಚಿತ್ರಂ ಕಾಲಚಕ್ರಪರಿಕ್ಷತಂ॥ 8-26-20 (56187) 
ಏವಮಸ್ಮಿನ್ಮಹಾರಾಜ ಕಲ್ಪಿತೇ ರಥಸತ್ತಮೇ।
ತ್ವಷ್ಟ್ರಾ ಮನುಜಶಾರ್ದೂಲ ದ್ವಿಷತಾಂ ಭಯವರ್ಧನೇ॥ 8-26-21 (56188) 
ಸ್ವಾನ್ಯಾಯುಧಾನಿ ದಿವ್ಯಾನಿ ನ್ಯದಧಾಚ್ಛಂಕರೋ ರಥೇ।
ಧ್ವಜಯಷ್ಟಿಂ ವಿಯತ್ಕೃತ್ವಾ ಸ್ಥಾಪಯಾಮಾಸ ಗೋವೃಷಂ॥ 8-26-22 (56189) 
ಬ್ರಹ್ಮದಣ಼್ಡಃ ಕಾಲದಂಡೋ ರುದ್ರದಂಡಶ್ಚ ತೇ ಜ್ವರಾಃ।
ಪರಿಷ್ಕಾರಾ ರ್ಥಸ್ಯಾಸನ್ಸಮಂತಾದ್ದಿಶಮುದ್ಧತಾಃ॥ 8-26-23 (56190) 
ವಿಚಿತ್ರಮೃತುಭಿಃ ಷಡ್ಭಿಃ ಕೃತ್ವಾ ಸಂವತ್ಸರಂ ಧನುಃ।
ಛಾಯಾಮೇವಾತ್ಮನಶ್ಚಕ್ರೇ ಧನುರ್ಜ್ಯಾಮಕ್ಷಯಾಂ ಧ್ರುವಾಂ॥ 8-26-24 (56191) 
ಕಾಲೋ ಹಿ ಭಗವಾನ್ರುದ್ರಸ್ತಚ್ಚ ಸಂವತ್ಸರಂ ಧನುಃ।
ತಸ್ಮಾದ್ರೌದ್ರೀ ಕಾಲರಾತ್ರೀ ಜ್ಯಾ ಕೃತಾ ಧನುಷೋ ಜರಾ॥ 8-26-25 (56192) 
ತತೋ ರಥೇ ರಥಾಶ್ವಾಂಸ್ತಾನೃಷಯಃ ಸಮಯೋಜಯನ್।
ಏಕೈಕಶಃ ಸುಸಂಹೃಷ್ಟಾನಾದಾಯ ಸುಧೃತವ್ರತಾಃ॥ 8-26-26 (56193) 
ದಕ್ಷಿಣಸ್ಯಾಂ ಧುರಿ ಕೃತ ಋಗ್ವೇದೋ ಮಂತ್ರಪಾರಗೈಃ।
ಸವ್ಯತಃ ಸಾಮವೇದಶ್ಚ ಯುಕ್ತೋ ರಾಜನ್ಮಹರ್ಷಿಭಿಃ॥ 8-26-27 (56194) 
ಪಾರ್ಷ್ಠಿದಕ್ಷಿಣತೋ ಯುಕ್ತೋ ಯಜುರ್ವೇದಃ ಸುರದ್ವಿಜೈಃ।
ಇತರಸ್ಯಾಂ ತಥಾ ಪಾರ್ಷ್ಠ್ಯಾಂ ಯುಕ್ತೋ ರಾಜನ್ನಥರ್ವಣಃ॥ 8-26-28 (56195) 
ಏವಂ ತೇ ವಾಜಿನೋ ಯುಕ್ತಾ ಯಜ್ಞವಿದ್ಭಿಸ್ತಥಾ ರಥೇ।
ಅಶೋಭಂತ ತಥಾ ಯುಕ್ತಾ ಯಥೈವಾಧ್ವರಮಧ್ಯಗಾಃ॥ 8-26-29 (56196) 
ಕಲ್ಪಯಿತ್ವಾ ರಥಂ ದಿವ್ಯಂ ತತೋ ಬಾಣಮಕಲ್ಪಯತ್।
ಚಿಂತಯಿತ್ವಾ ಹರಿಂ ವಿಷ್ಣುಮವ್ಯಯಂ ಯಜ್ಞವಾಹನಂ॥ 8-26-30 (56197) 
ಶರಂ ಸಂಕಲ್ಪಯಾಂಚಕ್ರೇ ವಿಶ್ವಕರ್ಮಾ ಮಹಾಮನಾಃ।
ತಸ್ಯ ವಾಜಾಂಶ್ಚ ಪುಂಖಂ ಚ ಕಲ್ಪಯಾಮಾಸ ವೈ ತದಾ॥ 8-26-31 (56198) 
ಪುಣ್ಯಗಂಧವಹಂ ರಾಜಞ್ಶ್ವಸನಂ ರಾಜಸತ್ತಮ।
ಅಗ್ನೀಷೋಮೌ ಶರಮುಖೇ ಕಲ್ಪಯಾಮಾಸ ವೈ ತದಾ॥ 8-26-32 (56199) 
ಅಗ್ನೀಷೋಮಾತ್ಮಕಂ ಕೃತ್ಸ್ನಮುಚ್ಯತೇ ವೈಷ್ಣವಂ ಜಗತ್।
ವಿಷ್ಣುರಾತ್ಮಾ ಭಗವತೋ ಭವಸ್ಯಾಮಿತತೇಜಸಃ॥ 8-26-33 (56200) 
ತಸ್ಮಾದ್ಧನುರ್ಜ್ಯಾಸಂಸ್ಪರ್ಶಂ ಸ ವಿಷೇಹೇ ಶರಸ್ಯ ವೈ।
ತಸ್ಮಿಞ್ಶರೇ ತೀಕ್ಷ್ಣಮನ್ಯುಮಮುಂಚದ್ದುಃಸಹಂ ಪ್ರಭುಃ॥ 8-26-34 (56201) 
ಭೃಗ್ವಂಗಿರೋಮನ್ಯುಭವಃ ಕ್ರೋಧಾಗ್ನಿರತಿದುಃಸಹಃ।
ಸ ನೀಲಲೋಹಿತೋ ಧೂಂರಃ ಕೃತ್ತಿವಾಸಾ ಭಯಾನಕಃ॥ 8-26-35 (56202) 
ಆದಿತ್ಯಾಯುತಸಂಕಾಶಸ್ತೇಜೋಜ್ವಾಲಾವೃತೋ ಭವಃ।
ದುಶ್ಚರ್ಯಚ್ಯಾವಕೋ ಜೇತಾ ಹಂತಾ ಬ್ರಹ್ಮದ್ವಿಷಾಂ ವರಃ॥ 8-26-36 (56203) 
ತಸ್ಯಾಂಗಾನಿ ಸಮಾಶ್ರಿತ್ಯ ಸ್ಥಿತಂ ವಿಶ್ವಮಿದಂ ಜಗತ್।
ಜಂಗಮಾಜಂಗಮಂ ರಾಜಂಛುಶುಭೇಽದ್ಭುತದರ್ಶನಂ॥ 8-26-37 (56204) 
ದೃಷ್ಟಾ ತು ತಂ ರಥಂ ದಿವ್ಯಂ ಕವಚೀ ಸ ಶರಾಸನೀ।
ಆದದೇ ಸ ಶರಂ ದಿವ್ಯಂ ಸೋಮವಿಷ್ಣ್ವಗ್ನಿವಾಯುಜಂ॥ 8-26-38 (56205) 
ತಮಾದಾಯ ಮಹಾದೇವಸ್ತ್ರಾಸಯಂದೈತ್ಯದಾನವಾನ್।
ಆರುರೋಹ ತದಾ ಯತ್ತಃ ಕಂಪಯನ್ನಿವ ರೋದಸೀ॥ 8-26-39 (56206) 
ಮಹರ್ಷಿಭಿಃ ಸ್ತೂಯಮಾನೋ ವಂದ್ಯಮಾನಶ್ಚ ವಂದಿಭಿಃ।
ಉಪನೃತ್ತಶ್ಚಾಪ್ಸರಸಾಂ ಗಣೈರ್ನೃತ್ತವಿಶಾರದೈಃ॥ 8-26-40 (56207) 
ಸ ಶೋಭಮಾನೋ ವರದಃ ಖಂಗೀ ಬಾಣೀ ಶರಾಸನೀ।
ಹಸನ್ನಿವಾಬ್ರವೀದ್ದೇವಃ ಸಾರಥಿಃ ಕೋ ಭವೇದಿತಿ॥ ॥ 8-26-41 (56208) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷಡ್ವಿಂಶೋಽಧ್ಯಾಯಃ॥ 26 ॥






ಕರ್ಣಪರ್ವ - ಅಧ್ಯಾಯ 027

॥ ಶ್ರೀಃ ॥

8.27. ಅಧ್ಯಾಯಃ 027 

Mahabharata - Karna Parva - Chapter Topics

ದೇವಾನಾಂ ಪ್ರಾರ್ಥನಯಾ ಬ್ರಹ್ಮಣಾ ರುದ್ರರಥಸಾರಥ್ಯಕರಣಂ॥ 1 ॥ ರುದ್ರೇಣ ತ್ರಿಪುರದಹನಂ॥ 2 ॥ ದುರ್ಯೋಧನೇನ ದೃಷ್ಟಾಂತಪ್ರದರ್ಶನಪೂರ್ವಕಂ ಶಲ್ಯಂಪ್ರತಿ ಕರ್ಣರಥಸಾರಥ್ಯಕರಣಪ್ರಾರ್ಥನಾ॥ 3 ॥

Mahabharata - Karna Parva - Chapter Text

8-27-0 (56209) 
ದುರ್ಯೋಧನ ಉವಾಚ। 8-27-0x (4894) 
ತಮಬ್ರುವಂದೇವಗಣಾ ಯಂ ಭವಾನ್ಸನ್ನಿಯೋಕ್ಷ್ಯತೇ।
ಸ ಭವಿಷ್ಯತಿ ದೇವೇಶ ಸಾರಥಿಸ್ತೇ ನ ಸಂಶಯಃ॥ 8-27-1 (56210) 
ತಾನಬ್ರವೀನ್ಮಹಾದೇವೋ ಮತ್ತಃ ಶ್ರೇಷ್ಠತರೋ ಹಿ ಯಃ।
ತಂ ಸಾರಥಿಂ ಕುರುಧ್ವಂ ವೈ ಸ್ವಯಂ ಸಂಚಿಂತ್ಯ ಮಾ ಚಿರಂ॥ 8-27-2 (56211) 
ಏತಚ್ಛ್ರುತ್ವಾ ವಚೋ ದೇವಾಃ ಸರ್ವೇ ಗತ್ವಾ ಪಿತಾಮಹಂ।
ಪ್ರಣಿಪತ್ಯೋಚುರೇಕಾಗ್ರಾಃ ಪ್ರಸಾದ್ಯೈನಂ ಮಹರ್ಷಿಭಿಃ॥ 8-27-3 (56212) 
ತ್ವಯಾ ಯತ್ಕಥಿತಂ ದೇವ ತ್ರಿದಶಾರಿನಿಬರ್ಹಣೇ।
ತಥಾ ತತ್ಕೃತಮಸ್ಮಾಭಿಃ ಪ್ರಸನ್ನಶ್ಚ ವೃಷಧ್ವಜಃ॥ 8-27-4 (56213) 
ರಥಶ್ಚ ವಿಹಿತೋಽಸ್ಮಾಭಿರ್ವಿಚಿತ್ರಾಯುಧಸಂವೃತಃ।
ಸಾರಥಿಂ ಚ ನ ಜಾನೀಮಃ ಕಃ ಸ್ಯಾತ್ತಸ್ಮಿನ್ರಥೋತ್ತಮೇ॥ 8-27-5 (56214) 
ತಸ್ಮಾದ್ವಿಧೀಯತಾಂ ಕಶ್ಚಿತ್ಸಾರಥಿರ್ದೇವಸತ್ತಮ।
ಸಫಲಾಂ ತಾಂ ಗಿರಂ ದೇವ ಕರ್ತುಮರ್ಹಸಿ ನೋ ವಿಭೋ। 
ಏವಮಸ್ಮಾಸು ಹಿ ಪುರಾ ಭಗವನ್ನುಕ್ತವಾನಸಿ॥  8-27-6 (56215) 
ಸದೈವ ಯುಕ್ತೋ ರಥಸತ್ತಮೋ ವೈ
ದುರಾಧರ್ಷೋ ದ್ರಾವಣಃ ಶಾತ್ರವಾಣಾಂ। 
ಪಿನಾಕಧನ್ವಾ ವಿಹಿತೋಽತ್ರ ಯೋದ್ಧಾ
ವಿಭೀಷಯಂದಾನವಾನುದ್ಯತೋಽಸೌ॥  8-27-7 (56216) 
ತಥೈವ ವೇದಾಶ್ಚ ಹಯಾ ರಥಾಗ್ರ್ಯ
ಧರಾ ಸಶೈಲಾ ಚ ರಥೋ ಮಹಾತ್ಮನಃ। 
ನಕ್ಷತ್ರವಂಶಾನುಗತೋ ವರೂಥೀ
ಯಸ್ಮಿನ್ಯೋದ್ಧಾ ಸಾರಥಿನಾಽಭಿರಕ್ಷ್ಯಃ॥  8-27-8 (56217) 
ತತ್ರ ಸಾರಥಿರೇಷ್ಟವ್ಯಃ ಸರ್ವೈರೇತೈರ್ವಿಶೇಷವಾನ್॥  8-27-9 (56218) 
ತಂ ಪ್ರವಿಷ್ಟಾ ರಥಂ ದೇವಾ ರಥಯೋದ್ವಾರಮೇವ ಚ।
ಕವಚಾನಿ ಚ ಶಸ್ತ್ರಾಣಿ ಕಾರ್ಮುಕಂ ಚ ಪಿತಾಮಹ॥ 8-27-10 (56219) 
ತ್ವಾಮೃತೇ ಸಾರಥಿಂ ತತ್ರ ನಾನ್ಯಂ ಪಶ್ಯಾಮಹೇ ವಯಂ।
ತ್ವಂ ಹಿ ಸರ್ವೈರ್ಗಣೈರ್ಯುಕ್ತೋದೇವತಾಭ್ಯೋಽಧಿಕಃ ಪ್ರಭೋ॥ 8-27-11 (56220) 
ತ್ವಂ ದೇವ ಶಕ್ತೋ ಲೋಕೇಶ ನಿಯಂತುಂ ಪ್ರದ್ರುತಾನಿಮಾನ್।
ವೇದಾಂಶ್ಚ ಸೋಪನಿಷದಃ ಸಾರಥಿರ್ಭವ ನಃ ಸ್ವಯಂ॥ 8-27-12 (56221) 
ಯೋದ್ವುಂ ಬಲೇನ ವೀರ್ಯೇಣ ಸತ್ವೇನ ವಿನಯೇನ ಚ।
ಅಧಿಕಃಸಾರಥಿಃಕಾರ್ಯೋ ನಾಸ್ತಿ ಚಾನ್ಯೋಽಧಿಕೋ ಭವಾತ್॥ 8-27-13 (56222) 
ಸ ಭವಾಂಸ್ತಾರಯತ್ವಸ್ಮಾನ್ಕುರು ಸಾರಥ್ಯಮವ್ಯಯ।
ಭವಾನಭ್ಯಧಿಕಸ್ತ್ವತ್ತೋ ನಾನ್ಯೋಸ್ತಿ ಭವಿತಾ ತ್ವಿಹ॥ 8-27-14 (56223) 
ತ್ವಂ ಹಿ ದೇವೇಶ ಸರ್ವೈಸ್ತು ವಿಶಿಷ್ಟೋ ವದತಾಂ ವರ।
ತಂ ರಥಂ ತ್ವಂ ಸಮಾರುಹ್ಯ ಸಂಯಚ್ಛ ಪರಮಾನ್ಹಯಾನ್॥ 8-27-15 (56224) 
ತವ ಪ್ರಸಾದಾದ್ವಧ್ಯೇಯುರ್ದೇವ ದೈವತಕಂಟಕಾಃ।
ಸ ನೋ ರಕ್ಷ ಮಹಾಬಾಹೋ ದೈತ್ಯೇಭ್ಯೋ ಮಹತೋ ಭಯಾತ್॥ 8-27-16 (56225) 
ತ್ವಂ ಹಿ ನೋ ಗತಿರವ್ಯಗ್ರ ತವಂ ಂತ್ರೇ ಗೋಪ್ತಾ ಮಹಾವ್ರತ।
ತ್ವತ್ಪ್ರಸಾದಾತ್ಸುರಾಃ ಸರ್ವೇ ಪೂಜ್ಯಂತೇ ತ್ರಿದಿವೇ ಪ್ರಭೋ॥ 8-27-17 (56226) 
ಇತಿ ತೇ ಶಿರಸಾಽಗಚ್ಛಂಸ್ತ್ರಿಲೋಕೇಶಂ ಪಿತಾಮಹಂ।
ದೇವಾಃ ಪ್ರಸಾದಯಾಮಾಸುಃ ಸಾರಥ್ಯಾಯೇತಿ ನಃ ಶ್ರುತಂ॥ 8-27-18 (56227) 
ಬ್ರಹ್ಮೋವಾಚ। 8-27-19x (4895) 
ಏವಮೇತತ್ಸುರಾಸ್ತಥ್ಯಂ ನಾನ್ಯಸ್ತ್ವಭ್ಯಧಿಕೋ ಭವಾತ್।
ಸಾರಥಿತ್ವಂ ಕರಿಷ್ಯಾಮಿ ಶಂಕರಸ್ಯ ಮಹಾತ್ಮನಃ॥ 8-27-19 (56228) 
ಸರ್ವಥಾ ರಥಿನಃ ಶ್ರೇಯಾನ್ಕರ್ತವ್ಯೋ ರಥಸಾರಥಿಃ।
ತಸ್ಮಾದೇತದ್ಯಥಾತತ್ತ್ವಂ ಜ್ಞಾತ್ವಾ ಯುಷ್ಮಾಂಶ್ಚ ಸಂಗತಾನ್। 
ಸಂಯಚ್ಛಾಮಿ ಹಯಾನೇಷ ವಿಬುಧಾಯ ಕಪರ್ದಿನೇ॥  8-27-20 (56229) 
ದುರ್ಯೋಧನ ಉವಾಚ। 8-27-21x (4896) 
ಏವಮುಕ್ತ್ವಾ ಜಟಾಭಾರಂ ಸಂಯಂಯ ಪ್ರಪಿತಾಮಹಃ।
ಪರಿಧಾಯಾಜಿನಂ ಗಾಢಂ ಸನ್ನ್ಯಸ್ಯ ಚ ಕಮಂಡಲುಂ। 
ಪ್ರತೋದಪಾಣಿರ್ಭಗವಾನಾರುರೋಹ ರಥಂ ತದಾ॥  8-27-21 (56230) 
ಸಾರಥೌ ಕಲ್ಪಿತೇ ದೇವೈರೀಶಾನಸ್ಯ ಮಹಾತ್ಮನಃ।
ತಸ್ಮಿನ್ನಾರೋಹತಿ ರಥಂ ಕಲ್ಪಿತಂ ಲೋಕಸಂಭೃತಂ। 
ಶಿರೋಭಿಃ ಪತಿತಾ ಭೂಮೌ ತುರಗಾ ವೇದಸಂಭೃತಾಃ॥  8-27-22 (56231) 
ಉಭಾಭ್ಯಾಂ ಲೋಕನಾಥಾಭ್ಯಾಮಾಸ್ಥಿತಂ ರಥಸತ್ತಮಂ।
ಓಢುಂ ನ ಶಕ್ತಾ ವೇದಾಶ್ವಾ ಜಾನುಭ್ಯಾಮಪತನ್ಮಹೀಂ॥ 8-27-23 (56232) 
ಅಭೀಶುಭಿಸ್ತು ಭಗವಾನುದ್ಯಂಯ ಚ ಹಯಾನ್ವಿಭುಃ।
ಅಸ್ತು ವೀರ್ಯಂ ಚ ಶೌರ್ಯಂ ಚ ವೇದಾಶ್ವಾನಾಮಿತಿ ಪ್ರಭುಃ। 
ರಥಂ ಸಂಚೋದಯಾಮಾಸ ದೇವಾನಾಂ ಪ್ರಭುರವ್ಯಯಃ॥  8-27-24 (56233) 
ತತೋಽಧಿರೂಢೇ ವರದೇ ರಥಂ ಪಶುಪತಿಸ್ತದಾ।
ಸಾಧುಸಾಧ್ವಿತಿ ದೇವೇಶಂ ಸ್ಮಯಮಾನೋಽಭ್ಯಭಾಷತ॥ 8-27-25 (56234) 
ಯಾಹಿ ದೇವ ಯತೋ ದೈತ್ಯಾಶ್ಚೋದಯಾಶ್ವಾನರಿಂದಮ।
ಪಶ್ಯ ಬಾಹ್ವೋರ್ಬಲಂ ಮೇಽದ್ಯ ನಿಘ್ನತಃ ಶಾತ್ರವಾನ್ರಣೇ॥ 8-27-26 (56235) 
ತತೋಽಶ್ವಾಂಶ್ಚೋದಯಾಮಾಸ ಮನೋಮಾರುತರಂಹಸಃ।
ಪುರಾಣ್ಯುದ್ದಿಶ್ಯ ಖಸ್ಥಾನಿ ದಾನವಾನಾಂ ತರಸ್ವಿನಾಂ॥ 8-27-27 (56236) 
ತತಸ್ತೇ ಸಹಸೋತ್ಪತ್ಯ ವೇದಾಖ್ಯಾ ರಥವಾಜಿನಃ।
ಕ್ಷಣೇನ ತೇನ ದೈತ್ಯಾನಾಂ ಪುರಾಣಿ ಪ್ರಾಪಯನ್ಹರಂ॥ 8-27-28 (56237) 
ಅಥರ್ವಾಂಗಿರಸೌ ಚಾಸ್ತಾಂ ಚಕ್ರರಕ್ಷೌ ಮಹಾತ್ಮನಃ।
ಅಥಾಧಿಜ್ಯಂ ಧನುಃ ಕೃತ್ವಾ ಶರ್ವಃ ಸಂಧಾಯ ತಂ ಶರಂ। 
ಯುಕ್ತ್ವಾ ಪಾಶುಪತಾಸ್ತ್ರೇಣ ತ್ರಿಪುರಂ ಸಮಚಿಂತಯತ್॥  8-27-29 (56238) 
ತಸ್ಮಿನ್ಸ್ಥಿತೇ ತತೋ ರಾಜನ್ರುದ್ರೇ ಸಜ್ಜಿತಕಾರ್ಮುಕೇ।
ಪುರಾಣಿ ತೇನ ಕಾಲೇನ ಜಗ್ಮುರೇಕತ್ವಮಾಶು ವೈ॥ 8-27-30 (56239) 
ಏಕೀಭಾವಂ ಗತೇ ಚೈವ ತ್ರಿಪುರತ್ವಮುಪಾಗತೇ।
ಬಭೂವ ತುಮುಲೋ ಹರ್ಷೋ ದೇವತಾನಾಂ ಮಹಾತ್ಮನಾಂ॥ 8-27-31 (56240) 
ತತೋ ದೇವಗುಣಾಃ ಸರ್ವೇ ಸಿದ್ಧಾಶ್ಚ ಪರಮರ್ಷಯಃ।
ಜಯೇತಿ ವಾಚೋ ಮುಮುಚುಃ ಸಂಸ್ತುವಂತೋ ಮಹೇಶ್ವರಂ॥ 8-27-32 (56241) 
ತತೋಽಗ್ರತಃ ಪ್ರಾದುರಭೂತ್ತ್ರಿಪುರಂ ಜಘ್ನುಷೋಽಸುರಾನ್।
ಅನಿರ್ದೇಶ್ಯಾಗ್ರ್ಯವಪುಷೋ ದೇವಸ್ಯಾಸಹ್ಯತೇಜಸಃ॥ 8-27-33 (56242) 
ತ್ರೀಣಿ ದೃಷ್ಟ್ವೈವ ಸಂಸ್ಥಾನಿ ಪುರಾಣ್ಯಥ ಪಿನಾಕಧೃತ್।
ಸ ತದ್ವಿಕೃಷ್ಯ ಭಗವಾಂದಿವ್ಯಂ ಲೋಕೇಶ್ವರೋ ಧನುಃ। 
ತ್ರೈಲೋಕ್ಯಸಾರಂ ತಮಿಷುಂ ಮುಮೋಚ ತ್ರಿಪುರಂ ಪ್ರತಿ॥  8-27-34 (56243) 
ಏಕಬಾಣೇನ ತಂ ದೇವಸ್ತ್ರಿಪುರಂ ಪರಮೇಶ್ವರಃ।
ನಿಜಘ್ನೇ ಸಾಸುರಗಣಂ ದೇವದೇವೋ ಮಹೇಶ್ವರಃ॥ 8-27-35 (56244) 
ಬಾಣತೇಜೋಗ್ನಿದಗ್ಧಂ ತದ್ವಿಪ್ರಕೀರ್ಣಂ ಸಹಸ್ರಧಾ।
ಮಹದಾರ್ತಸ್ವರಂ ಕೃತ್ವಾ ನಾವಶೇಷಮುಪಾಗತಂ। 
ಮದ್ರೇಶ ಸಾಸುರಗಣಂ ಪ್ರಾಪತತ್ಪಶ್ಚಿಮಾರ್ಣವೇ॥  8-27-36 (56245) 
ಏವಂ ಹಿ ತ್ರಿಪುರಂ ದಗ್ಧಂ ದಾನವಾಶ್ಚಾಪ್ಯಶೇಷತಃ।
ಮಹೇಶ್ವರೇಣ ಕ್ರುದ್ಧೇನ ತ್ರೈಲೋಕ್ಯಸ್ಯ ಹಿತೈಷಿಣಾ॥ 8-27-37 (56246) 
ಸ ಚಾತ್ಮಕ್ರೋಧಜೋ ವಿಹ್ನಿರ್ದಹೇತ್ಯುಕ್ತೋ ನಿವಾರಿತಃ।
ತ್ರೈಲೋಕ್ಯಮವಿಶೇಷೇಣ ಪುನರ್ದಗ್ಧುಂ ಪ್ರಚಕ್ರಮೇ॥ 8-27-38 (56247) 
ಕಾಲಾಗ್ನಿಮಿವ ನಿರ್ದಗ್ಧುಮುತ್ಥಿತಂ ತಂ ಪುನಃ ಪುನಃ।
ಮಾಕಾರ್ಷೀರ್ಭಸ್ಮಾಸಾಲ್ಲೋಕಾನಿತಿ ತ್ರ್ಯಕ್ಷೋಽಬ್ರವೀದ್ವಚಃ॥ 8-27-39 (56248) 
ತತಃ ಪ್ರಕೃತಿಮಾಪನ್ನಾ ದೇಲೋಕಾಸ್ತಥರ್ಷಯಃ।
ತುಷ್ಟುವುರ್ವಾಗ್ಭಿರಗ್ರ್ಯಾಭಿಃ ಸ್ಥಾಣುಂ ತ್ರಿಪುರವೈರಿಣಂ॥ 8-27-40 (56249) 
ತೇಽನುಜ್ಞಾತಾ ಭಗವತಾ ಸರ್ವೇ ಜಗ್ಮುರ್ಯಥಾಗತಂ।
ಕೃತಕಾಮಾಃ ಪ್ರಸನ್ನೇನ ಪ್ರಜಾಪತಿಮುಖಾಃ ಸುರಾಃ॥ 8-27-41 (56250) 
ಏವಂ ರುದ್ರಸ್ಯ ಕೃತವಾನ್ಸಾರಥ್ಯಂ ತು ಪಿತಾಮಹಃ।
ಸಂಯಚ್ಛ ತುರಗಾನಸ್ಯ ರಾಧೇಯಸ್ಯ ಮಹಾತ್ಮನಃ॥ 8-27-42 (56251) 
ತ್ವಂ ಹಿ ಕೃಷ್ಣಾಚ್ಚ ಕರ್ಣಾಚ್ಚ ಫಲ್ಗುನಾಚ್ಚ ಗುಣಾಧಿಕಃ।
ಬಲತೋ ರೂಪತೋ ಯೋಗಾದಸ್ತ್ರಸಂಪದ ಏವ ಚ॥ 8-27-43 (56252) 
ಸಮಾಸಕ್ತಂ ಮಹೀಪಾಲ ಕುರು ಮೇ ಹಿತಮೀಪ್ಸಿತಂ।
ಯುದ್ವೇ ಹ್ಯಯಂ ರುದ್ರಕಲ್ಪಸ್ತ್ವಂ ಚ ಬ್ರಹ್ಮಸಮೋಽನಘ। 
ತಸ್ಮಾಚ್ಛಕ್ತೌ ಯುವಾಂ ಜೇತುಂ ಮಚ್ಛತ್ರೂಂದಿವಿ ವಾ ಸುರಾನ್॥  8-27-44 (56253) 
ಸ ಯಥಾ ಶಲ್ಯ ಕರ್ಣೋಽಯಂ ಶ್ವಂತಾಶ್ವಂ ಕೃಷ್ಣಸಾರಥಿಂ।
ಪ್ರಮಥ್ಯ ಹನ್ಯಾತ್ಕೌಂತೇಯಂ ತಥಾ ನೀತಿರ್ವಿಧೀಯತಾಂ॥ 8-27-45 (56254) 
ತ್ವಯಿ ರಾಜ್ಯಂ ಸುಖಂ ಚೈವ ಜೀವಿತಂ ಜಯಮೇವ ಚ।
ಸಮಾಸಕ್ತಂ ಮಹೀಪಾಲ ಕುರು ಮೇ ಹಿತಮೀಪ್ಸಿತಂ॥ 8-27-46 (56255) 
ಸಂಯಚ್ಛಾಸ್ಯ ಹಯಾಂತ್ರಾಜನ್ಮತ್ಪ್ರಿಯಾರ್ಥಂ ಪರಂತಪ॥ ॥  8-27-47 (56256) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತವಿಂಶೋಽಧ್ಯಾಯಃ॥ 27 ॥






ಕರ್ಣಪರ್ವ - ಅಧ್ಯಾಯ 028

॥ ಶ್ರೀಃ ॥

8.28. ಅಧ್ಯಾಯಃ 028 

Mahabharata - Karna Parva - Chapter Topics

ದುರ್ಯೋಧನೇನ ಕರ್ಣಸಾರಥ್ಯೇ ಶಂಕಮಾನಂ ಶಲ್ಯಂಪ್ರತಿ ಪರಶುರಾಮಚರಿತ್ರಕೀರ್ತನಪೂರ್ವಕಂ ಕರ್ಣಸ್ಯ ತದಂತೇವಾಸಿತ್ವಾದಿಗುಣವತ್ತಯಾ ತತ್ಸಾರಥ್ಯ ಕರಣೇ ದೋಷಾಭಾವಪ್ರತಿಪಾದನಂ॥ 1 ॥

Mahabharata - Karna Parva - Chapter Text

8-28-0 (56257) 
ದುರ್ಯೋಧನ ಉವಾಚ। 8-28-0x (4897) 
ಇಮಂ ಚಾಪ್ಯಪರಂ ಭೂಯ ಇತಿ ಹಾಸಂ ನಿಬೋಧ ಮೇ।
ಪಿತುರ್ಮಮ ಸಕಾಶೇ ವೈ ಬ್ರಾಹ್ಮಣಃ ಪ್ರಾಹ ಧರ್ಮವಿತ್॥ 8-28-1 (56258) 
ಶ್ರುತ್ವಾ ಚೈತದ್ವಚಶ್ಚಿತ್ರಂ ಹೇತುಕಾರ್ಯಾರ್ಥತತ್ತ್ವವಿತ್।
ಕುರು ಶಲ್ಯ ವಿನಿಶ್ಚಿತ್ಯ ಮಾ ಭೂದತ್ರ ವಿಚಾರಣಾ॥ 8-28-2 (56259) 
ಭಾರ್ಗವಾಣಾಂ ಕುಲೇ ಜಾತೋ ಜಮದಗ್ನಿರ್ಮಹಾತಪಾಃ।
ತಸ್ಯ ರಾಮೇತಿ ವಿಖ್ಯಾತಃ ಪುತ್ರಸ್ತೇಜೋಗುಣಾನ್ವಿತಃ॥ 8-28-3 (56260) 
ಸ ತೀವ್ರಂ ತಪ ಆಸ್ಥಾಯ ಸಂಪ್ರಸಾದಿತವಾನ್ಭವಂ।
ಅಸ್ತ್ರಹೇತೋಃ ಪ್ರಸನ್ನಾತ್ಮಾ ನಿಯತಃ ಸಂಯತೇಂದ್ರಿಯಃ॥ 8-28-4 (56261) 
ತಸ್ಮೈ ತುಷ್ಟೋ ಮಹಾದೇವೋ ಭಕ್ತ್ಯಾ ಚ ಪ್ರಶಮೇನ ಚ।
ಹೃದ್ಗತಂ ಚಾಸ್ಯ ವಿಜ್ಞಾಯ ದರ್ಶಯಾಮಾಸ ಶಂಕರಃ। 
ಪ್ರತ್ಯಕ್ಷೇಣ ಮಹಾದೇವಃ ಸ್ವಾಂ ತನುಂ ಸರ್ವಶಂಕರಃ॥  8-28-5 (56262) 
ಶಂಕರ ಉವಾಚ। 8-28-6x (4898) 
ರಾಮ ತುಷ್ಟೋಽಸ್ಮಿ ಭದ್ರಂ ತೇ ವಿದಿತಂ ತವ ಚೇಪ್ಸಿತಂ।
ಕುರುಷ್ವ ಪೂತಮಾತ್ಮಾನಂ ಸರ್ವಮೇತದವಾಪ್ಸ್ಯಸಿ॥ 8-28-6 (56263) 
ದಾಸ್ಯಾಮಿ ತೇ ತದಾಽಸ್ತ್ರಾಣಿ ಯದಾ ಪೂತೋ ಭವಿಷ್ಯಸಿ।
ಅಪಾತ್ರಮಸಮರ್ಥಂ ಚ ದಹಂತ್ಯಸ್ತ್ರಾಣಿ ಭಾರ್ಗವ॥ 8-28-7 (56264) 
ಇತ್ಯುಕ್ತೋ ಜಾಮದಗ್ನ್ಯಸ್ತು ದೇವದೇವೇನ ಶೂಲಿನಾ।
ಪ್ರತ್ಯುವಾಚ ಮಹಾತ್ಮಾನಂ ಶಿರಸಾಽವನತಃ ಪ್ರಭುಂ॥ 8-28-8 (56265) 
ಯದಾ ಜಾನಾಸಿ ದೇವೇಶ ಪಾತ್ರಂ ಮಾಮಸ್ತ್ರಧಾರಣೇ।
ತದಾ ಶುಶ್ರೂಷತೇಽಸ್ತ್ರಾಣಿ ಭವಾನ್ಮೇ ದಾತುಮರ್ಹತಿ॥ 8-28-9 (56266) 
ತತಃ ಸ ತಪಸಾ ಚೈವ ವ್ರತೇನ ನಿಯಮೇನ ಚ।
ಪೂಜೋಪಹಾರಬಲಿಭಿರ್ಹೋಮಮಂತ್ರಪುರಸ್ಕೃತೈಃ॥ 8-28-10 (56267) 
ಸಮಾರಾಧಿತವಾಞ್ಶರ್ವಂ ಬಹುವರ್ಷಗಣಾಂಸ್ತದಾ।
ಪ್ರಸನ್ನಶ್ಚ ಮಹಾದೇವೋ ಭಾರ್ಗವಸ್ಯ ಮಹಾತ್ಮನಃ॥ 8-28-11 (56268) 
ಅಸಕೃಚ್ಚಾಬ್ರವೀತ್ತಸ್ಯ ಗುಣಾಂದೇವ್ಯಾಃ ಸಕಾಶತಃ।
ಭಕ್ತಿಮಾನೇಷ ಸತತಂ ಮಯಿ ರಾಮೋ ದೃಢವ್ರತಃ॥ 8-28-12 (56269) 
ಏವಮಸ್ಯ ಗುಣಾನ್ಪ್ರೀತೋ ಬಹುಶೋ ಕಥಯದ್ವಿಭುಃ।
ದೇವತಾನಾಂ ಪಿತೄಣಾಂ ಚ ಸಮಕ್ಷಮರಿಸೂದನ॥ 8-28-13 (56270) 
ಏತಸ್ಮಿನ್ನೇವ ಕಾಲೇ ತು ದೈತ್ಯಾ ಹ್ಯಾಸನ್ಮಹಾಬಲಾಃ।
ತೈಸ್ತದಾ ದರ್ಪಮೋಹಾದ್ವೈ ಅಬಾಧ್ಯಂತ ದಿವೌಕಸಃ॥ 8-28-14 (56271) 
ತತಃ ಸಂಭೂಯ ವಿಬುಧಾಸ್ತಾನ್ಹಂತುಂ ಕೃತನಿಶ್ಚಯಾಃ।
ಚಕ್ರುಃ ಶತ್ರುವಧೇ ಯತ್ನಂ ದೈತ್ಯಾಂಚೇತುಮಶಕ್ನುವನ್॥ 8-28-15 (56272) 
ಅಭಿಗಂಯ ತತೋ ದೇವಾ ಮಹೇಶ್ವರಮುಮಾಪತಿಂ।
ಪ್ರಾಸಾದಯಂಸ್ತದಾ ಭಕ್ತ್ಯಾ ಜಹಿ ಶತ್ರುಗಣಾನಿತಿ॥ 8-28-16 (56273) 
ಪ್ರತಿಜ್ಞಾಯ ತತೋ ದೇವೋ ದೇವತಾನಾಂ ರಿಪುಕ್ಷಯಂ।
ರಾಮಂ ಭಾರ್ಗವಮಾಹೂಯ ಸೋಽಭ್ಯಭಾಷತ ಶಂಕರಃ॥ 8-28-17 (56274) 
ರಿಪೂನ್ಭಾರ್ಗವ ದೇವಾನಾಂ ಜಹಿ ಸರ್ವಾನ್ಸಮಾಗತಾನ್।
ಲೋಕಾನಾಂ ಹಿತಕಾಮಾರ್ಥಂ ಮತ್ಪ್ರಿಯಾರ್ಥಂ ತಥೈವ ಚ॥ 8-28-18 (56275) 
ಪರಶುರಾಮ ಉವಾಚ। 8-28-19x (4899) 
ಕಾ ಶಕ್ತಿರ್ಮಮ ದೇವೇಶ ಅಕೃತಾಸ್ತ್ರಸ್ಯ ಸಂಯುಗೇ।
ನಿಹಂತುಂ ದಾನವಾನ್ಸರ್ವಾನ್ಕೃತಾಸ್ತ್ರಾನ್ಯುದ್ಧದುರ್ಮದಾನ್॥ 8-28-19 (56276) 
ಈಶ್ವರ ಉವಾಚ। 8-28-20x (4900) 
ಗಚ್ಛ ತ್ವಂ ಮದನುಜ್ಞಾನಾನ್ನಿಹನಿಷ್ಯಸಿ ಶಾತ್ರವಾನ್।
ವಿಜಿತ್ಯ ಚ ರಿಪೂನ್ಸರ್ವಾನ್ಗುಣಾನ್ಪ್ರಾಪ್ಸ್ಯಸಿ ಪುಷ್ಕಲಾನ್॥ 8-28-20 (56277) 
ದುರ್ಯೋಧನ ಉವಾಚ। 8-28-21x (4901) 
ಏತಚ್ಛ್ರುತ್ವಾ ತು ವಚನಂ ಪ್ರತಿಗೃಹ್ಯ ಚ ಸರ್ವಶಃ।
ರಾಮಃ ಕೃತಸ್ವಸ್ತ್ಯಯನಃ ಪ್ರಯಯೌ ದಾನವಾನ್ಪ್ರತಿ॥ 8-28-21 (56278) 
ತತೋಽಜಯದ್ದೇವಶತ್ರೂನ್ಮಹಾದರ್ಪಬಲಾನ್ವಿತಾನ್।
ವಜ್ರಾಶನಿಸಮಸ್ಪರ್ಶೈಃ ಪ್ರಹಾರೈರೇವ ಭಾರ್ಗವಃ॥ 8-28-22 (56279) 
ಸ ದಾನವೈಃ ಕ್ಷತತನುರ್ಜಾಮದಗ್ನ್ಯೋ ನೃಪೋತ್ತಮ।
ಸಂಸ್ಪೃಷ್ಟಃ ಸ್ಥಾಣುನಾ ಸದ್ಯೋ ನಿರ್ವ್ರಣಃ ಸಮಪದ್ಯತ॥ 8-28-23 (56280) 
ಪ್ರೀತಶ್ಚ ಭಗವಾಂದೇವಃ ಕರ್ಮಣಾ ತೇನ ತಸ್ಯ ವೈ।
ವರಾನ್ಪ್ರಾದಾದ್ಬಹುವಿಧಾನ್ಭಾರ್ಗವಾಯ ಮಹಾತ್ಮನೇ॥ 8-28-24 (56281) 
ಉಕ್ತಶ್ಚ ಪ್ರೀತಿಯುಕ್ತೇನ ದೇವದೇವೇನ ಶೂಲಿನಾ॥  8-28-25 (56282) 
ನಿಪಾತಾತ್ತವ ಶಸ್ತ್ರಾಣಾಂ ಶರೀರೇ ಯಾಽಭವದ್ರುಜಾ।
ತಯಾ ತೇ ಮಾನುಷಂ ಕರ್ಮ ವ್ಯಪೋಹಂ ಭೃಗುನಂದನ। 
ಗೃಹಾಣಾಸ್ತ್ರಾಣಿ ದಿವ್ಯಾನಿ ಮತ್ಸಕಾಶಾದ್ಯಥೇಪ್ಸಿತಂ॥  8-28-26 (56283) 
ತತೋಽಸ್ತ್ರಾಣಿ ಸಮಗ್ರಾಣಿ ವರಾಂಶ್ಚ ಮನಸೇಪ್ಸಿತಾನ್।
ಲಬ್ಧ್ವಾ ಬಹುವಿಧಾನ್ರಾಮಃ ಪ್ರಣಂಯಶಿರಸಾ ಶಿವಂ। 
ಅನುಜ್ಞಾಂ ಪ್ರಾಪ್ಯ ದೇವೇಶಾಜ್ಜಗಾಮ ಸ ಮಹಾತಪಾಃ॥  8-28-27 (56284) 
ಏವಮೇತತ್ಪುರಾವೃತ್ತಂ ತಥಾ ಕಥಿತವಾನೃಷಿಃ॥  8-28-28 (56285) 
ಭಾರ್ಗವೋಽಪಿ ದದೌ ಸರ್ವಂ ಧನುರ್ವೇದಂ ಮಹಾತ್ಮನೇ।
ಕರ್ಣಾಯ ಪುರುಷವ್ಯಾಘ್ರಃ ಸುಪ್ರೀತೇನಾಂತರಾತ್ಮನಾ॥ 8-28-29 (56286) 
ವೃಜಿನಂ ನ ಭವೇತ್ಕಿಂಚಿದಸ್ಯ ಕರ್ಣಸ್ಯ ಪಾರ್ಥಿವ।
ಸೂತೇನ ವರ್ಧಿತೋ ನಿತ್ಯಂ ನ ಸೂತೋ ನೃಪ ಏವ ಸಃ॥ 8-28-30 (56287) 
ವಿಶುದ್ಧಯೋನಿಂ ವಿಜ್ಞಾಯ ದಿವ್ಯಾನ್ಯಸ್ತ್ರಾಣ್ಯದಾದ್ಭೃಗುಃ।
ನಾಪಿ ಸೂತಕುಲೇ ಜಾತಂ ಮನ್ಯೇ ಕರ್ಣಂ ಕಥಂಚನ। 
ದೇವಪುತ್ರಮದಂ ಮನ್ಯೇ ಕ್ಷತ್ರಿಯಾಣಾಂ ಕುಲೋದ್ಭವಂ॥  8-28-31 (56288) 
ವಿಸೃಷ್ಟಮವಿಬೋಧಾರ್ಥಂ ಕುಲಸ್ಯೇಂತಿ ಮತಿರ್ಮಮ।
ಸರ್ವಥಾ ನ ಹ್ಯಸೋ ಶಲ್ಯ ಕರ್ಣಃ ಸೂತಕುಲೋದ್ಭವಃ॥ 8-28-32 (56289) 
ಸಕುಂಡಲಂ ಸಕವಚಂ ದೀರ್ಘಬಾಹುಮರಿಂದಮಂ।
ಕಥಮಾದಿತ್ಯಸಂಕಾಶಂ ಮೃಗೀ ಸಿಂಹಂ ಪ್ರಸೂಯತೇ॥ 8-28-33 (56290) 
ಪಶ್ಯ ಹ್ಯಸ್ಯ ಭುಜೌ ಪೀನೌ ನಾಗರಾಜಕರೋಪಮೌ।
ವಕ್ಷಃ ಪಶ್ಯ ವಿಶಾಲಂ ಚ ಸರ್ವಶಸ್ತ್ರಸಹಂ ರಣೇ॥ 8-28-34 (56291) 
ನ ತ್ವೇವ ಪ್ರಾಕೃತಃ ಕಶ್ಚಿತ್ಕರ್ಣೋ ವೈಕರ್ತನೋ ವೃಷಾ।
ಮಹಾತ್ಮಾಹ್ಯೇಷ ರಾಜೇಂದ್ರ ರಾಮಶಿಷ್ಯಃ ಪ್ರತಾಪವಾನ್॥ ॥ 8-28-35 (56292) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಅಷ್ಟವಿಂಶೋಽಧ್ಯಾಯಃ॥ 28 ॥

Mahabharata - Karna Parva - Chapter Footnotes

8-28-1 ನಾಶಕ್ನುವನ್ನಿತಿ ನಞಧ್ಯಾಹಾರೇಣ ಯೋಜನಾ॥ 8-28-28 ಅಷ್ಟಾವಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 029

॥ ಶ್ರೀಃ ॥

8.29. ಅಧ್ಯಾಯಃ 029 

Mahabharata - Karna Parva - Chapter Topics

ದುರ್ಯೋಧನಪ್ರಾರ್ಥಿತೇನ ಶಲ್ಯೇನ ಸಮಯಕರಣಪೂರ್ವಕಂ ಕರ್ಣರಥಸಾರಥ್ಯಸ್ವೀಕರಣಂ॥ 1 ॥

Mahabharata - Karna Parva - Chapter Text

8-29-0 (56293) 
ದುರ್ಯೋಧನ ಉವಾಚ। 8-29-0x (4902) 
ಏವಂ ಸ ಭಗವಾಂದೇವಃ ಸರ್ವಲೋಕಪಿತಾಮಹಃ।
ಸಾರಥ್ಯಮಕರೋತ್ತತ್ರ ಬ್ರಹ್ಮಾ ರುದ್ರೋಽಭವದ್ರಥೀ॥ 8-29-1 (56294) 
ರಥಿನೋಽಭ್ಯಧಿಕೋ ವೀರ ಕರ್ತವ್ಯೋ ರಥಸಾರಥಿಃ।
ತಸ್ಮಾತ್ತ್ವಂ ಪುರುಷವ್ಯಾಘ್ರ ನಿಯಚ್ಛ ತುರಗಾನ್ಯುಧಿ॥ 8-29-2 (56295) 
ಯಥಾ ದೇವಗಣೈಸ್ತತ್ರ ವೃತೋ ಯತ್ನಾತ್ಪಿತಾಮಹಃ।
ತಥಾಽಸ್ಮಾಭಿರ್ಭವಾನ್ಯತ್ನಾತ್ಕರ್ಣಾದಭ್ಯಧಿಕೋ ವೃತಃ॥ 8-29-3 (56296) 
ಯಥಾ ದೇವೈರ್ಮಹಾರಾಜ ಈಶ್ವರಾದಧಿಕೋ ವೃತಃ।
ತಥಾ ದೇವೈರ್ಮಹಾರಾಜ ಕ್ಷಿಪ್ರಂ ರುದ್ರಸ್ಯವ ಪಿತಾಮಹಃ। 
ನಿಯಚ್ಛ ತುರಗಾನ್ಯುದ್ವೇ ರಾಧೇಯಸ್ಯ ಮಹಾದ್ಯುತೇ॥  8-29-4 (56297) 
ಶಲ್ಯ ಉವಾಚ। 8-29-5x (4903) 
ಮಯಾಪ್ಯೇತನ್ನರಶ್ರೇಷ್ಠ ಬಹುಶೋ ನರಸಿಂಹಯೋಃ।
ಕಥ್ಯಮಾನಂ ಶ್ರುತಂ ದಿವ್ಯಮಾಖ್ಯಾನಮತಿಮಾನುಷಂ॥ 8-29-5 (56298) 
ಯಥಾ ಚ ಚಕ್ರೇ ಸಾರಥ್ಯಂ ಭವಸ್ಯ ಪ್ರಪಿತಾಮಹಃ।
ಯಥಾಽಸುರಾಶ್ಚ ನಿಹತಾ ಇಷುಣೈಕೇನ ಭಾರತ॥ 8-29-6 (56299) 
ಕೃಷ್ಣಸ್ಯ ಚಾಪಿ ವಿದಿತಂ ಸರ್ವಮೇತತ್ಪುರಾ ಹ್ಯಭೂತ್॥  8-29-7 (56300) 
ಯಥಾ ಪಿತಾಮಹೋ ಜಜ್ಞೇ ಭಗವಾನ್ಸಾರಥಿಸ್ತದಾ।
ಅನಾಗತಮತಿಕ್ರಾಂತಂ ವೇದ ಕೃಷ್ಣೋಽಪಿ ತತ್ತ್ವತಃ॥ 8-29-8 (56301) 
ಏತದರ್ಥಂ ವಿದಿತ್ವಾಽಪಿ ಸಾರಥ್ಯಮುಪಜಗ್ಮಿವಾನ್।
ಸ್ವಯಂಭೂರಿವ ರುದ್ರಸ್ಯ ಕೃಷ್ಣಃ ಪಾರ್ಥಸ್ಯ ಭಾರತ॥ 8-29-9 (56302) 
ಯದಿ ಹನ್ಯಾಚ್ಚ ಕೌಂತೇಯಂ ಸೂತಪುತ್ರಃ ಕಥಂಚನಃ।
ದೃಷ್ಟ್ವಾ ಪಾರ್ಥಂ ಹಿ ನಿಹತಂ ಸ್ವಯಂ ಯೋತ್ಸ್ಯತಿ ಕೇಶವಃ॥ 8-29-10 (56303) 
ಶಂಖಚಕ್ರಗದಾಪಾಣಿರ್ಧಕ್ಷ್ಯತೇ ತವ ವಾಹಿನೀಂ।
ನ ಚಾಪಿ ತಸ್ಯ ಕ್ರುದ್ಧಸ್ಯ ವಾರ್ಷ್ಣೇಯಸ್ಯ ಮಹಾತ್ಮನಃ। 
ಸ್ಥಾಸ್ಯತೇ ಪ್ರತ್ಯನೀಕೇಷು ಕಶ್ಚಿದತ್ರ ನೃಪಸ್ತವ॥  8-29-11 (56304) 
ಸಂಜಯ ಉವಾಚ।  8-29-12 (56305) 
ತಂ ತಥಾ ಭಾಷಮಾಣಂ ತು ಮದ್ರರಾಜಮರಿಂದಮಃ।
ಪ್ರತ್ಯುವಾಚ ಮಹಾಬಾಹುರದೀನಾತ್ಮಾ ಸುತಸ್ತವ॥ 8-29-12 (56306) 
ಮಾವಮಂಸ್ಥಾ ಮಹಾಬಾಹೋ ಕರ್ಣಂ ವೈಕರ್ತನಂ ರಣೇ।
ಸರ್ವಶಸ್ತ್ರಭೃತಾಂ ಶ್ರೇಷ್ಠಂ ಸರ್ವಶಾಸ್ತ್ರಾರ್ಥಪರಾಗಂ॥ 8-29-13 (56307) 
ಯಸ್ಯ ಜ್ಯಾತಲನಿರ್ಘೋಷಂ ಶ್ರುತ್ವಾ ಭಯಕರಂ ಮಹತ್।
ಪಾಂಡವೇಯಾನಿ ಸೈನ್ಯಾನಿ ವಿದ್ರವಂತಿ ದಿಶೋ ದಶ॥ 8-29-14 (56308) 
ಪ್ರತ್ಯಕ್ಷ ತೇ ಮಹಾಬಾಹೋ ಯಥಾ ರಾತ್ರೌ ಘಟೋತ್ಕಚಃ।
ಮಾಯಾಶತಾನಿ ಕುರ್ವಾಣೋ ಹತೋ ಮಾಯಾಪುರಸ್ಕೃತಃ॥ 8-29-15 (56309) 
ನ ಚಾತಿಷ್ಠತ ಬೀಭತ್ಸುಃ ಪ್ರತ್ಯನೀಕೇ ಕಥಂಚನ।
ಏತಾಂಶ್ಚ ದಿವಸಾನ್ಸರ್ವಾನ್ಭಯೇನ ಮಹತಾ ವೃತಃ॥ 8-29-16 (56310) 
ಭೀಮಸೇನಶ್ಚ ಬಲವಾಂಧನುಷ್ಕೋಟ್ಯಾಭಿಚೋದಿತಃ।
ಉಕ್ತಶ್ಚ ಸಂಜ್ಞಯಾ ರಾಜನ್ಮೂಢ ಔದರಿಕೋ ಯಥಾ॥ 8-29-17 (56311) 
ಮಾದ್ರೀಪುತ್ರೌ ತಥಾ ಶೂರೌ ಯೇನ ಜಿತ್ವಾ ಮಹಾರಣೇ।
ಕಮಪ್ಯರ್ಥಂ ಪುರಸ್ಕೃತ್ಯ ನ ಹತೌ ಯುಧಿ ಮಾರಿಷ॥ 8-29-18 (56312) 
ಯೇನ ವೃಷ್ಣಿಪ್ರವೀರಸ್ತು ಸಾತ್ಯಕಿಃ ಸಾತ್ವತಾಂ ವರಃ।
ನಿರ್ಜಿತ್ಯ ಸಮರೇ ಶೂರೋ ವಿಸ್ಥಶ್ಚ ಬಲಾತ್ಕೃತಃ॥ 8-29-19 (56313) 
ಸೃಂಜಯಾಶ್ಚೇತರೇ ಸರ್ವೇ ಧೃಷ್ಟದ್ಯುಂನಪುರೋಗಮಾಃ।
ಅಸಕೃನ್ನಿರ್ಜಿತಾಃ ಸಂಖ್ಯೇ ಸ್ಮಯಮಾನೇನ ಸಂಯುಗೇ॥ 8-29-20 (56314) 
ತಂ ಕಥಂ ಪಾಂಡವಾ ಯುದ್ವೇ ವಿಜೇಷ್ಯಂತಿ ಮಹಾರಥಂ।
ಯೋ ಹನ್ಯಾತ್ಸಮರೇ ಕ್ರುದ್ವೋ ವಜ್ರಹಸ್ತಂ ಪುರಂದರಂ॥ 8-29-21 (56315) 
ತ್ವಂ ಚ ಸರ್ವಾಸ್ತ್ರವಿದ್ವೀರಃ ಸರ್ವವಿದ್ಯಾಸ್ತ್ರಪಾರಗಃ।
ಬಾಹುವೀರ್ಯೇಣ ತೇ ತುಲ್ಯಃ ಪೃಥಿವ್ಯಾಂ ನಾಸ್ತಿ ಕಶ್ಚನ॥ 8-29-22 (56316) 
ತ್ವಂ ಶಲ್ಯಭೂತಃ ಶತ್ರೂಣಾಮವಿಷಹ್ಯಃ ಪರಾಕ್ರಮೇ।
ತತಸ್ತ್ವಮುಚ್ಯಸೇ ರಾಜಞ್ಶಲ್ಯ ಇತ್ಯರಿಸೂದನ॥ 8-29-23 (56317) 
ತವ ಬಾಹುಬಲಂ ಪ್ರಾಪ್ಯ ನ ಶೇಕುಃ ಸರ್ವಸಾತ್ವತಾಃ।
ತವ ಬಾಹುಬಲಾದ್ರಾಜನ್ಕಿಂ ನು ಕೃಷ್ಣೋ ಬಲಾಧಿಕಃ॥ 8-29-24 (56318) 
ಯಥಾ ಹಿ ಕೃಷ್ಣೇನ ಬಲಂ ಧಾರ್ಯಂ ವೈ ಫಲ್ಗುನೇ ಹತೇ।
ತಥಾ ಕರ್ಣಾತ್ಯಯೀಭಾವೇ ತ್ವಯಾ ಧಾರ್ಯಂ ಮಹದ್ಬಲಂ॥ 8-29-25 (56319) 
ಕಿಮರ್ಥಂ ಸಮರೇ ಸೈನ್ಯಂ ವಾಸುದೇವೋ ನ್ಯವಾರಯತ್।
ಕಿಮರ್ಥಂ ಚ ಭವಾನ್ಸೈನ್ಯಂ ನ ಹನಿಷ್ಯತಿ ಮಾರಿಷ॥ 8-29-26 (56320) 
ತ್ವತ್ಕೃತೇ ಪದವೀಂ ಗಂತುಮಿಚ್ಛೇಯಂ ಯುಧಿ ಮಾರಿಷ।
ಸೋದರಾಣಾಂ ಚ ವೀರಾಣಾಂ ಸರ್ವೇಷಾಂ ಚ ಮಹೀಕ್ಷಿತಾಂ॥ 8-29-27 (56321) 
ಶಲ್ಯ ಉವಾಚ। 8-29-28x (4904) 
ಯನ್ಮಾಂ ಬ್ರವೀಷಿ ಗಾಂಧಾರೇ ಅಗ್ರೇ ಸೈನ್ಯಸ್ಯ ಮಾನದ।
ವಿಶಿಷ್ಟಂ ದೇವಕೀಪುತ್ರಾತ್ಪ್ರೀತಿಮಾನಸ್ಂಯಹಂ ತ್ವಯಿ॥ 8-29-28 (56322) 
ಏಷ ಸಾರಥ್ಯಮಾತಿಷ್ಠೇ ರಾಧೇಯಸ್ಯ ಯಶಸ್ವಿನಃ।
ಯುಧ್ಯತಃ ಪಾಂಡವಾಗ್ರ್ಯೇಣ ಯಥಾ ತ್ವಂ ವೀರ ಮನ್ಯಸೇ॥ 8-29-29 (56323) 
ಸಮಯಶ್ಚ ಹಿ ಮೇ ವೀರ ಕಶ್ಚಿದ್ವೈಕರ್ತನಂ ಪ್ರತಿ।
ಉತ್ಸೃಜೇಯಂ ಯಥಾಶ್ರದ್ವಮಹಂ ವಾಚೋಽಸ್ಯ ಸನ್ನಿಧೌ॥ 8-29-30 (56324) 
ಸಂಜಯ ಉವಾಚ। 8-29-31x (4905) 
ತಥೇತಿ ರಾಜನ್ಪುತ್ರಸ್ತೇ ಸಹ ಕರ್ಣೇನ ಮಾರಿಷ।
ಅಬ್ರವೀತ್ಮದ್ರರಾಜಾನಂ ಸರ್ವಕ್ಷತ್ರಸ್ಯ ಸನ್ನಿಧೌ॥ 8-29-31 (56325) 
ಸಾರಥ್ಯಸ್ಯಾಭ್ಯುಪಗಮಾಚ್ಛಲ್ಯೇನಾಶ್ವಾಸಿತಸ್ತದಾ।
ದುರ್ಯೋಧನಸ್ತದಾ ಹೃಷ್ಟಃ ಕರ್ಣಂ ತಮಭಿಷಸ್ವಜೇ॥ 8-29-32 (56326) 
ಅಬ್ರವೀಚ್ಚ ಪುನಃ ಕರ್ಣಂ ಸ್ತೂಯಮಾನಃ ಸುತಸ್ತವ।
ಜಹಿ ಪಾರ್ಥಾನ್ರಣೇ ಸರ್ವಾನ್ಮಹೇಂದ್ರೋ ದಾನವಾನಿವ॥ 8-29-33 (56327) 
ಸ ಶಲ್ಯೇನಾಭ್ಯುಪಗತೇ ಹಯಾನಾಂ ಸನ್ನಿಯಚ್ಛನೇ।
ಕರ್ಣೋ ಹೃಷ್ಟಮನಾ ಭೂಯೋ ದುರ್ಯೋಧನಭಾಷತ॥ 8-29-34 (56328) 
ನಾತಿಹೃಷ್ಟಮನಾ ಹ್ಯೇಷ ಮದ್ರರಾಜೋಽಭಿಭಾಷತೇ।
ರಾಜನ್ಮಧುರಯಾ ವಾಚಾ ಪುನರೇನಂ ಬ್ರವೀಹಿ ವೈ॥ 8-29-35 (56329) 
ತತೋ ರಾಜಾ ಮಹಾಪ್ರಾಜ್ಞಃ ಸರ್ವಾಸ್ತ್ರಕುಶಲೋ ಬಲೀ।
ದುರ್ಯೋಧನೋಽಬ್ರವೀಚ್ಛಲ್ಯಂ ಮದ್ರರಾಜಂ ಮಹೀಪತಿಂ॥ 8-29-36 (56330) 
ಪೂರಯನ್ನಿವ ಘೋಷೇಣ ಮೇಘಗಂಭೀರಯಾ ಗಿರಾ।
ಶಲ್ಯ ಕರ್ಣೋಽರ್ಜುನೇನಾದ್ಯ ಯೋದ್ವವ್ಯಮಿತಿ ಮನ್ಯತೇ॥ 8-29-37 (56331) 
ತಸ್ಯ ತ್ವಂ ಪುರುಷವ್ಯಾಘ್ರ ನಿಯಚ್ಛ ತುರಗಾನ್ಯುಧಿ।
ಕರ್ಣೋ ಹತ್ವೇತರಾನ್ಸರ್ವಾನ್ಫಲ್ಗುನಂ ಹಂತುಮಿಚ್ಛತಿ। 
ತಸ್ಯಾಭೀಷುಗ್ರಹೇ ರಾಜನ್ಪ್ರಯಾಚೇ ತ್ವಾಂ ಪುನಃ ಪುನಃ॥  8-29-38 (56332) 
ಪಾರ್ಥಸ್ಯ ಸಚಿವಃ ಕೃಷ್ಣೋ ಯಥಾಽಭೀಷುಗ್ರಹೋ ವರಃ।
ತಥಾ ತ್ವಮಪಿ ರಾಧೇಯಂ ಸರ್ವತಃ ಪರಿಪಾಲಯ॥ 8-29-39 (56333) 
ಸಂಜಯ ಉವಾಚ। 8-29-40x (4906) 
ತತಃ ಶಲ್ಯಃ ಪರಿಷ್ವಜ್ಯ ಸುತಂ ತೇ ವಾಕ್ಯಮಬ್ರವೀತ್।
ದುರ್ಯೋಧನಮಮಿತ್ರಘ್ನಂ ಪ್ರೀತೋ ಮದ್ರಾಧಿಪಸ್ತದಾ॥ 8-29-40 (56334) 
ಶಲ್ಯ ಉವಾಚ। 8-29-41x (4907) 
ಏವಂ ಚೇನ್ಮನ್ಯಸೇ ರಾಜನ್ಗಾಂಧಾರೇ ಪ್ರಿಯದರ್ಶನ।
ತಸ್ಮಾತ್ತೇ ಯತ್ಪ್ರಿಯಂ ಕಿಂಚಿತ್ತತ್ಸರ್ವಂ ಕರವಾಣ್ಯಹಂ॥ 8-29-41 (56335) 
ಯತ್ರಾಸ್ಮಿ ಭರತಶ್ರೇಷ್ಠ ಯೋಗ್ಯಃ ಕರ್ಮಣಿ ಕರ್ಹಿಚಿತ್।
ತತ್ರ ಸರ್ವಾತ್ಮನಾ ಯುಕ್ತೋ ವಕ್ಷ್ಯೇ ಕಾರ್ಯಂ ಪರಂತಪ॥ 8-29-42 (56336) 
ಯತ್ತು ಕರ್ಣಮಹಂ ಬ್ರೂಯಾಂ ಹಿತಕಾಮಃ ಪ್ರಿಯಾಪ್ರಿಯೇ।
ಮಮ ತತ್ಕ್ಷಮತಾಂ ಸರ್ವಂ ಭವಾನ್ಕರ್ಣಶ್ಚ ಸರ್ವಶಃ॥ 8-29-43 (56337) 
ಕರ್ಣ ಉವಾಚ। 8-29-44x (4908) 
ಈಶಾನಸ್ಯ ಯಥಾ ಬ್ರಹ್ಮಾ ಯಥಾ ಪಾರ್ಥಸ್ಯ ಕೇಶವಃ।
ತಥಾ ನಿತ್ಯಂ ಹಿತೇ ಯುಕ್ತೋ ಮದ್ರರಾಜ ಭವಸ್ವ ನಃ॥ 8-29-44 (56338) 
ಶಲ್ಯ ಉವಾಚ। 8-29-45x (4909) 
ಆತ್ಮನಿಂದಾತ್ಮಪೂಜಾ ಚ ಪರನಿಂದಾ ಪರಸ್ತವಃ।
ಅನಾಚರಿತಮಾರ್ಯಾಣಾಂ ವೃತ್ತಮೇತಚ್ಚತುರ್ವಿಧಂ॥ 8-29-45 (56339) 
ಯತ್ತು ವಿದ್ವನ್ಪ್ರವಕ್ಷ್ಯಾಮಿ ಪ್ರxxxxಯಾರ್ಥಮಹಂ ತವ।
ಆತ್ಮನಃ ಸ್ತವಸಂಯುಕ್ತಂ ತನ್ನಿಬೋಧ ಯಥಾತಥಂ॥ 8-29-46 (56340) 
ಅಹಂ ಶಕ್ರಸ್ಯ ಸಾರಥ್ಯೇ ಯೋಗ್ಯೋ ಮಾತಲಿವತ್ಪ್ರಭೋ।
ಅಪ್ರಮಾದಾತ್ಪ್ರಯೋಗಾಚ್ಚ ಜ್ಞಾನವಿದ್ಯಾಚಿಕಿತ್ಸನೈಃ॥ 8-29-47 (56341) 
ತತಃ ಪಾರ್ಥೇನ ಸಂಗ್ರಾಮೇ ಯುಧ್ಯಮಾನಸ್ಯ ತೇಽನಘ।
ವಾಹಯಿಷ್ಯಾಮಿ ತುರಗಾನ್ವಿಜ್ವರೋ ಭವ ಸೂತಜ॥ ॥ 8-29-48 (56342) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಏಕೋನತ್ರಿಂಶೋಽಧ್ಯಾಯಃ॥ 29 ॥

Mahabharata - Karna Parva - Chapter Footnotes

8-29-5 ನರಸಿಂಹಯೋಃ ಕೃಷ್ಣಾರ್ಜುನಯೋಃ। ಅತಸ್ತಯೋಃ ಸಾಂಯಂ ಮಮ ಕೀರ್ತಿಕರಮೇವೇತಿ ಭಾವಃ। ಸುರಸಿಂಹಯೋರಿತಿ ಪಾಠೇ ರುದ್ರಪಿತಾಮಹಯೋಃ॥ 8-29-26 ಕಿಮರ್ಥಮಿತಿ। ಸಾರಥ್ಯಾಮಾತ್ರಂ ಪ್ರತಿಜ್ಞಾಯ ಪ್ರಾತಿಭಟ್ಯಂ ಚೇತ್ಕೃಷ್ಣಃ ಕುರ್ಯಾತ್ತರ್ಹಿ ತ್ವಂ ಯುಧ್ಯನ್ ತದ್ವನ್ಮಿಥ್ಯಾಪ್ರತಿಜ್ಞೋ ನ ಭವಿಷ್ಯಸೀತಿ ಭಾವಃ॥ 8-29-27 ಪದವೀಮಾನೃಣ್ಯಂ॥ 8-29-42 ವಕ್ಷ್ಯೇ ವೋಢಾಸ್ಮಿ॥ 8-29-45 ಆತ್ಮ ನಿಂದಾಪರಸ್ತವಾವಪಿ ಶ್ರೇಯಸ। ನಿಂದ್ಯೌ ಕಿಮುತಾತ್ಮಪೂಜಾಪರನಿಂದೇ। ತದುಭಯಮಹಂ ಕರೋಮೀತಿ ಭಾವಃ॥ 8-29-47 ಅಪ್ರಮಾದೋಽವಧಾನಂ। ಪ್ರಯೋಗೋಽಶ್ವಪ್ರೇರಣಂ। ಜ್ಞಾನಮಾಗಾಮಿದೋಷಾವೇಕ್ಷಣಂ। ವಿದ್ಯಾ ತತ್ಪರಿಹಾರಜ್ಞಾನಂ। ಚಿಕಿತ್ಸನಂ ದೋಷಪರಿಹಾರಸಾಮರ್ಥ್ಯಂ॥ 8-29-29 ಏಕೋನತ್ರಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 030

॥ ಶ್ರೀಃ ॥

8.30. ಅಧ್ಯಾಯಃ 030 

Mahabharata - Karna Parva - Chapter Topics

ಶಲ್ಯೇನ ಸಾರಥೀಭೂಯಾಧಿಷ್ಠಿತಂ ರಥಮಧಿಷ್ಠಾಯ ಕರ್ಣಸ್ಯ ರಣಾಯ ನಿರ್ಯಾಣಂ॥ 1 ॥

Mahabharata - Karna Parva - Chapter Text

8-30-0 (56343) 
ದುರ್ಯೋಧನ ಉವಾಚ। 8-30-0x (4910) 
ಅಯಂ ತೇ ಕರ್ಣ ಸಾರಥ್ಯಂ ಮದ್ರರಾಜಃ ಕರಿಷ್ಯತಿ।
ಕೃಷ್ಣಾದಭ್ಯಧಿಕೋ ಯಂತಾ ದೇವೇಶಸ್ಯೇವ ಮಾತಲಿಃ॥ 8-30-1 (56344) 
ಯಥಾ ಹರಿಹಯೈರ್ಯುಕ್ತಂ ಸಂಗೃಹ್ಣಾತಿ ಸ ಮಾತಲಿಃ।
ಶಲ್ಯಸ್ತಥಾ ತವಾದ್ಯಾಯಂ ಸಂಯಂತಾ ರಥವಾಜಿನಾಂ॥ 8-30-2 (56345) 
ಯೋಧೇ ತ್ವಯಿ ರಥಸ್ಥೇ ಚ ಮದ್ರರಾಜೇ ಚ ಸಾರಥೌ।
ರಥಶ್ರೇಷ್ಠೋ ಧ್ರುವಂ ಸಂಖ್ಯೇ ಪಾರ್ಥಾನಭಿಭವಿಷ್ಯತಿ॥ 8-30-3 (56346) 
ಸಂಜಯ ಉವಾಚ। 8-30-4x (4911) 
ತತೋ ದುರ್ಯೋಧನೋ ಭೂಯೋ ಮದ್ರರಾಜಂ ತರಸ್ವಿನಂ।
ಉವಾಚ ರಾಜನ್ಸಂಗ್ರಾಮೇಽಧ್ಯುಷಿತೇ ಪರ್ಯುಪಸ್ಥಿತೇ॥ 8-30-4 (56347) 
ಕರ್ಣಸ್ಯ ಯಚ್ಛ ಸಂಗ್ರಾಮೇ ಮದ್ರರಾಜ ಹಯೋತ್ತಮಾನ್।
ತ್ವಯಾಽಭಿಗುಪ್ತೋ ರಾಧೇಯೋ ವಿಜೇಷ್ಯತಿ ಧನಂಜಯಂ॥ 8-30-5 (56348) 
ಇತ್ಯುಕ್ತೋ ರಥಮಾಸ್ಥಾಯ ತಥೇತಿ ಪ್ರಾಹ ಭಾರತ।
ಶಲ್ಯೇಽಭ್ಯುಪಗತೇ ಕರ್ಣಃ ಸಾರಥಿಂ ಸುಮನಾಽಬ್ರವೀತ್॥ 8-30-6 (56349) 
ತ್ವಂ ಸೂತ ಸ್ಯಂದನಂ ಮಹ್ಯಂ ಕಲ್ಪಯೇತ್ಯಸಕೃತ್ತ್ವರನ್॥  8-30-7 (56350) 
ತತೋ ಜೈತ್ರಂ ರಥವರಂ ಗಂಧರ್ವನಗರೋಪಮಂ।
ವಿಧಿವತ್ಕಲ್ಪಿತಂ ಭದ್ರಂ ಜಯೇತ್ಯುಕ್ತ್ವಾ ನ್ಯವೇದಯತ್॥ 8-30-8 (56351) 
ತಂ ರಥಂ ರಥಿನಾಂ ಶ್ರೇಷ್ಠಃ ಕರ್ಣೋಽಭ್ಯರ್ಚ್ಯ ಯಥಾವಿಧಿ।
ಸಂಪಾದಿತಂ ಬ್ರಹ್ಮವಿದಾ ಪೂರ್ವಮೇವ ಪುರೋಧಸಾ॥ 8-30-9 (56352) 
ಕೃತ್ವಾ ಪ್ರದಕ್ಷಿಣಂ ಯತ್ನಾದುಪಸ್ಥಾಯ ಚ ಭಾಸ್ಕರಂ।
ಸಮೀಪಸ್ಥಂ ಮದ್ರರಾಜಮಾರೋಹ ತ್ವಮಥಾಬ್ರವೀತ್॥ 8-30-10 (56353) 
ತತಃ ಕರ್ಣಸ್ಯ ದುರ್ಧರ್ಷಂ ಸ್ಯಂದನಪ್ರವರಂ ಮಹತ್।
ಆರುರೋಹ ಮಹಾತೇಜಾಃ ಶಲ್ಯಃ ಸಿಂಹ ಇವಾಚಲಂ॥ 8-30-11 (56354) 
ತತಃ ಶಲ್ಯಾಶ್ರಿತಂ ದೃಷ್ಟ್ವಾ ಕರ್ಣಃ ಸ್ವಂ ರಥಮುತ್ತಮಂ।
ಅಧ್ಯತಿಷ್ಠದ್ಯಥಾಽಂಭೋದಂ ವಿದ್ಯುತ್ವಂತಂ ದಿವಾಕರಃ॥ 8-30-12 (56355) 
ತಾವೇಕರಥಮಾರೂಢಾವಾದಿತ್ಯಾಗ್ನಿಸಮತ್ವಿಷೌ।
ಅಭ್ರಾಜೇತಾಂ ಯಥಾ ಮೇಘಂ ಸೂರ್ಯಾಗ್ನೀ ಸಹಿತೌ ದಿವಿ॥ 8-30-13 (56356) 
ಸಂಸ್ತೂಯಮಾನೌ ತೌ ವೀರೌ ತದಾಸ್ತಾಂ ದ್ಯುತಿಮತ್ತಮೌ।
ಋತ್ವಿಕ್ಸದಸ್ಯೈರಿಂದ್ರಾಗ್ನೀ ಸ್ತೂಯಮಾನಾವಿವಾಧ್ಯರೇ॥ 8-30-14 (56357) 
ಸ ಶಲ್ಯಸಂಗೃಹೀತಾಶ್ವೇ ರಥೇ ಕರ್ಣಃ ಸ್ಥಿತೋ ಬಭೌ।
ಧನುರ್ವಿಷ್ಫಾರಯನ್ಘೋರಂ ಪರಿವೇಷೀವ ಭಾಸ್ಕರಃ॥ 8-30-15 (56358) 
ಆಸ್ಥಿತಃ ಸ ರಥಶ್ರೇಷ್ಠಂ ಕರ್ಣಃ ಶರಗಭಸ್ತಿಮಾನ್।
ಪ್ರಬಭೌ ಪುರುಷವ್ಯಾಘ್ರೋ ಮಂದರಸ್ಥ ಇವಾಂಶುಮಾನ್॥ 8-30-16 (56359) 
ತಂ ರಥಸ್ಥಂ ಮಹಾಬಾಹುಂ ಯುದ್ವಾಯಾಮಿತತೇಜಸಂ।
ದುರ್ಯೋಧನಸ್ತು ರಾಧೇಯಮಿದಂ ವಚನಮಬ್ರವೀತ್॥ 8-30-17 (56360) 
ಅಕೃತಂ ದ್ರೋಣಭೀಷ್ಮಾಭ್ಯಾಂ ದುಷ್ಕರಂ ಕರ್ಮ ಸಂಯುಗೇ।
ಕುರುಷ್ವಾಧಿರಥೇ ವೀರ ಮಿಷತಾಂ ಸರ್ವಧನ್ವಿನಾಂ॥ 8-30-18 (56361) 
ಮನೋಗತಂ ಮಮ ಹ್ಯಾಸೀದ್ಭೀಷ್ಮದ್ರೋಣೌ ಮಹಾರಥೌ।
ಅರ್ಜುನಂ ಭೀಮಸೇನಂ ಚ ನಿಹಂತಾರಾವಿತಿ ಧ್ರುವಂ॥ 8-30-19 (56362) 
ತಾಭ್ಯಾಂ ಯದಕೃತಂ ವೀರ ವೀರಕರ್ಮ ಮಹಾಮೃಧೇ।
ತತ್ಕರ್ಮ ಕುರು ರಾಧೇಯ ವಜ್ರಪಾಣಿರಿವಾಪರಃ॥ 8-30-20 (56363) 
ಗೃಹಾಣ ಧರ್ಮರಾಜಂ ವಾ ಜಹಿ ವಾ ತ್ವಂ ಧನಂಜಯಂ।
ಭೀಮಸೇನಂ ಚ ರಾಧೇಯ ಮಾದ್ರೀಪುತ್ರೌ ಯಮಾವಪಿ॥ 8-30-21 (56364) 
ಜಯಶ್ಚ ತೇಽಸ್ತು ಭದ್ರಂ ತೇ ಪ್ರಯಾಹಿ ಪುರುಷರ್ಷಭ।
ಪಾಂಡುಪುತ್ರಸ್ಯ ಸೈನ್ಯಾನಿ ಕುರು ಸರ್ವಾಣಿ ಭಸ್ಮಸಾತ್॥ 8-30-22 (56365) 
ತತಸ್ತೂರ್ಯಸಹಸ್ರಾಣಿ ಭೇರೀಣಾಮಯುತಾನಿ ಚ।
ವಾದ್ಯಮಾನಾನ್ಯರೋಚಂತ ಮೇಘಶಬ್ದೋ ಯಥಾ ದಿವಿ॥ 8-30-23 (56366) 
ಪ್ರತಿಗೃಹ್ಯ ತು ತದ್ವಾಕ್ಯಂ ರಥಸ್ಥೋ ರಥರುತ್ತಮಃ।
ಅಭ್ಯಭಾಷತ ರಾಧೇಯಃ ಶಲ್ಯಂ ಯುದ್ಧವಿಶಾರದಂ॥ 8-30-24 (56367) 
ಚೋದಯಾಶ್ವಾನ್ಮಹಾಬಾಹೋ ಯಾವದ್ವನ್ಮಿ ಧನಂಜಯಂ।
ಭೀಮಸೇನಂ ಯಮೌ ಚೋಭೌ ರಾಜಾನಂ ಚ ಯುಧಿಷ್ಠಿರಂ॥ 8-30-25 (56368) 
ಅದ್ಯ ಪಶ್ಯತು ಮೇ ಶಲ್ಯ ಬಾಹುವೀರ್ಯಂ ಧನಂಜಯಃ।
ಅಸ್ಯತಃ ಕಂಕಪತ್ರಾಣಾಂ ಸಹಸ್ರಾಣಿ ಶತಾನಿ ಚ॥ 8-30-26 (56369) 
ಅದ್ಯ ಕ್ಷೇಪ್ಸ್ಯಾಂಯಹಂ ಶಲ್ಯ ಶರಾನ್ಪರಮತೇಜನಾನ್।
ಪಾಂಡವಾನಾಂ ವಿನಾಶಾಯ ದುರ್ಯೋಧನಜಯಾಯ ಚ॥ 8-30-27 (56370) 
ಸಂಜಯ ಉವಾಚ। 8-30-28x (4912) 
ಏತಚ್ಛ್ರುತ್ವಾ ವಚಸ್ತಸ್ಯ ಶಲ್ಯಃ ಕರ್ಣಂ ವಚೋಽಬ್ರವೀತ್।
ಕಥಂ ನು ತಾನ್ಮಹಾವೀರ್ಯಾನ್ಪಾಂಡವಾನವಮನ್ಯಸೇ॥ 8-30-28 (56371) 
ಸರ್ವಾಸ್ತ್ರಜ್ಞಾನ್ಮಹೇಷ್ವಾಸಾನ್ಸರ್ವಾನೇನ ಮಹಾಬಲಾನ್।
ಅನಿವರ್ತಿನೋ ಮಹಾಭಾಗಾನಜಯ್ಯಾನ್ಸತ್ಯವಿಕ್ರಮಾನ್। 
ಅಪಿ ಸಂಜನಯೇಯುರ್ಯೇ ಭಯಂ ಸಾಕ್ಷಾಚ್ಛತಕ್ರತೋಃ॥  8-30-29 (56372) 
ಯದಾ ಶ್ರೋಷ್ಯಸಿ ನಿರ್ಘೋಷಂ ವಿಸ್ಫೂರ್ಜಿತಮಿವಾಶನೇಃ।
ರಾಧೇಯ ಪಾರ್ಥಧನುಷಸ್ತದಾ ನೈವಂ ವದಿಷ್ಯಸಿ॥ 8-30-30 (56373) 
ಯದಾ ದ್ರಕ್ಷ್ಯಸಿ ಭೀಮೇನ ಕುಂಜರಾನೀಕಮಾಹವೇ।
ವಿಶೀರ್ಣದಂತಂ ನಿಹತಂ ತದಾ ನೈವಂ ವದಿಷ್ಯಸಿ॥ 8-30-31 (56374) 
ಯದಾ ದ್ರಕ್ಷ್ಯಸಿ ಸಂಗ್ರಾಮೇ ಧರ್ಮಪುತ್ರಂ ಯಮೌ ತಥಾ।
ಶಿತೈಃ ಪೃಷತ್ಕೈಃ ಕುರ್ವಾಣಾನಭ್ರಚ್ಛಾಯಾಮಿವಾಂಬರೇ॥ 8-30-32 (56375) 
ಅಸ್ಯತಃ ಕ್ಷಿಣ್ವತಶ್ಚಾರೀಂʼಲ್ಲಘುಹಸ್ತಾಂದುರಾಸದಾನ್।
ಪಾರ್ಥಿವಾಗಪಿ ಚಾನ್ಯಾಂಸ್ತ್ವಂ ತದಾ ನೈವಂ ವದಿಷ್ಯಸಿ॥ 8-30-33 (56376) 
ಸಂಜಯ ಉವಾಚ। 8-30-34x (4913) 
ಅನಾದೃತ್ಯ ತು ತದ್ವಾಕ್ಯಂ ಮದ್ರರಾಜೇ ಭಾಷಿತಂ।
ದ್ರಕ್ಷ್ಯಸ್ಯದ್ಯೇತ್ಯವೋಚತ್ತಂ ಶಲ್ಯಂ ಕರ್ಣೋ ಜನೇಶ್ವರ॥ ॥ 8-30-34 (56377) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ತ್ರಿಂಶೋಽಧ್ಯಾಯಃ॥ 30 ॥

Mahabharata - Karna Parva - Chapter Footnotes

8-30-2 ಹರಿಹಯೈರಿಂದ್ರತುರಗೈರ್ಯುಕ್ತಂ ರಥಂ॥ 8-30-4 ಅಧ್ಯುಷಿತೇ ಪ್ರಾತಃಕಾಲೇ॥ 8-30-30 ತ್ರಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 031

॥ ಶ್ರೀಃ ॥

8.31. ಅಧ್ಯಾಯಃ 031 

Mahabharata - Karna Parva - Chapter Topics

ಕರ್ಣಸ್ಯ ರಣಪ್ರಯಾಣಕಾಲೇ ದುರ್ನಿಮಿತ್ತಪ್ರಾದುರ್ಭಾವಃ॥ 1 ॥ ಕರ್ಣೇನಾತ್ಮಶ್ಲಾಘನಪೂರ್ವಕಂ ಪಾರ್ಥವಧೇ ಪ್ರತಿಜ್ಞಾತೇ ತದಸಹಮಾನೇನ ಶಲ್ಯೇನಾರ್ಜುನಪ್ರಶಂಸನಪೂರ್ವಕಂ ಕರ್ಣೋಪಾಲಂಭಃ॥ 2 ॥

Mahabharata - Karna Parva - Chapter Text

8-31-0 (56378) 
ಸಂಜಯ ಉವಾಚ। 8-31-0x (4914) 
ದೃಷ್ಟ್ವಾ ಕರ್ಣಂ ಮಹಾವೀರ್ಯಂ ಯುಯುತ್ಸಂ ಸಮವಸ್ಥಿತಂ।
ಚುಕ್ರುಶುಃ ಕುರವಃ ಸರ್ವೇ ಹೃಷ್ಟರೂಪಾಃ ಸಮಂತತಃ॥ 8-31-1 (56379) 
ತತೋ ದುಂದುಭಿನಿರ್ಘೋಷೈರ್ಭೇರೀಣಾಂ ನಿನದೇನ ಚ।
ಕೋಣಶಬ್ದೈಶ್ಚ ವಿವಿಧೈರ್ಗರ್ಜಿತೈಶ್ಚ ತರಸ್ವಿನಾಂ। 
ನಿರ್ಯಯುಸ್ತಾವಕಾಃ ಸರ್ವೇ ಮೃತ್ಯುಂ ಕೃತ್ವಾ ನಿವರ್ತನಂ॥  8-31-2 (56380) 
ಪ್ರಯಾತೇ ತು ತತಃ ಕರ್ಣೇ ರಥೇಷು ಮದಿತೇಷು ಚ।
ಚಚಾಲ ಚ ಮಹೀ ಸರ್ವಾ ರರಾಸ ಚ ಸುವಿಸ್ವರಂ॥ 8-31-3 (56381) 
ನಿಃಸರಂತೋ ವ್ಯದೃಶ್ಯಂತ ಸೂರ್ಯಾತ್ಸಪ್ತ ಮಹಾಗ್ರಹಾಃ॥  8-31-4 (56382) 
ಉಲ್ಕಾಪಾತಾಶ್ಚ ಸಂಜಜ್ಞುರ್ದಿಗ್ದಾಹಾಶ್ಚೈವ ದಾರುಣಾಃ।
ತಥಾಽಶನ್ಯಶ್ಚ ಸಂಪೇತುರ್ವವುರ್ವಾತಾಶ್ಚ ಭೈರವಾಃ॥ 8-31-5 (56383) 
ಮೃಗಪಕ್ಷಿಗಣಾಶ್ಚೈವ ಪೃತನಾಂ ಬಹುಶಸ್ತವ।
ಅಪಸವ್ಯಂ ತದಾ ಚಕ್ರುರ್ವೇದಯಂತೋ ಮಹಾಭಯಂ॥ 8-31-6 (56384) 
ಪ್ರಸ್ಥಿತಸ್ಯ ಚ ಕರ್ಣಸ್ಯ ನಿಪೇತುಸ್ತುರಗಾ ಭುವಿ।
ಅಸ್ಥಿವರ್ಷಂ ಚ ಪತಿತಮಂತರಿಕ್ಷಾದ್ಭಯಾನಕಂ॥ 8-31-7 (56385) 
ಜಜ್ವಲುಶ್ಚೈವ ಶಸ್ತ್ರಾಣಿ ಧ್ವಜಾಶ್ಚೈವ ಚಕಂಪಿರೇ।
ಅಶ್ರೂಣಿ ಚ ವ್ಯಮುಂಚಂತ ವಾಹನಾನಿ ವಿಶಾಂಪತೇ॥ 8-31-8 (56386) 
ಏತೇ ಚಾನ್ಯೇ ಚ ಬಹವ ಉತ್ಪಾತಾಸ್ತತ್ರ ಮಾರಿಷ।
ಸಮುತ್ಪೇತುರ್ವಿನಾಶಾಯ ಕೌರವಾಣಾಂ ಸುದಾರುಣಾಃ॥ 8-31-9 (56387) 
ನ ಚ ತಾನ್ಗಣಯಾಮಾಸುಃ ಸರ್ವೇ ದೈವೇನ ಮೋಹಿತಾಃ।
ಪ್ರಸ್ಥಿತಂ ಸೂತಪುತ್ರಂ ಚ ಜಯೇತ್ಸೂಚುರ್ನರಾಧಿಪಾಃ॥ 8-31-10 (56388) 
`ಶಲ್ಯೇನ ಸಹಿತಂ ದೃಷ್ಟ್ವಾ ಕರ್ಣಮಾಹವಶೋಭಿನಂ'।
ನಿರ್ಜಿತಾನ್ಪಾಂಡವಾಂಶ್ಚೈವ ಮೇನಿರೇ ತತ್ರ ಕೌರವಾಃ॥ 8-31-11 (56389) 
ತತೋ ರಥಸ್ಥಃ ಪರವೀರಹಂತಾ
ಭೀಷ್ಮದ್ರೋಣವತಿವೀರ್ಯೌ ಸಮೀಕ್ಷ್ಯ। 
ಸಮುಜ್ಜ್ವಲನ್ಭಾಸ್ಕರಪಾವಕಾಭೋ
ವೈಕರ್ತನೋಽಸೌ ರಥಕುಂಜರೋ ವೃಷಾ॥  8-31-12 (56390) 
ಅಲಂ ಮನುಷ್ಯಸ್ಯ ಸುಖಾಯ ವರ್ತಿತುಂ
ತಥಾಹಿ ಯುದ್ವೇ ನಿಹತಃ ಪರೈರ್ಗುರುಃ॥  8-31-20 (56398) 
ಹುತಾಶನಾದಿತ್ಯಸಮಾನತೇಜಸಂ
ಪರಾಕ್ರಮೇ ವಿಷ್ಣುಪುರಂದರೋಪಮಂ॥ 
ನಯೇ ಬ-ಹಸ್ಪತ್ಯುಶನಃಸಮಂ ಸದಾ
ನ ಚೈನಮಸ್ತ್ರಂ ತದುಪಾಸ್ತ ದುಃಸಹಂ॥  8-31-21 (56399) 
ಸಂಪ್ರಾಕ್ರುಷ್ಟೇ ರುದಿತಸ್ತ್ರೀಕುಮಾರೇ
ಪರಾಭೂತೇ ಪೌರುಷೇ ಧಾರ್ತರಾಷ್ಟ್ರೇ। 
ಕೃತ್ಯಂ ಮಯಾ ನಾದ್ಯ ಜಾನಾಮಿ ಶಲ್ಯ
ಪ್ರಯಾಹಿ ತಸ್ಮಾದ್ದ್ವಿಷತಾಮನೀಕಂ॥  8-31-22 (56400) 
ಸ ಯತ್ರ ರಾಜಾ ಪಾಂಡವಃ ಸತ್ಯಸಂಧೋ
ವ್ಯವಸ್ಥಿತೋ ಭೀಮಸೇನಾರ್ಜುನೌ ಚ। 
ಸ ವಾಸುದೇವಃ ಸಾತ್ಯಕಿಃ ಸೃಂಜಯಾಶ್ಚ
ಯಮೌ ಚ ಕಸ್ತಾನ್ವಿಷಹೇನ್ಮದನ್ಯಃ॥  8-31-23 (56401) 
ತಸ್ಮಾತ್ಕ್ಷಿಪ್ರಂ ಮದ್ರಪತೇ ಪ್ರಯಾಹಿ
ರಣೇ ಪಾಂಚಾಲಾನ್ಪಾಂಡವಾನ್ಸೃಂಜಯಾಂಶ್ಚ। 
ತಾನ್ವಾ ಹನಿಷ್ಯಾಮಿ ಸಮೇತ್ಯ ಸಂಖ್ಯೇ
ಯಾಸ್ಯಾಮಿ ವಾ ದ್ರೋಣಮುಖೋ ಯಮಾಯ॥  8-31-24 (56402) 
ನ ತ್ವೇವಾಹಂ ನ ಗಮಿಷ್ಯಾಮಿ ಮಧ್ಯೇ
ತೇಷಾಂ ಶೂರಾಣಾಮಿತಿ ಶಲ್ಯಾದ್ಯ ವಿದ್ವಿ। 
ಮಿತ್ರದ್ರೋಹೋ ಮರ್ಷಣೀಯೋ ನ ಮೇಽಯಂ
ತ್ಯಕ್ತ್ವಾ ಪ್ರಾಣಾನನುಯಾಸ್ಯಾಮಿ ದ್ರೋಣಂ॥  8-31-25 (56403) 
ಪ್ರಾಜ್ಞಸ್ಯ ಮೂಢಸ್ಯ ಚ ಜೀವಿತಾಂತೇ
ನಾಸ್ತಿ ಪ್ರಮೋಕ್ಷೋಽಂತಕಸನ್ನಿಭಸ್ಯ। 
ಅತೋ ವಿದ್ವನ್ನಭಿಯೋತ್ಸ್ಯಾಮಿ ಪಾರ್ಥಂ
ದಿಷ್ಟಂ ನ ಶಕ್ಯಂ ವ್ಯತಿವರ್ತಿತುಂ ವೈ॥  8-31-26 (56404) 
ಕಲ್ಯಾಣವೃತ್ತಃ ಸತತಂ ಹಿ ರಾಜಾ
ವೈಚಿತ್ರವೀರ್ಯಸ್ಯ ಸುತೋ ಮಮಾಸೀತ್। 
ತಸ್ಯಾರ್ಥಸಿದ್ವ್ಯರ್ಥಮಹಂ ತ್ಯಜಾಮಿ
ಪ್ರಿಯಾನ್ಭೋಗಾಂದುಸ್ತ್ಯಜಂ ಜೀವಿತಂ ಚ॥  8-31-27 (56405) 
ವೈಯಾಘ್ರಚರ್ಮಾಣಮಕೂಜನಾಕ್ಷಂ
ಹೈಮಂ ತ್ರಿಕೋಶಂ ರಜತತ್ರಿವೇಣುಂ। 
ರಥಪ್ರಬರ್ಹಂ ತುರಗಪ್ರಬಾರ್ಹೈ--
ರ್ಯುಕ್ತಂ ಪ್ರಾದಾನ್ಮಹ್ಯಮಿಮಂ ಹಿ ರಾಮಃ॥  8-31-28 (56406) 
ಧನೂಂಷಿ ಚಿತ್ರಾಣಿ ನಿರೀಕ್ಷ್ಯ ಶಲ್ಯ
ಧ್ವಜಾನ್ಗದಾಃ ಸಾಯಕಾಂಶ್ಚೋಗ್ರರೂಪಾನ್। 
ಅಸಿಂ ಚ ದೀಪ್ತಂ ಪರಮಾಯುಧಂ ಚ
ಶಂಖಂ ಚ ಶುಭ್ರಂ ಸ್ವನವಂತಮುಗ್ರಂ॥  8-31-29 (56407) 
ಪತಾಕಿನಂ ವಜ್ರನಿಪಾತನಿಃ ಸ್ವನಂ
ಸಿತಾಶ್ವಯುಕ್ತಂ ಶುಭತೂಣಶೋಭಿತಂ। 
ಇಮಂ ಸಮಾಸ್ಥಾಯ ರಥರ್ಷಭಂ ರಣೇ
ದೃಢಂ ಹನಿಷ್ಯಾಂಯಹಮರ್ಜುನಂ ಬಲಾತ್॥  8-31-30 (56408) 
ತಂ ಚೇನ್ಮೃತ್ಯುಃ ಸರ್ವಹರೋಽಭಿರಕ್ಷೇ--
ತ್ಸದಾಽಪ್ರಮತ್ತಃ ಸಮರೇ ಪಾಂಡುಪುತ್ರಂ। 
ತಂ ವಾ ಹನಿಷ್ಯಾಮಿ ರಣೇ ಸಮೇತ್ಯ
ಯಾಸ್ಯಾಮಿ ವಾ ದ್ರೋಣಮುಖೋ ಯಮಾಯ॥  8-31-31 (56409) 
ಯಮವರುಣಕುಬೇರವಾಸವಾ ವಾ
ಯದಿ ಯುಗಪತ್ಸಗಣಾ ಮಹಾಹವೇ। 
ಜುಗುಪುರಿಹ ಸಮೇತ್ಯ ಫಲ್ಗುನಂ
ಕಿಮು ಬಹುನಾ ಸಹ ತೈರ್ಜಯಾಮಿ ತಂ॥  8-31-32 (56410) 
ಸಂಜಯ ಉವಾಚ। 8-31-33x (4915) 
ಇತಿ ರಣರಭಸಸ್ಯ ಕತ್ಥತ--
ಸ್ತದುಪನಿಶಂಯ ವಚಃ ಸ ಮದ್ರರಾಟ್। 
ಅವಹಸದವಮನ್ಯ ವೀರ್ಯವಾನ್
ಪ್ರತಿಷಿಷಿಧೇ ಚ ಜಗಾದ ಚೋತ್ತರಂ॥  8-31-33 (56411) 
ಶಲ್ಯ ಉವಾಚ। 8-31-34x (4916) 
ವಿರಮ ವಿರಮ ಕರ್ಣ ಕತ್ಥನಾ--
ದತಿರಭಸೋಽಪ್ಯತಿವಾಚಮುಕ್ತವಾನ್। 
ಕ್ವ ಚ ಹಿ ನರವರೋ ಧನಂಜಯಃ
ಕ್ವ ಪುನರಿಹ ತ್ವಮಹೋ ನರಾಧಮಃ॥  8-31-34 (56412) 
ಯದುಸದನಮುಪೇಂದ್ರಪಾಲಿತಂ
ತ್ರಿದಿವಮಿವಾಮರರಾಜರಕ್ಷಿತಂ। 
ಪ್ರಸಭಮತಿವಿಲೋಡ್ಯ ಕೋ ಹರೇ--
ತ್ಪುರುಷವರಾವರಜಾಮೃತೇಽರ್ಜುನಾತ್॥  8-31-35 (56413) 
ತ್ರಿಭುವನಸೃಜಮೀಶ್ವರೇಶ್ವರಂ
ಕ ಇಹ ಪುಮಾನ್ಭವಮಾಹ್ವಯೇದ್ಯುಧಿ। 
ಮೃಗವಧಕಲಹೇ ಋತೇಽರ್ಜುನಾತ್
ಸುರಪತಿವೀರ್ಯಸಮಪ್ರಭಾವತಃ॥  8-31-36 (56414) 
ಅಸುರಸುರಮಹೋರಗಾನ್ನರಾನ್
ಗರುಡಪಿಶಾಚಸಯಕ್ಷರಾಕ್ಷಸಾನ್। 
ಇಷುಭಿರಜಯದಗ್ನಿಗೌರವಾತ್
ಸ್ವಭಿಲಷಿತಂ ಚ ಹವಿರ್ದದೌ ಜಯಃ॥  8-31-37 (56415) 
ಸ್ಮರಸಿ ನನು ಯದಾ ಪರೈರ್ಹೃತಃ
ಸಹಧೃತರಾಷ್ಟ್ರಸುತೋ ವಿಮೋಕ್ಷಿತಃ। 
ಅಧಿರಥಜ ನರೋತ್ತಮೈರ್ಯುತಾನ್
ಕುರುಷು ಬಹೂನ್ವಿನಿಹತ್ಯ ತಾನರೀನ್॥  8-31-38 (56416) 
ಪ್ರಥಮಮಪಿ ಪಲಾಯಿತೇ ತ್ವಯಿ
ಪ್ರಿಯಕಲಹಾ ಧೃತರಾಷ್ಟ್ರಸೂನವಃ। 
ಸ್ಮರಸಿ ನನು ಯದಾ ಪ್ರಮೋಚಿತಾಃ
ಖಚರಗಣಾನವಜಿತ್ಯ ಪಾಂಡವೈಃ॥  8-31-39 (56417) 
ಸಮುದಿತಬಲವಾಹನಾಃ ಪುನಃ
ಪುರುಷವರೇಣ ಜಿತಾಃ ಸ್ಥ ಗೋಗ್ರಹೇ। 
ಸಗುರುಗುರುಸುತಾಃ ಸಭೀಷ್ಮಕಾಃ
ಕಿಮು ನ ಜಿತಃ ಸ ತದಾ ತ್ವಯಾಽರ್ಜುನಃ॥  8-31-40 (56418) 
ಇದಮಪರಮುಪಸ್ಥಿತಂ ಪುನ--
ಸ್ತವ ನಿಧನಾಯ ಸುಯುದ್ವಮದ್ಯ ವೈ। 
ಯದಿ ನ ರಿಪುಭಯಾತ್ಪಲಾಯಸೇ
ಸಮರಗತೋಽದ್ಯ ಹತೋಽಸಿ ಸೂತಜ॥  8-31-41 (56419) 
ಸಂಜಯ ಉವಾಚ। 8-31-42x (4917) 
ಇತಿ ಬಹುಪರುಷಂ ಪ್ರಭಾಷತಿ
ಪ್ರಮನಸಿ ಮದ್ರಪತೌ ರಿಪುಸ್ತವಂ। 
ಭೃಶಮಭಿರುಷಿತಃ ಸರಂತಪಃ
ಕುರುಪೃತನಾಪತಿರಾಹ ಮದ್ರಪಂ॥  8-31-42 (56420) 
ಕರ್ಣ ಉವಾಚ। 8-31-43x (4918) 
ಭವತು ಭವತು ಕಿಂ ವಿಕತ್ಥಸೇ
ನನು ಮರ್ಮ ತಸ್ಯ ಹಿ ಯುದ್ಧಮುದ್ಯತಂ। 
ಯದಿ ಸ ಜಯತಿ ಮಾಮಿಹಾಹವೇ
ತತ ಇದಮಸ್ತು ಸುಕತ್ಥಿತಂ ತವ॥  8-31-43 (56421) 
ಸಂಜಯ ಉವಾಚ। 8-31-44x (4919) 
ಏವಮಸ್ತ್ವಿತಿ ಮದ್ರೇಶ ಉಕ್ತ್ವಾ ನೋತ್ತರಮುಕ್ತವಾನ್।
ಯಾಹಿ ಶಲ್ಯೇತಿ ಚಾಪ್ಯೇನಂ ಕಂರ್ಣಃ ಪ್ರಾಹ ಯುಯುತ್ಸಯಾ॥ 8-31-44 (56422) 
ಸ ರಥಃ ಪ್ರಯಯೌ ಶತ್ರೂನ್ನಿಘ್ನತಃ ಶಲ್ಯಸಾರಥಿಃ।
ನಿಘ್ನನ್ನಮಿತ್ರಾನ್ಸಮರೇ ತಮೋಘ್ನಃ ಸವಿತಾ ಯಥಾ॥ 8-31-45 (56423) 
ತತಃ ಪ್ರಾಯಾತ್ಪ್ರೀತಿಮಾನ್ವೈ ರಥೇನ
ವೈಯಾಘ್ರೇಣ ಶ್ವೇತಯುಜಾಽಥ ಕರ್ಣಃ। 
ಸ ಚಾಲೋಕ್ಯ ಧ್ವಜಿನೀಂ ಪಾಂಡವಾನಾಂ
ಧನಂಜಯಂ ತ್ವರಯಾ ಪರ್ಯಪೃಚ್ಛತ್॥ ॥  8-31-46 (56424) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಏಕತ್ರಿಂಶೋಽಧ್ಯಾಯಃ॥ 31 ॥

Mahabharata - Karna Parva - Chapter Footnotes

8-31-2 ತರಸ್ವಿನಾಮಶ್ವಾದೀನಾಂ॥ 8-31-3 ರರಾಸ ಶಬ್ದಂ ಚಕಾರ॥ 8-31-4 ನಿಃಸರಂತೋ ಯುದ್ಧಾರ್ಥಮಿತಿ ಶೇಷಃ। ಸೂರ್ಯಾತ್ಸೂರ್ಯಮಾರಭ್ಯ। ಸೂರ್ಯಾದಯೋಽನ್ಯೋನ್ಯಂ ಯುಧ್ಯಂತೀತ್ಯರ್ಥಃ॥ 8-31-12 ಭೀಷ್ಮದ್ರೋಣೌ ಅತಿಕ್ರಾಂತಂ ವೀರ್ಯಂ ಯಯೋಸ್ತಾವತಿವೀರ್ಯೌ ಸಮೀಕ್ಷ್ಯ ಸ್ವಕೃತ್ಯಮಾಲೋಚ್ಯ ಜಗಾದೇತ್ಯುತ್ತರೇಣಾನ್ವಯಃ॥ 8-31-16 8-31-18 ಆತುರಾನ್ ಆಸನ್ನಮೃತ್ಯೂನ್॥ 8-31-19 ಭಾವxxxxxಮಾತಿ ನಿಶ್ಚಯಂ॥ 8-31-20 ಅಸ್ತ್ರಾದೀನಿ ಮನುಷ್ಯಸ್ಯ ಸುಖಾಯxxxxxxಗಿತಿ ಸಂಬಂಧಃ॥ 8-31-21 ಉಪಾಸ್ತ ಉಪಾತಿಷ್ಠತ। ತ್ರಾತುಮಿxxxxxx ಅಸ್ತ್ರಾದಿ॥ 8-31-25 ತೇಷಾಂ ಭೀಷ್ಮಾದೀನಾಂ ಮಧ್ಯೇ ನ ಗಮಿಷ್ಯಾಮೀತಿ ನ ಅಪಿತು ಗಮಿಷ್ಯಾಂಯೇವೇತ್ಯರ್ಥಃ। ಸಂಗ್ರಾಮಾತ್ಪಲಾಯನೇ ಹಿ ಮಿತ್ರಸ್ಯ ದುರ್ಯೋಧನಸ್ಯ ದ್ರೋಹಃ ಕೃತಃ ಸ್ಯಾತ್ತಚ್ಚಾಸಹ್ಯಂ॥ 8-31-26 ಜೀವಿತಾಂತೇ ಆಯುಷಃ ಸಮಾಪ್ತೌ ಪ್ರಮೋಕ್ಷೋ ಮೃತ್ಯುನಿವರ್ತನಂ॥ 8-31-28 ವೈಯಾಘ್ರಚರ್ಮಾಣಂ ವ್ಯಾಘ್ರಚರ್ಮಪರಿವೃತಂ॥ 8-31-33 ರಣರಭಸಸ್ಯ ರಣೋತ್ಕಟಸ್ಯ॥ 8-31-34 ಅತಿರಭಸೋಽಪಿ ತ್ವಂ ಅತಿವಾಚಂ ಸ್ವಸಾಮರ್ಥ್ಯಾದಧಿಕಾಂ॥ 8-31-35 ಪುರುಷವರಸ್ಯ ಕೃಷ್ಣಸ್ಯಾವರಜಾಂ ಕನೀಯಸೀಂ ಸುಭದ್ರಾಂ॥ 8-31-39 ಖಚರಗಣಾನ್ ಗಂಧರ್ವಾನ್॥ 8-31-46 ಶ್ವೇತಯುಜಾ ಶ್ವೇತಾಶ್ವಯುಜಾ॥ 8-31-31 ಏಕತ್ರಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 032

॥ ಶ್ರೀಃ ॥

8.32. ಅಧ್ಯಾಯಃ 032 

Mahabharata - Karna Parva - Chapter Topics

ಕರ್ಣೇನ ಸ್ವಸ್ಯಾರ್ಜುನಪ್ರದರ್ಶಕಾಯ ತದಭಿಮತಪಾರಿತೋಷಿಕಪ್ರದಾನಪ್ರತಿಜ್ಞಾನಂ॥ 1 ॥

Mahabharata - Karna Parva - Chapter Text

8-32-0 (56425) 
ಸಂಜಯ ಉವಾಚ। 8-32-0x (4920) 
ಪ್ರಯತ್ನೇನ ತದಾ ಕರ್ಣೋ ಹರ್ಷಯನ್ವಾಹಿನೀಂ ತವ।
ಏಕೈಕಂ ಸಮರೇ ದೃಷ್ಟ್ವಾ ಪಾಂಡವಂ ಪರ್ಯಪೃಚ್ಛತ॥ 8-32-1 (56426) 
ಯೋ ಮಮಾದ್ಯ ಮಹಾತ್ಮಾನಂ ದರ್ಶಯೇಚ್ಛ್ವೇತವಾಹನಂ।
ತಸ್ಮೈ ದದ್ಯಾಮಭಿಪ್ರೇತಂ ಧನಂ ಯನ್ಮನಸೇಚ್ಛತಿ॥ 8-32-2 (56427) 
ನ ಚೇತ್ತದಭಿಮನ್ಯೇತ ತಸ್ಮೈ ದದ್ಯಾಮಹಂ ಪುನಃ।
ಶಕಟಂ ರತ್ನಸಂಪೂರ್ಣಂ ಯೋ ಮೇ ಬ್ರೂಯಾದ್ವನಂಜಯಂ॥ 8-32-3 (56428) 
ನ ಚೇತ್ತದಭಿಮನ್ಯೇತ ಪುರುಷೋಽರ್ಜುನದರ್ಶಿವಾನ್।
ಶತಂ ದದ್ಯಾಂ ಗವಾಂ ತಸ್ಮೈ ನೈತ್ಯಕಂ ಕಾಂಸ್ಯದೋಹನಂ॥ 8-32-4 (56429) 
ಶತಂ ಗ್ರಾಮವರಾಂಶ್ಚೈವ ದದ್ಯಾಮರ್ಜುನದರ್ಶಿನೇ।
ತಥಾ ತಸ್ಮೈ ಪುನರ್ದದ್ಯಾಂ ಶ್ವೇತಮಶ್ವತರೀರಥಂ। 
ಯುಕ್ತಮಂಜನಕೇಶೀಭಿರ್ಯೋ ಮೇ ಬ್ರೂಯಾದ್ವನಂಜಯಂ॥  8-32-5 (56430) 
ನ ಚೇತ್ತದಭಿಮನ್ಯೇತ ಪುರುಷೋಽರ್ಜುನದರ್ಶಿವಾನ್।
ಅನ್ಯಂ ವಾಽಸ್ಮೈ ಪುನರ್ದದ್ಯಾಂ ಸೌವರ್ಣಂ ಹಸ್ತಿಷಂಗವಂ॥ 8-32-6 (56431) 
ತಥಾಪ್ಯಸ್ಮೈ ಪುನರ್ದದ್ಯಾಂ ಸ್ತ್ರೀಣಾಂ ಶತಮಲಂಕೃತಂ।
ಶ್ಯಾಮಾನಾಂ ನಿಷ್ಕಕಂಠೀನಾಂ ಗೀತವಾದ್ಯವಿಪಶ್ಚಿತಾಂ॥ 8-32-7 (56432) 
ನ ಚೇತ್ತದಭಿಮನ್ಯೇತ ಪುರುಷೋಽರ್ಜುನದರ್ಶಿವಾನ್।
ತಸ್ಮೈ ದದ್ಯಾಂ ಶತಂ ನಾಗಾಞ್ಶತಂ ಗ್ರಾಮಾಞ್ಶತಂ ರಥಾನ್॥ 8-32-8 (56433) 
ಸುವರ್ಣಸ್ಯ ಚ ಮುಖ್ಯಸ್ಯ ಹಯಾಗ್ರ್ಯಾಣಾಂ ಶತಂ ಶತಾನ್।
ಋದ್ವ್ಯಾ ಗುಣೈಃ ಸುದಾಂತಾಂಶ್ಚ ಧುರ್ಯವಾಹಾನ್ಸುಶಿಕ್ಷಿತಾನ್॥ 8-32-9 (56434) 
ತಥಾ ಸುವರ್ಣಶೃಂಗೀಣಾಂ ಗೋಧೇನೂನಾಂ ಚತುಃಶತಂ।
ದದ್ಯಾಂ ತಸ್ಮೈ ಸವತ್ಸಾನಾಂ ಯೋ ಮೇ ಬ್ರೂಯಾದ್ವನಂಜಯಂ॥ 8-32-10 (56435) 
ನ ಚೇತ್ತದಭಿಮನ್ಯೇತ ಪುರುಷೋಽರ್ಜುನದರ್ಶಿವಾನ್।
ಅನ್ಯದಸ್ಮೈ ವರಂ ದದ್ಯಾಂ ಶ್ವೇತಾನ್ಪಂಚಶತಾನ್ಹಯಾನ್॥ 8-32-11 (56436) 
ಹೇಮಭಾಂಡಪರಿಚ್ಛನ್ನಾನ್ಸುಮೃಷ್ಟಮಣಿಭೂಷಣಾನ್।
ಸುದಾಂತಾನಪಿ ಚೈವಾಹಂ ದದ್ಯಾಮಷ್ಟಾದಶಾಪರಾನ್॥ 8-32-12 (56437) 
ರಥಂ ಚ ಶುಭ್ರಂ ಸೌವರ್ಣಂ ದದ್ಯಾಂ ತಸ್ಮೈ ಸ್ವಲಂಕೃತಂ।
ಯುಕ್ತಂ ಪರಮಕಾಂಭೋಜೈರ್ಯೋ ಮೇ ಬ್ರೂಯಾದ್ವನಂಜಯಂ॥ 8-32-13 (56438) 
ನ ಚೇತ್ತದಭಿಮನ್ಯೇತ ಪುರುಷೋಽರ್ಜುನದರ್ಶಿವಾನ್।
ಅನ್ಯದಸ್ಮೈ ವರಂ ದದ್ಯಾಂ ಕುಂಜರಾಣಾಂ ಶತಾನಿ ಷಟ್॥ 8-32-14 (56439) 
ಕಾಂಚನೈರ್ವಿವಿಧೈರ್ಭಾಂಡೈರಾಚ್ಛನ್ನಾನ್ಹೇಮಮಾಲಿನಃ।
ಉತ್ಪನ್ನಾನಪರಾಂತೇಷು ವಿನೀತಾನ್ಹಸ್ತಿಶಿಕ್ಷಕೈಃ॥ 8-32-15 (56440) 
ನ ಚೇತ್ತದಭಿಮನ್ಯೇತ ಪುರುಷೋಽರ್ಜುನದರ್ಶಿವಾನ್।
ಅನ್ಯದಸ್ಮೈ ವರಂ ದದ್ಯಾಂ ವೈಶ್ಯಗ್ರಾಮಾಂಶ್ಚತುರ್ದಶ॥ 8-32-16 (56441) 
ಸುಸ್ಫೀತಾಂಧನಸಂಯುಕ್ತಾನ್ಪ್ರತ್ಯಾಸನ್ನವನೋದಕಾನ್।
ಅಕುತೋಭಯಾನ್ಸುಸಂಪನ್ನಾನ್ರಾಜಭೋಜ್ಯಾಂಶ್ಚತುರ್ದಶ॥ 8-32-17 (56442) 
ದಾಸೀನಾಂ ನಿಷ್ಕಕಂಠೀನಾಂ ಮಾಗಧೀನಾಂ ಶತಂ ತಥಾ।
ಪ್ರತ್ಯಗ್ರವಯಸಾಂ ದದ್ಯಾಂ ಯೋ ಮೇ ಬ್ರೂಯಾದ್ಧನಂಜಯಂ॥ 8-32-18 (56443) 
ನ ಚೇತ್ತದಭಿಮನ್ಯೇತ ಪುರುಷೋಽರ್ಜುನದರ್ಶಿವಾನ್।
ಅನ್ಯಂ ತಸ್ಮೈ ವರಂ ದದ್ಯಾಂ ಯಮಸೌ ಕಾಮಯೇತ್ಸ್ವಯಂ॥ 8-32-19 (56444) 
ಪುತ್ರದಾರಾನ್ವಿಹಾಯೈವ ಯದನ್ಯದ್ವಿತ್ತಮಸ್ತಿ ಮೇ।
ತಚ್ಚ ತಸ್ಮೈ ಪುನರ್ದದ್ಯಾಂ ಯದ್ಯಚ್ಚ ಮನಸೇಚ್ಛತಿ॥ 8-32-20 (56445) 
ಹತ್ವಾ ಚ ಸಹಿತೌ ಕೃಷ್ಣೌ ತಯೋರ್ವಿತ್ತಾನಿ ಸರ್ವಶಃ।
ತಸ್ಮೈ ದದ್ಯಾಮಹಂ ಯೋ ಮೇ ಪ್ರಬ್ರೂಯಾತ್ಕೇಶವಾರ್ಜುನೌ॥ 8-32-21 (56446) 
ಸಂಜಯ ಉವಾಚ। 8-32-22x (4921) 
ಏತಾ ವಾಚಃ ಸುಬಹುಶಃ ಕರ್ಣ ಉಚ್ಚಾರಯನ್ಯುಧಿ।
ದಧ್ಮೌ ಸಾಗರಸಂಭೂತಂ ಸುಸ್ವರಂ ಶಂಖಮುತ್ತಮಂ॥ 8-32-22 (56447) 
ತಾ ವಾಚಃ ಸೂತಪುತ್ರಸ್ಯ ತಥಾ ಯುಕ್ತಾ ನಿಶಂಯ ತು।
ದುರ್ಯೋಧನೋ ಮಹಾರಾಜ ಸಂಹೃಷ್ಟಃ ಸಾನುಜೋಽಭವತ್॥ 8-32-23 (56448) 
ತತೋ ದುಂದುಭಿನಿರ್ಘೋಷೋ ಮೃದಂಗಾನಾಂ ಚ ಸರ್ವಶಾ।
ಸಿಂಹನಾದಃ ಸವಾದಿತ್ರಃ ಕುಂಚರಾಣಾಂ ಚ ನಿಃಸ್ವನಃ॥ 8-32-24 (56449) 
ಪ್ರಾದುರಾಸೀತ್ತದಾ ರಾಜಂಸ್ತ್ವತ್ಸೈನ್ಯೇ ಪುರುಷರ್ಷಭ।
ಯೋಧಾನಾಂ ಸಂಪ್ರಹೃಷ್ಟಾನಾಂ ತಥಾ ಸಮಭವತ್ಸ್ವನಃ॥ 8-32-25 (56450) 
ತಥಾ ಪ್ರಹೃಷ್ಟೇ ಸೈನ್ಯೇ ತಂ ಪ್ಲುವಮಾನಂ ಮಹಾರಥಂ।
ವಿಕತ್ಥಮಾನಂ ಚ ತದಾ ರಾಧೇಯಮರಿಕರ್ಶನಂ। 
ಮದ್ರರಾಜಃ ಪ್ರಹಸ್ಯೇದಂ ವಚನಂ ಪ್ರತ್ಯಭಾಷತ॥ ॥  8-32-26 (56451) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ದ್ವಾತ್ರಿಂಶೋಽಧ್ಯಾಯಃ॥ 32 ॥

Mahabharata - Karna Parva - Chapter Footnotes

8-32-3 ಅಭಿಮನ್ಯೇತ ಅಲ್ಪಮಿತ್ಯವಜಾನೀತ॥ 8-32-5 ಅಂಜನಕೇಶೀಭಿಃ ಕೃಷ್ಣಕೇಶೀಭಿರಶ್ವತರೀಭಿರ್ಯುವತೀಭಿರ್ವಾ ಯುಕ್ತಂ॥ 8-32-6 ಹಸ್ತಿಷಂಗವಂ ಹಸ್ತಿಷಟ್ಕಂ ಷಟ್ರತ್ವೇ ಷಂಗವಜಿತ್ಯನೇನ ಷಂಗವಚ್ಪ್ರತ್ಯಯಃ। ಹಸ್ತಿಷಂಗವಮಿಚ್ಛಂತಿ ವೀರಾಃ ಷಟ್ಕೇ ಚ ದಂತಿನಾಮಿತಿ ಪ್ರಾಂಚಃ। ಅನ್ಯಂ ವಾ ಸೌವರ್ಣರಥಮಿತಿ ಶೇಷಃ। ಹಸ್ತಿತುಲ್ಯಾಃ ಷಟ್ ಗಾವ ಉಕ್ಷಾಣೋ ಯಸ್ಮಿನ್ ತಂ। ಷಟ್ಹಸ್ತಿನ ಏವ ಗೋವತ್ ವೋಢಾರೋ ಯಸ್ಯ ತಾದೃಶಂ॥ 8-32-7 ಶ್ಯಾಮಾನಾಮಪ್ರಜಾತಾನಾಂ। ನಿಷ್ಕಮುರೋಭೂಷಣಂ॥ 8-32-9 ಶತಂಶತಾಂದಶಸಹಸ್ರಾಣಿ। ಋದ್ವ್ಯಾ ಪುಷ್ಟ್ಯಾ। ಸುದಾಂತಾನ್ ವಿನೀತಾನ್। ಧುರ್ಯವಾಹಾನ್ ರಥೋದ್ವಹನಕ್ಷಮಾನ್॥ 8-32-12 ಭಾಂಡಮಾಭರಣಂ॥ 8-32-15 ಅಪರಾಂತೇಷು ಪಶ್ಚಿಮಕಚ್ಛೇಷು॥ 8-32-18 ಪ್ರತ್ಯಗ್ರವಯಸಾಮಭಿನವಯೌವನಾನಾಂ॥ 8-32-26 ಪ್ಲವಮಾನಂ ಪ್ರಯಾಂತಂ॥ 8-32-32 ದ್ವಾತ್ರಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 033

॥ ಶ್ರೀಃ ॥

8.33. ಅಧ್ಯಾಯಃ 033 

Mahabharata - Karna Parva - Chapter Topics

ಕರ್ಣಗರ್ವೋಕ್ತಿಮಸಹಮಾನೇನ ಶಲ್ಯೇನ ತದ್ಗ್ರರ್ಹಣಂ॥ 1 ॥

Mahabharata - Karna Parva - Chapter Text

8-33-0 (56452) 
ಶಲ್ಯ ಉವಾಚ। 8-33-0x (4922) 
ಮಾ ಸೂತಪುತ್ರ ಮನ್ಯೇತ(ಥಾಃ) ಸೌವರ್ಣಂ ಹಸ್ತಿಷಂಗವಂ।
ಪ್ರಯಚ್ಛಸಿ ಮುಧೈವ ತ್ವಂ ದ್ರಕ್ಷ್ಯಸ್ಯದ್ಯ ಧನಂಜಯಂ॥ 8-33-1 (56453) 
ಮಾ ಸೂತಪುತ್ರ ದಾನೇನ ಸೌವರ್ಣಂ ಹಸ್ತಿಷಂಗವಂ।
ಪ್ರಯಚ್ಛ ಪುರುಷಾಯಾದ್ಯ ದ್ರಕ್ಷ್ಯಸಿ ತ್ವಂ ಧನಂಜಯಂ॥ 8-33-2 (56454) 
ಬಲೇನ ಮತ್ತಸ್ತ್ಯಜಸಿ ವಸು ವೈಶ್ರವಣೋ ಯಥಾ।
ಅಯತ್ನೇನೈವ ರಾಧೇಯ ದ್ರಷ್ಟಾಸ್ಯದ್ಯ ಧನಂಜಯಂ॥ 8-33-3 (56455) 
ಪುರಾ ಸೃಜಸಿ ಯಚ್ಚಾಪಿ ವಿತ್ತಂ ಬಹು ಚ ಮೂಢವತ್।
ಅಪಾತ್ರದಾನಾದ್ಯೇ ದೋಷಾಸ್ತಾನ್ಮೋಹಾನ್ನಾವಬುಧ್ಯಸೇ॥ 8-33-4 (56456) 
ಯತ್ಪ್ರವೇದಯಸೇ ವಿತ್ತಂ ಬಹು ತೇನ ಖಲು ತ್ವಯಾ।
ಶಕ್ಯಂ ಬಹುವಿಧೈರ್ಯಜ್ಞೈರ್ಯಷ್ಟುಂ ಸೂತ ಯಜಸ್ವ ತೈಃ॥ 8-33-5 (56457) 
ಯಚ್ಚ ಪ್ರಾರ್ಥಯಸೇ ಹಂತುಂ ಕೃಷ್ಣೌ ಮೋಹಾದ್ವೃಥೈವ ತತ್।
ನ ಹಿ ಶುಶ್ರುಮ ಸಂಮರ್ದೇ ಕ್ರೋಷ್ಟ್ರಾ ಸಿಂಹೌ ನಿಪಾತಿತೌ॥ 8-33-6 (56458) 
ಅಪ್ರಾರ್ಥಿತಂ ಪ್ರಾರ್ಥಯಸೇ ಸುಹೃದೋ ನ ಹಿ ಸಂತಿ ತೇ।
ಯೇ ತ್ವಾಂ ನಿವಾರಯಂತ್ಯಾಶು ಪ್ರಪತಂತಂ ಹುತಾಶನೇ॥ 8-33-7 (56459) 
ಕಾರ್ಯಾಕಾರ್ಯಂ ನ ಜಾನೀಷೇ ಕಾಲಪಕ್ಕೋಽಸ್ಯಸಂಶಯಂ।
ಬಹ್ವಬದ್ಧಮಕರ್ಣೀಯಂ ಕೋ ಹಿ ಬ್ರೂಯಾಜ್ಜಿಜೀವಿಷುಃ॥ 8-33-8 (56460) 
ಸಮುದ್ರತರಣಂ ದೋರ್ಭ್ಯಾಂ ಕಂಠೇ ಬದ್ಧ್ವಾ ಯಥಾ ಶಿಲಾಂ।
ಗಿರ್ಯಗ್ರಾದ್ವಾ ನಿಪತನಂ ತಾದೃಕ್ತ್ವ ಚಿಕೀರ್ಷಿತಂ॥ 8-33-9 (56461) 
ಸಹಿತಃ ಸರ್ವಯೋಧೈಸ್ತ್ವಂ ವ್ಯೂಢಾನೀಕೈಃ ಸುರಕ್ಷಿತಃ।
ಧನಂಜಯೇನ ಯುಧ್ಯಸ್ವ ಶ್ರೇಯಶ್ಚೇತ್ಪ್ರಾಪ್ತುಮಿಚ್ಛಸಿ॥ 8-33-10 (56462) 
ಹಿತಾರ್ಥಂ ಧಾರ್ತರಾಷ್ಟ್ರಸ್ಯ ಬ್ರವೀಮಿ ತ್ವಾಂ ನ ಹಿಂಸಯಾ।
ಶ್ರದ್ಧಸ್ವೇದಂ ಮಯಾ ಪ್ರೋಕ್ತಂ ಯದಿ ತೇಽಸ್ತಿ ಜಿಜೀವಿಷಾ॥ 8-33-11 (56463) 
ಕರ್ಣ ಉವಾಚ। 8-33-12x (4923) 
ಸ್ವಬಾಹುವೀರ್ಯಮಾಶ್ರಿತ್ಯ ಪ್ರಾರ್ಥಯಾಂಯರ್ಜುನಂ ರಣೇ।
ತ್ವಂ ತು ಮಿತ್ರಮುಖಃ ಶತ್ರುರ್ಮಾಂ ಭೀಷಯಿತುಮಿಚ್ಛಸಿ॥ 8-33-12 (56464) 
ನ ಮಾಮಸ್ಮಾದಭಿಪ್ರಾಯಾತ್ಕಶ್ಚಿದದ್ಯ ನಿವರ್ತಯೇತ್।
ಅಪೀಂದ್ರೋ ವಜ್ರಮುದ್ಯಂಯ ಕಿಮು ಮರ್ತ್ಯಃ ಕಥಂಚನ॥ 8-33-13 (56465) 
ಸಂಜಯ ಉವಾಚ। 8-33-14x (4924) 
ಇತಿ ಕರ್ಣಸ್ಯ ವಾಕ್ಯಾಂತೇ ಶಲ್ಯಃ ಪ್ರಾಹೋತ್ತರಂ ವಚಃ।
ಚುಕೋಪಯಿಷುರತ್ಯರ್ಥಂ ಕರ್ಣಂ ಮದ್ರೇಶ್ವರಃ ಪುನಃ॥ 8-33-14 (56466) 
ಯದಾ ವೈ ತ್ವಾಂ ಫಲ್ಗುನಬಾಹುವೇಗಾ--
ಜ್ಜ್ಯಾಚೋದಿತಾ ವೇಗವಂತೋಽಗ್ನಿಕಲ್ಪಾಃ। 
ಅನ್ವೇತಾರಃ ಕಂಕಪತ್ರಾಃ ಶಿತಾಗ್ರಾ--
ಸ್ತ್ಯಕ್ಷ್ಯತ್ಯೇಷಾ ಸ್ವಾಂ ತದಾ ಕರ್ಣ ಬುದ್ಧಿಃ॥  8-33-15 (56467) 
ಯದಾ ದಿರ್ವ್ಯ ಧನುರಾದಾಯ ಪಾರ್ಥಃ
ಪ್ರತಾಪಯನ್ಪೃತನಾಂ ಸವ್ಯಸಾಚೀ। 
ತ್ವಾಂ ಮರ್ದಯಿಷ್ಯತ್ಯಸುಖೈಃ ಪೃಷತ್ಕೈ--
ಸ್ತದಾಪೃಚ್ಛಾಂ ತ್ಯಕ್ಷ್ಯಸೇ ಪಾಂಡವಸ್ಯ॥  8-33-16 (56468) 
ಬಾಲಶ್ಚಂದ್ರಂ ಮಾತುರಂಕೇ ಶಯಾನೋ
ಯಥಾ ಕಶ್ಚಿತ್ಪ್ರಾರ್ಥಯತೇಽಪಹರ್ತುಂ। 
ತದ್ವನ್ಮೋಹಾದ್ದಯೋತಾಮಾನಂ ರಥಸ್ಥಂ
ಜೇತುಂ ಪಾರ್ಥಂ ಕಾಂಕ್ಷಸೇ ಸೂತಪುತ್ರ॥  8-33-17 (56469) 
ಹರಾದಸ್ತ್ರಂ ತೀಕ್ಷ್ಣಧಾರಂ ಯಥಾಽದ್ಯ
ಸರ್ವಾಣಿ ಗಾತ್ರಾಣಿ ನಿಕರ್ಷಸಿ ತ್ವಂ। 
ಸುತೀಕ್ಷ್ಣಶಸ್ತ್ರೋಪಮಕರ್ಮಣೇಹ
ಯುಯುತ್ಸಸೇ ಫಲ್ಗುನೇನಾದ್ಯ ಕರ್ಣ॥  8-33-18 (56470) 
ಹನ್ಯಾದಸಿಂ ತೀಕ್ಷ್ಣಧಾರಂ ಯಥಾಽತಃ
ಸುತೇಜನಂ ನಿಹಿತಂ ವೈ ಪೃಥಿವ್ಯಾಂ। 
ತಥಾ ಖನಸ್ಯದ್ಯ ಶಿತಾನ್ಪೃಷತ್ಕಾ--
ನ್ಯಥಾರ್ಥಯಸ್ಯರ್ಜುನೇನೇಹ ಯುದ್ಧಂ॥  8-33-19 (56471) 
ತ್ರಿಶೂಲಮಾಶ್ಲಿಷ್ಯ ಸುತೀಕ್ಷ್ಣಧಾರಂ
ಸರ್ವಾಣಿ ಗಾತ್ರಾಣಿ ವಿಘರ್ಷಸಿ ತ್ವಂ। 
ಸುತೀಕ್ಷ್ಣಧಾರೋಪಮಕರ್ಮಣಾ ತ್ವಂ
ಯುಯುತ್ಸಸೇ ಯೋಽರ್ಜುನೇನಾದ್ಯ ಕರ್ಣ॥  8-33-20 (56472) 
ಕ್ರುದ್ಧಂ ಸಿಂಹಂ ಕೇಸರಿಣಂ ಬೃಹಂತಂ
ಬಾಲೋ ಮೂಢಃ ಕ್ಷುದ್ರಮೃಗಸ್ತರಸ್ವೀ। 
ಸಮಾಹ್ವಯೇದ್ವೃಷ್ಟಮುಪೇತ್ಯ ಯೋದ್ಧುಂ
ತಥಾ ತ್ವಮದ್ಯಾಹ್ವಯಸೇ ಹಿ ಪಾರ್ಥಂ॥  8-33-21 (56473) 
ಮಾ ಸೂತಪುತ್ರಾಹ್ವಯ ರಾಜಪುತ್ರಂ
ಮಹಾವೀರ್ಯಂ ಕೇಸರಿಣಂ ಯಥೈವ। 
ವನೇ ಶೃಗಾಲಃ ಪಿಶಿತೇನ ತೃಪ್ತಃ
ಪಾರ್ಥಂ ಸಮಾಸಾದ್ಯ ವಿನಂಕ್ಷ್ಯಸಿ ತ್ವಂ॥  8-33-22 (56474) 
ಈಷಾದಂತಂ ಮಹಾನಾಗಂ ಪ್ರಭಿನ್ನಕರಟಾಮುಖಂ।
ಶಶಕೋ ಹಯಸೇ ಯುದ್ವೇ ಕರ್ಣ ಪಾರ್ಥಂ ಧನಂಜಯಂ॥ 8-33-23 (56475) 
ವಿಲಸ್ಥಂ ಕೃಷ್ಣಸರ್ಪಂ ತ್ವಂ ಜಾಲ್ಯಾತ್ಕಾಷ್ಠೇನ ವಿಧ್ಯಸಿ।
ಮಹಾವಿಷಂ ಪೂರ್ಣಕೋಪಂ ಯತ್ಪಾರ್ಥಂ ಯೋದ್ವುಮಿಚ್ಛಸಿ॥ 8-33-24 (56476) 
ಸಿಂಹಂ ಕೇಸರಿಣಂ ಕ್ರುದ್ಧಮಭಿಕ್ರಂಯಾಭಿನರ್ದಸೇ।
ಶೃಗಾಲ ಇವ ಮೂಢಸ್ತ್ವಂ ನೃಸಿಂಹಂ ಕರ್ಣ ಪಾಂಡವಂ॥ 8-33-25 (56477) 
ಸುಪರ್ಣಂ ಪತಗಶ್ರೇಷ್ಠಂ ವೈನತೇಯಂ ತರಸ್ವಿನಂ।
ಸ್ವಗೇವಾಹ್ವಯಸೇ ಪಾರ್ಥಂ ತಥಾ ಕರ್ಣಂ ಧನಂಜಯಂ॥ 8-33-26 (56478) 
ಸರ್ವಾಂಭಸಾಂ ನಿಧಿಂ ಭೀಮಂ ಮೂರ್ತಿಮಂತಂ ಝಷಾಕುಲಂ।
ಚಂದ್ರೋದಯೇ ವಿವರ್ಧಂತಮಪ್ಲುವಸ್ತ್ವಂ ತಿತೀರ್ಷಸಿ॥ 8-33-27 (56479) 
ಋಷಭಂ ದುಂದುಭಿಗ್ರೀವಂ ತೀಕ್ಷ್ಣಶೃಂಗಂ ಪ್ರಹಾರಿಣಂ।
ವತ್ಸ ಆಹ್ವಯಸೇ ಯುದ್ವೇ ಕರ್ಣ ಪಾರ್ಥಂ ಧನಂಜಯಂ॥ 8-33-28 (56480) 
ಮಹಾಮೇಘಂ ಮಹಾಘೋಷಂ ದರ್ದುರಃ ಪ್ರತಿನರ್ದಸಿ।
ಬಾಣತೋಯಪ್ರದಂ ಕಾಲೇ ನರಪರ್ಜನ್ಯಮರ್ಜುನಂ॥ 8-33-29 (56481) 
ಯಥಾ ಚ ಶ್ವಾ ಗೃಹಸ್ಥಸ್ತು ವ್ಯಾಘ್ರಂ ವನಗತಂ ಭಷೇತ್।
ತಥಾ ತ್ವಂ ಭಷಸೇ ಕರ್ಣ ನರವ್ಯಾಘ್ರಂ ಧನಂಜಯಂ॥ 8-33-30 (56482) 
ಶೃಗಾಲೋ ಹಿ ವನೇ ಕರ್ಣ ಶಶೈಃ ಪರಿವೃತೋ ವಸನ್।
ಮನ್ಯತೇ ಸಿಂಹಮಾತ್ಮಾನಂ ಯಾವತ್ಸಿಂಹಂ ನ ಪಶ್ಯತಿ॥ 8-33-31 (56483) 
ತಥಾ ತ್ವಮಪಿ ರಾಧೇಯ ಸಿಂಹಮಾತ್ಮಾನಮಿಚ್ಛಸಿ।
ಅಪಶ್ಯಞ್ಶತ್ರುದಮನಂ ನರಸಿಂಹಂ ರಣೇಽರ್ಜುನಂ॥ 8-33-32 (56484) 
ವ್ಯಾಘ್ರಂ ತ್ವಂ ಮನ್ಯಸೇಽಽತ್ಮಾನಂ ಯಾವತ್ಕೃಷ್ಣೌ ನ ಪಶ್ಯಸಿ।
ಸಮಾಸ್ಥಿತಾವೇಕರಥೇ ಸೂರ್ಯಾಚಂದ್ರಮಸಾವಿವ॥ 8-33-33 (56485) 
ಯಾವದ್ಗ್ರಾಂಡೀವಘೋಷಂ ತ್ವಂ ನ ಶೃಣೋಷಿ ಮಹಾಹವೇ।
ತಾವದೇವ ತ್ವಯಾ ಕರ್ಣ ಶಕ್ಯಂ ವಕ್ತುಂ ಯಥೇಚ್ಛಸಿ॥ 8-33-34 (56486) 
ರಥಶಂಖಧನುಃಶಬ್ದೈರ್ನಾದಯಂತಂ ದಿಶೋ ದಶ।
ನರ್ದಂತಮಿವ ಶಾರ್ದೂಲಂ ದೃಷ್ಟ್ವಾ ಕ್ರೋಷ್ಟಾ ಭವಿಷ್ಯಸಿ॥ 8-33-35 (56487) 
ನಿತ್ಯಮೇವ ಶೃಗಾಲಸ್ತ್ವಂ ನಿತ್ಯಂ ಸಿಂಹೋ ಧನಂಜಯಃ।
ವೀರಪ್ರದ್ವೇಷಣಾನ್ಮೂಢ ತಸ್ಮಾತ್ಕ್ರೋಷ್ಟೇವ ಲಕ್ಷ್ಯಸೇ॥ 8-33-36 (56488) 
ಯಥಾಽಽಖುಃ ಸ್ಯಾದ್ವಿಡಾಲಶ್ಚ ಶ್ವಾ ವ್ಯಾಘ್ರಶ್ಚ ಬಲಾಬಲೇ।
ಯಥಾ ಶೃಗಾಲಃ ಸಿಂಹಶ್ಚ ಯಥಾ ಚ ಶಶಕುಂಜರೌ॥ 8-33-37 (56489) 
ಯಥಾಽನೃತಂ ಚ ಸತ್ಯಂ ಚ ಯಥಾ ಚಾಪಿ ವಿಷಾಮೃತೇ।
ತಥಾ ತ್ವಮಪಿ ಪಾರ್ಥಶ್ಚ ಪ್ರಖ್ಯಾತಾವಾತ್ಮಕರ್ಮಭಿಃ॥ ॥ 8-33-38 (56490) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ತ್ರಯಸ್ತ್ರಿಂಶೋಽಧ್ಯಾಯಃ॥ 33 ॥

Mahabharata - Karna Parva - Chapter Footnotes

8-33-3 ವಸು ವಿತ್ತಂ। ದ್ರಷ್ಟಾಸಿ ದ್ರಕ್ಷ್ಯಸಿ॥ 8-33-8 ಅಬದ್ಧಂ ಅನರ್ಥಕಂ। ಅಕರ್ಣೀಯಂ ಅನಾಕರ್ಣನೀಯಂ॥ 8-33-10 ಸಹಿತೋ ಯುಧ್ಯಸ್ವ ನತ್ವೇಕಾಕೀ॥ 8-33-27 ಝಷೈರ್ಮೀನೈರಾಕುಲಂ ಪೂರ್ಣಂ। ಅಪ್ಲವಃ ಬಾಹುಭ್ಯಾಮಿತ್ಯರ್ಥಃ॥ 8-33-28 ದುರ್ಂದುಭಿಗ್ನೀವಂ ದುಂದುಭಿಖನಕಂಠಂ॥ 8-33-33 ತ್ರಯಸ್ತ್ರಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 034

॥ ಶ್ರೀಃ ॥

8.34. ಅಧ್ಯಾಯಃ 034 

Mahabharata - Karna Parva - Chapter Topics

ಕರ್ಣೇನ ಮರ್ಮೋದ್ಧಾಟನಪೂರ್ವಕಂ ಶಲ್ಯಗರ್ಹಣಂ॥ 1 ॥

Mahabharata - Karna Parva - Chapter Text

8-34-0 (56491) 
ಸಂಜಯ ಉವಾಚ। 8-34-0x (4925) 
ಅಧಿಕ್ಷಿಪ್ತಸ್ತು ರಾಧೇಯಃ ಶಲ್ಯೇನಾಮಿತತೇಜಸಾ।
ಶಲ್ಯಮಾಹ ಸುಸಂಕ್ರುದ್ಧೋ ವಾಕ್ಶಲ್ಯಮವಧಾರಯನ್॥ 8-34-1 (56492) 
ಕರ್ಣ ಉವಾಚ। 8-34-2x (4926) 
ಗುಣಾನ್ಗುಣವತಾಂ ಶಲ್ಯ ಗುಣವಾನ್ವೇತ್ತಿ ನಾಗುಣಃ।
ತ್ವಂ ತು ನಿತ್ಯಂ ಗುಣೈರ್ಹೀನಃ ಕಿಂ ಜ್ಞಾಸ್ಯಸಿ ಗುಣಾಗುಣಾನ್॥ 8-34-2 (56493) 
ಅರ್ಜುನಸ್ಯ ಮಹಾಸ್ತ್ರಾಣಿ ಕ್ರೋಧಂ ವೀರ್ಯಂ ಧನುಃ ಶರಾನ್।
ಅಹಂ ಶಲ್ಯಾಭಿಜಾನಾಮಿ ನ ತ್ವಂ ಜಾನಾಸಿ ತತ್ತಥಾ॥ 8-34-3 (56494) 
ತಥಾ ಕೃಷ್ಣಸ್ಯ ಮಾಹಾತ್ಂಯಮೃಷಭಸ್ಯ ಮಹೀಕ್ಷಿತಾಂ।
ಯಥಾಹಂ ಶಲ್ಯ ಜಾನಾಮಿ ನ ತ್ವಂ ಜಾನಾಸಿ ತತ್ತಥಾ॥ 8-34-4 (56495) 
ಏವಮೇವಾತ್ಮನೋ ವೀರ್ಯಮಹಂ ವೀರ್ಯಂ ಚ ಪಾಂಡವೇ।
ಜಾನಂಸ್ತಾವಾಹ್ವಯೇ ಯುದ್ಧೇ ಶಲ್ಯ ನಾಗ್ನಿಂ ಪತಂಗವತ್॥ 8-34-5 (56496) 
ಅಸ್ತಿ ಚಾಽಯಮಿಷುಃ ಶಲ್ಯ ಸುಪುಂಖೋ ರಕ್ತಭೋಜನಃ।
ಏಕಸ್ತೂಣೀಶಯಃ ಪತ್ರೀ ಸುಧೌತಃ ಸಮಲಂಕೃತಃ॥ 8-34-6 (56497) 
ಶೇತೇ ಚಂದನಚೂರ್ಣೇನ ಪೂಜಿತೋ ಬಹುಲಾಃ ಸಮಾಃ।
ಆಹೇಯೋ ವಿಷವಾನುಗ್ರೋ ನರಾಶ್ವದ್ವಿಪಸಂಘಹಾ॥ 8-34-7 (56498) 
ಘೋರರೂಪೋ ಮಹಾರೌದ್ರಸ್ತನುತ್ರಾಸ್ಥಿವಿದಾರಣಃ।
ನಿರ್ಭಿಂದ್ಯಾಂ ಯೇನ ರುಷ್ಟೋಽಹಮಪಿ ಮೇರುಂ ಮಹಾಗಿರಿಂ॥ 8-34-8 (56499) 
ತಮಹಂ ಜಾತು ನಾಸ್ಯೇಯಮನ್ಯಸ್ಮಿನ್ಫಲ್ಗುನಾದೃತೇ।
ಕೃಷ್ಣಾದ್ವಾ ದೇವಕೀಪುತ್ರಾತ್ಸತ್ಯಂ ಚಾಪಿ ಶೃಣುಷ್ವ ಮೇ॥ 8-34-9 (56500) 
ತೇನಾಹಮಿಷುಣಾ ಶಲ್ಯ ವಾಸುದೇವಧನಂಜಯೌ।
ಯೋತ್ಸ್ಯೇ ಪರಮಸಂರಬ್ಧೌ ತತ್ಕರ್ಮ ಸದೃಶಂ ಮಮ॥ 8-34-10 (56501) 
ಸರ್ವೇಷಾಂ ವೃಷ್ಣಿವೀರಾಣಾಂ ಕೃಷ್ಣೇ ಲಕ್ಷ್ಮೀಃ ಪ್ರತಿಷ್ಠಿತಾ।
ಸರ್ವೇಷಾಂ ಪಾಂಡುಪುತ್ರಾಣಾಂ ಜಯಃ ಪಾರ್ಥೇ ಪ್ರತಿಷ್ಠಿತಃ। 
ಉಭಯಂ ತು ಸಮಾಸಾದ್ಯ ಕೋ ನಿವರ್ತಿತುಮರ್ಹತಿ॥  8-34-11 (56502) 
ತಾವೇತೌ ಪುರುಷವ್ಯಾಘ್ರೌ ಸಮೇತೌ ಸ್ಯಂದನೇ ಸ್ಥಿತೌ।
ಮಾಮೇಕಮಭಿಸಂಯುದ್ಧೌ ಸುಜಾತಂ ಪಶ್ಯ ಶಲ್ಯ ಮೇ॥ 8-34-12 (56503) 
ಪಿತೃಷ್ವಸಾಮಾತುಲಜೌ ಭ್ರಾತರಾವಪರಾಜಿತೌ।
ಮಣೀ ಸೂತ್ರ ಇವ ಪ್ರೋತೌ ದ್ರಷ್ಟಾಸಿ ನಿಹತೌ ಮಯಾ॥ 8-34-13 (56504) 
ಅರ್ಜುನೇ ಗಾಂಡಿವಂ ಕೃಷ್ಣೇ ಚಕ್ರಂ ತಾರ್ಕ್ಷ್ಯಕಪಿಧ್ವಜೌ।
ಭೀರೂಣಾಂ ತ್ರಾಸಜನನಂ ಶಲ್ಯ ಹರ್ಷಕರಂ ಮಮ॥ 8-34-14 (56505) 
ತ್ವಂ ತು ದುಷ್ಪ್ರಕೃತಿರ್ಮೂಢೋ ಮಹಾಯುದ್ವೇಷ್ವಕೋವಿದಃ।
ಭಯಾವದೀರ್ಣಃ ಸಂತ್ರಾಸಾದಬದ್ಧಂ ಬಹುಃ ಭಾಷಸೇ॥ 8-34-15 (56506) 
ಸಂಸ್ತೌಷಿ ತೌ ತು ಕೇನಾಪಿ ಹೇತುನಾ ತ್ವಂ ಕುದೇಶಜ।
ತೌ ಹತ್ವಾ ಸಮರೇ ಹಂತಾ ತ್ವಾಮದ್ಯ ಸಹ ಬಾಂಧವಂ॥ 8-34-16 (56507) 
ಪಾಪದೇಶಜ ದುರ್ಬುದ್ಧೇ ಕ್ಷುದ್ರ ಕ್ಷತ್ರಿಯಪಾಂಸನ।
ಸುಹೃದ್ರೂಪೋ ರಿಪುಃ ಕಿಂ ಮಾಂ ಕೃಷ್ಣಾಭ್ಯಾಂ ಭೀಷಯಿಷ್ಯಸಿ॥ 8-34-17 (56508) 
ತೌ ವಾ ಮಾಮದ್ಯ ಹಂತಾರೌ ಹನಿಷ್ಯೇ ವಾಽಪಿ ತಾವಹಂ।
ನಾಹಂ ಬಿಭೇಮಿ ಕೃಷ್ಣಾಭ್ಯಾಂ ವಿಜಾನನ್ನಾತ್ಮನೋ ಬಲಂ॥ 8-34-18 (56509) 
ವಾಸುದೇವಸಹಸ್ರಂ ವಾ ಫಲ್ಗುನಾನಾಂ ಶತಾನಿ ವಾ।
ಅಹಮೇಕೋ ಹನಿಷ್ಯಾಮಿ ಜೋಷಮಾಸ್ಸ್ವ ಕುದೇಶಜ॥ 8-34-19 (56510) 
ಸ್ತ್ರಿಯೋ ಬಾಲಾಶ್ಚ ವೃದ್ವಾಶ್ಚ ಪ್ರಾಯಃ ಕ್ರೀಡಾಗತಾ ಜನಾಃ॥  8-34-20 (56511) 
ಯಾ ಗಾಥಾಃ ಸಂಪ್ರಗಾಯಂತಿ ಕುರ್ವತೋಽಧ್ಯಯನಂ ಯಥಾ।
ತಾ ಗಾಥಾಃ ಶೃಣು ಮೇ ಶಲ್ಯ ಮದ್ರಕೇಷು ದುರಾತ್ಮಸು॥ 8-34-21 (56512) 
ಬ್ರಾಹ್ಮಣೈಃ ಕಥಿತಾಃ ಪೂರ್ವಂ ಯಥಾವದ್ರಾಜಸನ್ನಿಧೌ।
ಶ್ರುತ್ವಾ ಚೈಕಮನಾ ಮೂಢ ಮಮ ವಾ ಬ್ರೂಹಿ ಚೋತ್ತರಂ॥ 8-34-22 (56513) 
ಮಿತ್ರಧ್ರುಙ್ಮದ್ರಕೋ ನಿತ್ಯಂ ಯೋ ನೋ ದ್ವೇಷ್ಟಿ ಸ ಮದ್ರಕಃ।
ಮದ್ರಕೇ ಸಂಗತಂ ನಾಸ್ತಿ ಕ್ಷುದ್ರವಾಕ್ಯೇ ನರಾಧಮೇ॥ 8-34-23 (56514) 
ದುರಾತ್ಮಾ ಮದ್ರಕೋ ನಿತ್ಯಂ ನಿತ್ಯಮಾನೃತಿಕೋಽನೃಜುಃ।
ಯಚ್ಚಾನ್ಯದಪಿ ದೌರಾತ್ಂಯಂ ಮದ್ರಕೇಷ್ವಿತಿ ನಃ ಶ್ರುತಂ॥ 8-34-24 (56515) 
ಪಿತಾ ಪುತ್ರಶ್ಚ ಮಾತಾ ಚ ಶ್ವಶ್ರೂಶ್ವಶುರಮಾತುಲಾಃ।
ಭಗಿನೀ ದುಹಿತಾ ಭ್ರಾತಾ ನಪ್ತಾಽನ್ಯೇ ತೇ ಚ ಬಾಂಧವಾಃ॥ 8-34-25 (56516) 
ವಯಸ್ಯಾಭ್ಯಾಗತಾಶ್ಚಾನ್ಯೇ ದಾಸೀದಾಸಾಶ್ಚ ಸಂಗತಾಃ।
ಪುಂಭಿರ್ವಿಮಿಶ್ರಾ ನಾರ್ಯಶ್ಚ ಜ್ಞಾತಾಜ್ಞಾತಾಃ ಸ್ವಯೇಚ್ಛಯಾ॥ 8-34-26 (56517) 
ಯೇಷಾಂ ಗೃಹೇಷ್ವಶಿಷ್ಟಾನಾಂ ಸಕ್ತುಮದ್ಯಾಶಿನಾಂ ಸದಾ।
ಪೀತ್ವಾ ಶೀಧು ಸಗೋಮಾಂಸಂ ಕ್ರಂದಂತಿ ಚ ಹಸಂತಿ ಚ॥ 8-34-27 (56518) 
ಗಾಯಂತಿ ಚಾಪ್ಯಬದ್ಧಾನಿ ಪ್ರವರ್ತಂತೇ ಚ ಕಾಮತಃ।
ಕಾಮಪ್ರಲಾಪಿನೋಽನ್ಯೋನ್ಯಂ ತೇಷು ಧರ್ಮಃಕಥಂ ಭವೇತ್॥ 8-34-28 (56519) 
ಮದ್ರಕೇಷ್ವವಲಿಪ್ತೇಷು ಪ್ರಖ್ಯಾತಾಶುಭಕರ್ಮಸು।
ನಾಪಿ ವೈರಂ ನ ಸೌಹಾರ್ದಂ ಮದ್ರಕೇಣ ಸಮಾಚರೇತ್॥ 8-34-29 (56520) 
ಮದ್ರಕೇ ಸಂಗತಂ ನಾಸ್ತಿ ಮದ್ರಕೋ ಹಿ ಸದಾ ಮಲಃ।
ಮದ್ರಕೇಷು ಚ ಸಂಸೃಷ್ಟಂ ಶೌಚಂ ಗಾಂಧಾರಕೇಷು ಚ॥ 8-34-30 (56521) 
ರಾಜಯಾಜಕಯಾಜ್ಯೇ ಹಿ ಯಥಾ ದತ್ತಂ ಹವಿರ್ನಶೇತ್।
ಶೂದ್ರಸಂಸ್ಕಾರಕೋ ವಿಪ್ರೋ ಯಥಾ ಯಾತಿ ಪರಾಭವಂ॥ 8-34-31 (56522) 
ಯಥಾ ಬ್ರಹ್ಮದ್ವಿಷೋ ನಿತ್ಯಂ ಗಚ್ಛಂತೀಹ ಪರಾಭವಂ।
ಯಥೈವ ಸಂಗತಂ ಕೃತ್ವಾ ನರಃ ಪತತಿ ಮದ್ರಕೈಃ॥ 8-34-32 (56523) 
ಬಾಲೇಷ್ವಪಿ ಸದಾ ನ ಸ್ಮ ಧನಂ ವೃಶ್ಚಿಕ ತೇ ವಿಷಂ।
ಆಥರ್ವಣೇನ ಮಂತ್ರೇಣ ಸರ್ವಶಾಂತಿಃ ಕೃತಾ ಮಯಾ॥ 8-34-33 (56524) 
ಇತಿ ವೃಶ್ಚಿಕದಷ್ಟಸ್ಯ ವಿಷವೇಗಹತಸ್ಯ ಚ।
ಕುರ್ವಂತಿ ಭೇಷಜಂ ಪ್ರಾಜ್ಞಾಃ ಸತ್ಯಂ ತಚ್ಚಾಪಿ ದೃಶ್ಯತೇ॥ 8-34-34 (56525) 
ಏವಂ ವಿದ್ವಂಜೋಷಮಾಸ್ಸ್ವ ಬ್ರೂಹಿ ಚಾತ್ರೋತ್ತರಂ ವಚಃ।
ವಾಸಾಂಸ್ಯುತ್ಸೃಜ್ಯ ನೃತ್ಯಂತಿ ಸ್ತ್ರಿಯೋ ಮದ್ಯವಿಮೋಹಿತಾಃ॥ 8-34-35 (56526) 
ಮೈಥುನೇಽಸಂಗತಾಶ್ಚಾಪಿ ಯಥಾಕಾಮವರಾಶ್ಚ ತಾಃ।
ತಾಸಾಂ ಪುತ್ರ ಕಥಂ ಧರ್ಮಂ ಮದ್ರಕೋ ವಕ್ತುಮರ್ಹತಿ॥ 8-34-36 (56527) 
ಯಾಸ್ತಿಷ್ಠಂತ್ಯಃ ಪ್ರಮೇಹಂತಿ ಯಥೈವೋಷ್ಟ್ರದಶೇರಕಾಃ।
ತಾಸಾಂ ವಿಭ್ರಷ್ಟಧರ್ಮಾಣಾಂ ನಿರ್ಲಜ್ಜಾನಾಂ ತತಸ್ತತಃ। 
ತ್ವಂ ಪುತ್ರಸ್ತಾದೃಶೀನಾಂ ಹಿ ಧರ್ಮಂ ವಕ್ತುಮಿಹೇಚ್ಛಸಿ॥  8-34-37 (56528) 
ಸೌವೀರಕಂ ಯಾಚ್ಯಮಾನಾ ಮದ್ರಿಕಾ ಕರ್ಷತಿ ಸ್ಫಿಚೌ।
ಅದಾತುಕಾಮಾ ವಚನಮಿದಂ ವದತಿ ದಾರುಣಂ॥ 8-34-38 (56529) 
ಮಾ ಮಾಂ ಸೌವೀರಕಂ ಕಶ್ಚಿದ್ಯಾಚತಾಂ ದಯಿತಂ ಮಮ।
ಪುತ್ರಂ ದದ್ಯಾಂ ಪತಿಂ ದದ್ಯಾಂ ನ ತು ದದ್ಯಾಂ ಸುವೀರಕಂ॥ 8-34-39 (56530) 
ಗೌರ್ಯೋ ಬೃಹತ್ಯೋ ನಿರ್ಹೀಕಾ ಮದ್ರಿಕಾಃ ಕಂಪಲಾವೃತಾಃ।
ಘಸ್ಮರಾ ನಷ್ಟಶೌಚಾಶ್ಚ ಪ್ರಾಯ ಇತ್ಯನುಶುಶ್ರುಮ॥ 8-34-40 (56531) 
ಪಮೇಹಿತ್ವಾ ಸ್ಫಿಚೌ ಭೂಮೌ ಘರ್ಷಂತ್ಯೋ ಹೀನಶೋಧನಾಃ।
ಶುದ್ಧಾ ನಾದ್ಭಿರ್ನ ಮೃದ್ಭಿಶ್ಚ ನಿತ್ಯೋಚ್ಛಿಷ್ಟಾ ಭವಂತಿ ಹಿ॥ 8-34-41 (56532) 
ಏವಮಾದಿ ಮಯಾಽನ್ಯೈರ್ವಾ ಶಕ್ಯಂ ವಕ್ತುಂ ಭವೇದ್ಬಹು।
ಆಕೇಶಾಂತಾನ್ನಖಾಗ್ರಾಚ್ಚ ವಕ್ತವ್ಯೇಷು ಕುಕರ್ಮಸು॥ 8-34-42 (56533) 
ಮದ್ರಕಾಃ ಸಿಂಧುಸೌವೀರಾ ಧರ್ಮಂ ವಿದ್ಯುಃ ಕಥಂ ತ್ವಿಹ।
ಪಾಪದೇಶೋದ್ಭವಾ ಂಲೇಚ್ಛಾ ಧರ್ಮಾಣಾಮವಿಚಕ್ಷಣಾಃ॥ 8-34-43 (56534) 
ಏಷ ಮುಖ್ಯತಮೋ ಧರ್ಮಃ ಕ್ಷತ್ರಿಯಸ್ಯೇತಿ ನಃ ಶ್ರುತಂ।
ಯದಾಜೌ ನಿಹತಃ ಶೇತೇ ಸದ್ಭಿಃ ಸಮಭಿಪೂಜಿತಃ॥ 8-34-44 (56535) 
ಆಯುಧಾನಾಂ ಸಾಂಪರಾಯೇ ಯನ್ಮುಂಚೇಯಮಹಂ ತತಃ।
ಮಮೈಷ ಪ್ರಥಮಃ ಕಲ್ಪೋ ನಿಧನೇ ಸ್ವರ್ಗಮಿಚ್ಛತಃ॥ 8-34-45 (56536) 
ಸೋಯಂ ಪ್ರಿಯಸಖಾ ಚಾಸ್ಮಿ ಧಾರ್ತರಾಷ್ಟ್ರಸ್ಯ ಧೀಮತಃ।
ತದರ್ಥೇ ಹಿ ಮಮ ಪ್ರಾಣಾ ಯಚ್ಚ ಮೇ ವಿದ್ಯತೇ ವಸು॥ 8-34-46 (56537) 
ವ್ಯಕ್ತಂ ತ್ವಮಪ್ಯುಪಹಿತಃ ಪಾಂಡವೈಃ ಪಾಪದೇಶಜ।
ಯಥಾ ಚಾಮಿತ್ರವತ್ಸರ್ವಂ ತ್ವಮಸ್ಮಾಸು ಪ್ರವರ್ತಸೇ॥ 8-34-47 (56538) 
ಕಾಮಂ ನ ಖಲು ಶಕ್ಯೋಽಹಂ ತ್ವದ್ವಿಧಾನಾಂ ಶತೈರಪಿ।
ಸಂಗ್ರಾಮಾದ್ವಿಮುಖಃ ಕರ್ತುಂ ಧರ್ಮಜ್ಞ ಇವ ನಾಸ್ತಿಕೈಃ॥ 8-34-48 (56539) 
ಸಾರಂಗ ಇವ ಘರ್ಮಾರ್ತಃ ಕಾಮಂ ವಿಲಪ ಶುಷ್ಯ ಚ।
ನಾಹಂ ಭೀಷಯಿತುಂ ಶಕ್ಯಃ ಕ್ಷತ್ರಧರ್ಮೇ ವ್ಯವಸ್ಥಿತಃ॥ 8-34-49 (56540) 
ತನುತ್ಯಜಾಂ ನೃಸಿಂಹಾನಾಮಾಹವೇಷ್ವನಿವರ್ತಿನಾಂ।
ಯಾ ಗತಿರ್ಗುರುಣಾ ಪ್ರೋಕ್ತಾ ಪ್ರೇಂಣಾ ರಾಮೇಣ ತಾಂ ಸ್ಮರೇ॥ 8-34-50 (56541) 
ಸ್ವೇಷಾಂ ತ್ರಾಣಾರ್ಥಮುದ್ಯಂತಂ ವಧಾರ್ಥಂ ದ್ವಿಷತಾಮಪಿ।
ವಿದ್ಧಿ ಮಾಮಾಸ್ಥಿತಂ ವೃತ್ತಂ ಪೌರೂರವಸಮುತ್ತಮಂ॥ 8-34-51 (56542) 
ನ ತದ್ಭೂತಂ ಪ್ರಪಶ್ಯಾಮಿ ತ್ರಿಷು ಲೋಕೇಷು ಮದ್ರಪ।
ಯೋ ಮಾಮಸ್ಮಾದಭಿಪ್ರಾಯಾದ್ವಾರಯೇದಿತಿ ಮೇ ಮತಿಃ॥ 8-34-52 (56543) 
ಏವಂ ವಿದ್ವಂಜೋಷಮಾಸ್ಸ್ವ ತ್ರಾಸಾತ್ಕಿಂ ಬಹು ಭಾಷಸೇ।
ನ ತ್ವಾಂ ಹತ್ವಾ ಪ್ರದಾಸ್ಯಾಮಿ ಕ್ರವ್ಯಾದ್ಭ್ಯೋ ಮದ್ರಕಾಧಂ॥ 8-34-53 (56544) 
ಮಿತ್ರಪ್ರತೀಕ್ಷಯಾ ಶಲ್ಯ ಧೃತರಾಷ್ಟ್ರಸ್ಯ ಚೋಭಯೋಃ।
ಅಪವಾದತಿತಿಕ್ಷಾಭಿಸ್ತ್ರಿಭಿರೇತೈರ್ಹಿ ಜೀವಸಿ॥ 8-34-54 (56545) 
ಪುನಶ್ಚೇದೀದೃಶಂ ವಾಕ್ಯಂ ಮದ್ರರಾಜ ವದಿಷ್ಯಸಿ।
ಶಿರಸ್ತೇ ಪಾತಯಿಷ್ಯಾಸಿ ಗದಯಾ ವಜ್ರಕಲ್ಪಯಾ॥ 8-34-55 (56546) 
ಶ್ರೋತಾರಸ್ತ್ವಿದಮದ್ಯೇಹ ದ್ರಷ್ಟಾರೋ ವ್ರಾ ಕುದೇಶಜ।
ಕರ್ಣಂ ವಾ ಜಘ್ನತುಃ ಕೃಷ್ಣೌ ಕರ್ಣೋ ವಾ ನಿಜಘಾನ ತೌ॥ 8-34-56 (56547) 
ಏವಮುಕ್ತ್ವಾ ತು ರಾಧೇಯಃ ಪುನರೇವ ವಿಶಾಂಪತೇ।
ಅಬ್ರವೀನ್ಮದ್ರರಾಜಾನಂ ಯಾಹಿಯಾಹೀತ್ಯಸಂಭ್ರಮಂ॥ ॥ 8-34-57 (56548) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಚತುಸ್ತ್ರಿಂಶೋಽಧ್ಯಾಯಃ॥ 34 ॥

Mahabharata - Karna Parva - Chapter Footnotes

8-34-7 ಆಹೇಯಃ ಸರ್ಪಮಯಃ॥ 8-34-9 ನಾಸ್ಯೇಯಂ ನ ಕ್ಷಿಪೇಯಂ॥ 8-34-12 ಸುಜಾತಂ ಶೋಭನಂ ಜನ್ಮ॥ 8-34-13 ಪ್ರೋತೌ ಏಕಸೂತ್ರೇ ಮಣೀಇವ ಪ್ರೇಮಸಂಬದ್ಧೌ॥ 8-34-19 ಜೋಷಂ ತೂಷ್ಣೀಂ। ಆಸ್ಸ್ವ ತಿಷ್ಠ॥ 8-34-20 ಕ್ರೀಡಾಗತಾಃ ಲೀಲಯಾ ಆಗತಾಃ॥ 8-34-21 ಮದ್ರಕೇಷು ಕುತ್ಸಿತೇಷುಮದ್ರದೇಶೇಷು॥ 8-34-22 ಕ್ಷಮ ವಾ ಬ್ರೂಹಿ ಚೋತ್ತರಂ ಇತಿ ಝ.ಪಾಠಃ॥ 8-34-24 ಅನೃತೇನ ಚರತೀತ್ಯಾನೃತಿಕಃ॥ 8-34-26 ಪುಂಭಿಃ ಪುರುಷೈಃ ವಿಮಿಶ್ರಾಃ ಸಂಗತಾಃ। ಇಚ್ಛಯಾ ಮೈಥುನಿನೋಽಜ್ಞಾತವತ್ ಜ್ಞಾತಾ ಅಪ್ಯವಿಗೀತಾ ಇತ್ಯರ್ಥಃ॥ 8-34-27 ಯೇಷಾಂ ಮದ್ರಕಾಣಾಂ ಸಕ್ತುಮಿಶ್ರಿತಮತ್ಸ್ಯಾಶಿನಾಂ। ಶೀಧು ಮದ್ಯಂ॥ 8-34-30 ಮದ್ರಕೇಷು ಸಂಸೃಷ್ಟಂ ನಷ್ಟಂ ಏವಂ ಗಾಂಧಾರಕೇಷು ಶೌಚಂ ನಷ್ಟಂ ಭವೇತ್॥ 8-34-31 ರಾಜಾ ಯಾಜಕೋ ಯಸ್ಯ ತಸ್ಮಿನ್ಯಾಜ್ಯೇ ಹವಿರ್ನಷ್ಟಂ ಭವೇತ್॥ 8-34-32 ಯಥೈವೇತಿ। ಯಥಾ ಮದ್ರಕೈಃ ಸಂಗತಂ ಕೃತ್ವಾ ಪತತಿ ಹೇವೃಶ್ಚಿಕ ತಥಾ ತೇ ವಿಷಂ ಹತಮಿತ್ಯಧ್ಯಾಹಾರಃ। ಯದ್ಯೇತತ್ಸತ್ಯಂ ತರ್ಹಿ ತವ ವಿಷಂ ನಶ್ಯತ್ವಿತಿ ಮಂತ್ರೇಣ ಸರ್ವಥಾ ವಿಷಂ ನಶ್ಯತೀತ್ಯರ್ಥಃ। ಮಯೇತ್ಯಾತ್ಮಾನುಭವಸಿದ್ಧಮಿದಮಿತಿ ದ್ಯೋತಯತಿ॥ 8-34-33 ಯಥೈವೇತಿ। ಯಥಾ ಮದ್ರಕೈಃ ಸಂಗತಂ ಕೃತ್ವಾ ಪತತಿ ಹೇವೃಶ್ಚಿಕ ತಥಾ ತೇ ವಿಷಂ ಹತಮಿತ್ಯಧ್ಯಾಹಾರಃ। ಯದ್ಯೇತತ್ಸತ್ಯಂ ತರ್ಹಿ ತವ ವಿಷಂ ನಶ್ಯತ್ವಿತಿ ಮಂತ್ರೇಣ ಸರ್ವಥಾ ವಿಷಂ ನಶ್ಯತೀತ್ಯರ್ಥಃ। ಮಯೇತ್ಯಾತ್ಮಾನುಭವಸಿದ್ಧಮಿದಮಿತಿ ದ್ಯೋತಯತಿ॥ 8-34-36 ಯಥಾಕಾಮಂ ವರಯಂತಿತಾಃ। ಮೈಥುನೇ ಸಂಗತಾ ಯಾಶ್ಚ ತಥಾ ಕಾಮಕರಾಶ್ಚ ಹ। ತಾಸಾಂ ಪುತ್ರೋ ಮಮ ಕಥಂ ಮದ್ರಕೋ ಯೋಗಮರ್ಹತಿ। ಇತಿ ಕ.ಪಾಠಃ ಯಥೇಳಕಾಃ ಇತಿ ಟ. ಪಾಠಃ॥ 8-34-37 ಪ್ರಮೇಹಂತಿ ಮೂತ್ರಯಂತೇ। ದಶೇರಕಾಃ ಗರ್ದಭಾಃ। ಯಥೈವೋಷ್ಟ್ರಾ ಯಥೇಳಕಾಃ ಇತಿ ಟ.ಪಾಠಃ॥ 8-34-38 ಸುವೀರಕಂ ಕಾಂಜಿಕಂ। ಸ್ಫಿಚೌ ಕಟಿಪ್ರೋಥೌ॥ 8-34-40 ನಿರ್ಹೀಕಾಃ ನಿರ್ಲಜ್ಜಾಃ। ಘಸ್ಮರಾಃ ಬಹುಭಕ್ಷಕಾಃ॥ 8-34-42 ವಕ್ತವ್ಯೇಷು ಗರ್ಹಣೀಯೇಷು॥ 8-34-45 ಸಾಂಪರಾಯೇ ಸಮೂಹೇ ಸಂಗ್ರಾಯೇ ಇತ್ಯರ್ಥಃ। ಮುಂಜೇಯಂ ಜೀವಿತಮಿತಿ ಶೇಷಃ॥ 8-34-47 ಉಪಹಿತಃ ಉಪಜಪ್ತ॥ 8-34-49 ಸಾರಂಗ ಇವ ಘರ್ಮಾಂತೇ ಇತಿ ಕ.ಡ.ಪಾಠಃ॥ 8-34-54 ಅಪವಾದೋ ನಿಂದಾ ತಿತಿಕ್ಷಾ ಚ ತೈಸ್ತ್ರಿಭಿತ್ರಹಿತುಭಿಃ॥ 8-34-34 ಚತುಸ್ತ್ರಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 035

॥ ಶ್ರೀಃ ॥

8.35. ಅಧ್ಯಾಯಃ 035 

Mahabharata - Karna Parva - Chapter Topics

ಶಲ್ಯೇನ ಕರ್ಣಂಪ್ರತಿ ಹಂಸಕಾಕೀಯಾಖ್ಯಾನಕಥನಂ॥ 1 ॥

Mahabharata - Karna Parva - Chapter Text

8-35-0 (56549) 
ಸಂಜಯ ಉವಾಚ। 8-35-0x (4927) 
ಮಾರಿಷಾಧಿರಥೇಃ ಶ್ರುತ್ವಾ ವಾಚೋ ಯುದ್ಧಾಭಿನಂದಿನಃ।
ಶಲ್ಯೋಽಬ್ರವೀತ್ಪುನಃ ಕರ್ಣಂ ನಿದರ್ಶನಮುದಾಹರನ್॥ 8-35-1 (56550) 
ಜಾತೋಽಹಂ ಯಜ್ವನಾಂ ವಂಶೇ ಸಂಗ್ರಾಮೇಷ್ವನಿವರ್ತಿನಾಂ।
ರಾಜ್ಞಾಂ ಮೂರ್ಧಾಭಿಷಿಕ್ತಾನಾಂ ಸ್ವಯಂ ಧರ್ಮಪರಾಯಣಃ॥ 8-35-2 (56551) 
ಯಥೈವ ಮತ್ತೋ ಮದ್ಯೇನ ತ್ವಂ ತಥಾ ಲಕ್ಷ್ಯಸೇ ವೃಷ।
ತಥಾಽದ್ಯ ತ್ವಾಂ ಪ್ರಮಾದ್ಯಂತಂ ಚಿಕಿತ್ಸೇಯಂ ಸುಹೃತ್ತಯಾ॥ 8-35-3 (56552) 
ಇಮಾಂ ಕಾಕೋಪಮಾಂ ಕರ್ಣ ಪ್ರೋಚ್ಯಮಾನಾಂ ನಿಬೋಧ ಮೇ।
ಶ್ರುತ್ವಾ ಯಥೇಷ್ಟಂ ಕುರ್ಯಾಸ್ತ್ವಂ ನಿಹೀನ ಕುಲಪಾಂಸನ॥ 8-35-4 (56553) 
ನಾಹಮಾತ್ಮನಿ ಕಿಂಚಿದ್ವೈ ಕಿಲ್ಬಿಷಂ ಕರ್ಣ ಸಂಸ್ಮರೇ।
ಯೇನ ಮಾಂ ತ್ವಂ ಮಹಾಬಾಹೋ ಹಂತುಮಿಚ್ಚಸ್ಯನಾಗಸಂ॥ 8-35-5 (56554) 
ಅವಶ್ಯಂ ತು ಮಯಾ ವಾಚ್ಯಂ ಬುದ್ಧ್ವಾ ತವ ಹಿತಾಹಿತಂ।
ವಿಶೇಷತೋ ರಥಸ್ಥೇನ ರಾಜ್ಞಶ್ಚೈವ ಹಿತೈಷಿಣಾ॥ 8-35-6 (56555) 
ಸಮಂ ಚ ವಿಷಮಂ ಚೈವ ರಥಿನಶ್ಚ ಬಲಾಬಲಂ।
ಶ್ರಮಃ ಖೇದಶ್ಚ ಸತತಂ ಹಯಾನಾಂ ರಥಿನಾ ಸಹ॥ 8-35-7 (56556) 
ಆಯುಧಸ್ಯ ಪರಿಜ್ಞಾನಂ ರುತಂ ಚ ಮೃಗಪಕ್ಷಿಣಾಂ।
ಸಾರಂ ಚೈವಾಪ್ಯಾಸರಂ ಚ ಶಲ್ಯಾನಾಂ ಚ ಪ್ರತಿಕ್ರಿಯಾ॥ 8-35-8 (56557) 
ಅಸ್ತ್ರಯೋಗಂ ಚ ಯುದ್ವಂ ಚ ನಿಮಿತ್ತಾನಿ ತಥೈವ ಚ।
ಸರ್ವಮೇತನ್ಮಯಾ ಜ್ಞೇಯಂ ರಥಸ್ಯಾಸ್ಯ ಕುಟುಂಬಿನಾ। 
ಅತಸ್ತ್ವಾಂ ಕಥಯೇ ಕರ್ಣ ನಿದರ್ಶನಮಿದಂ ಪುನಃ॥  8-35-9 (56558) 
ವೈಶ್ಯಃ ಕಿಲ ಸಮುದ್ರಾಂತೇ ಪ್ರಭೂತಧನಧಾನ್ಯವಾನ್।
ಯಜ್ವಾ ದಾನಪತಿಃ ಕ್ಷಾಂತಃ ಸ್ವಕರ್ಮಸ್ಥೋಽಭವಚ್ಛುಚಿಃ॥ 8-35-10 (56559) 
ಬಹುಪುತ್ರಃ ಪ್ರಿಯಾಪತ್ಯಃ ಸರ್ವಭೂತಾನುಕಂಪಕಃ।
ರಾಜ್ಞೋ ಧರ್ಮಪ್ರಧಾನಸ್ಯ ರಾಷ್ಟ್ರೇ ವಸತಿ ನಿರ್ಭಯಃ॥ 8-35-11 (56560) 
ಪುತ್ರಾಣಾಂ ತಸ್ಯ ಬಾಲಾನಾಂ ಕುಮಾರಾಣಾಂ ಯಶಸ್ವಿನಾಂ।
ಕಾಕೋ ಬಹೂನಾಮಭವದುಚ್ಛಿಷ್ಟಕೃತಭೋಜನಃ॥ 8-35-12 (56561) 
ತಸ್ಮೈಸದಾ ಪ್ರಯಚ್ಛಂತಿ ವೈಶ್ಯಪುತ್ರಾಃ ಕುಮಾರಕಾಃ।
ಮಾಂಸೋದನಂ ದಧಿ ಕ್ಷೀರಂ ಪಾಯಸಂ ಮಧುಸರ್ಪಿಷೀ॥ 8-35-13 (56562) 
ಸ ಚೋಚ್ಛಿಷ್ಟಭೃತಃ ಕಾಕೋ ವೈಶ್ಯಪುತ್ರೈಃ ಕುಮಾರಕೈಃ।
ಸದೃಶಾನ್ಪಕ್ಷಿಣೋ ದೃಪ್ತಃ ಶ್ರೇಯಸಸಶ್ಚಾವಮನ್ಯತೇ॥ 8-35-14 (56563) 
ಅಥ ಹಂಸಾಃ ಸಮುದ್ರಾಂತೇ ಪ್ರಜಗ್ಮುರತಿಪಾತಿನಃ।
ಗರುಡಸ್ಯ ಗತೌ ತುಲ್ಯಾಶ್ಚಕ್ರಾಂಗಾ ಹೃಷ್ಟಚೇತಸಃ॥ 8-35-15 (56564) 
ಕುಮರಾರಕಾಸ್ತದಾ ಹಂಸಾಂದೃಷ್ಟ್ವಾ ಕಾಕಮಥಾಬ್ರುವನ್।
ಭವಾನೇವ ವಿಶಿಷ್ಟೋಽಸಿ ಪತತ್ರಿಭ್ಯೋ ವಿಹಂಗಮ॥ 8-35-16 (56565) 
ಏತೇಽತಿಪಾತಿನಃ ಪಶ್ಯ ವಿಹಂಗಾನ್ವಿಯದಾಶ್ರಿತಾನ್।
ಏಹಿ ತ್ವಮಪಿ ಶಕ್ತೋ ಹಿ ಕಸ್ಮಾನ್ನ ಪತಿತಂ ತ್ವಯಾ॥ 8-35-17 (56566) 
ಪ್ರತಾರ್ಯಮಾಣಸ್ತೈಃ ಸರ್ವೈರಲ್ಪಬುದ್ಧಿಭಇರಂಡಜಃ।
ತದ್ವಚಃ ಸತ್ಯಮಿತ್ಯೇವ ಮೌರ್ಖ್ಯಾದ್ದರ್ಪಾಚ್ಚ ಜಜ್ಞಿವಾನ್॥ 8-35-18 (56567) 
ತಾನ್ಸೋನುಪತ್ಯ ಜಿಜ್ಞಾಸುಃ ಕ ಏಷಾಂ ಶ್ರೇಷ್ಠಭಾಗಿತಿ।
ಉಚ್ಛಿಷ್ಟದರ್ಪಿತಃ ಕಾಕೋ ಬಹೂನಾಮೇಕಪಾತಿನಾಂ॥ 8-35-19 (56568) 
ತೇಷಾಂ ಯಂ ಪ್ರವರಂ ಮೇನೇ ಹಂಸಾನಾಂ ದೂರಪಾತಿನಾಂ।
ಸ ತಮಾಹ್ವತ ದುರ್ಬುದ್ಧಿಃ ಪತಾವ ಇತಿ ಪಕ್ಷಿಣಂ। 
ತಚ್ಛ್ರುತ್ವಾ ಪ್ರಾಹಸನ್ಹಂಸಾ ಯೇ ತತ್ರಾಸನ್ಸಮಾಗತಾಃ॥  8-35-20 (56569) 
ಭಾಷತೋ ಬಹು ಕಾಕಸ್ಯ ಬಾಲಿಶ್ಯಾತ್ಪತತಾಂ ವರಾಃ।
ಇದಮೂಚುಃ ಸ್ಮ ಚಕ್ರಾಂಗಾವಚಃ ಕಾಕಂ ವಿಂಗಮಾಃ॥ 8-35-21 (56570) 
ಹಂಸಾ ಊಚುಃ। 8-35-22x (4928) 
ವಯಂ ಹಂಸಾಶ್ಚರಾಮೇಮಾಂ ಪೃಥಿವೀಂ ಮಾನಸೌಕಸಃ।
ಪಕ್ಷಿಣಾಂ ಚ ವಯಂ ನಿತ್ಯಂ ದೂರಪಾತೇನ ಪೂಜಿತಾಃ॥ 8-35-22 (56571) 
ಕಥಂ ಹಂಸಂ ನು ಬಲಿನಂ ಚಕ್ರಾಂಗಂ ದೂರಪಾತಿನಂ।
ಕಾಕೋ ಭೂತ್ವಾ ನಿಪತನೇ ಸಮಾಹ್ವಯಸಿ ದುರ್ಮತೇ। 
ಕಥಂ ತ್ವಂ ಪತಿತಾ ಕಾಕ ಸಹಾಸ್ಮಾಭಿರ್ಬ್ರವೀಹಿ ತತ್॥  8-35-23 (56572) 
ಅಥ ಹಂಸವಚೋ ಮೂಢಃ ಕುತ್ಸಯಿತ್ವಾ ಪುನಃ ಪುನಃ।
ಪ್ರಜಗಾದೋತ್ತರಂ ಕಾಕಃ ಕತ್ಥನೋ ಜಾತಿಲಾಘವಾತ್॥ 8-35-24 (56573) 
ಕಾಕ ಉವಾಚ। 8-35-25x (4929) 
ಶತಮೇಕಂ ಚ ಪಾತಾನಾಂ ಪತಿತಾಽಸ್ಮಿ ನ ಸಂಶಯಃ।
ಶತಯೋಜನಮೇಕೈಕಂ ವಿಚಿತ್ರಂ ವಿವಿಧಂ ತಥಾ॥ 8-35-25 (56574) 
ಉಡ್ಡೀನಮವಡೀನಂ ಚ ಪ್ರಡೀನಂ ಡೀನಮೇವ ಚ।
ನಿಡೀನಮಥ ಸಂಡೀನಂ ತಿರ್ಯಕ್ಡೀನಗತಾನಿ ಚ॥ 8-35-26 (56575) 
ವಿಡೀನಂ ಪರಿಡೀನಂ ಚ ಪರಾಡೀನಂ ಸುಡೀನಕಂ।
ಅಭಿಡೀನಂ ಮಹಾಡೀನಂ ನಿರ್ಡೀನಮತಿಡೀನಕಂ॥ 8-35-27 (56576) 
ಅವಡೀನಂ ಪ್ರಡೀನಂ ಚ ಸಂಡೀನಂ ಡೀನಡೀನಕಂ।
ಸಂಡೀನೋಡ್ಡೀನಡೀನಂ ಚ ಪುನರ್ಡೀನವಿಡೀನಕಂ॥ 8-35-28 (56577) 
ಸಂಪಾತಂ ಸಮುದೀಷಂ ಚ ತತೋಽನ್ಯದ್ವ್ಯತಿರಿಕ್ತಕಂ।
ಗತಾಗತಂ ಪ್ರತಿಗತಂ ಬಹ್ವೀಶ್ಚ ನಿಕುಲೀನಕಾಃ। 
ಕರ್ತಾಽಸ್ಮಿ ಮಿಷತಾಂ ವೋಽದ್ಯ ತತೋ ದ್ರಕ್ಷಯಥ ಮೇ ಬಲಂ॥  8-35-29 (56578) 
ತೇಷಾಮನ್ಯತಮೇನಾಹಂ ಪತಿಷ್ಯಾಮಿ ವಿಹಾಯಸಂ।
ಪ್ರದಿಶಧ್ವಂ ಯಥಾನ್ಯಾಯಂ ಕೇನ ಹಂಸಾಃ ಪತಾಂಯಹಂ॥ 8-35-30 (56579) 
ತೇ ವೈ ಧ್ರುವಂ ವಿನಿಶ್ಚಿತ್ಯ ಸಂಪತಧ್ವಂ ಮಯಾ ಸಹ।
ಪಾತೈರೇಭಿಃ ಖಲು ಖಗಾಃ ಪತಿತುಂ ಖೇ ನಿರಾಶ್ರಯೇ॥ 8-35-31 (56580) 
ಏವಮುಕ್ತೇ ತು ಕಾಕೇನ ಪ್ರಹಸ್ಯೈಕೋ ವಿಹಂಗಮಃ।
ಉವಾಚ ಕಾಕಂ ರಾಧೇಯ ವಚನಂ ತನ್ನಿಬೋಧ ಮೇ॥ 8-35-32 (56581) 
ಹಂಸ ಉವಾಚ। 8-35-33x (4930) 
ಶತಮೇಕಂ ಚ ಪಾತಾನಾಂ ತ್ವಂ ಕಾಕ ಪತಿತಾ ಧ್ರುವಂ।
ಏಕಮೇವ ತು ಯಂ ಪಾತಂ ವಿದುಃ ಸರ್ವೇ ವಿಹಂಗಮಾಃ। 
ತಮಹಂ ಪತಿತಾ ಕಾಕ ನಾನ್ಯಂ ಜಾನಾಮಿ ಕಂಚನ॥  8-35-33 (56582) 
ಕಾಕ ಉವಾಚ। 8-35-34x (4931) 
ಪತ ತ್ವಮಪಿ ತತ್ರಾಶು ಯೇನ ಪಾತೇನ ಮನ್ಯಸೇ॥  8-35-34 (56583) 
ಅಥ ಕಾಕಂ ಪ್ರಜಹಸುರ್ಯೇ ತತ್ರಾಸನ್ಸಮಾಗತಾಃ।
ಕಥಮೇಕೇನ ಪಾತೇನ ಹಂಸಃ ಪಾತಶತಂ ಜಯೇತ್। 
ಏಕೇನ ವಾಯಸ ತ್ವೈನಂ ಪಾತೇನಾಭಿಭವಿಷ್ಯತಿ॥  8-35-35 (56584) 
ಹಂಸಶ್ಚೋತ್ಪತಿತಃ ಕಾಕೋ ಬಲವಾನಾಶುವಿಕ್ರಮಃ।
ಪ್ರಪೇತತುಃ ಸ್ಪರ್ಧಯಾ ಚ ತತಸ್ತೌ ಹಂಸವಾಯಸೌ। 
ಉಪರ್ಯುಪರಿ ವೇಗೇನ ಸಮುದ್ರಂ ಮಕರಾಲಯಂ॥  8-35-36 (56585) 
ಹಂಸಸ್ತ್ವೇಕೇನ ಪಾತೇನ ಕಾಕಃ ಪಾತಶತೇನ ಚ।
ಸ್ಪರ್ಧಿನೌ ಸಹಿತೌ ತೂರ್ಣಂ ಖಮಾಸ್ಥಾಯ ತರಸ್ವಿನೌ॥ 8-35-37 (56586) 
ಹಂಸಸ್ತು ಮೃದುನೈಕೇನ ವಿಕ್ರಾಂತುಮುಪಚಕ್ರಮೇ।
ಪೂರ್ವಮೇವ ತು ವೈ ಕಾಕಃ ಸ ತಂ ತೂರ್ಣಂ ಪ್ರಚಕ್ರಮೇ॥ 8-35-38 (56587) 
ನಾತ್ಯಹೀಯತ ಕಾಕಶ್ಚ ಮುಹೂರ್ತಮಿವ ಸೂತಜ॥  8-35-39 (56588) 
ಕಾಕೋಪಿ ಹಂಸಂ ಚಾಪಲ್ಯಾಚ್ಛೀಘ್ರತಾಂ ಪ್ರತಿದರ್ಶಯನ್।
ವೇಗೇನಾತೀತ್ಯ ತರಸಾ ಪುನರೇತಿ ಮುಹುರ್ಮುಹುಃ॥ 8-35-40 (56589) 
ತುಂಡೇನಾಭ್ಯಹನಚ್ಚೈನಂ ಕುರ್ವನ್ನಾಮಾಪಸವ್ಯತಃ।
ರೋರೂಯನ್ನಿವ ಚಾಪ್ಯೇನಂ ಸಮಾಹ್ವಯತಿ ವೈ ಮುಹುಃ। 
ವಿಸಿಸ್ಮಾಪಯಿಷುಃ ಪಾತೈರ್ದರ್ಶಯನ್ನಾತ್ಮನಃ ಕ್ರಿಯಾಂ॥  8-35-41 (56590) 
ಅಥ ತಾನಿ ವಿಚಿತ್ರಾಣಿ ಪತಿತಾನೀತರಾಣಿ ಚ।
ದೃಷ್ಟ್ವಾ ಪ್ರಮುದಿತಾಃ ಕಾಕಾ ವಿನೇದುರಧಿಕೈಃ ಸ್ವರೈಃ॥ 8-35-42 (56591) 
ಹಂಸಾಶ್ಚಾಪಹಸಂತಿ ಸ್ಮ ಪ್ರವದಂತಿ ಪ್ರಿಯಾಣಿ ಚ।
ಕುರ್ವಾಣಾ ವಿವಿಧಾನ್ರಾವಾನಿಚ್ಛಂತೋ ಜಯಮಾತ್ಮನಃ॥ 8-35-43 (56592) 
ಉತ್ಪತ್ಯೋತ್ಪತ್ಯ ಚ ಪ್ರಾಹುರ್ಮುಹೂರ್ತಮಿತಿ ಚೇತಿ ಚ।
ವೃಕ್ಷಾಗ್ರೇಭ್ಯಃ ಸ್ಥಲೇಭ್ಯಶ್ಚ ನಿಪತಂತ್ಯುತ್ಪತಂತಿ ಚ॥ 8-35-44 (56593) 
ಅವಮತ್ಯ ಚ ಹಂಸಂ ತಮಿದಂ ಕಾಕೋಽಬ್ರವೀದ್ವಚಃ।
ಯೋಽಸಾವುತ್ಪತಿತೋ ಹಂಸಃ ಸೋಽಸಾವೇವ ಪ್ರಹೀಯತೇ॥ 8-35-45 (56594) 
ಅಥ ಹಂಸಸ್ತು ತಚ್ಛ್ರುತ್ವಾ ಭಾಷಿತಂ ಪತತಾಂವರಃ।
ವಿಗಾಹ್ಯ ಹಂಸೋ ವಿಕ್ಷೋಭ್ಯ ಪ್ರಾಪತತ್ಪಶ್ಚಿಮಾಂ ದಿಶಂ॥ 8-35-46 (56595) 
ಉಪರ್ಯುಪರಿ ವೇಗೇನ ಸಾಗರಂ ಮಕರಾಲಯಂ।
ಬಹುಸತ್ವಸಮಾಕೀರ್ಣಂ ವೀಚೀಭಿರ್ಭೀಮದರ್ಶನಂ॥ 8-35-47 (56596) 
ಅಥಾಚಿರೇಣ ರಾಧೇಯ ಕಾಕೋ ವೇಗಾದಹೀಯತ।
ತತೋಽತೀವ ಪರಿಶ್ರಾಂತಃ ಕಥಂಚಿದ್ವಂಸಮನ್ವಗಾತ್॥ 8-35-48 (56597) 
ಭೀಶ್ಚೈನಮಾವಿಶತ್ತೀವ್ರಂ ಕಾಕಂ ಕರ್ಣ ವಿಚೇತಸಂ।
ದ್ವೀಪಾಂದ್ರುಮಾನ್ವಿತಾನ್ಪಶ್ಯನ್ವಿಶ್ರಮಾರ್ಥಂ ಶ್ರಮಾತುರಃ। 
ನಿಪತೇಯಂ ಕ್ಕನು ಶ್ರಾಂತ ಇತಿ ತಸ್ಮಿಂಜಲಾರ್ಣವೇ॥  8-35-49 (56598) 
ಅವಗಾಹ್ಯ ಸಮುದ್ರೋಽಪಿ ಬಹುಸತ್ವಗಣಾಲಯಃ।
ಮಹಾನ್ಭೂತಶತೋದ್ಭೂಸೀ ನಭಸಸ್ತು ವಿಶಿಷ್ಯತೇ॥ 8-35-50 (56599) 
ಗಾಂಭೀರ್ಯಾರ್ದ್ವಿ ಸಮುದ್ರಸ್ಯ ನ ವಿಶೇಷಂ ಕುಲಾಧಮ।
ದಿಶಶ್ಚ ನಾಂಭಸಾಂ ಕರ್ಣ ಸಮುದ್ರಸ್ಥಾ ವಿದುರ್ಜನಾಃ। 
ವಿಪಶ್ಚಿತೋಪ್ಯಪಾರತ್ವಾತ್ಕಿಂ ಪುನಃ ಕರ್ಣ ವಾಯಸಃ॥  8-35-51 (56600) 
ಅಥ ಹಂಸೋಪ್ಯತಿಕ್ರಾಮನ್ಮುಹೂರ್ತಮಿವ ದೂರತಃ।
ಅತಿಕ್ರಂಯ ಚ ಚಕ್ರಾಂಗಃ ಕಾಕಂ ತಂ ಸಮುದೈಕ್ಷತ॥ 8-35-52 (56601) 
ಶನಕೈಃ ಪರಿಹೀನಂ ತಂ ಪರಿಶ್ರಾಂತಮಚೇತಸಂ।
ಅವೇಕ್ಷಮಾಣಸ್ತಂ ಕಾಕಂ ಪ್ರತ್ಯಾಗಂಯ ಹಸನ್ನಿವ॥ 8-35-53 (56602) 
ತಂ ಪ್ರಹಸ್ಯ ಚ ಚಕ್ರಾಂಗಃ ಕಾಕಂ ಮಂದಗತಿಂ ತದಾ।
ಹೀಯಮಾನಮಥೋ ದೃಷ್ಟ್ವಾ ಹಂಸಃ ಪ್ರಾಹ ಯಥಾರ್ಥವತ್। 
ಉಜ್ಜಿಹೀರ್ಷುರ್ನಿಮಜ್ಜಂತಂ ಸ್ಮರನ್ಸತ್ಪುರುಷವ್ರತಂ॥  8-35-54 (56603) 
ಬಹೂನಿ ಪತಿತಾನಿ ತ್ವಮಾಚಕ್ಷಾಣೋ ಮುಹುರ್ಮುಹುಃ।
ಪತಸ್ಯವ್ಯಾಹರನ್ಖೇದಂ ತತೋ ಗರ್ಹ್ಯಂ ಪ್ರಭಾಷಸೇ॥ 8-35-55 (56604) 
ಜಲಂ ನಾಮ ಪತಿತಂ ಕಾಕ ಯತ್ತ್ವಂ ಪತಸಿ ಸಾಂಪ್ರತಂ।
ಜಲಂ ಸ್ಪೃಶಸಿ ಪಕ್ಷಾಭ್ಯಾಂ ತುಂಡೇನ ಚ ಪುನಃ ಪುನಃ॥ 8-35-56 (56605) 
ಪ್ರಬ್ರೂಹಿ ಕತಮೋಽಯಂ ತೇ ಪಾತೋ ವರ್ತತಿ ವಾಯಸ।
ಏಹ್ಯೇಹಿ ಕಾಕ ಶೀಘ್ರಂ ತ್ವಮೇಷ ತ್ವಾಂ ಪರಿಪಾಲಯೇ॥ 8-35-57 (56606) 
ಸ ಪಕ್ಷಾಭ್ಯಾಂ ಸ್ಪೃಶನ್ನಾರ್ತಸ್ತುಂಡೇನ ಚ ಜಲಂ ತದಾ।
ಕಾಕೋ ದೃಢಂ ಪರಿಶ್ರಾಂತಃ ಸಹಸಾ ನಿಪಪಾತ ಹ॥ 8-35-58 (56607) 
ಸಾಗರಾಂಭಸಿ ತಂ ದೃಷ್ಟ್ವಾ ಪತತಂತಂ ದೀನಚೇತಸಂ।
ಂರಿಯಮಾಣಮಿದಂ ವಾಕ್ಯಂ ಹಂಸಃ ಕಾಕಮುವಾಚ ಹ॥ 8-35-59 (56608) 
ಶತಮೇಕಂ ಚ ಪಾತಾನಾಂ ಪತಾಂಯಹಮಿತಿ ಸ್ಮ ಹ।
ಶ್ಲಾಘನ್ನಾತ್ಮಾನಮದ್ಯ ತ್ವಂ ಕಾಕ ಭಾಷಿತವಾನಸಿ॥ 8-35-60 (56609) 
ಸ ತ್ವಮೇಕಶತಂ ಪಾತಂ ಪತನ್ನಭ್ಯಧಿಕೋ ಮಯಾ।
ಕಥಮೇವಂ ಪರಿಶ್ರಾಂತಃ ಪತಿತೋಽಸಿ ಮಹಾರ್ಣವೇ॥ 8-35-61 (56610) 
ಪ್ರತ್ಯುವಾಚ ತತಃ ಕಾಕಃ ಸೀದಮಾನ ಇದಂ ವಚಃ।
ಉಪರೀತಂ ತದಾ ಹಂಸಂ ಪ್ರಸಮೀಕ್ಷ್ಯ ಪ್ರಸಾದಯನ್॥ 8-35-62 (56611) 
ಉಚ್ಛಿಷ್ಟಾನ್ನೇನ ಪುಷ್ಟೋಽಹಂ ದರ್ಪೋತ್ಸಿಕ್ತಃ ಕುಸತ್ವತಃ।
ಸುಪರ್ಣ ಇವ ಚಾತ್ಮಾನಂ ಜ್ಞಾತವಾನ್ಪುತ್ರಲಾಘವಾತ್॥ 8-35-63 (56612) 
ಶರಣಂ ತ್ವಾಂ ಪ್ರಪನ್ನೋಽಹಮುದಕಾಂತಮವಾಪ್ನುಯಾಂ।
ಹಂಸೇದಾನೀಂ ಪರಿಶ್ರಾಂತಮಾಪದೋ ಮಾಂ ಸಮುದ್ವರ॥ 8-35-64 (56613) 
ಯದಿ ನಾಮ ಪುನರ್ಜೀವನ್ಗಚ್ಛೇಯಂ ಸ್ವಂ ನಿವೇಶನಂ।
ನೈನಂ ಪುನರ್ಹೀನಮಪಿ ಕ್ಷೇಪ್ತಾಽಹಂ ಖೇ ವಿಚಾರಿಣಂ॥ 8-35-65 (56614) 
ತಮೇವಂ ಕರುಣಂ ದೀನಂ ವಿಲಪಂತಮಚೇತಸಂ।
ಕಾಕಕಾಕೇತಿ ವಾಶಂತಂ ನಿಮಜ್ಜಂತಂ ಮಹಾರ್ಣವೇ। 
ಕೃಪಯಾಽಭಿಪರೀತೋ ವೈ ಕೃಪಾಂ ಚಕ್ರೇ ದುರಾತ್ಮನಿ॥  8-35-66 (56615) 
ಅಥ ತಂ ಪತತಂ ದೀನಂ ಜಲಕ್ಲಿನ್ನಮಚೇತನಂ।
ಪದ್ಭ್ಯಾಮುತ್ಕ್ಷಿಪ್ಯ ವೇಪಂತಂ ಪೃಷ್ಠಮಾರೋ ಪಯತ್ತದಾ॥ 8-35-67 (56616) 
ಸ ಹಂಸಃ ಪೃಷ್ಠಮಾರೋಪ್ಯ ಕಾಕಂ ಕರ್ಣ ವಿಚೇತಸಂ।
ಅವಿಸ್ಮಯಂಸ್ತದಾ ಕರ್ಣ ಪುನರೇವ ಸಮಾನಯತ್। 
ತಮೇವ ದೇಶಂ ತರಸಾ ಸ್ಪರ್ಧಯಾ ಪೇತತುರ್ಯತಃ॥  8-35-68 (56617) 
ಉತ್ಸೃಜ್ಯ ತ್ವಬ್ರವೀನ್ಮೈವಂ ಪುನಃ ಕಾರ್ಯಂ ತ್ವಯೇತಿ ಹ।
ಸ್ಥಾಪ್ಯ ಚೈನಂ ಪುನರ್ದ್ವೀಪೇ ಸಮಾಶ್ವಸ್ಯ ಚ ವಿಕ್ಲವಂ। 
ಗತೋ ಯಥೇಪ್ಸಿತಂ ದೇಶಂ ಹಂಸೋ ಮನ ಇವಾಶುಗಃ॥  8-35-69 (56618) 
ಏವಮುಚ್ಛಿಷ್ಟಪುಷ್ಟಃ ಸ ಕಾಕೋಽಹಂಸಪರಾಜಿತಃ।
ಬಲಂ ವೀರ್ಯಂ ಮಹತ್ಕರ್ಣ ತ್ಯಕ್ತ್ವಾ ಕ್ಷಾಂತಿಮುಪಾಗತಃ॥ 8-35-70 (56619) 
ಉಚ್ಛಿಷ್ಟಭೋಜನಃ ಕಾಕೋ ಯಥಾ ವೈಶ್ಯಕುಲೇ ಪುರಾ।
ಏವಂ ತ್ವಮುಚ್ಛಿಷ್ಟಭೃತೋ ಧಾರ್ತರಾಷ್ಟ್ರೈರ್ನ ಸಂಶಯಃ॥ 8-35-71 (56620) 
ಸದೃಶಾಞ್ಶ್ರೇಯಸಶ್ಚಾಪಿ ಸರ್ವಾನ್ಕರ್ಣಾವಮನ್ಯಸೇ।
ದ್ರೋಣದ್ರೌಣಿಕೃಪೈರ್ಗುಪ್ತೋ ಭೀಷ್ಮೇಣಾನ್ಯೈಶ್ಚ ಕೌರವೈಃ॥ 8-35-72 (56621) 
ವಿರಾಟನಗರೇ ಪಾರ್ಥಮೇಕಂ ಕಿಂ ನಾವಧೀಸ್ತದಾ।
ಯತ್ರ ವ್ಯಸ್ತಾಃ ಸಮಸ್ತಾಶ್ಚ ನಿರ್ಜಿತಾಃ ಸ್ಥ ಕಿರೀಟಿನಾ 
ಸೃಗಾಲಾ ಇವ ಸಿಂಹೇನ ಕ್ವ ತೇ ವೀರ್ಯಂ ತದಾ ಗತಂ॥  8-35-73 (56622) 
ಭ್ರಾತರಂ ನಿಹತಂ ದೃಷ್ಟ್ವಾ ಸಮರೇ ಸವ್ಯಸಾಚಿನಾ।
ಪಶ್ಯತಾಂ ಕುರವೀರಾಣಾಂ ಪ್ರಥಮಂ ತ್ವಂ ಪಲಾಯಿತಃ॥ 8-35-74 (56623) 
ತಥಾ ದ್ವೈತವನೇ ಕರ್ಣ ಗಂಧರ್ವೈಃ ಸಮಭಿದ್ರುತಾನ್।
ಕುರೂನ್ಸದಾರಾನುತ್ಸೃಜ್ಯ ತ್ವಮೇವಾಗ್ರೇ ಪಲಾಯಿತಃ॥ 8-35-75 (56624) 
ಹತ್ವಾ ಜಿತ್ವಾ ಚ ಗಂಧರ್ವಾಂಶ್ಚಿತ್ರಸೇನಮುಖಾನ್ರಣೇ।
ಕರ್ಣ ದುರ್ಯೋಧನಂ ಪಾರ್ಥಃ ಸಭ್ರಾತೃಕಮಮೋಕ್ಷಯತ್॥ 8-35-76 (56625) 
ಪುನಃ ಪ್ರಭಾವಃ ಪಾರ್ಥಸ್ಯ ಪುರಾಣಃ ಕೇಶವಸ್ಯ ಚ।
ಕಥಿತಃ ಕರ್ಣ ರಾಮೇಣ ಸಭಾಯಾಂ ಕುರುಸಂಸದಿ॥ 8-35-77 (56626) 
ಸತತಂ ಚ ತ್ವಮಶ್ರೌಷೀರ್ವಚನಂ ದ್ರೋಣಭೀಷ್ಮಯೋಃ।
ಅವಧ್ಯೌ ವದತೋಃ ಕೃಷ್ಣೌ ಸನ್ನಿಧೌ ಚ ಮಹೀಕ್ಷಿತಾಂ॥ 8-35-78 (56627) 
ಕಿಯಂತಂ ತತ್ರ ವಕ್ಷ್ಯಾಮಿ ಯೇನಯೇನ ಧನಂಜಯಃ।
ತ್ವತ್ತೋಽತಿರಿಕ್ತಃ ಸರ್ವೇಭ್ಯೋ ಭೂತೇಭ್ಯೋ ಬ್ರಾಹ್ಮಣೋ ಯಥಾ॥ 8-35-79 (56628) 
ಇದಾನೀಮೇವ ದ್ರಷ್ಟಾಸಿ ಪ್ರಧಾನೇ ಸ್ಯಂದನೇ ಸ್ಥಿತೌ।
ಪುತ್ರಂ ಚ ವಸುದೇವಸ್ಯ ಕುಂತೀಪುತ್ರಂ ಚ ಪಾಂಡವಂ॥ 8-35-80 (56629) 
ಯಥಾಽಶ್ರಯತ ಚಕ್ರಾಂಗಂ ವಾಯಸೋ ಬುದ್ಧಿಮಾಸ್ಥಿತಃ।
ತಥಾಶ್ರಯಸ್ವ ವಾರ್ಷ್ಣೇಯಂ ಪಾಂಡವಂ ಚ ಧನಂಜಯಂ॥ 8-35-81 (56630) 
ಯದಾ ತ್ವಂ ಯುಧಿ ವಿಕ್ರಾಂತೌ ವಾಸುದೇವಧನಂಜಯೌ।
ದ್ರಷ್ಟಾಸ್ಯೇಕರಥೇ ಕರ್ಣ ತದಾ ನೈವಂ ವದಿಷ್ಯಸಿ॥ 8-35-82 (56631) 
ಯದಾ ಶರಶತೈಃ ಪಾರ್ಥೋ ದರ್ಪಂ ತವ ವಧಿಷ್ಯತಿ।
ತದಾ ತ್ವಮಂತರಂ ದ್ರಷ್ಟಾ ಆತ್ಮನಶ್ಚಾರ್ಜುನಸ್ಯ ಚ॥ 8-35-83 (56632) 
ದೇವಾಸುರಮನುಷ್ಯೇಷು ಪ್ರಖ್ಯಾತೌ ಯೌ ನರೋತ್ತಮೌ।
ತೌ ಮಾವಮಂಸ್ಥಾ ಮೌರ್ಖ್ಯಾತ್ತ್ವಂ ಸ್ವದ್ಯೋತ ಇವ ರೋಚನೌ॥ 8-35-84 (56633) 
ಸೂರ್ಯಾಚಂದ್ರಮಸೌ ಯದ್ವತ್ತದ್ವದಜುನಕೇಶವೌ।
ಪ್ರಕಾಶ್ಯೇನಾಭಿವಿಖ್ಯಾತೌ ತ್ವಂ ತು ಖದ್ಯೋತವನ್ನೃಷು॥ 8-35-85 (56634) 
ಏವಂ ವಿದ್ವನ್ಮಾವಮಂಸ್ಥಾಃ ಸೂತಪುತ್ರಾಚ್ಯುತಾರ್ಜುನೌ।
ನರಸಿಂಹೌ ನರಶ್ವಾ ತ್ವಂ ಜೋಷಮಾಸ್ಸ್ವ ವಿಕತ್ಥಸೇ॥ ॥ 8-35-86 (56635) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಪಂಚತ್ರಿಂಶೋಽಧ್ಯಾಯಃ॥ 35 ॥

Mahabharata - Karna Parva - Chapter Footnotes

8-35-8 ರುತಂ ಜಯಪರಾಜಯಸೂಚಕಂ॥ 8-35-9 ನಿಮಿತ್ತಾನಿ ದಿವ್ಯಾಂತರಿಕ್ಷಭೌಮಾನಿ ಗ್ರಹಾದ್ಯಾನುಕೂಲ್ಯಪ್ರಾತಿಕೂಲ್ಯಾದೀತಿ। ನಿದರ್ಶನಂ ದೃಷ್ಟಾಂತಂ॥ 8-35-15 ಅತಿಪಾತಿನಃ ಗತ್ಯತಿಶಯಗಾಮಿನಃ। ಚಕ್ರಾಂಗಾಃ ಮಾನಸಚಾರಿಣಃ॥ 8-35-16 ಪತತ್ರಿಭ್ಯೋಽನ್ಯೇಭ್ಯಃ ಪ್ರತಾರ್ಯಮಾಣೋಽನ್ಯಥಾಪ್ರತ್ಯಾಯ್ಯಮಾನಃ॥ 8-35-19 ಶ್ರೇಷ್ಠಭಾಕ್ ಶ್ರೇಷ್ಠಂ ಅಂಗಂ ಭಜತೇ॥ 8-35-20 ಪತಾವ ಗಚ್ಛಾವಃ॥ 8-35-29 ಮಿಷತಾಂ ಪಶ್ಯತಾಂ॥ 8-35-30 ಕೇನ ಪಾತೇನ॥ 8-35-33 ಏಕಂ ಮುಖ್ಯಂ॥ 8-35-35 ಕಥಮೇಕೇನ ಪಾತೇನ ಜಯೇಮ ಶತಪಾತಿನಂ। ಏಕೇನೈವ ಸ ಯಾತ್ವೇನಂ ಪಾತೇನಾಭಿವಿಷ್ಯಸಿ ಇತಿ ಟ.ಪಾಠಃ॥ 8-35-35 ಪಂಚತ್ರಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 036

॥ ಶ್ರೀಃ ॥

8.36. ಅಧ್ಯಾಯಃ 036 

Mahabharata - Karna Parva - Chapter Topics

ಕರ್ಣೇನ ಶಲ್ಯಂಪ್ರತಿ ಸ್ವಸ್ಯ ಪರಶುರಾಮಾತ್ ತಥಾ ಕುತಶ್ಚಿದ್ಬ್ರಾಹ್ಮಣಾಚ್ಚ ಶಾಪಪ್ರಾಪ್ತಿಕಥನಂ॥ 1 ॥

Mahabharata - Karna Parva - Chapter Text

8-36-0 (56636) 
ಸಂಜಯ ಉವಾಚ। 8-36-0x (4932) 
ಮದ್ರಾಧಿಪಸ್ಯಾಧಿರಥಿರ್ಮಹಾತ್ಮಾ
ವಚೋ ನಿಶಂಯಾಪ್ರಿಯಮಪ್ರತೀತಃ। 
ಉವಾಚ ಶಲ್ಯಂ ವಿದಿತಂ ಮಮೈತ--
ದ್ಯಥಾವಿಧಾವರ್ಜುನವಾಸುದೇವೌ॥  8-36-1 (56637) 
ಶೌರೇ ರಥಂ ವಾಹಯತೋಽರ್ಜುನಸ್ಯ
ಬಲಂ ಮಹಾಸ್ತ್ರಾಣಿ ಚ ಪಾಂಡವಸ್ಯ। 
ಅಹಂ ವಿಜಾನಾಮಿ ಯಥಾವದದ್ಯ
ಪರೋಕ್ಷಭೂತಂ ತವ ತತ್ತು ಶಲ್ಯ॥  8-36-2 (56638) 
ತೌ ಚಾಪ್ಯಹಂ ಶಸ್ತ್ರಭೃತಾಂ ವರಿಷ್ಠೌ
ವ್ಯಪೇತಭೀರ್ಯೋಧಯಿಷ್ಯಾಮಿ ಕೃಷ್ಣೌ। 
ಸಂತಾಪಯತ್ಯಭ್ಯಧಿಕಂ ಹಿ ರಾಮಾ--
ಚ್ಛಾಪೋಽದ್ಯ ಮಾಂ ಬ್ರಾಹ್ಮಣಸತ್ತಮಾಚ್ಚ॥  8-36-3 (56639) 
`ಪುರಾ ಮಹೇಂದ್ರಾದ್ರಿವರೇ ಸಮುದ್ರೇ
ತಪಸ್ವಿನಂ ರಾಮಮುಪೇತ್ಯ ಶಲ್ಯ। 
ಅಸ್ತ್ರಾರ್ಥಿನಂ ಮಾಽದ್ಯ ಶಿಷ್ಯಂ ಗೃಹಾಣೇ--
ತ್ಯಥಾಽಬ್ರುವಂ ಬ್ರಾಹ್ಮಣಚ್ಛದ್ಮನಾ ಚ॥  8-36-4 (56640) 
ತತ್ರಾವಸಂ ಬ್ರಾಹ್ಮಣ ಇತ್ಯವಿಪ್ರೋ
ಬ್ರಹ್ಮಾಸ್ತ್ರಲೋಭಾದನೃತೇನ ಚಾಹಂ। 
ತಜ್ಜಾಮದಗ್ನ್ಯೇನ ಪರಂ ಮಹಾಸ್ತ್ರಂ
ಸಮಂತ್ರಯುಕ್ತಂ ವಿಹಿತಂ ಮಮಾಸೀತ್॥  8-36-5 (56641) 
ಅಸ್ತ್ರಂ ಯದಾ ತದ್ವಿದಿತಂ ಮಮಾಸೀ--
ತ್ತದಾಽಬ್ರವೀದ್ಬ್ರಾಹ್ಮಣೋ ಮಾಂ ಮಹರ್ಷಿಃ। 
ಆಪದ್ಗತೇನಾಸ್ತ್ರಮಿದಂ ಪ್ರಯೋಜ್ಯಂ
ತ್ವಯಾ ರಣೇ ಗಚ್ಛತಾ ಸಾಧಯೇತಿ'॥  8-36-6 (56642) 
ತತ್ರಾಪಿ ಮೇ ದೇವರಾಜೇನ ವಿಘ್ನೋ
ಹಿತಾರ್ಥಿನಾ ಫಲ್ಗುನಸ್ಯೈವ ಶಲ್ಯ। 
ಕೃತೋ ವಿಭೇದೇನ ಮಮೋರುಮೇತ್ಯ
ಪ್ರವಿಶ್ಯ ಕೀಟಸ್ಯ ತನುಂ ವಿರೂಪಾಂ॥  8-36-7 (56643) 
ಮಮೋರುಮೇತ್ಯ ಪ್ರಬಿಭೇದ ಕೀಟಃ
ಸುಪ್ತೇ ಗುರೌ ತತ್ರ ಶಿರೋ ನಿಧಾಯ। 
ಊರುಪ್ರಭೇದಾಚ್ಚ ಮಹಾನ್ಬಭೂವ
ಶರೀರತೋ ಮೇ ಘನಶೋಣಿತೌಘಃ॥  8-36-8 (56644) 
ಗುರೋರ್ಭಯಾಚ್ಚಾಪಿ ನ ಚೇಲಿವಾನಹಂ
ತತೋ ವಿಬುದ್ಧೋ ದದೃಶೇ ಸ ವಿಪ್ರಃ। 
ಸ ಧೈರ್ಯಯುಕ್ತಂ ಪ್ರಸಮೀಕ್ಷ್ಯ ಮಾಂ ವೈ
ನ ತ್ವಂ ವಿಪ್ರಃ ಕೋಽಸಿ ಸತ್ಯಂ ವದೇತಿ॥  8-36-9 (56645) 
ತಸ್ಮೈ ತದಾಽಽತ್ಮಾನಮಹಂ ಯಥಾವ--
ದಾಖ್ಯಾತವಾನ್ಸೂತ ಇತ್ಯೇವ ಶಲ್ಯ। 
ಸ ಮಾಂ ನಿಶಾಂಯಾಥ ಮಹಾತಪಸ್ವೀ
ಸಂಶಪ್ತವಾನ್ರೋಷಪರೀತಚೇತಾಃ॥  8-36-10 (56646) 
ಸೂತ ತ್ವಯಾ ಹ್ಯಾಪ್ತಮಿದಂ ತವಾಸ್ತ್ರಂ
ನ ಕರ್ಮಕಾಲೇ ಪ್ರತಿಭಾಸ್ಯತೀತಿ। 
ಅನ್ಯತ್ರ ತು ಸ್ಯಾತ್ತವ ಮೃತ್ಯುಕಾಲಾ--
ದಬ್ರಾಹ್ಮಣೇ ಬ್ರಹ್ಮ ನ ಹಿ ಧ್ರುವಂ ಸ್ಯಾತ್॥  8-36-11 (56647) 
ತದದ್ಯ ಪರ್ಯಾಪ್ತಮತೀವ ಮೇಽಸ್ತ್ರ--
ಮುಪಸ್ಥಿತೇಽಸ್ಮಿಂಸ್ತುಮುಲೇ ವಿಮರ್ದೇ॥  8-36-12 (56648) 
ಶಲ್ಯೋಗ್ರಧನ್ವಾನಮಹಂ ವರಿಷ್ಠಂ
ತರಸ್ವಿನಂ ಭೀಮಮಸಹ್ಯವೀರ್ಯಂ। 
ಸತ್ಯಪ್ರತಿಜ್ಞಂ ಯುಧಿ ಪಾಂಡವೇಯಂ
ಧನಂಜಯಂ ಮೃತ್ಯುಮುಖಂ ನಯಿಷ್ಯೇ॥  8-36-13 (56649) 
ಅಸ್ತ್ರಂ ತತೋಽನ್ಯತ್ಪ್ರತಿಪನ್ನಮದ್ಯ
ಯೇನ ಕ್ಷೇಪ್ಸ್ಯೇ ಸಮರೇ ಶತ್ರುಪೂಗಾನ್। 
ಪ್ರತಾಪಿನಂ ಬಲವಂತಂ ಕೃತಾಸ್ತ್ರಂ
ತಮುಗ್ರಧನ್ವಾನಮಮಿತೌಜಸಂ ಚ।
ಕ್ರೂರಂ ಶೂರಂ ರೌದ್ರಮಮಿತ್ರಸಾಹಂ
ಧನಂಜಯಂ ಸಂಯುಗೇಽಹಂ ಹನಿಷ್ಯೇ॥  8-36-14 (56650) 
ಅಪಾಂಪತಿರ್ವೇಗವಾನಪ್ರಮೇಯೋ
ನಿಮಜ್ಜಯಿಷ್ಯನ್ಬಹುಲಾಃ ಪ್ರಜಾ ಇವ। 
ಮಹಾರವಂ ಯಃ ಕುರುತೇ ಸಮುದ್ರೋ
ವೇಲೇವ ತಂ ವಾರಯಾಂಯಪ್ರಮೇಯಂ॥  8-36-15 (56651) 
ಪ್ರಮುಂಚಂತಂ ಬಾಣಸಂಘಾನಮೇಯಾ--
ನ್ಮರ್ಮಚ್ಛಿದೋ ವೀರಹಣಃ ಸುಪತ್ರಾನ್। 
ಕುಂತೀಪುತ್ರಂ ಪ್ರತಿಯೋತ್ಸ್ಯಾಮಿ ಯುದ್ಧೇ
ಜ್ಯಾಂ ಕರ್ಷತಾಮುತ್ತಮಂ ಮರ್ತ್ಯಲೋಕೇ॥  8-36-16 (56652) 
ಏವಂ ಬಲೇನಾತಿಬಲಂ ಮಹಾಸ್ತ್ರಂ
ಸಮುದ್ರಕಲ್ಪಂ ಸುದುರಾಪಮುಗ್ರಂ। 
ಶರೌಘಿಣಂ ಪಾರ್ಥಿವಾನ್ಮಜ್ಜಯಂತಂ
ವೇಲೇವ ಪಾರ್ಥಮಿಷುಭಿರ್ವಾರಯಿಷ್ಯೇ॥  8-36-17 (56653) 
ಕೃತೀ ಕೃತಾಸ್ತ್ರೋ ದೃಢಹಸ್ತಯೋಧೀ
ದಿವ್ಯಾಸ್ತ್ರವಿಚ್ಛ್ವೇತಹಯಃ ಪ್ರಮಾಥೀ। 
ಸುರಾಸುರಾನ್ಯುಧಿ ವೈ ಯೋ ಜಯೇತ
ತೇನಾದ್ಯ ಮೇ ಪಶ್ಯ ಯುದ್ವಂ ಸುಘೋರಂ॥  8-36-18 (56654) 
ಅಭೀರ್ಮಾನೀ ಪಾಂಡವೋ ಯುದ್ವಕಾಮೋ
ಹ್ಯಮಾನುಷೈರಸ್ಯತಿ ಮಾಂ ಮಹಾಸ್ತ್ರೈಃ। 
ತಸ್ಯಾಸ್ತ್ರಮಸ್ತ್ರೈರಭಿಭೂಯ ಸಂಖ್ಯೇ
ಬಾಣೋತ್ತಮೈಃ ಪಾತಯಿಷ್ಯಾಮಿ ಪಾರ್ಥಂ॥  8-36-19 (56655) 
ಸಹಸ್ರರಶ್ಮಿಪ್ರತಿಮಂ ಜ್ವಲಂತಂ
ದಿಶಶ್ಚ ಸರ್ವಾಃ ಪ್ರತಪಂತಮುಗ್ರಂ। 
ತಮೋನುದಂ ಮೇಘ ಇವಾತಿಮಾತ್ರಂ
ಧನಂಜಯಂ ಛಾದಯಿಷ್ಯಾಮಿ ಬಾಣೈಃ॥  8-36-20 (56656) 
ವೈಶ್ವಾನರಂ ಧೂಮಕೇತುಂ ಜ್ವಲಂತಂ
ತೇಜಸ್ವಿನಂ ನರವೀರಾಂದಹಂತಂ। 
ಪರ್ಜನ್ಯಭೂತಃ ಶರವರ್ಷೈರ್ಯಥಾಽಗ್ನಿಂ
ತಥಾ ಪಾರ್ಥಂ ಶಮಯಿಷ್ಯಾಮಿ ಯುದ್ಧೇ॥  8-36-21 (56657) 
ಆಶೀವಿಷಂ ದೃಷ್ಟಿಹಣಂ ಸುಘೋರಂ
ಸುತೀಕ್ಷ್ಣದಂಷ್ಟ್ರಂ ಜ್ವಲನಪ್ರಭವಾಂ। 
ಕ್ರೋಧಾತ್ಪ್ರದೀಪ್ತಾನಲವದ್ದಹಂತಂ
ಕುಂತೀಪುತ್ರಂ ಶಮಯಿಷ್ಯಾಮಿ ಭಲ್ಲೈಃ॥  8-36-22 (56658) 
ಪ್ರವಾಹಿಣಂ ಬಲವಂತಂ ಮಹೌಜಸಂ
ಪ್ರಭಂಜನಂ ಮಾತರಿಶ್ವಾನಮುಗ್ರಂ। 
ಯುದ್ಧೇ ಸಹಿಷ್ಯೇ ಹಿಮವಾನಿವಾಚಲೋ
ಧನಂಜಯಂ ಕ್ರುದ್ಧಮಮೃಷ್ಯಮಾಣಂ।  8-36-23 (56659) 
ವಿಶಾರದಂ ರಥಮಾರ್ಗೇಷು ಶಕ್ತಂ
ಧುರ್ಯಂ ನಿತ್ಯಂ ಸಮರೇಷು ಪ್ರವೀರಂ। 
ಲೋಕೇ ವರಂ ಸರ್ವಧನುರ್ಧರಾಣಾಂ
ಧನಂಜಯಂ ಸಂಯುಗೇಽಹಂ ಹನಿಷ್ಯೇ॥  8-36-24 (56660) 
ಅದ್ಯಾಹವೇ ಯಸ್ಯ ನ ತುಲ್ಯಮನ್ಯಂ
ಮನ್ಯೇ ಮನುಷ್ಯಂ ಧನುರಾದದಾನಂ। 
ಸರ್ವಾಮಿಮಾಂ ಯಃ ಪೃಥಿವೀಂ ಸಹೇತ
ತಥಾಪಿ ತೇನಾದ್ಯ ರಣೇ ಸಮೇಷ್ಯೇ॥  8-36-25 (56661) 
ಯಃ ಸರ್ವಭೂತಾನಿ ಸದೈವತಾನಿ
ಪ್ರಸ್ಥೇಽಜಯತ್ಖಾಂಡವೇ ಸವ್ಯಸಾಚೀ 
ಕೋ ಜೀವಿತಂ ರಕ್ಷಮಾಣೋ ಹಿ ತೇನ
ಯುಯುತ್ಸತೇಽಸ್ತ್ರೈರ್ಮಾನುಷೋ ಮಾಮೃತೇಽನ್ಯಃ॥  8-36-26 (56662) 
ಮಾನೀ ಕೃತಾಸ್ತ್ರಃ ಕೃತಹಸ್ತಯೋಧೀ
ದಿವ್ಯಾಸ್ತ್ರವಿಚ್ಛ್ವೇತಹಯಃ ಪ್ರಮಾಥೀ। 
ತಸ್ಯಾಹಮದ್ಯಾತಿರಥಸ್ಯ ಕಾಯಾ--
ಚ್ಛಿರೋ ಹರಿಷ್ಯಾಮಿ ಶಿತೈಃ ಪೃಷತ್ಕೈಃ।  8-36-27 (56663) 
ಯೋತ್ಸ್ಯಾಂಯೇನಂ ಶಲ್ಯ ಧನಂಜಯಂ ವೈ
ಮೃತ್ಯುಂ ಪುರಸ್ಕೃತ್ಯ ರಣೇ ಜಯಂ ವಾ। 
ಅನ್ಯೋ ಹಿ ನ ಹ್ಯೇಕರಥೇನ ಮರ್ತ್ಯೋ
ಯುಧ್ಯೇತ ಯಃ ಪಾಂಡವಮಿಂದ್ರಕಲ್ಪಂ  8-36-28 (56664) 
ತಸ್ಯಾಹವೇ ಪೌರುಷಂ ಪಾಂಡವಸ್ಯ
ಬ್ರೂಯಾಂ ಪೃಷ್ಟಃ ಸಮಿತೌ ಕ್ಷತ್ರಿಯಾಣಾಂ 
ಕಿಂ ತ್ವಂ ಮೂರ್ಖಃ ಪ್ರಹಸನ್ಮೂಢಚೇತಾ
ಆಖ್ಯಾಸಿ ಮೇ ಪೌರುಷಂ ಫಲ್ಗುನಸ್ಯ॥  8-36-29 (56665) 
ಅತ್ಯಪ್ರಿಯೋ ಯಃ ಪುರುಷೋ ನಿಷ್ಠುರೋ ಹಿ
ಕ್ಷುದ್ರಃ ಕ್ಷೇಪ್ತಾ ಕ್ಷಮಿಣಶ್ಚಾಕ್ಷಮಾವಾನ್। 
ಹನ್ಯಾಮಹಂ ತ್ವಾದೃಶಾನಾಂ ಶತಾನಿ
ಕ್ಷಮಾಂಯಹಂ ಕ್ಷಮಿಣಾಂ ಕಾಲ ಏಷಃ॥  8-36-30 (56666) 
ಅವೋಚಸ್ತ್ವಂ ಪಾಂಡವಾರ್ಯೇ ಪ್ರಿಯಾಣಿ
ಪ್ರಧರ್ಷಯನ್ಮಾಂ ಮೂಢವತ್ಪಾಪಕರ್ಮನ್। 
ಮಯ್ಯಾರ್ಜವೇ ಜಿಹ್ಮಮತಿರ್ಯತಸ್ತ್ವಂ
ಮಿತ್ರದ್ರೋಹೀ ಸಾಪ್ತಪದಂ ಹಿ ಮಿತ್ರಂ॥  8-36-31 (56667) 
ಕಾಲಸ್ತ್ವಯಂ ಪ್ರತ್ಯುಪಯಾತಿ ದಾರುಣೋ
ದುರ್ಯೋಧನೋ ಯುದ್ಧಮುಪಾಗಮದ್ಯತ್। 
ತಸ್ಯಾರ್ಥಸಿದ್ಧಿಂ ತ್ವಭಿಕಾಂಕ್ಷಮಾಣ--
ಸ್ತಮನ್ವೇಷ್ಯೇ ಯತ್ರ ಚೈಕಾಂತಮಸ್ತಿ॥  8-36-32 (56668) 
`ತಥಾಪ್ಯಹಂ ಪಾಂಡವವಾಸುದೇವೌ
ಯೋತ್ಸ್ಯೇ ರಣೇ ಮದ್ವಿಧಸ್ಯೈವ ಕರ್ಮ। 
ನ ಪ್ರಾಕೃತಃ ಸಜ್ಜತೇ ವೈ ಕದಾಚಿ--
ದ್ಯಃ ಪ್ರತ್ಯುದೀಯಾತ್ಕೃಷ್ಣಧನಂಜಯೌ ತೌ'॥  8-36-33 (56669) 
ಮಿತ್ರಂ ಮಿಂದೇರ್ನಂದತೇಃ ಪ್ರೀಯತೇರ್ವಾ
ಸಂತ್ರಾಯತೇರ್ಮಿನುತೇರ್ಮೋದತೇರ್ವಾ। 
ದುರ್ಯೋಧನೇ ಸರ್ವಮಿದಂ ಮಮಾಸ್ತಿ
ತಚ್ಚಾಪಿ ಸರ್ವಂ ಮಮ ವೇತ್ತಿ ರಾಜಾ॥  8-36-34 (56670) 
ಶತ್ರುಃ ಶದೇಃ ಶಾಸತೇರ್ವಾ ಶ್ಯತೇರ್ವಾ
ಶೃಣಾತೇರ್ವಾ ಶ್ವಸತೇಃ ಸೀದತೇರ್ವಾ। 
ಶ್ರಮೇಃ ಶುಚೋ ಬಹುಶಃ ಸೂದತೇಶ್ಚ
ಪ್ರಾಯೇಣ ಸರ್ವಂ ತ್ವಯಿ ತಚ್ಚ ಮಹ್ಯಂ॥  8-36-35 (56671) 
ದುರ್ಯೋಧನಾರ್ಥಂ ತವ ಚ ಪ್ರಿಯಾರ್ಥಂ
ಯಶೋರ್ಥಮಾತ್ಮಾರ್ಥಮಪೀಶ್ವರಾರ್ಥಂ। 
ತಸ್ಮಾದಹಂ ಪಾಂಡವವಾಸುದೇವೌ
ಯೋತ್ಸ್ಯೇ ಯತ್ನಾತ್ಕರ್ಮ ಚ ಪಶ್ಯ ಮೇಽದ್ಯ॥  8-36-36 (56672) 
`ಶಲ್ಯಾದ್ಯಾಹಂ ಸಂಗತಃ ಪಾಂಡವೇನ
ಮುಚ್ಯೇಯಂ ಚೇಜ್ಜೀವಮಾನಃ ಕಥಂಚಿತ್। 
ಶಶ್ವನ್ಮೃತ್ಯೋಃ ಸ್ಯಾಮನಾಧೃಷ್ಯರೂಪೋ
ವ್ಯಕ್ತಂ ತಸ್ಮಾತ್ಸಂಯುಗಾದ್ವಿಪ್ರಮುಕ್ತಾಃ'॥  8-36-37 (56673) 
ಅಸ್ತ್ರಂ ಬ್ರಾಹ್ಮಂ ಮನಸಾ ಸಂಜಪನ್ವೈ
ಯದಾಽಸ್ಯತೇ ಕ್ರೋಧಿತಃ ಸವ್ಯಸಾಚೀ। 
ತದಾಪಿ ಮೇ ನೈವ ಮುಚ್ಯೇತ ಪಾರ್ಥೋ
ನ ಚೇತ್ಪತೇದ್ವಿಷಮೇ ಮೇಽದ್ಯ ಚಕ್ರಂ॥  8-36-38 (56674) 
ಅಸ್ತ್ರಾಣಿ ವಿದ್ಧ್ವಾ ಸಮರೇ ಗತಾನಿ
ಬ್ರಾಹ್ಮಾಣಿ ದಿವ್ಯಾನ್ಯಥ ಮಾನುಷಾಣಿ। 
ಆಸಾದಯಿಷ್ಯಾಂಯಹಮುಗ್ರವೀರ್ಯಂ
ನಾಗೋತ್ತಮಂ ನಾಗ ಇವ ಪ್ರಭಿನ್ನಃ॥  8-36-39 (56675) 
ವೈವಸ್ವತಾದ್ದಂಡಹಸ್ತಾದ್ವರುಣಾದ್ವಾಪಿ ಪಾಶಿನಃ।
ಸಗದಾದ್ವಾ ಧನಪತೇಃ ಸವಜ್ರಾದ್ವಾ ಸುರಾಧಿಪಾತ್॥ 8-36-40 (56676) 
ಅಥಾನ್ಯಸ್ಮಾದಪಿ ಸುರಾದಮಿತ್ರಾದಾತತಾಯಿನಃ।
ಇತಿ ಶಲ್ಯ ವಿಜಾನೀಹಿ ಯಥಾ ನಾಹಂ ಬಿಭೇಂಯುತ॥ 8-36-41 (56677) 
ತಸ್ಮಾನ್ನ ಮೇ ಭಯಂ ಪಾರ್ಥಾನ್ನಾಪಿ ಚೈವ ಜನಾರ್ದನಾತ್।
ಸಹ ಯುದ್ಧಂ ಹಿ ಮೇ ತಾಭ್ಯಾಂ ಸಾಂಪರಾಯೇ ಭವಿಷ್ಯತಿ॥ 8-36-42 (56678) 
ಶ್ವಭ್ರೇ ತೇ ಪತತಾಂ ಚಕ್ರಮಿತಿ ಮಾಂ ಬ್ರಾಹ್ಮಣೋಽಬ್ರವೀತ್।
ಯುಧ್ಯಮಾನಸ್ಯ ಸಂಗ್ರಾಮೇ ಪ್ರಾಪ್ತಸ್ಯೈಕಾಯನಂ ಭಯಂ॥ 8-36-43 (56679) 
ತಸ್ಮಾದ್ಬಿಭೇಮಿ ಬಲವದ್ಬ್ರಾಹ್ಮಣವ್ಯಾಹೃತಾದಹಂ।
ಏತೇ ಹಿ ಸೋಮರಾಜಾನ ಈಶ್ವರಾಃ ಸುಖದುಃಖಯೋಃ॥ 8-36-44 (56680) 
ಕದಾಚಿಬ್ರಾಹ್ಮಣಸ್ಯಾಥ ಯೋಗ್ಯಹೇತೇರಹಂ ನೃಪ।
ಅಜಾನನ್ನಕ್ಷಿಪಂ ಬಾಣಂ ಘೋರರೂಪಂ ಭಯಾವಹಂ॥ 8-36-45 (56681) 
ಹೋಮಧೇನ್ವಾಸ್ತತೋ ವತ್ಸಃ ಪ್ರಮತ್ತ ಇಷುಣಾ ಹತಃ।
ಚರನ್ವೈ ವಿಜನೇ ಶಲ್ಯ ತತೋಽನು ವ್ಯಾಜಹಾರ ಸಃ॥ 8-36-46 (56682) 
ಯಸ್ಮಾದ್ವತ್ಸಸ್ತ್ವಯಾ ಚಾತ್ರ ಹೋಮಧೇನ್ವಾ ಹತೋ ನೃಪ।
ತಸ್ಮಾತ್ತ್ವಮಪಿ ರಾಧೇಯ ವಾಕ್ಶಲ್ಯಂ ಮಹದಾಪ್ನುಹಿ॥ 8-36-47 (56683) 
ಶ್ವಭ್ರೇ ತೇ ಪತಿತಾ ಚಕ್ರಂ ಯುಧ್ಯಮಾನಸ್ಯ ಶತ್ರುಣಾ।
ಪ್ರಾಪ್ತ ಏಕಾಯನೇ ಕಾಲೇ ಮೃತ್ಯುಸಾಧಾರಣೇ ತ್ವಯಿ॥ 8-36-48 (56684) 
ಸ್ಪರ್ಧಸೇ ಯೇನ ಸಂಗ್ರಾಮೇ ಯದರ್ಥಂ ಘಟಸೇಽನಿಶಂ।
ತತ ಏವ ಧ್ರುವಂ ಮೃತ್ಯುಂ ಸೂತ ಪ್ರಾಪ್ಸ್ಯಸಿ ಸಂಯುಗೇ॥ 8-36-49 (56685) 
ಅಹಂ ಪ್ರಸಾದಯಾಂಚಕ್ರೇ ಬ್ರಾಹ್ಮಣಂ ಸಂಶಿತವ್ರತಂ॥  8-36-50 (56686) 
ಗವಾಂ ದಶಶತಂ ವಿತ್ತಂ ಬಲೀವರ್ದಾಂಶ್ಚ ಷಟ್ಶತಂ।
ಪ್ರಚ್ಛನ್ನಂ ಕಾಂಚನೈಃ ಕಾಮಂ ಬ್ರಾಹ್ಮಣಾರ್ಥಮಹಂ ತದಾ॥ 8-36-51 (56687) 
ದಾಸೀಶತಂ ನಿಷ್ಕಕಂಠಂ ಶತಮಶ್ವತರೀರಥಾನ್।
ಕನ್ಯಾನಾಂ ನಿಷ್ಕಕಂಠೀನಾಂ ಸಹಸ್ರಂ ಸಮಲಂಕೃತಂ॥ 8-36-52 (56688) 
ಈಷಾದಂತಾನ್ನಾಗಶತಾಂದಾಸೀದಾಸಶತಾನಿ ಚ।
ದದ್ಮಿ ತೈರ್ದ್ವಿಜಮುಖ್ಯೋ ಮೇ ಪ್ರಸಾದಂ ನ ಚಕಾರ ಸಃ॥ 8-36-53 (56689) 
ಕೃಷ್ಣಾನಾಂ ಶ್ವೇತವತ್ಸಾನಾಂ ಗೋಶತಾನಿ ಚತುರ್ದಶ।
ದದನ್ಹಿ ನ ಲಭೇ ತಸ್ಮಾತ್ಪ್ರಸಾದಂ ದ್ವಿಜಸತ್ತಮಾತ್॥ 8-36-54 (56690) 
ಯತ್ಕಿಂಚಿನ್ಮಾಮಕಂ ವಿತ್ತಂ ತ್ವದಧೀನಂ ಕರೋಮಿ ತತ್।
ಇತಿ ಮಾಂ ಯಾಚಮಾನಂ ವೈ ಬ್ರಾಹ್ಮಣಃ ಪ್ರತ್ಯವಾರಯತ್। 
ಕ್ರೋಧದೀಪ್ತೇಕ್ಷಣಃ ಶಳ್ಯ ನಿರ್ದಹನ್ನಿವ ಚಕ್ಷುಷಾ॥  8-36-55 (56691) 
ವ್ಯಾಹೃತಂ ಯನ್ಮಯಾ ಸೂತ ತತ್ತಥಾ ನ ತದನ್ಯಥಾ।
ಅನೃತೋಕ್ತಂ ಪ್ರಜಾಂ ಹನ್ಯಾತ್ತತಃ ಪಾಪಮವಾಪ್ನುಯಾಂ॥ 8-36-56 (56692) 
ತಸ್ಮಾದ್ಧರ್ಮಾಭಿರಕ್ಷಾರ್ಥಂ ನಾನೃತಂ ವಕ್ತುಮುತ್ಸಹೇ।
ಮಾ ತ್ವಂ ಬ್ರಹ್ಮಗತಿಂ ಹಿಂಸ್ಯಾಃ ಪ್ರಾಯಶ್ಚಿತ್ತಂ ಕೃತಂ ತ್ವಯಾ॥ 8-36-57 (56693) 
ಮದ್ವಾಕ್ಯಂ ನಾನೃತಂ ಲೋಕೇ ಕಶ್ಚಿತ್ಕುರ್ಯಾತ್ಸಮಾಪ್ನುಹಿ।
`ಯನ್ಮಯೋಕ್ತಂ ಸರೋಷೇಣ ಗಚ್ಛ ಸೂತಜ ಮಾಚಿರಂ॥ 8-36-58 (56694) 
ಇತಿ ಮಾಮಸಕೃತ್ಕ್ರುದ್ಧಃ ಸ ಉವಾಚ ದ್ಬಿಜೋತ್ತಮಃ।
ಏತೇ ಹಿ ಸೋಮರಾಜಾನ ಈಶ್ವರಾಃ ಸುಖದುಃಖಯೋಃ॥ 8-36-59 (56695) 
ನಾಹಂ ಬಿಭೇಮಿ ಬೀಭತ್ಸೋರ್ನ ಶಲ್ಯ ಮಧುಸೂದನಾಂ।
ತಸ್ಮಾದ್ಬಿಭೇಂಯಹಂ ಶಾಪಾತ್ತೇನ ಸತ್ಯೇನ ತೇ ಶಪೇ॥ 8-36-60 (56696) 
ಸಹ ಯುದ್ಧಂ ಸಮೇತಾಭ್ಯಾಮದ್ಯೇದಂ ಸಮುಪಸ್ಥಿತಂ।
ಯುದ್ವೇಽಸ್ಮಿಂಜೀವಿತಂ ಮೇಽದ್ಯ ಶಲ್ಯ ಸಂಶಯಮಾಗತಂ॥ 8-36-61 (56697) 
ಶಕ್ರೋಽಪ್ಯಮರರಾಟ್ ತಾಭ್ಯಾಮುಪಗಂಯಾಹವಂ ಸಹ।
ಸಂಶಯಂ ಪರಮಂ ಗಚ್ಛೇತ್ಕಥಂ ವಾ ಮನ್ಯತೇ ಭವಾನ್॥ 8-36-62 (56698) 
ಇತ್ಯೇವಂ ತೇ ಮಯಾಽಽಖ್ಯಾತಂ ಕ್ಷಿಪ್ತೇನ ನ ಸುಹೃತ್ತಯಾ।
ಜಾನಾಮಿ ತ್ವಾಽಧಿಕ್ಷಿಪಂತಂ ದೋಷಮಾತ್ಮಗತಂ ಶೃಣು'॥ ॥ 8-36-63 (56699) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಷಟ್ತತ್ರಿಂಶೋಽಧ್ಯಾಯಃ॥ 36 ॥

Mahabharata - Karna Parva - Chapter Footnotes

8-36-9 ಚೇಲಿವಾನ್ ಚಲಿತವಾನ್॥ 8-36-11 ಕರ್ಮಕಾಲೇ ಸ್ವಪ್ರತಿಜ್ಞಾರಕ್ಷಣಕಾಲೇ॥ 8-36-14 ಅಸ್ತ್ರಂ ತತೌ ರಾಮದತ್ತಾದಸ್ತ್ರಾದನ್ಯತ್ಪ್ರತಿಪನ್ನಂ ಪ್ರಾಪ್ತ ಅಹಿಬಾಣಾಖ್ಯ ಮಿತ್ಯರ್ಥಃ॥ 8-36-24 ರಥಮಾರ್ಗೇಷ್ಯಸಕ್ತಂ ಇತಿ ಟ.ಪಾಠಃ। ರಥಮಾರ್ಗೇಷ್ವನಿತ್ಯಂ ಇತಿ ಖ.ಪಾಠಃ॥ 8-36-26 ಖಾಂಡವೇ ಖಾಂಡxxxxx 8-36-31 ಆರ್ಜವೇ ಕರ್ತವ್ಯೇ ಸತಿ॥ 8-36-34 ಅಹಂ ಸಿದ್ಧಿಂ ಕಾಂಕ್ಷಮಾಣೋಽಸ್ಮಿ। ತ್ವಂ ತು ತನ್ಮನ್ಯಸೇ ಯತ್ರ ಐಕಾಂತ್ಯಂ ಸಖ್ಯಾಂ ನಾಸ್ತಿ। ಅಸ್ಮತ್ಪಕ್ಷೀಯೋಪ್ಯನ್ಯತತ್ರ ಸ್ನೋಹವಾನಸೀತ್ಯರ್ಥಃ। ತದೇವಾಹ ಮಿತ್ರಮಿತಿ। ಮಿಂದಯತಿ ಮೇದಯತಿ ವಾ ಸ್ನೇಹಾರ್ಥಾನ್ಮಿಂದೇರ್ಮಿದೇರ್ವಾ ಮಿತ್ರಮಿತಿ ರೂಪಂ। ನಂದತೇರಿತ್ಯತತ್ರ ಮದತೇರಿತಿ ಪಾಠಃ। ಮದೀ ಹರ್ಷೇ ಇತ್ಯಸ್ಯ ವಾ ರೂಪಂ। ಮಾದಯನಿ ತರ್ಪಯತೀತಿ ವಾ ಮಾದಯತೇರ್ಮಿತ್ರಂ। ಮಿದತೇಸ್ತ್ರಾಣಾರ್ಥಸ್ಯ ವಾ ಮಿದೇರಿದಂ ರೂಪಂ। ನಂದಯತೇಃ ಪ್ರೀಯತೇಃ ಸಂಂತ್ರಾಯತತೇರ್ವಾಽರ್ಥೇ ವರ್ತಮಾನಸ್ಯ ಮಿದೇರ್ಮಿತ್ರಮಿತಿ ವಾರ್ಥಃ। ಮಿನುತೇ ಮಾನಂ ಕರೋತಿ ಸರ್ವೇ ಹಿತಮಸ್ಯ ಸಂಗೃಹ್ಣಾತೀತಿ ವಾ ಮೋದತೇಽಸ್ಯ ಸುಖೇನೇತಿ ವಾ ಮಿತ್ರಮಿತ್ಯೇತೇಽರ್ಥಾಃ ಮಯಿ ಸಂತೀತ್ಯರ್ಥಃ॥ 8-36-35 ಶತ್ರುರಿತಿ ಶದೇಃ ಶಾತನಾರ್ಥಾತ್ ಶಾಸ್ತೇಃ ಶಾಸನಾರ್ಥಾತ್ ಶ್ಯತೇಸ್ತನೂಕರಣಾರ್ಥಾತ್ ಶೃಣಾತೇರ್ಹಿಸಾರ್ಥಾತ್ ಶ್ವಸತೇರುಚ್ಛ್ವಾಸಾರ್ಥಾದಂತರ್ಭಾವಿತಣ್ಯರ್ಥಾತ್ ಸೀದತೇಃ ಸೂದತೇರ್ವಾ ದಂತ್ಯಸ್ಥಾನೇ ತಾಲವ್ಯಸ್ಯೋಪಸರ್ಜನಾತ್ ಶತ್ರುರಿತಿ ಶಬ್ದ ಉತತ್ಪನ್ನಸ್ತದರ್ಥಶ್ಚ ಸರ್ವಸ್ತ್ವಯ್ಯಸ್ತೀತ್ಯರ್ಥಃ॥ 8-36-44 ಸೋಮರಾಜಾನ ಬ್ರಾಹ್ಮಣಾಃ॥ 8-36-57 ಮಾ ತ್ವಂ ಬ್ರಾಹ್ಮಣಗರ್ಹಃ ಸ್ಯಾಃ ಇತಿ ಕ.ಪಾಠಃ॥ 8-36-58 ತದನುವ್ಯಾಹೃತಂ ಕುರ್ಯಾತ್ಸರ್ವಲೋಕೇಪಿ ಸೂತಜ ಇತಿ ಖ.ಪಾಠಃ। ನೈತತ್ತೇ ವ್ಯಾಹೃತಂ ಕುರ್ಯಾಂ ಸಮಮೇಕೋಽಪಿ ಸೂತತಜ ಇತಿ ಕ.ಡ.ಪಾಠಃ। ನೈತದವ್ಯಾಹತಂ ಕುರ್ಯಾತ್ಸರ್ವಲೋಕೋಽಪಿ ಸೂತಜ ಇತಿ ಟ.ಪಾಠಃ॥ 8-36-36 ಷಟ್ತ್ರಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 037

॥ ಶ್ರೀಃ ॥

8.37. ಅಧ್ಯಾಯಃ 037 

Mahabharata - Karna Parva - Chapter Topics

ಕರ್ಣೇನ ಸೋಪಹಾಸಂ ಶಲ್ಯಗರ್ಹಣಂ॥ 1 ॥

Mahabharata - Karna Parva - Chapter Text

8-37-0 (56700) 
ಸಂಜಯ ಉವಾಚ। 8-37-0x (4933) 
ತತಃ ಪುನರ್ಮಹಾರಾಜ ಮದ್ರರಾಜಮರಿಂದಮಃ।
ಅಭ್ಯಭಾಷತ ರಾಧೇಯಃ ಸನ್ನಿವಾರ್ಯೋತ್ತರಂ ವಚಃ॥ 8-37-1 (56701) 
ನಿರ್ಭರ್ತ್ಸನಾರ್ಥಂ ಶಲ್ಯ ತ್ವಂ ಯತ್ತು ಜಲ್ಪಿತವಾನಸಿ।
ನಾಹಂ ಶಕ್ಯಸ್ತ್ವಯಾ ವಾಚಾ ವಿಭೀಷಯಿತುಮಾಹವೇ॥ 8-37-2 (56702) 
ಯದಿ ಮಾಂ ದೇವತಾಃ ಸರ್ವಾ ಯೋಧಯೇಯುಃ ಸವಾಸವಾಃ।
ತಥಾಪಿ ಮೇ ಭಯಂ ನ ಸ್ಯಾತ್ಕಿಮು ಪಾರ್ಥಾತ್ಸಕೇಶವಾತ್॥ 8-37-3 (56703) 
ನಾಹಂ ಭೀಷಯಿತುಂ ಶಕ್ಯಃ ಶುದ್ಧಕರ್ಣಾ ಮಹಾಹವೇ।
ಅಭಿಜಾನೀಹಿ ಶಕ್ತಸ್ತ್ವಮನ್ಯಂ ಭೀಷಯಿತುಂ ರಣೇ॥ 8-37-4 (56704) 
ನೀಚಸ್ಯ ಬಲಮೇತಾವತ್ಪಾರುಷ್ಯಂ ಯತತ್ತ್ವಮಾತ್ಥ ಮಾಂ।
ಅಶಕ್ತೋ ಹಿ ಗುಣಾನ್ವಕ್ತುಂ ವಲ್ಗಸೇ ಬಹು ದುರ್ಮತೇ॥ 8-37-5 (56705) 
ನ ಹಿ ಕರ್ಣಃ ಸಮುದ್ಭೂತೋ ಭಯಾರ್ಥಮಿಹ ಮದ್ರಕ।
ವಿಕ್ರಮಾರ್ಥಮಹಂ ಜಾತೋ ಯಶೋರ್ಥಂ ಚ ತಥಾಽಽತ್ಮನಃ॥ 8-37-6 (56706) 
ಸಖಿಭಾವೇನ ಸೌಹಾರ್ದಾನ್ಮಿತತ್ರಭಾವೇನ ಚೈವ ಹಿ।
ಕಾರಣೈಸ್ತ್ರಿಭಿರೇತೈಸ್ತ್ವಂ ಶಲ್ಯ ಜೀವಸಿ ಸಾಂಪ್ರತಂ॥ 8-37-7 (56707) 
ರಾಜ್ಞಶ್ಚ ಧಾರ್ತರಾಷ್ಟ್ರಸ್ಯ ಕಾರ್ಯಂ ಸುಮಹದುದ್ಯತಂ।
ಮಯಿ ತಚ್ಚಾಹಿತಂ ಶಲ್ಯ ತೇನ ಜೀವಸಿ ಮೇ ಕ್ಷಣಂ॥ 8-37-8 (56708) 
ಕೃತಶ್ಚ ಸಮಯಃ ಪೂರ್ವಂ ಕ್ಷಂತವ್ಯಂ ವಿಪ್ರಿಯಂ ತವ।
`ಸಮಯಃ ಪರಿಪಾಲ್ಯೋ ಮೇ ತೇನ ಜೀವಸಿ ಸಾಂಪ್ರತಂ'॥ 8-37-9 (56709) 
ಋತೇ ಶಲ್ಯಸಹಸ್ರೇಣ ವಿಜಯೇಯಮಹಂ ಪರಾನ್।
ಮಿತ್ರದ್ರೋಹಸ್ತು ಪಾಪೀಯಾನಿತಿ ಜೀವಸಿ ಸಾಂಪ್ರತಂ॥ 8-37-10 (56710) 
ಶಲ್ಯ ಉವಾಚ। 8-37-11x (4934) 
ಆರ್ತಪ್ರಲಾಪಾಂಸ್ತ್ವಂ ಕರ್ಣ ಯಾನ್ಬ್ರವೀಷಿ ಪರಾನ್ಪ್ರತಿ।
ನ ತೇ ಕರ್ಣಸಹಸ್ರೇಣ ಶಕ್ಯಾ ಜೇತುಂ ಪರೇ ಯುಧಿ॥ 8-37-11 (56711) 
ಸಂಜಯ ಉವಾಚ। 8-37-12x (4935) 
ತಥಾ ಬ್ರುವಂತಂ ಪರುಷಂ ಕರ್ಣೋ ಮದ್ರಾಧಿಪಂ ತದಾ।
ಪರುಷಂ ದ್ವಿಗುಣಂ ಭೂಯಃ ಪ್ರೋವಾಚಾಪ್ರಿಯದರ್ಶನಂ॥ 8-37-12 (56712) 
ಇದಂ ತ್ವಮೇಕಾಗ್ರಮನಾಃ ಶೃಣು ಮದ್ರಜನಾಧಿಪ।
ಸನ್ನಿಧೌ ಧೃತರಾಷ್ಟ್ರಸ್ಯ ಪ್ರೋಚ್ಯಮಾನಂ ಮಯಾ ಶ್ರುತಂ॥ 8-37-13 (56713) 
ದೇಶಾಂಶ್ಚ ವಿವಿಧಾಂಶ್ಚಿತ್ರಾನ್ಪೂರ್ವವೃತ್ತಾಂಶ್ಚ ಪಾರ್ಥಿವಾನ್।
ಬ್ರಾಹ್ಮಣಾಃ ಕಥಯಂತಿ ಸ್ಮ ಧೃತರಾಷ್ಟ್ರನಿವೇಶನೇ॥ 8-37-14 (56714) 
ತತ್ರ ವೃದ್ಧಃ ಪುರಾವೃತ್ತಾಃ ಕಥಾಃ ಕಶ್ಚಿದ್ದ್ವಿಜೋತ್ತಮಃ।
ಬಾಹ್ಲೀಕದೇಶಂ ಮದ್ರಾಂಶ್ಚ ಕುತ್ಸಯನ್ವಾಕ್ಯಮಬ್ರವೀತ್॥ 8-37-15 (56715) 
ಬಹಿಷ್ಕೃತಾ ಹಿಮವತತಾ ಗಂಗಯಾ ಚ ತಿರಸ್ಕೃತಾಃ।
ಸರಸ್ವತ್ಯಾ ಯಮುನಯಾ ಕುರುಕ್ಷೇತ್ರೇಣ ಚಾಪಿ ಯೇ॥ 8-37-16 (56716) 
ಪಂಚಾನಾಂ ಸಿಂಧುಷಷ್ಠಾನಾಂ ನದೀನಾಂ ಯೇಽಂತರಾಶ್ರಿತಾಃ।
ತಾಂಧರ್ಮಬಾಹ್ಯಾನಶುಚೀನ್ಬಾಹ್ಲೀಕಾನಪಿ ವರ್ಜಯೇತ್॥ 8-37-17 (56717) 
ಗೋವರ್ಧನೋ ನಾಮ ವಟಃ ಸುಭಾಂಡಂ ನಾಮ ಪತ್ತನಂ।
ಏತದ್ರಾಜನ್ಕಲಿದ್ವಾರಮಾಕುಮಾರಾತ್ಸ್ಮರಾಂಯಹಂ॥ 8-37-18 (56718) 
ಕಾರ್ಯೇಣಾತ್ಯರ್ಥಗೂಢೇನ ಬಾಹ್ಲೀಕೇಷೂಷಿತಂ ಮಯಾ।
ತತ ಏಷಾಂ ಸಮಾಚಾರಃ ಸಂವಾಸಾದ್ವಿದಿತೋ ಮಯಾ॥ 8-37-19 (56719) 
ಶಾಕಲಂ ನಾಮ ನಗರಮಾಪಗಾನಾಮನಿಂನಗಾ।
ಚಂಡಾಲಾ ನಾಮ ಬಾಹ್ಲೀಕಾಸ್ತೇಷಾಂ ವೃತ್ತಂ ಸುನಿಂದಿತಂ॥ 8-37-20 (56720) 
ಪಾನಂ ಗುಡಾಸವಂ ಪೀತ್ವಾ ಗೋಮಾಂಸಂ ಲಶುನೈಃ ಸಹ।
ಅಪೂಪಸಕ್ತುಮದ್ಯಾನಾಮಾಶಿತಾಃ ಶೀಲವರ್ಜಿತಾಃ॥ 8-37-21 (56721) 
ಗಾಯಂತ್ಯಥ ಚ ನೃತ್ಯಂತಿ ಸ್ತ್ರಿಯೋ ಮತ್ತಾ ವಿವಾಸಸಃ।
ನಗರಾಪಣವೇಶೇಷು ಬಹಿರ್ಮಾಲ್ಯಾನುಲೇಪನಾಃ॥ 8-37-22 (56722) 
ಮತ್ತಾಃ ಪ್ರಗೀತವಿರುತೈಃ ಖರೋಷ್ಟ್ರನಿನದೋಪಮೈಃ।
ಅನಾವೃತಾ ಮೈಥುನೇ ತಾಃ ಕಾಮಚಾರಾಶ್ಚ ಸರ್ವಶಃ॥ 8-37-23 (56723) 
ಆಹುರನ್ಯೋನ್ಯಸೂಕ್ತಾನಿ ಪ್ರಬ್ರುವಾಣಾ ಮದೋತ್ಕxxxಃ।
ಹೇಹತೇಹೇಹತೇತ್ಯೇವಂ ಸ್ವಾಮಿಭರ್ತೃಹತೇತಿ ಚ॥ 8-37-24 (56724) 
ಆಕ್ರೋಶಂತ್ಯಃ ಪ್ರನೃತ್ಯಂತಿ ವ್ರಾತ್ಯಾಃ ಪರ್ವಸ್ವಸಂಯತಾಃ।
ತಾಸಾಂ ಕಿಲಾವಲಿಪ್ತಾನಾಂ ನಿವಸನ್ಕುರುಜಾಂಗಲೇ॥ 8-37-25 (56725) 
ಕಶ್ಚಿದ್ಬಾಹ್ಲೀಕದುಷ್ಟಾನಾಂ ನಾತಿಹೃಷ್ಟಮನಾ ಜಗೌ।
ಸಾ ನೂನಂ ಬೃಹತೀ ಗೌರೀ ಸೂಕ್ಷ್ಮಕಂಬಲವಾಸಿನೀ॥ 8-37-26 (56726) 
ಮಾಮನುಸ್ಮರತೀ ಶೇತೇ ಬಾಹ್ಲೀಕಂ ಕುರುವಾಸಿನಂ।
ಶತದ್ರುಂ ನು ಕದಾ ತೀರ್ತ್ವಾ ತಾಂ ಚ ರಂಯಾಮಿರಾವತೀಂ। 
ಗತ್ವಾ ಸ್ವದೇಶಂ ದ್ರಕ್ಷ್ಯಾಮಿ ಸ್ಥೂಲಜಂಘಾಃ ಶುಭಾಃ ಸ್ತ್ರಿಯಃ॥  8-37-27 (56727) 
ಮನಃಶಿಲೋಜ್ಜ್ವಲಾಪಾಂಗ್ಯೋ ಗೌರ್ಯಸ್ತಾಃ ಕಾಕುಕೂಜಿತಾಃ।
ಕಂಬಲಾಜಿನಸಂವೀತಾ ರುದಂತ್ಯಃ ಪ್ರಿಯದರ್ಶನಾಃ॥ 8-37-28 (56728) 
ಮೃದಂಗಾನಕಶಂಖಾನಾಂ ಮರ್ದಲಾನಾಂ ಚ ನಿಃಸ್ವನೈಃ।
ಖರೋಷ್ಟ್ರಾಶ್ವತರೈಶ್ಚೈವ ಮತ್ತಾ ಯಾಸ್ಯಾಮಹೇ ಸುಖಂ॥ 8-37-29 (56729) 
ಶಮೀಪೀಲುಕರೀರಾಣಾಂ ವನೇಷು ಸುಖವರ್ತ್ಮಸು।
ಅಪೂಪಾನ್ಸಕ್ತುಪಿಂಡಾಂಶ್ಚ ಪ್ರಾಶ್ನಂತೋ ಮಥಿತಾನ್ವಿತಾನ್॥ 8-37-30 (56730) 
ಪಥಿಷು ಪ್ರಬಲೋ ಭೂತ್ವಾ ತಥಾ ಸಂಪತತೋಽಧ್ವಗಾನ್।
ಚೇಲಾಪಹಾರಂ ಕುರ್ವಾಣಾಸ್ತಾಡಯಿಷ್ಯಾಮ ಭೂಯಸಃ॥ 8-37-31 (56731) 
ಏವಂಶೀಲೇಷು ವ್ರಾತ್ಯೇಷು ಬಾಹ್ಲೀಕೇಷು ದುರಾತ್ಮಸು।
ಕಶ್ಚೇತಯಾನೋ ನಿವಸೇನ್ಮುಹೂರ್ತಮಪಿ ಮಾನವಃ॥ 8-37-32 (56732) 
ಕರ್ಣ ಉವಾಚ। 8-37-33x (4936) 
ಈದೃಶಾ ಬ್ರಾಹ್ಮಣೇನೋಕ್ತಾ ಬಾಹ್ಲೀಕಾ ಮೋಘಚಾರಿಣಃ।
ಯೇಷಾಂ ಷಡ್ಭಾಗಹರ್ತಾ ತ್ವಮುಭಯೋಃ ಪುಣ್ಯಪಾಪಯೋಃ॥ 8-37-33 (56733) 
ಇತ್ಯುಕ್ತ್ವಾ ಬ್ರಾಹ್ಮಣಃ ಸಾಧುರುತ್ತರಂ ಪುನರುಕ್ತವಾನ್।
ಬಾಹ್ಲೀಕೇಷ್ವವಿನೀತೇಷು ಪ್ರೋಚ್ಯಮಾನಂ ನಿಬೋಧ ತತ್॥ 8-37-34 (56734) 
ತತತ್ರ ಸ್ಮ ರಾಕ್ಷಸೀ ಗಾತಿ ಕೃಷ್ಣಚತುರ್ದಶೀಂ।
ನಗರೇ ಶಾಕಲೇ ಸ್ಫೀತೇ ಆಹತ್ಯ ನಿಶಿ ದುಂದುಭಿಂ॥ 8-37-35 (56735) 
ಕಥಂ ವಸ್ತಾದೃಶೋ ಗಾಥಾಃ ಪುನರ್ಗಾಸ್ಯಾಮಿ ಶಾಕಲೇ।
ಗವ್ಯಸ್ಯ ತೃಪ್ತಾ ಮಾಂಸಸ್ಯ ಪೀತ್ವಾ ಗೌಡಂ ಸುರಾಸವಂ॥ 8-37-36 (56736) 
ಗೌರೀಭಿಃ ಸಹ ನಾರೀಭಿರ್ಬೃಹತೀಭಿಃ ಸ್ವಲಂಕೃತಾ।
ಪಲಾಂಡುಗಂಡೂಷಯುತಾಃ ಖಾದಂತಶ್ಚೇಶಿಕಾನ್ಬಹೂನ್॥ 8-37-37 (56737) 
ವಾರಾಹಂ ಕೌಕ್ಕುಟಂ ಮಾಂಸಂ ಗವ್ಯಂ ಗಾರ್ದಭಮೌಷ್ಟ್ರಕಂ।
ಧಾನಾಶ್ಚ ಯೇ ನ ಖಾದಂತಿ ತೇಷಾಂ ಜನ್ಮ ನಿರರ್ಥಕಂ॥ 8-37-38 (56738) 
ಏವಂ ಗಾಯಂತಿ ಯೇ ಮತ್ತಾಃ ಶೀಧುನಾ ಪೀಲುಕಾವನೇ।
ಸಬಾಲವೃದ್ಧಾಃ ಕ್ರಂದಂತಿ ತೇಷಾಂ ಧರ್ಮಃ ಕಥಂ ಭವೇತ್॥ 8-37-39 (56739) 
ಯತ್ರ ಲೋಕೇಶ್ವರಃ ಕೃಷ್ಣೋ ದೇವದೇವೋ ಜನಾರ್ದನಃ।
ವಿಸ್ಮೃತಃ ಪುರುಷೈರುಗ್ರೈಸ್ತೇಷಾಂ ಧರ್ಮಃ ಕಥಂ ಭವೇತ್॥ 8-37-40 (56740) 
ಇತಿ ಶಲ್ಯ ವಿಜಾನೀಹಿ ಹಂತ ಭೂಯೋ ಬ್ರವೀಮಿ ತೇ।
ಯದನ್ಯೋಪ್ಯುಕ್ತವಾನಸ್ಮಾನ್ಬ್ರಾಹ್ಮಣಃ ಕುರುಸಂಸದಿ॥ 8-37-41 (56741) 
ಪಂಚನದ್ಯೋ ವಹಂತ್ಯೇತಾ ಯತ್ರ ಪೀಲುವನಾನ್ಯುತ।
ಶತದ್ರುಶ್ಚ ವಿಪಾಶಾ ಚ ತೃತೀಯೈರಾವತೀ ತಥಾ॥ 8-37-42 (56742) 
ಚಂದ್ರಭಾಗಾ ವಿತಸ್ತಾ ಚ ಸಿಂಧುಷಷ್ಠಾ ಮಹಾನದೀ।
ಆರಟ್ಟಾ ನಾಮ ಬಹ್ಲೀಕಾ ಏತೇಷ್ವಾರ್ಯೋ ಹಿ ನೋ ವಸೇತ್॥ 8-37-43 (56743) 
ವ್ರಾತ್ಯಾನಾಂ ದಾಸಮೀಯಾನಾಂ ವಿದೇಹಾನಾಮಯಜ್ವನಾಂ।
ನ ದೇವಾಃ ಪ್ರತಿಗೃಹ್ಣಂತಿ ಪಿತರೋ ಬ್ರಾಹ್ಮಣಾಸ್ತಥಾ॥ 8-37-44 (56744) 
ತೇಷಾಂ ಪ್ರನಷ್ಟಧರ್ಮಾಣಾಂ ಬಾಹ್ಲೀಕಾನಾಮಿತಿ ಶ್ರುತಿಃ।
ಬ್ರಾಹ್ಮಣೇನ ಯಥಾ ಪ್ರೋಕ್ತಂ ವಿದುಷಾ ಸಾಧುಸಂಸದಿ॥ 8-37-45 (56745) 
ಕಾಷ್ಠಕುಂಡೇಷು ಬಾಹ್ಲೀಕಾ ಮೃಣ್ಮಯೇಷು ಚ ಭುಂಜತೇ।
ಸಕ್ತುಮದ್ಯಾವಲಿಪ್ತೇಷು ಶ್ವಾವಲೀಢೇಷು ನಿರ್ಘೃಣಾಃ॥ 8-37-46 (56746) 
ಆವಿಕಂ ಚೌಷ್ಟ್ರಿಕಂ ಚೈವ ಕ್ಷೀರಂ ಗಾರ್ದಭಮೇವ ಚ।
ತದ್ವಿಕಾರಾಂಶ್ಚ ಬಾಹ್ಲೀಕಾಃ ಖಾದಂತಿ ಚ ಪಿಬಂತಿ ಚ॥ 8-37-47 (56747) 
ಪಾತ್ರಸಂಕರಿಣೋ ಜಾಲ್ಮಾಃ ಸರ್ವಾನ್ನಕ್ಷೀರಭೋಜನಾಃ।
ಆರಟ್ಟಾ ನಾಮ ಬಾಹ್ಲೀಕಾ ವರ್ಜನೀಯಾ ವಿಪಶ್ಚಿತಾ॥ 8-37-48 (56748) 
ಇತಿ ಶಲ್ಯ ವಿಜಾನೀಹಿ ಹಂತ ಭೂಯೋ ಬ್ರವೀಮಿ ತೇ।
ಯದನ್ಯೋಽಪ್ಯುಕ್ತವಾನ್ಮಹ್ಯಂ ಬ್ರಾಹ್ಮಣಃ ಕುರುಸಂಸದಿ॥ 8-37-49 (56749) 
ಯುಗಂಧರೇ ಪಯಃ ಪೀತ್ವಾ ಪ್ರೋಷ್ಯ ಚಾಪ್ಯಚ್ಯುತಸ್ಥಲೇ।
ತದ್ವದ್ಭೂತಿಲಯೇ ಸ್ನಾತ್ವಾ ಕಥಂ ಸ್ವರ್ಗಂ ಗಮಿಷ್ಯತಿ॥ 8-37-50 (56750) 
ಪಂಚನದ್ಯೋ ವಹಂತ್ಯೇತಾ ಯತ್ರ ನಿಃಸೃತ್ಯ ಪರ್ವತಾತ್।
ಆರಟ್ಟಾ ನಾಮ ಬಾಹ್ಲೀಕಾ ನ ತೇಷ್ವಾರ್ಯೋ ದ್ವ್ಯಹಂ ವಸೇತ್॥ 8-37-51 (56751) 
ಬಾಹ್ಲೀಕಾ ನಾಮ ಹೀಕಶ್ಚ ವಿಪಾಶಾಯಾಂ ಪಿಶಾಚಕೌ।
ತಯೋರಪತ್ಯಂ ಬಾಹ್ಲೀಕಾ ನೈಷಾ ಸೃಷ್ಟಿಃ ಪ್ರಜಾಪತೇಃ॥ 8-37-52 (56752) 
ತೇ ಕಥಂ ವಿವಿಧಾಂಧರ್ಮಾಂಜ್ಞಾಸ್ಯಂತೇ ಹೀನಯೋನಯಃ॥  8-37-53 (56753) 
ಕಾರಸ್ಕರಾನ್ಮಾಹಿಷಕಾನ್ಕರಂಭಾನ್ಕಟಕಾಲಿಕಾನ್।
ಕರ್ಕರಾನ್ವೀರಕಾನ್ವೀರಾ ಉನ್ಮತ್ತಾಂಶ್ಚ ವಿವರ್ಜಯೇತ್॥ 8-37-54 (56754) 
ಇತಿ ತೀರ್ಥಾನುಸಂಚಾರೀ ರಾಕ್ಷಸೀ ಕಾಚಿದಬ್ರವೀತ್।
ಏಕರಾತ್ರಮುಷಿತ್ವೇಹ ಮಹೋಲೂಖಲಮೇಖಲಾ॥ 8-37-55 (56755) 
ಆರಟ್ಟಾ ನಾಮ ತೇ ದೇಶಾ ಬಾಹ್ಲೀಕಂ ನಾಮ ತದ್ವನಂ।
ವಸಾತಿಸಿಂಧುಸೌವೀರಾ ಇತಿ ಪ್ರಾಯೋಽತಿಕುತ್ಸಿತಾಃ॥ ॥ 8-37-56 (56756) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತತ್ರಿಂಶೋಽಧ್ಯಾಯಃ॥ 37 ॥

Mahabharata - Karna Parva - Chapter Footnotes

8-37-8 ಏತದೇವ ತ್ರಯಂ ವ್ಯಾಚಷ್ಟೇ ರಾಜ್ಞಶ್ಚೇತ್ಯಾದಿನಾ॥ 8-37-17 ಪಂಚಾನಾಂ ವಕ್ಷ್ಯಮಾಣಾನಾಂ। ಸಿಂಧುಃ ಷಷ್ಠೀ ಯಾಸಾಂ। ಅಂತರಮವಕಾಶಮಾಶ್ರಿತಾಃ॥ 8-37-18 ಗೋವರ್ಧನಃ ಗವಾಂ ಛೇದನಸ್ಥಾನಂ॥ 8-37-20 ವೃತ್ತಂ ಚರಿತ್ರಂ॥ 8-37-23 ಅನಾವೃತಾಃ ಸ್ವಪರಪುರುಷವಿವೇಕಹೀನಾಃ॥ 8-37-24 ಸೂಕ್ತಾನಿ ವಿನೋದವಚನಾನಿ। ಹೇಹತೇ ಭೋಲಿಂಗತಾಡಿತೇ xxxಕ್ರೋಶೇ ದ್ವಿತ್ವಂ। ಸಂಧಿಶ್ಛಾಂದಸಃ। ಸ್ವಾಮಿಹತೇ ಭರ್ತೃಹತೇ ಇತಿ ಚ ತದ್ವತ್॥ 8-37-25 ಪರ್ವಸು ಉತ್ಸವದಿನೇಷು ಆಕ್ರೋಶಂತ್ಯಃ ಗಾಲಯಂತ್ಯಃ। ತಾಸಾಂ ಪತಿರಿತಿ ಶೇಷಃ॥ 8-37-29 ಖರಾದಿಯಾನೈಃ॥ 8-37-30 ಮಥಿತಂ ತಕ್ರಂ॥ 8-37-31 ಭೂಯಸಃ ಬಹೂನ್॥ 8-37-38 ವಾರಾಹಂ ವಿಡ್ವಾಹಜಮ॥ 8-37-37 ಸಪ್ತತ್ರಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 038

॥ ಶ್ರೀಃ ॥

8.38. ಅಧ್ಯಾಯಃ 038 

Mahabharata - Karna Parva - Chapter Topics

ಶಲ್ಯಕರ್ಣಯೋರ್ವಾಕ್ಕಲಹಃ॥ 1 ॥ ದುರ್ಯೋಧನೇನ ತಯೋಃ ಸಾಂತ್ವನಂ॥ 2 ॥

Mahabharata - Karna Parva - Chapter Text

8-38-0 (56757) 
ಕರ್ಣ ಉವಾಚ। 8-38-0x (4937) 
ಇತಿ ಶಲ್ಯ ವಿಜಾನೀಹಿ ಹಂತ ಭೂಯೋ ಬ್ರವೀಮಿ ತೇ।
ಉನ್ಯಮಾನಂ ಮಯಾ ಸಂಯಕ್ತ್ವಮೇಕಾಗ್ರಮನಾಃ ಶೃಣು॥ 8-38-1 (56758) 
ಬ್ರಾಹ್ಮಣಃ ಕಿಲ ನೋ ಗೇಹಮಧ್ಯಗಚ್ಛತ್ಪುರಾಽತಿಥಿಃ।
ಆಚಾರಂ ತತ್ರ ಸಂಪ್ರೇಕ್ಷ್ಯ ಪ್ರೀತೋ ವಚನಮಬ್ರವೀತ್॥ 8-38-2 (56759) 
ಮಯಾ ಹಿಮವತಃ ಶೃಂಗಮೇಕೇನಾಧ್ಯುಷಿತಂ ಚಿರಂ।
ದೃಷ್ಟಾಶ್ಚ ಬಹವೋ ದೇಶಾ ನಾನಾಧರ್ಮಸಮಾವೃತಾಃ॥ 8-38-3 (56760) 
ನ ಚ ಕೇನ ಚ ಧರ್ಮೇಣ ವಿರುಧ್ಯಂತೇ ಪ್ರಜಾ ಇಮಾಃ।
ಸರ್ವಾಶ್ಚಾಪ್ಯಾಚರಂಧರ್ಮಂ ಯದುಕ್ತಂ ವೇದಪಾರಗೈಃ॥ 8-38-4 (56761) 
ಅಟತಾ ತು ಮಯಾ ದೇಶಾನ್ನಾನಾಧರ್ಮಸಮಾಕುಲಾನ್।
ಆಗಚ್ಛತಾ ಮಹಾರಾಜ ಬಾಹ್ಲೀಕೇಷು ನಿಶಾಮಿತಂ॥ 8-38-5 (56762) 
ತತ್ರ ವೈ ಬ್ರಾಹ್ಮಣೋ ಭೂತ್ವಾ ಪುನರ್ಭವತಿ ಕ್ಷತ್ರಿಯಃ।
ವೈಶ್ಯಃ ಶೂದ್ರಶ್ಚ ಬಾಹ್ಲೀಕಸ್ತತೋ ಭವತಿ ನಾಪಿತಃ॥ 8-38-6 (56763) 
ನಾಪಿತಶ್ಚ ತತೋ ಭೂತ್ವಾ ಪುನರ್ಭವತಿ ಬ್ರಾಹ್ಮಣಃ।
ದ್ವಿಜೋ ಭೂತ್ವಾ ಚ ತತ್ರೈವ ಪುನರ್ದಾಸೋಽಭಿಜಾಯತೇ॥ 8-38-7 (56764) 
ಭವಂತ್ಯೇಕಕುಲೇ ವಿಪ್ರಾಃ ಶಿಷ್ಟಾ ಯೇ ಕಾಮಚಾರಿಣಃ।
ಗಾಂಧಾರಾ ಮದ್ರಕಾಶ್ಚೈವ ಬಾಹ್ಲೀಕಾಶ್ಚಾಪ್ಯತೇಜಸಃ॥ 8-38-8 (56765) 
ಏತನ್ಮಯಾ ಶ್ರುತಂ ತತ್ರ ಧರ್ಮಸಂಕರಕಾರಕಂ।
ಕೃತ್ಸ್ನಾಮಟಿತ್ವಾ ಪೃಥಿವೀಂ ಬಾಹ್ಲೀಕೇಷು ವಿಪರ್ಯಯಃ॥ 8-38-9 (56766) 
ಇತಿ ಶಲ್ಯ ವಿಜಾನೀಹಿ ಹಂತ ಭೂಯೋ ಬ್ರವೀಮಿ ತೇ।
ಯದಪ್ಯನ್ಯೋಽಬ್ರವೀದ್ವಾಕ್ಯಂ ಬಾಹ್ಲೀಕಾನಾಂ ವಿಕುತ್ಸಿತಂ॥ 8-38-10 (56767) 
ಆನೀಯೇಹಾಕ್ಷತಾ ಕಾಚಿದಾರಟ್ಟಾತ್ಕಿಲ ದಸ್ಯುಭಿಃ।
ಅಧರ್ಮತಶ್ಚೋಪಯಾತಾ ಸಾ ತಾನಭ್ಯಶಪತ್ತತಃ॥ 8-38-11 (56768) 
ಬಾಲಾಂ ಬಂಧುಮತೀಂ ಯನ್ಮಾಮಧರ್ಮೇಣೋಪಗಚ್ಛಥ।
ತಸ್ಮಾತ್ಕುಮಾರ್ಯಃ ಸ್ವೈರಿಣ್ಯೋ ಭವಿಷ್ಯಂತಿ ಕುಲೇಷು ವಃ॥ 8-38-12 (56769) 
ನ ಚೈವಾಸ್ಮಾತ್ಪ್ರಮೋಕ್ಷಧ್ವಂ ಘೋರಾಚ್ಛಾಪಾನ್ನರಾಧಮಾಃ।
ತಸ್ಮಾತ್ತೇಷಾಂ ಭಾಗಹರಃ ಕಥಂ ಧರ್ಮಾನ್ವದಿಷ್ಯಸಿ॥ 8-38-13 (56770) 
ಕುರವಃ ಸಹಪಾಂಚಾಲಾಃ ಸಾಲ್ವಾ ಮಾತ್ಸ್ಯಾಃ ಸನೈಮಿಶಾಃ।
ಕೋಸಲಾಃ ಕಾಶಪೌಂಡ್ರಾಶ್ಚ ಕಾಲಿಂಗಾ ಮಾಗಧಾಸ್ತಥಾ॥ 8-38-14 (56771) 
ಚೇದಯಶ್ಚ ಮಹಾಭಾಗಾ ಧರ್ಮಂ ಜಾನಂತಿ ಶಾಶ್ವತಂ।
ನಾನಾದೇಶೇಷ್ವಸಂತಶ್ಚ ಪ್ರಾಯೋ ಬಾಹ್ಯಾಲಯಾನೃತೇ॥ 8-38-15 (56772) 
ಆಮತ್ಸ್ಯೇಭ್ಯಃ ಕುರುಪಾಂಚಾಲಸಾಲ್ವಾ
ಆನೈಮಿಶಾಚ್ಚೇದಯೋ ಯೇ ವಿಶಿಷ್ಟಾಃ। 
ಧರ್ಮಂ ಪುರಾಣಮುಪಜೀವಂತಿ ಸಂತೋ
ಮದ್ರಾನೃತೇ ಪಾಂಚನದಾಂಶ್ಚ ಜಿಹ್ಮಾನ್॥  8-38-16 (56773) 
ಏವಂ ವಿದ್ವಾಂಧರ್ಮಕಥಾಸು ರಾಜಂ--
ಸ್ತೂಷ್ಣೀಂಭೂತಃ ಶಲ್ಯ ಭವೇಃ ಸದಾ ತ್ವಂ। 
ತ್ವಂ ತಸ್ಯ ಗೋಪ್ತಾ ಚ ಜನಸ್ಯ ರಾಜಾ
ಷಡ್ಭಾಗಹರ್ತಾ ಶುಭದುಷ್ಕೃತಸ್ಯ॥  8-38-17 (56774) 
ಅಥವಾ ದುಷ್ಕೃತಸ್ಯ ತ್ವಂ ಹರ್ತಾ ತೇಷಾಮರಕ್ಷಿತಾ।
ರಕ್ಷಿತಾ ಪುಣ್ಯಭಾಗ್ರಾಜಾ ಪ್ರಜಾನಾಂ ತ್ವಂ ಹ್ಯಪುಣ್ಯಭಾಕ್॥ 8-38-18 (56775) 
ಪೂಜ್ಯಮಾನೇ ಪುರಾ ಧರ್ಮೇ ಸರ್ವದೇಶೇಷು ಶಾಶ್ವತೇ।
ಧರ್ಮಂ ಪಾಂಚನದಂ ದೃಷ್ಟ್ವಾ ಧಿಗಿತ್ಯಾಹ ಪಿತಾಮಹಃ॥ 8-38-19 (56776) 
ವ್ರಾತ್ಯಾನಾಂ ದಾಶಕೀಯಾನಾಂ ಕೃತೇಽಪ್ಯಶುಭಕರ್ಮಣಾಂ।
ಬ್ರಹ್ಮಣಾ ನಿಂದಿತಾಂಧರ್ಮಾನ್ಕಶ್ಚಿತ್ಸಿದ್ಧಾತ್ಮಕೋಽಬ್ರವೀತ್॥ 8-38-20 (56777) 
ಇತಿ ಪಾಂಚನದಂ ಧರ್ಮವಮೇನೇ ಪಿತಾಮಹಃ।
ಸ್ವಧರ್ಮಸ್ಥೇಷು ವರ್ಣೇಷು ಸೋಽಪ್ಯೇತಾನ್ನಾಭ್ಯಪೂಜಯತ್॥ 8-38-21 (56778) 
ಇತಿ ಶಲ್ಯ ವಿಜಾನೀಹಿ ಹಂತ ಭೂಯೋ ಬ್ರವೀಮಿ ತೇ।
ಕಲ್ಮಾಷಪಾದಃ ಸರಸಿ ನಿಮ಼ಜ್ಜನ್ರಾಕ್ಷಸೋಽಬ್ರವೀತ್॥ 8-38-22 (56779) 
ಕ್ಷತ್ರಿಯಸ್ಯ ಮಲಂ ಭೈಕ್ಷ್ಯಂ ಬ್ರಾಹ್ಮಣಸ್ಯಾಶ್ರುತಂ ಮಲಂ।
ಮಲಂ ಪೃಥಿವ್ಯಾ ಬಾಹ್ಲೀಕಾಃ ಸ್ತ್ರೀಣಾಂ ಕೌತೂಹಲಂ ಮಲಂ॥ 8-38-23 (56780) 
ನಿಮಜ್ಜಮಾನಮುದ್ಧೃತ್ಯ ಕಶ್ಚಿದ್ರಾಜಾ ನಿಶಾಚರಂ।
ಅಪೃಚ್ಛತ್ತೇನ ಚಾಖ್ಯಾತಂ ತಚ್ಛೃಣುಷ್ವ ನರಾಧಿಪ॥ 8-38-24 (56781) 
ಮಾನುಷಾಣಾಂ ಮಲಂ ಂಲೇಚ್ಛಾ ಂಲೇಚ್ಛಾನಾಂ ಮುಷ್ಟಿಕಾ ಮಲಂ।
ಮುಷ್ಟಿಕಾನಾಂ ಮಲಂ ಷಂಢಾಃ ಷಂಢಾನಾಂ ರಾಜಯಾಜಕಾಃ॥ 8-38-25 (56782) 
ರಾಜಯಾಜಕಯಾಜ್ಯಾನಾಂ ಮದ್ರಕಾಣಾಂ ಚ ಯನ್ಮಲಂ।
ತದ್ಭವೇದ್ವೈ ತವ ಮಲಂ ಯದ್ಯಸ್ಮಾನ್ನ ವಿಮುಂಚಸಿ॥ 8-38-26 (56783) 
ಇತಿ ರಕ್ಷೋಪಸೃಷ್ಟೇಷು ವಿಷವೀರ್ಯಹತೇಷು ಚ।
ವಿದ್ವದ್ಭಿರ್ಭೇಷಜಂ ದೃಷ್ಟಂ ಸಂಸಿದ್ಧವಚನೋತ್ತರಂ॥ 8-38-27 (56784) 
ಬ್ರಾಹಯಾಃ ಪಂಚಾಲಾಃ ಕೌರವೇಯಾಸ್ತು ಧರ್ಂಯಾಃ
ಸತ್ಯಾ ಮತ್ಸ್ಯಾಃ ಶೂರಸೇನಾಶ್ಚ ಯಾಜ್ಯಾಃ। 
ಪ್ರಾಚ್ಯಾ ದಾಸಾ ವೃಷಲಾ ದಾಕ್ಷಿಣಾತ್ಯಾಃ
ಸ್ತೇನಾ ಬಾಹ್ಲೀಕಾಃ ಸಂಕಾರ ವೈ ಸುರಾಷ್ಟ್ರಾಃ॥  8-38-28 (56785) 
ಕೃತಘ್ನತಾ ಪರವಿತ್ತಾಪಹಾರೋ
ಮದ್ಯಪಾನಂ ಗುರುದಾರಾವಮರ್ದಃ। 
ವಾಕ್ಪಾರುಷ್ಯಂ ಗೋವಧೋ ರಾತ್ರಿಚರ್ಯಾ
ಬಹಿರ್ಗೇಹಂ ಪರವಸ್ತ್ರೋಪಭೋಗಃ॥  8-38-29 (56786) 
ಯೇಷಾಂ ಧರ್ಮಸ್ತಾನ್ಪ್ರತಿ ನಾಸ್ತ್ಯಧರ್ಮೋ
ಹ್ಯಾರಟ್ಟಜಾನ್ಪಾಂಚನದಾಂಧಿಗಸ್ತು। 
ಆಪಾಂಚಾಲಾಃ ಕುರವೋ ನೈಮಿಶಾಶ್ಚ
ಮತ್ಸ್ಯಾಶ್ಚೈವಾಪ್ಯನುಜಾನಂತಿ ಧರ್ಮಂ।
ಅಥೋದೀಚ್ಯಾಶ್ಚೋದಯೋ ಭಾಗಧಾಶ್ಚ
ಶಿಷ್ಟಾಂಧರ್ಮಾನುಪಜೀವಂತಿ ವೃದ್ಧಾಃ॥  8-38-30 (56787) 
ಪ್ರಾಚೀಂ ದಿಶಂ ಶ್ರಿತಾ ದೇವಾ ಜಾತವೇದಃಪುರೋಗಮಾಃ।
ದಕ್ಷಿಣಾ ಪಿತೃಭಿರ್ಗುಪ್ತಾ ಯಮೇನ ಶುಭಕರ್ಮಣಾ॥ 8-38-31 (56788) 
ಪ್ರತೀಚೀಂ ವರುಣಃ ಪಾತಿ ಪಾಲಯನ್ನಸುರಾನ್ಬಹೂನ್।
ಉದೀಚೀಂ ಭಗವಾನ್ಸೋಮ ಬ್ರಹ್ಮಾ ಚ ಬ್ರಾಹ್ಮಣೈಃ ಸಹ॥ 8-38-32 (56789) 
ರಕ್ಷಃಪಿಶಾಚಾನ್ಹಿಮವಾನ್ಗುಹ್ಯಕಾನ್ಗಂಧಮಾದನಃ।
ಧ್ರುವಂ ಸರ್ವಾಣಿ ಭೂತಾನಿ ವಿಷ್ಣುಃ ಪಾತಿ ಸುರೋತ್ತಮಃ॥ 8-38-33 (56790) 
ಇಂಗಿತ5ಆಶ್ಚ ಮಗಧಾಃ ಪ್ರೇಕ್ಷಿತಜ್ಞಾಶ್ಚ ಕೋಸಲಾಃ।
ಅರ್ಧೋಕ್ತಾಃ ಕುರುಪಾಂಚಾಲಾಃ ಸರ್ವೋಕ್ತಾ ದಾಕ್ಷಿಣಾಪಥಾಃ॥ 8-38-34 (56791) 
ಪಾರ್ವತೀಯಾಶ್ಚ ವಿಷಯಾ ಯಥೈವ ಗಿರಯಸ್ತಥಾ।
ಸರ್ವಜ್ಞಾ ಯವನಾ ರಾಜಞ್ಶೂರಾಶ್ಚೈವ ವಿಶೇಷತಃ। 
ಂಲೇಚ್ಛಾಃ ಸ್ವಸಂಜ್ಞಾನಿಯತಾ ನಾನುಕ್ತಮಿತರೇ ಜನಾಃ॥  8-38-35 (56792) 
ಪ್ರತಿರಬ್ಧಾಸ್ತು ಬಾಹ್ಲೀಕಾ ನ ಚ ಕೇಚನ ಮದ್ರಕಾಃ।
ಸ ತ್ವಮೇತಾದೃಶಃ ಶಲ್ಯ ನೋತ್ತರಂ ವಕ್ತುಮರ್ಹಸಿ॥ 8-38-36 (56793) 
ಏವಂ ಜ್ಞಾತ್ವಾ ಜೋಷಮಾಸ್ಸ್ವ ಪ್ರತೀಪಂ
ಮಾ ಸ್ಮ ಕ್ರುದ್ಧಃ ಪಾಪಭೃತಾಂ ವರಿಷ್ಠ। 
ಪೂರ್ವಂ ಹತ್ವಾ ತ್ವಾಂ ಸಪುತ್ರಂ ಬಲೈಶ್ಚ
ಪಶ್ಚಾದ್ಧಂಸ್ಯೇ ವಾಸುದೇವಾರ್ಜುನೌ ಚ॥  8-38-37 (56794) 
ಶಲ್ಯ ಉವಾಚ। 8-38-38x (4938) 
ಆತುರಾಣಾಂ ಪರಿತ್ಯಾಗಃ ಸ್ವದಾರಸುತವಿಕ್ರಯಃ।
ಅಂಗೇ ಪ್ರವರ್ತತೇ ಕರ್ಣ ಯೇಷಾಮಧಿಪತಿರ್ಭವಾನ್॥ 8-38-38 (56795) 
ರಥಾತಿರಥಸಂಖ್ಯಾಯಾಂ ಯತ್ತ್ವಾಂ ಭೀಷ್ಮಸ್ತದಾಬ್ರವೀತ್।
ತಾನ್ವಿದಿತ್ವಾಽತ್ಮನೋ ದೋಷಾನ್ನಿರ್ಮನ್ಯುರ್ಭವ ಮಾ ಕ್ರುಧಃ॥ 8-38-39 (56796) 
ಸರ್ವತ್ರ ಬ್ರಾಹ್ಮಣಾಃ ಸಂತಿ ಸಂತಿ ಸರ್ವತ್ರ ಕ್ಷತ್ರಿಯಾಃ।
ವೈಶ್ಯಾಃ ಶೂದ್ರಾಸ್ತಥಾ ಕರ್ಣ ಸ್ತ್ರಿಯಃ ಸಾಧ್ವ್ಯಶ್ಚ ಸುವ್ರತಾಃ॥ 8-38-40 (56797) 
ರಮಂತೇ ಚೋಪಹಾಸೇನ ಪುರುಷಾಃ ಪುರುಷೈಃ ಸಹ।
ಅನ್ಯೋನ್ಯೇನ ರತಾಃ ಕ್ಷೀಬಾ ದೇಶೇದೇಶೇ ಚ ಮೈಥುನಂ॥ 8-38-41 (56798) 
ಪರವಾಚ್ಯೇಷು ನಿಪುಣಃ ಸರ್ವೋ ಭವತಿ ಸರ್ವದಾ।
ಆತ್ಮವಾಚ್ಯಂ ನ ಜಾನೀತೇ ಜಾನನ್ನಪಿ ಚ ಮುಹ್ಯತಿ॥ 8-38-42 (56799) 
ಸರ್ವತ್ರ ಸಂತಿ ರಾಜನಃ ಸ್ವಂಸ್ವಂ ಧರ್ಮಮನುವ್ರತಾಃ।
ದುರ್ಮನುಷ್ಯಾನ್ನಿಗೃಹ್ಣಂತಿ ಸಂತಿ ಸರ್ವತ್ರ ಧಾರ್ಮಿಕಾಃ॥ 8-38-43 (56800) 
ನ ಕರ್ಣ ದೇಶಸಾಮಾನ್ಯಾತ್ಸರ್ವಃ ಪಾಪಂ ನಿಷೇವತೇ।
ಯಾದೃಶಾಃ ಸ್ವಸ್ವಭಾವೇನ ದೇಶಾಂಸ್ತಾಂಸ್ತಾದೃಶಾನ್ವಿದುಃ॥ 8-38-44 (56801) 
ಸಂಜಯ ಉವಾಚ। 8-38-45x (4939) 
ತತತೋ ದುರ್ಯೋಧನೋ ರಾಜಾ ಕರ್ಣಶಲ್ಯಾವವಾರಯತ್।
ಸಖಿಭಾವೇನ ರಾಧೇಯಂ ಶಲ್ಯಂ ಸೌಜನ್ಯಕೇನ ಚ॥ 8-38-45 (56802) 
ತತೋ ನಿವಾರಿತಃ ಕರ್ಣೋ ಧಾರ್ತರಾಷ್ಟ್ರೇಣ ಮಾರಿಷ।
ಪ್ಹಹಸ್ಯ ತತ್ರ ರಾಜೇಂದ್ರಂ ಯಾದಿ ಶಲ್ಯೇತ್ಯಚೋದಯತ್॥ ॥ 8-38-46 (56803) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಅಷ್ಟತ್ರಿಂಶೋಽಧ್ಯಾಯಃ॥ 38 ॥

Mahabharata - Karna Parva - Chapter Footnotes

8-38-5 ನಿಶಾಮಿರ್ತ ಶ್ರುತಂ॥ 8-38-6 ಬ್ರಾಹ್ಮಣೋ ಭೂತ್ಕೇತ್ಯಾದಿ ತಜ್ಜಾತೀಯಕರ್ಮಾಚರಣನಿವಂಧನಂ॥ 8-38-8 ವಿಪ್ರಾಃ ಪ್ರಸೃಷ್ಟಾ ಇತಿ ಪಾಠೇ ಕುಲೇ ಏಕಏವ ವಿಪ್ರೋ ಭವತ್ಯನ್ಯೇ ಭ್ರಾತರಃ ಪ್ರಸೃಷ್ಟಾಃ ಸಂಕೀರ್ಣಿಕ್ರಿಯಾ ಇತ್ಯರ್ಥಃ॥ 8-38-9 ತತ್ರ ಬಾಹ್ಲೀಕೇಷು। ಧರ್ಮಸಂಕರಕಾರಕೋ ವಿಪರ್ಯಯಃ ಶ್ರುತ ಇತಿ ಲಿಂಗಂ ವಿಪರಿಣೇಯಂ। ವಿಪರ್ಯಯೋ ವಿಹಿತವೈಪರೀತ್ಯಂ॥ 8-38-20 ಕೃತೇ ಕೃತಯುಗೇ॥ 8-38-21 ನಾಭ್ಯಪೂಜಯತ್ ನ ಪ್ರಶಂಸಿತವಾನ್॥ 8-38-25 ಂಲೇಚ್ಛಾಃ ಪಾಪರತಾ ಧರ್ಮಾಧರ್ಮವಿಚಾರಹೀನಾಃ। ಂಲೇಚ್ಛಃ ಪಾಪರತೇ ಜಾತಿಭೇದೇ ಸ್ಯಾದಪಭಾಷಣೇ ಇತಿ ವಿಶ್ವಃ। ಷಂಢಾ ವರ್ಷವರಾಃ॥ 8-38-27 ರಕ್ಷೋಪಸೃಷ್ಟೇಷು ರಕ್ಷಸಾ ಉಪದ್ರುತೇಷು॥ 8-38-28 ಪ್ರಾಚ್ಯಾ ದಾಸಾಃ ಶೂದ್ರಧರ್ಮಾಣಃ। ದಾಶಾ ಇತಿ ಪಾಠೇ ಮತ್ಸ್ಯಜೀವಿನಃ। ವೃಷಂ ಧರ್ಮಂ ಲಾಂತಿ ಆದದತೇ ತೇ ವೃಷಲಾಃ ಧರ್ಮಸಂಗ್ರಹಪರಾಃ ಧರ್ಮದ್ರೋಹಿಣ ಇತಿ ವಾ॥ 8-38-29 ಬಹಿರ್ಗೇಹಂ ರಾತ್ರಿಚರ್ಯಾ ಪ್ರಚ್ಛನ್ನಂ ಚೌರ್ಯಪಾರದಾರ್ಯಾದಿ॥ 8-38-31 ಪ್ರಾಚೀಮಿತ್ಯತ್ರ ಜಾತವೇದ ಇತ್ಯನೇನಾಂನೇಯೀಸಹಿತಾ ಪ್ರಾಚೀ ದೇವಾನಾಮಾಶ್ರಯಾ ದಕ್ಷಿಣಾ ಪಿತೄಣಾಂ ತತ್ರೈವ ಶ್ರಾದ್ಧಾದಿಧರ್ಮೋ ದೃಶ್ಯತೇ॥ 8-38-32 ಏವಂ ಪ್ರತೀಚೀಂ ವರುಣಃ ಉದೀಚೀಂ ಸೋಮ ಇತಿ ಕುಬೇರೇಶಾನಯೋರ್ಗ್ರಹಣಂ। ಪರಿಶೇಷಾನ್ನೈರ್ಋತ್ಯಾಂ ವಾಯವ್ಯಾಂ ಚ ಬಾಹ್ಲೀಕಾಶ್ರಯಾಯಾಂ ನೈರ್ಋತಾಸ್ತ್ವಾದೃಶಾ ವಾತೂಲಾಶ್ಚ ಸಂತೀತ್ಯರ್ಥಃ॥ 8-38-33 ತಥಾ ರಕ್ಷಃಪಿಶಾಚಾಶ್ಚ ಹಿಮವಂತಂ ನಗೋತ್ತಮಂ। ಗುಹ್ಯಕಾಶ್ಚ ಮಹಾರಾಜ ಪರ್ವತಂ ಗಂಧಮಾದನಂ ಇತಿ ಝ ಪಾಠಃ। ಏವಮಪಿ ಸಬಾಹ್ಲೀಕಾನ್ಸನೈರ್ಋತಾನ್ ದೇಶಾನ್ ವಿಷ್ಣುಃ ಪಾತಿ ಪರ್ಜನ್ಯವತ್ ನ ದೇಶಾಂತರೇಷ್ವಿವ ಬಾಹ್ಲೀಕೇಷು ವಿಶೇಷತೋ ದೇವತಾನುಗ್ರಹೋ ದೃಶ್ಯತ ಇತ್ಯಭಿಪ್ರಾಯಃ॥ 8-38-34 ಅತಏವ ತೇಷಾಂ ಮೌಢ್ಯಂ ವರ್ಣಯತಿ ಇಂಗಿತಜ್ಞಾಶ್ಚತಿ। ಅರ್ಧೋಕ್ತಾಃ ಕುರುಪಾಂಚಾಲಾಃ ಸಾಲ್ವಾಃ ಕೃತ್ಸ್ನಾನುಶಾಸನಾಃ ಇತಿ ಝ. ಪಾಠಃ॥ 8-38-35 ವಿಷಮಾಃ ದುಃಖಸಾಧ್ಯಾಃ। ಸರ್ವಂ ಜಾನಂತೋಽಪಿ ಯವನಾ ಂಲೇಚ್ಛಾಶ್ಚ ಸ್ವಸಂಜ್ಞಾಯಾಂ ಸ್ವೀಯೈಃ ಕೃತೋ ಯೋ ಧರ್ಮಸಂಕೇತಸ್ತತ್ರೈವ ನಿಯತಾಃ। ವೈದಿಕಂ ಧರ್ಮಂ ನ ಮಾನಯಂತೀತ್ಯರ್ಥಃ। ಇತರೇ ತ್ವನುಕ್ತಂ ಹಿತಂ ನಾವಬುಧ್ಯಂತೇ॥ 8-38-36 ಪ್ರತಿರಥಾ ಇತಿಪಾಠೇ ಹಿತವಾದಿತಿ ಪ್ರತಿಕೂಲಾಃ। ಗುರುದ್ರೋಹಿಣ ಇತ್ಯರ್ಥಃ। ತಾದೃಶಶ್ಚ ತ್ವಂ ಹಿತೋಪದೇಷ್ಟಾರಂ ಮಾಂ ನಿಂದಸೀತ್ಯರ್ಥಃ॥ 8-38-38 ಅಷ್ಟತ್ರಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 039

॥ ಶ್ರೀಃ ॥

8.39. ಅಧ್ಯಾಯಃ 039 

Mahabharata - Karna Parva - Chapter Topics

ಶಲ್ಯಕರ್ಣಯೋಃ ಸಂವಾದಃ॥ 1 ॥ ಸೇನಾದ್ವಯಸ್ಯ ಪರಸ್ಪರಮೇಲನಂ॥ 2 ॥

Mahabharata - Karna Parva - Chapter Text

8-39-0 (56804) 
ಸಂಜಯ ಉವಾಚ। 8-39-0x (4940) 
ತತಃ ಪರಾನೀಕಭಿದಂ ವ್ಯೂಹಮಪ್ರತಿಮಂ ಕೃತಂ।
ಸಮೀಕ್ಷ್ಯ ಕರ್ಣಃ ಪಾರ್ಥಾನಾಂ ಧೃಷ್ಟಧುಂನಾಭಿರಕ್ಷಿತಂ॥ 8-39-1 (56805) 
ಪ್ರಯಯೌ ರಥಘೋಷೇಣ ಸಿಂಹನಾದರವೇಣ ಚ।
ವಾದಿತ್ರಾಣಾಂ ಚ ನಿನದೈಃ ಕಂಪಯನ್ನಿವ ಮೇದಿನೀಂ॥ 8-39-2 (56806) 
ಸಂಜಯ ಉವಾಚ। 8-39-3x (4941) 
ತತಃ ಪ್ರಯಾಂತಂ ರಾಧೇಯಂ ಮದ್ರರಾಜಃ ಸ್ಮಯನ್ನಿವ।
ಅವಧೂಯ ಇದಂ ವಾಕ್ಯಮಬ್ರವೀತ್ಕುರುಸನ್ನಿಧೌ॥ 8-39-3 (56807) 
ಚಮೂಂ ತವೇಮಾಂ ವಿಪುಲಾಂ ಸಮೃದ್ವಾ--
ಮಸಂಖೇಯಾಮಶ್ವನರಾಕುಲಾಂ ಚ। 
ತಥಾ ಪ್ರವೇಷ್ಟಾ ಸಮರೇ ಧನಂಜಯಃ
ಕಕ್ಷಂ ದಹಂದೀಪ್ತ ಇವಾಶ್ರಯಾಶೀ॥  8-39-4 (56808) 
ರಥೇ ಸ್ತಿತೌ ವೀರವರೌ ವರೇಣ್ಯೌ
ಸಿಂಹಸ್ಕಂಧೌ ಲೋಹಿತಪದ್ಮನೇತ್ರೌ। 
ದ್ರಷ್ಟಾ ಭವಾನದ್ಯ ವಿನಾ ಪ್ರಯತ್ನಾ--
ತ್ತಥಾಹಿ ಮೇ ಶಕುನಾ ವೇದಯಂತಿ॥  8-39-5 (56809) 
ಅದ್ಯ ದ್ರಷ್ಟಾಽಸಿ ತಂ ವೀರಂ ಶ್ವೇತಾಶ್ವಂ ಕೃಷ್ಣಸಾರಥಿಂ।
ನಿಘ್ನಂತಂ ಶಾತ್ರವಾನ್ಸಂಖ್ಯೇ ಯಂ ಕರ್ಣ ಪರಿಪೃಚ್ಛಸಿ॥ 8-39-6 (56810) 
ಅದ್ಯ ತೌ ಪುರುಷವ್ಯಾಘ್ರೌ ಲೋಹಿತಾಕ್ಷೌ ಪರಂತಪೌ।
ವಾಸುದೇವಾರ್ಜುನೌ ಕರ್ಣ ದ್ರಷ್ಟಾಽಸ್ಯಮಿತವಿಕ್ರಮೌ॥ 8-39-7 (56811) 
ಸಾರಥಿರ್ಯಸ್ಯ ಗೋವಿಂದೋ ಗಾಂಡೀವಂ ಯಸ್ಯ ಕಾರ್ಮುಕಂ।
ತಂ ಚೇದ್ವಂತಾಽಸಿ ರಾಧೇಯ ತ್ವಂ ನೋ ರಾಜಾ ಭವಿಷ್ಯಸಿ॥ 8-39-8 (56812) 
ಪ್ರವಾತ್ಯೇಷ ಮಹಾವಾಯುರಭಿತಸ್ತವ ವಾಹಿನೀಂ।
ಕ್ರವ್ಯಾದಾ ವ್ಯಾಹರಂತ್ಯೇತೇ ಮೃಗಾಃ ಕುರ್ವಂತಿ ಭೈರವಂ॥ 8-39-9 (56813) 
ಪಶ್ಯ ಕರ್ಣ ಮಹಾಘೋರಂ ಭಯಂ ವೈ ರೋಮಹರ್ಷಣಂ।
ಅರ್ಕಂ ಜೀಮೂತಸಂಕಾಶಃ ಕಬಂಧೋ ವಾರ್ಯ ತಿಷ್ಠತಿ॥ 8-39-10 (56814) 
ಪಶ್ಯ ಯೂಥಂ ಮೃಗಶತಂ ಮೃಗಾಣಾಂ ಸರ್ವತೋದಿಶಂ।
ರರಾಸ ದೀಪ್ತಲಾಂಗೂಲಮಾದಿತ್ಯಾಮಭಿ ಸಂಸ್ಥಿತಂ॥ 8-39-11 (56815) 
ಪಶ್ಯ ಕಾಕಾಂಶ್ಚ ಗೃಧ್ರಾಂಶ್ಚ ಸಮವೇತಾನ್ಸಹಸ್ರಶಃ।
ಆದಿತ್ಯಮಭಿವೀಕ್ಷಂತೇ ಹ್ಯಶಿವಾಃ ಕರ್ಣ ಸಸ್ವರಾಃ॥ 8-39-12 (56816) 
ಶ್ವೇತವಾಜಿಸಮಾಯುಕ್ತೇ ತವ ಕರ್ಣ ಮಹಾರಥೇ।
ಪತಾಕಾಃ ಪ್ರಜ್ವಲಂತ್ಯೇತಾ ಧ್ವಜಶ್ಚಾತೀವ ಕಂಪತೇ॥ 8-39-13 (56817) 
ಉದೀರ್ಯತೋ ಹಯಾನ್ಪಶ್ಯ ಮಹಾಕಾಯಾನ್ಮಹಾಜವಾನ್।
ಪ್ಲವಮಾನಾನ್ಮಹಾವೀರ್ಯಾನಾಕಾಶೇ ಗರುಡಾನಿವ॥ 8-39-14 (56818) 
ಧ್ರುವಮೇಷು ನಿಮಿತ್ತೇಷು ಭೂಮಿಮಾವೃತ್ಯ ಪಾರ್ಥಿವಾಃ।
ಸ್ವಪ್ಸ್ಯಂತಿ ನಿಹತಾಃ ಕರ್ಣ ಶತಶೋಽಥ ಸಹಸ್ರಶಃ॥ 8-39-15 (56819) 
ಶಂಖಾನಾಂ ತುಮುಲಃ ಶಬ್ದಃ ಶ್ರೂಯತೇ ರೋಮಹರ್ಷಣಃ।
ಆನಕಾನಾಂ ಚ ರಾಧೇಯ ಮೃದಂಗಾನಾಂ ಚ ಹನ್ಯತಾಂ॥ 8-39-16 (56820) 
ಶೃಣು ಶಬ್ದಾನ್ಬಹುವಿಧಾನ್ನರಾಶ್ವರಥವಾಜಿನಾಂ।
ಜ್ಯಾತಲತ್ರೇಷುಶಬ್ದಾಂಶ್ಚ ಶೃಣು ಕರ್ಣ ಮಹಾತ್ಮನಾಂ॥ 8-39-17 (56821) 
ಹೇಮರೂಪ್ಯಪ್ರಮೃಷ್ಟಾನಾಂ ವಾಸಸಾಂ ಶಿಲ್ಪಿನಿರ್ಮಿತಾಃ।
ಸಹೇಮಚಂದ್ರತಾರಾಭಾಃ ಪತಾಕಾಃ ಕಿಂಗಿಣೀಯುತಾಃ॥ 8-39-18 (56822) 
ನಾನಾವರ್ಣಾ ರಣೇ ಭಾಂತಿ ಶ್ವಸನೇನ ಪ್ರಕಂಪಿತಾಃ।
ಪಶ್ಯ ಕರ್ಣಾರ್ಜುನಸ್ಯೈತಾಃ ಸೌದಾಮಿನ್ಯ ಇವಾಂಬುದೇ॥ 8-39-19 (56823) 
ಧ್ವಜಾಃ ಕಣಕಣಾಯಂತೇ ವಾತೇನಾತಿಸಮೀರಿತಾಃ।
ಸಪತಾಕರಥಾಶ್ಚಾಪಿ ಪಾಂಚಾಲಾನಾಂ ಮಹಾತ್ಮನಾಂ॥ 8-39-20 (56824) 
ಏಷ ರೇಣುಃ ಸಮುದ್ಭೂತೋ ದಿವಮಾವೃತ್ಯ ತಿಷ್ಠತಿ।
ಗಜವಾಜಿಪ್ರಣುನ್ನಾ ಚ ಕಂಪತೇ ಕರ್ಣ ಮೇದಿನೀ॥ 8-39-21 (56825) 
ಶ್ರೂಯತೇ ಮೇಘಸಂಕಾಶೋ ರಥನೇಮಿಸ್ವನಸ್ತಥಾ।
ಪಶ್ಯ ಕುಂತೀಸುತಂ ವೀರಂ ಬೀಭತ್ಸುಮಪರಾಜಿತಂ। 
ಪ್ರಹರಿಷ್ಯಂತಮಾಯಾಂತಂ ಕಪಿಪ್ರವರಕೇತನಂ॥  8-39-22 (56826) 
ಗಜಾಶ್ವರಥಪತ್ತ್ಯೋಘಾಂಸ್ತಾವಕಾನ್ಯುಧಿ ನಿಘ್ನತಃ।
ಧ್ವಜಾಗ್ರಂ ದೃಶ್ಯತೇ ತಸ್ಯ ಜ್ಯಾಶಬ್ದಶ್ಚೈವ ಶ್ರೂಯತೇ॥ 8-39-23 (56827) 
ಏಷ ಸಂಶಪ್ತಕಾನ್ಭೂಯಸ್ತಾನೇವಾಭಿಮುಖೋ ಗತಃ।
ಕರೋತಿ ಕದನಂ ಚೈಷ ಸಂಗಾಮೇ ದ್ವಿಷತಾಂ ಬಲೀ॥ 8-39-24 (56828) 
ಸಂಜಯ ಉವಾಚ। 8-39-25x (4942) 
ಇತಿ ಬ್ರುವಾಣಂ ಮದ್ರೇಶಂ ಕರ್ಣಃ ಪ್ರೋವಾಚ ಮನ್ಯುಮಾನ್॥  8-39-25 (56829) 
ಪಶ್ಯ ಸಂಶಪ್ತಕೈಃ ಕ್ರುದ್ಧೈಃ ಸಮಂತಾತ್ಸಮಭಿದ್ರುತಃ।
ಏಷ ಸೂರ್ಯ ಇವಾಂಭೋದೈಶ್ಛನ್ನಃ ಪಾರ್ಥೋ ನ ದೃಶ್ಯತೇ। 
ಏಷ ದಾಂತೋಽರ್ಜುನಃ ಶಲ್ಯ ನಿಮಗ್ನಃ ಶೋಕಸಾಗರೇ॥  8-39-26 (56830) 
ಶಲ್ಯ ಉವಾಚ। 8-39-27x (4943) 
ವರುಣಂ ಕೋಽಂಭಸಾ ಹನ್ಯಾದಿಂಧನೇನ ಚ ಕೋಽನಲಂ।
ಕೋವಾಽನಿಲಂ ನಿಗೃಹ್ಣೀಯಾತ್ಪಿಬೇದ್ವಾ ಕೋ ಮಹಾರ್ಣವಂ॥ 8-39-27 (56831) 
ಈದೃಗ್ರೂಪಮಹಂ ಮನ್ಯೇ ಪಾರ್ಥಸ್ಯ ಯುಧಿ ನಿರ್ಜಯಂ।
ನ ಹಿ ಶಕ್ಯೋಽರ್ಜುನೋ ಜೇತುಂ ಯುಧಿ ದೇವಾಸುರೈರಪಿ॥ 8-39-28 (56832) 
ಅಥೈಘಂ ಪರಿತೋಷಸ್ತೇ ವಾಗ್ಭಿಸ್ತ್ವಂ ಸುಮಾನಾ ಭವ।
ನ ಹಿ ಶಕ್ಯೋ ಯುಧಾ ಜೇತುಮನ್ಯಂ ಕುರು ಮನೋರಥಂ॥ 8-39-29 (56833) 
ಬಾಹುಭ್ಯಾಮುದ್ಧರೇದ್ಭೂಮಿಂ ದಹೇತ್ಕ್ರುದ್ಧ ಇಮಾಃ ಪ್ರಜಾಃ।
ಪಾತಯೇತ್ತ್ರಿದಿವಾದ್ದೇವಾನ್ನಾರ್ಜುನಂ ಸಮರೇ ಜಯೇತ್॥ 8-39-30 (56834) 
ಪಶ್ಯ ಕುಂತೀಸುತಂ ಭೀಮಂ ವೀರಮಕ್ಲಿಷ್ಟಕಾರಿಣಂ।
ಪ್ರಹರಂತಂ ಮಹಾಬಾಹುಂ ಸ್ಥಿತಂ ಮೇರುಮಿವಾಚಲಂ॥ 8-39-31 (56835) 
ಅಮರ್ಷೀ ಪುರುಷವ್ಯಾಘ್ರಃ ಸದಾ ವೈರಮನುಸ್ಮರನ್।
ಏಷ ಭೀಮೋ ಜಯಪ್ರೇಪ್ಸುರ್ಯುಧಿ ತಿಷ್ಠತಿ ವೀರ್ಯವಾನ್॥ 8-39-32 (56836) 
ಏಷ ಧರ್ಮಭೃತಾಂ ಶ್ರೇಷ್ಠೋ ಧರ್ಮರಾಜೋ ಯುಧಿಷ್ಠಿರಃ।
ತಿಷ್ಠತ್ಯಸುಕರಃ ಸಂಖ್ಯೇ ಪರೈಃ ಪರಪುರಂಜಯಃ॥ 8-39-33 (56837) 
ಏತೌ ಚ ಪುರುಷವ್ಯಾಘ್ರಾವಾಶ್ವಿನೇಯೌ ಮಹಾರಥೌ।
ನಕುಲಃ ಸಹದೇವಶ್ಚ ತಿಷ್ಠತೋ ಯುಧಿ ದುರ್ಜಯೌ॥ 8-39-34 (56838) 
ಏತೇ ತಿಷ್ಠಂತಿ ಕಾರ್ಷ್ಣೇಯಾಃ ಪಂಚ ಪಂಚಾಚಲಾ ಇವ।
ಯೋತ್ಸ್ಯಮಾನಾ ಮಹಾವೀರ್ಯಾ ಭೀಮಾರ್ಜುನಸಮಾ ಯುಧಿ॥ 8-39-35 (56839) 
ಏತೇ ದ್ರುಪದಪುತ್ರಾಶ್ಚ ಧೃಷ್ಟದ್ಯುಂನಪುರೋಗಮಾಃ।
ಹೀನಾಃ ಸತ್ಯಜಿತಾ ವೀರಾಸ್ತಿಷ್ಠಂತಿ ಪರಮೌಜಸಃ॥ 8-39-36 (56840) 
ಯತ್ರ ಕೃಷ್ಣಾರ್ಜುನೌ ವೀರೌ ಯತ್ರ ರಾಜಾ ಯುಧಿಷ್ಠಿರಃ।
ತತ್ರ ಧರ್ಮಶ್ಚ ಸತ್ಯಂ ಚ ಯತೋ ಧರ್ಮಸ್ತತೋ ಜಯಃ॥ 8-39-37 (56841) 
ಇತಿ ಸಂವದತೋರೇವ ತಯೋಃ ಪುರುಷಸಿಂಹಯೋಃ।
ತೇ ಸೇನೇ ಸಮಸಜ್ಜೇತಾಂ ಂಗಾಯಮುನವದ್ಭೃಶಂ॥ ॥ 8-39-38 (56842) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಏಕೋನಚತ್ವಾರಿಂಶೋಽಧ್ಯಾಯಃ॥ 39 ॥






ಕರ್ಣಪರ್ವ - ಅಧ್ಯಾಯ 040

॥ ಶ್ರೀಃ ॥

8.40. ಅಧ್ಯಾಯಃ 040 

Mahabharata - Karna Parva - Chapter Topics

ದುರ್ಯೋಧನೇನ ಸೇನಾಪ್ರೋತ್ಸಾಹನಂ॥ 1 ॥ ಭೀಮೇನ ದುರ್ಯೋಧನಪರಾಜಯಪೂರ್ವಕಂ ಗಜಾನೀಕವಧಃ॥ 2 ॥

Mahabharata - Karna Parva - Chapter Text

8-40-0 (56843) 
ಸಂಜಯ ಉವಾಚ। 8-40-0x (4944) 
ದುರ್ಯೋಧನಸ್ತತಃ ಕರ್ಣಮುಪೇತ್ಯ ಭರತರ್ಷಭ।
ಅಬ್ರವೀನ್ಮದ್ರರಾಜಂ ಚ ತಥೈವಾನ್ಯಾನ್ಮಹಾರಥಾನ್॥ 8-40-1 (56844) 
ಯದೃಚ್ಛಯಾಽಯಮವ್ಯಗ್ರೋ ಧರ್ಮಃ ಪರಮಕಃ ಸಖಾ।
ಸುಖಿನಃ ಕ್ಷತ್ರಿಯಾಃ ಕರ್ಣ ಲಭಂತೇ ಯುದ್ಧಮೀದೃಶಂ॥ 8-40-2 (56845) 
ಯಾದೃಶಂ ಕ್ಷತ್ರಿಯೈಃ ಶೂರೈಃ ಶೂರಾಣಾಂ ದೀವ್ಯತಾಂ ಯುಧಿ।
ಇಷ್ಟಂ ಭವತಿ ರಾಧೇಯ ತದಿದಂ ಸಮುಪಸ್ಥಿತಂ॥ 8-40-3 (56846) 
ಹತ್ವಾ ತು ಪಾಂಡವಾನ್ಯುದ್ಧೇ ಸ್ಥಿರಾಮುರ್ವೀಂ ಪ್ರಶಾಸಥ।
ನಿಹತಾ ವಾ ಪರೈರ್ಯುದ್ಧೇ ವೀರಲೋಕಾನವಾಪ್ಸ್ಯಥ॥ 8-40-4 (56847) 
ದುರ್ಯೋಧನಸ್ಯ ವಚನಂ ಶ್ರುತ್ವಾ ತತ್ಕ್ಷತ್ರಿಯರ್ಷಭಾಃ।
ಸಿಂಹನಾದಾನುದಕ್ರೋಶನ್ವಾದಿತ್ರಾಣಿ ಚ ಜಘ್ನಿರೇ॥ 8-40-5 (56848) 
ತಸ್ಮಿನ್ಪ್ರಮುದಿತೇ ಸೈನ್ಯೇ ತ್ವದೀಯೇ ಭರತರ್ಷಭ।
ಹರ್ಷಯಂಸ್ತಾವಕಾನ್ಯೋಧಾಂದ್ರೌಣಿರ್ವಿಚನಮಬ್ರವೀತ್॥ 8-40-6 (56849) 
ಪ್ರತ್ಯಕ್ಷಂ ಸರ್ವಸೈನ್ಯಾನಾಂ ಭವತಾಂ ಚಾಪಿ ಪಶ್ಯತಾಂ।
ನ್ಯಸ್ತಶಸ್ತ್ರೋ ಮಮ ಪಿತಾ ಧೃಷ್ಟದ್ಯುಂನೇನ ಪಾತಿತಃ॥ 8-40-7 (56850) 
ಸ ತೇನಾಹಮಮರ್ಷೇಣ ಪಿತ್ರರ್ಥೇ ಚಾಪಿ ಭಾರತ।
ಧೃಷ್ಟದ್ಯುಂನಮಹತ್ವಾಽಹಂ ನ ವಿಮೋಕ್ಷ್ಯಾಮಿ ದಂಶನಂ॥ 8-40-8 (56851) 
ಕೃತ್ವಾಽನೃತಾಂ ಪ್ರತಿಜ್ಞಾಂ ವೋ ನಾಸ್ಮಿ ಪ್ರಾಪ್ತಾ ಮಹತ್ಫಲಂ।
ಅರ್ಜುನಂ ಭೀಮಸೇನಂ ಚ ಯಶ್ಚ ಮಾಂ ಪ್ರತಿಯೋತ್ಸ್ಯತಿ। 
ಸರ್ವಾಂಸ್ತಾನ್ಪ್ರಮಥಿಷ್ಯಾಮಿ ಇತಿ ಮೇ ನಿಶ್ಚಿತಾ ಮತಿಃ॥  8-40-9 (56852) 
ಸಂಜಯ ಉವಾಚ। 8-40-10x (4945) 
ಏವಮುಕ್ತೇ ತತಃ ಸರ್ವಾ ಹರ್ಷಿತಾ ಭಾರತೀ ಚಮೂಃ।
ಅಭ್ಯವರ್ತತ ಕೌಂತೇಯಾಂಸ್ತಥಾ ತಾಂ ಚಾಪಿ ಪಾಂಡವಾಃ॥ 8-40-10 (56853) 
ಸ ಸನ್ನಿಪಾತೋ ರಥಯೂಥಪಾನಾಂ
ಮಹಾಹವೇ ಭಾರತ ಲೋಭನೀಯೇ। 
ಜನಕ್ಷಯಃ ಕಾಲಯುಗಾಂತಕಲ್ಪಃ
ಪ್ರಾವರ್ತತಾಗ್ರೇ ಕುರುಸೃಂಜಯಾನಾಂ॥  8-40-11 (56854) 
ತತಃ ಪ್ರವೃತ್ತೇ ಯುಧಿ ಸಂಪ್ರಹಾರೇ
ಭೂತಾನಿ ಸರ್ವಾಣಿ ಸದೈವತಾನಿ। 
ಆಸನ್ಸಮೇತಾನಿ ಸಹಾಪ್ಸರೋಭಿ--
ನಿರೀಕ್ಷತೀಭಿರ್ಯುಧಿ ವೀರಸಂಘಾನ್॥  8-40-12 (56855) 
ದಿವ್ಯೈಶ್ಚ ಗಂಧೈಃ ಪರಮೈಶ್ಚ ಪುಷ್ಪೈ--
ರನ್ಯೈಶ್ಚ ರತ್ನೈರ್ವಿವಿಧೈರ್ನರಾಗ್ರ್ಯಾಃ। 
ರಣೇಷು ಕರ್ಮೋದ್ವಹತಾಃ ಪ್ರಹೃಷ್ಟಾ-
ನನಂದಯನ್ನಪ್ಸರಸಃ ಪ್ರಹೃಷ್ಟಾಃ॥  8-40-13 (56856) 
ಸಮೀರಣಸ್ತಾಂಸ್ತು ನಿಷೇವ್ಯ ಗಂಧಾ--
ನ್ನಿಷೇವತೇ ತಾನಪಿ ಯೋಧಮುಖ್ಯಾನ್। 
ನಿಷೇವ್ಯಮಾಣಾಸ್ತ್ವನಿಲೇನ ಯೋಧಾಃ
ಪರಸ್ಪರಂ ಚುಕ್ರುಶುರಾಜಿಮಧ್ಯೇ॥  8-40-14 (56857) 
ತಥಾ ತು ತಸ್ಮಿಂಸ್ತುಮುಲೇ ಪ್ರವೃತ್ತೇ
ದುರ್ಯೋಧನಃ ಕ್ರೋಧಮಮೃಷ್ಯಮಾಣಃ। 
`ಅವೇಭ್ಯ ಭೀಮಂ ಬಲಮಧ್ಯಸಂಸ್ಥಃ
ಸಮಾರ್ಪಯತ್ಕ್ಷುದ್ರಕಾಣಾಂ ಶತೇನ॥  8-40-15 (56858) 
ದುಃಶಾಸನಶ್ಚಿತ್ರಸೇನಶ್ಚ ವೀರ--
ಸ್ತಥೋಲೂಕಃ ಕಿತವಃ ಸೌಬಲಶ್ಚ। 
ಗಜಾನೀಕೈಃ ಸರ್ವತೋ ಭೀಮಸೇನಂ
ತಥಾವಿಷಕ್ತಂ ಸಹಸೈವಾಭ್ಯಗಚ್ಛನ್॥  8-40-16 (56859) 
ತಮಾಪತಂತಂ ಸಂಪ್ರೇಕ್ಷ್ಯ ಗಜಾನೀಕಂ ವೃಕೋದರಃ।
ದುರ್ಯೋಧನಂ ಮಹಾಬಾಹುಃ ಶರವರ್ಷೈರವಾಕಿರತ್॥ 8-40-17 (56860) 
ದುರ್ಯೋಧನಂ ತತೋ ಭೀಮಃ ಸಾಯಕೈರ್ವಜ್ರಸನ್ನಿಭೈಃ।
ಪಾಂಡವೋ ವಿಮುಖೀಕೃತ್ಯ ಗಜಾನಭ್ಯದ್ರವದ್ಬಲೀ॥ 8-40-18 (56861) 
ತತಃ ಪಾವಕಸಂಕಾಶೈರ್ಭೀಮಬಾಣೈರವಕ್ರಗೈಃ।
ಶಲಭೈರಿವ ನಾಗಾಂಸ್ತಾನರ್ದಯಾಮಾಸ ಪಾಂಡವಃ॥ 8-40-19 (56862) 
ತತಃ ಕುಂಜರಯೂಥಾನಿ ಭೀಮಸೇನೋ ಮಹಾಬಲಃ।
ವ್ಯಧಮನ್ನಿಶಿತೈರ್ಬಾಣೈರ್ಮಹಾವಾತೋ ಘನಾನಿವ॥ 8-40-20 (56863) 
ನಿತ್ಯಮತ್ತಾಶ್ಚ ಮಾತಂಗಾಃ ಶೂರೈರ್ಮತ್ತೈರಧಿಷ್ಠಿತಾಃ।
ಆರೋಹಕೈರ್ಮಹಾಮಾತ್ರೈಸ್ತೋಮರಾಂಕುರಾಪಾಣಿಭಿಃ॥ 8-40-21 (56864) 
ಸುವರ್ಣಜಾಲೈಃ ಪ್ರಚ್ಛನ್ನಾ ಮಣಿಜಾಲೈಶ್ಚ ಕುಂಜರಾಃ।
ರೂಪ್ಯಜಾಂಬೂನದಾಭಾಸಃ ಕ್ಷುರಮಾಲಾಭ್ಯಲಂಕೃತಾಃ॥ 8-40-22 (56865) 
ವಧ್ಯಮಾನಾಃ ಶರೈ ರಾಜನ್ಭೀಮಸೇನೇನ ತೇ ಗಜಾಃ।
ವಿಭಿನ್ನಹೃದಯಾಃ ಕೇಚಿತ್ತತ್ರೈವಾಭ್ಯಪತನ್ಭುವಿ॥ 8-40-23 (56866) 
ನಿಪತದ್ಭಿರ್ಮಹಾವೇಗೈರ್ಹೇಮಭಾಂಡವಿಭೂಷಿತೈಃ।
ಅಶೋಭತ ಮಹಾರಾಜ ಧಾತುಚಿತ್ರೈರಿವಾಚಲೈಃ॥ 8-40-24 (56867) 
ದೀಪ್ತಾಭರಣವದ್ಭಿಶ್ಚ ಗಜಪೃಷ್ಠನಿಪಾತಿತೈಃ।
ಸಂಗರಃ ಶುಶುಭೇ ರಾಜನ್ಕ್ಷೀಣಪುಣ್ಯೈರಿವಾಮರೈಃ॥ 8-40-25 (56868) 
ಮಹಾಪರಿಘಸಂಕಾಶೌ ಚಂದನಾಗರುರೂಷಿತೌ।
ಅಪಶ್ಯಂ ಭೀಮಸೇನಸ್ಯ ಧನುರ್ವಿಕ್ಷಿಪತೋ ಭುಜೌ॥ 8-40-26 (56869) 
ತಸ್ಯ ಜ್ಯಾತಲನಿರ್ಘೋಷಮಸ್ಯತಃ ಸವ್ಯದಕ್ಷಿಣಂ।
ತಂ ಶ್ರುತ್ವಾಽಭ್ಯದ್ರವನ್ನಾಗಾ ಭೀಮಸೇನಭಯಾರ್ದಿತಾಃ॥ 8-40-27 (56870) 
ತಸ್ಯ ಭೀಮಸ್ಯ ತತ್ಕರ್ಮ ರಾಜನ್ನೇಕಸ್ಯ ಧೀಮತಃ।
ಅಪಶ್ಯಾಮ ಮಹಾರಾಜ ತದ್ಭೂತಮಿವಾಭವತ್'॥ ॥ 8-40-28 (56871) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಚತ್ವಾರಿಂಶೋಽಧ್ಯಾಯಃ॥ 40 ॥






ಕರ್ಣಪರ್ವ - ಅಧ್ಯಾಯ 041

॥ ಶ್ರೀಃ ॥

8.41. ಅಧ್ಯಾಯಃ 041 

Mahabharata - Karna Parva - Chapter Topics

ಸೇನಾದ್ವಯೇ ವ್ಯೂಹರಚನಾವರ್ಣನಂ॥ 1 ॥

Mahabharata - Karna Parva - Chapter Text

8-41-0 (56872) 
ಸಂಜಯ ಉವಾಚ। 8-41-0x (4946) 
ತತಃ ಪರಾನೀಕಭಿದಂ ವ್ಯೂಹಮಪ್ರತಿಮಂ ಮಹತ್।
ಸಮೀಕ್ಷ್ಯ ಕರ್ಣಃ ಪಾರ್ಥಾನಾಂ ಧೃಷ್ಟದ್ಯುಂನಾಭಿರಕ್ಷಿತಂ॥ 8-41-1 (56873) 
ಪ್ರಯಯೌ ರಥಘೋಷೇಣ ಸಿಂಹನಾದರವೇಣ ಚ।
ವಾದಿತ್ರಾಣಾಂ ಚ ನಿನದೈಃ ಕಂಪಯನ್ನಿವ ಮೇದಿನೀಂ॥ 8-41-2 (56874) 
ವೇಪಮಾನ ಇವ ಕ್ರೋಧಾದ್ಯುದ್ವಶೌಂಡಃ ಪರಂತಪಃ।
ಪ್ರತಿವ್ಯೂಹ್ಯ ಮಹಾತೇಜಾ ಯಥಾವದ್ಭರತರ್ಷಭ॥ 8-41-3 (56875) 
ವ್ಯಧಮತ್ಪಾಂಡವೀಂ ಸೇನಾಮಾಸುರೀಂ ಮಘವಾನಿವ।
ಯುಧಿಷ್ಠಿರಂ ಚಾಭ್ಯಹನದಪಸವ್ಯಂ ಚಕಾರಹ॥ 8-41-4 (56876) 
ಕರ್ಣಸ್ಯ ರಥಘೋಷೇಣ ಮೌರ್ವೀನಿಷ್ಪೇಷಣೇನ ಚ।
ಸುಸಂಗ್ರಾಹೇಣ ರಶ್ಮೀನಾಂ ಸಮಕಂಪಂತ ಸೃಂಜಯಾಃ॥ 8-41-5 (56877) 
ತಾನಿ ಸರ್ವಾಣಿ ಸೈನ್ಯಾನಿ ಕರ್ಣ ದೃಷ್ಟ್ವಾ ವಿಶಾಂಪತೇ।
ಬಭೂವುಃ ಸಂಪ್ರಹೃಷ್ಟಾನಿ ತಾವಕಾನಿ ಯುಯುತ್ಸಯಾ॥ 8-41-6 (56878) 
ಅಶ್ರೂಯಂತ ತತೋ ವಾಚಸ್ತಾವಕಾನಾಂ ವಿಶಾಂಪತೇ।
ಕರ್ಣಾರ್ಜುನಮಹಾಯುದ್ಧಮೇತದದ್ಯ ಭವಿಷ್ಯತಿ॥ 8-41-7 (56879) 
ಅದ್ಯ ದುರ್ಯೋಧನೋ ರಾಜಾ ಹತಾಮಿತ್ರೋ ಭವಿಷ್ಯತಿ।
ಅದ್ಯ ಕರ್ಣಂ ರಣೇ ದೃಷ್ಟ್ವಾ ಫಲ್ಗುನೋ ವಿದ್ರವಿಷ್ಯತಿ॥ 8-41-8 (56880) 
ಅದ್ಯ ತಾವದ್ವಯಂ ಯುದ್ಧೇ ಕರ್ಣಸ್ಯೈವಾನುಗಾಮಿನಃ।
ಕರ್ಣಬಾಣಮಯಂ ಭೀಮಂ ಯುದ್ಧಂ ದ್ರಕ್ಷ್ಯಾಮ ಸಂಯುಗೇ॥ 8-41-9 (56881) 
ಚಿರಕಾಲೇಪ್ಸಿತಮಿದಮದ್ಯೇದಾನೀಂ ಭವಿಷ್ಯತಿ।
ಅದ್ಯ ದ್ರಕ್ಷ್ಯಾಮ ಸಂಗ್ರಾಮಂ ಘೋರಂ ದೇವಾಸುರೋಪಮಂ॥ 8-41-10 (56882) 
ಅದ್ಯೇದಾನೀಂ ಮಹದ್ಯುದ್ಧಂ ಭವಿಷ್ಯತಿ ಭಯಾನಕಂ।
ಅದ್ಯೇದಾನೀಂ ಜಯೋ ನಿತ್ಯಮೇಕಸ್ಯೈಕಸ್ಯ ವಾ ರಣೇ॥ 8-41-11 (56883) 
ಅರ್ಜುನಂ ಕಿಲ ರಾಧೇಯೋ ವಧಿಷ್ಯತಿ ಮಹಾರಣೇ।
ಅಥವಾ ಕಂ ನರಂ ಲೋಕೇ ನ ಸ್ಪೃಶಂತಿ ಮನೋರಥಾಃ॥ 8-41-12 (56884) 
ಇತ್ಯುಕ್ತ್ವಾ ವಿವಿಧಾ ವಾಚಃ ಕುರವಃ ಕುರುನಂದನ।
ಆಜಘ್ನುಃ ಪಟಹಾಂಶ್ಚೈವ ತೂರ್ಯಾಂಶ್ಚೈವ ಸಹಸ್ರಶಃ॥ 8-41-13 (56885) 
ಭೇರೀನಾದಾಂಶ್ಚ ವಿವಿಧಾನ್ಸಿಂಹನಾದಾಂಶ್ಚ ಪುಷ್ಕಲಾನ್।
ಮುರಜಾನಾಂ ಮಹಾಶಬ್ದಾನಾನಕಾನಾಂ ಮಹಾರವಾನ್॥ 8-41-14 (56886) 
ನೃತ್ಯಮಾನಾಶ್ಚ ಬಹುಶಸ್ತರ್ಜಮಾನಾಶ್ಚ ಮಾರಿಷ।
ಅನ್ಯೋನ್ಯಮಭ್ಯಯುರ್ಯುದ್ಧೇ ಯುದ್ಧರಂಗಗತಾ ನರಾಃ॥ 8-41-15 (56887) 
ತೇಷಾಂ ಪದಾತಾ ನಾಗಾನಾಂ ಪಾದರಕ್ಷಾಃ ಸಮಂತತಃ।
ಪಟ್ಟಸಾಸಿಧರಾಃ ಶೂರಾಶ್ಚಾಪಬಾಣಮುಸುಂಠಿನಃ॥ 8-41-16 (56888) 
ಭಿಂಡಿಪಾಲಧರಾಶ್ಚೈವ ಶೂರಲಹಸ್ತಾಃ ಸುಚಕ್ರಿಣಃ।
ತೇಷಾಂ ಸಮಾಗಮೋ ಘೋರೋ ದೇವಾಸುರರಣೋಪಮಃ॥ 8-41-17 (56889) 
ಧೃತರಾಷ್ಟ್ರಂ ಉವಾಚ। 8-41-18x (4947) 
ಕಥಂ ಸಂಜಯ ರಾಧೇಯಃ ಪ್ರತ್ಯವ್ಯೂಹತ ಪಾಂಡವಾನ್।
ಧೃಷ್ಟದ್ಯುಂನಮುಖಾನ್ಸಂಖ್ಯೇ ಭೀಮಸೇನಾಭಿರಕ್ಷಿತಾನ್। 
ಸರ್ವಾನೇವ ಮಹೇಷ್ವಾಸಾನಜಯ್ಯಾನಮರೈರಪಿ॥  8-41-18 (56890) 
ಕೇ ಚ ಪ್ರಪಕ್ಷೌ ಪಕ್ಷೌ ವಾ ಮಮ ಸೈನ್ಯಸ್ಯ ಸಂಜಯ।
ಪ್ರವಿಭಜ್ಯ ಯಥಾನ್ಯಾಯಮವತಸ್ಥುಃ ಸುದಂಶಿತಾಃ॥ 8-41-19 (56891) 
ಕಥಂ ಪಾಂಡುಸುತಾಶ್ಚಾಪಿ ಪ್ರತ್ಯವ್ಯೂಹಂತ ಮಾಮಕಾನ್।
ಕಥಂ ಚೈತನ್ಮಹದ್ಯುದ್ಧಂ ಪ್ರಾವರ್ತತ ಸುದಾರುಣಂ॥ 8-41-20 (56892) 
ಕ್ವ ಚ ಬೀಭತ್ಸುರಭವದ್ಯತ್ಕರ್ಣೋಽಯಾದ್ಯುಧಿಷ್ಠಿರಂ।
ಕೋ ಹ್ಯರ್ಜುನಸ್ಯ ಸಾನ್ನಿಧ್ಯೇ ಶಕ್ತೋ ಜೇತುಂ ಯುಧಿಷ್ಠಿರಂ॥ 8-41-21 (56893) 
ಸರ್ವಭೂತಾನಿ ಯೋ ಹ್ಯೇಕಃ ಖಾಂಡವೇ ಜಿತಬಾನ್ಪುರಾ।
ಕಸ್ತಮನ್ಯಸ್ತು ರಾಧೇಯಾತ್ಪ್ರತಿಯುಧ್ಯೇಜ್ಜಿಜೀವಿಷುಃ॥ 8-41-22 (56894) 
ಸಂಜಯ ಉವಾಚ। 8-41-23x (4948) 
ಶೃಣು ವ್ಯೂಹಸ್ಯ ರಚನಾಮರ್ಜುನಶ್ಚ ಯಥಾ ಗತಃ।
ಪರಿವಾರ್ಯ ನೃಪಾನ್ಸರ್ವಾನ್ಸಂಗ್ರಾಮಶ್ಚಾಭವದ್ಯಥಾ॥ 8-41-23 (56895) 
ಕೃಪಃ ಶಾರದ್ವತೋ ರಾಜನ್ಮಾಗಧಾಶ್ಚ ತರಸ್ವಿನಃ।
ಸಾತ್ವತಃ ಕೃತವರ್ಮಾ ಚ ದಕ್ಷಿಣಂ ಪಕ್ಷಮಾಶ್ರಿತಾಃ॥ 8-41-24 (56896) 
ತೇಷಾಂ ಪ್ರಪಕ್ಷೇ ಶಕುನಿರುಲೂಕಶ್ಚ ಮಹಾರಥಃ।
ಸಾದಿಭಿರ್ವಿಮಲಪ್ರಾಸೈಸ್ತದಾನೀಮಭ್ಯರಕ್ಷತಾಂ॥ 8-41-25 (56897) 
ಗಾಂಧಾರೈಶ್ಚಾಪ್ಯಸಂಭ್ರಾಂತೈಃ ಪಾರ್ವತೀಯೈಶ್ಚ ದುರ್ಜಯೈಃ।
ಶಲಭಾನಾಮಿವ ವ್ರಾತೈಃ ಪಿಶಾಚೈರಿವ ದುರ್ದೃಶೈಃ॥ 8-41-26 (56898) 
ಚತುರ್ವಿಂಶತ್ಸಹಸ್ರಾಣಿ ರಥಾನಾಮನಿವರ್ತಿನಾಂ।
ಸಂಶಪ್ತಕಾ ಯುದ್ವಶೌಂಡಾ ವಾಮಪಾಶ್ವಮಪಾಲಯನ್॥ 8-41-27 (56899) 
ಸಮನ್ವಿತಾಸ್ತವ ಸುತೈಃ ಕೃಷ್ಣಾರ್ಜುನಜಿಘಾಂಸವಃ।
ತೇಷಾಂ ಪ್ರಪಕ್ಷಾಃ ಕಾಂಭೋಜಾಃ ಶಕಾಶ್ಚ ಯವನೈಃ ಸಹ॥ 8-41-28 (56900) 
ನಿದೇಶಾತ್ಸೂತಪುತ್ರಸ್ಯ ಸರಥಾಶ್ವೇಭಪತ್ತಯಃ।
ಆಹ್ವಯಂತೋಽರ್ಜುನಂ ತಸ್ಥುಃ ಕೇಶವಂ ಚ ಮಹಾಬಲಂ॥ 8-41-29 (56901) 
ತತಃ ಸೇನಾಮುಖೇ ಕರ್ಣೋಽಪ್ಯವಾತಿಷ್ಠತ ದಂಶಿತಃ।
ಚಿತ್ರವರ್ಮಾಂಗದಃ ಸ್ರಗ್ವೀ ಪಾಲಯನ್ವಾಹಿನೀಮುಖಂ॥ 8-41-30 (56902) 
ರಕ್ಷಮಾಣೈಃ ಸುಸಂರಬ್ಧೈಃ ಪುತ್ರೈಃ ಶಸ್ತ್ರಭೃತಾಂ ವರಃ।
ವಾಹಿನೀಂ ಪ್ರಮುಖೇ ವೀರಃ ಸಂಪ್ರಕರ್ಷನ್ನಶೋಭತ॥ 8-41-31 (56903) 
ಅಶೋಕಸ್ತು ಮಹಾಬಾಹುಃ ಸೂರ್ಯವೈಶ್ವಾನರಪ್ರಭಃ।
ಮಹಾದ್ವಿಪಸ್ಕಂಧಗತಃ ಪಿಂಗಾಕ್ಷಃ ಪ್ರಿಯದರ್ಶನಃ। 
ದುಃಶಾಸನೋ ವೃತಃ ಸೈನ್ಯೈಃ ಸ್ಥಿತೋ ವ್ಯೂಹಸ್ಯ ಪೃಷ್ಠತಃ॥  8-41-32 (56904) 
ತನ್ಮಧ್ಯೇ ಸ ಮಹಾಬಾಹುಃ ಸ್ವಯಂ ದುರ್ಯೋಧನೋ ನೃಪಃ।
ಚಿತ್ರಾಶ್ವೈಶ್ಚಿತ್ರಸನ್ನಾಹೈಃ ಸೋದರ್ಯೈರಭಿರಕ್ಷಿತಃ॥ 8-41-33 (56905) 
ರಕ್ಷ್ಯಮಾಣೋ ಮಹಾವೀರ್ಯೈಃ ಸಹಿತೈರ್ಮದ್ರಕೇಕಯೈಃ।
ಅಶೋಭತ ಮಹಾರಾಜ ದೇವೈರಿವ ಶತಕ್ರತುಃ॥ 8-41-34 (56906) 
ಅಶ್ವತ್ಥಾಮಾ ಕುರೂಣಾಂ ಚ ಯೇ ಪ್ರವೀರಾ ಮಹಾರಥಾಃ।
ನಿತ್ಯಮತ್ತಾಶ್ಚ ಮಾತಂಗಾಃ ಶೂರೈರ್ಂಲೇಚ್ಛೈಃ ಸಮನ್ವಿತಾಃ। 
ಅನ್ವಯುಸ್ತದ್ರಥಾನೀಕಂ ಕ್ಷರಂತ ಇವ ತೋಯದಾಃ॥  8-41-35 (56907) 
ತೇ ಧ್ವಜೈರ್ವೈಜಯಂತೀಭಿರ್ಜ್ವಲದ್ಭಿಃ ಪರಮಾಯುಧೈಃ।
ಸಾದಿಭಿಶ್ಚಾಸ್ಥಿತಾ ರೇಜುರ್ದ್ರುಮವಂತ ಇವಾಚಲಾಃ॥ 8-41-36 (56908) 
ತೇಷಾಂ ಪದಾತಿನಾಗಾನಾಂ ಪಾದರಕ್ಷಾಃ ಸಹಸ್ರಶಃ।
ಪಟ್ಟಸಾಸಿಧರಾಃ ಶೂರಾ ಬಭೂವುರನಿವರ್ತಿನಃ॥ 8-41-37 (56909) 
ಸಾದಿಭಿಃ ಸ್ಯಂದನೈರ್ನಾಗೈರಧಿಕಂ ಸಮಲಂಕೃತೈಃ।
ಸ ವ್ಯೂಹರಾಜೋ ವಿಬಭೌ ದೇವಾಸುರಚಮೂಪಮಃ॥ 8-41-38 (56910) 
ಬಾರ್ಹಸ್ಪತ್ಯಃ ಸುವಿಹಿತೋ ನಾಯಕೇನ ವಿಪಶ್ಚಿತಾ।
ನೃತ್ಯತೀವ ಮಹಾವ್ಯೂಹಃ ಪರೇಷಾಂ ಭಯಮಾದಧತ್॥ 8-41-39 (56911) 
ತಸ್ಯ ಪಕ್ಷಪ್ರಪಕ್ಷೇಭ್ಯೋ ನಿಷ್ಪತಂತಿ ಯುಯುತ್ಸವಃ।
ಹಸ್ತ್ಯಶ್ವರಥಮಾತಂಗಾಃ ಪ್ರಾವೃಷೀವ ಬಲಾಹಕಾಃ॥ 8-41-40 (56912) 
ತತಃ ಸೇನಾಮುಖೇ ಕರ್ಣಂ ದೃಷ್ಟ್ವಾ ರಾಜಾ ಯುಧಿಷ್ಠಿರಃ।
ಧನಂಜಯಮಮಿತ್ರಘ್ನಮೇಕವೀರಮುವಾಚ ಹ॥ 8-41-41 (56913) 
ಪಶ್ಯಾರ್ಜುನ ಮಹಾವ್ಯೂಹಂ ಕರ್ಣೇನ ವಿಹಿತಂ ರಣೇ।
ಯುಕ್ತಂ ಪಕ್ಷೈಃ ಪ್ರಪಕ್ಷೈಶ್ಚ ಪರಾನೀಕಂ ಪ್ರಕಾಶತೇ॥ 8-41-42 (56914) 
ತತ್ಸಮೀಪಗತಂ ಹ್ಯೇತತ್ಪ್ರತ್ಯಮಿತ್ರಂ ಮಹದ್ಬೂಲಂ।
ಯಥಾ ನಾಭಿಭವತ್ಯಸ್ಮಾಂಸ್ತಥಾ ನೀತಿರ್ವಿಧೀಯತಾಂ॥ 8-41-43 (56915) 
ಸಂಜಯ ಉವಾಚ। 8-41-44x (4949) 
ಏವಮುಕ್ತೋಽರ್ಜುನೋ ರಾಜ್ಞಾ ಪ್ರಾಂಜಲಿರ್ನೃಪಮಬ್ರವೀತ್॥  8-41-44 (56916) 
ಯಥಾ ಯಥಾ ಭವಾನಾಹ ತತ್ತಥಾ ನ ತದನ್ಯಥಾ।
ಯತ್ತಸ್ಯ ವಿಹಿತಂ ಕಾರ್ಯಂ ತತ್ಕರಿಷ್ಯಾಮಿ ಸುವ್ರತ। 
ಪ್ರಧಾನಮಥ ಚೈವಾಸ್ಯ ವಿನಾಶಂ ಚ ಕರೋಂಯಹಂ॥  8-41-45 (56917) 
ತಸ್ಮಾತ್ತ್ವಂ ಜಹಿ ರಾಧೇಯಂ ಭೀಮಸೇನಃ ಸುಯೋಧನಂ।
ವೃಷಸೇನಂ ಚ ನಕುಲಃ ಸಹದೇವೋಽಪಿ ಸೌಬಲಂ॥ 8-41-46 (56918) 
ದುಃಶಾನಂ ಶತಾನೀಕೋ ಹಾರ್ದಿಕ್ಯಂ ಶಿನಿಪುಂಗವಃ।
ಧೃಷ್ಟದ್ಯುಂನೋ ದ್ರೋಣಸುತಂ ಸ್ವಯಂ ಯೋತ್ಸ್ಯಾಂಯಹಂ ಕೃಪಂ॥ 8-41-47 (56919) 
ದ್ರೌಪದೇಯಾ ಧಾರ್ತರಾಷ್ಟ್ರಾಞ್ಶಿಷ್ಟಾನ್ಸಹ ಶಿಖಂಡಿನಾ।
ತೇ ತೇ ಚ ತಾಂಸ್ತಾನಹಿತಾನಸ್ಮಾಕಂ ಘ್ಂತು ಮಾಮಕಾಃ॥ 8-41-48 (56920) 
ಸಂಜಯ ಉವಾಚ। 8-41-49x (4950) 
ಇತ್ಯುಕ್ತೋ ಧರ್ಮರಾಜೇನ ತಥೇತ್ಯುಕ್ತ್ವಾ ಧನಂಜಯಃ।
ವ್ಯಾದಿದೇಶ ಸ್ವಸೈನ್ಯಾನಿ ಸ್ವಯಂ ಚಾಗಾಚ್ಚಮೂಮುಖಂ॥ 8-41-49 (56921) 
ಧನಂಜಯೋ ಮಹಾರಾಜ ದಕ್ಷಿಣಂ ಪಕ್ಷಮಾಸ್ಥಿತಃ।
ಭೀಮಸೇನೋ ಮಹಾಬಾಹುರ್ವಾಮಂ ಪಕ್ಷಮುಪಾಶ್ರಿತಃ॥ 8-41-50 (56922) 
ಸಾತ್ಯಕಿರ್ದ್ರೌಪದೇಯಾಶ್ಚ ಸ್ವಯಂ ರಾಜಾ ಚ ಪಾಂಡವಃ।
ವ್ಯೂಹಸ್ಯ ಪ್ರಮುಖೇ ತಸ್ಥುಃ ಸ್ವೇನಾನೀಕೇನ ಸಂವೃತಾಃ॥ 8-41-51 (56923) 
ಸ್ವಬಲೇನಾರಿಸೈನ್ಯಂ ತತ್ಪ್ರತ್ಯವಸ್ಥಾಪ್ಯ ಪಾಂಡವಃ।
ಪ್ರತ್ಯವ್ಯೂಹತ್ಪುರಸ್ಕೃತ್ಯ ಧೃಷ್ಟದ್ಯುಂನಶಿಖಂಡಿನೌ॥ 8-41-52 (56924) 
ತತ್ಸಾದಿನಾಗಕಲಿಲಂ ಪದಾತಿರಥಸಂಕುಲಂ।
ಧೃಷ್ಟದ್ಯುಂನಮುಖಂ ಘೋರಮಶೋಭತ ಮಹದ್ಬಲಂ॥ ॥ 8-41-53 (56925) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಏಕಚತ್ವಾರಿಂಶೋಽಧ್ಯಾಯಃ॥ 41 ॥






ಕರ್ಣಪರ್ವ - ಅಧ್ಯಾಯ 042

॥ ಶ್ರೀಃ ॥

8.42. ಅಧ್ಯಾಯಃ 042 

Mahabharata - Karna Parva - Chapter Topics

ಸಂಕುಲಯುದ್ಧಂ॥ 1 ॥

Mahabharata - Karna Parva - Chapter Text

8-42-0 (56926) 
ಧೃತರಾಷ್ಟ್ರ ಉವಾಚ। 8-42-0x (4951) 
ತಥಾ ವ್ಯೂಢೇಷ್ವನೀಕೇಷು ಸಂಸಕ್ತೇಷು ಚ ಸಂಜಯ।
ಸಂಶಪ್ತಕಾಃ ಕಥಂ ಪಾರ್ಥಂ ಕಥಂ ಕರ್ಣಂ ಚ ಪಾಂಡವಾಃ॥ 8-42-1 (56927) 
ಏತದ್ವಿಸ್ತರಶೋ ಯುದ್ಧಂ ಪ್ರಬ್ರೂಹಿ ಕುಶಲೋ ಹ್ಯಸಿ।
ನ ಹಿ ತೃಪ್ಯಾಮಿ ವೀರಾಣಾಂ ಶೃಣ್ವಾನೋ ಯುಧಿ ವಿಕ್ರಮಂ॥ 8-42-2 (56928) 
ಸಂಜಯ ಉವಾಚ। 8-42-3x (4952) 
ತತ್ಸಂಸ್ಥಿಮಥೋ ದೃಷ್ಟ್ವಾ ಪ್ರತ್ಯಮಿತ್ರಂ ಮಹದ್ಬಲಂ।
ಪ್ರತ್ಯವ್ಯೂಹತ್ತತಃ ಕರ್ಣೋ ಹಿತಾರ್ಥಂ ತನಯಸ್ಯ ತೇ॥ 8-42-3 (56929) 
ತತ್ಸಾದಿನಾಗಕಲಿಲಂ ಪದಾತಿರಥಸಂಕುಲಂ।
ಧೃಷ್ಟದ್ಯುಂನಮುಖಂ ಘೋರಮಶೋಭತ ಮಹದ್ಬಲಂ॥ 8-42-4 (56930) 
ಪಾರಾವತಸವರ್ಣಾಶ್ವಶ್ಚಂದ್ರಸೂರ್ಯಸಮದ್ಯುತಿಃ।
ಸ ಪಾರ್ಷತೋ ಬಭೌ ಧನ್ವೀ ಕಾಲೋ ವಿಗ್ರಹವಾನಿವ॥ 8-42-5 (56931) 
ಪಾರ್ಷತಂ ತ್ವಭಿತಸ್ತಸ್ಥುರ್ದ್ರೌಪದೇಯಾ ಯುಯುತ್ಸವಃ।
ಸಾನುಗಾ ದೀಪ್ತವಪುಷಶ್ಚಂದ್ರಂ ತಾರಾಗಣಾ ಇವ॥ 8-42-6 (56932) 
ಅಥ ವ್ಯೂಢೇಷ್ವನೀಕೇಷು ಪ್ರೇಕ್ಷ್ಯ ಸಂಶಪ್ತಕಾನ್ರಣೇ।
ಕ್ರುದ್ಧೋಽರ್ಜುನೋಽಭಿದುದ್ರಾವ ವ್ಯಾಕ್ಷಿಪನ್ಗಾಂಡಿವಂ ಧನುಃ॥ 8-42-7 (56933) 
ಅಥ ಸಂಶಪ್ತಕಾಃ ಪಾರ್ಥಮಭ್ಯಧಾವನ್ವಧೈಷಿಣಃ।
ವಿಜಯೇ ಧೃತಸಂಕಲ್ಪಾ ಮೃತ್ಯುಂ ಕೃತ್ವಾನಿವರ್ತನಂ॥ 8-42-8 (56934) 
ತದಶ್ವಸಂಘಬಹುಲಂ ಪತ್ತಿನಾಗರಥಾಕುಲಂ।
ಉದೀರ್ಯಮಾಣಂ ಸಂರಬ್ಧಂ ಧನಂಜಯಮಭಿದ್ರವತ್॥ 8-42-9 (56935) 
ತದುದ್ಯತಂ ಮಹತ್ಸೈನ್ಯಂ ಸಾಗರೌಘಸಮಂ ಜವೇ।
ಪಾರ್ಥವೇಲಾಂ ಸಮಾಸಾದ್ಯ ವಿಷ್ಠಿತಂ ಸಮದೃಶ್ಯತ॥ 8-42-10 (56936) 
ಮೃದ್ಗಂತಂ ಶವರ್ಷೌಘೈರ್ದ್ರುತಮರ್ಜುನಮಾರ್ದಯತ್॥  8-42-11 (56937) 
ಸ ಸಂಪ್ರಹಾರಸ್ತುಮುಲಸ್ತೇಷಾಮಾಸೀತ್ಕಿರೀಟಿನಾ।
ತಸ್ಯೈವ ತು ಯಥಾ ರಾಜನ್ನಿವಾತಕವಚೈಃ ಸಹ॥ 8-42-12 (56938) 
ರಥಾನಶ್ವಾಂಧ್ವಜಾನ್ನಾಗಾನ್ಪತ್ತೀನ್ಗಜಗತಾನಪಿ।
ಇಷೂಂಧನೂಂಷಿ ಖಂಗಾಂಶ್ಚ ಚಕ್ರಾಣಿ ಚ ಪರಶ್ವಥಾನ್॥ 8-42-13 (56939) 
ಸಾಯುಧಾನುದ್ಯತಾನ್ಬಾಹೂನ್ವಿವಿಧಾನ್ಯಾಯುಧಾನಿ ಚ।
ಚಿಚ್ಛೇದ ದ್ವಿಷತಾಂ ಪಾರ್ಥಃ ಶಿರಾಂಸಿ ಚ ಸಹಸ್ರಶಃ॥ 8-42-14 (56940) 
ತಸ್ಮಿನ್ಸೈನ್ಯಮಹಾವರ್ತೇ ಪಾತಾಲತಲಸನ್ನಿಭೇ।
ನಿಮಗ್ನಂ ತಂ ರಥಂ ಮತ್ವಾ ನೇದುಃ ಸಂಶಪ್ತಕಾ ಮುದಾ॥ 8-42-15 (56941) 
ಸ ಪುರಸ್ತಾದರೀನ್ಹತ್ವಾ ಪುನರುತ್ತರತೋಽವಧೀತ್।
ದಕ್ಷಿಣೇನ ಚ ಪಶ್ಚಾಚ್ಚ ಕ್ರುದ್ಧೋ ರುದ್ರಃ ಪಶೂನಿವ॥ 8-42-16 (56942) 
ಅಥ ಪಾಂಚಾಲಚೇದೀನಾಂ ಸೃಢ್ಜಯಾನಾಂ ಚ ಮಾರಿಷ।
ತ್ವದೀಯೈಃ ಸಹ ಸಂಗ್ರಾಮ ಆಸೀತ್ಪರಮದಾರುಣಃ॥ 8-42-17 (56943) 
ಕೃಪಶ್ಚ ಕೃತವರ್ಮಾ ಚ ಶಕುನಿಶ್ಚಾಪಿ ಸೌಬಲಃ।
ಹೃಷ್ಟಸೇನಾಃ ಸುಸಂರಬ್ಧಾ ರಥಾನೀಕಪ್ರಹಾರಿಣಃ॥ 8-42-18 (56944) 
ಕೋಸಲೈಃ ಕಾಶ್ಯಮತ್ಸ್ಯೈಶ್ಚ ಕಾರೂಶೈಃ ಕೇಕಯೈರಪಿ।
ಶೂರಸೇನೈಃ ಶೂರವರೈರ್ಯುಯುಧುರ್ಯುದ್ಧದುರ್ಮದಾಃ॥ 8-42-19 (56945) 
ತೇಷಾಮಂತಕರಂ ಯುದ್ಧಂ ದೇಹಪಾಪ್ಮವಿನಾಶನಂ।
ಕ್ಷತ್ರವಿಟ್ಶೂದ್ರವೀರಾಣಾಂ ಧರ್ಂಯಂ ಸ್ವರ್ಗ್ಯಂ ಯಶಸ್ಕರಂ॥ 8-42-20 (56946) 
ದುರ್ಯೋಧನೋಽಥ ಸಹಿತೋ ಭ್ರಾತೃಭಿರ್ಭರತರ್ಷಭ।
ಗುಪ್ತಃ ಕುರುಪ್ರವೀರೈಶ್ಚ ಮದ್ರಾಣಾಂ ಚ ಮಹಾರಥೈಃ॥ 8-42-21 (56947) 
ಪಾಂಡವೈಃ ಸಹ ಪಾಂಚಾಲೈಶ್ಚೇದಿಭಿಃ ಸಾತ್ಯಕೇನ ಚ।
ಯುಧ್ಯಮಾನಂ ರಣೇ ಕರ್ಣಂ ಕುರುವೀರೋಽಭ್ಯಪಾಲಯತ್॥ 8-42-22 (56948) 
ಕರ್ಣೋಽಪಿ ನಿಶಿತೈರ್ಬಾಣೈರ್ವಿನಿಹತ್ಯ ಮಹಾಚಮೂಂ।
ಪ್ರಮೃದ್ಯ ಚ ರಥಶ್ರೇಷ್ಠಾನ್ಯುಧಿಷ್ಠಿರಮಪೀಡಯತ್॥ 8-42-23 (56949) 
ವಿಪತ್ರಾಯುಧದೇಹಾಸೂನ್ಕೃತ್ವಾ ಶತ್ರೂನ್ಸಹಸ್ರಶಃ।
ಯುಕ್ತ್ವಾ ಸ್ವರ್ಗಯಶೋಭ್ಯಾಂ ಚ ಸ್ವೇಭ್ಯೋ ಮುದಮುದಾವಹತ್॥ 8-42-24 (56950) 
ತದ್ವಿಗಾಹ್ಯ ಮಹಾನೀಕಂ ಸೂತಪುತ್ರೋ ಮಹಾರಥಃ।
ನದೀಂ ಪ್ರವರ್ತಯಾಮಾಸ ಶೋಣಿತೌಘತರಂಗಿಣೀಂ॥ 8-42-25 (56951) 
ಶೋಣಿತೋದಾಂ ಕ್ಷುಣ್ಣಮತ್ಸ್ಥಾಂ ನಾಗನಕ್ರದುರತ್ಯಯಾಂ।
ಮಾಂಲಮಜ್ಜಾಕರ್ದಮಿನೀಂ ಚಕ್ರಕೂರ್ಮಮಹೋಡುಪಾಂ॥ 8-42-26 (56952) 
ಪಾತಿತೈರ್ಮೇಘಸಂಕಾಶೈಸ್ತತ್ರತತ್ರ ಮಹಾದ್ವಿಪೈಃ।
ಅಶನೀಭಿರಿವ ಧ್ವಸ್ತಾ ನದೀ ರಾಜನ್ವಿರಾಜತೇ॥ 8-42-27 (56953) 
ತಾಂ ಶರೋರ್ಮಿಮಹಾವರ್ತಾಂ ಛತ್ರಹಂಸಸಮಾಕುಲಾಂ।
ತನುತ್ರೋಷ್ಣೀಷಸಂಘಾಟಾಮಸ್ಥಿಪಾಷಾಣಸಂಕುಲಾಂ॥ 8-42-28 (56954) 
ಅಪಾರಾಮನಪಾರಾಂ ಚ ಶಂಖದುಂದುಭಿಘೋಷಿಣೀಂ।
ರೌದ್ರಾಂ ನದೀಂ ಮಹಾರಾಜ ರಜಸಾ ಸರ್ವತೋವೃತಾಂ॥ 8-42-29 (56955) 
ಅತಿತೀಕ್ಷ್ಣಾಂ ನರಾಕೀರ್ಣಾಂ ನದೀಮಂತಕಗಾಮಿನೀಂ।
ಸಮಂ ಚ ವಿಷಮಂ ಚೈವ ಸಮಾಯಾಂತೀಂ ಮಹಾಭಯಾಂ॥ 8-42-30 (56956) 
ಆಕುಲಾಶ್ಚಾತ್ರ ಸೀದಂತಿ ನರಾಃ ಶೋಣಿತಕರ್ದಮೇ।
ನರೈರಭಿಪರಿಕ್ಷಿಪ್ತಾ ಯಥಾ ರಾಜನ್ಮಹಾದ್ರುಮಾಃ॥ 8-42-31 (56957) 
ತತಸ್ತೇ ತತ್ರತತ್ರೈವ ಪ್ರಚರಂತೋ ಮಹಾನದೀಂ।
ವಿಚೇರುಃ ಸರ್ವತೋ ಯೋಧಾ ನೌವಾರಣಮಹಾರಥೈಃ॥ 8-42-32 (56958) 
ಶೋಣಿತೇನ ಸಮಂ ರಾಜನ್ಕೃತಮಾಸೀತ್ಸಮಂತತಃ।
ನದೀವೇಗೈರ್ಯಥಾ ಭೂಮಿಸ್ತದ್ವದಾಸೀದ್ವಿಶಾಪತೇ॥ 8-42-33 (56959) 
ಏವಂ ಭಾರತ ಸಂಗ್ರಾಮೋ ನರವಾಜಿಗಜಕ್ಷಯಃ।
ಕುರೂಣಾಂ ಸೃಂಜಯಾನಾಂ ಚ ದೇವಾಸುರಸಮೋಽಭವತ್॥ ॥ 8-42-34 (56960) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ದ್ವಿಚತ್ವಾರಿಂಶೋಽಧ್ಯಾಯಃ॥ 42 ॥

Mahabharata - Karna Parva - Chapter Footnotes

8-42-20 ಕ್ಷತ್ರವಿಠ್ಶೂದ್ರವೀರಾಣಾಮಿತ್ಯನೇನ ಬ್ರಾಹ್ಮಣಾದೃತೇ ಯುದ್ಧಂ ಸರ್ವೇಷಾಂ ಶ್ರೇಯಸ್ಕರಮಿತ್ಯರ್ಥಃ॥ 8-42-24 ಯುಕ್ತ್ವಾ ಯೋಜಯಿತ್ವಾ॥ 8-42-42 ದ್ವಿಚತ್ವಾರಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 043

॥ ಶ್ರೀಃ ॥

8.43. ಅಧ್ಯಾಯಃ 043 

Mahabharata - Karna Parva - Chapter Topics

ಸಂಕುಲಯುದ್ಧಂ॥ 1 ॥

Mahabharata - Karna Parva - Chapter Text

8-43-0 (56961) 
ಧೃತರಾಷ್ಟ್ರ ಉವಾಚ। 8-43-0x (4953) 
ಯುಕ್ತಂ ಪ್ರವಿಶ್ಯ ಪಾರ್ಥಾನಾಂ ಸೈನ್ಯಂ ಕುರ್ವಂಜನಕ್ಷಯಂ।
ಕರ್ಣೋ ರಾಜಾನಮಭ್ಯೇತ್ಯ ತನ್ಮಮಾಚಕ್ಷ್ವ ಸ಼ಂಜಯ॥ 8-43-1 (56962) 
ಕೇ ಚ ಪ್ರವೀರಾಃ ಪಾರ್ಥಾನಾಂ ಯುಧಿ ಕರ್ಣಮವಾರಯನ್।
ಕಾಂಶ್ಚ ಪ್ರಮಥ್ಯಾಧಿರಥಿರ್ಯುಧಿಷ್ಠಿರಮಪೀಡಯತ್॥ 8-43-2 (56963) 
ಸಂಜಯ ಉವಾಚ। 8-43-3x (4954) 
ಧೃಷ್ಟದ್ಯುಂನಮುಖಾನ್ಪಾರ್ಥಾಂದೃಷ್ಟ್ವಾ ಕರ್ಣೋ ವ್ಯವಸ್ಥಿತಾನ್।
ಸಮಭ್ಯಧಾವತ್ತ್ವರಿತಃ ಪಾಂಚಾಲಾಂಛತ್ರುಕರ್ಶನಃ॥ 8-43-3 (56964) 
ತಂ ತೂರ್ಣಮಭಿಧಾವಂತಂ ಪಾಂಚಾಲಾ ಜಿತಕಾಶಿನಃ।
ಪ್ರತ್ಯುದ್ಯಯುರ್ಮಹಾತ್ಮಾನಂ ಹಂಸಾಃ ಸರ ಇವೋಷ್ಣಗೇ॥ 8-43-4 (56965) 
ತತಃ ಶಂಖಸಹಸ್ರಾಣಾಂ ನಿಃಸ್ವನೋ ಹೃದಯಂಗಮಃ।
ಪ್ರಾದುರಾಸೀದುಭಯತೋ ಭೇರೀಶಬ್ದಶ್ಚ ದಾರುಣಃ॥ 8-43-5 (56966) 
ನಾನಾಬಾಣನಿನಾದಶ್ಚ ದ್ವಿಪಾಶ್ವರಥನಿಃಸ್ವನಃ।
ಸಿಂಹನಾದಶ್ಚ ವೀರಾಣಾಮಭವದ್ದಾರುಣಸ್ತದಾ॥ 8-43-6 (56967) 
ಸಾದ್ರಿದ್ರುಮಾರ್ಣವಾ ಭೂಮಿಃ ಸವಾತಾಂಬುದಮಂಬರಂ।
ಸಾರ್ಕೇಂದುಗ್ರಹನಕ್ಷತ್ರಾ ದ್ಯೌಶ್ಚ ವ್ಯಕ್ತಂ ವಿಘೂರ್ಣಿತಾ॥ 8-43-7 (56968) 
ಇತಿ ಭೂತಾನಿ ತಂ ಶಬ್ದಂ ಮೇನಿರೇ ತೇ ಚ ವಿವ್ಯಥುಃ।
ಯಾನಿ ಚಾಪ್ಯಲ್ಪಸತ್ವಾನಿ ಪ್ರಾಯಸ್ತಾನಿ ಮೃತಾನಿ ವೈ॥ 8-43-8 (56969) 
ಅಥ ಕರ್ಣೋ ಭೃಶಂ ಕ್ರುದ್ಧಃ ಶೀಘ್ರಮಸ್ತ್ರಮುದೀರಯನ್।
ಜಘಾನ ಪಾಂಡವೀಂ ಸೇನಾಮಾಸುರೀಂ ಮಘವಾನಿವ॥ 8-43-9 (56970) 
ಸ ಪಾಂಡವಬಲಂ ಕರ್ಣಃ ಪ್ರವಿಶ್ಯ ವಿಸೃಜಂಛರಾನ್।
ಪ್ರಭದ್ರಕಾಣಾಂ ಪ್ರವರಾನಹನತ್ಸಪ್ತಸಪ್ತತಿಂ॥ 8-43-10 (56971) 
ತತಃ ಸುಪುಂಖೈರ್ನಿಶಿತೈರಥ ಶ್ರಷ್ಠೋ ರಥೇಷುಭಿಃ।
ಅವಧೀತ್ಪಂಚವಿಂಶತ್ಯಾ ಪಾಂಚಾಲಾನ್ಪಂಚವಿಂಶತಿಂ॥ 8-43-11 (56972) 
ಸುವರ್ಣಪುಂಖೈರ್ನಾರಾಚೈಃ ಪರಕಾಯವಿದಾರಣೈಃ।
ಚೇದಿಕಾನವಧೀದ್ವೀರಃ ಶತಶೋಽಥ ಸಹಸ್ರಶಃ॥ 8-43-12 (56973) 
ತಂ ತಥಾ ಸಮರೇ ಕರ್ಮ ಕುರ್ವಾಣಮತಿಮಾನುಷಂ।
ಪರಿವವ್ರುರ್ಮಹಾರಾಜ ಪಾಂಚಾಲಾನಾಂ ರಥವ್ರಜಾಃ॥ 8-43-13 (56974) 
ತತಃ ಸಂಧಾಯ ವಿಶಿಖಾನ್ಪಂಚ ಭಾರತ ದುಃಸಹಾನ್।
ಪಾಂಚಾಲಾನವಧೀತ್ಪಂಚ ಕರ್ಣೋ ವೈಕರ್ತನೋ ವೃಷಃ॥ 8-43-14 (56975) 
ಭಾನುದೇವಂ ಚಿತ್ರಸೇನಂ ಸೇನಾಬಿಂದುಂ ಚ ಭಾರತ।
ತಪನಂ ಶೂರಸೇನಂ ಚ ಪಾಂಚಾಲಾನಹನದ್ರಣೇ॥ 8-43-15 (56976) 
ಪಾಂಚಾಲೇಷು ಚ ಶೂರೇಷು ವಧ್ಯಮಾನೇಷು ಸಾಯಕೈಃ।
ಹಾಹಾಕಾರೋ ಮಹಾನಾಸೀತ್ಪಾಂಚಾಲಾನಾಂ ಮಹಾಹವೇ॥ 8-43-16 (56977) 
ತೇಷಾಂ ಸಹ್ಕ್ರೀಡಮಾನಾನಾಂ ಹಾಹಾಕಾರಂ ಪ್ರಕುರ್ವತಾಂ।
ಪುನರೇವ ಚ ತಾನ್ಕರ್ಣೋ ಜಘಾನಾಶು ಪತತ್ತ್ರಿಭಿಃ॥ 8-43-17 (56978) 
ಚಕ್ರರಕ್ಷೌ ತು ಕರ್ಣಸ್ಯ ಪುತ್ರೌ ಮಾರಿಷ ದುರ್ಜಯೌ।
ಸುಷೇಣಃ ಸತ್ಯಸೇನಶ್ಚ ತ್ಯಕ್ತ್ವಾ ಪ್ರಾಣಾನಯುಧ್ಯತಾಂ॥ 8-43-18 (56979) 
ಪೃಷ್ಠಗೋಪ್ತಾ ತು ಕರ್ಣಸ್ಯ ಜ್ಯೇಷ್ಠಃ ಪುತ್ರೋ ಮಹಾರಥಃ।
ವೃಷಸೇನೋಽನ್ವಯಾತ್ಕರ್ಣಂ ಪೃಷ್ಠತಃ ಪರಿಪಾಲಯನ್॥ 8-43-19 (56980) 
ಧೃಷ್ಟದ್ಯುಂನಃ ಸಾತ್ಯಕಿಶ್ಚ ದ್ರೌಪದೇಯಾ ವೃಕೋದರಃ।
ಜನಮೇಜಯಃ ಶಿಖಂಡೀ ಚ ಪ್ರವೀರಾಶ್ಚ ಪ್ರಭದ್ರಕಾಃ॥ 8-43-20 (56981) 
ಚೇದಿಕೇಕಯಪಾಂಚಾಲಾ ಯಮೌ ಮಾತ್ಸ್ಯಾಶ್ಚ ದಂಶಿತಾಃ।
ಸಮಭ್ಯಧಾವನ್ರಾಧೇಯಂ ಜಿಘಾಂಸಂತಃ ಪ್ರಹಾರಿಣಂ॥ 8-43-21 (56982) 
ತ ಏನಂ ವಿವಿಧೈಃ ಶಸ್ತ್ರೈಃ ಶರಧಾರಾಭಿರೇವ ಚ।
ಅಭ್ಯವರ್ಷನ್ವಿಮರ್ದಂತಂ ಪ್ರಾವೃಷೀವಾಂಬುದಾ ಗಿರಿಂ॥ 8-43-22 (56983) 
ಪಿತರಂ ತು ಪರೀಪ್ಸಂತಃ ಕರ್ಣಪುತ್ರಾಃ ಪ್ರಹಾರಿಣಃ।
ತ್ವದೀಯಾಶ್ಚಾಪರೇ ರಾಜನ್ವೀರಾ ವೀರಾನವಾರಯನ್॥ 8-43-23 (56984) 
ಸುಷೇಣೋ ಭೀಮಸೇನಸ್ಯ ಚ್ಛಿತ್ತ್ವಾ ಭಲ್ಲೇನ ಕಾರ್ಮುಕಂ।
ನಾರಾಚೈಃ ಸಪ್ತಬಿರ್ವಿದ್ಧ್ವಾ ಹೃದಿ ಭೀಮಂ ನನಾದ ಹ॥ 8-43-24 (56985) 
ಅಥಾನ್ಯದ್ವನುರಾದಾಯ ಸುದೃಢಂ ಭೀಮವಿಕ್ರಮಃ।
ಸಜ್ಯಂ ವೃಕೋದರಃ ಕೃತ್ವಾ ಸುಷೇಣಸ್ಯಾಚ್ಛಿನದ್ವನುಃ॥ 8-43-25 (56986) 
ವಿವ್ಯಾಧ ಚೈನಂ ದಶಭಿಃ ಕ್ರುದ್ಧೋ ನೃತ್ಯನ್ನಿವೇಷುಭಿಃ।
ಕರ್ಣಂ ಚ ತೂರ್ಣಂ ವಿವ್ಯಾಧ ತ್ರಿಸಪ್ತತ್ಯಾ ಶಿತೈಃ ಶರೈಃ॥ 8-43-26 (56987) 
ಸತ್ಯಸೇನಂ ಚ ದಶಭಿಃ ಸಾಶ್ವಸೂತಾಯುಧಧ್ವಜಂ।
ಪಶ್ಯತಾಂ ಸುಹೃದಾಂ ಮಧ್ಯೇ ಕರ್ಣಪುತ್ರಮಪಾತಯತ್॥ 8-43-27 (56988) 
ಕ್ಷುರಪ್ರಣುನ್ನಂ ತತ್ತಸ್ಯ ಶಿರಶ್ಚಂದ್ರನಿಭಾನನಂ।
ಶುಭದರ್ಶನಮೇವಾಸೀನ್ನಾಲಭ್ರಷ್ಟಮಿವಾಂಬುಜಂ॥ 8-43-28 (56989) 
ಹತ್ವಾ ಕರ್ಣಸುತಂ ಭೀಮಸ್ತಾವಕಾನ್ಪುನರಾರ್ದಯತ್।
ಕೃಪಹಾರ್ದಿಕ್ಯಯೋಶ್ಛಿತ್ತ್ವಾ ಚಾಪೌ ತಾವಪ್ಯಥಾರ್ದಯತ್॥ 8-43-29 (56990) 
ದುಃಶಾಸನಂ ತ್ರಿಭಿರ್ವಿದ್ಧ್ವಾ ಶಕುನಿಂ ಷಡ್ಭಿರಾಯಸೈಃ।
ಉಲೂಕಂ ಚ ಪತತ್ರಿಂ ಚ ಚಕಾರ ವಿರಥಾವುಭೌ॥ 8-43-30 (56991) 
ಹೇ ಸುಷೇಣ ಹತೋಽಸೀತಿ ಬ್ರುವನ್ನಾದತ್ತ ಸಾಯಕಂ।
ತಮಸ್ಯ ಕರ್ಣಶ್ಚಿಚ್ಛೇದ ತ್ರಿಭಿಶ್ಚೈನಮತಾಡಯತ್॥ 8-43-31 (56992) 
ಅಥಾನ್ಯಂ ಪರಿಜಗ್ರಾಹ ಸುಪರ್ವಾಣಂ ಸುತೇಜನಂ।
ಸುಷೇಣಾಯಾಸೃಜದ್ಭೀಮಸ್ತಮಪ್ಯಸ್ಯಾಚ್ಛಿನದ್ವೃಷಃ॥ 8-43-32 (56993) 
ಪುನಃ ಕರ್ಣಸ್ತ್ರಿಸಪ್ತತ್ಯಾ ಭೀಮಸೇನಮಥೇಷುಭಿಃ।
ಪುತ್ರಂ ಪರೀಪ್ಸನ್ವಿವ್ಯಾಧ ಕ್ರುದ್ಧಃ ಶತ್ರುಜಿಘಾಂಸಯಾ॥ 8-43-33 (56994) 
ಸುಷೇಣಸ್ತು ಧನುರ್ಗೃಹ್ಯ ಭಾರಸಾಧನಮುತ್ತಮಂ।
ನಕುಲಂಪಂಚಭಿರ್ಬಾಣೈರ್ಬಾಹ್ವೋರುರಸಿ ಚಾರ್ಪಯತ್॥ 8-43-34 (56995) 
ನಕುಲಸ್ತಂ ತು ವಿಂಶತ್ಯಾ ವಿದ್ವ್ವಾ ಭಾರಸಹೈರ್ದೃಢೈಃ।
ನನಾದ ಬಲವನ್ನಾದಂ ಕರ್ಣಸ್ಯ ಭಯಮಾದಧತ್॥ 8-43-35 (56996) 
ತಂ ಸುಷೇಣೋ ಮಹಾರಾಜ ವಿದ್ಧ್ವಾ ದಶಭಿರಾಶುಗೈಃ।
ಚಿಚ್ಛೇದ ಚ ಧನುಃ ಶೀಘ್ರಂ ಕ್ಷುರಪ್ರೇಣ ಮಹಾರಥಃ॥ 8-43-36 (56997) 
ಅಥಾನ್ಯದ್ವನುರಾದಾಯ ನಕುಲಃ ಕ್ರೋಧಮೂರ್ಚ್ಛಿತಃ।
ಸುಷೇಣಂ ನವಭಿರ್ಬಾಣೈರ್ವಾರಯಾಮಾಸ ಸಂಯುಗೇ॥ 8-43-37 (56998) 
ಸ ತು ಬಾಣೈರ್ದಿಶೋ ರಾಜನ್ನಾಚ್ಛಾದ್ಯ ಪರವೀರಹಾ॥
ಆಜಘ್ನೇ ಸಾರಥಿಂ ಚಾಸ್ಯ ಸುಷೇಣಂ ಚ ತತಸ್ತ್ರಿಭಿಃ। 
ಚಿಚ್ಛೇದ ಚಾಸ್ಯ ಸುದೃಢಂ ಧನುರ್ಭಲ್ಲೈಸ್ತ್ರಿಭಿಸ್ತ್ರಿಧಾ॥  8-43-38 (56999) 
ಅಥಾನ್ಯದ್ವನುರಾದಾಯ ಸುಷೇಣಃ ಕ್ರೋಧಮೂರ್ಚ್ಛಿತಃ।
ಆವಿಧ್ಯನ್ನಕುಲಂ ಷಷ್ಟ್ಯಾ ಸಹದೇವಂ ಚ ಸಪ್ತಭಿಃ॥ 8-43-39 (57000) 
ತದ್ಯುದ್ಧಂ ಸುಮಹದ್ಧೋರಮಾಸೀದ್ದೇವಾಸುರೋಪಮಂ।
ನಿಘ್ನತಾಂ ಸಾಯಕೈಸ್ತೂರ್ಣಮನ್ಯೋನ್ಯಸ್ಯ ವಧಂ ಪ್ರತಿ॥ 8-43-40 (57001) 
ಸಾತ್ಯಕಿರ್ವೃಷಸೇನಂ ತು ವಿದ್ಧ್ವಾ ಸಪ್ತಭಿರಾಯಸೈಃ।
`ಪುನರ್ವಿವ್ಯಾಧ ಸಪ್ತತ್ಯಾ ಸಾರಥಿಂ ಚ ತ್ರಿಭಿಃ ಶಿತೈಃ॥ 8-43-41 (57002) 
ವೃಷಸೇನಸ್ತು ಶೈನೇಯಂ ಶರೇಣಾನತಪರ್ವಣಾ।
ಆಜಘಾನ ಮಹಾರಾಜ ಶಂಖದೇಶೇ ಮಹಾರಥಂ॥ 8-43-42 (57003) 
ಶೈನೇಯೋ ವೃಷಸೇನೇನ ಪತ್ರಿಣಾ ಪರಿಪೀಡಿತಃ।
ಕೋಪಂ ಚಕ್ರೇ ಮಹಾರಾಜ ಕ್ರುದ್ಧೋ ವೇಗಂ ಚ ದಾರುಣಂ॥ 8-43-43 (57004) 
ಜಗ್ರಾಹೇಷುವರಾನ್ವೀರಃ ಶೀಘ್ರಂ ವೈ ದಶ ಪಂಚ ಚ।
ಸಾತ್ಯಕಿರ್ವೃಷಸೇನಸ್ಯ ಸೂತಂ ಹತ್ವಾ ತ್ರಿಭಿಃ ಶರೈಃ'॥ 8-43-44 (57005) 
ಧನುಶ್ಚಿಚ್ಛೇದ ಭಲ್ಲೇನ ಜಘಾನಾಶ್ವಾಂಶ್ಚ ಸಪ್ತಭಿಃ।
ಧ್ವಜಮೇಕೇಷುಣೋನ್ಮಥ್ಯ ತ್ರಿಭಿಶ್ತಂ ಹೃದ್ಯತಾಡಯತ್॥ 8-43-45 (57006) 
ಅಥಾವಸನ್ನಃ ಸ್ವರಥೇ ಮುಹೂರ್ತಾತ್ಪುನರುತ್ಥಿತಃ।
ಸ ರಣೇ ಯುಯುಧಾನೇನ ವಿಸೂತಾಶ್ವರಥಧ್ವಜಃ। 
ಕೃತೋ ಜಿಘಾಂಸುಃ ಶೈನೇಯಂ ಖಂಗಚರ್ಮಧೃಗಭ್ಯಯಾತ್॥  8-43-46 (57007) 
ತಸ್ಯ ಚಾಪತತಃ ಶೀಘ್ರಂ ವೃಷಸೇನಸ್ಯ ಸಾತ್ಯಕಿಃ।
ವಾರಾಹಕರ್ಣೈರ್ದಶಭಿರವಿಧ್ಯದಸಿಚರ್ಮಣೀ॥ 8-43-47 (57008) 
ದುಃಶಾಸನಸ್ತು ತಂ ದೃಷ್ಟ್ವಾ ವಿರಥಂ ವ್ಯಾಯುಧಂ ಕೃತಂ।
ಆರೋಪ್ಯ ಸ್ವರಥಂ ತೂರ್ಣಮಪೋವಾಹ ರಥಾಂತರಂ॥ 8-43-48 (57009) 
ಅಥಾನ್ಯಂ ರಥಮಾಸ್ಥಾಯ ವೃಷಸೇನೋ ಮಹಾರಥಃ।
ದ್ರೌಪದೇಯಾಂಸ್ತ್ರಿಸಪ್ತತ್ಯಾ ಯುಯುಧಾನಂ ಚ ಪಂಚಭಿಃ॥ 8-43-49 (57010) 
ಭೀಮಸೇನಂ ಚತುಃಷಷ್ಟ್ಯಾ ಸಹದೇವಂ ಚ ಪಂಚಭಿಃ।
ನಕುಲಂ ತ್ರಿಂಶತಾ ಬಾಣೈಃ ಶತಾನೀಕಂ ಚ ಸಪ್ತಭಿಃ॥ 8-43-50 (57011) 
ಶಿಖಂಡಿನಂ ಚ ದಶಭಿರ್ಧರ್ಮರಾಜಂ ಶತೇನ ಚ।
ಏತಾಂಶ್ಚಾನ್ಯಾಂಶ್ಚ ರಾಜೇಂದ್ರ ಪ್ರವೀರಾಂಚಯಗೃದ್ಧಿನಃ॥ 8-43-51 (57012) 
ಅಭ್ಯರ್ದಯನ್ಮಹೇಷ್ವಾಸಃ ಕರ್ಣಪುತ್ರೋ ವಿಶಾಂಪತೇ।
ಕರ್ಣಸ್ಯ ಯುಧಿ ದುರ್ಧರ್ಷಸ್ತತಃ ಪೃಷ್ಠಮಪಾಲಯತ್॥ 8-43-52 (57013) 
ಯುಯುಧಾನಂ ಚ ರಾಧೇಯೋ ನವೈರ್ನವಭಿರಾಯಸೈಃ।
ವಿಸೂತಾಶ್ವರಥಂ ಕೃತ್ವಾ ಲಲಾಟೇ ತ್ರಿಭಿರಾರ್ಪಯತ್॥ 8-43-53 (57014) 
ಸ ತ್ವನ್ಯಂ ರಥಮಾಸ್ಥಾಯ ವಿಧಿವತ್ಕಲ್ಪಿತಂ ಪುನಃ।
ಯುಯುಧೇ ಪಾಂಡುಭಿಃ ಸಾರ್ಧಂ ಕರ್ಣಸ್ಯ ವ್ಯಧಮದ್ಬಲಂ॥ 8-43-54 (57015) 
ಧೃಷ್ಟದ್ಯುಂನಸ್ತತಃ ಕರ್ಣಮವಿಧ್ಯದ್ದಶಭಿಃ ಶರೈಃ।
ದ್ರೌಪದೇಯಾಸ್ತ್ರಿಸಪ್ತತ್ಯಾ ಯುಯುಧಾನಸ್ತು ಸಪ್ತಭಿಃ॥ 8-43-55 (57016) 
ಭೀಮಸೇನಶ್ಚತುಃಷಷ್ಟ್ಯಾ ಸಹದೇವಶ್ಚ ಸಪ್ತಿಭಿಃ।
ನಕುಲಸ್ತ್ರಿಂಶತಾ ಬಾಣೈಃ ಶತಾನೀಕಸ್ತು ಸಪ್ತಭಿಃ॥ 8-43-56 (57017) 
ಶಿಖಂಡೀ ದಶಭಿರ್ವೀರೋ ಧರ್ಮರಾಜಃ ಶತೇನ ತು।
ಏತೇ ಚಾನ್ಯೇ ಚ ರಾಜೇಂದ್ರ ಪ್ರವೀರಾ ಜಯಗೃದ್ವಿನಃ। 
ಅಭ್ಯರ್ದಯನ್ಮಹೇಷ್ವಾಸಂ ಸೂತಪುತ್ರಂ ಮಹಾಮೃಧೇ॥  8-43-57 (57018) 
ತಾನ್ಸೂತಪುತ್ರೋ ವಿಶಿಖೈರ್ದಶಭಿರ್ದಶಭಿಃ ಶರೈಃ।
ರಥೇನಾನುಚರನ್ವೀರಃ ಪ್ರತ್ಯವಿಧ್ಯದರಿಂದಮಃ।  8-43-58 (57019) 
`ಸಾತ್ಯಕಿಂ ಭೀಮಸೇನಂ ಚ ಧೃಷ್ಟದ್ಯುಂನಂ ಶಿಖಂಡಿನಂ।
ದ್ರೌಪದೇಯಾಂಶ್ಚ ಸಂರಬ್ಧಾನ್ಯತಮಾನಾನ್ಮಹಾರಥಾನ್॥ 8-43-59 (57020) 
ಪಶ್ಯತಾಂ ಸರ್ವಸೈನ್ಯಾನಾಮಥೈನಾನ್ಸೂತನಂದನಃ।
ವಿರಥಾನ್ರಥಿನಃ ಶ್ರೇಷ್ಠಾನ್ನಿಮೇಷಾರ್ಧಾಚ್ಚಕಾರ ಹ॥ 8-43-60 (57021) 
ಅಮೋಘತ್ವಾಚ್ಚ ಬಾಣಾನಾಂ ಭೂತಸಂಘಾ ವಿಸಿಪ್ಮಯುಃ'॥  8-43-61 (57022) 
ತತ್ರಾಸ್ತ್ರವೀರ್ಯಂ ಕರ್ಣಸ್ಯ ಲಾಘವಂ ಚ ಮಹಾತ್ಮನಃ।
ಅಪಶ್ಯಾಮ ಮಹಾಭಾಗ ತದದ್ಭುತಮಿವಾಭವತ್॥ 8-43-62 (57023) 
ನ ಹ್ಯಾದದಾನಂ ದದೃಶುಃ ಸಂದಧಾನಂ ಚ ಸಾಯಕಾನ್।
ವಿಮುಂಚಂತಂ ಚ ಸಂರಂಭಾದ ಪಶ್ಯನ್ನೈವ ತಂ ಜನಾಃ॥ 8-43-63 (57024) 
ಪ್ರತೀಚ್ಯಾಂ ದಿಶಿ ತಂ ದೃಷ್ಟ್ವಾ ಪ್ರಾಚ್ಯಾಂ ಪಶ್ಯಾಮ ಲಾಘವಾತ್।
ನ ಚ ಪಶ್ಯಾಮ ರಾಜೇಂದ್ರ ಕ್ವ ನು ಕರ್ಣೋ ವ್ಯತಿಷ್ಠತ॥ 8-43-64 (57025) 
ಇಷೂನೇವಾಸ್ಯ ಪಶ್ಯಾಮೋ ವಿನಿಕೀರ್ಣಾಽನ್ಸಮಂತತಃ।
ಛಾದಯಾನಾಂದಿಶೋ ರಾಜಞ್ಶಲಭಾನಾಮಿವ ವ್ರಜಾನ್॥ 8-43-65 (57026) 
ತಸ್ಯ ತೈರಿಷುಭಿಸ್ತ್ರೀಕ್ಷ್ಣೈಃ ಸಂಪತದ್ಭಿಃ ಸಹಸ್ರಶಃ।
ಮರೀಚಿಭಿರಿವೋಷ್ಣಾಂಶೋಃ ಶರೈಃ ಸನ್ನತಪರ್ವಭಿಃ॥ 8-43-66 (57027) 
ವ್ಯಾಪ್ತಾಃ ಸರ್ವಾ ದಿಶೋ ರಾಜನ್ಯೋಧಾಶ್ಚ ದದೃಶುಸ್ತದಾ।
ಶರೈಃ ಸಂವೃತಮಾಕಾಶಂ ತತ್ರಾಭ್ರೈರಿವ ಚಾಭವತ್॥ 8-43-67 (57028) 
ದ್ಯೌರ್ವಿಯದ್ಭೂರ್ದಿಶಶ್ಚೈವ ಪ್ರಚ್ಛನ್ನಾ ನಿಶಿತೈಃ ಶರೈಃ।
ಅರುಣಾಭ್ರಾವೃತಾಕಾರಂ ತಸ್ಮಿಂದೇಶೇ ಬಭೌ ವಿಯತ್॥ 8-43-68 (57029) 
ತತಃ ಪುನರಮೇಯಾತ್ಮಾ ಕರ್ಣೋ ರಾಜಾ ಮಹಾರಥಃ।
ನ್ಯಹನತ್ಸಮರೇ ಯೋಧಾನ್ಯೋಧವೃತ್ತಮನುಷ್ಠಿತಃ॥ 8-43-69 (57030) 
ನೃತ್ಯನ್ನಿವ ಹಿ ರಾಧೇಯಶ್ಚಾಪಹಸ್ತೋ ರಣಾಜಿರೇ।
ಯೈರ್ವಿದ್ವಃ ಪ್ರತ್ಯವಿದ್ವ್ಯತ್ತಾನೇಕೈಕಂ ತ್ರಿಗುಣೈಃ ಶರೈಃ॥ 8-43-70 (57031) 
ಶತೈಶ್ಚ ದಶಭಿಶ್ಚೈತಾನ್ಪುನರ್ವಿದ್ಧ್ವಾ ನನಾದ ಚ।
ಸಾಶ್ವಸೂತಧ್ವಜಚ್ಛತ್ರಾಸ್ತತಸ್ತೇ ವಿವರಂ ದದುಃ॥ 8-43-71 (57032) 
`ತೇ ಹನ್ಯಮಾನಾಃ ಕರ್ಣೇನ ಪಲಾಯಂತ ದಿಶೋ ದಶ।
ನಾದಯಂತೋ ದಿಶಃ ಸರ್ವಾಃ ಕರ್ಮತ್ರಸ್ತಾ ವಿಚೇತಸಃ'॥ 8-43-72 (57033) 
ತಾನ್ಪ್ರಮಥ್ಯ ಮಹೇಷ್ವಾಸಾನ್ರಾಧೇಯಃ ಶರವೃಷ್ಟಿಭಿಃ।
ರಾಜಾನೀಕಮಸಂಬಾಧಂ ಪ್ರಾವಿಶಚ್ಛತ್ರುಕರ್ಶನಃ॥ 8-43-73 (57034) 
ಸ ರಥಾಂಸ್ತ್ರಿಶತಂ ಹತ್ವಾ ಚೇದೀನಾಮನಿವರ್ತಿನಾಂ।
ರಾಧೇಯೋ ನಿಶಿತೈರ್ಬಾಣೈಸ್ತತೋಽಭ್ಯಾಗಾದ್ಯುಧಿಷ್ಠಿರಂ॥ 8-43-74 (57035) 
`ತತಸ್ತೇ ವಿರಥಾಃ ಶೂರಾ ರಥಾನನ್ಯಾನ್ಸಮಾಸ್ಥಿತಾಃ।
ಪರಿವವ್ರುರ್ಮಹಾರಾಜ ಧರ್ಮಪುತ್ರಂ ಯುಧಿಷ್ಠಿರಂ'॥ 8-43-75 (57036) 
ತತಸ್ತೇ ತು ಪರೇ ರಾಜಂಛಿಖಂಡೀ ಚ ಸಸಾತ್ಯಕಿಃ।
ರಾಧೇಯಾತ್ಪರಿರಕ್ಷಂತೋ ರಾಜಾನಂ ಪರ್ಯವಾರಯನ್। 
ಮುಂಚಂತೋ ವಿವಿಧಾನ್ಬಾಣಾನ್ಸ್ವರ್ಣಪುಂಖಾಞ್ಶಿಲಾಶಿತಾನ್॥  8-43-76 (57037) 
ತಥೈವ ತಾವಕಾಃ ಸರ್ವೇ ಕರ್ಣಂ ದುರ್ವಾರಣಂ ರಣೇ।
ಯತ್ತಾಃ ಶೂರಾ ಮಹೇಷ್ವಾಸಾಃ ಪರ್ಯರಕ್ಷಂತ ಸರ್ವಶಃ॥ 8-43-77 (57038) 
ನಾನಾವಾದಿತ್ರಘೋಷಾಶ್ಚ ಪ್ರಾದುರಾಸನ್ವಿಶಾಂಪತೇ।
ಸಿಂಹನಾದಶ್ಚ ಸಂಜಜ್ಞೇ ಶೂರಾಣಾಮಭಿಗರ್ಜತಾಂ॥ 8-43-78 (57039) 
ತತಃ ಪುನಃ ಸಮಾಜಗ್ಮುರಭೀತಾಃ ಕುರುಪಾಂಡವಾಃ।
ಯುಧಿಷ್ಠಿರಮುಖಾಃ ಪಾರ್ಥಾಃ ಸೂತಪುತ್ರಮುಖಾ ವಯಂ॥ ॥ 8-43-79 (57040) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ತ್ರಿಚತ್ವಾರಿಂಶೋಽಧ್ಯಾಯಃ॥ 43 ॥

Mahabharata - Karna Parva - Chapter Footnotes

8-43-1 ಅಭ್ಯೇತ್ಯ ಯದಕರೋತ್ತನ್ಮಮಾಚಕ್ಷ್ವೇತ್ಯನ್ವಯಃ॥ 8-43-22 ವಿಮರ್ದಂತಂ ವಿಮೃದ್ರಂತಂ॥ 8-43-71 ವಿವರಂ ಅಂತರಂ ದದುಃ ಪ್ರಸೃತಾ ಇತ್ಯರ್ಥಃ॥ 8-43-43 ತ್ರಿಚತ್ವಾರಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 044

॥ ಶ್ರೀಃ ॥

8.44. ಅಧ್ಯಾಯಃ 044 

Mahabharata - Karna Parva - Chapter Topics

ಕರ್ಣೇನ ಯುಧಿಷ್ಠಿರಸ್ಯ ಪರಾಜಯಪೂರ್ವಕಮಪಹಾಸಃ॥ 1 ॥ ಸಂಕುಲಯುದ್ಧಂ॥ 2 ॥

Mahabharata - Karna Parva - Chapter Text

8-44-0 (57041) 
ಸಂಜಯ ಉವಾಚ। 8-44-0x (4955) 
ವಿದಾರ್ಯ ಕರ್ಣಸ್ತಾಂ ಸೇನಾಂ ಯುಧಿಷ್ಠಿರಮಥಾದ್ರವತ್।
ರಥಹಸ್ತ್ಯಶ್ವಪತ್ತೀನಾಂ ಸಹಸ್ರೈಃ ಪರಿವಾರಿತಃ॥ 8-44-1 (57042) 
ನಾನಾಯುಧಸಹಸ್ರಾಣಿ ಪ್ರೇರಿತಾನ್ಯರಿಭಿರ್ವೃಷಃ।
ಛಿತ್ತ್ವಾ ಬಾಣಶತೈರುಗ್ರೈಸ್ತಾನವಿಧ್ಯದಸಂಭ್ರಮಾತ್॥ 8-44-2 (57043) 
ನಿಚಕರ್ತ ಶಿರಾಂಸ್ಯೇಷಾಂ ಬಾಹೂನೂರೂಂಶ್ಚ ಸೂತಜಃ॥
ತೇ ಹತಾ ಭೂತಲೇ ಪೇತುರ್ಭಗ್ನಾಶ್ಚಾನ್ಯೇ ವಿದುದ್ರುವುಃ॥ 8-44-3 (57044) 
ದ್ರವಿಡಾಂಧ್ರನಿಷಾದಾಸ್ತು ಪುನಃ ಸಾತ್ಯಕಿಚೋದಿತಾಃ।
ಪ್ರಭ್ಯದ್ರವಂಜಿಘಾಂಸಂತಃ ಪತ್ತಯಃ ಕರ್ಣಮಾಹವೇ॥ 8-44-4 (57045) 
ತೇ ವಿಬಾಹುಶಿರಸ್ತ್ರಾಣಾಃ ಪ್ರಹತಾಃ ಕರ್ಣಸಾಯಕೈಃ।
ಪೇತುಃ ಪೃಥಿವ್ಯಾಂ ಯುಗಪಚ್ಛಿನ್ನಂ ಸಾಲವನಂ ಯಥಾ॥ 8-44-5 (57046) 
ಏವಂ ಯೋಧಶತಾನ್ಯಾಜೌ ಸಹಸ್ರಾಣ್ಯಯುತಾನಿ ಚ।
ಹತಾನೀಯುರ್ಮಹೀಂ ದೇಹೈರ್ಯಶಸಾಽಪೂರಯಂದಿಶಃ॥ 8-44-6 (57047) 
ಅಥ ವೈಕರ್ತನಂ ಕರ್ಣಂ ರಣೇ ಕ್ರುದ್ಧಮಿವಾಂತಕಂ।
ರುರುಧುಃ ಪಾಂಡುಪಾಂಚಾಲಾ ವ್ಯಾಧಿಂ ಮಂತ್ರೌಷಧಾ ಇವ॥ 8-44-7 (57048) 
ಸ ತಾನ್ಪ್ರಮೃದ್ಯಾಬ್ಯಪತತ್ಪುನರೇವ ಯುಧಿಷ್ಠಿರಂ।
ಮಂತ್ರೌಷಧಿಕ್ರಿಯಾತೀತೋ ವ್ಯಾಧಿರತ್ಯುಲ್ಬಣೋ ಯಥಾ॥ 8-44-8 (57049) 
ಸ ರಾಜಗೃದ್ಧಿಭೀ ರುದ್ಧಃ ಪಾಂಡುಪಾಂಚಾಲಕೇಕಯೈಃ।
ನಾಶಕತ್ತಾನತಿಕ್ರಾಂತುಂ ಮೃತ್ಯುರ್ಬ್ರಾಹ್ಮವಿದೋ ಯಥಾ॥ 8-44-9 (57050) 
ತತೋ ಯುಧಿಷ್ಠಿರಃ ಕರ್ಣಮದೂರಸ್ಥಂ ನಿವಾರಿತಂ।
`ತೈರ್ಯೋಧಪ್ರಮುಖೈರ್ವೀರಂ ದೃಷ್ಟ್ವಾ ವಿವ್ಯಾಧ ಸಾಯಕೈಃ॥ 8-44-10 (57051) 
ಕರ್ಣಃ ಪಾರ್ಥಶರಾವಿದ್ಧಸ್ತೋತ್ರಾರ್ದಿತ ಇವ ದ್ವಿಪಃ।
ಪ್ರಮಥ್ಯ ಸಹಿತಾನ್ವೀರಾನ್ಯುಧಿಷ್ಠಿರಮಪೀಡಯತ್॥ 8-44-11 (57052) 
ತತೋ ಯುಧಿಷ್ಠಿರಃ ಕರ್ಣಮಾಸಾದ್ಯ ಜಯತಾಂ ವರಂ'।
ಅಬ್ರವೀತ್ಪರವೀರಘ್ನಂ ಕ್ರೋಧಸಂರಕ್ತಲೋಚನಃ॥ 8-44-12 (57053) 
ಕರ್ಣಕರ್ಣ ವೃಥಾದೃಷ್ಟೇ ಸೂತಪುತ್ರ ವಚಃ ಶೃಣು।
ಸದಾ ಸ್ಪರ್ಧಸಿ ಸಂಗ್ರಾಮೇ ಫಲ್ಗುನೇನ ತರಸ್ವಿನಾ॥ 8-44-13 (57054) 
ಯಥಾಽಸ್ಮಾನ್ಬಾಧಸೇ ನಿತ್ಯಂ ಧಾರ್ತರಾಷ್ಟ್ರಮತೇ ಸ್ಥಿತಃ।
ಯದ್ಬಲಂ ಯಚ್ಚ ತೇ ವೀರ್ಯಂ ಪ್ರದ್ವೇಷೋ ಯಸ್ತು ಪಾಂಡುಷು॥ 8-44-14 (57055) 
ತತ್ಸರ್ವಂ ದರ್ಶಯಸ್ವಾದ್ಯ ಪೌರುಷಂ ಮಹದಾಸ್ಥಿತಃ।
ಯುದ್ಧಶ್ರದ್ವಾಂ ಚ ತೇಽದ್ಯಾಹಂ ವಿನೇಷ್ಯಾಮಿ ಮಹಾಹವೇ॥ 8-44-15 (57056) 
ಏವಮುಕ್ತ್ವಾ ಮಹಾರಾಜ ಕರ್ಣಂ ಪಾಂಡುಸುತಸ್ತದಾ।
ಸುವರ್ಣಪುಂಖೈರ್ದಶಭಿರ್ವಿವ್ಯಾದಾಯಸ್ಮಯೈಃ ಶರೈಃ॥ 8-44-16 (57057) 
ತಂ ಸೂತಪುತ್ರೋ ದಶಭಿಃ ಪ್ರತ್ಯವಿದ್ಧ್ಯದರಿಂದಮಃ।
ವತ್ಸದಂತೈರ್ಮಹೇಷ್ವಾಸಃ ಪ್ರಹಸನ್ನಿವ ಭಾರತ॥ 8-44-17 (57058) 
ಸೋಽವಜ್ಞಾಯ ತು ನಿರ್ವಿದ್ಧಃ ಸೂತಪುತ್ರೇಣ ಪಾಂಡವಃ।
ಪ್ರಜಜ್ವಾಲ ತತಃ ಕ್ರೋಧಾದ್ಧವಿಷೇವ ಹುತಾಶನಃ॥ 8-44-18 (57059) 
ಜ್ವಾಲಾಮಾಲಾಪರಿಕ್ಷಿಪ್ತೋ ರಾಜ್ಞೋ ದೇಹೋ ವ್ಯದೃಶ್ಯತ।
ಯುಗಾಂತೇ ದಗ್ಧುಕಾಮಸ್ಯ ಸಂವರ್ತಾಗ್ನೇರಿವಾಪರಃ॥ 8-44-19 (57060) 
ತತೋ ವಿಸ್ಫಾರ್ಯ ಸುಮಹಚ್ಚಾಪಂ ಹೇಮಪರಿಷ್ಕೃತಂ।
ಸಮಾಧತ್ತ ಶಿತಂ ಬಾಣಂ ಗಿರೀಣಾಮಪಿ ದಾರಣಂ॥ 8-44-20 (57061) 
ತತಃ ಪೂರ್ಣಾಯತೋತ್ಕೃಷ್ಟಂ ಯಮದಂಡನಿಭಂ ಶರಂ।
ಮುಮೋಚ ತ್ವರಿತೋ ರಾಜಾ ಸೂತಪುತ್ರಜಿಘಾಂಸಯಾ॥ 8-44-21 (57062) 
ಸ ತು ವೇಗವತಾ ಮುಕ್ತೋ ಬಾಣೋ ವಜ್ರಾಶನಿಸ್ವನಃ।
ವಿವೇಶ ಸಹಸಾ ಕರ್ಣಂ ಸವ್ಯೇ ಪಾರ್ಶ್ವೇ ಮಹಾರಥಂ॥ 8-44-22 (57063) 
ಸ ತು ತೇನ ಪ್ರಹಾರೇಣ ಪೀಡಿತಃ ಪ್ರಮುಮೋಹ ವೈ।
ಸ್ರಸ್ತಗಾತ್ರೋ ಮಹಾಬಾಹುರ್ಧನುರುತ್ಸೃಜ್ಯ ಕಂಪಿತಃ॥ 8-44-23 (57064) 
ಗತಾಸುರಿವ ನಿಶ್ಚೇತಾಃ ಶಲ್ಯಸ್ಯಾಭಿಮುಖೋಽಪತತ್।
ರಾಜಾಽಪಿ ಭೂಯೋ ನಾಜಘ್ನೇ ಕರ್ಣಂ ಪಾರ್ಥಹಿತೇಪ್ಸಯಾ॥ 8-44-24 (57065) 
ತತೋ ಹಾಹಾಕೃತಂ ಸರ್ವಂ ಧಾರ್ತರಾಷ್ಟ್ರಬಲಂ ಮಹತ್।
ವಿವರ್ಣಮುಖಮಾರ್ತಂ ಚ ಕರ್ಣಂ ದೃಷ್ಟ್ವಾ ತಥಾಗತಂ॥ 8-44-25 (57066) 
ಸಿಂಹನಾದಾಶ್ಚ ಸಂಜಜ್ಞುಃ ಕ್ಷ್ವೇಲಾಃ ಕಿಲಕಿಲಾಸ್ತಥಾ।
ಪಾಂಡವಾನಾಂ ಮಹಾರಾಜ ದೃಷ್ಟ್ವಾ ರಾಜ್ಞಃ ಪರಾಕ್ರಮಂ॥ 8-44-26 (57067) 
ಪ್ರತಿಲಭ್ಯ ತು ರಾಧೇಯಃ ಸಂಜ್ಞಾಂ ನಾತಿಚಿರಾದಿವ।
ದಧ್ರೇ ರಾಜವಿನಾಶಾಯ ಮನಃ ಕ್ರೂರಪರಾಕ್ರಮಃ॥ 8-44-27 (57068) 
ಸ ಹೇಮವಿಕೃತಂ ಚಾಪಂ ವಿಸ್ಫಾರ್ಯ ವಿಜಯಂ ಮಹತ್।
ಅವಾಕಿರದಮೇಯಾತ್ಮಾ ಪಾಂಡವಂ ನಿಶಿತೈಃ ಶರೈಃ॥ 8-44-28 (57069) 
ತತಃ ಕ್ಷುರಾಭ್ಯಾಂ ಪಾಂಚಾಲ್ಯೌ ಚಕ್ರರಕ್ಷೌ ಮಹಾತ್ಮನಃ।
ಜಘಾನ ಚಂದ್ರದೇವಂ ಚ ದಂಡಧಾರಂ ಚ ಸಂಯುಗೇ॥ 8-44-29 (57070) 
ತಾವುಭೌ ಧರ್ಮರಾಜಸ್ಯ ಪ್ರವೀರೌ ಯುಧಿ ಭಾರತ।
ರಥಾಭ್ಯಾಶೇ ಚಕಾಶೇತೇ ಚಂದ್ರಸ್ಯೇವ ಪುನರ್ವಸೂ॥ 8-44-30 (57071) 
ಯುಧಿಷ್ಠಿರಃ ಪುನಃ ಕರ್ಣಮವಿದ್ವ್ಯತ್ತ್ರಿಂಶತಾ ಶರೈಃ।
ಸುಷೇಣಂ ಸತ್ಯಸೇನಂ ಚ ತ್ರಿಭಿಸ್ತ್ರಿಭಿರತಾಡಯತ್॥ 8-44-31 (57072) 
ಶಲ್ಯಂ ನವತ್ಯಾ ವಿವ್ಯಾಧ ತ್ರಿಸಪ್ತತ್ಯಾ ಚ ಸೂತಜಂ।
ತಾಂಸ್ತಸ್ಯ ಗೋಪ್ತೄನ್ವಿವ್ಯಾಧ ತ್ರಿಭಿಸ್ತ್ರಿಭಿರಜಿಹ್ಮಗೈಃ॥ 8-44-32 (57073) 
ತತಃ ಪ್ರಹಸ್ಯಾಧಿರಥಿಃ ಷಷ್ಠ್ಯಾ ರಾಜಞ್ಶಿತೈಃ ಶರೈಃ।
ವಿದ್ಧ್ವಾ ಯುಧಿಷ್ಠಿರಂ ಸಂಖ್ಯೇ ನನಾದಾತಿರಥಸ್ತದಾ॥ 8-44-33 (57074) 
ತತಃ ಪ್ರವೀರಾಃ ಪಾಂಡೂನಾಮಭ್ಯಧಾವನ್ನಮರ್ಷಿತಾಃ।
ಯುಧಿಷ್ಠಿರಂ ಪರೀಪ್ಸಂತಃ ಕರ್ಣಮಭ್ಯರ್ದಯಂಛರೈಃ॥ 8-44-34 (57075) 
ಸಾತ್ಯಕಿಶ್ಚೇಕಿತಾನಶ್ಚ ಯುಯುತ್ಸುಃ ಪಾಂಡ್ಯ ಏವ ಚ।
ಧೃಷ್ಟದ್ಯುಂನಃ ಶಿಖಂಡೀ ಚ ದ್ರೌಪದೇಯಾಃ ಪ್ರಭದ್ರಕಾಃ॥ 8-44-35 (57076) 
ಯಮೌ ಚ ಭೀಮಸೇನಶ್ಚ ಶಿಶುಪಾಲಸ್ಯ ಚಾತ್ಮಜಃ।
ಕಾರೂಶಾ ಮಾತ್ಸ್ಯಶೇಷಾಶ್ಚ ಕೇಕಯಾಃ ಕಾಶಿಕೋಸಲಾಃ॥ 8-44-36 (57077) 
ಏತೇ ಚ ತ್ವರಿತಾ ವೀರಾ ವಸುಷೇಣಮತಾಡಯನ್।
ಜನಮೇಜಯಶ್ಚ ಪಾಂಚಾಲ್ಯಃ ಕರ್ಣಂ ವಿವ್ಯಾಧ ಸಾಯಕೈಃ॥ 8-44-37 (57078) 
ವಾರಾಹಕರ್ಣನಾರಾಚೈರ್ನಾಲೀಕೈರ್ನಿಶಿತೈಃ ಶರೈಃ।
ವತ್ಸದಂತೈರ್ವಿಪಾಠೈಶ್ಚ ಕ್ಷುರಪ್ರೈಶ್ಚಟಕಾಮುಖೈಃ॥ 8-44-38 (57079) 
ನಾನಾಪ್ರಹರಣೈಶ್ಚೋಗ್ರೈ ರಥಹಸ್ತ್ಯಶ್ವಸಾದಿಭಿಃ।
ಸರ್ವತೋಽಭ್ಯದ್ರವತ್ಕರ್ಣಂ ಪರಿವಾರ್ಯ ಜಿಘಾಂಸಯಾ॥ 8-44-39 (57080) 
ಸ ಪಾಂಡವಾನಾಂ ಪ್ರವರೈಃ ಸರ್ವತಃ ಸಮಭಿದ್ರುತಃ।
ಛಾದ್ಯಮಾನಃ ಶಿತತೈರ್ಘೋರೈಃ ಸ್ವಸ್ವನಾಮಾಂಕಿತೈಃ ಶರೈಃ॥ 8-44-40 (57081) 
ನ ಚಚಾಲ ರಣೇ ಕರ್ಣೋ ಮಹೇಂದ್ರೋ ದಾನವೈರಿವ।
`ನಿಜಘಾನ ಮಹೇಷ್ವಾಸಾನ್ಪಾಂಚಾಲಾನೇಕವಿಂಶತಿಂ॥ 8-44-41 (57082) 
ತತಃ ಪುನರಮೇಯಾತ್ಮಾ ಚೇದೀನಾಂ ಪ್ರವರಾಂದಶ।
ನ್ಯಹನದ್ಭರತಶ್ರೇಷ್ಠ ಕರ್ಣೋ ವೈಕರ್ತನಸ್ತದಾ॥ 8-44-42 (57083) 
ತಸ್ಯ ಬಾಣಸಹಸ್ರಾಣಿ ಸಂಪ್ರಪನ್ನಾನಿ ಮಾರಿಷ।
ದೃಶ್ಯಂತೇ ದಿಕ್ಷು ಸರ್ವಾಸು ಶಲಭಾನಾಮಿವ ವ್ರಜಾಃ॥ 8-44-43 (57084) 
ಕರ್ಣನಾಮಾಂಕಿತಾ ಬಾಣಾಃ ಸ್ವರ್ಣಪುಂಖಾಃ ಸುತೇಜನಾಃ।
ನರಾಶ್ವಕಾಯಾನ್ನಿರ್ಭಿದ್ಯ ಪೇತುರುರ್ವ್ಯಾಂ ಸಮಂತತಃ॥ 8-44-44 (57085) 
ಕರ್ಣೇನೈಕೇನ ಸಮರೇ ಚೇದೀನಾಂ ಪ್ರವರಾಸ್ತದಾ।
ಸೃಜ್ಜಯಾನಾಂ ಚ ಸರ್ವೇಷಾಂ ಶತಶೋ ನಿಹತಾ ರಣೇ॥ 8-44-45 (57086) 
ಕರ್ಣಸ್ಯ ಶರಸಂಛನ್ನಂ ಬಭೂವ ತುಮುಲಂ ತಮಃ।
ನಾಜ್ಞಾಯತ ತತಃ ಕಿಂಚಿತ್ಪರೇಷಾಮಾತ್ಮನೋಽಪಿ ವಾ॥ 8-44-46 (57087) 
ತಸ್ಮಿಂಸ್ತಮಸಿ ಭೂತೇ ಚ ಕ್ಷತ್ರಿಯಾಣಾಂ ಭಯಂಕರೇ।
ವಿಚಚಾರ ಮಹಬಿಹುರ್ನಿರ್ದಹನ್ಕ್ಷತ್ರಿಯಾನ್ಬಹೂನ್'॥ 8-44-47 (57088) 
ತತಃ ಶರಮಹಾಜ್ವಾಲೋ ವೀರ್ಯೋಷ್ಮಾ ಕರ್ಣಪಾವಕಃ।
ನಿರ್ದಹನ್ಪಾಂಡವವನಂ ಚಾರು ಪರ್ಯಚರದ್ರಣೇ॥ 8-44-48 (57089) 
`ತತಸ್ತೇಷಾಂ ಮಹಾರಾಜ ಪಾಂಡವಾನಾಂ ಮಹಾರಥಾಃ।
ಸೃಂಜಯಾನಾಂ ಚ ಸರ್ವೇಷಾಂ ಶತಶೋಽಥ ಸಹಸ್ರಶಃ। 
ಅಸ್ತ್ರೈಃ ಕರ್ಣಂ ಮಹೇಷ್ವಾಸಂ ಸಮಂತಾತ್ಪರ್ಯವಾರಯನ್॥  8-44-49 (57090) 
ಸ ಸಂವಾರ್ಯ ಮಹಾಸ್ತ್ರಾಣಿ ಮಹೇಷ್ವಾಸೋ ಮಹಾತ್ಮನಾಂ।
ಪ್ರಹಸ್ಯ ಪುರುಷೇಂದ್ರಸ್ಯ ಕರ್ಣಶ್ಚಿಚ್ಛೇದ ಕಾರ್ಮುಕಂ'॥ 8-44-50 (57091) 
ತತಃ ಸಂಧಾಯ ನವತಿಂ ನಿಮೇಷಾನ್ನತಪರ್ವಣಾಂ।
ಬಿಭೇದ ಕವಚಂ ರಾಜ್ಞೋ ರಣೇ ಕರ್ಣಃ ಶಿತೈಃ ಶರೈಃ॥ 8-44-51 (57092) 
ತದ್ವರ್ಮ ಹೇಮವಿಕೃತಂ ರತ್ನಚಿತ್ರಂ ಬಭೌ ಪತತ್।
ಸವಿದ್ಯುದಭ್ರಂ ಸವಿತುಃ ಶ್ಲಿಷ್ಟಂ ವಾತಹತಂ ಯಥಾ॥ 8-44-52 (57093) 
ತದಂಗಾತ್ಪುರುಷೇಂದ್ರಸ್ಯ ಭ್ರಷ್ಟಂ ವರ್ಮ ವ್ಯರೋಚತ।
ರತ್ನೈರಲಂವೃತಂ ಚಿತ್ರೇರ್ವ್ಯಭ್ನಂ ನಿಶಿ ಯಥಾ ನಭಃ॥ 8-44-53 (57094) 
ಭಿನ್ನವರ್ಮಾ ಶರೈಃ ಪಾರ್ಥೋ ರುಧಿರೇಣ ಸಮುಕ್ಷಿತಃ।
ಬಭಾಸೇ ಪುರುಷಶ್ರೇಷ್ಠ ಉದ್ಯನ್ನಿವ ದಿವಾಕರಃ॥ 8-44-54 (57095) 
ಸ ಶರಾಚಿತಸರ್ವಾಂಗಶ್ಛಿನ್ನವರ್ಮಾಽಥ ಸಂಯುಗೇ।
ಕ್ಷಾತ್ರಂ ಧರ್ಮಂ ಸಮಾಸ್ಥಾಯ ಸಿಂಹನಾದಮಕುರ್ವತ॥ 8-44-55 (57096) 
ನರ್ದಿತ್ವಾ ಚ ಚಿರಂ ಕಾಲಂ ಪಾಂಡವೋ ರಭಸೋ ರಣೇ।
ಶಕ್ತಿಂ ಚಿಕ್ಷೇಪ ವೇಗೇನ ಪ್ರದೀಪ್ತಾಮಶನೀಮಿವ॥ 8-44-56 (57097) 
ತಾಂ ಜ್ವಲಂತೀಮಿವಾಕಾಶೇ ಶಕ್ತಿಂ ಶಪ್ತಭಿರಾಶುಗೈಃ।
ಭಲ್ಲೈಶ್ಚಿಚ್ಛೇದ ರಾಧೇಯಃ ಸಾ ತ್ವಶೀರ್ಯತ ವೈ ರಣೇ॥ 8-44-57 (57098) 
ಹೃದಿ ಬಾಹ್ವೋರ್ಲಲಾಟೇ ಚ ಕ್ಷಿಪ್ರಕಾರೀ ಯುಧಿಷ್ಠಿರಃ।
ಚತುರ್ಭಿಸ್ತೋಮರೈಃ ಕರ್ಣಂ ತಾಡಯಿತ್ವಾಽನದನ್ಮುದಾ॥ 8-44-58 (57099) 
ಉದ್ಭಿನ್ನರುಧಿರಃ ಕರ್ಣಃ ಕ್ರುದ್ವಃ ಸರ್ಪ ಇವ ಶ್ವಸನ್।
ಜಘಾನ ಸೂತಂ ಪಾರ್ಥಸ್ಯ ಪಾರ್ಷ್ಠಿಂ ಚ ನವಭಿಃ ಶರೈಃ॥ 8-44-59 (57100) 
ಧ್ವಜಂ ಚಿಚ್ಛೇದ ನೃಪತೇಸ್ತ್ರಿಭಿರ್ವಿವ್ಯಾಧ ಚೈವ ತಂ।
ಇಷುಧೀ ಚಾಸ್ಯ ಚಿಚ್ಛೇದ ರಥಂ ಚ ತಿಲಶೋಽಚ್ಛಿನತ್॥ 8-44-60 (57101) 
ಏತಸ್ಮಿನ್ನಂತರೇ ಶೂರಾಃ ಪಾಂಡವಾನಾಂ ಮಹಾರಥಾಃ।
ವವೃಷುಃ ಶರವರ್ಷಾಣಿ ರಾಧೇಯಂ ಪ್ರತಿ ಭಾರತ॥ 8-44-61 (57102) 
ಸಾತ್ಯಕಿಃ ಪಂಚವಿಂಶತ್ಯಾ ಶಿಖಂಡೀ ನವಭಿಃ ಶರೈಃ।
ಅವರ್ಷತಾಂ ಮಹಾರಾಜ ರಾಧೇಯಂ ಶತ್ರುಕರ್ಶನಂ॥ 8-44-62 (57103) 
ಶೈನೇಯಂ ತು ತತುಃ ಕ್ರುದ್ಧಃ ಕರ್ಣಃ ಪಂಚಭಿರಾಯಸೈಃ।
ವಿವ್ಯಾಧ ಸಮರೇ ರಾಜಂಸ್ತ್ರಿಭಿಶ್ಚಾನ್ಯೈಃ ಶಿಲೀಮುಖೈಃ॥ 8-44-63 (57104) 
ದಕ್ಷಿಣಂ ತು ಭುಜಂ ತಸ್ಯ ತ್ರಿಭಿಃ ಕರ್ಣೋಽಭ್ಯವಿಧ್ಯತ।
ಸವ್ಯಂ ಷೋಡಶಭಿರ್ಬಾಣೈರ್ಯಂತಾರಂ ಚಾಸ್ಯ ಸಪ್ತಭಿಃ॥ 8-44-64 (57105) 
ಅಥಾಸ್ಯ ಚತುರೋ ವಾಹಾಂಶ್ಚತುರ್ಭಿರ್ನಿಶಿತೈಃ ಶರೈಃ।
ಸೂತಪುತ್ರೋಽನಯತ್ಕ್ಷಿಪ್ರಂ ಯಮಸ್ಯ ಸದನಂ ಪ್ರತಿ॥ 8-44-65 (57106) 
ಅಥಾಪರೇಣ ಭಲ್ಲೇನ ಧನುಶ್ಛಿತ್ತ್ವಾ ಮಹಾರಥಃ।
ಸಾರಥೇಃ ಸಶಿರಸ್ತ್ರಾಣಂ ಶಿರಃ ಕಾಯಾದಪಾಹರತ್॥ 8-44-66 (57107) 
ಹತಾಶ್ವಸೂತೇ ತು ರಥೇ ಸ್ಥಿತಃ ಸ ಶಿನಿಪುಂಗವಃ।
ಶಕ್ತಿಂ ಚಿಕ್ಷೇಪ ಕರ್ಣಾಯ ವೈದೂರ್ಯಮಣಿಭೂಷಿತಾಂ॥ 8-44-67 (57108) 
ತಾಮಾಪತಂತೀಂ ಸಹಸಾ ದ್ವಿಧಾ ಚಿಚ್ಛೇದ ಭಾರತ।
ಕರ್ಣೋ ವೈ ಧನ್ವಿನಾಂ ಶ್ರೇಷ್ಠಸ್ತಾಂಶ್ಚ ಸರ್ವಾನವಾರಯತ್॥ 8-44-68 (57109) 
ತತಸ್ತಾನ್ನಿಶಿತೈರ್ಬಾಣೈಃ ಪಾಂಡವಾನಾಂ ಮಹಾರಥಾನ್।
ನ್ಯವಾರಯದಮೇಯಾತ್ಮಾ ಶಿಕ್ಷಯಾ ಚ ಬಲೇನ ಚ॥ 8-44-69 (57110) 
ಅರ್ದಯಿತ್ವಾ ಶರೈಸ್ತಾಂಸ್ತು ಸಿಂಹಃ ಕ್ಷುದ್ರಮೃಗಾನಿವ।
ಪೀಡಯಂಧರ್ಮರಾಜಾನಂ ಶರೈಃ ಸನ್ನತಪರ್ವಮಿಃ। 
ಅಭ್ಯದ್ರವತ ರಾಧೇಯೋ ಧರ್ಮಪುತ್ರಂ ಶಿತೈಃ ಶರೈಃ॥  8-44-70 (57111) 
ತತಃ ಪಾರ್ಷೋ ಹ್ಯಪಾಸಾಸೀದ್ವತಾಶ್ವೋ ಹತಸಾರಥಿಃ।
ಅಶಕ್ನುವನ್ಮುಖೇ ಸ್ಥಾತುಂ ತತಃ ಕರ್ಣಸ್ಯ ದುರ್ಮನಾಃ॥ 8-44-71 (57112) 
ತಮಭಿದ್ರುತ್ಯ ರಾಧೇಯಃ ಪಾಂಡುಪುತ್ರಂ ಯುಧಿಷ್ಠಿರಂ।
ಅಬ್ರವೀತ್ಪ್ರಹಸನ್ರಾಜನ್ಕುತ್ಸಯನ್ನಿವ ಪಾಂಡವಂ॥ 8-44-72 (57113) 
ಕಥಂ ನಾಮ ಕುಲೇ ಜಾತಃ ಕ್ಷತ್ರಧರ್ಮೇ ವ್ಯವಸ್ಥಿತಃ।
ಪ್ರಜಹ್ಯಾತ್ಸಮರೇ ಶತ್ರೂನ್ಪ್ರಾಣಾನ್ರಕ್ಷ ಮಹಾಹವೇ॥ 8-44-73 (57114) 
ನ ಭವಾನ್ಕ್ಷತ್ರಧರ್ಮೇಷು ಕುಶಲೋಽಸೀತಿ ಮೇ ಮತಿಃ।
ಬ್ರಾಹ್ಮೇ ಬಲೇ ಭವಾನ್ಯುಕ್ತಃ ಸ್ವಾಧ್ಯಾಯೇ ಯಜ್ಞಕರ್ಮಣಿ॥ 8-44-74 (57115) 
ಮಾ ಸ್ಮ ಯುಧ್ಯಸ್ವ ಕೌಂತೇಯ ಮಾ ಸ್ಮ ವೀರಾನ್ಸಮಾಸದಃ।
ಮಾ ಚೈವಂ ವಿಪ್ರಿಯಂ ಬ್ರೂಹಿ ಮಾ ಚ ತ್ವಂ ಭಜ ಸಂಯುಗಂ॥ 8-44-75 (57116) 
ವಕ್ತವ್ಯಾ ಮಾರಿಷಾಽನ್ಯೇ ತು ನ ವಕ್ತವ್ಯಾಸ್ತು ಮಾದೃಶಾಃ।
ಮಾದೃಶಾನ್ಹಿ ಬ್ರುವನ್ಯುದ್ಧೇ ಏತದನ್ಯಚ್ಚ ಲಪ್ಸ್ಯಸೇ॥ 8-44-76 (57117) 
ಸ್ವಗೃಹಂ ಗಚ್ಛ ಕೌಂತೇಯ ಯತ್ರ ವಾ ಕೇಶವಾರ್ಜುನೌ।
ನ ಹಿ ತ್ವಾಂ ಸಮರೇ ರಾಜನ್ಹನ್ಯಾತ್ಕರ್ಣಃ ಕಥಂಚನ॥ 8-44-77 (57118) 
ಸಂಜಯ ಉವಾಚ। 8-44-78x (4956) 
ವರಪ್ರದಾನಂ ಕುಂತ್ಯಾಸ್ತು ಕರ್ಣಃ ಸ್ಮೃತ್ವಾ ಮಹಾರಥಃ।
ವಧಪ್ರಾಪ್ತಂ ತು ಕೌಂತೇಯಂ ನಾವಧೀತ್ಪುರುಷೋತ್ತಮಃ॥ 8-44-78 (57119) 
ಏವಮುಕ್ತ್ವಾ ತತಃ ಪಾರ್ಥಂ ವಿಸೃಜ್ಯ ಚ ಮಹಾಬಲಃ।
ನ್ಯಹನತ್ಪಾಂಡವೀಂ ಸೇನಾಂ ವಜ್ರಹಸ್ತ ಇವಾಸುರೀಂ॥ 8-44-79 (57120) 
ತತೋಽಪಾಯಾದ್ದ್ರುತಂ ರಾಜನ್ವ್ರೀಡನ್ನಿವ ನರೇಶ್ವರಃ॥  8-44-80 (57121) 
ಅಥಾಪಯಾತಂ ರಾಜಾನಂ ಮತ್ವಾಽನ್ವೀಯುಸ್ತಮಚ್ಯುತಂ।
ಚೇದಿಪಾಂಡವಪಾಂಚಾಲಾಃ ಸಾತ್ಯಕಿಶ್ಚ ಮಹಾರಥಃ। 
ದ್ರೌಪದೇಯಾಸ್ತಥಾ ಶೂರಾ ಮಾದ್ರೀಪುತ್ರೌ ಚ ಪಾಂಡವೌ॥  8-44-81 (57122) 
ತತೋ ಯುಧಿಷ್ಠಿರಾನೀಕಂ ದೃಷ್ಟ್ವಾ ಕರ್ಣಃ ಪರಾಙ್ಮುಖಂ।
ಕುರುಭಿಃ ಸಹಿತೋ ವೀರಃ ಪ್ರಹೃಷ್ಟಃ ಪೃಷ್ಠತೋಽನ್ವಗಾತ್॥ 8-44-82 (57123) 
ಭೇರೀಶಂಖಮೃದಂಗಾನಾಂ ಕಾರ್ಮುಕಾಣಾಂ ಚ ನಿಃಸ್ವನಃ।
ಬಭೂವ ಧಾರ್ತರಾಷ್ಟ್ರಾಣಾಂ ಸಿಂಹನಾದರವಸ್ತಥಾ॥ 8-44-83 (57124) 
ಯುಧಿಷ್ಠಿರಸ್ತು ಕೌರವ್ಯ ರಥಮಾರುಹ್ಯ ಸತ್ವರಂ।
ಶ್ರುತಕೀರ್ತೇರ್ಮಹಾರಾಜ ದೃಷ್ಟ್ವಾ ತತ್ಕರ್ಣವಿಕ್ರಮಂ॥ 8-44-84 (57125) 
ಕಾಲ್ಯಮಾನಂ ಬಲಂ ದೃಷ್ಟ್ವಾ ಸೂತಪುತ್ರೇಣ ಮಾರಿಷ।
ಸ್ವಾನ್ಯೋಧಾನಬ್ರವೀತ್ಕ್ರುದ್ವೋ ನಿಘ್ನತೈತಾನ್ಕಿಮಾಸತ॥ 8-44-85 (57126) 
ತತೋ ರಾಜ್ಞಾಽಭ್ಯನುಜ್ಞಾತಾಃ ಪಾಂಡವಾನಾಂ ಮಹಾರಥಾಃ।
ಭೀಮಸೇನಮುಖಾಃ ಸರ್ವೇ ಪುತ್ರಾಂಸ್ತೇ ಪ್ರತ್ಯುಪಾದ್ರವನ್॥ 8-44-86 (57127) 
ಅಭವತ್ತುಮುಲಃ ಶಬ್ದೋ ಯೋಧಾನಾಂ ತತ್ರ ಭಾರತ।
ರಥಹಸ್ತ್ಯಶ್ವಪತ್ತೀನಾಂ ದ್ರವತಾಂ ನಿನದೋ ಮಹಾನ್। 
ಉದ್ಯತಪ್ರತಿವಿಷ್ಟಾನಾಂ ಶಸ್ತ್ರಾಣಾಂ ಚ ತತಸ್ತತಃ॥  8-44-87 (57128) 
ಆಗಚ್ಛತ ಪ್ರಹರತ ಕ್ಷಿಪ್ರಂ ವಿಪರಿಧಾವತ।
ಇತಿ ಬ್ರುವಾಣಾ ಹ್ಯನ್ಯೋನ್ಯಂ ಜಘ್ನುರ್ಯೋಧಾ ಮಹಾರಣೇ॥ 8-44-88 (57129) 
ಅಭ್ರಚ್ಛಾಯೇವ ತತ್ರಾಸೀಚ್ಛರವೃಷ್ಟಿಭಿರಂಬರೇ।
ಸಮಾವೃತೈರ್ನರವರೈರ್ನಿಘ್ನದ್ಭಿರಿತರೇತರಂ॥ 8-44-89 (57130) 
ವಿಪತಾಕಧ್ವಜಚ್ಛತ್ರಾ ವ್ಯಶ್ವಸೂತರಥಾಯುಧಾಃ।
ವ್ಯಂಗಾಂಗಾವಯವಾಃ ಪೇತುಃ ಕ್ಷಿತೌ ಕ್ಷೀಣಾಃ ಕ್ಷಿತೀಶ್ವರಾಃ। 
ಶಿಖರಾಣೀವ ಶೇಲಾನಾಂ ವಜ್ರಭಿನ್ನಾನಿ ಮಾನಿಷ॥  8-44-90 (57131) 
ಸಾರೋಹಾ ನಿಹತಾಃ ಪೇತುರ್ದ್ವಿಪಾ ಭಿನ್ನಾ ಮಹೀತಲೇ।
ಛಿನ್ನಭಿನ್ನವಿಪರ್ಯಸ್ತವರ್ಮಾಲಂಕಾರವಿಗ್ರಹಾಃ॥ 8-44-91 (57132) 
ಸಾರೋಹಾಸ್ತುರಗಾಃ ಪೇತುರ್ಹತವೀರಾಃ ಸಹಸ್ರಶಃ।
ವಿಪ್ರವಿದ್ವಾಯುಧಾಂಗಾಶ್ಚ ದ್ವಿರದಾ ರಥಿಭಿರ್ಹತಾಃ। 
ಪ್ರತಿವೀರೈಶ್ಚ ಸಂಮರ್ದೇ ಪತ್ತಿಸಂಘಾಃ ಸಹಸ್ರಶಃ॥  8-44-92 (57133) 
ವಿಶಾಲಾಯತತಾಂರಾಕ್ಷೈಃ ಪದ್ಮೇಂದುಸದೃಶಾನನೈಃ।
ಶಿರೋಭಿರ್ಯುದ್ಧಶೌಂಡಾನಾಂ ಸರ್ವತಃ ಸಂವೃತಾ ಮಹೀ॥ 8-44-93 (57134) 
ಯಥಾ ಭುವಿ ತಥಾ ವ್ಯೋಂನಿ ನಿಃಸ್ವನಂ ಶುಶ್ರುವುರ್ಜನಾಃ।
ವಿಮಾನೇಽಪ್ಸರಸಾಂ ಸಂಘೈರ್ಗೀತವಾದಿತ್ರನಿಃಸ್ವನೈಃ॥ 8-44-94 (57135) 
ಹತಾನಭಿಮುಖಾನ್ವೀರಾನ್ವೀರೈಃ ಶತಸಹಸ್ರಶಃ।
ಆರೋಪ್ಯಾರೋಪ್ಯ ಗಚ್ಛಂತಿ ವಿಮಾನೇಷ್ವಪ್ಸರೋಗಣಾಃ॥ 8-44-95 (57136) 
ತದ್ದೃಷ್ಟ್ವಾ ಮಹದಾಶ್ಚರ್ಯಂ ಪ್ರತ್ಯಕ್ಷಂ ಸ್ವರ್ಗಲಿಪ್ಸಯಾ।
ಪ್ರಹೃಷ್ಟಮನಸಃ ಶೂರಾಃ ಕ್ಷಿಪ್ರಂ ಜಘ್ನುಃ ಪರಸ್ಪರಂ॥ 8-44-96 (57137) 
ರಥಿನೋ ರಥಿಭಿಃ ಸಾರ್ಧಂ ಚಿತ್ರಂ ಯುಯುಧುರಾಹವೇ।
ಪತ್ತಯಃ ಪತ್ತಿಭಿರ್ನಾಗಾಃ ಸಹ ನಾಗೈರ್ಹಯೈರ್ಹಯೋಃ॥ 8-44-97 (57138) 
ಏವಂ ಪ್ರವೃತ್ತೇ ಸಂಗ್ರಾಮೇ ಗಜವಾಜಿನರಕ್ಷಯೇ।
ಸೈನ್ಯೇನ ರಜಸಾ ವೃತ್ತತೇ ಸ್ವೇ ಸ್ವಾಂಜಘ್ನುಃ ಪರೇ ಪರಾನ್॥ 8-44-98 (57139) 
ಕಚಾಕಚಂ ಯುದ್ಧಮಾಸೀದ್ದಂತಾದಂತಿ ನಖಾನಖಿ।
ಮುಷ್ಟಿಯುದ್ಧಂ ನಿಯುದ್ಧಂ ಚ ದೇಹಪಾಪ್ಮವಿನಾಶನಂ॥ 8-44-99 (57140) 
ತಥಾ ವರ್ತತತಿ ಸಂಗ್ರಮೇ ಗಜವಾಜಿನರಕ್ಷಯೇ।
ನರಾಶ್ವನಾಗದೇಹೇಭ್ಯಃ ಪ್ರಸೃತಾ ಲೋಹಿತಾಪಗಾ॥ 8-44-100 (57141) 
ಗಜಾಶ್ವನರದೇಹಾನ್ಸಾ ವ್ಯುವಾಹ ಪತಿತಾನ್ಬಹೂನ್।
ನರಾಶ್ವಗಜಸಂಬಾಧೇ ನರಾಶ್ವಗಜಸಾದಿನಾಂ॥ 8-44-10 (57142) 
ಲೋಹಿತೋದಾ ಮಹಾಘೋರಾ ಮಾಂಸಶೋಣಿತಕರ್ದಮಾ।
ನರಾಶ್ವಗಜದೇಹಾನ್ವೈ ವಹಂತೀ ಭೀರುಭೀಷಣಾ॥ 8-44-10 (57143) 
ತಸ್ಯಾ ನದ್ಯಾಃ ಪರಂ ಪಾರಂ ವ್ರಜಂತಿ ವಿಜಯೈಷಿಣಃ।
ನಾಗೇನ ಚ ಪ್ಲವಂತೋ ವೈ ನಿಮಜ್ಜ್ಯೋನ್ಮಜ್ಜ್ಯ ಚಾಪರೇ॥ 8-44-10 (57144) 
ತೇ ತು ಲೋಹಿತದಿಗ್ಧಾಂಗಾ ರಕ್ತವರ್ಮಾಯುಧಾಂಬರಾಃ।
ಸಸ್ನುಸ್ತತಸ್ಯಾಂ ಪಪುಶ್ಚಾಸ್ರಂ ಮಂಲುಶ್ಚ ಭರತರ್ಷಭ॥ 8-44-10 (57145) 
ರಥಾನಶ್ವಾನ್ನಾರಾನ್ನಾಗಾನಾಯುಧಾಭರಣಾನಿ ಚ।
ವರ್ಮಾಣಿ ಚಾಪ್ಯಪಶ್ಯಾಮ ಪತಿತಾನಿ ಸಹಸ್ರಶಃ। 
ಖಂ ದ್ಯಾಂ ಭೂಮಿಂ ದಿಶಶ್ಚೈವ ಪ್ರಾಯಃ ಪಶ್ಯಾಮ ಲೋಹಿತಾಃ॥  8-44-10 (57146) 
ಲೋಹಿತಸ್ಯ ತು ಗಂಧೇನ ಸ್ಪರ್ದೇನ ಚ ರಸೇನ ಚ।
ರೂಪೇಣ ಚಾತಿರಕ್ತತೇನ ಶಬ್ದೇನ ಚ ವಿಸರ್ಪತಾ। 
ವಿಷಾದಃ ಸುಮಹಾನಾಸೀತ್ಪ್ರಾಯಃ ಸೈನ್ಯಸ್ಯ ಭಾರತ॥  8-44-10 (57147) 
ತತ್ತು ವಿಪ್ರಹತಂ ಸೈನ್ಯಂ ಭೀಮಸೇನಮುಖೈಸ್ತವ।
ಭೂಯಃ ಸಮಾದ್ರವನ್ವೀರಾಃ ಸಾತತ್ಯಕಿಪ್ರಮುಖಾಸ್ತದಾ॥ 8-44-10 (57148) 
ತೇಷಾಮಾಪತತತಾಂ ವೇಗಮವಿಷಹ್ಯಂ ನಿರೀಕ್ಷ್ಯ ಚ।
ಪುತ್ರಾಣಾಂ ತೇ ಮಹಾಸೈನ್ಯಮಾಸೀದ್ರಾಜನ್ಪರಾಙ್ಮುಖಂ॥ 8-44-10 (57149) 
ತತ್ಪ್ರಕೀರ್ಣರಥಾಶ್ವೇಭಂ ನರವಾಜಿಸಮಾಕುಲಂ।
ವಿಧ್ವಸ್ತವರ್ಮಕವಚಂ ಪ್ರವಿದ್ವಾಯುಧಕಾರ್ಮುಕಂ॥ 8-44-10 (57150) 
ವ್ಯದ್ರವತ್ತಾವಕಂ ಸೈನ್ಯಂ ಲೋಡ್ಯಮಾನಂ ಸಮಂತತಃ।
ಸಿಂಹಾರ್ದಿತಮಿವಾರಣ್ಯೇ ಯಥಾ ಗಜಕುಲಂ ತಥಾ॥ ॥ 8-44-10 (57151) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಚತುಶ್ಚತ್ವಾರಿಂಶೋಽಧ್ಯಾಯಃ॥ 44 ॥

Mahabharata - Karna Parva - Chapter Footnotes

8-44-8 ಮಂತ್ರೌಷಧಕ್ರಿಯಾ ವ್ಯಾಧಿರ್ವಿಧಿಹೀನಕ್ರಿಯಾ ಇವ ಇತಿ ಖ.ಟ.ಪಾಠಃ॥ 8-44-19 ಕಚಾಕಚಿ ಯುದ್ಧಂ ಇತಿ ಝ.ಪಾಠಃ॥ 8-44-44 ಚತುಶ್ಚತ್ವಾರಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 045

॥ ಶ್ರೀಃ ॥

8.45. ಅಧ್ಯಾಯಃ 045 

Mahabharata - Karna Parva - Chapter Topics

ಕರ್ಣಂ ಪರಾಜಿತ್ಯ ಜಿಘಾಂಸೋರ್ಭೀಮಸ್ಯ ಶಲ್ಯೇನ ಹೇತುಕಯಹಪೂರ್ವಕಂ ನಿಷೇಧನಂ॥ 1 ॥

Mahabharata - Karna Parva - Chapter Text

8-45-0 (57152) 
ಸಂಜಯ ಉವಾಚ। 8-45-0x (4957) 
ತಾನಭಿದ್ರವತೋ ದೃಷ್ಟ್ವಾ ಪಾಂಡವಾಂಸ್ತಾವಕಂ ಬಲಂ।  8-45-1 (57153) 
ಅಂತಮದ್ಯ ಗಮಿಷ್ಯಾಮಿ ತಸ್ಯ ದುಃಖಸ್ಯ ಪಾರ್ಷತ॥  8-45-10 (57162) 
ಹಂತಾಸ್ಂಯದ್ಯ ರಣೇ ಕರ್ಣಂ ಸ ವಾ ಮಾಂ ನಿಹನಿಷ್ಯತಿ।
ಸಂಗ್ರಾಮೇಽದ್ಯ ಸುಘೋರೇಽಸ್ಮಿನ್ಸತ್ಯಮೇತದ್ಬ್ರವೀಮಿ ವಃ॥ 8-45-11 (57163) 
ರಾಜಾನಮದ್ಯ ಭವತಾಂ ನ್ಯಾಸಭೂತಂ ದದಾನಿ ವೈ।
ತಸ್ಯ ಸಂರಕ್ಷಣೇ ಸರ್ವೇ ಯತಧ್ವಂ ವಿಗತಜ್ವರಾಃ॥ 8-45-12 (57164) 
ಏವಮುಕ್ತ್ವಾ ಮಹಾಬಾಹುಃ ಪ್ರಾಯಾದಾಧಿರಥಿಂ ಪ್ರತಿ।
ಸಿಂಹನಾದೇನ ಮಹತಾ ಸರ್ವಾಃ ಸನ್ನಾದಯಂದಿಶಃ॥ 8-45-13 (57165) 
ದೃಷ್ಟ್ವಾ ತ್ವರಿತಮಾಯಾಂತಂ ಭೀಮಂ ಯುದ್ಧಾಭಿನಂದಿನಂ।
ಸೂತಪುತ್ರಮಥೋವಾಚ ಮದ್ರಾಣಾಮೀಶ್ವರೋ ವಿಭುಃ॥ 8-45-14 (57166) 
ಶಲ್ಯ ಉವಾಚ। 8-45-15x (4958) 
ಪಶ್ಯ ಕರ್ಣ ಮಹಾಬಾಹುಂ ಸಂಕ್ರುದ್ಧಂ ಪಾಂಡುನಂದನಂ।
ದೀರ್ಘಕಾಲಾರ್ಜಿತಂ ಕ್ರೋಧಂ ಮೋಕ್ತುಕಾಮಂ ತ್ವಯಿ ಧ್ರುವಂ॥ 8-45-15 (57167) 
ಈದೃಶಂ ನಾಸ್ಯ ರೂಪಂ ಮೇ ದೃಷ್ಟಪೂರ್ವಂ ಕದಾಚನ।
ಅಭಿಮನ್ಯೌ ಹತೇ ಕರ್ಣ ರಾಕ್ಷಸೇ ಚ ಘಟೋತ್ಕಚೇ॥ 8-45-16 (57168) 
ತ್ರೈಲೋಕ್ಯಸ್ಯ ಸಮಸ್ತಸ್ಯ ಶಕ್ತಃ ಕ್ರುದ್ಧೋ ನಿವಾರಣೇ।
ಬಿಭರ್ತಿ ಸದೃಶಂ ರೂಪಂ ಯುಗಾಂತಾಗ್ನಿಸಮಪ್ರಭಂ॥ 8-45-17 (57169) 
ಸಂಜಯ ಉವಾಚ। 8-45-18x (4959) 
ಇತಿ ಬ್ರುವತಿ ರಾಧೇಯಂ ಮದ್ರಾಣಾಮೀಶ್ವರೇ ನೃಪ।
ಅಭ್ಯವರ್ತತ ವೈ ಕರ್ಣಂ ಕ್ರೋಧದೀಪ್ತತೋ ವೃಕೋದರಃ॥ 8-45-18 (57170) 
ಅಥಾಗತಂ ತು ಸಂಪ್ರೇಕ್ಷ್ಯ ಭೀಮಂ ಯುದ್ಧಾಭಿನಂದಿನಂ।
ಅಬ್ರವೀದ್ವಚನಂ ಶಲ್ಯಂ ರಾಧೇಯಃ ಪ್ರಹಸನ್ನಿವ॥ 8-45-19 (57171) 
ಯದುಕ್ತಂ ವಚನಂ ಮೇಽದ್ಯ ತ್ವಯಾ ಮದ್ರಜನೇಶ್ವರ।
ಭೀಮಸೇನಂ ಪ್ರತಿ ವಿಭೋ ತತ್ಸತ್ಯಂ ನಾತ್ರ ಸಂಶಯಃ॥ 8-45-20 (57172) 
ಏಷ ಶೂರಶ್ಚ ವೀರಶ್ಚ ಕ್ರೋಧನಶ್ಚ ವೃಕೋದರಃ।
ನಿರಪೇಕ್ಷಃ ಶರೀರೇ ಚ ಪ್ರಾಣತಶ್ಚ ಬಲಾಧಿಕಃ॥ 8-45-21 (57173) 
ಅಜ್ಞಾತವಾಸಂ ವಸತಾ ವಿರಾಟನಗರೇ ತದಾ।
ದ್ರೌಪದ್ಯಾಃ ಪ್ರಿಯಕಾಮೇನ ಕೇವಲಂ ಬಾಹುಸಂಶ್ರಯಾತ್। 
ಗೂಢಭಾವಂ ಸಮಾಶ್ರಿತ್ಯ ಕೀಚಕಃ ಸಗಣೋ ಹತಃ॥  8-45-22 (57174) 
ಸೋಽದ್ಯ ಸಂಗ್ರಾಮಶಿರಸಿ ಸನ್ನದ್ವಃ ಕ್ರೋಧಮೂರ್ಚ್ಛಿತಃ।
ಕಿಂ ಕರೋದ್ಯತದಂಡೇನ ಮೃತ್ಯುನಾಪಿ ವ್ರಜೇದ್ರಣಂ॥ 8-45-23 (57175) 
ಚಿರಕಾಲಾಭಿಲಷಿತೋ ಮಮಾಯಂ ತು ಮನೋರಥಃ।
ಅರ್ಜುನಂ ಸಮರೇ ಹನ್ಯಾಂ ಮಾಂ ವಾ ಹನ್ಯಾದ್ವನಂಜಯಃ॥ 8-45-24 (57176) 
ಸ ಮೇ ಕದಾಚಿದದ್ಯೈವ ಭವೇದ್ಭೀಮಸಮಾಗಮಾತ್॥  8-45-25 (57177) 
ನಿಹತೇ ಭೀಮಸೇನೇ ವಾ ಯದಿ ವಾ ವಿರಥೀಕೃತೇ।
ಅಭಿಯಾಸ್ಯತಿ ಮಾಂ ಪಾರ್ಥಸ್ತನ್ಮೇ ಸಾಧು ಭವಿಷ್ಯತಿ। 
ಅತ್ರ ಯನ್ಮನ್ಯಸೇ ಪ್ರಾಪ್ತಂ ತಚ್ಛೀಘ್ರಂ ಸಂಪ್ರಧಾರಯ॥  8-45-26 (57178) 
ಸಂಜಯ ಉವಾಚ। 8-45-27x (4960) 
ಏತಚ್ಛ್ರುತ್ವಾ ತು ವಚನಂ ರಾಧೇಯಸ್ಯಾಮಿತೌಜಸಃ।
ಉವಾಚ ವಚನಂ ಶಲ್ಯಃ ಸೂತಪುತ್ರಂ ತಥಾಗತಂ॥ 8-45-27 (57179) 
ಅಭಿಯಾಹಿ ಮಹಾಬಾಹೋ ಭೀಮಸೇನಂ ಮಹಾಬಲಂ।
ನಿರಪೇಕ್ಷಶ್ಚ ಯುಧ್ಯಸ್ವ ಶಕ್ತಿಂ ಸ್ವಾಂ ಸಂಪ್ರದರ್ಶಯನ್॥ 8-45-28 (57180) 
ಯಸ್ತೇ ಕಾಮೋಽಭಿಲಷಿತಶ್ಚಿರಾತ್ಪ್ರಭೃತಿ ಹೃದ್ಗತತಃ।
ಸ ವೈ ಸಂಪತ್ಸ್ಯತೇ ಕರ್ಣ ಸತ್ಯಮೇತದ್ಬ್ರವೀಮಿ ತೇ॥ 8-45-29 (57181) 
ಏವಮುಕ್ತೇ ತತಃ ಕರ್ಣಃ ಶಲ್ಯಂ ಪುನರಭಾಷತ।
ಹಂತಾಽಹಮೇನಂ ಸಂರಬ್ಧಂ ಮಾಂ ವಾ ಹಂತಾ ವೃಕೋದರಃ॥ 8-45-30 (57182) 
ಏವಮುಕ್ತ್ವಾ ಮಹಾರಾಜ ರಾಧೇಯೋ ರಥಿನಾಂ ವರಃ।
ಯುದ್ಧೇ ಮನಃ ಸಮಾಧಾಯ ಯಾಹಿ ಯಾಹೀತ್ಯಚೋದಯತ್॥ 8-45-31 (57183) 
ತತಃ ಪ್ರಾಯಾದ್ರಥೇನಾಶು ಶಲ್ಯಸ್ತತ್ರ ವಿಶಾಂಪತೇ।
ಯತ್ರ ಭೀಮೋ ಮಹೇಷ್ವಾಸೋ ವ್ಯದ್ರಾವಯತ ವಾಹಿನೀಂ॥ 8-45-32 (57184) 
ತತಸ್ತೂರ್ಯನಿನಾದಶ್ಚ ಭೇರೀಣಾಂ ಚ ಮಹಾಸ್ವನಃ।
ಉದತಿಷ್ಠಚ್ಚ ರಾಜೇಂದ್ರ ಕರ್ಣಭೀಮಸಮಾಗಮೇ॥ 8-45-33 (57185) 
ಭೀಮಸೇನೋಽಥಥ ಸಂಕ್ರುದ್ಧಸ್ತಸ್ಯ ಸೈನ್ಯಂ ದುರಾಸದಂ।
ನಾರಾಚೈರ್ವಿಮಲೈಸ್ತೀಕ್ಷ್ಣೈರ್ದಿಶಃ ಪ್ರಾದ್ರಾವಯದ್ಬಲೀ॥ 8-45-34 (57186) 
ಸ ಸನ್ನಿಪಾತಸ್ತತುಮುಲೋ ಘೋರರೂಪೋ ವಿಶಾಂಪತೇ।
ಆಸೀದ್ರೌದ್ರೋ ಮಹಾರಾಜ ಕರ್ಣಪಾಂಡವಯೋರ್ಮೃಧೇ॥ 8-45-35 (57187) 
ತತೋ ಮುಹೂರ್ತಾದ್ರಾಜೇಂದ್ರ ನಾತಿಕೃಚ್ಛ್ರಾದ್ಧಸನ್ನಿವ।
ಭೀಮಸೇನೋ ಮಹಾಬಾಹುಃ ಕರ್ಣಂ ಪ್ರೇಪ್ಸುರಭಿದ್ರವತ್॥ 8-45-36 (57188) 
ಸಮಾಪತಂತಂ ಸಂಪ್ರೇಕ್ಷ್ಯ ಕರ್ಣೋ ವೈಕರ್ತನೋ ವೃಷಾ।
ಆಜಘಾನ ಸುಸಂಕ್ರುದ್ಧೋ ನಾರಾಚೇನ ಸ್ತನಾಂತರೇ। 
ಪುನಶ್ಚೈನಮಮೇಯಾತ್ಮಾ ಶರವರ್ಷೈರವಾಕಿರತ್॥  8-45-37 (57189) 
ಸ ವಿದ್ವಃ ಸೂತಪುತ್ರೇಣ ಚ್ಛಾದಯಾಮಾಸ ಪತ್ರಿಭಿಃ।
ವಿವ್ಯಾಧ ನಿಶಿತೈಃ ಕರ್ಣಂ ನವಭಿರ್ನತಪರ್ವಭಿಃ॥ 8-45-38 (57190) 
ತಸ್ಯ ಕರ್ಣೋ ಧನುರ್ಮಧ್ಯೇ ದ್ವಿಧಾ ಚಿಚ್ಛೇದ ಪತ್ರಿಭಿಃ॥  8-45-39 (57191) 
ಅಥೈನಂ ಛಿನ್ನಧನ್ವಾನಂ ಪ್ರತತ್ಯವಿಧ್ಯತ್ಸ್ತನಾಂತರೇ।
ನಾರಾಚೇನ ಸುತೀಕ್ಷ್ಣೇನ ಸರ್ವಾವರಣಭೇದಿನಾ॥ 8-45-40 (57192) 
ಸೋಽನ್ಯತ್ಕಾರ್ಮುಕಮಾದಾಯ ಸೂತತಪುತ್ರಂ ವೃಕೋದರಃ।
ರಾಜನ್ಮರ್ಮಸು ಮರ್ಮಜ್ಞೋ ವಿವ್ಯಾಧ ನಿಶಿತೈಃ ಶರೈಃ। 
ನನಾದ ಬಲವನ್ನಾದಂ ಕಂಪಯನ್ನಿವ ರೋದಸೀ॥  8-45-41 (57193) 
ತತಂ ಕರ್ಣಃ ಪಂಚವಿಂಶತ್ಯಾ ನಾರಾಚಾನಾಂ ಸಮಾರ್ಪಯತ್।
ಮದೋತ್ಕಟಂ ವನೇ ದೃಪ್ತತಮುಲ್ಕಾಭಿರಿವ ಕುಂಜರಂ॥ 8-45-42 (57194) 
ತತಃ ಸಾಯಕಭಿನ್ನಾಂಗಃ ಪಾಂಡವಃ ಕ್ರೋಧಮೂರ್ಚ್ಛಿತಃ।
ಸಂರಂಭಾಮರ್ಷತಾಂರಾಕ್ಷಃ ಸೂತಪುತ್ರವಧೇಪ್ಸಯಾ॥ 8-45-43 (57195) 
ಸ ಕಾರ್ಮುಕೇ ಮಹಾವೇಗಂ ಭಾರಸಾಧನಮುತ್ತಮಂ।
ಗಿರೀಣಾಮಪಿ ಭೇತ್ತಾರಂ ಸಾಯಕಂ ಸಮಯೋಜಯತ್॥ 8-45-44 (57196) 
ವಿಕೃಷ್ಯ ಬಲವಚ್ಚಾಪಮಾಕರ್ಣಾದತಿಮಾರುತಿಃ।
ತಂ ಮುಮೋಚ ಮಹೇಷ್ವಾಸಃ ಕ್ರುದ್ಧಃ ಕರ್ಣಜಿಘಾಂಸಯಾ॥ 8-45-45 (57197) 
ಸ ವಿಸೃಷ್ಟೋ ಬಲವತಾ ಬಾಣೋ ವಜ್ರಾಶನಿಸ್ವನಃ।
ಅದಾರಯದ್ರಣೇ ಕರ್ಣಂ ವಜ್ರವೇಗೋ ಯಥಾಽಚಲಂ॥ 8-45-46 (57198) 
ಸ ಭೀಮಸೇನಾಭಿಹತಃ ಸೂತಪುತ್ರಃ ಕುರೂದ್ವಹ।
ನಿಷಸಾದ ರಥೋಪಸ್ಥೇ ವಿಸಂಜ್ಞಃ ಪೃತನಾಪತಿಃ। 
`ರುಧಿರೇಣಾವಸಿಕ್ತಾಂಗೋ ಗತಾಸುವದರಿಂದಮಃ॥  8-45-47 (57199) 
ಏತಸ್ಮಿನ್ನಂತರೇ ದೃಷ್ಟ್ವಾ ಮದ್ರರಾಜೋ ವೃಕೋದರಂ।
ಜಿಘಾಂಸುಂ ಛೇತ್ತುಮಾಯಾಂತಂ ಸಾಧಯನ್ನಿದಮಬ್ರವೀತ್॥ 8-45-48 (57200) 
ಭೀಮಸೇನ ಮಹಾಬಾಹೋ ಯತತ್ತತ್ವಾಂ ವಕ್ಷ್ಯಾಮಿ ತಚ್ಛೃಣು।
ವಚನಂ ಹೇತುಸಂಪನ್ನಂ ಶ್ರುತ್ವಾ ಚೈತತ್ತಥಾ ಕುರು॥ 8-45-49 (57201) 
ಅರ್ಜುನೇನ ಪ್ರತಿಜ್ಞಾತೋ ವಧಃ ಕರ್ಣಸ್ಯ ಶುಷ್ಮಿಣಃ।
ತಾಂ ತಥಾ ಕುರು ಭದ್ರಂ ತೇ ಪ್ರತಿಜ್ಞಾಂ ಸವ್ಯಸಾಚಿನಃ॥ 8-45-50 (57202) 
ಭೀಮಸೇನ ಉವಾಚ। 8-45-51x (4961) 
ದೃಢವ್ರತತ್ವಂ ಪಾರ್ಥಸ್ಯ ಜಾನಾಮಿ ನೃಪಸತ್ತಮ।
ರಾಜ್ಞಸ್ತು ಧರ್ಷಣಂ ಪಾಪಃ ಕೃತವಾನ್ಮಮ ಸನ್ನಿಧೌ॥ 8-45-51 (57203) 
ತತಃ ಕೋಪಾಭಿಭೂತೇನ ಶೇಷಂ ನ ಗಣಿತಂ ಮಯಾ।
ಪತಿತೇ ಚಾಪಿ ರಾಧೇಯೇ ನ ಮೇ ಮನ್ಯುಃ ಶಮಂ ಗತಃ)। 
ಜಿಹ್ವೋದ್ವರಣಮೇವಾಸ್ಯ ಪ್ರಾಪ್ತಕಾಲಂ ಮತಂ ಮಮ॥  8-45-52 (57204) 
ಅನೇನ ಸುನೃಶಂಸೇನ ಸಮವೇತೇಷು ರಾಜಸು।
ಅಸ್ಮಾಕಂ ಶೃಣ್ವತಾಂ ಶಲ್ಯ ಯಾನಿ ವಾಕ್ಯಾನಿ ಮಾತುಲ। 
ಅಸಹೇಯಾನಿ ನೀಚಾನಿ ಬಹೂನಿ ಶ್ರಾವಿತಾನಿ ಭೋ॥  8-45-53 (57205) 
ನೂನಂ ಚೈತತ್ಪ್ರತಿಜ್ಞಾತಂ ದೂರಸ್ಥಸ್ಯಾಪಿ ಪಾರ್ಥಿವ।
ಛೇದನಂ ಚಾಸ್ಯ ಜಿಹ್ವಾಯಾಸ್ತದೈವಾಕಾಂಕ್ಷಿತಂ ಮಯಾ। 
ರಾಜ್ಞಸ್ತು ಪ್ರಿಯಕಾಮೇನ ಕಾಲೋಽಯಂ ಪರಿಪಾಲಿತಃ॥  8-45-54 (57206) 
ಭವತಾ ತು ಯದುಕ್ತೋಽಸ್ಮಿ ವಾಕ್ಯಂ ಹೇತ್ವರ್ಥಸಂಹಿತಂ।
ತದ್ಗೃಹೀತಂ ಮಹಾರಾತ ಕಟುಕಸ್ಥಮಿವೌಷಧಂ॥ 8-45-55 (57207) 
ಹೀನಪ್ರತಿಜ್ಞೋ ಬೀಭತ್ಸುರ್ನ ಹಿ ಜೀವೇತ ಕರ್ಹಿಚಿತ್।
ಅಸ್ಮಿನ್ವಿನಷ್ಟೇ ನಷ್ಟಾಃ ಸ್ಮಃ ಸರ್ವ ಏವ ಸಕೇಶವಾಃ॥ 8-45-56 (57208) 
ಅದ್ಯ ಚೈವ ನೃಶಂಸಾತ್ಮಾ ಪಾಪಃ ಪಾಪಕೃತಾಂ ವರಃ।
ಗಮಿಷ್ಯತತಿ ಪರೀಭಾವಂ ದೃಷ್ಟಮಾತ್ರಃ ಕಿರೀಟಿನಾ॥ 8-45-57 (57209) 
ಯುಧಿಷ್ಠಿರಸ್ಯ ಕೋಪೇನ ಪೂರ್ವಂ ದಗ್ಧೋ ನೃಶಂಸಕೃತ್।
ತ್ವಯಾ ಸಂರಕ್ಷಿತತಸ್ತತ್ವದ್ಯ ಮತ್ಸಮೀಪಾದುಪಾಗತಃ॥ 8-45-58 (57210) 
ಸಂಜಯ ಉವಾಚ।' 8-45-59x (4962) 
ಏವಂ ಮದ್ರಾಧಿಪಃ ಶ್ರುತ್ವಾ ವಿಸಂಜ್ಞಂ ಸೂತನಂದನಂ।
ಅಪೋವಾಹ ರಥೇನಾಜೌ ಕರ್ಣಮಾಹವಶೋಭಿನಂ॥ 8-45-59 (57211) 
ಪರಾಜಿತೇ ತತಃ ಕರ್ಣೇ ಧಾರ್ತರಾಷ್ಟ್ರೀ ಮಹಾಚಮೂಃ।
ವ್ಯಪಾಯಾತ್ಸರ್ವತೋ ಭಗ್ನಾ ಹಾಹಾಭೂತಾ ಸಮಂತತಃ॥ ॥ 8-45-60 (57212) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತತದಶದಿವಸಯುದ್ಧೇ ಪಂಚಚತ್ವಾರಿಂಶೋಽಧ್ಯಾಯಃ॥ 45 ॥

Mahabharata - Karna Parva - Chapter Footnotes

8-45-59 ತತೋ ಮದ್ರಾಧಿಪೋ ದೃಷ್ಟ್ವಾ ಇತಿ ಝ.ಪಾಠಃ॥ 8-45-45 ಪಂಚತ್ವಾರಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 046

॥ ಶ್ರೀಃ ॥

8.46. ಅಧ್ಯಾಯಃ 046 

Mahabharata - Karna Parva - Chapter Topics

ಭೀಮಕರ್ಣಯೋರ್ಯುದ್ಧಂ॥ 1 ॥ ಭೀಮೇನ ದುರ್ಯೋಧನಾನುಜಾನಾಂ ಕತಿಪಯಾನಾಂ ಹನನಂ॥ 2 ॥ ಸಂಕುಲಯುದ್ಧಂ ಚ॥ 3 ॥

Mahabharata - Karna Parva - Chapter Text

8-46-0 (57213) 
ಧೃತರಾಷ್ಟ್ರ ಉವಾಚ। 8-46-0x (4963) 
ಸುದುಷ್ಕರಮಿದಂ ಕರ್ಮ ಕೃತಂ ಭೀಮೇನ ಸಂಜಯ।
ಯೇನ ಕರ್ಣೋ ಮಹಾಬಾಹೂ ರಥೋಪಸ್ಥೇ ನಿಪಾತಿತಃ॥ 8-46-1 (57214) 
ಕರ್ಣೋ ಹ್ಯೇಕೋ ರಣೇ ಹಂತಾ ಪಾಂಡವಾನ್ಸೃಂಜಯೈಃ ಸಹ।
ಇತಿ ದುರ್ಯೋಧನಃ ಸೂತ ಪ್ರಾಬ್ರವೀನ್ಮಾಂ ಮುಹುರ್ಮುಹುಃ॥ 8-46-2 (57215) 
ಪರಾಜಿತಂ ತು ರಾಧೇಯಂ ದೃಷ್ಟ್ವಾ ಭೀಮೇನ ಸಂಯುಗೇ।
ತತಃ ಪರಂ ಕಿಮಕರೋತ್ಪುತ್ರೋ ದುರ್ಯೋಧನೋ ಮಮ॥ 8-46-3 (57216) 
ಸಂಜಯ ಉವಾಚ। 8-46-4x (4964) 
ವಿಮುಖಂ ಪ್ರೇಕ್ಷ್ಯ ರಾಧೇಯಂ ಸೂತಪುತ್ರಂ ಮಹಾಹವೇ।
ಪುತ್ರಸ್ತವ ಮಹಾರಾಜ ಸೋದರ್ಯಾನಿದಮಬ್ರವೀತ್॥ 8-46-4 (57217) 
ಶೀಘ್ರಂ ಗಚ್ಛತ ಭದ್ರಂ ವೋ ರಾಧೇಯಂ ಪರಿರಕ್ಷತ।
ಭೀಮಸೇನಭಯೇಽಗಾಧೇ ಮ಼ಜ್ಜಂತಂ ವ್ಯಸನಾರ್ಣವೇ॥ 8-46-5 (57218) 
ತೇ ತು ರಾಜ್ಞಾ ಸಮಾದಿಷ್ಟಾ ಭೀಮಸೇನಂ ಜಿಘಾಂಸವಃ।
ಅಭ್ಯವರ್ತಂತ ಸಂಕ್ರುದ್ಧಾಃ ಪತಂಗಾಃ ಪಾವಕಂ ಯಥಾ॥ 8-46-6 (57219) 
ಶ್ರುತಾಯುರ್ದುರ್ಧರಃ ಕ್ರಾಥೋ ವಿವಿತ್ಸುರ್ವಿಕಟಃ ಸಮಃ।
ನಿಷಂಗೀ ಕವಚೀ ಪಾಶೀ ತಥಾ ನಂದೋಪನಂದಕೌ॥ 8-46-7 (57220) 
ದುಷ್ಪ್ರಧರ್ಷಃ ಸುಬಾಹುಶ್ಚ ವಾತವೇಗಸುವರ್ಚಸೌ।
ಧನುರ್ಗ್ರಾಹೋ ದುರ್ಮದಶ್ಚ ಜಲಸಂಧಃ ಶಲಃ ಸಹಃ॥ 8-46-8 (57221) 
ಏತೇ ರಥೈಃ ಪರಿವೃತಾ ವೀರ್ಯವಂತೋ ಮಹಾಬಲಾಃ।
ಭೀಮಸೇನಂ ಸಮಾಸಾದ್ಯ ಸಮಂತಾತ್ಪರ್ಯವಾರಯನ್॥ 8-46-9 (57222) 
ತೇ ವ್ಯಮುಂಚಂಛರವ್ರಾತಾನ್ನಾನಾಲಿಂಗಾನ್ಸಮಂತತಃ।
ಸ ತೈರಭ್ಯರ್ದ್ಯಮಾನಸ್ತು ಭೀಮಸೇನೋ ಮಹಾಬಲಃ॥ 8-46-10 (57223) 
ತೇಷಾಮಾಪತತಾಂ ಕ್ಷಿಪ್ರಂ ಸುತಾನಾಂ ತೇ ಜನಾಧಿಪ।
ರಥೈಃ ಪಂಚಶತೈಃ ಸಾರ್ಧಂ ಪಂಚಾಶದಹನದ್ರಥಾನ್॥ 8-46-11 (57224) 
ವಿವಿತ್ಸೋಸ್ತು ತತಃ ಕ್ರುದ್ಧೋ ಭಲ್ಲೇನಾಪಾಹರಚ್ಛಿರಃ।
ಭೀಮಸೇನೋ ಮಹಾರಾಜ ತತ್ಪಪಾತ ಹತಂ ಭುವಿ॥ 8-46-12 (57225) 
ಸಕುಂಡಲಶಿರಸ್ತ್ರಾಣಂ ಪೂರ್ಣಚಂದ್ರೋಪಮಂ ತಥಾ।
`ಅಶೋಭತ ಮಹಾರಾಜ ಪೂರ್ಣಚಂದ್ರ ಇವಾಂಬರೇ'॥ 8-46-13 (57226) 
ತಂ ದೃಷ್ಟ್ವಾ ನಿಹತಂ ಶೂರಂ ಭ್ರಾತರಃ ಸರ್ವತಸ್ತದಾ।
ಅಭ್ಯದ್ರವಂತ ಸಮರೇ ಭೀಮಂ ಭೀಮಪರಾಕ್ರಮಂ॥ 8-46-14 (57227) 
ತತೋಽಪರಾಭ್ಯಾಂ ಭಲ್ಲಾಭ್ಯಾಂ ಪುತ್ರಯೋಸ್ತೇ ಮಹಾಹವೇ।
ಜಹಾರ ಸಮರೇ ಪ್ರಾಣಾನ್ಭೀಮೋ ಭೀಮಪರಾಕ್ರಮಃ॥ 8-46-15 (57228) 
ತೌ ಧರಾಮನ್ವಪದ್ಯೇತಾಂ ವಾತರುಗ್ಣಾವಿವ ದ್ರುಮೌ।
ವಿಕಟಶ್ಚ ಸಹಶ್ಚೋಮೌ ದೇವಪುತ್ರೋಪಮೌ ನೃಪ॥ 8-46-16 (57229) 
ತತಸ್ತು ತ್ವರಿತೋ ಭೀಮಃ ಕ್ರಾಥಂ ನಿನ್ಯೇ ಯಮಕ್ಷಯಂ।
ನಾರಾಚೇನ ಸುತೀಕ್ಷ್ಣೇನ ಸ ಹತೋ ನ್ಯಪತದ್ಭುವಿ॥ 8-46-17 (57230) 
ಹಾಹಾಕಾರಸ್ತತಸ್ತೀವ್ರಃ ಸಂಬಭೂವ ಜನೇಶ್ವರ।
ವಧ್ಯಮಾನೇಷು ವೀರೇಷು ತವ ಪುತ್ರೇಷು ಧನ್ವಿಷು॥ 8-46-18 (57231) 
ತೇಷಾಂ ಸುಲುಲಿತೇ ಸೈನ್ಯೇ ಪುನರ್ಭೀಮೋ ಮಹಾಬಲಃ।
ನಂದೋಪನಂದೌ ಸಮರೇ ಪ್ರೈಷಯದ್ಯಮಸಾದನಂ॥ 8-46-19 (57232) 
ತತಸ್ತೇ ಪ್ರಾದ್ರವನ್ಭೀತಾಃ ಪುತ್ರಾಸ್ತೇ ವಿಹ್ವಲೀಕೃತಾಃ।
ಭೀಮಸೇನಂ ರಣೇ ದೃಷ್ಟ್ವಾ ಕಾಲಾಂತಕಯಮೋಪಮಂ॥ 8-46-20 (57233) 
ಪುತ್ರಾಂಸ್ತೇ ನಿಹತಾಂದೃಷ್ಟ್ವಾ ಸೂತಪುತ್ರಃ ಸುದುರ್ಮನಾಃ।
ಹಂಸವರ್ಣಾನ್ಹಯಾನ್ಭೂಯಃ ಪ್ರೈಷಯದ್ಯತ್ರ ಪಾಂಡವಃ॥ 8-46-21 (57234) 
ತೇ ಪ್ರೇಷಿತಾ ಮಹಾರಾಜ ಮದ್ರರಾಜೇನ ವಾಜಿನಃ।
ಭೀಮಸೇನರಥಂ ಪ್ರಾಪ್ಯ ಸಮಸಜ್ಜಂತ ವೇಗಿತಾಃ॥ 8-46-22 (57235) 
ಸ ಸನ್ನಿಪಾತಸ್ತುಮುಲೋ ಘೋರರೂಪೋ ವಿಶಾಂಪತೇ।
ಆಸೀದ್ರೌದ್ರೋ ಮಹಾರಾಜ ಕರ್ಣಪಾಂಡವಯೋರ್ಮೃಧೇ॥ 8-46-23 (57236) 
ದೃಷ್ಟ್ವಾ ಮಮ ಮಹಾರಾಜ ತೌ ಸಮೇತೌ ಮಹಾರಥೌ।
ಆಸೀದ್ಬುದ್ವಿಃ ಕಥಂ ಯುದ್ವಮೇತದದ್ಯ ಭವಿಷ್ಯತಿ॥ 8-46-24 (57237) 
ತತೋ ಭೀಮೋ ರಣಶ್ಲಾಘೀ ಛಾದಯಾಮಾಸ ಪತ್ರಿಭಿಃ।
ಕರ್ಣಂ ರಣೇ ಮಹಾರಾಜ ಪುತ್ರಾಣಾಂ ತವ ಪಶ್ಯತಾಂ॥ 8-46-25 (57238) 
ತತಃ ಕರ್ಣೋ ಭೃಶಂ ಕ್ರುದ್ಧೋ ಭೀಮಂ ನವಭಿರಾಯಸೈಃ।
ವಿವ್ಯಾಧ ಪರಮಾಸ್ತ್ರಜ್ಞೋ ಭಲ್ಲೈಃ ಸನ್ನತಪರ್ವಭಿಃ॥ 8-46-26 (57239) 
ತಾನ್ನಿಹತ್ಯ ಮಹಾಬಾಹುರ್ಭೀಮೋ ಭೀಮಪರಾಕ್ರಮಃ।
ಆಕರ್ಣಪೂರ್ಣೈರ್ವಿಶಿಖೈಃ ಕರ್ಣಂ ವಿವ್ಯಾಧ ಸಪ್ತಭಿಃ॥ 8-46-27 (57240) 
ತತಃ ಕರ್ಣೋ ಮಹಾರಾಜ ಆಶೀವಿಷ ಇವ ಶ್ವಸನ್।
ಶರವರ್ಷೇಣ ಮಹತಾ ಛಾದಯಾಮಾಸ ಪಾಂಡವಂ॥ 8-46-28 (57241) 
ಭೀಮೋಽಪಿ ತತಂ ಶರವ್ರಾತೈಶ್ಛಾದಯಿತ್ವಾ ಮಹಾರಥಂ।
ಪಶ್ಯತಾಂ ಕೌರವೇಯಾಣಾಂ ವಿನನರ್ದ ಮಹಾಬಲಃ॥ 8-46-29 (57242) 
ತತಃ ಕರ್ಣೋ ಭೃಶಂ ಕ್ರುದ್ಧೋ ದೃಢಮಾದಾಯ ಕಾರ್ಮುಕಂ।
ಭೀಮಂ ವಿವ್ಯಾಧ ದಶಭಿಃ ಕಂಕಪತ್ರೈಃ ಶಿಲಾಶಿತೈಃ। 
ಕಾರ್ಮುಕಂ ಚಾಸ್ಯ ಚಿಚ್ಛೇದ ಭಲ್ಲೇನ ನಿಶಿತೇನ ಚ॥  8-46-30 (57243) 
ತತೋ ಭೀಮೋ ಮಹಾಬಾಹುರ್ಹೇಮಪಟ್ಟವಿಭೂಷಿತಂ।
ಪರಿಘಂ ಘೋರಮಾದಾಯ ಮೃತತ್ಯುದಂಡಮಿವಾಪರಂ। 
ಕರ್ಣಸ್ಯ ನಿಧನಾಕಾಂಕ್ಷೀ ಚಿಕ್ಷೇಪಾತಿಬಲೋ ನದನ್॥  8-46-31 (57244) 
ತಮಾಪತಂತಂ ಪರಿಘಂ ವಜ್ರಾಶನಿಸಮಸ್ವನಂ।
ಚಿಚ್ಛೇದ ಬಹುಧಾ ಕರ್ಣಃ ಶರೈರಾಶೀವಿಷೋಪಮೈಃ॥ 8-46-32 (57245) 
ತತಃ ಕಾರ್ಮುಕಮಾದಾಯ ಭೀಮೋ ದೃಢತರಂ ತದಾ।
ಛಾದಯಾಮಾಸ ವಿಶಿಖೈಃ ಕರ್ಣಂ ಪರಬಲಾರ್ದನಂ॥ 8-46-33 (57246) 
ತತೋ ಯುದ್ಧಮಭೂದ್ಧೋರಂ ಕರ್ಣಪಾಂಡವಯೋರ್ಮೃಧೇ।
ಬಲೀಂದ್ರಯೋರಿವ ಮುಹುಃ ಪರಸ್ಪರವಧೈಷಿಣೋಃ॥ 8-46-34 (57247) 
ತತಃ ಕರ್ಣೋ ಮಹಾರಾಜ ಭೀಮಸೇನಂ ತ್ರಿಭಿಃ ಶರೈಃ।
ಆಕರ್ಣಪೂರ್ಣೈರ್ವಿವ್ಯಾಧ ದೃಢಮಾನಂಯ ಕಾರ್ಮುಕಂ॥ 8-46-35 (57248) 
ಸೋಽತಿವಿದ್ಧೋ ಮಹೇಷ್ವಾಸಃ ಕರ್ಣೇನ ಬಲಿನಾಂ ವರಃ।
ಘೋರಮಾದತ್ತ ವಿಶಿಖಂ ಕರ್ಣಕಾಯಾವದಾರಣಂ॥ 8-46-36 (57249) 
ತಸ್ಯ ಭಿತ್ತ್ವಾ ತನುತ್ರಾಣಂ ಭಿತ್ತ್ವಾ ಕಾಯಂ ಚ ಸಾಯಕಃ।
ಪ್ರಾವಿಶದ್ವರಣೀಂ ರಾಜನ್ವಲ್ಮೀಕಮಿವ ಪನ್ನಗಃ॥ 8-46-37 (57250) 
ಸ ತೇನಾತಿಪ್ರಹಾರೇಣ ವ್ಯಥಿತೋ ವಿಹ್ವಲನ್ನಿವ॥
ಸಂಚಚಾಲ ರಥೇ ಕರ್ಣಃ ಕ್ಷಿತಿಕಂಪೇ ಯಥಾಽಚಲಃ॥ 8-46-38 (57251) 
ತತಃ ಕರ್ಣೋ ಮಹಾರಾಜ ರೋಷಾಮರ್ಷಸಮನ್ವಿತಃ।
ಭೀಮಂ ತಂ ಪಂಚವಿಂಶತ್ಯಾ ನಾರಾಚಾನಾಂ ಸಮಾರ್ಪಯತ್॥ 8-46-39 (57252) 
ಚಿಚ್ಛೇದ ಕಾರ್ಮುಕಂ ತೂರ್ಣಂ ಪಾಂಡವಸ್ಯಾಶು ಪತ್ರಿಣಾ॥  8-46-40 (57253) 
ತತತೋ ಮುಹೂರ್ತಾದ್ರಾಜೇಂದ್ರ ನಾತಿಕೃಚ್ಛ್ರಾದ್ವಸನ್ನಿವ।
ವಿರಥಂ ಭೀಮಕರ್ಮಾಣಂ ಭೀಮಂ ಕರ್ಣಶ್ಚಕಾರ ಹ॥ 8-46-41 (57254) 
ವಿರಥೋ ಭರತಶ್ರೇಷ್ಠ ಪ್ರಹಸನ್ನನಿಲೋಪಮಃ।
ಗದಾಂ ಗೃಹ್ಯ ಮಹಾಬಾಹುರಪತತ್ಸ್ಯಂದನೋತ್ತಮಾತ್॥ 8-46-42 (57255) 
ಗದಯಾ ಚ ಮಹಾರಾಜ ಕರ್ಣಸ್ಯ ರಥಕೂಬರಂ।
ಪೋಥಯಾಮಾಸ ಸಂಕ್ರುದ್ಧಃ ಸಮರೇ ಶತ್ರುತಾಪನಃ॥ 8-46-43 (57256) 
ಸ ಕ್ರೋಧವಶಮಾಪನ್ನಃ ಪಾಂಡುಪುತ್ರಃ ಪ್ರತಾಪವಾನ್।
ವಿದ್ರಾವ್ಯ ಗದಯಾ ವೀರಸ್ತವ ಪುತ್ರಾನ್ಮಹಾಹವೇ॥ 8-46-44 (57257) 
ನಾಗಾನ್ಸಪ್ತಶತಾನ್ರಾಜನ್ನೀಷಾದಂತಾನ್ಪ್ರಹಾರಿಣಃ।
ವ್ಯಧಮತ್ಸಹಸಾ ಭೀಮಃ ಕ್ರುದ್ಧರೂಪಃ ಪರಂತಪಃ॥ 8-46-45 (57258) 
ದಂತವೇಷ್ಟೇಷು ನೇತ್ರೇಷು ಕುಂಭೇಷು ಚ ಕಟೇಷು ಚ।
ಮರ್ಮಸ್ವಪಿ ಚ ಮರ್ಮಜ್ಞಸ್ತಾನ್ನಾಗಾನವಧೀದ್ಬಲೀ॥ 8-46-46 (57259) 
`ಅರ್ದಿತಾ ಭೀಮಸೇನೇನ ವಿನದಂತೋ ಭೃಶಾತುರಾಃ'।
ತತಸ್ತೇ ಪ್ರಾದ್ರವನ್ಭೀತಾಃ ಪ್ರಹತಾಶ್ಚ ಪುನಃಪುನಃ। 
ಮಹಾಮಾತ್ರಾಸ್ತಮಾವವ್ರುರ್ಮೇಘಾ ಇವ ದಿವಾಕರಂ॥  8-46-47 (57260) 
ತಾನ್ಸ ಸಪ್ತಶತಾನ್ನಾಗಾನ್ಸಾರೋಹಾಯುಧಕೇತನಾನ್।
ಭೂಮಿಷ್ಠೋ ಗದಯಾ ಜಘ್ನೇ ವಜ್ರೇಣೇಂದ್ರ ಇವಾಚಲಾನ್॥ 8-46-48 (57261) 
ತತಃ ಸುಬಲಪುತ್ರಸ್ಯ ನಾಗಾನತಿಬಲಾನ್ಪುನಃ।
ಪೋಥಯಾಮಾಸ ಕೌಂತೇಯೋ ದ್ವಿಪಂಚಾಶದರಿಂದಮಃ॥ 8-46-49 (57262) 
ತಥಾ ರಥಶತತಂ ಸಾಗ್ರಂ ಪತ್ತೀಂಶ್ಚ ಶತಶೋಽಪರಾನ್।
ನ್ಯಹನತ್ಪಾಂಡವೋ ಯುದ್ಧೇ ತಾಪಯಂಸ್ತವ ವಾಹಿನೀಂ॥ 8-46-50 (57263) 
ಪ್ರತಾಪ್ಯಮಾನಂ ಸೂರ್ಯೇಣ ಭೀಮೇನ ಚ ಮಹಾತ್ಮನಾ।
ತವ ಸೈನ್ಯಂ ಸಂಚುಕೋಚ ಚರ್ಮಾಗ್ನಾವಾಹಿತಂ ಯಥಾ॥ 8-46-51 (57264) 
ತೇ ಭೀಮಭಯಸಂತ್ರಸ್ತಾಸ್ತಾವಕಾ ಭರತರ್ಷಭ।
ವಿಹಾಯ ಸಮರೇ ಕರ್ಣಂ ದುದ್ರುವುರ್ವೈ ದಿಶೋ ದಶ॥ 8-46-52 (57265) 
ರಥಾಃ ಪಂಚಶತಾಶ್ಚಾನ್ಯೇ ಹಾದಿನಃ ಶರವರ್ಷಿಣಃ।
ಭೀಮಮಭ್ಯದ್ರವನ್ಘ್ನಂತಃ ಶರಪೂಗೈಃ ಸಮಂತತಃ॥ 8-46-53 (57266) 
ತಾನ್ಸ ಪಂಚಶತಾನ್ವೀರಾನ್ಸಪತಾಕಧ್ವಜಾಯುಧಾನ್।
ಪೋಥಯಾಮಾಸ ಗದಯಾ ಭೀಮೋ ವಿಷ್ಣುರಿವಾಸುರಾನ್॥ 8-46-54 (57267) 
ತತಃ ಶಕುನಿನಿರ್ದಿಷ್ಟಾಃ ಸಾದಿನಃ ಶೂರಸಂಮತಾಃ।
ತ್ರಿಸಾಹಸ್ರಾಣ್ಯಭಿಯಯುಃ ಶರಶಕ್ತ್ಯೃಷ್ಟಿಪಾಣಯಃ॥ 8-46-55 (57268) 
ತಾನ್ಪ್ರತ್ಯುದ್ಗಂಯ ಯವನಾನ್ಸಾಶ್ವಾರೋಹಾಂಸ್ತದಾಽರಿಹಾ।
ವಿವಿಧಾನ್ವಿಚರನ್ಮಾರ್ಗಾನ್ಗದಯಾ ಸಮಪೋಥಯತ್॥ 8-46-56 (57269) 
ತೇಷಾಮಾಸೀನ್ಮಹಾಂಛಬ್ದಸ್ತಾಡಿತಾನಾಂ ಚ ಸರ್ವಶಃ।
ಅಗ್ನಿಭಿರ್ದಹ್ಯಮಾನಾನಾಂ ನಲಾನಾಮಿವ ಭಾರತ॥ 8-46-57 (57270) 
ಏವಂ ಸುಬಲಪುತ್ರಸ್ಯ ತ್ರಿಸಾಹಸ್ರಾನ್ಹಯೋತ್ತಮಾನ್।
ಹತ್ವಾಽನ್ಯಂ ರಥಮಾಸ್ಥಾಯ ಕ್ರುದ್ಧೋ ರಾಧೇಯಮಭ್ಯಯಾತ್॥ 8-46-58 (57271) 
ಕರ್ಣೋಽಪಿ ಸಮರೇ ರಾಜಂಧರ್ಮಪುತ್ರಮರಿಂದಮಂ।
ಸ ಶರೈಶ್ಛಾದಯಾಮಾಸ ಸಾರಥಿಂ ಚಾಪ್ಯಪಾತಯತ್॥ 8-46-59 (57272) 
ತತಃ ಸ ಪ್ರದ್ರುತಂ ಸೈನ್ಯಂ ದೃಷ್ಟ್ವಾ ಕರ್ಣೋ ಮಹಾರಥಃ।
ಅನ್ವಧಾವತ್ಕಿರನ್ಬಾಣೈಃ ಕಂಕಪತ್ರೈರಜಿಹ್ಮಗೈಃ॥ 8-46-60 (57273) 
ರಾಜಾನಮಭಿಧಾವಂತಂ ಶರೈರಾವೃತ್ಯ ರೋದಸೀ।
ಕ್ರುದ್ಧಃ ಪ್ರಚ್ಛಾದಯಾಮಾಸ ಶರಜಾಲೇನ ಮಾರುತಿಃ॥ 8-46-61 (57274) 
ಸನ್ನಿವೃತ್ತಸ್ತತಸ್ತೂರ್ಣಂ ರಾಧೇಯಃ ಶತ್ರುಕರ್ಶನಃ।
ಭೀಮಂ ಪ್ರಚ್ಛಾದಯಾಮಾಸ ಸಮಂತಾನ್ನಿಶಿತೈಃ ಶರೈಃ॥ 8-46-62 (57275) 
ಭೀಮಸೇನರಥಪ್ರೇಪ್ಸುಂ ಕರ್ಣಂ ಭಾರತ ಸಾತ್ಯಕಿಃ।
ಅಭ್ಯರ್ದಯದಮೇಯಾತ್ಮಾ ಪಾರ್ಷ್ಣಿಗ್ರಹಣಕಾರಣಾತ್॥ 8-46-63 (57276) 
ಭೀಮಸೇನರಥಪ್ರೇಪ್ಸುಂ ಕರ್ಣೋ ಭಾರತ ಸಾತ್ಯಕಿಂ।
ಅಭ್ಯವರ್ತತ ಶೈನೇಯಮರ್ದಯಂಛರವೃಷ್ಟಿಭಿಃ॥ 8-46-64 (57277) 
ತಾವನ್ಯೋನ್ಯಂ ಸಮಾಸಾದ್ಯ ವೃಷಭೌ ಸರ್ವಧನ್ವಿನಾಂ।
ವಿಸೃಜಂತೌ ಶರಾಂದೀಪ್ತಾನ್ವಿಭ್ರಾಜೇತಾಂ ಮನಸ್ವಿನೌ॥ 8-46-65 (57278) 
ತಾಭ್ಯಾಂ ವಿಯತಿ ರಾಜೇಂದ್ರ ವಿತತತತಂ ಭೀಮದರ್ಶನಂ।
ಕೌಂಚಪೃಷ್ಠಾರುಣಂ ರೌದ್ರಂ ಬಾಣಜಾಲಂ ವ್ಯದೃಶ್ಯತ॥ 8-46-66 (57279) 
ನೈವ ಸೂರ್ಯಪ್ರಭಾ ರಾಜನ್ನ ದಿಶಃ ಪ್ರದಿಶಸ್ತಥಾ।
ಪ್ರಾಜ್ಞಾಸಿಷ್ಮ ವಯಂ ತೇ ವಾ ಶರೈರ್ಮುಕ್ತೈಃ ಸಹಸ್ರಶಃ॥ 8-46-67 (57280) 
ಮಧ್ಯಾಹ್ನೇ ತಪತೋ ರಾಜನ್ಭಾಸ್ಕರಸ್ಯ ಮಹಾಪ್ರಭಾಃ।
ಹೃತಾಃ ಸರ್ವಾಃ ಶರೌಘೈಸ್ತೈಃ ಕರ್ಣಮಾಧವಯೋಸ್ತದಾ॥ 8-46-68 (57281) 
ಸೌಬಲಂ ಕೃತವರ್ಮಾಣಂ ದ್ರೌಣಿಮಾಧಿರಥಿಂ ಕೃಪಂ।
ಸಂಸಕ್ತಾನ್ಪಾಂಡವೈರ್ದೃಷ್ಟ್ವಾ ನಿವೃತ್ತಾಃ ಕುರವಃ ಪುನಃ॥ 8-46-69 (57282) 
ತೇಷಾಮಾಪತತಾಂ ಶಬ್ದಸ್ತೀತ್ರ ಆಸೀದ್ವಿಶಾಂಪತೇ।
ಉದ್ವೃತ್ತಾನಾಂ ಯಥಾ ವೃಷ್ಟ್ಯಾ ಸಾಗರಾಣಾಂ ಭಯಾವಹಃ॥ 8-46-70 (57283) 
ತೇ ಸೇನೇ ಭೃಶಸಂಸಕ್ತೇ ದೃಷ್ಟ್ವಾಽನ್ಯೋನ್ಯಂ ಮಹಾಹವೇ।
ಹರ್ಷೇಣ ಮಹತಾ ಯುಕ್ತೇ ಪರಿಗೃಹ್ಯ ಪರಸ್ಪರಂ॥ 8-46-71 (57284) 
ತತಃ ಪ್ರವವೃತೇ ಯುದ್ಧಂ ಮಧ್ಯಂ ಪ್ರಾಪ್ತೇ ದಿವಾಕರೇ।
ಯಾದೃಶಂ ನೈವಮಸ್ಮಾಭಿರ್ದೃಷ್ಟಪೂರ್ವಂ ನ ಚ ಶ್ರುತಂ॥ 8-46-72 (57285) 
ಬಲೌಘಸ್ತು ಸಮಾಸಾದ್ಯ ಬಲೌಘಂ ಸಹಸಾ ರಣೇ।
ಉಪಸರ್ಪತ ವೇಗೇನ ವಾರ್ಯೋಘ ಇವ ಸಾಗರಂ॥ 8-46-73 (57286) 
ಆಸೀನ್ನಿನಾದಃ ಸುಮಹಾನ್ಬಾಣೌಘಾನಾಂ ಪರಸ್ಪರಂ।
ಗರ್ಜತಾಂ ಸಾಗರೌಘಾಣಾಂ ಯಥಾ ಸ್ಯಾನ್ನಿಃಸ್ವನೋ ಮಹಾನ್॥ 8-46-74 (57287) 
ತೇ ತು ಸೇನೇ ಸಮಾಸಾದ್ಯ ವೇಗವತ್ಯೌ ಪರಸ್ಪರಂ।
ಏಕೀಭಾವಮನುಪ್ರಾಪ್ತೇ ನದ್ಯಾವಿವ ಸಮಾಗಮೇ॥ 8-46-75 (57288) 
ತತಃ ಪ್ರವವೃತೇ ಯುದ್ಧಂ ಘೋರರೂಪಂ ವಿಶಾಂಪತೇ।
ಕುರೂಣಾಂ ಪಾಂಡವಾನಾಂ ಚ ಲಿಪ್ಸತಾಂ ಸುಮಹದ್ಯಶಃ॥ 8-46-76 (57289) 
ಶೂರಾಣಾಂ ಗರ್ಜತಾಂ ತತ್ರ ಹ್ಯವಿಚ್ಛೇದಕೃತಾ ಗಿರಃ।
ಶ್ರುಯಂತೇ ವಿವಿಧಾ ರಾಜನ್ನಾಮಾನ್ಯುದ್ದಿಶ್ಯ ಭಾರತ॥ 8-46-77 (57290) 
ಯಸ್ಯ ಯದ್ಧಿ ರಣೇ ವ್ಯಂಗಂ ಪಿತೃತೋ ಮಾತೃತೋಽಪಿ ವಾ।
ಕರ್ಮತಃ ಶೀಲತೋ ವಾಽಪಿ ಸ ತಚ್ಛ್ರಾವಯತೇ ಯುಧಿ॥ 8-46-78 (57291) 
ತಾಂದೃಷ್ಟ್ವಾ ಸಮರೇ ಶೂಶಾಂಸ್ತರ್ಜಮಾನಾನ್ಪರಸ್ಪರಂ।
ಅಭವನ್ಮೇ ಮತೀ ರಾಜನ್ನೈಷಾಮಸ್ತೀತಿ ಜೀವಿತಂ॥ 8-46-79 (57292) 
ತೇಷಾಂ ದೃಷ್ಟ್ವಾ ತು ಕ್ರುದ್ಧಾನಾಂ ವಪೂಂಷ್ಯಮಿತತೇಜಸಾಂ।
ಅಭವನ್ಮೇ ಭಯಂ ತೀವ್ರಂ ಕಥಮೇತದ್ಭವಿಷ್ಯತಿ॥ 8-46-80 (57293) 
ತತಸ್ತೇ ಪಾಂಡವಾ ರಾಜನ್ಕೌರವಾಶ್ಚ ಮಹಾರಥಾಃ।
ತತಕ್ಷುಃ ಸಾಯಕೈಸ್ತೂರ್ಣಮನ್ಯೋನ್ಯಂ ವಿಜಯೈಷಿಣಃ॥ ॥ 8-46-81 (57294) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಷಟ್ಚತ್ವಾರಿಂಶೋಽಧ್ಯಾಯಃ॥ 46 ॥






ಕರ್ಣಪರ್ವ - ಅಧ್ಯಾಯ 047

॥ ಶ್ರೀಃ ॥

8.47. ಅಧ್ಯಾಯಃ 047 

Mahabharata - Karna Parva - Chapter Topics

ಸಂಕುಲಯುದ್ಧಂ॥ 1 ॥

Mahabharata - Karna Parva - Chapter Text

8-47-0 (57295) 
ಸಂಜಯ ಉವಾಚ। 8-47-0x (4965) 
ಕ್ಷತ್ರಿಯಾಸ್ತೇ ಮಹಾರಾಜ ಪರಸ್ಪರವಧೈಷಿಣಃ।
ಅನ್ಯೋನ್ಯಂ ಸಮರೇ ಜಘ್ನುಃ ಕೃತವೈರಾ ಮಹೌಜಸಃ॥ 8-47-1 (57296) 
ರಥೌಘಾಶ್ಚ ಹಯೌಘಾಶ್ಚ ನರೌಘಾಶ್ಚ ಸಮಂತತಃ।
ಗಜೌಘಾಶ್ಚ ಮಹಾರಾಜ ಸಂಸಕ್ತಾಶ್ಚ ಪರಸ್ಪರಂ॥ 8-47-2 (57297) 
ಗದಾನಾಂ ಪರಿಘಾಣಾಂ ಚ ಶಕ್ತೀನಾಂ ಚ ಪರಸ್ಪರಂ।
ಪ್ರಾಸಾನಾಂ ಭಿಂಡಿಪಾಲಾನಾಂ ಮುಸುಂಠೀನಾಂ ಚ ಸರ್ವಶಃ॥ 8-47-3 (57298) 
ಸಂಪಾತಂ ಚಾನುಪಶ್ಯಾಮ ಸಂಗ್ರಾಮೇ ಭೃಶದಾರುಣೇ।
ಶಲಭಾ ಇವ ಸಂಪೇತುಃ ಶರವೃಷ್ಟ್ಯಃ ಸಮಂತತಃ॥ 8-47-4 (57299) 
ನಾಗಾನ್ನಾಗಾಃ ಸಮಾಸಾದ್ಯ ವ್ಯಧಮಂತ ಪರಸ್ಪರಂ।
ಹಯಾ ಹಯಾಂಶ್ಚ ಸಮರೇ ರಥಿನೋ ರಥಿನಸ್ತಥಾ॥ 8-47-5 (57300) 
ಪತ್ತಯಃ ಪತ್ತಿಸಂಘಾಂಶ್ಚ ಹಯಸಂಘಾಂಶ್ಚ ಪತ್ತಯಃ।
ಪತ್ತಯೋ ರಥಮಾತಂಗಾನ್ರಥಾ ಹಸ್ತ್ಯಶ್ವಮೇವ ಚ। 
ನಾಗಾಶ್ಚ ಸಮರೇ ತ್ರ್ಯಂಗಂ ಮಮೃದುಃ ಶೀಘ್ರಗಾ ನೃಪ॥  8-47-6 (57301) 
ವಧ್ಯತಾಂ ತತ್ರ ಶೂರಾಣಾಂ ಕ್ರೋಶತಾಂ ಚ ಪರಸ್ಪರಂ।
ಘೋರಮಾಯೋಧನಂ ಜಜ್ಞೇ ಪಶೂನಾಂ ಘಾತನೇ ಯಥಾ॥ 8-47-7 (57302) 
ರುಧಿರೇಣ ಸಮಾಸ್ತೀರ್ಣಾ ಬಭೌ ಭಾರತ ಮೇದಿನೀ।
ಶಕ್ರಗೋಪಗಣಾಕೀರ್ಣಾ ಪ್ರಾವೃಷೀವ ವಸುಂಧರಾ॥ 8-47-8 (57303) 
ಯಥಾ ವಾ ವಾಸಸೀ ಶುಕ್ಲೇ ಮಹಾರಜನರಂಜಿತೇ।
ಬಿಭ್ರತೀ ಯುವತೀ ಶ್ಯಾಮಾ ತದ್ವದಾಸೀದ್ವಸುಂಧರಾ॥ 8-47-9 (57304) 
`ಬದ್ವಚೂಡಾಮಣಿಧರೈಃ ಶಿರೋಭಿಶ್ಚಾರುಕುಂಡಲೈಃ।
ಉಜ್ಝಿತೈರ್ವೃಷಭಾಕ್ಷಾಣಾಂ ಭ್ರಾಜತೇ ಸ್ಮ ವಸುಂಧರಾ'॥ 8-47-10 (57305) 
ಶಶಶೋಣಿತದಿಗ್ಧೇವ ಶಾತಕುಂಭಮಯೀವ ಚ।
`ಭೂರ್ಬಭೌ ಭರತಶ್ರೇಷ್ಠ ಶಾಂತಾರ್ಚಿರ್ಭಿರಿವಾನಲೈಃ॥'  8-47-11 (57306) 
ಛಿನ್ನಾನಾಂ ಚೋತ್ತಮಾಂಗಾನಾಂ ಬಾಹೂನಾಂ ಚೋರುಭಿಃ ಸಹ।
ಕುಂಡಲಾನಾಂ ಪಿನದ್ಧಾನಾಂ ಭೂಷಣಾನಾಂ ಚ ಭಾರತ॥ 8-47-12 (57307) 
ನಿಷ್ಕಾಣಾಂ ಹೇಮಸೂತ್ರಾಣಾಂ ಶರೀರಾಣಾಂ ಚ ಧನ್ವಿನಾಂ।
ಚರ್ಮಣಾಂ ಸಪತಾಕಾನಾಂ ಸಂಘಾಸ್ತತ್ರಾಪತನ್ಭುವಿ।  8-47-13 (57308) 
`ಅಗಂಯಕಲ್ಪಾ ಪೃಥಿವೀ ಸರ್ವತೋ ಭೃಶಕರ್ದಮಾ'॥
ಗಜಾ ಗಜಾನ್ಸಮಾಸಾದ್ಯ ವಿಷಾಣೈರಾರ್ದಯನ್ನೃಪ। 
ವಿಷಾಣಾಗ್ರಹತಾಸ್ತತ್ರ ಭ್ರಾಜಂತೇ ದ್ವಿರದೋತ್ತಮಾಃ।
ರುಧಿರೇಣಾವಸಿಕ್ತಾಂಗಾ ಗೈರಿಕಪ್ರಸ್ರವಾ ಇವ।
`ಪ್ರಾವೃಟ್ಕಾಲೇ ಮಹಾರಾಜ ಮೇಘಾ ಇವ ಸವಿದ್ಯುತಃ'॥  8-47-14 (57309) 
ಸ್ಯಂದಮಾನಾ ಯಥಾ ಭಾಂತಿ ಪರ್ವತಾ ಧಾತುಮಂಡಿತಾಃ।
`ತಥಾ ರೇಜೂ ರಣೇ ನಾಗಾ ರುಧಿರೇಣ ಸಮಾಪ್ಲುತಾಃ'॥ 8-47-15 (57310) 
ತೋಮರಾನ್ಸಾದಿಭಿರ್ಮುಕ್ತಾನ್ಪ್ರತಿಮಾನಸ್ಥಿತಾನ್ಬಹೂನ್।
ಹಸ್ತೈರುದ್ಧೃತ್ಯ ತಾನ್ನಾಗಾ ಬಭಂಜುಶ್ಚಾಪರೇ ರಣೇ॥ 8-47-16 (57311) 
ನಾರಾಚೈಶ್ಛಿನ್ನವರ್ಮಾಣೋ ಭ್ರಾಜಂತೇ ಸ್ಮ ಗಜೋತ್ತಮಾಃ।
ಹಿಮಾಗಮೇ ಯಥಾ ರಾಜನ್ವ್ಯಭ್ರಾ ಇವ ಮಹೀಧರಾಃ॥ 8-47-17 (57312) 
ಶರೈಃ ಕನಕಪುಂಖೈಶ್ಚ ಚಿತಾ ರೇರ್ಜುರ್ಗಜೋತ್ತಮಾಃ।
ಉಲ್ಕಾಭಿಃ ಸಂಪ್ರದೀಪ್ತಾಗ್ರಾಃ ಪರ್ವತಾ ಇವ ಭಾರತ॥ 8-47-18 (57313) 
ಕೇಚಿದಭ್ಯಾಹತಾ ನಾಗೈರ್ನಾಗಾ ನಗವರೋಪಮಾಃ।
ನ ಚೇಲುಃ ಸಮರಾತ್ತಸ್ಮಾಚ್ಛಿನ್ನಪಕ್ಷಾ ಇವಾದ್ರಯಃ॥ 8-47-19 (57314) 
ಅಪರೇ ಪ್ರಾದ್ರವನ್ನಾಗಾಃ ಶರಾರ್ತಾ ವ್ರಣಪೀಡಿತಾಃ।
ಪ್ರತಿಮಾನೈಶ್ಚ ಕುಂಭೈಶ್ಚ ಪೇತುರುರ್ವ್ಯಾಂ ಮಹಾಹವೇ॥ 8-47-20 (57315) 
ನಿಷೇದುಃ ಸಿಂಹವಚ್ಚಾನ್ಯೇ ನದಂತೋ ಭೈರವಾನ್ರವಾನ್।
ವೇಮುಶ್ಚ ಬಹವೋ ರಾಜಂಶ್ಚುಕ್ರುಶುಶ್ಚಾಪರೇ ಗಜಾಃ॥ 8-47-21 (57316) 
ಹಯಾಶ್ಚ ನಿಹತಾ ಬಾಣೈರ್ಹೇಮಭಾಂಡವಿಭೂಷಿತಾಃ।
ನಿಷೇದುಶ್ಚೈವ ಮಂಲುಶ್ಚ ಬಭ್ರಮುಶ್ಚ ದಿಶೋ ದಶ॥ 8-47-22 (57317) 
ಅಪರೇ ಕ್ಲಿಶ್ಯಮಾನಾಶ್ಚ ವ್ಯವೇಷ್ಟಂತ ಮಹೀತಲೇ।
ಭಾವಾನ್ಬಹುವಿಧಾಂಶ್ಚಕ್ರುಸ್ತಾಡಿತಾಃ ಶರತೋಮರೈಃ॥ 8-47-23 (57318) 
ನರಾಸ್ತು ನಿಹತಾ ಭೂಮೌ ಕೂಜಂತಸ್ತತ್ರ ಮಾರಿಪ।
ದೃಷ್ಟ್ವಾ ಚ ಬಾಂಧವಾನನ್ಯೇ ಪಿತೄನನ್ಯೇ ಪಿತಾಮಹಾನ್॥ 8-47-24 (57319) 
ಧಾವಮಾನಾನ್ಪರಾಂಶ್ಚಾನ್ಯೇ ದೃಷ್ಟ್ವಾನ್ಯೇ ತತ್ರ ಭಾರತ।
ಖ್ಯಾತಾನಿ ಗೋತ್ರನಾಮಾನಿ ಶಶಂಸುರಿತರೇತರಂ॥ 8-47-25 (57320) 
ತೇಷಾಂ ಛಿನ್ನಾ ಮಹಾರಾಜ ಭುಜಾಃ ಕನಕಭೂಷಣಾಃ।
ಉದ್ವೇಷ್ಟಂತೇ ವಿವೇಷ್ಟಂತೇ ಭ್ರಮಂತಿ ಹ್ಯುತ್ಪತಂತಿ ಚ॥ 8-47-26 (57321) 
ನಿಪತಂತಿ ತಥೈವಾನ್ಯೇ ಸ್ಫುರಂತಿ ಚ ಸಹಸ್ರಶಃ।
ವೇಗಾಂಶ್ಚಾನ್ಯೇ ರಮೇ ಚಕ್ರುಃ ಪಂಚಾಸ್ಯಾ ಇವ ಪನ್ನಗಾಃ॥ 8-47-27 (57322) 
ತೇ ಭುಜಾ ಭೋಗಿಭೋಗಾಭಾಶ್ಚಂದನಾಕ್ತಾ ವಿಶಾಂಪತೇ।
ಲೋಹಿತಾರ್ದ್ರಾ ಭೃಶಂ ರೇಜುಸ್ತಪನೀಯಧ್ವಜಾ ಇವ॥ 8-47-28 (57323) 
ವರ್ತಮಾನೇ ತಥಾ ಘೋರೇ ಸಂಕುಲೇ ಸರ್ವತೋ ದಿಶಂ।
ಅವಿಜ್ಞಾತಾಃ ಸ್ಮ ಯುಧ್ಯಂತೇ ವಿನಿಘ್ನಂತಃ ಪರಸ್ಪರಂ॥ 8-47-29 (57324) 
ಭೌಮೇನ ರಜಸಾಕೀರ್ಣೇ ಶಸ್ತ್ರಸಂಪಾತಸಂಕುಲೇ।
ನೈವ ಸ್ವೇ ನ ಪರೇ ರಾಜನ್ವ್ಯಜ್ಞಾಯಂತ ತಮೋವೃತಾಃ॥ 8-47-30 (57325) 
ತಥಾ ತದಭವದ್ಯುದ್ಧಂ ಘೋರರೂಪಂ ಭಯಾನಕಂ।
ಲೋಹಿತೋದಾ ಮಹಾನದ್ಯಃ ಪ್ರಸಸ್ರುಸ್ತತ್ರ ಚಾಸಕೃತ್॥ 8-47-31 (57326) 
ಶೀರ್ಷಪಾಷಾಣಸಂಛನ್ನಾಃ ಕೇಶಶೈವಲಶಾದ್ವಲಾಃ।
ಅಸ್ಥಿಮೀನಸಮಾಕೀರ್ಣಾ ಧನುಃಶರಗದೋಡುಪಾಃ॥ 8-47-32 (57327) 
ಮಾಂಸಶೋಣಿತಪಂಕಿನ್ಯೋ ಘೋರರೂಪಾಃ ಸುದಾರುಣಾಃ।
ನದೀಃ ಪ್ರವರ್ತಯಾಮಾಸುಃ ಸೋಣಿತೌಘವಿವರ್ಧಿನೀಃ॥ 8-47-33 (57328) 
ಭೀರುವಿತ್ರಾಸಕಾರಿಣ್ಯಃ ಶೂರಾಣಾಂ ಹರ್ಷವರ್ಧನಾಃ।
ತಾ ನದ್ಯೋ ಘೋರರೂಪಾಸ್ತು ನಯಂತ್ಯೋ ಯಮಸಾದನಂ॥ 8-47-34 (57329) 
ಅವಗಾಢಾನ್ಮಜ್ಜಯಂತ್ಯಃ ಕ್ಷತ್ರಸ್ಯಾಜನಯನ್ಭಯಂ।
ಕ್ರವ್ಯಾದಾನಾಂ ನರವ್ಯಾಘ್ರ ನರ್ದತಾಂ ತತ್ರತತ್ರ ಹ॥ 8-47-35 (57330) 
ಘೋರಮಾಯೋಧನಂ ಜಜ್ಞೇ ಪ್ರೇತರಾಜಪುರೋಪಮಂ।
ಉತ್ಥಿತಾನ್ಯಗಣೇಯಾನಿ ಕಬಂಧಾನಿ ಸಮಂತತಃ॥ 8-47-36 (57331) 
ನೃತ್ಯಂತಿ ವೈ ಭೂತಗಣಾಃ ಸುತೃಪ್ತಾ ಮಾಂಸಶೋಣಿತೈಃ।
ಪೀತ್ವಾ ಚ ಶೋಣಿತಂ ತತ್ರ ವಸಾಂ ಭುಕ್ತ್ವಾ ಚ ಭಾರತ॥ 8-47-37 (57332) 
ಮೇದೋಮಜ್ಜಾವಸಾಮತ್ತಾಸ್ತೃಪ್ತಾ ಮಾಂಸಸ್ಯ ಚೈವ ಹ।
ಧಾವಮಾನಾಃ ಸ್ಮ ದೃಶ್ಯಂತೇ ಕಾಕಗೃಘ್ರಬಕಾಸ್ತಥಾ॥ 8-47-38 (57333) 
ಶೂರಾಸ್ತು ಸಮರೇ ರಾಜನ್ಭಯಂ ತ್ಯಕ್ತ್ವಾ ಸುದುಸ್ತ್ಯಜಂ।
ಯೋಧವ್ರತಸಮಾಖ್ಯಾತಾಶ್ಚಕ್ರುಃ ಕರ್ಮಾಣ್ಯಭೀತವತ್॥ 8-47-39 (57334) 
ಶರಶಕ್ತಿಸಮಾಕೀರ್ಣೇ ಕ್ರವ್ಯಾದಗಣಸಂಕುಲೇ।
ವ್ಯಚರಂತ ರಣೇ ಶೂರಾಃ ಖ್ಯಾಪಯಂತಃ ಸ್ವಪೌರುಷಂ॥ 8-47-40 (57335) 
ಅನ್ಯೋನ್ಯಂ ಶ್ರಾವಯಂತಿ ಸ್ಮ ನಾಮಗೋತ್ರಾಣಿ ಭಾರತ।
ಪಿತೃನಾಮಾನಿ ಚ ರಣೇ ಗೋತ್ರನಾಮಾನಿ ವಾ ವಿಭೋ॥ 8-47-41 (57336) 
ಶ್ರಾವಯಾಣಾಶ್ಚ ಬಹವಸ್ತತ್ರ ಯೋಧಾ ವಿಶಾಂಪತೇ।
ಅನ್ಯೋನ್ಯಮವಮೃದ್ರಂತಃ ಶಕ್ತಿತೋಮರಪಟ್ಟಸೈಃ॥ 8-47-42 (57337) 
ವರ್ತಮಾನೇ ತಥಾ ಯುದ್ಧೇ ಘೋರರೂಪೇ ಸುದಾರುಣೇ।
ವ್ಯಷೀದತ್ಕೌರವೀ ಸೇನಾ ಭಿನ್ನಾ ನೌರಿವ ಸಾಗರೇ॥ ॥ 8-47-43 (57338) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಸಪ್ತಚತ್ವಾರಿಂಶೋಽಧ್ಯಾಯಃ॥ 47 ॥

Mahabharata - Karna Parva - Chapter Footnotes

8-47-4 ವೃಷ್ಟ್ಯಃ ವೃಷ್ಟಯಃ॥ 8-47-47 ಸಪ್ತಚತ್ವಾರಿಂಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 048

॥ ಶ್ರೀಃ ॥

8.48. ಅಧ್ಯಾಯಃ 048 

Mahabharata - Karna Parva - Chapter Topics

ಅರ್ಜುನಸ್ಯ ಸಂಶಪ್ತಕೈರ್ಯುದ್ಧಂ॥ 1 ॥

Mahabharata - Karna Parva - Chapter Text

8-48-0 (57339) 
ಸಂಜಯ ಉವಾಚ। 8-48-0x (4966) 
ವರ್ತಮಾನೇ ತಥಾ ಯುದ್ಧೇ ಕ್ಷತ್ರಿಯಾಣಾಂ ನಿಮಜ್ಜನೇ।
ಗಾಂಡೀವಸ್ಯ ಮಹಾಘೋಷಃ ಶ್ರೂಯತೇ ಯುಧಿ ಮಾರಿಷ॥ 8-48-1 (57340) 
ಸಂಶಪ್ತಕಾನಾಮಕರೋತ್ಕದನಂ ಯತ್ರ ಪಾಂಡವಃ।
ಕೋಸಲಾನಾಂ ತಥಾ ರಾಜನ್ನಾರಾಯಣಬಲಸ್ಯ ಚ॥ 8-48-2 (57341) 
ಸಂಶಪ್ತಕಾಸ್ತು ಸಮರೇ ಶರವೃಷ್ಟಿಃ ಸಮಂತತಃ।
ಅಪಾತಯನ್ಪಾರ್ಥಮೂರ್ಧ್ನಿ ಜಯಗೃದ್ಧಾಃ ಪ್ರಮನ್ಯವಃ॥ 8-48-3 (57342) 
ತಾಂ ಶಸ್ತ್ರವೃಷ್ಟಿಮಾಯಾಂತೀಮುರಸಾ ಧಾರಯನ್ಪ್ರಭುಃ।
ವ್ಯಗಾಹತ ಪರಾನ್ಪಾರ್ಥೋ ವಿನಿಘ್ನನ್ರಥಿನಾಂ ವರಾನ್॥ 8-48-4 (57343) 
ವಿಕ್ಷೋಭ್ಯ ತು ರಥಾನೀಕಂ ಕಂಕಪತ್ರೈಃ ಶಿಲಾಶಿತೈಃ।
ಆಸಸಾದ ತತಃ ಪಾರ್ಥಃ ಸುಶರ್ಮಾಣಂ ಮಹಾರಥಂ॥ 8-48-5 (57344) 
ಸ ತಸ್ಯ ಶರವರ್ಷಾಣಿ ವವರ್ಷ ರಥಿನಾಂ ವರಃ।
ತಥಾ ಸಂಶಪ್ತಕಾಶ್ಚೈವ ಪಾರ್ಥಸ್ಯ ಸಮರೇ ಸ್ಥಿತಾಃ॥ 8-48-6 (57345) 
ಸುಶರ್ಮಾ ತು ತತಃ ಪಾರ್ಥಂ ವಿದ್ಧ್ವಾ ದಶಭಿರಾಶುಗೈಃ।
ಜನಾರ್ದನಂ ತ್ರಿಭಿರ್ಬಾಣೈರಹನದ್ದಕ್ಷಿಣೇ ಭುಜೇ॥ 8-48-7 (57346) 
ತತೋಽಪರೇಣ ಭಲ್ಲೇನ ಕೇತುಂ ಪಾರ್ಥಸ್ಯ ಮಾರಿಷ।
ವಿವ್ಯಾಧ ಸಮರೇ ರಾಜನ್ಸುಶರ್ಮಾ ಕ್ರೋಧಮೂರ್ಚ್ಛಿತಃ॥ 8-48-8 (57347) 
ಸ ವಾನರವರೋ ರಾಜನ್ವಿಶ್ವಕರ್ಮಕೃತೋ ಮಹಾನ್।
ನನಾದ ಸುಮಹಾನಾದಂ ನೃತ್ಯನ್ನಿವ ವಿಭೀಷಯನ್॥ 8-48-9 (57348) 
ಕಪೇಸ್ತು ನಿನದಂ ಶ್ರುತ್ವಾ ಸಂತ್ರಸ್ತಾ ತವ ವಾಹಿನೀ।
ಭಯಂ ವಿಪುಲಮಾಸಾದ್ಯ ನಿಶ್ಚೇಷ್ಟಾ ಸಮಪದ್ಯತ॥ 8-48-10 (57349) 
ತತಃ ಸಾ ಶುಶುಭೇ ಸೇನಾ ನಿಶ್ಚೇಷ್ಟಾಽವಸ್ಥಿತಾ ನೃಪ।
ನಾನಾಪುಷ್ಪಸಮಾಕೀರ್ಣಂ ಯಥಾ ಚಿತ್ರೀಕೃತಂ ವನಂ॥ 8-48-11 (57350) 
ಪ್ರತಿಲಭ್ಯ ತತಃ ಸಂಜ್ಞಾಂ ಯೋಧಾಸ್ತೇ ಕುರುಸತ್ತಮ।
ಅರ್ಜುನಂ ಸಿಷಿಚುರ್ಬಾಣೈಃ ಪರ್ವತಂ ಜಲದಾ ಇವ॥ 8-48-12 (57351) 
ಸಂಛಾದ್ಯ ಸಮರೇ ಪಾರ್ಥಂ ಪರಿವವ್ರುಃ ಸಮಂತತಃ।
ತೇ ಹಯಾನ್ರಥಚಕ್ರೇ ತು ರಥೇಷಾಂ ಚಾಪಿ ಮಾರಿಷ। 
ಗ್ರಹೀತುಂ ಪ್ರಚಕ್ರಮುಶ್ಚೈವ ಕ್ರೋಧಾವಿಷ್ಟಾಃ ಸಮಂತತಃ॥  8-48-13 (57352) 
ನಿಗೃಹ್ಯ ತು ರಥಂ ತಸ್ಯ ಯೋಧಾಸ್ತೇ ತು ಸಹಸ್ರಶಃ।
ರಥಬಂಧಂ ಪ್ರಚಕ್ರುರ್ಹಿ ಪಾಂಡವಸ್ಯಾಮಿತೌಜಸಃ॥ 8-48-14 (57353) 
ರಥಮಾರುರುಹುಃ ಕೇಚಿತ್ಕೃಷ್ಣಪಾರ್ಥೌ ಜಿಘೃಕ್ಷವಃ।
ಸಂಶಪ್ತಕಾನಾಂ ಯೋಧಾಸ್ತೇ ಸಿಂಹನಾದಾಂಶ್ಚ ನೇದಿರೇ॥ 8-48-15 (57354) 
ಅಪರೇ ಜಗೃಹುಶ್ಚೈವ ಕೇಶವಸ್ಯ ಮಹಾಭುಜೌ।
ಪಾರ್ಥಂ ಚೈಕೇ ಮಹಾರಾಜ ರಥಸ್ಥಂ ಜಗೃಹುರ್ಮುದಾ॥ 8-48-16 (57355) 
ಅಚ್ಯುತಃ ಸ ಮಹಾಬಾಹುರ್ವಿಧುನ್ವನ್ರಣಮೂರ್ಧನಿ।
ಪಾತಯಾಮಾಸ ತಾನ್ಸರ್ವಾಂದುಷ್ಟಹಸ್ತೀವ ಹಸ್ತಿಪಾನ್॥ 8-48-17 (57356) 
ಸ ರಥಸ್ತೈರ್ಗೃಹೀತಸ್ತು ಪಾಂಡವಸ್ಯ ಮಹಾತ್ಮನಃ।
ಸ್ಪಂದಿತುಂ ನಾಶಕದ್ರಾಜಂಸ್ತದದ್ಭುತಮಿವಾಭವತ್॥ 8-48-18 (57357) 
ತತಃ ಪಾರ್ಥೋ ಮಹಾಬಾಹುಃ ಸಂವೃತಃ ಸ್ತೈರ್ಮಹಾರಥೈಃ।
ನಿಗೃಹೀತಂ ರಥಂ ದೃಷ್ಟ್ವಾ ತಾಂಶ್ಚಾಪ್ಯಾದ್ರವತೋ ಬಹೂನ್॥ 8-48-19 (57358) 
ರಥಾರೂಢಾಂಶ್ಚ ಸುಬಹೂನ್ಪದಾಽಽಕ್ಷಿಪ್ಯ ನ್ಯಪಾತಯತ್।
ಅಪಾತಯದಸಂಭ್ರಾಂತಃ ಶರೈರಾಸನ್ನಯೋಧಿಭಿಃ॥ 8-48-20 (57359) 
ತಾಂಸ್ತಾಪಯಿತ್ವಾ ಸಮರೇ ಪಾರ್ಥಃ ಪರಪುರಂಜಯಃ।
ಸ್ಮಯನ್ನಿವ ಮಹಾಬಾಹುಃ ಕೇಶವಂ ವಾಕ್ಯಮಬ್ರವೀತ್॥ 8-48-21 (57360) 
ಪಶ್ಯ ಕೃಷ್ಣ ಮಹಾಬಾಹೋ ಸಂಶಪ್ತಕಗಣಾನ್ಬಹೂನ್।
ಕುರ್ವತೋಽಸುಕರಂ ಕರ್ಮ ಮುಮೂರ್ಷೂನ್ಕಾಲಚೋದಿತಾನ್॥ 8-48-22 (57361) 
ರಥಬಂಧಮಿಮಂ ಪ್ರಾಪ್ಯ ಪೃಥಿವ್ಯಾಂ ನಾಸ್ತಿ ಕಶ್ಚನ।
ಯಃ ಸಹೇತ ಪುಮಾಂʼಲ್ಲೋಕೇ ಮದನ್ಯಃ ಕ್ಷತ್ರಿಯರ್ಷಭಃ॥ 8-48-23 (57362) 
ಪಶ್ಯೈತತಾನದ್ಯ ಸಮರೇ ಮತ್ಪ್ರಯುಕ್ತೈಃ ಸುತೇಜನೈಃ।
ಪಾತ್ಯಮಾನಾನ್ರಣೇ ಕೃಷ್ಣ ಶರೈರಾಶೀವಿಷೋಪಮೈಃ॥ 8-48-24 (57363) 
ಇತ್ಯೇವಮುಕ್ತ್ವಾ ಬೀಭತ್ಸುಃ ಶಂಖಪ್ರವರಮುತ್ತಮಂ।
ವ್ಯನಾದಯದಮೇಯಾತ್ಮಾ ದೇವದತ್ತಂ ಮಹಾಮೃಧೇ॥ 8-48-25 (57364) 
ದೇವದತ್ತಸ್ವನಂ ಶ್ರುತ್ವಾ ಕೇಶವೋಽಪಿ ಮಹಾಯಶಾಃ।
ಪಾಂಚಜನ್ಯಸ್ವನಂ ಚಕ್ರೇ ಪೂರಯನ್ನಿವ ರೋದಸೀ॥ 8-48-26 (57365) 
ತಯೋಃ ಶಂಖಸ್ವನಂ ಶ್ರುತ್ವಾ ಸಂಶಪ್ತಕವರೂಥಿನೀ।
ಸಂಚಚಾಲ ಮಹಾರಾಜ ವಿತ್ರಸ್ತಾ ಚಾದ್ರವದ್ಭೃಶಂ॥ 8-48-27 (57366) 
ನಾಗಮಸ್ತ್ರಂ ತತಃ ಪಾರ್ಥಃ ಪ್ರಾದುಶ್ಚಕ್ರೇ ಹಸನ್ನಿವ।
ಪಾದಬಂಧಂ ಸ ತೇಷಾಂ ವೈ ಚಕ್ರೇ ತೇನ ಮಹಾಸ್ತ್ರವಿತ್॥ 8-48-28 (57367) 
ಯಾನುದ್ದಿಶ್ಯ ರಣೇ ಪಾರ್ಥಃ ಪಾದಬಂಧಂ ಚಕಾರ ಹ।
ತೇ ಬದ್ಧಾಃ ಪಾದಬಂಧೇನ ಯೋಧಾಃ ಸಂಶಪ್ತಕಾಸ್ತದಾ॥ 8-48-29 (57368) 
ನಿರ್ವಿಚೇಷ್ಟಾಸ್ತದಾಽಭೂವನ್ಪಾಂಡವಸ್ಯಾಸ್ತ್ರತೇಜಸಾ।
ನಿರ್ವಿಚೇಷ್ಟಾಂಸ್ತತೋ ಯೋಧಾನವಧೀತ್ಪಾಂಡುನಂದನಃ। 
ಯಥೇಂದ್ರಃ ಸಮರೇ ದೈತ್ಯಾಂಸ್ತಾರಕಸ್ಯ ವಧೇ ಪುರಾ॥  8-48-30 (57369) 
ತೇ ವಧ್ಯಮಾನಾಃ ಸಮರೇ ಮುಮುಚುಸ್ತಂ ರಥೋತ್ತಮಂ।
ಆಯುಧಾನಿ ಚ ಸರ್ವಾಣಿ ವಿಸ್ರಷ್ಟುಮುಪಚಕ್ರಮುಃ॥ 8-48-31 (57370) 
ತತಃ ಸುಶರ್ಮಾ ರಾಜೇಂದ್ರ ಗೃಹೀತಾಂ ವೀಕ್ಷ್ಯ ವಾಹಿನೀಂ।
ಸೌಪರ್ಣಮಸ್ತ್ರಂ ತ್ವರಿತಃ ಪ್ರಾದುಶ್ಚಕ್ರೇ ಮಹಾರಥಃ॥ 8-48-32 (57371) 
ತತಃ ಸುಪರ್ಣಾಃ ಸಂಪೇತುರ್ಭಕ್ಷಯಂತೋ ಭುಜಂಗಮಾನ್।
ತತೋ ವಿದುದ್ರುವುರ್ನಾಗಾಸ್ತಾಂದೃಷ್ಟ್ವಾ ಖೇಚರಾನ್ನೃಪ॥ 8-48-33 (57372) 
ತದ್ವಿಮುಕ್ತಂ ಬಲಂ ರೇಜೇ ಪಾದಬಂಧಾದ್ವಿಶಾಂಪತೇ।
ಮೇಘಬಂಧಾದ್ಯಥಾ ಮುಕ್ತೋ ಭಾಸ್ಕರಸ್ತಾಪಯನ್ಪ್ರಜಾಃ॥ 8-48-34 (57373) 
ವಿಪ್ರಮುಕ್ತಾಃ ಸ್ವಕಾ ಯೋಧಾಃ ಫಲ್ಗುನಸ್ಯ ರಥಂ ಪ್ರತಿ।
ಸಸೃಜುಃ ಶರಸಂಘಾಂಶ್ಚ ಶಸ್ತ್ರಸಂಘಾಂಶ್ಚ ಮಾರಿಷ॥ 8-48-35 (57374) 
ತಾಂ ಮಹಾಸ್ತ್ರಮಯೀಂ ವೃಷ್ಟಿಂ ಶರೈಃ ಸಂಛಿದ್ಯ ಭಾರತ।
ಅವಧೀತ್ಸತತೋ ಯೋಧಾನ್ವಾಸವಿಃ ಪರವೀರಹಾ॥ 8-48-36 (57375) 
ಸುಶರ್ಮಾ ತು ತತೋ ರಾಜನ್ಬಾಣೇನ ನತಪರ್ವಣಾ।
ಅರ್ಜುನಂ ಹೃದಯೇ ವಿದ್ಧ್ವಾ ವಿವ್ಯಾಧಾನ್ಯೈಸ್ತ್ರಿಸಪ್ತಭಿಃ॥ 8-48-37 (57376) 
ಸ ಗಾಢವಿದ್ಧೋ ವ್ಯಥಿತೋ ರಥೋಪಸ್ಥ ಉಪಾವಿಶತತ್।
ತತ ಉಚ್ಚುಕ್ರುಶುಃ ಸರ್ವೇ ಹತಃ ಪಾರ್ಥ ಇತಿ ಬ್ರುವನ್॥ 8-48-38 (57377) 
ತತಃ ಶಂಖನಿನಾದಾಶ್ಚ ಭೇರೀಶಬ್ದಾಶ್ಚ ಪುಷ್ಕಲಾಃ।
ನಾನಾವಾದಿತ್ರನಿನದಾಃ ಸಿಂಹನಾದಾಶ್ಚ ಜಜ್ಞಿರೇ॥ 8-48-39 (57378) 
ಪ್ರತಿಲಭ್ಯ ತತಃ ಸಂಜ್ಞಾಂ ಶ್ವೇತಾಶ್ವಃ ಕೃಷ್ಣಸಾರಥಿಃ।
ಸೋಽತಿವಿದ್ಧೋ ಮಹೇಷ್ವಾಸಃ ಶರೈರಾಶೀವಿಪೋಪಮೈಃ। 
ಸುಶರ್ಮಾಣಂ ಮಹಾರಾಜ ಕ್ರೋಧಾವಿಷ್ಟೋ ಮಹಾರಥಃ॥  8-48-40 (57379) 
ತತಃ ಶರಶತೈಃ ಪಾರ್ಥಃ ಸಂಛಾದ್ಯೈನಂ ಕ್ಷಣಾದ್ರಣೇ।
ದಿಶಸ್ತು ವಾರಯಾಮಾಸ ಬಾಣೈಸ್ತತ್ರ ಮಹಾಸ್ತ್ರವಿತ್॥ 8-48-41 (57380) 
ವಿಮುಖೀಕೃತ್ಯ ಸಮರೇ ಸುಶರ್ಮಾಣಂ ಧನಂಜಯಃ।
ಐಂದ್ರಮಸ್ತ್ರಮಮೇಯಾತ್ಮಾ ಪ್ರಾದುಶ್ಚಕ್ರೇ ಹಸನ್ನಿವ॥ 8-48-42 (57381) 
ತತೋ ಬಾಣಸಹಸ್ರಾಣಿ ತದುತ್ಸೃಷ್ಟಾನಿ ಮಾರಿಷ।
ಸರ್ವದಿಕ್ಷು ವ್ಯದೃಶ್ಯಂತ ಸೂದಯಂತಿ ರಥದ್ವಿಪಾನ್॥ 8-48-43 (57382) 
ಹಯಾನ್ಪತ್ತೀಂಶ್ಚ ಸಮರೇ ಶಸ್ತ್ರೈಃ ಶತಸಹಸ್ರಶಃ।
ರರಾಜ ಸಮರೇ ರಾಜಞ್ಶಕ್ರೋ ನಿಘ್ನನ್ನಿವಾಸುರಾನ್॥ 8-48-44 (57383) 
ವಧ್ಯಮಾನೇ ತತಃ ಸೈನ್ಯೇ ಭಯಂ ಸುಮಹದಾವಿಶತ್।
ಸಂಶಪ್ತಕಗಣಾನಾಂ ಚ ಗೋಪಾಲಾನಾಂ ಚ ಭಾರತ॥ 8-48-45 (57384) 
ನ ಹಿ ತತ್ರ ಪುಮಾನ್ಕಶ್ಚಿದ್ಯೋಽರ್ಜುನಂ ಪ್ರತಿಬುಧ್ಯತೇ।
ಪಶ್ಯತಾಂ ತತ್ರ ವೀರಾಣಾಮಹನ್ಯತ ಬಲಂ ತವ॥ 8-48-46 (57385) 
ಹನ್ಯಮಾನಂ ಚ ತದಭೂನ್ನಿಶ್ಚೇಷ್ಟಂ ಚ ಪರಾಕ್ರಮೇ॥  8-48-47 (57386) 
ಅಯುತಂ ತತ್ರ ಯೋಧಾನಾಂ ಹತ್ವಾ ಪಾಂಡುಸುತೋ ರಣೇ।
ವ್ಯಭ್ರಾಜತ ಮಹಾರಾಜ ವಿಧೂಮೋಽಗ್ನಿರಿವ ಜ್ವಲನ್॥ 8-48-48 (57387) 
ಚತುರ್ದಶಸಹಸ್ರಾಣಿ ಯಾನಿ ದೃಷ್ಟನಿ ಭಾರತ।
ರಥಾನಾಮಯುತಂ ಚೈವ ತ್ರಿಸಹಸ್ರಾಶ್ಚ ದಂತಿನಃ॥ 8-48-49 (57388) 
ತತಃ ಸಂಶಪ್ತಕಾ ಭೂಯಃ ಪರಿವವ್ರುರ್ಧನಂಜಯಂ।
ಮರ್ತವ್ಯಮಿತಿ ನಿಶ್ಚಿತ್ಯ ಜಯಂ ವಾಪ್ಯನಿವರ್ತನಂ॥ 8-48-50 (57389) 
ತತ್ರ ಯುದ್ಧಂ ಮಹಚ್ಚಾಸೀತ್ತಾವಕಾನಾಂ ವಿಶಾಂಪತೇ।
ಶೂರೇಣ ಬಲಿನಾ ಸಾರ್ಧಂ ಪಾಂಡವೇನ ಕಿರೀಟಿನಾ। 
ಜಿತ್ವಾ ತಾನ್ನ್ಯಹನತ್ಪಾರ್ಥಃ ಶತ್ರೂಞ್ಶಕ್ರ ಇವಾಸುರಾನ್॥ ॥  8-48-51 (57390) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಅಷ್ಟಚತ್ವಾರಿಂಶೋಽಧ್ಯಾಯಃ॥ 48 ॥






ಕರ್ಣಪರ್ವ - ಅಧ್ಯಾಯ 049

॥ ಶ್ರೀಃ ॥

8.49. ಅಧ್ಯಾಯಃ 049 

Mahabharata - Karna Parva - Chapter Topics

ಸಂಕುಲಯುದ್ಧಂ॥ 1 ॥

Mahabharata - Karna Parva - Chapter Text

8-49-0 (57391) 
ಸಂಜಯ ಉವಾಚ। 8-49-0x (4967) 
ಕೃತವರ್ಮಾ ಕೃಪೋ ದ್ರೌಣಿಃ ಸೂತಪುತ್ರಶ್ಚ ಮಾರಿಷ।
ಉಲೂಕಃ ಸೌಬಲಶ್ಚೈವ ರಾಜಾ ಚ ಸಹ ಸೋದರೈಃ॥ 8-49-1 (57392) 
ಸೀದಮಾನಾಂ ಚಮೂಂ ದೃಷ್ಟ್ವಾ ಪಾಂಡುಪುತ್ರಭಯಾರ್ದಿತಾಂ।
ಸಮುಜ್ಜಹ್ರುಃ ಸ್ಮ ವೇಗೇನ ಭಿನ್ನಾಂ ನಾವಮಿವಾರ್ಣವೇ॥ 8-49-2 (57393) 
ತತೋ ಯುದ್ಧಮತೀವಾಸೀನ್ಮುಹೂರ್ತಮಿವ ಭಾರತ।
ಭೀರೂಣಾಂ ತ್ರಾಸಜನನಂ ಶೂರಾಣಾಂ ಹರ್ಷವರ್ಧನಂ॥ 8-49-3 (57394) 
ಕೃಪೇಣ ಶರವರ್ಷಾಣಿ ಪ್ರತಿಮುಕ್ತಾನಿ ಸಂಯುಗೇ।
ಸೃಂಜಯಾಂಶ್ಛಾದಯಾಮಾಸುಃ ಶಲಭಾನಾಂ ವ್ರಜಾ ಇವ॥ 8-49-4 (57395) 
ಶಿಖಂಡೀ ಚ ತತಃ ಕ್ರುದ್ಧೋ ಗೌತಮಂ ತ್ವರಿತೋ ಯಯೌ।
ವವರ್ಷ ಶರವರ್ಷಾಣಿ ಸಮಂತಾದ್ದ್ವಿಜಪುಂಗವಂ॥ 8-49-5 (57396) 
ಕೃಪಸ್ತು ಶರವರ್ಷಂ ತದ್ವಿನಿಹತ್ಯ ಮಹಾಸ್ತ್ರವಿತ್।
ಶಿಖಂಡಿನಂ ರಣೇ ಕ್ರುದ್ಧೋ ವಿವ್ಯಾಧ ದಶಭಿಃ ಶರೈಃ॥ 8-49-6 (57397) 
ತತಃ ಶಿಖಂಡೀ ಕುಪಿತಃ ಶರೈಃ ಸಪ್ತಭಿರಾಹವೇ।
ಕೃಪಂ ವಿವ್ಯಾಧ ಕುಪಿತಂ ಕಂಕಪತ್ರೈರಜಿಹ್ಮಗೈಃ॥ 8-49-7 (57398) 
ತತಃ ಕೃಪಃ ಶರೈಸ್ತೀಕ್ಷ್ಣೈಃ ಸೋಽತಿವಿದ್ಧೋ ಮಹಾರಥಃ।
`ತತಃ ಸುನಿಶಿತೈಸ್ತೀಕ್ಷ್ಣೈಃ ಕ್ಷುರಪ್ರೈರ್ಹೇಮಭೂಷಿತೈಃ'। 
ವ್ಯಶ್ವಸೂತರಥಂ ಚಕ್ರೇ ಶಿಖಂಡಿನಮಥೋ ದ್ವಿಜಃ॥  8-49-8 (57399) 
ಹತಾಶ್ವಾತ್ತು ತತೋ ಯಾನಾದವಪ್ಲುತ್ಯ ಮಹಾರಥಃ।
ಖಂಗಂ ಚರ್ಮ ತಥಾ ಗೃಹ್ಯ ಸತ್ವರಂ ಬ್ರಾಹ್ಮಣಂ ಯಯೌ॥ 8-49-9 (57400) 
ತಮಾಪತಂತಂ ಸಹಸಾ ಶರೈಃ ಸನ್ನತಪರ್ವಭಿಃ।
ವಾರಯಾಮಾಸ ಸಮರೇ ತದದ್ಭುತಮಿವಾಭವತ್॥ 8-49-10 (57401) 
ತತ್ರಾದ್ಭುತಮಪಶ್ಯಾಮ ಶಿಲಾನಾಂ ಪ್ಲವನಂ ಯಥಾ।
ನಿಶ್ಚೇಷ್ಟೋ ಯದ್ರಣೇ ರಾಜಂಛಿಖಂಡೀ ಸಮತಿಷ್ಠತ॥ 8-49-11 (57402) 
ಕೃಪೇಣ ವಾರಿತಂ ದೃಷ್ಟ್ವಾ ಶಿಖಂಡಿನಮಥೋ ನೃಪ।
ಪ್ರತ್ಯುದ್ಯಯೌ ಕೃಪಂ ತೂರ್ಣಂ ಧೃಷ್ಟದ್ಯುಂನೋ ಮಹಾರಥಃ॥ 8-49-12 (57403) 
ಧೃಷ್ಟದ್ಯುಂನಂ ತತೋ ಯಾಂತಂ ಶಾರದ್ವತರಥಂ ಪ್ರತಿ।
ಪ್ರತಿಜಗ್ರಾಹ ವೇಗೇನ ಕೃತವರ್ಮಾ ಮಹಾರಥಃ॥ 8-49-13 (57404) 
ಯುಧಿಷ್ಠಿರಮಥಾಯಾಂತಂ ಶಾರದ್ವತರಥಂ ಪ್ರತಿ।
ಸಪುತ್ರಂ ಸಹಸೈನ್ಯಂ ಚ ದ್ರೋಣಪುತ್ರೋ ನ್ಯವಾರಯತ್॥ 8-49-14 (57405) 
ನಕುಲಂ ಸಹದೇವಂ ಚ ತ್ವರಮಾಣೌ ಮಹಾರಥೌ।
ಪ್ರತಿಜಗ್ರಾಹ ತೇ ಪುತ್ರಃ ಶರವರ್ಷೇಣ ವಾರಯನ್॥ 8-49-15 (57406) 
ಭೀಮಸೇನಂ ಕರೂಶಾಂಶ್ಚ ಕೇಕಯಾನ್ಸಹ ಸೃಂಜಯೈಃ।
ಕರ್ಣೋ ವೈಕರ್ತನೋ ಯುದ್ಧೇ ವಾರಯಾಮಾಸ ಭಾರತ॥ 8-49-16 (57407) 
ಶಿಖಂಡಿನೇ ತತೋ ಬಾಣಾನ್ಕೃಪಃ ಶಾರದ್ವತೋ ಯುಧಿ।
ಪ್ರಾಹಿಣೋತ್ತವರಯಾ ಯುಕ್ತೋ ಬೀಭತ್ಸೋರಥ ಸನ್ನಿಧೌ॥ 8-49-17 (57408) 
ತಾಂಛರಾನ್ಪ್ರೇಷಿತಾಂಸ್ತೇನ ಸಮಂತಾತ್ಸ್ವರ್ಣಭೂಷಿತಾನ್।
ಚಿಚ್ಛೇದ ಖಂಗಮಾವಿಧ್ಯ ಭ್ರಾಮಯಂಶ್ಚ ಪುನಃ ಪುನಃ॥ 8-49-18 (57409) 
ಶತಚಂದ್ರಂ ಚ ತಚ್ಚರ್ಮ ಗೌತಮಸ್ತಸ್ಯ ಭಾರತ।
ವ್ಯಧಮತ್ಸಾಯಕೈಸ್ತೂರ್ಣಂ ತತ ಉಚ್ಚುಕ್ರುಶುರ್ಜನಾಃ॥ 8-49-19 (57410) 
ಸ ವಿಚರ್ಮಾ ಮಹಾರಾಜ ಖಂಗಪಾಣಿರುಪಾದ್ರವತ್।
ಕೃಪಸ್ತಂ ಶರಸಂಘಾತೈರಾದ್ರವಂತಮಪೀಡಯತ್॥ 8-49-20 (57411) 
ಶಾರದ್ವತಶರೈರ್ಗ್ರಸ್ತಂ ಕ್ಲಿಶ್ಯಮಾನಂ ಮಹಾಬಲಃ।
ಚಿತ್ರಕೇತುಸುತೋ ರಾಜನ್ಸುಕೇತುಸ್ತ್ವರಿತೋ ಯಯೌ॥ 8-49-21 (57412) 
ವಿಕಿರನ್ಬ್ರಾಹ್ಮಣಂ ಯುದ್ಧೇ ಬಹುಭಿರ್ನಿಶಿತೈಃ ಶರೈಃ।
ಅಭ್ಯಾಪತದಮೇಯಾತ್ಮಾ ಗೌತಮಸ್ಯ ರಥಂ ಪ್ರತಿ॥ 8-49-22 (57413) 
ದೃಷ್ಟ್ವಾ ವಿಷಕ್ತಂ ತಂ ಚೈವ ಬ್ರಾಹ್ಮಣಂ ಚ ನಿವಾರಿತಂ।
ಅಪಯಾತಸ್ತತಸ್ತೂರ್ಣಂ ಶಿಖಂಡೀ ರಾಜಸತ್ತಮ॥ 8-49-23 (57414) 
ಸುಕೇತುಸ್ತು ತತೋ ರಾಜನ್ಗೌತಮಂ ನವಭಿಃ ಶರೈಃ।
ವಿದ್ಧ್ವಾ ವಿವ್ಯಾಧ ಸಪ್ತತ್ಯಾ ಪುನಶ್ಚೈನಂ ತ್ರಿಭಿಃ ಶರೈಃ॥ 8-49-24 (57415) 
ಅಥಾಸ್ಯ ಸಶರಂ ಚಾಪಂ ಪುನಶ್ಚಿಚ್ಛೇದ ಮಾರಿಷ।
ಸಾರಥಿಂ ಚ ಶರೇಣಾಸ್ಯ ಮೃಶಂ ಮರ್ಮಸ್ವತಾಡಯತ್॥ 8-49-25 (57416) 
ಗೌತಮಸ್ತು ತತಃ ಕ್ರುದ್ಧೋ ಧನುರ್ಗೃಹ್ಯ ನವಂ ದೃಢಂ।
ಸುಕೇತುಂ ತ್ರಿಂಶತಾ ಬಾಣೈಃ ಸರ್ವಮರ್ಮಸ್ವತಾಡಯತ್॥ 8-49-26 (57417) 
ಸ ವಿಹ್ವಲಿತಸರ್ವಾಂಗಃ ಪ್ರಚಚಾಲ ರಥೋತ್ತಮೇ।
ಭೂಮಿಕಂಪೇ ಯಥಾ ವೃಕ್ಷಶ್ಚಚಾಲಾಕಂಪಿತೋ ಭೃಶಂ॥ 8-49-27 (57418) 
ಚಲತಸ್ತಸ್ಯ ಕಾಯಾತ್ತುಂ ಶಿರೋ ಜ್ವಲಿತಕುಂಡಲಂ।
ಸೋಷ್ಣೀಷಂ ಸಶಿರಸ್ತ್ರಾಣಂ ಕ್ಷುರಪ್ರೇಣ ತ್ವಪಾತಯತ್॥ 8-49-28 (57419) 
ತಚ್ಛಿರಃ ಪ್ರಾಪತದ್ಭೂಮೌ ಶ್ಯೇನಾಹೃತಮಿವಾಮಿಷಂ।
ತತೋಽಸ್ಯ ಕಾಯೋ ವಸುಧಾಂ ಪಶ್ಚಾತ್ಪ್ರಾಪತದಚ್ಯುತ॥ 8-49-29 (57420) 
ತಸ್ಮಿನ್ಹತೇ ಮಹಾರಾಜ ಪುತ್ರಾಸ್ತಸ್ಯ ಪದಾನುಗಾಃ।
ಗೌತಮಂ ಸಮರೇ ತ್ಯಕ್ತ್ವಾ ದುದ್ರುವುಸ್ತೇ ದಿಶೋ ದಶ॥ 8-49-30 (57421) 
ಧೃಷ್ಟದ್ಯುಂನಂ ತು ಸಮರೇ ಸನ್ನಿವಾರ್ಯ ಮಹಾರಥಃ।
ಕೃತವರ್ಮಾಽಬ್ರವೀದ್ವೃಷ್ಟಸ್ತಿಷ್ಠತಿಷ್ಠೇತಿ ಭಾರತ॥ 8-49-31 (57422) 
ತದಭೂತ್ತುಮುಲಂ ಯುದ್ವಂ ವೃಷ್ಣಿಪಾರ್ಷತಯೋ ರಣೇ।
ಆಮಿಷಾರ್ಥೇ ಯಥಾ ಯುದ್ಧಂ ಶ್ಯೇನಯೋಃ ಕ್ರುದ್ಧಯೋರ್ನೃಪ॥ 8-49-32 (57423) 
ಧೃಷ್ಟದ್ಯುಂನಸ್ತು ಸಮರೇ ಹಾರ್ದಿಕ್ಯಂ ನವಭಿಃ ಶರೈಃ।
ಆಜಘಾನೋರಸಿ ಕ್ರುದ್ವಃ ಪೀಡಯನ್ಹೃದಿಕಾತ್ಮಜಂ॥ 8-49-33 (57424) 
ಕೃತವರ್ಮಾ ತು ಸಮರೇ ಪಾರ್ಷತೇನ ದೃಢಾಹತಃ।
ಪಾರ್ಷತಂ ಸರಥಂ ಸಾಶ್ವಂ ಛಾದಯಾಮಾಸ ಸಾಯಕೈಃ॥ 8-49-34 (57425) 
ಸರಥಶ್ಛಾದಿತೋ ರಾಜಂಧೃಷ್ಟದ್ಯುಂನೋ ನ ದೃಶ್ಯತೇ।
ಮೇಘೈರಿವ ಪರಿಚ್ಛನ್ನೋ ಭಾಸ್ಕರೋ ಜಲಧಾರಿಭಿಃ॥ 8-49-35 (57426) 
ವಿಧೂಯ ತಂ ಬಾಣಗಣಂ ಶರೈಃ ಕನಕಭೂಷಣೈಃ।
ವ್ಯರೋಚತ ರಣೇ ರಾಜಂಧೃಷ್ಟದ್ಯುಂನಃ ಕೃತವ್ರಣಃ॥ 8-49-36 (57427) 
ತತಸ್ತು ಪಾರ್ಷತಃ ಕ್ರುದ್ಧಃ ಶಸ್ತ್ರವೃಷ್ಟಿಂ ಸುದಾರುಣಾಂ।
ಕೃತವರ್ಮಾಣಮಾಸಾದ್ಯ ವ್ಯಸೃಜತ್ಪೃತನಾಪತಿಃ॥ 8-49-37 (57428) 
ತಾಮಾಪತಂತೀಂ ಸಹಸಾ ಶಸ್ತ್ರವೃಷ್ಟಿಂ ಸುದಾರುಣಾಂ।
ಶರೈರನೇಕಸಾಹಸ್ರೈರ್ಹಾರ್ದಿಕ್ಯೋಽವಾರಯದ್ಯುಧಿ॥ 8-49-38 (57429) 
ದೃಷ್ಟ್ವಾ ತು ವಾರಿತಾಂ ಯುದ್ಧೇ ಶಸ್ತ್ರವೃಷ್ಟಿಂ ದುರಾಸದಾಂ।
ಕೃತವರ್ಮಾಣಮಾಸಾದ್ಯ ವಾರಯಾಮಾಸ ಪಾರ್ಷತಃ॥ 8-49-39 (57430) 
`ಯಥಾ ಯುಗ್ಮರಥೇನಾಜೌ ವಾಹಾನ್ವಾಹೇರಮಿಶ್ರಯತ್।
ಗೃಹೀತ್ವಾ ಚರ್ಮ ಖಂಗಂ ಚ ರಥಂ ತಸ್ಯಾವಪುಪ್ಲುವೇ॥ 8-49-40 (57431) 
ಮಿಲಿತೇಷ್ವಥ ವಾಹೇಷು ಪ್ರತ್ಯಾಸನ್ನೇ ಚ ಪಾರ್ಷತೇ।
ದೃಷ್ಟ್ವಾಽಪದಾನಂ ತಸ್ಯಾಶು ಗದಾಂ ಜಗ್ರಾಹ ಸಾತ್ವತಃ॥ 8-49-41 (57432) 
ಗದಾಪಾಣಿಸ್ತತೋ ರಾಜನ್ರಥಾತ್ತೂರ್ಣಮವಪ್ಲುತಃ।
ತಮದೃಷ್ಟ್ವಾ ರಥೋಪಸ್ಥೇ ಸಾರಥಿಂ ಸಮತಾಡಯತ್॥ 8-49-42 (57433) 
ಖಂಗೇನ ಶಿತಧಾರೇಣ ಸ ಹತಃ ಪ್ರಾಪತದ್ರಥಾತ್।
ಕೃತವರ್ಮಾ ತತೋ ಹೃಷ್ಟಸ್ತಲಶಬ್ದಂ ಚಕಾರ ಹ॥ 8-49-43 (57434) 
ಪಾರ್ಷತಂ ಚಾಬ್ರವೀದ್ರಾಜನ್ನೇಹ್ಯೇಹೀತಿ ಪುನಃಪುನಃ।
ಸ ತಂ ನ ಮಮೃಷೇ ಯುದ್ವೇ ತಲಶಬ್ದಂ ಸಮೀರಿತಂ॥ 8-49-44 (57435) 
ಅವಪ್ಲುತ್ಯ ರಥಾತ್ತಸ್ಮಾತ್ಸ್ವರಥಂ ಪುನರಾಸ್ಥಿತಃ।
ಅಭ್ಯಯಾತ್ಸ ತು ತತ್ತೂರ್ಣಂ ತಿಷ್ಠತಿಷ್ಠೇತಿ ಚಾಬ್ರವೀತ್॥ 8-49-45 (57436) 
ತತೋ ರಾಜನ್ಮಹೇಷ್ವಾಸಂ ಕೃತವರ್ಮಾಣಮಾಶು ವೈ।
ಗದಾಂ ಗೃಹ್ಯ ಪುನರ್ವೇಗಾತ್ಕೃತವರ್ಮಾಣಮಾಹನತ್॥ 8-49-46 (57437) 
ಸೋಽತಿವಿದ್ವೋ ಬಲವತಾ ನ್ಯಪತನ್ಮೂರ್ಚ್ಛಯಾ ಹತಃ।
ಶ್ರುತರ್ವಾ ರಥಮಾರೋಪ್ಯ ಅಪೋವಾಹ ರಣಾಜಿರಾತ್'॥ 8-49-47 (57438) 
ಧೃಷ್ಟದ್ಯುಂನಸ್ತು ಸಮರೇ ದೃಷ್ಟ್ವಾ ಶತ್ರುಂ ಮಹಾರಥಃ।
ಕೌರವಾನ್ಸಮರೇ ತೂರ್ಣಂ ವಾರಯಾಮಾಸ ಸಾಯಕೈಃ॥ 8-49-48 (57439) 
ತತಸ್ತೇ ತಾವಕಾ ಯೋಧಾ ಧೃಷ್ಟದ್ಯುಂನಮುಪಾದ್ರವನ್।
ಸಿಂಹನಾದರವಾಂಶ್ಚಕ್ರುಸ್ತತೋ ಯುದ್ಧಮವರ್ತತ॥ ॥ 8-49-49 (57440) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಏಕೋನಪಂಚಾಶೋಽಧ್ಯಾಯಃ॥ 49 ॥






ಕರ್ಣಪರ್ವ - ಅಧ್ಯಾಯ 050

॥ ಶ್ರೀಃ ॥

8.50. ಅಧ್ಯಾಯಃ 050 

Mahabharata - Karna Parva - Chapter Topics

ಸಂಕುಲಯುದ್ಧಂ॥ 1 ॥ ಅಶ್ವತ್ಥಾಂನಾ ಯುಧಿಷ್ಠಿರಪರಾಜಯಃ॥ 2 ॥

Mahabharata - Karna Parva - Chapter Text

8-50-0 (57441) 
ಸಂಜಯ ಉವಾಚ। 8-50-0x (4968) 
ದ್ರೌಣಿರ್ಯುಧಿಷ್ಠಿರಂ ದೃಷ್ಟ್ವಾ ಶೈನೇಯೇನಾಭಿರಕ್ಷಿತಂ।
ದ್ರೌಪದೇಯೈಸ್ತಥಾ ಶೂರೈರಭ್ಯವರ್ತತ ಹೃಷ್ಟವತ್॥ 8-50-1 (57442) 
ಕಿರನ್ನಿಷುಗಣಾನ್ಘೋರಾನ್ಹೇಮಪುಂಖಾಞ್ಶಿಲಾಶಿತಾನ್।
ದರ್ಶಯನ್ವಿವಿಧಾನ್ಮಾರ್ಗಾಞ್ಶಿಕ್ಷಯಾ ಲಘುಹಸ್ತವಾನ್॥ 8-50-2 (57443) 
ಖಂ ಪುರಯಞ್ಶರೈಸ್ತೀಕ್ಷ್ಣೈರ್ವೇಗವದ್ಭಿಃ ಸಮಂತತಃ।
ಯುಧಿಷ್ಠಿರಸ್ಯ ಸಮರೇ ದಿಶಃ ಸರ್ವಾಃ ಸಮಾವೃಣೋತ್॥ 8-50-3 (57444) 
ಭಾರದ್ವಾಜಶರೈಶ್ಛನ್ನಂ ನ ಪ್ರಾಜ್ಞಾಯತ ಕಿಂಚನ।
ಬಾಣಭೂತಮಭೂತ್ಸರ್ವಮಾಯೋಧನಶಿರೋ ಮಹತ್॥ 8-50-4 (57445) 
ಬಾಣಜಾಲಂ ದಿವಿಷ್ಠಂ ತತ್ಸ್ವರ್ಣಪುಂಖವಿಭೂಷಿತಂ।
ಶುಶುಭೇ ಭರತಶ್ರೇಷ್ಠ ವಿಮಾನಮಿವ ವಿಷ್ಠಿತಂ॥ 8-50-5 (57446) 
ತೇನ ಚ್ಛನ್ನೇ ರಣೇ ರಾಜನ್ಬಾಣಜಾಲೇನ ಭಾಸ್ವತಾ।
ಅಭ್ರಚ್ಛಾಯೇವ ಸಜಜ್ಞೇ ಹೃತರಶ್ಮಿಸ್ತಮೋನುದಃ॥ 8-50-6 (57447) 
ತದದ್ಭುತಮಪಶ್ಯಾಮ ಬಾಣಭೂತೇ ನಭಸ್ಥಲೇ।
ನ ಸ್ಮ ಸಂಪತತೇ ಭೂತಂ ದ್ರೌಣೇರ್ದೃಷ್ಟ್ವಾ ಪರಾಕ್ರಮಂ॥ 8-50-7 (57448) 
ಸಾತ್ಯಕಿರ್ಯತಮಾನಸ್ತು ಧರ್ಮರಾಜಸ್ತು ಪಾಣ಼್ಡವಃ।
ತಥೇತರಾಣಿ ಸೈನ್ಯಾನಿ ನ ಸ್ಮ ಚಕ್ರುಃ ಪರಾಕ್ರಮಂ॥ 8-50-8 (57449) 
ಲಾಘವಂ ದ್ರೋಣಪುತ್ರಸ್ಯ ದೃಷ್ಟ್ವಾ ತತ್ರ ಮಹಾರಥಾಃ।
ವ್ಯಸ್ಮಯಂತ ಮಹಾರಾಜ ನ ಚೈನಂ ಪ್ರತ್ಯುದೀಕ್ಷಿತುಂ॥ 8-50-9 (57450) 
ಶೇಕುಸ್ತೇ ಸರ್ವರಾಜಾನಸ್ತಪಂತಮಿವ ಭಾಸ್ಕರಂ।
ವಧ್ಯಮಾನೇ ತತಃ ಸೈನ್ಯೇ ದ್ರೌಪದೇಯಾ ಮಹಾರಥಾಃ॥ 8-50-10 (57451) 
ಸಾತ್ಯಕಿರ್ಧರ್ಮರಾಜಶ್ಚ ಪಾಂಚಾಲಾಶ್ಚಾಪಿ ಸಂಗತಾಃ।
ತ್ಯಕ್ತ್ವಾ ಮೃತ್ಯುಭಯಂ ಘೋರಂ ದ್ರೌಣಾಯನಿಭುಪಾದ್ರವನ್॥ 8-50-11 (57452) 
ಸಾತ್ಯಕಿಃ ಸಪ್ತವಿಂಶತ್ಯಾ ದ್ರೌಣಿಂ ವಿದ್ಧ್ವಾ ಶಿಲೀಮುಖೈಃ।
ಪುನರ್ವಿವ್ಯಾಧ ನಾರಾಚೈಃ ಸಪ್ತಭಿಃ ಸ್ವರ್ಣಭೂಷಿತೈಃ॥ 8-50-12 (57453) 
ಯುಧಿಷ್ಠಿರಸ್ತ್ರಿಸಪ್ತತ್ಯಾ ಪ್ರತಿವಿಂಧ್ಯಶ್ಚ ಸಪ್ತಭಿಃ।
ಶ್ರುತಕರ್ಮಾ ತ್ರಿಭಿರ್ವಾಣೈಃ ಶ್ರುತಕೀರ್ತಿಶ್ಚ ಸಪ್ತಭಿಃ।  8-50-13 (57454) 
ಸುತಸೋಮಸ್ತು ನವಭಿಃ ಶತಾನೀಕಶ್ಚ ಸಪ್ತಭಿಃ।
ಅನ್ಯೇ ಚ ವಹವಃ ಶೂರಾ ವಿವ್ಯಧುಸ್ತಂ ಸಮಂತತಃ॥ 8-50-14 (57455) 
ಸ ತು ಕ್ರುದ್ಧಸ್ತತೋ ರಾಜನ್ನಾಶೀವಿಪ ಇವ ಶ್ವಸನ್।
ಸಾತ್ಯಕಿಂ ಪಂಚವಿಂಶತ್ಯಾ ಪ್ರಾವಿಧ್ಯತ ಶಿಲೀಮುಖೈಃ॥ 8-50-15 (57456) 
ಶ್ರುತಕೀರ್ತಿಂ ಚ ನವಭಿಃ ಸುತಸೋಮಂ ಚ ಪಂಚಭಿಃ।
ಅಷ್ಟಭಿಃ ಶ್ರುತಕರ್ಮಾಣಂ ಪ್ರತಿಬಿಂಧ್ಯಂ ತ್ರಿಭಿಃ ಶರೈಃ॥ 8-50-16 (57457) 
ಶತಾನೀಕಂ ಚ ನವಭಿರ್ಧರ್ಮಪುತ್ರಂ ಚ ಪಂಚಭಿಃ।
ತಥೇತರಾಂಸ್ತತಃ ಶೂರಾಂದ್ವಾಭ್ಯಾಂ ದ್ವಾಭ್ಯಾಮತಾಡಯತ್। 
ಶ್ರುತಕೀರ್ತೇಸ್ತಥಾ ಚಾಪಂ ಚಿಚ್ಛೇದ ನಿಶಿತೈಃ ಶರೈಃ॥  8-50-17 (57458) 
ಅಥಾನ್ಯದ್ವನುರಾದಾಯ ಶ್ರುತಕೀರ್ತಿರ್ಮಹಾರಥಃ।
ದ್ರೌಣಾಯನಿಂ ತ್ರಿಭಿರ್ವಿದ್ವ್ವಾ ವಿವ್ಯಾಧಾನ್ಯೈಃ ಶಿತೈಃ ಶರೈಃ॥ 8-50-18 (57459) 
ತತೋ ದ್ರೌಣಿರ್ಮಹಾರಾಜ ಶರವರ್ಷೇಣ ಭಾರಿಷ।
ಛಾದಯಾಮಾಸ ತತ್ಸೈನ್ಯಂ ಸಮಂತಾದ್ಭರತರ್ಷಭ॥ 8-50-19 (57460) 
ತತಃ ಪುನರಮೇಯಾತ್ಮಾ ಧರ್ಮರಾಜಸ್ಯ ಕಾರ್ಮುಕಂ।
ದ್ರೌಣಿಶ್ಚಿಚ್ಛೇದ ವಿಹಸನ್ವಿವ್ಯಾಧ ಚ ಶರೈಸ್ತ್ರಿಭಿಃ॥ 8-50-20 (57461) 
ತತೋ ಧರ್ಮಸುತೋ ರಾಜನ್ಪ್ರಗೃಹ್ಯಾನ್ಯನ್ಮಹದ್ಧನುಃ।
ದ್ರೋಣಪುತ್ರಂ ತ್ರಿಪಷ್ಟxx ತತು ಬಾಹ್ವೋರುರಸಿ ಚಾರ್ಪಯಯತ್॥ 8-50-21 (57462) 
ಸಾತ್ಯಕಿಸ್ತು ತತಃ ಕ್ರುದ್ಧೋ ದ್ರೌಣೇಃ ಪ್ರಹರತೋ ರಣೇ।
ಅರ್ಧಚಂದ್ರೇಣತೀಕ್ಷ್ಣೇನ ಧನುಶ್ಛಿತ್ತ್ವಾಽನದದ್ಭೃಶಂ॥ 8-50-22 (57463) 
ಛಿನ್ನಧನ್ವಾ ತತೋ ದ್ರೌಣಿಃ ಶಕ್ತ್ಯಾ ಶಕ್ತಿಮತಾಂ ವರಃ।
ಸಾರಥಿಂ ಪಾತಯಾಮಾಸ ಶೈನೇಯಸ್ಯ ರಥಾದ್ರುತಂ॥ 8-50-23 (57464) 
ಅಥಾನ್ಯದ್ವನುರಾದಾಯ ದ್ರೋಣಪುತ್ರಃ ಪ್ರತಾಪವಾನ್।
ಶೈನೇಯಂ ಶರವರ್ಷೇಣ ಚ್ಛಾದಯಾಮಾಸ ಭಾರತ॥ 8-50-24 (57465) 
ತಸ್ಯಾಶ್ವಾಃ ಪ್ರದ್ರುತಾಃ ಸಂಖ್ಯೇ ಪತಿತೇ ರಥಸಾರಥೌ।
ತತ್ರತತ್ರೈವ ಧಾವಂತಃ ಸಮದೃಶ್ಯಂತ ಭಾರತ॥ 8-50-25 (57466) 
ಯುಧಿಷ್ಠಿರಪುರೋಗಾಸ್ತು ದ್ರೌಣಿಂ ಶಸ್ತ್ರಭೃತಾಂ ವರಂ।
ಅಭ್ಯವರ್ಷಂತ ವೇಗೇನ ವಿಸೃಜಂತಃ ಶಿತಾಂಛರಾನ್॥ 8-50-26 (57467) 
ಸಹಸಾ ಪತತಸ್ತಾನ್ವೈ ಕ್ರುದ್ವರೂಪಾನ್ಪರಂತಪಃ।
ಪ್ರಹಸನ್ಪ್ರತಿಜಗ್ರಾಹ ದ್ರೋಣಪುತ್ರೋ ಮಹಾರಣೇ॥ 8-50-27 (57468) 
ತತಃ ಶರಶತಜ್ವಾಲಃ ಸೇನಾಕಕ್ಷಂ ಮಹಾರಣೇ।
ದ್ರೌಣಿರ್ದದಾಹ ಸಮರೇ ಕಕ್ಷಮಗ್ನಿರಿವೋತ್ಥಿತಃ॥ 8-50-28 (57469) 
ತದ್ಬಲಂ ಪಾಂಡುಪುತ್ರಸ್ಯ ದ್ರೋಣಪುತ್ರಪ್ರತಾಪಿತಂ।
ಚುಕ್ಷುಭೇ ಭರತಶ್ರೇಷ್ಠ ತಸ್ಮಿನ್ನೇವ ಚಮೂಮುಖೇ॥ 8-50-29 (57470) 
ತದ್ಬಲಂ ಪಾಂಡವೇಯಸ್ಯ ದ್ರೋಣಪುತ್ರಃ ಶರಾರ್ಚಿಷಾ।
ತಾಪಯನ್ಭರತಶ್ರೇಷ್ಠ ಗಭಸ್ತಿಭಿರಿವಾಂಶುಮಾನ್॥ 8-50-30 (57471) 
ತತ್ಪಚ್ಯಮಾನಂ ಮರ್ಷೇಣ ಬ್ರಾಹ್ಮಣಸ್ಯ ಚ ಸಾಯಕೈಃ।
ಕ್ಷುಭ್ಯತೇ ಪಾಂಡವಂ ಸೈನ್ಯಂ ತಿಮಿನೇವ ನದೀಮುಖಂ॥ 8-50-31 (57472) 
ದೃಷ್ಟ್ವಾ ಚೈವ ಮಹಾರಾಜ ದ್ರೋಣಪುತ್ರಪರಾಕ್ರಮಂ।
ಸರ್ವಾಂದುರ್ಯೋಧನಃ ಪಾರ್ಥಾನ್ಹತಾನ್ಯುದ್ವೇಽಭ್ಯಮನ್ಯತ॥ 8-50-32 (57473) 
ಯುಧಿಷ್ಠಿರಸ್ತು ತ್ವರಿತೋ ದ್ರೌಣಿಂ ಪೀಡ್ಯ ಮಹಾರಥಂ।
ಅಬ್ರವೀದ್ದ್ರೋಣಪುತ್ರಂ ಸ ರೋಷಾಮರ್ಷಸಮನ್ವಿತಃ॥ 8-50-33 (57474) 
`ಜಾನಾಮಿ ತ್ವಾಂ ಯುಧಿ ಶ್ರೇಷ್ಠ ವೀರ್ಯವಂತಂ ಬಲಾನ್ವಿತಂ।
ಕೃತಾಸ್ತ್ರಂ ಕೃತಿನಂ ಚೈವ ತಥಾ ಲಘುಪರಾಕ್ರಮಂ॥ 8-50-34 (57475) 
ಬಲಮೇತದ್ಭವಾನ್ಸರ್ವಂ ಪಾರ್ಷತೇ ಯದಿ ದರ್ಸಯೇತ್।
ತತಸ್ತ್ವಾಂ ಬಲವಂತಂ ಚ ಕೃತವಿದ್ಯಂ ಚ ವಿದ್ಮಹೇ॥ 8-50-35 (57476) 
ನ ಹಿ ವೈ ಪಾರ್ಪತಂ ದೃಷ್ಟ್ವಾ ಸಮರೇ ಶತ್ರುಸೂದನಂ।
ಭವೇತ್ತವ ಬಲಂ ಕಿಂಚಿದ್ಬ್ರವೀಮಿ ತ್ವಾಂ ನ ತು ದ್ವಿಜಂ'॥ 8-50-36 (57477) 
ನೈವ ನಾಮ ತವ ಪ್ರೀತಿರ್ನೈವ ನಾಮ ಕೃತಜ್ಞತಾ।
ಯತಸ್ತ್ವಂ ಪುರುಷವ್ಯಾಘ್ರ ಮಾಮೇವಾದ್ಯ ಜಿಘಾಂಸಸಿ॥ 8-50-37 (57478) 
ಬ್ರಾಹ್ಮಣೇನ ತಪಃ ಕಾರ್ಯಂ ಶಮಶ್ಚ ದಮಏವ ಚ।
ಕ್ಷತ್ರಿಯೇಣ ಧನುರ್ನಾಭ್ಯಂ ಸ ಭವಾನ್ಬ್ರಾಹ್ಮಣಬ್ರುವಃ॥ 8-50-38 (57479) 
ಮಿಷತಸ್ತೇ ಮಹಾವಾಹೋ ಯುಧಿ ಜೇಷ್ಯಾಮಿ ಕೌರವಾನ್।
ಕುರುಷ್ವ ಸಮರೇ ಕರ್ಮ ಬ್ರಹ್ಮಬಂಧೇ ಯಥೇಷ್ಟತಃ॥ 8-50-39 (57480) 
ಏವಮುಕ್ತೋ ಮಹಾರಾಜ ದ್ರೋಣಪುತ್ರಃ ಸಯನ್ನಿವ।
ಯುಕ್ತ ತತ್ತ್ವಂ ಚ ಸಂಚಿಂತ್ಯ ನೋತ್ತರಂ ಕಿಂಚಿದಬ್ರವೀತ್॥ 8-50-40 (57481) 
ಅನುಕ್ತ್ವಾ ಚ ತತಃ ಕಿಂಚಿಚ್ಛರವರ್ಷೇಣ ಪಾಂಡವಂ।
ಛಾದಯಾಮಾಸ ಸಮರೇ ಕ್ರುದ್ಧೋಽಂತಕ ಇವ ಪ್ರಜಾಃ॥ 8-50-41 (57482) 
ಸ ಚ್ಛಾದ್ಯಮಾನಸ್ತು ತದಾ ದ್ರೋಣಪುತ್ರೇಣ ಮಾರಿಷ।
ಪಾರ್ಥೋಽಪಯಾತಃ ಶೀಘ್ರಂ ವೈ ಪ್ರಗೃಹ್ಯ ಮಹತೀಂ ಚಮೂಂ॥ 8-50-42 (57483) 
ಅಪಯಾತೇ ತತಸ್ತಸ್ಮಿಂಧರ್ಮಪುತ್ರೇ ಯುಧಿಷ್ಠಿರೇ।
ದ್ರೋಣಪುತ್ರಃ ಸ್ಥಿತೋ ರಾಜನ್ಪ್ರತ್ಯಾದೇಶಾನ್ಮಹಾತ್ಮನಃ॥ 8-50-43 (57484) 
ತತೋ ಯುಧಿಷ್ಠಿರೋ ರಾಜಂಸ್ತ್ಯಕ್ತ್ವಾ ದ್ರೌಣಿಂ ಮಹಾಹವೇ।
ಪ್ರಯಯೌ ತಾವಕಂ ಸೈನ್ಯಂ ಯುಕ್ತಃ ಕ್ರುರಾಯ ಕರ್ಮಣೇ॥ ॥ 8-50-44 (57485) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಪಂಚಾಶೋಽಧ್ಯಾಯಃ॥ 50 ॥






ಕರ್ಣಪರ್ವ - ಅಧ್ಯಾಯ 051

॥ ಶ್ರೀಃ ॥

8.51. ಅಧ್ಯಾಯಃ 051 

Mahabharata - Karna Parva - Chapter Topics

ಸಂಕುಲಯುದ್ಧಂ॥ 1 ॥

Mahabharata - Karna Parva - Chapter Text

8-51-0 (57486) 
ಸಂಜಯ ಉವಾಚ। 8-51-0x (4969) 
ಭೀಮಸೇನಂ ಸಪಾಂಚಾಲಂ ಚೇದಿಕೇಕಯಸಂವೃತಂ।
ಸೇನಾಪತಿಃ ಸ್ವಯಂ ಕ್ರುದ್ಧೋ ವಾರಯಾಮಾಸ ಸಾಯಕೈಃ॥ 8-51-1 (57487) 
ತತಸ್ತು ಚೇದಿಕಾರೂಶಾನ್ಸೃಢ್ಜಯಾಂಶ್ಚ ಮಹಾರಥಾನ್।
ಕರ್ಣೋ ಜಘಾನ ಸಮರೇ ಭೀಮಸೇನಸ್ಯ ಪಶ್ಯತಃ॥ 8-51-2 (57488) 
ಭೀಮಸೇನಸ್ತತಃ ಕರ್ಣೇ ವಿಹಾಯ ರಥಸತ್ತಮಂ।
ಪ್ರಯಯೌ ಕೌರವಂ ಸೈನ್ಯಂ ಕಕ್ಷಮಗ್ನಿರಿವ ಜ್ವಲನ್॥ 8-51-3 (57489) 
ಸೂತಪುತ್ರೋಽಪಿ ಸಮರೇ ಪಾಂಚಾಲಾನ್ಕೇಕಯಾಂಸ್ತಥಾ।
ಸೃಂಜಯಾಂಶ್ಚ ಮಹೇಷ್ವಾಸಾನ್ನಿಜಘಾನಂ ಸಹಸ್ರಶಃ॥ 8-51-4 (57490) 
ಸಂಶಪ್ತಕೇಷು ಪಾರ್ಥಶ್ಚ ಕೌರವೇಷು ವೃಕೋದರಃ।
ಪಾಂಚಾಲೇಷು ತಥಾ ಕರ್ಣಃ ಕ್ಷಯಂ ಚಕ್ರುರ್ಮಹಾರಥಾಃ॥ 8-51-5 (57491) 
ತೇ ಕ್ಷತ್ರಿಯಾ ದಹ್ಯಾಮಾನಾಸ್ತ್ರಿಭಿಸ್ತೈಃ ಪಾವಕೋಪಮೈಃ।
ಜಗ್ಮುರ್ವಿನಾಶಂ ಸಮರೇ ರಾಜಂದುರ್ಮಂತ್ರಿತೇ ತವ॥ 8-51-6 (57492) 
ತತೋ ದುರ್ಯೋಧನಃ ಕ್ರುದ್ದೋ ನಕುಲಂ ನವಭಿಃ ಶರೈಃ।
ವಿವ್ಯಾಧ ಭರತಶ್ರೇಷ್ಠ ಚತುರಶ್ಚಾಸ್ಯ ವಾಜಿನಃ॥ 8-51-7 (57493) 
ತತಃ ಪರಮಮೇಯಾತ್ಮಾ ತವ ಪುತ್ರೋ ಜನಾಧಿಪ।
ಕ್ಷುರೇಣ ಸಹದೇವಸ್ಯ ಧ್ವಜಂ ಚಿಚ್ಛೇದ ಕಾಂಚನಂ॥ 8-51-8 (57494) 
ನಕುಲಸ್ತು ತತಃ ಕ್ರುದ್ಧಸ್ತವ ಪುತ್ರಂ ಚ ಸಪ್ತಭಿಃ।
ಜಘಾನ ಸಮರೇ ರಾಜನ್ಸಹದೇವಶ್ಚ ಪಂಚಭಿಃ॥ 8-51-9 (57495) 
ತಾವುಭೌ ಭರತಶ್ರೇಷ್ಠೌ ಜ್ಯೇಷ್ಠೌ ಸರ್ವಧನುಷ್ಮತಾಂ।
ವಿವ್ಯಾಧೋರಸಿ ಸಂಕ್ರುದ್ಧಃ ಪಂಚಭಿಃ ಪಂಚಭಿಃ ಶರೈಃ॥ 8-51-10 (57496) 
ತತೋಽಪರಾಭ್ಯಾಂ ಭಲ್ಲಾಬ್ಯಾಂ ಧನುಷೀ ಸಮಕೃಂತತ।
ಯಮಯೋಃ ಪ್ರಸಭಂ ವೀರೋ ವಿವ್ಯಾಧಾಶು ತ್ರಿಭಿಸ್ತ್ರಿಭಿಃ॥ 8-51-11 (57497) 
ತಾವನ್ಯೇ ಧನುಷೀ ಶ್ರೇಷ್ಠೇ ಶಕ್ರಚಾಪನಿಭೇ ಶುಭೇ।
ಪ್ರಗೃಹ್ಯ ರೇಜತುಃ ಶೂರೌ ದೇವಪುತ್ರಸಮೌ ಯುಧಿ॥ 8-51-12 (57498) 
ತತಸ್ತೌ ರಭಸೌ ಯುದ್ಧೇ ಭ್ರಾತರೌ ಭ್ರಾತರಂ ಯುಧಿ।
ಶರೈರ್ವವರ್ಷತುರ್ಘೋರೈರ್ಮಹಾಮೇಘೌ ಯಥಾಽಚಲಂ॥ 8-51-13 (57499) 
ತತಃ ಕ್ರುದ್ಧೋ ಮಹಾರಾಜ ತವ ಪುತ್ರೋ ಮಹಾರಥಃ।
ಪಾಣ಼್ಡುಪುತ್ರೌ ಮಹೇಷ್ವಾಸೌ ವಾರಯಾಮಾಸ ಪತ್ರಿಭಿಃ॥ 8-51-14 (57500) 
ಧನುರ್ಮಂಡಲಮೇವಾಸ್ಯ ದದೃಶೇ ಯುಧಿ ಭಾರತ।
ಸಾಯಕಾಶ್ಚಾಪ್ಯದೃಶ್ಯಂತ ನಿಶ್ಚರಂತಃ ಸಮಂತತಃ॥ 8-51-15 (57501) 
`ತಸ್ಯ ಸಾಯಕಸಂಛನ್ನೌ ಮಾದ್ರೇಯೌ ನ ವಿರೇಜತುಃ।
ಮೇಘಚ್ಛನ್ನೌ ಯಥಾ ವ್ಯೋಂನಿ ಚಂದ್ರಸೂರ್ಯೌ ಗತಪ್ರಭೌ॥ 8-51-16 (57502) 
ತೇ ತು ಬಾಣಾ ಮಹಾರಾಜ ಸ್ವರ್ಣಪುಂಖಾಃ ಶಿಲಾಶಿತಾಃ'।
ಆಚ್ಛಾದಯಂದಿಶಃ ಸರ್ವಾಃ ಸೂರ್ಯಸ್ಯೇವ ಮರೀಚಯಃ॥ 8-51-17 (57503) 
ವಾಣಭೂತೇ ತತಸ್ತಸ್ಮಿನ್ಸಂಛನ್ನೇ ಚ ನಭಸ್ತಲೇ।
ರಾಜ್ಞಸ್ತು ದದೃಶೇ ರೂಪಂ ಕಾಲಾಂತಕಯಮೋಪಮಂ॥ 8-51-18 (57504) 
ಪರಾಕ್ರಮಂ ತು ತಂ ದೃಷ್ಟ್ವಾ ತವ ಸೂನೋರ್ಮಹಾರಥಾಃ।
ಮೃತ್ಯೋರುಪಾಂತಿಕಂ ಪ್ರಾಪ್ತೌ ಮಾದ್ರೀಪುತ್ರೌ ಸ್ಮ ಮೇನಿರೇ॥ 8-51-19 (57505) 
ತತಃ ಸೇನಾಪತೀ ರಾಜನ್ಪಾಂಡವಾನಾಂ ಮಹಾರಥಃ।
ಪಾರ್ಷತಃ ಪ್ರಯಯೌ ತತ್ರ ಯತ್ರ ರಾಜಾ ಸುಯೋಧನಃ॥ 8-51-20 (57506) 
ಮಾದ್ರೀಪುತ್ರೌ ತತಃ ಶೂರೌ ವ್ಯತಿಕ್ರಂಯ ಮಹಾರಥೌ।
ಧೃಷ್ಟದ್ಯುಂನಸ್ತವ ಸುತಂ ಪೀಡಯಾಮಾಸ ಸಾಯಕೈಃ॥ 8-51-21 (57507) 
ತಮವಿಧ್ಯದಮೇಯಾತ್ಮಾ ತವ ಪುತ್ರೋ ಹ್ಯಮರ್ಪಣಃ।
ಪಾಂಚಾಲ್ಯಂ ಪಂಚವಿಂಶತ್ಯಾ ಪ್ರಹಸ್ಯ ಪುರುಷರ್ಷಭಃ॥ 8-51-22 (57508) 
ತತಃ ಪುನರಮೇಯಾತ್ಮಾ ತವ ಪುತ್ರೋ ಹ್ಯಮರ್ಷಣಃ।
ವಿದ್ಧ್ವಾ ನನಾದ ಪಾಂಚಾಲ್ಯಂ ಷಷ್ಟ್ಯಾ ಪಂಚಭಿರೇವ ಚ॥ 8-51-23 (57509) 
ತಥಾಸ್ಯ ಸಶರಂ ಚಾಪಂ ಮುಷ್ಟಿದೇಶೇ ವಿಶಾಂಪತೇ।
ಕ್ಷುರಪ್ರೇಣ ಸುತೀಕ್ಷ್ಣೇನ ರಾಜಾ ಚಿಚ್ಛೇದ ಸಂಯುಗೇ॥ 8-51-24 (57510) 
ತದಪಾಸ್ಯ ಧನುಶ್ಛಿನ್ನಂ ಪಾಂಚಾಲ್ಯಃ ಶತ್ರುಕರ್ಶನಃ।
ಅನ್ಯದಾದತ್ತ ವೇಗೇನ ಧನುರ್ಭಾರಸಹಂ ನವಂ॥ 8-51-25 (57511) 
ಕ್ರೋಧಾದ್ರುಧಿರರಕ್ತಾಕ್ಷಃ ಸಂರಂಭಾತ್ಪ್ರಜ್ವಲನ್ನಿವ।
ಅಶೋಭತ ಮಹೇಷ್ವಾಸೋ ಧೃಷ್ಟದ್ಯುಂನಃ ಕೃತವ್ರಣಃ॥ 8-51-26 (57512) 
ಸ ಪಂಚದಶ ನಾರಾಚಾಞ್ಶ್ವಸತಃ ಪನ್ನಗಾನಿವ।
ಜಿಘಾಂಸುರ್ಭರತಶ್ರೇಷ್ಠಂ ಧೃಷ್ಟದ್ಯುಂನೋ ವ್ಯಪಾಸೃಜತ್॥ 8-51-27 (57513) 
ತೇ ವರ್ಮ ಹೇಮವಿಕೃತಂ ಭಿತ್ತ್ವಾ ರಾಜ್ಞಃ ಶಿಲೀಮುಖಾಃ।
ವಿವಿಶುರ್ವಸುಧಾಂ ವೇಗಾತ್ಕಂಕಬರ್ಹಿಣವಾಸಸಃ॥ 8-51-28 (57514) 
ಸೋಽತಿವಿದ್ಧೋ ಮಹಾರಾಜ ಪುತ್ರಸ್ತೇಽತಿವ್ಯರಾಜತ।
ವಸಂತಕಾಲೇ ಸುಮಹಾನ್ಪ್ರಫುಲ್ಲ ಇವ ಕಿಂಶುಕಃ॥ 8-51-29 (57515) 
ಸ ಚ್ಛಿನ್ನವರ್ಮಾ ನಾರಾಚಪ್ರಹಾರೈರ್ಝರ್ಝರೀಕೃತಃ।
ಧೃಷ್ಟದ್ಯುಂನಸ್ಯ ಭಲ್ಲೇನ ಕ್ರುದ್ಧಶ್ಚಿಚ್ಛೇದ ಕಾರ್ಮುಕಂ॥ 8-51-30 (57516) 
ಅಥೈನಂ ಛಿನ್ನಧನ್ವಾನಂ ತ್ವರಮಾಣೋ ಮಹೀಪತಿಃ।
ಸಾಯಕೈರ್ದಶಭೀ ರಾಜನ್ಭ್ರುವೋರ್ಮಧ್ಯೇ ಸಮಾರ್ಪಯತ್॥ 8-51-31 (57517) 
ತಸ್ಯ ತೇಽಶೋಭಯನ್ವಕ್ತ್ರಂ ಕರ್ಮಾರಪರಿಮಾರ್ಜಿತಾಃ।
ಪ್ರಫುಲ್ಲಂ ಪಂಕಜಂ ಯದ್ವದ್ಧಮರಾ ಮಧುಲಿಪ್ಸವಃ॥ 8-51-32 (57518) 
ತದಪಾಸ್ಯ ಧನುಶ್ಛಿನ್ನಂ ದೃಷ್ಟದ್ಯುಂನೋ ಮಹಾಮನಾಃ।
ಅನ್ಯದಾದತ್ತ ವೇಗೇನ ಧನುರ್ಭಲ್ಲಾಂಶ್ಚ ಷೋಡಶ॥ 8-51-33 (57519) 
ತತೋ ದುರ್ಯೋಧನಸ್ಯಾಶ್ವಾನ್ಹತ್ವಾ ಸೂತಂ ಚ ಪಂಚಭಿಃ।
ಧನುಶ್ಚಿಚ್ಛೇದ ಭಲ್ಲೇನ ಜಾತರೂಪಪರಿಷ್ಕೃತಂ॥ 8-51-34 (57520) 
ರಥಂ ಸೋಪಸ್ಕರಂ ಛತ್ರಂ ಶಕ್ತಿಂ ಖಂಗಂ ಗದಾಂ ಧ್ವಜಂ।
ಭಲ್ಲೈಶ್ಚಿಚ್ಛೇದ ದಶಭಿಃ ಪುತ್ರಸ್ಯ ತವ ಪಾರ್ಷತಃ॥ 8-51-35 (57521) 
ತಪನೀಯಾಂಗದಂ ಛತ್ರಂ ನಾಗಂ ಮಣಿಮಯಂ ಶುಭಂ।
ಧ್ವಜಂ ಕುರುಪತೇಶ್ಛಿನ್ನಂ ದದೃಶುಃ ಸರ್ವಪಾರ್ಥಿವಾಃ॥ 8-51-36 (57522) 
ದುರ್ಯೋಧನಂ ತು ವಿರಥಂ ಛಿನ್ನವರ್ಮಾಯುಧಧ್ವಜಂ।
ಭ್ರಾತರಂ ಸಮುದೈಕ್ಷಂತ ಸೋದರಾ ಭರತರ್ಷಭ॥ 8-51-37 (57523) 
ತಮಾರೋಪ್ಯ ರಥೇ ರಾಜನ್ಕುಂಡಧಾರೋ ಮಹಾರಥಂ।
ಅಪಾಹರದಸಂಭ್ರಾಂತೋ ಧೃಷ್ಟದ್ಯುಂನಸ್ಯ ಪಶ್ಯತಃ॥ 8-51-38 (57524) 
ಕರ್ಣಸ್ತು ಸಾತ್ಯಕಿಂ ಹಿತ್ವಾ ರಾಜಗೃಘ್ನುರಮರ್ಷಣಃ।
ದ್ರೋಮಹಂತಾರಮುಗ್ರೇಷುಂ ಸಸಾರಾಭಿಮುಖೋ ರಣೇ॥ 8-51-39 (57525) 
ತಂ ಪೃಷ್ಠತೋಽನ್ವಯಾತ್ತೂರ್ಣಂ ಶೈನೇಯೋಽಭಿಹತಃ ಶರೈಃ।
ವಾರಣಂ ಜಘನೋಪಾಂತೇ ವಿಷಾಣಾಭ್ಯಾಮಿವ ದ್ವಿಪಃ॥ 8-51-40 (57526) 
ಸ ಭಾರತಪುರೋಗಾನಾಂ ರಾಜ್ಞಾಂ ಚ ಸುಮಹಾತ್ಮನಾಂ।
ಕರ್ಣಪಾರ್ಷತಯೋರ್ಯುದ್ವೇ ಸಂಕ್ರದ್ಧಾನಾಂ ಮಹಾರಣೇ॥ 8-51-41 (57527) 
ನ ಪಾಂಡವಾನಾಂ ನಾಸ್ಮಾಕಂ ಕಶ್ಚಿದಾಸೀತ್ಪರಾಙ್ಮುಖಃ।
ಪ್ರತ್ಯದೃಶ್ಯತ ಯತ್ಕರ್ಣಃ ಪಾಂಚಾಲಾಂಸ್ತ್ವರಿತೋ ಯಯೌ॥ 8-51-42 (57528) 
ತಸ್ಮಿನ್ಕ್ಷಣೇ ನರಶ್ರೇಷ್ಠ ಗಜವಾಜಿರಥಕ್ಷಯಃ।
ಪ್ರಾದುರಾಸೀದುಭಯತೋ ರಾಜನ್ಮಧ್ಯಗತೇಽಹನಿ॥ 8-51-43 (57529) 
ಪಾಂಚಾಲಾಸ್ತು ಮಹಾರಾಜ ತ್ವರಿತಾ ವಿಜಿಗೀಷವಃ।
ಸರ್ವತೋಽಭ್ಯದ್ರವನ್ಕರ್ಣಂ ಪತತ್ತ್ರಿಣ ಇವ ದ್ರುಮಂ॥ 8-51-44 (57530) 
ತೇಷಾಮಾಧಿರಥಿಃ ಕ್ರುದ್ಧಃ ಪ್ರಧಾನಾನ್ವೈ ತರಸ್ವಿನಃ।
ವಿಚಿನ್ವನ್ನಿವ ಬಾಣೌಘೈಃ ಸಮಾಸಾದಯದಗ್ರತಃ॥ 8-51-45 (57531) 
ವ್ಯಾಘ್ರಕೇತುಃ ಸುಶರ್ಮಾ ಚ ಶುಕ್ರಶ್ಚಿತ್ರಾಯುಧಃ ಕ್ರತುಃ।
ದುರ್ಜಯೋ ರೋಚಮಾನಶ್ಚ ಸಿಂಹಸೇನಸ್ತಥಾಽಷ್ಟಮಃ। 
ಮಹತಾ ರಥವಂಶೇನ ಪರಿವವ್ರುರ್ನರೋತ್ತಮಂ॥  8-51-46 (57532) 
ಸೃಜಂತಃ ಸಾಯಕಾಂಸ್ತೂರ್ಣಂ ಕರ್ಣಮಾಹವಶೋಭಿನಂ।
ಯತಮಾನಾಂಸ್ತು ತಾಞ್ಶೂರಾನ್ಮನುಜೇಂದ್ರಃ ಶಿತೈಃ ಶರೈಃ। 
ಅಷ್ಟಾಭಿರಷ್ಟೌ ರಾಧೇಯಃ ಪಾಂಚಾಲಾನ್ನ್ಯಹನದ್ರಣೇ॥  8-51-47 (57533) 
ಅಥಾಪರಾನ್ಮಹಾರಾಜ ಸೂತಪುತ್ರಃ ಪ್ರತಾಪವಾನ್।
ಜಘಾನ ಬಹುಸಾಹಸ್ರಾನ್ಯೋಧಾನ್ಯುದ್ವವಿಶಾರದಾನ್॥ 8-51-48 (57534) 
ವಿಷ್ಣುಂ ಚ ವಿಷ್ಣುವರ್ಮಾಣಂ ದೇವಾಪಿಂ ಭದ್ರಮೇವ ಚ।
ದಂಡಧಾರಂ ಚ ಸಮರೇ ಚಿತ್ರಂ ಚಿಂತ್ರಾಯುಧಂ ಹರಿಂ॥ 8-51-49 (57535) 
ಸಿಂಹಕೇತುಂ ರೋಚಮಾನಂ ಶಲಭಂ ಚ ಮಹಾರಥಂ।
ನಿಜಘಾನ ಸುಸಂಕ್ರುದ್ವಶ್ಚೇದೀನಾಂ ಚ ಮಹಾರಥಾನ್॥ 8-51-50 (57536) 
ತೇಷಾಮಾದದತಃ ಪ್ರಾಣಾನಾಸೀದಾಧಿರಥೇರ್ವಪುಃ।
ಶೋಣಿತಾಭ್ಯುಕ್ಷಿತಾಂಗಸ್ಯ ರುದ್ರಸ್ಯೈವಾತಿಭೈರವಂ॥ 8-51-51 (57537) 
ತತ್ರ ಭಾರತ ಕರ್ಣೇನ ಮಾತಂಗಾಸ್ತಾಡಿತಾಃ ಶರೈಃ।
ಸರ್ವತೋಽಭ್ಯದ್ರವನ್ಭೀತಾಃ ಕುರ್ವಂತೋ ಮಹದಾಕುಲಂ॥ 8-51-52 (57538) 
ನಿಪೇತುರುರ್ವ್ಯಾಂ ಸಮರೇ ಕರ್ಣಸಾಯಕತಾಡಿತಾಃ।
ಕುರ್ವಂತೋ ವಿವಿಧಾನ್ನಾದಾನ್ವಜ್ರನುನ್ನಾ ಇವಾಚಲಾಃ॥ 8-51-53 (57539) 
ಗಜವಾಜಿಮನುಷ್ಯೈಶ್ಚ ನಿಪತದ್ಭಿಃ ಸಮಂತತಃ।
ರಥೈರ್ಭಗ್ನೈರ್ಧ್ವಜೈಶ್ಚೈವ ಸಮಾಸ್ತೀರ್ಯತ ಮೇದಿನೀ॥ 8-51-54 (57540) 
ನೈವಂ ಭಾಷ್ಮೋ ನ ಚ ದ್ರೋಣೋ ನಾನ್ಯೇ ಯುಧಿ ಚ ತಾವಕಾಃ।
ಚಕ್ರುಃ ಸ್ಮ ತಾದೃಶಂ ಕರ್ಮ ಯಾದೃಶಂ ಕೃತವಾನ್ರಣೇ॥ 8-51-55 (57541) 
ಮೃಗಮಧ್ಯೇ ಯಥಾ ಸಿಂಹೋ ದೃಶ್ಯತೇ ನಿರ್ಭಯಶ್ಚರನ್।
ಪಾಂಚಾಲಾನಾಂ ತಥಾ ಮಧ್ಯೇ ಕರ್ಣೋಽಚರದಭೀತವತ್॥ 8-51-56 (57542) 
ಸೂತಪುತ್ರೋಽಥ ನಾಗೇಷು ಹಯೇಷು ಚ ರಥೇಷು ಚ।
ನರೇಷು ಚ ನರವ್ಯಾಘ್ರಶ್ಚಕಾರ ಕದನಂ ಮಹತ್॥ 8-51-57 (57543) 
ಯಥಾ ಮೃಗಗಣಾಂಸ್ತ್ರಸ್ತಾನ್ಸಿಂಹೋ ದ್ರಾವಯತೇ ದಿಶಃ।
ಪಾಂಚಾಲಾನಾಂ ರಥವ್ರಾತಾನ್ಕರ್ಣೋ ವ್ಯದ್ರಾವಯತ್ತಥಾ॥ 8-51-58 (57544) 
ಸಿಂಹಂ ಸ್ಮ ಹಿ ಯಥಾ ಪ್ರಾಪ್ಯ ನ ಜೀವಂತಿ ಮೃಗಾಃ ಕ್ವಚಿತ್।
ತಥಾ ಕರ್ಣಮನುಪ್ರಾಪ್ತಾ ನ ಜೀವಂತಿ ಸ್ಮ ಸೃಂಜಯಾಃ॥ 8-51-59 (57545) 
ವೈಶ್ವಾನರಮುಖಂ ಪ್ರಾಪ್ಯ ದಹ್ಯಂತೇ ಶಲಭಾ ಯಥಾ।
ಕರ್ಣಾಗ್ರಿಂ ಸಮರೇ ಪ್ರಾಪ್ಯ ದಗ್ಧಾ ಭಾರತ ಸೃಂಜಯಃ॥ 8-51-60 (57546) 
ಚೇದಿಷ್ವೇಕೇನ ಕರ್ಣೇನ ಪಾಂಚಾಲೇಷು ಚ ಭಾರತ।
ವೇಶ್ರಾವ್ಯ ನಾಮ ನಿಹತಾ ಬಹವಃ ಶೂರಸಂಪತಾಃ॥ 8-51-61 (57547) 
ಮಮ ಚಾಸೀನ್ಮತೀ ರಾಜಂದೃಷ್ಟ್ವಾ ಕರ್ಣಸ್ಯ ವಿಕ್ರಮಂ।
ನೈಕೋಽಪ್ಯಾಧಿರಥೇರ್ಜೀವನ್ಪಾಂಚಾಲ್ಯೋ ಮೋಕ್ಷ್ಯತೇ ಯುಧಿ॥ 8-51-62 (57548) 
ಸಂಖ್ಯೇ ವಿಮರ್ದ್ಯ ಪಾಂಚಾಲಾನ್ಸೂತಪುತ್ರಃ ಪುನಃ ಪುನಃ।
ಅಭ್ಯಧಾವತ್ಸುಸಂಕ್ರುದ್ಧಃ ಕುಂತೀಪುತ್ರಂ ಯುಧಿಷ್ಠಿರಂ॥ 8-51-63 (57549) 
ಧೃಷ್ಟದ್ಯುಂನಶ್ಚ ರಾಜಾನಂ ದ್ರೌಪದೇಯಾಶ್ಚ ಮಾರಿಷ।
ಪರಿವವ್ರುರಮಿತ್ರಘ್ನಂ ಶತಶಶ್ಚಾಪರೇ ಜನಾಃ॥ 8-51-64 (57550) 
ಶಿಖಂಡೀ ಸಹದೇವಶ್ಚ ನಕುಲೋ ನಾಕುಲಿಸ್ತಥಾ।
ಜನಮೇಜಯಃ ಶಿನೇರ್ನಪ್ತಾ ಬಹವಶ್ಚ ಪ್ರಭದ್ರಕಾಃ॥ 8-51-65 (57551) 
ಏತೇ ಪುರೋಗಮಾ ಭೂತ್ವಾ ಧೃಷ್ಟದ್ಯುಂನಶ್ಚ ಸಂಯುಗೇ।
ಕರ್ಣಮಸ್ಯಂತಮಿಷ್ವಸ್ತ್ರೈಸ್ತತಕ್ಷುರಮಿತೌಜಸಂ॥ 8-51-66 (57552) 
ತಾಂಸ್ತತ್ರಾಧಿರಥಿಃ ಸಂಖ್ಯೇ ಚೇದಿಪಾಂಚಾಲಪಾಂಡವಾನ್।
ಏಕೋ ಬಹೂನಭ್ಯಪತದ್ಗರುತ್ಮಾನಿವ ಪನ್ನಗಾನ್॥ 8-51-67 (57553) 
ತೈಃ ಕರ್ಣಸ್ಯಾಭವದ್ಯುದ್ಧಂ ಘೋರರೂಪಂ ವಿಶಾಂಪತೇ।
ತಾದೃಗ್ಯಾದೃಕ್ಪುರಾವೃತ್ತಂ ದೇವಾನಾಂ ದಾನವೈಃ ಸಹ॥ 8-51-68 (57554) 
ತಾನ್ಸಮೇತಾನ್ಮಹೇಷ್ವಾಸಾಞ್ಶರವರ್ಷೌಧವರ್ಷಿಣಃ।
ಏಕೋ ವ್ಯಧಮದವ್ಯಗ್ರಸ್ತಮಾಂಸೀವ ದಿವಾಕರಃ॥ 8-51-69 (57555) 
ಭೀಮಸೇನಸ್ತು ಸಂಸಕ್ತೇ ರಾಧೇಯೇ ಪಾಂಡವೈಃ ಸಹ।
ಸರ್ವತೋಽಭ್ಯಹನತ್ಕ್ರುದ್ಧೋ ಯಮದಂಡನಿಭೈಃ ಶರೈಃ॥ 8-51-70 (57556) 
ಬಾಹ್ಲೀಕಾನ್ಕೇಕಯಾನ್ಮಾತ್ಸ್ಯಾನ್ವಾಸಾತ್ಯಾನ್ಮದ್ರಸೈಂಧವಾನ್।
ಏಕಃ ಸಂಖ್ಯೇ ಮಹೇಷ್ವಾಸೋ ಯೋಧಯನ್ಬಹ್ವಶೋಭತ॥ 8-51-71 (57557) 
ತತ್ರ ಮರ್ಮಸು ಭೀಮೇನ ನಾರಾಚೈಸ್ತಾಡಿತಾ ಗಜಾಃ।
ಪ್ರಪತಂತೋ ಹತಾರೋಹಾಃ ಕಂಪಯಂತಿ ಸ್ಮ ಮೇದಿನೀಂ॥ 8-51-72 (57558) 
ವಾಜಿನಶ್ಚ ಹತಾರೋಹಾಃ ಪತ್ತಯಶ್ಚ ಗತಾಸವಃ।
ಅಶೇರತ ಮಹಾರಾಜ ವಮಂತೋ ರುಧಿರಂ ಬಹು॥ 8-51-73 (57559) 
ತಾಡಿತಾಃ ಸಹಸಾ ನಾಗಾ ಭೀಮಸೇನೇನ ಮಾರಿಷ।
ನಿಪತಂತಿ ಮಹಾವೇಗಾ ವಜ್ರರುಗ್ಣಾ ಇವಾಚಲಾಃ॥ 8-51-74 (57560) 
ಪತಿತೈಸ್ತೈರ್ಮಹಾರಾಜ ವೇಗವದ್ಭಿರ್ಮಹಾರಥೈಃ।
ಶುಶುಭೇ ವಸುಧಾ ರಾಜನ್ವಿಕೀರ್ಣೈರಿವ ಪರ್ವತೈಃ॥ 8-51-75 (57561) 
ಸಹಸ್ರಶಶ್ಚ ರಥಿನಃ ಪತ್ತಯಃ ಪತಿತಾಯುಧಾಃ।
ಅಕ್ಷತಾಃ ಸಮದೃಶ್ಯಂತ ಭೀಮಾದ್ಭೀತಾ ಗತಾಸವಃ॥ 8-51-76 (57562) 
ರಥಿಭಿಃ ಸಾದಿಭಿಃ ಸೂತೈಃ ಪಾದಾತೈರ್ವಾಜಿಭಿರ್ಗಜೈಃ।
ಭೀಮಸೇನಶರೈಶ್ಛಿನ್ನೈರಾಚ್ಛನ್ನಾ ಸುಧಾಭವತ್॥
ತತ್ಸ್ತಂಭಿತಮಿವಾತಿಷ್ಠದ್ಭೀಮಸೇನಭಯಾರ್ದಿತಂ।  8-51-77 (57563) 
ದುರ್ಯೋಧನಬಲಂ ಸರ್ವಂ ನಿರುತ್ಸಾಹಂ ಕೃತಂ ರಣೇ।
ನಿಶ್ಚೇಷ್ಟಂ ತುಮುಲಂ ದೀನಂ ಬಭೌ ತಸ್ಮಿನ್ಮಹಾರಣೇ॥ 8-51-78 (57564) 
ಪ್ರಸನ್ನಸಲಿಲೇ ಕಾಲೇ ಯಥಾ ಸ್ಯಾತ್ಸಾಗರೋ ನೃಪ।
ತದ್ವತ್ತವ ಬಲಂ ತದ್ವೈ ನಿಶ್ಚಲಂ ಸಮವಸ್ಥಿತಂ॥ 8-51-79 (57565) 
ಮನ್ಯುವೀರ್ಯಬಲೋಪೇತಂ ದರ್ಪಾತ್ಪ್ರತ್ಯವರೋಪಿತಂ।
ಅಭವತ್ತವ ಪುತ್ರಸ್ಯ ತತ್ಸೈನ್ಯಂ ನಿಷ್ಪ್ರಭಂ ತದಾ॥ 8-51-80 (57566) 
ತೇ ಬಲೇ ಭರತಶ್ರೇಷ್ಠ ವಧ್ಯಮಾನೇ ಪರಸ್ಪರಂ।
ರುಧಿರೌಘಪರಿಕ್ಲಿನ್ನೇ ರುಧಿರಾರ್ದ್ರೇ ಬಭೂವತುಃ॥ 8-51-81 (57567) 
ಸೂತಪುತ್ರೋಽವಧೀತ್ಕ್ರುದ್ವಃ ಪಾಂಡವಾನಾಮನೀಕಿನೀಂ।
ಭೀಮಸೇನಃ ಕುರೂಣಾಂ ಚ ತ್ರಿಗರ್ತಾನಾಂ ಧನಂಜಯಃ॥ 8-51-82 (57568) 
ವರ್ತಮಾನೇ ತಥಾ ರೋದ್ರೇ ಸಂಗ್ರಾಮೇಽದ್ಭುತದರ್ಶನೇ।
ನಿಹತ್ಯ ಪೃತನಾಮಧ್ಯಂ ಸಂಶಪ್ತಕಗಣಾನ್ಬಹೂನ್। 
ಅರ್ಜುನೋ ಜಯತಾಂ ಶ್ರೇಷ್ಠೋ ವಾಸುದೇವಮಥಾಬ್ರವೀತ್॥  8-51-83 (57569) 
ಪ್ರಭಗ್ನಂ ಬಲಮೇತದ್ಧಿ ಯೋತ್ಸ್ಯಮಾನಂ ಮಯಾ ಸಹ।
ಏತೇ ಧಾವಂತಿ ಸಗಣಾಃ ಸಂಶಪ್ತಕಮಹಾರಥಾಃ॥ 8-51-84 (57570) 
`ದುರ್ಜಯಾ ಹ್ಯೇವ ಸಮರೇ ದೇವೈರಪಿ ಸವಾಸವೈಃ'।
ಅಪಾರಯಂತೋ ಮದ್ಬಾಣಾನ್ಸಿಂಹಶಬ್ದಂ ಮೃಗಾ ಇವ॥ 8-51-85 (57571) 
ದೀರ್ಯತೇ ಚ ಮಹತ್ಸೈನ್ಯಂ ಸೃಂಜಯಾನಾಂ ಮಹಾರಣೇ।
`ಕುರವಶ್ಚಾಭಿಧಾವಂತಿ ಭೀಮಸೇನಭಯಾರ್ದಿತಾಃ'॥ 8-51-86 (57572) 
ಹಸ್ತಿಕಕ್ಷ್ಯೋ ಹ್ಯಸೌ ಕೃಷ್ಣ ಕೇತುಃ ಕರ್ಣಸ್ಯ ಧೀಮತಃ।
ದೃಶ್ಯತೇ ರಾಜಸೈನ್ಯಸ್ಯ ಮಧ್ಯೇ ವಿಚರತೋ ಮುಹುಃ॥ 8-51-87 (57573) 
ನ ಚ ಕರ್ಣಂ ರಣೇ ಶಕ್ತಾ ಜೇತುಮೇತೇ ಮಹಾರಥಾಃ।
ಜಾನೀತೇ ಹಿ ಭವಾನ್ಕರ್ಣಂ ವೀರ್ಯವಂತಂ ಪರಾಕ್ರಮೇ॥ 8-51-88 (57574) 
ತತ್ರ ಯಾಹಿ ಯತಃ ಕರ್ಣೋ ದ್ರಾವಯತ್ಯೇಷ ನೋ ಬಲಂ।
ತ್ರಿಗರ್ತಾನ್ವರ್ಜಯನ್ಯಾಹಿ ಸೂತಪುತ್ರಂ ಮಹಾರಥಂ। 
ಏತನ್ಮೇ ರೋಚತೇ ಕೃಷ್ಣ ಯಥಾ ವಾ ತವ ರೋಚತೇ॥  8-51-89 (57575) 
ಏತಚ್ಛ್ರುತ್ವಾ ವಚಸ್ತಸ್ಯ ಗೋವಿಂದಃ ಪ್ರಹಸನ್ನಿವ।
ಅಬ್ರವೀದರ್ಜುನಂ ತೂರ್ಣಂ ಕೌರವಾನ್ಯಾಹಿ ಪಾಂಡವ॥ 8-51-90 (57576) 
ತತಸ್ತವ ಮಹಾಸೈನ್ಯಂ ಗೋವಿಂದಪ್ರೇರಿತಾ ಹಯಾಃ।
ಹಂಸವರ್ಣಾ ವಿಶಂಸ್ತೂರ್ಣಂ ವಹಂತೋಽರ್ಜುನಮಾಹವೇ॥ 8-51-91 (57577) 
ಕೇಶವಪ್ರೇರಿತೈರಶ್ವೈಃ ಶ್ವೇತೈಃ ಕಾಂಚನಭೂಷಣೈಃ।
ಪ್ರವಿಶದ್ಭಿಸ್ತವ ಬಲಂ ಚತುರ್ದಿಶಮದೀರ್ಯತ॥ 8-51-92 (57578) 
ಮೇಘಸ್ತನಿತನಿರ್ಹಾದಃ ಸ ರಥೋ ವಾನರಧ್ವಜಃ।
ಚಲತ್ಪತಾಕಸ್ತಾಂ ಸೇನಾಂ ವಿಮಾನಂ ದ್ಯಾಮಿವಾವಿಶತ್॥ 8-51-93 (57579) 
ತೌ ವಿದಾರ್ಯ ಮಹಾಸೇನಾಂ ಪ್ರವಿಷ್ಟೌ ಕೇಶವಾರ್ಜುನೋ।
ಕ್ರುದ್ಧೌ ಸಂರಂಭರಕ್ತಾಕ್ಷೌ ವಿಭ್ರಾಜೇತಾಂ ಮಹಾದ್ಯುತೀ॥ 8-51-94 (57580) 
ಯುದ್ಧಶೌಂಡೌ ಸಮಾಹೂತಾವಾಗತೌ ತೌ ರಣಾಧ್ವರಂ।
ಯಜ್ವಭಿರ್ವಿಧಿನಾ ಹೂತೌ ಮಖಂ ದೇವಾವಿವಾಶ್ವಿನೌ॥ 8-51-95 (57581) 
`ಕ್ರೋಧತಾಂರೇಕ್ಷಣೌ ಶೂರೌ ಶುಶುಭಾತೇ ಮಹಾಬಲೌ।
ಮದೋತ್ಕಟೌ ಯಥಾ ನಾಗೌ ದೃಷ್ಟಿಸಂಚಾರಚಾರಿಣೌ'॥ 8-51-96 (57582) 
ಕ್ರುದ್ಧೌ ತೌ ತು ನರವ್ಯಾಘ್ರೋ ಯೋಗವಂತೌ ಬಭೂವತುಃ।
ತಲಶಬ್ದೇನ ರುಷಿತೌ ಮಹಾನಾಗಾವಿವೋತ್ಕಟೌ॥ 8-51-97 (57583) 
ವಿಗಾಹ್ಯ ತು ರಥಾನೀಕಮಶ್ವಸಂಘಾಂಶ್ಚ ಫಲ್ಗುನಃ।
ವ್ಯಚರತ್ಪೃತನಾಮಧ್ಯೇ ಪಾಶಹಸ್ತ ಇವಾನತ್ಕಃ॥ 8-51-98 (57584) 
ತಂ ದೃಷ್ಟ್ವಾ ಯುಧಿ ವಿಕ್ರಾಂತಂ ಸೇನಾಯಾಂ ತವ ಭಾರತ।
ಸಂಶಪ್ತಕಗಣಾನ್ಭೂಯಃ ಪುತ್ರಸ್ತೇ ಸಮಚೂಚುದತ್॥ 8-51-99 (57585) 
ತತೋ ರಥಸಹಸ್ರೇಣ ದ್ವಿರದಾನಾಂ ತ್ರಿಭಿಃ ಶತೈಃ।
ಚತುರ್ದಶಸಹಸ್ರೈಸ್ತು ತುರಗಾಣಾಂ ಮಹಾಹವೇ। 
ದ್ವಾಭ್ಯಾಂ ಶತಸಹಸ್ರಾಭ್ಯಾಂ ಪದಾತೀನಾಂ ಚ ಧನ್ವಿನಾಂ॥  8-51-100 (57586) 
ಶೂರಾಣಾಂ ಲಬ್ಧಲಕ್ಷಾಣಾಂ ವಿದಿತಾನಾಂ ಸಮಂತತಃ।
ಅಭ್ಯವರ್ತಂತ ಕೌಂತೇಯಂ ಛಾದಯಂತೋ ಮಹಾರಥಾಃ॥ 8-51-100 (57587) 
ಶರವರ್ಷೈರ್ಮಹಾರಾಜ ಸರ್ವತಃ ಪಾಂಡುನಂದನಂ।
ಸ ಚ್ಛಾದ್ಯಮಾನಃ ಸಮರೇ ಶರೈಃ ಪರಬಲಾರ್ದನಃ॥ 8-51-101 (57588) 
ದರ್ಶಯನ್ರೌದ್ರಮಾತ್ಮಾನಂ ಪಾಶಹಸ್ತ ಇವಾಂತಕಃ।
ನಿಘ್ನನ್ಸಂಶಪ್ತಕಾನ್ಪಾರ್ಥಃ ಪ್ರೇಕ್ಷಣೀಯತರೋಽಭವತ್॥ 8-51-102 (57589) 
ತತೋ ವಿದ್ಯುತ್ಪ್ರಭೈರ್ಬಾಣೈಃ ಕಾರ್ತಸ್ವರವಿಭೂಷಿತೈಃ।
ನಿರಂತರಮಿವಾಕಾಶಮಾಸೀಚ್ಛನ್ನಂ ಕಿರೀಟಿನಾ॥ 8-51-103 (57590) 
ಕಿರೀಟಿಚಾಪನಿರ್ಮುಕ್ತೈಃ ಸಂಪತದ್ಭಿರ್ಮಹಾಶರೈಃ।
ಸಮಾಚ್ಛನ್ನಂ ಬಭೌ ಸರ್ವಂ ಕಾದ್ರವೇಯೈರಿವ ಪ್ರಭೋ॥ 8-51-104 (57591) 
ರುಕ್ಮಪುಂಖಾಞ್ಶರಾನ್ಘೋರಾನ್ಪ್ರಸನ್ನಾನ್ನತಪರ್ವಣಃ।
ಅವಾಸೃಜದಮೇಯಾತ್ಮಾ ದಿಕ್ಷು ಸರ್ವಾಸು ಪಾಂಡವಃ॥ 8-51-105 (57592) 
ಮಹೀ ವಿಯದ್ದಿಶಃ ಸರ್ವಾಃ ಸಮುದ್ರಾ ಗಿರಯೋಽಪಿ ವಾ।
ಸ್ಫುಟಂತೀತಿ ಜನಾ ಜಜ್ಞುಃ ಪಾರ್ಥಸ್ಯ ತಲನಿಃಸ್ವನಾತ್॥ 8-51-106 (57593) 
ಹತ್ವಾ ದಶಸಹಸ್ರಾಣಿ ಪಾರ್ಥಿವಾನಾಂ ಮಹಾರಥಃ।
ಸಂಶಪ್ತಕಾನಾಂ ಕೌಂತೇಯಃ ಪ್ರಪಕ್ಷಂ ತ್ವರಿತೋಭ್ಯಯಾತ್॥ 8-51-107 (57594) 
ಪ್ರಪಕ್ಷಂ ಚ ಸಮಾಸಾದ್ಯ ಪಾರ್ಥಃ ಕಾಂಭೋಜರಕ್ಷಿತಂ।
ಪ್ರಮಮಾಥ ಬಲಂ ಭಲ್ಲೈರ್ದಾನವಾನಿವ ವಾಸವಃ॥ 8-51-108 (57595) 
ಪ್ರಚಿಚ್ಛೇದಾಶು ಭಲ್ಲೇನ ದ್ವಿಷತಾಮಾತತಾಯಿನಾಂ।
ಶಸ್ತ್ರಪಾಣೀಂಸ್ತಥಾ ಬಾಹೂಂಸ್ತಥಾಪಿ ಚ ಶಿರಾಂಸ್ಯುತ॥ 8-51-109 (57596) 
ಅಂಗಾಂಂಗಾವಯವೈಶ್ಛಿನ್ನೈರ್ವ್ಯಾಯುಧಾಸ್ತೇಽಪತನ್ಭುವಿ।
ವಿಷ್ವಗ್ವಾತಾಭಿಸಂಭಗ್ನಾ ಬಹುಶಾಖಾ ಇವ ದ್ರುಮಾಃ॥ 8-51-110 (57597) 
ಹಸ್ತ್ಯಶ್ವರಥಪತ್ತೀನಾಂ ವ್ರಾತಾನ್ನಿಘ್ನಂತಮರ್ಜುನಂ।
ಸುದಕ್ಷಿಣಾದವರಜಃ ಶರವೃಷ್ಟ್ಯಾಭ್ಯವೀವೃಷತ್॥ 8-51-112 (57598) 
ತಸ್ಯಾಸ್ಯತೋಽರ್ಧಚಂದ್ರಾಭ್ಯಾಂ ಸ ಬಾಹೂ ಪರಿಘೋಪಮೌ।
ಪೂರ್ಣಚಂದ್ರಾಭವಕ್ತ್ರಂ ಚ ಕ್ಷುರೇಣಾಪಾಹರಚ್ಛಿರಃ॥ 8-51-113 (57599) 
ತತ್ಪಪಾತ ತತೋ ವೇಗಾತ್ಸ್ವಲೋಹಿತಪರಿಷ್ಕೃತಂ।
ಮನಃ ಶಿಲಾಗಿರೇಃ ಶೃಂಗಂ ವ್ಜ್ರೇಣೇವಾವದಾರಿತಂ॥ 8-51-114 (57600) 
ಸುದಕ್ಷಿಣಾದವರಜಂ ಕಾಂಭೋಜಾ ದದೃಶುರ್ಹತಂ।
ಪ್ರಾಂಶುಂ ಕಮಲಪತ್ರಾಕ್ಷಮತ್ಯರ್ಥಂ ಪ್ರಿಯದರ್ಶನಂ। 
ಕಾಂಚನಸ್ತಂಭಸದೃಶಂ ಭಿನ್ನಂ ಹೇಮಗಿರಿಂ ಯಥಾ॥  8-51-115 (57601) 
ತತೋಽಭವತ್ಪುನರ್ಯುದ್ಧಂ ಘೋರಮತ್ಯರ್ಥಮದ್ಭುತಂ।
ನಾನಾವಸ್ಥಾಶ್ಚ ಯೋಧಾನಾಂ ಬಭೂವುಸ್ತತ್ರ ಯುಧ್ಯತಾಂ॥ 8-51-116 (57602) 
ಪಾರ್ಥೇಷುನಿಹತೈರಶ್ವೈಃ ಕಾಂಭೋಜೈರ್ಯವನೈಃ ಶಕೈಃ।
ಶೋಣಿತಾಕ್ತೈಸ್ತದಾ ರಕ್ತಂ ಸರ್ವಾಮಾಸೀದ್ವಿಶಾಂ ಪತೇ॥ 8-51-117 (57603) 
ರಥೈರ್ಹತಾಶ್ವಸೂತೈಶ್ಚ ಹತಾರೋಹೈಶ್ಚ ವಾಜಿಭಿಃ।
ದ್ವಿರದೈಶ್ಚ ಹತಾರೋಹೈರ್ಮಹಾಮಾತ್ರೈರ್ಹತದ್ವಿಪೈಃ॥ 8-51-118 (57604) 
ಅನ್ಯೋನ್ಯೇನ ಮಹಾರಾಜ ವಿನಾಶಃ ಪೃಥಿವೀಕ್ಷಿತಾಂ।
ಆಸೀತ್ಕ್ರುದ್ವೇಽರ್ಜುನೇ ಕರ್ಣೇ ಭೀಮಸೇನೇ ಚ ದಾರುಣಂ॥ 8-51-119 (57605) 
ತಸ್ಪಿನ್ಪ್ರಪಕ್ಷೇ ಪಕ್ಷೇ ಚ ವಧ್ಯಮಾನೇ ಮದೋತ್ಕಟಃ।
ಅರ್ಜುನಂ ಜಯತಾಂ ಶ್ರೇಷ್ಠಂ ತ್ವರಿತೋ ದ್ರೌಣಿರಭ್ಯಯಾತ್॥ 8-51-120 (57606) 
ವಿಧುನ್ವಾನೋ ಮಹಚ್ಚಾಪಂ ಕಾರ್ತಸ್ವರವಿಭೂಷಿತಂ।
ಆದದಾನಃ ಶರಾನ್ಘೋರಾನ್ಸ್ವರಶ್ಮೀನಿವ ಭಾಸ್ಕರಃ॥ 8-51-121 (57607) 
ತಯೋರಾಸೀನ್ಮಹದ್ಯುದ್ಧಂ ಧರ್ಮಭ್ರಾತ್ರೋರನೈಷ್ಠಿಕಂ।
ವಿಸ್ಮಾಪಯಿಷತೋರ್ಲೋಕಂ ಯಶಶ್ಚೋತ್ತಮಮಿಚ್ಛತೋಃ॥ 8-51-122 (57608) 
ಸಂಶಪ್ತಕಾಂಸ್ತು ಕೌಂತೇಯಃ ಕುರೂಂಶ್ಚಾಪಿ ವೃಕೋದರಃ।
ಸೂತಪುತ್ರಸ್ತು ಪಾಂಚಾಲಾಂಸ್ತ್ರಯೋಽಘ್ನಂಸ್ತ್ವರಿತಾಃ ಶರೈಃ॥ 8-51-123 (57609) 
ಏವಮೇಷ ಮಹಾರಾಜ ವಿನಾಶಃ ಪೃಥಿವೀಕ್ಷಿತಾಂ।
ಯುದ್ವಂ ಘೋರಂ ತಥಾ ತ್ವಾಸೀತ್ತ್ರಿಧಾಭೂತೇ ಚಮೂಮುಖೇ॥ ॥ 8-51-124 (57610) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಏಕಪಂಚಾಶೋಽಧ್ಯಾಯಃ॥ 51 ॥ *.ಏತದನಂತರಂ ಝ.ಪುಸ್ತಕೇ ವಿದ್ಯಮಾನಾ ಕಥಾ ಅಸ್ಮಿನ್ಪಾಠೇ---57--58 ತಮಾಧ್ಯಾಯಯೋರ್ವರ್ತತೇ।






ಕರ್ಣಪರ್ವ - ಅಧ್ಯಾಯ 052

॥ ಶ್ರೀಃ ॥

8.52. ಅಧ್ಯಾಯಃ 052 

Mahabharata - Karna Parva - Chapter Topics

ಸಂಶಪ್ತಕೈರ್ಯುಧ್ಯಮಾನಸ್ಯ ಪಾರ್ಥಸ್ಯಾಶ್ವತ್ಥಾಂನಾಽಽಹ್ನಾನಂ॥ 1 ॥ ತಯೋರ್ಯುದ್ಧಂ॥ 2 ॥

Mahabharata - Karna Parva - Chapter Text

8-52-0 (57611) 
ಧೃತರಾಷ್ಟ್ರ ಉವಾಚ। 8-52-0x (4970) 
ಕಥಂ ಸಂಶಪ್ತಕೈಃ ಸಾರ್ಧಮರ್ಜುನಸ್ಯಾಭವದ್ರಣಃ।
ಸೂತಪುತ್ರಸ್ಯ ಪಾಂಚಾಲೈಃ ಕಥಂ ಯುದ್ಧಂ ಪ್ರವರ್ತಿತಂ॥ 8-52-1 (57612) 
ಅಶ್ವತ್ಥಾಂನಸ್ತು ಯದ್ಯುದ್ಧಮರ್ಜುನಸ್ಯ ಚ ಸಂಜಯ।
ಅನ್ಯೇಷಾಂ ಚ ಮದೀಯಾನಾಂ ಪಾಂಡವೈಸ್ತದ್ಬ್ರವೀಹಿ ಮೇ॥ 8-52-2 (57613) 
ಸಂಜಯ ಉವಾಚ। 8-52-3x (4971) 
ಶೃಣು ರಾಜನ್ಯಥಾವೃತ್ತಂ ಸಂಗ್ರಾಮಂ ಬ್ರುವತೋ ಮಮ।
ವೀರಾಣಾಂ ಶತ್ರುಭಿಃ ಸಾರ್ಧಂ ದೇಹಪಾಪ್ಮವಿನಾಶನಂ॥ 8-52-3 (57614) 
ಪಾರ್ಥಃ ಸಂಶಪ್ತಕಬಲಂ ಪ್ರವಿಶ್ಯಾರ್ಣವಸನ್ನಿಭಂ।
ವ್ಯಕ್ಷೋಭಯದಮಿತ್ರಘ್ನೋ ಮಹಾವಾತ ಇವಾರ್ಣವಂ॥ 8-52-4 (57615) 
ಪೂರ್ಣಚಂದ್ರಾಭವಕ್ರಾಣಿ ಸ್ವಕ್ಷಿಭ್ರೂದಶನಾನಿ ಚ।
ಶಿರಾಂಸ್ಯುನ್ಮಥ್ಯ ವೀರಾಣಾಂ ಶಿತೈರ್ಭಲ್ಲೈರ್ಧನಂಜಯಃ। 
ಸಂತಸ್ತಾರ ಕ್ಷಿತಿಂ ಕ್ಷಿಪ್ರಂ ವಿನಾಲೈರ್ನಲಿನೈರಿವ॥  8-52-5 (57616) 
ಸುವೃತ್ತಾನಾಯತಾನ್ಪುಷ್ಟಾಂಶ್ಚಂದನಾಗುರುಭೂಷಿತಾನ್।
ಸಾಯುಧಾನ್ಸತಲತ್ರಾಂಶ್ಚ ಪಂಚಾಸ್ಯೋರಗಸನ್ನಿಭಾನ್। 
ಬಾಹೂನ್ಕ್ಷುರೈರಮಿತ್ರಾಣಾಂ ಚಿಚ್ಛೇದ ಸಮರೇಽರ್ಜುನಃ॥  8-52-6 (57617) 
ಧುರ್ಯಾಂಧುರ್ಯೋತರಾನ್ಸೂತಾಂಧ್ವಜಾಂಶ್ಚಾಪಾನಿ ಸಾಯಕಾನ್।
ಪಾಣೀನ್ನಿತಾಂತನಿಶಿತೈರ್ಭಲ್ಲೈಶ್ಚಿಚ್ಛೇದ ಪಾಂಡವಃ॥ 8-52-7 (57618) 
ರಥಾಂದ್ವಿಪಾನ್ಹಯಾಂಶ್ಚೈವ ಸಾರೋಹಾನರ್ಜುನೋ ಯುಧಿ।
ಶರೈರನೇಕಸಾಹಸ್ರೈರ್ನಿನ್ಯೇ ರಾಜನ್ಯಮಕ್ಷಯಂ॥ 8-52-8 (57619) 
ತಂ ಪ್ರವೀರಾಃ ಸುಸಂರಬ್ಧಾ ನರ್ದಮಾನಾ ಇವರ್ಷಭಾಃ।
ವಾಸಿತಾರ್ಥಮಿವ ಕ್ರುದ್ಧಮಭಿದ್ರುತ್ಯ ಮಹೋತ್ಕಟಾಃ। 
ನಿಘ್ಂತಮಭಿಜಘ್ನುಸ್ತೇ ಶರೈಃ ಶೃಂಗೈರಿವರ್ಷಭಾಃ॥  8-52-9 (57620) 
ತಸ್ಯ ತೇಷಾಂ ಚ ತದ್ಯುದ್ವಮಭವದ್ರೋಮಹರ್ಷಣಂ।
ತ್ರೈಲೋಕ್ಯವಿಜಯೇ ಯದ್ವದ್ದೈತ್ಯಾನಾಂ ಸಹ ವಜ್ರಿಣಾ॥ 8-52-10 (57621) 
ಅಸ್ತ್ರೈಸ್ತ್ರಾಣಿ ಸಂವಾರ್ಯ ದ್ವಿಷತಾಂ ಸರ್ವತೋಽರ್ಜುನಃ।
ಇಷುಭಿರ್ಬಹುಭಿಸ್ತೂರ್ಣಂ ವಿದ್ವ್ವಾ ಪ್ರಾಣಾಂಜಹಾರ ಸಃ॥ 8-52-11 (57622) 
ಛಿನ್ನತ್ರಿವೇಣುಚಕ್ರಾಕ್ಷಾನ್ಹತಯೋಧಾನ್ಸಸಾರಥೀನ್।
ವಿಧ್ವಸ್ತಾಯುಧತೂಣೀರಾನ್ಸಮುನ್ಮಥಿತಕೇತನಾನ್॥ 8-52-12 (57623) 
ಸಂಛಿನ್ನಯೋಕ್ರರಶ್ಮೀಷಾನ್ವಿತ್ರಿವೇಣೂನ್ವಿಕೂಬರಾನ್।
ವಿಸ್ರಸ್ತಬಂಧುರಯುಗಾನ್ವಿಸ್ರಸ್ತಾಕ್ಷಪ್ರಮಂಡಲಾನ್॥ 8-52-13 (57624) 
ರಥಾನ್ವಿಶಕಲೀಕುರ್ವನ್ಮಹಾಭ್ರಾಣೀವ ಮಾರುತಃ॥  8-52-14 (57625) 
ವಿಸ್ಮಾಪಕಂ ಪ್ರೇಕ್ಷಕಾಣಾಂ ದ್ವಿಷತಾಂ ಭಯವರ್ಧನಂ।
ಮಹಾರಥಸಹಸ್ರಸ್ಯ ಸಮಂ ಕರ್ಮಾಕರೋಜ್ಜಯಃ॥ 8-52-15 (57626) 
ಸಿದ್ಧದೇವರ್ಷಿಸಂಘಾಶ್ಚ ಚಾರಣಾಶ್ಚಾಪಿ ತುಷ್ಟುವುಃ॥  8-52-16 (57627) 
ದೇವದುಂದುಭಯೋ ನೇದುಃ ಪುಷ್ಪವರ್ಷಾಣಿ ಚಾಪತನ್।
ಕೇಶವಾರ್ಜುನಯೋರ್ಮೂರ್ಧ್ನಿ ಪ್ರಾಹ ವಾಕ್ವಾಶರೀರಿಣೀ॥ 8-52-17 (57628) 
ಚಂದ್ರಾಗ್ನ್ಯನಿಲಸೂರ್ಯಾಣಾಂ ಕಾಂತಿದೀಪ್ತಿಬಲದ್ಯುತೀಃ।
ಯೌ ಸದಾ ಬಿಭ್ರತುರ್ವೀರಾವಿಮೌ ತೌ ಕೇಶವಾರ್ಜುನೌ॥ 8-52-18 (57629) 
ಬ್ರಹ್ಮೇಶಾನಾವಿವ ಪುರಾ ವೀರಾವೇಕರಥೇ ಸ್ಥಿತೌ।
ಸರ್ವಭೂತವರೌ ವೀರೌ ನರನಾರಾಯಣಾವಿಮೌ॥ 8-52-19 (57630) 
ಇತ್ಯೇತನ್ಮಹದಾಶ್ಚರ್ಯಂ ದೃಷ್ಟ್ವಾ ಶ್ರುತ್ವಾ ಚ ಭಾರತ।
ಅಶ್ವತ್ಥಾಮಾ ಸುಸಂಕ್ರುದ್ಧಃ ಕೃಷ್ಣಾವಭ್ಯದ್ರವದ್ರಣೇ॥ 8-52-20 (57631) 
ಅಥ ಪಾಂಡವಮಸ್ಯಂತಮಮಿತ್ರಾಂತಕರಾಂಛರಾನ್।
ಸೇಷುಣಾ ಪಾಣಿನಾಽಽಹೂಯ ಪ್ರಹಸಂದ್ರೌಣಿರಬ್ರವೀತ್॥ 8-52-21 (57632) 
ಯದಿ ಮಾಂ ಮನ್ಯಸೇ ವೀರ ಪ್ರಾಪ್ತಮರ್ಹಮಿಹಾತಿಥಿಂ।
ತತಃ ಸರ್ವಾತ್ಮನಾ ತ್ವದ್ಯ ಯುದ್ವಾತಿಥ್ಯಂ ಪ್ರಯಚ್ಛ ಮೇ॥ 8-52-22 (57633) 
ಏವಮಾಚಾರ್ಯಪುತ್ರೇಣ ಸಮಾಹೂತೋ ಯುಯುತ್ಸಯಾ।
ಬಹುಮೇನೇಽರ್ಜುನೋಽಽತ್ಮಾನಮಿತಿ ಚಾಹ ಜನಾರ್ದನಂ॥ 8-52-23 (57634) 
ಸಂಶಪ್ತಕಾಶ್ಚ ಮೇ ವಧ್ಯಾ ದ್ರೌಣಿರಾಹ್ವಯತೇ ಚ ಮಾಂ।
ಯದತ್ರಾನಂತರಂ ಪ್ರಾಪ್ತಂ ಶಂಸ ಮೇ ತದ್ವಿ ಮಾಧವ॥ 8-52-24 (57635) 
ಆತಿಥ್ಯಕರ್ಮಾಭ್ಯುತ್ಥಾಯ ದೀಯತಾಂ ಯದಿ ಮನ್ಯಸೇ।
ಏವಮುಕ್ತೋಽವಹತ್ಪಾರ್ಥಂ ಕೃಷ್ಣೋದ್ರೋಣಾತ್ಮಜಾಂತಿಕೇ॥ 8-52-25 (57636) 
ಶೈಕ್ಷ್ಯೇಣ ವಿಧಿನಾಽಽಹೂತಂ ವಾಯುರಿಂದ್ರಮಿವಾಧ್ವರೇ।
ತಮಾಮಂತ್ರ್ಯೈಕಮನಸಂ ಕೇಶವೋ ದ್ರೌಣಿಮಬ್ರವೀತ್॥ 8-52-26 (57637) 
ಅಶ್ವತ್ಥಾಮನ್ಸ್ಥಿರೋ ಭೂತ್ವಾ ಪ್ರಹರಾಶು ಸಹಸ್ವ ಚ।
ನಿರ್ವೇಷ್ಟುಂ ಭರ್ತೃಪಿಂಡಂ ಹಿ ಕಾಲೋಽಯಮುಪಜೀವಿನಾಂ॥ 8-52-27 (57638) 
ಸೂಕ್ಷ್ಮೋ ವಿವಾದೋ ವಿಪ್ರಾಣಾಂ ಸೂಕ್ಷ್ಮೌ ಕ್ಷಾಸ್ತ್ರೌ ಜಯಾಜಯೌ॥  8-52-28 (57639) 
ನಹಿ ಸಂಕ್ಷಮಸೇ ಮೋಹಾದ್ದಿವ್ಯಾಂ ಪಾರ್ಥಸ್ಯ ಸತ್ಕ್ರಿಯಾಂ।
ಸಮಾಪ್ತಿಮಿಚ್ಛನ್ಯುಧ್ಯಸ್ವ ಸ್ಯಿರೋ ಭೂತ್ವಾಽದ್ಯ ಪಾಂಡವಂ॥ 8-52-29 (57640) 
ಇತ್ಯುಕ್ತೋ ವಾಸುದೇವೇನ ತಥೇತ್ಯುಕ್ತ್ವಾ ದ್ವಿಜೋತ್ತಮಃ।
ವಿವ್ಯಾಧ ಕೇಶವಂ ಷಷ್ಟ್ಯಾ ನಾರಾಚೈರರ್ಜುನಂ ತ್ರಿಭಿಃ॥ 8-52-30 (57641) 
ತಸ್ಯಾರ್ಜುನಃ ಸುಸಂಕ್ರುದ್ಧಸ್ತ್ರಿಭಿರ್ಬಾಣೈಃ ಶರಾಸನಂ।
ಚಿಚ್ಛೇದಾಥಾನ್ಯದಾದತ್ತ ದ್ರೌಣಿರ್ಘೋರತರಂ ಧನುಃ॥ 8-52-31 (57642) 
ಸಜ್ಯಂ ಕೃತ್ವಾ ನಿಮೇಷಾಚ್ಚ ವಿವ್ಯಾಧಾರ್ಜುನಕೇಶವೌ।
ತ್ರಿಭಿಃ ಶತೈರ್ವಾಸುದೇವಂ ಸಹಸ್ರೇಣ ಚ ಪಾಂಡವಂ॥ 8-52-32 (57643) 
ತತಃ ಶರಸಹಸ್ರಾಣಿ ಪ್ರಯುತಾನ್ಯರ್ಬುದಾನಿ ಚ।
ಸಸೃಜೇ ದ್ರೌಣಿರಾಯಸ್ತಃ ಸ್ತಂಭಯಾಮಾಸ ಚಾರ್ಜುನಂ॥ 8-52-33 (57644) 
ಇಷುಧೇರ್ಧನುಷೋ ಜ್ಯಾಯಾಸ್ತ್ವಂಗುಲಿಭ್ಯಶ್ಚ ಮಾರಿಷ।
ಬಾಹ್ವೋಃ ಕರಾಭ್ಯಾಮುರಸೋ ವದನಾದ್ವ್ರಾಣನೇತ್ರತಃ॥ 8-52-34 (57645) 
ಕರ್ಣಾಭ್ಯಾಂ ಶಿರಸೋಽಂಗೇಭ್ಯೋ ಲೋಮವರ್ಮಭ್ಯ ಏವ ಚ।
ರಥಧ್ವಜಾಭ್ಯಾಂ ಚ ಶರಾ ನಿಷ್ಪೇತುರ್ಬ್ರಹ್ಮವಾದಿನಃ॥ 8-52-35 (57646) 
ಶರಜಾಲೇನ ಮಹತಾ ಬದ್ಧ್ವಾ ಮಾಧವಪಾಂಡವೌ।
ನನಾದ ಸುದಿತೋ ದ್ರೌಣಿರ್ಮಹಾಮೇಘೌಘನಿಃಸ್ವನಂ॥ 8-52-36 (57647) 
`ತೈಃ ಪತದ್ಭಿರ್ಮಹಾರಾಜ ದ್ರೌಣಿಮುಕ್ತೈಃ ಸಮಂತತಃ।
ಸಂಛಾದಿತೌ ರಥಸ್ಥೌ ತಾವುಭೌ ಕೃಷ್ಣಧನಂಜಯೌ॥ 8-52-37 (57648) 
ದತಃ ಶರxxxxxxಕ್ಷ್ಣೈರ್ಭಾರದ್ವಾಜಃ ಪ್ರತಾಪವಾನ್।
ನಿxxxxxಚಕ್ರೇ ರಥೇ ಮಾಧವಪಾಂಡವೌ॥ 8-52-38 (57649) 
xxxxಜಂಗಮಂ ಸ್ಥಾವರಂ ತಥಾ।
ಚರಾಚರಸಾ ಮೋಪ್ತಾರೌ ದೃಷ್ಟ್ವಾ ಸಂಛಾದಿತೌ ಶರೈಃ॥ 8-52-39 (57650) 
ಸಿದ್ಧಚಾರxxxxxಶ್ಚ ಸಂಪೇತುರ್ಶೈ ಸಮಂತತಃ।
ಅಪಿ xxxxxxxx ಲೋಕಾನಾಮಿತಿ ಚಾಬ್ರುವನ್॥ 8-52-40 (57651) 
ನ ಮಯಾ xxxxxxxxxx ರಾಜಂದೃಷ್ಟಪೃರ್ವಃ ಪರಾಕಮಃ।
xxxxxxxxxxxx ಕೃಷ್ಣೋ ಛಾದಯತೋ ರಣೇ॥ 8-52-41 (57652) 
xxxxxxxxxxxಶಬ್ದಂ ರಥಾನಾಂ ತ್ರಾಸನಂ ರಣೇ।
xxxxxxxxxx ರಾಜನ್ಸಿಂಹಸ್ಯ ನದತೋ ಯಥಾ॥ 8-52-42 (57653) 
ಚರತೋ ಯುದ್ಧೇ ಸವ್ಯಂ ದಕ್ಷಿಣಮಸ್ಯತಃ।
ವಿದ್ಯುದಂಭೋಧರಸ್ಯೇವ ಭ್ರಾಜಮಾನಾ ವ್ಯದೃಶ್ಯತ॥ 8-52-43 (57654) 
ಸ ತದಾ ಕ್ಷಿಪ್ರಕಾರೀ ಚ ದೃಢಹಸ್ತಶ್ಚ ಪಾಂಡವಃ।
ಪ್ರಮೋಹಂ ಪರಮಂ ಗತ್ವಾ ಪ್ರೇಕ್ಷನ್ನಾಸ್ತೇ ಧನಂಜಯಃ॥ 8-52-44 (57655) 
ವಿಕ್ರಮಂ ಚರತೋ ಯುದ್ಧೇ ಸವ್ಯಂ ದಕ್ಷಿಣಮಸ್ಯತಃ।
ವಿಕ್ರಮಂ ಚ ಹೃತಂ ಮೇನೇ ಆತ್ಮನಸ್ತೇನ ಸಂಯುಗೇ॥ 8-52-45 (57656) 
ಅಥಾಸ್ಯ ಸಮರೇ ರಾಜನ್ವಪುರಾಸೀತ್ಸುದುರ್ದೃಶಂ।
ದ್ರೌಣೇಸ್ತತ್ಕುರ್ವತಃ ಕರ್ಮ ಯಾದೃಗ್ರೂಪಂ ಪಿನಾಕಿನಃ॥ 8-52-46 (57657) 
ವರ್ಧಮಾನೇ ತತಸ್ತತ್ರ ದ್ರೋಣಪುತ್ರೇ ವಿಶಾಂಪತೇ।
ಹೀಯಮಾನೇ ಚ ಕೌಂತೇಯೇ ಕೃಷ್ಣಂ ರೋಷಃ ಸಮಾವಿಶತ್॥ 8-52-47 (57658) 
ಸ ರೋಷಾನ್ನಿಶ್ವಸನ್ರಾಜನ್ನಿರ್ದಹನ್ನಿವ ಚಕ್ಷುಷಾ।
ದ್ರೌಣಿಂ ದದರ್ಶ ಸಂಗ್ರಾಮೇ ಫಲ್ಗುನಂ ಚ ಮುಹುರ್ಮುಹುಃ॥ 8-52-48 (57659) 
ತತಃ ಕೃಷ್ಣೋಽಬ್ರವೀತ್ಕ್ರುದ್ಧಃ ಪಾರ್ಥಂ ಸಪ್ರಣಯಂ ವಚಃ॥  8-52-49 (57660) 
ಅತ್ಯದ್ಭುತತಮಿದಂ ಪಾರ್ಥ ತ್ವಯಿ ಪಶ್ಯಾಮಿ ಸಂಯುಗೇ।
ಯತ್ತ್ವಾಂ ವಿಶೇಷಯತ್ಯಾಜೌ ದ್ರೋಣಪುತ್ರೋಽದ್ಯ ಭಾರತ॥ 8-52-50 (57661) 
ಕಚ್ಚಿತ್ತೇ ಗಾಂಡಿವಂ ಹಸ್ತೇ ಮುಷ್ಟಿರ್ವಾ ನ ವ್ಯಶೀರ್ಯತ।
ಕಚ್ಚಿದ್ವೀರ್ಯಂ ಯಥಾಪೂರ್ವಂ ಭುಜಯೋರ್ವಾ ಬಲಂ ತವ॥ 8-52-51 (57662) 
ಉದೀರ್ಯಮಾಣಂ ಹಿ ರಣೇ ಪಶ್ಯಾಮಿ ದ್ರೌಣಿಮಾಹವೇ।
ಗುರುಪುತ್ರ ಇತಿ ಹ್ಯೇನಂ ಮಾನಯನ್ಪಾಂಡವರ್ಷಭ। 
ಉಪೇಕ್ಷಾಂ ಮಾ ಕೃಥಾಃ ಪಾರ್ಥ ನಾಯಂ ಕಾಲ ಉಪೇಕ್ಷಿತುಂ'॥  8-52-52 (57663) 
ಅರ್ಜುನ ಉವಾಚ। 8-52-53x (4972) 
ಪಶ್ಯ ಮಾಧವ ದೌರಾತ್ಂಯಂ ಗುರುಪುತ್ರಸ್ಯ ಮಾಂ ಪ್ರತಿ।
ವಧಂ ಪ್ರಾಪ್ತೌ ಮನ್ಯತೇ ನೌ ಪ್ರಾವೇಶ್ಯ ಶವರೇಶ್ಮನಿ। 
ಏಷೋಸ್ಮಿ ಹನ್ಮಿ ಸಂಕಲ್ಪಂ ಶಿಕ್ಷಯಾ ಚ ಬಲೇನ ಚ॥  8-52-53 (57664) 
`ಏವಮುಕ್ತ್ವಾಽಸ್ಯ ಚಿಚ್ಛೇದ ಭಲ್ಲೈಃ ಕರ್ಮಾರಮಾರ್ಜಿತೈಃ।
ಧನುಶ್ಛತ್ರಂ ಪತಾಕಾಂ ಚ ರಥಶಕ್ತಿಂ ಗದಾಂ ವರಾಂ'॥ 8-52-54 (57665) 
ಅಶ್ವತ್ಥಾಂನಃ ಶರಾನಸ್ತಾಂಛಿತ್ತ್ವೈಕೈಕಂ ತ್ರಿಧಾ ತ್ರಿಧಾ।
ವ್ಯಧಮದ್ಭರತಶ್ರೇಷ್ಠೋ ನೀಹಾರಮಿವ ಮಾರುತಃ॥ 8-52-55 (57666) 
ತತಃ ಸಂಶಪ್ತಕಾನ್ಭೂಯಃ ಸಾಶ್ವಸೂತರಥದ್ವಿಪಾನ್।
ಧ್ವಜಪತ್ತಿಗಣಾನುರ್ಗ್ರೈರ್ಬಾಣೈರ್ವಿವ್ಯಾಧ ಪಾಂಡವಃ॥ 8-52-56 (57667) 
ಯೇ ಯೇ ದದೃಶಿರೇ ತತ್ರ ಯದ್ಯದ್ರೂಪಾಸ್ತದಾ ಜನಾಃ।
ತೇ ತೇ ತತ್ರ ಶರೈರ್ವ್ಯಾಪ್ತಂ ಮೇನಿರೇಽಽತ್ಮಾನಮಾತ್ಮನಾ॥ 8-52-57 (57668) 
ತೇ ಗಾಂಡೀವಪ್ರಮುಕ್ತಾಸ್ತು ನಾನಾರೂಪಾಃ ಪತತ್ರಿಣಃ।
ಕ್ರೋಶೇ ಸಾಗ್ರೇ ಸ್ಥಿತಾಂಜಘ್ನುರ್ದ್ವಿಪಾಂಶ್ಚ ಪುರುಷಾನ್ರಣೇ॥ 8-52-58 (57669) 
ಭಲ್ಲೈಶ್ಛಿನ್ನಾಃ ಕರಾಃ ಪೇತುಃ ಕರಿಣಾಂ ಮದವರ್ಷಿಣಾಂ।
ಯಥಾ ವನೇ ಪರಶುಭಿರ್ನಿಕೃತ್ತಾಃ ಶಾಲ್ಮಲಿದ್ರುಮಾಃ॥ 8-52-59 (57670) 
ಪಶ್ಚಾತ್ತು ಶೈಲವತ್ಪತುಸ್ತೇ ಗಜಾಃ ಸಹ ಸಾದಿಭಿಃ।
ವಜ್ರಿವಜ್ರಾವಮಥಿತಾ ಯಥೈವಾದ್ರಿಚಯಾಸ್ತಥಾ॥ 8-52-60 (57671) 
ಗಂಧರ್ವನಗರಾಕಾರಾನ್ರಥಾಂಶ್ಚೈವ ಸುಕಲ್ಪಿತಾನ್।
ವಿನೀತೈರ್ಜವನೈರ್ಯುಕ್ತಾನಾಸ್ಥಿತಾನ್ಯುದ್ವದುರ್ಮದೈಃ॥ 8-52-61 (57672) 
ಶರೈರ್ವಿಶಕಲೀಕುರ್ವನ್ನಮಿತ್ರಾನಭ್ಯವೀವೃಷತ್।
ಸ್ವಲಂಕೃತಾನಶ್ವಸಾದೀನ್ಪತ್ತೀಂಶ್ಚಾಹಂಧನಂಜಯಃ॥ 8-52-62 (57673) 
ಧನಂಜಯಯುಗಾಂತಾರ್ಕಃ ಸಂಶಪ್ತಕಮಹಾರ್ಣವಂ।
ವ್ಯಶೋಷಯತ ದುಃಶೋಷಂ ತೀಕ್ಷ್ಣೈಃ ಶರಗಭಸ್ತಿಭಿಃ॥ 8-52-63 (57674) 
ಪುನರ್ದ್ರೌಣಿಮಹಾಶೈಲಂ ನಾರಾಚೈರ್ವಜ್ರಸನ್ನಿಭೈಃ।
ನಿರ್ಬಿಭೇದ ಮಹಾವೇಗೈಸ್ತ್ವರನ್ವಜ್ರೀವ ಪರ್ವತಂ॥ 8-52-64 (57675) 
ತಮಾಚಾರ್ಯಸುತಃ ಕ್ರುದ್ಧಃ ಸಾಶ್ವಯಂತಾರಮಾಶುಗೈಃ।
ಯುಯುತ್ಸುರಾಗಮದ್ಯೋದ್ಧುಂ ಪಾರ್ಥಸ್ತಾನಚ್ಛಿನಚ್ಛರಾನ್॥ 8-52-65 (57676) 
ತತಃ ಪರಮಸಂಕ್ರುದ್ಧಃ ಕಾಂಡಕೋಶಮವಾಸೃಜತ್।
ಅಶ್ವತ್ಥಾಮಾಭಿರೂಪಾಯ ಗೃಹಾನತಿಥಯೇ ಯಥಾ॥ 8-52-66 (57677) 
ಅಥ ಸಂಶಪ್ತಕಾಂಸ್ತ್ಯಕ್ತ್ವಾ ಪಾಂಡವೋ ದ್ರೌಣಿಮಭ್ಯಯಾತ್।
ಅಪಾಂಕ್ತೇಯಾನಿವ ತ್ಯಕ್ತ್ವಾ ದಾತಾ ಪಾಂಕ್ತೇಯಮರ್ಥಿನಂ॥ 8-52-67 (57678) 
`ಸ್ಥಿತಾಃ ಸಂಶಪ್ತಕಾ ರಾಜಂದೃಷ್ಟ್ವಾ ಯುದ್ವಂ ಮಹಾತ್ಮನೋಃ'॥ ॥  8-52-68 (57679) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ದ್ವಿಪಂಚಾಶೋಽಧ್ಯಾಯಃ॥ 52 ॥

Mahabharata - Karna Parva - Chapter Footnotes

8-52-1 ವಾಸಿತಾ ಪುಷ್ಪವತೀ ಗೌಸ್ತದರ್ಥಂ॥ 8-52-12 ತ್ರಿವೇಣುಃ ಉಭಯತಃ-- ಕಾಷ್ಠದ್ವಯಸಹಿತೋ ಧೂರ್ದಂಡಃ। ಅಕ್ಷಶ್ಚಕ್ರಾಧಾರದಂಡಃ॥ 8-52-13 ಯೋಕ್ರಾಣಿ ಬಂಧನರಜ್ಜವಃ। ರಶ್ಮಯಃ ಪ್ರಗ್ರಹಾಃ। ಕೂಬರಸ್ತ್ರಿವೇಣೋರಗ್ರಭಾಗಃ। ಬಂಧುರಂ ರಥತಲ್ಪಃ ಯುಗಂ ಧೂರಗ್ರಕಾಷ್ಠಂ। ಅಕ್ಷಪ್ರಮಂಡಲಂ ರಥನೀಡಾಕ್ಷಯೋಃ ಸಂಧಾನಕಾಷ್ಠಜಾತಂ॥ 8-52-14 ವಿಶಕಲೀಕುರ್ವನ್ ವಿಶೇಷೇಣ ಶಕಲೀಕುರ್ವನ್॥ 8-52-15 ಚಂದ್ರಾದೀನಾಂ ಕಾಂತ್ಯಾದೀನ್ ಯಥಾಸಂಖ್ಯಂ ವಿಭ್ರತುಃ॥ 8-52-22 ಅರ್ಹಂ ಪೂಜಯಿತುಂ ಯೋಗ್ಯಂ॥ 8-52-24 ಅನಂತರಂ ಪ್ರಥಮಂ॥ 8-52-26 ಜೈತ್ರೇಣ ವಿಧಿನಾ ಇತಿ ಝ.ಪಾಠಃ॥ 8-52-33 ಅಯಂತಃ ಯತ್ನವಾನ್॥ 8-52-34 ಇಷುಷಿಪ್ರಭೃತಿಭ್ಯಃ ಶರಾಃ ಪೇತುಃ ಲೋಮಭ್ಯೋಽಪಿ ಚ ಚೇತುಸ್ತತ್ರ ಹೇತುಃ ಬ್ರಹ್ಮವಾದಿನಃ ಯೋಗಬಲವತ ಇತ್ಯರ್ಥಃ॥ 8-52-64 ಮಹತ್ ಶೈಲಂ ಶಿಲಾಸಮೂಹೋ ಯಸ್ಮಿನ್ ತಂ ಮಹಾಶೈಲಂ ಪರ್ವತಮಿವ॥ 8-52-66 ಕಾಂಡಕೋಶಂ ಬಾಣನಿಷಂಗಂ॥ 8-52-52 ದ್ವಿಪಂಚಾಶೋಽಧ್ಯಾಯಃ॥ 52 ॥





ಕರ್ಣಪರ್ವ - ಅಧ್ಯಾಯ 053

॥ ಶ್ರೀಃ ॥

8.53. ಅಧ್ಯಾಯಃ 053 

Mahabharata - Karna Parva - Chapter Topics

ಅರ್ಜುನೇನಾಶ್ವತ್ಥಾಮಪರಾಜಯಃ॥ 1 ॥

Mahabharata - Karna Parva - Chapter Text

8-53-0 (57680) 
ಸಂಜಯ ಉವಾಚ। 8-53-0x (4973) 
ತತಃ ಸಮಭವದ್ಯುದ್ಧಂ ಶುಕ್ರಾಂಗಿರಸವರ್ಚಸೋಃ।
ನಕ್ಷತ್ರಮಭಿತೋ ವ್ಯೋಂನಿ ಶುಕ್ರಾಂಗಿರಸಯೋರಿವ॥ 8-53-1 (57681) 
ಸಂತಾಪಯಂತಾವನ್ಯೋನ್ಯಂ ದೀಪ್ತೈಃ ಶರಗಭಸ್ತಿಭಿಃ।
ಲೋಕತ್ರಾಸಕರಾವಾಸ್ತಾಂ ವಿಮಾರ್ಗಸ್ಥೌ ಗ್ರಹಾವಿವ॥ 8-53-2 (57682) 
ತತೋಽವಿಧ್ಯದ್ಧುವೋರ್ಮಧ್ಯೇ ನಾರಾಚೈರರ್ಜುನೋ ಭೃಶಂ।
ಸ ತೇನ ವಿಬಭೌ ದ್ರೌಣಿರೂರ್ಧ್ವರಶ್ಮಿರ್ಯಥಾ ರವಿಃ॥ 8-53-3 (57683) 
ಅಥ ಕೃಷ್ಣೌ ಶರಶತೈರಶ್ವತ್ಥಾಂನಾಽರ್ದಿತೌ ಭೃಶಂ।
ಸ್ವರಶ್ಮಿಜಾಲವಿಕಚೌ ಯುಗಾಂತಾರ್ಕಾವಿವಾಸುತಃ॥ 8-53-4 (57684) 
ತತೋಽರ್ಜುನಃ ಸರ್ವತೋಧಾರಮಸ್ತ್ರ--
ಮವಾಸೃಜದ್ವಾಸುದೇವೇಽಭಿಭೂತೇ। 
ದ್ರೌಣಾಯನಿಶ್ಚಾಭ್ಯಹನತ್ಪೃಷತ್ಕೈ--
ರ್ವಜ್ರಾಗ್ನಿವೈವಸ್ವತದಂಡಕಲ್ಪೈಃ॥  8-53-5 (57685) 
ಸ ಕೇಶವಂ ಚಾರ್ಜುನಂ ಚಾತಿತೇಜಾ
ವಿವ್ಯಾಧ ಮರ್ಮಸ್ವತಿರೌದ್ರಕರ್ಮಾ। 
ಬಾಣೈಃ ಸುಮುಕ್ತೈರತಿತೀವ್ರವೇಗೈ--
ರ್ಯೈರಾಹತೋ ಮೃತ್ಯುರಪಿ ವ್ಯಥೇತ॥  8-53-6 (57686) 
ದ್ರೌಣೇರಿಷೂನಿಷುಭಿಃ ಸನ್ನಿವಾರ್ಯ
ವ್ಯಾಯಚ್ಛತಸ್ತದ್ದ್ವಿಗುಣೈಃ ಸುಪುಂಖೈಃ। 
ತಂ ಸಾಶ್ವಸೂತಧ್ವಜಮೇಕವೀರ--
ಮಾವೃತ್ಯ ಸಂಶಪ್ತಕಸೈನ್ಯಮಾರ್ಚ್ಛತ್॥  8-53-7 (57687) 
ಧನೂಂಷಿ ಬಾಣಾನಿಷುಧೀರ್ಧನುರ್ಜ್ಯಾಃ
ಪಾಣೀನ್ಭುಜಾನ್ಪಾಣಿಗತಂ ಚ ಶಸ್ತ್ರಂ। 
ಛತ್ರಾಣಿ ಕೇತೂಂಸ್ತುರಗಾನ್ರಥೇಷಾಂ
ವಸ್ತ್ರಾಣಿ ಮಾಲ್ಯಾನ್ಯಥಾ ಭೂಷಣಾನಿ॥  8-53-8 (57688) 
ಚರ್ಮಾಣಿ ವರ್ಮಾಣಿ ಮನೋರಮಾಣಿ
ಪ್ರಸಹ್ಯ ಚೈಷಾಂ ಸ ಶಿರಾಂಸಿ ಚೈವ। 
ಸ್ರಿಚ್ಛೇದ ಪಾರ್ಥೋ ದ್ವಿಷತಾಂ ಸುಮುಕ್ತೈ--
ರ್ಬಾಣೈಃ ಸ್ಥಿತಾನಾಮಪರಾಙ್ಮುಖಾನಾಂ॥  8-53-9 (57689) 
ಸುಕಲ್ಪಿತಾಃ ಸ್ಮಂದನವಾಜಿನಾಗಾಃ
ಸಮಾಸ್ಥಿತಾಃ ಕೃತಯತ್ನೈರ್ನೃವೀರೈಃ। 
ಪಾರ್ಥೇರಿತೈರ್ಬಾಣಶತೈರ್ನಿರಸ್ತಾ--
ಸ್ತೈರೇವ ಸಾರ್ಧಂ ನೃವರೈರ್ವಿನೇಶುಃ॥  8-53-10 (57690) 
ಪದ್ಮಾರ್ಕಪೂರ್ಣೇಂದುನಿಭಾನನಾನಿ
ಕಿರೀಟಮಾಲ್ಯಾಭರಣೋಜ್ಜ್ವಲಾನಿ। 
ಭಲ್ಲಾರ್ಧಚಂದ್ರಕ್ಷುರಸನ್ನಿಕೃತ್ತಾ--
ನ್ಯಪಾತಯಚ್ಛತ್ರುಶಿರಾಂಸ್ಯಜಸ್ರಂ॥  8-53-11 (57691) 
ಅಥ ದ್ವಿಪೈರ್ದೈತ್ಯರಿಪುದ್ವಿಪಾಭೈ--
ರ್ದೇವಾರಿಕಲ್ಪಾ ಬಲಮನ್ಯುಕಲ್ಪೈಃ। 
ಕಲಿಂಗವಂಗಾಂಗನಿಷಾದವೀರಾ
ಜಿಘಾಂಸವಃ ಪಾಂಡವಮಭ್ಯಧಾವನ್॥  8-53-12 (57692) 
ತೇಷಾಂ ದ್ವಿಪಾನಾಂ ನಿಚಕರ್ತ ಪಾರ್ಥೋ
ವರ್ಮಾಣಿ ಚರ್ಮಾಣಿ ಕರಾನ್ನಿಯಂತೄನ್। 
ಧ್ವಜಾಃ ಪತಾಕಾಶ್ಚ ತತಃ ಪ್ರಪೇತು--
ರ್ವಜ್ರಾಹತಾನೀವ ಗಿರೇಃ ಶಿರಾಂಸಿ॥  8-53-13 (57693) 
ತೇಷು ಪ್ರಭಗ್ನೇಷು ಗುರೋಸ್ತನೂಜಂ
ಬಾಣೈಃ ಕಿರೀಟಿ ನವಸೂರ್ಯವರ್ಣೈಃ। 
ಪ್ರಚ್ಛಾದಯಾಮಾಸ ಮಹಾಭ್ರಜಾಲೈ--
ರ್ವಾಯುಃ ಸಮುದ್ಯಂತಮಿವಾಂಶುಮಂತಂ॥  8-53-14 (57694) 
ತತೋಽರ್ಜುನೇಷೂನಿಷುಭಿರ್ನಿರಸ್ಯ
ದ್ರೌಣಿಃ ಶಿತೈರರ್ಜುನವಾಸುದೇವೌ। 
ಪ್ರಚ್ಛಾದಯಿತ್ವಾ ದಿವಿ ಚಂದ್ರಸೂರ್ಯೌ
ನನಾದ ಸೋಽಂಭೋದ ಇವಾತಪಾಂತೇ॥  8-53-15 (57695) 
ತಮರ್ಜುನಸ್ತಾಂಶ್ಚ ಪುನಸ್ತ್ವದೀಯಾ--
ನಭ್ಯರ್ದಿತಸ್ತೈರಭಿಸೃತ್ಯ ಶಸ್ತ್ರೈಃ। 
ವಾಣಾಂಧಕಾರಂ ಸಹಸೈವ ಕೃತ್ತ್ವಾ
ವಿವ್ಯಾಧ ಪಾರ್ಥೋ ವರಹೇಮಪುಂಖೈಃ॥  8-53-16 (57696) 
ನಾಪ್ಯಾದದತ್ಸಂದಧನ್ನೈವ ಮುಂಚ--
ನ್ಬಾಣಾನ್ರಥೇಽದೃಶ್ಯತ ಸವ್ಯಸಾಚೀ। 
ರಥಾಂಶ್ಚ ನಾಗಾಂಸ್ತುರಗಾನ್ಪದಾತೀನ್
ಸಂಸ್ಯೂತದೇಹಾಂದದೃಶುರ್ಹತಾಂಶ್ಚ॥  8-53-17 (57697) 
ಸಂಧಾಯ ನಾರಾಚವರಾಂದಶಾಶು
ದ್ರೌಣಿಸ್ತ್ವರನ್ನೇಕಮಿವೋತ್ಸಸರ್ಜ। 
ತೇಷಾಂ ಚ ಪಂಚಾರ್ಜುನಮಭ್ಯವಿಧ್ಯ--
ನ್ಪಂಚಾಚ್ಯುತಂ ನಿರ್ಬಿಭುದುಃ ಸುಪುಂಖಾಃ॥  8-53-18 (57698) 
ತೈರಾಹತೌ ಸರ್ವಮನುಷ್ಯಮುಖ್ಯಾ--
ವಸೃಕ್ಸ್ರವಂತೌ ಧನದೇಂದ್ರಕಲ್ಪೌ। 
ಸಮಾಪ್ತವಿದ್ಯೇನ ತಥಾಽಭಿಭೂತೌ
ಹತೌ ರಣೇ ತಾವಿತಿ ಮೇನಿರೇಽನ್ಯೇ॥  8-53-19 (57699) 
ಅಥಾರ್ಜುನಂ ಪ್ರಾಹ ದಶಾರ್ಹನಾಥಃ
ಪ್ರಮಾದ್ಯಸೇ ಕಿಂ ಜಹಿ ಯೋಧಮೇತಂ। 
ಕುರ್ಯಾದ್ಧಿ ದೋಷಂ ಸಮುಪೇಕ್ಷಿತೋಽಯಂ
ಕಷ್ಟೋ ಭವೇದ್ವ್ಯಾಧಿರಿವಾಕ್ರಿಯಾವಾನ್॥  8-53-20 (57700) 
ತಥೇತಿ ಚೋಕ್ತ್ವಾಽಚ್ಯುತಮಪ್ರಮಾದೀ
ದ್ರೌಣೇಃ ಪ್ರಹಸ್ಯಾಶು ಕಿರೀಟಮಾಲೀ। 
ಭುಜೌ ವರೌ ಚಂದನಸಾರದಿಗ್ಧೌ
ವಕ್ಷಃ ಶಿರೋಽಥಾಪ್ರತಿಮೌ ತಥೋರೂ॥  8-53-21 (57701) 
ಗಾಂಡೀವಮುಕ್ತೈಃ ಕುಪಿತಾಹಿಕಲ್ಪೈ--
ದ್ರೌಣಿಂ ಶರೈಃ ಸಂಯತಿ ನಿರ್ಬಿಭೇದ। 
ಛಿತ್ತ್ವಾ ತು ರಶ್ಮೀಂಸ್ತುರಗಾನವಿಧ್ಯ--
ತ್ತೇ ತಂ ರಣಾದೂಹುರತೀವ ದೂರಂ॥  8-53-22 (57702) 
ಸ ತೈರ್ಹೃತೋ ವಾತಜವೈಸ್ತುರಂಗೈ-
ರ್ದ್ರೌಣಿರ್ದೃಢಂ ಪಾರ್ಥಶರಾಭಿಭೂತಃ। 
ಆವೃತ್ಯ ನೈವ ವ್ಯಷಹತ್ಸ ಯೋದ್ಧುಂ
ಪಾರ್ಥೇನ ಸಾರ್ಧಂ ಮತಿಮಾನ್ವಿಮೃಶ್ಯ।  8-53-23 (57703) 
ಜಾನಂಜಯಂ ನಿಯತಂ ವೃಷ್ಣಿವೀರೇ
ಧನಂಜಯೇ ಚಾಂಗಿರಸಾಂ ವರಿಷ್ಠಃ॥ 
ವಿವೇಶ ಕರ್ಣಸ್ಯ ಬಲಂ ತರಸ್ವೀ
ಭಗ್ನೋತ್ಸಾಹಃ ಕ್ಷೀಣವಾಣಾಸ್ತ್ರಯೋಗಃ॥  8-53-24 (57704) 
ಪ್ರತೀಪಕಾಮೇ ತು ರಣಾದಶ್ವತ್ಥಾಂನಿ ಹೃತೇ ಹಯೈಃ।
ಮಂತ್ರೌಷಧಿಕ್ರಿಯಾಯೋಗೈರ್ವ್ಯಾಧೌ ದೇಹಾದಿವಾಹೃತೇ॥ 8-53-25 (57705) 
ಸಂಶಪ್ತಕಾನಭಿಮುಖೌ ಪ್ರಯಾತೌ ಕೇಶವಾರ್ಜುನೌ।
ವಾತೋದ್ವೂತಪತಾಕೇನ ಸ್ಯಂದನೇನೌಘನಾದಿನಾ॥ ॥ 8-53-26 (57706) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ತ್ರಿಪಂಚಾಶೋಽಧ್ಯಾಯಃ॥ 53 ॥

Mahabharata - Karna Parva - Chapter Footnotes

8-53-1 ನಕ್ಷತ್ರಮಭಿತಃ ನಕ್ಷತ್ರಂ ಲಕ್ಷೀಕೃತ್ಯ॥ 8-53-2 ವಿಮಾರ್ಗಸ್ಥೌ ವಕ್ರಾತಿಚಾರಗೌ॥ 8-53-4 ಕೃಷ್ಣೌ ಕೃಷ್ಣಾರ್ಜುನೌ ಆಸತುಃ ದೀಪಯಾಂಚಕ್ರತುಃ॥ 8-53-5 ಸರ್ವತೋಧಾರಂ ಸರ್ವತೋಽಸ್ತ್ರಧಾರಾವರ್ಷಕಂ। ಸರ್ವತೋವಾರಮಿತಿ ಘ.ಙ.ಪಾಠಃ। ವಜ್ರಕಲ್ಪೈಃ ಅಮೋಧೈಃ। ಅಗ್ನಿಕಲ್ಪೈಃ ದಾಹಕೈಃ। ವೈವಸ್ವತದಂಡಕಲ್ಪೈಃ ಪ್ರಾಣಹರೈಃ॥ 8-53-7 ಧ್ಯಾಯಚ್ಛತೋ ಯತಮಾನಸ್ಯ। ಆರ್ಚ್ಛತಗತವಾನ್॥ 8-53-10 ಸುಕಲ್ಪಿತಾಃ ಸುಸನ್ನದ್ಧಾಃ॥ 8-53-13 ಕರಾನ್ ಶುಂಡಾಃ॥ 8-53-16 ತಂ ಅಶ್ವತ್ಥಾಮಾನಂ। ತಾನ್ ತದನ್ಯಾನ್। ತೈಃ ಕೃತಂ ನ್ನಾಣಾಂಧಕಾರಂ ಕೃತ್ತ್ವಾ ಛಿತ್ತ್ವಾ। ಕೃತೀ ಛೇದನ॥ 8-53-17 ಸಂಸ್ಯೂತಾಃ ಅನ್ಯೋನ್ಯಂ ಸಂಧಟ್ಟವಂತಃ॥ 8-53-19 ಸಮಾಪ್ತವಿದ್ಯೇನ ಸಮಗ್ರಧನುರ್ವೇದವಿದಾ॥ 8-53-20 ಅಕ್ರಿಯಾವಾನ್ ಪ್ರತಿಕಾರರಹಿತಃ॥ 8-53-22 ಅವಿಕರ್ಣೈಃ ಅವಿಕರ್ಣತುತ್ಯಾಗ್ರೈಃ॥ 8-53-23 ಅಂಗಿರಸಾಂ ಅಂಗಿರೋಗೋತ್ರಾಣಾಂ ಮಧ್ಯೇ॥ 8-53-26 ಓಘನಾದಿನಾ ಜಲೌಘವನ್ನಾದವತಾ॥ 8-53-53 ತ್ರಿಪಂಚಾಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 054

॥ ಶ್ರೀಃ ॥

8.54. ಅಧ್ಯಾಯಃ 054 

Mahabharata - Karna Parva - Chapter Topics

ಅರ್ಜುನೇನ ದಂಡದಂಡಧಾರಯೋರ್ವಧಃ॥ 1 ॥

Mahabharata - Karna Parva - Chapter Text

8-54-0 (57707) 
ಸಂಜಯ ಉವಾಚ। 8-54-0x (4974) 
ಅಥೋತ್ತರೇಣ ಪಾಂಡೂನಾಂ ಸೇನಾಯಾಂ ಧ್ವನಿರುತ್ಥಿತಃ।
ರಥನಾಗಾಶ್ವಪತ್ತೀನಾಂ ದಂಡಧಾರೇಣ ವಧ್ಯತಾಂ॥ 8-54-1 (57708) 
ನಿವರ್ತಯಿತ್ವಾ ತು ರಥಂ ಕೇಶವೋಽರ್ಜುನಮಬ್ರವೀತ್।
ವಾಹಯನ್ನೇವ ತುರಗಾನ್ಗರುಡಾನಿಲರಂಹಸಃ॥ 8-54-2 (57709) 
ಮಾಗಧೋಽಸಾವತಿಕ್ರಾಂತೋ ದ್ವಿರದೇನ ಪ್ರಮಾಥಿನಾ।
ಭಗದತ್ತಾದನವಮಃ ಶಿಕ್ಷಯಾ ಚ ಬಲೇನ ಚ॥ 8-54-3 (57710) 
ಏನಂ ಹತ್ವಾ ನಿಹಂತಾಽಸಿ ಪುನಃ ಸಂಶಪ್ತಕಾನಿತಿ।
ವಾಕ್ಯಾಂತೇ ಪ್ರಾಪಯತ್ಪಾರ್ಥಂ ದಂಡಧಾರಗಜಂ ಪ್ರತಿ॥ 8-54-4 (57711) 
ಸ ಮಾಗಧಾನಾಂ ಪ್ರವರೋ ಮಹಾಬಲೋಽ--
ಶುಭಗ್ರಹೋ ಯೋಧಗಣೈಃ ಸಮನ್ವಿತಃ। 
ಸಪತ್ನಸೇನಾಂ ಪ್ರಮಮಾಥ ದಾರುಣೋ
ಭೀಮಂ ಸಮಗ್ರಾಂ ಬಲವಾನಿವ ಗ್ರಹಂ॥  8-54-5 (57712) 
ಸುಕಲ್ಪಿತಂ ದಾನವನಾಗಸನ್ನಿಭಂ
ಮಹಾಭ್ರನಿರ್ಹಾದಸಮಸ್ವನಂ ರಣೇ। 
ಸಮಾಸ್ಥಿತೋ ನಾಗವರಂ ನರೇಶ್ವರೋ
ರಥಾಶ್ವಮಾತಂಗನರಪ್ರಮಾಥಿನಂ॥  8-54-6 (57713) 
ಸ ನಾಗಯಂತೄನ್ಸಮರೇ ಮಹಾರಥಾ--
ನ್ಸಪತ್ತಿಸಂಘಾಂಸ್ತುರಗಾನ್ಸಸಾದಿನಃ। 
ದ್ವಿಪಾಂಶ್ಚ ಬಾಣೈರ್ನಿಜಘಾನ ವೀರ್ಯವಾ--
ನ್ಸಮಂತತೋ ಘ್ನನ್ನಿವ ಕಾಲಚಕ್ರವತ್॥  8-54-7 (57714) 
ನರಾಂಸ್ತು ಕಾಂಸ್ಯಾಯಸವರ್ಮಭೂಷಣಾ--
ನ್ನಿಪಾತ್ಯ ಸಾಶ್ವಾನಪಿ ಪತ್ತಿಭಿಃ ಸಹ। 
ವ್ಯಪೋಥಯದ್ದಂತಿವರೇಣ ಶುಷ್ಮಿಣಾ
ಸಶಬ್ದವತ್ಸ್ಥೂಲನಲಂ ಯಥಾ ತಥಾ॥  8-54-8 (57715) 
ಅಥಾರ್ಜುನೋ ಜ್ಯಾತಲನೇಮಿನಿಃಸ್ವನೇ
ಮೃದಂಗಭೇರೀಬಹುಶಂಖನಾದಿತೇ। 
ರಥಾಶ್ವಮಾತಂಗಸಹಸ್ರನಾದಿತೇ
ರಥೋತ್ತಮೇನಾಭ್ಯಪತದ್ದ್ವಿಪೋತ್ತಮಂ॥  8-54-9 (57716) 
ತತೋಽರ್ಜುನಂ ದ್ವಾದಶಭಿಃ ಶರೋತ್ತಮೈ--
ರ್ಜನಾರ್ದನಂ ಷೋಡಶಭಿಃ ಸಮಾರ್ಪಯತ್। 
ಸ ದಣ಼್ಡಧಾರಸ್ತುರಗಾಂಸ್ತ್ರಿಭಿಸ್ತ್ರಿಭಿ---
ಸ್ತತೋ ನನಾದ ಪ್ರಜಹಾಸ ಚಾಸಕೃತ್॥  8-54-10 (57717) 
ತತೋಽಸ್ಯ ಪಾರ್ಥಃ ಸಗುಣೇಷುಕಾರ್ಮುಕಂ
ಚಕರ್ತ ಭಲ್ಲೈರ್ಧ್ವಜಮಪ್ಯಲಂಕೃತಂ। 
ಪುನರ್ನಿಯಂತೄನ್ಸಹಪಾದಗೋಪ್ತೃಭಿ--
ಸ್ತತಃ ಸ ಚುಕ್ರೋಧ ಗಿರಿವ್ರಜೇಶ್ವರಃ॥  8-54-11 (57718) 
ತತೋಽರ್ಜುನಂ ಭಿನ್ನಕಟೇನ ದಂತಿನಾ
ಘನಾಘನೇನಾನಿಲತುಲ್ಯರಂಹಸಾ। 
ಅತೀವ ಚುಕ್ರೋಧಯಿಷುರ್ಜನಾರ್ದನಂ
ಘನಂಜಯಂ ಚಾಭಿಜಘಾನ ತೋಮರೈಃ॥  8-54-12 (57719) 
ಅಥಾಸ್ಯ ಬಾಹೂ ದ್ವಿಪಹಸ್ತಸನ್ನಿಭೌ
ಶಿರಶ್ಚ ಪೂರ್ಣೇಂದುನಿಭಾನನಂ ತ್ರಿಭಿಃ। 
ಕ್ಷುರೈಃ ಪ್ರಚಿಚ್ಛೇದ ಸಹೈವ ಪಾಂಡವ--
ಸ್ತತೋ ದ್ವಿಪಂ ಬಾಣಶತೈಃ ಸಮರ್ಪಯತ್॥  8-54-13 (57720) 
ಸ ಪಾರ್ಥಬಾಣೈಸ್ತಪನೀಯಭೂಷಣೈಃ
ಸಮಾವೃತಃ ಕಾಂಚನವರ್ಮಭೃದ್ದ್ವಿಪಃ। 
ಭೃಶಂ ಚಕಾಶೇ ನಿಶಿ ಪರ್ವತೋ ಯಥಾ
ದಾವಾಗ್ನಿನಾ ಪ್ರಜ್ವಲಿತೌಷಧಿದ್ರುಮಃ॥  8-54-14 (57721) 
ಸ ವೇದನಾರ್ತೋಽಂಬುದನಿಸ್ವನೋ ನದಂ--
ಶ್ಚರನ್ಭ್ರಮನ್ಪ್ರಸ್ಸ್ವಲಿತಾಂತರೋಽದ್ರವತ್। 
ಪಪಾತ ರುಗ್ಣಃ ಸನಿಯಂತೃಕಸ್ತಥಾ॥
ಯಥಾ ಗಿರಿರ್ವಜ್ರವಿದಾರಿತಸ್ತಥಾ॥  8-54-15 (57722) 
ಹಿಮಾವದಾನೇನ ಸುವರ್ಣಮಾಲಿನಾ
ಹಿಮಾದ್ರಿಕೂಟಪ್ರತಿಮೇನ ದಂತಿನಾ। 
ಹತೇ ರಣೇ ಭ್ರಾತರಿ ದಂಡ ಆವ್ರಜ--
ಜ್ಜಿಘಾಂಸುರಿಂದ್ರಾವರಜಂ ಧನಂಜಯಂ॥  8-54-16 (57723) 
ಸತೋಮರೈರರ್ಕರಪ್ರಭೈಸ್ತ್ರಿಭಿ--
ರ್ಜನಾರ್ದನಂ ಪಂಚಭಿರರ್ಜುನಂ ಶಿತೈಃ। 
ಸಮರ್ಪಯಿತ್ವಾ ವಿನನಾದ ಚಾರ್ದಯಂ--
ಸ್ತತೋಽಸ್ಯ ಬಾಹೂ ನಿಚಕರ್ತ ಪಾಂಡವಃ॥  8-54-17 (57724) 
ಕ್ಷುರಪ್ರಕೃತ್ತೌ ವಿಪುಲೌ ಸತೋಮರೌ
ಶುಭಾಂಗದೌ ಚಂದನರೂಷಿತೌ ಭುಜೌ। 
ಗಜಾತ್ಪತಂತೌ ಯುಗಪದ್ವಿರೇಜತು--
ರ್ಯಥೋರಗೌ ಪರ್ವತಶೃಂಗವನ್ಮಹೀಂ॥  8-54-18 (57725) 
ಅಥಾಽರ್ಧಚಂದ್ರೇಣ ಹತಂ ಕಿರೀಟಿನಾ
ಪಪಾತ ದಂಡಸ್ಯ ಶಿರಃ ಕ್ಷಿತಿಂ ದ್ವಿಪಾತ್। 
ಸ ಶೋಣಿತಾರ್ದ್ರೋ ನಿಪತನ್ವಿರೇಜೇ
ದಿವಾಕರೋಽಸ್ತಾದಿವ ಪಶ್ಚಿಮಾಂ ದಿಶಂ॥  8-54-19 (57726) 
ಅಥ ದ್ವಿಪಂ ಶ್ವೇತನಗಾಗ್ರಸನ್ನಿಭಂ
ದಿವಾಕರಾಂಶುಪ್ರತಿಮೈಃ ಶರೋತ್ತಮೈಃ। 
ಬಿಭೇದ ಪಾರ್ಥಃ ಸ ಪಪಾತ ನಾದಯನ್
ಹಿಮಾದ್ರಿಕೂಟಂ ಕುಲಿಶಾಹತಂ ಯಥಾ॥  8-54-20 (57727) 
ತತೋಽಪರಂ ತತ್ಪ್ರತಿಮಾ ಗಜೋತ್ತಮಾ
ಜಿಗೀಷವಃ ಸಂಯತಿ ಸವ್ಯಸಾಚಿನಾ। 
ತಥಾ ಕೃತಾಸ್ತೇಽಪಿ ಯಥೈವ ತೌ ದ್ವಿಪೌ
ತತಃ ಪ್ರಭಗ್ನಂ ಸುಮಹದ್ರಿಪೋರ್ಬಲಂ॥  8-54-21 (57728) 
ಗಜಾ ರಥಾಶ್ವಾಃ ಪುರುಷಾಶ್ಚ ಸಂಘಶಃ
ಪರಸ್ಪರಘ್ನಾಃ ಪರಿಪೇತುರಾಹವೇ। 
ಪರಸ್ಪರಂ ಪ್ರಸ್ಖಲಿತಾಃ ಸಮಾಹತಾ
ಭೃಶಂ ಚ ತತ್ತದ್ಬಹುಭಾಷಿಣೋ ಹತಾಃ॥  8-54-22 (57729) 
ಅಥಾರ್ಜುನಂ ಸ್ವೇ ಪರಿವಾರ್ಯ ಸೈನಿಕಾಃ
ಪುರಂದರಂ ದೇವಗಣಾ ಇವಾಬ್ರುವನ್। 
ಅಭೈಷ್ಮ ಯಸ್ಮಾನ್ಮರಣಾದಿವ ಪ್ರಜಾಃ
ಸ ವೀರ ದಿಷ್ಟ್ಯಾ ನಿಹತಸ್ತ್ವಯಾ ರಿಪುಃ॥  8-54-23 (57730) 
ನ ಚೇತ್ಪರಿತ್ರಾಸ್ಯದಿಮಾಂಜನಾನ್ಭಯಾ--
ದ್ದ್ವಿಷದ್ಭಿರೇವಂ ಬಲಿಭಿಃ ಪ್ರಪೀಡಿತಾನ್। 
ತಥಾಽಭವಿಷ್ಯದ್ದ್ವಿಷತಾಂ ಪ್ರಮೋದನಂ
ಯಥಾ ಹತೇಷ್ವೇಷ್ವಿಹ ನೋಽರಿಸೂದನ॥  8-54-24 (57731) 
ಇತೀವ ಭೂಯಶ್ಚ ಸುಹೃದ್ಭಿರೀಡಿತಾ
ನಿಶಂಯ ವಾಚಃ ಸುಮನಾಸ್ತದಾಽರ್ಜುನಃ। 
ಯಥಾಽನುರೂಪಂ ಪ್ರತಿಪೂಜ್ಯ ತಂ ಜನಂ
ಜಗಾಮ ಸಂಶಪ್ತಕಸಂಘಹಾ ಪುನಃ॥ ॥  8-54-25 (57732) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಚತುಃಪಂಚಾಶೋಽಧ್ಯಾಯಃ॥ 54 ॥

Mahabharata - Karna Parva - Chapter Footnotes

8-54-1 ಉತ್ತರೇಣ ಉತ್ತರತಃ। ವಧ್ಯತಾಂ ವಧ್ಯಮಾನಾನಾಂ॥ 8-54-3 ಅನವಮಃ ಅಹೀನಃ॥ 8-54-5 ಸ ಮಾಗಧಾನಾಂ ಪ್ರವರೋಽಂಕುಶಗ್ರಹೇ ಗ್ರಹೇಽಪ್ರಸಹ್ಯೋ ವಿಕಚೋ ಯಥಾ ಗ್ರಹಃ। ಸಪತ್ನಸೇನಾಂ ಪ್ರಮಮಾಥ ದಾರುಣೋ ಮಹೀಂ ಸಮಗ್ರಾಂ ವಿಕಚೋ ಯಥಾ ಗ್ರಹಃ। ಇತಿ ಝ.ಪಾಠಃ। ತತ್ರ ಇತ್ಯರ್ಥಃ। ಅಂಕುಶಗ್ರಹೇ ಅಂಕುಶಧಾರಮೇ ಹಂಕಿಯುದ್ಧೇ ಇತ್ಯರ್ಥಃ। ಗ್ರಹೇ ಆದಿತ್ಯಾದಿಗ್ರಹಸಮೂಹೇ ಯುದ್ಧಪರಿಗ್ರಹೇ ಚ ಅಪ್ರಸಹ್ಯಃ। ವಿಕಚಃ ಕಚೋಪಲಕ್ಷಿತಶಿರೋರಹಿತಃ ಕೇತುರೂಪೀ ಗ್ರಹ ಇವ। ವಿಕಚೋ ವಿಸ್ತೀರ್ಣೋ ಗ್ರಹೋ ಧೂಮಕೇತುರೂಪೀ ಉತ್ಪಾತಗ್ರಹಃ॥ 8-54-8 ಶುಷ್ಮಿಣಾ ಬಲವತಾ। ಸ್ಥೂಲಸುಷಿರಂ ನಲಂ ತೃಣವಿಶೇಷಂ॥ 8-54-11 ಸಗುಣೇಷುಕಾರ್ಮುಕಂ ಮೌರ್ವೀಬಾಣಸಹಿತಂ ಧನುಃ। ನಿಯಂತೄನ್ ನಿಯಂತಾರಂ॥ 8-54-12 ಧನಾಧನೋ ಘತುಕಮತ್ತದಂತಿನೋರಿತಿ ವಿಶ್ವಃ॥ 8-54-13 ಸಹೈವ ಯುಗಪತ್॥ 8-54-15 ಸ್ಖಲಿತಾಂತರಃ ಮಧ್ಯೇಸ್ಖಲತಿತ್ಯರ್ಥಃ॥ 8-54-16 ಇಂದ್ರಾವರಜಂ ಕೃಷ್ಣಂ॥ 8-54-19 ಅಸ್ತಾತ್ ಅತ್ವಾಚಲಾತ್॥ 8-54-21 ತೌ ದಂಡಧಾರತದ್ಭ್ರಾತ್ರೋರ್ದ್ವಿಪೌ ಯಥಾ ಸಾಧ್ಯಕ್ಷೌ ಕೃತ್ತೌ ಛಿನ್ನೌ ತಥಾ ತೇಪಿ ಕೃತಾಃ॥ 8-54-54 ಚತುಃಪಂಚಾಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 055

॥ ಶ್ರೀಃ ॥

8.55. ಅಧ್ಯಾಯಃ 055 

Mahabharata - Karna Parva - Chapter Topics

ಅರ್ಜುನೇನ ಸಂಶಪ್ತಕಾನಾಂ ವಧಃ॥ 1 ॥

Mahabharata - Karna Parva - Chapter Text

8-55-0 (57733) 
ಸಂಜಯ ಉವಾಚ। 8-55-0x (4975) 
ಪ್ರತ್ಯೇತ್ಯಾಥ ಪುನರ್ಜಿಷ್ಣುರ್ಜಿತ್ವಾ ಸಂಶಪ್ತಕಾನ್ಬಭೌ।
ವಕ್ರಾನುವಕ್ರಗಮನಾದಂಗಾರಕ ಇವ ಗ್ರಹಃ॥ 8-55-1 (57734) 
ಪಾರ್ಥಬಾಣಹತಾ ರಾಜನ್ನರಾಶ್ವರಥಕುಂಜರಾಃ।
ವಿಚೇಲುರ್ಬಭ್ರಮುರ್ನೇಶುಃ ಪೇತುರ್ಮಂಲುಶ್ಚ ಭಾರತ॥ 8-55-2 (57735) 
ಧುರ್ಯಾಂಧುರ್ಯೇತರಾನ್ಸೂತಾಂಧ್ವಜಾಂಶ್ಚಪಾಸಿಸಾಯಕಾನ್।
ಪಾಣೀನ್ಪಾಣಿಗತಾಞ್ಶಸ್ತ್ರಾನ್ಬಾಹೂನಪಿ ಶಿರಾಂಸಿ ಚ॥ 8-55-3 (57736) 
ಭಲ್ಲೈಃ ಕ್ಷುರೈರರ್ಧಚಂದ್ರೈರ್ವತ್ಸದಂತೈಶ್ಚ ಪಾಂಡವಃ।
ಚಿಚ್ಛೇದಾಮಿತ್ರವೀರಾಣಾಂ ಸಮರೇ ಪ್ರತಿಯುಧ್ಯತಾಂ॥ 8-55-4 (57737) 
ತಂ ಪ್ರವೀರಾಸ್ತ್ವದೀಯಾನಾಂ ನರ್ದಮಾನಾಽಭಿದುದ್ರುವುಃ।
ವಾಸಿತಾರ್ಥೇ ಯುಯುತ್ಸಂತೋ ವೃಷಭಾ ವೃಷಭಂ ಯಥಾ। 
ನಿಪತಂತ್ಯರ್ಜುನಂ ಶೂರಾಃ ಶತಶೋಽಥ ಸಹಸ್ರಶಃ॥  8-55-5 (57738) 
ತೇಷಾಂ ತಸ್ಯ ಚ ತದ್ಯುದ್ಧಮಭವದ್ರೋಮಹರ್ಷಣಂ।
ತ್ರೈಲೋಕ್ಯವಿಜಯೇ ಯಾದೃಗ್ದೈತ್ಯಾನಾಂ ಸಹ ವಜ್ರಿಣಾ॥ 8-55-6 (57739) 
ತಮವಿಧ್ಯತ್ತ್ರಿಭಿರ್ಬಾಣೈರ್ದಂದಶೂಕೈರಿವಾಹಿಭಿಃ।
ಉಗ್ರಾಯುಧಸ್ಯ ತಸ್ಯಾಶು ಶಿರಃ ಕಾಯಾದಪಾಹರತ್॥ 8-55-7 (57740) 
ತೇಽರ್ಜುನಂ ಸರ್ವತಃ ಕ್ರುದ್ಧಾ ನಾನಾಶಸ್ತ್ರೈರವೀವೃಷನ್।
ಮರುದ್ಭಿಃ ಪ್ರೇರಿತಾ ಮೇಘಾ ಹಿಮವಂತಮಿವೋಷ್ಣಗೇ॥ 8-55-8 (57741) 
ಅಸ್ತ್ರೈರಸ್ತ್ರಾಣಿಂ ಸಂವಾರ್ಯ ದ್ವಿಷತಾಂ ಸರ್ವತೋಽರ್ಜುನಃ।
ಸಂಯಗಸ್ತೈಃ ಶರೈಃ ಸರ್ವಾನಹಿತಾನಹನದ್ಬಹೂನ್॥ 8-55-9 (57742) 
ಛಿನ್ನತ್ರಿವೇಣುಜಂಘೇಷಾನ್ಹತಾಶ್ವಾನ್ಹತಸಾರಥೀನ್।
ವಿಸ್ರಸ್ತಹಸ್ತತೂಣೀರಾನ್ವಿಚಕ್ರಥಕೇತನಾನ್॥ 8-55-10 (57743) 
ಸಂಛಿನ್ನರಶ್ಮಿಯೋಕ್ತ್ರಾಕ್ಷಾನ್ವ್ಯನುಕರ್ಷಯುಗಾನ್ರಥಾನ್।
ವಿಧ್ವಸ್ತಸರ್ವಸನ್ನಾಹಾನ್ಬಾಣೈಶ್ಚಕ್ರೇಽರ್ಜುನಸ್ತ್ವರನ್॥ 8-55-11 (57744) 
ತೇ ರಥಾಸ್ತತ್ರ ವಿಧ್ವಸ್ತಾಃ ಪರಾರ್ದ್ವ್ಯಾ ಭಾಂತ್ಯನೇಕಶಃ।
ಧನಿನಾಮಿವ ವೇಶ್ಮಾನಿ ಹತಾನ್ಯಗ್ನ್ಯನಿಲಾಂಬುಭಿಃ॥ 8-55-12 (57745) 
ದ್ವಿಪಾಃ ಸಂಭಿನ್ನಮರ್ಮಾಣೋ ವಜ್ರಾಶನಿಸಮೈಃ ಶರೈಃ।
ಪೇತುರ್ಗಿರ್ಯಗ್ರವೇಶ್ಮಾನಿ ವಜ್ರವಾತಾಗ್ನಿಭಿರ್ಯಥಾ॥ 8-55-13 (57746) 
ಅನೇಕೈಶ್ಚ ಶಿಲಾಧೌತೈರ್ವಜ್ರಾನಲವಿಷೋಪಮೈಃ।
ಶರೈರ್ನಿಜಘ್ನಿವಾನ್ಪಾರ್ಥೋ ಮಹೇಂದ್ರ ಇವ ದಾನವಾನ್॥ 8-55-14 (57747) 
ಸಾರೋಹಾಸ್ತುರಗಾಃ ಪೇತುರ್ಬಹವೋಽರ್ಜುನತಾಡಿತಾಃ।
ನಿರ್ಜಿಹ್ವಾಂತ್ರಾಃ ಕ್ಷಿತೌ ಕ್ಷೀಣಾ ರುಧಿರಾರ್ದ್ರಾಃ ಸುದುರ್ದೃಶಃ॥ 8-55-15 (57748) 
ನರಾಶ್ವನಾಗಾ ನಾರಾಚೈಃ ಸಂಸ್ಯೂತಾಃ ಸವ್ಯಸಾಚಿನಾ।
ಬಭ್ರಮುಶ್ಚಸ್ಖಲುಃ ಪೇತುರ್ನೇದುರ್ಮಂಲುಶ್ಚ ಮಾರಿಷ॥ 8-55-16 (57749) 
ಮಹಾರ್ಹವರ್ಮಾಭರಣಾ ನಾನಾರೂಪಾಂಬರಾಯುಧಾಃ।
ಸರಥಾಶ್ವದ್ವಿಪಾ ವೀರಾ ಹತಾಃ ಪಾರ್ಥೇನ ಶೇರತೇ॥ 8-55-17 (57750) 
ನಿರ್ಭಯಾಃ ಪುಣ್ಯಕರ್ಮಾಣೋ ವಿಶಿಷ್ಟಾಭಿಜನಶ್ರುತಾಃ।
ಗತಾಃ ಶರೀರೈರ್ವಸುಧಾಮೂರ್ಜಿತೈಃ ಕರ್ಮಭಿರ್ದಿವಂ॥ 8-55-18 (57751) 
ಅಥಾರ್ಜುನರಥಂ ವೀರಾಸ್ತ್ವದೀಯಾಃ ಸಮಭಿದ್ರವನ್।
ನಾನಾಜನಪದಾಧ್ಯಕ್ಷಾಃ ಸಗಣಾ ಜಾತಮನ್ಯವಃ॥ 8-55-19 (57752) 
ಉಹ್ಯಮನಾ ರಥಾಶ್ವೇಭೈಃ ಪತ್ತಯಶ್ಚ ಜಿಘಾಂಸವಃ।
ಸಮಭ್ಯಧಾವನ್ನಸ್ಯಂತೋ ವಿವಿಧಂ ಕ್ಷಿಪ್ರಮಾಯುಧಂ॥ 8-55-20 (57753) 
ತದಾಯುಧಮಹಾವರ್ಷಂ ಕ್ಷಿಪ್ತಂ ಯೋಧಮಹಾಂಬುದೈಃ।
ವ್ಯಧಮನ್ನಿಶಿತೈರ್ಬಾಣೈಃ ಕ್ಷಿಪ್ರಮರ್ಜುನಮಾರುತಃ॥ 8-55-21 (57754) 
ಸಾಶ್ವಪತ್ತಿದ್ವಿಪರಥಂ ಮಹಾಶಸ್ತ್ರೌಘಸಂಪ್ಲವಂ॥
ಸಹಸಾ ಸಂತಿತೀರ್ಷಂತಂ ಪಾರ್ಥಂ ಶಸ್ತ್ರಾಸ್ತ್ರಸೇತುನಾ॥ 8-55-22 (57755) 
ಅಥಾಬ್ರವೀದ್ವಾಸುದೇವಃ ಪಾರ್ಥ ಕಿಂ ಕ್ರೀಡಸೇಽನಘ।
ಸಂಶಪ್ತಕಾನ್ಪ್ರಮಥ್ಯೈನಾಂಸ್ತತಃ ಕರ್ಣವಧೇ ತ್ವರ॥ 8-55-23 (57756) 
ತಥೇತ್ಯುಕ್ತ್ವಾಽರ್ಜುನಃ ಕೃಷ್ಣಂ ಶಿಷ್ಟಾನ್ಸಂಶಪ್ತಕಾಂಸ್ತದಾ।
ಕ್ಷಪಯಿಷ್ಯಂಸ್ತದಾ ಬಾಣೈರ್ದೈತ್ಯಾನಿಂದ್ರ ಇವಾವಧೀತ್॥ 8-55-24 (57757) 
ಆದದತ್ಸಂದಧನ್ನೇಷೃಂದೃಷ್ಟಃ ಕೈಶ್ಚಿದ್ರಣೇಽರ್ಜುನಃ।
ವಿಮುಂಚನ್ವಾ ಶರಾಞ್ಶೀಘ್ರಂ ದೃಶ್ಯಂತೇ ವೈ ನರಾ ಹತಾಃ॥ 8-55-25 (57758) 
ಆಶ್ಚರ್ಯಮಿತಿ ಗೋವಿಂದೋ ಬ್ರುವನ್ನಶ್ವಾನಚೋದಯತ್।
ಹಂಸಾಂಶುಗೌರಾಸ್ತೇ ಸೇನಾಂ ಹಂಸಾಃ ಸರ ಇವಾವಿಶನ್॥ 8-55-26 (57759) 
ತತಃ ಸಂಗ್ರಾಮಭೂಮಿಂ ತಾಂ ವರ್ತಮಾನೇ ಜನಕ್ಷಯೇ।
ಅವೇಕ್ಷಮಾಣೋ ಗೋವಿಂದಃ ಸವ್ಯಸಾಚಿನಮಬ್ರವೀತ್॥ 8-55-27 (57760) 
ಏಷ ಪಾರ್ಥ ಮಹಾರೌದ್ರೋ ವರ್ತತೇ ಭರತಕ್ಷಯಃ।
ಪೃಥಿವ್ಯಾಂ ಪಾರ್ಥಿವಾನಾಂ ವೈ ದುರ್ಯೋಧನಕೃತೇ ಮಹಾನ್॥ 8-55-28 (57761) 
ಪಶ್ಯ ಭಾರತ ಚಾಪಾನಿ ರುಕ್ಮಪೃಷ್ಠಾನಿ ಧನ್ವಿನಾಂ।
ಹತಾನಾಮಪವಿದ್ಧಾನಿ ಕಲಾಪಾನಿಷುಧೀಂಸ್ತಥಾ॥ 8-55-29 (57762) 
ಜಾತರೂಪಮಯೈಃ ಪುಂಖೈಃ ಶರಾಂಶ್ಚ ನತಪರ್ವಣಃ।
ತೈಲಧೌತಾಂಶ್ಚ ನಾರಾಚಾನ್ನಿರ್ಮುಕ್ತಾನಿವ ಪನ್ನಗಾನ್॥ 8-55-30 (57763) 
ಆಕೀರ್ಣಾಂಸ್ತೋಮರಾನ್ವಾಹಾಂಶ್ಛತ್ರಾನ್ಹೇಮವಿಭೂಷಿತಾನ್।
ಚರ್ಮಾಣಿ ಚಾಪವಿದ್ಧಾನಿ ರುಕ್ಮಪೃಷ್ಠಾನಿ ಭಾರತ॥ 8-55-31 (57764) 
ಸುವರ್ಣವಿಕೃತಾನ್ಪ್ರಾಸಾಞ್ಶಕ್ತೀಃ ಕನಕಭೂಷಿತಾಃ।
ಜಾಂಬೂನದಮಯೈಃ ಪಟ್ಟೈರ್ಬದ್ಧಾಶ್ಚ ವಿಪುಲಾ ಗದಾಃ॥ 8-55-32 (57765) 
ಜಾತರೂಪಮಯೀಶ್ಚರ್ಷ್ಟೀಃ ಪಟ್ಟಸಾನ್ಹೇಮಭೂಷಿತಾನ್।
ದಂಡೈಃ ಕನಕಚಿತ್ರೈಶ್ಚ ವಿಪ್ರವಿದ್ಧಾನ್ಪರಶ್ವಥಾನ್॥ 8-55-33 (57766) 
ಪರಿಘಾನ್ಭಿಂಡಿಪಾಲಾಂಶ್ಚ ಭುಶುಂಡೀಃ ಕಣಪಾನಪಿ।
ಅಯಸ್ಕುಂತಾಂಶ್ಚ ಪತಿತಾನ್ಮುಸಲಾನಿ ಗುರೂಣಿ ಚ॥ 8-55-34 (57767) 
ನಾನಾವಿಧಾನಿ ಶಸ್ತ್ರಾಣಿ ಪ್ರಗೃಹ್ಯ ಜಯಗೃದ್ಧಿನಃ।
ಜೀವಂತ ಇವ ದೃಶ್ಯಂತೇ ಗತಸತ್ವಾಸ್ತರಸ್ವಿನಃ॥ 8-55-35 (57768) 
ಗದಾವಿಮಥಿತೈರ್ಗಾತ್ರೈರ್ಮುಸಲೈರ್ಭಿನ್ನಮಸ್ತಕಾನ್।
ಗಜವಾಜಿರಥೈಃ ಕ್ಷುಣ್ಣಾನ್ಪಶ್ಯ ಯೋಧಾನ್ಸಹಸ್ರಶಃ॥ 8-55-36 (57769) 
ಮನುಷ್ಯಗಜವಾಜೀನಾಂ ಶರಶಕ್ತ್ಯೃಷ್ಟಿತೋಮರೈಃ।
ನಿಸ್ತ್ರಿಂಶೈಃ ಪಟ್ಟಸೈಃ ಪ್ರಾಸೈರ್ನಖರೈರ್ಲಗುಡೈರಪಿ॥ 8-55-37 (57770) 
ಶರೀರೈರ್ಬಹುಘಾ ಛಿನ್ನೈಃ ಶೋಣಿತೌಘಪರಿಪ್ಲುತೈಃ।
ಗತಾಸುಭಿರಮಿತ್ರಘ್ನ ಸಂವೃತಾ ರಣಭೂಮಯಃ॥ 8-55-38 (57771) 
ಬಾಹುಭಿಶ್ಚಂದನಾದಿಗ್ಧೈಃ ಸಾಂಗದೈಃ ಶುಭಭೂಷಣೈಃ।
ಸತಲತ್ರೈಃ ಸಕೇಯೂರೈರ್ಭಾತಿ ಭಾರತ ಮೇದಿನೀ॥ 8-55-39 (57772) 
ಸಾಂಗುಲಿತ್ರೈರ್ಭುಜಾಗ್ರೈಶ್ಚ ವಿಪ್ರವಿದ್ವೈರಲಂಕೃತೈಃ।
ಹಸ್ತಿಹಸ್ತೋಪಮೈಶ್ಛಿನ್ನೈರೂರುಭಿಶ್ಚ ತರಸ್ವಿನಾಂ॥ 8-55-40 (57773) 
ಬದ್ಧಚೂಡಾಮಣಿವರೈಃ ಶಿರೋಭಿಶ್ಚ ಸಕುಂಡಲೈಃ।
`ನಿಕೃತ್ತೈರ್ವೃಷಭಾಕ್ಷಾಣಾಂ ಶರೀರೈಶ್ಚಾಪಿ ಸಂಘಶಃ॥ 8-55-41 (57774) 
ಗಜವಾಜಿಮನುಷ್ಯಾಣಾಂ ಶರಶಕ್ತ್ಯೃಷ್ಟಿತೋಮರೈಃ।
ಕಬಂಧೈಃ ಶೋಣಿತಾದಿಗ್ಧೈಶ್ಛಿನ್ನಗಾತ್ರಶಿರೋಧರೈಃ। 
ಭೂರ್ಭಾತಿ ಭರತಶ್ರೇಷ್ಠ ಶಾಂತಾಗ್ನಿಭಿರಿವಾಧ್ವರೇ'॥  8-55-42 (57775) 
ರಥಾಂಶ್ಚ ಬಹುಧಾ ಭಗ್ನಾನ್ಹೇಮಕಿಂಕಿಣಿನಃ ಶುಭಾನ್।
ಅಶ್ವಾಂಶ್ಚ ಬುಹಧಾ ಪಶ್ಯ ಶೋಣಿತೇನ ಪರಿಪ್ಲುತಾನ್॥ 8-55-43 (57776) 
ಅನುಕರ್ಷಾನುಪಾಸಂಗಾನ್ಪತಾಕಾ ವಿವಿಧಾಂಧ್ವಜಾನ್।
ಯೋಧಾನಾಂ ಚ ಮಹಾಶಂಖಾನ್ಪಾಂಡುರಾಂಶ್ಚ ಪ್ರಕೀರ್ಣಕಾನ್। 
ನಿರಸ್ತಜಿಹ್ವಾನ್ಮಾತಂಗಾಞ್ಶಯಾನಾನ್ಪರ್ವತೋಪಮಾನ್॥  8-55-44 (57777) 
ವೈಜಯಂತೀರ್ವಿಚಿತ್ರಾಶ್ಚ ಹತಾಂಶ್ಚ ಗಜಯೋಧಿನಃ।
ವಾರಣಾನಾಂ ಪರಿಸ್ತೋಮಾನ್ಸಂಯುಕ್ತಾನೇಕಕಂಬಲಾನ್॥ 8-55-45 (57778) 
ವಿಪಾಟಿತವಿಚಿತ್ರಾಶ್ಚ ರೂಪಚಿತ್ರಾಃ ಕುಥಾಸ್ತಥಾ।
ಭಿನ್ನಾಶ್ಚ ಬಹುಧಾ ಘಂಟಾಃ ಪತದ್ಭಿಶ್ಚೂರ್ಣಿತಾ ಗಜೈಃ॥ 8-55-46 (57779) 
ವೈದೂರ್ಯಮಣಿದಂಡಾಂಶ್ಚ ಪತಿತಾಂಶ್ಚಾಂಕುಶಾನ್ಭುವಿ।
ಅಶ್ವಾನಾಂ ಚ ಯುಗಾಪೀಡಾನ್ರತ್ನಚಿತ್ರಾನುರಶ್ಛದಾನ್॥ 8-55-47 (57780) 
ವಿದ್ಧಾಃ ಸಾದಿಧ್ವಜಾಗ್ರೇಷು ಸುವರ್ಣವಿಕೃತಾಃ ಕುಥಾಃ।
ವಿಚಿತ್ರಾನ್ಮಣಿಚಿತ್ರಾಂಶ್ಚ ಜಾತರೂಪಪರಿಷ್ಕೃತಾನ್॥ 8-55-48 (57781) 
ಅಶ್ವಾಸ್ತರಪರಿಸ್ತೋಮಾನ್ರಾಂಕವಾನ್ಪತಿತಾನ್ಭುವಿ।
ಚೂಡಾಮಣೀನ್ನರೇಂದ್ರಾಣಾಂ ವಿಚಿತ್ರಾಃ ಕಾಂಚನಸ್ರಜಃ। 
ಛತ್ರಾಣಿ ಚಾಪವಿದ್ಧಾನಿ ಚಾಮರವ್ಯಜನಾನಿ ಚ॥  8-55-49 (57782) 
ಚಂದ್ರನಕ್ಷತ್ರಭಾಸೈಶ್ಚ ವದನೈಶ್ಚಾರುಕುಂಡಲೈಃ।
ಕ್ಲೃಪ್ತಶ್ಮಶ್ರುಭಿರತ್ಯರ್ಥಂ ವೀರಾಣಾಂ ಸಮಲಂಕೃತೈಃ। 
ವದನೈಃ ಪಶ್ಯ ಸಂಛನ್ನಾಂ ಮಹೀಂ ಶೋಣಿತಕರ್ದಮಾಂ॥  8-55-50 (57783) 
ಸಜೀವಾಂಶ್ಚ ನರಾನ್ಪಶ್ಯ ಕೂಜಮಾನಾನ್ಸಮಂತತಃ।
ಉಪಾಸ್ಯಮಾನಾಂಶ್ಚ ಬಹೂನ್ನ್ಯಸ್ತಶಸ್ತ್ರೈಶ್ಚ ಭೂಪತೇ। 
ಜ್ಞಾತಿಭಿಶ್ಚ ಜಲಕ್ಲಿನ್ನಾನ್ರೋದಮಾನೈರ್ಮುಹುರ್ಮುಹುಃ॥  8-55-51 (57784) 
ಉತ್ಕ್ರಾಂತಾನಪರಾನ್ಯೋಧಾಂಛಾದಯಿತ್ವಾ ತರಸ್ವಿನಃ।
ಪುನರ್ಯುದ್ಧಾಯ ಗಚ್ಛಂತಿ ಜಯೇ ಲುಬ್ಧಾಃ ಪ್ರಮನ್ಯವಃ॥ 8-55-52 (57785) 
ಅಪರೇ ತತ್ರತತ್ರೈವ ಪರಿಧಾವಂತಿ ಮಾನವಾಃ।
ಸನ್ನಿವೃತ್ತಾಶ್ಚ ತೇ ಶೂರಾ ದೃಷ್ಟಾ ಚೈತಾನ್ವಿಚೇತಸಃ॥ 8-55-53 (57786) 
ಜಲಂ ತ್ಯಕ್ತ್ವಾ ಪ್ರಧಾವಂತಿ ಕ್ರೋಶಮಾನಾಃ ಪರಸ್ಪರಂ।
ಜಲಂ ಪೀತ್ವಾ ಮೃತಾನ್ಪಶ್ಯ ಪಿಬತೋಽನ್ಯಾಂಶ್ಚ ಭಾರತ॥ 8-55-54 (57787) 
ಪರಿಷ್ವಜ್ಯ ಪ್ರಿಯಾನನ್ಯೇ ಬಾಂಧವಾನ್ಬಂಧುವತ್ಸಲಾಃ।
ವಿಸಂಜ್ಞಾನ್ಸಮರೇ ಯೋಧಾಂಸ್ತತ್ರತತ್ರ ಮಹಾರಣೇ॥ 8-55-55 (57788) 
ಪಶ್ಯಾಪರಾನ್ನರಶ್ರೇಷ್ಠ ಸಂದಷ್ಟೋಷ್ಠಪುಟಾನ್ಪುನಃ।
ಭೃಕುಟೀಕುಟಿಲೈರ್ವಕ್ತ್ರೈಃ ಪ್ರೇಕ್ಷಮಾಣಾನ್ಮಹಾರಣಂ॥ 8-55-56 (57789) 
ಏತತ್ತವೈವಾನುರೂಪಂ ಕರ್ಮಾರ್ಜುನ ಮಹಾಹವೇ।
ದಿವಿ ವಾ ದೇವರಾಜಸ್ಯ ತ್ವಯಾ ಯತ್ಕೃತಮಾಹವೇ॥ 8-55-57 (57790) 
ಸಂಜಯ ಉವಾಚ। 8-55-58x (4976) 
ಏವಂ ತಾಂ ದರ್ಶಯನ್ಕೃಷ್ಣೋ ಯುದ್ಧಭೂಮಿಂ ಕಿರೀಟಿನೇ।
ಗಚ್ಛನ್ನೇವಾಶೃಣೋಚ್ಛಬ್ದಂ ದುರ್ಯೋಧನಬಲೇ ಮಹತ್॥ 8-55-58 (57791) 
ಶಂಖದುಂದುಭಿನಿರ್ಘೋಷಂ ಭೇರೀಪಣವನಿಃಸ್ವನಂ।
ರಥಾಶ್ವನರನಾಗಾನಾಂ ಪಾದಶಬ್ದಾಂಶ್ಚ ದಾರುಣಾನ್॥ 8-55-59 (57792) 
ಪ್ರವಿಶ್ಯ ತದ್ಬಲಂ ಕೃಷ್ಣಸ್ತುರಗೈರ್ವಾತವೇಗಿತೈಃ।
ಪಾಂಡ್ಯೇನಾಭ್ಯರ್ದಿತಂ ಸೈನ್ಯಂ ತ್ವದೀಯಂ ವೀಕ್ಷ್ಯ ವಿಸ್ಮಿತಃ॥ 8-55-60 (57793) 
ಸ ಹಿ ನಾನಾವಿಧೈರ್ಬಾಣೈರಿಷ್ವಸ್ತ್ರಪ್ರವರೋ ಯುಧಿ।
ನ್ಯಹನದ್ದ್ವಿಷತಾಂ ಪೂಗಾನ್ಗತಾಸೂನಂತಕೋ ಯಥಾ॥ 8-55-61 (57794) 
ಗಜವಾಜಿಮನುಷ್ಯಾಣಾಂ ಶರೀರಾಣಿ ಶಿತೈಃ ಶರೈಃ।
ಭಿತ್ತ್ವಾ ಪ್ರಹರತಾಂ ಶ್ರೇಷ್ಠೋ ವಿದೇಹಾಸೂನಪಾತಯತ್॥ 8-55-62 (57795) 
ಶತ್ರುಪ್ರವೀರೈರಸ್ತ್ರಾಣಿ ನಾನಾಶಸ್ತ್ರಾಣಿ ಸಾಯಕೈಃ।
ಛಿತ್ತ್ವಾ ತಾನವಧೀಚ್ಛತ್ರೂನ್ಪಾಂಡ್ಯಃ ಶಕ್ರ ಇವಾಸುರಾನ್॥ ॥ 8-55-63 (57796) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಪಂಚಪಂಚಾಶೋಽಧ್ಯಾಯಃ॥ 55 ॥

Mahabharata - Karna Parva - Chapter Footnotes

8-55-3 ಧುರ್ಯಾನ್ ಶ್ರೇಷ್ಠಾನ್। ಧುರ್ಯಗತಾನಿತಿ ಪಾಠೇ ವಾಹಾನ್॥ 8-55-5 ವಾಸಿತಾರ್ಥೇ ಸ್ತ್ರೀನಿಮಿತ್ತಂ॥ 8-55-7 ದಂದಶೂಕೈಃ ದಂಶನಶೀಲೈಃ। ಅಪಾಹರದರ್ಜುನ ಇತಿ ಶೇಷಃ॥ 8-55-8 ಉಷ್ಣಗೇ ಗ್ರೀಷ್ಮೇ ಗತೇ ಸತಿ ಪ್ರಾವೃಷೀತ್ಯರ್ಥಃ। ಉಷ್ಣೇ ಗ್ರೀಧ್ಮೋ ಗತೋಽತೀತೋ ಯತ್ರ ಸ ಉಷ್ಣಗಃ ಕಾಲವಿಶೇಷ ಇತಿ ವಿಗ್ರಹಃ॥ 8-55-9 ಅಸ್ತೈಃ ಕ್ಷಿಪ್ತೈಃ॥ 8-55-11 ಅನುಕರ್ಷಃ ರಥಾಧಸ್ಥಂ ದಾರು॥ 8-55-15 ನಿರ್ಜಿಹ್ವಾಂತ್ರಾಃ ನಿರ್ಗತಾಃ ಜಿಹ್ವಾಃ ಅಂತ್ರಾಣಿ ಚ ಯೇಷಾಂ ತೇ॥ 8-55-29 ಕಲಾಪಾನ್ ಅಲಂಕಾರಾನ್॥ 8-55-31 ಆಕೀರ್ಣಾನ್ ಸರ್ವತೋವಿಕ್ಷಿಪ್ತಾನ್॥ 8-55-37 ವಾಜೀನಾಂ ಶರೀರೈರಿತಿ ಸಂಬಂಧಃ। ದೈರ್ಧ್ಯಮಾರ್ಷಂ॥ 8-55-55 ಪಂಚಪಂಚಾಶೋಽಧ್ಯಾಯಃ॥ 55 ॥





ಕರ್ಣಪರ್ವ - ಅಧ್ಯಾಯ 056

॥ ಶ್ರೀಃ ॥

8.56. ಅಧ್ಯಾಯಃ 056 

Mahabharata - Karna Parva - Chapter Topics

ಅಶ್ವತ್ಥಾಂನಾ ಪಾಂಡ್ಯವಧಃ॥ 1 ॥

Mahabharata - Karna Parva - Chapter Text

8-56-0 (57797) 
ಧೃತರಾಷ್ಟ್ರ ಉವಾಚ। 8-56-0x (4977) 
ಪ್ರೋಕ್ತಸ್ತ್ವಯಾ ಪೂರ್ವಮೇವ ಪ್ರವೀರೋ ಲೋಕವಿಶ್ರುತಃ।
ನ ತ್ವಸ್ಯ ಕರ್ಮ ಸಂಗ್ರಾಮೇ ತ್ವಯಾ ಸಂಜಯ ಕೀರ್ತಿತಂ॥ 8-56-1 (57798) 
ತಸ್ಯ ವಿಸ್ತರಶೋ ಬ್ರೂಹಿ ಪ್ರವೀರಸ್ಯಾದ್ಯ ವಿಕ್ರಮಂ।
ಶಿಕ್ಷಾಂ ಪ್ರಭಾವಂ ವೀರ್ಯಂ ಚ ಪ್ರಮಾಣಂ ದರ್ಪಮೇವ ಚ॥ 8-56-2 (57799) 
ಸಂಜಯ ಉವಾಚ। 8-56-3x (4978) 
ಭೀಷ್ಮದ್ರೋಣಕೃಪದ್ರೌಣಿಕರ್ಣಾರ್ಜುನಜನಾರ್ದನಾನ್।
ಸಮಾಪ್ತವಿದ್ಯಾಂಧನುಷಿ ಶ್ರೇಷ್ಠಾನ್ಯಾನ್ಸಪ್ತ ಮನ್ಯಸೇ॥ 8-56-3 (57800) 
ಯೋ ಹ್ಯಾಕ್ಷಿಪತಿ ವೀರ್ಯೇಣ ಸರ್ವಾನೇತಾನ್ಮಹಾರಥಾನ್।
ನ ಮೇನೇ ಚಾತ್ಮನಾ ತುಲ್ಯಂ ಕಂಚಿದೇವ ನರೇಶ್ವರಂ॥ 8-56-4 (57801) 
ತುಲ್ಯತಾಂದ್ರೋಣಭೀಷ್ಮಾಭ್ಯಾಮಾತ್ಮನೋ ಯೋ ನ ಮೃಷ್ಯತೇ।
ವಾಸುದೇವಾರ್ಜುನಾಭ್ಯಾಂ ಚ ನ್ಯೂನತಾಂ ನೈಚ್ಛತಾತ್ಮನಿ॥ 8-56-5 (57802) 
ಸ ಪಾಂಡ್ಯೋಽರ್ಥಪತಿಶ್ರೇಷ್ಠಃ ಸರ್ವಶಸ್ತ್ರಭೃತಾಂ ವರಃ।
ಕರ್ಣಸ್ಯಾನೀಕಮಹನತ್ಪಾಶಹಸ್ತ ಇವಾಂತಕಃ॥ 8-56-6 (57803) 
ತದುದೀರ್ಣರಥಾಶ್ವೇಭಂ ಪತ್ತಿಪ್ರವರಸಂಕುಲಂ।
ಕುಲಾಲಚಕ್ರವದ್ಧಾಂತಂ ಪಾಂಡ್ಯೇನಾಭ್ಯಾಹತಂ ಬಲಾತ್॥ 8-56-7 (57804) 
ವ್ಯಶ್ವಸೂತಧ್ವಜರಥಾನ್ವಿಪ್ರಯುಕ್ತಯುಗಾನ್ರಥಾನ್।
ಸಂಯಗಸ್ತೈಃ ಶರೈಃ ಪಾಂಡ್ಯೋ ವಾಯುರ್ಮೇಘಾನಿವಾಕ್ಷಿಪತ್॥ 8-56-8 (57805) 
ದ್ವಿರದಾನ್ಪ್ರವರಾರೋಹಾನ್ವಿಪತಾಕಾಯುಧಧ್ವಜಾನ್।
ಸ ಪಾದರಕ್ಷಾನಹನದ್ವಜ್ರೇಣಾದ್ರೀನಿವಾದ್ರಿಹಾ॥ 8-56-9 (57806) 
ಸ ಶಕ್ತಿಪ್ರಾಸತೂಣೀರಾನಶ್ವಾರೋಹಾನ್ಹಯಾನಪಿ।
ಪುಲಿಂದಖಸಬಾಹ್ಲೀಕನಿಷಾದಾಂಧ್ರಕಕುಂತಲಾನ್॥ 8-56-10 (57807) 
ದಾಕ್ಷಿಣಾತ್ಯಾಂಶ್ಚ ಭೋಜಾಂಶ್ಚ ಶೂರಾನ್ಸಂಗ್ರಾಮಕರ್ಕಶಾನ್।
ವಿಶಸ್ತ್ರಕವಚಾನ್ಬಾಣೈಃ ಕೃತ್ವಾ ಪಾಂಡ್ಯೋಽಕರೋದ್ವ್ಯಸೂನ್॥ 8-56-11 (57808) 
ಚತುರಂಗಂ ಬಲಂ ಬಾಣೈರ್ನಿಘ್ನಂತಂ ಪಾಂಡಯಮಾಹವೇ।
ದೃಷ್ಟ್ವಾ ದ್ರೌಣಿರಸಂಭ್ರಾಂತಮಸಂಭ್ರಾಂತಸ್ತತೋಽಭ್ಯಯಾತ್॥ 8-56-12 (57809) 
ಆಭಾಷ್ಯ ಚೈನಂ ಮಧುರಮಭೀತಂ ತಮಭೀತವತ್।
ಪ್ರಾಹ ಪ್ರಹರತಾಂ ಶ್ರೇಷ್ಠಃ ಸ್ಮಿತಪೂರ್ವಂ ಸಮಾಹ್ವಯತ್॥ 8-56-13 (57810) 
ರಾಜನ್ಕಮಲಪತ್ರಾಕ್ಷ ಪ್ರಧಾನಾಯುಧವಾಹನ।
ವಜ್ರಸಂಹನನಪ್ರಖ್ಯ ಪ್ರಖ್ಯಾತಬಲಪೌರುಷ॥ 8-56-14 (57811) 
ಮುಷ್ಟಿಕ್ಲಿಷ್ಟಾಂಗುಲಿಭ್ಯಾಂ ಚ ವ್ಯಾಯತಾಭ್ಯಾಂ ಮಹದ್ಧನುಃ।
ದೋರ್ಭ್ಯಾಂ ವಿಸ್ಫಾರಯನ್ಭಾಸಿ ಮಹಾಜಲದವದ್ಭೃಶಂ॥ 8-56-15 (57812) 
ಶರವರ್ಷೈರ್ಮಹಾವೇಗೈರಮಿತ್ರಾನಭಿವರ್ಷತಃ।
ಮದನ್ಯಂ ನಾನುಪಶ್ಯಾಮಿ ಪ್ರತಿವೀರಂ ತವಾಹವೇ॥ 8-56-16 (57813) 
ರಥದ್ವಿರದಪತ್ತ್ಯಶ್ವಾನೇಕಃ ಪ್ರಮಥಸೇ ಬಹೂನ್।
ಮೃಗಸಂಘಾನಿವಾರಣ್ಯೇ ವಿಭೀರ್ಭೀಮಬಲೋ ಹರಿಃ॥ 8-56-17 (57814) 
ಮಹತಾ ರಥಘೋಷೇಣ ದಿವಂ ಭೂಮಿಂ ಚ ನಾದಯನ್।
ವರ್ಷಾಂತೇ ಸಸ್ಯಾಂ ಸೂರ್ಯೋ ಭಾಭಿರಾದೀಪಯನ್ನಿವ॥ 8-56-18 (57815) 
ಸಂಸ್ಪೃಶಾನಃ ಶರೈಃ ಪೂರ್ಣೌ ತೂಣೀ ಚಾಶೀವಿಷೋಪಮೈಃ।
ಮಯೈವೈಕೇನ ಯುಧ್ಯಸ್ವ ತ್ರ್ಯಂಬಕೇನಾಂಧಕೋ ಯಥಾ॥ 8-56-19 (57816) 
ಏವಮುಕ್ತಸ್ತಥೇತ್ಯುಕ್ತ್ವಾ ಪ್ರಮಥ್ಯೈನಂ ಸ ಪಾರ್ಥಿವಃ।
ಕರ್ಣಿನಾ ದ್ರೋಣತನಯಂ ವಿವ್ಯಾಧ ಮಲಯಧ್ವಜಃ॥ 8-56-20 (57817) 
ಮರ್ಮಭೇದಿಭಿರತ್ಯುಗ್ರೈರ್ಬಾಣೈರಗ್ನಿಶಿಖೋಪಮೈಃ।
ಮರ್ಮಸ್ವಭ್ಯಹನದ್ದ್ರೌಣಿಃ ಪಾಂಡ್ಯಮಾಚಾರ್ಯನಂದನಃ॥ 8-56-21 (57818) 
ತತೋಽಪರಾನ್ನವಾಂಸ್ತೂರ್ಣಂ ನಾರಾಚಾನ್ಕಂಕವಾಸಸಃ।
ಗತ್ಯಾ ದಶಂಯಾ ಸಂಯುಕ್ತಾನಶ್ವತ್ಥಾಮಾಽಪ್ಯವಾಸೃಜತ್॥ 8-56-22 (57819) 
ತಾನಚ್ಛಿನತ್ತದಾ ಪಾಂಡ್ಯಶ್ಚತುರ್ಭಿರಪರೈಃ ಶರೈಃ।
ಚತುರೋಽಭ್ಯಾಹನಚ್ಚಾಶ್ವಾನಾಶು ತೇ ವ್ಯಸವೋಽಭವನ್॥ 8-56-23 (57820) 
ಅಥ ದ್ರೋಣಸುತಸ್ಯೇಷೂಂಸ್ತಾಂಛಿತ್ತ್ವಾ ನಿಶಿತೈಃ ಶರೈಃ।
ಧನುರ್ಜ್ಯಾಂ ವಿತತಾಂ ಪಾಂಡ್ಯಶ್ಚಿಚ್ಛೇದಾದಿತ್ಯತೇಜಸಃ॥ 8-56-24 (57821) 
ದಿವ್ಯಂ ಧನುರಥಾಧಿಜ್ಯಂ ಕೃತ್ವಾ ದ್ರೌಣಿರಮಿತ್ರಹಾ।
ಪ್ರೇಕ್ಷ್ಯ ಚಾಶು ರಥೇ ಯುಕ್ತಾನ್ನರೈರನ್ಯಾನ್ಹಯೋತ್ತಮಾನ್॥ 8-56-25 (57822) 
ತತಃ ಶರಸಹಸ್ರಾಣಿ ಪ್ರೇಷಯಾಮಾಸ ವೈ ದ್ವಿಜಃ।
ಇಷುಸಂಬಾಧಮಾಕಾಶಮಕರೋದ್ದಿಶ ಏವ ಚ॥ 8-56-26 (57823) 
ತತಸ್ತಾನಸ್ಯತಃ ಸರ್ವಾಂದ್ರೌಣೇರ್ಬಾಣಾನ್ಮಹಾತ್ಮನಃ।
ಜಾನಾನೋಪ್ಯಕ್ಷಯಾನ್ಪಾಂಡ್ಯೋ ಶಾತಯತ್ಪುರುಷರ್ಷಭಃ॥ 8-56-27 (57824) 
ಪ್ರಯುಕ್ತಾಂಸ್ತಾನ್ಪ್ರಯತ್ನೇನ ಛಿತ್ತ್ವಾ ದ್ರೌಣೇರಿಷೂನರಿಃ।
ಚಕ್ರರಕ್ಷೌ ರಣೇ ತಸ್ಯ ಪ್ರಾಣುದನ್ನಿಶಿತೈಃ ಶರೈಃ॥ 8-56-28 (57825) 
ಅಥ ತಲ್ಲಾಘವಂ ದೃಷ್ಟ್ವಾ ಮಂಡಲೀಕೃತಕಾರ್ಮುಕಃ।
ಪ್ರಾಸ್ಯದ್ದ್ರೋಣಸುತೋ ಬಾಣಾನ್ವೃಷ್ಟಿಂ ಪೂಷಾನುಜೋ ಯಥಾ॥ 8-56-29 (57826) 
ಅಷ್ಟಾವಷ್ಟಗವಾನ್ಯೂಹುಃ ಶಕಟಾನಿ ಯದಾಯುಧಂ।
ಅಹ್ನಸ್ತದಷ್ಟಭಾಗೇನ ದ್ರೌಣಿಶ್ಚಿಕ್ಷೇಪ ಮಾರಿಷ॥ 8-56-30 (57827) 
ತಮಂತಕಮಿವ ಕ್ರುದ್ಧಮಂತಕಾಲಾಂತಕೋಪಮಂ।
ಯೇ ಯೇ ದದೃಶಿರೇ ರೂಪಂ ವಿಸಂಜ್ಞಾಃ ಪ್ರಾಯಶೋಽಭವನ್॥ 8-56-31 (57828) 
ಆಚಾರ್ಯಪುತ್ರಸ್ತಾಂ ಸೇನಾಂ ಬಾಣವೃಷ್ಟ್ಯಾ ವ್ಯವೀವೃಷತ್।
ಪರ್ಜನ್ಯ ಇವ ಘರ್ಮಾಂತೇ ವೃಷ್ಟ್ಯಾ ಸಾದ್ರಿದ್ರುಮಾಂ ಮಹಿಂ॥ 8-56-32 (57829) 
ದ್ರೌಣಿಪರ್ಜನ್ಯಮುಕ್ತಾಂ ತಾಂ ಬಾಣವೃಷ್ಟಿಂ ಸುದುಃಸಹಾಂ।
ವಾಯವ್ಯಾಸ್ತ್ರೇಣ ಸ ಕ್ಷಿಪ್ರಂ ವಿದ್ಧ್ವಾ ಪಾಂಡ್ಯಾತಿಲೋಽನದತ್॥ 8-56-33 (57830) 
ತಸ್ಯ ನಾನದತಃ ಕೇತುಂ ಚಂದನಾಗುರುರೂಷಿತಂ।
ಮಲಯಪ್ರತಿಮಂ ದ್ರೌಣಿಶ್ಛಿತ್ತ್ವಾಶ್ವಾಂಶ್ಚತುರೋಽಹನತ್॥ 8-56-34 (57831) 
ಸೂತಮೇಕೇಷುಣಾ ಹತ್ವಾ ಮಹಾಜಲದನಿಃಸ್ವನಂ।
ಧನುಶ್ಛಿತ್ತ್ವಾಽರ್ಧಚಂದ್ರೇಣ ತಿಲಶೋ ವ್ಯಧಮದ್ರಥಂ॥ 8-56-35 (57832) 
ಅಸ್ತ್ರೈರಸ್ತ್ರಾಣಿ ಸಂವಾರ್ಯ ಛಿತ್ತ್ವಾ ಸರ್ವಾಯುಧಾನಿ ಚ।
ಪ್ರಾಪ್ತಮಪ್ಯಹಿತಂ ದ್ರೌಣಿರ್ನಾಹನದ್ಯುದ್ಧತೃಷ್ಣಯಾ॥ 8-56-36 (57833) 
ಹತೇಶ್ವರೋ ದಂತಿವರಃ ಸುಕಲ್ಪಿತ--
ಸತ್ವರಾಭಿಸೃಷ್ಟಃ ಪ್ರತಿಶಬ್ದಗೋ ಬಲೀ। 
ತಮಾದ್ರವದ್ದ್ರೌಣಿಶರಾಹತಸ್ತ್ವರನ್
ಜವೇನ ಕೃತ್ವಾ ಪ್ರತಿಹಸ್ತಿಗರ್ಜಿತಂ॥  8-56-37 (57834) 
ತಂ ವಾರಣಂ ವಾರಣಯುದ್ಧಕೋವಿದೋ
ದ್ವಿಪೋತ್ತಮಂ ಪರ್ವತಸಾನುಸನ್ನಿಭಂ। 
ಸಂಭ್ಯತಿಷ್ಠನ್ಮಲಯಧ್ವಜಸ್ತ್ವರ--
ನ್ಯಥಾಽದ್ರಿಶೃಂಗಂ ಹರಿರುನ್ನದಂಸ್ತಥಾ॥  8-56-38 (57835) 
ಸ ತೋಮರಂ ಭಾಸ್ಕರರಶ್ಮಿವರ್ಚಸಂ
ಬಲಾಸ್ತ್ರಸರ್ಗೋತ್ತಮಯತ್ನಮನ್ಯುಭಿಃ। 
ಸಸರ್ಜ ಶೀಘ್ರಂ ಪರಿಪೀಡಯನ್ಗಜಂ
ಗುರೋಃ ಸುತಾಯ ದ್ರವಿಡೇಶ್ವರೋ ನದನ್॥  8-56-39 (57836) 
ಮಣಿಪ್ರವೇಕೋತ್ತಮವಜ್ರಹಾಟಕೈ--
ರಲಂಕೃತಂ ಚಾಂಶುಕಮಾಲ್ಯಮೌಕ್ತಿಕೈಃ। 
ಹತೋ ಮಯಾಸೀತ್ಯಸಕೃನ್ಮುದಾ ನದ--
ನ್ಪರಾಭಿನದ್ದ್ರೌಣಿವರಾಂಗಭೂಷಣಂ॥  8-56-40 (57837) 
ತದರ್ಕಚಂದ್ರಗ್ರಹಪಾವಕತ್ವಿಷಂ
ಭೃಶಾಭಿಘಾತಾತ್ಪತಿತಂ ವಿಘೂರ್ಣಿತಂ। 
ಮಹೇಂದ್ರವಜ್ರಾಭಿಹತಂ ಮಹಾಸ್ವನಂ
ಯಥಾಽದ್ರಿಶೃಂಗಂ ಭರಣೀತಲೇ ತಥಾ॥  8-56-41 (57838) 
ತತಃ ಪ್ರಜಜ್ವಾಲ ಪರೇಣ ಮನ್ಯುನಾ'
ಪಾದಾಹತೋ ನಾಗಪತಿರ್ಯಥಾ ತಥಾ। 
ಸಮಾದದೇ ಚಾಂತಕದಂಡಸನ್ನಿಭಾ--
ನಿಷೂನಮಿತ್ರಾಂತಕರಾಂಶ್ಚತುರ್ದಶ॥  8-56-42 (57839) 
ದ್ವಿಪಸ್ಯ ಪಾದಾಗ್ರಕರಾನ್ಸ ಪಂಚಭಿ--
ರ್ನೃಪಸ್ಯ ಬಾಹೂ ಚ ಶಿರೋಽಥ ಚ ತ್ರಿಭಿಃ। 
ಜಘಾನ ಪಡ್ಭಿಃ ಪಡೃತೂಪಮತ್ವಿಷಃ
ಸ ಪಾಂಡ್ಯರಾಜಾನುಚರಾನ್ಮಹಾರಥಾನ್॥  8-56-43 (57840) 
ಸುದೀರ್ಘವೃತ್ತೌ ವರಚಂದನೋಕ್ಷಿತೌ
ಸುವರ್ಣಮುಕ್ತಾಮಣಿವಜ್ರಭೂಷಣೌ। 
ಭುಜೌ ಧರಾಯಾಂ ಪತಿತೌ ನೃಪಸ್ಯ ತೌ
ವಿಚೇಷ್ಟತುಸ್ತಾರ್ಕ್ಷ್ಯಹತಾವಿವೋರಗೌ॥  8-56-44 (57841) 
ಶಿರಶ್ಚ ತತ್ಪೂರ್ಣಶಶಿಪ್ರಭಾನನಂ
ಸರೋಷತಾಂರಾಯತನೇತ್ರಮುನ್ನಸಂ। 
ಕ್ಷಿತಾವಪಿ ಭ್ರಾಜತಿ ತತ್ಸಕುಂಡಲಂ
ವಿಶಾಖಯೋರ್ಮಧ್ಯಗತಃ ಶಶೀ ಯಥಾ॥  8-56-45 (57842) 
[ಸ ತು ದ್ವಿಪಃ ಪಂಚಭಿರುತ್ತಮೇಷುಭಿಃ
ಕೃತಃ ಷಡಂಶಶ್ಚತುರೋ ನೃಪಸ್ತ್ರಿಭಿಃ। 
ಕೃತೋ ದಶಾಂಶಃ ಕುಶಲೇನ ಯುಧ್ಯತಾ
ಯಥಾ ಹವಿಸ್ತದ್ದಶ ದೈವತಂ ತಥಾ॥  8-56-46 (57843) 
ಸ ಪಾದಶೋ ರಾಕ್ಷಸಭೋಜನಾನ್ಬಹೂನ್
ಪ್ರದಾಯ ಪಾಂಡ್ಯೋಽಶ್ವಮನುಷ್ಯಕುಂಜರಾನ್। 
ಸ್ವಧಾಮಿವಾಪ್ಯ ಜ್ವಲನಃ ಪಿತೃಪ್ರಿಯ--
ಸ್ತತಃ ಪ್ರಶಾಂತಃ ಸಲಿಲಪ್ರವಾಹತಃ]॥  8-56-47 (57844) 
ಸಮಾಪ್ತವಿದ್ಯಂ ತು ಗುರೋಃ ಸುತಂ ನೃಪಃ
ಸಮಾಪ್ತಕರ್ಮಾಣಮುಪೇತ್ಯ ತೇ ಸುತಃ। 
ಸುಹೃದ್ವೃತೋಽತ್ಯರ್ಥಮಪೂಜಯನ್ಮುದಾ
ಜಿತೇ ಬಲೌ ವಿಷ್ಣುಮಿವಾಮರೇಶ್ವರಃ॥ ॥  8-56-48 (57845) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಷಟ್ಪಂಚಾಶೋಽಧ್ಯಾಯಃ॥ 56 ॥

Mahabharata - Karna Parva - Chapter Footnotes

8-56-10 ಪಾಂಡ್ಯಃ ವ್ಯಸೂನಕರೋದಿತಿ ದ್ವಯೋಃ ಸಂಬಂಧಃ॥ 8-56-13 ಅನುಸ್ಮೃತ್ಯ ಹ್ಯಾಭೀತವತ್ ಇತಿ ಖ.ಪಾಠಃ। ಅನುಸೃತ್ಯ ಹಿ ಭೀತವತ್ ಇತಿ ಕ.ಙ.ಪಾಠಃ॥ 8-56-16 ವರ್ಷತಃ ಮತ್ ಮತ್ತಃ॥ 8-56-17 ಪ್ರಮಥಸೇ ಪ್ರಮಥ್ನಾಸಿ॥ 8-56-20 ಮಲಯವತ್ ಕೃತ್ರಿಮೋ ಧ್ವಜೋ ಯಸ್ಯ। ಮಲಯಧ್ವಜ ಇತಿ ಪ್ರವೀರಸ್ಯೈವ ನಾಮಾಂತರಂ ವಾ॥ 8-56-22 ಗತ್ಯಾ ದಶಂಯಾ। ಉನ್ಮುಖ್ಯಭಿಮುಖೀ ತಿರ್ಯಙ್ ಮಂದಾ ಗೋಮೂತ್ರಿಕಾ ಧ್ರುವಾ। ಸ್ಖಲಿತ ಯಮಕಾಕ್ರಾಂತಾ ಕ್ರುಷ್ಟೇತೀಷುಗತೀರ್ವಿದುಃ। ದಶಮೀಗತಿಸ್ತು ಶಿರಸಾ ಸಹ ದೂರಪಾತಿನೀ ಅತಿಕುಷ್ಟಾನಾಮ। ತಯಾ ಗತ್ಯಾ॥ 8-56-29 ಪೂಷಾನುಜಃ ಪರ್ಜನ್ಯಃ॥ 8-56-30 ಅಷ್ಟವೃಷಭವಾಹ್ಯಾನಿ ಅಷ್ಟೌ ಶಕಟಾನಿ ಯಾದಯುಧಸಂಭಾರಂ ಊಹುಃ ವಹಂತಿ ತತ್ಸರ್ವಂ ಅಹ್ನೋಽಷ್ಟಮಭಾಗೇನ ಯಾಮಾರ್ಧೇನ ಕ್ಷೀಣಗಿತ್ಯರ್ಥಃ॥ 8-56-37 ಹತೇಶ್ವರೋ ಯಃ ಕಶ್ಚಿತ್ ತಂ ಪಾಂಡ್ಯಂ॥ 8-56-38 ಮಲಯಧ್ವಜಃ ಪಾಪ್ಡಸ್ತಂ ಯದೃಚ್ಛಯಾಗತಂ ವಾರಣಂ ಸಮಭ್ಯತಿಷ್ಠತ್॥ 8-56-39 ಬಲೇನ ಅಸ್ತ್ರಸರ್ಗೇ ಯ ಉತ್ತಮೋ ಯತ್ನಸ್ತೇನ ಮನ್ಯುನಾ ಚ ತೈಃ। ಪರಿಪೀಡಯನ್ ಅಂಕುಶೇನ ಕೋಪಯನ್॥ 8-56-40 ದ್ರೌಣೇಃ ವರಾಂಗಭೂಷ ಕಿರಿಟಂ॥ 8-56-42 ಇಷೂನ್ ಸಮಾದದೇ ದ್ರೌಣಿರಿತಿ ಶೇಷಃ॥ 8-56-46 ಚತುರಃ ಚತುರಂಶಃ। ಏವಂ ಸ ಗಜೋ ದಶಧಾಭಕ್ತೋ ಯಥಾ ದಶಹವಿಷ್ಕಾಯಾಮಿಷ್ಟೌ ಪಿಷ್ಟಪಿಂಡೋ ದಶಧಾ ಕ್ರಿಯತೇ ತಥೇತ್ಯರ್ಥಃ॥ 8-56-47 ಪಾಂಡ್ಯೋಽಶ್ವಾದೀನ್ ಪಾದಶಃ ಪ್ರದಾಯ ಖಂಡಯಿತ್ವಾ ಪ್ರಶಾಂತಃ ದ್ರೌಣಿಬಾಣೈರಿತಿ ಶೇಷಃ। ಯಥಾ ಸ್ವಧಾಂ ಪ್ರೇತಶರೀರರೂಪಂ ಹವಿಃ ಪ್ರಾಪ್ಯ ಪಿತೃಪ್ರಿಯೋ ಜ್ವಲನಃ ಶ್ಮಶಾನಾಗ್ನಿಃ ಜಲೇನ ಶಾಂಯತಿ ತದ್ವದಿತ್ಯರ್ಥಃ॥ 8-56-48 ಸಮಾಪ್ತವಿದ್ಯಂ ಸಂಯಗಾಪ್ತವಿದ್ಯಂ। ಸಮಾಪ್ತಕರ್ಮಾಣಂ ಕೃತಕೃತ್ಯಂ॥ 8-56-56 ಷಟ್ಪಂಚಾಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 057

॥ ಶ್ರೀಃ ॥

8.57. ಅಧ್ಯಾಯಃ 057 

Mahabharata - Karna Parva - Chapter Topics

ಸಂಕುಲಯುದ್ಧಂ॥ 1 ॥

Mahabharata - Karna Parva - Chapter Text

8-57-0 (57846) 
ದೃತರಾಷ್ಟ್ರ ಉವಾಚ। 8-57-0x (4979) 
ಪಾಂಡ್ಯೇ ಹತೇ ಕಿಮಕರೋದರ್ಜುನೋ ಜಯತಾಂವರಃ।
ಏಕವೀರೇಣ ಕರ್ಣೇನ ದ್ರಾವಿತೇ ಚ ಯುಧಿಷ್ಠಿರೇ॥ 8-57-1 (57847) 
ಸಮಾಪ್ತವಿದ್ಯೋ ಬಲವಾನ್ಯುಕ್ತೋ ವೀರಶ್ಚ ಪಾಂಡವಃ।
ಸರ್ವಭೂತೇಷ್ವನುಜ್ಞಾತಃ ಶಂಕರೇಣ ಮಹಾತ್ಮನಾ॥ 8-57-2 (57848) 
ತಸ್ಮಾನ್ಮಹದ್ಭಯಂ ತೀವ್ರಮಮಿತ್ರಘ್ನಾದ್ಧನಂಜಯಾತ್।
ಸ ಯತ್ತತ್ರಾಕರೋತ್ಪಾರ್ಥಸ್ತನ್ಮಮಾಚಕ್ಷ್ವ ಸಂಜಯ॥ 8-57-3 (57849) 
ಸಂಜಯ ಉವಾಚ। 8-57-4x (4980) 
ಹತೇ ಪಾಂಡ್ಯೇಽರ್ಜುನಂ ಕೃಷ್ಣಸ್ತ್ವರನ್ನಾಹ ವಚೋ ಹಿತಂ।
ಹತಂ ಪಶ್ಯ ಸ್ವರಾಜಾನಮಪಯಾತಾಂಶ್ಚ ಪಾಂಡವಾನ್॥ 8-57-4 (57850) 
ಕರ್ಣಂ ಪಶ್ಯ ಮಹಾರಂಗೇ ಜ್ವಲಂತಮಿವ ಪಾವಕಂ।
ಅಸೌ ಭೀಮೋ ಮಹೇಷ್ವಾಸಃ ಪ್ರತಿವೃತ್ತೋ ರಣಂ ಪ್ರತಿ॥ 8-57-5 (57851) 
ತ ಇಮೇ ನಾನುವರ್ತಂತೇ ಧೃಷ್ಟದ್ಯುಂನಪುರೋಗಮಾಃ।
ಪಾಂಚಾಲಾಃ ಸೃಂಜಯಾಶ್ಚೈವ ಪಾಂಡವಾನಾಂ ಚಮೂಮುಖಂ॥ 8-57-6 (57852) 
`ನಿವೃತ್ತೈಶ್ಚ ಪುನಃ ಪಾರ್ಥೈರ್ಭಗ್ನಂ ಶತ್ರುಬಲಂ ಮಹತ್'।
ಕೌರವಾಂದ್ರವತೋ ಹ್ಯೇಷ ಕರ್ಣೋ ವಾರಯತೇ ಭೃಶಂ॥ 8-57-7 (57853) 
ಅಂತಕಪ್ರತಿಮೋ ವೇಗೇ ಶಕ್ರತುಲ್ಯಪರಾಕ್ರಮಃ।
ಅಸೌ ಗಚ್ಛತಿ ಕೌಂತೇಯ ದ್ರೌಣಿಃ ಶಸ್ತ್ರಭೃತಾಂ ವರಃ॥ 8-57-8 (57854) 
ತಮೇಷ ಪ್ರದ್ರುತಃ ಸಂಖ್ಯೇ ಧೃಷ್ಟದ್ಯುಂನೋ ಮಹಾರಥಃ।
ಅಶ್ವತ್ಥಾಂನಾ ಹತಾಃ ಸಂಖ್ಯೇ ಸರ್ವೇ ಕೌಂತೇಯ ಸೃಂಜಯಾಃ॥ 8-57-9 (57855) 
ರಥಾಶ್ವನರನಾಗಾನಾಂ ಕೃತಂ ಚ ಕದನಂ ಮಹತ್।
ಇತ್ಯೇತತ್ಸರ್ವಮಾಚಷ್ಟ ವಾಸುದೇವಃ ಕಿರೀಟಿನೇ॥ 8-57-10 (57856) 
ಏತಚ್ಛ್ರುತ್ವಾ ಚ ದೃಷ್ಟ್ವಾ ಚ ಭ್ರಾತೃಣಾಂ ವ್ಯಸನಂ ಮಹತ್।
ವಾಹಯಾಶ್ವಾನ್ಹೃಷೀಕೇಶ ಕ್ಷಿಪ್ರಮಿತ್ಯಾಹ ಪಾಂಡವಃ॥ 8-57-11 (57857) 
ತತಃ ಪ್ರಾಯಾದ್ಧೃಷೀಕೇಶೋ ರಥೇನಾಪ್ರತಿಮೋ ಯುಧಿ।
`ತತೋ ರೇಣುಃ ಸಮಭವತ್ಪುನಸ್ತತ್ರ ಮಹಾರಣೇ॥ 8-57-12 (57858) 
ತತೋ ರಾಜನ್ಮಹಾನಾಸೀತ್ಸಂಗಾಮೋ ರೋಮಹರ್ಷಣಃ।
ಸಿಂಹನಾದರವಾಶ್ಚಾತ್ರ ಪ್ರಾದುರಾಸನ್ಸಮಾಗಮೇ। 
ಉಭಯೋಃ ಸೇನಯೋ ರಾಜನ್ಮೃತ್ಯುಂ ಕೃತ್ವಾ ನಿವರ್ತನಂ॥  8-57-13 (57859) 
ತತಃ ಹುನಃ ಸಮಾಜಗ್ಮುರಭೀತಾಃ ಕುರುಸೃಂಜಯಾಃ।
ಯುಧಿಷರಮುಖಾಃ ಪಾರ್ಥಾ ವೈಕರ್ತನಮುಖಾ ವಯಂ॥ 8-57-14 (57860) 
ತತಃ ಪ್ರವವೃತೇ ಯೂದ್ಧಂ ಘೋರರೂಪಂ ವಿಶಾಂಪತೇ।
ಕರ್ಣಸ್ಯ ಪಾಂಡವಾನಾಂ ಚ ಯಮರಾಷ್ಟ್ರವಿವರ್ಧನಂ॥ 8-57-15 (57861) 
ತಸ್ಮಿನ್ಪ್ರವೃತ್ತೇ ಸಂಗ್ರಾಮೇ ತುಮುಲೇ ರೋಮಹರ್ಷಣೇ।
ಸಂಶಪ್ತಕೇಷು ವೀರೇಷು ಕಿಂಚಿಚ್ಛೇಷೇಷು ಭಾರತ॥ 8-57-16 (57862) 
ಧೃಷ್ಟದ್ಯುಂನೋ ಮಹಾರಾಜ ಸಹಿತಃ ಸರ್ವರಾಜಭಿಃ।
ಕರ್ಣಮೇವಾಭಿದುದ್ರಾವ ಪಾಂಡವಾಶ್ಚ ಮಹಾರಥಾಃ॥ 8-57-17 (57863) 
ಆಗಚ್ಛಮಾನಾಂಸ್ತಾಂದೃಷ್ಟ್ವಾ ಸಂಗ್ರಮೇ ವಿಜಯೈಷಿಣಃ।
ದಧಾರೈಕೋ ರಣೇ ಕಾರ್ಣೋ ಜಲೌಘಾನಿವ ಪರ್ವತಃ॥ 8-57-18 (57864) 
ಸಮಾಸಾದ್ಯ ತು ತೇ ಕರ್ಣಂ ವ್ಯಶೀರ್ಯಂತ ಮಹಾರಥಾಃ।
ಯಥಾಽಚಲಂ ಸಮಾಸಾದ್ಯ ವಾರ್ಯೋಧಾಃ ಸರ್ವತೋದಿಶಂ॥ 8-57-19 (57865) 
ತಯೋರಾಸೀನ್ಮಹಾರಾಜ ಸಂಗ್ರಾಮೋ ಘೋರದರ್ಶನಃ।
ಪ್ರವೃದ್ಧಯೋರ್ಮಹಾರಂಗೇ ಬಲಿನೋರ್ವಿಜಿಗೀಷತೋಃ॥ 8-57-20 (57866) 
ಧೃಷ್ಟದ್ಯುಂನಸ್ತು ರಾಧೇಯಂ ಶರೇಣಾನತಪರ್ವಣಾ।
ಛಾದಯಾಮಾಸ ಸಂಕ್ರುದ್ಧಸ್ತಿಷ್ಠತಿಷ್ಠೇತಿ ಚಾಬ್ರವೀತ್॥ 8-57-21 (57867) 
ವಿಜಯಂ ತು ಧನುಃ ಶ್ರೇಷ್ಠಂ ವಿಧೃನ್ವಾನೋ ಮಹಾರಥಃ।
ಪಾರ್ಷತಸ್ಯ ಧನುಶ್ಛಿತ್ತ್ವಾ ಶರಾಂಶ್ಚಾಶೀವಿಷೋಪಮಾನ್॥ 8-57-22 (57868) 
ವವರ್ಷ ಶರವರ್ಷಾಣಿ ತೋಯವರ್ಷಾನಿವಾಂಬುದಃ।
ಛಾದಯಾಮಾಸ ಸಂಕ್ರುದ್ಧಃ ಪಾರ್ಷತಂ ನವಭಿಃ ಶರೈಃ॥ 8-57-23 (57869) 
ತೇ ಹೇಮವಿಕೃತಂ ವರ್ಮ ಭಿತ್ತ್ವಾ ತಸ್ಯ ಮಹಾತ್ಮನಃ।
ಶೋಣಿತಾಕ್ತಾ ವ್ಯರಾಜಂತ ಶಕ್ರಗೋಪಾ ಇವಾನಘ॥ 8-57-24 (57870) 
ತದಪಾಸ್ಯ ಧನುಶ್ಛಿನ್ನಂ ಧೃಷ್ಟದ್ಯುಂನಃ ಪ್ರತಾಪವಾನ್।
ತತೋಽನ್ಯದ್ಧನುರಾದಾಯ ಸಾರವದ್ಭಾರಸಾಧನಂ। 
ಕರ್ಣಂ ವಿವ್ಯಾಧ ಸಪ್ತತ್ಯಾ ಶರೈಃ ಸನ್ನತಪರ್ವಭಿಃ॥  8-57-25 (57871) 
ತಥೈವ ರಾಜನ್ಕರ್ಣೋಽಪಿ ಪಾರ್ಷತಂ ಶತ್ರುತಾಪನಂ।
ದ್ರೋಣಶತ್ರುಂ ಮಹೇಷ್ವಾಸೋ ವಿವ್ಯಾಧ ನಿಶಿತೈಃ ಶರೈಃ॥ 8-57-26 (57872) 
ಪುನರನ್ಯಂ ಮಹಾರಾಜ ಶರಂ ಕನಕಭೂಷಣಂ।
ಪ್ರೇಷಯಾಮಾಸ ಸಮರೇ ಮೃತ್ಯುದಂಡಮಿವಾಪರಂ॥ 8-57-27 (57873) 
ತಮಾಪತಂತಂ ಸಹಸಾ ಘೋರರೂಪಂ ವಿಶಾಂಪತೇ।
ಚಿಚ್ಛೇದ ಶತಧಾ ರಾಜನ್ಪಾರ್ಷತಃ ಕೃತಹಸ್ತವತ್॥ 8-57-28 (57874) 
ದೃಷ್ಟವಾನ್ಪತಿತಂ ಭೂಮೌ ಶರಂ ಕರ್ಣೋ ವಿಶಾಂಪತೇ॥  8-57-29 (57875) 
ಪಾರ್ಷತಃ ಶರವರ್ಷೇಣ ಸಮಂತಾತ್ಪರ್ಯವಾರಯತ್।
ವಿವ್ಯಾಧ ಚೈನಂ ತ್ವರಿತೋ ನಾರಾಚೈಃ ಸಪ್ತಭಿಸ್ತದಾ॥ 8-57-30 (57876) 
ತಂ ಪ್ರತ್ಯವಿಧ್ಯದ್ದಶಭಿಃ ಶರೈರ್ಹೇಮವಿಭೂಷಿತೈಃ।
ತಯೋರ್ಯುದ್ಧಂ ಸಮಭವದ್ದೃಷ್ಟಿಶ್ರೋತ್ರಮನೋಹರಂ॥ 8-57-31 (57877) 
ಆಸೀದ್ಧೋರಂ ಚ ಚಿತ್ರಂ ಚ ಪ್ರೇಕ್ಷಣೀಯಂ ಚ ಸರ್ವಶಃ॥  8-57-32 (57878) 
ಸರ್ವೇಷಾಂ ತತ್ರ ಭೂತಾನಾಂ ರೋಮಹರ್ಷೋ ವ್ಯಜಾಯತ।
ದೃಷ್ಟ್ವಾ ತತ್ಸಮರೇ ಕರ್ಮ ಕರ್ಣಪಾರ್ಷತಯೋರ್ನೃಪ॥ 8-57-33 (57879) 
ಏತಸ್ಮಿನ್ನಂತರೇ ದ್ರೌಣಿರಭ್ಯಯಾತ್ತಂ ಮಹಾರಥಂ।
ಪಾರ್ಷತಂ ಶತ್ರುದಮನಂ ಶತ್ರುವೀರ್ಯಾಸುನಾಶನಂ॥ 8-57-34 (57880) 
ಸ ದೃಷ್ಟ್ವಾ ಸಮರೇ ಯಾಂತಮಭೀತಂ ಚ ಮಹಾರಥಂ।
ಅಭ್ಯಭಾಷತ ಸಂಕ್ರುದ್ಧಃ ಪಾರ್ಷತಂ ಶತ್ರುತಾಪನಂ॥ 8-57-35 (57881) 
ರಥಂ ರಥೇನ ಸಂಪೀಡ್ಯ ಪಾರ್ಷತಸ್ಯ ತು ಬ್ರಾಹ್ಮಣಃ॥  8-57-36 (57882) 
ತಿಷ್ಠತಿಷ್ಠೇತಿ ಬ್ರಹ್ಮಘ್ನ ನ ಮೇ ಜೀವನ್ವಿಮೋಕ್ಷ್ಯಸೇ।
ಇತ್ಯುಕ್ತ್ವಾ ಸುಭೃಶಂ ವೀರಃ ಶೀಘ್ರಕೃನ್ನಿಶಿತೈಃ ಶರೈಃ। 
ಛಾದಯಾಮಾಸ ಸಮರೇ ಯತಮಾನೋ ಮಹಾರಥಃ॥  8-57-37 (57883) 
ಯತ್ನತಃ ಪರಯಾ ಶಕ್ತ್ಯಾ ಧೃಷ್ಟದ್ಯುಂನಂ ಮಹಾರಥಂ।
ಯೋಧಯಾಮಾಸ ಸಮರೇ ಕ್ರುದ್ಧರೂಪೋ ವಿಶಾಂಪತೇ॥ 8-57-38 (57884) 
ತಯೋಸ್ತು ಸನ್ನಿಪಾತೇ ಹಿ ಘೋರರೂಪೋ ವಿಶಾಂಪತೇ॥  8-57-39 (57885) 
ಯಥಾ ಹಿ ಸಮರೇ ದ್ರೌಣಿಃ ಪಾರ್ಷತಂ ದೃಶ್ಯತ ಮಾರಿಷ।
ನಾತಿಹೃಷ್ಟಮನಾ ಹ್ಯಾಸೀನ್ಮನ್ವಾನೋ ಮೃತ್ಯುಮಾತ್ಮನಃ॥ 8-57-40 (57886) 
ಸ ಜ್ಞಾತ್ವಾ ಪಿತುರತ್ಯಂತರೈರಿಣಂ ತು ಮಹಾಹವೇ।
ಆತ್ಮಾನಂ ಸಮರೇ ಜ್ಞಾತ್ವಾಽಶಸ್ತ್ರವಧ್ಯಂ ಮಹಾಬಲಃ। 
ಜವೇನಾಭಿಯಯೌ ದ್ರೌಣಿಂ ಕಾಲಃ ಕಾಲಕ್ಷಯೇ ಯಥಾ॥  8-57-41 (57887) 
ದ್ರೌಣಿಸ್ತು ದೃಷ್ಟ್ವಾ ರಾಜೇಂದ್ರ ಧೃಷ್ಟದ್ಯುಂನಮವಸ್ಥಿತಂ।
ಕ್ರೋಧೇನ ನಿಃಶ್ವಸನ್ವೀರಃ ಪಾರ್ಷದಂ ಸಮಭಿದ್ರವತ್॥ 8-57-42 (57888) 
ತಾವನ್ಯೋನ್ಯಂ ತು ದೃಷ್ಟ್ವೈವ ಸಂರಂಭಂ ಜಗ್ಮತುಃ ಪರಂ।
ಪ್ರಗೃಹ್ಯ ಮಹತೀ ಚಾಪೇ ಶರಾಸನಸಮನ್ವಿತೇ॥ 8-57-43 (57889) 
ಅಥಾಬ್ರವೀನ್ಮಹಾರಾಜ ದ್ರೋಣಪುತ್ರಃ ಪ್ರತಾಪವಾನ್।
ಧೃಷ್ಟದ್ಯುಂನಂ ಸಮೀಪಸ್ಥಂ ತ್ವರಮಾಣೋ ವಿಶಾಂಪತೇ॥ 8-57-44 (57890) 
ಪಾಂಚಾಲಾಪಶದಾದ್ಯ ತ್ವಾಂ ಪ್ರೇಷಯಾಮಿ ಯಮಕ್ಷಯಂ।
ಪಾಪಂ ಹಿ ಯತ್ತ್ವಯಾ ಕರ್ಮ ಕೃತಂ ತಾತಂ ಘ್ನತಾ ರಣೇ॥ 8-57-45 (57891) 
ಅದ್ಯ ತ್ವಂ ಪ್ರಾಪ್ಸ್ಯಸೇ ತದ್ವೈ ಯಥಾ ಹ್ಯಕುಶಲಸ್ತಥಾ।
ಅರಕ್ಷ್ಯಮಾಣಃ ಪಾರ್ಥೇನ ಯದಿ ತಿಷ್ಠಸಿ ಸಂಯುಗೇ। 
ನಾಪಕ್ರಾಮಸಿ ವಾ ಮೋಹಾತ್ಸತ್ಯಮೇತದ್ಬ್ರವೀಮಿ ತೇ॥ ॥  8-57-46 (57892) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಸಪ್ತಪಂಚಾಶೋಽಧ್ಯಾಯಃ॥ 57 ॥

Mahabharata - Karna Parva - Chapter Footnotes

8-57-2 ಅನುಜ್ಞಾತಃ ತ್ವಂ ಅಜಯ್ಯೋ ಭವಿಷ್ಯಸೀತ್ಯನುಗೃಹೀತಃ॥ 8-57-57 ಸಪ್ತಪಂಚಾಶೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 058

॥ ಶ್ರೀಃ ॥

8.58. ಅಧ್ಯಾಯಃ 058 

Mahabharata - Karna Parva - Chapter Topics

ಅರ್ಜುನಸ್ಯ ದ್ರೌಣಿಗ್ರಸ್ತಧೃಷ್ಟದ್ಯುಂನರಕ್ಷಣಪೂರ್ವಕಂ ದ್ರೌಣಿಂ ನಿರ್ಜಿತ್ಯ ಸಂಶಪ್ತಕಾನ್ಪ್ರತಿ ಗಮನಂ॥ 1 ॥

Mahabharata - Karna Parva - Chapter Text

8-58-0 (57893) 
ಸಂಜಯ ಉವಾಚ। 8-58-0x (4981) 
ಏವಮುಕ್ತಃ ಪ್ರತ್ಯುವಾಚ ಧೃಷ್ಟದ್ಯುಂನಃ ಪ್ರತಾಪವಾನ್।
ಆಶಿಷಂ ತಾಂ ಪ್ರವಕ್ತವ್ಯಾಂ ಮಾಮಕೋ ದಾಸ್ಯತೇ ತವ॥ 8-58-1 (57894) 
ಯೇನೈವ ತೇ ಪಿತುರ್ದತ್ತಾ ಯತಮಾನಸ್ಯ ಸಂಯುಗೇ।
ಏಷ ತೇ ಪ್ರತಿವಾಕ್ಯಂ ವೈ ಅಸಿರ್ದಾಸ್ಯತಿ ಮಾಮಕಃ। 
ಯೇನ ಕೃತ್ತಂ ತವ ಪಿತುರ್ಯತಮಾನಸ್ಯ ತಚ್ಛಿರಃ॥  8-58-2 (57895) 
ಯದಿ ತಾವನ್ಮಯಾ ದ್ರೋಣೋ ನಿಹತೋ ಬ್ರಾಹ್ಮಣಬ್ರುವಃ।
ತ್ವಾಮಿದಾನೀಂ ಕಥಂ ಯುದ್ಧೇ ನ ಹನಿಷ್ಯಾಮಿ ಕಿಲ್ಬಿಷಂ॥ 8-58-3 (57896) 
ಏವಮುಕ್ತ್ವಾ ಮಹಾತೇಜಾಃ ಸೇನಾಪತಿರರಿಂದಮಃ।
ಸುತೀಕ್ಷ್ಣೇನಾಥ ಭಲ್ಲೇನ ದ್ರೌಣಿಂ ವಿವ್ಯಾಧ ಪಾರ್ಷತಃ॥ 8-58-4 (57897) 
ತತೋ ದ್ರೌಣಿಃ ಸುಸಂಕ್ರುದ್ಧಃ ಶರೈಃ ಸನ್ನತಪರ್ವಭಿಃ।
ಆಚ್ಛಾದಯದ್ದಿಶೋ ರಾಜಂಧೃಷ್ಟದ್ಯುಂನಸ್ಯ ಸಂಯುಗೇ॥ 8-58-5 (57898) 
ನೈವಾಂತರಿಕ್ಷಂ ನ ದಿಶೋ ನಾಪಿ ಯೋಧಾಃ ಸಹಸ್ರಶಃ।
ದೃಶ್ಯಂತೇ ವೈ ಮಹಾರಾಜ ಶರೈಶ್ಛನ್ನಾಃ ಸಮಂತತಃ। 
ಏಕಃ ಸನ್ವಾರಯಾಮಾಸ ಪ್ರೇಕ್ಷಣೀಯಃ ಸಮಂತತಃ॥  8-58-6 (57899) 
ತಥೈವ ಪಾರ್ಷತೋ ರಾಜಂದ್ರೌಣಿಮಾಹವಶೋಭಿನಂ।
ಶರೈಃ ಸಂಛಾದಯಾಮಾಸ ಸೂತಪುತ್ರಸ್ಯ ಪಶ್ಯತಃ॥ 8-58-7 (57900) 
ರಾಧೇಯೋಽಪಿ ಮಹಾರಾಜ ಪಾಂಚಾಲಾನ್ಸಹ ಪಾಂಡವೈಃ।
ದ್ರೌಪದೇಯಾ ಯುಧಾಮನ್ಯುಮುತ್ತಮೌಜಸಮೇವ ಚ॥ 8-58-8 (57901) 
ಸಾತ್ಯಕಿಶ್ಚ ಮಹಾರಾಜ ಯೋಧಾಂಶ್ಚಾನ್ಯಾನ್ಸಹಸ್ರಶಃ।
ಏಕಸ್ತಾನ್ವಾರಯಾಮಾಸ ಪ್ರೇಕ್ಷಣೀಯಃ ಸಮಂತತಃ॥ 8-58-9 (57902) 
ಧೃಷ್ಟದ್ಯುಂನಸ್ತು ಸಮರೇ ದ್ರೌಣೇಶ್ಚಿಚ್ಛೇದ ಕಾರ್ಮುಕಂ।
ಕ್ಷುರಪ್ರೇಣ ಸುತೀಕ್ಷ್ಣೇನ ಪಶ್ಯತಾಂ ಸರ್ವಯೋಧಿನಾಂ॥ 8-58-10 (57903) 
ತದಪಾಸ್ಯ ಧನುಶ್ಛಿನ್ನಮನ್ಯದಾದತ್ತ ಕಾರ್ಮುಕಂ।
ವೇಗವತ್ಸಮರೇ ಘೋರಂ ಶರಾಂಶ್ಚಾಶೀವಿಷೋಪಮಾನ್॥ 8-58-11 (57904) 
ಸ ಪಾರ್ಷತಸ್ಯ ರಾಜೇಂದ್ರ ಧನುಃ ಶಕ್ತಿಂ ಗದಾಂ ಧ್ವಜಂ।
ಹಯಾನ್ಸೂತಂ ರಥಂ ಚೈವ ನಿಮೇಷಾದ್ವ್ಯಧಮಚ್ಛರೈಃ॥ 8-58-12 (57905) 
ಸ ಚ್ಛಿನ್ನಧನ್ವಾ ವಿರಥೋ ಹತಾಶ್ವೋ ಹತಸಾರಥಿಃ।
ಖಂಗಮಾದತ್ತ ವಿಪುಲಂ ಶತಚಂದ್ರಂ ಚ ಭಾನುಮತ್॥ 8-58-13 (57906) 
ದ್ರೌಣಿಸ್ತದಪಿ ರಾಜೇಂದ್ರ ಭಲ್ಲೈಃ ಕ್ಷಿಪ್ರಂ ಮಹಾರಥಃ।
ಚಿಚ್ಛೇದ ಸಮರೇ ವೀರಃ ಕ್ಷಿಪ್ರಹಸ್ತೋ ದೃಢಾಯುಧಃ॥ 8-58-14 (57907) 
ರಥಾದನವರೂಢಸ್ಯ ಧನ್ವಿನೋ ಬಾಹುಶಾಲಿನಃ।
ಪಶ್ಯತಾಂ ಸರ್ವಸೈನ್ಯಾನಾಂ ತದದ್ಭುತಮಿವಾಭವತ್॥ 8-58-15 (57908) 
ಧೃಷ್ಟದ್ಯುಂನಂ ತು ವಿರಥಂ ಹತಾಶ್ವರಥಸಾರಥಿಂ।
ಶಸ್ತ್ರೈಶ್ಚ ಬಹುಧಾ ವಿದ್ಧಮಸ್ತ್ರೈಶ್ಚ ಶಕಲೀಕೃತಂ। 
ನಾತರದ್ಭರತಶ್ರೇಷ್ಠ ಯದಮಾನೋ ಮಹಾರಥಃ॥  8-58-16 (57909) 
ತಸ್ಯಾಂತಮಿಷುಭೀ ರಾಜನ್ಯದಾ ದ್ರೌಣಿರ್ನ ಗಚ್ಛತಿ।
ಅಥ ತ್ಯಕ್ತ್ವಾ ರಥಂ ವೀರಃ ಪಾರ್ಷತಂ ತ್ವರಿತೋಽನ್ವಗಾತ್। 
ಪ್ರಗೃಹ್ಯ ವಿಪುಲಂ ಖಹ್ಗಂ ಜಾತರೂಪಪರಿಷ್ಕೃತಂ॥  8-58-17 (57910) 
ತಸ್ಯ ಸಂಪತತೋ ರಾಜನ್ವಪುರಾಸೀನ್ಮಹಾತ್ಮನಃ।
ಗರುಡಸ್ಯೇವ ತತೋ ಜಿಘೃಕ್ಷೋಃ ಪನ್ನಗೋತ್ತಮಂ॥ 8-58-18 (57911) 
ಏತಸ್ಮಿನ್ನೇವ ಕಾಲೇ ತು ಕೇಶವಃ ಪರವೀರಹಾ।
ಅಬ್ರವೀದ್ಭರತಶ್ರೇಷ್ಠಮರ್ಜುನಂ ಜಯತಾಂ ವರಂ॥ 8-58-19 (57912) 
ಪಶ್ಯ ದ್ರೌಣಿಂ ಪಾರ್ಷತಸ್ಯ ಯತಮಾನಂ ವಧಂ ಪ್ರತಿ।
ಯತ್ನಂ ಕರೋತಿ ವಿಪುಲಂ ಹನ್ಯಾಚ್ಚೈನಂ ನ ಸಂಶಯಃ॥ 8-58-20 (57913) 
ತ್ರಾಯಸ್ವೈನಂ ಮಹಾಬಾಹೋ ಪಾರ್ಷತಂ ಯುದ್ಧದುರ್ಮದಂ।
ದ್ರೌಣೇರಾಸ್ಯಗತಂ ವೀರ ಮೃತ್ಯೋರಾಸ್ಯಗತಂ ಯಥಾ॥ 8-58-21 (57914) 
ಏವಮುಕ್ತ್ವಾ ಮಹಾರಾಜ ವಾಸುದೇವಃ ಪ್ರತಾಪವಾನ್।
ಪ್ರೈಷಯತ್ತುರಗಾನ್ಯತ್ರ ದ್ರೌಣಿರ್ವೀರೋ ವ್ಯವಸ್ಥಿತಃ॥ 8-58-22 (57915) 
ತೇ ಹಯಾಶ್ಚಂದ್ರಸಂಕಾಶಾಃ ಕೇಶವೇನ ಪ್ರಚೋದಿತಾಃ।
ಪಿಬಂತ ಇವ ಚಾಕಾಶಂ ಜಗ್ಮುದ್ರೌಣೇರ್ಮಹಾರಥಂ॥ 8-58-23 (57916) 
ದೃಷ್ಟ್ವಾ ದ್ರೌಣಿರ್ಮಹಾರಾಜ ವಾಸುದೇವಧನಂಜಯೌ।
ಧೃಷ್ಟದ್ಯುಂನವಧೇ ರಾಜಂಶ್ಚಕ್ರೇ ಯತ್ನಂ ಮಹಾಬಲಃ॥ 8-58-24 (57917) 
ವಿಕೃಷ್ಯಮಾಣಂ ದೃಷ್ಟ್ವೈ ಧೃಷ್ಟದ್ಯುಂನಂ ಜನೇಶ್ವರ।
ಶರಾಂಶ್ಚಿಕ್ಷೇಪ ವೈ ಪಾರ್ಥೋ ದ್ರೌಣಿಂ ಪ್ರತಿ ಮಹಾರಥಃ॥ 8-58-25 (57918) 
ತೇ ಶರಾ ಹೇಮವಿಕೃತಾ ಗಾಂಡೀವಪ್ರೇಷಿತಾ ಭೃಶಂ।
ದ್ರೌಣಿಮಾಸಾದ್ಯ ವಿವಿಶುರ್ವಲ್ಮೀಕಮಿವ ಪನ್ನಗಾಃ॥ 8-58-26 (57919) 
ವಿದ್ಧಸ್ತು ತೈಃ ಶರೈರ್ಘೋರೈದ್ರೋಣಪುತ್ರಃ ಪ್ರತಾಪವಾನ್।
ಉತ್ಸೃಜ್ಯ ಸಮರೇ ರಾಜನ್ಪಾಂಚಾಲಮಮಿತೌಜಸಂ॥ 8-58-27 (57920) 
ಆರುರೋಹ ರಥಂ ವೀರೋ ಧನಂಜಯಶರಾರ್ದಿತಃ।
ಪ್ರಗೃಹ್ಯ ಚ ಧನುಃ ಶ್ರೇಷ್ಠಂ ಪಾರ್ಥಂ ವಿವ್ಯಾಧ ಸಾಯಕೈಃ॥ 8-58-28 (57921) 
ಏತಸ್ಮಿನ್ನಂತರೇ ಶೂರಃ ಸಹದೇವೋ ಜನಾಧಿಪ।
ಅಪೋವಾಹ ರಥೇನಾಜೌ ಪಾರ್ಷತಂ ಶತ್ರುತಾಪನಂ॥ 8-58-29 (57922) 
ಅರ್ಜುನೋಽಪಿ ಮಹಾರಾಜ ದ್ರೌಣಿಂ ವಿವ್ಯಾಧ ಪತ್ರಿಭಿಃ।
ತಂ ದ್ರೋಣಪುತ್ರಃ ಸಂರಬ್ಧೋ ಬಾಹ್ವೋರುರಸಿ ಚಾರ್ಪಯತ್॥ 8-58-30 (57923) 
ಕ್ರೋಧಿತಸ್ತು ರಣೇ ಪಾರ್ಥೋ ನಾರಾಚಂ ಕಾಲಸನ್ನಿಭಂ।
ದ್ರೋಣಪುತ್ರಾಯ ಚಿಕ್ಷೇಪ ಯಮದಂಡಮಿವಾಪರಂ॥ 8-58-31 (57924) 
ಸ ಬ್ರಾಹ್ಮಣಸ್ಯಾಂಸದೇಶೇ ನಿಪಪಾತ ಮಹಾದ್ಯುತೇಃ।
ಸ ವಿಹ್ವಲೋ ಮಹಾರಾಜ ಶರವೇಗೇನ ಸಂಯುಗೇ। 
ನಿಷಸಾದ ರಥೋಪಸ್ಥೇ ವೈಕ್ಲವ್ಯಂ ಪರಮಂ ಯಯೌ॥  8-58-32 (57925) 
ತಂ ತು ಮತ್ವಾ ಹತಂ ವೀರಂ ಸಾರಥಿಃ ಶತ್ರುಕರ್ಶನಂ।
ಅಪೋವಾಹ ರಣೇನಾಜೌ ತ್ವರಮಾಣೋ ರಣಾಜಿರಾತ್॥ 8-58-33 (57926) 
ಅಥೋದ್ಧೃಷ್ಟಂ ಮಹಾರಾಜ ಪಾಂಚಾಲೈರ್ಜಿತಕಾಶಿಭಿಃ।
ಮೋಕ್ಷಿತಂ ಪಾರ್ಷತಂ ದೃಷ್ಟ್ವಾ ದ್ರೋಣಪುತ್ರಂ ಚ ಪೀಡಿತಂ॥ 8-58-34 (57927) 
ವಾದಿತ್ರಾಣಿ ಚ ದಿವ್ಯಾನಿ ಪ್ರಾವಾದ್ಯಂತ ಸಹಸ್ರಶಃ।
ಸಿಂಹನಾದಶ್ಚ ಸಂಜಜ್ಞೇ ದೃಷ್ಟ್ವಾ ಯುದ್ಧಂ ತದದ್ಭುತಂ॥ 8-58-35 (57928) 
ತತಃ ಕರ್ಣೋ ಮಹಾರಾಜ ವ್ಯಾಕ್ಷಿಪದ್ವಿಜಯಂ ಧನುಃ।
ದೃಷ್ಟ್ವಾರ್ಜುನಂ ರಣೇ ಕ್ರುದ್ಧಃ ಪ್ರೇಕ್ಷತೇ ಚ ಮುಹುರ್ಮುಹುಃ। 
ದ್ವೈರಥಂ ಚಾಪಿ ಪಾರ್ಥೇನ ಗಂತುಕಾಮೋ ಮಹಾದ್ಯುತಿಃ॥  8-58-36 (57929) 
ಏವಂ ಕೃತ್ವಾಽಬ್ರವೀತ್ಪಾರ್ಥೋ ವಾಸುದೇವಂ ಧನಂಜಯಃ।
ಯಾಹಿ ಸಂಶಪ್ತಕಾನ್ಕೃಷ್ಣ ಕಾರ್ಯಮೇತತ್ಪರಂ ಮಮ॥ 8-58-37 (57930) 
ತತಃ ಪ್ರಯಾತೋ ಗೋವಿಂದಃ ಶ್ರುತ್ವಾ ಪಾಂಡವಭಾಷಿತಂ।
ರಥೇನಾತಿಪತಾಕೇನ ಮನೋಮಾರುತರಂಹಸಾ॥ 8-58-38 (57931) 
ಏವಮೇಷ ಕ್ಷಯೋ ವೃತ್ತಃ ಪೃಥಿವ್ಯಾಂ ಪೃಥಿವೀಪತೇ।
ತಾವಕಾನಾಂ ಪರೇಷಾಂ ಚ ರಾಜಂದುರ್ಮಂತ್ರಿತೇ ತವ॥ ॥ 8-58-39 (57932) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಅಷ್ಟಪಂಚಾಶೋಽಧ್ಯಾಯಃ॥ 58 ॥






ಕರ್ಣಪರ್ವ - ಅಧ್ಯಾಯ 059

॥ ಶ್ರೀಃ ॥

8.59. ಅಧ್ಯಾಯಃ 059 

Mahabharata - Karna Parva - Chapter Topics

ಸಂಕುಲಯುದ್ಧಂ॥ 1 ॥

Mahabharata - Karna Parva - Chapter Text

8-59-0 (57933) 
ಸಂಜಯ ಉವಾಚ। 8-59-0x (4982) 
ತತಃ ಪ್ರವವೃತೇ ಭೂಯಃ ಸಂಗ್ರಾಮೋ ರಾಜಸತ್ತಮ।
ಕರ್ಣಸ್ಯ ಪಾಂಡವಾನಾಂ ಚ ಯಮರಾಷ್ಟ್ರವಿವರ್ಧನಃ॥ 8-59-1 (57934) 
ಧನೂಂಷಿ ಬಾಣಾನ್ಪರಿಘಾನಸಿಪಟ್ಟಸತೋಮರಾನ್।
ಮುಸಲಾನಿ ಭುಶುಂಡೀಶ್ಚ ಶಕ್ತಿರಿಷ್ಟಿಪರಶ್ವಥಾನ್॥ 8-59-2 (57935) 
ಗದಾಃ ಪ್ರಾಸಾಞ್ಶಿತಾನ್ಕುಂತಾನ್ಭಿಂಡಿಪಾಲಾನ್ಮಹಾಂಕುಶಾನ್।
ಪ್ರಗೃಹ್ಯ ಕ್ಷಿಪ್ರಮಾಪೇತುಃ ಪರಸ್ಪರಜಿಘಾಂಸಯಾ॥ 8-59-3 (57936) 
ಬಾಣಜ್ಯಾತಲಶಬ್ದೇನ ದ್ಯಾಂ ದಿಶಃ ಪ್ರದಿಶೋ ವಿಯತ್।
ಪೃಥಿವೀಂ ನೇಮಿಘೋಷೇಣ ನಾದಯಂತೋಽಭ್ಯಯುಃ ಪರಾನ್॥ 8-59-4 (57937) 
ತೇನ ಶಬ್ದೇನ ಮಹತಾ ಸಂಹೃಷ್ಟಾಶ್ಚಕ್ರುರಾಹವಂ।
ವೀರಾ ವೀರೈರ್ಮಹಾಪ್ತೋರಕಲಹಾಂತಂ ತಿತೀರ್ಷವಃ॥ 8-59-5 (57938) 
ಜ್ಯಾತಲತ್ರಧನುಃಶಬ್ದಾಞ್ಶಸ್ತ್ರಾಣಾಂ ಚ ನಿಪಾತ್ಯತಾಂ।
ತಾಡಿತಾನಾಂ ಚ ಪತತಾ ನಿನಾದಾಂಶ್ಚ ಪದಾತಿನಾಂ॥ 8-59-6 (57939) 
ಬಾಣಶಬ್ದಾಂಶ್ಚ ವಿವಿಧಾಞ್ಶೂರಾಣಾಂ ಚಾಭಿಗರ್ಜತಾಂ।
ಶ್ರುತ್ವಾ ಗಜಾ ಭೃಶಂ ತ್ರೇಸುಃ ಪೇತುರ್ಮಂಲುಶ್ಚ ಸೈನಿಕಾಃ॥ 8-59-7 (57940) 
ತೇಷಾಂ ನಿನದತಾಂ ಚೈವ ಶಸ್ತ್ರವರ್ಷಂ ಚ ಮುಂಚತಾಂ।
ಬಹೂನಾಧಿರಥಿರ್ವೀರಃ ಪ್ರಮಮಾಥೇಷುಭಿಃ ಪರಾನ್॥ 8-59-8 (57941) 
ಪಂಚ ಪಾಂಚಾಲವೀರಾಣಾಂ ರಥಾಂದಶ ಚ ಪಂಚ ಚ।
ಸಾಶ್ವಸೂತಧ್ವಜಾನ್ಕರ್ಣಃ ಶರೈರ್ನಿನ್ಯೇ ಯಮಕ್ಷಯಂ॥ 8-59-9 (57942) 
ಯೋಧಮುಖ್ಯಾ ಮಹಾವೀರ್ಯಾಃ ಪಾಂಡೂನಾಂ ಕರ್ಣಮಾಹವೇ।
ಶಿಕ್ಷಿತಾಸ್ತಮಭಿದ್ರುತ್ಯ ಪರಿವವ್ರುಃ ಸಮಂತತಃ॥ 8-59-10 (57943) 
ತತಃ ಕರ್ಣೋ ದ್ವಿಷತ್ಸೇನಾಂ ಶರವರ್ಷೈರ್ವಿಲೋಡಯನ್।
ವಿಜಗಾಹಾಂಡಜಾಕೀರ್ಣಾಂ ಪದ್ಮಿನೀಮಿವ ಯೂಥಪಃ॥ 8-59-11 (57944) 
ದ್ವಿಷತ್ಸೈನ್ಯಮವಸ್ಕಂದ್ಯ ರಾಧೇಯೋ ಧನುರುತ್ತಮಂ।
ವಿಧುನ್ವಾನಃ ಶಿತೈರ್ಬಾಣೈಃ ಶಿರಾಂಸ್ಯುನ್ಮಥ್ಯ ಪಾತಯತ್॥ 8-59-12 (57945) 
`ಹಸ್ತಿನಃ ಸಮಹಾಮಾತ್ರಾನ್ಸಾಶ್ವಾರೋಹಾನ್ಹಯಾನಪಿ।
ರಥಿನೋಽಪ್ಯೇಕಬಾಣೇನ ಭ್ರಮತಶ್ಚಾವಪಾತಯತ್'॥ 8-59-13 (57946) 
ವರ್ಮ ವಾ ಚರ್ಮ ವಾಽಶ್ರಿತ್ಯ ನಿಪಾತಮಪಿ ದೇಹಿನಃ।
ವಿಷೇಹುರ್ನಾಸ್ಯ ಸಂಸ್ಪರ್ಶಂ ದ್ವಿತೀಯಸ್ಯ ಪತತ್ತ್ರಿಣಃ॥ 8-59-14 (57947) 
ವರ್ಮಯುಕ್ತೇಷು ದೇಹೇಷು ಧನುಷೋಽಸ್ಯಞ್ಶಿತಾಞ್ಶರಾನ್।
ಮೌರ್ವ್ಯಾ ತಲತ್ರೇ ನ್ಯಹನತ್ಕಶಯಾ ವಾಜಿನೋ ಯಥಾ॥ 8-59-15 (57948) 
ಪಾಂಡುಸೃಂಜಯಪಾಂಚಾಲಾಞ್ಶರಗೋಚರಮಾಗತಾನ್।
ಮಮರ್ದ ತರಸಾ ಕರ್ಣಃ ಸಿಂಹೋ ಮೃಗಗಣಾನಿವ॥ 8-59-16 (57949) 
ತತಃ ಪಾಂಚಾಲಪುತ್ರಶ್ಚ ದ್ರೌಪದೇಯಾಶ್ಚ ಮಾರಿಷ।
ಯಮೌ ಚ ಯುಯುಧಾನಶ್ಚ ತ್ವರಿತಾಃ ಕರ್ಣಮಭ್ಯಯುಃ॥ 8-59-17 (57950) 
ತೇಷು ವ್ಯಾಯಚ್ಛಮಾನೇಷು ಕುರುಪಾಂಚಾಲಪಾಂಡುಷು।
ಪ್ರಿಯಾನಸೂನ್ರಣೇ ತ್ಯಕ್ತ್ವಾ ಯೋಧಾ ಜಘ್ನುಃ ಪರಸ್ಪರಂ॥ 8-59-18 (57951) 
ಸುಸನ್ನದ್ಧಾಃ ಕವಚಿನಃ ಸಶಿರಸ್ತ್ರಾಣಭೂಷಣಾಃ।
ಗದಾಭಿರ್ಮುಸಲೈಶ್ಚಾನ್ಯೇ ಪರಿಘೈಶ್ಚ ಮಹಾಬಾಲಾಃ॥ 8-59-19 (57952) 
ಸಮಭ್ಯಧಾವಂತ ಭೃಶಂ ಕಾಲದಂಡೈರಿವೋದ್ಯತೈಃ।
ನರ್ದಂತಶ್ಚಾಹ್ವಯಂತಶ್ಚ ಪ್ರವಲ್ಗಂತಶ್ಚ ಮಾರಿಷ॥ 8-59-20 (57953) 
ತತೋ ನಿಜಘ್ನುರನ್ಯೋನ್ಯಂ ಪೇತುಶ್ಚಾನ್ಯೋನ್ಯತಾಡಿತಾಃ।
ವಮಂತೋ ರುಧಿರಂ ಗಾತ್ರೈರ್ವಿಮಸ್ತಿಷ್ಕೇಕ್ಷಮಾಯುಧಾಃ॥ 8-59-21 (57954) 
ದಂತಪೂರ್ಣೈಃ ಸರುಧಿರೈರ್ವಕ್ರೈರ್ದಾಡಿಮಸನ್ನಿಭೈಃ।
ಜೀವಂತ ಇವ ಚಾಪ್ಯೇಕೇ ತಸ್ಥುಃ ಶಸ್ತ್ರೌಘಬೃಂಹಿತಾಃ॥ 8-59-22 (57955) 
ಪರಶ್ವಥೈಶ್ಚಾಪ್ಯಪರೇ ಪಟ್ಟಸೈರಸಿಭಿಸ್ತಥಾ।
ಶಕ್ತಿಭಿರ್ಭಿಂಡಿಪಾಲೈಶ್ಚ ನಖರಪ್ರಾಸತೋಮರೈಃ॥ 8-59-23 (57956) 
ತತಕ್ಷುಶ್ಚಿಚ್ಛಿದುಶ್ಚಾನ್ಯೇ ಬಿಭಿದುಶ್ಚಿಕ್ಷಿಪುಸ್ತಥಾ।
ಸಂಚಕರ್ತುಶ್ಚ ಜಘ್ನುಶ್ಚ ರಾಜನ್ಯೋಧಾ ಮಹಾರಣೇ॥ 8-59-24 (57957) 
ಪೇತುರನ್ಯೋನ್ಯನಿಹತಾ ವ್ಯಸವೋ ರುಧಿರೋಕ್ಷಿತಾಃ।
ಕ್ಷರಂತಃ ಸ್ವರಸಂ ರಕ್ತಂ ಪ್ರಕೃತ್ತಾಶ್ಚಂದನಾ ಇವ॥ 8-59-25 (57958) 
ರಥೈ ರಥಾ ವಿನಿಹತಾ ಹಸ್ತಿಭಿಶ್ಚಾಪಿ ಹಸ್ತಿನಃ।
ನರೈರ್ನರಾ ಹತಾಃ ಪೇತುರಶ್ವಾಶ್ಚಾಶ್ವೈಃ ಸಹಸ್ರಶಃ॥ 8-59-26 (57959) 
ಧ್ವಜಾಃ ಶಿರಾಂಸಿ ಚ್ಛಿನ್ನಾಃ ಪೇತುರ್ಮಹೀತಲೇ॥
`ವಧ್ಯತಾಂ ದಾರುಣಾಃ ಶಬ್ದಾಃ ಪತತಾಂ ಸ್ತನತಾಮಪಿ।  8-59-27 (57960) 
ಕ್ಷುರೈರ್ಭಲ್ಲಾರ್ಧಚಂದ್ರೈಶ್ಚ ಚ್ಛಿನ್ನಾಃ ಪೇತುರ್ಮಹೀತಲೇ॥
ನರಾಶ್ವೇಭರಥಾನಾಂ ಹಿನರಾಶ್ವೇಭರಥೈಸ್ತಥಾ'॥ 8-59-28 (57961) 
ನರಾಂಶ್ಚ ನಾಗಾಂಶ್ಚ ರಥಾನ್ಹಯಾನ್ಮಮೃದುರಾಹವೇ॥  8-59-29 (57962) 
ಅಶ್ವಾರೋಹೈರ್ಹತಾಃ ಶೂರಾಶ್ಛಿನ್ನಹಸ್ತಾಶ್ಚ ದಂತಿನಃ।
ಸಪತಾಕಾಧ್ವಜಾಃ ಪೇತುರ್ವಿಶೀರ್ಣಾ ಇವ ಪರ್ವತಾಃ॥ 8-59-30 (57963) 
ಪತ್ತಿಭಿಶ್ಚ ಸಮಾಪ್ಲುತ್ಯ ದ್ವಿರದಾಃ ಸ್ಯಂದನಾಸ್ತಥಾ।
ಹತಾಶ್ಚ ಹನ್ಯಮಾನಾಶ್ಚ ಪತಿತಾಶ್ಚೈವ ಸರ್ವಶಃ॥ 8-59-31 (57964) 
ಅಶ್ವಾರೋಹಾಃ ಸಮಾಸಾದ್ಯ ತ್ವರಿತಾಃ ಪತ್ತಿಭಿರ್ಹತಾಃ।
ಸಾದಿಭಿಃ ಪತ್ತಿಸಂಘಾಶ್ಚ ನಿಹತಾ ಯುಧಿ ಶೇರತೇ॥ 8-59-32 (57965) 
ಮೃದಿತಾನೀವ ಪದ್ಮಾನಿ ಪ್ರಂಲಾನಾ ಇವ ಚ ಸ್ರಜಃ।
ಹತಾನಾಂ ವದನಾನ್ಯಾಸನ್ಗಾತ್ರಾಣಿ ಚ ಮಹಾಹವೇ॥ 8-59-33 (57966) 
ರೂಪಾಣ್ಯತ್ಯರ್ಥಕಾಂತಾನಿ ದ್ವಿರದಾಶ್ವನೃಣಾಂ ನೃಪ।
ಸಮುನ್ನಾನೀವ ವಸ್ತ್ರಾಣಿ ಯಯುರ್ದುರ್ದುರ್ಶತಾಂ ಪರಾಂ॥ ॥ 8-59-34 (57967) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಏಕೋನಷಷ್ಟಿತಮೋಽಧ್ಯಾಯಃ॥ 59 ॥

Mahabharata - Karna Parva - Chapter Footnotes

8-59-4 ದ್ಯಾಂಸ್ವರ್ಗಂ। ವಿಯದಂತರಿಕ್ಷಂ॥ 8-59-11 ಅಂಡಜೈರ್ಜಲಪಕ್ಷಿಭಿಃ ಸಾರಸಾದಿಭಿರಾಕೀರ್ಣಾಂ ವ್ಯಾಪ್ತಾಂ॥ 8-59-15 ಮೌರ್ವ್ಯಾ ಮೌರ್ವೀಚ್ಯುತೈಃ ಶರೈರ್ಬಾಣೈಸ್ತಲತ್ರೇ ಜ್ಯಾಘಾತವಾರಣಸ್ಥಾನೇ ನ್ಯಹನತ್॥ 8-59-18 ವ್ಯಾಯಚ್ಛಮಾನೇಷು ಯತಮಾನೇಷು॥ 8-59-19 ಪರಿಘೈರ್ಹತಾ ಇತಿ ಶೇಷಃ। ಸಮಭ್ಯಧಾವಂತೇತ್ಯುತ್ತರೇಣಾನ್ವಯಃ॥ 8-59-21 ಮಸ್ತಿಷ್ಕಂ ಶಿರೋಭಾಗಸ್ಥಮಾಂಸಪಿಂಡಃ॥ 8-59-23 ಪರಶ್ವಥೈಸ್ತತಕ್ಷುಃ। ಪಟ್ಟಶೈರಸಿಭಿಶ್ಚ ಚಿಚ್ಛಿದುಃ। ಶಕ್ತಿಭಿಂರ್ಬಿಭಿದುಃ। ಭಿಂದಿಪಾಲೈಶ್ಚಿಕ್ಷಿಪುಃ। ನಖರೈಃ ಸಂಚಕರ್ತುಃ। ಪ್ರಾಸತೋಮರೈರ್ಜಘ್ನುಃ॥ 8-59-25 ಚಂದನಾ ರಕ್ತಚಂದನಾಃ॥ 8-59-33 ಪದ್ಮಾನೀವ ಬದನಾನಿ। ಸ್ರಜಇವ ಗಾತ್ರಾಣಿ॥ 8-59-34 ಸಮುನ್ನಾನಿ ಕ್ಷಾರಕ್ಲಿನ್ನಾನಿ ಮಲಿನಾನಿ॥ 8-59-59 ಏಕೋನಷಷ್ಟಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 060

॥ ಶ್ರೀಃ ॥

8.60. ಅಧ್ಯಾಯಃ 060 

Mahabharata - Karna Parva - Chapter Topics

ಗಜಯುದ್ಧಂ॥ 1 ॥ ಸಂಕುಲಯುದ್ಧಂ॥ 2 ॥

Mahabharata - Karna Parva - Chapter Text

8-60-0 (57968) 
ಸಂಜಯ ಉವಾಚ। 8-60-0x (4983) 
ಹಸ್ತಿಭಿಸ್ತು ಮಹಾಮಾತ್ರಾಸ್ತವ ಪುತ್ರೇಣ ಚೋದಿತಾಃ।
ಧೃಷ್ಟದ್ಯುಂನಂ ಘ್ನತೇತ್ಯಾಶು ಕ್ರುದ್ಧಾಃ ಪಾರ್ಷತಮಭ್ಯಯುಃ॥ 8-60-1 (57969) 
ಪ್ರಾಚ್ಯಾಶ್ಚ ದಾಕ್ಷಿಣಾತ್ಯಾಶ್ಚ ಪ್ರವರಾ ಗಜಯೋಧಿನಃ।
ಅಂಗಾ ವಂಗಾಶ್ಚ ಪುಂಡ್ರಾಶ್ಚ ಮಾಗಧಾಸ್ತಾಂರಲಿಪ್ತಕಾಃ॥ 8-60-2 (57970) 
ಮೇಕಲಾಃ ಕೋಶಲಾ ಮದ್ರಾ ದಶಾರ್ಣಾ ನಿಷಧಾಸ್ತಥಾ।
ಗಜಯುದ್ಧೇಷು ಕುಶಲಾಃ ಕಲಿಂಗೈಃ ಸಹ ಭಾರತ॥ 8-60-3 (57971) 
ಶರತೋಮರನಾರಾಚೈರ್ವೃಷ್ಟಿಮಂತ ಇವಾಂಬುದಾಃ।
ಸಿಷಿಚುಸ್ತೇ ತತಃ ಸರ್ವೇ ಪಾಂಚಾಲಬಲಮಾಹವೇ॥ 8-60-4 (57972) 
ತಾನಭಿದ್ರವತೋ ನಾಗಾನ್ಮದವೇಗಸಮುದ್ಧತಾನ್।
ವಿಪಾಠಕ್ಷುರನಾರಾಚೈರ್ಧೃಷ್ಟದ್ಯುಂನೋ ಹ್ಯವೀವೃಷತ್॥ 8-60-5 (57973) 
ಏಕೈಕಂ ದಶಭಿಃ ಷ಼ಡ್ಭಿರಷ್ಟಾಭಿರಪಿ ಪಾರ್ಷತಃ।
ದ್ವಿರದಾನಭಿವಿವ್ಯಾಧ ಕ್ಷಿಪ್ರಂ ಗಿರಿನಿಭಾಞ್ಶರೈಃ॥ 8-60-6 (57974) 
ಪ್ರಚ್ಛಾದ್ಯಮಾನಂ ದ್ವಿರದೈರ್ಮೇಘೈರಿವ ದಿವಾಕರಂ।
ಪರ್ಯಯುಃ ಪಾಂಡುಪಾಂಚಾಲಾ ನದಂತೋ ಹ್ಯಾತ್ತಕಾರ್ಮುಕಾಃ॥ 8-60-7 (57975) 
ತಾನ್ನಾಗಾನಭಿವರ್ಷಂತೋ ಜ್ಯಾತಲತ್ರವಿನಾದಿನಃ।
ವೀರನೃತ್ಯಂ ಪ್ರನೃತ್ಯಂತಃ ಶೂರತಾಲಪ್ರಚೋದಿತೈಃ। 
ನಕುಲಃ ಸಹದೇವಶ್ಚ ದ್ರೌಪದೇಯಾಃ ಪ್ರಭದ್ರಕಾಃ॥  8-60-8 (57976) 
ಸಾತ್ಯಕಿಶ್ಚ ಶಿಖಂಡೀ ಚ ಚೇಕಿತಾನಶ್ಚ ವೀರ್ಯವಾನ್।
ಸಮಂತಾತ್ಸಿಷಿಚುರ್ವೀರಾ ಮೇಘಾಸ್ತೋಯೈರಿವಾಚಲಾನ್॥ 8-60-9 (57977) 
ತೇ ಂಲೇಚ್ಛೈಃ ಪ್ರೇಷಿತಾ ನಾಗಾ ನರಾನಶ್ವಾನ್ರಥಾನಪಿ।
ಹಸ್ತೈರಾಕ್ಷಿಪ್ಯ ಮಮೃದುಃ ಪದ್ಭಿಶ್ಚಾಪ್ಯತಿಮನ್ಯವಃ॥ 8-60-10 (57978) 
ಬಿಭಿದುಶ್ಚ ವಿಷಾಣಾಗ್ರೈಃ ಸಮಾಕ್ಷಿಪ್ಯ ಚ ಚಿಕ್ಷಿಪುಃ।
ವಿಷಾಣಲಗ್ನಾಶ್ಚಾಪ್ಯನ್ಯೇ ಪರಿಪೇತುರ್ವಿಭೀಷಣಾಃ॥ 8-60-11 (57979) 
ಪ್ರಮುಖೇ ವರ್ತಮಾನಂ ತು ದ್ವಿಪಮಂಗಸ್ಯ ಸಾತ್ಯಕಿಃ।
ನಾರಾಚೇನೋಗ್ರವೇಗೇನ ಭಿತ್ತ್ವಾ ಮರ್ಮಾಣ್ಯತಾಡಯತ್॥ 8-60-12 (57980) 
ತಸ್ಯಾವರ್ಜಿತಕಾಯಸ್ಯ ದ್ವಿರದಾದುತ್ಪತಿಷ್ಯತಃ।
ನಾರಾಚೇನಾಹನದ್ವಕ್ಷಃ ಸಾತ್ಯಕಿಃ ಸೋಽಪತದ್ಭುವಿ॥ 8-60-13 (57981) 
ಪುಂಡ್ರಸ್ಯಾಪತತೋ ನಾಗಂ ಚಲಂತಮಿವ ಪರ್ವತಂ।
ಸಹದೇವಃ ಪ್ರಸನ್ನಾಗ್ರೈರ್ನಾರಾಚೈರಹನತ್ತ್ರಿಭಿಃ॥ 8-60-14 (57982) 
ವಿಪತಾಕಂ ವಿಯಂತಾರಂ ವಿವರ್ಮಧ್ವಜಜೀವಿತಂ।
ತಂ ಕೃತ್ವಾ ದ್ವಿರದಂ ಭೂಯಃ ಸಹದೇವೋಽಂಗಮಭ್ಯಯಾತ್॥ 8-60-15 (57983) 
ಸಹದೇವಂ ತು ನಕುಲೋ ವಾರಯಿತ್ವಾಂಗಮಾರ್ದಯತ್।
ನಾರಾಚೈರ್ಯಮದಂಡಾಭೈಸ್ತ್ರಿಭಿರ್ನಾಗಂ ಶತೇನ ತಂ॥ 8-60-16 (57984) 
ದಿವಾಕರಕಪ್ರಖ್ಯಾನಂಗಶ್ಚಿಕ್ಷೇಪ ತೋಮರಾನ್।
ನಕುಲಾಯ ಶತಾನ್ಯಷ್ಟೌ ತ್ರಿಧೈಕೈಕಂ ತು ಸೋಽಚ್ಛಿನತ್॥ 8-60-17 (57985) 
ತಥಾಽರ್ಧಚಂದ್ರೇಣ ಶಿರಸ್ತಸ್ಯ ಚಿಚ್ಛೇದ ಪಾಂಡವಃ।
ಸ ಪಪಾತ ಹತೋ ಂಲೇಚ್ಛಸ್ತೇನೈವ ಸಹ ದಂತಿನಾ॥ 8-60-18 (57986) 
ಅಥಾಂಗಪುತ್ರೇ ನಿಹತೇ ಹಸ್ತಿಶಿಕ್ಷಾವಿಶಾರದೇ।
ಅಂಗಾಃ ಕ್ರುದ್ಧಾ ಮಹಾಮಾತ್ರಾ ನಾಗೈರ್ನಕುಲಮಭ್ಯಯುಃ॥ 8-60-19 (57987) 
ಚಲತ್ಪತಾಕೈಃ ಸುಮುಖೈರ್ಹೇಮಕಕ್ಷ್ಯಾತನುಚ್ಛದೈಃ।
ಮಿಮರ್ದಿಷಂತಸ್ತ್ವರಿತಾಃ ಪ್ರದೀಪ್ತೈರಿವ ಪರ್ವತೈಃ॥ 8-60-20 (57988) 
ಮೇಕಲೋತ್ಕಲಕಾಲಿಂಗಾ ನಿಷಧಾಸ್ತಾಂರಲಿಪ್ತಕಾಃ।
ಶರತೋಮರವರ್ಷಾಣಿ ವಿಮುಂಚಂತೋ ಜಿಘಾಂಸವಃ॥ 8-60-21 (57989) 
ತೈಶ್ಛಾದ್ಯಮಾನಂ ನಕುಲಂ ನಿಶಾಕರಮಿವಾಂಬುದೈಃ।
ಪರಿಪೇತುಃ ಸುಸಂರಬ್ಧಾಃ ಪಾಂಡುಪಾಂಚಾಲಸಾತ್ಯಕಾಃ॥ 8-60-22 (57990) 
ತತಸ್ತದಭವದ್ಯುದ್ಧಂ ರಥಿನಾಂ ಹಸ್ತಿಭಿಃ ಸಹ।
ಸೃಜತಾಂ ಶರವರ್ಷಾಣಿ ತೋಮರಾಂಶ್ಚ ಸಹಸ್ರಶಃ॥ 8-60-23 (57991) 
ನಾಗಾನಾಂ ಪ್ರಾಸ್ಫುಟನ್ಕುಂಭಾ ಮರ್ಮಾಣಿ ಚ ನಖಾನಿ ಚ।
ದಂತಾಶ್ಚೈವಾತಿವಿದ್ಧಾನಾಂ ನಾರಾಚೈರ್ಹೇಮಭೂಷಣೈಃ॥ 8-60-24 (57992) 
ತೇಷಾಮಷ್ಟೌ ಮಹಾನಾಗಾಂಶ್ಚತುಃಷಷ್ಟ್ಯಾ ಸುತೇಜನೈಃ।
ನಾರಾಚೈಃ ಸಹದೇವಸ್ತಾನ್ಪಾತಯಾಮಾಸ ಸಾದಿಭಿಃ॥ 8-60-25 (57993) 
ಅಂಜೋಗತಿಭಿರಾಯಂಯ ಪ್ರಯತ್ನಾದ್ಧನುರುತ್ತಮಂ।
ನಾರಾಚೈರಹನನ್ನಾಗಾನ್ನಕುಲಃ ಕುಲನಂದನಃ॥ 8-60-26 (57994) 
ತತಃ ಪಾಂಚಾಲಶೈನೇಯೌ ದ್ರೌಪದೇಯಾಃ ಪ್ರಭದ್ರಕಾಃ।
ಶಿಖಂಡೀ ಚ ಮಹಾನಾಗಾನ್ಸಿಷಿಚುಃ ಶರವೃಷ್ಟಿಭಿಃ॥ 8-60-27 (57995) 
ತೇ ಪಾಂಡುಯೋಧಾಂಬುಧರೈಃ ಶತ್ರುದ್ವಿರದಪರ್ವತಾಃ।
ಬಾಣವರ್ಷೈರ್ಹತಾಃ ಪೇತುರ್ವಜ್ರವರ್ಷೈರಿವಾಚಲಾಃ॥ 8-60-28 (57996) 
ಏವಂ ಹತ್ವಾ ತವ ಗಜಾಂಸ್ತೇ ಪಾಂಡುರಥಕುಂಜರಾಃ।
ದ್ರುತಂ ಸೇನಾಂ ಚ ವರ್ಷಂತೋ ಭಿನ್ನಕೂಲಾಮಿವಾಪಗಾಂ॥ 8-60-29 (57997) 
ತಾಂ ತೇ ಸೇನಾಂ ಸಮಾಲೋಡ್ಯ ಪಾಂಡುಪುತ್ರಸ್ಯ ಸೈನಿಕಾಃ।
ವಿಕ್ಷೋಭಯಿತ್ವಾ ಚ ಪುನಃ ಕರ್ಣಂ ಸಮಭಿದುದ್ರುವುಃ॥ ॥ 8-60-30 (57998) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಷಷ್ಟಿತಮೋಽಧ್ಯಾಯಃ॥ 60 ॥

Mahabharata - Karna Parva - Chapter Footnotes

8-60-7 ಪ್ರಚ್ಛಾದ್ಯಮಾನಂ ಧೃಷ್ಟದ್ಯುಂನಂ॥ 8-60-13 ಆವರ್ಜಿತಃ ಪ್ರಹಾರವಶ್ಚನೇನ ರಕ್ಷಿತಃ ಕಾಯೋ ಯೇನ ತಸ್ಯ॥ 8-60-60 ಷಷ್ಟಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 061

॥ ಶ್ರೀಃ ॥

8.61. ಅಧ್ಯಾಯಃ 061 

Mahabharata - Karna Parva - Chapter Topics

ಕೃಷ್ಣೇನಾರ್ಜುನಂಪ್ರತಿ ಕುರೂಣಾಂ ಯುಧಿಷ್ಠಿರಗ್ರಹಣೋದ್ಯಮಕಥನಂ॥ 1 ॥

Mahabharata - Karna Parva - Chapter Text

8-61-0 (57999) 
ಸಂಜಯ ಉವಾಚ। 8-61-0x (4984) 
ತೇಷಾಂ ಪ್ರವೃತ್ತೇ ಸಂಗ್ರಾಮೇ ವಿಪುಲೇ ಶೋಣಿತೋದಕೇ।
ರರಾಜ ಲೋಹಿತೇನೋರ್ವೀ ಸಂಸಿಕ್ತಾ ಬಹುಧಾ ಭೃಶಂ॥ 8-61-1 (58000) 
ತತೋ ರಜಸಿ ಸಂಶಾಂತೇ ಪ್ರಕಾಶಃ ಸರ್ವತೋಽಭವತ್।
ಏತಸ್ಮಿನ್ನಂತರೇ ಪಾರ್ಥಂ ಕೃಷ್ಣೋ ವಚನಮಬ್ರವೀತ್। 
ದರ್ಶಯನ್ನಿವ ಕೌಂತೇಯಂ ಧರ್ಮರಾಜಂ ಯುಧಿಷ್ಠಿರಂ॥  8-61-2 (58001) 
ಏಷ ಪಾಂಡವ ತೇ ಭ್ರಾತಾ ಧಾರ್ತರಾಷ್ಟ್ರೈರ್ಮಹಾಬಲೈಃ।
ಜಿಘಾಂಸುಭಿರ್ಮಹೇಷ್ವಾಸೈಃ ಶೀಘ್ರಂ ಪಾರ್ಥೋಽನುಸಾರ್ಯತೇ॥ 8-61-3 (58002) 
ತಮನ್ವಗೇವ ಪಾಂಚಾಲಾಶ್ಚೇದಿಮಾತ್ಸ್ಯಾಶ್ಚ ಭಾರತ।
ಅನುಯಾಂತಿ ಮಹಾತ್ಮಾನಂ ಪರೀಪ್ಸಂತೋ ಮಹಾಜವಾಃ॥ 8-61-4 (58003) 
ಏಷ ದುರ್ಯೋಧನಃ ಪಾರ್ಥ ಗಜಾನೀಕೇನ ದಂಶಿತಃ।
ರಾಜಾ ಸರ್ವಸ್ಯ ಲೋಕಸ್ಯ ರಾಜಾನಮನುಧಾವತಿ॥ 8-61-5 (58004) 
ಜಿಘಾಂಸುಃ ಪುರುಷವ್ಯಾಘ್ರಂ ಭ್ರಾತೃಭಿಃ ಸಹಿತೋ ಬಲೀ।
ಆಶೀವಿಷಸಮಸ್ಪರ್ಶೈಃ ಸರ್ವಾಯುಧವಿಶಾರದೈಃ॥ 8-61-6 (58005) 
ನದದ್ಭಿಃ ಸಿಂಹನಾದಾಂಶ್ಚ ಧಮದ್ಭಿಶ್ಚಾಪಿ ವಾರಿಜಾನ್।
ಬಲವದ್ಭಿರ್ಮಹೇಷ್ವಾಸೈರ್ವಿಧೂನ್ವಾನೈರ್ಧನೂಂಷಿ ಚ॥ 8-61-7 (58006) 
ಏತೇ ಜಿಘೃಕ್ಷವೋ ಯಾಂತಿ ದ್ವಿಪಾಶ್ವರಥಪತ್ತಯಃ।
ಯುಧಿಷ್ಠಿರಂ ಧಾರ್ತರಾಷ್ಟ್ರೋ ರತ್ನೋತ್ತಮಮಿವಾರ್ಥಿನಃ॥ 8-61-8 (58007) 
ಪಶ್ಯ ಸಾತ್ವತಭೀಮಾಭ್ಯಾಂ ನಿರುದ್ಧಾ ವಿಷ್ಠಿತಾಃ ಪುನಃ।
ಜಿಹೀರ್ಷವೋಽಮೃತಂ ದೈತ್ಯಾಃ ಶಕ್ರಾಗ್ನಿಭ್ಯಾಮಿವಾಹವೇ॥ 8-61-9 (58008) 
ಏತೇ ಬಹುತ್ವಾತ್ತ್ವರಿತಾಃ ಪುನರ್ಗಚ್ಛಂತಿ ಪಾಂಡವಂ।
ಸಮುದ್ರಮಿವ ವಾರ್ಯೋಘಾಃ ಪ್ರಾವೃಟ್ಕಾಲೇ ಮಹಾರಥಾಃ॥ 8-61-10 (58009) 
ಮೃತ್ಯೋರ್ಮುಖಗತಂ ಮನ್ಯೇ ಕುಂತೀಪುತ್ರಂ ಯುಧಿಷ್ಠಿರಂ।
ಹುತಮಗ್ನೌ ಚ ಕೌಂತೇಯಂ ದುರ್ಯೋಧನವಶಂ ಗತಂ॥ 8-61-11 (58010) 
ಯಥಾಯುಕ್ತಮನೀಕಂ ಹಿ ಧಾರ್ತರಾಷ್ಟ್ರಸ್ಯ ಪಾಂಡವ।
ನಾಸ್ಯ ಶಕ್ರೋಽಪಿ ಮುಚ್ಯೇತ ಸಂಪ್ರಾಪ್ತೋ ಬಾಣಗೋಚರಂ॥ 8-61-12 (58011) 
ದುರ್ಯೋಧನಸ್ಯ ವೀರಸ್ಯ ಶರೌಘಾಞ್ಶೀಘ್ರಮಸ್ಯತಃ।
ಸಂಕ್ರುದ್ಧಸ್ಯಾಂತಕಸ್ಯೇವ ಕೋ ವೇಗಂ ಸಂಸಹೇದ್ರಣೇ॥ 8-61-13 (58012) 
ರಸತಸ್ತಸ್ಯ ವೀರಸ್ಯ ದ್ರೌಣೇಃ ಶಾರದ್ವತಸ್ಯ ಚ।
ಕರ್ಣಸ್ಯ ಚೇಷುವೇಗೋ ವೈ ಪರ್ವತಾನಪಿ ಶಾತಯೇತ್॥ 8-61-14 (58013) 
ಕರ್ಣೇನ ಚ ಕೃತೋ ರಾಜಾ ವಿಮುಖೋಽದ್ಯ ತು ದೃಶ್ಯತೇ॥  8-61-15 (58014) 
ಬಲವಾಂʼಲ್ಲುಘುಹಸ್ತಶ್ಚ ಕೃತೀ ಯುದ್ಧವಿಶಾರದಃ।
ರಾಧೇಯಃ ಪಾಂಡವಶ್ರೇಷ್ಠಂ ಶಕ್ತಃ ಪೀಡಯಿತುಂ ರಣೇ। 
ಸಹಿತೋ ಧೃತರಾಷ್ಟ್ರಸ್ಯ ಪುತ್ರೈಃ ಶೂರೈರ್ಮಹಾಬಲೈಃ॥  8-61-16 (58015) 
ತಸ್ಯೈಭಿರ್ಯುಧ್ಯಮಾನಸ್ಯ ಸಂಗ್ರಾಮೇ ಶಂಸಿತಾತ್ಮನಃ।
ಅನ್ಯೈರಪಿ ಚ ಪಾರ್ಥಸ್ಯ ಕೃತಂ ಕರ್ಮ ಮಹಾರಥೈಃ॥ 8-61-17 (58016) 
ಉಪವಾಸಕೃಶೋ ರಾಜಾ ಭೃಶಂ ಭರತಸತ್ತಮಃ।
ಬ್ರಾಹ್ಮೋ ಬಲೇ ಸ್ಥಿತೋ ಹ್ಯೇಷ ನ ಕ್ಷಾತ್ರೇ ಹಿ ಬಲೇ ವಿಭುಃ॥ 8-61-18 (58017) 
ಕರ್ಣೇನ ಚಾಭಿಯುಕ್ತೋಽಯಂ ಭೂಪತಿಃ ಶತ್ರುತಾಪನಃ।
ಸಂಶಯಂ ಸಮನುಪ್ರಾಪ್ತಃ ಪಾಂಡವೋ ವೈ ಯುಧಿಷ್ಠಿರಃ॥ 8-61-19 (58018) 
ನ ಜೀವತಿ ಮಹಾರಾಜೋ ಮನ್ಯೇ ಪಾರ್ಥ ಯುಧಿಷ್ಠಿರಃ।
ಯದ್ಭೀಮಸೇನಃ ಸಹತೇ ಸಿಂಹನಾದಮಮರ್ಷಣಃ॥ 8-61-20 (58019) 
ನರ್ದತಾಂ ಧಾರ್ತರಾಷ್ಟ್ರಾಣಾಂ ಪುನಃಪುನರರಿಂದಮಃ।
ಧಮತಾಂ ಚ ಮಹಾಶಂಖಾನ್ಸಂಗ್ರಾಮೇ ಜಿತಕಾಶಿನಾಂ॥ 8-61-21 (58020) 
ಯುಧಿಷ್ಠಿರಂ ಪಾಂಡವೇಯಂ ಹತೇತಿ ಭರತರ್ಷಭ।
ಸಂಚೋದಯತ್ಯಸೌ ಕರ್ಣೋ ಧಾರ್ತರಾಷ್ಟ್ರಾನ್ಮಹಾಬಲಾನ್॥ 8-61-22 (58021) 
ಸ್ಥೂಣಾಕರ್ಣಾಸ್ತ್ರಜಾಲೇನ ಪಾರ್ಥ ಪಾಶುಪತೇನ ಚ।
ಪ್ರಚ್ಛಾದಯಂತಿ ರಾಜಾನಮನುಯಾಂತಿ ಮಹಾರಥಾಃ॥ ॥ 8-61-23 (58022) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಏಕಷಷ್ಟಿತಮೋಽಧ್ಯಾಯಃ॥ 61 ॥

Mahabharata - Karna Parva - Chapter Footnotes

8-61-9 ಜಿಹೀರ್ಷವೋ ಯುಧಿಷ್ಠಿರಂ ಹರ್ತುಮಿಚ್ಛಂತಃ॥ 8-61-17 ತಸ್ಯ ಯುಧಿಷ್ಠಿರಸ್ಯ ಕರ್ಮ ಕರ್ತವ್ಯಂ ಪರಾಜಯಾಖ್ಯಂ। ಏಭಿರ್ದುರ್ಯೋಧನಾದಿಭಿಃ ಕೃತಂ ನಿಷ್ಪಾದಿತಂ॥ 8-61-18 ತತ್ರ ಹೇತುಃ। ಬ್ರಾಹ್ಮೇ ಬಲಂ ಕ್ಷಮಾಯಾಂ ಕ್ಷಾತ್ರೇ ಬಲೇ ನಿಷ್ಠುರತ್ವೇ॥ 8-61-22 ಹತ ನಾಶಯತೇತಿ ಕರ್ಣಶ್ಚೋದಯತೀತಿ ಸಂಬಂಧಃ॥ 8-61-23 ಸ್ಥೂಣಾಕರ್ಣೋ ಗಂಧರ್ವಃ॥ 8-61-61 ಏಕಷಷ್ಟಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 062

॥ ಶ್ರೀಃ ॥

8.62. ಅಧ್ಯಾಯಃ 062 

Mahabharata - Karna Parva - Chapter Topics

ಕೃಷ್ಣೇನಾರ್ಜುನಂಪ್ರತಿ ಯುಧಿಷ್ಠಿರಸ್ಯ ಕರ್ಣೇನ ಪರಾಭವಕಥನಪೂರ್ವಕಂ ಕರ್ಣಯುದ್ಧಪ್ರದರ್ಶನಂ॥ 1 ॥ ತಥಾ ಭೀಮಸೇನಯುದ್ಧಪ್ರದರ್ಶನಂ॥ 2 ॥

Mahabharata - Karna Parva - Chapter Text

8-62-0 (58023) 
ಶ್ರೀಭಗವಾನುವಾಚ। 8-62-0x (4985) 
ಆತುರೋ ಮೇ ಮತೋ ರಾಜಾ ಅವಿಪಹ್ಯಶ್ಚ ಭಾರತ।
ಯಥೈನಮನುವರ್ತಂತೇ ಪಂಚಾಲಾಃ ಸಹ ಪಾಂಡವೈಃ॥ 8-62-1 (58024) 
ತ್ವರಮಾಣಾಸ್ತ್ವರಾಕಾಲೇ ಸರ್ವಶಸ್ತ್ರಭೃತಾಂ ವರಾಃ।
ಮಜ್ಜಂತಮಿವ ಪಾತಾಲೇ ಬಲಿನೋ ಹ್ಯುಜ್ಜಿಹೀರ್ಷವಃ॥ 8-62-2 (58025) 
ನ ಕೇತುರ್ದೃಶ್ಯತೇ ರಾಜ್ಞಃ ಕರ್ಣಸ್ಯ ಪಿಹಿತಃ ಶರೈಃ।
ಪಶ್ಯತೋರ್ಯಮಯೋಃ ಪಾರ್ಥ ಸಾತ್ಯಕೇಶ್ಚ ಶಿಖಂಡಿನಃ॥ 8-62-3 (58026) 
ಧೃಷ್ಟದ್ಯುಂನಸ್ಯ ಭೀಮಸ್ಯ ಶತಾನೀಕಸ್ಯ ವಾ ವಿಭೋ।
ಪಾಂಚಾಲಾನಾಂ ಚ ಸರ್ವೇಷಾಂ ಚೇದೀನಾಂ ಚೈವ ಭಾರತ॥ 8-62-4 (58027) 
ಏಷ ಕರ್ಣೋ ರಣೇ ಪಾರ್ಥ ಪಾಂಡವಾನಾಮನೀಕಿನೀಂ।
ಶರೈರ್ವಿಧ್ವಂಸಯಾಮಾಸ ನಲಿನೀಮಿವ ಕುಂಜರಃ॥ 8-62-5 (58028) 
ಏತೇ ದ್ರವಂತಿ ರಥಿನಸ್ತ್ವದೀಯಾಃ ಪಾಂಡುನಂದನ।
ಪಶ್ಯ ಪಶ್ಯ ಯಥಾ ಪಾರ್ಥ ಗಚ್ಛಂತ್ಯೇತೇ ಮಹಾರಥಾಃ॥ 8-62-6 (58029) 
ಏತೇ ಭಾರತ ಮಾತಂಗಾಃ ಕರ್ಣೇನಾಭಿಹತಾಃ ಶರೈಃ।
ಆರ್ತನಾದಾನ್ವಿಕುರ್ವಾಣಾ ವಿದ್ರವಂತಿ ದಿಶೋ ದಶ॥ 8-62-7 (58030) 
ರಥಾನಾಂ ದ್ರವತೇ ವೃಂದಮೇತಚ್ಚೈವ ಸಮಂತತಃ।
ದ್ರಾವ್ಯಮಾಣಂ ರಣೇ ಪಾರ್ಥ ಕರ್ಣೇನಾಮಿತತೇಜಸಾ॥ 8-62-8 (58031) 
ಹಸ್ತಿಕಕ್ಷ್ಯಾಂ ರಣೇ ಪಶ್ಯ ಚರಂತೀಂ ತತ್ರತತ್ರ ಹ।
ರಥಸ್ಥಂ ಸೂತಪುತ್ರಸ್ಯ ಕೇತುಂ ಕೇತುಮತಾಂ ವರ॥ 8-62-9 (58032) 
ಅಸೌ ಧಾವತಿ ರಾಧೇಯೋ ಭೀಮಸೇನರಥಂ ಪ್ರತಿ।
ಕಿರಞ್ಶರಶತಾನ್ಯೇವ ವಿನಿಘ್ನಂಸ್ತವ ವಾಹಿನೀಂ॥ 8-62-10 (58033) 
ಏತೇ ನಶ್ಯಂತಿ ಪಾಂಚಾಲಾ ದ್ರಾವ್ಯಮಾಣಾ ಮಹಾತ್ಮನಾ।
ಶಕ್ರೇಣೇವ ಯಥಾ ದೈತ್ಯಾ ದ್ರಾವ್ಯಮಾಣಾ ಮಹಾತ್ಮನಾ॥ 8-62-11 (58034) 
ಏಷ ಕರ್ಣೋ ರಣೇ ಜಿತ್ವಾ ಪಾಂಚಾಲಾನ್ಪಾಂಡುಸೃಂಜಯಾನ್।
ದಿಶೋ ವಿಪ್ರೇಕ್ಷತೇ ಸರ್ವಾಸ್ತ್ವದರ್ಥಮಿತಿ ಮೇ ಮತಿಃ॥ 8-62-12 (58035) 
ಏಷ ಕರ್ಣೋ ಧನುಃಶ್ರೇಷ್ಠಂ ವಿಧೂನ್ವನ್ಬಹುಶೋಭತೇ।
ಶತ್ರುಂ ಜಿತ್ವಾ ಯಥಾ ಶಕ್ರೋ ದೇವಸಂಖೈಃ ಸಮಾವೃತಃ॥ 8-62-13 (58036) 
ಏತೇ ನರ್ದಂತಿ ಕೌರವ್ಯಾ ದೃಷ್ಟ್ವಾ ಕರ್ಣಸ್ಯ ವಿಕ್ರಮಂ।
ತ್ರಾಸಯಂತೋ ರಣೇ ಪಾಂಡೂನ್ಸೃಂಜಯಾಂಶ್ಚ ಸಮಂತತಃ॥ 8-62-14 (58037) 
ಏಷ ಸರ್ವಾತ್ಮನಾ ಪಾಂಡೂಂಸ್ತ್ರಾಸಯಿತ್ವಾ ಮಹಾರಣೇ।
ಅಭಿಭಾಷತಿ ರಾಧೇಯಃ ಸರ್ವಸೈನ್ಯಾನಿ ಮಾನದ॥ 8-62-15 (58038) 
ಅಭಿದ್ರವತ ಭದ್ರಂ ವೋ ದ್ರುತಂ ದ್ರವತ ಕೌರವಾಃ।
ಯಥಾ ನ ಜೀವವಾನ್ಕಶ್ಚಿನ್ಮುಚ್ಯೇತ ಯುಧಿ ಸೃಂಜಯಃ॥ 8-62-16 (58039) 
ತಥಾ ಕುರುತ ಸಂಯತ್ತಾ ವಯಂ ಯಾಸ್ಯಾಮ ಪೃಷ್ಠತಃ।
ಏವಮುಕ್ತ್ವಾ ಗತೋ ಹ್ಯೇಷ ಪೃಷ್ಠತೋ ವಿಕಿರಂಛರಾನ್॥ 8-62-17 (58040) 
ಪಶ್ಯ ಕರ್ಣಂ ರಣೇ ಪಾರ್ಥ ಶ್ವೇತಚ್ಛತ್ರವಿರಾಜಿತಂ।
ಉದಯಂ ಪರ್ವತಂ ಯದ್ವಚ್ಛಶಾಂಕೇನಾಭಿಶೋಭಿತಂ॥ 8-62-18 (58041) 
ಪೂರ್ಣಚಂದ್ರನಿಕಾಶೇನ ಮೂರ್ಧ್ನಿ ಚ್ಛತ್ರೇಣ ಭಾರತ।
ಧ್ರಿಯಮಾಣೇನ ಸಮರೇ ಶ್ರೀಮಚ್ಛತಶಲಾಕಿನಾ॥ 8-62-19 (58042) 
ಏಷ ತ್ವಾಂ ಪ್ರೇಕ್ಷತೇ ಕರ್ಣಃ ಸಕಟಾಕ್ಷಂ ಧನಂಜಯ।
ಉತ್ತಮಂ ಯತ್ನಮಾಸ್ಥಾಯ ಧ್ರುವಮೇಷ್ಯತಿ ಸಂಯುಗೇ॥ 8-62-20 (58043) 
ಪಶ್ಯ ಹ್ಯೇನಂ ಮಹಾಬಾಹೋ ವಿಧುನ್ವಾನಂ ಮಹದ್ಧನುಃ।
ಶರಾಂಶ್ಚಾಶೀವಿಷಾಕಾರಾನ್ವಿಸೃಜಂತಂ ಮಹಾರಣೇ॥ 8-62-21 (58044) 
ಅಸೌ ನಿವೃತ್ತೋ ರಾಧೇಯೋ ದೃಷ್ಟ್ವಾ ತೇ ವಾನರಧ್ವಜಂ।
ಪ್ರಾರ್ಥಯನ್ಸಮರಂ ಪಾರ್ಥ ತ್ವಯಾ ಸಹ ಪರಂತಪ। 
ವಧಾಯ ಹ್ಯಾತ್ಮನೋಽಭ್ಯೇತಿ ಪಾವಕಂ ಶಲಭೋ ಯಥಾ॥  8-62-22 (58045) 
ಕರ್ಣಮೇಕಾಕಿನಂ ದೃಷ್ಟ್ವಾ ಧಾರ್ತರಾಷ್ಟ್ರೋ ರಣಾಜಿರೇ।
ತ್ವಾಂ ಚ ಪಾರ್ಥಾಭಿಸಂರಬ್ಧಂ ಕರ್ಣಂ ಪ್ರತಿ ಮಹಾರಥಂ॥ 8-62-23 (58046) 
ಕೃತಾಗಸಂ ಚ ರಾಧೇಯಂ ಧರ್ಮಾತ್ಮನಿ ಯುಧಿಷ್ಠಿರೇ।
ಅತ್ಮಾನಂ ಚ ಕೃತಾರ್ಥಂ ಚ ಸಮೀಕ್ಷ್ಯ ಭರತರ್ಷಭ॥ 8-62-24 (58047) 
ಅಸೌ ದುರ್ಯೋಧನಃ ಕ್ರುದ್ಧೋ ರಥಾನೀಕೇನ ಭಾರತ।
ರಿರಕ್ಷಿಷುಃ ಸುಸಂವೃತ್ತೋ ಧಾರ್ತರಾಷ್ಟ್ರೋ ನಿವರ್ತತೇ॥ 8-62-25 (58048) 
ಸರ್ವೈಃ ಸಹೈಭಿರ್ದುಷ್ಟಾತ್ಮಾ ಬಧ್ಯತಾಂ ಚ ಪ್ರಯತ್ನತಃ।
ತ್ವಯಾ ಯಶಶ್ಚ ರಾಜ್ಯಂ ಚ ಸುಖಂ ಚೋತ್ತಮಮಿಚ್ಛತಾ॥ 8-62-26 (58049) 
ಅದೀನಯೋರ್ವಿಶ್ರುತಯೋರ್ಯುವಯೋರ್ಯೋತ್ಸ್ಯಮಾನಯೋಃ।
ದೇವಾಸುರೇ ಪಾರ್ಥ ಮೃಧೇ ದೇವದಾನವಯೋರಿವ। 
ಪಶ್ಯಂತು ಕೌರವಾಃ ಸರ್ವೇ ತವ ಪಾರ್ಥ ಪರಾಕ್ರಮಂ॥  8-62-27 (58050) 
ತ್ವಾಂ ಚ ದೃಷ್ಟ್ವಾತಿಸಂರಬ್ಧಂ ಕರ್ಣಂ ಚ ಭರತರ್ಷಂ।
ಅಸೌ ದುರ್ಯೋಧನಃ ಕ್ರುದ್ಧೋ ನೋತ್ತರಂ ಪ್ರತಿಪದ್ಯತೇ॥ 8-62-28 (58051) 
ಆತ್ಮಾನಂ ಚ ಕೃತಾತ್ಮಾನಂ ಸಮೀಕ್ಷ್ಯ ಭರತರ್ಷಭ।
ಕೃತಾಗಸಂ ಚ ರಾಧೇಯಂ ಧರ್ಮಾತ್ಮನಿ ಯುಧಿಷ್ಠಿರೇ॥ 8-62-29 (58052) 
ಪ್ರತಿಪದ್ಯಸ್ವ ಕೌಂತೇಯ ಪ್ರಾಪ್ತಕಾಲಮನಂತರಂ।
ಆರ್ಯಾಂ ಯುದ್ಧೇ ಮತಿಂ ಕೃತ್ವಾ ಪ್ರತ್ಯೇಹಿ ರಥಯೂಥಪಂ॥ 8-62-30 (58053) 
ಪಂಚ ಹ್ಯೇತಾನಿ ಮುಖ್ಯಾನಿ ರಥಾನಾಂ ರಥಸತ್ತಮ।
ಶತಾನ್ಯxxxxxxಜಲಿನಾಂ ತಿನ್ಮತೇಜಸಾಂ॥ 8-62-31 (58054) 
ಪಂಚ ನಾಘxxxxx ದ್ವಿಗುಣಾ ವಾಜಿನಸ್ತಥಾ।
ಅಭಿಸಂಹತ್ಯ ಕೌಂತೇಯ ಪದಾತಾಃ ಪ್ರಯುತಾನಿ ಚ॥ 8-62-32 (58055) 
xxxxxxxx ವೀರ ಬಲಂ ತಾಮಭಿವರ್ತತೇ।
ದ್ರೋಮಪುತ್ರಂ ಪುರಸ್ಕೃತ್ಯ ತಚ್ಛೀಘ್ರಂ ಸನ್ನಿಷೂದಯ॥ 8-62-33 (58056) 
ನಿಕೃತ್ತ್ಯೈತದ್ರಥಾನೀಕಂ ಬಲಿನಂ ಲೋಕವಿಶ್ರುತಂ।
ಸೂತಪುತ್ರೇ ಮಹೇಷ್ವಾಸೇ ದರ್ಶಯಾತ್ಮಾನಮಾತ್ಮನಾ॥ 8-62-34 (58057) 
xxxxxxxxxxxxxxxಭರತರ್ಷಭ।
xxxxxxxxxxxxx ಪಾಂಚಾಲಾನಭಿಘಾವತಿ।  8-62-35 (58058) 
xxxxxx ಹಿ ಪಶ್ಯಾಮಿ ಧೃಷ್ಟದ್ಯುಂನರರ್ಥ ಪ್ರತಿ।
xxxxxx ಪಾಂಚಾಲಾನಿತಿ ಮನ್ಯೇ ಪರಂತಪ॥ 8-62-36 (58059) 
ಆಚಚಕ್ಷೇ ಪ್ರಿಯಂ ಪಾರ್ಥ ತವೇದಂ ಭರತರ್ಷಭ।
ರಾಜಾಸೌ ಕುಶಲೀ ಶ್ರೀಮಾಂಧರ್ಮಪುತ್ರೋ ಯುಧಿಷ್ಠಿರಃ॥ 8-62-37 (58060) 
ಅಸೌ ಭೀಮೋ ಮಹಾಬಾಹುಃ ಸನ್ನಿವೃತ್ತಶ್ಚಮೂಯುಖೇ।
ವೃತಃ ಸೃಂಜಯ ಸೈನ್ಯೇನ ಶೈನೇಯೇನ ಚ ಭಪ್ತತ॥ 8-62-38 (58061) 
ವಧ್ಯಂತ ಏತೇ ಸಮರೇ ಕೌರವಾ ನಿಶಿತೈಃ ಶರೈಃ।
ಭೀಮಸೇನೇನ ಕೌಂತೇಯ ಪಾಂಚಾಲೈಶ್ಚ ಮಹಾತ್ಮಭಿಃ॥ 8-62-39 (58062) 
ಸೇನಾ ಹಿ ಧಾರ್ತರಾಷ್ಟ್ರಸ್ಯ ವಿಮುಖಾ ವ್ಯದ್ರವದ್ರಣಾತ್।
ವೇಗೇನ ಭೀಮಸೇನಸ್ಯ ವಿಹತಾ ವಿವಿಧೈಃ ಶರೈಃ॥ 8-62-40 (58063) 
ವಿಪನ್ನಸಸ್ಯೇವ ಮಹೀ ರುಧಿರೇಣ ಸಮುಕ್ಷಿತಾ।
ಭಾರತೀ ಭರತಶ್ರೇಷ್ಠ ಸೇನಾ ಕೃಪಣದರ್ಶನಾ॥ 8-62-41 (58064) 
ನಿವೃತ್ತಂ ಪಶ್ಯ ಕೌಂತೇಯ ಭೀಮಸೇನಂ ಯುಧಾಂಪತಿಂ।
ಆಶೀವಿಷಮಿವ ಕ್ರುದ್ಧಂ ತಸ್ಮಾದ್ದ್ರವತಿ ಭಾರತಿ॥ 8-62-42 (58065) 
ಪೀತರಕ್ತಾಸಿತಸಿತಾಸ್ತಾರಾಚಂದ್ರಾರ್ಕಮಂಡಿತಾಃ।
ಪತಾಕಾ ವಿಪ್ರಕೀರ್ಯಂತೇ ಛತ್ರಾಣ್ಯೇತಾನಿ ಚಾರ್ಜುನ॥ 8-62-43 (58066) 
ಸೌವರ್ಣಾ ರಾಜತಾಶ್ಚೈವ ತೈಜಸಾಶ್ಚ ಪೃಥಗ್ವಿಧಾಃ।
ಕೇತವೋಽಭಿನಿಪಾತ್ಯಂತೇ ಹಸ್ತ್ಯಶ್ವಂ ಚ ಪ್ರಕೀರ್ಯತೇ॥ 8-62-44 (58067) 
ರಥೇಭ್ಯಃ ಪ್ರಪತಂತ್ಯೇತೇ ರಥಿನೋ ವಿಗತಾಸವಃ।
ನಾನಾವರ್ಣೈರ್ಹತಾ ಬಾಣೈಃ ಪಾಂಚಾಲೈರಪಲಾಯಿಭಿಃ॥ 8-62-45 (58068) 
ನಿರ್ಮನುಷ್ಯಾನ್ಗಜಾನಶ್ವಾನ್ರಥಾಂಶ್ಚೈವ ಧನಂಜಯ।
ಸಮಾದ್ರವಂತಿ ಪಾಂಚಾಲಾ ಧಾರ್ತರಾಷ್ಟ್ರಾಂಸ್ತರಸ್ವಿನಃ॥ 8-62-46 (58069) 
ವಿಮೃದ್ರಂತಿ ನರವ್ಯಾಘ್ರಾ ಭೀಮಸೇನಬಲಾಶ್ರಯಾತ್।
ಬಲಂ ಪರೇಷಾಂ ದುರ್ಧರ್ಷಂ ತ್ಯಕ್ತ್ವಾ ಪ್ರಾಣಾನರಿಂದಂ॥ 8-62-47 (58070) 
ಏತೇ ನರ್ದಿಂತಿ ಪಾಂಚಾಲಾ ಧ್ಮಾಪಯಂತಿ ಚ ವಾರಿಜಾನ್।
ಅಭಿದ್ರವಂತಿ ಚ ರಣೇ ಮೃದ್ರಂತಃ ಸಾಯಕೈಃ ಪರಾನ್॥ 8-62-48 (58071) 
ಪಶ್ಯ ಸ್ವರ್ಗಸ್ಯ ಮಾಹಾತ್ಂಯಂ ಪಾಂಚಾಲಾ ಹಿ ಪರಾಕ್ರಮಾತ್।
ಧಾರ್ತರಾಷ್ಟ್ರಾನ್ವಿನಿಘ್ನಂತೋ ವಿಶಂತ್ಯೇತೇ ರಥೋತ್ತಮಾನ್॥ 8-62-49 (58072) 
[ಶಸ್ತ್ರಮಾಚ್ಛಿದ್ಯ ಶತ್ರೂಣಾಂ ಸಾಯುಧಾನಾಂ ನಿರಾಯುಧಾಃ।
ತೇನೈವೈತಾನಮೋಘಾಸ್ತ್ರಾ ನಿಘ್ನಂತಿ ಚ ನದಂತಿ ಚ॥ 8-62-50 (58073) 
ಶಿರಾಂಸ್ಯೇತಾನಿ ಪಾತ್ಯಂತೇ ಶತ್ರೂಣಾಂ ಬಾಹವೋಽಪಿ ಚ।
ರಥನಾಗಹಯಾ ವೀರಾ ಯಶಸ್ಯಾಃ ಸರ್ವ ಏವ ಚ]॥ 8-62-51 (58074) 
ಸರ್ವತಶ್ಚಾಭಿಪನ್ನೈಷಾ ಧಾರ್ತರಾಷ್ಟ್ರೀ ಮಹಾಚಮೂಃ।
ತ್ಯಕ್ತ್ವಾ ಪ್ರಾಣಾನ್ಮಹೇಷ್ವಾಸೈಃ ಪಾಂಚಾಲೈಃ ಪರಿಪಾತ್ಯತೇ॥ 8-62-52 (58075) 
ಸುಹೃದಶ್ಚ ಪರಾಕ್ರಾಂತಾಃ ಕೃಪಕರ್ಣಾದಯೋ ವಿಭೋ।
ನಿವಾರಣೇ ಮಹೇಷ್ವಾಸಾಃ ಪಾಂಚಾಲಾನಾಂ ಪರಂತಪ॥ 8-62-53 (58076) 
ಅನಿವೃತ್ತಾಂಶ್ಚ ಭೀತಾಂಸ್ತಾಂಧಾರ್ತರಾಷ್ಟ್ರಾನ್ಪರಂತಪ।
ಧೃಷ್ಟದ್ಯುಂನಮುಖಾ ವೀರಾ ಘ್ನಂತಿ ಶತ್ರೂನ್ಸಹಸ್ರಶಃ॥ 8-62-54 (58077) 
ರಥಾಶ್ಚ ವಿವಿಧಾಃ ಸರ್ವೇ ನಿವೃತ್ತೇ ಭರತರ್ಷಭೇ।
ವಿವರ್ಣಮುಖಭೂಯಿಷ್ಠಾ ಧಾರ್ತರಾಷ್ಟ್ರೀ ಮಹಾಚಮೂಃ॥ 8-62-55 (58078) 
ಪಶ್ಯ ಭೀಮೇನ ನಾರಾಚೈರ್ಭಿನ್ನಾ ನಾಗಾಃ ಪತಂತ್ಯಮೀ।
ವಜ್ರಿವಜ್ರಹತಾನೀವ ಶಿಖರಾಣಿ ಧರಾಭೃತಾಂ॥ 8-62-56 (58079) 
ಭೀಮಸೇನಸ್ಯ ನಿರ್ವಿದ್ಧಾ ಬಾಣೈಃ ಸನ್ನತಪರ್ವಭಿಃ।
ಸ್ವಾನ್ಯನೀಕಾನಿ ಮೃದ್ಗಂತೋ ದ್ರವಂತ್ಯೇತೇ ಮಹಾಗಜಾಃ॥ 8-62-57 (58080) 
`ಏತೇ ದ್ರವಂತಿ ಕುರವೋ ಭೀಮಸೇನಭಯಾರ್ದಿತಾಃ।
ತ್ಯಕ್ತ್ವಾ ರಥಾನ್ಗಜಾಂಶ್ಚೈವ ಹಯಾಂಶ್ಚೈವ ಸಹಸ್ರಶಃ॥ 8-62-58 (58081) 
ಹಸ್ತ್ಯಶ್ವರಥಪತ್ತೀನಾಂ ದ್ರವತಾಂ ನಿಃಸ್ವನಂ ಶೃಣು।
ಭೀಮಸೇನಸ್ಯ ನಿನದಂ ದ್ರಾವಯಾನಸ್ಯ ಕೌರವಾನ್॥ 8-62-59 (58082) 
ಅಭಿಜಾನಾಮಿ ಭೀಮಸ್ಯ ಸಿಂಹನಾದಂ ಪುನಃಪುನಃ'।
ನದತಃ ಪಾಂಡವೇಯಸ್ಯ ಸಂಗ್ರಾಮೇ ಜಿತಕಾಶಿನಃ॥ 8-62-60 (58083) 
ಏಷ ನೈಷಾದಿರಭ್ಯೇತಿ ದ್ವಿಪಮುಖ್ಯೇನ ಪಾಂಡವಂ।
ವಿಸೃಜಂಸ್ತೋಮರಾನ್ಕ್ರುದ್ಧೋ ದಂಡಪಾಣಿರಿವಾಂತಕಃ॥ 8-62-61 (58084) 
ತಸ್ಯ ಚೈವ ಭುಜೌ ಛಿನ್ನೌ ಭೀಮಸೇನೇನ ಗರ್ಜತಃ।
ನಾಗಶ್ಚ ಕ್ರಕರಪ್ರಖ್ಯೈರ್ನಾರಾಚೈರ್ದಶಭಿರ್ಹತಃ॥ 8-62-62 (58085) 
ಹಂತೈತೇ ಪುನರಾಯಾಂತಿ ನಾಗಾ ಹ್ಯನ್ಯೇ ಪ್ರಹಾರಿಣಃ।
ನೀಲಾಂಜನಚಯಪ್ರಖ್ಯಾ ಮಹಾಮಾತ್ರೈರಧಿಷ್ಠಿತಾಃ॥ 8-62-63 (58086) 
ಶಕ್ತಿತೋಮರಸಂಘತೈರ್ವಿನಿಘ್ನಂತೋ ವೃಕೋದರಂ।
ಸಪ್ತಸಪ್ತ ಚ ನಾಗಸ್ಥಾ ವೈಜಯಂತ್ಯಶ್ಚ ಸಧ್ವಜಾಃ। 
ನವತ್ಯಾ ನಿಶಿತೈರ್ಬಾಣೈಶ್ಛಿನ್ನಾಃ ಪಾರ್ಥಾಗ್ರಜೇನ ತೇ॥  8-62-64 (58087) 
ದಶಭಿರ್ದಶಭಿಶ್ಚೈಕೋ ನಾರಾಚೈರ್ನಿಹತೋ ಗಜಃ॥  8-62-65 (58088) 
ನ ಚಾಸೌ ಧಾರ್ತರಾಷ್ಟ್ರಾಣಾಂ ಶ್ರೂಯತೇ ನಿನದಸ್ತಥಾ।
ಪುರಂದರಸಮೇ ಕ್ರುದ್ಧೇ ನಿವೃತ್ತೇ ಭರತರ್ಷಭೇ॥ 8-62-66 (58089) 
ಅಕ್ಷೌಹಿಣ್ಯಸ್ತಥಾ ತಿಸ್ರೋ ಧಾರ್ತರಾಷ್ಟ್ರಸ್ಯ ಸಂಗತಾಃ।
ಕ್ರುದ್ಧೇನ ಭೀಮಸೇನೇನ ನರಸಿಂಹೇನ ವಾರಿತಾಃ॥ 8-62-67 (58090) 
ನ ಶಕ್ನುವಂತಿ ವೈ ಪಾರ್ಥಂ ಪಾರ್ಥಿವಾಃ ಸಮುದೀಕ್ಷಿತುಂ।
ಮಧ್ಯಂದಿನಗತಂ ಸೂರ್ಯಂ ಯಥಾ ದುರ್ಬಲಚಕ್ಷುಷಃ॥ 8-62-68 (58091) 
ಏತೇ ಭೀಮಸ್ಯ ಸಂತ್ರಸ್ತಾಃ ಸಿಂಹಸ್ಯೇವೇತರೇ ಮೃಗಾಃ।
ಶರೈಃ ಸಂತ್ರಾಸಿತಾಃ ಸಹ್ಖ್ಯೇ ನ ಲಭಂತೇ ಸುಖಂ ಕ್ವಚಿತ್॥ 8-62-69 (58092) 
ರಾಧೇಯೋ ಬಹುಭಿಃ ಸಾರ್ಧಮಸೌ ಗಚ್ಛತಿ ವೇಗಿತಃ।
ವರ್ಧಯಿತ್ವಾ ತು ಭೀರುಂ ತಂ ಪಾರ್ಶ್ವತೋ ಹ್ಯಾನಯದ್ಧನುಃ। 
ತಂ ಪಾಲಯನ್ಮಹಾರಾಜಂ ಧಾರ್ತರಾಷ್ಟ್ರಂ ಬಲಾನ್ವಿತಃ॥  8-62-70 (58093) 
ಸಂಜಯ ಉವಾಚ। 8-62-71x (4986) 
ಏತಚ್ಛ್ರುತ್ವಾ ಮಹಾಬಾಹುರ್ವಾಸುದೇವಾದ್ಧನಂಜಯಃ।
ಭೀಮಸೇನೇನ ತತ್ಕರ್ಮ ಕೃತಂ ದೃಷ್ಟ್ವಾ ಸುದುಷ್ಕರಂ। 
ಅರ್ಜುನೋ ವ್ಯಧಮಚ್ಛಿಷ್ಟಾನ್ಸಂಶಪ್ತಕಗಣಾನ್ಬಹೂನ್॥  8-62-71 (58094) 
ತೇ ವಧ್ಯಮಾನಾಃ ಪಾರ್ಥೇನ ಸಂಶಪ್ತಕಗಣಾಃ ಪ್ರಭೋ।
ಶಕ್ರಸ್ಯಾತಿಥಿತಾಂ ಗತ್ವಾ ವಿಶೋಕಾ ಹ್ಯಭವಂಸ್ತದಾ॥ 8-62-72 (58095) 
ನಾರಾಯಣಾಂಸ್ತು ಗೋಪಾಲಾನ್ವ್ಯಧಮತ್ಪಾಂಡುನಂದನಃ।
ಉತ್ತಮಂ ವೇxxxxxಪ್ತಾಸ್ಥಾಯ ಚಂಡವಾಯುರ್ಧನಾನಿವ॥ 8-62-73 (58096) 
ಅನ್ವಕೀರ್ಯಂತ ಭೀತಾಸ್ತೇ ತತ್ರತತ್ರೈವ ಭಾರತ।
ಲುಲಿತಾಂಶ್ಚ ತತಃ ಶೂರಾನಹನತ್ಪುರುಷೋತ್ತಮಃ॥ 8-62-74 (58097) 
ಪುನಶ್ಚ ಪುರುಷವ್ಯಾಘ್ರಃ ಶರೈಃ ಸನ್ನತಪರ್ವಭಿಃ।
ಜಘಾನ ಧಾರ್ತರಾಷ್ಟ್ರಸ್ಯ ಚತುರ್ವಿಧಬಲಾಂ ಚಮೂಂ॥ ॥ 8-62-75 (58098) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ದ್ವಿಷಷ್ಟಿತಮೋಽಧ್ಯಾಯಃ॥ 62 ॥

Mahabharata - Karna Parva - Chapter Footnotes

8-62-9 ಹಸ್ತಿಕಕ್ಷ್ಯಾಂ ಕೇತುಮಿತಿ ಸಂಬಂಧಃ॥ 8-62-19 ಛತ್ರೇಣೋಪಲಕ್ಷಿತಃ॥ 8-62-34 ದ್ರೋಣಪುತ್ರೇ ಮಹೇಷ್ವಾಸೇ ಇತಿ ಕ.ಟ.ಪಾಠಃ॥ 8-62-62 ದ್ವಿಷಷ್ಟಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 063

॥ ಶ್ರೀಃ ॥

8.63. ಅಧ್ಯಾಯಃ 063 

Mahabharata - Karna Parva - Chapter Topics

ರಣಾಯ ರಾಜ್ಞಾಂ ದ್ವಂದ್ವೀಭಾವಃ॥ 1 ॥ ಕರ್ಣೇನ ಶಿಖಂಡಿಪರಾಜಯಃ॥ 2 ॥ ಧೃಷ್ಟದ್ಯುಂನದುಃಶಾಸನಯೋರ್ಯುದ್ಧಂ॥ 3 ॥

Mahabharata - Karna Parva - Chapter Text

8-63-0 (58099) 
ಧೃತರಾಷ್ಟ್ರ ಉವಾಚ। 8-63-0x (4987) 
ನಿವೃತ್ತೇ ಭೀಮಸೇನೇ ಚ ಪಾಂಡವೇ ಚ ಯುಧಿಷ್ಠಿರೇ।
ವಧ್ಯಮಾನೇ ಬಲೇ ಚಾಪಿ ಮಾಮಕೇ ಪಾಂಡುಸೃಂಜಯೈಃ॥ 8-63-1 (58100) 
ದ್ರವಮಾಣೇ ಬಲೌಘೇ ಚ ನಿರಾಕ್ರಂದೇ ಮುಹುರ್ಮುಹುಃ।
`ಅವಶೇಷಂ ನ ಪಶ್ಯಾಮಿ ಮಮ ಸೈನ್ಯೇಷು ಸಂಜಯ॥ 8-63-2 (58101) 
ಅಹೋ ಬತ ದಶಾಂ ಪ್ರಾಪ್ತೋ ನ ಹಿ ಶಕ್ಷ್ಯಾಮಿ ಜೀವಿತುಂ।
ಜಯಕಾಂಕ್ಷೀ ಕಥಂ ಸೂತ ಪುತ್ರಾಣಾಮನಿವರ್ತಿನಾಂ॥ 8-63-3 (58102) 
ಕಥಂ ಜೀವಾಮಿ ನಿಹತಾಞ್ಶ್ರುತ್ವಾ ಚ ಮಮ ಸೈನಿಕಾನ್।
ಬಹುನಾಽದ್ಯ ಕಿಮುಕ್ತೇನ ದೈವಂ ತೇಷಾಂ ಪರಾಯಣಂ'॥ 8-63-4 (58103) 
ಮಾಮಕಾಃ ಕಿಮಕುರ್ವಂತ ತನ್ಮಮಾಚಕ್ಷ್ವ ಸಂಜಯ॥  8-63-5 (58104) 
ಸಂಜಯ ಉವಾಚ। 8-63-6x (4988) 
ದೃಷ್ಟ್ವಾ ಭೀಮಂ ಮಹಾಬಾಹುಂ ತವ ಪುತ್ರಃ ಪ್ರತಾಪವಾನ್।
ಕ್ರೋಧರಕ್ತೇಕ್ಷಣೋ ರಾಜನ್ಭೀಮಸೇನಮಭಿದ್ರವತ್॥ 8-63-6 (58105) 
`ತಿಷ್ಠತಿಷ್ಠ ಪೃಥಾಪುತ್ರ ಪಶ್ಯ ಮೇಽದ್ಯ ಪರಾಕ್ರಮಂ।
ಅದ್ಯ ತ್ವಾಂ ಪ್ರೇಷಾಯಷ್ಯಾಮಿ ಯಮಸ್ಯ ಸದನಂ ಪ್ರಾತೇ। 
ಇತ್ಯುಕ್ತ್ವಾ ಪ್ರಯಯೌ ಕರ್ಣೋ ಯತ್ರ ಭೀಮೋ ವ್ಯವಸ್ಥಿತಃ'॥  8-63-7 (58106) 
ತಾವಕಂ ತು ಬಲಂ ದೃಷ್ಟ್ವಾ ಭೀಮಸೇನಾತ್ಪರಾಙ್ಮುಖಂ।
ಯತ್ನೇನ ಮಹತಾ ಕರ್ಣಃ ಪರ್ಯವಸ್ಥಾಪಯದ್ಬಲೀ॥ 8-63-8 (58107) 
ವ್ಯವಸ್ಥಾಪ್ಯ ಮಹಾಬಾಹುಸ್ತವ ಪುತ್ರಸ್ಯ ವಾಹಿನೀಂ।
ಪ್ರತ್ಯುದ್ಯಯೌ ತದಾ ಕರ್ಣಃ ಪಾಂಡವಾನ್ಯುದ್ಧದುರ್ಮದಾನ್॥ 8-63-9 (58108) 
ಪ್ರತ್ಯುದ್ಯಯುಶ್ಚ ರಾಧೇಯಂ ಪಾಂಡವಾನಾಂ ಮಹಾರಥಾಃ।
ಧುನ್ವಾನಾಃ ಕಾರ್ಮುಕಾಣ್ಯಾಜೌ ವಿಕ್ಷಿಪಂತಶ್ಚ ಸಾಯಕಾನ್॥ 8-63-10 (58109) 
ಭೀಮಸೇನಃ ಶಿನೇರ್ನಪ್ತಾ ಶಿಖಂಡೀ ಜನಮೇಜಯಃ।
ಧೃಷ್ಟದ್ಯುಂನಶ್ಚ ಬಲವಾನ್ಸರ್ವೇ ಚಾಪಿ ಪ್ರಭದ್ರಕಾಃ॥ 8-63-11 (58110) 
ಪಾಂಚಾಲಾನಾಂ ನರವ್ಯಾಘ್ರಾಃ ಸಮಂತಾತ್ತ್ವ ವಾಹಿನೀಂ।
ಅಭ್ಯದ್ರವಂತ ಸಂಕ್ರುದ್ಧಾಃ ಸಮರೇ ಜಿತಕಾಶಿನಃ॥ 8-63-12 (58111) 
ತಥೈವ ತಾವಕಾ ರಾಜನ್ಪಾಂಡವಾನಾಮನೀಕಿನೀಂ।
ಅಭ್ಯದ್ರವಂತ ತ್ವರಿತಾ ಜಿಘಾಂಸಂತೋ ಮಹಾರಥಾನ್॥ 8-63-13 (58112) 
ರಥನಾಗಾಶ್ವಕಲಿಲಂ ಪತ್ತಿಧ್ವಜಸಮಾಕುಲಂ।
ಬಭೂವ ಪುರುಷವ್ಯಾಘ್ರ ಸೈನ್ಯಮದ್ಭುತದರ್ಶನಂ॥ 8-63-14 (58113) 
ಶಿಖಂಡೀ ತು ಯಯೌ ಕರ್ಣಂ ಧೃಷ್ಟದ್ಯುಂನಃ ಸುತಂ ತವ।
ದುಃಶಾಸನಂ ಮಹಾರಾಜ ಮಹಾಸೇನಃ ಸಮಭ್ಯಯಾತ್॥ 8-63-15 (58114) 
ನಕುಲೋ ವೃಷಸೇನಂ ತು ಚಿತ್ರಸೇನಂ ಯುಧಿಷ್ಠಿರಃ।
ಉಲೂಕಂ ಸಮರೇ ರಾಜನ್ಸಹದೇವಃ ಸಮಭ್ಯಯಾತ್॥ 8-63-16 (58115) 
ಸಾತ್ಯಕಿಃ ಶಕುನಿಂ ಚಾಪಿ ದ್ರೌಪದೇಯಾಶ್ಚ ಕೌರವಾನ್।
ಅರ್ಜುನಂ ಚ ರಣೇ ಯತ್ತೋ ದ್ರೋಣಪುತ್ರೋ ಮಹಾರಥಃ॥ 8-63-17 (58116) 
ಯುಧಾಮನ್ಯುಂ ಮಹೇಷ್ವಾಸಂ ಗೌತಮೋಽಭ್ಯಪತದ್ರಣೇ।
ಕೃತವರ್ಮಾ ಚ ಬಲವಾನುತ್ತಮೌಜಸಮಾದ್ರವತ್॥ 8-63-18 (58117) 
ಭೀಮಸೇನಃ ಕುರೂನ್ಸರ್ವಾನ್ಪುತ್ರಾಂಶ್ಚ ತವ ಮಾರಿಷ।
ಸಹಾನೀಕಾನ್ಮಹಾಬಾಹುರೇಕ ಏವ ನ್ಯವಾರಯತ್॥ 8-63-19 (58118) 
ಶಿಖಂಡೀ ತು ತತಃ ಕರ್ಣಂ ವಿಚರಂತಮಭೀತವತ್।
ಭೀಷ್ಮಹಂತಾ ಮಹಾರಾಜ ವಾರಯಾಮಾಸ ಪತ್ರಿಭಿಃ॥ 8-63-20 (58119) 
ಪ್ರತಿರುದ್ಧಸ್ತತಃ ಕರ್ಣೋ ರೋಪಾತ್ಪ್ರಸ್ಫುರಿತಾಧರಃ।
ಶಿಖಂಡಿನಂ ತ್ರಿಭಿರ್ಬಾಣೈರ್ಭ್ರುವೋರ್ಮಧ್ಯೇಽಭ್ಯತಾಡಯತ್॥ 8-63-21 (58120) 
ಧಾರಯಂಸ್ತು ಸ ತಾನ್ವಾಣಾಞ್ಶಿಖಂಡೀ ಬಹ್ವಶೋಭತ।
ರಾಜತಃ ಪರ್ವತೋ ಯದ್ವತ್ತ್ರಿಭಿಃ ಶೃಂಗೈಃ ಸಮನ್ವಿತಃ॥ 8-63-22 (58121) 
ಸೋಽತಿವಿದ್ಧೋ ಮಹೇಷ್ವಾಸಃ ಸೂತಪುತ್ರೇಣ ಸಂಯುಗೇ।
ಕರ್ಣಂ ವಿವ್ಯಾಧ ಸಮರೇ ನವತ್ಯಾ ನಿಶಿತೈಃ ಶರೈಃ॥ 8-63-23 (58122) 
ತಸ್ಯ ಕರ್ಣೋ ಹಯಾನ್ಹತ್ವಾ ಸಾರಥಿಂ ಚ ಶರೈಃ।
ಉನ್ಮಮಾಥ ಧ್ವಜಂ ಚಾಸ್ಯ ಕ್ಷುರಪ್ರೇಣ ಮಹಾರಥಃ॥ 8-63-24 (58123) 
ಹತಾಶ್ವಾತ್ತು ತತೋ ಯಾನಾದವಪ್ಲುತ್ಯ ಮಹಾರಥಃ।
ಶಕ್ತಿಂ ಚಿಕ್ಷೇಪ ಕರ್ಣಾಯ ಸಂಕ್ರುದ್ಧಃ ಶತ್ರುತಾಪನಃ॥ 8-63-25 (58124) 
ತಾಂ ಛಿತ್ತ್ವಾ ಸಮರೇ ಕರ್ಣಸ್ತ್ರಿಭಿರ್ಭಾರತ ಸಾಯಕೈಃ।
ಶಿಖಂಡಿನಮಥಾವಿಧ್ಯನ್ನವಭಿರ್ನಿಶಿತೈಃ ಶರೈಃ॥ 8-63-26 (58125) 
ಕರ್ಣಚಾಪಚ್ಯುತಾನ್ಬಾಣಾನ್ವರ್ಜಯಂಸ್ತು ನರೋತ್ತಮಃ।
ಅಪಯಾತಸ್ತತಸ್ತೂರ್ಣಂ ಶಿಖಂಡೀ ಭೃಶವಿಕ್ಷತಃ॥ 8-63-27 (58126) 
ತತಃ ಕರ್ಣೋ ಮಹಾರಾಜ ಪಾಂಡುಸೈನ್ಯಾನ್ಯಶಾತಯತ್।
ತೂಲರಾಶಿಂ ಸಮಾಸಾದ್ಯ ಯಥಾ ವಾಯುರ್ಮಹಾಬಲಃ॥ 8-63-28 (58127) 
ಧೃಷ್ಟದ್ಯುಂನೋ ಮಹಾರಾಜ ತವ ಪುತ್ರೇಣ ಪೀಡಿತಃ।
ದುಃಶಾಸನಂ ತ್ರಿಭಿರ್ಬಾಣೈಃ ಪ್ರತ್ಯವಿಧ್ಯತ್ಸ್ತನಾಂತರೇ॥ 8-63-29 (58128) 
ತಸ್ಯ ದುಃಶಾಸನೋ ಬಾಹುಂ ಸವ್ಯಂ ವಿವ್ಯಾಧ ಮಾರಿಷ।
ಸ ತೇನ ರುಕ್ಮಪುಂಖೇನ ಭಲ್ಲೇನ ನತಪರ್ವಣಾ॥ 8-63-30 (58129) 
ಧೃಷ್ಟದ್ಯುಂನಸ್ತು ನಿರ್ವಿದ್ಧಃ ಶರಂ ಘೋರಮಮರ್ಷಣಃ।
ದುಃಶಾಸನಾಯ ಸಂಕ್ರುದ್ಧಃ ಪ್ರೇಷಯಾಮಾಸ ಭಾರತ॥ 8-63-31 (58130) 
ಆಪತಂತಂ ಮಹಾವೇಗಂ ಧೃಷ್ಟದ್ಯುಂನಸಮೀರಿತಂ।
ಶರೈಶ್ಚಿಚ್ಛೇದ ಪುತ್ರಸ್ತೇ ತ್ರಿಭಿರೇವ ವಿಶಾಂಪತೇ॥ 8-63-32 (58131) 
ಅಥಾಪರೈಃ ಷೋಡಶಭಿರ್ಭಲ್ಲೈಃ ಕನಕಭೂಷಣೈಃ।
ಧೃಷ್ಟದ್ಯುಂನಂ ಸಮಾಸಾದ್ಯ ಬಾಹ್ವೋರುರಸಿ ಚಾರ್ಪಯತ್॥ 8-63-33 (58132) 
ತತಃ ಸ ಪಾರ್ಷತಃ ಕ್ರುದ್ಧೋ ಧನುಶ್ಚಿಚ್ಛೇದ ಮಾರಿಷ।
ಕ್ಷುರಪ್ರೇಣ ಸುತೀಕ್ಷ್ಣೇನ ತತ ಉಚ್ಚುಕ್ರುಶುರ್ಜನಾಃ॥ 8-63-34 (58133) 
ಅಥಾನ್ಯದ್ಧನುರಾದಾಯ ಪುತ್ರಸ್ತೇ ಪ್ರಹಸನ್ನಿವ।
ಧೃಷ್ಟದ್ಯುಂನಂ ಶರವ್ರಾತೈಃ ಸಮಂತಾತ್ಪರ್ಯವಾರಯತ್॥ 8-63-35 (58134) 
ತವ ಪುತ್ರಸ್ಯ ತೇ ದೃಷ್ಟ್ವಾ ವಿಕ್ರಮಂ ಸುಮಹಾತ್ಮನಃ।
ವ್ಯಸ್ಮಯಂತ ರಣೇ ಯೋಧಾಃ ಸಿದ್ಧಾಶ್ಚಾಪ್ಸರಸಸ್ತಥಾ॥ 8-63-36 (58135) 
ಧೃಷ್ಟದ್ಯುಂನಂ ತು ಪಶ್ಯಾಮ ಘಟಮಾನಂ ಮಹಾಬಲಂ।
ದುಃಶಾಸನೇನ ಸಂರುದ್ಧಂ ಸಿಂಹೇನೇವ ಮಹಾಗಜಂ॥ ॥ 8-63-37 (58136) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ತ್ರಿಷಷ್ಟಿತಮೋಽಧ್ಯಾಯಃ॥ 63 ॥






ಕರ್ಣಪರ್ವ - ಅಧ್ಯಾಯ 064

॥ ಶ್ರೀಃ ॥

8.64. ಅಧ್ಯಾಯಃ 064 

Mahabharata - Karna Parva - Chapter Topics

ಸಂಕುಲಯುದ್ಧಂ॥ 1 ॥

Mahabharata - Karna Parva - Chapter Text

8-64-0 (58137) 
ಸಂಜಯ ಉವಾಚ। 8-64-0x (4989) 
ತತಃ ಸರಥನಾಗಾಶ್ವಾಃ ಪಾಂಚಾಲಾಃ ಪಾಂಡುಸೃಂಜಯಾಃ।
ಸೇನಾಪತಿಂ ಪರೀಪ್ಸಂತೋ ರುರುಧುಸ್ತನಯಂ ತವ॥ 8-64-1 (58138) 
ತತಃ ಪ್ರವವೃತೇ ಯುದ್ವಂ ತಾವಕಾನಾಂ ಪರೈಃ ಸಹ।
ಘೋರಂ ಪ್ರಾಣಭೃತಾಂ ಕಾಲೇ ಭೀಮರೂಪಂ ಪರಂತಪ॥ 8-64-2 (58139) 
ನಕುಲೋ ವೃಷಸೇನಂ ತು ವಿದ್ಧ್ವಾ ಪಂಚಭಿರಾಯಸೈಃ।
ಪಿತುಃ ಸಮೀಪೇ ತಿಷ್ಠಂತಂ ತ್ರಿಭಿರಂತ್ಯೈರವಿಧ್ಯತ॥ 8-64-3 (58140) 
ನಕುಲಂ ತು ತತಃ ಶೂರೋ ವೃಷಸೇನೋ ಹಸನ್ನಿವ।
ನಾರಾಚೇನ ಸುತೀಕ್ಷ್ಣೇನ ವಿವ್ಯಾಧ ಹೃದಯೇ ಭೃಶಂ'॥ 8-64-4 (58141) 
ಸೋಽತಿವಿದ್ಧೋ ಬಲವತಾ ಶತ್ರುಣಾ ಶತ್ರುಕರ್ಶನ।
ಶತ್ರುಂ ವಿವ್ಯಾಧ ವಿಂಶತ್ಯಾ ಸೂತಂ ಚೈವಾಸ್ಯ ಸಪ್ತಭಿಃ॥ 8-64-5 (58142) 
ತತಃ ಶರಸಹಸ್ರೇಣ ತಾವುಭೌ ಪುರುಷರ್ಷಭೌ।
ಅನ್ಯೋನ್ಯಮಾಚ್ಛಾದಯತಾಂ ತವಾಭಜ್ಯತ ವಾಹಿನೀ॥ 8-64-6 (58143) 
ಸ ದೃಷ್ಟ್ವಾ ಪ್ರದ್ರುತಾಂ ಸೇನಾಂ ಧಾರ್ತರಾಷ್ಟ್ರಸ್ಯ ಸೂತಜಃ।
ನಿವಾರಯಾಮಾಸ ಬಲಾದನುಪತ್ಯ ವಿಶಾಂಪತೇ॥ 8-64-7 (58144) 
`ಏತಸ್ಮಿನ್ನಂತರೇ ಯುದ್ಧಂ ಕಷ್ಟಮಾಸೀದ್ವಿಶಾಂಪತೇ'।
ನಿವೃತ್ತೇ ತು ತತಃ ಸೈನ್ಯೇ ನಕುಲಃ ಕೌರವಾನ್ಯಯೌ॥ 8-64-8 (58145) 
ಕರ್ಣಪುತ್ರಸ್ತು ಸಮರೇ ಹಿತ್ವಾ ನಕುಲಮೇವ ತು।
ಜುಗೋಪ ಚಕ್ರಂ ತ್ವರಿತೋ ರಾಧೇಯಸ್ಯೈವ ಮಾರಿಷ॥ 8-64-9 (58146) 
ಉಲೂಕಸ್ತು ರಣೇ ಕ್ರುದ್ಧಃ ಸಹದೇವೇನ ಮಾರಿಷ।
`ನಿವಾರಿತಃ ಶರಶತೈಃ ಕ್ರುದ್ಧೇನ ರಣಮೂರ್ಧನಿ॥ 8-64-10 (58147) 
ತಸ್ಯಾಶ್ವಾಂಶ್ಚತುರೋ ಹತ್ವಾ ಸಹದೇವಃ ಪ್ರತಾಪವಾನ್।
ಸಾರಥಿಂ ಪ್ರೇಷಯಾಮಾಸ ಯಮಸ್ಯ ಸದನಂ ಪ್ರತಿ॥ 8-64-11 (58148) 
ಉಲೂಕಸ್ತು ತತೋ ಯಾನಾದವಪ್ಲುತ್ಯ ವಿಶಾಂಪತೇ।
ತ್ರಿಗರ್ತಾನಾಂ ಬಲಂ ತೂರ್ಣಂ ಜಗಾಮ ಪಿತೃನಂದನಃ॥ 8-64-12 (58149) 
ಸಾತ್ಯಕಿಃ ಶಕುನಿಂ ವಿದ್ಧ್ವಾ ವಿಂಶತ್ಯಾ ನಿಶಿತೈಃ ಶರೈಃ।
ಧ್ವಜಂ ಚಿಚ್ಛೇದ ಭಲ್ಲೇನ ಸೌಬಲಸ್ಯ ಹಸನ್ನಿವ॥ 8-64-13 (58150) 
ಸೌಬಲಸ್ತಸ್ಯ ಸಮರೇ ಕ್ರುದ್ಧೋ ರಾಜನ್ಪ್ರತಾಪವಾನ್।
ವಿದಾರ್ಯ ಕವಚಂ ಭೂಯೋ ಧ್ವಜಂ ಚಿಚ್ಛೇದ ಕಾಂಚನಂ॥ 8-64-14 (58151) 
ತಥೈನಂ ನಿಶಿತೈರ್ಬಾಣೈಃ ಸಾತ್ಯಕಿಃ ಪ್ರತ್ಯವಿಧ್ಯತ।
ಸಾರಥಿಂ ಚ ಮಹಾರಾಜ ತ್ರಿಭಿರೇವ ಸಮಾರ್ಪಯತ್॥ 8-64-15 (58152) 
ಅಥಾಸ್ಯ ವಾಹಾಂಸ್ತ್ವರಿತಃ ಶರೈರ್ನಿತ್ಯೇ ಯಮಕ್ಷಯಂ।
ತತೋಽವಪ್ಲುತ್ಯ ಸಹಸಾ ಶಕುನಿರ್ಭರತರ್ಷಭ॥ 8-64-16 (58153) 
ಆರುರೋಹ ರಥಂ ತೂರ್ಣಮುಲೂಕಸ್ಯ ಮಹಾತ್ಮನಃ।
ಅಪೋವಾಹಾಥ ಶೀಘ್ರಂ ಸ ಶೈನೇಯಾದ್ಯುದ್ಧಶಾಲಿನಃ॥ 8-64-17 (58154) 
ಸಾತ್ಯಕಿಸ್ತು ರಣ ರಾಜಂಸ್ತಾವಕಾನಾಮನೀಕಿನೀಂ।
ಅಭಿದುದ್ರಾವ ವೇಗೇನ ತತೋಽನೀಕಮಭಜ್ವತ॥ 8-64-18 (58155) 
ಶೈನೇಯಶರಸಂಛನ್ನಂ ತವ ಸೈನ್ಯಂ ವಿಶಾಂಪತೇ।
ಭೇಜೇ ದಶಾ ದಿಶಸ್ತೂರ್ಣಂ ನ್ಯಪತಚ್ಚ ಗತಾಸುವತ್॥ 8-64-19 (58156) 
ಭೀಮಸೇನಂ ತವ ಸುತೋ ವಾರಯಾಮಾಸ ಸಂಯುಗೇ॥  8-64-20 (58157) 
ತಂ ತು ಭೀಮೋ ಮುಹೂರ್ತೇನ ವ್ಯಶ್ವಸೂತರಥಧ್ವಜಂ।
ಚಕ್ರೇ ಲೋಕೇಶ್ವರಂ ತತ್ರ ತೇನಾತುಷ್ಯಂತ ವೈ ಜನಾಃ॥ 8-64-21 (58158) 
ತತೋಽಪಾಯಾನ್ನೃಪಸ್ತಸ್ಮಾದ್ಭೀಮಸೇನಭಯಾರ್ದಿತಃ।
ಕುರುಸೈನ್ಯಂ ತತಃ ಸರ್ವಂ ಭೀಮಸೇನಮುಪಾದ್ರವತ್। 
ತತ್ರ ನಾದೋ ಮಹಾನಾಸೀದ್ಧೀಮಸೇನಂ ಜಿಘಾಂಸತಾಂ॥  8-64-22 (58159) 
ಯುಧಾಮನ್ಯುಃ ಕೃಪಂ ವಿದ್ಧ್ವಾ ಧನುರಸ್ಯಾಶು ಚಿಚ್ಛದೇ।
ಅಥಾನ್ಯದ್ಧನುರಾದಾಯ ಕೃಪಃ ಶಸ್ತ್ರಭೃತಾಂ ವರಃ। 
ಯುಧಾಮನ್ಯೋರ್ಧ್ವಜಂ ಸೂತಂ ಛತ್ರಂ ಚಾಪಾತಯತ್ಕ್ಷಿತೌ॥  8-64-23 (58160) 
ತತೋಽಪಾಯಾದ್ರಥೇನೈವ ಯುಧಾಮನ್ಯುರ್ಮಹಾರಥಃ॥  8-64-24 (58161) 
ಉತ್ತಮೌಜಾಶ್ಚ ಹಾರ್ದಿಕ್ಯಂ ಭೀಮಂ ಭೀಮಪರಾಕ್ರಮಂ।
ಛಾದಯಾಮಾಸ ಸಹಸಾ ಮೇಘೋ ವೃಷ್ಟ್ಯೇವ ಪರ್ವತಂ॥ 8-64-25 (58162) 
ತದ್ಯುದ್ಧಮಾಸೀತ್ಸುಮಹದ್ಧೋರರೂಪಂ ಪರಂತಪ।
ತಾದೃಶಂ ನ ಮಯಾ ಯುದ್ಧಂ ದೃಷ್ಟಪೂರ್ವಂ ವಿಶಾಂಪತೇ॥ 8-64-26 (58163) 
ಕೃತವರ್ಮಾ ತತೋ ರಾಜನ್ನುತ್ತಮೌಜಸಮಾಹವೇ।
ಹೃದಿ ವಿವ್ಯಾಧ ಸಹಸಾ ರಥೋಪಸ್ಥ ಉಪಾವಿಶತ್॥ 8-64-27 (58164) 
ಸಾರಥಿಸ್ತಮಪೋವಾಹ ರಥೇನ ರಥಿನಾಂ ವರಂ।
ತತಸ್ತು ಸಾತ್ವತೋ ರಾಜನ್ಪಾಂಡುಸೈನ್ಯಮಭಿದ್ರವತ್॥ 8-64-28 (58165) 
[ದುಃಶಾಸನಃ ಸೌಬಲಶ್ಚ ಗಜಾನೀಕೇನ ಪಾಂಡವಂ।
ಮಹತಾ ಪರಿವಾರ್ಯೈವ ಕ್ಷುದ್ರಕೈರಭ್ಯತಾಡಯತ್॥ 8-64-29 (58166) 
ತತೋ ಭೀಮಃ ಶರಶತೈರ್ದುರ್ಯೋಧನಮಮರ್ಷಣಂ।
ವಿಮುಖೀಕೃತ್ಯ ತರಸಾ ಗಜಾನೀಕಮುಪಾದ್ರವತ್॥ 8-64-30 (58167) 
ತಮಾಪತಂತಂ ಸಹಸಾ ಗಜಾನೀಕಂ ವೃಕೋದರಃ।
ದೃಷ್ಟ್ವೈವ ಸುಭೃಶಂ ಕ್ರುದ್ಧೋ ದಿವ್ಯಮಸ್ತ್ರಮುದೈರಯತ್॥ 8-64-31 (58168) 
ಗಜೈರ್ಗಜಾನಭ್ಯಹನದ್ವಜ್ರೇಣೇಂದ್ರ ಇವಾಸುರಾನ್॥  8-64-32 (58169) 
ತತೋಽಂತರಿಕ್ಷಂ ಬಾಣೌಘೈಃ ಶಲಭೈರಿವ ಪಾದಪಂ।
ಛಾದಯಾಮಾಸ ಸಮರೇ ಗಜಾನ್ನಿಘ್ನನ್ವೃಕೋದರಃ॥ 8-64-33 (58170) 
ತತಃ ಕುಂಜರಯೂಥಾನಿ ಸಮೇತಾನಿ ಸಹಸ್ರಶಃ।
ವ್ಯಧಮತ್ತರಸಾ ಭೀಮೋ ಮೇಘಸಂಘಾನಿವಾನಿಲಃ॥ 8-64-34 (58171) 
ಸುವರ್ಣಜಾಲಾಪಿಹಿತಾ ಮಣಿಜಾಲೈಶ್ಚ ಕುಂಜರಾಃ।
ರೇಜುರಭ್ಯಧಿಕಂ ಸಂಖ್ಯೇ ವಿದ್ಯುತ್ವಂತ ಇವಾಂಬುದಾಃ॥ 8-64-35 (58172) 
ತೇ ವಧ್ಯಮಾನಾ ಭೀಮೇನ ಗಜಾ ರಾಜನ್ವಿದುದ್ರುವುಃ।
ಕೇಚಿದ್ವಿಭಿನ್ನಹೃದಯಾಃ ಕುಂಜರಾ ನ್ಯಪತನ್ಭುವಿ॥ 8-64-36 (58173) 
ಪತಿತೈರ್ನಿಪತದ್ಭಿಶ್ಚ ಗಜೈರ್ಹೇಮವಿಭೂಷಿತೈಃ।
ಅಶೋಭತ ಮಹೀ ತತ್ರ ವಿಶೀರ್ಣೈರಿವ ಪರ್ವತೈಃ॥ 8-64-37 (58174) 
ದೀಪ್ತಾಭೈ ರತ್ನವದ್ಭಿಶ್ಚ ಪತಿತೈರ್ಗಜಯೋಧಿಭಿಃ।
ರರಾಜ ಭೂಮಿಃ ಪತಿತೈಃ ಕ್ಷೀಣಪುಣ್ಯೈರಿವ ಗ್ರಹೈಃ॥ 8-64-38 (58175) 
ತತೋ ಭಿನ್ನಕಟಾ ನಾಗಾ ಭಿನ್ನಕುಂಭಕರಾಸ್ತಥಾ।
ದುದ್ರುವುಃ ಶತಶಃ ಸಂಖ್ಯೇ ಭೀಮಸೇನಶರಾಹತಾಃ॥ 8-64-39 (58176) 
ಕೇಚಿದ್ವಮಂತೋ ರುಧಿರಂ ಭಯಾರ್ತಾಃ ಪರ್ವತೋಪಮಾಃ।
ವ್ಯದ್ರವಂಛರವಿದ್ಧಾಂಗಾ ಧಾತುಚಿತ್ರಾ ಇವಾಚಲಾಃ॥ 8-64-40 (58177) 
ಮಹಾಭುಜಗಸಂಕಾಶೌ ಚಂದನಾಗುರುರೂಷಿತೌ।
ಅಪಶ್ಯಂ ಭೀಮಸೇನಸ್ಯ ಧನುರ್ವಿಕ್ಷಿಪತೋ ಭುಜೌ॥ 8-64-41 (58178) 
ತಸ್ಯ ಜ್ಯಾತಲನಿರ್ಘೋಷಂ ಶ್ರುತ್ವಾಶನಿಸಮಸ್ವನಂ।
ವಿಮುಂಚಂತಃ ಶಕೃನ್ಮೂತ್ರಂ ಗಜಾಃ ಪ್ರಾದುದ್ರುವುರ್ಭೃಶಂ॥ 8-64-42 (58179) 
ಭೀಮಸೇನಸ್ಯ ತತ್ಕರ್ಮ ರಾಜನ್ನೇಕಸ್ಯ ಧೀಮತಃ।
ನಿಘ್ನತಃ ಸರ್ವಭೂತಾನಿ ರುದ್ರಸ್ಯೇವ ಚ ನಿರ್ಬಭೌ॥] ॥  8-64-43 (58180) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಚತುಃಷಷ್ಟಿತಮೋಽಧ್ಯಾಯಃ॥ 64 ॥






ಕರ್ಣಪರ್ವ - ಅಧ್ಯಾಯ 065

॥ ಶ್ರೀಃ ॥

8.65. ಅಧ್ಯಾಯಃ 065 

Mahabharata - Karna Parva - Chapter Topics

ಸಂಕುಲಯುದ್ಧಂ॥ 1 ॥

Mahabharata - Karna Parva - Chapter Text

8-65-0 (58181) 
ಸಂಜಯ ಉವಾಚ। 8-65-0x (4990) 
ತತಃ ಶ್ವೇತಾಶ್ವಸಂಯುಕ್ತೇ ನಾರಾಯಣಸಮಾಹಿತೇ।
ತಿಷ್ಠನ್ರಥವರೇ ಶ್ರೀಮಾನರ್ಜುನಃ ಸಮಪದ್ಯತ॥ 8-65-1 (58182) 
ತದ್ಬಲಂ ನೃಪತಿಶ್ರೇಷ್ಠ ತಾವಕಂ ವಿಜಯೋ ರಣೇ।
ವ್ಯಕ್ಷೋಭಯದುದೀರ್ಣಾಶ್ವಂ ಮಹೋದಧಿಮಿವಾನಿಲಃ॥ 8-65-2 (58183) 
ದುರ್ಯೋಧನಸ್ತವ ಸುತಃ ಪ್ರಮತ್ತೇ ಶ್ವೇತವಾಹನೇ।
ಅಭ್ಯೇತ್ಯ ಸಹಸಾ ಕ್ರುದ್ಧಃ ಸೈನ್ಯಾರ್ಧೇನಾಭಿಸಂವೃತಃ॥ 8-65-3 (58184) 
ಪರ್ಯವಾರಯದಾಯಾಂತಂ ಯುಧಿಷ್ಠಿರಮಮರ್ಷಣಂ।
ಕ್ಷುರಪ್ರಾಣಾಂ ತ್ರಿಸಪ್ತತ್ಯಾ ತತೋಽವಿಧ್ಯತ ಪಾಂಡವಂ॥ 8-65-4 (58185) 
ಅಕ್ರುಧ್ಯತ ಭೃಶಂ ತತ್ರ ಕುಂತೀಪುತ್ರೋ ಯುಧಿಷ್ಠಿರಃ।
ಸ ಭಲ್ಲಾಂಸ್ತ್ರಿಂಶತಸ್ತೂರ್ಣಂ ತವ ಪುತ್ರೇ ನ್ಯವೇಶಯತ್॥ 8-65-5 (58186) 
ತತೋ ಧಾವಂತ ಕೌರವ್ಯಾ ಜಿಘೃಕ್ಷಂತೋ ಯುಧಿಷ್ಠಿರಂ॥  8-65-6 (58187) 
ದುಷ್ಟಭಾವಾನ್ಪರಾಂಜ್ಞಾತ್ವಾ ಸಮವೇತಾ ಮಹಾರಥಾಃ।
ಆಜಗ್ಮುಸ್ತಂ ಪರೀಪ್ಸಂತಃ ಕುಂತೀಪುತ್ರಂ ಯುಧಿಷ್ಠಿರಂ॥ 8-65-7 (58188) 
`ಸಂಜಯ ಉವಾಚ। 8-65-8x (4991) 
ಯುಧಿಷ್ಠಿರಶ್ಚಿತ್ರಸೇನಂ ಶರವರ್ಷೈರವಾಕಿರತ್।
ಚಿತ್ರಸೇನಸ್ತು ಕೌಂತೇಯಂ ಸಂಕ್ರುದ್ಧಃ ಸಮವಾರಯತ್॥ 8-65-8 (58189) 
ಮುಹೂರ್ತಾದ್ವಿಮುಖೀಕೃತ್ಯ ಚಿತ್ರಸೇನಂ ಸ ಧರ್ಮರಾಟ್।
ತಾವಕಂ ಸೈನ್ಯಮಭ್ಯಘ್ನತ್ಸಮಂತಾನ್ನಿಶಿತೈಃ ಶರೈಃ॥ 8-65-9 (58190) 
ತಾವಕಾ ಹಿ ಮಾಬಾಹೋ ದುರ್ಯೋಧನಪುರೋಗಮಾಃ।
ಯುಧಿಷ್ಠಿರಂ ಜಿಘೃಕ್ಷಂತಃ ಸರ್ವಸೈನ್ಯಂ ಸಮಾಕ್ಷಿಪನ್॥ 8-65-10 (58191) 
ದೃಷ್ಟಪ್ರಭಾವಾಂಸ್ತಾನ್ಮತ್ವಾ ಸಮವೇತಾನ್ಮಹಾರಥಾನ್।
ಆಜಗ್ಮುಃ ಸಂಪರೀಪ್ಸಂತಃ ಪಾಂಡವೇಯಂ ಯುಧಿಷ್ಠಿರಂ'॥ 8-65-11 (58192) 
ನಕುಲಃ ಸಹದೇವಶ್ಚ ಧೃಷ್ಟದ್ಯುಂನಶ್ಚ ಪಾರ್ಷತಃ।
ಅಕ್ಷೌಹಿಣ್ಯಾ ಪರಿವೃತಾಸ್ತೇಽಭ್ಯಧಾವನ್ಯುಧಿಷ್ಠಿರಂ॥ 8-65-12 (58193) 
ಭೀಮಸೇನಶ್ಚ ನಾರಾಚೈರ್ಮೃದ್ರಂಸ್ತವ ಮಹಾರಥಾನ್।
ಅಭ್ಯಧಾವದಭಿಪ್ರೇಪ್ಸೂ ರಾಜಾನಂ ಶತ್ರುಭಿರ್ವೃತಂ॥ 8-65-13 (58194) 
ತಾಂಸ್ತು ಸರ್ವಾನ್ಮಹೇಷ್ವಾಸಾನ್ಕರ್ಣೋ ವೈಕರ್ತನೋ ವೃಷಾ।
ಶರವರ್ಷೇಣ ಮಹತಾ ಪ್ರತ್ಯವಾರಯದಾಗತಾನ್॥ 8-65-14 (58195) 
ಶರೌಘಾನ್ವಿಸೃಜಂತಸ್ತೇ ಪ್ರೇಯಂತಶ್ಚ ಕುಂಜರಾನ್।
ನ ಶೇಕುರ್ಯತ್ನವಂತೋಽಪಿ ರಾಧೇಯಂ ಪ್ರತಿವೀಕ್ಷಿತುಂ॥ 8-65-15 (58196) 
ತಾಂಶ್ಚ ಸರ್ವಾನ್ಮಹೇಷ್ವಾಸಾನ್ಸರ್ವಶಸ್ತ್ರವಿಶಾರದಾನ್।
ಮಹತಾ ಶರವರ್ಷೇಣ ರಾಧೇಯಃ ಪ್ರತ್ಯವಾರಯತ್॥ 8-65-16 (58197) 
ದುರ್ಯೋಧನಂ ಚ ವಿಂಶತ್ಯಾ ನಾರಾಚಾನಾಂ ಕೃತೀ ಬಲೀ।
ಅವಿಧ್ಯತ್ತೂರ್ಣಮಭ್ಯೇತ್ಯ ಸಹದೇವೋ ಮಹೀಪತಿಂ॥ 8-65-17 (58198) 
ಸ ವಿದ್ಧಃ ಸಹದೇವೇನ ರರಾಜ ಬಲಸನ್ನಿಧೌ।
ಪ್ರಭಿನ್ನ ಇವ ಮಾತಂಗೋ ರುಧಿರೇಣ ಪರಿಪ್ಲುತಃ॥ 8-65-18 (58199) 
ದೃಷ್ಟ್ವಾ ತವ ಸುತಂ ತತ್ರ ಗಾಢವಿದ್ಧಂ ಸುತೇಜನೈಃ।
ಅಭ್ಯಧಾವದ್ದೃಢಂ ಕ್ರುದ್ಧೋ ರಾಧೇಯೋ ರಥಿನಾಂ ವರಃ॥ 8-65-19 (58200) 
ದುರ್ಯೋಧನಂ ತಥಾ ದೃಷ್ಟ್ವಾ ಶೀಘ್ರಮಸ್ತ್ರಮುದೀರ್ಯ ಸಃ।
ಅವಧೀತ್ಪಾಂಡವಾನೀಕಂ ಪಾಂಚಾಲಾಂಶ್ಚೈವ ಮಾರಿಷ॥ 8-65-20 (58201) 
ತತೋ ಯೌಧಿಷ್ಠಿರಂ ಸೈನ್ಯಂ ವಧ್ಯಮಾನಂ ಮಹಾತ್ಮನಾ।
ಸಹಸಾ ಪ್ರಾದ್ರಾವದ್ರಾಜನ್ಮೂತಪುತ್ರಶರಾರ್ದಿತಂ॥ 8-65-21 (58202) 
ವಿವಿಧಾ ವಿಶಿಖಾಸ್ತತ್ರ ಸಂಪತಂತಿ ಪರಸ್ಪರಂ।
ಭಲ್ಲಾಃ ಪುಂಖಸಮಾಶ್ಲಿಷ್ಟಾಃ ಸೂತಪುತ್ರಧನುಶ್ಚ್ಯುತಾಃ॥ 8-65-22 (58203) 
ಅಂತರಿಕ್ಷೇ ಶರೌಘಾಣಾಂ ಪತತಾಂ ಚ ಪರಸ್ಪರಂ।
ಸಂಘರ್ಪೇಣ ಮಹಾರಾಜ ಪಾವಕಃ ಸಮಜಾಯತ॥ 8-65-23 (58204) 
ತಕತೋ ದಶದಿಶಃ ಕರ್ಣಃ ಶಲಭೈರಿವ ಯಾಯಿಭಿಃ।
ಅಭ್ಯಘ್ನಂಸ್ತರಸಾ ರಾಜಞ್ಶರೈಃ ಪರಶರೀರಗೈಃ॥ 8-65-24 (58205) 
ರಕ್ತಚಂದನಸಂದಿಗ್ಧೌ ಮಣಿಹೇಮವಿಭೂಷಿತೌ।
ಬಾಹೂ ವ್ಯತ್ಯಕ್ಷಿಪತ್ಕರ್ಣಃ ಪರಮಾಸ್ತ್ರಂ ವಿದರ್ಶಯನ್॥ 8-65-25 (58206) 
ತತಃ ಸರ್ವಾ ದಿಶೋ ರಾಜನ್ಸಾಯಕೈರ್ವಿಪ್ರಮೋಹಯನ್।
ಅಪೀಡಯದ್ಭೃಶಂ ಕರ್ಣೋ ಧರ್ಮರಾಜಂ ಯುಧಿಷ್ಠಿರಂ॥ 8-65-26 (58207) 
ತತಃ ಕ್ರುದ್ಧೋ ಮಹಾರಾಜ ಧರ್ಮಪುತ್ರೋ ಯುಧಿಷ್ಠಿರಃ।
ನಿಶಿತೈರಿಷುಭಿಃ ಕರ್ಣಂ ಪಂಚಾಶದ್ಭಿಃ ಸಮಾರ್ಪಯತ್॥ 8-65-27 (58208) 
[ಬಾಣಾಂಧಕಾರಮಭವತ್ತದ್ಯುದ್ಧಂ ಘೋರದರ್ಶನಂ।
ಹಾಹಾಕಾರೋ ಮಹಾನಾಸೀತ್ತಾವಕಾನಾಂ ವಿಶಾಂಪತೇ॥ 8-65-28 (58209) 
ವಧ್ಯಮಾನೇ ತದಾ ಸೈನ್ಯೇ ಧರ್ಮಪುತ್ರೇಣ ಮಾರಿಷ।
ಸಾಯಕೈರ್ವಿವಿಧೈಸ್ತೀಕ್ಷ್ಣೈಃ ಕಂಕಪತ್ರೈಃ ಶಿಲಾಶಿತೈಃ। 
ಭಲ್ಲೈರನೇಕೈರ್ವಿವಿಧೈಃ ಶಕ್ತ್ಯೃಷ್ಟಿಮುಸಲೈರಪಿ॥  8-65-29 (58210) 
ಯತ್ರ ಯತ್ರ ಸ ಧರ್ಮಾತ್ಮಾ ದುಷ್ಟಾಂ ದೃಷ್ಟಿಂ ವ್ಯಸರ್ಜಯತ್।
ತತ್ರ ತತ್ರ ವ್ಯಶೀರ್ಯಂತ ತಾವಕಾ ಭರತರ್ಷಭ॥ 8-65-30 (58211) 
ಕರ್ಣೋಽಪಿ ಭೃಶಸಂಕುದ್ರೋ ಧರ್ಮರಾಜಂ ಯುಧಿಷ್ಠಿರಂ।
ನಾರಾಚೈರರ್ಧಚಂದ್ರೈಶ್ಚ ವತ್ಸದಂತೈಶ್ಚ ಸಂಯುಗೇ॥ 8-65-31 (58212) 
ಅಮರ್ಷೀ ಕ್ರೋಧನಶ್ಚೈವ ರೋಷಪ್ರಸ್ಫುರಿತಾನನಃ।
ಸಾಯಕೈರಪ್ರಮೇಯಾತ್ಮಾ ಯುಧಿಷ್ಠಿರಮಭಿದ್ರವತ್॥ 8-65-32 (58213) 
ಯುಧಿಷ್ಠಿರಶ್ಚಾಪಿ ಸ ತಂ ಸ್ವರ್ಣಪುಂಖೈಃ ಶಿತೈಃ ಶರೈಃ॥]  8-65-33 (58214) 
ಪ್ರಹಸನ್ನಿವ ತಂ ಕರ್ಣಃ ಕಂಕಪತ್ರೈಃ ಶಿಲಾಶಿತೈಃ।
ಉರಸ್ಯವಿಧ್ಯದ್ರಾಜಾನಂ ಕುಂತೀಪುತ್ರಂ ಯುಧಿಷ್ಠಿರಂ॥ 8-65-34 (58215) 
ಸ ಪೀಡಿತೋ ಭೃಶಂ ತೇನ ಧರ್ಮರಾಜೋ ಯುಧಿಷ್ಠಿರಃ।
ಉಪವಿಶ್ಯ ರಥೋಪಸ್ಥೇ ಸೂತಂ ಯಾಹೀತ್ಯನೋದಯತ್॥ 8-65-35 (58216) 
ಅಕ್ರೋಶಂತ ತತಃ ಸರ್ವೇ ಧಾರ್ತರಾಷ್ಟ್ರಾಃ ಸರಾಜಕಾಃ।
ಗೃಹ್ಣೀಧ್ವಮಿತಿ ರಾಜಾನಮಭ್ಯಧಾವಂತ ಸರ್ವಶಃ॥ 8-65-36 (58217) 
ತತಃ ಶತಾಃ ಸಪ್ತದಶ ಕೇಕಯಾನಾಂ ಪ್ರಹಾರಿಣಾಂ।
ಪಂಚಾಲೈಃ ಸಹಿತಾ ರಾಜಂಧಾರ್ತರಾಷ್ಟ್ರಾನ್ನ್ಯವಾರಯನ್॥ 8-65-37 (58218) 
ತಸ್ಮಿನ್ಸುತುಮುಲೇ ಯುದ್ಧೇ ವರ್ತಮಾನೇ ಜನಕ್ಷಯೇ।
ದುರ್ಯೋಧನಶ್ಚ ಭೀಮಶ್ಚ ಸಮೇಯಾತಾಂ ಮಹಾಬಲೌ॥ ॥ 8-65-38 (58219) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಪಂಚಷಷ್ಟಿತಮೋಽಧ್ಯಾಯಃ॥ 65 ॥






ಕರ್ಣಪರ್ವ - ಅಧ್ಯಾಯ 066

॥ ಶ್ರೀಃ ॥

8.66. ಅಧ್ಯಾಯಃ 066 

Mahabharata - Karna Parva - Chapter Topics

ಕರ್ಣಬಾಣಪೀಡಿತಸ್ಯ ಯುಧಿಷ್ಠಿರಸ್ಯ ವಿಶ್ರಮಾಯ ಸ್ವಶಿಬಿರಪ್ರವೇಶಃ॥ 1 ॥

Mahabharata - Karna Parva - Chapter Text

8-66-0 (58220) 
ಸಂಜಯ ಉವಾಚ। 8-66-0x (4992) 
ಕರ್ಣೋಽಪಿ ಶರಜಾಲೇನ ಕೇಕಯಾನಾಂ ಮಹಾರಥಾನ್।
ವ್ಯಧಮತ್ಪರಮೇಷ್ವಾಸಾನಗ್ರಾನೀಕೇ ವ್ಯವಸ್ಥಿತಾನ್॥ 8-66-1 (58221) 
ತೇಷಾಂ ಪ್ರಯತಮಾನಾನಾಂ ರಾಧೇಯಸ್ಯ ನಿವಾರಣೇ।
ರಥಾನ್ಪಂಚಶತಾನ್ಕರ್ಣಃ ಪ್ರಾಹಿಣೋದ್ಯಮಸಾದನಂ॥ 8-66-2 (58222) 
ಅವಿಷಹ್ಯತಮಂ ದೃಷ್ಟ್ವಾ ರಾಧೇಯಂ ಯುಧಿ ಯೋಧಿನಃ।
ಭೀಮಸೇನಮುಪಾಗಚ್ಛನ್ಕರ್ಣಬಾಣಪ್ರಪೀಡಿತಾಃ॥ 8-66-3 (58223) 
ರಥಾನೀಕಂ ವಿದಾರ್ಯೈವ ಶರೈ ರಾಜನ್ನನೇಕಧಾ।
ಕರ್ಣ ಏಕರಥೇನೈವ ಯುಧಿಷ್ಠಿರಮುಪಾದ್ರವತ್॥ 8-66-4 (58224) 
ಸೇನಾನಿವೇಶಂ ಗಚ್ಛಂತಂ ಮಾರ್ಗಣೈರ್ಭೃಶಪೀಡಿತಂ।
ಯಮಯೋರ್ಮಧ್ಯಗಂ ವೀರಂ ಶನೈರ್ಯಾಂತಂ ವಿಚೇತಸಂ॥ 8-66-5 (58225) 
ಸ ಸಮಾಸಾದ್ಯ ರಾಜಾನಂ ದುರ್ಯೋಧನಹಿತೇಪ್ಸಯಾ।
ಸೂತಪುತ್ರಸ್ತ್ರಿಭಿಸ್ತೀಕ್ಷ್ಣೈರ್ವಿವ್ಯಾಧ ಪರಮೇಷುಭಿಃ॥ 8-66-6 (58226) 
ತಥೈವ ರಾಜಾ ರಾಧೇಯಂ ಪ್ರತ್ಯವಿಧ್ಯತ್ಸ್ತನಾಂತರೇ।
ಶರೈಸ್ತ್ರಿಭಿಶ್ಚ ಯಂತಾರಂ ಚತುರ್ಭಿಶ್ಚತುರೋ ಹಯಾನ್॥ 8-66-7 (58227) 
ಚಕ್ರರಕ್ಷೌ ನೃಪಸುತೌ ಮಾದ್ರೀಪುತ್ರೌ ಪರಂತಪೌ।
ತಾವಪ್ಯಧಾವತಾಂ ಕರ್ಣಂ ರಾಜಾನಂ ಮಾ ವಧೀದಿತಿ॥ 8-66-8 (58228) 
ತೌ ಪೃಥಕ್ಶರವರ್ಷಾಭ್ಯಾಂ ರಾಧೇಯಂ ಸಮವರ್ಷತಾಂ।
ನಕುಲಃ ಸಹದೇವಶ್ಚ ಪರಮಂ ಯತ್ನಮಾಸ್ಥಿತೌ॥ 8-66-9 (58229) 
ತಥೈವ ತೌ ಪ್ರತ್ಯವಿಧ್ಯತ್ಸೂತಪುತ್ರಃ ಪ್ರತಾಪವಾನ್।
ಭಲ್ಲಾಭ್ಯಾಂ ಶಿತಧಾರಾಭ್ಯಾಂ ಮಹಾತ್ಮಾನಾವರಿಂದಮೌ॥ 8-66-10 (58230) 
ದಂತವರ್ಣಾಂಸ್ತು ರಾಧೇಯೋ ನಿಜಘಾನ ಮನೋಜವಾನ್।
ಯುಧಿಷ್ಠಿರಸ್ಯ ಸಂಗ್ರಾಮೇ ಕಾಲವಾಲಾನ್ಹಯೋತ್ತಮಾನ್॥ 8-66-11 (58231) 
ತತೋಽಪರೇಣ ಭಲ್ಲೇನ ಶಿರಸ್ತ್ರಾಣಮಪಾತಯತ್।
ಕೌಂತೇಯಸ್ಯ ಮಹೇಷ್ವಾಸಃ ಪ್ರಹಸನ್ನಿವ ಸೂತಜಃ॥ 8-66-12 (58232) 
ತಥೈವ ನಕುಲಸ್ಯಾಪಿ ಹಯಾನ್ಹತ್ವಾ ಮಹಾರಥಃ।
ತತೋಽಪರೇಣ ಭಲ್ಲೇನ ಭೃಶಂ ತೀಕ್ಷ್ಣೇನ ಭಾರತ। 
ಧನುಶ್ಚಿಚ್ಛೇದ ವೀರಸ್ಯ ಮಾದ್ರೀಪುತ್ರಸ್ಯ ಧೀಮತಃ॥  8-66-13 (58233) 
ತೌ ಹತಾಶ್ವೌ ಹತರಥೌ ಪಾಂಡವೌ ಭೃಶವಿಕ್ಷತೌ।
ಭ್ರಾತರಾವಾರುರುಹತುಃ ಸಹದೇವರಥಂ ತದಾ॥ 8-66-14 (58234) 
ತೌ ದೃಷ್ಟ್ವಾ ಮಾತುಲಸ್ತತ್ರ ವಿರಥೌ ಪರವೀರಹಾ।
ಅಭ್ಯಭಾಷತ ರಾಧೇಯಂ ಮದ್ರರಾಜೋಽನುಕಂಪಯಾ॥ 8-66-15 (58235) 
ಮಾರ್ಗಿತವ್ಯಸ್ತ್ವಯಾ ಕರ್ಣ ಕುಂತೀಪುತ್ರೋ ಧನಂಜಯಃ।
ಅತಸ್ತ್ವಂ ಧರ್ಮರಾಜೇನ ಕಿಮರ್ಥಮಿಹ ಯುಧ್ಯಸೇ॥ 8-66-16 (58236) 
[ಕ್ಷೀಣಶಸ್ತ್ರಾಸ್ತ್ರಾಕವಚಃ ಕ್ಷೀಣಬಾಣೋ ವಿಬಾಣಧಿಃ।
ಶ್ರಾಂತಸಾರಥಿವಾಹಶ್ಚ ಚ್ಛನ್ನೋಽಸ್ತ್ರೈರರಿಭಿಸ್ತಥಾ। 
ಪಾರ್ಥಮಾಸಾದ್ಯ ರಾಧೇಯ ಉಪಹಾಸ್ಯೋ ಭವಿಷ್ಯಸಿ॥]  8-66-17 (58237) 
ತಥಾಪಿ ಕರ್ಣಃ ಸಂರಬ್ಧೋ ಯುಧಿಷ್ಠಿರಮಪೀಡಯತ್।
ಶರೈಸ್ತೀಕ್ಷ್ಣೈರ್ಮಹಾವೀರ್ಯೈರ್ಮಾದ್ರೀಪುತ್ರೌ ಚ ಪಾಂಡವೌ॥ 8-66-18 (58238) 
ತತಃ ಶಲ್ಯಃ ಪ್ರಹಸ್ಯೇದಂ ಕರ್ಣಂ ಪುನರುವಾಚ ಹ।
ರಥಸ್ಥಮತಿಸಂರಬ್ಧಂ ಯುಧಿಷ್ಠಿರವಧೇ ಸ್ಥಿತಂ॥ 8-66-19 (58239) 
ಯದರ್ಥಂ ಧಾರ್ತರಾಷ್ಟ್ರೇಣ ಸತತಂ ಮಾನಿತೋ ಭವಾನ್।
ತಂ ಪಾರ್ಥ ಜಹಿ ರಾಧೇಯ ಕಿಂ ತೇ ಹತ್ವಾ ಯುಧಿಷ್ಠಿರಂ। 
`ಹತೇ ಯಸ್ಮಿಂಧ್ರುವಂ ಪಾರ್ಥಃ ಸರ್ವಾಂಜೇಷ್ಯತಿ ನೋ ರಥಾನ್॥  8-66-20 (58240) 
ತಸ್ಮಿನ್ಹಿ ಧಾರ್ತರಾಷ್ಟ್ರಸ್ಯ ನಿಹತೇ ತು ಧ್ರುವೋ ಜಯಃ।
ಧ್ವಜೋಽಸೌ ದೃಶ್ಯತೇ ತಸ್ಯ ರೋಚಮಾನೋಂಽಶುಮಾನಿವ। 
ಸಾರೋ ಹ್ಯೇಷ ಮಹಾಬಾಹೋ ಕಿಂ ತೇ ಹತ್ವಾ ಯುಧಿಷ್ಠಿರಂ॥'  8-66-21 (58241) 
ಶಂಖಯೋರ್ಧ್ಮಾತಯೋಃ ಶಬ್ದಃ ಸುಮಹಾನೇಷ ಕೃಷ್ಣಯೋಃ।
ಶ್ರೂಯತೇ ಚಾಪಘೋಷಶ್ಚ ಪ್ರಾವೃಷೀವಾಂಬುದಸ್ಯ ಹ॥ 8-66-22 (58242) 
ಅಸೌ ನಿಘ್ನನ್ರಥೋದಾರಾನರ್ಜುನಃ ಶರವೃಷ್ಟಿಭಿಃ।
ಸರ್ವಾಂ ಗ್ರಸತಿ ನಃ ಸೇನಾಂ ಕರ್ಣ ಪಶ್ಯೈನಮಾಹವೇ॥ 8-66-23 (58243) 
ಪೃಷ್ಠರಕ್ಷೌ ಚ ಶೂರಸ್ಯ ಯುಧಾಮನ್ಯೂತ್ತಮೌಜಸೌ॥  8-66-24 (58244) 
ಉತ್ತರಂ ಚಾಸ್ಯ ವೈ ಶೂರಶ್ಚಕ್ರಂ ರಕ್ಷತಿ ಸಾಂತ್ಯಕಿಃ।
ಧೃಷ್ಟದ್ಯುಂನಸ್ತಥಾ ಚಾಸ್ಯ ಚಕ್ರಂ ರಕ್ಷತಿ ದಕ್ಷಿಣಂ॥ 8-66-25 (58245) 
ಭೀಮಸೇನಶ್ಚ ವೈ ರಾಜ್ಞಾ ಧಾರ್ತರಾಷ್ಟ್ರೇಣ ಯುಧ್ಯತೇ।
ಯಥಾ ನ ಹನ್ಯಾತ್ತಂ ಭೀಮಃ ಸರ್ವೇಷಾಂ ನೋಽದ್ಯ ಪಶ್ಯತಾಂ। 
ಕುರು ರಾಧೇಯ ವೈ ರಾಜಾ ಯಥಾ ಮುಚ್ಯೇತ ತತ್ತಥಾ॥  8-66-26 (58246) 
xxxx ಭೀಮಸೇನೇನ ಗ್ರಸ್ತಮಾಹವಶೋಭಿನಾ।
ಯದಿ ನಾಮಾದ್ಯ ಮುಚ್ಯೇತ ವಿಸ್ಮಯಃ ಸುಮಹಾನ್ಭವೇತ್॥ 8-66-27 (58247) 
ಪರಿತ್ರಾಹ್ಯೇನಮಭ್ಯೇತ್ಯ ಸಂಶಯಂ ಪರಮಂ ಗತಂ।
ಕಿಂ ನು ಮಾದ್ರೀಸುತೌ ಹತ್ವಾ ರಾಜಾನಂ ವಾ ಯುಧಿಷ್ಠಿರಂ॥ 8-66-28 (58248) 
ಇತಿ ಶಲ್ಯವಚಃ ಶ್ರುತ್ವಾ ರಾಧೇಯಃ ಪೃಥಿವೀಪತೇ।
ದೃಷ್ಟ್ವಾ ದುರ್ಯೋಧನಂ ಚೈವ ಭೀಮಗ್ರಸ್ತಂ ಮಹಾಹವೇ॥ 8-66-29 (58249) 
ರಾಜಗೃಧ್ನುರ್ಭೃಶಂ ಚೈವ ಶಲ್ಯವಾಕ್ಯಪ್ರಚೋದಿತಃ।
ಅಜಾತಶತ್ರುಮುತ್ಸೃಜ್ಯ ಮಾದ್ರೀಪುತ್ರೌ ಚ ಪಾಂಡವೌ॥ 8-66-30 (58250) 
ತವ ಪುತ್ರಂ ಪರಿತ್ರಾತುಮಭ್ಯಧಾವತ ವೀರ್ಯವಾನ್।
ಮದ್ರರಾಜಪ್ರಣುದಿತೈರಶ್ವೈರಾಕಾಶಗೈರಿವ॥ 8-66-31 (58251) 
ಗತೇ ಕರ್ಣೇ ತು ಕೌಂತೇಯಃ ಪಾಂಡುಪುತ್ರೋ ಯುಧಿಷ್ಠಿರಃ।
ಅಪಾಯಾಜ್ಜವನೈರಶ್ವೈಃ ಸಹದೇವಸ್ಯ ಮಾರಿಷ॥ 8-66-32 (58252) 
[ತಾಭ್ಯಾಂ ಸ ಸಹಿತಸ್ತೂರ್ಣಂ ವ್ರೀಡನ್ನಿವ ನರೇಶ್ವರಃ]।
ಪ್ರಾಪ್ಯ ಸೇನಾನಿವೇಶಂ ಸ್ವಂ ಮಾರ್ಗಣೈರ್ಭೃಶವಿಕ್ಷತಃ॥ 8-66-33 (58253) 
ಅವತೀರ್ಯ ರಥಾತ್ತೂರ್ಣಮಾವಿಶಚ್ಛಯನಂ ಶುಭಂ।
ಅಪೇತಶಲ್ಯೋ ರಾಜಾ ತು ಹೃಚ್ಛಲ್ಯೇನಾಭಿಪೀಡಿತಃ॥ 8-66-34 (58254) 
ಸೋಽಬ್ರವೀದ್ಧಾತರೌ ರಾಜಾ ಮಾದ್ರೀಪುತ್ರೌ ಮಹಾರಥೌ।
ಗಚ್ಛಂತ ತ್ವರಿತೌ ವೀರೌ ಯತ್ರ ಭೀಮೋ ವ್ಯವಸ್ಥಿತಃ॥ 8-66-35 (58255) 
`ತತಸ್ತೇ ಪಾಂಡವಾಃ ಸರ್ವೇ ಸಮಾಭಾಷ್ಯ ಪರಸ್ಪರಂ।
ಅನೀಕಂ ಭೀಮಸೇನಸ್ಯ ಪಾಂಡವಾವಭ್ಯಗಚ್ಛತಾಂ'। 
ಜೀಮೂತ ಇವ ನರ್ದಂಸ್ತು ಯುಧ್ಯತೇ ಸ ವೃಕೋದರಃ॥  8-66-36 (58256) 
ತತೋಽನ್ಯಂ ರಥಮಾಸ್ಥಾಯ ನಕುಲೋ ರಥಪುಂಗವಃ।
ಸಹದೇವಶ್ಚ ತೇಜಸ್ವೀ ಭ್ರಾತರೌ ಶತ್ರುಕರ್ಶನೌ॥ 8-66-37 (58257) 
ತುರಗೈರಗ್ರ್ಯರಂಹೋಭಿರ್ಯತ್ರ ಭೀಮಸ್ತರಸ್ವಿನೌ।
ಅನೀಕೈಃ ಸಹಿತೌ ತತ್ರ ಭ್ರಾತರೌ ಸಮವಸ್ಥಿತೌ॥ ॥ 8-66-38 (58258) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಷಟ್ಷಷ್ಟಿತಮೋಽಧ್ಯಾಯಃ॥ 66 ॥






ಕರ್ಣಪರ್ವ - ಅಧ್ಯಾಯ 067

॥ ಶ್ರೀಃ ॥

8.67. ಅಧ್ಯಾಯಃ 067 

Mahabharata - Karna Parva - Chapter Topics

ಪಾರ್ಥೇನಾಶ್ವತ್ಥಾಂನಿ ಪರಾಜಿತೇ ಕರ್ಣೇನ ಭಾರ್ಗವಾಸ್ತ್ರಪ್ರಯೋಗಾತ್ಪಾಂಡವಸೇನಾಪೀಡನಂ॥ 1 ॥

Mahabharata - Karna Parva - Chapter Text

8-67-0 (58259) 
ಸಂಜಯ ಉವಾಚ। 8-67-0x (4993) 
ದ್ರೌಣಿಸ್ತು ರಥವಂಶೇನ ಮಹತಾ ಪರಿವಾರಿತಃ।
ಅಪತತ್ಸಹಸಾ ರಾಜನ್ಯತ್ರ ಪಾರ್ಥೋ ವ್ಯವಸ್ಥಿತಃ॥ 8-67-1 (58260) 
ತಮಾಪತಂತಂ ಸಹಸಾ ಶೂರಃ ಶೌರಿಸಹಾಯವಾನ್।
ದಧಾರ ಸಮರೇ ಪಾರ್ಥೋ ವೇಲೇವ ಮಕರಾಲಯಂ॥ 8-67-2 (58261) 
ತತಃ ಕ್ರುದ್ಧೋ ಮಹಾರಾಜ ದ್ರೋಣಪುತ್ರಃ ಪ್ರತಾಪವಾನ್।
ಅರ್ಜುನಂ ವಾಸುದೇವಂ ಚ ಚ್ಛಾದಯಾಮಾಸ ಸಾಯಕೈಃ॥ 8-67-3 (58262) 
ಅವಚ್ಛನ್ನೌ ತತಃ ಕೃಷ್ಣೌ ದೃಷ್ಟ್ವಾ ತತ್ರ ಮಹಾರಥಾಃ।
ವಿಸ್ಮಯಂ ಪರಮಂ ಗತ್ವಾ ಪ್ರೈಕ್ಷಂತ ಕುರವಸ್ತದಾ॥ 8-67-4 (58263) 
ಅರ್ಜುನಸ್ತು ತತೋ ದಿವ್ಯಮಸ್ತ್ರಂ ಚಕ್ರೇ ಹಸನ್ನಿವ।
ತದಸ್ತ್ರಂ ವಾರಯಾಮಾಸ ಬ್ರಾಹ್ಮಣೋ ಯುಧಿ ಭಾರತ॥ 8-67-5 (58264) 
ಯದ್ಯದ್ಧಿ ವ್ಯಾಕ್ಷಿಪದ್ಯುದ್ಧೇ ಫಲ್ಗುನೋಽಸ್ತ್ರಂ ಜಿಘಾಂಸಯಾ।
ತತ್ತದಸ್ತ್ರೈರ್ಮಹೇಷ್ವಾಸೋ ದ್ರೋಣಪುತ್ರೋ ಜಘಾನ ಹ॥ 8-67-6 (58265) 
ಅಸ್ತ್ರಯುದ್ಧೇ ಮಹಾರಾಜ ವರ್ತಮಾನೇ ಮಹಾಭಯೇ।
ಅಪಶ್ಯಾಮ ರಣೇ ದ್ರೌಣಿಂ ವ್ಯಾತ್ತಾನನಮಿವಾಂತಕಂ॥ 8-67-7 (58266) 
ಸ ದಿಶಃ ಪ್ರದಿಶಶ್ಚೈವ ಚ್ಛಾದಯಿತ್ವಾ ಹ್ಯಜಿಹ್ಮಗೈಃ।
ವಾಸುದೇವಂ ತ್ರಿಭಿರ್ಬಾಣೈರವಿಧ್ಯದ್ದಕ್ಷಿಣೇ ಭುಜೇ॥ 8-67-8 (58267) 
ತತೋಽರ್ಜುನೋ ರಥಾನ್ಸರ್ವಾನ್ಹತ್ವಾ ತಸ್ಯ ಪದಾನುಗಾನ್।
ಚಕಾರ ಸಮರೇ ಭೂಮಿಂ ಶೋಣಿತೌಘಪರಿಪ್ಲುತಾಂ। 
[ಸರ್ಬಲೋಕವಹಾಂ ರೌದ್ರಾಂ ಪರಲೋಕವಹಾಂ ನದೀಂ]॥  8-67-9 (58268) 
ಸರಥಾ ರಥಿನಃ ಪೇತುಃ ಪಾರ್ಥಚಾಪಚ್ಯುತೈಃ ಶರೈಃ॥  8-67-10 (58269) 
[ದ್ರೌಣೇರಪಹತಾನ್ಸಂಖೇ ದದೃಶು ಸ ಚ ತಾಂ ತಥಾ।
ಪ್ರಾವರ್ತಯನ್ಮಹಾಘೋರಾಂ ನದೀಂ ಪರವಹಾಂ ತದಾ॥ 8-67-11 (58270) 
ತಯೋಸ್ತು ವ್ಯಾಕುಲೇ ಯುದ್ಧೇ ದ್ರೌಣೇಃ ಪಾರ್ಥಸ್ಯ ದಾರುಣೇ।
ಅಮರ್ಯಾದಂ ಯೋಧಯಂತಃ ಪರ್ಯಧಾವಂತ ಪೃಷ್ಠತಃ॥ 8-67-12 (58271) 
ರಥೈರ್ಹತಾಶ್ವಸೂತೈಶ್ಚ ಹತಾರೋಹೈಶ್ಚ ವಾಜಿಭಿಃ।
ದ್ವಿರದೈಶ್ಚ ಹತಾರೋಹೈರ್ಮಹಾಮಾತ್ರೈರ್ಹತದ್ವಿಪೈಃ॥ 8-67-13 (58272) 
ಪಾರ್ಥೇನ ಸಮರೇ ರಾಜನ್ಕೃತೋ ಘೋರೋ ಜನಕ್ಷಯಃ।
ನಿಹತಾ ರಥಿನಃ ಪೇತುಃ ಪಾರ್ಥಚಾಪಚ್ಯುತೈಃ ಶರೈಃ॥]  8-67-14 (58273) 
ಹಯಾಶ್ಚ ಪರ್ಯಧಾವಂತ ಮುಕ್ತಯೋಕ್ತ್ರಾಸ್ತತಸ್ತತಃ।
ತದ್ದೃಷ್ಟ್ವಾ ಕರ್ಮ ಪಾರ್ಥಸ್ಯ ದ್ರೌಣಿರಾಹವಶೋಭಿನಃ॥ 8-67-15 (58274) 
ಅರ್ಜುನಂ ಜಯತಾಂ ಶ್ರೇಷ್ಠಂ ತ್ವರಿತೋಽಭ್ಯೇತ್ಯ ವೀರ್ಯವಾನ್।
ವಿಧುನ್ವಾನೋ ಮಹಚ್ಚಾಪಂ ಕಾರ್ತಸ್ವರವಿಭೂಷಿತಂ॥ 8-67-16 (58275) 
ಅವಾಕಿರತ್ತತೋ ದ್ರೌಮಿಃ ಸಮಂತಾನ್ನಿಶಿತೈಃ ಶರೈಃ।
ಭೂಯೋಽರ್ಜುನಂ ಮಹಾರಾಜ ದ್ರೌಣಿರಾಯಂಯ ಪತ್ರಿಣಾ॥ 8-67-17 (58276) 
ವಕ್ಷೋದೇಶೇ ಭೃಶಂ ಪಾರ್ಥಂ ತಾಡಯಾಮಾಸ ನಿರ್ದಯಂ।
ಸೋಽತಿವಿದ್ಧೋ ರಣೇ ತೇನ ದ್ರೋಣಪುತ್ರೇಣ ಭಾರತ॥ 8-67-18 (58277) 
ಗಾಂಡೀವಧನ್ವಾ ಪ್ರಸಭಂ ಶರವರ್ಷೈರುದಾರಧೀಃ।
ಸಂಛಾದ್ಯ ಸಮರೇ ದ್ರೌಣಿಂ ಚಿಚ್ಛೇದಾಸ್ಯ ಚ ಕಾರ್ಮುಕಂ॥ 8-67-19 (58278) 
ಸ ಚ್ಛಿನ್ನಧನ್ವಾ ಪರಿಧಂ ವಜ್ರಸ್ಪರ್ಶಸಮಂ ಯುಧಿ।
ಆದಾಯ ಚಿಕ್ಷೇಪ ತದಾ ದ್ರೋಣಪುತ್ರಃ ಕಿರೀಟಿನೇ॥ 8-67-20 (58279) 
ತಮಾಪಂತತಂ ಪರಿಘಂ ಜಾಂಬೂನದಪರಿಷ್ಕೃತಂ।
ಚಿಚ್ಛೇದ ಸಹಸಾ ರಾಜನ್ಪ್ರಹಸನ್ನಿವ ಪಾಂಡವಃ॥ 8-67-21 (58280) 
ಸ ಪಪಾತ ತದಾ ಭೂಮೌ ನಿಕೃತ್ತಃ ಪಾರ್ಥಸಾಯಕೈಃ।
ವಿಕೀರ್ಣಃ ಪರ್ವತೋ ರಾಜನ್ಯಥಾ ವಜ್ರೇಣ ತಾಡಿತಃ॥ 8-67-22 (58281) 
ತತಃ ಕ್ರುದ್ಧೋ ಮಹಾರಾಜ ದ್ರೋಣಪುತ್ರೋ ಮಹಾರಥಃ।
ಐಂದ್ರೇಣ ಚಾಸ್ತ್ರವೇಗೇನ ಬೀಭತ್ಸುಂ ಸಮವಾಕಿರತ್॥ 8-67-23 (58282) 
ತಸ್ಯೇಂದ್ರಜಾಲಾವತತಂ ಸಮೀಕ್ಷ್ಯ
ಪಾರ್ಥೋ ರಾಜನ್ಗಾಂಡಿವಮಾದದೇ ಸಃ। 
ಐಂದ್ರಂ ಜಾಲಂ ಪ್ರತ್ಯಹರತ್ತರಸ್ವೀ
ವರಾಸ್ತ್ರಮಾದಾಯ ಮಹೇಂದ್ರಸೃಷ್ಟಂ॥  8-67-24 (58283) 
ವಿದಾರ್ಯ ತಜ್ಜಾಲಮಥೇಂದ್ರಮುಕ್ತಂ
ಪಾರ್ಥಸ್ತತೋ ದ್ರೌಣಿರಥಂ ಕ್ಷಣೇನ। 
ಪ್ರಚ್ಛಾದಯಾಮಾಸ ತತೋಽಭ್ಯುಪೇತ್ಯ
ದ್ರೌಣಿಸ್ತದಾ ಪಾರ್ಥಶರಾಭಿಭೂತಃ॥  8-67-25 (58284) 
ವಿಗಾಹ್ಯ ತಾಂ ಪಾಂಡವಬಾಣವೃಷ್ಟಿಂ
ಶರೈಃ ಪರಂ ನಾಮ ತತಃ ಪ್ರಕಾಶ್ಯ। 
ಶತೇನ ಕೃಷ್ಣಂ ಸಹಸಾಭ್ಯವಿದ್ಧ್ಯಾ--
ತ್ತ್ರಿಭಿಃ ಶತೈರರ್ಜುನಂ ಕ್ಷುದ್ರಕಾಣಾಂ॥  8-67-26 (58285) 
ತತೋಽರ್ಜುನಃ ಸಾಯಕಾನಾಂ ಶತೇನ
ಗುರೋಃ ಸುತಂ ಮರ್ಮಸು ನಿರ್ಬಿಭೇದ। 
ಅಶ್ವಾಂಶ್ಚ ಸೂತಂ ಚ ತಥಾ ಧನುರ್ಜ್ಯಾ--
ಮವಾಕಿರತ್ಪಶ್ಯತಾಂ ತಾವಕಾನಾಂ॥  8-67-27 (58286) 
ಸ ವಿದ್ಧ್ವಾ ಮರ್ಮಸು ದ್ರೌಣಿಂ ಪಾಂಡವಃ ಪರವೀರಹಾ।
ಸಾರಥಿಂ ಚಾಸ್ಯ ಭಲ್ಲೇನ ರಥನೀಡಾದಪಾತಯತ್॥ 8-67-28 (58287) 
ಸ ಸಂಗೃಹ್ಯ ಸ್ವಯಂ ವಾಹಾನ್ಕೃಷ್ಣೌ ಪ್ರಾಚ್ಛದಯಚ್ಛರೈಃ।
ತತ್ರಾದ್ಭುತಮಪರಶ್ಯಾಮ ದ್ರೌಣೇರಾಶು ಪರಾಕ್ರಮಂ॥ 8-67-29 (58288) 
ಸಂಯಚ್ಛಂಸ್ತುರಗಾನ್ಯಚ್ಚ ಫಲ್ಗುನಂ ಚಾಪ್ಯಯೋಧಯತ್।
ತದಸ್ಯ ಸಮರೇ ರಾಜನ್ಸರ್ವಭೂತಾನ್ಯಪೂಜಯನ್॥ 8-67-30 (58289) 
`ತೇನಾಸ್ಯ ಸಮರೇ ಯೋಧಾಸ್ತುಷ್ಟುವುಃ ಸರ್ವ ಏವ ತೇ।
ಯದಾ ನಿಜಗೃಹೇ ಪಾರ್ಥೋ ದ್ರೋಣಪುತ್ರೇಣ ಧನ್ವಿನಾ॥ 8-67-31 (58290) 
ತದಾ ಪ್ರಹಸ್ಯ ಬೀಭಸ್ತುರ್ದ್ರೋಣಪುತ್ರಸ್ಯ ಸಂಯುಗೇ।
ಕ್ಷಿಪ್ರಂ ರಶ್ಮೀನಥಾಶ್ವಾನಾಂ ಕ್ಷುರಪ್ರೈಶ್ಚಿಚ್ಛಿದೇ ಜಯಃ॥ 8-67-32 (58291) 
ಪ್ರಾದ್ರವಂಸ್ತುರಗಾಸ್ತಸ್ಯ ಶರವೇಗಪ್ರಪೀಡಿತಾಃ।
ತತೋಽಭೂನ್ನಿನದೋ ಘೋರಸ್ತವ ಸೈನ್ಯಸ್ಯ ಭಾರತ॥ 8-67-33 (58292) 
ಪಾಂಡವಾಸ್ತು ಜಯಂ ಲಬ್ಧ್ವಾ ತವ ಸೈನ್ಯಂ ಸಮಾದ್ರವನ್।
ಸಮಂತಾನ್ನಿಶಿತಾನ್ಬಾಣಾನ್ವಿಮುಂಚಂತೋ ಜಯೈಷಿಣಃ॥ 8-67-34 (58293) 
ತಾವಕೀ ಚತುರಂಗೈಷಾ ಪಾಂಡವೈಸ್ತು ಮಹಾಚಮೂಃ।
ಪುನಃಪುನರಥೋ ವೀರೈಃ ಪ್ರಭಗ್ನಾ ಜಿತಕಾಶಿಭಿಃ॥ 8-67-35 (58294) 
ಪಶ್ಯತಾಂ ತೇ ಮಹಾರಾಜ ಪುತ್ರಾಣಾಂ ಚಿತ್ರಯೋಧಿನಾಂ।
ಶಕುನೇಃ ಸೌಬಲೇಯಸ್ಯ ಕರ್ಣಸ್ಯ ಚ ವಿಶಾಂಪತೇ॥ 8-67-36 (58295) 
ವಾರ್ಯಮಾಣಾ ಮಹಾಸೇನಾ ಪುತ್ರೈಸ್ತವ ಜನೇಶ್ವರ।
ನ ಚಾತಿಷ್ಠತ ಸಂಗ್ರಾಮೇ ಪೀಡ್ಯಮಾನಾ ಸಮಂತತಃ॥ 8-67-37 (58296) 
ತತೋ ಯೋಧೈರ್ಮಹಾರಾಜ ಪಲಾಯದ್ಭಿಃ ಸಮಂತತಃ।
ಅಭವದ್ಯ್ವಾಕುಲಂ ಭೀತಂ ಪುತ್ರಾಣಾಂ ತೇ ಮಹದ್ಬಲಂ॥ 8-67-38 (58297) 
ತಿಷ್ಠತಿಷ್ಠೇತಿ ಸತತಂ ಸೂತಪುತ್ರಸ್ಯ ಜಲ್ಪತಃ।
ನಾವತಿಷ್ಠತಿ ಸಾ ಸೇನಾ ವಧ್ಯಮಾನಾ ಮಹಾತ್ಮಭಿಃ॥ 8-67-39 (58298) 
ಅಥೋತ್ಕ್ರುಷ್ಟಂ ಮಹಾರಾಜ ಪಾಂಡವೈರ್ಜಿತಕಾಶಿಭಿಃ।
ಧಾರ್ತರಾಷ್ಟ್ರಬಲಂ ದೃಷ್ಟ್ವಾ ವಿದ್ರುತಂ ವೈ ಸಮಂತತಃ॥ 8-67-40 (58299) 
ತತೋ ದುರ್ಯೋಧನಃ ಕರ್ಣಮಬ್ರವೀತ್ಪ್ರಣಯಾದಿವ।
ಪಶ್ಯ ಕರ್ಣ ಮಹಾಸೇನಾಂ ಪಾಂಡವೈರರ್ದಿತಾಂ ಭೃಶಂ॥ 8-67-41 (58300) 
ತ್ವಯಿ ತಿಷ್ಠತಿ ಸಂತ್ರಾಸಾತ್ಸಮಂತಾತ್ಪ್ರಪಲಾಯತೇ।
ಏತಜ್ಜ್ಞತ್ವಾ ಮಹಾಬಾಹೋ ಕುರು ಪ್ರಾಪ್ತಮರಿಂದಮ॥ 8-67-42 (58301) 
ಸಹಸ್ರಾಣಿ ಚ ಯೋಧಾನಾಂ ತ್ವಾಮೇವ ಪುರುಷೋತ್ತಮ।
ಕ್ರೋಶಂತೇ ಸಮರೇ ವೀರ ದ್ರಾವ್ಯಮಾಣಾನಿ ಪಾಂಡವೈಃ॥ 8-67-43 (58302) 
ಸಂಜಯ ಉವಾಚ। 8-67-44x (4994) 
ಏತಚ್ಛ್ರುತ್ವಾ ತು ರಾಧೇಯೋ ದುರ್ಯೋಧನವಚೋ ಮಹತ್।
ಮದ್ರರಾಜಮಿದಂ ವಾಕ್ಯಮಬ್ರವೀತ್ಪ್ರಹಸನ್ನಿವ॥ 8-67-44 (58303) 
ಪಶ್ಯ ಮೇ ಭುಜಯೋರ್ವೀರ್ಯಮಸ್ತ್ರಾಣಾಂ ಚ ಜನೇಶ್ವರ।
ಅದ್ಯ ಹನ್ಮಿ ರಣೇ ಸರ್ವಾನ್ಪಾಂಚಾಲಾನ್ಪಾಂಡುಭಿಃ ಸಹ॥ 8-67-45 (58304) 
ವಾಹಯಾಶ್ವಾನ್ನರವ್ಯಾಘ್ರ ಮದ್ರಾಧಿಪ ನ ಸಂಶಯಃ।
ಏವಮುಕ್ತ್ವಾ ಮಹಾರಾಜ ಸೂತಪುತ್ರಃ ಪ್ರತಾಪವಾನ್॥ 8-67-46 (58305) 
ಪ್ರಗೃಹ್ಯ ವಿಜಯಂ ವೀರೋ ಧನುಃಶ್ರೇಷ್ಠಂ ಪುರಾತನಂ।
ಸಜ್ಯಂ ಕೃತ್ವಾ ಮಹಾರಾಜ ಸಂಮೃಜ್ಯ ಚ ಪುನಃ ಪುನಃ॥ 8-67-47 (58306) 
ಸನ್ನಿವಾರ್ಯ ಚ ತಾನ್ಯೋಧಾನ್ಸತ್ಯೇನ ಶಪಥೇನ ಚ।
ಪ್ರಾಯೋಜಯದಮೇಯಾತ್ಮಾ ಭಾರ್ಗವಾಸ್ತ್ರಂ ಮಹಾಬಲಃ॥ 8-67-48 (58307) 
ತಸ್ಮಾದ್ರಾಜನ್ಸಹಸ್ರಾಣಿ ಪ್ರಯುತಾನ್ಯರ್ಬುದಾನಿ ಚ।
ಕೋಟಿಶಶ್ಚ ಶರಾಸ್ತೀಕ್ಷ್ಣಾ ನಿರಗಚ್ಛನ್ಮಹಾಮೃಧೇ॥ 8-67-49 (58308) 
ಜ್ವಲಿತೈಸ್ತೈಃ ಶರೈರ್ಘೋರೈಃ ಕಂಕಬರ್ಹಿಣವಾಜಿತೈಃ।
ಸಂಚನ್ನಾ ಪಾಂಡವೀ ಸೇನಾ ನ ಪ್ರಾಜ್ಞಾಯತ ಕಿಂಚನ॥ 8-67-50 (58309) 
ಹಾಹಾಕಾರೋ ಮಹಾನಾಸೀತ್ಪಾಂಡವಾನಾಂ ವಿಶಾಂಪತೇ।
ಪೀಡಿತಾನಾಂ ಬಲವತಾ ಭಾರ್ಗವಾಸ್ತ್ರೇಣ ಸಂಯುಗೇ॥ 8-67-51 (58310) 
ನಿಪತದ್ಭಿರ್ಗಜೈ ರಾಜನ್ನಶ್ವೈಶ್ಚಾಪಿ ಸಹಸ್ರಶಃ।
ರಥೈಶ್ಚಾಪಿ ನರವ್ಯಾಘ್ರ ನರೈಶ್ಚೈವ ಸಮಂತತಃ॥ 8-67-52 (58311) 
ಪ್ರಾಕಂಪತ ಮಹೀ ರಾಜನ್ನಿಹತೈಸ್ತೈಃ ಸಮಂತತಃ।
ವ್ಯಾಕುಲಂ ಸರ್ವಮಭವತ್ಪಾಂಡವಾನಾಂ ಮಹದ್ಬಲಂ॥ 8-67-53 (58312) 
ಕರ್ಣಸ್ತ್ವೇಕೋ ಯುಧಾಂ ಶ್ರೇಷ್ಠೋ ವಿಧೂಮ ಇವ ಪಾವಕಃ।
ದಹಞ್ಶತ್ರೂನ್ನರವ್ಯಾಘ್ರಃ ಶುಶುಭೇ ಸ ಪರಂತಪಃ॥ 8-67-54 (58313) 
ತೇ ವಧ್ಯಮಾನಾಃ ಕರ್ಣೇನ ಪಾಂಚಾಲಾಶ್ಚೇದಿಭಿಃ ಸಹ।
ತತ್ರ ತತ್ರ ವ್ಯಮುಹ್ಯಂತ ವನದಾಹೇ ಯಥಾ ದ್ವಿಪಾಃ॥ 8-67-55 (58314) 
ಚುಕ್ರುಶುಶ್ಚ ನರವ್ಯಾಘ್ರ ಯಥಾಪ್ರಾಣಂ ನರೋತ್ತಮಾಃ।
ತೇಷಾಂ ತು ಕ್ರೋಶತಾಂ ದೀನಂ ಭೀತಾನಾಂ ರಣಮೂರ್ಧನಿ॥ 8-67-56 (58315) 
ಧಾವತಾಂ ಚ ತತೋ ರಾಜಂಸ್ತ್ರಸ್ತಾನಾಂ ಚ ಸಮಂತತಃ।
ಆರ್ತನಾದೋ ಬಭೂವಾತ್ರ ಭೂತಾನಾಮಿವ ಸಂಪ್ಲುವೇ॥ 8-67-57 (58316) 
ವಧ್ಯಮಾನಾಂಸ್ತು ತಾಂದೃಷ್ಟ್ವಾ ಸೂತಪುತ್ರೇಣ ಮಾರಿಷ॥
ವಿತ್ರೇಸುಃ ಸರ್ವಭೂತಾನಿ ತಿರ್ಯಗ್ಯೋನಿಗತಾನ್ಯಪಿ॥ 8-67-58 (58317) 
ತೇ ವಧ್ಯಮಾತಾಃ ಸಮರೇ ಸೂತಪುತ್ರೇಣ ಸೃಂಜಯಾಃ।
ಅರ್ಜುನಂ ವಾಸುದೇವಂ ಚ ಕ್ರೋಶಂತಿ ಚ ಮುಹುರ್ಮುಹುಃ। 
ಪ್ರೇತರಾಜಪುರೇ ಯದ್ವತ್ಪ್ರೇತರಾಜಂ ವಿಚೇತಸಃ॥  8-67-59 (58318) 
ಶ್ರುತ್ವಾ ತು ನಿನದಂ ತೇಷಾಂ ವಧ್ಯತಾಂ ಕರ್ಣಸಾಯಕೈಃ।
ಅಥಾಬ್ರವೀದ್ವಾಸುದೇವಂ ಕುಂತೀಪುತ್ರೋ ಧನ಼ಂಜಯಃ। 
ಭಾರ್ಗವಾಸ್ತ್ರಂ ಮಹಾಘೋರಂ ದೃಷ್ಟ್ವಾ ತತ್ರ ಸಮೀರಿತಂ॥  8-67-60 (58319) 
ಪಶ್ಯ ಕೃಷ್ಣ ಮಹಾಬಾಹೋ ಭಾರ್ಗವಾಸ್ತ್ರಸ್ಯ ವಿಕ್ರಮಂ।
ನೈತದಸ್ತ್ರಂ ಹಿ ಸಮರೇ ಶಕ್ಯಂ ಹಂತುಂ ಕಥಂಚನ॥ 8-67-61 (58320) 
ಸೂತಪುತ್ರಂ ಚ ಸಂರಬ್ಧಂ ಪಶ್ಯ ಕೃಷ್ಣ ಮಹಾರಣೇ।
ಅಂತಕಪ್ರತಿಮಂ ವೀರ್ಯೇ ಕುರ್ವಾಣಂ ಕರ್ಮ ದಾರುಣಂ॥ 8-67-62 (58321) 
ಅಭೀಕ್ಷ್ಣಂ ಚೋದಯನ್ನಶ್ವಾನ್ಪ್ರೇಕ್ಷತೇ ಮಾಂ ಮುಹುರ್ಮುಹುಃ।
ನಚ ಶಕ್ಷ್ಯಾಮಿ ಕರ್ಣಸ್ಯ ಸಂಯುಗೇಽಹಂ ಪಲಾಯಿತುಂ॥ 8-67-63 (58322) 
ಜೀವನ್ಪ್ರಾಪ್ನೋತಿ ಪುರುಷಃ ಸಂಖ್ಯೇ ಜಯಪರಾಜಯೌ।
ಮೃತಸ್ಯ ತು ಹೃಪೀಕೇಶ ಭಂಗ ಏವ ಕುತೋ ಜಯಃ॥ 8-67-64 (58323) 
ಏಷ ಕರ್ಣೋ ರಣೇ ಭಾತಿ ಮಧ್ಯಾಹ್ನ ಇವ ಭಾಸ್ಕರಃ।
ನಿವರ್ತಯ ರಥಂ ಕೃಷ್ಣ ಜೀವನ್ಭದ್ರಾಣಿ ಪಶ್ಯತಿ॥ ॥ 8-67-65 (58324) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದ್ವಶದಿವಸಯುದ್ಧೇ ಸಪ್ತಷಷ್ಟಿತಮೋಽಧ್ಯಾಯಃ॥ 67 ॥






ಕರ್ಣಪರ್ವ - ಅಧ್ಯಾಯ 068

॥ ಶ್ರೀಃ ॥

8.68. ಅಧ್ಯಾಯಃ 068 

Mahabharata - Karna Parva - Chapter Topics

ಕರ್ಣಬಾಣವ್ಯಥಾಪನೋದನಾಯ ಯುಧಿಷ್ಠಿರಂ ಶಿಬಿರಗತಂ ವಿಜ್ಞಾಯ ಶತ್ರುನಿಗ್ರಹೇ ಭೀಮನಿಯೋಜನಪೂರ್ವಕಮರ್ಜುನೇನ ಸಹ ಶ್ರೀಕೃಷ್ಣಸ್ಯ ತತ್ಸಮೀಪಂ ಪ್ರತಿ ಗಮನಂ॥ 1 ॥

Mahabharata - Karna Parva - Chapter Text

8-68-0 (58325) 
ಸಂಜಯ ಉವಾಚ। 8-68-0x (4995) 
ತತೋ ಜನಾರ್ದನಃ ಶ್ರುತ್ವಾ ತಸ್ಯ ವಾಕ್ಯಂ ವಿಶಾಂಪತೇ।
ರಥೇನಾಪಯಯೌ ಕ್ಷಿಪ್ರಂ ಸಂಗ್ರಾಮಾದಿತಿ ಭಾರತ॥ 8-68-1 (58326) 
ಪ್ರತ್ಯನೀಕಮವಸ್ಥಾಪ್ಯ ಭೀಮಂ ಭೀಮಪರಾಕ್ರಮಂ।
ಅಲಂ ವಿಷಹಿತುಂ ಹ್ಯೇಷ ಕುರೂಣಾಂ ಸಂಪ್ರಪಶ್ಯತಾಂ॥ 8-68-2 (58327) 
ಕರ್ಣಂ ಚ ಸಮರೇ ರಾಜನ್ಗ್ರಾಹಯಿಷ್ಯಞ್ಶ್ರಮಂ ಪ್ರತಿ।
ವಿಶ್ವಮಾರ್ಥಂ ಚ ಕೌರವ್ಯ ಪಾರ್ಥಸ್ಯ ಚ ಮಹಾತ್ಮನಃ। 
ಅಪಯಾತೋ ರಣಾದ್ವೀರೋ ರಾಜಾನಂ ದ್ರಷ್ಟುಮೇವ ಚ॥  8-68-3 (58328) 
ಅರ್ಜುನಂ ಚಾಬ್ರವೀತ್ಕೃಷ್ಣೋ ಭೃಶಂ ರಾಜಾ ಪರಿಕ್ಷತಃ।
ತಮಾಶ್ವಾಸ್ಯ ಕುರುಶ್ರೇಷ್ಠ ತತಃ ಕರ್ಣಂ ಹನಿಷ್ಯಸಿ॥ 8-68-4 (58329) 
ತತೋ ಧನಂಜಯಃ ಶ್ರುತ್ವಾ ರಾಜಾನಂ ಶಲ್ಯಪೀಡಿತಂ।
ಯಾಹಿಯಾಹಿತಿ ಬಹುಶೋ ವಾಸುದೇವಮಚೋದಯತ್। 
ರಾಜಾನಂ ಪ್ರತಿ ವಾರ್ಷ್ಣೇಯ ದೂಯತೇ ಮೇ ದೃಢಂ ಮನಃ॥  8-68-5 (58330) 
ಸ ಚೋದ್ಯಮಾನಃ ಪಾರ್ಥೇನ ಕೇಶಿಘ್ನೋ ವೃಷ್ಣಿನಂದನಃ।
ರಥೇನಾಪಯಯೌ ಕ್ಷಿಪ್ರಂ ಸಂಗ್ರಾಮಾದ್ಧೋರದರ್ಶನಾತ್॥ 8-68-6 (58331) 
ಗಚ್ಛನ್ನೇವ ತು ಕೌಂತೇಯೋ ಧರ್ಮರಾಜದಿದೃಕ್ಷಯಾ।
ಸೈನ್ಯಮಾಲೋಕಯಾಮಾಸ ನಾಪಶ್ಯತ್ತತ್ರ ಚಾಗ್ರಜಂ॥ 8-68-7 (58332) 
ಯುದ್ಧಂ ಕೃತ್ವಾ ತು ಕೌಂತೇಯೋ ದ್ರೋಣಪುತ್ರೇಣ ಭಾರತ।
ದುಃಸಹಂ ವಜ್ರಿಣಾ ಸಂಖ್ಯೇ ಪರಾಜಿತ್ಯ ಗುರೋಃ ಸುತಂ॥ 8-68-8 (58333) 
ದ್ರೌಣಿಂ ಪರಾಜಿತ್ಯ ತತೋಗ್ರಧನ್ವಾ
ಕೃತ್ವಾ ಮಹದ್ದುಷ್ಕರಂ ಶೂರಕರ್ಮ। 
ಆಲೋಕಯಾಮಾಸ ತತಃ ಸ್ವಸೈನ್ಯಂ
ಧನಂಜಯಃ ಶತ್ರುಭಿರಪ್ರಧೃಷ್ಯಃ॥  8-68-9 (58334) 
ಸಂಯುಧ್ಯಮಾನಾನ್ಪೃತನಾಮುಖಸ್ಥಾ--
ಞ್ಶೂರಃ ಶೂರಾನ್ಹರ್ಷಯನ್ಸವ್ಯಸಾಚೀ। 
ಪೂರ್ವಾಪದಾನೈಃ ಪ್ರಥಿತೈಃ ಪ್ರಶಂಸ--
ನ್ಸ್ಥಿತಾಂಶ್ಚಕಾರಾತ್ಮರಥಾನನೀಕೇ॥  8-68-10 (58335) 
ಅಪಶ್ಯಮಾನಸ್ತು ಕಿರೀಟಮಾಲೀ
ಯುಧಿಷ್ಠಿರಂ ಭ್ರಾತರಮಾಜಮೀಢಂ। 
ಉವಾಚ ಭೀಮಂ ತರಸಾಭ್ಯುಪೇತ್ಯ
ರಾಜ್ಞಃ ಪ್ರವೃತ್ತಿಸ್ತ್ವಿಹ ಕುತ್ರ ಚೇತಿ॥  8-68-11 (58336) 
ಭೀಮಸೇನ ಉವಾಚ। 8-68-12x (4996) 
ಅಪಯಾತ ಇತೋ ರಾಜಾ ಧರ್ಮಪುತ್ರೋ ಯುಧಿಷ್ಠಿರಃ।
ಕರ್ಣಬಾಣಾಭಿತಪ್ತಾಂಗೋ ಯದಿ ಜೀವೇತ್ಕಥಂಚನ॥ 8-68-12 (58337) 
ಅರ್ಜುನ ಉವಾಚ। 8-68-13x (4997) 
ತಸ್ಮಾದ್ಭವಾಞ್ಶೀಘ್ರಮಿತಃ ಪ್ರಯಾತು
ಜ್ಞಾತುಂ ಪ್ರವೃತ್ತಿಂ ಪುರುಷರ್ಷಭಸ್ಯ। 
ನೂನಂ ಸ ವಿದ್ಧೋಽತಿಭೃಶಂ ಪೃಷತ್ಕೈಃ
ಕರ್ಣೇನ ರಾಜಾ ಶಿಬಿರಂ ಗತೋಽಸೌ॥  8-68-13 (58338) 
ಯಃ ಸಂಪ್ರಹಾರೈರ್ಯುಧಿ ಸಂಪ್ರವೃತ್ತೇ
ದ್ರೋಣೇನ ವಿದ್ಧೋಽತಿಭೃಶಂ ತರಸ್ವೀ। 
ತಸ್ಥೌ ಸ ತತ್ರಾಪಿ ಜಯಪ್ರತೀಕ್ಷೋ
ದ್ರೋಣೇನ ಯಾವನ್ನ ಹತಃ ಕಿಲಾಸೀತ್॥  8-68-14 (58339) 
ಸ ಸಂಶಯಂ ಗಮಿತಃ ಪಾಂಡವಾಗ್ರ್ಯಃ
ಸಂಖ್ಯೇಽದ್ಯ ಕರ್ಣೇನ ಮಹಾನುಭಾವಃ। 
ಜ್ಞಾತುಂ ಪ್ರಯಾಹ್ಯಾಶು ತಮದ್ಯ ಭೀಮ
ಸ್ಥಾಸ್ಯಾಂಯಹಂ ಶತ್ರುಗಣಾನ್ನಿರುಧ್ಯ॥  8-68-15 (58340) 
ಭೀಮಸೇನ ಉವಾಚ। 8-68-16x (4998) 
ತ್ವಮೇವ ಜಾನೀಹಿ ಮಹಾನುಭಾವ
ರಾಜ್ಞಃ ಪ್ರವೃತ್ತಿಂ ಭರತರ್ಷಭಸ್ಯ। 
ಅಹಂ ಹಿ ಯದ್ಯರ್ಜುನ ಯಾಂಯಮಿತ್ರಾ
ವದಂತಿ ಮಾಂ ಭೀತ ಇತಿ ಪ್ರವೀರಾಃ॥  8-68-16 (58341) 
ತತೋಽಬ್ರವೀದರ್ಜುನೋ ಭೀಮಸೇನಂ
ಸಂಶಪ್ತಕಾಃ ಪ್ರತ್ಯನೀಕಸ್ಥಿತಾ ಮೇ। 
ಏತಾನಹತ್ವಾದ್ಯ ಮಯಾ ನ ಶಕ್ಯ--
ಮಿತೋಪಯಾತುಂ ರಿಪುಸಂಖಮಧ್ಯಾತ್॥  8-68-17 (58342) 
ಅಥಾಬ್ರವೀದರ್ಜುನಂ ಭೀಮಸೇನಃ
ಸ್ವವೀರ್ಯಮಾಸಾದ್ಯ ಕುರುಪ್ರವೀರ। 
ಸಂಶಪ್ತಕಾನ್ಪ್ರತಿಯೋತ್ಸ್ಯಾಮಿ ಸಂಖ್ಯೇ
ಸರ್ವಾನಹಂ ಯಾಹಿ ಧನಂಜಯ ತ್ವಂ॥  8-68-18 (58343) 
ತದ್ಭೀಮಸೇನಸ್ಯ ವಚೋ ನಿಶಂಯ
ಧನಂಜಯೋ ಭ್ರಾತುರಮಿತ್ರಮಧ್ಯೇ। 
ದ್ರಷ್ಟುಂ ಕುರುಶ್ರೇಷ್ಠಮಭಿಪ್ರಯಾಸ್ಯ--
ನ್ಪ್ರೋವಾಚ ವೃಷ್ಣಿಪ್ರವರಂ ತದಾನೀಂ॥  8-68-19 (58344) 
ಅರ್ಜುನ ಉವಾಚ। 8-68-20x (4999) 
`ರಾಜಾನಂ ಪ್ರತಿ ವಾರ್ಷ್ಣೇಯ ದೂಯತೇ ಮೇ ದೃಢಂ ಮನಃ'।
ಚೋದಯಾಶ್ವಾನ್ಹೃಷೀಕೇಶ ವಿಹಾಯೈತದ್ಬಲಾರ್ಣವಂ। 
ಅಜಾತಶತ್ರುಂ ರಾಜಾನಂ ದ್ರಷ್ಟುಮಿಚ್ಛಾಮಿ ಕೇಶವ॥  8-68-20 (58345) 
ಸಂಜಯ ಉವಾಚ। 8-68-21x (5000) 
`ತಂ ರಥ ಚೋದಯಾಮಾಸ ಬೀಭತ್ಸೋರ್ವಚನಾದ್ಧರಿಃ'॥  8-68-21 (58346) 
ತತೋ ಹಯಾನ್ಸರ್ವದಾಶಾರ್ಹಮುಖ್ಯಃ
ಪ್ರಚೋದಯನ್ಭೀಮಮುವಾಚ ಚೇದಂ। 
ನೈತಚ್ಚಿತ್ರಂ ತವ ಕರ್ಮಾದ್ಯ ಭೀಮ
ಯಾಸ್ಯಾವಹೇ ಜಹಿ ಪಾರ್ಥಾರಿಸಂಘಾನ್॥  8-68-22 (58347) 
ತತೋ ಯಯೌ ಹೃಷೀಕೇಶೋ ಯತ್ರ ರಾಜಾ ಯುಧಿಷ್ಠಿರಃ।
ಶೀಘ್ರಾಚ್ಛೀಘ್ರತರೋ ರಾಜನ್ವಾಜಿಭಿರ್ಗರುಡೋಪಮೈಃ॥ 8-68-23 (58348) 
ಪ್ರತ್ಯನೀಕೇ ತ್ವವಸ್ಥಾಪ್ಯ ಭೀಮಸೇನಮರಿಂದಮಂ।
ಸಂದಿಶ್ಯ ಚೈನಂ ರಾಜೇಂದ್ರ ಯುದ್ಧಂ ಪ್ರತಿ ವೃಕೋದರಂ॥ 8-68-24 (58349) 
ತತಸ್ತು ಗತ್ವಾ ಪುರುಷಪ್ರವೀರೌ
ರಾಜಾನಮಾಸಾದ್ಯ ಶಯಾನಮೇಕಂ। 
ರಥಾದುಭೌ ಪ್ರತ್ಯವರುಹ್ಯ ತಸ್ಮಾ--
ದ್ವವಂದತುರ್ಧರ್ಮರಾಜಸ್ಯ ಪಾದೌ॥  8-68-25 (58350) 
`ಇತ್ಯೇವಮುಪಸಂಗೃಹ್ಯ ಉಭೌ ತು ಪಾಂಜಲೀ ಸ್ಥಿತೌ।
ಶಸ್ತ್ರಕ್ಷತೌ ಮಹಾರಾಜ ರುಧಿರೇಣ ಸಮುಕ್ಷಿತೌ। 
ನಿಹತ್ಯ ವಾಹಿನೀಂ ತುಭ್ಯಮಪಯಾತೌ ರಣಾಜಿರಾತ್'॥  8-68-26 (58351) 
ತಂ ದೃಷ್ಟ್ವಾ ಪುರುಷವ್ಯಾಘ್ರಂ ಕ್ಷೇಮಿಣಂ ಪುರುಷರ್ಷಭಂ।
ಮುದಾಭ್ಯನಂದತಾಂ ಕೃಷ್ಣಾವಶ್ವಿನಾವಿವ ವಾಸವಂ॥ 8-68-27 (58352) 
ತಾವಭ್ಯನಂದದ್ರಾಜಾಪಿ ವಿವಸ್ವಾನಶ್ವಿನಾವಿವ।
ಹತೇ ಮಹಾಸುರೇ ಜಂಭೇ ಶಕ್ರವಿಷ್ಣೂ ಯಥಾ ಗುರುಃ॥ 8-68-28 (58353) 
ಮನ್ಯಮಾನೋ ಹತಂ ಕರ್ಣಂ ಪ್ರೀತಃ ಪರಪುರಂಜಯಃ।
`ಸ ಭೂತ್ವಾ ಪುರುಷವ್ಯಾಘ್ರೋ ರಾಜಾ ತತ್ರ ಯುಧಿಷ್ಠಿರಃ'। 
ಹರ್ಷಗದ್ಗದಯಾ ವಾಚಾ ಪ್ರೀತಃ ಪ್ರಾಹ ಪರಂತಪಃ॥ ॥  8-68-29 (58354) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಅಷ್ಟಷಷ್ಟಿತಮೋಽಧ್ಯಾಯಃ॥ 68 ॥

Mahabharata - Karna Parva - Chapter Footnotes

8-68-9 ತತೋಗ್ರಧನ್ವಾ ವಿಸ್ತಾರಿತೋಗ್ರಚಾಪಃ॥ 8-68-11 ಉವಾಚ ತಂ ಪಪ್ರಚ್ಛ॥ 8-68-24 ಪ್ರತ್ಯನೀಕೇ ಶತ್ರುಸೈನ್ಯರಾಮೀಪೇ॥ 8-68-68 ಅಷ್ಟಷಷ್ಟಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 069

॥ ಶ್ರೀಃ ॥

8.69. ಅಧ್ಯಾಯಃ 069 

Mahabharata - Karna Parva - Chapter Topics

ಯುಧಿಷ್ಠಿರೇಣ ಕರ್ಣಶರವಿಕ್ಷತಸ್ಯಾತ್ಮನೋ ದಿದೃಕ್ಷಯಾ ಸ್ವಶಿಬಿರಮುಪಾಗತೌ ಕೃಷ್ಣಾರ್ಜುನೌ ದೃಷ್ಟ್ವಾ ಪಾರ್ಥೇನ ರಾಧೇಯಸ್ಯ ವಧಭ್ರಮೇಣ ಪಾರ್ಥಸ್ಯ ಪ್ರಶಂಸನಂ॥ 1 ॥

Mahabharata - Karna Parva - Chapter Text

8-69-0 (58355) 
ಸಂಜಯ ಉವಾಚ। 8-69-0x (5001) 
[ಅಥೋಪಯಾತೌ ಪೃಥುಲೋಹಿತಾಕ್ಷೌ
ಶರಾಚಿತಾಂಗೌ ರುಧಿರಪ್ರದಿಗ್ಧೌ। 
ಸಮೀಕ್ಷ್ಯ ಸೇನಾಗ್ರನರಪ್ರವೀರೌ
ಯುಧಿಷ್ಠಿರೋ ವಾಕ್ಯಮಿದಂ ಬಭಾಷೇ॥]  8-69-1 (58356) 
ತತೋ ಯುಧಿಷ್ಠಿರೋ ದೃಷ್ಟ್ವಾ ಸಹಿತೌ ಕೇಶವಾರ್ಜುನೌ।
ಹತಮಾಧಿರಥಿಂ ಮೇನೇ ಸಂಖ್ಯೇ ಗಾಂಡೀವಧನ್ವನಾ॥ 8-69-2 (58357) 
ತಾವಭ್ಯನಂದತ್ಕೌಂತೇಯಃ ಸಾಂನಾ ಪರಮವಲ್ಗುನಾ।
ಸ್ಮಿತಪೂರ್ವಮಮಿತ್ರಘ್ನ ಪೂಜಯನ್ಭರತರ್ಪಭ॥ 8-69-3 (58358) 
ಯುಧಿಷ್ಠಿರ ಉವಾಚ। 8-69-4x (5002) 
ಸ್ವಾಗತಂ ದೇವಕೀಪುತ್ರ ಸ್ವಾಗತಂ ತೇ ಧನಂಜಯ।
ಪ್ರಿಯಂ ಮೇ ದರ್ಶನಂ ವಾಢಂ ಯುವಯೋರ್ನರಸಿಂಹಯೋಃ॥ 8-69-4 (58359) 
ಅರಿಷ್ಟಯೋರಕ್ಷತಯೋಃ ಕರ್ಣಂ ಹತ್ವಾ ಮಹಾರಥಂ।
ಆಶೀವಿಪಸಮಂ ಯುದ್ಧೇ ಸರ್ವಶಸ್ತ್ರವಿಶಾರದಂ॥ 8-69-5 (58360) 
ಅಗ್ರಗಂ ಧಾರ್ತರಾಷ್ಟ್ರಾಣಾಂ ಸರ್ವೇಷಾಂ ಶರ್ಮ ವರ್ಮ ಚ।
ರಕ್ಷಿತಂ ವೃಷಸೇನೇನ ಸುಪೇಣೇನ ಚ ಧನ್ವಿನಾ॥ 8-69-6 (58361) 
ಅನುಜ್ಞಾತಂ ಮಹಾವೀರ್ಯಂ ರಾಮೇಣಾಸ್ತ್ರೇ ಸುದುರ್ಜಯಂ।
ಅಗ್ರ್ಯಂ ಸರ್ವಸ್ಯ ಲೋಕಸ್ಯ ರಥಿನಂ ಲೋಕವಿಶ್ರುತಂ॥ 8-69-7 (58362) 
ತ್ರಾತಾರಂ ಧಾರ್ತರಾಷ್ಟ್ರಾಣಾಂ ಗಂತಾರಂ ವಾಹಿನೀಮುಖೇ।
ಹಂತಾರಂ ಪರಸೈನ್ಯಾನಾಮಮಿತ್ರಗಣಮರ್ದನಂ॥ 8-69-8 (58363) 
ದುರ್ಯೋಧನಹಿತೇ ಯುಕ್ತಮಸ್ಮದ್ದುಃಖಾಯ ಚೋದ್ಯತಂ।
ಅಪ್ರಧೃಷ್ಯಂ ಮಹಾಯುದ್ಧೇ ದೇವೈರಪಿ ಸವಾಸವೈಃ॥ 8-69-9 (58364) 
ಅನಲಾನಿಲಯೋಸ್ತುಲ್ಯಂ ತೇಜಸಾ ಚ ಬಲೇನ ಚ।
ಪಾತಾಲಮಿವ ಗಂಭೀರಂ ಸುಹೃದಾಂ ನಂದಿವರ್ಧನಂ॥ 8-69-10 (58365) 
ಅಂತಕಂ ಮಮ ಮಿತ್ರಾಣಾಂ ಹತ್ವಾ ಕರ್ಣಂ ಮಹಾಮೃಧೇ।
ದಿಷ್ಟ್ಯಾ ಯುವಾಮನುಪ್ರಾಪ್ತೌ ಹತ್ವಾಽಸುರಮಿವಾಮರೌ॥ 8-69-11 (58366) 
ತೇನ ಯುದ್ಧಮಭೀತೇನ ಮಯಾಽದ್ಯಾಪ್ಯಚ್ಯುತಾರ್ಜುನೌ।
ಕೃತಂ ಘೋರಂ ಮಹಾಬಾಹೂ ಧೃಷ್ಟದ್ಯುಂನಸ್ಯ ಪಶ್ಯತಃ। 
ಅಂತಕೇನೇವ ಕ್ರುದ್ಧೇನ ಪ್ರಜಾಃ ಸರ್ವಾ ಜಿಘಾಂಸತಾ॥  8-69-12 (58367) 
ತೇನ ಕೇತುಶ್ಚ ಮೇ ಚ್ಛಿನ್ನೋ ಹತೌ ಚ ಪಾರ್ಷ್ಣಿಸಾರಥೀ।
ಹತವಾಹಃ ಕೃತಶ್ಚಾಸ್ಮಿ ಯುಯುಧಾನಸ್ಯ ಪಶ್ಯತಃ॥ 8-69-13 (58368) 
ಧೃಷ್ಟದ್ಯುಂನಸ್ಯ ಯಮಯೋರ್ವೀರಸ್ಯ ಚ ಶಿಖಂಡಿನಃ।
ಪಶ್ಯತಾಂ ದ್ರೌಪದೇಯಾನಾಂ ಶತದ್ರೋಶ್ಚ ಮಹಾತ್ಮನಃ॥ 8-69-14 (58369) 
ಏತಾಂಜಿತ್ವಾ ಮಹಾವೀರ್ಯಃ ಕರ್ಣಃ ಶತ್ರುಗಣಾನ್ಬಹೂನ್।
ಜಿತವಾನ್ಮಾಂ ಮಹಾಬಾಹೋ ಯತಮಾನೋ ಮಹಾರಣೇ॥ 8-69-15 (58370) 
ಅನುಸೃತ್ಯ ಚ ಮಾಂ ಯುದ್ಧೇ ಪರುಷಾಣ್ಯುಕ್ತವಾನ್ಬಹು।
ತತ್ರ ತತ್ರ ಯುಧಾಂ ಶ್ರೇಷ್ಠ ಪರಿಭೂಯ ನ ಸಂಶಯಃ॥ 8-69-16 (58371) 
ಭೀಮಸೇನಪ್ರಭಾವಾತ್ತು ಯಜ್ಜೀವಾಮಿ ಧನಂಜಯ।
ಬಹುನಾತ್ರ ಕಿಮುಕ್ತೇನ ಹತೇ ಸೋಢುಂ ಸಮುತ್ಸಹೇ॥ 8-69-17 (58372) 
ತ್ರಯೋದಶಾಹಂ ವರ್ಷಾಣಿ ಯಸ್ಮಾದ್ಭೀತೋ ಧನಂಜಯ।
ನ ಸ್ಮ ನಿದ್ರಾಂ ಲಭೇ ರಾತ್ರೌ ನ ಚಾಹನಿ ಸುಖಂ ಕ್ವಚಿತ್॥ 8-69-18 (58373) 
ತಸ್ಯ ದ್ವೇಷೇಣ ಸಂಯುಕ್ತಃ ಪರಿದಹ್ಯೇ ಧನಂಜಯ।
ಆತ್ಮನೋ ಮರಣಂ ಜಾನನ್ವಾಧ್ರೀಣಸ ಇವ ದ್ವಿಜಃ॥ 8-69-19 (58374) 
ತಸ್ಯಾಯಮಗಮತ್ಕಾಲಶ್ಚಿಂತಯಾನಸ್ಯ ಮೇ ಚಿರಂ।
ಕಥಂ ಕರ್ಣೋ ಮಯಾ ಶಕ್ಯೋ ಯುದ್ಧೇ ಕ್ಷಪಯಿತುಂ ಭವೇತ್॥ 8-69-20 (58375) 
ಜಾಗ್ರತ್ಸ್ವಪಂಶ್ಚ ಕೌಂತೇಯ ಕರ್ಣಮೇವ ಸ್ಮರಾಹ್ಯಹಂ।
ಪಶ್ಯಾಮಿ ತತ್ರತತ್ರೈವ ಕರ್ಣಭೂತಮಿದಂ ಜಗತ್॥ 8-69-21 (58376) 
ಯತ್ರ ಯತ್ರ ಹಿ ಗಚ್ಛಾಮಿ ಕರ್ಣಾದ್ಭೀತೋ ಧನಂಜಯ।
ತತ್ರ ತತ್ರ ಹಿ ಪಶ್ಯಾಮಿ ಕರ್ಣಮೇವಾಗ್ರತಃ ಸ್ಥಿತಂ॥ 8-69-22 (58377) 
ಸೋಽಹಂ ತೇನೈವ ವೀರೇಣ ಸಮರೇಷ್ವಪಲಾಯಿನಾ।
ಸಹಯಃ ಸರಥಃ ಪಾರ್ಥ ಜಿತ್ವಾ ಜೀವನ್ವಿಸರ್ಜಿತಃ॥ 8-69-23 (58378) 
ಕೋ ನು ಮೇ ಜೀವಿತೇನಾರ್ಥೋ ರಾಜ್ಯೇನಾರ್ಥೋ ಭವೇತ್ಪುನಃ।
ಮಮೈವಂ ವಿಕ್ಷತಸ್ಯಾದ್ಯ ಕರ್ಣೇನಾಹವಶೋಭಿನಾ॥ 8-69-24 (58379) 
ನ ಪ್ರಾಪ್ತಪೂರ್ವಂ ಯದ್ಭೀಷ್ಮಾತ್ಕೃಪಾದ್ದ್ರೋಣಾಚ್ಚ ಸಂಯುಗೇ।
ತತ್ಪ್ರಾಪ್ತಮದ್ಯ ಮೇ ಯುದ್ಧೇ ಸೂತಪುತ್ರಾನ್ಮಹಾರಥಾತ್॥ 8-69-25 (58380) 
ಸ ತ್ವಾಂ ಪೃಚ್ಛಾಮಿ ಕೌಂತೇಯ ಯಥಾ ನ ಕುಶಲಸ್ತಥಾ।
ತನ್ಮಮಾಚಕ್ಷ್ವ ಕಾರ್ತ್ಸ್ನ್ಯೇನ ಯಥಾ ಕರ್ಣೋ ಹತಸ್ತ್ವಯಾ॥ 8-69-26 (58381) 
ಶಕ್ರತುಲ್ಯಬಲೋ ಯುದ್ಧೇ ಯಮತುಲ್ಯಃ ಪರಾಕ್ರಮೇ।
ರಾಮತುಲ್ಯಸ್ತಥಾಸ್ತ್ರೇಷು ಸ ಕಥಂ ತೇ ನಿಷೂದಿತಃ॥ 8-69-27 (58382) 
ಮಹಾರಥಸಮಾಖ್ಯಾತಃ ಸರ್ವಯುದ್ಧವಿಶಾರದಃ।
ಧನುರ್ಧರಾಣಾಂ ಪ್ರವರಃ ಸರ್ವೇಷಾಂ ವೈ ಸದಾರ್ಜುನ॥ 8-69-28 (58383) 
ಪೂಜಿತೋ ಧೃತರಾಷ್ಟ್ರೇಣ ಸಪುತ್ರೇಣ ವಿಶಾಂಪತೇ।
ತ್ವದರ್ಥಮೇವ ರಾಧೇಯಃ ಸ ಕಥಂ ನಿಹತಸ್ತ್ವಯಾ॥ 8-69-29 (58384) 
ಧಾರ್ತರಾಷ್ಟ್ರಸ್ಯ ಯೋದ್ಧಾರಃ ಸರ್ವ ಏವ ಸದಾರ್ಜುನ।
ತವ ಮೃತ್ಯುಂ ರಣೇ ಕರ್ಣಂ ಮನ್ಯಂತೇ ಪುರುಷರ್ಷಭ॥ 8-69-30 (58385) 
ಸ ತ್ವಯಾ ಪುರುಷವ್ಯಾಘ್ರ ಕಥಂ ಯುದ್ಧೇ ನಿಷೂದಿತಃ।
ತನ್ಮಮಾಚಕ್ಷ್ವ ಕೌಂತೇಯ ಯಥಾ ಕರ್ಣೋ ಹತಸ್ತ್ವಯಾ॥ 8-69-31 (58386) 
ಸೋತ್ಸೇಧಮಸ್ಯ ಚ ಶಿರಃ ಪಶ್ಯತಾಂ ಸುಹೃದಾಂ ಹೃತಂ।
ತ್ವಯಾ ಪುರುಷಶಾರ್ದೂಲ ಸಿಂಹೇನೇವ ಯಥಾ ರುರೋಃ॥ 8-69-32 (58387) 
ಸರ್ವಾ ದಿಶಃ ಪರ್ಯಪತತ್ತ್ವದರ್ಥಂ
ತ್ವಾಂ ಸೂತಪುತ್ರಃ ಸಮರೇ ಪರೀಪ್ಸನ್। 
ದಿತ್ಸನ್ನೃಣಾಂ ಶಕಟಂ ರತ್ನಪೂರ್ಣಂ
ಕಥಂ ತ್ವಯಾಸೌ ನಿಹತೋಽದ್ಯ ಕರ್ಣಃ॥  8-69-33 (58388) 
ತ್ವಯಾ ರಣೇ ನಿಹತಃ ಸೂತಪುತ್ರಃ 
ಕಚ್ಚಿತ್ಕೃತಂ ಮೇ ಪರಮಂ ತ್ವಯಾದ್ಯ
ಪ್ರಿಯಂ ರಣೇ ಸೂತಪುತ್ರಂ ನಿಹತ್ಯ॥  8-69-34 (58389) 
ಸರ್ವಾ ದಿಶಃ ಪರ್ಯಪತತ್ತ್ವದರ್ಥಂ
ಮುದಾನ್ವಿತೋ ಗರ್ವಿತಃ ಸೂತಪುತ್ರಃ। 
ಸ ಶೂರಮಾನೀ ಸಮರೇ ಸಮೇತ್ಯ
ಕಚ್ಚಿತ್ತ್ವಯಾ ನಿಹತಃ ಸೂತಪುತ್ರಃ॥  8-69-35 (58390) 
ರಾಜ್ಯಂ ಪರಂ ಹಸ್ತಿಗವಾಶ್ವಯುಕ್ತಂ
ರಥಂ ದಿತ್ಸುರ್ಯಃ ಪರೇಭ್ಯಸ್ತ್ವರ್ದರ್ಥೇ। 
ತ್ವಯಾ ರಣೇ ಸ್ಪರ್ಧತೇ ಯಃ ಸ ಪಾಪಃ
ಕಚ್ಚಿತ್ತ್ವಯಾ ನಿಹತಃ ಪಾಪಬುದ್ಧಿಃ॥  8-69-36 (58391) 
ಯೋಽಸೌ ನಿತ್ಯಂ ಶೌರ್ಯಮದೇನ ಮತ್ತೋ
ವಿಕತ್ಥತೇ ಸಂಸದಿ ಕೌರವಾಣಾಂ। 
ಪ್ರೀತ್ಯರ್ಥಂ ವೈ ತಾತ ಸುಯೋಧನಸ್ಯ
ಕಚ್ಚಿತ್ಸ ಪಾಪೋ ನಿಹತಸ್ತ್ವಯಾದ್ಯ॥  8-69-37 (58392) 
ಕಚ್ಚಿತ್ಸಮಾಗಂಯ ಧನುಃಪ್ರಮುಕ್ತೈ--
ಸ್ತ್ವತ್ಪ್ರೇಷಿತೈರ್ಲೋಹಮಯೈರ್ವಿಹಂಗೈಃ। 
ಶೇತೇ ಭಿನ್ನಃ ಪಾಂಸುಷು ಸೂತಪುತ್ರಃ
ಕಚ್ಚಿದ್ಭಗ್ರೌ ಧಾರ್ತರಾಷ್ಟ್ರಸ್ಯ ಬಾಹೂ॥  8-69-38 (58393) 
ಯೋಽಸೌ ಸದಾ ಶ್ಲಾಘತೇ ರಾಜಮಧ್ಯೇ
ದುರ್ಯೋಧನಂ ಹರ್ಷಯಂದರ್ಪಯುಕ್ತಃ। 
ಹಂತಾಽಸ್ಮಿ ಸರ್ವಾನಿತಿ ಪಾಂಡುಪುತ್ರಾ--
ನಹಂ ಹಂತಾ ಫಲ್ಗುನಸ್ಯೇತಿ ಮೋಹಾತ್॥  8-69-39 (58394) 
ಕಚ್ಚಿದ್ವಚೋಽಸ್ಯ ವಿತಥಂ ತ್ವಯಾ ಕೃತಂ
ಯತ್ತತ್ಪ್ರಿಯಾಮವದತ್ತಾತ ಕರ್ಣಃ। 
ಸಭಾಮಥ್ಯೇ ರೂಕ್ಷಮನೇಕರೂಪಂ
ಧಿಕ್ಪಾಂಡವಾನಪತಿಸ್ತ್ವಂ ಹಿ ಕೃಷ್ಣೇ॥  8-69-40 (58395) 
ಕಚ್ಚಿದ್ಭುವಂ ಶತ್ರುರಯಂ ಮಹಾತ್ಮಾ
ಹ್ಯಧಾರಯದ್ದ್ವಾದಶ ಯಃ ಸಮಾಸ್ತು। 
ಕರ್ಣೋ ವ್ರತಂ ಘೋರಮಮಿತ್ರಸಾಹೋ
ದುರ್ಯೋಧನಸ್ಯಾರ್ಥನಿವಿಷ್ಟಬುದ್ಧಿಃ॥  8-69-41 (58396) 
ಪಾದೌ ನ ಧಾವೇ ಯಾವದಹಂ ನ ಹನ್ಮಿ
ಧನಂಜಯಂ ಸಮರೇಷೂಗ್ರವೇಗಂ। 
ಕಚ್ಚಿದ್ರಣೇ ಫಲ್ಗುನ ತಂ ನಿಹತ್ಯ
ಕಚ್ಚಿದ್ವ್ರತಂ ತಸ್ಯ ಭಗ್ನಂ ತ್ವಯಾಽದ್ಯ॥  8-69-42 (58397) 
ಯೋಽಸೌ ಕೃಷ್ಣಾಮಬ್ರವೀದ್ದುಷ್ಟಬುದ್ಧಿಃ
ಕರ್ಣಃ ಸಭಾಯಾಂ ಕುರುವೀರಮಧ್ಯೇ। 
ಕಿಂ ಪಾಂಡವಾಂಸ್ತ್ವಂ ನ ಜಹಾಸಿ ಕೃಷ್ಣೇ
ಸುದುರ್ಬಲಾನ್ಪತಿತಾನ್ಹೀನಸತ್ವಾನ್॥  8-69-43 (58398) 
ಯೋಽಸೌ ಕರ್ಣಃ ಪ್ರತ್ಯಜಾನಾತ್ತ್ವದರ್ಥೇ
ನಾಹಂ ಹತ್ವಾ ಸಹ ಕೃಷ್ಣೇನ ಪಾರ್ಥಂ। 
ಇಹೋಪಯಾತೇತಿ ಸ ಪಾಪಬುದ್ಧಿಃ
ಕಚ್ಚಿಚ್ಛೇತೇ ಶರಸಂಭಿನ್ನಗಾತ್ರಃ॥  8-69-44 (58399) 
ಕಚ್ಚಿತ್ಸಂಗ್ರಾಮೋ ವಿದಿತೋ ವೈ ತವಾಯಂ
ಸಮಾಗಮೇ ಸೃಂಜಯ ಕೌರವಾಣಾಂ। 
ಯೇನಾವಸ್ಥಾಮೀದೃಶೀಂ ಪ್ರಾಪಿತೋಽಹಂ
ಕಚ್ಚಿತ್ತ್ವಯಾ ಸೋಽದ್ಯ ಹತೋ ದುರಾತ್ಮಾ॥  8-69-45 (58400) 
ಕಚ್ಚಿತ್ತ್ವಯಾ ತಸ್ಯ ಸುಮಂದಬುದ್ಧೇ--
ರ್ಗಾಂಡೀವಮುಕ್ತೈರ್ವಿಶಿಖೈರ್ಜ್ವಲದ್ಭಿಃ। 
ಸಕುಂಡಲಂ ಭಾನುಮದುತ್ತಮಾಂಗಂ
ಕಾಯಾತ್ಪ್ರಕೃತ್ತಂ ಯುಧಿ ಸವ್ಯಸಾಚಿನ್॥  8-69-46 (58401) 
ಯತ್ತನ್ಮಯಾ ಬಾಣಸಮರ್ಪಿತೇನ
ಧ್ಯಾತೋಽಸಿ ಕರ್ಣಸ್ಯ ವಧಾಯ ವೀರ। 
ತನ್ಮೇ ತ್ವಯಾ ಕಚ್ಚಿದಮೋಘಮದ್ಯ
ಧ್ಯಾನಂ ಕೃತಂ ಕರ್ಣನಿಪಾತನೇನ॥  8-69-47 (58402) 
ಯದ್ದರ್ಪಪೂರ್ಣಃ ಸ ಸುಯೋಧನೋಽಸ್ಮಾ--
ಂದಿಧಕ್ಷತೇ ಕರ್ಣಸಮಾಶ್ರಯೇಣ। 
ಕಚ್ಚಿತ್ತ್ವಯಾ ಸೋಽದ್ಯ ಸಮಾಶ್ರಯೋಽಸ್ಯ
ಭಗ್ನಃ ಪರಾಕ್ರಂಯ ಸುಯೋಧನಸ್ಯ॥  8-69-48 (58403) 
ಯೋ ನಃ ಪುರಾ ಷಂಢತಿಲಾನವೋಚ--
ತ್ಸಭಾಮಧ್ಯೇ ಕೌರವಾಣಾಂ ಸಮಕ್ಷಂ। 
ಸ ದುರ್ಮತಿಃ ಕಚ್ಚಿದುಪೇತ್ಯ ಸಂಖ್ಯೇ
ತ್ವಯಾ ಹತಃ ಸೂತಪುತ್ರೋಽತ್ಯಮರ್ಷೀ॥  8-69-49 (58404) 
ಯಃ ಪ್ರಾಹಿಣೋತ್ಸೂತಪುತ್ರೋ ದುರಾತ್ಮಾ
ಕೃಷ್ಣಾಂ ಜಿತಾಂ ಸೌಬಲೇಹಾನಯೇತಿ। 
ಸ ಮಂದಬುದ್ಧಿರ್ನಿಹತಃ ಪ್ರಸಹ್ಯ
ವೈಕರ್ತನಸ್ತ್ವದ್ಯ ಕಚ್ಚಿನ್ಮಹಾತ್ಮನ್॥  8-69-50 (58405) 
ಯಃ ಶಸ್ತ್ರಭೃಚ್ಛ್ರೇಷ್ಠತಮಂ ಪೃಥಿವ್ಯಾಂ
ಪಿತಾಮಹಂ ವ್ಯಾಕ್ಷಿಪದಲ್ಪಚೇತಾಃ।
ಸಂಖ್ಯಾಯಮಾನೋಽರ್ಧರಥಃ ಸ ಕಚ್ಚಿ--
ತ್ತ್ವಯಾಂ ಹತೋಽದ್ಯಾಧಿರಥಿರ್ಮಹಾತ್ಮನ್॥  8-69-51 (58406) 
ಅಮರ್ಷಜಂ ನಿಕೃತಿಸಮೀರಣೇರಿತಂ
ಹೃದಿ ಸ್ಥಿತಂ ಜ್ವಲನಮಿಮಂ ಸದಾ ಮಮ। 
ಹತೋ ಮಯಾ ಸೋಽದ್ಯ ಸಮೇತ್ಯ ಕರ್ಣ
ಇತಿ ಬ್ರುವನ್ಪ್ರಶಮಯಸೇಽದ್ಯ ಫಲ್ಗುನ॥ ॥  8-69-52 (58407) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಏಕೋನಸಪ್ತತಿತಮೋಽಧ್ಯಾಯಃ॥ 69 ॥

Mahabharata - Karna Parva - Chapter Footnotes

8-69-5 ಅರಿಷ್ಟಯೋಃ ಶುಭಯೋಃ॥ 8-69-7 ಅನುಜ್ಞಾತಂ ಅನುಗೃಹೀತಂ॥ 8-69-10 ಅನಲಾನಿಲಯೋರಿತಿ ಕ್ರಮಾತ್ತೇಜೋಬಲಾಭ್ಯಾಂ॥ 8-69-13 ಅಪಸವ್ಯಃ ಕೃತಶ್ಚಾಸ್ಮಿ ಇತಿ ಖ.ಘ.ಪಾಠಃ॥ 8-69-17 ನಾಹಂ ತಂ ಸೋಢುಮುತ್ಸಹೇ ಇತಿ ಕ.ಙ.ಪಾಠಃ॥ 8-69-19 ಕೃಷ್ಣಗ್ರೀವೋ ರಕ್ತಶಿರಾಃ ಶ್ವೇತಪಕ್ಷೋ ವಿಹಗಮಃ। ಸ ವೈ ವಾಧ್ರೀಣಸಃ ಪ್ರೋಕ್ತೋ ಯಾಜ್ಞಿಕೈಃ ಪಿತೃಕರ್ಮಣೀತಿ ಪ್ರಾಂಚಃ। ವಾಘ್ರೀಣಸ ಇವ ದ್ವಿಪ ಇತಿ ಝ.ಪಾಠಃ॥ 8-69-26 ಯಥಾ ನಃ ಕುಶಲಂ ತಥಾ ಇತಿ ಕ.ಙ.ಪಾಠಃ॥ 8-69-38 ವಿಹಂಗೈರ್ವಾಣೈಃ॥ 8-69-39 ಶ್ವಾಘತೇ ಆತ್ಮಾನಮಿತಿ ಶೇಷಃ॥ 8-69-47 ಬಾಣೇಭ್ಯಃ ಸಮರ್ಪಿತೇನ ಕರ್ಣಬಾಣೈರತ್ಯಂತಂ ಪ್ರವಿದ್ಧೇನೇತ್ಯರ್ಥಃ॥ 8-69-69 ಏಕೋನಸಪ್ತತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 070

॥ ಶ್ರೀಃ ॥

8.70. ಅಧ್ಯಾಯಃ 070 

Mahabharata - Karna Parva - Chapter Topics

ಅರ್ಜುನೇನ ಸ್ಯಯುದ್ಧಾನುವಾದಪೂರ್ವಕಂ ಯುಧಿಷ್ಠಿರಂಪ್ರತಿ ಕರ್ಣವಧಪ್ರತಿಜ್ಞಾನಂ॥ 1 ॥

Mahabharata - Karna Parva - Chapter Text

8-70-0 (58408) 
ಸಂಜಯ ಉವಾಚ। 8-70-0x (5003) 
ತದ್ಧರ್ಮಶೀಲಸ್ಯ ವಚೋ ನಿಶಂಯ
ರಾಜ್ಞಃ ಕ್ರುದ್ಧಸ್ಯಾತಿರಥೋ ಮಹಾತ್ಮಾ। 
ಉವಾಚ ದುರ್ಮರ್ಷಮದೀನಸತ್ವೋ
ಯುಧಿಷ್ಠಿರಂ ಜಿಷ್ಣುರನಂತವೀರ್ಯಃ॥  8-70-1 (58409) 
ದ್ರೋಣಂ ಹತಂ ಪಾರ್ಥ ಕರ್ಣೋ ವಿದಿತ್ವಾ
ಭಿನ್ನಾಂ ನಾವವಿಮಾವತ್ಯಗಾಧೇ ಕುರೂಣಾಂ। 
ಸಂಮುಹ್ಯಮಾನಾಂಧಾರ್ತರಾಷ್ಟ್ರಾನ್ವಿದಿತ್ವಾ
ನಿರುತ್ಸಾಹಾಂಶ್ಚ ವಿಜಯೇ ಪರೇಷಾಂ॥  8-70-2 (58410) 
ಸೋದರ್ಯವತ್ತ್ವರಿತೋಽಮಿತೌಜಾ
ಉತ್ತಾರಯಿಷ್ಯಂಧೃತರಾಷ್ಟ್ರಸ್ಯ ಪುತ್ರಾನ್। 
ರಣೇ ರಥೇನಾಧಿರಥಿರ್ಮಹಾತ್ಮಾ
ತತೋ ಹಿ ಮಾಂ ತ್ವರಿತಃ ಸೋಽಭ್ಯಧಾವತ್॥  8-70-3 (58411) 
ಸಂಶಪ್ತಕೈರ್ಯುಧ್ಯಮಾನಸ್ಯ ಮೇಽದ್ಯ
ಸೇನಾಗ್ರಯಾಯೀ ಕುರುಸೈನ್ಯಸ್ಯ ರಾಜನ್। 
ಆಶೀವಿಷಾಭಾನ್ವಿಕಿರಞ್ಶರೌಘಾ--
ಂದ್ರೌಣಿಃ ಪುರಸ್ತಾತ್ಸಹಸಾಧ್ಯತಿಷ್ಠತ್॥  8-70-4 (58412) 
ಸ ಮೇ ದೃಷ್ಟ್ವಾ ಶೂರತಮೋ ಧ್ವಜಾಗ್ರಂ
ಸಮಾದಿಶದ್ರಥಸಂಘಾನನೇಕಾನ್। 
ತೇಷಾಮಹಂ ಪಂಚಶತಂ ನಿಹತ್ಯ
ಆಸಾದಯಂ ದ್ರೋಣಪುತ್ರಂ ನದಂತಂ॥  8-70-5 (58413) 
ಸ ದ್ರೋಣಪುತ್ರಃ ಸದೃಶಂ ಮಹಾತ್ಮಾ
ಮಾಮಪ್ಯರೌತ್ಸೀತ್ತದನೀಕಮಧ್ಯೇ। 
ಕಿರಞ್ಶರೌಘಾನ್ಬಹುರೂಪಾನ್ವಿಚಿತ್ರಾ--
ನ್ಸ್ವಾತೀಗತಃ ಶುಕ್ರ ಇವಾತಿವರ್ಷನ್॥  8-70-6 (58414) 
ಸ ಮೇ ರಾನ್ಸರ್ವತಃ ಕಂಕಪತ್ರಾ--
ನವಾಸೃಜದ್ವೈ ಪೃಥಿವೀಪ್ರಕಾಶಾನ್। 
ನಿವಾರ್ಯ ತೂರ್ಣಂ ಪರಮಾಜಿಮಧ್ಯೇ
ತತೋಽಪಿ ಮಾಂ ಬಾಣಗಣೈಃ ಸಮಾರ್ಪಯತ್॥  8-70-7 (58415) 
ಆಕರ್ಷಣಂ ವಾಪಿ ವಿಕೃಷ್ಯ ಮುಕ್ತಂ
ನ ದೃಶ್ಯತೇ ತಸ್ಯ ಮಹಾರಥಸ್ಯ। 
ನ ಸಂದಧಾನಃ ಕುತ ಆದದಾನೋ
ನ ವ್ಯಾಕ್ಷಿಪನ್ನ ವಿಕರ್ಷನ್ವಿಮುಂಚನ್॥  8-70-8 (58416) 
ಸವ್ಯೇನ ವಾ ಯದಿ ವಾ ದಕ್ಷಿಣೇನ
ನ ಜ್ಞಾಯತೇ ಕತರೇಣಾಸ್ಯತೀತಿ। 
ಆಚಾರ್ಯವತ್ಸಮರೇ ಪರ್ಯವರ್ತ--
ನ್ಮಹಚ್ಚಿತ್ರಂ ದರ್ಶಯನ್ಸರ್ವತಃ ಸ್ಮ॥  8-70-9 (58417) 
ದೃಷ್ಟ್ವೀವಿಷಂ ಚಾಸುಹರಂ ಪರೇಷಾಂ
ಸರ್ವಾ ದಿಶಃ ಪೂರಯಾನಂ ಶರೌಧೈಃ। 
ಅಲಾತಚಕ್ರಪ್ರತಿಮಂ ಮಹಾತ್ಮನಃ
ಸದಾ ನತಂ ಕಾರ್ಮುಕಂ ಬ್ರಹ್ಮಬಂಧೋಃ॥  8-70-10 (58418) 
ತತೋಽಪರಾನ್ಬಾಣಗಣಾನನೇಕಾ--
ನಾಕರ್ಣಪೂರ್ಣಾಯತವಿಪ್ರಮುಕ್ತಾನ್। 
ಸಸರ್ಜ ಶೀಘ್ರಾಸ್ತ್ರಬಲೇನ ವೀರ--
ಸ್ತೋಯಂ ಯಥಾ ಪ್ರಾವೃಷಿ ಕಾಲಮೇಘಃ॥  8-70-11 (58419) 
ಆವಿಧ್ಯನ್ಮಾಂ ಪಂಚಭಿದ್ರೋಣಪುತ್ರಃ
ಶಿತೈಃ ಶರೈಃ ಪಂಚಭಿರ್ವಾಸುದೇವಂ। 
ಅಭ್ಯಘ್ನಂ ಬಾಣೈಸ್ತಮಹಂ ಸುಧಾರೈ--
ರ್ನಿಮೇಷಮಾತ್ರೇಣ ಸುವರ್ಣಪುಂಖೈಃ॥  8-70-12 (58420) 
ಸ ನಿರ್ವಿದ್ಧೋ ವಿರಥೋ ದ್ರೋಣಪುತ್ರೋ
ರಥಾನೀಕಂ ಚಾಧಿರಥೇರ್ವಿವೇಶ। 
ಮಯಾಭಿಭೂತಾನ್ಸ್ವರಥಪ್ರಬರ್ಹಾ--
ನಸ್ತ್ರಂ ಚ ಪಶ್ಯನ್ರುಧಿರಪ್ರದಿಗ್ಧಂ॥  8-70-13 (58421) 
ತತೋಽಭಿಭೂತಂ ಯುಧಿ ವೀಕ್ಷ್ಯ ಸೈನ್ಯಂ
ವಿಧ್ವಸ್ತಯೋಧಂ ದ್ರುತನಾಗಯೂಥಂ। 
ಪಂಚಾಶತಾ ರಥಮುಖ್ಯೈಃ ಸಮೇತಃ
ಕರ್ಣಸ್ತ್ವರನ್ನಭ್ಯಪತತ್ಪ್ರಮಾಥೀ॥  8-70-14 (58422) 
ತಾನ್ಸೂದಯಿತ್ವಾಽಹಮಪಾಸ್ಯ ಕರ್ಣಂ
ದ್ರಷ್ಟುಂ ಭವಂತಂ ತ್ವರಯೋಪಯಾತಃ। 
ಸರ್ವೇ ಪಾಂಚಾಲಾ ಹ್ಯುದ್ವಿಜಂತೇ ಸ್ಮ ಕರ್ಣಂ
ದೃಷ್ಟ್ವಾ ಗಾವಃ ಕೇಸರಿಣಂ ಯಥೈವ॥  8-70-15 (58423) 
ಮೃತ್ಯೋರಾಸ್ಯಂ ವ್ಯಾತ್ತಮಿವಾಭಿಪದ್ಯ
ಪ್ರಭದ್ರಕಾಃ ಕರ್ಣಮಾಸಾದ್ಯ ಸರ್ವೇ। 
ಯಾಸ್ಯಾಮಿ ತಾಂಸ್ತಾರಯಿಷ್ಯನ್ಬಲೌಘಾ--
ದ್ದಿಷ್ಟ್ಯಾ ಭವಾನ್ಸ್ವಸ್ತಿಮಾನ್ಪಾರ್ಥ ದೃಷ್ಟಃ॥  8-70-16 (58424) 
ಹನಿಷ್ಯೇಽಹಂ ಭಾರತ ಸೂತಪುತ್ರ--
ಮಸ್ಮಿನ್ಸಂಗ್ರಾಮೇ ಯದಿ ದೃಶ್ಯತೇಽದ್ಯ। 
ಆಯಾಹಿ ಪಶ್ಯಾದ್ಯ ಯುಯುತ್ಸಮಾನೌ
ಮಾಂ ಸೂತಪುತ್ರಂ ಚ ಧೃತೌ ರಣಾಯ॥  8-70-17 (58425) 
ಮಹಾಝಷಸ್ಯೇವ ಮುಖಂ ಪ್ರಪನ್ನಾಃ
ಪ್ರಭದ್ರಕಾಃ ಕರ್ಣಮುಖಂ ಪ್ರಪನ್ನಾಃ। 
ಷಟ್ಸಾಹಸ್ರಾ ಭಾರತ ರಾಜಪುತ್ರಾಃ
ಸ್ವರ್ಗಾಯ ಲೋಕಾಯ ರಣೇ ನಿಮಗ್ನಾಃ॥  8-70-18 (58426) 
ತಾನದ್ಯ ಯಾಸ್ಯಾಮಿ ರಣಾದ್ವಿಮೋಕ್ತುಂ
ಸರ್ವಾತ್ಮನಾ ಸೂತಪುತ್ರಂ ಚ ಹಂತುಂ॥  8-70-19 (58427) 
ಅಥ ಪ್ರವೀರೇಣ ಮಹಾನುಭಾವ
ದ್ವಿಷತ್ಸೈನ್ಯಂ ನಿರ್ದಹನ್ವಿಸ್ತರೇಣ। 
ಸಮೇತ್ಯಾಹಂ ಸೂತಪುತ್ರೇಣ ಸಂಖ್ಯೇ 
ವಜ್ರೀವ ವೃತ್ರೇಣ ನರೇಂದ್ರಮುಖ್ಯ॥  8-70-20 (58428) 
ಏವಂ ಗತೇ ಕಿಂಚ ಮಯಾಽದ್ಯ ಶಕ್ಯಂ
ಕಾರ್ಯಂ ಕರ್ತುಂ ನಿಗ್ರಹೇ ಸೂತಜಸ್ಯ। 
ತಥೈವ ರಾಜ್ಞಶ್ಚ ಸುಯೋಧನಸ್ಯ
ಯೇ ಚಾಪಿ ಮಾಂ ಯೋದ್ಧುಕಾಮಾಃ ಸಮೇತಾಃ॥  8-70-21 (58429) 
ಕರ್ಣಂ ನ ಚೇದದ್ಯ ನಿಹನ್ಮಿ ರಾಜ--
ನ್ಸಬಾಂಧವಂ ಯುಧ್ಯಮಾನಂ ಪ್ರಸಹ್ಯ। 
ಪ್ರತಿಶ್ರುತ್ಯಾಽಕುರ್ವತಾಂ ಯಾ ಗತಿರ್ವೈ
ಕಷ್ಟಾಂ ಯಾಯಾಂ ತಾಮಹಂ ರಾಜಸಿಂಹ॥  8-70-22 (58430) 
ಆಮಂತ್ರಯೇ ತ್ವಾಂ ಬ್ರೂಹಿ ರಣೇ ಜಯಂ ಮೇ
ಪುರಾ ಭೀಮಂ ಧಾರ್ತರಾಷ್ಟ್ರಾ ಗ್ರಸಂತಿ। 
ಸೌತಿಂ ಹನಿಷ್ಯಾಮಿ ನರೇಂದ್ರಸಿಂಹ
ಸೈನ್ಯಂ ತಥಾ ಶತ್ರುಗಣಾಂಶ್ಚ ಸರ್ವಾನ್॥ ॥  8-70-23 (58431) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಸಪ್ತತಿತಮೋಽಧ್ಯಾಯಃ॥ 70 ॥






ಕರ್ಣಪರ್ವ - ಅಧ್ಯಾಯ 071

॥ ಶ್ರೀಃ ॥

8.71. ಅಧ್ಯಾಯಃ 071 

Mahabharata - Karna Parva - Chapter Topics

ಕರ್ಣಸ್ಯಾಮಾರಣಜ್ಞಾನಾದ್ರುಷ್ಟೇನ ಯುಧಿಷ್ಠಿರೇಣ ಅರ್ಜುನಂಪ್ರತಿ ಗರ್ಹಣಪೂರ್ವಕಂ ಕೃಷ್ಣಕರೇ ಗಾಂಡೀವದಾನಚೋದನಾ॥ 1 ॥

Mahabharata - Karna Parva - Chapter Text

8-73-0 (58432) 
ಸಂಜಯ ಉವಾಚ। 8-73-0x (5004) 
ವೈಕರ್ತನಂ ಕುಶಲಿನಂ ನಿಶಂಯ
ಕ್ರುದ್ಧಃ ಪಾರ್ಥಃ ಫಲ್ಗೂನಸ್ಯಾಮಿತೌಜಾಃ। 
ಧನಂಜಯಂ ವಾಕ್ಯಮುವಾಚ ರಾಜಾ
ಯುಧಿಷ್ಠಿರಃ ಕರ್ಣಶರಾಭಿತಪ್ತಃ॥  8-73-1 (58433) 
ಇಮಾಂ ಚ ವಸತಿಂ ಹಿತ್ವಾ ಭಯಾತ್ಕರ್ಣೇನ ಫಲ್ಗುನ।
ಅಹಂ ಚ ಭೀಮಸೇನಶ್ಚ ಮಾದ್ರೀಪುತ್ರೌ ಚ ಪಾಂಡವೌ॥ 8-73-2 (58434) 
ವಾಸುದೇವೇನ ಸಹಿತಾ ವಯಂ ಕರ್ಣೇನ ನಿರ್ಜಿತಾಃ।
ಪುನರೇವ ವನಂ ಗತ್ವಾ ತಪಶ್ಚರ್ಯಾಂ ಚ ಕುರ್ಮಹೇ। 
ಅಥವಾ ಧಾರ್ತರಾಷ್ಟ್ರಾಣಾಂ ಪರಿಚರ್ಯಾಂ ಚರಾಮಹೇ॥  8-73-3 (58435) 
ಇತ್ಯೇವಮುಕ್ತ್ವಾ ಬೀಭತ್ಸುಂ ರೋಷಾತ್ಸಂರಕ್ತಲೋಚನಃ।
ಅಬ್ರವೀತ್ಪುನರೇವಾತ್ರ ಧರ್ಮರಾಜೋ ಯುಧಿಷ್ಠಿರಃ॥ 8-73-4 (58436) 
ಇದಂ ಯದಿ ದ್ವೈತವನೇ ತು ಸೂಕ್ತಂ
ಕರ್ಣಂ ನಿಯೋದ್ಧುಂ ನ ಸಹೇ ನೃಪೇತಿ। 
ವಯಂ ತತಃ ಪ್ರಾಪ್ತಕಾಲಂ ಯಥಾವ--
ತ್ಕೃತ್ವಾಽಭ್ಯುಪೇಕ್ಷಾಮ ತಥೈವ ರಾಜ್ಯಂ॥  8-73-5 (58437) 
ಮಯಿ ಪ್ರತಿಶ್ರುತ್ಯ ವಧಂ ಹಿ ತಸ್ಯ
ಬಲಸ್ಯ ಚಾರ್ಧಸ್ಯ ತಥೈವ ಯುದ್ಧೇ। 
ಆನೀಯ ಮಾಂ ಶತ್ರುಮಧ್ಯೇ ಸ ಕಸ್ಮಾ--
ತ್ಸಮುನ್ನಾಂಯ ಸ್ಥಂಡಿಲೇ ಪ್ರತ್ಯಪಿಂಷ್ಠಾಃ॥  8-73-6 (58438) 
ಅನ್ವಾಸ್ಯ ಸತ್ಯೇನ ಯದಾತ್ಥ ಪಾರ್ಥ
ಸತ್ಯಂ ಶಪನ್ವಾಸುದೇವೇನ ಸಾರ್ಧಂ। 
ತನ್ನಃ ಸತ್ಯಮಫಲಂ ಹ್ಯಕಾರ್ಷೀಃ
ಫಲಸ್ಯ ಕಾಲೇ ಚಾಚ್ಛಿನ್ನಃ ಪುಷ್ಪವೃಕ್ಷಂ॥  8-73-7 (58439) 
ಪ್ರಚ್ಛಾದಿತಸ್ತ್ವಂ ಬಾಲಿಶ ದುರ್ಯಶೋಭಿ--
ರನರ್ಥವಾಕ್ಯೋಽಸ್ಯರ್ಜುನ ನೈವ ಸಾಧುಃ। 
ತ್ಯಕ್ತ್ವಾ ಭೀಮಂ ಸರ್ವಭೀಮೇಷು ಭೀಮಂ
ಸಂಯೋಜಿತಸ್ತ್ವಂ ಸೂತಪುತ್ರಂ ನಿಹಂತುಂ॥  8-73-8 (58440) 
ಯತ್ತದ್ವೃಥಾ ವಾಗುವಾಚಾಂತರಿಕ್ಷೇ
ಸಪ್ತಾಹ್ನಿ ಜಾತೇ ತ್ವಯಿ ಮಂದಬುದ್ಧೌ। 
ಅಪಾಪೀಯಾನ್ವಾಸವಾತ್ಕುಂತಿಜಾತೋ
ಬಹೂನ್ಸಂಗ್ರಾಮಾನಯಮೇವ ಜೇತಾ॥  8-73-9 (58441) 
ಅಯಂ ಜೇತಾ ಪಾಂಡವೋ ದೇವಸಂಘಾನ್
ಸರ್ವಾಣಿ ಭೂತಾನ್ಯಪಿ ಚೋತ್ತಮೌಜಾಃ। 
ಅಯಂ ಜೇತಾ ಮದ್ರಕಲಿಂಗಜಾತಾ--
ಂದೈತ್ಯಾಂಶ್ಚ ರಕ್ಷಾಂಸಿ ಸಮಾಗತಾನಿ॥  8-73-10 (58442) 
ಭೂಮಿಂ ಚ ಸರ್ವಾಂ ನಿಖಿಲೇನ ಜೇತಾ
ಕುರೂಂಶ್ಚ ಜೇತಾ ಸ್ವಗಣಾಂಶ್ಚ ಜೇತಾ। 
ಅಸ್ಮಾತ್ಪರೋ ನೋ ಭವಿತಾ ಧನುರ್ಧರೋ
ನೈಷ್ಯನ್ನ ಭೂತಃ ಕಶ್ಚಿದೇನಂ ವಿಜೇತಾ॥  8-73-11 (58443) 
ಇಚ್ಛನ್ನಯಂ ಸರ್ವಭೂತಾನಿ ಕುರ್ಯಾ--
ದ್ವಶೀ ವಶೇ ಸರ್ವಸಮಾಪ್ತವಿದ್ಯಃ। 
ಕಾಂತ್ಯಾ ಶಶಾಂಕಸ್ಯ ಜವೇನ ವಾಯೋಃ
ಸ್ಯೈರ್ಯೇಣ ಮೇರೋಃ ಕ್ಷಮಯಾ ಪೃಥಿವ್ಯಾಃ॥  8-73-12 (58444) 
ಅಗ್ನೇಶ್ಚ ತಾಪೇ ಧನದಸ್ಯ ಲಕ್ಷ್ಂಯಾ
ಶೌರ್ಯೇಣ ಶಕ್ರಸ್ಯ ಜಯೇನ ವಿಷ್ಣೋಃ। 
ತುಲ್ಯೋ ಮಹಾತ್ಮಾ ತವ ಕುಂತಿ ಪುತ್ರೋ
ಜಾತೋಽದಿತೇರ್ವಿಷ್ಣುರಿವಾಮಿತೌಜಾಃ॥  8-73-13 (58445) 
ಸ್ವೇಷಾಂ ಜಯಾಯ ದ್ವಿಷತಾಂ ವಧಾಯ
ಜಾತೋ ಮಹಾತ್ಮಾ ತವ ನಂದಿಕರ್ತಾ। 
ಇತ್ಯಂತರಿಕ್ಷೇ ಶತಶೃಂಗಮೂರ್ಧ್ನಿ
ತಪಸ್ವಿನಾಂ ಶೃಣ್ವತಾಂ ವಾಗುವಾಚ॥  8-73-14 (58446) 
ಏವಂವಿಧಸ್ತ್ವಂ ನ ಚ ಭೂತಸ್ತಥಾದ್ಯ
ದೇವಾಶ್ಚ ನೂನಮನೃತಂ ವದಂತಿ॥  8-73-15 (58447) 
ತಥಾ ಪರೇಷಾಮೃಷಿಸತ್ತಮಾನಾಂ
ಶ್ರುತ್ವಾ ಗಿರಃ ಪೂಜಯತಾಂ ಸದಾ ತ್ವಾಂ। 
ನ ಸನ್ನತಿಂ ಯಾಮಿ ಸುಯೋಧನಸ್ಯ
ನ ತ್ವಾಂ ಜಾನಾಂಯಾಧಿರಥೇರ್ಭಯಾರ್ತಂ॥  8-73-16 (58448) 
ತ್ವಷ್ಟ್ರಾ ಕೃತಂ ವಾಹಮಕೂಜನಾಕ್ಷಂ
ಶುಭಂ ಸಮಾಸ್ಥಾಯ ಕಪಿಧ್ವಜಂ ತಂ। 
ಖಂಗಂ ಗೃಹೀತ್ವಾ ಹೇಮಚಿತ್ರಾವನದ್ವಂ
ಧನುರ್ವರಂ ಗಾಂಡಿವಂ ತಾಲಮಾತ್ರಂ।
ತ್ವಂ ವಾಸುದೇವೇನೋಹ್ಯಮಾನಃ ಕಥಂ ನು
ಕರ್ಣಾದ್ಭೀತೋ ವ್ಯಪಯಾತೋಽಸಿ ಪಾರ್ಥ॥  8-73-17 (58449) 
ಪೂರ್ವಂ ಯದುಕ್ತಂ ಹಿ ಸುಯೋಧನೇನ
ನ ಫಲ್ಗುನಃ ಪ್ರಮುಖೇ ಸ್ಥಾಸ್ಯತೀತಿ। 
ಕರ್ಣಸ್ಯ ಯುದ್ಧೇ ಹಿ ಮಹಾಬಲಸ್ಯ
ಮೌರ್ಖ್ಯಾತ್ತು ತನ್ನಾವಬುದ್ಧಂ ಮಯಾಽಸೀತ್॥  8-73-18 (58450) 
ತೇನಾದ್ಯ ತಪ್ಸ್ಯೇ ಭೃಶಮಪ್ರಮೇಯಂ
ಯನ್ಮಿತ್ರವರ್ಗೋ ನರಕಂ ಪ್ರವಿಷ್ಟಃ। 
ತದೈವ ವಾಚ್ಯೋಽಸ್ಮಿ ನನು ತ್ವಯಾಽಹಂ
ನ ಯೋತ್ಸ್ಯೇಽಹಂ ಸೂತಪುತ್ರಂ ಕಥಂಚಿತ್॥  8-73-19 (58451) 
ತತೋ ನಾಹಂ ಸೃಂಜಯಾನ್ಕೇಕಯಾಂಶ್ಚ
ಸಮಾನಯೇಯಂ ಸುಹೃದೋ ರಣಾಯ॥  8-73-20 (58452) 
ಏವಂ ಗತೇ ಕಿಂ ಚ ಮಯಾಽದ್ಯ ಶಕ್ಯಂ
ಕಾರ್ಯಂ ಕರ್ತುಂ ನಿಗ್ರಹೇ ಸೂತಜಸ್ಯ। 
ತಥೈವ ರಾಜ್ಞಶ್ಚ ಸುಯೋಧನಸ್ಯ
ಯೇ ವಾಪಿ ಮಾಂ ಯೋದ್ಧುಕಾಮಾಃ ಸಮೇತಾಃ॥  8-73-21 (58453) 
ಧಿಗಸ್ತು ಮಜ್ಜೀವಿತಮದ್ಯ ಕೃಷ್ಣ
ಯೋಽಹಂ ವಶಂ ಸೂತಪುತ್ರಸ್ಯ ಯಾತಃ। 
ಮಧ್ಯೇ ಕುರೂಣಾಂ ಸಮುಯೋಧನಾನಾಂ
ಯೇ ಚಾಪ್ಯನ್ಯೇ ಯೋದ್ಧುಕಾಮಾಃ ಸಮೇತಾಃ॥  8-73-22 (58454) 
ಏಕಃ ಸ ಮೇ ಭೀಮಸೇನೋಽದ್ಯಂ ನಾಥೋ
ಯೇನಾಭಿಪನ್ನೋಽಸ್ಮಿ ರಣೇ ಮಹಾಭಯೇ। 
ವಿಮೋಚ್ಯ ಮಾಂ ಚಾಪಿ ರುಪಾನ್ವಿತಸ್ತತಃ
ಶರೇಣ ತೀಕ್ಷ್ಣೇನ ಬಿಭೇದ ಕರ್ಣಂ॥  8-73-23 (58455) 
ತ್ಯಕ್ತ್ವಾ ಪ್ರಾಣಾನ್ಸಮರೇ ಭೀಮಸೇನ--
ಶ್ಚಕ್ರೇ ಯುದ್ಧಂ ಕುರುಮುಖ್ಯೈಃ ಸಮೇತೈಃ। 
ಗದಾಗ್ರಹಸ್ತೋ ರುಧಿರೋಕ್ಷಿತಾಂಗ--
ಶ್ಚರನ್ರಣೇ ಕಾಲ ಇವಾಂತಕಾಲೇ॥  8-73-24 (58456) 
ಅಸೌ ಹಿ ಭೀಮಸ್ಯ ಮಹಾನಿನಾದೋ
ಮುಹುರ್ಮಹುಃ ಶ್ರೂಯತೇ ಧಾರ್ತರಾಷ್ಟ್ರೈಃ। 
ಯದಿ ಸ್ಮ ಜೀವೇತ್ಸಮರೇ ನಿಹಂತಾ
ಮಹಾರಥಾನಾಂ ಪ್ರವರೋ ನರೋತ್ತಮಃ॥  8-73-25 (58457) 
ತವಾಭಿಮನ್ಯುಸ್ತನಯೋಽದ್ಯ ಪಾರ್ಥ
ನ ಚಾಸ್ಮಿ ಗಂತಾ ಸಮರೇ ಪರಾಭವಂ। 
ಅಥಾಪಿ ಜೀವೇತ್ಸಮರೇ ಘಟೋತ್ಕಚ--
ಸ್ತಥಾಽಪಿ ನಾಹಂ ಸಮರೇ ಪರಾಙ್ಯುಖಃ॥  8-73-26 (58458) 
ಭೀಮಸ್ಯ ಪುತ್ರಃ ಸಮರಾಗ್ರಯಾಯೀ
ಮಹಾಸ್ತ್ರವಿನ್ನಾಪಿ ತವಾನುರೂಪಃ। 
ಯಂ ತಂ xxxಸಾದ್ಯ ರಿಪೋರ್ವಲಂ ನೋ
ನಿಮೀಲಿತಾಕ್ಷಂ ಭಯವಿಪ್ಲುತಂ ಭವೇತ್॥  8-73-27 (58459) 
xxxxxನಿಶಿ ಯುದ್ಧಮೇಕ--
ಸ್ತ್ಯಕ್ಸಾ ರಣಂ ಯತ್ವ ಭಯಾದ್ರವಂತೇ॥  8-73-28 (58460) 
ಸ ಚೇತ್ಸಮಾಸಾದ್ಯ ಮಹಾನುಭಾವಃ
ಕರ್ಣಂ ರಣೇ ಬಾಣಗಣೈಃ ಪ್ರಮೋಹ್ಯಃ। 
ಧೈರ್ಯೇ ಸ್ಥಿತೇನಾಪಿ ಚ ಸೂತಜೇನ
ಶಕ್ಯಾ ಹತೋ ವಾಸವದತ್ತಯಾ ತಯಾ॥  8-73-29 (58461) 
ಮಮೈವ ಭಾಗ್ಯಾನಿ ಪುರಾ ಕೃತಾನಿ
ಪಾಪಾನಿ ನೂನಂ ಫಲವಂತಿ ಯುದ್ಧೇ। 
ತೃಣಂ ಚ ಕೃತ್ವಾ ಸಮರೇ ಭವಂತಂ
ತತೋಽಹಮೇವಂ ನಿಕೃತೋ ದುರಾತ್ಮನಾ।
ವೈಕರ್ತನೇನೈವ ತಥಾ ಕೃತೋಽಹಂ
ಯಥಾ ಹ್ಯಶಕ್ತಃ ಕ್ರಿಯತೇ ತ್ವಬಾಂಧವಃ॥  8-73-30 (58462) 
ಆಪದ್ಗ್ರತಂ ಯಶ್ಚ ನರೋ ವಿಮೋಕ್ಷಯೇ--
ತ್ಸ ಬಾಂಧವಃ ಸ್ನೇಹಯುತಃ ಸುಹೃಚ್ಚ। 
ಏವಂ ಪುರಾಣಾ ಋಷಯೋ ವದಂತಿ
ಧರ್ಮಃ ಸದಾ ಸದ್ಭಿರನುಷ್ಠಿತಶ್ಚ॥  8-73-31 (58463) 
ಖಂಗಂ ವಿಭ್ರಜ್ಜಾತರೂಪತ್ಸರುಂ ಚ
ಧನುರ್ವೇದಂ ಗಾಂಡಿವಂ ತಾಲಮಾತ್ರಂ। 
ಸ ಕೇಶವೇನೋಹ್ಯಮಾನಃ ಕಥಂ ನು
ಕರ್ಣಾತ್ಪಾರ್ಥಸ್ತ್ವಮಪೈತುಂ ಸಮೈಷೀಃ॥  8-73-32 (58464) 
ಸ ಗಾಂಡೀವಂ ಕೇಶವಾಯ ಪ್ರದಾಯ
ಯಂತಾ ಭವೇಸ್ತ್ವಂ ಯದಿ ಕೇಶವಸ್ಯ। 
ತತಸ್ತರೇತ್ಕೇಶವಃ ಕರ್ಣಮುಗ್ರಂ
ಮರುತ್ಸಸ್ವೋ ವೃತ್ರಮಿವಾತ್ತವಜ್ರಃ॥  8-73-33 (58465) 
ಮಾಸೇಽಪತಿಷ್ಯೋ ಯದಿ ಪಂಚಮೇ ತ್ವಂ
ನ ವಾ ಗರ್ಭೋ ಯದ್ಯಭವಃ ಪೃಥಾಯಾಃ। 
ಮತ್ತಃ ಶ್ರೇಯಾನ್ರಾಜಪುತ್ರೋಽಭವಿಷ್ಯ--
ನ್ನ ತೇ ಯಶಃ ಫಲ್ಗುನ ಇತ್ಯಪೇಯಾತ್॥ ॥  8-73-34 (58466) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಏಕಸಪ್ತತಿತಮೋಽಧ್ಯಾಯಃ॥ 71 ॥






ಕರ್ಣಪರ್ವ - ಅಧ್ಯಾಯ 072

॥ ಶ್ರೀಃ ॥

8.72. ಅಧ್ಯಾಯಃ 072 

Mahabharata - Karna Parva - Chapter Topics

xxxxxxxxxxxxx ತೇನ ತನ್ನಿವೇದನಂ॥ 1 ॥ ಕೃಷ್ಣೇನ ವಧಪ್ರತಿನಿಧಿತ್ವೇನ ಯುಧಿಷ್ಠಿರಾಧಿಕ್ಷೇಪxxxxxxx॥ 2 ॥

Mahabharata - Karna Parva - Chapter Text

8-72-0 (58467) 
ಸಂಜಯ ಉವಾಚ। 8-72-0x (5005) 
ಯುಧಿಷ್ಠಿರೇಣೈxxxxಕ್ತಃ ಕೌಂತೇಯಃ ಶ್ವೇತವಾಹನಃ।
ಅಸಿಂ ಜಗ್ರಾಹ ಸಂಕ್ರುದ್ಧೋ ಜಿಘಾಂಸುರ್ಭರತರ್ಷಭಂ॥ 8-72-1 (58468) 
ತಸ್ಯ ಕೋಪಂ ಸಮಾಜ್ಞಾಯ ಚಿತ್ತಜ್ಞಃ ಕೇಶವಸ್ತದಾ।
ಉವಾಚ ಕಿಮಿದಂ ಖಂಗಂ ಗೃಹ್ಣಾಸ್ಯರ್ಜುನ ಶಂಮ ಮೇ॥ 8-72-2 (58469) 
ನೇಹ ಪಶ್ಯಾಮಿ ಯೋದ್ಧವ್ಯಂ ತ್ವಯಾ ಕಿಂಚಿದ್ವನಂಜಯ।
ನೇಹಾಗತಾ ಧಾರ್ತರಾಷ್ಟ್ರಾಃ ಸರ್ವೇ ಭೀಮೇನ ವಾರಿತಾಃ॥ 8-72-3 (58470) 
ಉಪಾಗತೋಽಸಿ ಕೌಂತೇಯ ರಾಜಾ ದ್ರಷ್ಟವ್ಯ ಇತ್ಯಸೌ।
ಸ ರಾಜಾ ಭವತಾ ದೃಷ್ಟಃ ಕುಶಲೀ ಚ ಯುಧಿಷ್ಠಿರಃ॥ 8-72-4 (58471) 
ತಂ ದೃಷ್ಟ್ವಾ ನೃಪಶಾರ್ದೂಲಂ ಶಾರ್ದೂಲಸಮವಿಕ್ರಮಂ।
ಹರ್ಷಕಾಲೇ ಚ ಸಂಪ್ರಾಪ್ತೇ ಕಸ್ಮಾತ್ತ್ವಾಂ ಮನ್ಯುರಾವಿಶತ್॥ 8-72-5 (58472) 
ನ ತಂ ಪಶ್ಯಾಮಿ ಕೌಂತೇಯ ಯಸ್ತೇ ವಧ್ಯೋ ಭವೇದಿಹ।
ಪ್ರಹರ್ತುಮಿಚ್ಛಸೇ ಕಸ್ಮಾತ್ಕಿಂ ವಾ ತೇ ಚಿತ್ತವಿಭ್ರಮಃ॥ 8-72-6 (58473) 
ಕಸ್ಮಾದ್ಭವಾನ್ಮಹಾಖಂಗಂ ಪರಿಗೃಹ್ಣಾತ್ಯಕಾರಣಾತ್।  8-72-7 (58474) 
ತತ್ತ್ವಾಂ ಪೃಚ್ಛಾಮಿ ಕೌಂತೇಯ ಕಿಮಿದಂ ತೇ ಚಿಕೀರ್ಷಿತಂ।
ಪರಾಮೃಶಸಿ ಯತ್ಕ್ರುದ್ಧಃ ಖಂಗಮದ್ಭುತವಿಕ್ರಮ॥ 8-72-8 (58475) 
ಏವಮುಕ್ತಃ ಕಟಾಕ್ಷೇಣ ಪ್ರೇಕ್ಷಮಾಣೋ ಯುಧಿಷ್ಠಿರಂ।
ಅರ್ಜುನಃ ಪ್ರಾಹ ಗೋವಿಂದಂ ಕ್ರುದ್ಧಃ ಸರ್ಪ ಇವ ಶ್ವಸನ್॥ 8-72-9 (58476) 
ಅನ್ಯಸ್ಮೈ ದೇಹಿ ಗಾಂಡೀವಮಿತಿ ಮಾಂ ಯಃ ಪ್ರಚೋದಯೇತ್।
ಭಿಂದ್ಯಾಮಹಂ ತಸ್ಯ ಶಿರ ಇತ್ಯುಪಾಂಶು ವ್ರತಂ ಮಮ। 
ಯುಧಿಷ್ಠಿರೇಣ ತೇನಾಹಮುಕ್ತಶ್ಚಾಸ್ಮಿ ಜನಾರ್ದನ॥  8-72-10 (58477) 
ಯದುಕ್ತೋಽಹಮದೀನಾರ್ಥಂ ರಾಜ್ಞಾಽನೇನ ಯಶಸ್ವಿನಾ।
ಸಮಕ್ಷಂ ತವ ಗೋವಿಂದ ನ ತತ್ಕ್ಷಂತುಮಿಹೋತ್ಸಹೇ॥ 8-72-11 (58478) 
ತಸ್ಮಾದೇನಂ ವಿಧಿಷ್ಯಾಮಿ ರಾಜಾನಂ ಧರ್ಮಚಾರಿಣಾಂ।
ಪ್ರತಿಜ್ಞಾಂ ಪಾಲಯಿಷ್ಯಾಮಿ ಹತ್ವೈನಂ ನರಸತ್ತಮಂ॥ 8-72-12 (58479) 
ಏತದರ್ಥಂ ಮಯಾ ಖಹ್ಗೋ ಗೃಹೀತೋ ಯದುನಂದನ।
ಸೋಽಹಂ ಯುಧಿಷ್ಠಿರಂ ಹತ್ವಾ ಸತ್ಯಸ್ಯಾನೃಣ್ಯತಾಂ ಗತಃ। 
ವಿಶೋಕೋ ವಿಜ್ವರಶ್ಚಾಪಿ ಭವಿಷ್ಯಾಮಿ ಜನಾರ್ದನ॥  8-72-13 (58480) 
ಕಿಂ ವಾ ತ್ವಂ ಮನ್ಯಸೇ ಪ್ರಾಪ್ತಮಸ್ಮಿನ್ಕಾರ್ಯ ಉಪಸ್ಥಿತೇ।
ತ್ವಮಸ್ಯ ಜಗತಸ್ತಾತ ವೇತ್ಥ ಸರ್ವಂ ಗತಾಗತಂ॥ 8-72-14 (58481) 
`ಜಾತಸ್ತ್ವತ್ತೋ ಹಿ ಧರ್ಮಶ್ಚಾಧರ್ಮಶ್ಚೇತಿ ಪರಾ ಶ್ರುತಿಃ'।
ತತ್ತಥಾ ಪ್ರಕರಿಷ್ಯಾಮಿ ಯಥಾ ಮಾಂ ವಕ್ಷ್ಯತೇ ಭವಾನ್॥ 8-72-15 (58482) 
ಸಂಜಯ ಉವಾಚ। 8-72-16x (5006) 
ಧಿಗ್ಧಿಗಿತ್ಯೇವ ಗೋವಿಂದಃ ಪಾರ್ಥಮುಕ್ತ್ವಾಬ್ರವೀತ್ಪುನಃ॥  8-72-16 (58483) 
ಕೃಷ್ಣ ಉವಾಚ। 8-72-17x (5007) 
ಇದಾನೀಂ ಪಾರ್ಥ ಜಾನಾಮಿ ನ ವೃದ್ಧಾಃ ಸೇವಿತಾಸ್ತ್ವಯಾ।
ಅಕಾಲೇ ಪುರುಷವ್ಯಾಘ್ರ ಸಂರಂಭಂ ಯದ್ಭವಾನಗಾತ್॥ 8-72-17 (58484) 
ನ ಹಿ ಧರ್ಮವಿಗಜ್ಞೈರೇವಂ ಕಾರ್ಯಂ ಧನಂಜಯ।
ಯಥಾ ತ್ವಂ ಪಾಂಡವಾದ್ಯೇಹ ಧರ್ಮಭೀರುರಂಡಿತಃ॥ 8-72-18 (58485) 
ಯೋಽಕಾರ್ಯಾಣಾಂ ಕ್ರಿಯಾಯಾಶ್ಚ ಸಂಯೋಗಂ ನಾವಬುಧ್ಯತೇ।
ಕಾರ್ಯಾಣಾಮಕ್ರಿಯಾಯಾಶ್ಚ ಸ ಪಾರ್ಥ ಪುರುಷಾಧಮಃ॥ 8-72-19 (58486) 
ಅನುಸೃತ್ಯ ತು ಯೇ ಧರ್ಮಂ ಕವಯಃ ಸಮುಪಸ್ಥಿತಾಃ।
ಸಮಾಸವಿಸ್ತರವಿದಾಂ ನ ತೇಷಾಂ ವೇತ್ಸಿ ನಿಶ್ಚಯಂ॥ 8-72-20 (58487) 
ಅನಿಶ್ಚಯಜ್ಞೋ ಹಿ ನರಃ ಕಾರ್ಯಾಕಾರ್ಯವಿನಿಶ್ಚಯೇ।
ಏವಂ ಸ ಮುಹ್ಯತ್ಯವಶೋ ಯಥಾ ತ್ವಂ ಪಾರ್ಥ ಮುಹ್ಯಸಿ॥ 8-72-21 (58488) 
ನ ಹಿ ಕಾರ್ಯಮಕಾರ್ಯಂ ವಾ ಸುಖಂ ಜ್ಞಾತುಂ ಕಥಂಚನ।
ಶ್ರುತೇನ ಜ್ಞಾಯತೇ ಸರ್ವಂ ತಚ್ಚ ತ್ವಂ ನಾವಹುಧ್ಯಸೇ॥ 8-72-22 (58489) 
ಅವಿಜ್ಞಾನಾದಿಹ ಭವಾನ್ಸತ್ಯಂ ರಕ್ಷತಿ ಧರ್ಮವಿತ್।
ಪ್ರಾಣಿನಾಂ ತ್ವಂ ವಧಂ ಪಾರ್ಥ ಧಾರ್ಮಿಕೋ ನಾವಬುಧ್ಯಸೇ॥ 8-72-23 (58490) 
ಪ್ರಾಣಿನಾಂ ಹಿ ವಧಾತ್ತಾತ ವೃಥಾ ಧರ್ಮೋ ಮತೋ ಮಮ।
ಅನೃತಂ ತು ಭವೇದ್ವಾಚ್ಯಂ ನ ತು ಹಿಂಸಾ ಕದಾಚನ॥ 8-72-24 (58491) 
ಸ ಕಥಂ ಭ್ರಾತರಂ ಜ್ಯೇಷ್ಠಂ ರಾಜಾನಂ ಧರ್ಮಕೋವಿದಂ।
ಹನ್ಯಾದ್ಭವಾನ್ನರಶ್ರೇಷ್ಠ ಪ್ರಾಕೃತೋಽನ್ಯಃ ಪುಮಾನಿವ॥ 8-72-25 (58492) 
ಅಯುಧ್ಯಮಾನಸ್ಯ ಗುರೋಸ್ತಥಾಽಶತ್ರೋಶ್ಚ ಮಾನದ।
ಪರಾಙ್ಮುಖಸ್ಯ ದ್ರವತಃ ಶರಣಂ ಚಾಪಿ ಗಚ್ಛತಃ॥ 8-72-26 (58493) 
ಕೃತಾಂಜಲೇಃ ಪ್ರಪನ್ನಸ್ಯ ಪ್ರಮತ್ತಸ್ಯ ತಥೈವ ಚ।
ನ ವಧಃ ಪೂಜ್ಯತೇ ಸದ್ಭಿಸ್ತಚ್ಚ ಸರ್ವಂ ಗುರೌ ತವ॥ 8-72-27 (58494) 
ತ್ವಯಾ ಚೈತದ್ವ್ರತಂ ಪಾರ್ಥ ಬಾಲೇನೇವ ಕೃತಂ ಪುರಾ।
ತಸ್ಮಾದಧರ್ಮಸಂಯುಕ್ತಂ ಮೌರ್ಖ್ಯಾದೇವ ವ್ಯವಸ್ಯಸಿ॥ 8-72-28 (58495) 
ಸ್ವಗುರುಂ ಪಾರ್ಥ ಕಸ್ಮಾತ್ತ್ವಂ ಹಂತುಕಾಮೋಽಭಿಧಾವಸಿ।
ಅಸಂಪ್ರಧಾರ್ಯ ಧರ್ಮಾಣಾಂ ಗತಿಂ ಸೂಕ್ಷ್ಮಾಂ ದುರತ್ಯಯಾಂ॥ 8-72-29 (58496) 
ಇದಂ ಧರ್ಮರಹಸ್ಯಂ ಚ ತವ ವಕ್ಷ್ಯಾಮಿ ಪಾಂಡವ।
ಯದ್ಬ್ರೂಯಾತ್ತವ ಭೀಷ್ಮೋ ವಾ ರಾಜಾ ವಾಪಿ ಯುಧಿಷ್ಠಿರಃ॥ 8-72-30 (58497) 
ವಿದುರೋ ವಾ ಪುನಃ ಕ್ಷತ್ತಾ ಗಾಂಧಾರೀ ವಾ ಯಶಸ್ವಿನೀ।
ಕುಂತೀ ವಾ ಭರತಶ್ರೇಷ್ಠ ದ್ರೌಪದೀ ವಾ ಯಶಸ್ವಿನೀ। 
ತತ್ತೇ ವಕ್ಷ್ಯಾಮಿ ತತ್ತ್ವೇನ ನಿಬೋಧೈತದ್ಧನಂಜಯ॥  8-72-31 (58498) 
ಸತ್ಯಸ್ಯಂ ವಚನಂ ಸಾಧು ನ ಸತ್ಯಾದ್ವಿದ್ಯತೇ ಪರಂ।
ಸುದುರ್ವಿದಂ ಹಿ ತತ್ತ್ವೇನ ತತ್ಸತ್ಯಮಿತಿ ಮೇ ಸತಿಃ॥ 8-72-32 (58499) 
ಭವೇತ್ಸತ್ಯಮವಕ್ತವ್ಯಂ ವಕ್ತವ್ಯಮನೃತಂ ಭವೇತ್।
ಯತ್ರಾನೃತಂ ಭವೇತ್ಸತ್ಯಂ ಸತ್ಯಂ ಚಾಪ್ಯನೃತಂ ಭವೇತ್॥ 8-72-33 (58500) 
ವಿವಾಹಕಾಲೇ ರತಿಸಂಪ್ರಯೋಗೇ
ಪ್ರಾಣಾತ್ಯಯೇ ಸರ್ವತ್ರನಾಪಹಾರೇ। 
ವಿಪ್ರಸ್ಯ ಚಾರ್ಥೇ ಹ್ಯನೃತಂ ವದೇತ
ಪಂಚಾನೃತಾನ್ಯಾಹುರಪಾತಕಾನಿ॥  8-72-34 (58501) 
ಸರ್ವಸ್ವಸ್ಯಾಪಹಾರೇ ತು ವಕ್ತವ್ಯಮನೃತಂ ಭವೇತ್॥
ತತ್ರಾನೃತಂ ಭವೇತ್ಸತ್ಯಂ ಸತ್ಯಂ ಚಾಪ್ಯನೃತಂ ಭವೇತ್॥ 8-72-35 (58502) 
ತಾದೃಶೋ ಹನ್ಯತೇ ಬಾಲೋ ಯಸ್ಯ ಸತ್ಯಮನಿಶ್ಚಿತಂ।
ಸತ್ಯಾನೃತೇ ವಿನಿಶ್ಚಿತ್ಯ ತತೋ ಭವತಿ ಧರ್ಮವಿತ್॥ 8-72-36 (58503) 
ಕಿಮಾಶ್ಚರ್ಯಂ ಕೃತಪ್ರಜ್ಞಃ ಪುರುಷೋಽಪಿ ಸುದಾರುಣಃ।
ಸುಮಹತ್ಪ್ರಾಪ್ನುಯಾತ್ಪುಣ್ಯಂ ಬಲಾಕೋಽಂಧವಧಾದಿವ॥ 8-72-37 (58504) 
ಕಿಮಾಶ್ಚರ್ಯಂ ಪುನರ್ಮೂಢೋ ಧರ್ಮಕಾಮೋ ಹ್ಯಪಂಡಿತಃ।
ಸುಮಹತ್ಪ್ರಾಪ್ನುಯಾತ್ಪಾಪಮಾಪಗಾಸ್ವಿವ ಕೌಶಿಕಃ॥ 8-72-38 (58505) 
ಅರ್ಜುನ ಉವಾಚ। 8-72-39x (5008) 
ಆಚಕ್ಷ್ವ ಭಗವನ್ನೇತದ್ಯಥಾ ವಿಂದಾಂಯಹಂ ತಥಾ।
ವಲಾಕಸ್ಯಾನುಸಂಬದ್ಧಂ ನದೀನಾಂ ಕೌಶಿಕಸ್ಯ ಚ॥ 8-72-39 (58506) 
ವಾಸುದೇವ ಉವಾಚ। 8-72-40x (5009) 
ಮೃಗವ್ಯಾಧೋಽಭವತ್ಕಶ್ಚಿದ್ಬಲಾಕೋ ನಾಮ ಭಾರತ।
ಯಾತ್ರಾರ್ಥಂ ಪುತ್ರದಾರಾಣಾಂ ಮೃಗಾನ್ಹಂತಿ ನ ಕಾಮತಃ॥ 8-72-40 (58507) 
ವೃದ್ಧೌ ಚ ಮಾತಾಪಿತರೌ ಬಿಭರ್ತ್ಯನ್ಯಾಂಶ್ಚ ಸಂಶ್ರಿತಾನ್।
ಸ್ವಧರ್ಮನಿರತೋ ನಿತ್ಯಂ ಸಂವಿಭಜ್ಯಾನಸೂಯಕಃ॥ 8-72-41 (58508) 
ಸ ಕದಾಚಿನ್ಮೃಗಪ್ರೇಪ್ಸುರ್ನಾನ್ವವಿಂದನ್ಮೃಗಂ ಕ್ವಚಿತ್।
ಅಥಾಪಶ್ಯತ್ಸ ಪೀವಾನಂ ಶ್ವಾಪದಂ ಘ್ರಾಣಚಕ್ಷುಷಂ॥ 8-72-42 (58509) 
ಅದೃಷ್ಟಪೂರ್ವಮಪಿ ತತ್ಸತ್ವಂ ತೇನ ಹತಂ ತದಾ।
ಅಂಧೇ ಹತೇ ತತೋ ವ್ಯೋಂನಃ ಪುಷ್ಪವರ್ಷಂ ಪಪಾತ ಚ॥ 8-72-43 (58510) 
ಅಪ್ಸರೋಗೀತವಾದಿತ್ರೈರ್ನಾದಿತಂ ಚ ಮನೋರಮಂ।
ವಿಮಾನಮಗಮತ್ಸ್ವರ್ಗಾನ್ಮೃಗವ್ಯಾಧನಿನೀಷಯಾ॥ 8-72-44 (58511) 
ತದ್ಭೂತಂ ಸರ್ವಭೂತಾನಾಮಭಾವಾಯ ಕಿಲಾರ್ಜುನ।
ತಪಸ್ತಪ್ತ್ವಾ ವರಂ ಪ್ರಾಪ್ತಂ ಕೃತಮಂಧಂ ಸ್ವಯಂಭುವಾ॥ 8-72-45 (58512) 
ತದ್ಧತ್ವಾ ಸರ್ವಭೂತಾನಾಮಭಾವಕೃತನಿಶ್ಚಯಂ।
ಬಲಾಕೋಽಗಾತ್ಸ್ವರ್ಗಲೋಕಮೇವಂ ಧರ್ಮಃ ಸುದುರ್ವಿದಃ॥ 8-72-46 (58513) 
ಕೌಶಿಕೋಽಪ್ಯಭವದ್ವಿಪ್ರಸ್ತಪಸ್ವೀನೋ ಬಹುಶ್ರುತಃ।
ನದೀನಾಂ ಸಂಗಮೇ ಗ್ರಾಮಾದದೂರೇ ಸ ಕಿಲಾವಸತ್॥ 8-72-47 (58514) 
ಸತ್ಯಂ ಮಯಾ ಸದಾ ವಾಚ್ಯಮಿತಿ ತಸ್ಯಾಭವದ್ದ್ವತಂ।
ಸತ್ಯವಾದೀತಿ ವಿಖ್ಯಾತಃ ಸ ತದಾಸೀದ್ಧನಂಜಯ॥ 8-72-48 (58515) 
ಅಥ ದಸ್ಯುಭಯಾತ್ಕೇಚಿತ್ತದಾ ತದ್ವನಮಾವಿಶನ್।
ತತ್ರಾಪಿ ದಸ್ಯವಃ ಕ್ರುದ್ಧಾಸ್ತಾನಮಾರ್ಗಂತ ಯತ್ನತಃ॥ 8-72-49 (58516) 
ಅಥ ಕೌಶಿಕಮಭ್ಯೇತ್ಯ ಪ್ರೋಚುಸ್ತೇ ಸತ್ಯವಾದಿನಂ।
ಕತರೇಣ ಪಥಾ ಯಾತಾ ಭಗವನ್ನಿತಿ ವೈ ಜನಾಃ। 
ಸತ್ಯೇನ ಪೃಷ್ಟಃ ಪ್ರಬ್ರೂಹಿ ಯದಿ ತದ್ವೇತ್ಥ ಶಂಸ ನಃ॥  8-72-50 (58517) 
ಶ್ರೀಕೃಷ್ಣ ಉವಾಚ। 8-72-51x (5010) 
ಸತ್ಯಸ್ಯ ತ್ವವಿಭಾಗಜ್ಞಃ ಸತ್ಯಂ ತೇಭ್ಯಃ ಶಶಂಸ ಹ।
ಬಹುವೃಕ್ಷಲತಾಗುಲ್ಮಮೇತದ್ಗಹನಮಾಶ್ರಿತಾಃ। 
ಇತಿ ತಾನ್ಖ್ಯಾಪಯಾಮಾಸ ತೇಭ್ಯಸ್ತತ್ತ್ವಂ ಸ ಕೌಶಿಕಃ॥  8-72-51 (58518) 
ತತಸ್ತೇ ತಾನ್ಸಮಾಸಾದ್ಯ ಕ್ರೂರಾ ಜಘ್ನುರಿತಿ ಶ್ರುತಿಃ।
ತತೋಽಧರ್ಮೇಣ ಮಹತಾ ವಾಗ್ದುರುಕ್ತೇನ ಕೌಶಿಕಃ॥ 8-72-52 (58519) 
ಗತಃ ಸುಕಷ್ಟಂ ನಿರಯಂ ಧರ್ಮಸೂಕ್ಷ್ಮೇಷ್ವತತ್ತ್ವವಿತ್।
ದೃಷ್ಟಪೂರ್ವಶ್ರುತೋ ಮೂಢೋ ಧರ್ಮಾಣಾಮವಿಶಾರದಃ॥ 8-72-53 (58520) 
ವೃದ್ಧಾನಪೃಚ್ಛನ್ಸಂದೇಹಾನಂಧಃ ಶ್ವಭ್ರಮಿವರ್ಚ್ಛತಿ॥  8-72-54 (58521) 
ತತ್ರ ತೇ ಲಕ್ಷಣೋದ್ದೇಶಃ ಕಶ್ಚಿದೇವ ಭವಿಷ್ಯತಿ।
ದುಷ್ಕರಂ ಪ್ರತಿಸಂಖ್ಯಾನಂ ಕಾರ್ತ್ಸ್ನ್ಯೇನಾತ್ರ ವ್ಯವಸ್ಥಿತಿಃ॥ 8-72-55 (58522) 
ಸತ್ಯಂ ಧರ್ಮ ಇತಿ ಹ್ಯೇಕೇ ವದಂತಿ ಬಹವೋ ಜನಾಃ।
ನ ಚ ಪಾರ್ಥಾಭ್ಯಸೂಯಾಮಿ ನೈತತ್ಸರ್ವತ್ರ ಶಿಷ್ಯತೇ॥ 8-72-56 (58523) 
ಶ್ರುತಿಸ್ತು ಧಾರ್ಯಾ ಇತ್ಯೇಕೇ ವದಂತಿ ಬಹವೋ ಜನಾಃ।
ನ ತ್ವೇತತ್ಪ್ರತ್ಯಸೂಯಾಮಿ ತತ್ರ ಸರ್ವಂ ವಿಧೀಯತೇ॥ 8-72-57 (58524) 
ಯತ್ಸ್ಯಾದಹಿಂಸಾಸಂಯುಕ್ತಂ ಸ ಧರ್ಮ ಇತಿ ನಿಶ್ಚಯಃ।
ಅಹಿಂಸಾರ್ಥಾಯ ಹಿಂಸ್ರಾಣಾಂ ಧರ್ಮಪ್ರವಚನಂ ಕೃತಂ। 
ಧಾರಣಾದ್ಧರ್ಮಮಿತ್ಯಾಹುರ್ಧರ್ಮೋ ಧಾರಯತೇ ಪ್ರಜಾಃ॥  8-72-58 (58525) 
ಪ್ರಭವಾರ್ಥಾಯ ಭೂತಾನಾಂ ಧರ್ಮಪ್ರವಚನಂ ಕೃತಂ।
ಯಸ್ಮಾತ್ಪ್ರಭವಸಂಯುಕ್ತಃ ಸ ಧರ್ಮ ಇತಿ ನಿಶ್ಚಯಃ॥ 8-72-59 (58526) 
ಯೇಽನ್ಯಾಯೇನ ಜಿಗೀಷಂತೋ ಧರ್ಮಂ ಪೃಚ್ಛಂತಿ ಮಾನವಾಃ।
ಅಕೂಜನೇನ ಚೇನ್ಮೋಕ್ಷೋ ನಾತ್ರ ಕೂಜೇತ್ಕಥಂಚನ॥ 8-72-60 (58527) 
ಅವಶ್ಯಂ ಕೂಜಿತವ್ಯೇ ಹ ಶಂಕೇರನ್ವಾಪ್ಯಕೂಜನಾತ್।
ಯೇಽನ್ಯಾಯೇನ ಜಿಹೀರ್ಷಂತೋ ಧರ್ಮಂ ಪೃಚ್ಛಂತಿ ಕಸ್ಯಚಿತ್। 
ಶ್ರೇಯಸ್ತತ್ರಾನೃತಂ ವಕ್ತುಂ ಸತ್ಯಾದಿತಿ ವಿನಿಶ್ಚಿತ್ಂ॥  8-72-61 (58528) 
ಪ್ರಾಣಾತ್ಯಯೇ ವಿವಾಹೇ ವಾ ಸರ್ವಜಾತ್ಯಾ ಮಹಾಭಯೇ।
ಸರ್ವಸ್ವಸ್ಯ ಚ ಲೋಪೇ ವಾ ವಕ್ತವ್ಯಮನೃತಂ ಭವೇತ್॥ 8-72-62 (58529) 
ಅಧರ್ಮಂ ಹಿ ನ ಪಶ್ಯಂತಿ ಮೃಷೋದ್ಯಂ ತತ್ರ ಪಂಡಿತಾಃ।
ಸರ್ವಥಾಽಭಿವದೇತ್ತತ್ತು ನಾನೃತಂ ಸ್ಯಾದ್ವಿಚಕ್ಷಣಃ॥ 8-72-63 (58530) 
ಯಃ ಸ್ತೇನೈಃ ಸಹ ಸಂಬಂಧೋ ಮುಚ್ಯತೇ ಶಪಥಾದಪಿ।
ಭವೇತ್ತತ್ರಾನೃತಂ ಶ್ರೇಯಃ ಸತ್ಯಾದಿತಿ ವಿಚಾರಿತಂ॥ 8-72-64 (58531) 
ನ ಚ ತೇಭ್ಯೋ ಧನಂ ದೇಯಂ ಸತ್ಯಾದಿತಿ ಕಥಂಚನ।
ಪಾಪೇಭ್ಯೋಽಪಿ ಧನಂ ದತ್ತಂ ದಾತಾರಮಪಿ ಪೀಡಯೇತ್। 
ತಸ್ಮಾದ್ಧರ್ಮಾರ್ಥಮನೃತಮುಕ್ತ್ವಾ ನಾನೃತವಾಗ್ಭವೇತ್॥  8-72-65 (58532) 
ಏಷ ತೇ ಲಕ್ಷಣೋದ್ದೇಶೋ ಮಯೋದ್ದಿಷ್ಟೋ ಯಥಾವಿಧಿ।
ಏತಜ್ಜ್ಞಾತ್ವಾ ಬ್ರೂಹಿ ಪಾರ್ಥ ಯದಿ ವಧ್ಯೋ ಯುಧಿಷ್ಠಿರಃ॥ 8-72-66 (58533) 
ಅರ್ಜುನ ಉವಾಚ। 8-72-67x (5011) 
ಯಥಾ ಬ್ರೂಯಾನ್ಮಹಾಪ್ರಾಜ್ಞೋ ಯಥಾ ಬ್ರೂಯಾನ್ಮಹಾಯಶಾಃ॥  8-72-67 (58534) 
ಸುಹೃದ್ಬ್ರೂಯಾದ್ಯಥಾಽಸ್ಮಾಕಂ ತಥೋಕ್ತಂ ವಚನಂ ತ್ವಯಾ।
ಭವಾನ್ಮಾತೃಸಮೋಽಸ್ಮಾಕಂ ಭವಾನ್ಪಿತೃಸಮೋಽಪಿ ಚ। 
ಗತಿಶ್ಚ ಪರಮಾ ಕೃಷ್ಣ ತ್ವಮೇವ ಚ ಪರಾಯಣಂ॥  8-72-68 (58535) 
ನ ಹಿ ತೇ ತ್ರಿಷು ಲೋಕೇಷು ವಿದ್ಯತೇಽವಿದಿತಂ ಕ್ವಚಿತ್।
ತಸ್ಮಾದ್ಭವಾನ್ಪರಂ ಧರ್ಮಂ ವೇದ ಸರ್ವಂ ಯಥಾತಥಂ॥ 8-72-69 (58536) 
ಅವಧ್ಯಂ ಪಾಂಡವಂ ಮನ್ಯೇ ಧರ್ಮರಾಜಂ ಯುಧಿಷ್ಠಿರಂ।
ಅಧರ್ಮಯುಕ್ತೇ ಸಂಯೋಗೇ ಬ್ರೂಹಿ ಕಿಂಚಿದನುಗ್ರಹಂ॥ 8-72-70 (58537) 
ಇದಂ ಚಾಪರಮತ್ರೈವ ಬ್ರೂಹಿ ತತ್ತ್ವಂ ವಿವಕ್ಷಿತಂ॥  8-72-71 (58538) 
ಜಾನಾಸಿ ದಾಶಾರ್ಹ ಮಮ ವ್ರತಂ ತು
ಯೋ ಮಾಂ ಬ್ರೂಯಾತ್ಕಶ್ಚನ ಮಾನುಷೇಷು। 
ಅನ್ಯಸ್ಮೈ ತ್ವಂ ಗಾಂಡಿವಂ ದೇಹಿ ಪಾರ್ಥ
ಯೋ ಮತ್ತೋಽಸ್ತ್ರೇ ವೀರ್ಯತೋ ವಾ ವಿಶಿಷ್ಟಃ॥  8-72-72 (58539) 
ಹನ್ಯಾಮಹಂ ಕೇಶವ ತಂ ಪ್ರಸಹ್ಯ
ಭೀಮೋ ಹನ್ಯಾತ್ತೂವರಕೇತಿ ಚೋಕ್ತಃ। 
ವನ್ಮಾಂ ರಾಜಾ ಹ್ಯುಕ್ತವಾಂಸ್ತೇ ಸಮಕ್ಷಂ
ಧನುರ್ದೇಹೀತ್ಯಸಕೃದ್ವೃಷ್ಣಿವೀರೇ॥  8-72-73 (58540) 
ತಂ ಹನ್ಯಾಂ ಚೇತ್ಕೇಶವ ಜೀವಲೋಕೇ
ಸ್ಥಾತಾ ನಾಹಂ ಕಾಲಮಪ್ಯಲ್ಪಮಾತ್ರಂ। 
ಧ್ಯಾತ್ವಾ ನೂನಂ ಹ್ಯೇನಸಾ ಚಾಪಿ ಮುಕ್ತೋ
ವಧಂ ರಾಜ್ಞೋ ಭ್ರಷ್ಟವೀರ್ಯೋ ವಿಚೇತಾಃ॥  8-72-74 (58541) 
ಯಥಾ ಪ್ರತಿಜ್ಞಾ ಮಮ ಲೋಕಬುದ್ಧೌ
ಭವೇತ್ಸತ್ಯಾ ಧರ್ಮಭೃತಾಂ ವರಿಷ್ಠ। 
ಯಥಾ ಜೀವತ್ಪಾಂಡವೋಽಹಂ ಚ ಕೃಷ್ಣ
ತಥಾ ಬುದ್ಧಿಂ ದಾತುಮಪ್ಯರ್ಹಸಿ ತ್ವಂ॥  8-72-75 (58542) 
ವಾಸುದೇವ ಉವಾಚ। 8-72-76x (5012) 
ರಾಜಾ ಶ್ರಾಂತೋ ವಿಕ್ಷತೋ ದುಃಖಿತಶ್ಚ
ಕರ್ಣೇನ ಸಹ್ಖ್ಯೇ ನಿಶಿತೈರ್ಬಾಣಸಂಘೈಃ। 
ಯಶ್ಚಾನಿಶಂ ಸೂತಪುತ್ರೇಣ ವೀರ
ಶರೈರ್ಭೃಶಂ ತಾಡಿತೋ ಯುಧ್ಯಮಾನಃ॥  8-72-76 (58543) 
ಅತಸ್ತ್ವಮೇತೇನ ಸರೋಷಮುಕ್ತೋ
ದುಃಖಾನ್ವಿತೇನೇದಮಯುಕ್ತರೂಪಂ। 
ಅಕೋಪಿತೋ ಹ್ಯೇಷ ಯದಿ ಸ್ಮ ಸಂಖ್ಯೇ
ಕರ್ಣಂ ನ ಹನ್ಯಾದಿತಿ ಚಾಬ್ರವೀತ್ಸಃ॥  8-72-77 (58544) 
ಜಾನಾತಿ ತಂ ಪಾಂಡವ ಏಷ ಚಾಪಿ
ಪಾಪಂ ಲೋಕೇ ಕರ್ಣಮಸಹ್ಯಮನ್ಯೈಃ। 
ತತಸ್ತ್ವಮುಕ್ತೋ ಭೃಶರೋಷಿತೇನ
ರಾಜ್ಞಾ ಸಮಕ್ಷಂ ಪರುಷಾಣಿ ಪಾರ್ಥ॥  8-72-78 (58545) 
ನಿತ್ಯೋದ್ಯುಕ್ತೇ ಸತತಂ ಚಾಪ್ರಸಹ್ಯೇ
ಕರ್ಣೇ ದ್ಯೂತಂ ಹ್ಯದ್ಯ ರಣೇ ನಿಬದ್ಧಂ। 
ತಸ್ಮಿನ್ಹತೇ ಕುರವೋ ನಿರ್ಜಿತಾಃ ಸ್ಯು--
ರೇವಂ ಬುದ್ಧಿಃ ಪಾರ್ಥಿವೇ ಧರ್ಮಪುತ್ರೇ॥  8-72-79 (58546) 
ತತೋ ಬಧಂ ನಾರ್ಹತಿ ಧರ್ಮಪುತ್ರ--
ಸ್ತ್ವಯಾ ಪ್ರತಿಜ್ಞಾಽರ್ಜುನ ಪಾಲನೀಯಾ। 
ಜೀವನ್ನಯಂ ಯೇನ ಮೃತೋ ಭವೇದ್ಧಿ
ತನ್ಮೇ ನಿಬೋಧೇಹ ತವಾನುರೂಪಂ॥  8-72-80 (58547) 
ಯದಾ ಮಾನಂ ಲಭತೇ ಮಾನನಾರ್ಹ--
ಸ್ತದಾ ಸ ವೈ ಜೀವತಿ ಜೀವಲೋಕೇ। 
ಯದಾಽವಮಾನಂ ಲಭತೇ ಮಹಾಂತಂ
ತದಾ ಜೀವನ್ಮೃತ ಇತ್ಯುಚ್ಯತೇ ಸಃ॥  8-72-81 (58548) 
ಸಂಮಾನಿತಃ ಪಾರ್ಥಿವೋಽಯಂ ಸದೈವ
ತ್ವಯಾ ಚ ಭೀಮೇನ ತಥಾ ಯಮಾಭ್ಯಾಂ। 
ವೃದ್ಧೈಶ್ಚ ಲೋಕೇ ಪುರುಷೈಶ್ಚ ಶೂರೈ--
ಸ್ತಸ್ಯಾಪಮಾನಂ ಕಲಯಾ ಪ್ರಯುಂಕ್ಷ್ವ॥  8-72-82 (58549) 
ತ್ವಮಿತ್ಯತ್ರಭವಂತಂ ಹಿ ಬ್ರೂಹಿ ಪಾರ್ಥ ಯುಧಿಷ್ಠಿರಂ।
ತ್ವಮಿತ್ಯುಕ್ತೋ ಹಿ ನಿಹತೋ ಗುರುರ್ಭವತಿ ಭಾರತ॥ 8-72-83 (58550) 
ಏವಮಾಚರ ಕೌಂತೇಯ ಧರ್ಮರಾಜೇ ಯುಧಿಷ್ಠಿರೇ।
ಅಧರ್ಮಯುಕ್ತಂ ಸಂಯೋಗಂ ಕುರುಷ್ವೈನಂ ಕುರೂದ್ವಹ॥ 8-72-84 (58551) 
ಅಥರ್ವಾಂಗಿರಸೀ ಹ್ಯೇಷಾ ಶ್ರುತೀನಾಮುತ್ತಮಾ ಶ್ರುತಿಃ।
ಅವಿಚಾರ್ಯೈವ ಕಾರ್ಯೈಷಾ ಶ್ರೇಯಸ್ಕಾಮೈರ್ನರೈಃ ಸದಾ॥ 8-72-85 (58552) 
ಅವಧೇನ ವಧಃ ಪ್ರೋಕ್ತೋ ಯದ್ಗುರುಸ್ತ್ವಮಿತಿ ಪ್ರಭುಃ।
ತದ್ಬ್ರೂಹಿ ತ್ವಂ ಯನ್ಮಯೋಕ್ತಂ ಧರ್ಮರಾಜಸ್ಯ ಧರ್ಮವಿತ್॥ 8-72-86 (58553) 
ಯದಾ ಹ್ಯಂ ಪಾಂಡವ ಧರ್ಮರಾಜ--
ಸತ್ವತ್ತೋಽಯುಕ್ತಂ ಲಪ್ಸ್ಯತೇ ಚೈವ ಸಾಧು। 
ತತೋಽಸ್ಯ ಪಾದಾವಭಿವಾದ್ಯ ಪಶ್ಚಾ--
ಚ್ಛ್ರೇಯೋ ಬ್ರೂಯಾತ್ಸಾಂತ್ವಯುಕ್ತಂ ಹಿತಂ ಚ॥  8-72-87 (58554) 
ಭ್ರಾತಾ ಪ್ರಾಜ್ಞಸ್ತವ ಕೋಪಂ ನ ಜಾತು
ಕುರ್ಯಾದ್ರಾಜಾ ಧರ್ಮಮಾರ್ಗಾನುಸಾರೀ। 
ಮುಕ್ತೋಽನೃತಾದ್ವಾತೃವಧಾಚ್ಚ ಪಾಪಾ--
ದ್ಧೃಷ್ಟಃ ಕರ್ಣಂ ತ್ವಂ ಜಹಿ ಪಾರ್ಥ ಪಶ್ಚಾತ್॥ ॥  8-72-88 (58555) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ದ್ವಿಸಪ್ತತಿತಮೋಽಧ್ಯಾಯಃ॥ 72 ॥

Mahabharata - Karna Parva - Chapter Footnotes

8-72-22 ಸುಖಂ ಅನಧೀತ್ಯೇತ್ಯರ್ಥಃ। ಶ್ರುತೇನ ಶಾಸ್ತ್ರೇಣ॥ 8-72-26 ಅಶತ್ರೋಃ ಅಶಾತನೀಯಸ್ಯ ಅವಧ್ಯಸ್ಯ॥ 8-72-47 ತಪಸ್ವೀನಃ ತಪಸ್ವಿನಾಮಿನಃ ಶ್ರೇಷ್ಠಃ॥ 8-72-52 ಯಥಾ ಚಾಲ್ಪಶ್ರುತೋ ಮೂಢೋ ಧರ್ಮಾಣಾಮವಿಭಾಗವಿತ್। ವೃದ್ಧಾನಪೃಷ್ಟ್ವಾ ಸಂದೇಹಂ ಮಹಚ್ಛ್ವಭ್ರಮಿಹಾರ್ಹತಿ। ಇತಿ ಙ. ಪಾಠಃ॥ 8-72-57 ತತ್ರ ತೇ ಲಕ್ಷಣೋದ್ವೇಶಾತ್ಕಶ್ಚಿದತ್ರ ಭವಿಷ್ಯತಿ ಇತಿ ಕ.ಡ.ಪಾಠಃ। ದುಷ್ಕರಂ ಪರಮಂ ಜ್ಞಾನಂ ತರ್ಕೇಣಾನುವ್ಯವಸ್ಯಾತಿ ಇತಿ ಡ.ಪಾಠಃ। ದುಷ್ಕರಂ ಪ್ರತಿಸಂಖ್ಯಾನಂ ಕಾರ್ತ್ಸ್ನ್ಯೇನಾಸ್ಯ ವ್ಯವಸ್ಯತಿ ಇತಿ ವ.ಘ.ಡ.ಪಾಠಃ। ಶ್ರುತೇರ್ಧರ್ಮ ಇತಿ ಹ್ಯೇಕೇ ಇತಿ ಡ.ಪಾಠಃ॥ 8-72-62 ಪ್ರಾಣಾತ್ಯಯೇ ವಿಧಾಹೇ ವಾ ಸರ್ವಜ್ಞಾತಿವಧಾತ್ಯಯೇ। ನರ್ಮಣ್ಯಭಿಪ್ರವೃತ್ತೇ ವಾ ನ ಚ ಪ್ರೋಕ್ತಂ ಮೃಷಾ ಭವೇತ್ ಇತಿ ಝ.ಙ.ಪಾಠಃ॥ 8-72-63 ಅಧರ್ಮಂ ನಾತ್ರ ಪಶ್ಯಂತಿ ಧರ್ಮತತ್ವಾರ್ಥದರ್ಶಿನಃ ಇತಿ ಙ.ಪಾಠಃ॥ 8-72-64 ಯಃ ಸ್ತೇನೈಃ ಸಹ ಸಂಬಂಧಾನ್ಮುಚ್ಯತೇ ಶಪಥೈರಪಿ। ಶ್ರೇಯಸ್ತತ್ರಾನೃತಂ ವಕ್ತುಂ ತತ್ಸತ್ಯಮವಿಚಾರಿತಂ। ಇತಿ ಙ. ಪಾಠಃ॥ 8-72-65 ಶಕ್ಯೇ ಸತಿ ಕಥಂಚನ ಇತಿ ಙ. ಪಾಠಃ॥ 8-72-70 ಅನುಗ್ರಹಂ ಅವಧೇನ ಪ್ರತಿಜ್ಞಾರಕ್ಷಣಂ॥ 8-72-74 ತಂ ಹನ್ಯಾಮಿತಿ ಸ್ಥಾತಾ ನ ನ ಸ್ಥಾಸ್ಯೇ। ಏನಸಾ ಮುಕ್ತೋಪಿ ಕೃತಪ್ರಾಯಶ್ಚಿತ್ತೋಽಪಿ ನ ಸ್ಥಾಸ್ಯೇ ಇತ್ಯರ್ಥಃ। ಕಿಂ ಕೃತ್ವಾ ರಾಜ್ಞೋ ವಧಂ ಧ್ಯಾತ್ವಾ॥ 8-72-78 ಸಮಕ್ಷಂ ಆವಯೋರಿತಿ ಶೇಷಃ॥ 8-72-79 ಕರ್ಣೇ ಪಣೀಕೃತೇ। ದ್ಯುತಂ ಯುದ್ಧರೂಪಂ॥ 8-72-83 ಅತ್ರ ಭವಂತಂ ಮಾನ್ಯಂ ತ್ವಮಿತಿ ಬ್ರೂಹಿ॥ 8-72-84 ಏವಂ ಪೂಜ್ಯಾವಮಾನರೂಪಂ ಸಂಯೋಗಂ ಆತ್ಮನಾನುಷ್ಠಿತಂ ಕುರುಷ್ವ॥ 8-72-86 ಯತ್ ಗುರುಸ್ತ್ವಮಿತಿ ಪ್ರೋಕ್ತಸ್ತತ್ ಅವಧೇನ ಶಂಸ್ತ್ರಪಾತನಮಂತರೇಣೈವ ವಧಃ ವಧಕರಂ ಭವತೀತ್ಯರ್ಥಃ॥ 8-72-72 ದ್ವಿಸಪ್ತತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 073

॥ ಶ್ರೀಃ ॥

8.73. ಅಧ್ಯಾಯಃ 073 

Mahabharata - Karna Parva - Chapter Topics

ಯುಧಿಷ್ಠಿರಾಧಿಕ್ಷೇಪಾದಾತ್ಮವಧೋದ್ಯತಂ ಪಾರ್ಥಂ ಪ್ರತಿ ಕೃಷ್ಣೇನ ತತ್ಪ್ರತಿನಿಧಿತಯಾ ಆತ್ಮಪ್ರಶಂಸನಚೋದನಾ॥ 1 ॥ ಅರ್ಜುನೇನಾತ್ಮಪ್ರಶಂಸನಾನಂತರಂ ಯುಧಿಷ್ಠಿರಕ್ಷಮಾಪನಂ॥ 2 ॥

Mahabharata - Karna Parva - Chapter Text

8-73-0 (58556) 
ಸಂಜಯ ಉವಾಚ। 8-73-0x (5013) 
ಇತ್ಯೇವಮುಕ್ತಸ್ತು ಜನಾರ್ದನೇನ
ಪಾರ್ಥಃ ಪ್ರಶಸ್ಯಾಥ ಸುಹೃದ್ವಚಸ್ತತ್। 
ತತೋಽಬ್ರವೀದರ್ಜುನೋ ಧರ್ಮರಾಜ--
ಮನುಕ್ತಪೂರ್ವಂ ಪರುಷಂ ಪ್ರಸಹ್ಯ॥  8-73-1 (58557) 
ಮಾ ತ್ವಂ ರಾಜನ್ವ್ಯಾಹರಸ್ವಾದ್ಯ ಪಾಪಂ
ತ್ವಂ ತಿಷ್ಠಸಿ ಕ್ರೋಶಮಾತ್ರೇ ವ್ಯಪೇತ್ಯ। 
ಭೀಮಸ್ತು ಮಾಮರ್ಹತಿ ಗರ್ಹಣಾಯ
ಯೋ ಯುಧ್ಯತೇ ಸರ್ವಲೋಕಪ್ರವೀರೈಃ॥  8-73-2 (58558) 
ಕಾಲೇ ಹಿ ಶತ್ರೂನ್ಪರಿಪೀಡ್ಯ ವೀರೋ
ಹತ್ವಾ ಪ್ರವೀರಾನ್ವಸುಧಾಧಿಪಾನಾಂ। 
ರಥಪ್ರಧಾನೋತ್ತಮನಾಗಮುಖ್ಯಾ
ಯುಧಿಪ್ರವೀರಾ ನಿಹತಾಶ್ಚ ಶೂರಾಃ॥  8-73-3 (58559) 
ಸುದುಷ್ಕರಂ ಕರ್ಮ ಕರೋತಿ ಭೀಮಃ
ಕರ್ತುಂ ಯಥಾ ನಾರ್ಹತಿ ಕಶ್ಚಿದನ್ಯಃ। 
ರಥಾದವಸ್ಕಂದ್ಯ ಗದಾಂ ಪರಾಮೃಶಂ--
ಸ್ತಥಾ ರಣೇ ಹಂತಿ ತಥೈವ ವಾರಣಾನ್॥  8-73-4 (58560) 
ಸ ಕುಂಜರಾಣಾಮಧಿಕಂ ಸಹಸ್ರಂ
ಹತ್ವಾ ನದಂಸ್ತುಮುಲಂ ಸಿಂಹನಾದಂ। 
ಕಾಂಭೋಜವಾನಾಯುಜಪಾರ್ವತೀಯಾ--
ನೀಹಾಮೃಗಾಭಾನ್ವಿನಿಹತ್ಯ ವಾಜಿನಃ॥  8-73-5 (58561) 
ಮಹಾರಥಾಂದವಿರದಾಞ್ಶೈಲಕಲ್ಪಾ--
ನ್ಸಹೇತ ಯಃ ಕುಂಜರಾನ್ವಧ್ಯಮಾನಾನ್। 
ಅಸೌ ಭೀಮೋ ಧಾರ್ತರಾಷ್ಟ್ರೇಷು ಮಗ್ನಃ
ಸ ಮಾಮುಪಾಲಬ್ಧುಮರಿಂದಮೋಽರ್ಹತಿ॥  8-73-6 (58562) 
ವರಾಸಿನಾ ಚಾಥ ನರಾಶ್ವಕುಂಜರಾಂ--
ಸ್ತಥಾ ರಥಾಂಗೈರ್ಧನುಷಾ ಚ ಹಂತ್ಯರೀನ್। 
ಪ್ರಮೃದ್ಯ ಪದ್ಧ್ಯಾಮಹಿತಾಂಸ್ತು ಹಂತಿ
ಪುನಶ್ಚ ದೋರ್ಭ್ಯಾಂ ಶತಮನ್ಯುವಿಕ್ರಮಃ॥  8-73-7 (58563) 
ಮಹಾಬಲೋ ವೈಶ್ರವಣಾಂತಕೋಪಮಃ
ಪ್ರಸಹ್ಯ ಹರ್ತಾ ದ್ವಿಷತಾಂ ಯಶಾಂಸಿ। 
ಸ ಭೀಮಸೇನೋಽರ್ಹತಿ ಗರ್ಹಣಾಯ
ನ ತ್ವಂ ನಿತ್ಯಂ ರಕ್ಷ್ಯಮಾಣಃ ಸುಹೃದ್ಭಿಃ॥  8-73-8 (58564) 
ಕಲಿಂಗವಂಗಾಂಗನಿಪಾದಮಾಗಧಾ--
ನ್ಸದಾ ಮಹಾಶೈಲವಲಾಹಕೋಪಮಾನ್। 
ನಿಹಂತಿ ಯಃ ಶತ್ರುಗಣಾನನೇಕಶಃ
ಸ ಮಾಂ ಹಿ ವಕ್ತುಂ ಪ್ರಭವತ್ಯಮಾನಗಸಂ॥  8-73-9 (58565) 
ಸಂಯುಕ್ತಮಾಸ್ಥಾಯ ರಥಂ ಹಿ ಕಾಲೇ
ಧನುರ್ವಿಧೂನ್ವಂಛರಪೂರ್ಣಮುಷ್ಟಿಃ। 
ಸೃಜೇಚ್ಚ ಯೋ ಬಾಣಸಂಘಾನ್ಪರೇಷು
ಮಹಾಬಲೋ ಮೇಘ ಇವಾಂಬುಧಾರಾಃ॥  8-73-10 (58566) 
ಶತಾನ್ಯಷ್ಟೌ ವಾರಣಾನಾಮದರ್ಶಯ--
ದ್ವಿಶಾತಿತೈಃ ಕುಂಭಘಟಾಗ್ರಹಸ್ತೈಃ। 
ಯೋ ಭೀಮಸೇನೋ ನಿಹತಾರಿಸಂಘಃ
ಸ ಮಾಮುಪಾಲಬ್ಧುಮರಿಂದಮೋಽರ್ಹತಿ॥  8-73-11 (58567) 
ರಥಾಶ್ಚ ನಾಗಾಶ್ಚ ಹಯಾಶ್ಚ ರಾಜ--
ನ್ಭೀಮೇನಾಜೌ ನಿಹತಾಃ ಸಂಘಶೋಽದ್ಯ। 
ರಾಜಾನಶ್ಚ ಬಹವೋ ಮಹಾಬಲಾಃ
ಸ ಮಾಮುಪಾಲಬ್ಧುಮರಿಂದಮೋಽರ್ಹತಿ॥  8-73-12 (58568) 
ಧೃತರಾಷ್ಟ್ರಪುತ್ರಾ ಬಲಿನಶ್ಚ ಯೇನ
ಮಹಾಬಲಾ ನಿಹತಾಃ ಪ್ರಾಯಶೋ ವೈ। 
ಶೂರೋ ಯುದ್ಧೇ ಹ್ಯಪ್ರತಿವಾರ್ಯವೀರ್ಯಃ
ಸ ಮಾಮುಪಾಲಬ್ಧುಮರಿಂದಮೋಽರ್ಹತಿ॥  8-73-13 (58569) 
ಪ್ರತಾಪಯಂಸ್ತದ್ಬಲಮುಗ್ರರೂಪಂ
ಯೋಽಸೌ ರಮೇ ಧಾರ್ತರಾಷ್ಟ್ರಸ್ಯ ವೀರಃ। 
ಏಕಃ ಸಹೇತಾಪ್ರತಿಸಹ್ಯಪೌರುಷ--
ಸ್ತೇನಾಸ್ಮಿ ವಾಚ್ಯೋ ನ ತ್ವಯಾ ವೈ ಕದಾಚಿತ್॥  8-73-14 (58570) 
ಮಹಾರಥಾ ಯತ್ರ ಯತ್ರೈವ ಯುದ್ಧೇ
ಭಿಂದಂತಿ ಸೈನ್ಯಂ ತವ ಕಾಮತೋಽದ್ಯ। 
ತತ್ರೈವ ತತ್ರೈವ ರಣೇ ಮಹಾತ್ಮಾ
ದೃಢಂ ಭೀಮಃ ಪರಸಂಘಾನಮೃದ್ರಾತ್॥  8-73-15 (58571) 
ತೇನಾಸ್ಮಿ ವಾಚ್ಯೋ ನ ತ್ವಯಾ ಹಂ ಕದಾಚಿ--
ನ್ಮಾ ಮಾ ವೋಚಃ ಕ್ರೂರಮಿಹಾದ್ಯ ಪಾರ್ಥ। 
ನಾಸ್ಮದ್ವಿಧೋ ವೈ ಭವತಾ ತು ವಾಚ್ಯೋ
ಯಥಾ ಭವಾನ್ಸರ್ವಲೋಕಸ್ಯ ವಾಚ್ಯಃ॥  8-73-16 (58572) 
ಏವಂ ಹಿ ಮಾ ತೇ ಬ್ರುವತೋ ನರೇಂದ್ರ
ಕಥಂ ನ ದೀರ್ಯೇಚ್ಛತಧಾಽದ್ಯ ಜಿಹ್ವಾ। 
ಅಹೋ ಬತೇದಂ ಸುನೃಶಂಸರೂಪಂ
ಕಾಮಾದವೋಚಸ್ತ್ವಮಿಹಾದ್ಯ ಯದ್ವೈ॥  8-73-17 (58573) 
ಬಲಂ ನ ವಾಧಿಷ್ಠಿತಂ ಸತ್ತಮಾನಾಂ
ಯತ್ಕ್ಷತ್ರಿಯಾಣಾಂ ಬಹುಲಂ ವದಂತಿ। 
ತ್ವಂ ಚಾಬಲೋ ಭಾರತ ನಿಷ್ಠುರೋಽಸಿ
ತ್ವಮೇವ ಮಾಂ ವೇತ್ಸಿ ಯಥಾವಿಧೋಽಹಂ॥  8-73-18 (58574) 
ನಕುಲೇನ ರಾಜನ್ಗಜವಾಜಿಯೋಧಾ
ಹತಾಶ್ಚ ವೀರಾಃ ಸಹಸಾ ಸಮೇತ್ಯ। 
ತ್ಯಕ್ತ್ವಾ ಪ್ರಾಣಾನ್ಸಮರೇ ಯುದ್ಧಕಾಂಕ್ಷೀ
ಸ ಮಾಮುಪಾಲಬ್ಧುಮರಿಂದಮೋಽರ್ಹತಿ॥  8-73-19 (58575) 
ಕೃತಂ ಕರ್ಮ ಸಹದೇವೇನ ದುಷ್ಕರಂ
ಯೋ ಯುಧ್ಯತೇ ಪರಸೈನ್ಯಾವಮರ್ದೀ। 
ನ ಚಾಬ್ರವೀತ್ಕಿಂಚಿದಿಹಾಗತೋ ಬಲೀ
ಪಶ್ಯಾಂತರಂ ತಸ್ಯ ಚೇವಾತ್ಮನಶ್ಚ॥  8-73-20 (58576) 
ಧೃಷ್ಟದ್ಯುಂನಃ ಸಾತ್ಯಕಿರ್ದ್ರೌಪದೇಯಾ
ಯುಧಾಮನ್ಯುಶ್ಚೋತ್ತಮೌಜಾಃ ಶಿಖಂಡೀ। 
ಏತೇಽದ್ಯ ಯುಧಿ ಸಂಪ್ರಪೀಡಿತಾ--
ಸ್ತೇ ಮಾಮುಲಪಾಲಬ್ಧುಮರ್ಹಂತಿ ನ ತ್ವಂ॥  8-73-21 (58577) 
ತ್ವನ್ಮೂಲಮಸ್ಮಾಭಿರಿದಂ ಹಿ ವೈರಂ
ಪ್ರಾಪ್ತಂ ತಥಾ ವ್ಯಸನಂ ಚಾತಿಘೋರಂ। 
ದ್ಯೂಪ್ರಮತ್ತೇನ ಕೃತಂ ತ್ವಯಾಽಸಕೃ--
ತ್ಕಸ್ಮಾದುಪಾಲಬ್ಧುಮಿಹಾರ್ಹಸಿ ತ್ವಂ॥  8-73-22 (58578) 
ತ್ವಮೇವ ರಾಜನ್ಸತತಂ ಪ್ರಮತ್ತ--
ಸ್ತ್ವಮೇವ ಮೂಢೋ ಭಾರತಾನಾಮಸಾಧುಃ। 
ತ್ವಾಂ ಪ್ರಾಪ್ಯ ರಾಜ್ಯಂ ಚ ವಿನಷ್ಟಮೇತ--
ತ್ಪ್ರಾಪ್ತಾ ಮಹತ್ಪಾಂಡವಾಶ್ಚಾಪಿ ದಾಸ್ಯಂ॥  8-73-23 (58579) 
ತ್ವತ್ತಃ ಕೃತೋಽಸ್ಮಕದ್ವನವಾಸದುಃಖಂ
ರಾಜ್ಯಸ್ಯ ನಾಶೋ ಹ್ಯಭಿಮನ್ಯೋಶ್ಚ ಘೋರಃ। 
ಆತ್ಮಾನಮೇವಂ ಸುನೃಶಂಸರೂಪಂ
ಜ್ಞಾತ್ವಾ ಕಿಮರ್ಥಂ ಗರ್ಹಸೇ ಮಾದ್ಯ ವೀರ॥  8-73-24 (58580) 
ಲಜ್ಜಸ್ವ ರಾಜನ್ಯದಿ ತೇಽಸ್ತಿ ಲಜ್ಜಾ
ತೂಷ್ಣೀಂಭೂತಃ ಪಶ್ಯ ಸರ್ವಂ ಕೃತಘ್ನಃ। 
ಭೀಮೋ ನಿತ್ಯಂ ಸಮರಸ್ಯ ಕರ್ತಾ
ದರ್ಪಸ್ಯ ಭೇತ್ತಾ ಪುನರೇವ ನಿತ್ಯಂ॥  8-73-25 (58581) 
ಸ್ವಯಂ ಹ್ಯಶಕ್ತೇನ ನರೇಂದ್ರ ಯುದ್ಧೇ
ನರೇಣ ಕಾರ್ಯಾ ಸತತಂ ಕ್ಷಮೈವ। 
ಬಲಂ ಹಿ ವಾಚಿ ದ್ವಿಜಸತ್ತಮಾನಾಂ
ಕ್ಷಾತ್ರಂ ದ್ವಿಜಾ ಬಾಹುಬಲಂ ವದಂತಿ॥  8-73-26 (58582) 
ತ್ವಂ ವಾಗ್ಬಲೋ ಭಾರತ ನಿಷ್ಠುರೋಽಸಿ
ತ್ವಮೇವ ಮಾಂ ವೇತ್ಸಿ ಯಥಾವಿಧೋಽಹಂ। 
ಘಟಾಮಿ ನಿತ್ಯಂ ತವ ಕರ್ತುಮಿಷ್ಟಂ
ದಾರೈಃ ಸುತೈರ್ಜೀವಿತೇನಾತ್ಮನಾ ಚ॥  8-73-27 (58583) 
ಏವಂಚ ಮಾಂ ವಾಕ್ಛಲಾಕೈರ್ಹಿನತ್ಸಿ
ತ್ವತ್ತಃ ಸುಖಂ ನ ವಯಂ ವಿದ್ಮ ಕಿಂಚಿತ್। 
ಮಾ ಮಾಮವಂಸ್ಥಾ ದ್ರೌಪದೀತಲ್ಪಕಸಂಸ್ಥೋ
ಮಹಾರಥಾನ್ಪ್ರತಿಹನ್ಮಿ ತ್ವದರ್ಥೇ॥  8-73-28 (58584) 
ಸರ್ವಾತಿಶಂಕೀ ಭವಸಿ ಪ್ರಮತ್ತ--
ಸ್ತ್ವತ್ತಃ ಸುಖಂ ನಾಭಿಜಾನಾಮಿ ಕಿಂಚಿತ್। 
ಪ್ರೋಕ್ತಃ ಸ್ವಯಂ ಸತ್ಯಸಂಧೇನ ಮೃತ್ಯು--
ಸ್ತವ ಪ್ರಿಯಾರ್ಥಂ ನರದೇವ ಯುದ್ಧೇ॥  8-73-29 (58585) 
ಶಿಖಂಡಿನಾಂನಾ ಪ್ರಧನೇ ತವಾರ್ಥೇ
ಮಯಾಭಿಗುಪ್ತೇನ ಹತಶ್ಚ ಭೀಷ್ಮಃ। 
ದ್ರೋಣೋ ಹತೋ ಯಃ ಸತತೋಪಕಾರೀ
ಧೃಷ್ಟದ್ಯುಂನೇನ ಸ್ಯಂದನಾದ್ವಿಪ್ರಕೃಷ್ಟಃ॥  8-73-30 (58586) 
ದ್ರೌಣಿಶ್ಚ ರುದ್ಧಃ ಸಗಣೋ ಮಹಾತ್ಮಾ
ತಥಾಪಿ ತೇ ವೈ ವಚನಂ ನೃಶಂಸವತ್। 
ದುಃಖಂ ಪ್ರಿಯಂ ತೇ ನರದೇವ ಕರ್ತುಂ
ಯಸ್ಯ ಪ್ರಿಯಂ ತೇ ನ ಕರೋಂಯಹಂ ವೈ॥  8-73-31 (58587) 
ನ ಯುಚ್ಯತೇ ವೈ ದಿವಿ ಚೇಹ ಯಃ ಪುಮಾ--
ನ್ಯಸ್ತೇ ಮದನ್ಯೋಽಪ್ರಿಯಮಾರಭೇತ। 
ನ ಚಾಭಿನಂದಾಮಿ ತಥಾಹಿ ರಾಜ್ಯಂ
ಯತಸ್ತ್ವಮಕ್ಷೇಷು ದೃಢಂ ಪ್ರಸಕ್ತಃ॥  8-73-32 (58588) 
ಸ್ವಯಂ ಕೃತಂ ಪಾಪಮನಾರ್ಯಜುಷ್ಟ--
ಮಸ್ಮಾಭಿರಾಜೌ ವ್ಯಸನಂ ತಿತೀರ್ಷಸಿ॥ 
ಅಕ್ಷೇಷು ದೋಷಾ ಬಹವೋ ವಿಧರ್ಂಯಾಃ
ಶ್ರುತಾಸ್ತ್ವಯಾ ಸಹದೇವೋಽಬ್ರವೀದ್ಯಾನ್॥  8-73-33 (58589) 
ತಾನ್ನೇಚ್ಛಸಿ ತ್ಯಕ್ತುಮನಾರ್ಯಜುಷ್ಟಾ--
ನ್ಘೋರೇ ಸ್ಮ ಸರ್ವೇ ನಿರಯೇ ತ್ವಯಾಽಸ್ತಾಃ। 
ತ್ವಂ ದೇವಿತಾ ತ್ವತ್ಕೃತೇ ರಾಜ್ಯನಾಶಂ--
ಸ್ತ್ವತ್ಸಂಭವಂ ವ್ಯಸನಂ ನೋ ನರೇಂದ್ರ॥  8-73-34 (58590) 
ಮಾಸ್ಮಾನ್ಕ್ರೂರೈರ್ಷಾಕ್ಪ್ರತೋದೈಸ್ತುದಸ್ತ್ವಂ
ಭೂಯೋ ರಾಜನ್ಕೋಪಯಸ್ಯಲ್ಪಬುದ್ಧ್ಯಾ॥  8-73-35 (58591) 
ಸಂಜಯ ಉವಾಚ। 8-73-36x (5014) 
ಏತಾ ವಾಚಃ ಪರುಷಾಃ ಸವ್ಯಸಾಚೀ
ಸ್ಥಿರಪ್ರತಿಜ್ಞಃ ಶ್ರಾವಯಿತ್ವಾ ನರೇಂದ್ರಂ। 
ವಿನಿಃ ಶ್ವಸಂಜ್ಯೇಷ್ಠಮನಿಷ್ಟಮುಕ್ತ್ವಾ
ತತಸ್ತು ಕೋಶಾದಸಿಮುದ್ವಬರ್ಹ॥  8-73-36 (58592) 
ತಮಾಹ ಕೃಷ್ಣಃ ಕಿಮಿದಂ ಪುನರ್ಭವಾ--
ನ್ವಿಕೋಶಮಾಕಾಶನಿಭಂ ಕರೋತ್ಯಸಿಂ। 
ಪ್ರಬ್ರೂಹಿ ಸತ್ಯಂ ಪುನರುತ್ತರಂ ಸಖೇ
ವಚಃ ಪ್ರವಕ್ಷ್ಯಾಭಿ ತವಾರ್ಥಸಿದ್ಧಯೇ॥  8-73-37 (58593) 
ಇತೀವ ಪೃಷ್ಟಃ ಪುರುಷೋತ್ತಮೇನ
ಸುದುಃಖಿತಃ ಕೇಶವಮಾಹ ಪಾರ್ಥಃ। 
ಅಹಂ ಹನಿಷ್ಯೇ ಸ್ವಶರೀರಮೇತ--
ತ್ಪ್ರಸಹ್ಯ ಯೇನಾಹಿತಮುಕ್ತವಾನ್ಗುರುಂ॥  8-73-38 (58594) 
ನಿಶಂಯ ತತ್ಪಾರ್ಥವಚೋಽಬ್ರವೀದಿದಂ
ಜನಾರ್ದನೋ ಧರ್ಮಭೃತಾಂ ವರಿಷ್ಠಃ। 
ಪ್ರಬ್ರೂಹಿ ಪಾರ್ಥ ಸ್ವಗುಣಾನಿಹಾತ್ಮನ--
ಸ್ತತೋ ಹತಾತ್ಮಾ ಭವಸೀತಿ ನಿಶ್ಚಯಃ॥  8-73-39 (58595) 
ತಥಾ ತು ಕೃಷ್ಣಸ್ಯ ವಚೋ ನಿಶಂಯ
ತತೋಽರ್ಜುನಃ ಪ್ರಾಹ ಧನುಃ ಪ್ರಗೃಹ್ಯ। 
ಯುಧಿಷ್ಠಿರಂ ಧರ್ಮಭೃತಾಂ ವರಿಷ್ಠಂ
ಶೃಣುಷ್ವ ರಾಜನ್ನಿತಿ ದುರ್ವಚಃ ಸ್ವಯಂ॥  8-73-40 (58596) 
ಅರ್ಜುನ ಉವಾಚ। 8-73-41x (5015) 
ನ ಮಾದೃಶೋಽನ್ಯೋ ನರದೇವ ವಿದ್ಯತೇ
ಧನುರ್ಧರೋ ದೇವಮೃತೇ ಪಿನಾಕಿನಂ। 
ಅಹಂ ಹಿ ತೇನಾನುಮತೋ ಮಹಾತ್ಮನಾ 
ಕ್ಷಣೇನ ಹನ್ಯಾಂ ಸಚರಾಚರಂ ಜಗತ್॥  8-73-41 (58597) 
ಮಯಾ ಹಿ ರಾಜನ್ಸದಿಗೀಶ್ವರಾ ದಿಶೋ
ವಿಜಿತ್ಯ ಸರ್ವಾ ಭವತಃ ಕೃತಾ ವಶೇ। 
ಸ ರಾಜಸೂಯಶ್ಚ ಸಮಾಪ್ತದಕ್ಷಿಣಃ
ಸಭಾ ಚ ದಿವ್ಯಾ ಭವತೋ ಮಮೌಜಸಾ॥  8-73-42 (58598) 
ಪಾಣೀ ಪೃಷತ್ಕಾಲಿಖಿತಾವಿಮೌ ಪುನ--
ರ್ಧನುಶ್ಚ ಸವ್ಯೇ ವಿತತಂ ಸಬಾಣಂ। 
ಪಾದೌ ಚ ಮೇ ಲಕ್ಷಣತಃ ಪ್ರಶಸ್ತೌ
ನ ಮಾದೃಶಂ ಯುದ್ಧಗತಂ ಜಯಂತಿ॥  8-73-43 (58599) 
ಹತಾ ಉದೀಚ್ಯಾ ನಿಹತಾಃ ಪ್ರತೀಚ್ಯಾಃ
ಪ್ರಾಚ್ಯಾ ನಿರಸ್ತಾ ದಾಕ್ಷಿಣಾತ್ಯಾ ವಿಶಸ್ತಾಃ। 
ಸಂಶಪ್ತಕಾನಾಂ ಕಿಂಚಿದೇವಾವಶಿಷ್ಟಂ
ಸರ್ವಸ್ಯ ಲೋಕಸ್ಯ ಹತಂ ಮಯಾಽರ್ಧಂ॥  8-73-44 (58600) 
ಶೇತೇ ಮಯಾ ನಿಹತಾ ಶತ್ರುಸೇನಾ
ಛಿನ್ನೈರ್ಗಾತ್ರೈರ್ಭೂಮಿತಲೇ ಸ್ಖಲಂತೀ। 
ಅನಸ್ತ್ರಜ್ಞಾನ್ನೈವ ನಿಹನ್ಮಿ ಚಾಸ್ತ್ರೈ--
ಸ್ತಸ್ಮಾನ್ನ ಭಸ್ಮೈವ ಕರೋಮಿ ಲೋಕಾನ್॥  8-73-45 (58601) 
ಜೈತ್ರಂ ರಥಂ ಭೀಮಮಾಸ್ಥಾಯ ಕೃಷ್ಣ
ಯಾವಚ್ಛೀಘ್ರಂ ಸೂತಪುತ್ರಂ ನಿಹಂತುಂ। 
ರಾಜಾ ಭವತ್ವದ್ಯ ಸುನಿರ್ವೃತೋಽಯಂ
ಕರ್ಣಂ ರಣೇ ನಾಶಯಿತಾಸ್ಮಿ ಬಾಣೈಃ॥  8-73-46 (58602) 
ಇತ್ಯೇವಮುಕ್ತ್ವಾ ಪುನರಾಹ ಪಾರ್ಥೋ
ಯುಧಿಷ್ಠಿರಂ ಧರ್ಮಭೃತಾಂ ವರಿಷ್ಠಂ। 
ಅದ್ಯಾಪುತ್ರಾ ಸೂತಮಾತಾ ಭವಿತ್ರೀ
ಕುಂತೀ ವಾಥೋ ವಾ ಮಯಾ ತೇನ ವಾಪಿ।
ಸತ್ಯಂ ವದಾಂಯದ್ಯ ನ ಕರ್ಣಮಾಜೌ
ಶರೈರಹತ್ವಾ ಕವಚಂ ವಿಮೋಕ್ಷ್ಯೇ॥  8-73-47 (58603) 
ಸಂಜಯ ಉವಾಚ। 8-73-48x (5016) 
ಇತ್ಯೇವಮುಕ್ತ್ವಾ ಪುನರೇವ ಪಾರ್ಥೋ
ಯುಧಿಷ್ಠಿರಂ ಧರ್ಮಭೃತಾಂ ವರಿಷ್ಠಂ। 
ವಿಮುಚ್ಯ ಶಸ್ತ್ರಾಣಿ ಧನುರ್ವಿಸೃಜ್ಯ
ಕೋಶೇ ಚ ಖಂಗಂ ವಿನಿಧಾಯ ತೂರ್ಣಂ॥  8-73-48 (58604) 
ಸ ವ್ರೀಡಯಾ ನಂರಶಿರಾಃ ಕಿರೀಟೀ
ಯುಧಿಷ್ಠಿರಂ ಪ್ರಾಂಜಲಿರಭ್ಯುವಾಚ। 
ಪ್ರಸೀದ ರಾಜನ್ಕ್ಷಮ ಯನ್ಮಯೋಕ್ತಂ
ಕಾಲೇ ಭವಾನ್ವೇತ್ಸ್ಯತಿ ತನ್ನಮಸ್ತೇ॥  8-73-49 (58605) 
ತತಸ್ತು ಪಾದಾವುಪಗೃಹ್ಯ ಪಾರ್ಥಃ
ಸಮುತ್ಥಿತೋ ದೀಪ್ತತೇಜಾಃ ಕಿರೀಟಿ। 
ಪ್ರಸಾದ್ಯ ರಾಜಾನಮಮಿತ್ರಸಾಹಂ
ಸ್ಥಿತೋಽಬ್ರವೀಚ್ಚೈನಮಭಿಪ್ರತಪ್ತಂ॥  8-73-50 (58606) 
ಯಾಂಯೇಷ ಭೀಮಂ ಸಮರಾದ್ವಿಮೋಕ್ತುಂ
ಸರ್ವಾತ್ಮನಾ ಸೂತಪುತ್ರಂ ಚ ಹಂತುಂ। 
ಭವತ್ಪ್ರಿಯಾರ್ಥಂ ಮಮ ಜೀವಿತಂ ಹಿ
ಬ್ರವೀಮಿ ಸತ್ಯಂ ತದವೇಹಿ ರಾಜನ್॥  8-73-51 (58607) 
ನೇದಂ ಚಿರಾತ್ಕ್ಷಿಪ್ರಮಿದಂ ಭವಿಷ್ಯ--
ದಾವರ್ತತೇಽಸಾವಭಿಯಾಮಿ ಚೈನಂ। 
ಅದ್ಯಾಪ್ಯಪುತ್ರಾ ತೇನ ಹತೇನ ರಾಧಾ
ಕುಂತೀ ಮಯಾ ವಾ ತದಿದಂ ವಿದ್ಧಿ ರಾಜನ್॥ ॥  8-73-52 (58608) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ತ್ರಿಸಪ್ತತಿತಮೋಽಧ್ಯಾಯಃ॥ 73 ॥

Mahabharata - Karna Parva - Chapter Footnotes

8-73-29 ಸತ್ಯಸಂಧೇನ ಭೀಷ್ಮೇಣ॥ 8-73-73 ತ್ರಿಸಪ್ತತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 074

॥ ಶ್ರೀಃ ॥

8.74. ಅಧ್ಯಾಯಃ 074 

Mahabharata - Karna Parva - Chapter Topics

ಅರ್ಜುನಕೃತಾವಮಾನಾದ್ವನಂ ಯಿಯಾಸೋರ್ಯುಧಿಷ್ಠಿರಸ್ಯ ಕೃಷ್ಣೇನ ಪರಿಸಾಂತ್ವನಂ॥ 1 ॥

Mahabharata - Karna Parva - Chapter Text

8-74-0 (58609) 
ಸಂಜಯ ಉವಾಚ। 8-74-0x (5017) 
ಏತಚ್ಛ್ರುತ್ವಾ ಪಾಂಡವೋ ಧರ್ಮರಾಜೋ
ಭ್ರಾತುರ್ವಾಕ್ಯಂ ಪರುಷಂ ಫಲ್ಗುನಸ್ಯ। 
ಉತ್ಥಾಯ ತಸ್ಮಾಚ್ಛಯನಾದುವಾಚ
ಪಾರ್ಥಂ ತತೋ ದುಃಖಪರೀತಚೇತಾಃ॥  8-74-1 (58610) 
ಕೃತಂ ಮಯಾ ಪಾರ್ಥಂ ನ ಸಾಧುಕರ್ಮ
ಯೇನ ಪ್ರಾಪ್ತಂ ವ್ಯಸನಂ ವಃ ಸುಘೋರಂ। 
ತಸ್ಮಾಚ್ಛಿರಶ್ಛಿಂಧಿ ಮಮೈತದದ್ಯ
ಕುಲಾಂತಕಸ್ಯಾಧಮಪೂರುಷಸ್ಯ॥  8-74-2 (58611) 
ಪಾಪಸ್ಯ ಪಾಪ್ಮೋಹತಸ್ಯ ವೀರ
ವಿಮೂಢಬುದ್ಧೇರಲಸಸ್ಯ ಭೀರೋಃ। 
ವೃದ್ಧಾವಮನ್ಸುಃ ಪರುಷತ್ಯ ಚೈವ
ಕಿಂ ತೇ ಚಿರಂ ಮಾಮನುಸೃಜ್ಯ ರೂಕ್ಷಂ॥  8-74-3 (58612) 
ಗಚ್ಛಾಂಯಹಂ ವನಮದ್ಯೈವ ಪಾಪಃ
ಸುಖಂ ಭವಾನ್ವರ್ತತಾಂ ಮದ್ವಿಹೀನಃ। 
ಯೋಗ್ಯೋ ರಾಜಾ ಭೀಮಸೇನೋ ಮಹಾತ್ಮಾ
ಕ್ಲೀಬಸ್ಯ ಕಿಂ ವಾ ಮಮ ರಾಜ್ಯಕೃತ್ಯಂ॥  8-74-4 (58613) 
ನ ಚಾಪಿ ಶಕ್ತಃ ಪರುಷಾಣಿ ಸೋಢುಂ
ಪುನಸ್ತವೇಮಾನಿ ರುಷಾನ್ವಿತಸ್ಯ। 
ಭೀಮೋಽಸ್ತು ರಾಜಾ ಮಮ ಜೀವಿತೇನ
ನ ಕಾರ್ಯಮದ್ಯಾವಮತಸ್ಯ ವೀರ॥  8-74-5 (58614) 
ಇತ್ಯೇವಮುಕ್ತ್ವಾ ಸಹಸೋತ್ಪಪಾತ
ರುಷಾನ್ವಿತಸ್ತಚ್ಛಯನಂ ವಿಹಾಯ। 
ಇಯೇಷ ನಿರ್ಗಂತುಮಥೋ ವನಾಯ
ತಂ ವಾಸುದೇವಃ ಪ್ರಣತೋಽಭ್ಯುವಾಚ॥  8-74-6 (58615) 
ನ ರಾಜನ್ವಿದಿತಂ ತತ್ತೇ ಯಥಾ ಗಾಂಡೀವಧನ್ವನಃ।
ಪ್ರತಿಜ್ಞಾ ಸತ್ಯಸಂಧಸ್ಯ ಗಾಂಡೀವಂ ಪ್ರತಿ ವಿಶ್ರುತಾ॥ 8-74-7 (58616) 
ಬ್ರೂಯಾದ್ಯ ಏನಂ ಗಾಂಡೀವಂ ದೇಹ್ಯನ್ಯಸ್ಮೈ ತ್ವಮಿತ್ಯುತ।
ವಧ್ಯೋಽಸ್ಯ ಸ ಪುಮಾಂʼಲ್ಲೋಕೇ ತ್ವಯಾ ಚೋಕ್ತೋಯಮೀದೃಶಂ॥ 8-74-8 (58617) 
ತತಃ ಸತ್ಯಾಂ ಪ್ರತಿಜ್ಞಾಂ ತಾಂ ಪಾರ್ಥೇನ ಪ್ರತಿರಕ್ಷತಾ।
ಮಚ್ಛಂದಾದವಮಾನೋಽಯಂ ಕೃತಸ್ತವ ಮಹೀಪತೇ॥ 8-74-9 (58618) 
ಗುರೂಣಾಮವಮಾನೋ ಹಿ ವಧ ಇತ್ಯಭಿಧೀಯತೇ।
ತಸ್ಮಾತ್ಕ್ಷಮ ಮಹಾಬಾಹೋ ಮಮ ಪಾರ್ಥಸ್ಯ ಚೋಭಯೋಃ॥ 8-74-10 (58619) 
ವ್ಯತಿಕ್ರಮಮಿಮಂ ರಾಜನ್ಸತ್ಯಸಂರಕ್ಷಣಂ ಪ್ರತಿ।
ಶರಣಂ ತ್ವಾಂ ಮಹಾರಾಜ ಪ್ರತಿಪನ್ನಾವುಭಾವಪಿ॥ 8-74-11 (58620) 
ಕ್ಷಂತುಮರ್ಹಸಿ ಮೇ ರಾಜನ್ಪ್ರಣತಸ್ಯಾಭಿಯಾಚತಃ।
ರಾಧೇಯಸ್ಯಾದ್ಯ ಪಾಪಸ್ಯ ಭೂಮಿಃ ಪಾಸ್ಯತಿ ಶೋಣಿತಂ॥ 8-74-12 (58621) 
ಸತ್ಯಂ ತೇ ಪ್ರತಿಜಾನಾಮಿ ಹತಂ ವಿದ್ವ್ಯದ್ಯ ಸೂತಜಂ।
ಯಸ್ಯೇಚ್ಛಸಿ ವಧಂ ತಸ್ಯ ಗತಮೇವಾದ್ಯ ಜಿವೀತಂ॥ 8-74-13 (58622) 
ಇತಿ ಕೃಷ್ಣವಚಃ ಶ್ರುತ್ವಾ ಧರ್ಮರಾಜೋ ಯುಧಿಷ್ಠಿರಃ।
ಸಸಂಭ್ರಮಂ ಹೃಷೀಕೇಶಮುತ್ಥಾಪ್ಯ ಪ್ರಣತಂ ತದಾ। 
ಕೃತಾಂಜಲಿಮುವಾಚೇದಂ ವಾಕ್ಯಂ ಯತ್ಸಮನಂತರಂ॥  8-74-14 (58623) 
ಏವಮೇವ ಯಥಾತ್ಥ ತ್ವಮಸ್ತ್ಯೇಷೋಽತಿಕ್ರಮೋ ಮಮ।
ಅನುನೀತೋಽಸ್ಮಿ ಗೋವಿಂದ ತಾರಿತಶ್ಚಾಸ್ಮಿ ಮಾಧವ॥ 8-74-15 (58624) 
ಮೋಚಿತಾ ವ್ಯಸನಾದ್ಧೋರಾದ್ವಯಮದ್ಯ ತ್ವಯಾಚ್ಯುತ।
ಭವಂತಂ ನಾವಮಾಸಾದ್ಯ ಹ್ಯಾವಾಂ ವ್ಯಸನಸಾಗರಾತ್। 
ಘೋರಾದದ್ಯ ಸಮುತ್ತೀರ್ಣಾವುಭಾವಜ್ಞಾನಮೋಹಿತೌ॥  8-74-16 (58625) 
ತ್ವದ್ಬುದ್ಧಿಪ್ಲವಮಾಸಾದ್ಯ ದುಃಖಶೋಕಾರ್ಣವಾದ್ವಯಂ।
ಸಮುತ್ತೀರ್ಣಾಃ ಸಹಾಮಾತ್ಯಾಃ ಸನಾಥಾಃ ಸ್ಮ ತ್ವಯಾಚ್ಯುತ॥ ॥ 8-74-17 (58626) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಚತುಃಸಪ್ತತಿತಮೋಽಧ್ಯಾಯಃ॥ 74 ॥






ಕರ್ಣಪರ್ವ - ಅಧ್ಯಾಯ 075

॥ ಶ್ರೀಃ ॥

8.75. ಅಧ್ಯಾಯಃ 075 

Mahabharata - Karna Parva - Chapter Topics

ಅರ್ಜುನೇನ ಸ್ವಾವಮಾನಿತಸ್ಯ ಯುಧಿಷ್ಠಿರಸ್ಯ ಪ್ರಸಾದನಂ॥ 1 ॥ ಅರ್ಜುನೇನ ಯುಧಿಷ್ಠಿರಾಗ್ರೇ ಕರ್ಣವಧಪ್ರತಿಜ್ಞಾನಂ॥ 2 ॥

Mahabharata - Karna Parva - Chapter Text

8-75-0 (58627) 
ಸಂಜಯ ಉವಾಚ। 8-75-0x (5018) 
ಇತಿ ಸ್ಮ ಕೃಷ್ಣವಚನಾತ್ಪ್ರತ್ಯುಚ್ಚಾರ್ಯ ಯುಧಿಷ್ಠಿರಂ।
ಬಭೂವ ವಿಮನಾಃ ಪಾರ್ಥಃ ಕಿಂಚಿತ್ಕೃತ್ವೇವ ಪಾತಕಂ॥ 8-75-1 (58628) 
ತತೋಽಬ್ರವೀದ್ವಾಸುದೇವಃ ಪ್ರಹಸನ್ನಿವ ಪಾಂಡವಂ।
ಕಥಂ ನಾಮ ಭವೇದೇತದ್ಯದಿ ತ್ವಂ ಪಾರ್ಥ ಧರ್ಮಜಂ॥ 8-75-2 (58629) 
ಅಸಿನಾ ತೀಕ್ಷ್ಣಧಾರಣೇ ಹನ್ಯಾ ಧರ್ಮೇ ವ್ಯಸ್ಥಿತಂ।
ತ್ವಮಿತ್ಯುಕ್ತ್ವಾಥ ರಾಜಾನಮೇವಂ ಕಶ್ಮಲಮಾವಿಶಃ॥ 8-75-3 (58630) 
ಹತ್ವಾ ತು ನೃಪತಿಂ ಪಾರ್ಥ ಕರಿಷ್ಯಸಿ ಕಿಮುತ್ತರಂ।
ಏವಂ ಹಿ ದುರ್ವಿದೋ ಧರ್ಮೋ ಮಂದಪ್ರಜ್ಞೈರ್ವಿಶೇಷತಃ॥ 8-75-4 (58631) 
ಸ ಭವಾಂಧರ್ಮಭೀರುತ್ವಾದ್ಧವಂ ಯಾಯಾನ್ಮಹತ್ತಮಃ।
ನರಕಂ ಘೋರರೂಪಂ ಚ ಭ್ರಾತುರ್ಜ್ಯೇತುಸ್ಯ ವೈ ವಥಾತ್॥ 8-75-5 (58632) 
ಸ ತ್ವಂ ಧರ್ಮಭೃತಾಂ ಶ್ರೇಷ್ಠಂ ರಾಜಾನಂ ಧರ್ಮಸಂಹಿತಂ।
ಪ್ರಸಾದಯ ಕುರುಶ್ರೇಷ್ಠಮೇತದತ್ರ ಮತಂ ಮಮ॥ 8-75-6 (58633) 
ಪ್ರಸಾದ್ಯ ಭಕ್ತ್ಯಾ ರಾಜಾನಂ ಪ್ರೀತೇ ಚೈವ ಯುಧಿಷ್ಠಿರೇ।
ಪ್ರಯಾವಸ್ತ್ವರಿತೌ ಯೋದ್ಧುಂ ಸೂತಪುತ್ರರಥಂ ಪ್ರತಿ॥ 8-75-7 (58634) 
ಹತ್ವಾ ತು ಸಮರೇ ಕರ್ಣಂ ತ್ವಮದ್ಯ ನಿಶಿತೈಃ ಶರೈಃ।
ವಿಪುಲಾಂ ಪ್ರೀತಿಮಾಧತ್ಸ್ವ ಧರ್ಮಪುತ್ರಸ್ಯ ಮಾನದ॥ 8-75-8 (58635) 
ಏತದತ್ರ ಮಹಾಬಾಹೋ ಪ್ರಾಪ್ತಕಾಲಂ ಮತಂ ಮಮ।
ಏವಂ ಕೃತೇ ಕೃತಂ ಚೈವ ತವ ಕಾರ್ಯಂ ಭವಿಷ್ಯತಿ॥ 8-75-9 (58636) 
ಸಂಜಯ ಉವಾಚ। 8-75-10x (5019) 
ತತೋಽರ್ಜುನೋ ಮಹಾರಾಜ ಲಜ್ಜಪಾ ವೈ ಸಮನ್ವಿತಃ।
ಧರ್ತರಾಜಸ್ಯ ಚರಣೌ ಪ್ರಪದ್ಯ ಶಿರಸಾ ನತಃ॥ 8-75-10 (58637) 
ಉವಾಚ ಭರತಶ್ರೇಷ್ಠಂ ಪ್ರಸೀದೇತಿ ಪುನಃ ಪುನಃ।
ಕ್ಷಮಸ್ವ ರಾಜನ್ಯತ್ಪ್ರೋಕ್ತಸ್ತ್ವಂ ಮಯಾ ಧರ್ಮಭೀರುಣಾ॥ 8-75-11 (58638) 
ಪಾದಯೋಃ ಪತಿತಂ ದೃಷ್ಟ್ವಾ ಧರ್ಮರಾಜೋ ಯುಧಿಷ್ಠಿರಃ।
ಧನಂಜಯಮಮಿತ್ರಘ್ನಂ ರುದಂತಂ ಭರತರ್ಷಭಂ॥ 8-75-12 (58639) 
ಉತ್ಥಾಪ್ಯ ಭ್ರಾತರಂ ರಾಜಾ ಧರ್ಮರಾಜೋ ಧನಂಜಯಂ।
ಸಮಾಶ್ಲಿಷ್ಯ ಚ ಸಸ್ನೇಹಂ ಪ್ರರುರೋದ ಮಹೀಪತಿಃ॥ 8-75-13 (58640) 
ರುದಿತ್ವಾ ಸುಚಿರಂ ಕಾಲಂ ಭ್ರಾತರೌ ಸುಮಹಾದ್ಯುತೀ।
ಕೃತಶೌಚೌ ಮಹಾರಾಜ ಪ್ರೀತಿಮಂತೌ ಬಭೂವತುಃ॥ 8-75-14 (58641) 
ತತ ಆಶ್ಲಿಷ್ಯ ತಂ ಪ್ರೇಂಣಾ ಮೂರ್ಧ್ನಿ ಚಾಘ್ರಾಯ ಪಾಂಡವಃ।
ಪ್ರೀತ್ಯಾ ಪರಮಯಾ ಯುಕ್ತೋ ವಿಸ್ಮಯಂಶ್ಚ ಪುನಃಪುನಃ। 
ಅಬ್ರವೀತ್ತಂ ಮಹೇಷ್ವಾಸಂ ಧರ್ಮರಾಜೋ ಧನಂಜಯಂ॥  8-75-15 (58642) 
ಕರ್ಣೇನ ಮೇ ಮಹಾಬಾಹೋ ಸರ್ವಸೈನ್ಯಸ್ಯ ಪಶ್ಯತಃ।
ಕವಚಂ ಚ ಧ್ವಜಂ ಚೈವ ಧನುಃ ಶಕ್ತಿರ್ಹಯಾಃ ಶರಾಃ। 
ಶರೈಃ ಕೃತ್ತಾ ಮಹೇಷ್ವಾಸ ಯತಮಾನಸ್ಯ ಸಂಯುಗೇ॥  8-75-16 (58643) 
ಸೋಽಹಂ ದೃಷ್ಟ್ವಾ ರಣೇ ತಸ್ಯ ಕರ್ಣ ಕರ್ಣಸ್ಯ ಫಲ್ಗುನ।
ವ್ಯವಸೀದಾಮಿ ದುಃಖೇನ ನ ತು ಮೇ ಜೀವಿತಂ ಪ್ರಿಯಂ॥ 8-75-17 (58644) 
ನ ಚೇದದ್ಯ ಹಿ ತಂ ವೀರಂ ನಿಹನಿಷ್ಯಸಿ ಸಂಯುಗೇ।
ಪ್ರಾಣಾನೇವ ಪರಿತ್ಯಕ್ಷ್ಯೇ ಜೀವಿತಾರ್ಥೋ ಹಿ ಕೋ ಮಮ॥ 8-75-18 (58645) 
ಏವಮುಕ್ತಃ ಪ್ರತ್ಯುವಾಚ ವಿಜಯೋ ಭರತರ್ಷಭ॥  8-75-19 (58646) 
ಸತ್ಯೇನ ತೇ ಶಪೇ ರಾಜಂಸ್ತ್ವತ್ಪಾದೇನ ತಥೈವ ಚ।
ಭೀಮೇನ ಚ ನರಶ್ರೇಷ್ಠ ಯಮಾಭ್ಯಾಂ ಚ ಮಹೀಪತೇ॥ 8-75-20 (58647) 
`ಅಹಮೇನಂ ನರಶ್ರೇಷ್ಠ ಸಾಮಾತ್ಯಂ ಚ ಮಹೀಪತೇ'।
ಯಥಾದ್ಯ ಸಮರೇ ಕರ್ಣಂ ಹನಿಷ್ಯಾಮಿ ಹತೋಪಿ ವಾ। 
ಮಹೀತಲೇ ಪತಿಷ್ಯಾಮಿ ಸತ್ಯೇನಾಯುಧಮಾಲಭೇ॥  8-75-21 (58648) 
ಏವಮಾಭಾಷ್ಯ ರಾಜಾನಮಬ್ರವೀನ್ಮಾಧವಂ ವಚಃ।
ಅದ್ಯ ಕರ್ಣಂ ರಣೇ ಕೃಷ್ಣ ಸೂದಯಿಷ್ಯೇ ನ ಸಂಶಯಃ। 
ತ್ವಮನುಧ್ಯಾಹಿ ಭದ್ರಂ ತೇ ವಧಂ ತಸ್ಯ ದುರಾತ್ಮನಃ॥  8-75-22 (58649) 
ಏವಮುಕ್ತೋಽಬ್ರವೀತ್ಪಾರ್ಥಂ ಕೇಶವೋ ರಾಜಸತ್ತಮ।
ಶಕ್ತೋಽಸಿ ಭರತಶ್ರೇಷ್ಠ ಯತ್ನಂ ಕರ್ತುಂ ಯದಾತ್ಥ ಮಾಂ॥ 8-75-23 (58650) 
ಏಷ ಚಾಪಿ ಹಿ ಮೇ ಕಾಮೋ ನಿತ್ಯಮೇವ ಮಹಾರಥ।
ಕಥಂ ಭವಾನ್ರಣೇ ಕರ್ಣಂ ನಿಹನ್ಯಾದಿತಿ ಸತ್ತಮ॥ 8-75-24 (58651) 
ಏವಮುಕ್ತಸ್ತತೋ ರಾಜನ್ಪಾರ್ಥೋ ವಚನಮಬ್ರವೀತ್।
ಹನ್ಯತೇ ದ್ವೈರಥೇ ಭೂಯೋ ಯುಜ್ಯಂತಾಂ ವೈ ರಥೋತ್ತಮೇ॥ 8-75-25 (58652) 
ಉಪಾವೃತ್ತಾಶ್ಚ ತುರಗಾಃ ಶಿಕ್ಷಿತಾಶ್ಚಾಶ್ವಸಾದಿಭಿಃ।
ರಥೋಪಕರಣೈಃ ಸರ್ವೈಃ ಸತ್ವರಂ ಯಾತು ಮೇ ರಥಃ॥ 8-75-26 (58653) 
ಏವಮುಕ್ತೋ ಮಹಾರಾಜ ಫಲ್ಗುನೇನ ಮಹಾತ್ಮನಾ।
ಉವಾಚ ದಾರುಕಂ ಕೃಷ್ಣಃ ಕುರು ಸರ್ವಂ ಯದಬ್ರವೀತ್। 
ಅರ್ಜುನೋ ಭಾರತಶ್ರೇಷ್ಠಃ ಶ್ರೇಷ್ಠಃ ಸರ್ವಧನುಷ್ಮತಾಂ॥  8-75-27 (58654) 
ಆಜ್ಞಪ್ತಸ್ತ್ವಥ ಕೃಷ್ಣೇನ ದಾರುಕೋ ರಾಜಸತ್ತಮ।
ಯೋಜಯಾಮಾಸ ಚ ರಥಂ ವೈಯಾಘ್ನಂ ಶತ್ರುತಾಪನಂ। 
ಸಜ್ಜಂ ನಿವೇದಯಾಮಾಸ ಪಾಂಡವಸ್ಯ ಮಹಾತ್ಮನಃ॥  8-75-28 (58655) 
ಯುಕ್ತಂ ತು ರಥಮಾಸ್ಥಾಯ ದಾರುಕೇಣ ಮಹಾತ್ಮನಾ।
ಉಪಸ್ಥಿತಂ ರಥಂ ದೃಷ್ಟ್ವಾ ಪದ್ಮನಾಭೋ ರಣಾಂತಕೃತ್। 
ಭೂಯಶ್ಚೋವಾಚ ಮತಿಮಾನ್ಮಾಧವೋ ಧರ್ಮನಂದನಂ॥  8-75-29 (58656) 
ಯುಧಿಷ್ಠಿರೇಮಂ ಬೀಭತ್ಸುಂ ತ್ವಂ ಸಾಂತ್ವಯಿತುಮರ್ಹಸಿ।
ಅನುಜ್ಞಾತುಂ ಚ ಕರ್ಣಸ್ಯ ವಧಾಯಾದ್ಯ ದುರಾತ್ಮನಃ॥ 8-75-30 (58657) 
ಶ್ರುತ್ವಾ ಹ್ಯಾವಾಂ ಮಹಾಸಂಖ್ಯೇ ತ್ವಾಂ ಕರ್ಣಶರಪೀಡಿತಂ।
ಪ್ರವೃತ್ತಿಂ ಜ್ಞಾತುಮಾಯಾತಾವಿಹಾವಾಂ ಪಾಂಡುನಂದನ॥ 8-75-31 (58658) 
ದಿಷ್ಟ್ಯಾಸಿ ರಾಜನ್ವಿರುಜೋ ದಿಷ್ಟ್ಯಾ ನ ಗ್ರಹಣಂ ಗತಃ।
ಪರಿಸಾಂತ್ವಯ ಬೀಭತ್ಸುಂ ಜಯಮಾಶಾಧಿ ಚಾನಘ॥ 8-75-32 (58659) 
ಯುಧಿಷ್ಠಿರ ಉವಾಚ। 8-75-33x (5020) 
ಏಹ್ಯೇಹಿ ಪಾರ್ಥ ಬೀಭತ್ಸೋ ಮಾಂ ಪರಿಷ್ವಜ ಪಾಂಡವ।
ವಕ್ತವ್ಯಮುಕ್ತೋಸ್ಂಯಹಿತಂ ತ್ವಯಾ ಕ್ಷಾಂತಂ ಚ ತನ್ಮಯಾ॥ 8-75-33 (58660) 
ಅಹಂ ತ್ವಾಮನುಜಾನಾಮಿ ಜಹಿ ಕರ್ಣಂ ಧನಂಜಯ।
ಮನ್ಯುಂ ಚ ಮಾ ಕೃಥಾಃ ಪಾರ್ಥ ಯನ್ಮಯೋಕ್ತೋಽಸಿ ದಾರುಣಂ॥ 8-75-34 (58661) 
ಸಂಜಯ ಉವಾಚ। 8-75-35x (5021) 
ತತೋ ಧನಂಜಯೋ ರಾಜಞ್ಶಿರಸಾ ಪ್ರಣತಸ್ತದಾ।
ಪಾದೌ ಜಗ್ರಾಹ ಪಾಣಿಭ್ಯಾಂ ಭ್ರಾತುರ್ಜ್ಯೇಷ್ಠಸ್ಯ ಮಾರಿಷ॥ 8-75-35 (58662) 
ತಮುತ್ಥಾಪ್ಯ ತತೋ ರಾಜಾ ಪರಿಷ್ವಜ್ಯ ಚ ಪೀಡಿತಂ।
ಮೂರ್ಧ್ನುಪಾಘ್ರಾಯ ಚೈವೈನಮಿದಂ ಪುನರುವಾಚ ಹ॥ 8-75-36 (58663) 
ಧನಂಜಯ ಮಹಾಬಾಹೋ ಮಾನಿತೋಽಸ್ಮಿ ದೃಢಂ ತ್ವಯಾ।
ಮಾಹಾತ್ಂಯಂ ವಿಜಯಂ ಚೈವಂ ಭೂಯಃ ಪ್ರಾಪ್ನುಹಿ ಶಾಶ್ವತಂ॥ 8-75-37 (58664) 
ಅರ್ಜುನ ಉವಾಚ। 8-75-38x (5022) 
ಅದ್ಯ ತಂ ಪಾಪಕರ್ಮಾಣಂ ಸಾನುಬಂಧಂ ರಣೇ ಶರೈಃ।
ನಯಾಂಯಂತಂ ಸಮಾಸಾದ್ಯ ರಾಧೇಯಂ ಬಲಗರ್ವಿತಂ॥ 8-75-38 (58665) 
ಯೇನ ತ್ವಂ ಪೀಡಿತೋ ಬಾಣೈರ್ದೃಢಮಾಯಂಯ ಕಾರ್ಮುಕಂ।
ತಸ್ಯಾದ್ಯ ಕರ್ಮಣಃ ಕರ್ಣಃ ಫಲಮಾಪ್ಸ್ಯತಿ ದಾರುಣಂ॥ 8-75-39 (58666) 
ಅದ್ಯ ತ್ವಾಮುಪಯಾಸ್ಯಾಮಿ ಕರ್ಣಂ ಹತ್ವಾ ಮಹೀಪತೇ।
ಸಭಾಜಯೇ ತ್ವಾಮಾಕ್ರಂದಾದಿತಿ ಸತ್ಯಂ ಬ್ರವೀಮಿ ತೇ॥ 8-75-40 (58667) 
ನಾಹತ್ವಾ ವಿನಿಷರ್ತಿಷ್ಯೇ ಕರ್ಣಮದ್ಯ ರಣಾಜಿರಾತ್।
ಇತಿ ಸತ್ಯೇನ ತೇ ಪಾದೌ ಸ್ಪೃಶಾಮಿ ಜಗತೀಪತೇ॥ 8-75-41 (58668) 
ಸಂಜಯ ಉವಾಚ। 8-75-42x (5023) 
ಇತಿ ಬ್ರುವಾಣಂ ಸುಮನಾಃ ಕಿರೀಟಿನಂ
ಯುಧಿಷ್ಠಿರಃ ಪ್ರಾಹ ವಚೋ ಬೃಹತ್ತರಂ। 
ಯಶೋಽಕ್ಷಯಂ ಜೀವಿತಮೀಪ್ಸಿತಂ ತೇ
ಜಯಂ ಸದಾ ವೀರ್ಯಮರಿಕ್ಷಯಂ ತದಾ॥  8-75-42 (58669) 
ಪ್ರಯಾಹಿ ವೃದ್ಧಿಂ ಚ ದಿಶಂತು ದೇವತಾ
ಯಥಾಹಮಿಚ್ಛಾಮಿ ತವಾಸ್ತು ತತ್ತಥಾ। 
ಪ್ರಯಾಹಿ ಶೀಘ್ರಂ ಜಹಿ ಕರ್ಣಮಾಹವೇ
ಪುರಂದರೋ ವೃತ್ರಮಿವಾತ್ಮವೃದ್ವಯೇ॥ ॥  8-75-43 (58670) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಪಂಚಸಪ್ತತಿತಮೋಽಧ್ಯಾಯಃ॥ 75 ॥






ಕರ್ಣಪರ್ವ - ಅಧ್ಯಾಯ 076

॥ ಶ್ರೀಃ ॥

8.76. ಅಧ್ಯಾಯಃ 076 

Mahabharata - Karna Parva - Chapter Topics

ಕರ್ಣೇನ ಯೋದ್ಧುಂನಿರ್ಗಚ್ಛತೋಽರ್ಜುನಸ್ಯ ಶುಭನಿಮಿತ್ತಪ್ರಾದುರ್ಭಾವಃ॥ 1 ॥ ಶ್ರೀಕೃಷ್ಣೇನಾರ್ಜುನಸ್ಯ ಪ್ರೋತ್ಸಾಹನಂ॥ 2 ॥

Mahabharata - Karna Parva - Chapter Text

8-76-0 (58671) 
ಸಂಜಯ ಉವಾಚ। 8-76-0x (5024) 
ಪ್ರಸಾದ್ಯ ಧರ್ಮರಾಜಾನಂ ಪ್ರಹೃಷ್ಟೇನಾಂತರಾತ್ಮನಾ।
ಸಂಪೂಜ್ಯ ದೇವತಾಃ ಸರ್ವ ಬ್ರಾಹ್ಮಣಾನ್ಸ್ವಸ್ತಿ ವಾಚ್ಯ ಚ। 
ಸುಮಂಗಲಂ ಸ್ವಸ್ತ್ಯಯನಮಾರುರೋಹ ರಥೋತ್ತಮಂ॥  8-76-1 (58672) 
ತಸ್ಯ ರಾಜಾ ಮಹಾಪ್ರಾಜ್ಞೋ ಧರ್ಮರಾಜೋ ಯುಧಿಷ್ಠಿರಃ।
ಆಶಿಷೋಽಯುಂಕ್ತ ಪರಮಾಃ ಯುಕ್ತಂ ಕರ್ಣರಥಂ ಪ್ರತಿ॥ 8-76-2 (58673) 
ತಮಾಯಾಂತಂ ಮಹೇಷ್ವಾಸಂ ದೃಷ್ಟ್ವಾ ಭೂತಾನಿ ಭಾರತ।
ನಿಹತಂ ಮೇನಿರೇ ಕರ್ಣಂ ಪಾಂಡವೇನ ಮಹಾತ್ಮನಾ॥ 8-76-3 (58674) 
ಬಭೂವುರ್ವಿಮಲಾಃ ಸರ್ವಾ ದಿಶೋ ರಾಜನ್ಸಮಂತತಃ।
ಚಾಷಾಶ್ಚ ಶತಪತ್ರಾಶ್ಚ ಕ್ರೌಂಚಾಶ್ಚೈವ ಜನೇಶ್ವರ। 
ಪ್ರದಕ್ಷಿಣಮಕುರ್ವಂತ ತದಾ ವೈ ಪಾಂಡುನಂದನಂ॥  8-76-4 (58675) 
ಬಹವಃ ಪಕ್ಷಿಣೋ ರಾಜನ್ಪುನ್ನಾಮಾನಃ ಶುಭಾಃ ಶಿವಾಃ।
ತ್ವರಯಂತೋಽರ್ಜುನಂ ಯುದ್ಧೇ ಹೃಷ್ಟರೂಪಾ ವವಾಶಿರೇ॥ 8-76-5 (58676) 
ಕಂಕಾ ಗೃಧ್ರಾ ಬಕಾಃ ಶ್ಯೇನಾ ವಾಯಸಾಶ್ಚ ವಿಶಾಂಪತೇ।
ಅಗ್ರತಸ್ತಸ್ಯ ಗಚ್ಛಂತಿ ಭಕ್ಷ್ಯಹೇತೋರ್ಭಯಾನಕಾಃ॥ 8-76-6 (58677) 
ನಿಮಿತ್ತಾನಿ ಚ ಧನ್ಯಾನಿ ಪಾಂಡವಸ್ಯ ಶಶಂಸಿರೇ।
ವಿನಾಶಮರಿಸೈನ್ಯಾನಾಂ ಕರ್ಣಸ್ಯ ಚ ವಧಂ ತಥಾ॥ 8-76-7 (58678) 
ಪ್ರಯಾತಸ್ಯಾಥ ಪಾರ್ಥಸ್ಯ ಮಹಾನ್ಸ್ವೇದೋ ವ್ಯಜಾಯತ।
ಚಿಂತಾ ಚ ವಿಪುಲಾ ಜಜ್ಞೇ ಕಥಂ ಚೇದಂ ಭವಿಷ್ಯತಿ॥ 8-76-8 (58679) 
ವಿಷಣ್ಣಂ ತು ತತೋ ಜ್ಞಾತ್ವಾ ಸವ್ಯಸಾಚಿನಮಚ್ಯುತಃ।
ಸಂಚೋದಯತಿ ತೇಜಸ್ವೀ ಮಧುಹಾ ವಾನರಧ್ವಜಂ॥ 8-76-9 (58680) 
ತತೋ ಗಾಂಡೀವಧನ್ವಾನಮಬ್ರವೀನ್ಮಧುಸೂದನಃ।
ದೃಷ್ಟ್ವಾ ಪಾರ್ಥಂ ತಥಾಯಾಂತಂ ಚಿಂತಾಪರಿಗತಂ ತದಾ॥ 8-76-10 (58681) 
ಗಾಂಡೀವಧನ್ವನ್ಸಂಗ್ರಾಮೇ ಯೇ ತ್ವಯಾ ಧನುಷಾ ಜಿತಾಃ।
ನ ತೇಷಾಂ ಮಾನುಷೋ ಜೇತಾ ತ್ವದನ್ಯ ಇಹ ವಿದ್ಯತೇ॥ 8-76-11 (58682) 
ಏತೇ ಹಿ ಬಹವಃ ಶೂರಾಃ ಶಕ್ರತುಲ್ಯಪರಾಕ್ರಮಾಃ।
ತ್ವಾಂ ಪ್ರಾಪ್ಯ ಸಮರೇ ಶೂರಂ ಪ್ರಯಾತಾಃ ಪರಮಾಂ ಗತಿಂ॥ 8-76-12 (58683) 
ಕೋ ಹಿ ದ್ರೋಣಂ ಚ ಭೀಷ್ಮಂ ಚ ಭಗದತ್ತಂ ಚ ಮಾರಿಷ।
ವಿಂದಾನುವಿಂದಾವಾವಂತ್ಯೌ ಕಾಂಭೋಜಂ ಚ ಸುದಕ್ಷಿಣಂ॥ 8-76-13 (58684) 
ಶ್ರುತಾಯುಂ ಚಾಶ್ರುತಾಯುಂ ಚ ಶತಾಯುಂ ಚ ಮಹಾರಥಂ।
ಪ್ರತ್ಯುದ್ಗಂಯ ಭವೇತ್ಕ್ಷೇಮೀ ಯೋ ನ ಸ್ಯಾತ್ತ್ವದ್ವಿಧಃ ಪ್ರಭುಃ॥ 8-76-14 (58685) 
ತವ ಹ್ಯಸ್ತ್ರಾಣಿ ದಿವ್ಯಾನಿ ಲಾಘವಂ ಬಲಮೇವ ಚ।
ಅಸಂಮೋಹಶ್ಚ ಯುದ್ಧೇಷು ವಿಜ್ಞಾನಸ್ಯ ಚ ಸನ್ನತಿಃ। 
ವೇಧಃ ಪಾತಶ್ಚ ಲಕ್ಷೇಷು ಯೋಗಶ್ಚೈವ ತಥಾರ್ಜುನ॥  8-76-15 (58686) 
ಭವಾಂದೇವಾನ್ಸಗಂಧರ್ವಾನ್ಹನ್ಯಾತ್ಸರ್ವಾಂಶ್ಚ ರಾಕ್ಷಸಾನ್।
ಪೃಥಿವ್ಯಾಂ ತು ರಣೇ ಪಾರ್ಥ ನ ಯೋದ್ಧಾ ತ್ವತ್ಸಮಃ ಪುಮಾನ್॥ 8-76-16 (58687) 
ಧನುರ್ಗೃಹ್ಮಂತಿ ಯೇ ಕೇಚಿತ್ಕ್ಷತ್ರಿಯಾ ಯುದ್ಧದುರ್ಮದಾಃ।
ಆತ್ಮನಸ್ತು ಸಮಂ ತೇಷಾಂ ನ ಪಶ್ಯಾಮಿ ಶೃಣೋಮಿ ಚ॥ 8-76-17 (58688) 
ಬ್ರಹ್ಮಣಾ ಹಿ ಪ್ರಜಾಃ ಸೃಷ್ಟಾ ಗಾಂಡೀವಂ ಚ ಮಹದ್ಧನುಃ।
ಯೇನ ತ್ವಂ ಯುಧ್ಯಸೇ ಪಾರ್ಥ ತಸ್ಮಾನ್ನಾಸ್ತಿ ತ್ವಯಾ ಸಮಃ॥ 8-76-18 (58689) 
ಅವಶ್ಯಂ ತು ಮಯಾ ವಾಚ್ಯಂ ಯತ್ಪಥ್ಯಂ ತವ ಪಾಂಡವ।
ಮಾವಮಂಸ್ಥಾ ಮಹಾಬಾಹೋ ಕರ್ಣಮಾಹವಶೋಭಿನಂ॥ 8-76-19 (58690) 
ಕರ್ಣೋ ಹಿ ಬಲವಾಂದೃಪ್ತಃ ಕೃತಾಸ್ತ್ರಶ್ಚ ಮಹಾರಥಃ।
ಕೃತೀ ಚ ಚಿತ್ರಯೋಧೀ ಚ ದೇಶಕಾಲಸ್ಯ ಕೋವಿದಃ॥ 8-76-20 (58691) 
ಬಹುನಾತ್ರ ಕಿಮುಕ್ತೇನ ಸಂಕ್ಷೇಪಾಚ್ಛೃಣು ಪಾಂಡವ।
ತ್ವತ್ಸಮಂ ತ್ವದ್ವಿಶಿಷ್ಟಂ ವಾ ಕರ್ಣಂ ಮನ್ಯೇ ಮಹಾರಥಂ। 
ಪರಮಂ ಯತ್ನಮಾಸ್ಥಾಯ ತ್ವಯಾ ವಧ್ಯೋ ಮಹಾಹವೇ॥  8-76-21 (58692) 
ತೇಜಸಾ ವಹ್ನಿಸದೃಶೋ ವಾಯುವೇಗಸಮೋ ಜವೇ।
ಅಂತಕಪ್ರತಿಮಃ ಕ್ರೋಧೇ ಸಿಂಹಸಂಹನನೋ ಬಲೀ॥ 8-76-22 (58693) 
ಅಷ್ಟರತ್ನಿರ್ಮಹಾಬಾಹುರ್ವ್ಯೂಢೋರಸ್ಕಃ ಸುದುರ್ಜಯಃ।
ಅಭಿಮಾನೀ ಚ ಶೂರಶ್ಚ ಪ್ರವೀರಃ ಪ್ರಿಯದರ್ಶನಃ॥ 8-76-23 (58694) 
ಸರ್ವಯೋಧಗುಣೈರ್ಯುಕ್ತೋ ಮಿತ್ರಾಣಾಮಭಯಂಕರಃ।
ಸತತಂ ಪಾಂಡವದ್ವೇಷೀ ಧಾರ್ತರಾಷ್ಟ್ರಹಿತೇ ರತಃ॥ 8-76-24 (58695) 
ಸರ್ವೈರವಧ್ಯೋ ರಾಧೇಯೋ ದೇವೈರಪಿ ಸವಾಸವೈಃ।
ಋತೇ ತ್ವಾಮಿತಿ ಮೇ ಬುದ್ಧಿಸ್ತದದ್ಯ ಜಹಿ ಸೂತಜಂ॥
ದೇವೈರಪಿ ಹಿ ಸಂಯತ್ತೈರ್ಬಿಭ್ರದ್ಭಿರ್ಮಾಂಸಶೋಣಿತಂ।
ಅಶಕ್ಯಃ ಸ ರಥೋ ಜೇತುಂ ಸರ್ವೈರಪಿ ಯುಯುತ್ಸುಭಿಃ॥  8-76-25 (58696) 
ದುರಾತ್ಮಾನಂ ಪಾಪವೃತ್ತಂ ನೃಶಂಸಂ
ದುಷ್ಟಪ್ರಜ್ಞಂ ಪಾಂಡವೇಯೇಷು ನಿತ್ಯಂ। 
ಹೀನಸ್ವಾರ್ಥಂ ಪಾಂಡವೇಯೈರ್ವಿರೋಧೇ
ಹತ್ವಾ ಕರ್ಣಂ ನಿಶ್ಚಿತಾರ್ಥೋ ಭವಾದ್ಯ॥  8-76-27 (58697) 
ತಂ ಸೂತಪುತ್ರಂ ರಥಿನಾಂ ವರಿಷ್ಠಂ
ನಿಷ್ಕಾಲಿಕಂ ಕಾಲವಶಂ ನಯಾದ್ಯ। 
ತಂ ಸೂತಪುತ್ರಂ ರಥಿನಾಂ ವರಿಷ್ಠಂ
ಹತ್ವಾ ಪ್ರೀತಿಂ ಧರ್ಮರಾಜೇ ಕುರುಷ್ವ॥  8-76-28 (58698) 
ಜಾನಾಮಿ ತೇ ಪಾರ್ಥಂ ವೀರ್ಯಂ ಯಥಾವ--
ದ್ದುರ್ವಾರಣೀಯಂ ಚ ಸುರಾಸುರೈಶ್ಚ। 
ಸದಾವಜಾನಾತಿ ಹಿ ಪಾಂಡುಪುತ್ರಾ--
ನಸೌ ದರ್ಪಾತ್ಸೂತಪುತ್ರೋ ದುರಾತ್ಮಾ॥  8-76-29 (58699) 
ಆತ್ಮಾನಂ ಮನ್ಯತೇ ವೀರಂ ಯೇನ ಪಾಪಃ ಸುಯೋಧನಃ।
ತಮದ್ಯ ಮೂಲಂ ಪಾಪಾನಾಂ ಜಹಿ ಸೌತಿಂ ಧನಂಜಯ॥ 8-76-30 (58700) 
ಖಂಗಜಿಹ್ವಂ ಧನುರಾಸ್ಯಂ ಶರದಂಷ್ಟ್ರಂ ತರಸ್ವಿನಂ।
ದೃಪ್ತಂ ಪುರುಷಶಾರ್ದೂಲಂ ಜಹಿ ಕರ್ಣಂ ಧನಂಜಯ॥ 8-76-31 (58701) 
ಅಹಂ ತ್ವಾಮನುಜಾನಾಮಿ ವೀರ್ಯೇಣ ಚ ಬಲೇನ ಚ।
ಜಹಿ ಕರ್ಣಂ ರಣೇ ಶೂರಂ ಮಾತಂಗಮಿವ ಕೇಸರೀ॥ 8-76-32 (58702) 
ಯಸ್ಯ ವೀರ್ಯೇಣ ವೀರ್ಯಂ ತೇ ಧಾರ್ತರಾಷ್ಟ್ರೋಽವಮನ್ಯತೇ।
ತಮದ್ಯ ಪಾರ್ಥ ಸಂಗ್ರಾಮೇ ಕರ್ಣಂ ವೈಕರ್ತನಂ ಜಹಿ॥ ॥ 8-76-33 (58703) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಷಟ್ಸಪ್ತತಿತಮೋಽಧ್ಯಾಯಃ॥ 76 ॥

Mahabharata - Karna Parva - Chapter Footnotes

8-76-23 ರತ್ನಿಸ್ತ್ವೇಕವಿಂಶತ್ಯಂಗುಲಃ। ಅಷ್ಟಾನಾಂ ರತ್ನೀನಾಂ ಅಷ್ಟಷಷ್ಟ್ಯಧಿಕಂ ಶತಂ ಅಂಗುಲಾನಿ ಚ ಭವಂತಿ॥ 8-76-28 ನಿಷ್ಕಾಲಿಕಂ ನಿರ್ಗತಃ ಕಾಲಯಿತಾ ಜೇತಾಸ್ಯೇತಿ ತಂ॥ 8-76-76 ಷಟ್ಸಪ್ತತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 077

॥ ಶ್ರೀಃ ॥

8.77. ಅಧ್ಯಾಯಃ 077 

Mahabharata - Karna Parva - Chapter Topics

ಕೃಷ್ಣೇನಾರ್ಜುನಂಪ್ರತಿ ಭೀಷ್ಮಾದಿಯುದ್ಧನಿಧನಪ್ರಕಾರಾನುವಾದಪೂರ್ವಕಂ ತೇಷಾಂ ವಧೇ ತಸ್ಯೈವ ಮುಖ್ಯಕಾರಣತ್ವಕಥನಂ॥ 1 ॥ ವಾಲ್ಯಾತ್ಪ್ರಭೂತಿ ದುರ್ಯೋಧನಾಪನಯಾನುಸ್ಮರಾಣಪೂರ್ವಕಂ ಸರ್ವತ್ರ ಕರ್ಣಸ್ಯೈವ ಮೂಲತಯಾ ಮಹಾಪರಾಧಿತ್ವದ್ಯೋತನೇನ ತಸ್ಯಾವಶ್ಯಂ ಹನನವಿಧಾನಂ॥ 2 ॥

Mahabharata - Karna Parva - Chapter Text

8-77-0 (58704) 
ಸಂಜಯ ಉವಾಚ। 8-77-0x (5025) 
ತತಃ ಪುನರಮೇಯಾತ್ಮಾ ಕೇಶವೋಽರ್ಜುನಮಬ್ರವೀತ್।
ಕೃತಸಂಕಲ್ಪಮಾಯಾಂತಂ ವಧೇ ಕರ್ಣಸ್ಯ ಭಾರತ॥ 8-77-1 (58705) 
ಅದ್ಯ ಸಪ್ತದಶಾಹಾನಿ ವರ್ತಮಾನಸ್ಯ ನಿತ್ಯಶಃ।
ವಿನಾಶಸ್ಯಾತಿಘೋರಸ್ಯ ನರವಾರಣವಾಜಿನಾಂ॥ 8-77-2 (58706) 
ಭೂತ್ವಾ ಹಿ ವಿಪುಲಾ ಸೇನಾ ತಾವಕಾನಾಂ ಪರೈಃ ಸಹ।
ಅನ್ಯೋನ್ಯಂ ಸಮರಂ ಪ್ರಾಪ್ಯ ಕಿಂಚಿಚ್ಛೇಷಾ ವಿಶಾಂಪತೇ॥ 8-77-3 (58707) 
ಭೂತ್ವಾ ವೈ ಕೌರವಾಃ ಪಾರ್ಥ ಪ್ರಭೂತಗಜವಾಜಿನಃ।
ತ್ವಾಂ ವೈ ಶತ್ರುಂ ಸಮಾಸಾದ್ಯ ವಿನಷ್ಟಾ ರಣಮೂರ್ಧನಿ॥ 8-77-4 (58708) 
ಏತೇ ತೇ ಪೃಥಿವೀಪಾಲಾಃ ಸೃಂಜಯಾಶ್ಚ ಸಮಾಗತಾಃ।
ತ್ವಾಂ ಸಮಾಸಾದ್ಯ ದುರ್ಧರ್ಷಂ ಪಾಂಡವಾಶ್ಚ ವ್ಯವಸ್ಥಿತಾಃ॥ 8-77-5 (58709) 
ಪಾಂಚಾಲೈಃ ಪಾಂಡವೈರ್ಮಾತ್ಸ್ಯೈಃ ಕಾರೂಶೈಶ್ಚೇದಿಭಿಃ ಸಹ।
`ಮಗಧೈಃ ಪಾರಿಜಾತೈಶ್ಚ ದಾಕ್ಷಿಣಾತ್ಯೈಃ ಸಕೇರಲೈಃ'। 
ತ್ವಯಾ ಗುಪ್ತೈರಮಿತ್ರಘ್ನೈಃ ಕೃತಃ ಶತ್ರುಗಣಕ್ಷಯಃ॥  8-77-6 (58710) 
ಕೋ ಹಿ ಶಕ್ತೋ ರಣೇ ಜೇತುಂ ಕೌರವಾಂಸ್ತಾತ ಸಂಯುಗೇ।
ಅನ್ಯತ್ರ ಪಾಂಡವಾದ್ಯುದ್ಧೇ ಶ್ವೇತಾಶ್ವಾದ್ವಾನರಧ್ವಜಾತ್॥ 8-77-7 (58711) 
ಶಕ್ತಸ್ತ್ವಂ ಹಿ ರಣೇ ಜೇತುಂ ಸಸುರಾಸುರಮಾನುಷಾನ್।
ತ್ರೀಂಲ್ಲೋಕಾನ್ಸಮರೇ ಯುಕ್ತಾನ್ಕಿಂ ಪುನಃ ಕೌರವಂ ಬಲಂ॥ 8-77-8 (58712) 
ಭಗದತ್ತಂ ಚ ರಾಜಾನಂ ಕೋಽನ್ಯಃ ಶಕ್ತಸ್ತ್ವಯಾ ವಿನಾ।
ಜೇತುಂ ಪುರುಷಶಾರ್ದೂಲ ಯೋಽಪಿ ಸ್ಯಾದ್ವಾಸವೋಪಮಃ॥ 8-77-9 (58713) 
ತಥೇಮಾಂ ವಿಪುಲಾಂ ಸೇನಾಂ ಗುಪ್ತಾಂ ಪಾರ್ಥ ತ್ವಯಾಽನಘ।
ನ ಶೇಕುಃ ಪಾರ್ಥಿವಾಃ ಸರ್ವೇ ಚಕ್ಷುರ್ಭಿರಪಿ ವೀಕ್ಷಿತುಂ॥ 8-77-10 (58714) 
ತಥೈವ ಸತತಂ ಪಾರ್ಥ ರಕ್ಷಿತಾಭ್ಯಾಂ ತ್ವಯಾ ರಣೇ।
ಧೃಷ್ಟದ್ಯುಂನಶಿಖಣ಼್ಡಿಭ್ಯಾಂ ದ್ರೋಣಭೀಷ್ಮೌ ನಿಪಾತಿತೌ॥ 8-77-11 (58715) 
ಕೋ ಹಿ ಶಕ್ತೋ ರಣೇ ಪಾರ್ಥ ಭಾರತಾನಾಂ ಮಹಾರಥೌ।
ಭೀಷ್ಮದ್ರೋಣೌ ಯುಧಾ ಜೇತುಂ ಶಕ್ರತುಲ್ಯಪರಾಕ್ರಮೌ॥ 8-77-12 (58716) 
ಕೋ ಹಿ ಶಾಂತನವಂ ಭೀಷ್ಮಂ ದ್ರೋಣಂ ವೈಕರ್ತನಂ ಕೃಪಂ।
ದ್ರೌಣಿಂ ಚ ಸೌಮದತ್ತಿಂ ಚ ಕೃತವರ್ಮಾಣಮೇವ ಚ॥ 8-77-13 (58717) 
ಸೈಂಧವಂ ಮದ್ರರಾಜಂ ಚ ರಾಜಾನಂ ಚ ಸುಯೋಧನಂ।
ವೀರಾನ್ಕೃತಾಸ್ತ್ರಾನ್ಸಮರೇ ಸರ್ವಾನೇವಾನಿವರ್ತಿನಃ॥ 8-77-14 (58718) 
ಅಕ್ಷೌಹಿಣೀಪತೀನುಗ್ರಾನ್ಸಂಹತಾನ್ಯುದ್ಧದುರ್ಮದಾನ್।
ತ್ವಾಮೃತೇ ಪುರುಷವ್ಯಾಘ್ರ ಜೇತುಂ ಶಕ್ತಃ ಪುಮಾನಿಹ॥ 8-77-15 (58719) 
ಶ್ರೇಣ್ಯಶ್ಚ ಬಹುಲಾಃ ಕ್ಷೀಣಾಃ ಪ್ರದೀರ್ಣಾಶ್ವರಥದ್ವಿಪಾಃ।
ನಾನಾಜನಪದಾಶ್ಚೋಗ್ರಾಃ ಕ್ಷತ್ರಿಯಾಣಾಮಮರ್ಷಿಣಾಂ॥ 8-77-16 (58720) 
ಗಣಾಶ್ಚ ದಾಸಮೀಯಾನಾಂ ವಸಾತೀನಾಂ ಚ ಭಾರತ।
ಪ್ರಾಚ್ಯಾನಾಂ ವಾಟಧಾನಾನಾಂ ಭೋಜಾನಾಂ ಚಾಭಿಮಾನಿನಾಂ।  8-77-17 (58721) 
ಉದೀರ್ಣಾಶ್ವಗಜಾ ಸೇನಾ ಸರ್ವಕ್ಷತ್ರಸ್ಯ ಭಾರತ।
ತ್ವಾಂ ಸಮಾಸಾದ್ಯ ನಿಧನಂ ಗತಾ ಭೀಮಂ ಚ ಭಾರತ॥ 8-77-18 (58722) 
ಉಗ್ರಾಶ್ಚ ಭೀಮಕರ್ಮಾಣಸ್ತುಷಾರಾ ಯವನಾಃ ಖಶಾಃ।
ದಾರ್ವಾಭಿಸಾರಾ ದರದಾಃ ಶಕಾ ಮಾಠರತಂಕಣಾಃ॥ 8-77-19 (58723) 
ಆಂಧ್ರಕಾಶ್ಚ ಪುಲಿಂದಾಶ್ಚ ಕಿರಾತಾಶ್ಚೋಗ್ರವಿಕ್ರಮಾಃ।
ಂಲೇಚ್ಛಾಶ್ಚ ಪರ್ವತೀಯಾಶ್ಚ ಸಾಗರಾನೂಪವಾಸಿನಃ॥ 8-77-20 (58724) 
ಸಂರಂಭಿಣೋ ಯುದ್ಧಶೌಂಡಾ ಬಲಿನೋ ದಂಡಪಾಣಯಃ॥  8-77-21 (58725) 
ಏತೇ ಸುಯೋಧನಸ್ಯಾರ್ಥೇ ಸಂರಬ್ಧಾಃ ಕುರುಭಿಃ ಸಹ।
ನ ಶಕ್ಯಾ ಯುಧಿ ನಿರ್ಜೇತುಂ ತ್ವದನ್ಯೇನ ಪರಂತಪ॥ 8-77-21 (58726) 
ಏತೇ ಸುಯೋಧನಸ್ಯಾರ್ಥೇ ಸಂರಬ್ಧಾಃ ಕುರುಭಿಃ ಸಹ।
ನ ಶಕ್ಯಾ ಯುಧಿ ನಿರ್ಜೇತುಂ ತ್ವದನ್ಯೇನ ಪರಂತಪ॥ 8-77-22 (58727) 
ಧಾರ್ತರಾಷ್ಟ್ರಮುದಗ್ರಂ ಹಿ ವ್ಯೂಢಂ ದೃಷ್ಟ್ವಾ ಮಹದ್ಬಲಂ।
ಯದಿ ತ್ವಂ ನ ಭವೇಸ್ತ್ರಾತಾ ಪ್ರತೀಯಾತ್ಕೋ ನು ಮಾನವಃ॥ 8-77-23 (58728) 
ತತ್ಸಾಗರಮಿವೋದ್ವೂತಂ ರಜಸಾ ಸಂವೃತಂ ಬಲಂ।
ವಿದಾರ್ಯ ಪಾಂಡವೈಃ ಕ್ರುದ್ಧೈಸ್ತ್ವಯಾ ಗುಪ್ತೈರ್ಹತಂ ವಿಭೋ॥ 8-77-24 (58729) 
ಮಾಗಧಾನಾಮಧಿಪತಿರ್ಜಯತ್ಸೇನೋ ಮಹಾಬಲಃ।
ಅದ್ಯ ಸಪ್ತೈವ ಚಾಹಾನಿ ಹತಃ ಸಂಖ್ಯೇಽಭಿಮನ್ಯುನಾ॥ 8-77-25 (58730) 
ತತೋ ದಶಸಹಸ್ರಾಣಿ ಗಜಾನಾಂ ಭೀಮಕರ್ಮಣಾಂ।
ಜಘಾನ ಗದಯಾ ಭೀಮಸ್ತಸ್ಯ ರಾಜ್ಞಃ ಪರಿಚ್ಛದಂ॥ 8-77-26 (58731) 
ತಥಾನ್ಯೇಽಭಿಹತಾ ನಾಗಾ ರಥಾಶ್ಚ ಶತಶೋ ಬಲಾತ್।
ತದೇವಂ ಸಮರೇ ಪಾರ್ಥ ವರ್ತಮಾನೇ ಮಹಾಭಯೇ॥ 8-77-27 (58732) 
ಭೀಮಸೇನಂ ಸಮಾಸಾದ್ಯ ತ್ವಾಂ ಚ ಪಾಂಡವ ಕೌರವಾಃ।
ಸವಾಜಿರಥಮಾತಂಗಾ ಮೃತ್ಯುಲೋಕಮಿತೋ ಗತಾಃ॥ 8-77-28 (58733) 
ತಥಾ ಸೇನಾಮುಖೇ ತತ್ರ ನಿಹತೇ ಪಾರ್ಥ ಪಾಂಡವೈಃ।
ಭೀಷ್ಮಃ ಪ್ರಾಸೃಜದುಗ್ರಾಣಿ ಶರತಾಲಾನಿ ಮಾರಿಷ॥ 8-77-29 (58734) 
ಸಚೇದಿಕಾಶಿಪಾಂಚಾಲಾನ್ಕರೂಶಾನ್ಮಾತ್ಸ್ಯಕೇಕಯಾನ್।
ಶರೈಃ ಪ್ರಚ್ಛಾದ್ಯ ನಿಧನಮನಯತ್ಪರಮಾಸ್ತ್ರವಿತ್॥ 8-77-30 (58735) 
ತಸ್ಯ ಚಾಪಚ್ಯುತೈರ್ಬಾಣೈಃ ಪರದೇಹವಿದಾರಣೈಃ।
ಪೂರ್ಣಮಾಕಾಶಮಭವದ್ರುಕ್ಮಪುಹ್ಖೈರಜಿಹ್ಮಗೈಃ॥ 8-77-31 (58736) 
ಹನ್ಯಾದ್ರಥಸಹಸ್ರಾಣಿ ಏಕೈಕೇನೈವ ಮುಷ್ಟಿನಾ।
ಲಕ್ಷಂ ನರದ್ವಿಪಾನ್ಹತ್ವಾ ಸಮೇತಾನ್ಸಮಹಾಬಲಾನ್॥ 8-77-32 (58737) 
ಗತ್ಯಾ ದಶಂಯಾ ತೇ ಗತ್ವಾ ಜಘ್ನುರ್ವಾಜಿರಥದ್ವಿಪಾನ್।
ಹಿತ್ವಾ ನವಗತೀರ್ದುಷ್ಟಾಃ ಸ ಬಾಣಾನಾಹವೇಽತ್ಯಜತ್॥ 8-77-33 (58738) 
ದಿನಾನಿ ದಶ ಭೀಷ್ಮೇಣ ನಿಘ್ನತಾ ತಾವಕಂ ಬಲಂ।
ಶೂನ್ಯಾಃ ಕೃತಾ ರಥೋಪಸ್ಥಾ ಹತಾಶ್ಚ ಗಜವಾಜಿನಃ॥ 8-77-34 (58739) 
`ದಶಮೇಽಹನಿ ಸಂಪ್ರಾಪ್ತೇ ಕೃತ್ವಾ ಘೋರಂ ಪರಾಕ್ರಮಂ'।
ದರ್ಶಯಿತ್ವಾಽಽತ್ಮನೋ ರೂಪಂ ರುದ್ರೋಪೇಂದ್ರಸಮಂ ಯುಧಿ॥ 8-77-35 (58740) 
ಪಾಂಡವಾನಾಮನೀಕಾನಿ ಪ್ರವಿಗಾಹ್ಯ ವಿಶಾಂಪತೇ।
ವಿನಿಘ್ನನ್ಪೃಥಿವೀಪಾಲಾಂಶ್ಚೇದಿಪಾಂಚಾಲಕೇಕಯಾನ್॥ 8-77-36 (58741) 
ಅಹನತ್ಪಾಂಡವೀಂ ಸೇನಾಂ ರಥಾಶ್ವಗಜಸಂಕುಲಾಂ।
ಮಜ್ಜಂತಮಪ್ಲುವೇ ಮಂದಮುಜ್ಜಿಹೀರ್ಷುಃ ಸುಯೋಧನಂ॥ 8-77-37 (58742) 
ತಥಾ ಚರಂತಂ ಸಮರೇ ತಪಂತಮಿವ ಭಾಸ್ಕರಂ।
ಪದಾತಿಕೋಟಿಸಾಹಸ್ರಾಃ ಪ್ರವರಾಯುಧಪಾಣಯಃ॥ 8-77-38 (58743) 
ನ ಶೇಕುಃ ಸೃಂಜಯಾ ದ್ರಷ್ಟುಂ ತಥೈವಾನ್ಯೇ ಮಹೀಕ್ಷಿತಃ।
ವಿಚರಂತಂ ತಥಾ ತಂ ತು ಸಂಗ್ರಮೇ ಜಿತಕಾಶಿನಂ॥ 8-77-39 (58744) 
ಸರ್ವೋದ್ಯಮೇನ ಮಹತಾ ಪಾಂಡವಾನ್ಸಮಭಿದ್ರವತ್।
ಸ ತು ವಿದ್ರಾವ್ಯ ಸಮರೇ ಪಾಂಡವಾನ್ಸೃಂಜಯಾನಪಿ। 
ಏಕ ಏವ ರಣೇ ಭೀಷ್ಮ ಏಕವೀರತ್ವಮಾಗತಃ॥  8-77-40 (58745) 
ತಂ ಶಿಖಂಡೀ ಸಮಾಸಾದ್ಯ ತ್ವಯಾ ಗುಪ್ತೋ ಮಹಾವ್ರತಂ।
ಜಘಾನ ಪುರುಷವ್ಯಾಘ್ರಂ ಶರೈಃ ಸನ್ನತಪರ್ವಭಿಃ॥ 8-77-41 (58746) 
ಸ ಏಷ ಪತಿತಃ ಶೇತೇ ಶರತಲ್ಪೇ ಪಿತಾಮಹಃ।
ತ್ವಾಂ ಪ್ರಾಪ್ಯ ಪುರುಷವ್ಯಾಘ್ರಂ ವೃತ್ರಃ ಪ್ರಾಪ್ಯೇವ ವಾಸವಂ॥ 8-77-42 (58747) 
ದ್ರೋಣಃ ಪಂಚದಿನಾನ್ಯುಗ್ರೋ ವಿಧಂಯ ರಿಪುವಾಹಿನೀಂ।
ಕೃತ್ವಾ ವ್ಯೂಹಮಭೇದ್ಯಂ ಚ ಪಾತಯಿತ್ವಾ ಮಹಾರಥಾನ್॥ 8-77-43 (58748) 
ಜಯದ್ರಥಸ್ಯ ಸಮರೇ ಕೃತ್ವಾ ರಕ್ಷಾಂ ಮಹಾರಥಃ।
ಅಂತಕಪ್ರತಿಮಶ್ಚೋಗ್ರೋ ರಾತ್ರಿಯುದ್ಧೇಽದಹತ್ಪ್ರಜಾಃ॥ 8-77-44 (58749) 
ದಗ್ಧ್ವಾ ಯೋಧಾಂಛರೈರ್ವೀರೋ ಭಾರದ್ವಾಜಃ ಪ್ರತಾಪವಾನ್।
ಧೃಷ್ಟದ್ಯುಂನಂ ಸಮಾಸಾದ್ಯ ಸ ಗತಃ ಪರಮಾಂ ಗತಿಂ॥ 8-77-45 (58750) 
ಯದಿ ವಾಽದ್ಯ ಭವಾನ್ಯುದ್ಧೇ ಸೂತಪುತ್ರಮುಖಾನ್ರಥಾನ್।
ನಾವಾರಯಿಷ್ಯಃ ಸಂಗ್ರಾಮೇ ನ ಸ್ಮ ದ್ರೋಣೋ ವ್ಯನಂಕ್ಷ್ಯತ॥ 8-77-46 (58751) 
ಭವತಾ ತು ಬಲಂ ಸರ್ವಂ ಧಾರ್ತರಾಷ್ಟ್ರಸ್ಯ ವಾರಿತಂ।
ತತೋ ದ್ರೋಣೋ ಹತೋ ಯುದ್ಧೇ ಪಾರ್ಷತೇನ ಧನಂಜಯ॥ 8-77-47 (58752) 
ಕಶ್ಚ ಶಕ್ತೋ ರಣೇ ಕರ್ತುಂ ತ್ವದನ್ಯಃ ಪುರುಷಬ್ರುವಃ।
ಯಾದೃಶಂ ತೇ ಕೃತಂ ಪಾರ್ಥ ಜಯದ್ರಥವಧಂ ಪ್ರತಿ॥ 8-77-48 (58753) 
ನಿವಾರ್ಯ ಸೇನಾಂ ಮಹತೀಂ ಹತ್ವಾ ಶೂರಾಂಶ್ಚ ಪಾರ್ಥಿವಾನ್।
ನಿಹತಃ ಸೈಂಧವೋ ರಾಜಾ ತ್ವಯಾಽಸ್ತ್ರಬಲತೇಜಸಾ॥ 8-77-49 (58754) 
ಆಶ್ಚರ್ಯಂ ಸಿಂಧುರಾಜಸ್ಯ ವಧಂ ಜಾನಂತಿ ಪಾರ್ಥಿವಾಃ।
ಅನಾಶ್ಚಾರ್ಯಂ ಹಿ ತತ್ತ್ವತ್ತಸ್ತ್ವಂ ಹಿ ಪಾರ್ಥ ಮಹಾರಥಃ॥ 8-77-50 (58755) 
ತ್ವಾಂ ಹಿ ಪ್ರಾಪ್ಯ ರಣೇ ಕ್ಷತ್ರಮೇಕಾಹಾದಿತಿ ಭಾರತ।
ನಶ್ಯಮಾನಮಹಂ ಯುಕ್ತಂ ಮನ್ಯೇಯಮಿತಿ ಮೇ ಮತಿಃ॥ 8-77-51 (58756) 
ಸೇಯಂ ಪಾರ್ಥ ಚಮೂರ್ಘೋರಾ ಧಾರ್ತರಾಷ್ಟ್ರಸ್ಯ ಸಂಯುಗೇ।
ಹತಸರ್ವಸ್ವಭೂಯಿಷ್ಠಾ ಭೀಷ್ಮದ್ರೋಣೌ ಹತೌ ಯಥಾ॥ 8-77-52 (58757) 
ಶೀರ್ಣಪ್ರವರಯೋಧಾಢ್ಯಾ ಹತವಾಜಿರಥದ್ವಿಪಾ।
ಹೀನಾ ಸೂರ್ಯೇಂದುನಕ್ಷತ್ರೈರ್ದ್ಯೌರಿವಾಭಾತಿ ಭಾರತೀ॥ 8-77-53 (58758) 
ವಿಧ್ವಸ್ತಾ ಹಿ ರಣೇ ಪಾರ್ಥ ಸೇನೇಯಂ ಭೀಮವಿಕ್ರಮ।
ಆಸುರೀವ ಮಹಾಸೇನಾ ದೇವರಾಜಪರಾಕ್ರಮೈಃ॥ 8-77-54 (58759) 
ತೇಷಾಂ ಹತಾವಶಿಷ್ಟಾಸ್ತು ಸಂತಿ ಪಂಚ ಮಹಾರಥಾಃ।
ದ್ರೌಣಿಶ್ಚ ಕೃತವರ್ಮಾ ಚ ಕರ್ಣೋ ಮದ್ರಾಧಿಪಃ ಕೃಪಃ॥ 8-77-55 (58760) 
ತಾಂಸ್ತ್ವಮದ್ಯ ನರವ್ಯಾಘ್ರ ಹತ್ವಾ ಪಂಚ ಮಹಾರಥಾನ್।
ಹತಾಮಿತ್ರಃ ಪ್ರಯಚ್ಛೋರ್ವೀ ರಾಜ್ಞೇ ಸದ್ವೀಪಪತ್ತನಾಂ॥ 8-77-56 (58761) 
ಸಾಕಾಶಜಲಪಾತಾಲಾಂ ಸಪರ್ವತಮಹಾವನಾಂ।
ಪ್ರಯಚ್ಛಾಮಿತವೀರ್ಯಾಯ ಪಾರ್ಥಾಯಾದ್ಯ ವಸುಂಧರಾಂ॥ 8-77-57 (58762) 
ಏತಾಂ ಪುರಾ ವಿಷ್ಣುರಿವ ಹತ್ವಾ ದೈತೇಯದಾನವಾನ್।
ಪ್ರಯಚ್ಛ ಮೇದಿನೀಂ ರಾಜ್ಞೇ ಶಕ್ರಾಯೈವ ಹರಿರ್ಯಥಾ॥ 8-77-58 (58763) 
ಅದ್ಯ ಮೋದಂತು ಪಾಂಚಾಲಾ ನಿಹತೇಷ್ವರಿಷು ತ್ವಯಾ।
ವಿಷ್ಣುನಾ ನಿಹತೇಷ್ವೇವ ದಾನವೇಯೇಷು ದೇವತಾಃ॥ 8-77-59 (58764) 
ಯದಿ ವಾ ದ್ವಿಪದಾಂ ಶ್ರೇಷ್ಠಂ ದ್ರೋಣಂ ಮಾನಯತೋ ಗುರುಂ।
ಅಶ್ವತ್ಥಾಂನಿ ಕೃಪಾ ತೇಽಸ್ತಿ ಕೃಪೇ ವಾಚಾರ್ಯಗೌರವಾತ್॥ 8-77-60 (58765) 
ಅತ್ಯಂತಾಪಚಿತಾನ್ಬಂಧೂನ್ಮಾನಯನ್ಮಾತೃಬಾಂಧವಾನ್।
ಕೃತವರ್ಮಾಣಮಾಸಾದ್ಯ ನ ನೇಷ್ಯಾಸಿ ಯಮಕ್ಷಯಂ॥ 8-77-61 (58766) 
ಭ್ರಾತರಂ ಮಾತುರಾಸಾದ್ಯ ಶಲ್ಯಂ ಮದ್ರಜನಾಧಿಪಂ।
ಯದಿ ತ್ವಮರವಿಂದಾಕ್ಷ ದಯಾವಾನ್ನ ಜಿಘಾಸಸಿ॥ 8-77-62 (58767) 
ಏತತ್ತೇ ಸುಕೃತಂ ಕರ್ಮ ನಾತ್ರ ಕಿಂಚನ ವಿದ್ಯತೇ।
ವಯಮಪ್ಯನುಜಾನೀಮೋ ನಾತ್ರ ದೋಷೋಽಸ್ತಿ ಕಶ್ಚನ॥ 8-77-63 (58768) 
ಇಮಂ ಪಾಪಮತಿಂ ಕ್ಷುದ್ರಮತ್ಯಂತಂ ಪಾಂಡವಾನ್ಪ್ರತಿ।
ಕರ್ಣಮದ್ಯ ನರಶ್ರೇಷ್ಠ ಜಹಿ ಪಾರ್ಥ ಶಿತೈಃ ಶರೈಃ॥ 8-77-64 (58769) 
ದಹನೇ ಯತ್ಸಪುತ್ರಾಯಾ ನಿಶಿ ಮಾತುಸ್ತವಾನಘ।
ದ್ಯೂತಾರ್ಥೇ ಯಚ್ಚ ಯುಷ್ಮಾಸು ಪ್ರಾವರ್ತತ ಸುಯೋಧನಃ। 
ತಸ್ಯ ಸರ್ವಸ್ಯ ದುಷ್ಟಾತ್ಮಾ ಕರ್ಣೋ ವೈ ಮೂಲಮಿತ್ಯುತ॥  8-77-65 (58770) 
ಪ್ರೋತ್ಸಾಹಯತಿ ದುಷ್ಟಾತ್ಮಾ ಧಾರ್ತರಾಷ್ಟ್ರಂ ಸುದುರ್ಮತಿಂ।
ಸಮಿತೌ ಗದತೇ ಕರ್ಣಸ್ತಮದ್ಯ ಜಹಿ ಭಾರತ॥ 8-77-66 (58771) 
ಯಶ್ಚ ಯುಷ್ಮಾಸು ಪಾಪಂ ವೈ ಧಾರ್ತರಾಷ್ಟ್ರಃ ಪ್ರಯುಕ್ತವಾನ್।
ತಸ್ಯ ಸರ್ವಸ್ಯ ದುರ್ಬುದ್ಧಿಃ ಕರ್ಣೋ ಮೂಲಮಿಹಾರ್ಜುನ॥ 8-77-67 (58772) 
ಕರ್ಣಂ ಹಿ ಮನ್ಯತೇ ತ್ರಾಣಂ ನಿತ್ಯಮೇವ ಸುಯೋಧನಃ।
ತತೋ ಮಾಮಪಿ ಸಂರಬ್ಧೋ ನಿಗ್ರಹೀತುಂ ಪರಾಕ್ರಮಾತ್॥ 8-77-68 (58773) 
ಸ್ಥಿತಾ ಬುದ್ಧಿರ್ನರೇಂದ್ರಾಣಾಂ ಧಾರ್ತರಾಷ್ಟ್ರಸ್ಯ ಚೋಭಯೋಃ।
ಕರ್ಣಃ ಪಾರ್ಥಾನ್ರಣೇ ಸರ್ವಾನ್ನಾಶಯಿಷ್ಯತಿ ಸಾಯಕೈಃ॥ 8-77-69 (58774) 
ಕರ್ಣಮಾಶ್ರಿತ್ಯ ಕೌಂತೇಯ ಧಾರ್ತರಾಷ್ಟ್ರಸ್ಯ ವಿಗ್ರಹಃ।
ರುಚಿತೋ ಭವತಾ ಸಾರ್ಧಂ ಜಾನತೋಽಪಿ ಬಲಂ ತವ॥ 8-77-70 (58775) 
ಕರ್ಣೋ ಜಲ್ಪತಿ ವೈ ನಿತ್ಯಮಹಂ ಪಾರ್ಥಾನ್ಸಮಾಗತಾನ್।
ವಾಸುದೇವಂ ಚ ದಾಶಾರ್ಹಂ ವಿಜೇಷ್ಯಾಮಿ ಮಹಾರಣೇ। 
ಸಮಿತೌ ವಲ್ಗತೇ ಕರ್ಣಸ್ತಮದ್ಯ ಜಹಿ ಫಲ್ಗುನ॥  8-77-71 (58776) 
ಯಚ್ಚ ಯುಷ್ಮಾಸು ಪಾಪಂ ವೈ ಧಾರ್ತರಾಷ್ಟ್ರಃ ಪ್ರತಾಪವಾನ್।
ಸಭಾಯಾಂ ಕೃತವಾನ್ನಿತ್ಯಂ ಕರ್ಣಮಾಶ್ರಿತ್ಯ ವೈ ಪುರಾ॥ 8-77-72 (58777) 
ಯಚ್ಚ ತಂ ಧಾರ್ತರಾಷ್ಟ್ರಾಣಾಂ ಷಡ್ಭಿಃ ಶೂರೈರ್ಮಹಾರಥೈಃ।
ಪಶ್ಯತಾಂ ಸಂವೃತಂ ಶೂರಂ ಸೌಭದ್ರಮಪರಾಜಿತಂ॥ 8-77-73 (58778) 
ದ್ರೋಣದ್ರೌಣಿಕೃಪಾನ್ವೀರಾನ್ಕಂಪಯಾನಂ ಮಹೇಷುಭಿಃ।
ವಿಧಮಂತಮನೀಕಾನಿ ಪ್ರಮಥಂತಂ ಮಹಾರಥಾನ್॥ 8-77-74 (58779) 
ಮನುಷ್ಯವಾಜಿಮಾತಂಗಾನ್ಪ್ರೇಷಯಂತಂ ಯಮಕ್ಷಯಂ।
ಶರೈಃ ಸೌಭದ್ರಮಾಯಾಂತಂ ದಹಂತಮರಿವಾಹಿನೀಂ॥ 8-77-75 (58780) 
ನಿರ್ಮನುಷ್ಯಾಶ್ಚ ಮಾತಂಗಾ ವಿರಥಾಶ್ಚ ಮಹಾರಥಾಃ।
ಪ್ರದ್ರವಂತಿ ಸ್ಮ ಸಮರೇ ದಿಶೋ ಭೀತಾಽಭಿಮನ್ಯವೇ॥ 8-77-76 (58781) 
ವಿಗತಾಸೂಂಶ್ಚ ತುರಗಾನ್ಪತ್ತೀನ್ವ್ಯಾಯುಧಜೀವಿತಾನ್।
ಕುರ್ವಂತಮೃಷಭಸ್ಕಂಧಂ ಕುರುವೃಷ್ಣಿಯಶಸ್ಕರಂ। 
ತನ್ಮೇ ದಹತಿ ಗಾತ್ರಾಣಿ ಸಖೇ ಸತ್ಯೇನ ತೇ ಶಪೇ॥  8-77-77 (58782) 
ಯತ್ತದಾಸೀತ್ಸುದುಷ್ಟಾತ್ಮಾ ಕರ್ಣೋ ವಿನಿಹತಃ ಪ್ರಭುಃ।
ನ ಶಕ್ತೋ ಹ್ಯಭಿಮನ್ಯೋಸ್ತು ಕರ್ಣಃ ಸ್ಥಾತುಂ ರಣಾಗ್ರತಃ॥ 8-77-78 (58783) 
ಸೌಭದ್ರಶರನಿರ್ಭಿನ್ನೋ ವಿಸಂಜ್ಞಃ ಶೋಣಿತೋಕ್ಷಿತಃ।
ನಿಶ್ವಸನ್ಕ್ರೋಧಸಂದೀಪ್ತೋ ವಿಮುಖಃ ಸಾಯಕಾರ್ದಿತಃ॥ 8-77-79 (58784) 
ತಸ್ಥೌ ಸ ವಿಹ್ವಲಃ ಸಂಖ್ಯೇ ಪ್ರಹಾರಜನಿತಚ್ಛವಿಃ।
ಅಪಯಾನಕೃತೋತ್ಸಾಹೋ ನಿರುತ್ಸಾಹಶ್ಚ ಭಾರತ॥ 8-77-80 (58785) 
ದುರ್ಯೋಧನಂ ರಣೇ ದೃಷ್ಟ್ವಾ ಲಜ್ಜಮಾನೋ ಮುಹುರ್ಮುಹುಃ।
ನಾಪಯಾಸೀತ್ತತತಃ ಪಾರ್ಥ ಸೋಽಭಿಮನ್ಯೋರ್ಮಹಾರಣೇ॥ 8-77-81 (58786) 
ದೃಷ್ಟ್ವಾ ದ್ರೋಣಂ ವಧೋಪಾಯಮಭಿಮನ್ಯೋಶ್ಚ ಪೃಷ್ಟವಾನ್।
ಶ್ರುತ್ವಾ ದ್ರೋಣವಚಃ ಕ್ರೂರಂ ತತಶ್ಚಿಚ್ಛೇದ ಕಾರ್ಮುಕಂ॥ 8-77-82 (58787) 
ತತಶ್ಛಿನ್ನಾಯುಧಂ ತೇನ ದೃಷ್ಟ್ವಾ ಪಂಚ ಮಹಾರಥಾಃ।
ಸ ಚೈವ ನಿಕೃತಿಪ್ರಾಜ್ಞಃ ಪ್ರಾಹಿಣೋಚ್ಛರವೃಷ್ಟಿಭಿಃ॥ 8-77-83 (58788) 
ಪ್ರಹಸನ್ಸ ತು ದುಷ್ಟಾತ್ಮಾ ಕರ್ಣೋ ರಾಜಾ ಚ ಕೌರವಃ।
ಯಚ್ಚ ಕರ್ಣೋಽಬ್ರವೀತ್ಕೃಷ್ಣಾಂ ಸಭಾಯಾಂ ಪರುಷಂ ವಚಃ। 
ಪ್ರಮುಖೇ ಪಾಂಡವೇಯಾನಾಂ ಕುರೂಣಾಂ ಚೈವ ಪಶ್ಯತಾಂ॥  8-77-84 (58789) 
ವಿನಷ್ಟಾಃ ಪಾಂಡವಾಃ ಕೃಷ್ಣೇ ಶಾಶ್ವತಂ ನರಕಂ ಗತಾಃ।
ಪತಿಮನ್ಯಂ ಪೃಥುಶ್ರೋಣಿ ವೃಣೀಷ್ವ ಮೃದುಭಾಷಿಣಿ॥ 8-77-85 (58790) 
ಏಷಾ ತ್ವಂ ಧೃತರಾಷ್ಟ್ರಸ್ಯ ದಾಸೀಭೂತಾ ನಿವೇಶನಂ।
ಪ್ರವಿಶಾರಾಲಪಕ್ಷ್ಮಾಕ್ಷಿ ನ ಸಂತಿ ಪತಯಸ್ತವ॥ 8-77-86 (58791) 
ನ ಪಾಂಡವಾಃ ಪ್ರಭವಂತಿ ತವ ಕೃಷ್ಣೇ ಕಥಂಚನ।
ದಾಸಭಾರ್ಯಾ ಚ ಪಾಂಚಾಲಿ ಸ್ವಯಂ ದಾಸೀ ಚ ಶೋಭನೇ॥ 8-77-87 (58792) 
ಅದ್ಯ ದುರ್ಯೋಧನೋ ರಾಜಾ ಪೃಥಿವ್ಯಾಂ ನೃಪತಿಃ ಸ್ಮೃತಃ।
ಸರ್ವೇ ಚಾಸ್ಯ ಮಹಿಪಾಲಾ ಯೋಗಕ್ಷೇಮಮುಪಾಸತೇ॥ 8-77-88 (58793) 
ಪಶ್ಯೇದಾನೀಂ ಯದಾ ಭದ್ರೇ ನಿವಿಷ್ಟಾಃ ಪಾಂಡವಾಃ ಸಮಂ।
ಅನ್ಯೋನ್ಯಂ ಸಮುದೀಕ್ಷಂತೇ ಧಾರ್ತರಾಷ್ಟ್ರಸ್ಯ ತೇಜಸಾ॥ 8-77-89 (58794) 
ವ್ಯಕ್ತಂ ಷಂಡತಿಲಾ ಹ್ಯೇತೇ ನರಕೇ ಚ ನಿಮಜ್ಜಿತಾಃ।
ಪ್ರೇಷ್ಯವಚ್ಚಾಪಿ ರಾಜಾನಮುಪಸ್ಥಾಸ್ಯಂತಿ ಕೌರವಂ॥ 8-77-90 (58795) 
ಉಕ್ತವಾನ್ಸ ಚ ಪಾತಾತ್ಮಾ ತಥಾ ಪರಮದುರ್ಮತಿಃ।
ಪಾಪಃ ಪಾಪವಚಃ ಕರ್ಣಃ ಪಶ್ಯತಸ್ತೇ ಧನಂಜಯ॥ 8-77-91 (58796) 
ಅಸ್ಯ ಪಾಪಸ್ಯ ತದ್ವಾಕ್ಯಂ ಸುವರ್ಣವಿಕೃತಾಃ ಶರಾಃ।
ಶಮಯಂತಿ ಶಿಲಾಧೌತಾ ನಾಶಯಂತೋಽಸ್ಯ ಜೀವಿತಂ॥ 8-77-92 (58797) 
ಅದ್ಯ ಕರ್ಣಂ ರಣೇ ಗ್ರಸ್ತಂ ಪಶ್ಯಂತು ಕುರವಸ್ತ್ವಯಾ।
ಸ್ವರ್ಗಾವತರಣೇ ಯತ್ನಂ ಸ್ವರ್ಗದ್ವಾರಗತಂ ಯಥಾ॥ 8-77-93 (58798) 
ಅದ್ಯ ತೇ ಸಮರೇ ವೀರ್ಯಂ ಪಶ್ಯಂತು ಕುರುಯೋಧಿನಃ।
ಸೂತಪುತ್ರೇ ಹತೇ ಪಾರ್ಥ ಜಾನಂತು ತ್ವಾಂ ಮಹಾರಥಂ॥ 8-77-94 (58799) 
ಅದ್ಯ ಕಾಕವಲಾ ಗೃಧ್ರಾ ವಾಯಸಾ ಜಂಬುಕಾಸ್ತಥಾ।
ವಿಪ್ರಕರ್ಷಂತು ಗಾತ್ರಾಣಿ ಸೂತಪುತ್ರಸ್ಯ ಮಾರಿಷ॥ 8-77-95 (58800) 
ಅದ್ಯಾಧಿರಥಿರಾಕ್ಷಿಪ್ತೋ ನಿಹತಶ್ಚ ತ್ವಯಾ ರಣೇ।
ಕುರೂಣಾಂ ಶೋಕಮಾಧತ್ತಾಂ ಪಾಣ್ವಾನಾಂ ಮುದಂ ತದಾ॥ 8-77-96 (58801) 
ಅದ್ಯ ತ್ವಾಂ ಪ್ರತಿಮರ್ದಂತು ಪಾಂಚಾಲಾಃ ಪಾಂಡವೈಃ ಸಹ।
ಯಥಾ ವೃತ್ರವಧೇ ವೃತ್ತೇ ದೇವಾಃ ಸರ್ವೇ ಶತಕ್ರತುಂ॥ 8-77-97 (58802) 
ಅದ್ಯ ಕರ್ಣಂ ರಣೇ ಹತ್ವಾ ಪ್ರಾಪ್ಯ ಚೈವೋತ್ತಮಂ ಯಶಃ।
ವಿಶೋಕೋ ವಿಜ್ವರಃ ಪಾರ್ಥ ಭವ ಬಂಧುಪುರಸ್ಕೃತಃ॥ 8-77-98 (58803) 
ನರಸಿಂಹವಪುಃ ಕೃತ್ವಾ ಯಥಾ ಶಸ್ತೋ ಮಹಾಸುರಃ।
ಹಿರಣ್ಯಕಶಿಪುರ್ದೈತ್ಯೋ ವಿಷ್ಣುನಾ ಪ್ರಭವಿಷ್ಣುನಾ॥ 8-77-99 (58804) 
ತಥಾ ತ್ವಮಪಿ ರಾಧೇಯಂ ಘೋರಾಂ ಕೃತ್ವಾ ಮಹಾತನುಂ।
ಜಹಿ ಯುದ್ಧೇ ಮಹಾಬಾಹೋ ತ್ರಾಯಸ್ವ ಚ ಭಯಾತ್ಸ್ವಕಾನ್॥ 8-77-10 (58805) 
ಕರ್ಣಂ ಹಾಹಾಕೃತಂ ದೀನಂ ವಿಷಣ್ಣಂ ತ್ವಚ್ಛರಾರ್ದಿತಂ।
ಪ್ರಪತಂತಂ ಮಹೀಂ ಕರ್ಣಂ ಪಶ್ಯಂತು ವಸುಧಾಧಿಪಾಃ॥ 8-77-10 (58806) 
ತಂ ಚ ಸ್ವಶೋಣಿತೇ ಮಗ್ನಂ ಶಯಾನಂ ಪತಿತಂ ಭುವಿ।
ಅಪವಿದ್ಧಾಯುಕಧಂ ಕರ್ಣಮದ್ಯ ಪಶ್ಯಂತು ಬಾಂಧವಾಃ॥ 8-77-10 (58807) 
ತಚ್ಚೈವಾದ್ಯ ಮಹತ್ಕರ್ಮ ಗಾಂಡೀವಪ್ರೇಷಿತೈಃ ಶರೈಃ।
ರಥೋಪಸ್ಥೇ ವಿಶೀರ್ಯೇತ ತಾರಾರಾಜ ಇವಾಂಬರಾತ್॥ 8-77-10 (58808) 
ಆಶು ಚಾದ್ಯ ಶರಾಸ್ತಸ್ಯ ಸಂಪತಂತೋ ಮಹಾಜವೈಃ।
ತ್ವಚ್ಛರೈಃ ಸನ್ನಿಕೃತ್ತಾಗ್ರಾ ವಿಶೀರ್ಯಂತೇ ಮಹೀತಲೇ॥ 8-77-10 (58809) 
ತ್ವಯಾ ಚಾದ್ಯ ಹತೇ ತಸ್ಯ ವಿಕ್ರಮೇ ಭರತರ್ಷಭ।
ವಿಮುಖಾಃ ಸರ್ವರಾಜಾನೋ ಭವಂತು ಗತಜೀವಿತಾಃ॥ 8-77-10 (58810) 
ತಥಾ ಚಾಧಿರಥೌ ಯಾತೇ ಪ್ರಯಾಂತು ಕುರವೋ ದಿಶಃ।
ಮನ್ವಾನಾಸ್ತಂ ರಥಶ್ರೇಷ್ಠಂ ಸರ್ವಲೋಕೇಷು ಧನ್ವಿನಾಂ॥ 8-77-10 (58811) 
ಸ ವೈ ಚಾದ್ಯ ಭಯಾತ್ತ್ಯಕ್ತ್ವಾ ಧಾರ್ತರಾಷ್ಟ್ರೋ ಮಹಾಚಮೂಂ।
ದುರ್ಯೋಧನೋ ಭಯೋದ್ವಿಗ್ನೋ ದ್ರವತು ಸ್ವಂ ನಿವೇಶನಂ॥ 8-77-10 (58812) 
ತಥಾ ಚಾದ್ಯ ಹತಂ ಶ್ರುತ್ವಾ ಧೃತರಾಷ್ಟ್ರೋ ಜನೇಶ್ವರಃ।
ಕ್ಷಣೇನ ನಿಪತೇದ್ಭೂಮೌ ವಿಸಂಜ್ಞೋ ವೈ ಮಹೀಪತಿಃ॥ 8-77-10 (58813) 
ಅದ್ಯ ಜಾನಂತು ತೇ ಪಾರ್ಥ ವಿಕ್ರಮಂ ಸರ್ವಯೋಧಿನಃ।
ಯದುವಾಚ ಸಭಾಮಧ್ಯೇ ಪರುಷಂ ಭಾರತ ತ್ವಯಿ॥ 8-77-10 (58814) 
ಯಾನಿ ಚಾನ್ಯಾನಿ ದುಷ್ಟಾತ್ಮಾ ಪಾಪಾನಿ ಕೃತವಾಂಸ್ತ್ವಯಿ।
ತಾನ್ಯದ್ಯ ಭರತಶ್ರೇಷ್ಠ ನಾಶಯಂತು ಶರಾಸ್ತವ॥ 8-77-10 (58815) 
ಶಾಂತಿಂ ಕುರು ಪರಿಕ್ಲೇಶಾ ಕೃಷ್ಣಾಯಾಃ ಶತ್ರುಪಾತನ।
ಹತ್ವಾ ಶತ್ರುಂ ರಣೇ ಶ್ಲಾಘ್ಯಂ ಗರ್ಜಂತಮತಿಪೌರುಷಂ॥ 8-77-10 (58816) 
ಅದ್ಯ ಚಾಧಿರಥಿರ್ವೇದ್ಧಸ್ತವ ಬಾಣೈಃ ಸಮಂತತಃ।
ಮನ್ಯತಾಂ ತ್ವಾಂ ನರವ್ಯಾಘ್ರ ಪ್ರವರಂ ಸರ್ವಧನ್ವಿನಾಂ॥ 8-77-10 (58817) 
ಗಾಂಡೀವಪ್ರಸೃತಾನ್ವಾಣಾನದ್ಯ ಗಾತ್ರಸ್ಪೃಶಃ ಶರಾನ್।
ಯಾತು ಕರ್ಣೋ ರಣೇ ಪಾರ್ಥ ಶ್ವಾವಿಚ್ಛಲಲತೋ ಯಥಾ॥ 8-77-10 (58818) 
ತಂ ಕಥಂ ಕರ್ಣಮಾಸಾದ್ಯ ವಿದ್ರವೇಯುರ್ಮಹಾರಥಾಃ।
ಯಸ್ತ್ವೇಕಃ ಸರ್ವಪಾಂಚಾಲಾನಹನ್ಯಹನಿ ನಾಶಯನ್। 
ಕಾಲವಚ್ಚರತೇ ವೀರ ಪಾಂಚಾಲಾನಾಂ ರಥವ್ರಜೇ॥  8-77-10 (58819) 
ತಮಪ್ಯಾಸಾದ್ಯ ಸಮರೇ ಮಿತ್ರಾರ್ಥೇ ಮಿತ್ರವತ್ಸಲ।
ತಥಾ ಜ್ವಲಂತಮಸ್ತ್ರೈಶ್ಚ ಶೂರಂ ಸರ್ವಧನುಷ್ಮತಾಂ। 
ನಿರ್ದಹಂತಂ ಸಮಾರೂಢಂ ದುರ್ಧರ್ಷಂ ದ್ರೋಣಮಂಜಸಾ॥  8-77-10 (58820) 
ತೇ ನಿತ್ಯಮುದಿತಾ ಜೇತುಂ ಯುಧಿ ಶತ್ರುಮರಿಂದಮಾಃ।
ನ ಚೇದಾಧಿರಥೇರ್ಭೀತಾಃ ಪಾಂಚಾಲಾಃ ಸ್ಯುಃ ಪರಾಙ್ಮುಖಾಃ॥ 8-77-10 (58821) 
ತೇಷಾಮಾಪತತಾಂ ಶೂರಃ ಪಾಂಚಾಲಾನಾಂ ತರಸ್ವಿನಾಂ।
ಆದತ್ತಾಸೂಞ್ಶರೈಃ ಕರ್ಣಃ ಪತಂಗಾನಾಮಿವಾನಲಃ॥ 8-77-10 (58822) 
ಏತೇ ದ್ರವಂತಿ ಪಾಂಚಾಲಾ ದ್ರಾವ್ಯಂತೇ ಯೋಧಿಭಿರ್ಧ್ರುವಂ।
ಕರ್ಣೇನ ಭರತಶ್ರೇಷ್ಠ ಪಶ್ಯಪಶ್ಯ ತಥಾಕೃತಾನ್॥ 8-77-10 (58823) 
ತಾನ್ಸಮಾರೋಹತಃ ಶೂರಾನ್ಮಿತ್ರಾರ್ಥೇ ತ್ಯಕ್ತಜೀವಿತಾನ್।
ನಿಸ್ತಾರಯ ಮಹಾಬಾಹೋ ಕರ್ಣಾಸ್ತ್ರಾತ್ಪಾವಕೋಪಮಾತ್॥ 8-77-10 (58824) 
ಅಸ್ತ್ರಂ ಹಿರಾಮಾತ್ಕರ್ಣೇನ ಭಾರ್ಗವಾದೃಷಿಸತ್ತಮಾತ್।
ಯದವಾಪ್ತಂ ತದಾ ಘೋರಂ ತಸ್ಯ ರೂಪಮುದೀರ್ಯತೇ॥ 8-77-10 (58825) 
ತಾಪನಂ ಸರ್ವಸೈನ್ಯಸ್ಯ ಘೋರರೂಪಂ ಭಯಾನಕಂ।
ಯಮಾಶ್ರಿತ್ಯ ಮಹಾಸೇನಾ ಜ್ವಲತೇ ಸ್ವೇನ ತೇಜಸಾ॥ 8-77-10 (58826) 
ಏತೇ ಚರಂತಿ ಸಂಗ್ರಾಮೇ ಕರ್ಣಚಾಪಚ್ಯುತಾಃ ಶರಾಃ।
ಪ್ರಭಯಾ ಇಹ ಶತ್ರೂಣಾಂ ಘಾತಯಂತೋ ಜನಾನ್ಪ್ರಭೋ॥ 8-77-10 (58827) 
ಏತೇ ಭ್ರಮಂತಿ ಪಾಂಚಾಲಾ ಉತ್ಕ್ರಯಂತಿ ಚ ಮಾರಿಷ।
ಕರ್ಣಾಸ್ತ್ರಂ ಸಮರೇ ಪ್ರಾಪ್ಯ ದುರ್ನಿವಾರ್ಯಂ ಮಹಾತ್ಮಭಿಃ॥ 8-77-10 (58828) 
ಏಷ ಭೀಮೋ ದೃಢಕ್ರೋಧೋ ವೃತಃ ಪಾರ್ಥ ಸಮಂತತಃ।
ಸೃಂಜಯೈರ್ಯೋಽಜಯತ್ಕರ್ಣಂ ಪೀಡ್ಯತೇ ನಿಶಿತೈಃ ಶರೈಃ॥ 8-77-10 (58829) 
ಪಾಂಚಾಲಾನ್ಸೃಂಜಯಾಂಶ್ಚೈವ ಪಾಂಡವಾಂಶ್ಚೈವ ಭಾರತ।
ಉಪೇಕ್ಷಿತೋ ದಹೇತ್ಕರ್ಣೋ ರೋಗೋ ದೇಹಮಿವಾಂತಕಃ॥ 8-77-10 (58830) 
ನಾನ್ಯಂ ತ್ವತ್ತೋ ಹಿ ಪಶ್ಯಾಮಿ ಯೋಧಂ ಯೌಧಿಷ್ಠಿರೇ ಬಲೇ।
ಯಃ ಸಮಾಸಾದ್ಯ ರಾಧೇಯಂ ಸ್ವಸ್ತಿಮಾನಾವ್ರಜೇದ್ಗೃಹಾನ್॥ 8-77-10 (58831) 
ತಮದ್ಯ ನಿಶಿತೈರ್ಬಾಣೈರ್ನಿಹತ್ಯ ಭರತರ್ಷಭ।
ಯಥಾ ಪ್ರತಿಜ್ಞಾಂ ತ್ವ ಪಾರ್ಥ ತೀರ್ತ್ವಾ ಕೀರ್ತಿಮವಾಪ್ಸ್ಯಸಿ॥ 8-77-10 (58832) 
ತ್ವಂ ಹಿ ಶಕ್ತೋ ರಣೇ ಕರ್ಣಂ ವಿಜೇತುಂ ಸಹ ಪಾರ್ಥಿವೈಃ।
ನಾನ್ಯೋ ಯುಧಿ ಯುಧಾಂ ಶ್ರೇಷ್ಠ ಸತ್ಯಮೇತದ್ಬ್ರವೀಮಿ ತೇ॥ 8-77-10 (58833) 
ಏತತ್ಕೃತ್ವಾ ಮಹತ್ಕಾರ್ಮ ಹತ್ವಾ ಕರ್ಣಂ ಮಹಾರಥಂ।
ಕೃತಾರ್ಥಃ ಸಫಲಃ ಪಾರ್ಥ ಸುಖೀ ಭವ ನರೋತ್ತಮ॥ ॥ 8-77-10 (58834) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಸಪ್ತಸಪ್ತತಿತಮೋಽಧ್ಯಾಯಃ॥ 77 ॥

Mahabharata - Karna Parva - Chapter Footnotes

8-77-23 ಯದಿ ತ್ವಂ ತ್ರಾತಾ ನ ಭವೇಸ್ತರ್ಹಿ ತದ್ಧಾರ್ತರಾಷ್ಟ್ರಂ ಬಲಂ ಕೋನು ಪ್ರತೀಯಾದ್ಗಚ್ಛೇದಿತಿ ಸಂಬಂಧಃ॥ 8-77-51 ತ್ವಾಂಹೀತಿ। ಕ್ಷಣೇನ ಸರ್ವಂ ಭಸ್ಮೀಕರ್ತುಂ ಸಮರ್ಥಂ ತ್ವಾಂ ಪ್ರಾಪ್ಯ ಏಕಾಹಾನ್ನಶ್ಯಮಾನಂ ಕ್ಷತ್ರಂ ಯುಕ್ತಂ ಬಲವತ್ತರಂ ಮನ್ಯೇಯಂ ಜಾನೀಯಾಂ। ಕ್ಷಣೇನ ನಾಶ್ಯಮಪಿ ಪೂರ್ಣೈಕಾಹಪರ್ಯಂತಂ ಸ್ಥಾಯಿತ್ವಾದಿತಿ ಭಾವಃ॥ 8-77-111 ಪರಿಕ್ಲೇಶಾ ಪರಿಕ್ಲೇಶಾನಾಂ॥ 8-77-77 ಸಪ್ತಸಪ್ತತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 078

॥ ಶ್ರೀಃ ॥

8.78. ಅಧ್ಯಾಯಃ 078 

Mahabharata - Karna Parva - Chapter Topics

ಅರ್ಜುನೇನ ಕೃಷ್ಣಾಗ್ರೇ ಕರ್ಣವಧಾನಂತರಭಾವ್ಯರ್ಥಾನುವರ್ಣನಪೂರ್ವಕಂ ತದ್ವಧಪ್ರತಿಜ್ಞಾ॥ 1 ॥

Mahabharata - Karna Parva - Chapter Text

8-78-0 (58835) 
ಸಂಜಯ ಉವಾಚ। 8-78-0x (5026) 
ಸ ಕೇಶವಸ್ಯ ಬೀಭತ್ಸುಃ ಶ್ರುತ್ವಾ ಭಾರತ ಭಾಷಿತಂ।
ವಿಶೋಕಃ ಸಂಪ್ರಹೃಷ್ಟಶ್ಚ ಕ್ಷಣೇನ ಸಮಪದ್ಯತ॥ 8-78-1 (58836) 
ತತೋ ಜ್ಯಾಮಭಿಮೃಜ್ಯಾಶು ವ್ಯಾಕ್ಷಿಪದ್ಗಾಂಡಿವಂ ಧನುಃ।
ದಧ್ರೇ ಕರ್ಣವಿನಾಶಾಯ ಕೇಶವಂ ಚಾಭ್ಯಭಾಷತ॥ 8-78-2 (58837) 
ತ್ವಯಾ ನಾಥೇನ ಗೋವಿಂದ ಧ್ರುವ ಏವ ಜಯೋ ಮಮ।
ಪ್ರಸನ್ನೋ ಯಸ್ಯ ಭಗವಾನ್ಭೂತಭವ್ಯಭವಿಷ್ಯಕೃತ್॥ 8-78-3 (58838) 
ತ್ವತ್ಸಹಾಯೋ ಹ್ಯಹಂ ಕೃಷ್ಣ ತ್ರೀಂಲ್ಲೋಕಾನ್ವೈ ಸಮಾಗತಾನ್।
ಪ್ರಾಪಯೇಯಂ ಪರಂ ಲೋಕಂ ಕಿಮು ಕರ್ಣಂ ಮಹಾಹವೇ॥ 8-78-4 (58839) 
ಪಶ್ಯಾಮಿ ದ್ರವತೀಂ ಸೇನಾಂ ಪಾಂಚಾಲಾನಾಂ ಜನಾರ್ದನ।
ಪಶ್ಯಾಮಿ ಕರ್ಣಂ ಸಮರೇ ವಿಚರಂತಮಭೀತವತ್॥ 8-78-5 (58840) 
ಭಾರ್ಗವಾಸ್ತ್ರಂ ಚ ಪಶ್ಯಾಮಿ ಜ್ವಲಂತಂ ಕೃಷ್ಣ ಸರ್ವಶಃ।
ಸೃಷ್ಟಂ ಕರ್ಣೇನ ವಾರ್ಷ್ಣೇಯ ಶಕ್ರೇಣೇವ ಮಹಾಶನಿಂ॥ 8-78-6 (58841) 
ಅನೇನ ಖಲು ಸಂಗ್ರಾಮೇ ಯತ್ತು ಕೃಷ್ಣ ಮಯಾ ಕೃತಂ।
ಕಥಯಿಷ್ಯಂತಿ ಭೂತಾನಿ ಯಾವದ್ಭೂಮಿರ್ಧರಿಷ್ಯತಿ॥ 8-78-7 (58842) 
ಅದ್ಯ ಕೃಷ್ಣ ವಿಕರ್ಣಾ ಮೇ ಕರ್ಣಂ ನೇಷ್ಯಂತಿ ಮೃತ್ಯವೇ।
ಗಾಂಡೀವಮುಕ್ತಾಃ ಕ್ಷಿಣ್ವಂತೋ ಮಮ ಹಸ್ತಪ್ರಚೋದಿತಾಃ॥ 8-78-8 (58843) 
ಅದ್ಯ ರಾಜಾ ಧೃತರಾಷ್ಟ್ರಃ ಸ್ವಾಂ ಬುದ್ಧಿಮವಮಂಸ್ಯತೇ।
ದುರ್ಯೋಧನಮರಾಜ್ಯಾರ್ಹಂ ಯಯಾ ರಾಜ್ಯೇಽಭ್ಯಷೇಚಯತ್॥ 8-78-9 (58844) 
ಅದ್ಯ ರಾಜ್ಯಾತ್ಸುಖಾಚ್ಚೈವ ಶ್ರಿಯೋ ರಾಷ್ಟ್ರಾತ್ತಥಾ ಪುರಾತ್।
ಪುತ್ರೇಭ್ಯಶ್ಚ ಮಹಾಬಾಹೋ ಧೃತರಾಷ್ಟ್ರೋ ವಿಮೋಕ್ಷ್ಯತಿ॥ 8-78-10 (58845) 
ಗುಣವಂತಂ ಹಿ ಯೋ ಹಿತ್ವಾ ನಿರ್ಗುಣಂ ಕುರುತೇ ಪ್ರಭುಂ।
ಸ ಶೋಚತಿ ಚಿರಂ ಕೃಷ್ಣ ಕ್ಷಿಪ್ರಮೇವಾಗತೇ ಕ್ಷಯೇ॥ 8-78-11 (58846) 
ಯಥಾ ಚ ಪುರುಷಃ ಕಶ್ಚಿಚ್ಛಿತ್ತ್ವಾ ಚಾಂರವಣಂ ಮಹತ್।
ಪಲಾಶಸೇಚನೇ ಬುದ್ಧಿಂ ಕೃತ್ವಾ ಶೋಚತಿ ಮಂದಧೀಃ॥ 8-78-12 (58847) 
ದೃಷ್ಟ್ವಾ ಪುಷ್ಪಂ ಪಲೇ ಗೃಧ್ನುಃ ಫಲಂ ದೃಷ್ಟ್ವಾಽನುಶೋಚತಿ।
ತಥೇದಂ ಧೃತರಾಷ್ಟ್ರಸ್ಯ ಪುಷ್ಪಲುಪ್ಧಸ್ಯ ಮಾನದ। 
ಫಲಂ ದೃಷ್ಟ್ವಾ ಭೃಶಂ ದುಃಖಂ ಭವಿಷ್ಯತಿ ಜನಾರ್ದನ॥  8-78-13 (58848) 
ಸೂತಪುತ್ರೇ ಹತೇ ತ್ವದ್ಯ ನಿರಾಶೋ ಭವಿತಾ ಪ್ರಭುಃ॥  8-78-14 (58849) 
ಅದ್ಯ ದುರ್ಯೋಧನೋ ರಾಜ್ಯಾಜ್ಜೀವಿತಾಚ್ಚ ನಿರಾಶಕಃ।
ಭವಿಷ್ಯತಿ ಹತೇ ಕರ್ಣೇ ಕೃಷ್ಣ ಸತ್ಯಂ ಬ್ರವೀಮಿ ತೇ॥ 8-78-15 (58850) 
ಅದ್ಯ ದೃಷ್ಟ್ವಾ ಮಯಾ ಕರ್ಣಂ ಶರೈರ್ವಿಶಕಲೀಕೃತಂ।
ಸ್ಮರತಾಂ ತವ ವಾಕ್ಯಾನಿ ಶಮಂ ಪ್ರತಿ ಜನೇಶ್ವರಃ॥ 8-78-16 (58851) 
ಅದ್ಯಾಸೌ ಸೌಬಲಃ ಕೃಷ್ಣ ಗ್ಲಹಾಂಜಾನಾತು ವೈ ಶರಾನ್।
ದುರೋದರಂ ಚ ಗಾಂಡೀವಂ ಗಣ಼್ಡವಂ ಚ ರಥಂ ಮಮ॥ 8-78-17 (58852) 
ಅದ್ಯ ಕುಂತೀಸುತಸ್ಯಾಹಂ ದೃಢಂ ರಾಜ್ಞಃ ಪ್ರಜಾಗರಂ।
ವ್ಯಪನೇಷ್ಯಾಮಿ ಗೋವಿಂದ ಹತ್ವಾ ಕರ್ಣಂ ಶಿತೈಃ ಶರೈಃ॥ 8-78-18 (58853) 
ಅದ್ಯ ಕುಂತೀಸುತೋ ರಾಜಾ ಹತೇ ಸೂತಸುತೇ ಮಯಾ।
ಸುಪ್ರಹೃಷ್ಟಮನಾಃ ಪ್ರೀತಶ್ಚಿರಂ ಸುಖಮವಾಪ್ಸ್ಯತಿ॥ 8-78-19 (58854) 
ಅದ್ಯ ವಾಹಮನಾಧೃಷ್ಯಂ ಕೇಶವಾಪ್ರತಿಮಂ ಶರಂ।
ಉತ್ಸ್ರಕ್ಷ್ಯಾಮೀಹಯಃ ಕರ್ಣಂ ಜೀವಿತಾದ್ಧಂಶಯಿಷ್ಯತಿ॥ 8-78-20 (58855) 
ಯಸ್ಯ ಚೈತದ್ವ್ರತಂ ಮಹ್ಯಂ ವಧೇ ಕಿಲ ದುರಾತ್ಮನಃ।
ಪಾದೌನ ಮxxxxxxನ್ಯಾಂ ನ ಫಲ್ಗುನಂ॥ 8-78-21 (58856) 
xxxxxxxz ಪಾಪಸ್ಯ ಮಧುಸೂದನ।
xxxxxxxxxxxxxx ಸನ್ನತಪರ್ವಭಿಃ॥ 8-78-22 (58857) 
xxxxxxxxxxxxxx ನಾನ್ಯಂ ಪೃಥಿವ್ಯಾಮನುಮನ್ಯತೇ।
xxxxxxxxx ಸೂತಪುತ್ರಸ್ಯ ಭೂಮಿಃ ಪಾಸ್ಯತಿ ಶೋಣಿತಂ॥ 8-78-23 (58858) 
xxxxxxx ಸೂತಪುತ್ರೋ ಯದವ್ರವೀತ್।
xxxxxxxxxxx ಶ್ಲಾಘಮಾನಃ ಸ್ವಕಾನ್ಗುಣಾನ್॥ 8-78-24 (58859) 
ಅನೃತಂ ತತ್ಕರಿಷ್ಯಂತಿ ಮಾಮಕಾ ನಿಶಿತಾಃ ಶರಾಃ।
ಆಶೀವಿಷಾ ಇವ ಕ್ರುದ್ಧಾಸ್ತಸ್ಯಪಾಸ್ಯಂತಿ ಶೋಣಿತಂ॥ 8-78-25 (58860) 
ಮಯಾ ಹಸ್ತವತಾ ಮುಕ್ತಾ ನಾರಾಚಾ ವೈದ್ಯುತತ್ವಿಷಃ।
ಗಾಂಡೀವಸೃಷ್ಟಾ ದಾಸ್ಯಂತಿ ಕರ್ಣಸ್ಯ ಪರಮಾಂ ಗತಿಂ॥ 8-78-26 (58861) 
ಅದ್ಯ ತಪ್ಸ್ಯತಿ ರಾಧೇಯಃ ಪಾಂಚಾಲೀಂ ಯತ್ತದಬ್ರವೀತ್।
ಸಭಾಮಧ್ಯೇ ವಚಃ ಕ್ರೂರಂ ಕುತ್ಸಯನ್ಪಾಂಡವಾನ್ಪ್ರತಿ॥ 8-78-27 (58862) 
ಏತೇ ಷಂಡತಿಲಾಃ ಕೃಷ್ಣೇ ನಿರ್ವೀರ್ಯಾ ಹತವಿಕ್ರಮಾಃ।
ಅಹಂ ವಃ ಪಾಂಡವೇಯೇಭ್ಯೋ ಭಯಾತ್ತ್ರಾಸ್ಯೇತಿ ಚಾಬ್ರವೀತ್। 
ಹಂತಾಽಹಂ ಪಾಂಡವಾನ್ಸರ್ವಾನ್ಸಪುತ್ರಾನಿಹ ಭಾರತ॥  8-78-28 (58863) 
ಅನೃತಂ ತತ್ಕರಿಷ್ಯಂತಿ ಮಾಮಕಾ ನಿಶಿತಾಃ ಶರಾಃ।
ಹತೇ ವೈಕರ್ತನೇ ಕರ್ಣೇ ಸೂತಪುತ್ರೇ ದುರಾತ್ಮನಿ॥ 8-78-29 (58864) 
ಯಸ್ಯ ವೀರ್ಯಂ ಸಮಾಶ್ರಿತ್ಯ ಧಾರ್ತರಾಷ್ಟ್ರೋ ಬೃಹನ್ಮನಾಃ।
ತಮದ್ಯ ಕರ್ಣಂ ಹಂತಾಸ್ಮಿ ಸಮರೇ ಮಧುಸೂದನ॥ 8-78-30 (58865) 
ಅದ್ಯ ಕರ್ಣೇ ಹತೇ ಕೃಷ್ಣ ಧಾರ್ತರಾಷ್ಟ್ರಾಃ ಸರಾಜಕಾಃ।
ವಿದ್ರವಂತಿ ದಿಶೋ ಭೀತಾಃ ಸಿಂಹಂ ದೃಷ್ಟ್ವಾ ಮೃಗಾ ಇವ॥ 8-78-31 (58866) 
ಅದ್ಯ ದುರ್ಯೋಧನೋ ರಾಜಾ ಪೃಥಿವೀಂ ನಾನ್ವವೇಕ್ಷತೇ।
ಹತೇ ಕರ್ಣೇ ಮಯಾ ಸಂಖ್ಯೇ ಸಪುತ್ರೇ ಸಸುಹೃಜ್ಜನೇ॥ 8-78-32 (58867) 
ಅದ್ಯ ಕರ್ಣೇ ಹತಂ ದೃಷ್ಟ್ವಾ ಧಾರ್ತರಾಷ್ಟ್ರೋಽತ್ಯಮರ್ಷಣಃ।
ಜಾನಾತು ಮಾಂ ರಣೇ ಕೃಷ್ಣ ಪ್ರವರಂ ಸರ್ವಧನ್ವಿನಾಂ॥ 8-78-33 (58868) 
ಸಪುತ್ರಪೌತ್ರಃ ಸಾಮಾತ್ಯಃ ಸಸುಹೃಚ್ಚ ನಿರಾಶಿಷಃ।
ಪಿತ್ರ್ಯೇ ರಾಜ್ಯೇ ನಿರಾಶಶ್ಚ ಧಾರ್ತರಾಷ್ಟ್ರೋ ನಿರಾಶ್ರಯಃ॥ 8-78-34 (58869) 
ಅದ್ಯ ರಾಜಾ ಧರ್ಮಪುತ್ರೋ ಹತಾಮಿತ್ರೋ ಭವಿಷ್ಯತಿ।
ಅದ್ಯ ದುರ್ಯೋಧನೋ ದೀಪ್ತಾಂ ಶ್ರಿಯಂ ರಾಜ್ಯಂ ಚ ಹಾಸ್ಯತಿ॥ 8-78-35 (58870) 
ಹತೇ ವೈಕರ್ತನೇ ಕರ್ಣೇ ಭೀಷ್ಮೇ ದ್ರೋಣೇ ಚ ಸಂಯುಗೇ।
ಕಾತರಂ ತದ್ಬಲಂ ಕೃಷ್ಣ ಪ್ರವಿಷ್ಟಂ ಭೋಕ್ಷ್ಯತೇ ತು ಯತ್॥ 8-78-36 (58871) 
ಅದ್ಯಪ್ರಭೃತಿ ರಾಜಾನಂ ಧರ್ಮಪುತ್ರಂ ಯುಧಿಷ್ಠಿರಂ।
ಅನುಮೋದಂತು ಸುಹೃದೋ ಜ್ಞಾತಪೂರ್ವಾಶ್ಚ ಬ್ರಾಹ್ಮಣಾಃ॥ 8-78-37 (58872) 
ಅದ್ಯ ತಂ ನಿಹತಂ ಶ್ರುತ್ವಾ ಕರ್ಣಂ ವೈಕರ್ತನಂ ಮಯಾ।
ಕರೋತು ಪಟಹೋನ್ಮಿಶ್ರಂ ದೇವತಾಸ್ಥಾನಪೂಜನಂ॥ 8-78-38 (58873) 
ಅದ್ಯ ಕೃಷ್ಣ ಹತೇ ಕರ್ಣೇ ಕುರುತಾಂ ಚಿರಸಂಭೃತಂ।
ಯಾಜನಂ ವೈ ಮಹಾಬಾಹೋ ದೇವತಾನಾಂ ಯಥಾವಿಧಿ॥ 8-78-39 (58874) 
ಅದ್ಯ ತ್ವಂಬಾ ಚ ಕೃಷ್ಣಾ ಚ ತ್ವರಮಾಣೇ ಪರಸ್ಪರಂ।
ಸಸ್ವಜೇತಾಂ ಹೃಷೀಕೇಶ ಸಂಪೂರ್ಣೇಽಸ್ಮಿನ್ಮನೋರಥೇ॥ 8-78-40 (58875) 
ಅದ್ಯ ತ್ವಂ ಪಾಂಡವೋ ಜ್ಯೇಷ್ಠಸ್ತಥಾಽಽರ್ಯಶ್ಚ ವೃಕೋದರಃ।
ಉದೀಕ್ಷೇತಾಂ ಹತೇ ಕರ್ಣೇ ಕೃಷ್ಣ ಸೌಂಯೇನ ಚಕ್ಷುಷಾ॥ 8-78-41 (58876) 
ಅಭಿವಾದ್ಯ ಗುರೂನದ್ಯ ಕನಿಷ್ಠೈಶ್ಚಾಭಿವಾದಿತಃ।
ಸಸ್ವಜಾನೋ ಹ್ಯಹಂ ದೋರ್ಭ್ಯಾಂ ಪ್ರಾಪ್ಸ್ಯಾಮಿ ವಿಪೂಲಂ ಯಶಃ॥ 8-78-42 (58877) 
ಅದ್ಯ ಕರ್ಣೇ ಹತೇ ಕೃಷ್ಣ ಪ್ರಶಂಸಂತೋಽರ್ಜುನಂ ಸುರಾಃ।
ತ್ರಿದಿವಂ ಯಾಂತು ಸಂಹೃಷ್ಟಾಃ ಸಂಗತಾಶ್ಚ ತಪೋಧನಾಃ॥ 8-78-43 (58878) 
ಅದ್ಯ ಲೋಕಾಸ್ತ್ರಯಃ ಕೃಷ್ಣ ಜಾನಂತು ಮಮ ಪೌರುಷಂ।
ದೃಷ್ಟ್ವಾ ಕರ್ಣಂ ಹತಂ ಯುದ್ಧೇ ದ್ವೈರಥೇ ಸವ್ಯಸಾಚಿನಾ॥ 8-78-44 (58879) 
ಅದ್ಯಾಹಮನೃಣಃ ಕೃಷ್ಣ ಭವಿಷ್ಯಾಮಿ ಧನುಷ್ಮತಾಂ।
ರಥಸ್ಯ ಚ ಶರಾಣಾಂ ಚ ಧನುಷೋ ಗಾಂಡಿವಸ್ಯ ಚ॥ 8-78-45 (58880) 
ಮೋಕ್ಷ್ಯಾಂಯದ್ಯ ಮಹದ್ದುಃಖಂ ತ್ರಯೋದಶಸಮಾರ್ಜಿತಂ।
ಹತ್ವಾ ಕರ್ಣಂ ರಣೇ ಕೃಷ್ಣ ಶಂಬರಂ ಮಘವಾನಿವ॥ 8-78-46 (58881) 
ಅದ್ಯ ಕರ್ಣೇ ಹತೇ ಯುದ್ಧೇ ಸೋಮಕಾನಾಂ ಮಹಾರಥಾಃ।
ಕೃತಕಾರ್ಯಾಃ ಪ್ರಮೋದಂತಾಂ ಮಿತ್ರಕಾರ್ಯೇಪ್ಸವೋ ಯುಧಿ॥ 8-78-47 (58882) 
ನ ಜಾನೇ ಚ ಕಥಂ ಪ್ರೀತಿಃ ಶೈನೇಯಸ್ಯಾದ್ಯ ಮಾಧವ।
ಅಹಂ ಹತ್ವಾ ರಣೇ ಕರ್ಣಂ ಪುತ್ರಾಂಶ್ಚಾಸ್ಯ ಜಯಾಧಿಕಾನ್। 
ಪ್ರೀತಿಂ ದಾಸ್ಯಾಮಿ ಭೀಮಸ್ಯ ಸಾತ್ಯಕೇರ್ಯಮಯೋಸ್ತಥಾ॥  8-78-48 (58883) 
ಧೃಷ್ಟದ್ಯುಂನಸ್ಯ ವೀರಸ್ಯ ತಥೈವ ಚ ಶಿಖಂಡಿನಃ।
ಅದ್ಯಾನೃಣ್ಯಂ ಗಮಿಷ್ಯಾಮಿ ಹತ್ವಾ ಕರ್ಣಂ ಮಹಾಹವೇ। 
ಧರ್ಮರಾಜಸ್ಯ ಸಂಶ್ರುತ್ಯ ವಾರ್ಷ್ಣೇಯಶಪಥಂ ಮಿಥಃ॥  8-78-49 (58884) 
ಅದ್ಯ ಪಶ್ಯಂತು ಸಂಗ್ರಾಮೇ ಧನಂಜಯಮಮರ್ಷಣಂ।
ಯುಧ್ಯಂತಂ ಕೌರವೈಃ ಸಾರ್ಧಂ ಘಾತಯಂತಂ ಚ ಸೂತಜಂ॥ 8-78-50 (58885) 
ಭವತ್ಸಮಕ್ಷಮಂ ವಕ್ಷ್ಯಾಮಿ ಪುನರೇವಾತ್ಮಸಂಸ್ತವಂ।
ಇತ್ಯಪ್ಯಮಿತ್ರಪ್ರವರಮದ್ಯಾಹಂ ಹನ್ಮಿ ಸೂತಜಂ॥ 8-78-51 (58886) 
ಧನುರ್ವೇದೇ ಮತ್ಸಮಃ ಕೋ ನು ಲೋಕೇ
ಪರಾಕ್ರಮೇ ವಾ ಮಮ ಕೋಽಸ್ತಿ ತುಲ್ಯಃ। 
ಕೋ ವಾಽಪ್ಯನ್ಯೋ ಮತ್ಸಮೋಽಸ್ತಿ ಕ್ಷಮಾಯಾಂ
ಮಮಾನೃಶಂಸ್ಯೇ ಸದೃಶೋಽಸ್ತಿ ಕೋಽನ್ಯಃ॥  8-78-52 (58887) 
ಅಹಂ ಧನುಷ್ಮಾನ್ಸಸುರಾಸುರಾಂಶ್ಚ
ಸರ್ವಾಣಿ ಭೂತಾನಿ ಚ ಸಂಗತಾನಿ। 
ಸ್ವಬಾಹುವೀರ್ಯಾದ್ಗಮಯೇ ಪರಾಭವಂ
ಮತ್ಪೌರುಷಂ ವಿದ್ವಿ ಪರಂ ಪರೇಭ್ಯಃ॥  8-78-53 (58888) 
ಶರಾರ್ಚಿಷಾ ಗಾಂಡಿವೇನಾಹಮೇಕಃ
ಸರ್ವಾನ್ಕುರೂನ್ಬಾಹ್ಲಿಕಾಂಶ್ಚಾಭಿಪನ್ನಃ। 
ಹಿಮಾತ್ಯಯೇ ಕಕ್ಷಗತೋ ಯಥಾಽಗ್ನಿಃ
ಸ ನಿರ್ದಹೇಯಂ ಸಹಸಾ ಪ್ರಗೃಹ್ಯ॥  8-78-54 (58889) 
ಪಾಣೀ ಪೃಷತ್ಕಾಲಿಖಿತೌ ಮಮೈತೌ
ಧನುಶ್ಚ ಸಂಖ್ಯೇ ವಿತತಂ ಸಬಾಣಂ। 
ಪಾದೌ ಚೇಮೌ ಸುರಥೌ ಸಧ್ವಜೌ ಚ
ನ ಮಾದೃಶಂ ಯುದ್ಧಗತಂ ಭಜಂತಿ॥ ॥  8-78-55 (58890) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಅಷ್ಟಸಪ್ತತಿತಮೋಽಧ್ಯಾಯಃ॥ 78 ॥

Mahabharata - Karna Parva - Chapter Footnotes

8-78-6 ಜ್ವಲಂತಂ। ಪುಂಸ್ತ್ವಮಾರ್ಷಂ॥ 8-78-16 ಸ್ಮಾರತಾಂ ಸ್ಮರತು॥ 8-78-17 ಮಂಡಲಂ ದ್ಯುತೇ ಶಾರೀಸ್ಥಾಪನಪಟ್ಟಂ। ದುರೋದರಂ ಪಾಶಂ॥ 8-78-78 ಅಷ್ಟಸಪ್ತತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 079

॥ ಶ್ರೀಃ ॥

8.79. ಅಧ್ಯಾಯಃ 079 

Mahabharata - Karna Parva - Chapter Topics

ದ್ವಂದ್ವಯುದ್ಧಂ॥ 1 ॥

Mahabharata - Karna Parva - Chapter Text

8-79-0 (58891) 
[ಧೃತರಾಷ್ಟ್ರ ಉವಾಚ। 8-79-0x (5027) 
ಸಮಾಗಮೇ ಪಾಂಡವಸೃಂಜಯಾನಾಂ
ಮಹಾಭಯೇ ಮಾಮಕಾನಾಮಗಾಧೇ। 
ಧನಂಜಯೇ ತಾತ ರಣಾಯ ಯಾತೇ
ಕರ್ಣೇನ ತದ್ಯುದ್ವಮಥೋಽತ್ರ ಕೀದೃಕ್॥]  8-79-1 (58892) 
ಸಂಜಯ ಉವಾಚ। 8-79-2x (5028) 
ತೇಷಾಮನೀಕಾನಿ ಮಹಾಧ್ವಜಾನಿ
ರಣೇ ಸಮೃದ್ಧಾನಿ ಸುಸಂಗತಾನಿ। 
ಭೇರೀನಿರಾದೋನ್ಮುಖರಾಣ್ಯಂಗರ್ಜ--
ನ್ಮೇಘಾ ಇವ ಪ್ರಾವೃಷಿ ಮಾರುತಾಸ್ತಾಃ॥  8-79-2 (58893) 
ಮಹಾಗಜಾಭ್ರಾಕುಲಮಸ್ತ್ರತೋಯಂ
ವಾದಿತ್ರನೇಮೀತಲಶಬ್ದವಚ್ಚ। 
ಹಿರಣ್ಯಚಿತ್ರಾಯುಧವಿದ್ಯುತಂ ಚ
ಶರಾಸಿನಾರಾಚಮಹಾಸ್ತ್ರಧಾರಂ॥  8-79-3 (58894) 
ತದ್ಭೀಮವೇಗಂ ರುಧಿರೌಘವಾಹಿ
ಖಂಗಾಕುಲಂ ಕ್ಷತ್ರಿಯಜೀವಘಾತಿ। 
ಅನಾರ್ತವಂ ಕ್ರೂರಮನಿಷ್ಟವರ್ಷಂ
ಬಭೂವ ಸಂರಂಭಕರಂ ಪ್ರಜಾನಾಂ॥  8-79-4 (58895) 
ಏಕಂ ರಥಂ ಸಂಪರಿವಾರ್ಯ ಮೃತ್ಯುಂ
ನಯಂತ್ಯನೇಕೇ ಚ ರಥಾಃ ಸಮೇತಾಃ। 
ಏಕಸ್ತಥೈಕಂ ರಥಿನಂ ರಥಾಗ್ರ್ಯಾಂ--
ಸ್ತಥಾ ರಥಶ್ಚಾಪಿ ರಥಾನನೇಕಾನ್॥  8-79-5 (58896) 
ರಥಂ ಸಸೂತಂ ಸಹಯಂ ಚ ಕಂಚಿ--
ತ್ಕಶ್ಚಿದ್ರತೀ ಮೃತ್ಯುವಶಂ ನಿನಾಯ। 
ನಿನಾಯ ಚಾಪ್ಯೇಕಗಜೇನ ಕಶ್ಚಿ--
ದ್ರಥಾನ್ಬಹೂನ್ಮೃತ್ಯುವಶೇ ತಥಾಶ್ವಾನ್॥  8-79-6 (58897) 
ರಥಾನ್ಸಸೂತಾನ್ಸಹಯಾನ್ಗಜಾಂಶ್ಚ
ಸರ್ವಾನರೀನ್ಮೃತ್ಯುವಶಂ ಶರೌಘೈಃ। 
ನಿನ್ಯೇ ಹಯಾಂಶ್ಚೈವ ತಥಾ ಸಸಾದೀ--
ನ್ಪದಾತಿಸಂಘಾಂಶ್ಚ ತಥೈವ ಪಾರ್ಥಃ॥  8-79-7 (58898) 
ಕೃಪಃ ಶಿಖಂಡೀ ಚ ರಣೇ ಸಮೇತೌ
ದುರ್ಯೋಧನಂ ಸಾತ್ಯಕಿರಧ್ಯಗಚ್ಛತ್। 
ಶ್ರುತಶ್ರವಾ ದ್ರೋಣಪುತ್ರೇಣ ಸಾರ್ಧಂ
ಯುಧಾಮನ್ಯುಶ್ಚಿತ್ರಸೇನೇನ ಸಾರ್ಧಂ॥  8-79-8 (58899) 
ಕರ್ಣಸ್ಯ ಪುತ್ರಂ ತು ರಥೀ ಸುಷೇಣಂ
ಸಮಾಗತಂ ಸೃಂಜಯಶ್ಚೋತ್ತಮೌಜಾಃ। 
ಗಾಂಧಾರರಾಜಂ ಸಹದೇವೋಽಕ್ಷಧೂರ್ತಂ
ಮಹರ್ಷಭಂ ಸಿಂಹ ಇವಾಭ್ಯಧಾವತ್॥  8-79-9 (58900) 
ಶತಾನೀಕೋ ನಾಕುಲಿಃ ಕರ್ಣಪುತ್ರಂ
ಯುವಾ ಯುವಾನಂ ವೃಷಸೇನಂ ಶರೌಘೈಃ। 
ಸಮಾರ್ಪಯತ್ಕರ್ಣಪುತ್ರಶ್ಚ ಶೂರಃ
ಪಾಂಚಾಲೇಯಂ ಶರವರ್ಷೈರನೇಕೈಃ॥  8-79-10 (58901) 
ರಥರ್ಷಭಃ ಕೃತವರ್ಮಾಣಭಾರ್ಚ್ಛ--
ನ್ಮಾದ್ರೀಪುತ್ರೋ ನಕುಲಶ್ಚಿತ್ರಯೋಧೀ। 
ಪಾಂಚಾಲಾನಾಮಧಿಪೋ ಯಾಜ್ಞಸೇನಿಃ
ಸೇನಾಪತಿಃ ಕರ್ಣಮಾರ್ಚ್ಛತ್ಸಸೈನ್ಯಂ॥  8-79-11 (58902) 
ದುಃಶಾಸನೋ ಭಾರತ ಭಾರತಂ ತು
ವ್ಯಾತ್ತಾನನಂ ಕ್ರೂರಮಿವಾಂತಕಾಭಂ। 
ಭೀಮಂ ರಣೇ ಶಸ್ತ್ರಭೃತಾಂ ವರಿಷ್ಠಂ
ಭೀಮಂ ಸಮಾರ್ಚ್ಛತ್ತಮಸಹ್ಯವೇಗಂ॥  8-79-12 (58903) 
ಕರ್ಣಾತ್ಮಜಂ ತತ್ರ ಜಘಾನ ವೀರ--
ಸ್ತಥಾಚ್ಛಿನಚ್ಚೋತ್ತಮೌಜಾಃ ಪ್ರಸಹ್ಯ। 
ತಸ್ಯೋತ್ತಮಾಂಗಂ ನಿಪಪಾತ ಭೂಮೌ
ನಿನಾದಯದ್ಗಾಂ ನಿನದೇನ ಖಂ ಚ॥  8-79-13 (58904) 
ಸುಷೇಣಶೀರ್ಷಂ ಪತಿತಂ ಪೃಥಿವ್ಯಾಂ
ವಿಲೋಕ್ಯ ಕರ್ಣೋಽಥ ತದಾರ್ತರೂಪಃ। 
ಕ್ರೋಧಾದ್ಧಯಾಂಸ್ತಸ್ಯ ರಥಂ ಧ್ವಜಂ ಚ
ಬಾಣೈಃ ಸುಧಾರೈರ್ನಿಶಿತೈರಕೃಂತತ್॥  8-79-14 (58905) 
ಸ ತೂತ್ತಮೌಜಾ ನಿಶಿತೈಃ ಪೃಷತ್ಕೈ--
ರ್ವಿವ್ಯಾಧ ಖಂಗೇನ ಚ ಭಾಸ್ವರೇಣ। 
ಪಾರ್ಷ್ಣಿಗ್ರಹಾಂಶ್ಚೈವ ಕೃಪಸ್ಯ ಹತ್ವಾ
ಶಿಖಂಡಿವಾಹಂ ಸ ತತೋಽಧ್ಯರೋಹತ್॥  8-79-15 (58906) 
ಕೃಪಂ ತು ದೃಷ್ಟ್ವಾ ವಿರಥಂ ರಥಸ್ಥೋ
ನೈಚ್ಛಚ್ಛರೈಸ್ತಾಡಯಿತುಂ ಶಿಖಂಡೀ। 
ತಂ ದ್ರೌಣಿರಾವಾರ್ಯ ರಥಂ ಕೃಪಸ್ಯ
ಸಮುಜ್ಜಹೇ ಪಂಕಗತಾಂ ಯಥಾ ಗಾಂ॥  8-79-16 (58907) 
ಹಿರಣ್ಯವರ್ಮಾ ನಿಶಿತೈಃ ಪೃಷತ್ಕೈ--
ಸ್ತವಾತ್ಮಜಾನಾಮನಿಲಾತ್ಮಜೋ ವೈ। 
ಅತಾಪಯತ್ಸೈನ್ಯಮತೀವ ಭೀಮಃ
ಕಾಲೇ ಶುಚೌ ಮಧ್ಯಗತೋ ಯಥಾಽರ್ಕಃ॥ ॥  8-79-17 (58908) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಏಕೋನಾಶೀತಿತಮೋಽಧ್ಯಾಯಃ॥ 79 ॥

Mahabharata - Karna Parva - Chapter Footnotes

8-79-10 ಪಾಂಚಾಲೇಯಂ ಪಾಂಚಾಲೀತನಯಂ ನಾಕುಲಿಂ॥ 8-79-79 ಏಕೋನಾಶೀತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 080

॥ ಶ್ರೀಃ ॥

8.80. ಅಧ್ಯಾಯಃ 080 

Mahabharata - Karna Parva - Chapter Topics

ಭೀಮಸೇನವಿಶೋಕಯೋಃ ಸಂವಾದಃ॥ 1 ॥

Mahabharata - Karna Parva - Chapter Text

8-80-0 (58909) 
ಸಂಜಯ ಉವಾಚ। 8-80-0x (5029) 
ಅಥ ತ್ವಿದಾನೀಂ ತುಮುಲೇ ವಿಮರ್ದೇ
ದ್ವಿಷದ್ಭಿರೇಕೋ ಬಹುಭಿಃ ಸಮಾವೃತಃ। 
ಮಹಾರಣೇ ಸಾರಥಿಮಿತ್ಯುವಾಚ
ಭೀಮಶ್ಚಮೂಂ ವಾಹಯ ಧಾರ್ತರಾಷ್ಟ್ರೀಂ।
ತ್ವಂ ಸಾರಥೇ ಯಾಹಿ ಜವೇನ ವಾಹೈ--
ರ್ನಯಾಂಯೇತಾಂಧಾರ್ತರಾಷ್ಟ್ರಾನ್ಯಮಾಯ॥  8-80-1 (58910) 
ಸಂಚೋದಿತೋ ಭೀಮಸೇನೇನ ಚೈವಂ
ಸ ಸಾರಥಿಃ ಪುತ್ರಬಲಂ ತ್ವದೀಯಂ। 
ಪ್ರಾಯಾತ್ತತಃ ಸತ್ವರಮುಗ್ರವೇಗೋ
ಯತೋ ಭೀಮಸ್ತದ್ಬಲಂ ಗಂತುಮೈಚ್ಛತ್॥  8-80-2 (58911) 
ತತೋಽಪರೇ ನಾಗರಥಾಶ್ವಪತ್ತಿಭಿಃ 
ಪ್ರತ್ಯುದ್ಯಯುಸ್ತಂ ಕುರವಃ ಸಮಂತಾತ್। 
ಭೀಮಸ್ಯ ವಾಹಾಗ್ರ್ಯಮುದಾರವೇಗಂ
ಸಮಂತತೋ ಬಾಣಗಣೈರ್ನಿಜಘ್ನುಃ॥  8-80-3 (58912) 
ತತಃ ಶರಾನಾಪತತೋ ಮಹಾತ್ಮಾ
ಚಿಚ್ಛೇದ ಬಾಣೈಸ್ತಪೀನಯಪುಂಖೈಃ। 
ತೇ ವೈ ನಿಪೇತುಸ್ತಪನೀಯಪುಂಖಾ
ದ್ವಿಧಾ ತ್ರಿಧಾ ಭೀಮಶರೈರ್ನಿಕೃತ್ತಾಃ॥  8-80-4 (58913) 
ತತೋ ರಾಜನ್ನಾಗರಥಾಶ್ವಯೂನಾಂ
ಭೀಮಾಹತಾನಾಂ ವರರಾಜಮಧ್ಯೇ। 
ಘೋರೋ ನಿನಾದಃ ಸುಮಹಾನಭೂತ್ತದಾ
ವಜ್ರಾಹತಾನಾಮಿವ ಪರ್ವತಾನಾಂ॥  8-80-5 (58914) 
ತೇ ವಧ್ಯಮಾನಾಶ್ಚ ನರೇಂದ್ರಮುಖ್ಯಾ
ನಿರ್ಭಿದ್ಯಂತೋ ಭೀಮಶರಪ್ರವೇಕೈಃ। 
ಭೀಮಂ ಸಮಂತಾತ್ಸಮರೇಽಭ್ಯರೋಹನ್
ವೃಕ್ಷಂ ಶಕುಂತಾ ಇವ ಪುಷ್ಪಹೇತೋಃ॥  8-80-6 (58915) 
ತತೋಽಭಿಯಾತೇ ತವ ಸೈನ್ಯೇ ಸ ಭೀಮಃ
ಪ್ರಾದುಶ್ಚಕ್ರೇ ವೇಗಮನಂತವೇಗಃ। 
ಯಥಾಽಂತಕಾಲೇ ಕ್ಷಪಯಂದಿಧಕ್ಷು--
ರ್ಭೂತಾಂತಕೃತ್ಕಾಲ ಇವಾತ್ತದಂಡಃ॥  8-80-7 (58916) 
ತಸ್ಯಾತಿವೇಗಸ್ಯ ರಣೇಽತಿವೇಗಂ
ನಾಶಕ್ನುವಂಧಾರಯಿತುಂ ತ್ವದೀಯಾಃ। 
ವ್ಯಾತ್ತಾನನಸ್ಯಾಪತತೋ ಯಥೈವ
ಕಾಲಸ್ಯ ಕಾಲೇ ಹರತಃ ಪ್ರಜಾ ವೈ॥  8-80-8 (58917) 
ತತೋ ಬಲಂ ಭಾರತ ಭಾರತಾನಾಂ
ಪ್ರದಹ್ಯಮಾನಂ ಸಮರೇ ಮಹಾತ್ಮನಾ। 
ಭೀತಂ ದಿಶೋಽಕೀರ್ಯತ ಭೀಮನುನ್ನಂ
ಮಹಾನಿಲೇನಾಭ್ರಗಣಾ ಯಥೈವ॥  8-80-9 (58918) 
ತತೋ ಧೀಮಾನ್ಸಾರಥಿಮಬ್ರವೀದ್ಬಲೀ
ಸ ಭೀಮಸೇನಃ ಪುನರೇವ ಹೃಷ್ಟಃ॥  8-80-10 (58919) 
ಸೂತಾಭಿಜಾನೀಹಿ ಪರಾನ್ಸ್ವಕಾನ್ವಾ
ರಥಾಂಧ್ವಜಾಂಶ್ಚಾಪತತಃ ಸಮೇತಾನ್। 
ಯುಧ್ಯನ್ಹ್ಯಹಂ ನಾಭಿಜಾನಾಮಿ ಕಿಂಚಿ--
ನ್ಮಾ ಸೈನ್ಯಂ ಸ್ವಂ ಛಾದಯಿಷ್ಯೇ ಪ್ರಮತ್ತಃ॥  8-80-11 (58920) 
ಅರೀನ್ವಿಶೋಕಾನ್ಹಿ ನಿರೀಕ್ಷ್ಯ ಸರ್ವತೋ
ಮಹಾಂಶ್ಚ ಮನ್ಯುಃ ಪುನರೇತಿ ಮಾಂ ಭೃಶಂ। 
ರಾಜಾತುರೋ ನಾಗಮದ್ಯತ್ಕಿರೀಟೀ
ಬಹೂನಿ ದುಃಖಾನ್ಯಭಿಚಿಂತಯಾಮಿ॥  8-80-12 (58921) 
ಏತದ್ದುಃಖಂ ಧಾರಯೇ ಧರ್ಮರಾಜೋ
ಯನ್ಮಾಂ ಹಿತ್ವಾ ಯಾತವಾಞ್ಶತ್ರುಮಧ್ಯೇ। 
ನೈನಂ ಜೀವಂ ನಾಭಿಜಾನಾಂಯಜೀವಂ
ಬೀಭತ್ಸುಂ ವಾ ತನ್ಮಮಾದ್ಯಾತಿದುಃಖಂ॥  8-80-13 (58922) 
ಸೋಽಹಂ ದ್ವಿಷತ್ಸೈನ್ಯಮುದಗ್ರಕಲ್ಪಂ
ವಿನಾಶಯಿಷ್ಯೇ ಪರಮಪ್ರತೀತಃ। 
ಏತನ್ನಿಹತ್ಯಾಜಿಮಧ್ಯೇ ಸಮೇತಂ
ಪ್ರೀತೋ ಭವಿಷ್ಯಾಮಿ ಸಹ ತ್ವಯಾದ್ಯ॥  8-80-14 (58923) 
ಸರ್ವಾಂಸ್ತೂಣಾನ್ಸಾಯಕಾನಾಮವೇಕ್ಷ್ಯ
ಕಿಂ ಶಿಷ್ಟಂ ಸ್ಯಾತ್ಸಾಯಕಾನಾಂ ರಥೇ ಮೇ। 
ಕಾ ವಾ ಜಾತಿಃ ಕಿಂ ಪ್ರಮಾಣಂ ಚ ತೇಷಾಂ
ಜ್ಞಾತ್ವಾ ವ್ಯಕ್ತಂ ತತ್ಸಮಾಚಕ್ಷ್ವ ಸೂತ।
`ಕತಿ ವಾ ಸಹಸ್ರಾಣಿ ಕತಿ ವಾ ಶತಾನಿ
ಹ್ಯಾಚಕ್ಷ್ವ ಮೇ ಸಾರಥೇ ಕ್ಷಿಪ್ರಮೇವ॥  8-80-15 (58924) 
ವಿಶೋಕ ಉವಾಚ। 8-80-16x (5030) 
ಸರ್ವಂ ವಿದಿತ್ವೈವಮಹಂ ವದಾಮಿ
ತವಾರ್ಥಸಿದ್ಧಿಪ್ರದಮದ್ಯ ವೀರ। 
ಕೈಕೇಯಕಾಂಭೋಜಸುರಾಷ್ಟ್ರಬಾಹ್ಲಿಕಾ
ಂಲೇಚ್ಛಾಶ್ಚ ಸುಹ್ಮಾಃ ಪರತಂಕಣಾಶ್ಚ।  8-80-16 (58925) 
ಮದ್ರಾಶ್ಚ ವಂಗಾ ಮಗಧಾಃ ಕುಣಿಂದಾ
ಆನರ್ತಕಾವರ್ತಕಾಃ ಪಾರ್ವತೀಯಾಃ। 
ಸರ್ವೇ ಗೃಹೀತಪ್ರವರಾಯುಧಾಸ್ತ್ವಾಂ
ಸಂವೇಷ್ಟ್ಯ ಸಂವೇಷ್ಟ್ಯ ತತೋ ವಿವೇದುಃ॥  8-80-17 (58926) 
ರಥೇ ತವಾಸ್ಮಿನ್ನಿಶಿತಾಃ ಸುಪೀತಾ--
ಸ್ತತೋ ಭಲ್ಲಾ ದ್ವಾದಶ ವೈ ಸಹಸ್ರಾಃ'। 
ಷಣ್ಮಾರ್ಗಣಾನಾಮಯುತಾನಿ ವೀರ
ಕ್ಷುರಾಶ್ಚ ಭಲ್ಲಾಶ್ಚ ತಥಾಯುತಾಖ್ಯಾಃ॥  8-80-18 (58927) 
ನಾರಾಚಾನಾಂ ದ್ವೇ ಸಹಸ್ರೇ ಚ ವೀರ
ತ್ರೀಣ್ಯೇಪ ಚ ಪ್ರದರಾಣಾಂ ಸ್ಮ ಪಾರ್ಥ। 
ಅಸ್ತ್ಯಾಯುಧಂ ಪಾಂಡವೇಯಾವಶಿಷ್ಟಂ
ನ ಯದ್ವಹೇಚ್ಛಕಟಂ ಷಂಗವೀಯಂ॥  8-80-19 (58928) 
ಏತದ್ವಿದ್ವನ್ಮುಂಚ ಸಹಸ್ರಶೋಽಪಿ
ಗದಾಸಿಬಾಹುದ್ರವಿಣಂ ಚ ತೇಽಸ್ತಿ। 
ಪ್ರಾಸಾಶ್ಚ ಮುದ್ರರಾಃ ಶಕ್ತಯಸ್ತೋಮರಾಶ್ಚ
ಮಾಭೈಷೀಸ್ತ್ವಂ ಸಂಕ್ಷಯಾದಾಯುಧಾನಾಂ॥  8-80-20 (58929) 
ಭೀಮಸೇನ ಉವಾಚ। 8-80-21x (5031) 
`ಅದ್ಯೈವ ನೂನಂ ಕಥಯಂತು ಸಿದ್ಧಾಂ
ಮಮ ಪ್ರತಿಜ್ಞಾಂ ಸರ್ವಲೋಕೇ ವಿಶೋಕ। 
ನ ಮೋಕ್ಷ್ಯತೇ ಸಮರೇ ಭೀಮಸೇನ
ಏಕಃ ಶತ್ರೂನ್ಸಮರೇ ವಾಪ್ಯಜೈಷೀತ್।
ಆಶಂಸಿತಾನಾಮಿದಮೇಕಮಸ್ತು
ತನ್ಮೇ ದೇವಾಃ ಸಕಲಂ ಸಾಧಯಂತು॥'  8-80-21 (58930) 
ಸೂತಾದ್ಯ ಮದ್ಬಾಹುಯುತೈಃ ಸಮಸ್ತಾ--
ನ್ಸಮಾಹನದ್ಭಿಃ ಪಾರ್ಥಿವಾನಾಶುವೇಗೈಃ। 
ಚ್ಛನ್ನಂ ಬಾಣೈರಾಹವಂ ಘೋರರೂಪಂ
ನಷ್ಟಾದಿತ್ಯಂ ಮೃತ್ಯುಲೋಕೇನ ತುಲ್ಯಂ॥  8-80-22 (58931) 
ಅದ್ಯೈತದ್ಯೈ ವಿದಿತಂ ಪಾರ್ಥಿವಾನಾಂ
ಭವಿಷ್ಯತಿ ಹ್ಯಾಕುಮಾರಂ ಚ ಸೂತ। 
ನಿಮಗ್ನೋ ವಾ ಸಮರೇ ಭೀಮಸೇನ
ಏಕಃ ಕುರೂನ್ವಾ ಸಮರೇ ವ್ಯಜೈಷೀತ್॥  8-80-23 (58932) 
ಸರ್ವೇ ಸಂಖ್ಯೇ ಕುರವೋ ನಿಷ್ಪತಂತು
ಮಾಂ ವಾ ಲೋಕಾಃ ಕೀರ್ತಯಂತ್ವಾಕುಮಾರಂ। 
ಸರ್ವಾನೇಕಸ್ತಾನಹಂ ಪಾತಯಿಷ್ಯೇ
ತೇ ವಾ ಸರ್ವೇ ಭೀಮಸೇನಂ ತುದಂತು॥  8-80-24 (58933) 
ಆಶಾಸ್ತಾರಃ ಕರ್ಮ ಚಾಪ್ಯುತ್ತಮಂ ಯೇ
ತನ್ಮೇ ದೇವಾಃ ಸಫಲಂ ಸಾಧಯಂತು। 
ಆಯಾತೀಹ ಕೇಶವಸಾರಥೀ ರಥೀ
ಶಕ್ರಸ್ತೂರ್ಣಂ ಯಜ್ಞ ಇವೋಪಹೂತಃ॥  8-80-25 (58934) 
ಈಕ್ಷಸ್ವೈತಾಂ ಭಾರತೀಂ ದೀರ್ಯಮಾಣಾ--
ಮೇತೇ ಕಸ್ಮಾದ್ವಿದ್ರವಂತೇ ನರೇಂದ್ರಾಃ। 
ವ್ಯಕ್ತಂ ಧೀಮಾನ್ಸವ್ಯಸಾಚೀ ನರಾಗ್ರ್ಯಃ
ಸೈನ್ಯಂ ಹ್ಯೇತಚ್ಛಾದಯತ್ಯಾಶು ಬಾಣೈಃ॥  8-80-26 (58935) 
ಪಶ್ಯ ಧ್ವಜಾಂಶ್ಚ ದ್ರವತೋ ವಿಶೋಕ
ನಾಗಾನ್ಹಯಾನ್ಪತ್ತಿಸಂಘಾಂಶ್ಚ ಸಂಖ್ಯೇ। 
ರಥಾನ್ವಿಕೀರ್ಣಾಞ್ಶರಶಕ್ತಿತಾಡಿತಾ--
ನ್ಪಶ್ಯಸ್ವೈತಾನ್ರಥಿನಶ್ಚೈವ ಸೂತ॥  8-80-27 (58936) 
ಆಪೂರ್ಯತೇ ಕೌರವೀ ಚಾಪ್ಯಭೀಕ್ಷ್ಣಂ
ಸೇನಾ ಹ್ಯಸೌ ಸುಭೃಶಂ ಹನ್ಯಮಾನಾ। 
ಧನಂಜಯಸ್ಯಾಶನಿತುಲ್ಯವೇಗೈ--
ರ್ಗ್ರಸ್ತಾ ಶರೈಃ ಕಾಂಚನಬರ್ಹಜಾಲೈಃ॥  8-80-28 (58937) 
ಏತೇ ದ್ರವಂತಿ ಸ್ಮ ರಥಾಶ್ವನಾಗಾಃ
ಪದಾತಿಸಂಘಾನತಿಮರ್ದಯಂತಃ। 
ಸಂಮುಹ್ಯಮಾನಾಃ ಕೌರವಾಃ ಸರ್ವ ಏವ
ದ್ರವಂತಿ ನಾಗಾ ಇವ ದಾಹಭೀತಾಃ॥  8-80-29 (58938) 
ಹಾಹಾಕೃತಾಶ್ಚೈವ ರಣೇ ವಿಶೋಕ
ಮುಂಚಂತಿ ನಾದಾನ್ವಿಪುಲಾನ್ಗಜೇಂದ್ರಾಃ॥  8-80-30 (58939) 
ವಿಶೋಕ ಉವಾಚ। 8-80-31x (5032) 
ಕಿಂ ಭೀಮ ನೈನಂ ತ್ವಮಿಹಾಶೃಣೋಷಿ
ವಿಸ್ಫಾರಿತಂ ಗಾಂಡಿವಸ್ಯಾತಿಘೋರಂ। 
ಕ್ರುದ್ಧೇನ ಪಾರ್ಥೇನ ವಿಕೃಷ್ಯತೋಽದ್ಯ
ಕಚ್ಚಿನ್ನೇಮೌ ತವ ಕರ್ಣೌ ವಿನಷ್ಟೌ॥  8-80-31 (58940) 
ಸರ್ವೇ ಕಾಮಾಃ ಪಾಂಡವ ತೇ ಸಮೃದ್ಧಾಃ
ಕಪಿರ್ಹ್ಯಸೌ ದೃಶ್ಯತೇ ಹಸ್ತಿಸೈನ್ಯೇ। 
ನೀಲಾದ್ಧನಾದ್ವಿದ್ಯುತಮುಚ್ಚರಂತೀಂ
ತಥಾ ಪಶ್ಯ ವಿಸ್ಫುರಂತೀಂ ಧನುರ್ಜ್ಯಾಂ॥  8-80-32 (58941) 
ಕಪಿರ್ಹ್ಯಸೌ ವೀಕ್ಷತೇ ಸರ್ವತೋ ವೈ
ಧ್ವಜಾಗ್ರಮಾರುಹ್ಯ ಧನಂಜಯಸ್ಯ। 
ವಿತ್ರಾಸಯನ್ರಿ ಪುಸಂಘಾನ್ವಿಮರ್ದೇ
ಬಿಭೇಂಯಸ್ಮಾದಾತ್ಮನೈವಾಭಿವೀಕ್ಷ್ಯ॥  8-80-33 (58942) 
ವಿಭ್ರಾಜತೇ ಚಾತಿಮಾತ್ರಂ ಕಿರೀಟಂ
ವಿಚಿತ್ರಮೇತಚ್ಚ ಧನಂಜಯಸ್ಯ। 
ದಿವಾಕರಾಭೋ ಮಣಿರೇಷ ದಿವ್ಯೋ
ವಿಭ್ರಾಜತೇ ಚೈವ ಕಿರೀಟಸಂಸ್ಥಃ॥  8-80-34 (58943) 
ಪಾರ್ಶ್ವೇ ಭೀಮಂ ಪಾಂಡುರಾಭ್ರಪ್ರಕಾಶಂ
ಪಶ್ಯಸ್ವ ಸಂಖಂ ದೇವದತ್ತಂ ಸುಘೋಷಂ। 
ಅಭೀಷುಹಸ್ತಸ್ಯ ಜನಾರ್ದನಸ್ಯ
ವಿಗಾಹಮಾನಸ್ಯ ಚಮೂಂ ಪರೇಷಾಂ॥  8-80-35 (58944) 
ರವಿಪ್ರಭಂ ವಜ್ರನಾಭಂ ಕ್ಷುರಾಂತಂ
ಪಾರ್ಶ್ವೇ ಸ್ಥಿತಂ ಪಶ್ಯ ಜನಾರ್ದನಸ್ಯ। 
ಚಕ್ರಂ ಯಶೋವರ್ಧನಂ ಕೇಶವಸ್ಯ
ಸದಾರ್ಚಿತಂ ಯದಿಭಿಃ ಪಶ್ಯ ವೀರ॥  8-80-36 (58945) 
ಮಹಾದ್ವಿಪಾನಾಂ ಸರಲದ್ರುಮೋಪಮಾಃ
ಕರಾ ನಿಕೃತ್ತಾಃ ಪ್ರಪತಂತ್ಯಮೀ ಕ್ಷುರೈಃ। 
ಕಿರೀಟಿನಾ ತೇನ ಪುನಃ ಸಸಾದಿನಃ
ಶರೈರ್ನಿಕೃತ್ತಾಃ ಕುಲಿಶೈರಿವಾದ್ರಯಃ॥  8-80-37 (58946) 
ತಥೈವ ಕೃಷ್ಣಸ್ಯ ಚ ಪಾಂಚಜನ್ಯಂ
ಮಹಾರ್ಹಮೇತಂ ದ್ವಿಜರಾಜವರ್ಣಂ। 
ಕೌಂತೇಯ ಪಶ್ಯೋರಸಿ ಕೌಸ್ತುಭಂ ಚ
ಜಾಜ್ವಲ್ಯಮಾನಂ ವಿಜಯಾಂ ಸ್ರಜಂ ಚ॥  8-80-38 (58947) 
ಧ್ರವಂ ರಥಾಗ್ರ್ಯಃ ಸಮುಪೈತಿ ಪಾರ್ಥೋ
ವಿದ್ರಾವಯನ್ಸೈನ್ಯಮಿದಂ ಪರೇಷಾಂ। 
ಸಿತಾಭ್ರವರ್ಣೈರಸಿತಪ್ರಯುಕ್ತೈ--
ರ್ಹಯೈರ್ಮಹಾರ್ಹೈ ರಥಿನಾಂ ವರಿಷ್ಠಃ॥  8-80-39 (58948) 
ರಥಾನ್ಹಯಾನ್ಪತ್ತಿಗಣಾಂಶ್ಚ ಸಾಯಕೈ--
ರ್ವಿದಾರಿತಾನ್ಪಶ್ಯ ಪತಂತ್ಯಮೀ ಯಥಾ। 
ತವಾನುಜೇನಾಮರರಾಜತೇಜಸಾ
ಮಹಾವನಾನೀವ ಸುಪರ್ಣವಾಯುನಾ॥  8-80-40 (58949) 
ಚತುಃ ಶತಾನ್ಪಶ್ಯ ರಥಾನಿಮಾನ್ಹತಾನ್
ಸವಾಜಿಸೂತಾನ್ಸಮರೇ ಕಿರೀಟಿನಾ। 
ಮಹೇಷುಭಿಃ ಸಪ್ತಶತಾನಿ ದಂತಿನಾಂ 
ಪದಾತಿಸಾದೀಂಶ್ಚ ರಥಾನನೇಕಶಃ॥  8-80-41 (58950) 
ಅಯಂ ಸಮಭ್ಯೇತಿ ತವಾಂತಿಕಂ ಬಲೀ
ನಿಘ್ನನ್ಕುರೂಂಶ್ಚಿತ್ರ ಇವ ಗ್ರಹೋಽರ್ಜುನಃ। 
ಸಮೃದ್ಧಕಾಮೋಽಸಿ ಹತಾಸ್ತವಾಹಿತಾ
ಬಲಂ ತವಾಯುಶ್ಚ ಚಿರಾಯ ವರ್ಧತಾಂ॥  8-80-42 (58951) 
ಭೀಮಸೇನ ಉವಾಚ। 8-80-43x (5033) 
ದದಾನಿ ತೇ ಗ್ರಾಮವರಾಂಶ್ಚತುರ್ದಶ
ಪ್ರಿಯಾಖ್ಯಾನೇ ಸಾರಥೇ ಸುಪ್ರಸನ್ನಃ। 
ದಾಸೀಶತಂ ಚಾಪಿ ರಥಾಂಶ್ಚ ವಿಂಶತಿಂ
ಯದರ್ಜುನಂ ವೇದಯಸೇ ವಿಶೋಕ॥ ॥  8-80-43 (58952) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಅಶೀತಿತಮೋಽಧ್ಯಾಯಃ॥ 80 ॥

Mahabharata - Karna Parva - Chapter Footnotes

8-80-19 ಪ್ರದರಾ ಬಾಣವಿಶೇಷಃ॥ 8-80-39 ಅಸಿತಪ್ರಯುಕ್ತೈಃ ಕೃಷ್ಣಪ್ರಯುಕ್ತೈಃ॥ 8-80-80 ಅಶೀತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 081

॥ ಶ್ರೀಃ ॥

8.81. ಅಧ್ಯಾಯಃ 081 

Mahabharata - Karna Parva - Chapter Topics

ಪಾರ್ಥಪರಾಕ್ರಮಃ॥ 1 ॥ ಭೀಮೇನ ದುರ್ಯೋಧನಚೋದಿತಸ್ಯ ಶಕುನೇಃ ಪರಾಜಯಃ॥ 2 ॥

Mahabharata - Karna Parva - Chapter Text

8-81-0 (58953) 
ಸಂಜಯ ಉವಾಚ। 8-81-0x (5034) 
ಶ್ರುತ್ವಾ ತು ರಥನಿರ್ಘೋಷಂ ಸಿಂಹನಾದಂ ಚ ಸಂಯುಗೇ।
ಅರ್ಜುನಃ ಪ್ರಾಹ ಗೋವಿಂದಂ ಶೀಘ್ರಂ ವಾಹಯ ವಾಜಿನಃ॥ 8-81-1 (58954) 
ಅರ್ಜುನಸ್ಯ ವಚಃ ಶ್ರುತ್ವಾ ಗೋವಿಂದೋಽರ್ಜುನಮಬ್ರವೀತ್।
ಏಷ ಗಚ್ಛಾಮಿ ಸುಕ್ಷಿಪ್ರಂ ಯತ್ರ ಭೀಮೋ ವ್ಯವಸ್ಥಿತಃ॥ 8-81-2 (58955) 
ತಂ ಯಾಂತಮಶ್ವಾ ಹಿಮಶಂಖವರ್ಣಾಃ
ಸುವರ್ಣಮುಕ್ತಾಮಣಿಜಾಲನದ್ಧಾಃ। 
ಜಂಭಂ ಜಿಘಾಂಸುಂ ಪ್ರಗೃಹೀತವಜ್ರಂ
ಹಯಾ ಯಥಾ ತತ್ರ ಯಥಾ ವಹಂಸ್ತದಾ॥  8-81-3 (58956) 
ರಥಾಶ್ವಮಾತಂಗಪದಾತಿಸಂಘಾ
ಬಾಣಸ್ವನೈರ್ನೇಮಿಖುರಸ್ವನೈಶ್ಚ। 
ಸನ್ನಾದಯಂತೋ ವಸುಧಾಂ ದಿಶಶ್ಚ
ಕ್ರುದ್ಧಾ ನೃಸಿಂಹಾ ಜಯಮಭ್ಯುದೀಯಃ॥  8-81-4 (58957) 
ತೇಷಾಂ ಚ ಪಾರ್ಥಸ್ಯ ಚ ಮಾರಿಷಾಸೀ--
ದ್ದೇಹಾಸುಪಾಪಕ್ಷಪಣಂ ಸುಯುದ್ಧಂ। 
ತ್ರೈಲೋಕ್ಯಹೇತೋರಸುರೈರ್ಯಥಾಸೀ--
ದ್ದೇವಸ್ಯ ವಿಷ್ಣೋರ್ಜಯತಾಂ ವರಸ್ಯ॥  8-81-5 (58958) 
ತೈರಸ್ತಮುಚ್ಚಾವಚಮಾಯುಧಂ ತ--
ದೇಕಃ ಪ್ರಚಿಚ್ಛೇದ ಕಿರೀಟಮಾಲೀ। 
ಕ್ಷುರಾರ್ಧಚಂದ್ರೈರ್ನಿಶಿತೈಶ್ಚ ಭಲ್ಲೈಃ
ಶಿರಾಂಸಿ ತೇಷಾಂ ಬಹುಧಾ ಚ ಬಾಹೂನ್॥  8-81-6 (58959) 
ಛತ್ರಾಣಿ ವಾಲವ್ಯಜನಾನಿ ಕೇತೂ--
ನಶ್ವಾನ್ರಥಾನ್ಪತ್ತಿಗಣಾಂದ್ವಿಪಾಂಶ್ಚ। 
ತೇ ಪೇತುರುರ್ವ್ಯಾಂ ಬಹುಧಾ ವಿಕೃತ್ತಾ
ವಾತಪ್ರಣುನ್ನಾನಿ ಯಥಾ ವನಾನಿ॥  8-81-7 (58960) 
ಸುವರ್ಣಜಾಲಾವನತಾ ಮಹಾಗಜಾಃ
ಸವೈಜಯಂತೀಧ್ವಜಯೋಧಕಲ್ಪಿತಾಃ। 
ಸುವರ್ಣಪುಂಘೈರಿಷುಭಿಃ ಸಮಾಚಿತಾ--
ಶಕಾಶಿರೇ ಪ್ರಜ್ವಲಿತಾ ಯಥಾಚಲಾಃ॥  8-81-8 (58961) 
ವಿದಾರ್ಯ ನಾಗಾಶ್ವರಥಾಂಧಂಜಯಃ
ಶರೋತ್ತಮೈರ್ವಾಸವವಜ್ರಸನ್ನಿಭೈಃ। 
ದ್ರುತಂ ಯಯೌ ಕರ್ಣಜಿಘಾಂಸಯಾ ತಥಾ
ಯಥಾ ಮರುತ್ವಾನ್ಬಲಭೇದನೇ ಪುರಾ॥  8-81-9 (58962) 
ತತಃ ಸ ಪುರುಷವ್ಯಾಘ್ರಸ್ತವ ಸೈನ್ಯಮರಿಂದಮಃ।
ಪ್ರವಿವೇಶ ಮಹಾಬಾಹುರ್ಮಕರಃ ಸಾಗರಂ ಯಥಾ॥ 8-81-10 (58963) 
ತಂ ಹೃಷ್ಟಾಸ್ತಾವಕಾ ರಾಜನ್ರಥಪತ್ತಿಸಮನ್ವಿತಾಃ।
ಗಜಾಶ್ವಸಾದಿಬಹುಲಾಃ ಪಾಂಡವಂ ಸಮುಪಾದ್ರವನ್॥ 8-81-11 (58964) 
ತೇಷಾಮಾಪತತಾಂ ಪಾರ್ಥಮಾರಾವಃ ಸುಮಹಾನಭೂತ್।
ಸಾಗರಸ್ಯೇವ ಕ್ಷುಬ್ಧಸ್ಯ ಯಥಾ ಸ್ಯಾತ್ಸಲಿಲಸ್ವನಃ॥ 8-81-12 (58965) 
ತೇ ತು ತಂ ಪುರುಷವ್ಯಾಘ್ರಂ ವ್ಯಾಘ್ರಾ ಇವ ಮಹಾರಥಾಃ।
ಅಭ್ಯದ್ರವಂತ ಸಂಗ್ರಾಮೇ ತ್ಯಕ್ತ್ವಾ ಪ್ರಾಣಕೃತಂ ಭಯಂ॥ 8-81-13 (58966) 
ತೇಷಾಮಾಪತತಾಂ ತತ್ರ ಶರವರ್ಷಾಣಿ ಮುಂಚತಾಂ।
ಅರ್ಜುನೋ ವ್ಯಧಮತ್ಸೈನ್ಯಂ ಮಹಾವಾತೋ ಘನಾನಿವ॥ 8-81-14 (58967) 
ತೇಽರ್ಜುನಂ ಸಹಿತಾ ಭೂತ್ವಾ ರಥವಂಶೈಃ ಗ್ರಹಾರಿಣಃ।
ಅಭಿಯಾಯ ಮಹೇಷ್ವಾಸಾ ವಿವ್ಯಧುರ್ನಿಶಿತೈಃ ಶರೈಃ॥ 8-81-15 (58968) 
ತತೋಽರ್ಜುನಃ ಸಹಸ್ರಾಣಿ ರಥವಾರಣವಾಜಿನಾಂ।
ಪ್ರೇಷಯಾಮಾಸ ವಿಶಿಖೈರ್ಯಮಸ್ಯ ಸದನಂ ಪ್ರತಿ॥ 8-81-16 (58969) 
ತೇ ವಧ್ಯಮಾನಾಃ ಸಮರೇ ಪಾರ್ಥಚಾಪಚ್ಯುತೈಃ ಶರೈಃ।
ತತ್ರತತ್ರ ಸ್ಮ ಲೀಯಂತೇ ಭಯೇ ಜಾತೇ ಮಹಾರಥಾಃ॥ 8-81-17 (58970) 
ತೇಷಾಂ ಚತುಃಶತಾನ್ವೀರಾನ್ಯತಮಾನಾನ್ಮಹಾರಥಾನ್।
ಅರ್ಜುನೋ ನಿಶಿತೈರ್ಬಾಣೈರನಯದ್ಯಮಸಾದನಂ॥ 8-81-18 (58971) 
ತೇ ವಧ್ಯಮಾನಾಃ ಸಮರೇ ನಾನಾಲಿಂಗೈಃ ಶಿತೈಃ ಶರೈಃ।
ಅರ್ಜುನಂ ಸಮಭಿತ್ಯಜ್ಯ ದುದ್ರುವುರ್ವೈ ದಿಶೋ ದಶ॥ 8-81-19 (58972) 
ತೇಷಾಂ ಶಬ್ದೋ ಮಹಾನಾಸೀದ್ದ್ರವತಾಂ ವಾಹಿನೀಮುಖೇ।
ಮೇಘೌಘಸ್ಯೇವ ಭದ್ರಂ ತೇ ಗಿರಿಮಾಸಾದ್ಯ ದೀರ್ಯತಃ॥ 8-81-20 (58973) 
ತಾಂ ತು ಸೇನಾಂ ಭೃಶಂ ವಿದ್ಧ್ವಾ ದ್ರಾವಯಿತ್ವಾಽರ್ಜುನಃ ಶರೈಃ।
ಪ್ರಾಯಾದಭಿಮುಖಃ ಪಾರ್ಥಃ ಸೂತಾನೀಕಂ ಹಿ ಮಾರಿಷ॥ 8-81-21 (58974) 
ತಸ್ಯ ಶಬ್ದೋ ಮಹಾನಾಸೀತ್ಪರಾನಭಿಮುಖಸ್ಯ ವೈ।
ಗರುಡಸ್ಯೇವ ಪತತಃ ಪನ್ನಗಾರ್ಥೇ ಯಥಾ ಪುರಾ॥ 8-81-22 (58975) 
ತಂ ತು ಶಬ್ದಮಭಿಶ್ರುತ್ಯ ಭೀಮಸೇನೋ ಮಹಾಬಲಃ।
ಬಭೂವ ಪರಮಪ್ರೀತಃ ಪಾರ್ಥದರ್ಶನಲಾಲಸಃ॥ 8-81-23 (58976) 
ಶ್ರುತ್ವೈವ ಪಾರ್ಥಮಾಯಾಂತಂ ಭೀಮಸೇನಃ ಪ್ರತಾಪವಾನ್।
ತ್ಯಕ್ತ್ವಾ ಪ್ರಾಣಾನ್ಮಹಾರಾಜ ಸೇನಾಂ ತವ ಮಮರ್ದ ಹ॥ 8-81-24 (58977) 
ಸ ವಾಯುವೀರ್ಯಪ್ರತಿಮೋ ವಾಯುವೇಗಸಮೋ ಜವೇ।
ವಾಯುವದ್ವ್ಯಚರದ್ಭೀಮೋ ವಾಯುಪುತ್ರಃ ಪ್ರತಾಪವಾನ್॥ 8-81-25 (58978) 
ತೇನಾದ್ಯಮಾನಾ ರಾಜೇಂದ್ರ ಸೇನಾ ತವ ವಿಶಾಂಪತೇ।
ವ್ಯಭ್ರಶ್ಯತ ಮಹಾರಾಜ ಭಿನ್ನಾ ನೌರಿವ ಸಾಗರೇ॥ 8-81-26 (58979) 
ತಾಂ ತು ಸೇನಾಂ ತದಾ ಭೀಮೋ ದರ್ಶಯನ್ಪಾಣಿಲಾಘವಂ।
ಶರೈರವಚಕರ್ತೋಗ್ರೈಃ ಪ್ರೇಪಯಿಷ್ಯನ್ಯಮಕ್ಷಯಂ॥ 8-81-27 (58980) 
ತತ್ರ ಭಾರತ ಭೀಮಸ್ಯ ಬಲಂ ದೃಷ್ಟ್ವಾತಿಮಾನುಷಂ।
ವ್ಯತ್ರಸ್ಯಂತ ರಣೇ ಯೋಧಾಃ ಕಾಲಸ್ಯೇವ ಯುಗಕ್ಷಯೇ॥ 8-81-28 (58981) 
ತಥಾಽರ್ದಿತಾನ್ಭೀಮಬಲಾನ್ಭೀಮಸೇನೇನ ಭಾರತ।
ದೃಷ್ಟ್ವಾ ದುರ್ಯೋಧನೋ ರಾಜಾ ಇದಂ ವಚನಮಬ್ರವೀತ್॥ 8-81-29 (58982) 
ಸೈನಿಕಾಂಶ್ಚ ಮಹೇಷ್ವಾಸಾನ್ಯೋಧಾಂಶ್ಚ ಭರತರ್ಷಭ।
ಸಮಾದಿಶನ್ರಣೇ ಸರ್ವಾನ್ಹತ ಭೀಮಮಿತಿ ಸ್ಮ ಹ॥ 8-81-30 (58983) 
ತಸ್ಮಿನ್ಹತೇ ಹತಂ ಮನ್ಯೇ ಪಾಂಡುಸೈನ್ಯಮಶೇಷತಃ॥  8-81-31 (58984) 
ಪ್ರತಿಗೃಹ್ಯ ಚ ತಾಮಾಜ್ಞಾಂ ತವ ಪುತ್ರಸ್ಯ ಪಾರ್ಥಿವಾಃ।
ಭೀಮಂ ಪ್ರಚ್ಛಾದಯಾಮಾಸುಃ ಶರವರ್ಷೈಃ ಸಮಂತತಃ॥ 8-81-32 (58985) 
ಗಜಾಶ್ಚ ಬಹುಲಾ ರಾಜನ್ನರಾಶ್ಚ ಜಯಗೃದ್ಧಿನಃ।
ರಥೇ ಸ್ಥಿತಾಶ್ಚ ರಾಜೇಂದ್ರ ಪರಿವವ್ರುರ್ವೃಕೋದರಂ॥ 8-81-33 (58986) 
ಸ ತೈಃ ಪರಿವೃತಃ ಶೂರೈಃ ಶೂರೋ ರಾಜನ್ಸಮಂತತಃ।
ಶುಶುಭೇ ಭರತಶ್ರೇಷ್ಠೋ ನಕ್ಷತ್ರೈರಿವ ಚಂದ್ರಮಾಃ॥ 8-81-34 (58987) 
ಪರಿವೇಷೀ ಯಥಾ ಸೋಮಃ ಪರಿಪೂರ್ಣೋ ವಿರಾಜತೇ।
ಸ ರರಾಜ ತಥಾ ಸಂಖ್ಯೇ ದರ್ಶನೀಯೋ ನರೋತ್ತಮಃ। 
ನಿರ್ವಿಶೇಷೋ ಮಹಾರಾಜ ವಿಜಯೇನೈವ ಸಂಯುಗೇ॥  8-81-35 (58988) 
ತಸ್ಯ ತೇ ಪಾರ್ಥಿವಾಃ ಸರ್ವೇ ಶರವೃಷ್ಟಿಂ ಸಮಾಸೃಜನ್।
ಕ್ರೋಧರಕ್ತೇಕ್ಷಣಾಃ ಶೂರಾ ಹಂತುಕಾಮಾ ವೃಕೋದರಂ॥ 8-81-36 (58989) 
ತಾಂ ವಿದಾರ್ಯ ಮಹಾಸೇನಾಂ ಶರೈಃ ಸನ್ನತಪರ್ವಭಿಃ।
ನಿಶ್ಚಕ್ರಾಮ ರಣಾದ್ಭೀಮೋ ಮತ್ಸ್ಯೋ ಜಾಲಾದಿವಾಂಭಸಿ॥ 8-81-37 (58990) 
ಹತ್ವಾ ದಶಸಹಸ್ರಾಣಿ ಗಜಾನಾಮನಿವರ್ತಿನಾಂ।
ನೃಣಾಂ ಶತಸಹಸ್ರೇ ದ್ವೇ ದ್ವೇ ಶತೇ ಚೈವ ಭಾರತ॥ 8-81-38 (58991) 
ಪಂಚ ಚಾಶ್ವಸಹಸ್ರಾಣಿ ರಥಾನಾಂ ಶತಮೇವ ಚ।
ಹತ್ವಾ ಪ್ರಾಸ್ಯಂದಯದ್ಭೀಮೋ ನದೀಂ ಶೋಣಿತವಾಹಿನೀಂ॥ 8-81-39 (58992) 
ಶೋಣಿತೋದಾಂ ರಥಾವರ್ತಾಂ ಹಸ್ತಿಗ್ರಾಹಸಮಾಕುಲಾಂ।
ನರಮೀನಾಶ್ವನಕ್ರಾಂತಾಂ ಕೇಶಶೈವಲಶಾದ್ವಲಾಂ॥ 8-81-40 (58993) 
ಸಂಛಿನ್ನಭುಜನಾಗೇಂದ್ರಾಂ ಬಹುರತ್ನಾಪಹಾರಿಣೀಂ।
ಊರುಗ್ರಾಹಾಂ ಮಜ್ಜಪಂಕಾಂ ಶೀರ್ಷೋಪಲಸಮಾವೃತಾಂ॥ 8-81-41 (58994) 
ಧನುಃಕಾಶಾಂ ಶರಾವಾಪಾಂ ಗದಾಪರಿಘಕೇತನಾಂ।
ಹಂಸಛತ್ರಧ್ವಜೋಪೇತಾಮುಷ್ಣೀಷವರಫೇನಿಲಾಂ॥ 8-81-42 (58995) 
ಹಾರಪದ್ಮಾಕರಾಂ ಚೈವ ಭೂಮಿರೇಣೂರ್ಮಿಮಾಲಿನೀಂ।
ಆರ್ಯವೃತ್ತವತೀಂ ಸಂಖ್ಯೇ ಸುತರಾಂ ಭೀರುದುಸ್ತರಾಂ॥ 8-81-43 (58996) 
ಯೋಧಗ್ರಾಹವತೀಂ ಸಂಖ್ಯೇ ವಹಂತೀಂ ಪಿತೃಸಾದನಂ।
ಕ್ಷಣೇನ ಪುರುಷವ್ಯಾಘ್ರಃ ಪ್ರಾವರ್ತಯತ ನಿಂನಗಾಂ॥ 8-81-44 (58997) 
ಯಥಾ ವೈತರಣೀಮುಗ್ರಾಂ ದುಸ್ತರಾಮಕೃತಾತ್ಮಭಿಃ।
ತಥಾ ದುಸ್ತರಣೀಂ ಘೋರಾಂ ಭೀರೂಣಾಂ ಭಯವರ್ಧನೀಂ॥ 8-81-45 (58998) 
ಯತೋಯತಃ ಪಾಂಡವೇಯಃ ಪ್ರವಿಷ್ಟೋ ರಥಸತ್ತಮಃ।
ತತಸ್ತತಃ ಪ್ರಾಪತನ್ವೈ ಯೋಧಾಃ ಶತಸಹಸ್ರಶಃ॥ 8-81-46 (58999) 
ಏವಂ ದೃಷ್ಟ್ವಾ ಕೃತಂ ಕರ್ಮ ಭೀಮಸೇನೇನ ಸಂಯುಗೇ।
ದುರ್ಯೋಧನೋ ಮಹಾರಾಜ ಶಕುನಿಂ ವಾಕ್ಯಮಬ್ರವೀತ್॥ 8-81-47 (59000) 
ಜಹಿ ಮಾತುಲ ಸಂಗ್ರಾಮೇ ಭೀಮಸೇನಂ ಮಹಾಬಲಂ।
ಅಸ್ಮಿಂಜಿತೇ ಜಿತಂ ಮನ್ಯೇ ಪಾಂಡವೇಯಂ ಮಹಾಬಲಂ॥ 8-81-48 (59001) 
ತತಃ ಪ್ರಾಯಾನ್ಮಹಾರಾಜ ಸೌಬಲೇಯಃ ಪ್ರತಾಪವಾನ್।
ರಣಾಯ ಮಹತೇ ಯುಕ್ತೋ ಭ್ರಾತೃಭಿಃ ಪರಿವಾರಿತಃ॥ 8-81-49 (59002) 
ಸ ಸಮಾಸಾದ್ಯ ಸಂಗ್ರಾಮೇ ಭೀಮಂ ಭೀಮಪರಾಕ್ರಮಂ।
ವಾರಯಾಮಾಸ ತಂ ವೀರೋ ವೇಲೇವ ಮಕರಾಲಯಂ॥ 8-81-50 (59003) 
ಸನ್ನ್ಯವರ್ತತ ತಂ ಭೀಮೋ ವಾರ್ಯಮಾಣಃ ಶಿತೈಃ ಶರೈಃ।
ಶಕುನಿಸ್ತಸ್ಯ ರಾಜೇಂದ್ರ ವಾಮಪಾರ್ಶ್ವೇ ಸ್ತನಾಂತರೇ। 
ಪ್ರೇಷಯಾಮಾಸ ನಾರಾಚಾನ್ರುಕ್ಮಪುಂಖಾಞ್ಶಿಲಾಶಿತಾನ್॥  8-81-51 (59004) 
ವರ್ಮ ಭಿತ್ತ್ವಾ ತು ತೇ ಘೋರಾಃ ಪಾಂಡವಸ್ಯ ಮಹಾತ್ಮನಃ।
ನ್ಯಮ಼ಂಜಂತ ಮಹಾರಾಜ ಕಂಕಬರ್ಹಿಣವಾಸಸಃ॥ 8-81-52 (59005) 
ಸೋಽತಿವಿದ್ಧೋ ರಣೇ ಭೀಮಃ ಶರಂ ರುಕ್ಮವಿಭೂಷಿತಂ।
ಪ್ರೇಷಯಾಮಾಸ ಸ ರುಷಾ ಸೌಬಲಂ ಪ್ರತಿ ಭಾರತ॥ 8-81-53 (59006) 
ತಮಾಯಾಂತಂ ಶರಂ ಘೋರಂ ಶಕುನಿಃ ಶತ್ರುತಾಪನಃ।
ಚಿಚ್ಛೇದ ಸಪ್ತಧಾ ರಾಜನ್ಕೃತಹಸ್ತೋ ಮಹಾಬಲಃ॥ 8-81-54 (59007) 
ತಸ್ಮಿನ್ನಿಪತಿತೇ ಭೂಮೌ ಭೀಮಃ ಕ್ರುದ್ಧೋ ವಿಶಾಂಪತೇ।
ಧನುಶ್ಛಿಚ್ಛೇದ ಭಲ್ಲೇನ ಸೌಬಲಸ್ಯ ಹಸನ್ನಿವ॥ 8-81-55 (59008) 
ತದಪಾಸ್ಯ ಧನುಶ್ಛಿನ್ನಂ ಸೌಬಲೇಯಃ ಪ್ರತಾಪವಾನ್।
ಅನ್ಯದಾದಾಯ ವೇಗೇನ ಧನುರ್ಭಲ್ಲಾಂಶ್ಚ ಷೋಡಶ। 
ತೈಸ್ತಸ್ಯ ತು ಮಹಾರಾಜ ಭಲ್ಲೈಃ ಸನ್ನತಪರ್ವಭಿಃ॥  8-81-56 (59009) 
ದ್ವಾಭ್ಯಾಂ ಸ ಸಾರಥಿಂ ಹ್ಯಾರ್ಚ್ಛದ್ಭೀಮಂ ಸಪ್ತಭಿರೇವ ಚ।
ಧ್ವಜಮೇಕೇನ ಚಿಚ್ಛೇದ ದ್ವಾಭ್ಯಾಂ ಛತ್ರಂ ವಿಶಾಂಪತೇ। 
ಚತುರ್ಭಿಶ್ಚತುರೋ ವಾಹಾನ್ವಿವ್ಯಾಧ ಸುಬಲಾತ್ಮಜಃ॥  8-81-57 (59010) 
ತತಃ ಕ್ರುದ್ಧೋ ಮಹಾರಾಜ ಭೀಮಸೇನಃ ಪ್ರತಾಪವಾನ್।
ಶಕ್ತಿಂ ಚಿಕ್ಷೇಪ ಸಮರೇ ರುಕ್ಮದಂಡಾಮಯಸ್ಮಯೀಂ॥ 8-81-58 (59011) 
ಸಾ ಭೀಮಭುಜನಿರ್ಮುಕ್ತಾ ನಾಗಜಿಹ್ವೇನ ಚಂಚಲಾ।
ನಿಪಪಾತ ರಣೇ ತೂರ್ಣಂ ಸೌಬಲಸ್ಯ ಮಹಾತ್ಮನಃ॥ 8-81-59 (59012) 
ತತಸ್ತಾಮೇವ ಸಂಗೃಹ್ಯ ಶಕ್ತಿಂ ಕನಕಭೂಷಣಾಂ।
ಭೀಮಸೇನಾಯ ಚಿಕ್ಷೇಪ ಕ್ರುದ್ಧರೂಪೋ ವಿಶಾಂಪತೇ॥ 8-81-60 (59013) 
ಸಾ ನಿರ್ಭಿದ್ಯ ಭುಜಂ ಸವ್ಯಂ ಪಾಂಡವಸ್ಯ ಮಹಾತ್ಮನಃ।
ನಿಪಪಾತ ತದಾ ಭೂಮೌ ಯಥಾ ವಿದ್ಯುನ್ನಭಶ್ಚ್ಯುತಾ॥ 8-81-61 (59014) 
ಅಥೋತ್ಕ್ರುಷ್ಟಂ ಮಹಾರಾಜ ಧಾರ್ತರಾಷ್ಟ್ರೈಃ ಸಮಂತತಃ।
ನ ತು ತಂ ಮಮೃಷೇ ಭೀಮಃ ಸಿಂಹನಾದಂ ತರಸ್ವಿನಾಂ॥ 8-81-62 (59015) 
ಅನ್ಯದ್ಗೃಹ್ಯ ಧನುಃ ಸಜ್ಯಂ ತ್ವರಮಾಣೋ ಮಹಾಬಲಃ।
ಮುಹೂರ್ತಾದಿವ ರಾಜೇಂದ್ರ ಚ್ಛಾದಯಾಮಾಸ ಸಾಯಕೈಃ। 
ಸೌಬಲಸ್ಯ ಬಲಂ ಸಂಖ್ಯೇ ತ್ಯಕ್ತ್ವಾ ನಾದಂ ಮಹಾಬಲಃ॥  8-81-63 (59016) 
ತಸ್ಯಾಶ್ವಾಂಶ್ಚತುರೋ ಹತ್ವಾ ಸೂತಂ ಚೈವ ವಿಶಾಂಪತೇ।
ಧ್ವಜಂ ಚಿಚ್ಛೇದ ಭಲ್ಲೇನ ತ್ವರಮಾಣಃ ಪರಾಕ್ರಮೀ॥ 8-81-64 (59017) 
ಹತಾಶ್ವಂ ರಥಮುತ್ಸೃಜ್ಯ ತ್ವರಮಾಣೋ ನರೋತ್ತಮಃ।
ತಸ್ಥೌ ವಿಸ್ಫಾರಯಂಶ್ಚಾಪಂ ಕ್ರೋಧರಕ್ತೇಕ್ಷಣಃ ಶ್ವಸನ್॥ 8-81-65 (59018) 
ಶರೈಶ್ಚ ಬಹುಧಾ ರಾಜನ್ಭೀಮಮಾರ್ಚ್ಛತ್ಸಮಂತತಃ॥  8-81-66 (59019) 
ಪ್ರತಿಹತ್ಯ ತು ವೇಗೇನ ಭೀಮಸೇನಃ ಪ್ರತಾಪವಾನ್।
ಧನುಶ್ಚಿಚ್ಛೇದ ಸಂಕ್ರುದ್ಧೋ ವಿವ್ಯಾಧ ಚ ಶಿತೈಃ ಶರೈಃ॥ 8-81-67 (59020) 
ಸೋಽತಿವಿದ್ಧೋ ಬಲವತಾ ಶತ್ರುಣಾ ಶತ್ರುಕರ್ಶನಃ।
ನಿಪಪಾತ ತದಾ ಭೂಮೌ ಕಿಂಚಿತ್ಪ್ರಾಣೋ ನರಾಧಿಪಃ॥ 8-81-68 (59021) 
ತತಸ್ತಂ ವಿಹ್ವಲಂ ಜ್ಞಾತ್ವಾ ಪುತ್ರಸ್ತವ ವಿಶಾಂಪತೇ।
ಅಪೋವಾಹ ರಥೇನಾಜೌ ಭೀಮಸೇನಸ್ಯ ಪಶ್ಯತಃ॥ 8-81-69 (59022) 
ಶಕುನಿಂ ವಿಹ್ವಲಂ ದೃಷ್ಟ್ವಾ ಧಾರ್ತರಾಷ್ಟ್ರಾಃ ಪರಾಙ್ಮುಖಾಃ।
ಪ್ರದುದ್ರುವುರ್ದಿಶೋ ಭೀತಾ ಭೀಮಸೇನಭಯಾತ್ಪ್ರಭೋ॥ 8-81-70 (59023) 
ಸೌಬಲೇ ನಿರ್ಜಿತೇ ರಾಜನ್ಭೀಮಸೇನೇನ ಧನ್ವಿನಾ।
ಭಯೇನ ಮಹತಾಽಽವಿಷ್ಟಃ ಪುತ್ರೋ ದುರ್ಯೋಧನಸ್ತವ। 
ಅಪಾಯಾಜ್ಜವನೈರಶ್ವೈಃ ಸಾಪೇಕ್ಷೋ ಮಾತುಲಂ ಪ್ರತಿ॥  8-81-71 (59024) 
ಪರಾಙ್ಮುಖಂ ತು ರಾಜಾನಂ ದೃಷ್ಟ್ವಾ ಸೈನ್ಯಾನಿ ಭಾರತ।
ವಿಪ್ರಜಗ್ಮುಃ ಸಮುತ್ಸೃಜ್ಯ ದ್ವೈರಥಾನಿ ಸಮಂತತಃ॥ 8-81-72 (59025) 
ತಾಂದೃಷ್ಟ್ವಾ ವಿದ್ರುತಾನ್ಸರ್ವಾಂಧಾರ್ತರಾಷ್ಟ್ರಾನ್ಪರಾಙ್ಮುಖಾನ್।
ಜವೇನಾಭ್ಯಾಪತದ್ಭೀಮಃ ಕಿರಞ್ಶರಶತಾನ್ಬಹೂನ್॥ 8-81-73 (59026) 
ತೇ ವಧ್ಯಮಾನಾ ಭೀಮೇನ ಧಾರ್ತರಾಷ್ಟ್ರಾಃ ಪರಾಙ್ಮುಖಾಃ।
ಕರ್ಣಮಾಸಾದ್ಯ ಸಮರೇ ಸ್ಥಿತಾ ರಾಜನ್ಸಮಂತತಃ॥ 8-81-74 (59027) 
ಸ ಹಿ ತೇಷಾಂ ಮಹಾವೀರ್ಯೋ ದ್ವೀಪೋಽಭೂತ್ಸುಮಹಾಬಲಃ।
ಭಿನ್ನನೌಕಾ ಯಥಾ ರಾಜಂದ್ವೀಪಮಾಸಾದ್ಯ ನಿರ್ವೃತಾಃ॥ 8-81-75 (59028) 
ಭವಂತಿ ಪುರುಷವ್ಯಾಘ್ರ ನಾವಿಕಾಃ ಕಾಲಪರ್ಯಯೇ।
ತಥಾ ಕರ್ಣಂ ಸಮಾಸಾದ್ಯ ತಾವಕಾಃ ಪುರುಷರ್ಷಭ॥ 8-81-76 (59029) 
ಸಮಾಶ್ವಸ್ತಾಃ ಸ್ಥಿತಾ ರಾಜನ್ಸಂಪ್ರಹೃಷ್ಟಾಃ ಪರಸ್ಪರಂ।
ಸಮಾಜಗ್ಮುಶ್ಚ ಯುದ್ಧಾಯ ಮೃತ್ಯುಂ ಕೃತ್ವಾ ನಿವರ್ತನಂ॥ ॥ 8-81-77 (59030) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಏಕಾಶೀತಿತಮೋಽಧ್ಯಾಯಃ॥ 81 ॥






ಕರ್ಣಪರ್ವ - ಅಧ್ಯಾಯ 082

॥ ಶ್ರೀಃ ॥

8.82. ಅಧ್ಯಾಯಃ 082 

Mahabharata - Karna Parva - Chapter Topics

ಕರ್ಣಪರಾಕ್ರಮವರ್ಣನಂ॥ 1 ॥

Mahabharata - Karna Parva - Chapter Text

8-82-0 (59031) 
ಧೃತರಾಷ್ಟ್ರ ಉವಾಚ। 8-82-0x (5035) 
ತತೋ ಭಗ್ನೇಷು ಸೈನ್ಯೇಷು ಭೀಮಸೇನೇನ ಸಂಯುಗೇ।
ದುರ್ಯೋಧನೋಽಬ್ರವೀತ್ಕಿಂ ನು ಸೌಬಲೋ ವಾಽಪಿ ಸಂಜಯ॥ 8-82-1 (59032) 
ಕರ್ಣೋ ವಾ ಜಯತಾಂ ಶ್ರೇಷ್ಠೋ ಯೋಧಾ ವಾ ಮಾಮಕಾ ಯುಧಿ।
ಕೃಪೋ ವಾ ಕೃತವರ್ಮಾ ವಾ ದ್ರೌಣಿರ್ದುಃಶಾಸನೋಽಪಿ ವಾ॥ 8-82-2 (59033) 
ಅತ್ಯದ್ಭುತಮಹಂ ಮನ್ಯೇ ಪಾಂಡವೇಯಸ್ಯ ವಿಕ್ರಮಂ।
ಯದೇಕಃ ಸಮರೇ ಸರ್ವಾನ್ಯೋಧಯಾಮಾಸ ಮಾಮಕಾನ್॥ 8-82-3 (59034) 
ಯಥಾಪ್ರತಿಜ್ಞಂ ಯೋಧಾನಾಂ ರಾಧೇಯಃ ಕೃತವಾನಪಿ।
ಕುರೂಣಾಮಥ ಸರ್ವೇಷಾಂ ಕರ್ಣಃ ಶತ್ರುನಿಷೂದನಃ। 
ಶರ್ಮ ವರ್ಮ ಪ್ರತಿಷ್ಠಾ ಚ ಜೀವಿತಾಶಾ ಚ ಸಂಜಯ॥  8-82-4 (59035) 
ತದ್ಭಗ್ರಂ ಸ್ವಬಲಂ ದೃಷ್ಟ್ವಾ ಕೌಂತೇಯೇನಾಮಿತೌಜಸಾ।
ಧನುರ್ದರಾಣಾಂ ಪ್ರವರಃ ಕರ್ಣಃ ಕಿಮಕರೋದ್ಯುಧಿ॥ 8-82-5 (59036) 
ಪುತ್ರಾ ವಾ ಮಮ ದುರ್ಧರ್ಷಾ ರಾಜಾನೋ ವಾ ಮಹಾರಥಾಃ।
ಏತನ್ಮೇ ಸರ್ವಮಾಚಕ್ಷ್ವ ಕುಶಲೋ ಹ್ಯಸಿ ಸಂಜಯ॥ 8-82-6 (59037) 
ಸಂಜಯ ಉವಾಚ। 8-82-7x (5036) 
ಅಪರಾಹ್ಣೇ ಮಹಾರಾಜ ಸೂತಪುತ್ರಃ ಪ್ರತಾಪವಾನ್।
ಜಘಾನ ಸೋಮಕಾನ್ಸರ್ವಾನ್ಭೀಮಸೇನಸ್ಯ ಪಶ್ಯತಃ॥ 8-82-7 (59038) 
ಭೀಮೋಽಪ್ಯತಿಬಲಂ ಸೈನ್ಯಂ ಧಾರ್ತರಾಷ್ಟ್ರಂ ವ್ಯಪೋಥಯತ್॥  8-82-8 (59039) 
ದ್ರಾವ್ಯಮಾಣಂ ಬಲಂ ದೃಷ್ಟ್ವಾ ಭೀಮಸೇನೇನ ಧೀಮತಾ।
ಯಂತಾರಮಬ್ರವೀತ್ಕರ್ಣಃ ಪಾಂಚಾಲಾನೇವ ಮಾಂ ವಹ॥ 8-82-9 (59040) 
ಮದ್ರರಾಜಸ್ತತಃ ಶಲ್ಯಃ ಶ್ವೇತಾನಶ್ವಾನ್ಮಹಾಜವಾನ್।
ಪ್ರಾಹಿಣೋಚ್ಚೇದಿಪಾಂಚಾಲಾನ್ಕರೂಶಾಂಶ್ಚ ಮಹಾಬಲಃ॥ 8-82-10 (59041) 
ಪ್ರವಿಶ್ಯ ಚ ಮಹತ್ಸೈನ್ಯಂ ಶಲ್ಯಃ ಪರಬಲಾರ್ದನಃ।
ನ್ಯಯಚ್ಛತ್ತುರಗಾನ್ಹೃಷ್ಟೋ ಯತ್ರಯತ್ರ ಚ ತೇ ರಥಾಃ॥ 8-82-11 (59042) 
ತಂ ರಥಂ ಮೇಘಸಂಕಾಶಂ ವೈಯಾಘ್ರಪರಿವಾರಣಂ।
ಸಂದೃಶ್ಯ ಪಾಂಡುಪಂಚಾಲಾಸ್ತ್ರಸ್ತಾ ಹ್ಯಾಸನ್ವಿಶಾಂಪತೇ॥ 8-82-12 (59043) 
ತತೋ ರಥಸ್ಯ ನಿನದಃ ಪ್ರಾದುರಾಸೀನ್ಮಹಾರಣೇ।
ಪರ್ಜನ್ಯಸಮನಿರ್ಘೋಷಃ ಪರ್ವತಸ್ಯೇವ ದೀರ್ಯತಃ॥ 8-82-13 (59044) 
ತತಃ ಶರಶತೈಸ್ತೀಕ್ಷಣೈಃ ಕರ್ಣ ಆಕರ್ಣನಿಃಸೃತೈಃ।
ಜಘಾನ ಪಾಂಡವಬಲಂ ಶತಶೋಽಥ ಸಹಸ್ರಶಃ॥ 8-82-14 (59045) 
ತಂ ತಥಾ ಸಮರೇ ಕರ್ಮ ಕುರ್ವಾಣಮಪರಾಜಿತಂ।
ಪರಿವವ್ರುರ್ಮಹೇಷ್ವಾಸಾಃ ಪಾಂಡವಾನಾಂ ಮಹಾರಥಾಃ॥ 8-82-15 (59046) 
ತಂ ಶಿಖಂಡೀ ಚ ಭೀಮಶ್ಚ ಧೃಷ್ಟದ್ಯುಂನಶ್ಚ ಪಾರ್ಷತಃ।
ನಕುಲಃ ಸಹದೇವಶ್ಚ ದ್ರೌಪದೇಯಾಶ್ಚ ಸಾತ್ಯಕಿಃ॥ 8-82-16 (59047) 
ಪರಿವವ್ರುರ್ಜಿಘಾಂಸಂತೋ ರಾಧೇಯಂ ಶರವೃಷ್ಟಿಭಿಃ।
ಸಾತ್ಯಕಿಸ್ತು ತದಾ ಕರ್ಣಂ ವಿಂಶತ್ಯಾ ನಿಶಿತೈಃ ಶರೈಃ॥ 8-82-17 (59048) 
ಅತಾಡಯದ್ರಣೇ ಶೂರೋ ಜತ್ರುದೇಶೇ ನರೋತ್ತಮಃ।
ಶಿಖಂಡೀ ಪಂಚವಿಂಶತ್ಯಾ ಧೃಷ್ಟದ್ಯುಂನಶ್ಚ ಸಪ್ತಭಿಃ॥ 8-82-18 (59049) 
ದ್ರೌಪದೇಯಾಶ್ಚತುಃಷಷ್ಟ್ಯಾ ಸಹದೇವಶ್ಚ ಸಪ್ತಭಿಃ।
ನಕುಲಶ್ಚ ಶತೇನಾಜೌ ಕರ್ಣಂ ವಿವ್ಯಾಧ ಸಾಯಕೈಃ॥ 8-82-19 (59050) 
ಭೀಮಸೇನಸ್ತು ರಾಧೇಯಂ ನವತ್ಯಾ ನತಪರ್ವಣಾಂ।
ವಿವ್ಯಾಧ ಸಮರೇ ಕ್ರುದ್ಧೋ ಜತ್ರುದೇಶೇ ಮಹಾಬಲಃ॥ 8-82-20 (59051) 
ಅಥ ಪ್ರಹಸ್ಯಾಧಿರಥಿರ್ವ್ಯಾಕ್ಷಿಪದ್ಧನುರುತ್ತಮಂ।
ಮುಮೋಚ ನಿಶಿತಾನ್ಬಾಣಾನ್ಪೀಡಯನ್ಸುಮಹಾಬಲಃ॥ 8-82-21 (59052) 
ತಾನ್ಪ್ರತ್ಯವಿಧ್ಯದ್ರಾಧೇಯಃ ಪಂಚಭಿಃ ಪಂಚಭಿಃ ಶರೈಃ।
ಸಾತ್ಯಕೇಸ್ತು ಧನುಶ್ಛಿತ್ತ್ವಾ ಧ್ವಜಂ ಚ ಭರತರ್ಷಭ॥ 8-82-22 (59053) 
ತಂ ತಥಾ ನವಭಿರ್ಬಾಣೈರಾಜಘಾನ ಸ್ತನಾಂತರೇ।
ಭೀಮಸೇನಂ ತತಃ ಕ್ರುದ್ಧೋ ವಿವ್ಯಾಧ ತ್ರಿಂಶತಾ ಶರೈಃ॥ 8-82-23 (59054) 
ಸಹದೇವಸ್ಯ ಭಲ್ಲೇನ ಧ್ವಜಂ ಚಿಚ್ಛೇದ ಮಾರಿಷ।
ಸಾರಥಿಂ ಚ ತ್ರಿಭಿರ್ಬಾಣೈರಾಜಘಾನ ಪರಂತಪಃ॥ 8-82-24 (59055) 
ವಿರಥಾಂದ್ರೌಪದೇಯಾಂಶ್ಚ ಚಕಾರ ಭರತರ್ಷಭ।
ಅಕ್ಷ್ಣೋರ್ನಿಮೇಷಮಾತ್ರೇಣ ತದದ್ಭುತಮಿವಾಭವತ್॥ 8-82-25 (59056) 
ವಿಮುಖೀಕೃತ್ಯ ತಾನ್ಸರ್ವಾಞ್ಶರೈಃ ಸನ್ನತಪರ್ವಭಿಃ।
ಪಾಂಚಾಲಾನಹನಂಛೂರಾಂಶ್ಚೇದೀನಾಂ ಚ ಮಹಾರಥಾನ್॥ 8-82-26 (59057) 
ತೇ ವಧ್ಯಮಾನಾಃ ಸಮರೇ ಚೇದಿಮತ್ಸ್ಯಾ ವಿಶಾಂಪತೇ।
ಕರ್ಣಮೇಕಮಭಿದ್ರುತ್ಯ ಶರಸಂಖೈಃ ಸಮಾರ್ಪಯನ್॥ 8-82-27 (59058) 
ತಾಂಜಘಾನ ಶಿತೈರ್ಬಾಣೈಃ ಸೂತಪುತ್ರೋ ಮಹಾರಥಃ।
ತೇ ವಧ್ಯಮಾನಾಃ ಸಮರೇ ಚೇದಿಮಾತ್ಸ್ಯಾ ವಿಶಾಂಪತೇ। 
ಪ್ರಾದ್ರವಂತ ರಣೇ ಭೀತಾಃ ಸಿಂಹತ್ರಸ್ತಾ ಮೃಗಾ ಇವ॥  8-82-28 (59059) 
ಏತದತ್ಯುದ್ಭತಂ ಕರ್ಮ ದೃಷ್ಟ್ವಾನಸ್ಮಿ ಭಾರತ।
ಯದೇಕಃ ಸಮರೇ ಶೂರಾನ್ಸೂತಪುತ್ರಃ ಪ್ರತಾಪವಾನ್॥ 8-82-29 (59060) 
ಯತಮಾನಾನ್ಪರಂ ಶಕ್ತ್ಯಾ ಯೋಧಯಾನಾಂಶ್ಚ ಧನ್ವಿನಃ।
ಪಾಂಡವೇಯಾನ್ಮಹಾರಾಜ ಶರೈರ್ವಾರಿತವಾನ್ರಣೇ॥ 8-82-30 (59061) 
ತತ್ರ ಭಾರತ ಕರ್ಣಸ್ಯ ಲಾಘವೇನ ಮಹಾತ್ಮನಃ।
ತುತುಷುರ್ದೇವತಾಃ ಸರ್ವಾಃ ಸಿದ್ಧಾಶ್ಚ ಸಹ ಚಾರಣೈಃ॥ 8-82-31 (59062) 
ಅಪೂಜಯನ್ಮಹೇಷ್ವಾಸಾ ಧಾರ್ತರಾಷ್ಟ್ರಾ ನರೋತ್ತಮಂ।
ಕರ್ಣಂ ರಥವರಶ್ರೇಷ್ಠಂ ಶ್ರೇಷ್ಠಂ ಸರ್ವಧನುಷ್ಮತಾಂ॥ 8-82-32 (59063) 
ತತಃ ಕರ್ಣೋ ಮಹಾರಾಜ ದದಾಹ ರಿಪುವಾಹಿನೀಂ।
ಕಕ್ಷಮಿದ್ಧೋ ಯಥಾ ವಹ್ನಿರ್ನಿದಾಧೇ ಜ್ವಲಿತೋ ಮಹಾನ್॥ 8-82-33 (59064) 
ತೇ ವಧ್ಯಮಾನಾಃ ಕರ್ಣೇನ ಪಾಂಡವೇಯಾಸ್ತತಸ್ತತಃ।
ಪ್ರಾದ್ರವಂತ ರಣೇ ಭೀತಾಃ ಕರ್ಣಂ ದೃಷ್ಟ್ವಾ ಮಹಾರಥಂ॥ 8-82-34 (59065) 
ತತ್ರಾಕ್ರಂದೋ ಮಹಾನಾಸೀತ್ಪಾಂಚಾಲಾನಾಂ ಮಹಾರಣೇ।
ವಧ್ಯತಾಂ ಸಾಯಕೈಸ್ತೀಕ್ಷ್ಣೈಃ ಕರ್ಣಚಾಪವರಚ್ಯುತೈಃ॥ 8-82-35 (59066) 
ತೇನ ಶಬ್ದೇನ ವಿತ್ರಸ್ತಾ ಪಾಂಡವಾನಾಂ ಮಹಾಚಮೂಃ।
ಕರ್ಣಮೇಕಂ ರಣೇ ಯೋಧಂ ಮೇನಿರೇ ತತ್ರ ಶಾತ್ರವಾಃ॥ 8-82-36 (59067) 
ತತ್ರಾದ್ಭುತಂ ಪುನಶ್ಚಕ್ರೇ ರಾಧೇಯಃ ಶತ್ರುಕರ್ಶನಃ।
ಯದೇನಂ ಪಾಂಡವಾಃ ಸರ್ವೇ ನ ಶೇಕುರಭಿವೀಕ್ಷಿತುಂ॥ 8-82-37 (59068) 
ಜಲೌಘಃ ಪರ್ವತಶ್ರೇಷ್ಠಂ ಯಥಾಸಾದ್ಯ ಪ್ರಭಿದ್ಯತೇ।
ತಥಾ ತತ್ಪಾಂಡವಂ ಸೈನ್ಯಂ ಕರ್ಣಮಾಸಾದ್ಯ ದೀರ್ಯತೇ॥ 8-82-38 (59069) 
ಕರ್ಣೋಽಪಿ ಸಮರೇ ರಾಜನ್ವಿಧೂಮೋಽಗ್ನಿರಿವ ಜ್ವಲತ್।
ದಹಂಸ್ತಸ್ಥೌ ಮಹಾಬಾಹುಃ ಪಾಂಡವಾನಾಂ ಮಹಾಚಮೂಂ॥ 8-82-39 (59070) 
ಶಿರಾಂಸಿ ಚ ಮಹಾರಾಜ ಕರ್ಣಾಂ ಶ್ಚೈವ ಸಕುಂಡಲಾನ್।
ಬಾಹೂಂಶ್ಚ ವೀರೋ ವೀರಾಣಾಂ ಚಿಚ್ಛೇದ ಲಘು ಚೇಷುಭಿಃ॥ 8-82-40 (59071) 
ಹಸ್ತಿದಂತತ್ಸರೂನ್ಖಂಗಾಂಧ್ವಜಾಞ್ಶಕ್ತೀರ್ಹಯಾನ್ಗಜಾನ್।
ರಥಾಂಶ್ಚ ವಿವಿಧಾನ್ರಾಜನ್ಪತಾಕಾ ವ್ಯಜನಾನಿ ಚ॥ 8-82-41 (59072) 
ಅಕ್ಷಂ ಚ ಯುಗಯೋಕ್ತ್ರಾಣಿ ಚಕ್ರಾಣಿ ವಿವಿಧಾನಿ ಚ।
ಚಿಚ್ಛೇದ ಬಹುಧಾ ಕರ್ಣೋ ಯೋಧವ್ರತಮನುಷ್ಠಿತಃ॥ 8-82-42 (59073) 
ತತ್ರ ಭಾರತ ಕರ್ಣೇನ ನಿಹತೈರ್ಗಜವಾಜಿಭಿಃ।
ಅಗಂಯರೂಪಾ ಪೃಥಿವೀ ಮಾಂಸಶೋಣಿತಕರ್ದಮಾ॥ 8-82-43 (59074) 
ವಿಷಮಂ ಚ ಸಮಂ ಚೈವ ಹತೈರಶ್ವಪದಾತಿಭಿಃ।
ರಥೈಶ್ಚ ಕುಂಜರೈಶ್ಚೈವ ನ ಪ್ರಾಜ್ಞಾಯತ ಕಿಂಚನ॥ 8-82-44 (59075) 
ನಾಪಿ ಸ್ವೇ ನ ಪರೇ ಯೋಧಾಃ ಪ್ರಾಜ್ಞಾಯಂತ ಪರಸ್ಪರಂ।
ಘೋರೇ ಶರಾಂಧಕಾರೇ ತು ಕರ್ಣಾಸ್ತ್ರೇ ಚ ವಿಜೃಂಭಿತೇ॥ 8-82-45 (59076) 
ರಾಧೇಯಚಾಪನಿರ್ಮುಕ್ತೈಃ ಶರೈಃ ಕಾಂಚನಭೂಷಣೈಃ।
ಸಂಛಾದಿತಾ ಮಹಾರಾಜ ಪಾಂಡವಾನಾಂ ಮಹಾರಥಾಃ॥ 8-82-46 (59077) 
ತೇ ಪಾಂಡವೇಯಾಃ ಸಮರೇ ರಾಧೇಯೇನ ಪುನಃ ಪುನಃ।
ಅಭಜ್ಯಂತ ಮಹಾರಾಜ ಯತಮಾನಾ ಮಹಾರಥಾಃ॥ 8-82-47 (59078) 
ಮೃಗಸಂಘಾನ್ಯಥಾ ಕ್ರುದ್ಧಃ ಸಿಂಹೋ ದ್ರಾವಯತೇ ವನೇ।
ಪಂಚಾಲಾನಾಂ ರಥಶ್ರೇಷ್ಠಾಂದ್ರಾವಯಞ್ಶಾತ್ರವಾಂಸ್ತಥಾ॥ 8-82-48 (59079) 
ಕರ್ಣಸ್ತು ಸಮರೇ ಯೋಧಾಂಸ್ತ್ರಾಸಯುನ್ಸುಮಹಾಯಶಾಃ।
ಕಾಲಯಾಮಾಸ ತತ್ಸೈನ್ಯಂ ಯಥಾ ಪಶುಗಣಾನ್ವೃಕಃ॥ 8-82-49 (59080) 
ದೃಷ್ಟ್ವಾ ತು ಪಾಂಡವೀಂ ಮೇನಾಂ ಧಾರ್ತರಾಷ್ಟ್ರಾಃ ಪರಾಙ್ಯುಖೀಂ।
ತತ್ರಾಜಗ್ಮುರ್ಮಹೇಷ್ವಾಸಾ ರುದಂತೋ ಭೈರವಾತ್ರವಾನ್ ॥ 8-82-50 (59081) 
ದುರ್ಯೋಧನೋ ಹಿ ರಾಜೇಂದ್ರ ಮುದಾ ಪರಮಯಾ ಯುತಃ।
ವಾದಯಾಮಾಸ ಸಂಹೃಷ್ಟೋ ನಾನಾವಾದ್ಯಾನಿ ಸರ್ವಶಃ॥ 8-82-51 (59082) 
ಪಾಂಚಾಲಾಶ್ಚ ಮಹೇಷ್ವಾಸಾ ಭಗ್ನಾಸ್ತತ್ರ ನರೋತ್ತಮಾಃ।
ನ್ಯವರ್ತಂತ ತದಾ ಶೂರಾ ಮೃತ್ಯುಂ ಕೃತ್ವಾ ನಿವರ್ತನಂ॥ 8-82-52 (59083) 
ತಾನ್ನಿವೃತ್ತಾನ್ರಣೇ ಶೂರಾನ್ರಾಧೇಯಃ ಶತ್ರುತಾಪನಃ।
ಅನೇಕಶೋ ಮಹಾರಾಜ ಬಭಂಜ ಪುರುಷರ್ಷಭಃ॥ 8-82-53 (59084) 
ತತ್ರ ಭಾರತ ಕರ್ಣೇನ ಪಾಂಚಾಲಾ ವಿಂಶತೀ ರಥಾಃ।
ನಿಹತಾಃ ಸಾಯಕೈಃ ಕ್ರೋಧಾಚ್ಚೇದಯಶ್ಚ ಪರಂಶತಾಃ॥ 8-82-54 (59085) 
ಕೃತ್ವಾ ಶೂನ್ಯಾನ್ರಥೋಪಸ್ಥಾನ್ವಾಜಿಪೃಷ್ಠಾಂಶ್ಚ ಭಾರತ।
ನಿರ್ಮನುಷ್ಯಾನ್ಗಜಸ್ಕಂಧಾನ್ಪಾದಾತಾಂಶ್ಚೈವ ವಿದ್ರುತಾನ್॥ 8-82-55 (59086) 
ಆದಿತ್ಯ ಇವ ಮಧ್ಯಾಹ್ನೇ ದುರ್ನಿರೀಕ್ಷ್ಯಃ ಪರಂತಪಃ।
ಕಾಲಾಂತಕವಪುಃ ಶೂರಃ ಸೂತಪುತ್ರೋಽಭ್ಯರಾಜತ॥ 8-82-56 (59087) 
ಏವಮೇತನ್ಮಹಾರಾಜ ನರವಾಜಿರಥದ್ವಿಪಾನ್।
ಹತ್ವಾ ತಸ್ಥೌ ಮಹೇಷ್ವಾಸಃ ಕರ್ಣೋಽರಿಗಣಸೂದನಃ॥ 8-82-57 (59088) 
ಯಥಾ ಭೂತಗಣಾನ್ಹತ್ವಾ ಕಾಲಸ್ತಿಷ್ಠೇನ್ಮಹಾಬಲಃ।
ತಥಾ ಸ ಸೋಮಕಾನ್ಹತ್ವಾ ತಸ್ಥಾವೇಕೋ ಮಹಾರಥಃ॥ 8-82-58 (59089) 
ತತ್ರಾದ್ಭುತಮಪಶ್ಯಾಮ ಪಾಂಚಾಲಾನಾಂ ಪರಾಕ್ರಮಂ।
ವಧ್ಯಮಾನಾಽಪಿ ಯತ್ಕರ್ಣಂ ನಾಜಹೂ ರಣಮೂರ್ಧನಿ॥ 8-82-59 (59090) 
ರಾಜಾ ದುಃಶಾಸನಶ್ಚೈವ ಕೃಪಃ ಶಾರದ್ವತಸ್ತಥಾ।
ಅಶ್ವತ್ಥಾಮಾ ಕೃತವರ್ಮಾ ಶಕುನಿಶ್ಚ ಮಹಾಬಲಃ। 
ವ್ಯಹನನ್ಪಾಂಡವೀಂ ಸೇನಾಂ ಶತಶೋಽಥ ಸಹಸ್ರಶಃ॥  8-82-60 (59091) 
ಕರ್ಮಪುತ್ರೌ ತು ರಾಜೇಂದ್ರ ಭ್ರಾತರೌ ಸತ್ಯವಿಕ್ರಮೌ।
ನಿಜಘ್ನಾತೇ ಬಲಂ ಕ್ರುದ್ಧೌ ಪಾಂಡವಾನಾಮಿತಸ್ತತಃ॥ 8-82-61 (59092) 
ತತ್ರ ಯುದ್ಧಂ ಮಹಚ್ಚಾಸೀತ್ಕ್ರೂರಂ ವಿಶಸನಂ ಮಹತ್॥  8-82-62 (59093) 
ತಥೈವ ಪಾಂಡವಾಃ ಶೂರಾ ಧೃಷ್ಟದ್ಯುಂನಶಿಖಂಡಿನೌ।
ದ್ರೌಪದೇಯಾಶ್ಚ ಸಂಕ್ರುದ್ಧಾ ಅಭ್ಯಘ್ನಂಸ್ತಾವಕಂ ಬಲಂ॥ 8-82-63 (59094) 
ಏವಮೇಷ ಕ್ಷಯೋ ವೃತ್ತಃ ಪಾಂಡವಾನಾಂ ತತಸ್ತತಃ।
ತಾವಕಾನಾಮಪಿ ರಣೇ ಭೀಮಂ ಪ್ರಾಪ್ಯ ಮಹಾಬಲಂ॥ ॥ 8-82-64 (59095) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ದ್ವ್ಯಶೀತಿತಮೋಽಧ್ಯಾಯಃ॥ 82 ॥






ಕರ್ಣಪರ್ವ - ಅಧ್ಯಾಯ 083

॥ ಶ್ರೀಃ ॥

8.83. ಅಧ್ಯಾಯಃ 083 

Mahabharata - Karna Parva - Chapter Topics

ಪಾರ್ಥಚೋದನಯಾ ಕೃಷ್ಣೇನ ಕರ್ಣಸಮೀಪಂಪ್ರತಿ ರಥಪ್ರಾಪಣಂ॥ 1 ॥ ಶಲ್ಯೇನ ಕರ್ಣಪ್ರೋತ್ಸಾಹನಂ॥ 2 ॥ ಕರ್ಣೇನ ಪಾರ್ಥಪ್ರಶಂಸನಪೂರ್ವಕಂ ತದ್ವಧಪ್ರತಿಜ್ಞಾ॥ 3 ॥ ಸಂಕುಲಯುದ್ಧಂ॥ 4 ॥

Mahabharata - Karna Parva - Chapter Text

8-83-0 (59096) 
ಸಂಜಯ ಉವಾಚ। 8-83-0x (5037) 
ಹತ್ವಾ ತು ಫಲ್ಗುನಃ ಸೇನಾಂ ಕೌರವಾಣಾಂ ಪೃಥಕ್ಪೃಥಕ್।
ಸೂತಪುತ್ರಸ್ಯ ಸಂರಂಭಂ ದೃಷ್ಟ್ವಾ ಚೈವ ಮಹಾರಣೇ॥ 8-83-1 (59097) 
ಶೋಣಿತೋದಾಂ ನದೀಂ ಕೃತ್ವಾ ಮಾಂಸಮಜ್ಜಾಸ್ಥಿಪಂಕಿಲಾಂ।
ಮನುಷ್ಯಶೀರ್ಷಪಾಷಾಣಾಂ ಹಸ್ತ್ಯಶ್ವಕೃತರೋಧಸಂ॥ 8-83-2 (59098) 
ಶೂರಾಸ್ಥಿತ್ತಯಸಂಕೀರ್ಣಾಂ ಕಾಕಗೃಧ್ರಾನುನಾದಿತಾಂ।
ಛತ್ರಹಂಸಪ್ಲುವೋಪೇತಾಂ ವೀರವೃಕ್ಷಾಪಹಾರಿಣೀಂ॥ 8-83-3 (59099) 
ಹಾರಪದ್ಮಾಕರವತೀಮುಷ್ಣೀಷವರಫೇನಿಲಾಂ।
ಧನುಃಶರಧ್ವಜೋಪೇತಾಂ ನರಕ್ಷುದ್ರಕಪಾಲಿನೀಂ॥ 8-83-4 (59100) 
ಚರ್ಮವರ್ಮಭ್ರಮೋಪೇತಾಂ ರಥೋಡುಪಸಮಾಕುಲಾಂ।
ಜಯೈಷಿಣಾಂ ಚ ಸುತರಾಂ ಭೀರೂಣಾಂ ಚ ಸುದುಸ್ತರಾಂ॥ 8-83-5 (59101) 
ನದೀಂ ಪ್ರಾವರ್ತಯಿತ್ವಾ ಚ ಬೀಭತ್ಸುಃ ಪರವೀರಹಾ।
ವಾಸುದೇವಮಿದಂ ವಾಕ್ಯಮಬ್ರವೀತ್ಪುರುಷರ್ಷಭಃ॥ 8-83-6 (59102) 
ಅರ್ಜುನ ಉವಾಚ। 8-83-7x (5038) 
ಏಷ ಕೇತೂ ರಣೇ ಕೃಷ್ಣ ಸೂತಪುತ್ರಸ್ಯ ದೃಶ್ಯತೇ।
ಭೀಮಸೇನಾದಯಶ್ಚೈತೇ ಯೋಧಯಂತಿ ಮಹಾರಥಂ॥ 8-83-7 (59103) 
ಏತೇ ದ್ರವಂತಿ ಪಾಂಚಾಲಾಃ ಕರ್ಮತ್ರಸ್ತಾ ಜನಾರ್ದನ।
ಏಷ ದುರ್ಯೋಧನೋ ರಾಜಾ ಶ್ವೇತಚ್ಛತ್ರೇಣ ಧಾರ್ಯತೇ॥ 8-83-8 (59104) 
ಕರ್ಣೇನ ಭಗ್ನಾನ್ಪಾಂಚಾಲಾಂದ್ರಾವಯನ್ಬಹು ಶೋಭತೇ।
ಕೃಪಶ್ಚ ಕೃತವರ್ಮಾ ಚ ದ್ರೌಣಿಶ್ಚೈವ ಮಹಾರಥಃ॥ 8-83-9 (59105) 
ಏತೇ ರಕ್ಷಂತಿ ರಾಜಾನಂ ಸೂತಪುತ್ರೇಣ ರಕ್ಷಿತಾಃ।
ಅವಧ್ಯಮಾನಾಸ್ತೇಽಸ್ಮಾಭಿರ್ಯೋಧಯಿಷ್ಯಂತಿ ಸೋಮಕಾನ್॥ 8-83-10 (59106) 
ಏಷ ಶಲ್ಯೋ ರಥೋಪಸ್ಥೇ ರಶ್ಮಿಸಂಗ್ರಾಹಕೋವಿದಃ।
ಸೂತಪುತ್ರರಥಂ ಕೃಷ್ಣ ವಾಹಯನ್ಬಹು ಶೋಭತೇ॥ 8-83-11 (59107) 
ತತ್ರ ಮೇ ಬುದ್ಧಿರುತ್ಪನ್ನಾ ವಾಹಯಾತ್ರ ರಥಂ ಮಮ।
ನಾಹತ್ವಾ ಸಮರೇ ಕರ್ಣಂ ನಿವರ್ತಿಷ್ಯೇ ಕಥಂಚನ॥ 8-83-12 (59108) 
ಮಾ ಸ್ಮ ಕರ್ಣೋ ರಣೇ ಪಾರ್ಥಾನ್ಸೃಂಜಯಾಂಶ್ಚ ಮಹಾರಥಾನ್।
ನಿಃಶೇಷಾನ್ಸಮರೇ ಕುರ್ಯಾತ್ಪಶ್ಯತಾಂ ನೋ ಜನಾರ್ದನ॥ 8-83-13 (59109) 
ಸಂಜಯ ಉವಾಚ। 8-83-14x (5039) 
ತತಃ ಪ್ರಾಯಾಜ್ಜವೇನಾಶು ಕೇಶವಸ್ತವ ವಾಹಿನೀಂ।
ಕರ್ಣಂ ಪ್ರತಿ ಮಹೇಷ್ವಾಸಂ ದ್ವೈರಥೇ ಸವ್ಯಸಾಚಿನಃ॥ 8-83-14 (59110) 
ಸ ಪ್ರಯಾತೋ ರಥೇನಾಶು ಕೃಷ್ಣೋ ರಾಜನ್ಮಹಾಹವೇ।
ಆಶ್ವಾಸಯನ್ರಣೇ ಚಾಶು ಪಾಂಡುಸೈನ್ಯಾನಿ ಸರ್ವಶಃ॥ 8-83-15 (59111) 
ರಥಘೋಷಸ್ತತಸ್ತಸ್ಯ ಪಾಂಡವಸ್ಯ ಬಭೂವ ಹ।
ವಾಸವಾಸ್ತ್ರನಿಪಾತೇನ ಪರ್ವತೇಷ್ವಿವ ಮಾರಿಷ॥ 8-83-16 (59112) 
ಮಹತಾ ರಥಘೋಷೇಣ ಪಾಂಡವಃ ಸತ್ಯವಿಕ್ರಮಃ।
ಅಭ್ಯಯಾದಪ್ರಮೇಯಾತ್ಮಾ ನಿರ್ಜಯಂಸ್ತವ ವಾಹಿನೀಂ॥ 8-83-17 (59113) 
ತಮಾಯಾಂತಂ ಸಮೀಕ್ಷ್ಯೈವ ಶ್ವೇತಾಶ್ವಂ ಕೃಷ್ಣಸಾರಥಿಂ।
ಮದ್ರರಾಜೋಽಬ್ರವೀತ್ಕರ್ಣಂ ಕೇತುಂ ದೃಷ್ಟ್ವಾ ಮಹಾತ್ಮನಃ॥ 8-83-18 (59114) 
ಅಯಂ ಸ ರಥ ಆಯಾತಿ ಶ್ವೇತಾಶ್ವಃ ಕೃಷ್ಣಸಾರಥಿಃ।
ನಿಘ್ನನ್ನಮಿತ್ರಾನ್ಸಮರೇ ಯಂ ಕರ್ಣ ಪರಿಪೃಚ್ಛಸಿ॥ 8-83-19 (59115) 
ಏಷ ತಿಷ್ಠತಿ ಕೌಂತೇಯಃ ಸಂಸ್ಪೃಶನ್ಗಾಂಡಿವಂ ಧನುಃ।
ತಂ ಹನಿಷ್ಯಸಿ ಚೇದದ್ಯ ತನ್ನಃ ಶ್ರೇಯೋ ಭವಿಷ್ಯತಿ॥ 8-83-20 (59116) 
ಧನುರ್ಜ್ಯಾ ಚಂದ್ರತಾರಾಂಕಾ ಪತಾಕಾಕಿಂಕಿಣೀಯುತಾ।
ಪಶ್ಯ ಕರ್ಣಾರ್ಜುನಸ್ಯೈಷಾ ಸೌದಾಮನ್ಯಂಬರೇ ಯಥಾ॥ 8-83-21 (59117) 
ಏಷ ಧ್ವಜಾಗ್ರೇ ಪಾರ್ಥಸ್ಯ ಪ್ರೇಕ್ಷಮಾಣಃ ಸಮಂತತಃ।
ದೃಶ್ಯತೇ ವಾನರೋ ಭೀಮೋ ವೀಕ್ಷತಾಂ ಭಯವರ್ಧನಃ॥ 8-83-22 (59118) 
ಏತಚ್ಚಕ್ರಂ ಗದಾ ಶಂಖಃ ಶಾರ್ಂಗಂ ಕೃಷ್ಣಸ್ಯ ಚ ಪ್ರಭೋ।
ದೃಶ್ಯತೇ ಪಾಂಡವರಥೇ ವಾಹಯಾನಸ್ಯ ವಾಜಿನಃ॥ 8-83-23 (59119) 
ಏತತ್ಕೂಜತಿ ಗಾಂಡೀವಂ ವಿಸೃಷ್ಟಂ ಸವ್ಯಸಾಚಿನಾ।
ಏತೇ ಹಸ್ತವತಾ ಮುಕ್ತಾ ಘ್ನಂತ್ಯಮಿತ್ರಾಞ್ಶಿತಾಃ ಶರಾಃ॥ 8-83-24 (59120) 
ವಿಶಾಲಾಯತತಾಂರಾಕ್ಷೈಃ ಪೂರ್ಣಚಂದ್ರನಿಭಾನನೈಃ।
ಏಷಾ ಭೂಃ ಕೀರ್ಯತೇ ರಾಜ್ಞಾಂ ಶಿರೋಭಿರಪಲಾಯಿನಾಂ॥ 8-83-25 (59121) 
ಏತೇ ಪರಿಘಸಂಕಾಶಾಃ ಪುಣ್ಯಗಂಧಾನುಲೇಪನಾಃ।
ಉದ್ಧತಾ ರಣಶೂರಾಣಾಂ ಪಾತ್ಯಂತೇ ಸಾಯುಧಾ ಭುಜಾಃ॥ 8-83-26 (59122) 
ನಿರಸ್ತಜಿಹ್ವಾ ನೇತ್ರಾಂತಾ ವಾಜಿನಃ ಸಹ ಸಾದಿಭಿಃ।
ಪತಿತಾಃ ಪಾತ್ಯಮಾನಾಶ್ಚ ಕ್ಷಿತೌ ಕ್ಷೀಣಾ ವಿಶೇರತೇ॥ 8-83-27 (59123) 
ಏತೇ ಪರ್ವತಶೃಂಗಾಣಾಂ ತುಲ್ಯಾ ಹೈಮವತಾ ಗಜಾಃ।
ಸಂಛಿನ್ನಕುಂಭಾಃ ಪಾರ್ಥೇನ ಪ್ರಪತಂತ್ಯದ್ರಯೋ ಯಥಾ॥ 8-83-28 (59124) 
ಗಂಧರ್ವನಗರಾಕಾರಾ ರಥಾ ಹತನರೇಶ್ವರಾಃ।
ವಿಮಾನಾದಿವ ಪುಣ್ಯಾಂತೇ ಸ್ವರ್ಗಿಣೋ ನಿಪತಂತ್ಯಮೀ॥ 8-83-29 (59125) 
ವ್ಯಾಕುಲೀಕೃತಮತ್ಯರ್ಥಂ ಪಶ್ಯ ಸೈನ್ಯಂ ಕಿರೀಟಿನಾ।
ನಾನಾಮೃಗಸಹಸ್ರಾಣಾಂ ಯೂಥಂ ಕೇಸರಿಣಾ ಯಥಾ॥ 8-83-30 (59126) 
ತ್ವಾಮಭಿಪ್ರೇಪ್ಸುರಾಯಾತಿ ಕರ್ಣ ನಿಘ್ನನ್ವರಾನ್ರಥಾನ್।
ಅಸಜ್ಜಮಾನೋ ರಾಧೇಯ ತಂ ಯಾಹಿ ಪ್ರತಿ ಭಾರತ॥ 8-83-31 (59127) 
ಏಷಾ ವಿದೀರ್ಯತೇ ಸೇನಾ ಧಾರ್ತರಾಷ್ಟ್ರೀ ಸಮಂತತಃ।
ಅರ್ಜುನಸ್ಯ ಭಯಾತ್ತೂರ್ಣಂ ನಿಘ್ನತಃ ಶಾತ್ರವಾನ್ಬಹೂನ್॥ 8-83-32 (59128) 
ವರ್ಜಯನ್ಸರ್ವಸೈನ್ಯಾನಿ ತ್ವರತೇ ಹಿ ಧನಂಜಯಃ।
ತ್ವದರ್ಥಮಿತಿ ಮನ್ಯೇಽಹಂ ಯಥಾಸ್ಯೋದೀರ್ಯತೇ ವಪುಃ॥ 8-83-33 (59129) 
ನ ಹ್ಯವಸ್ಥಾಸ್ಯತೇ ಪಾರ್ಥೋ ಯುಯುತ್ಸುಃ ಕೇನಚಿತ್ಸಹ।
ತ್ವಾಮೃತೇ ಕ್ರೋಧದೀಪ್ತೋ ಹಿ ಪೀಡ್ಯಮಾನೇ ವೃಕೋದರೇ॥ 8-83-34 (59130) 
ವಿರಥಂ ಧರ್ಮರಾಜಂ ತು ದೃಷ್ಟ್ವಾ ಸುದೃಢವಿಕ್ಷತಂ।
ಶಿಖಂಡಿನಂ ಸಾತ್ಯಕಿಂ ಚ ಧೃಷ್ಟದ್ಯುಂನಂ ಚ ಪಾರ್ಷತಂ॥ 8-83-35 (59131) 
ದ್ರೌಪದೇಯಾನ್ಯುಧಾಮನ್ಯುಮುತ್ತಮೌಜಸಮೇವ ಚ।
ನಕುಲಂ ಸಹದೇವಂ ಚ ವಶಗಾಂಸ್ತೇ ಸಮೀಕ್ಷ್ಯ ತು॥ 8-83-36 (59132) 
ಸಹಸೈಕರಥಃ ಪಾರ್ಥಸ್ತ್ವಾಮಭ್ಯೇತಿ ಪರಂತಪಃ।
ಕ್ರೋಧರಕ್ತೇಕ್ಷಣಃ ಕ್ರುದ್ಧೋ ಜಿಘಾಂಸುಃ ಸರ್ವಪಾರ್ಥಿವಾನ್॥ 8-83-37 (59133) 
ತ್ವರಿತೋಽಭಿಪತತ್ಯಸ್ಮಾಂಸ್ತ್ಯಕ್ತ್ವಾ ಸೈನ್ಯಾನ್ಯಸಂಶಯಂ।
ತ್ವಂ ಕರ್ಣ ಪ್ರತಿಯಾಹ್ಯೇನಂ ನಾಸ್ತ್ಯನ್ಯೋ ಹಿ ಧನುರ್ಧರಃ॥ 8-83-38 (59134) 
ನ ತಂ ಪಶ್ಯಾಮಿ ಲೋಕೇಽಸ್ಮಿಂಸ್ತ್ವತ್ತೋ ಹ್ಯನ್ಯಂ ಧನುರ್ಧರಂ।
ಅರ್ಜುನಂ ಸಮರೇ ಕ್ರುದ್ಧಂ ಯೋ ವೇಲಾಮಿವ ವಾರಯೇತ್॥ 8-83-39 (59135) 
ನ ಚಾಸ್ಯ ರಕ್ಷಾಂ ಪಶ್ಯಾಮಿ ಪಾರ್ಶ್ವತೋ ನ ಚ ಪೃಷ್ಠತಃ।
ಏಕ ಏವಾಭಿಯಾತಿ ತ್ವಾಂ ಪಶ್ಯ ಸಾಫಲ್ಯಮಾತ್ಮನಃ॥ 8-83-40 (59136) 
ತ್ವಂ ಹಿ ಕೃಷ್ಣೌ ರಣೇ ಶಕ್ತೋ ಯೋದ್ಧುಮೇತೌ ಪರಂತಪೌ।
ತವೈವ ಭಾರೋ ರಾಧೇಯ ಪ್ರತ್ಯುದ್ಯಾಹಿ ಧನಂಜಯಂ॥ 8-83-41 (59137) 
ಸಮಾನೋ ಹ್ಯಸಿ ಭೀಷ್ಮೇಣ ದ್ರೋಮದ್ರೌಣಿಕೃಪೇಣ ಚ।
ಸವ್ಯಸಾಚಿನಮಾಯಾಂತಂ ನಿವಾರಯ ಮಹಾರಣೇ॥ 8-83-42 (59138) 
ಲೇಲಿಹಾನಂ ಯಥಾ ಸರ್ಪಂ ಗರ್ಜಂತಮೃಷಭಂ ಯಥಾ।
ವನಸ್ಥಿತಂ ಯಥಾ ವ್ಯಾಘ್ರಂ ಜಹಿ ಕರ್ಣ ಧನಂಜಯಂ॥ 8-83-43 (59139) 
ಏತೇ ದ್ರವಂತಿ ಸಮರಾನ್ನಿರಪೇಕ್ಷಾ ನರಾಧಿಪಾಃ।
ಅರ್ಜುನಸ್ಯ ಭಯತ್ರಸ್ತಾ ಧಾರ್ತರಾಷ್ಟ್ರಾ ಮಹಾಬಲಾಃ॥ 8-83-44 (59140) 
ದ್ರವತಾಮಥ ತೇಷಾಂ ತು ನಾನ್ಯೋಽಸ್ತಿ ಯುಧಿ ಮಾನವಃ।
ಭಯಹಾ ಯೋ ಭವೇದ್ವೀರಸ್ತ್ವಾಮೃತೇ ಸೂತನಂದನ॥ 8-83-45 (59141) 
ಏತೇ ತ್ವಾಂ ಕುರವಃ ಸರ್ವೇ ದ್ವೀಪಮಾಸಾದ್ಯ ಸಂಯುಗೇ।
ಧಿಷ್ಠಿತಾಃ ಪುರುಷವ್ಯಾಘ್ರ ತ್ವತ್ತಃ ಶರಣಕಾಂಕ್ಷಿಣಃ॥ 8-83-46 (59142) 
ವೈದೇಹಾಂಬಷ್ಠಕಾಂಭೋಜಾಸ್ತಥಾ ನಗ್ನಜಿತಸ್ತ್ವಯಾ।
ಗಾಂಧಾರಾಶ್ಚ ಯಯಾ ಧೃತ್ಯಾ ಜಿತಾಃ ಸಂಖ್ಯೇ ಸುದುರ್ಜಯಾಃ। 
ತಾಂ ಧೃತಿಂ ಕುರುರಾಧೇಯ ತತಃ ಪ್ರತ್ಯೇಹಿ ಪಾಂಡವಂ॥  8-83-47 (59143) 
ವಾಸುದೇವಂ ಚ ವಾರ್ಷ್ಣೇಯಂ ಪ್ರೀಯಮಾಣಂ ಕಿರೀಟಿನಾ।
ಪ್ರತ್ಯುದ್ಯಾಹಿ ಮಹಾಬಾಹೋ ಪೌರುಷೇ ಮಹತಿ ಸ್ಥಿತಃ॥ 8-83-48 (59144) 
ಕರ್ಣ ಉವಾಚ। 8-83-49x (5040) 
ಪ್ರಕೃತಿಸ್ಥೋಽಸಿ ಮೇ ಶಲ್ಯ ಇದಾನೀಂ ಸಂಮತಸ್ತಥಾ।
ಪ್ರತಿಭಾಸಿ ಮಹಾಬಾಹೋ ಅಭೀತಶ್ಚ ಧನಂಜಯಾತ್॥ 8-83-49 (59145) 
ಪಶ್ಯ ಬಾಹ್ವೋರ್ಬಲಂ ಮೇಽದ್ಯ ಶಿಕ್ಷಿತಸ್ಯ ಚ ಪಶ್ಯ ಮೇ।
ಏಕೋಽದ್ಯ ನಿಹನಿಷ್ಯಾಮಿ ಪಾಂಡವಾನಾಂ ಮಹಾಚಮೂಂ॥ 8-83-50 (59146) 
ಕೃಷ್ಣೌ ಚ ಪುರುಷವ್ಯಾಘ್ರ ತತಃ ಸತ್ಯಂ ಬ್ರವೀಮಿ ತೇ।
ನಾಹತ್ವಾ ಯುಧಿ ತೌ ವೀರೌ ವ್ಯಪಯಾಸ್ಯೇ ಕಥಂಚನ॥ 8-83-51 (59147) 
ಶಿಶ್ಯೇ ವಾ ನಿಹತಸ್ತಾಭ್ಯಾಮನಿತ್ಯೋ ಹಿ ರಣೇ ಜಯಃ।
ಕೃತಾರ್ಥೋಽದ್ಯ ಭವಿಷ್ಯಾಮಿ ಹತ್ವಾ ವಾಪ್ಯಥ ವಾ ಹತಃ॥ 8-83-52 (59148) 
ಶಲ್ಯ ಉವಾಚ। 8-83-53x (5041) 
ಅಜಯ್ಯಮೇನಂ ಪ್ರವದಂತಿ ಯುದ್ಧೇ
ಮಹಾರಥಾಃ ಕರ್ಣ ರಥಪ್ರವೀರಂ। 
ಏಕಾಕಿನ ಕಿಮು ಕೃಷ್ಣಾಭಿಗುಪ್ತಂ
ವಿಜೇತುಮೇನಂ ಕ ಇಹೋತ್ಸಹೇತ॥  8-83-53 (59149) 
ಕರ್ಣ ಉವಾಚ। 8-83-54x (5042) 
ನೈತಾದೃಶೋ ಜಾತು ಬಭೂವ ಲೋಕೇ
ರಥೋತ್ತಮೋ ಯಾವದುಪಶ್ರುತಂ ನಃ। 
ತಮೀದೃಶಂ ಪ್ರತಿಯೋತ್ಸ್ಯಾಮಿ ಪಾರ್ಥಂ
ಮಹಾಹವೇ ಪಶ್ಯ ಚ ಪೌರುಷಂ ಮೇ ॥  8-83-54 (59150) 
ರಣೇ ಚರತ್ಯೇಷ ರಥಪ್ರವೀರಃ
ಸಿತೈರ್ಹಯೈಃ ಕೌರವರಾಜಪುತ್ರಃ। 
ಸ ವಾಽದ್ಯ ಮಾಂ ನೇಷ್ಯತಿ ಕೃಚ್ಛ್ರಮೇತ--
ತ್ಕರ್ಣೋಽಸ್ಯಾಂತೇಽಪ್ಯತ್ರ ಭವೇತ್ಸಮರ್ಥಃ॥  8-83-55 (59151) 
ಅಸ್ವೇದಿನೌ ರಾಜಪುತ್ರಸ್ಯ ಹಸ್ತಾ--
ವವೇಪಮಾನೌ ಜಾತಕಿಣೌ ಬೃಹಂತೌ। 
ದೃಢಾಯುಧಃ ಕೃತಿಮಾನ್ಕ್ಷಿಪ್ರಹಸ್ತೋ
ನ ಪಾಂಡವೇಯೇನ ಸಮೋಽಸ್ತಿ ಯೋಧಃ॥  8-83-56 (59152) 
ಗೃಹ್ಣಾತ್ಯನೇಕಾನಪಿ ಕಂಕಪತ್ರಾ--
ನೇಕಂ ಯಥಾ ತಾನ್ಪ್ರತಿಯೋಜ್ಯ ಚಾಶು। 
ತೇ ಕ್ರೋಶಮಾತ್ರೇ ನಿಪತಂತ್ಯಮೋಧಾಃ
ಕಸ್ತೇನ ಯೋಧೋಽಸ್ತಿ ಸಮಃ ಪೃಥಿವ್ಯಾಂ॥  8-83-57 (59153) 
ಅತೋಷಯತ್ಸ್ವಾಂಡವೇ ಯೋ ಹುತಾಶಂ
ಕೃಷ್ಣದ್ವಿತೀಯೋಽತಿರಥಸ್ತರಸ್ವೀ। 
ಲೇಭೇ ಚಕ್ರಂ ಯತ್ರ ಕೃಷ್ಣೋ ಮಹಾತ್ಮಾ
ಧನುರ್ಗಾಂಡೀವಂ ಪಾಂಡವಃ ಸವ್ಯಸಾಚೀ॥  8-83-58 (59154) 
ಶ್ವೇತಾಶ್ವಯುಕ್ತಂ ಚ ಸುಘೋಷಮುಗ್ರಂ
ರಥಂ ಮಹಾಬಾಹುರದೀನಸತ್ವಃ। 
ಮಹೇಷುಧೀ ಚಾಕ್ಷಯೇ ದಿವ್ಯರೂಪೇ
ಶಸ್ತ್ರಾಣಿ ದಿವ್ಯಾನಿ ಚ ಹವ್ಯವಾಹಾತ್॥  8-83-59 (59155) 
ಯಸ್ತ್ವಿಂದ್ರಲೋಕೇ ನಿಜಘಾನ ದೈತ್ಯಾ--
ನಸಂಖ್ಯೇಯಾನ್ಕಾಲಕೇಯಾಂಶ್ಚ ಸರ್ವಾನ್। 
ಲೇಭೇ ಶಂಖಂ ದೇವದತ್ತಂ ಸ್ಮ ತತ್ರ
ಕೋ ನಾಮ ತೇನಾಭ್ಯಧಿಕಃ ಪೃಥಿವ್ಯಾಂ॥  8-83-60 (59156) 
ಮಹಾದೇವಂ ತೋಷಯಾಮಾಸ ಯೋಽಸ್ತ್ರೈಃ
ಸಾಕ್ಷಾತ್ಸುಯುದ್ಧೇನ ಮಹಾನುಭಾವಃ। 
ಲೇಭೇ ತತಃ ಪಾಶುಪತಂ ಸುಘೋರಂ
ತ್ರೈಲೋಕ್ಯಸಂಹಾರಕರಂ ಮಹಾಸ್ತ್ರಂ॥  8-83-61 (59157) 
ಪೃಥಕ್ಪೃಥಗ್ಲೋಕಪಾಲಾಃ ಸಮೇತಾ
ದದುರ್ಮಹಾಸ್ತ್ರಾಣ್ಯಪ್ರಮೇಯಾಣಿ ಸಂಖ್ಯೇ। 
ಯೈಸ್ತಾಂಜಘಾನಾಶು ರಣೇ ನೃಸಿಂಹಃ
ಸಕಾಲಕೇಯಾನಸುರಾನ್ಸಮೇತಾನ್॥  8-83-62 (59158) 
ತಥಾ ವಿರಾಟಸ್ಯ ಪುರೇ ಸಮೇತಾ--
ನ್ಸರ್ವಾನಸ್ಮಾನೇಕರಥೇನ ಜಿತ್ವಾ। 
ಜಹಾರ ತದ್ರೋಧನಮಾಜಿಮಧ್ಯೇ
ವಸ್ತ್ರಾಣಿ ಚಾದತ್ತ ಮಹಾರಥೇಭ್ಯಃ॥  8-83-63 (59159) 
ತಮೀದೃಶಂ ವೀರ್ಯಗುಣೋಪಪನ್ನಂ
ಕೃಷ್ಣದ್ವಿತೀಯಂ ಪರಮಂ ನೃಪಾಣಾಂ। 
ತಮಾಹ್ವಯನ್ಸಾಹಸಮುತ್ತಮಂ ವೈ
ಜಾನೇ ಸ್ವಯಂ ಸರ್ವಲೋಕಸ್ಯ ಶಲ್ಯ॥  8-83-64 (59160) 
ಅನಂತವೀರ್ಯೇಣ ಚ ಕೇಶವೇನ
ನಾರಾಯಣೇನಾಪ್ರತಿಮೇನ ಗುಪ್ತಃ। 
ವರ್ಷಾಯುತೈರ್ಯಸ್ಯ ಗುಣಾ ನ ಶಕ್ಯಾ
ವಕ್ತುಂ ಸಮೇತೈರಪಿ ಸರ್ವಲೋಕೈಃ॥  8-83-65 (59161) 
ಮಹಾತ್ಮನಃ ಶಂಖಚಕ್ರಾಸಿಪಾಣೇ--
ರ್ವಿಷ್ಣೋರ್ಜಿಷ್ಣೋರ್ವಸುದೇವಾತ್ಮಜಸ್ಯ। 
ಭಯಂ ನ ಮೇ ಜಾಯತೇ ಸಾಧ್ವಸಂ ಚ
ದೃಷ್ಟ್ವಾ ಕೃಷ್ಣಾವೇಕರಥೇ ಸಮೇತೌ॥  8-83-66 (59162) 
ಅತೀವಾಯಂ ಧನುಷಿ ರಾಜಪುತ್ರೇ--
ಷ್ವತೀವಾನ್ಯಾನ್ಕೇಶವಶ್ಚಕ್ರಯುದ್ಧೇ। 
ಏವಂವಿಧೌ ಪಾಂಡವವಾಸುದೇವೌ
ಚಲೇತ್ಸ್ವದೇಶಾದ್ವಿಮವಾನ್ನ ಕೃಷ್ಣೌ॥  8-83-67 (59163) 
ಉಭೌ ಹಿ ಶೂರೌ ಬಲಿನೌ ದೃಢಾಯುಧೌ
ಮಹಾರಥೌ ಸಂಹನನೋಪಪನ್ನೌ। 
ಏತೌ ವೀರೌ ನರವೀರೌ ಸಮೇತೌ
ಸ್ಥಾನಾಚ್ಚ್ಯುತೌ ದೇವಕುಮಾರರೂಪೌ॥  8-83-68 (59164) 
ಅಗ್ರ್ಯಾದಿತ್ಯಾವಿಂದ್ರವೃಹಸ್ಪತೀ ವಾ
ಯಮಾಂತಕೌ ವಾ ಶತ್ರಿಪೂಷಣೌ ವಾ। 
ಭಗಾಂಶಮಿತ್ರಾವರುಣಾವಶ್ವಿನೌ ವಾ
ಮರುದ್ಗಣೌ ವಾ ವಸವಃ ಸಮೇತಾಃ।
ವ್ಯಸ್ತಾಃ ಸಮಸ್ತಾಶ್ಚ ಯುಧಾ ನ ಶಕ್ತಾ
ಜೇತುಂ ಪ್ರಸಹ್ಯಾರ್ಜುನಂ ಚಾಚ್ಯುತಂ ಚ॥  8-83-69 (59165) 
ಏತೌ ಹಿ ತಾವರ್ಜುನವಾಸುದೇವೌ
ಕೋಽನ್ಯಃ ಪ್ರತೀಯಾನ್ಮದೃತೇ ತು ಶಲ್ಯ॥  8-83-70 (59166) 
ಸರ್ವೇಷಾಂ ವೃಷ್ಣಿವೀರಾಣಾಂ ಕೃಷ್ಣೇ ಲಕ್ಷ್ಮೀಃ ಪ್ರತಿಷ್ಠಿತಾ।
ಸರ್ವೇಷಾಂ ಪಾಂಡುಪುತ್ರಾಣಾಂ ಜಯಃ ಪಾರ್ಥೇ ಪ್ರತಿಷ್ಠಿತಃ॥ 8-83-71 (59167) 
ತಾವುಭೌ ಪುರುಷವ್ಯಾಘ್ರೌ ಸಮಾನೇ ಸ್ಯಂದನೇ ಸ್ಥಿತೌ।
ಮಾಮೇಕಮಭಿಯೋದ್ಧಾರೌ ಸುಜಾತಂ ಬತ ಶಲ್ಯ ಮೇ॥ 8-83-72 (59168) 
ನೈತಚ್ಚಿರಂ ಕ್ಷಿಪ್ರಮಿಮಂ ರಥಂ ಮೇ
ಪ್ರವರ್ತಯೈತಾವಭಿಯಾಮಿ ಚೈವಂ। 
ಅಸ್ಮಿನ್ಮುಹೂರ್ತೇ ನಿಹತೌ ಪಶ್ಯ ಕೃಷ್ಣೌ
ತಾಭ್ಯಾಂ ಹತಂ ವಾ ಯುಧಿ ಮಾಂ ರಿಪುಭ್ಯಾಂ॥  8-83-73 (59169) 
ಏವಂ ಬ್ರುವಾಣಃ ಸಹಸಾ ಮಹಾರಥ--
ಸ್ತ್ವಭ್ಯದ್ರವತ್ಪಾಂಡವಂ ಸೂತಪುತ್ರಃ॥  8-83-74 (59170) 
ಅಭ್ಯೇತ್ಯ ಪುತ್ರೇಣ ತವಾಭಿನಂದಿತಾಃ
ಸಮೇತ್ಯ ಚೋಕ್ತಾಃ ಕುರುವೀರಸತ್ತಮಾಃ। 
ಕೃಪಶ್ಚ ಭೋಜಶ್ಚ ಮಹಾರಥಾವುಭೌ
ತಥೈವ ಗಾಂಧಾರಪತಿಃ ಸಹಾನುಜಃ।
ಗುರೋಃ ಸುತಸ್ತಸ್ಯ ತವಾತ್ಮಜಾಸ್ತಥಾ
ಪದಾತಿಸಂಘಾ ದ್ವಿರದಾಸ್ತಥಾ ತದಾ॥  8-83-75 (59171) 
ನಿರುಧ್ಯತಾಭಿದ್ರವತಾಚ್ಯುತಾರ್ಜುನೌ
ಶ್ರಮೇಣ ಸಂಯೋಜಯತಾಶು ಸರ್ವಶಃ। 
ಯಥಾ ಭವದ್ಭಿರ್ಭೃಶವಿಕ್ಷತಾವುಭೌ
ಸುಖೇನ ಹನ್ಯಾನ್ಮಮ ವಾಹಿನೀಪತಿಃ॥  8-83-76 (59172) 
ತಥೇತಿ ಚೋಕ್ತ್ವಾ ತ್ವರಿತಾಃ ಸ್ಮ ತೇಽರ್ಜುನಂ
ಜಿಘಾಂಸವೋ ವೀರತರಾಃ ಸಮಾಯಯುಃ। 
ಶರೈಶ್ಚ ಜಘ್ನುರ್ಯುಧಿ ತಂ ಮಹಾರಥಾ
ಧನಂಜಯಂ ಕರ್ಣನಿದೇಶಕಾರಿಣಃ।
ನದೀನದಂ ಭೂರಿಜಲೋ ಮಹಾರ್ಣವೋ
ಯಥಾ ತಥಾ ತಾನ್ಸಮರೇಽರ್ಜುನೋಽಗ್ರಸತ್॥  8-83-77 (59173) 
ನ ಸಂದಧಾನೋ ನ ತಥಾ ಶರೋತ್ತಮಾನ್
ಪ್ರಮುಂಚಮಾನೋ ರಿಪುಭಿಃ ಪ್ರದೃಶ್ಯತೇ। 
ಧನಂಜಯಾಸ್ತೈಃ ಸ್ಮ ಶರೈರ್ವಿದಾರಿತಾ
ಹತಾ ನಿಪೇತುರ್ನರವಾಜಿಕುಂಜರಾಃ॥  8-83-78 (59174) 
ಶರಾರ್ಚಿಷಂ ಗಾಂಡಿವಚಾರುಮಂಡಲಂ
ಯುಗಾಂತಸೂರ್ಯಪ್ರತಿಮಾನತೇಜಸಂ। 
ನ ಕೌರವಾಃ ಶೇಕುರುದೀಕ್ಷಿತುಂ ಜಯಂ
ಯಥಾ ರವಿಂ ವ್ಯಾಧಿತಚಕ್ಷುಷೋ ಜನಾಃ॥  8-83-79 (59175) 
ಶರೋತ್ತಮಾನ್ಸಂಪ್ರಹಿತಾನ್ಮಹಾರಥೈ
ಶ್ಚಿಚ್ಛೇದ ಪಾರ್ಥಃ ಪ್ರಹಸಂಛರೌಧೈಃ। 
ಭೂಯಶ್ಚ ತಾನಹನದ್ಬಾಣಸಂಘಾನ್
ಗಾಂಡೀವಧನ್ವಾಯತಪೂರ್ಣಮಂಡಲಂ॥  8-83-80 (59176) 
ಯಥೋಗ್ರರಶ್ಮಿಃ ಶುಚಿಶುಕ್ರಮಧ್ಯಗಃ
ಸುಖಂ ವಿವಸ್ವಾನ್ಹರತೇ ಜಲೌಘಾನ್। 
ತಥಾರ್ಜುನೋ ಬಾಣಗಣಾನ್ನಿರಸ್ಯ
ದದಾಹ ಸೇನಾಂ ತವ ಪಾರ್ಥಿವೇಂದ್ರ॥  8-83-81 (59177) 
ತಮಭ್ಯಧಾವದ್ವಿಸೃಜನ್ಕೃಪಃ ಶರಾಂ--
ಸ್ತಥೈವ ಭೋಜಸ್ತವ ಚಾತ್ಮಜಃ ಸ್ವಯಂ। 
ಮಹಾರಥೋ ದ್ರೋಣಸುತಶ್ಚ ಸಾಯಕೈ--
ರವಾಕಿರಂಸ್ತೋಯಧರಾ ಯಥಾಽಚಲಂ॥  8-83-82 (59178) 
ಜಿಘಾಂಸುಭಿಸ್ತಾನ್ಕುಶಲೈಃ ಶರೋತ್ತಮಾನ್
ಮಹಾತ್ಮಭಿಃ ಸಂಪ್ರಹಿತಾನ್ಪ್ರಯತ್ನತಃ। 
ಶರೈಃ ಪ್ರತಿಚ್ಛೇದ ಸ ಪಾಂಡವಸ್ತ್ವರನ್
ಪರಾನ್ವಿನಿರ್ಭಿದ್ಯ ಚ ತಾಂಸ್ತ್ರಿಭಿಸ್ತ್ರಿಭಿಃ॥  8-83-83 (59179) 
ಸ ಗಾಂಡಿವವ್ಯಾಯತಪೂರ್ಣಮಂಡಲ--
ಸ್ತಪನ್ರಿಪೂನರ್ಜುನಭಾಸ್ಕರೋ ವಭೌ। 
ಶರೋಗ್ರಶ್ಮಿಃ ಶುಚಿಶುಕ್ರಮಧ್ಯಗೋ
ಯಥೈವ ಸೂರ್ಯಃ ಪರಿವೇಯವಾಂಸ್ತಥಾ॥  8-83-84 (59180) 
ಅಥಾಗ್ರ್ಯಬಾಣೈರ್ದಶಭಿರ್ಧನಂಜಯಂ
ಪರಾಭಿನದ್ದೋಣಸುತೋಽಚ್ಯುತಂ ತ್ರಿಭಿಃ। 
ಚತುರ್ಭಿರಶ್ವಾಂಶ್ಚತುರಃ ಕಪಿಂ ತತಃ
ಶರೈಶ್ಚ ನಾರಾಚವರೈರವಾಕಿರತ್॥  8-83-85 (59181) 
ತಥಾ ತತಃ ಪ್ರಸ್ಫುರದಸ್ಯ ಕಾರ್ಮುಕಂ
ತ್ರಿಭಿಃ ಶರೈರ್ಯಂತೃಶಿರಶ್ಚಕರ್ತ ಹ। 
ಹಯಾಂಶ್ಚತುರ್ಭಿಶ್ಚತುರಸ್ತ್ರಿಭಿರ್ಧ್ವಜಂ
ಧನಂಜಯೋ ದ್ರೌಣಿರಥಾದಪಾತಯತ್॥  8-83-86 (59182) 
ಸ ರೋಷಪೂರ್ಣೋ ಹ್ಮತಿವಜ್ರಹಾಟಕೈ---
ರಲಂಕೃತಂ ತಕ್ಷಕಭೋಗವರ್ಚಸಂ। 
ಸ ತದ್ವಧೇ ಕಾರ್ಮುಕಮನ್ಯದಾದದೇ
ಯಥಾ ಮಹಾಹಿಪ್ರವರಂ ತಥೈವ ಚ॥  8-83-87 (59183) 
ಸ್ವಮಾಯುಧಂ ಚಾಪಿ ವಿಕೀರ್ಯ ಭೂತಲೇ
ಧನುಶ್ಚ ಕೃತ್ವಾ ಸಗುಣಂ ಗುಣಾಧಿಕಃ। 
ಸಮಾನಯಂಸಲ್ತಾವಜಿತೌ ನರೋತ್ತಮೌ
ಶರೋತ್ತಮೈರ್ದ್ರೌಣಿರವಿಧ್ಯದಂತಿಕಾತ್॥  8-83-88 (59184) 
ಕೃಪಶ್ಚ ಭೋಜಶ್ಚ ತವಾತ್ಮಜಶ್ಚ ತೇ
ಶರೈರನೇಕೈರ್ಯುಧಿ ಪಾಂಡವರ್ಷಭಂ। 
ಮಹಾರಥಾಃ ಸಂಯುಗಮೂರ್ಧನಿ ಸ್ಥಿತಾ--
ಸ್ತಮೋನುದಂ ವಾರಿಧರಾ ಇವಾಪತನ್॥  8-83-89 (59185) 
ಕೃಪಸ್ಯ ಪಾರ್ಥಃ ಶರಂ ಶರಾಸನಂ
ಹಯಾಂಧ್ವಜಾನ್ಸಾರಧಿಮೇವ ಪತ್ರಿಭಿಃ। 
[ಸಮಾರ್ಪಯದ್ವಾಹುಸಹಸ್ರವಿಕ್ರಮ--
ಸ್ತಥಾ ಯಥಾ ವಜ್ರಧರಃ ಪುರಾ ಬಲೇಃ॥  8-83-90 (59186) 
ಸ ಪಾರ್ಥಬಾಣೈರ್ವಿನಿಪಾತಿತಾಯುಧೋ
ಧ್ವಜಾವಮರ್ದೇ ಚ ಕೃತೇ ಮಹಾಹವೇ। 
ಕೃತಃ ಕೃಪೋ ಬಾಣಸಹಸ್ರಯನಿತೋ
ಯಥಾಪಗೇಯಃ ಪ್ರಥಮಂ ಕಿರೀಟಿನಾ॥]  8-83-91 (59187) 
ಶರೈಃ ಪ್ರಚಿಚ್ಛೇದ ತವಾತ್ಮಜಸ್ಯ
ಧ್ವಜಂ ಧನುಶ್ಚ ಪ್ರಚಕರ್ತ ನರ್ದತಃ। 
ಜಘಾನ ಚಾಶ್ವಾನ್ಕೃತವರ್ಮಣಃ ಶುಭಾನ್
ಧ್ವಜಂ ಚ ಚಿಚ್ಛೇದ ತವಾತ್ಮಜಸ್ಯ ಹ॥  8-83-92 (59188) 
ಸವಾಜಿಸೂತೇಷ್ವಸನಾನ್ಸಕೇತನಾ--
ಂಜಯಾನ ನಾಗಾಶ್ವರಥಾಂಶ್ಚ ಸ ತ್ವರನ್। 
ತತಃ ಪ್ರಕೀರ್ಣಂ ಸುಮಹದ್ವಲಂ ತವ
ಪ್ರಪೀಡಿತಂ ಸವಿತುರಿವೌಜಸಾ ಭೃಶಂ॥  8-83-93 (59189) 
ತತೋಽರ್ಜುನಸ್ವಾಶು ರಥೇನ ಕೇಶವ--
ಶ್ಚಕಾರ ಶತ್ರೂನಪಸವ್ಯಮಾತುರಾನ್। 
ತತಃ ಪ್ರಯಾತಂ ತ್ವರಿತಂ ಧನಂಜಯಂ
ಶತಕ್ರತುಂ ವೃತ್ರನಿಜಘ್ರುಷಂ ಯಥಾ।
ಸಮನ್ವಧಾವನ್ಪುನರುತ್ಥಿತೈರ್ಧ್ವಜೈ
ರಥೈಃ ಸುಯುಕ್ತೈರಪರೇ ಯುಯುತ್ಸವಃ॥  8-83-94 (59190) 
ಅಥಾಭಿಸೃತ್ಯ ಪ್ರತಿವಾರ್ಯ ಚಾಹಿತಾನ್
ಧನಂಜಯಸ್ಯಾನುಚರಾನ್ಮಹಾರಥಾಃ। 
ಶಿಖಂಡಿಶೈನೇಯಯಮಾಃ ಶಿತೈಃ ಶರೈ---
ರ್ವಿದಾರಯಂತೋ ವ್ಯನದನ್ಸುಭೈರವಂ॥  8-83-95 (59191) 
ತತೋಽಭಿಜಘ್ನುಃ ಕುಪಿತಾಃ ಪರಸ್ಪರಂ
ಶರೈಸ್ತದಾಂಚೋಗತಿಭಿಃ ಸುತೇಜನೈಃ। 
ಕುರುಪ್ರವೀರಾಃ ಸಹ ಪೃಂಜಯೈರ್ಯಥಾ
ಸುರಾರಯೋ ದೇವಪತಿಂ ಯಥಾ ತಥಾ॥  8-83-96 (59192) 
ಜಯೇಪ್ಸವಃ ಸ್ವರ್ಗಮನಾಯ ಚೋತ್ಸುಕಾಃ
ಪತಂತಿ ನಾಗಾಶ್ವರಥಾಃ ಪರಂತಪ। 
ತಥೈವ ಸರ್ವೇ ಬಹವಶ್ಚ ವಿವ್ಯಧುಃ
ಶರೈಃ ಸುಮುಕ್ತೈರಿತರೇತರಂ ಪೃಥಕ್॥  8-83-97 (59193) 
ಶರಾಂಧಕಾರೇ ತು ಮಹಾತ್ಮಭಿಃ ಕೃತೇ
ಮಹಾಮೃಧೇ ಯೋಧವರೈಃ ಪರಸ್ಪರಂ। 
ಚತುರ್ದಿಶೋ ವೈ ವಿದಿಶಶ್ಚ ಪಾರ್ಥಿವ
ಪ್ರಭಾ ಚ ಸೂರ್ಯಸ್ಯ ತಮೋವೃತಾಽಭವತ್॥ ॥  8-83-98 (59194) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ತ್ರ್ಯಶೀತಿತಮೋಽಧ್ಯಾಯಃ॥ 83 ॥

Mahabharata - Karna Parva - Chapter Footnotes

8-83-81 ಶುಚಿಶುಕಯೋಃ ಆಷಾಢಜ್ಯೇಷ್ಠಯೋರ್ಮಧ್ಯೇ ಗತಃ॥ 8-83-94 ತಥಾರ್ಜುನಸ್ಯಾವಿರಥೇನ ಕೇಶವ ಇತಿ ಖ.ಟ.ಪಾಠಃ। ಅಥಾರ್ಜುನಸ್ಯಾಧಿರಥೇಶ್ಚ ಕೇಶವ ಇತಿ ಕ.ಙ.ಪಾಠಃ॥ 8-83-83 ತ್ರ್ಯಶೀತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 084

॥ ಶ್ರೀಃ ॥

8.84. ಅಧ್ಯಾಯಃ 084 

Mahabharata - Karna Parva - Chapter Topics

ಸಂಕುತxxxxx ॥ 1 ॥

Mahabharata - Karna Parva - Chapter Text

8-84-0 (59195) 
ಸಂಜಯ ಉವಾಚ। 8-84-0x (5043) 
xxxxxxxxxxxಪ್ರಬರೈರ್ವಲೈರ್ಭೀಮಮಭಿದ್ರುತಂ।
xxxxxxxxxx ಕೌಂತೇಯಮುಸ್ಥಿಹೀರ್ಷುರ್ಧನಂಜಯಃ॥ 8-84-1 (59196) 
xxxxxxxxx ಸೇನಾಂ ಮಾರತ ಸಾಯಕೈಃ।
xxxxxxxxxx ಪರವೀರಾಂಧನಂಜಯಃ॥ 8-84-2 (59197) 
xxxxxxxxxxx ಶರಜಾಲಾನಿ ಭಾಗಶಃ।
ಅದೃಶ್ಯಂತ ತಥಾನ್ಯೇ ಚ ನಿಜಘ್ನುಸ್ತವ ವಾಹಿನೀಂ॥ 8-84-3 (59198) 
ಸ ಪಕ್ಷಿಸಂಘಾಚರಿತಮಾಕಾಶಂ ಪೂರಯಞ್ಶರೈಃ।
ಧನಂಜಯೋ ಮಹಾಬಾಹುಃ ಕುರೂಣಾಮಂತಕೋಽಮಯತ್  8-84-4 (59199) 
ತತೋ ಭಲ್ಲೈಃ ಕ್ಷುರಪ್ರೈಶ್ಚ ನಾರಾಚೈರ್ವಿಮಲೈರಪಿ।
ಗಾತ್ರಾಣಿ ಪ್ರಾಚ್ಛಿನತ್ಪಾರ್ಥಃ ಶಿರಾಂಸಿ ಚ ಚಕರ್ತ ಹ॥ 8-84-5 (59200) 
ಛಿನ್ನಗಾತ್ರೈರ್ವಿಕವಚೈರ್ವಿಶಿರಸ್ಕೈಃ ಸಮಂತತಃ।
ಪಾತಿತೈಶ್ಚ ಪತದ್ಭಿಶ್ಚ ಯೋಧೈರಾಸೀತ್ಸಮಾವೃತಾ॥ 8-84-6 (59201) 
ಧನಂಜಯಶರಾಭ್ಯಸ್ತೈಃ ಸ್ಯಂದನಾಶ್ವರಥದ್ವಿಪೈಃ।
ಸಂಛಿನ್ನಭಿನ್ನವಿಧ್ವಸ್ತೈರ್ವ್ಯಂಗಾಂಗಾವಯವೈಃ ಸ್ತೃತಾ। 
ಗತಸತ್ವೈಃ ಸಸತ್ವೈಶ್ಚ ಸಂವೃತಾಽಽಸೀದ್ವಸುಂಧರಾ॥  8-84-7 (59202) 
ಸುದುರ್ಗಮಾ ಸುವಿಷಮಾ ಘೋರಾಽತ್ಯರ್ಥಂ ಸುದುರ್ದೃಶಾ।
ರಣಭೂಮಿರಭೂದ್ರಾಜನ್ಮಹಾವೈತರಣೀ ಯಥಾ॥ 8-84-8 (59203) 
ಈಷಾಚಕ್ರಾಕ್ಷಭಲ್ಲೈಶ್ಚ ವ್ಯಶ್ವೈಃ ಸಾಶ್ವೈಶ್ಚ ಯುಧ್ಯತಾಂ।
ಸಸೂತೈರ್ಹತಸೂತೈಶ್ಚ ರಥೈಃ ಸ್ತೀರ್ಣಾಽಭವನ್ಮಹೀ॥ 8-84-9 (59204) 
ಸುವರ್ಣವರ್ಮಸನ್ನಾಹೈರ್ಯೋಧೈಃ ಕನಕಮಾಲಿಭಿಃ।
ಆಸ್ಥಿತಾಃ ಕ್ಲೃಪ್ತವರ್ಮಾಣೋ ಭದ್ರಾ ನಿತ್ಯಮದಾ ದ್ವಿಪಾಃ॥ 8-84-10 (59205) 
ಕ್ರುದ್ಧಾಃ ಕ್ರುರೈರ್ಮಹಾಮಾತ್ರೈಃ ಪ್ರೇಷಿತಾರ್ಜುನಮಭ್ಯಯುಃ।
ಚತುಃ ಶತಾ ರಥವರಾ ಹತಾಃ ಪೇತುಃ ಕಿರೀಟಿನಾ॥ 8-84-11 (59206) 
ಪರ್ಯಸ್ತಾನೀವ ಶೃಂಗಾಣಿ ಸಸತ್ವಾನಿ ಮಹಾಗಿರೇಃ।
ಧನಂಜಯಶರಾಭ್ಯಸ್ತೈಃ ಸ್ತೀರ್ಣಾ ಭೂರ್ವರವಾರಣೈಃ॥ 8-84-12 (59207) 
ಸಮಂತಾಜ್ಜಲದಪ್ರಖ್ಯಾನ್ವಾರಣಾನ್ಮದವರ್ಷಿಣಃ।
ಅಭಿಪೇದೇಽರ್ಜುನರಥೋ ಘನಾನ್ಭಿಂದನ್ನಿವಾಂಶುಮಾನ್॥ 8-84-13 (59208) 
ಹತೈರ್ಗಜಮನುಷ್ಯಾಶ್ವೈರ್ಭಿನ್ನೈಶ್ಚ ಬಹುಧಾ ರಥೈಃ।
ವಿಶಸ್ತ್ರಯಂತ್ರಕವಚೈರ್ಯುದ್ಧಶೌಂಡೈರ್ಗತಾಸುಭಿಃ। 
ಉಪವಿದ್ಧಾಯುಧೈರ್ಮಾರ್ಗಃ ಸ್ತೀರ್ಣೋಽಭೂತ್ಫಲ್ಗುನೇನ ವೈ॥  8-84-14 (59209) 
ವಿಸ್ಫಾರಿತಂ ಚ ಗಾಂಡೀವಮತ್ಯಾಸೀದ್ಭೈರವಸ್ವನಂ
ಸುಘೋಷಂ ವಜ್ರನಿಷ್ಪೇಷಂ ಸ್ತನಯನ್ನಿವ ತೋಯದಃ॥  8-84-15 (59210) 
ತತಃ ಪ್ರಾದೀರ್ಯತ ಚಮೂರ್ಧನಂಜಯಶರಾಹತಾ।
ಮಹಾವಾತಸಮಾವಿದ್ಧಾ ಮಹಾನೌರಿವ ಸಾಗರೇ॥ 8-84-16 (59211) 
ನಾನಾರೂಪಾಃ ಪ್ರಾಣಹರಾಃ ಶರಾ ಗಾಂಡೀವಚೋದಿತಾಃ।
ಅಲಾತೋಲ್ಕಾಶನಿಪ್ರಖ್ಯಾಸ್ತವ ಸೈನ್ಯಂ ವಿನಿರ್ದಹನ್॥ 8-84-17 (59212) 
ಮಹಾಗಿರೌ ವೇಣುವನಂ ನಿಶಿ ಪ್ರಜ್ವಲಿತಂ ಯಥಾ।
ತಥಾ ತವ ಮಹಾಸೈನ್ಯಂ ಪ್ರಾಸ್ಫುರಚ್ಛರಪೀಡಿತಂ॥ 8-84-18 (59213) 
ತದ್ವಿನಷ್ಟಂ ಸುವಿಧ್ವಸ್ತಂ ತವ ಸೈನ್ಯಂ ಕಿರೀಟಿನಾ।
ಹತಪ್ರವಿಹತಂ ಬಾಣೈಃ ಸರ್ವತಃ ಪ್ರದ್ರುತಂ ದಿಶಃ॥ 8-84-19 (59214) 
ಸಶ್ವಾಪದಾ ಮೃಗಗಣಾ ದಾವಾಗ್ನಿತ್ರಾಸಿತಾ ಯಥಾ।
ಕುರವಃ ಪರ್ಯವರ್ತಂತ ನಿರ್ದಗ್ಧಾಃ ಸವ್ಯಸಾಚಿನಾ॥ 8-84-20 (59215) 
ಉತ್ಸೃಜ್ಯ ಚ ಮಹಾಬಾಹುಂ ಭೀಮಸೇನಂ ತಥಾ ರಣೇ।
ಬಲಂ ಕುರೂಣಾಮುದ್ವಿಗ್ನಂ ಸರ್ವಮಾಸೀತ್ಪರಾಙ್ಮುಖಂ॥ 8-84-21 (59216) 
ತತಃ ಕುರುಷು ಭಗ್ನೇಷು ಬೀಭತ್ಸುರಪರಾಜಿತಃ।
ಭೀಮಸೇನಂ ಸಮಾಸಾದ್ಯ ಮುಹೂರ್ತಂ ಸೋಽಭ್ಯವರ್ತತ॥ 8-84-22 (59217) 
ಸಮಾಗಂಯ ಚ ಭೀಮೇನ ಮಂತ್ರಯಿತ್ವಾ ಚ ಫಲ್ಗುನಃ।
ವಿಶಲ್ಯಮರುಜಂ ಚಾಸ್ಮೈ ಕಥಯಿತ್ವಾ ಯುಧಿಷ್ಠಿರಂ॥ 8-84-23 (59218) 
ಭೀಮಸೇನಾಭ್ಯನುಜ್ಞಾತಸ್ತತಃ ಪ್ರಾಯಾದ್ಧನಂಜಯಃ।
ನಾದನ್ರಥಘೋಷೇಣ ಪೃಥಿವೀಂ ದ್ಯಾಂ ಚ ಭಾರತ॥ 8-84-24 (59219) 
ತತಃ ಪರಿವೃತೋ ವೀರೈರ್ದಶಭಿಃ ಶತ್ರುತಾಪನಃ।
ದುಃಶಾಸನಾದವರಜೈಸ್ತವ ಪುತ್ರೈರ್ಧನಂಜಯಃ॥ 8-84-25 (59220) 
ತೇ ತಮಭ್ಯರ್ದಯನ್ಬಾಣೈರುಲ್ಕಾಭಿರಿವ ಕುಂಜರಂ।
ಆತತೇಷ್ವಸನಾ ವೀರಾ ನೃತ್ಯಂತ ಇವ ಭಾರತ॥ 8-84-26 (59221) 
ಅಪಸವ್ಯಾಂಸ್ತು ತಾಂಶ್ಚಕ್ರೇ ರಥೇನ ಮಧುಸೂದನಃ।
ನಿಯುಕ್ತಾನ್ಹಿ ಸ ತಾನ್ಮೇನೇ ಯಮಾಯಾಶು ಕಿರೀಟಿನಾ॥ 8-84-27 (59222) 
ತಥಾನ್ಯೇ ಪ್ರಾಣದನ್ಮೂಢಾಃ ಪರಾಙ್ಮುಖಮಿವಾರ್ಜುನಂ॥  8-84-28 (59223) 
ತೇಷಾಂ ನಾನದತಾಂ ಕೇತೂನಶ್ವಾಂಶ್ಚಾಪಾನಿ ಸಾರಥೀನ್।
ನಾರಾಚೈರರ್ಧಚಂದ್ರೈಶ್ಚ ಕ್ಷಿಪ್ರಂ ಪಾರ್ಥೋ ನ್ಯಕೃಂತತ॥ 8-84-29 (59224) 
*ಅಥಾನ್ಯೈರ್ದಶಭಿರ್ಭಲ್ಲೈಃ ಶಿರಾಂಸ್ಯೇಷಾಮಪಾತಯತ್।
ರೋಷಸಂರಕ್ತನೇತ್ರಾಣಿ ಸಂದಷ್ಟೌಷ್ಠಾನಿ ಭೂತಲೇ॥ 8-84-30 (59225) 
ತೇಷಾಂ ವಕ್ರಾಣಿ ವಿಬಭುರ್ವ್ಯೋಂನಿ ತಾರಾಗಣಾ ಇವ॥  8-84-31 (59226) 
ತಾಂಸ್ತು ಭಲ್ಲೈರ್ಮಹಾವೇಗೈರ್ದಶಭಿರ್ದಶ ಕೌರವಾನ್।
ರುಕ್ಮಾಂಗದಾವ್ರುಕ್ಮಪುಂಖೈರ್ಹತ್ವಾ ಪ್ರಾಯಾದಮಿತ್ರಹಾ॥ ॥ 8-84-32 (59227) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಚತುರಶೀತಿತಮೋಽಧ್ಯಾಯಃ॥ 84 ॥

Mahabharata - Karna Parva - Chapter Footnotes

8-84-* ಅತ್ರಾರ್ಜುನಕೃತಂ ದಶಧೃತರಾಷ್ಟ್ರಪುತ್ರಹನನಂ ವಿಚಾರಣೀಯಂ। 8-84-17 ವಿನಿರ್ದಹನ್ನಿತ್ಯತ್ರಾಡಭಾವ ಆಷೇಃ॥ 8-84-84 ಚತುರಶೀತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 085

॥ ಶ್ರೀಃ ॥

8.85. ಅಧ್ಯಾಯಃ 085 

Mahabharata - Karna Parva - Chapter Topics

ಸಂಕುಲಯುದ್ಧಂ॥ 1 ॥

Mahabharata - Karna Parva - Chapter Text

8-85-0 (59228) 
ಸಂಜಯ ಉವಾಚ। 8-85-0x (5044) 
ತಮಾಯಾಂತಂ ಮಹಾವೇಗೈರಶ್ವೈಃ ಕಪಿವರಧ್ವಜಂ।
ಯುದ್ಧಾಯಾಭ್ಯದ್ರವಂದೀರಾಃ ಕುರೂಣಾಂ ನವತೀಂ ರಥಾಃ॥ 8-85-1 (59229) 
ಕೃತ್ವಾ ಸಂಶಪ್ತಕಾ ಘೋರಂ ಶಪಥಂ ಪಾರಲೌಕಿಕಂ।
ಪರಿವವ್ರುರ್ನರವ್ಯಾಘ್ರಾ ನರವ್ಯಾಘ್ರಂ ರಣೇಽರ್ಜುನಂ॥ 8-85-2 (59230) 
ಕೃಷ್ಣಃ ಶ್ವೇತಾನ್ಮಹಾವೇಗಾನಶ್ವಾನ್ಕಾಂಚನಭೂಷಣಾನ್।
ಮುಕ್ತಾಜಾಲಪ್ರತಿಚ್ಛನ್ನಾನ್ಪ್ರೈಷೀತ್ಕರ್ಣರಥಂ ಪ್ರತಿ॥ 8-85-3 (59231) 
ಪ್ರೇಕ್ಷ್ಯ ಕರ್ಣರಥಂ ಯಾಂತಮರಿಘ್ನಂ ತಂ ಧನಂಜಯಂ।
ಬಾಣವರ್ಷೈರಭಿಘ್ನಂತಃ ಸಂಶಪ್ತಕಗಣಾ ಯಯುಃ॥ 8-85-4 (59232) 
ತ್ವರಮಾಣಾಂಸ್ತು ತಾನ್ಸರ್ವಾನ್ಸಸೂತೇಷ್ವಸನಧ್ವಜಾನ್।
ಜಘಾನ ನವತಿಂ ವೀರಾನರ್ಜುನೋ ನಿಶಿತೈಃ ಶರೈಃ॥ 8-85-5 (59233) 
ತೇಽಪತಂತ ಹತಾ ಬಾಣೈರ್ನಾನಾರೂಪೈಃ ಕಿರೀಟಿನಾ।
ವಿಮಾನೇಭ್ಯಃ ಸುಕೃತಿನಃ ಸ್ವರ್ಗಾತ್ಪುಣ್ಯಕ್ಷಯೇ ಯಥಾ॥ 8-85-6 (59234) 
ತತಃ ಸರಥನಾಗಾಶ್ವಾಃ ಕುರವಃ ಕುರುಸತ್ತಮಂ।
ನಿರ್ಭಯಾ ಭರತಶ್ರೇಷ್ಠಮಭ್ಯವರ್ತಂತ ಫಲ್ಗುನಂ॥ 8-85-7 (59235) 
ತದಾಯಸ್ತಮನುಷ್ಯಾಶ್ವಮುದೀರ್ಣವರವಾರಣಂ।
ಪುತ್ರಾಣಾಂ ತೇ ಮಹಾಸೈನ್ಯಂ ಸಮರೌತ್ಸೀದ್ಧನಂಜಯಂ॥ 8-85-8 (59236) 
ಶಕ್ತ್ಯೃಷ್ಟಿತೋಮರಪ್ರಾಸೈರ್ಗದಾನಿಸ್ತ್ರಿಂಶಸಾಯಕೈಃ।
ಪ್ರಾಚ್ಛಾದಯನ್ಮಹೇಷ್ವಾಸಾಃ ಕುರವಃ ಕುರುನಂದನಂ॥ 8-85-9 (59237) 
ತಾಮಂತರಿಕ್ಷೇ ವಿತತಾಂ ಶಸ್ತ್ರವೃಷ್ಟಿಂ ಸಮಂತತಃ।
ವ್ಯಧಮತ್ಪಾಂಡವೋ ಬಾಣೈಸ್ತಮಃ ಸೂರ್ಯ ಇವಾಂಶುಭಿಃ॥ 8-85-10 (59238) 
ತತೋ ಂಲೇಚ್ಛಾಃ ಸ್ಥಿತಾ ಮತ್ತೈಸ್ತ್ರಯೋದಶಶತೈರ್ಗಜೈಃ।
ಪಾರ್ಶ್ವತೋ ವ್ಯಹನನ್ಪಾರ್ಥಂ ತವ ಪುತ್ರಸ್ಯ ಶಾಸನಾತ್॥ 8-85-11 (59239) 
ಕರ್ಣಿನಾಲೀಕನಾರಾಚೈಸ್ತೋಮರಪ್ರಾಸಶಕ್ತಿಭಿಃ।
ಕರ್ಪಣೈರ್ಭಿಂಡಿಪಾಲೈಶ್ಚ ರಥಸ್ಥಂ ಪಾರ್ಥಮಾರ್ದಯನ್॥ 8-85-12 (59240) 
ತಾಂ ಶಸ್ತ್ರವೃಷ್ಟಿಮತುಲಾಂ ದ್ವಿಪಸ್ಥೈಃ ಪ್ರೇಷಿತಾಂ ಪ್ರಭುಃ।
ಚಿಚ್ಛೇದ ನಿಶಿತೈರ್ಭಲ್ಲೈರರ್ಧಚಂದ್ರೈಶ್ಚ ಫಲ್ಗುನಃ॥ 8-85-13 (59241) 
ಅಥ ತಾಂದ್ವಿರದಾನ್ಸರ್ವಾನ್ನಾನಾಲಿಂಗೈಃ ಶರೋತ್ತಮೈಃ।
ಸಪತಾಕಧ್ವಜಾರೋಹಾನ್ಗಿರೀನ್ವಜ್ರೈರಿವಾಭಿನತ್॥ 8-85-14 (59242) 
ತೇ ಹೇಮಪುಂಖೈರಿಷುಭಿರರ್ದಿತಾ ಹೇಮಮಾಲಿನಃ।
ಹತಾಃ ಪೇತುರ್ಮಹಾನಾಗಾಃ ಸಾಗ್ರಿಜ್ವಾಲಾ ಇವಾದ್ರಯಃ॥ 8-85-15 (59243) 
ತತೋ ಗಾಂಡೀವನಿರ್ಘೋಷೋ ಮಹಾನಾಸೀದ್ವಿಶಾಂಪತೇ।
ಸ್ತನತಾಂ ಕೂಜತಾಂ ಚೈವ ಮನುಷ್ಯಗಜವಾಜಿನಾಂ॥ 8-85-16 (59244) 
ಕುಂಚರಾಶ್ಚ ಹತಾ ರಾಜಂದದ್ರುವುಸ್ತೇ ಸಮಂತತಃ।
ಅಶ್ವಾಶ್ಚ ಪರ್ಯಧಾವಂತ ಹತಾರೋಹಾ ದಿಶೋ ದಶ॥ 8-85-17 (59245) 
ರಥಾ ಹೀನಾ ನಹಾರಾಜ ರಥಿಭಿರ್ವಾಜಿಭಿಸ್ತಥಾ।
ಗಂಧರ್ವನಗರಾಕಾರಾ ದೃಶ್ಯಂತೇ ಸ್ಮ ಸಹಸ್ರಶಃ॥ 8-85-18 (59246) 
ಅಶ್ವಾರೋಹಾ ಮಹಾರಾಜ ಧಾವಮಾನಾ ಇತಸ್ತತಃ।
ತತ್ರತತ್ರೈವ ದೃಶ್ಯಂತೇ ನಿಹತಾಃ ಪಾರ್ಥಸಾಯಕೈಃ॥ 8-85-19 (59247) 
ತಸ್ಮಿನ್ಕ್ಷಣೇ ಪಾಂಡವಸ್ಯ ಬಾಹ್ವೋರ್ಬಲಮದೃಶ್ಯತ।
ಯತ್ಸಾದಿನೋ ವಾರಣಾಂಶ್ಚ ರಥಾಂಶ್ಚೈಕೋಽಜಯದ್ಯುಧಿ॥ 8-85-20 (59248) 
ಅಸಂಯುಕ್ತಾಶ್ಚ ತೇ ರಾಜನ್ಪರಿವೃತ್ತಾ ರಣಂ ಪ್ರತಿ।
ನರಾ ನಾಗಾ ರಥಾಶ್ಚೈವ ನದಂತೋಽರ್ಜುನಮಭ್ಯಯುಃ॥ 8-85-21 (59249) 
ತತಸ್ತ್ರ್ಯೇಂಗೇಣ ಮಹತಾ ಬಲೇನ ಭರತರ್ಷಭ।
ದೃಷ್ಟ್ವಾ ಪರಿವೃತಂ ರಾಜನ್ಭೀಮಸೇನಃ ಕಿರೀಟಿನಂ॥ 8-85-22 (59250) 
ಹತಾವಶೇಷಾನುತ್ಸೃಜ್ಯ ತ್ವದೀಯಾನ್ಕತಿಚಿದ್ರಥಾನ್।
ಜವೇನಾಭ್ಯದ್ರವದ್ಭೀಮೋ ಧನಂಜಯರಥಂ ಪ್ರತಿ॥ 8-85-23 (59251) 
ತತಸ್ತತ್ಪ್ರಾದ್ರವತ್ಸೈನ್ಯಂ ಹತಭೂಯಿಷ್ಠಮಾತುರಂ।
ದೃಷ್ಟ್ವಾಽರ್ಜುನಂ ತದಾ ಭೀಮಮಾಗತಂ ಭ್ರಾತರಂ ಪ್ರತಿ॥ 8-85-24 (59252) 
ಹತಾವಶಿಷ್ಟಾಂಸ್ತುರಗಾನರ್ಜುನೇನ ಮಹಾಬಲಃ।
ಭೀಮೋ ವ್ಯಧಮದಶ್ರಾಂತೋ ಗದಾಪಾಣಿರ್ಮಹಾಹವೇ॥ 8-85-25 (59253) 
`ಗದಾಪಾಣಿಂ ತದಾ ದೃಷ್ಟ್ವಾ ಭೀಮಂ ಭಾರತ ಭಾರತಾಃ।
ಮೇನಿರೇ ತಮನುಪ್ರಾಪ್ತಂ ದಂಡಪಾಣಿಮಿವಾಂತಕಂ'॥ 8-85-26 (59254) 
ಕಾಲರಾತ್ರಿಮಿವಾತ್ಯುಗ್ರಾಂ ನರನಾಗಾಶ್ವಭೋಜನಾಂ।
ಪ್ರಾಕಾರಾಟ್ಟಪುರದ್ವಾರದಾರಣೀಮತಿದಾರುಣಾಂ॥ 8-85-27 (59255) 
ಗದಾಂ ತುರಗನಾಶಾಯ ತ್ವರನ್ಭೀಮೋ ವ್ಯವಾಸೃಜತ್।
ಸಾ ಜಘಾನ ಬಹೂನಶ್ವಾನಶ್ವಾರೋಹಾಂಶ್ಚ ಮಾರಿಷ॥ 8-85-28 (59256) 
ಕಾಂಸ್ಯಾಯಸತನುತ್ರಾಂಶ್ಚ ನರಾನಶ್ವಾಂಶ್ಚ ಪಾಂಡವಃ।
ಪೋಥಯಾಮಾಸ ಗದಯಾ ಸಶಬ್ದಂ ತೇಽಪತನ್ಹತಾಃ॥ 8-85-29 (59257) 
ದಂತೈರ್ದಶಂತೋ ವಸುಧಾಂ ಶೇರತೇ ಕ್ಷತಜೋಕ್ಷಿತಾಃ।
ಭಗ್ನಮೂರ್ಧಾಸ್ಥಿಚರಣಾಃ ಕ್ರವ್ಯಾದಗಣಭೋಜನಾಃ॥ 8-85-30 (59258) 
ಅಸೃಙ್ಮಾಂಸವಸಾಭಿಶ್ಚ ತೃಪ್ತಿಮಭ್ಯಾಗತಾ ಗದಾ।
ಅಸ್ಥೀನ್ಯಪ್ಯಶ್ನತೀ ತಸ್ಥೌ ಕಾಲರಾತ್ರೀವ ದುರ್ದೃಶಾ॥ 8-85-31 (59259) 
ಸಹಸ್ರಾಣಿ ದಶಾಶ್ವಾನಾಂ ಹತ್ವಾ ಪತ್ತೀಂಶ್ಚ ಭೂಯಸಃ।
ಭೀಮೋಽಭ್ಯಧಾವತ್ಸಂಕ್ರುದ್ಧೋ ಗದಾಪಾಣಿರಿತಸ್ತತಃ॥ 8-85-32 (59260) 
ಗದಾಪಾಣಿಂ ತತೋ ಭೀಮಂ ದೃಷ್ಟ್ವಾ ಭಾರತ ತಾವಕಾಃ।
ಮೇನಿರೇ ಸಮನುಪ್ರಾಪ್ತಂ ಕಾಲದಣ಼್ಡೋದ್ಯತಂ ಯಮಂ॥ 8-85-33 (59261) 
ಸ ಮತ್ತ ಇವ ಮಾತಂಗಃ ಸಂಕ್ರುದ್ಧಃ ಪಾಂಡುನಂದನಃ।
ಪ್ರವಿವೇಶ ಗಜಾನೀಕಂ ಮಕರಃ ಸಾಗರಂ ಯಥಾ॥ 8-85-34 (59262) 
ವಿಗಾಹ್ಯ ಚ ಗಜಾನೀಕಂ ಪ್ರಗೃಹ್ಯ ಮಹತೀಂ ಗದಾಂ।
ಕ್ಷಣೇನ ಭೀಮಃ ಸಂಕ್ರುದ್ಧಸ್ತನ್ನಿನ್ಯೇ ಯಮಸಾದನಂ॥ 8-85-35 (59263) 
ಗಜಾನ್ಸಕಂಕಟಾನ್ಮತ್ತಾನ್ಸಾರೋಹಾನ್ಸಪತಾಕಿನಃ।
ಪತತಃ ಸಮಪಶ್ಯಾಮ ಸಪಕ್ಷಾನ್ಪರ್ವತಾನಿವ॥ 8-85-36 (59264) 
ಹತ್ವಾ ತು ತದ್ಗಜಾನೀಕಂ ಭೀಮಸೇನೋ ಮಹಾಬಲಃ।
ಪುನಃ ಸ್ವರಥಮಾಸ್ಥಾಯ ಪೃಷ್ಠತೋಽರ್ಜುನಮಭ್ಯಯಾತ್॥ 8-85-37 (59265) 
ತತಃ ಪರಾಙ್ಮುಖೀಭೂತಂ ನಿರುತ್ಸಾಹಂ ಬಲಂ ತವ।
ತದಾನೀಂ ತು ಮಹಾರಾಜ ಪ್ರಾಯಶಃ ಶಸ್ತ್ರವೇಷ್ಟಿತಂ॥ 8-85-38 (59266) 
ವಿಲಂಬಮಾನಂ ತತ್ಸೈನ್ಯಭಪ್ರಗಲ್ಭಮವಸ್ಥಿತಂ।
ದೃಷ್ಟ್ವಾ ಪ್ರಾಚ್ಛಾದಯದ್ಬಾಣೈರರ್ಜುನಃ ಶಸ್ತ್ರವೃಷ್ಟಿಭಿಃ॥ 8-85-39 (59267) 
ನರಾಶ್ವರಥಮಾತಂಗಾ ಯುಧಿ ಗಾಂಡೀವಧನ್ವನಾ।
ಶರವ್ರಾತೈಶ್ಚಿತಾ ರೇಜುಃ ಕದಂಬಾ ಇವ ಕೇಸರೈಃ॥ 8-85-40 (59268) 
ತತಃ ಕುರುಣಾಮಭವದಾರ್ತನಾದೋ ಮಹಾನ್ನೃಪ।
ನರಾಶ್ವನಾಗಾಸುಹನಾಂದೃಷ್ಟ್ವಾ ಬಾಣಾನ್ಕಿರೀಟಿನಃ॥ 8-85-41 (59269) 
ಹಾಹಾಕೃತಂ ಭೃಶಂ ತ್ರಸ್ತಂ ಲೀಯಮಾನಂ ಪರಸ್ಪರಂ।
ಅಲಾತಚಕ್ರವತ್ಸೈನ್ಯಂ ತದಾ ಬಭ್ರಾಮ ತಾವಕಂ॥ 8-85-42 (59270) 
ತತೋಽರ್ಜುನಶರಧ್ವಸ್ತಂ ಕುರೂಣಾಂ ಸುಮಹದ್ಬಲಂ।
ನ ಹ್ಯತ್ರಾಸೀದನಿರ್ಭಿನ್ನೋ ರಥಃ ಸಾದೀ ಹಯೋ ಗಜಃ॥ 8-85-43 (59271) 
ಆದೀಪ್ತಮಿವ ತತ್ಸೈನ್ಯಂ ಶರೈಶ್ಛಿನ್ನತನುಚ್ಛದಂ।
ಆಸೀತ್ಸ್ವಶೋಣಿತಕ್ಲಿನ್ನಂ ರೌದ್ರಂ ನಷ್ಟಂ ವಿಶಾಂಪತೇ॥ 8-85-44 (59272) 
ತತ್ಸೈನ್ಯಂ ಹತಭೂಯಿಷ್ಠಮಾಹತಂ ನಿಶಿತೈಃ ಶರೈಃ।
ನ ಜಹೌ ಸಮರಂ ಪ್ರಾಪ್ಯ ಫಲ್ಗುನಂ ಶತ್ರುತಾಪನಂ॥ 8-85-45 (59273) 
ತತ್ರಾದ್ಭುತಮಪಶ್ಯಾಮ ಕೌರವಾಣಾಂ ಪರಾಕ್ರಮಂ।
ವಧ್ಯಮಾನೋಽಪಿ ಯತ್ಪಾರ್ಥಂ ನ ಜಹೌ ಭರತರ್ಷಭ॥ 8-85-46 (59274) 
ತಂ ದೃಷ್ಟ್ವಾ ವಿಕ್ರಮಂ ತಸ್ಯ ಕುರವಃ ಸವ್ಯಸಾಚಿನಃ।
ನಿರಾಶಾಃ ಸಮಪದ್ಯಂತ ಸರ್ವೇ ಕರ್ಣಸ್ಯ ಜೀವಿತೇ॥ 8-85-47 (59275) 
ಅವಿಷಹ್ಯಂ ತು ಪಾರ್ಥಸ್ಯ ಶರಸಂಸ್ಪರ್ಶಮಾಹವೇ।
ಮತ್ವಾ ನ್ಯವರ್ತನ್ಕುರವೋ ಜಿತಾ ಗಾಂಡೀವಧನ್ವನಾ॥ 8-85-48 (59276) 
ತೇ ಹಿತ್ವಾ ಸಮರೇ ಪಾರ್ಥಂ ವಧ್ಯಮಾನಾಶ್ಚ ಸಾಯಕೈಃ।
ಪ್ರದುದ್ರುವುರ್ದಿಶೋ ಭೀತಾಶ್ಚುಕ್ರುಶುಶ್ಚಾಪಿ ಸೂತಜಂ॥ 8-85-49 (59277) 
ತಾನ್ವಿದ್ರಾವಯತೇ ಪಾರ್ಥಃ ಕಿರಞ್ಶರಶತಾನ್ಬಹೂನ್।
ಹರ್ಷಯನ್ಪಾಂಡವೀಂ ಸೇನಾಂ ರಾಜಾನಂ ಚ ಯುಧಿಷ್ಠಿರಂ॥ 8-85-50 (59278) 
ಪುತ್ರಾಸ್ತವ ಮಹಾರಾಜ ಜಗ್ಮುಃ ಕರ್ಣರಥಂ ಪ್ರತಿ।
ಅಗಾಧೇ ಮಜ್ಜತಾಂ ತೇಷಾಂ ದ್ವೀಪಃ ಕರ್ಣೋಽಭವತ್ತದಾ॥ 8-85-51 (59279) 
ಕುರವೋ ಹಿ ಮಹಾರಾಜ ನಿರ್ವಿಷಾಃ ಪನ್ನಗಾ ಇವ।
ಕರ್ಣಮೇವೋಪಲೀಯಂತ ಭಯಾದ್ಗಾಂಡೀವಘನ್ವನಃ॥ 8-85-52 (59280) 
ಯಥಾ ಸರ್ವಾಣಿ ಭೂತಾನಿ ಮೃತ್ಯೋರ್ಭೀತಾನಿ ಮಾರಿಷ।
ಉಪಲೀಯಂತಿ ಸಂತ್ರಾಸಾದ್ಧರ್ಮಂ ಲೋಕಪರಾಯಣಂ॥ 8-85-53 (59281) 
ತಥಾ ಕರ್ಣಂ ಮಹೇಷ್ವಾಸಂ ಪುತ್ರಾಸ್ತವ ನರಾಧಿಪ।
ಉಪಾಲೀಯಂತ ಸಂತ್ರಾಸಾತ್ಪಾಂಡವಸ್ಯ ಮಹಾತ್ಮನಃ॥ 8-85-54 (59282) 
ತಾಞ್ಶೋಣಿತಪರಿಕ್ಲಿನ್ನಾನ್ವಿಷಮಸ್ಥಾಞ್ಶರಾತುರಾನ್।
ಮಾ ಭೈಷ್ಟೇತ್ಯಬ್ರವೀತ್ಕರ್ಣೋ ಭೀತಾನಾವಿಷ್ಟಚೇತಸಃ॥ 8-85-55 (59283) 
ಸಂಭಗ್ನಂ ಹಿ ಬಲಂ ದೃಷ್ಟ್ವಾ ಬಲಾತ್ಪಾರ್ಥೇನ ತಾವಕಂ।
ಧನುರ್ವಿಸ್ಫಾರಯನ್ಕರ್ಣಸ್ತಸ್ಥೌ ಶತ್ರುಜಿಘಾಂಸಯಾ॥ 8-85-56 (59284) 
ತಾನ್ಪ್ರದ್ರುತಾನ್ಕುರೂಂದೃಷ್ಟ್ವಾ ಕರ್ಣಃ ಶಸ್ತ್ರಭೃತಾಂ ವರಃ।
ಸಂಚಿಂತಯಿತ್ವಾ ಪಾರ್ಥಸ್ಯ ವಧೇ ದಧ್ರೇ ಮನಃ ಶ್ವಸನ್॥ 8-85-57 (59285) 
ವಿಸ್ಫಾರ್ಯ ಸುಮಹಚ್ಚಾಪಂ ತತಶ್ಚಾಧಿರಥಿರ್ವೃಷಃ।
ಪಾಂಚಾಲಾನ್ಪುನರಾಧಾವತ್ಪಶ್ಯತಃ ಸವ್ಯಸಾಚಿನಃ॥ 8-85-58 (59286) 
ತತಃ ಕ್ಷಣೇನ ಕ್ಷಿತಿಪಾಃ ಕ್ಷತಜಪ್ರತಿಮೇಕ್ಷಣಾಃ।
ಶರೌಘೈಶ್ಛಾದಯಾಮಾಸುರ್ಮಹಾಮೇಘಾ ಇವಾಚಲಂ॥ 8-85-59 (59287) 
ತತಃ ಶರಸಹಸ್ರಾಣಿ ಕರ್ಣಮುಕ್ತಾನಿ ಮಾರಿಷ।
ಪಾಂಚಾಲಾನಾಂ ಹರತ್ಪ್ರಾಣಾಂಸ್ತಮಾಂಸೀವ ತಮೋನುದಃ॥ 8-85-60 (59288) 
ಮಹದಾಸೀತ್ತದಾ ಯುದ್ಧಂ ಪಾಂಚಾಲಾನಾಂ ಮಹಾಮತೇ।
ವಧ್ಯತಾಂ ಸೂತಪುತ್ರೇಣ ಮಿತ್ರಾರ್ಥೇ ಮಿತ್ರಗೃದ್ಧಿನಾ॥ ॥ 8-85-61 (59289) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಪಂಚಾಶೀತಿತಮೋಽಧ್ಯಾಯಃ॥ 85 ॥

Mahabharata - Karna Parva - Chapter Footnotes

8-85-12 ಮುಸಲೈರ್ಭಿಂದಿಪಾಲೈಶ್ಚ ಇತಿ ಝ.ಪಾಠಃ॥ 8-85-85 ಪಂಚಾಶೀತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 086

॥ ಶ್ರೀಃ ॥

8.86. ಅಧ್ಯಾಯಃ 086 

Mahabharata - Karna Parva - Chapter Topics

ಸಂಕಲಯುದ್ಧಂ॥ 1 ॥ ಭೀಮದುಃಶಾಸನಯೋಃ ಸಮಾಗಮಃ ಸಂವಾದಶ್ಚ॥ 2 ॥

Mahabharata - Karna Parva - Chapter Text

8-86-0 (59290) 
ಸಂಜಯ ಉವಾಚ। 8-86-0x (5045) 
ತತಃ ಕರ್ಣಃ ಕುರುಷು ಪ್ರದ್ರುತೇಷು
ವರೂಥಿನಾ ಶ್ವೇತಹಯೇನ ರಾಜನ್। 
ಪಾಂಚಾಲಪುತ್ರಾನ್ವ್ಯಧಮತ್ಸೂತಪುತ್ರೋ
ಮಹೇಷುಮಿರ್ವಾತ ಇವಾಭ್ರಸಂಘಾನ್॥  8-86-1 (59291) 
ಸೂತಂ ರಥಾದಂಜಲಿಕೈರ್ನಿಪಾತ್ಯ
ಜಘಾನ ಚಾಶ್ವಾಂಜನಮೇಜಯಸ್ಯ। 
ಶತಾನೀಕಂ ಸುತಸೋಮಂ ಚ ಭಲ್ಲೈ--
ರವಾಕಿರದ್ಧನುಷೀ ಚಾಪ್ಯಕೃಂತತ್॥  8-86-2 (59292) 
ಧೃಷ್ಟದ್ಯುಂನಂ ನಿರ್ಬಿಭೇದಾಥ ಷಡ್ಭಿ--
ರ್ಜಘಾನಾಶ್ವಾಂದಕ್ಷಿಣಾಂಸ್ತಸ್ಯ ಸಂಖ್ಯೇ। 
ಹತ್ವಾ ಚಾಶ್ವಾನ್ಸಾತ್ಯಕೇಃ ಸೂತಪುತ್ರಃ
ಕೈಕೇಯಪುತ್ರಂ ನ್ಯವಧೀದ್ವಿಶೋಕಂ॥  8-86-3 (59293) 
ತಮಭ್ಯಧಾವನ್ನಿಹತೇ ಕುಮಾರೇ
ಸೇನಾಪತಿಃ ಕೈಕಯೋ ಮಿತ್ರವರ್ಮಾ। 
ಶರೈರ್ವಿಧುನ್ವನ್ಭೃಶಮುಗ್ರವೇಗೈಃ
ಕರ್ಣಾತ್ಮಜಂ ಚಾಪ್ಯಹನತ್ಸುದೇವಂ॥  8-86-4 (59294) 
ತಸ್ಯಾರ್ಧಚಂದ್ರೈಸ್ತ್ರಿಭಿರುಚ್ಚಕರ್ತ
ಪ್ರಹಸ್ಯ ಬಾಹೂ ಚ ಶಿರಶ್ಚ ಕರ್ಣಃ। 
ಸ ಸ್ಯಂದನಾದ್ಗಾಮಗಮದ್ಗತಾಸುಃ
ಪರಶ್ವಥೈಃ ಸಾಲ ಇವಾವರುಗ್ಣಃ॥  8-86-5 (59295) 
ಹತಾಶ್ವಮಂಜೋಗಮಿಭಿಃ ಸುಷೇಣಃ
ಶಿನಿಪ್ರವೀರಂ ನಿಶಿತೈಃ ಪೃಷತ್ಕೈಃ। 
ಪ್ರಚ್ಛಾದ್ಯ ನೃತ್ಯನ್ನಿವ ಕರ್ಣಪುತ್ರಃ
ಶೈನೇಯಬಾಣಾಭಿಹತಃ ಪಪಾತ॥  8-86-6 (59296) 
ಪುತ್ರೇ ಹತೇ ಕ್ರೋಧಪರೀತಯೇತಾಃ
ಕರ್ಣಃ ಶಿನೀನಾಂ ಪ್ರವರಂ ಜಿಘಾಂಸುಃ। 
ಹತೋಽಸಿ ಹೇ ಸಾತ್ಯಕ ಇತ್ಯುದೀರ್ಯ
ವ್ಯವಾಸೃಜದ್ಬಾಣಮಮಿತ್ರಸಾಹಂ॥  8-86-7 (59297) 
ತಮಸ್ಯ ಚಿಚ್ಛೇದ ಶರಂ ಶಿಖಂಡೀ
ತ್ರಿಭಿಸ್ತ್ರಿಭಿಶ್ಚ ಪ್ರತುತೋದ ಕರ್ಣಂ। 
ಶಿಖಂಡಿನಃ ಕಾರ್ಮುಕಂ ಚ ಧ್ವಜಂ ಚ
ಚ್ಛಿತ್ತ್ವಾ ಕ್ಷುರಾಭ್ಯಾಂ ನ್ಯಹನತ್ಸುಜಾತಃ॥  8-86-8 (59298) 
ಶಿಖಂಡಿನಂ ಷಡ್ಭಿರವಿಧ್ಯದುಗ್ರೋ
ಧಾರ್ಷ್ಟದ್ಯುಂನೇಃ ಸ ಶಿರಶ್ಚೋಚ್ಚಕರ್ತ। 
ತತೋಽಭಿನತ್ಸುತಸೋಮಂ ಕ್ಷುರೇಣ
ಸುಸಂಝಿತೇನಾಧಿರಥಿರ್ಮಹಾತ್ಮಾ॥  8-86-9 (59299) 
ಅಥಾಕ್ರಂದೇ ತುಮುಲೇ ವರ್ತಮಾನೇ
ಧಾರ್ಷ್ಟದ್ಯುಂನೇ ನಿಹತೇ ತತ್ರ ಕೃಷ್ಣಃ। 
ಅಪಾಂಚಾಲ್ಯಂ ಕ್ರಿಯತೇ ಯಾಹಿ ಪಾರ್ಥ
ಕರ್ಣಂ ಜಹೀಲಾಬ್ರವೀದ್ರಾಜಸಿಂಹ॥  8-86-10 (59300) 
ತತಃ ಪ್ರಹಸ್ಯಾಶು ನರಪ್ರವೀರೋ
ರಥಂ ರಥೇನಾಧಿರಥೇರ್ಜಗಾಮ। 
ಭಯೇ ತೇಷಾಂ ತ್ರಾಣಮಿಚ್ಛನ್ಸುಬಾಹು--
ರಭ್ಯಾಹತಾನಾಂ ರಥಯೂಥಪೇನ॥  8-86-11 (59301) 
ತತೋಽಪರೇ ಭಾರತ ದುಷ್ಪ್ರಕಂಪ್ಯಾಃ
ಪಾಂಚಾಲಾನಾಂ ರಥಸಂಘಾಃ ಸಮೇತಾಃ। 
ಪ್ರತಿಶ್ರಿತಾ ಹ್ಯಂತರಿಕ್ಷೇ ಗ್ರಹಾಭಾ
ಧನುಃಪ್ರವೀರಾಸ್ತು ರಥಪ್ರವೀರಾಃ॥  8-86-12 (59302) 
ವಿಸ್ಫಾರ್ಯ ಗಾಂಡೀವಮಥೋಗ್ರಘೋಷಂ
ಜ್ಯಯಾ ಸಮಾಹತ್ಯ ತಲೇ ಭೃಶಂ ಚ। 
ಬಾಣಾಂಧಕಾರಂ ಸಹಸೈವ ಕೃತ್ವಾ
ಜಘಾನ ನಾಗಾಶ್ವರಥಧ್ವಜಾಂಶ್ಚ॥  8-86-13 (59303) 
[ಪ್ರತಿಶ್ರುತಃ ಪ್ರಾಚರದಂತರಿಕ್ಷೇ
ಗುಹಾ ಗಿರೀಣಾಮಪತನ್ವಯಾಂಸಿ। 
ಯನ್ಮಂಡಲಜ್ಯೇನ ವಿಜೃಂಭಮಾಣೋ
ರೌದ್ರೇ ಮುಹೂರ್ತೇಽಭ್ಯಪತತ್ಕಿರೀಟೀ॥]  8-86-14 (59304) 
ತಂ ಭೀಮಸೇನೋಽನುಯಯೌ ರಥೇನ
ಪೃಷ್ಠೇ ರಕ್ಷನ್ಪಾಂಡವಮೇಕವೀರಃ। 
ತೌ ರಾಜಪುತ್ರೌ ತ್ವರಿತೌ ರಥಾಭ್ಯಾಂ
ಕರ್ಣಾಯ ಯಾತಾವರಿಭಿರ್ವಿಷಕ್ತೌ॥  8-86-15 (59305) 
ತತ್ರಾಂತರೇ ಸುಮಹಾನ್ಸೂತಪುತ್ರ--
ಶ್ಚಕ್ರೇ ಯುದ್ಧಂ ಸೋಮಕಾನ್ಸಂಪ್ರಮಥ್ಯ। 
ರಥಾಶ್ವಮಾತಂಗಣಾಂಜಘಾನ
ಪ್ರಚ್ಛಾದಯಾಮಾಸ ಶರೈರ್ದಿಶಶ್ಚ॥  8-86-16 (59306) 
ತಮುತ್ತಮೌಜಾ ಜನಮೇಜಯಶ್ಚ
ಕ್ರುದ್ಧೌ ಯುಧಾಮನ್ಯುಶಿಖಂಡಿನೌ ಚ। 
ಕರ್ಣಂ ಬಿಭೇದುಃ ಸಹಿತಾಃ ಪೃಷತ್ಕೈಃ
ಸನ್ನರ್ದಮಾನಾಃ ಸಹ ಪಾರ್ಷತೇನ॥  8-86-17 (59307) 
ತೇ ಪಂಚ ಪಾಂಚಾಲರಥಾಃ ಸಮೇತಾ
ವೈಕರ್ತನಂ ಕರ್ಣಮಭಿದ್ರವಂತಃ। 
ತಸ್ಮಾದ್ರಥಾಚ್ಚ್ಯಾವಯಿತುಂ ನ ಶೇಕು--
ರ್ಧೈರ್ಯಾತ್ಕೃತಾತ್ಮಾನಮಿವೇಂದ್ರಿಯಾರ್ಥಾಃ॥  8-86-18 (59308) 
ತೇಷಾಂ ಧನೂಂಷಿ ಧ್ವಜವಾಜಿಸೂತಾಂ--
ಸ್ತೂರ್ಣಂ ಪತಾಕಾಶ್ಚ ನಿಕೃತ್ಯ ಬಾಣೈಃ। 
ತಾನ್ಪಾಂಚಾಲಾನಭ್ಯಹನತ್ಪೃವತ್ಕೈಃ
ಕರ್ಣಸ್ತತಃ ಸಿಂಹ ಇವೋನ್ನನಾದ॥  8-86-19 (59309) 
ತಸ್ಯಾಸ್ಯತಸ್ತಾನಭಿನಿಘ್ನತಶ್ಚ
ಜ್ಯಾಬಾಣಹಸ್ತಸ್ಯ ಧನುಃಸ್ವೇನನ। 
ಸಾದ್ರಿದ್ರುಮಾ ಸ್ಯಾತ್ಪೃಥಿವೀ ವಿಶೀರ್ಣೇ--
ತ್ಯತೀವ ಮತ್ವಾ ಜನತಾ ವ್ಯಪೀದತ್॥  8-86-20 (59310) 
ಸ ಶಕ್ರಚಾಪಪ್ರತಿಮೇನ ಧನ್ವನಾ
ಭೃಶಾಯತೇನಾಧಿರಥಿಃ ಶರಾನ್ಸೃಜನ್। 
ಬಭೌ ರಣೇ ದೀಪ್ತಮರೀಚಿಮಂಡಲೋ
ಯಥಾಂಶುಮಾಲೀ ಪರಿವೇಷವಾಂಸ್ತಥಾ॥  8-86-21 (59311) 
ಶಿಖಂಡಿನಂ ದ್ವಾದಶಭಿಃ ಪರಾಭಿನ--
ಚ್ಛಿತೈಃ ಶರೈಃ ಷಡ್ಭಿರಥೋತ್ತಮೌಜಸಂ। 
ತ್ರಿಭಿರ್ಯುಧಾಮನ್ಯುಮವಿಧ್ಯದಾಶುಗೈ--
ಸ್ತ್ರಿಭಿಸ್ತ್ರಿಭಿಃ ಸೋಮಕಪಾರ್ಷತಾತ್ಮಜೌ॥  8-86-22 (59312) 
ಪರಾಜಿತಾಃ ಪಂಚ ಮಹಾರಥಾಸ್ತು ತೇ
ಮಹಾಹವೇ ಸೂತಸುತೇನ ಮಾರಿಷ। 
ನಿರುದ್ಯಮಾಸ್ತಸ್ಥುರಮಿತ್ರನಂದನಾ
ಯಥೇಂದ್ರಿಯಾರ್ಥಾತ್ಮವತಾ ಪರಾಜಿತಾಃ॥  8-86-23 (59313) 
ನಿಮಜ್ಜತಸ್ತಾನಥ ಕರ್ಣಸಾಗರೇ
ವಿಪನ್ನನಾವೋ ವಣಿಜೋ ಯಥಾರ್ಣವೇ। 
ಉದ್ದಧ್ರಿರೇ ನೌಭಿರಿವಾರ್ಣವಾದ್ರಥೈಃ
ಸುಕಲ್ಪಿತೈರ್ದ್ರೌಪದಿಜಾಃ ಸ್ವಮಾತುಲಾನ್॥  8-86-24 (59314) 
ತತಃ ಶಿನೀನಾಮೃಷಭಃ ಶಿತೈಃ ಶರೈ--
ರ್ನಿಕೃತ್ಯ ಕರ್ಣಪ್ರಹಿತಾನಿಷೂನ್ವಹೂನ್। 
ವಿದಾರ್ಯ ಕರ್ಣಂ ನಿಶಿತೈರಯಸ್ಮಯೈ--
ಸ್ತವಾತ್ಮಜಂ ಜ್ಯೇಷ್ಠಮವಿಧ್ಯದಷ್ಟಮಿಃ॥  8-86-25 (59315) 
ಕೃಪೋಽಥ ಭೋಜಶ್ಚ ತವಾತ್ಮಜಸ್ತಥಾ
ಸ್ವಯಂ ಚ ಕರ್ಣೋ ನಿಶಿತೈರತಾಡಯತ್। 
ಸ ತೈಶ್ಚತುರ್ಭಿರ್ಯುಯುಧೇ ಯದೂತ್ತಮೋ
ದಿಗೀಶ್ವರೈರ್ದೈತ್ಯಪತಿರ್ಯಥಾ ತಥಾ॥  8-86-26 (59316) 
ಸಮಾತತೇನೇಷ್ವಸನೇನ ಕೂಜತಾ
ಮಹಾಸ್ವನೇನಾಶನಿಪಾತದೀಧಿತಿಃ। 
ಬಭೂವ ದುರ್ಧರ್ಷತರಃ ಸ ಸಾತ್ಯಕಿಃ
ಶರನ್ನಭೋಮಧ್ಯಗತೋ ಯಥಾ ರವಿಃ॥  8-86-27 (59317) 
ಪುನಃ ಸಮಾಸ್ಥಾಯ ರಥಾನ್ಸುದಂಶಿತಾಃ
ಶಿನಿಪ್ರವೀರಂ ಜುಗುಪುಃ ಪರಂತಪಾಃ। 
ಸಮೇತ್ಯ ಪಾಂಚಾಲಮಹಾರಥಾ ರಣೇ
ಮರುದ್ರಣಾಃ ಶಕ್ರಮಿವಾರಿನಿಗ್ರಹೇ॥  8-86-28 (59318) 
ತತೋಽಭವದ್ಯುದ್ಧಮತೀವ ದಾರುಣಂ
ತವಾಹಿತಾನಾಂ ತವ ಸೈನಿಕೈಃ ಸಹ। 
ರಥಾಶ್ವಮಾತಂಗವಿನಾಶನಂ ತಥಾ
ಯಥಾ ಸುರಾಣಾಮಸುರೈಃ ಪುರಾಽಭವತ್॥  8-86-29 (59319) 
ರಥಾ ದ್ವಿಪಾ ವಾಜಿಪದಾತಯಸ್ತಥಾ
ಭ್ರಮಂತಿ ನಾನಾವಿಧಶಸ್ತ್ರವೇಷ್ಟಿತಾಃ। 
ಪರಸ್ಪರೇಣಾಭಿಹತಾಶ್ಚ ಚಸ್ಖಲು--
ರ್ವಿನೇದುರಾರ್ತಾ ವ್ಯಸವೋಽಪತಂಸ್ತಥಾ॥  8-86-30 (59320) 
ತಥಾಗತಂ ಭೀಮಮಭೀಸ್ತವಾತ್ಮಜಃ
ಸಸಾರ ರಾಜಾವರಜಃ ಕಿರಞ್ಶರೈಃ। 
ತಮಭ್ಯಧಾವತ್ತ್ವರಿತೋ ವೃಕೋದರೋ
ಮಹಾರುರುಂ ಸಿಂಹ ಇವಾಭಿಪೇದಿವಾನ್॥  8-86-31 (59321) 
ತತಸ್ತಯೋರ್ಯುದ್ಧಮತೀವ ದಾರುಣಂ
ಪ್ರದೀವ್ಯತೋಃ ಪ್ರಾಣದುರೋದರಂ ದ್ವಯೋಃ। 
ಪರಸ್ಪರೇಣಾಭಿನಿವಿಷ್ಟರೋಷಯೋ--
ರುದಗ್ರಯೋಃ ಶಂಬರಶಕ್ರಯೋರ್ಯಥಾ॥  8-86-32 (59322) 
ಶರೈಃ ಶರೀರಾರ್ತಿಕರೈಃ ಸುತೇಜನೈ--
ರ್ನಿಜಘ್ನತುಸ್ತಾವಿತರೇತರಂ ಭೃಶಂ। 
ಸಕೃತ್ಪ್ರಭಿನ್ನಾವಿವ ವಾಸಿತಾಂತರೇ
ಮಹಾಗಜೌ ದೋರ್ಭಿರದೀನಘಾತಿನೌ॥  8-86-33 (59323) 
ಆಲೋಕ್ಯ ತೌ ಚೈವ ಪರಸ್ಪರಂ ತತಃ
ಸಮಂ ಚ ಶೂರೌ ಚ ಸಸಾರಥೀ ತದಾ। 
ಭೀಮೋಽಬ್ರವೀದ್ಯಾಹಿ ದುಃಶಾಸನಾಯ
ದುಃಶಾಸನೋ ಯಾಹಿ ವೃಕೋದರಾಯ॥  8-86-34 (59324) 
ತಯೋ ರಥೌ ಸಾರಥಿಸಂಪ್ರಚೋದಿತೌ
ಸಮಂ ರಥೌ ತೌ ಮಹಸಾ ಸಮೀಯತುಃ। 
ನಾನಾಯುಧಚ್ಛತ್ರಪತಾಕಿಕಾಧ್ವಜೌ
ದಿವೀವ ಪೂರ್ವಂ ಬಲಶಕ್ರಯೋ ರಣೇ॥  8-86-35 (59325) 
ಭೀಮ ಉವಾಚ। 8-86-36x (5046) 
ದಿಷ್ಟ್ಯಾಽಸಿ ದುಃಶಾಸನ ಅದ್ಯ ದೃಷ್ಟಃ
ಕ್ಷಣಂ ಪ್ರತೀಚ್ಛೇ ಸಹವೃದ್ಧಿ ಮೂಲಂ। 
ಚಿರೋದಿತಂ ಯನ್ಮಯಾ ತೇ ಸಭಾಯಾಂ
ಕೃಷ್ಣಾಭಿಮರ್ಶೇನ ಗೃಹಾಣ ಮತ್ತಃ॥  8-86-36 (59326) 
ಸ ಏವಮುಕ್ತಸ್ತು ತತೋ ಮಹಾತ್ಮಾ
ದುಃಶಾಸನೋ ವಾಕ್ಯಮುವಾಚ ವೀರಃ। 
ಸರ್ವಂ ಸ್ಮರನ್ನೇವ ವಿಸಂಸ್ಮರಾಮಿ
ಉದೀರ್ಯಮಾಣಂ ಶೃಣು ಭೀಮಸೇನ॥  8-86-37 (59327) 
ಸ್ಮರಾಮಿ ಚಾತ್ಮಪ್ರಭವಂ ಚಿರಾಯ
ಯಜ್ಜಾತುಷೇ ವೇಶ್ಮನಿ ರಾತ್ರ್ಯಹಾನಿ। 
ವಿಶ್ವಾಸಹೀನಾ ಮೃಗಯಾಂ ಚರಂತೋ
ವಸಂತಿ ಸರ್ವತ್ರ ನಿರಾಕೃತಾಸ್ತು॥  8-86-38 (59328) 
ಮಹಾಭಯಂ ರಾತ್ರ್ಯಹಾನಿ ಸ್ಮರಂತ--
ಸ್ತಥೋಪಭೋಗಾಚ್ಚ ಸುಖಾಚ್ಚ ಹೀನಾಃ। 
ವನೇಷ್ವಟಂತೋ ಗಿರಿಗಹ್ವರಾಣಿ
ಪಾಂಚಾಲರಾಜಸ್ಯ ಪುರಂ ಪ್ರವಿಷ್ಟಾಃ॥  8-86-39 (59329) 
ಮಾಯಾಂ ಯೂಯಂ ಕಾಮಪಿ ಸಂಪ್ರವಿಷ್ಟಾ
ಯತೋ ವೃತಃ ಕೃಷ್ಣಯಾ ಫಲ್ಗುನೋ ವಃ। 
ಸಂಭೂಯ ಪಾಪೈಸ್ತದನಾರ್ಯವೃತ್ತಂ
ಕೃತಂ ತದಾ ಮಾತೃಕೃತಾನುರೂಪಂ॥  8-86-40 (59330) 
ಏಕಾ ವೃತಾ ಪಂಚಭಿಃ ಸಾಭಿಪನ್ನಾ।
ಹ್ಯಲಜ್ಜಮಾನೇಶ್ಚ ಪರಸ್ಪರಸ್ಯ। 
ಸ್ಮರೇ ಸಭಾಯಾಂ ಸುಬಲಾತ್ಮಜೇನ
ದಾಸೀಕೃತಾ ಯತ್ಸಹ ಕೃಷ್ಣಯಾ ಚ॥  8-86-41 (59331) 
ಸಂಜಯ ಉವಾಚ। 8-86-42x (5047) 
ಇತ್ಯೇವಮುಕ್ತಸ್ತು ತವಾತ್ಮಜೇನ
ಪಾಂಡೋಃ ಸುತಃ ಕೋಪವಶಂ ಭೃಶಂ 
ಧನುಃ ಕ್ಷುರಾಭ್ಯಾಂ ಧ್ವಜಮೇವ ಚಾಚ್ಛಿನತ್।
ಲಲಾಟಮಪ್ಯಸ್ಯ ಬಿಭೇದ ಪತ್ರಿಣಾ  8-86-42 (59332) 
ಶಿರಶ್ಚ ಕಾಯಾತ್ಪ್ರಜಹಾರ ಸಾರಥೇಃ॥
ಸ ರಾಜಪುತ್ರೋಽನ್ಯದವಾಪ್ಯ ಕಾರ್ಮುಕಂ 
ವೃಕೋದರಂ ದ್ವಾದಶಭಿಃ ಪರಾಭಿನತ್।
ಸ್ವಯಂ ನಿಯಚ್ಛಂಸ್ತುರಗಾನಜಿಹ್ಮಗೈಃ  8-86-43 (59333) 
ಶರೈಶ್ಚ ಭೀಮಂ ಪುನರಪ್ಯವೀವೃಷತ್॥ ॥  8-86-44 (59334) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಷಡಶೀತಿತಮೋಽಧ್ಯಾಯಃ॥ 86 ॥

Mahabharata - Karna Parva - Chapter Footnotes

8-86-14 ಪ್ರತಿಶ್ರುತಃ ಪ್ರತಿಸ್ವನಃ॥ 8-86-86 ಷಡಶೀತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 087

॥ ಶ್ರೀಃ ॥

8.87. ಅಧ್ಯಾಯಃ 087 

Mahabharata - Karna Parva - Chapter Topics

ಭೀಮೇನ ರಾಜ್ಞಾಂ ಸಮಕ್ಷಂ ದುಃಶಾಸನವಕ್ಷಸೋ ರಕ್ತಪಾನಂ॥ 1 ॥

Mahabharata - Karna Parva - Chapter Text

8-87-0 (59335) 
ಸಂಜಯ ಉವಾಚ। 8-87-0x (5048) 
ಸರ ರಾಜಪುತ್ರೇಣ ಸಮಾರ್ಚ್ಛದುಗ್ರ--
ದುಃಶಾಸನೇನ ನಿಕೃತೋ ನಿಕೃತ್ಯಾ॥  8-87-1 (59336) 
ತತ್ರಾಕರೋದ್ದುಷ್ಕರಂ ರಾಜಪುತ್ರೋ
ದುಃಶಾಸನಃ ಕುರುವೀರೋ ಮಹಾತ್ಮಾ। 
ಯದ್ಭೀಮಸೇನಂ ಪ್ರತಿಯೋಧಯದ್ರಣೇ
ಜಂಭೋ ಯಥಾ ಶಕ್ರಮುದಾರವೀರ್ಯಂ॥  8-87-2 (59337) 
ಧನುಚ್ಛಿತ್ತ್ವಾ ಭೀಮಸೇನಸ್ಯ ಸಂಖ್ಯೇ
ಷಡ್ಭಿಃ ಶರೈಃ ಸಾರಥಿಮಭ್ಯವಿಧ್ಯತ್। 
ತತೋಽವಿಧ್ಯತ್ತ್ರಿಂಶತಾ ಭೀಮಸೇನಂ
ವರೇಷುಭಿರ್ವನ್ಯಮಿವ ದ್ವಿಪೇಂದ್ರಂ॥  8-87-3 (59338) 
ಸ ಕಾರ್ಮುಕಂ ಗೃಹ್ಯ ತು ಭಾರಸಾಧನಂ
ಭೀಮಸ್ತದಾ ರಾಜಪುತ್ರಂ ಹ್ಯವಿಧ್ಯತ್। 
ಪಂಚಾಶತೈರ್ಬಾಣಗಣೈಃ ಸ್ತನಾನಂತರೇ
ತೋತ್ರೈರ್ಯಥಾ ತೀವ್ರವೇಗಂ ದ್ವಿಪೇಂದ್ರಂ॥  8-87-4 (59339) 
ತತಸ್ತು ರಾಜನ್ವಿರಥಂ ಮಹಾತ್ಮಾ
ದುಃಶಾಸನೋ ಭೀಮಸೇನಂ ಚಕಾರ। 
ನಿಹತ್ಯ ಸಂಖ್ಯೇ ಚತುರೋಽಸ್ಯ ಬಾಹಾ--
ಂಛಿತ್ತ್ವಾ ರಥೇಷಾಂ ಪುನರೇವ ಚಾಕ್ಷಿಪತ್॥  8-87-5 (59340) 
ತತಃ ಕ್ಷಿತಿಸ್ವೋ ಹ್ಯಬರುಹ್ಯ ಯಾನಾ--
ದ್ವೃಕೋದರೋ ಮದಯಾ ತಸ್ಯ ವಾಹಾನ್। 
ಯಮಕ್ಷಯಂ ಪ್ರೇಷಯಿತ್ವಾ ಮಹಾತ್ಮಾ
ರಥಂ ಸಮಾಕರ್ಪತ ರಾಜಸೂನೋಃ॥  8-87-6 (59341) 
ತಸ್ಮಾದವಪ್ಲುತ್ಯ ರಥಾತ್ಸಸರ್ಜ
ದುಃಶಾಸನಸ್ತೋಮರಮುಗ್ರವೇಗಂ। 
ಸ ತೇನ ವಿದ್ಧೋ ಹ್ಯುರಸಿ ಹ್ಯಪ್ರಮೇಯೋ
ಗದಾಂ ತಸ್ಮೈ ವಿಸಸರ್ಜಾಪ್ರಮೇಯಾಂ॥  8-87-7 (59342) 
ತತಃ ಕ್ರೋಧಾದ್ಭೀಮಸೇನಃ ಕೃತಾನಿ
ಸರ್ವಾಣಿ ದುಃಖಾನ್ಯನುಸಂಸ್ಮರನ್ವೈ। 
ಸಂಸ್ಮೃತ್ಯ ಸಂಸ್ಮೃತ್ಯ ತಥಾ ಪ್ರತಿಜ್ಞಾ--
ಮುಗ್ರಾಮಸೌ ರಾಜಪುತ್ರೌ ವ್ಯಷೀದತ್॥  8-87-8 (59343) 
ಸಂಚಿಂತಿತಂ ರೋಷಮತೀವ ವೇಗಾ-
ತ್ತ್ರಯೋದಶಾಬ್ದಂ ಪುರುಷಪ್ರವೀರಃ। 
ಪ್ರಗೃಹ್ಯ ವಜ್ರಾಶನಿತುಲ್ಯವೇಗಾಂ
ಗದಾಂ ಕರೇಣಾಥ ವೃಕೋದರೋ ರುಷಾ॥  8-87-9 (59344) 
ನಿಪಾತಯಿತ್ವಾ ಪೃಥಿವೀತಲೇ ಭೃಶಂ
ಸ ತಾಜಯಾಮಾ ವೃಕೋದರೋ ಬಲೀ। 
ಅತೀವ ಸಂತಾಡಿತಭಿನ್ನಗಾತ್ರೋ
ದುಃಶಾಸನೋ ವೈ ನಿಪಪಾತ ಭೂಮೌ॥  8-87-10 (59345) 
ಆಕ್ರಂಯ ಕಂಠೇ ಯುಧಿ ರಾಜಪುತ್ರಂ
ಸಂರಕ್ತನೇತ್ರೋ ಹ್ಯಬ್ರವೀದ್ಧಾರ್ತರಾಷ್ಟ್ರಂ। 
ತದ್ಬ್ರೂಹಿ ಕಿಂ ತ್ವಂ ಪರಿಮಾರ್ಗಮಾಣೋ
ಹ್ಯಸ್ಮಾನ್ಪರಾಭೂಯ ಇಹಾಗತಃ ಪುನಃ॥  8-87-11 (59346) 
ದಿದೀಪಯಂಸ್ತದ್ಭೃಶದೀಪಿತಂ ಮೇ
ಚಿರಾರ್ಜಿತಂ ರೋಷಮತಿಪ್ರದೀಪ್ತಂ। 
ಮಧು ಪ್ರಪಾಸ್ಯೇ ತವ ಕೋಷ್ಟಭಾಜನಾ--
ದಿತ್ಯಬ್ರವೀದ್ಭೀಮಸೇನಸ್ತರಸ್ವೀ॥  8-87-12 (59347) 
ದುಃಶಾಸನಂ ಕಂಠದೇಶೇ ಪ್ರಮೃದ್ರಂ--
ಸ್ತತಃ ಕ್ರೂರಂ ಭೀಮಸೇನಶ್ಚಕಾರ। 
ಕತಂ ವ್ಯಂಸಯಿತ್ವಾ ಸಹಸಾ ಸಸಾರ
ಬಲಾದಸೌ ಧಾರ್ತರಾಷ್ಟ್ರಸ್ತರಸ್ವೀ॥  8-87-13 (59348) 
ಭೀಮೋಽಭಿದುದ್ರಾವ ಸುತಂ ತ್ವದೀಯಂ
ಸಪತ್ರತಾಂ ದರ್ಶಯಂಧಾರ್ತರಾಷ್ಟ್ರೇ। 
ಮೃಗಂ ಮುಹುಃ ಸಿಂಹಶಿಶುರ್ಯಥಾ ವನೇ
ತಥಾಶ್ವಭಿದ್ರುತ್ಯ ಮಹಾಬಲಂ ಬಲೀ॥  8-87-14 (59349) 
ನಿಗೃಹ್ಯ ಚೈನಂ ಪರಮೇಣ ಕರ್ಮಣಾ
ಉತ್ಕ್ಷಿಪ್ಯ ಚೋತ್ಕ್ಷಿಪ್ಯ ಚ ತೂರ್ಣಮೇನಂ। 
ಭೂಮೌ ತದಾ ನಿಷ್ಪಿಪೇಷಾಥ ವೀರ
ಅಸಿಂ ವಿಕೋಶಂ ವಿಮಲಂ ಚಕಾರ॥  8-87-15 (59350) 
ತಂ ಪಾತಯಿತ್ವಾ ತು ವೃಕೋದರೋಽಥ
ಜಗರ್ಜ ಹರ್ಷೇಣ ವಿನಾದಯಂದಿಶಃ। 
ನಾದೇನ ತೇನಾಖಿಲಪಾರ್ಶ್ವವರ್ತಿನೋ
ಮೂರ್ಚ್ಛಾಕುಲಾಃ ಪತಿತಾಸ್ತ್ವಾಜಮೀಢ॥  8-87-16 (59351) 
ದುಃಶಾಸನಂ ತತ್ರ ಸಮೀಕ್ಷ್ಯ ರಾಜ--
ನ್ಭೀಮೋ ಮಹಾಬಾಹುರಚಿಂತ್ಯಕರ್ಮಾ। 
ಸ್ಮೃತ್ವಾ ಚ ಕೇಶಗ್ರಹಣಂ ಚ ದೇವ್ಯಾ
ವಸ್ತ್ರಾಪಹಾರಂ ಚ ರಜಸ್ವಲಾಯಾಃ॥  8-87-17 (59352) 
ಅನಾಗಸೋ ಭರ್ತೃಪರಾಙ್ಮುಖಾಯಾ
ದುಃಖಾನಿ ದತ್ತಾನ್ಯಪಿ ವಿಪ್ರಚಿಂತ್ಯಾ। 
ಜಜ್ವಾಲ ಕೋಪಾದಥ ಭೀಮಸೇನ
ಆಜ್ಯಪ್ರಸಿಕ್ತೋ ಹಿ ಯಥಾ ಹುತಾಶಃ॥  8-87-18 (59353) 
ತತ್ರಾಹ ಕರ್ಣಂ ಚ ಸುಯೋಧನಂ ಚ
ಕೃಪಂ ದ್ರೌಣಿಂ ಕೃತವರ್ಮಾಣಮೇವ। 
ನಿಹನ್ಮಿ ದುಃಶಾಸನಮದ್ಯ ಪಾಪಂ
ಸಂರಕ್ಷ್ಯತಾಮದ್ಯ ಸಮಸ್ತಯೋಧಾಃ॥  8-87-19 (59354) 
ಇತ್ಯೇವಮುಕ್ತ್ವಾ ಸಹಸಾಭ್ಯಧಾವ--
ನ್ನಿಹಂತುಕಾಮೋಽತಿಬಲಸ್ತರಸ್ವೀ। 
ತಥಾ ತು ವಿಕ್ರಂಯ ರಮೇ ವೃಕೋದರೋ
ಮಹಾಗಜಂ ಕೇಸರಿಕೋ ಯಥೈವ।
ನಿಗೃಹ್ಯ ದುಃಶಾಸನಮೇಕವೀರಃ
ಸುಯೋಧನಸ್ಯಾಧಿರಥೇಃ ಸಮಕ್ಷಂ॥  8-87-20 (59355) 
ಅಸಿಂ ಸಮುದ್ಯಂಯ ಸಿತಂ ಸುಧಾರಂ
ಕಂಠೇ ಪದಾಕ್ರಂಯ ಚ ವೇಪಮಾನಂ। 
ಉವಾಚ ತದ್ಗೌರಿತಿ ಯದ್ಬ್ರುವಾಣೋ
ಹೃಷ್ಟೋಽವದಃ ಕರ್ಣಸುಯೋಧನಾಭ್ಯಾಂ॥  8-87-21 (59356) 
ಯೇ ರಾಜಸೂಯಾವಭೃಥೇ ಪವಿತ್ರಾ
ಜಾತಾಃ ಕಛಾ ಯಾಜ್ಞಸೇನ್ಯಾ ದುರಾತ್ಮನ್। 
ತೇ ಪಾಣಿನಾ ಕತರೇಣಾವಕೃಷ್ಟಾ--
ಸ್ತದ್ಬ್ರೂಹಿ ತ್ವಾಂ ಪೃಚ್ಛತಿ ಭೀಮಸೇನಃ॥  8-87-22 (59357) 
ಶ್ರುತ್ವಾ ತು ತದ್ಭೀಮವಚಃ ಸುಘೋರಂ
ದುಃಶಾಸನೋ ಭೀಮಸೇನಂ ನಿರೀಕ್ಷ್ಯ। 
ಜಜ್ವಾಲ ಬೀಮಂ ಸ ತದಾ ಸ್ಮಯೇನ
ಸಂಶೃಣ್ವತಾಂ ಕೌರವಸೋಮಕಾನಾಂ।
ಉಕ್ತಸ್ತದಾಜೌ ಸ ತಥಾ ಸರೋಷಂ
ಜಗಾದ ಭೀಮಂ ಪರಿವೃತ್ತನೇತ್ರಃ॥  8-87-23 (59358) 
ಅಯಂ ಕರಿಕರಾಕಾರಃ ಪೀನಸ್ತನವಿಮರ್ದನಃ।
ಗೋಸಹಸ್ರಪ್ರದಾತಾ ಚ ಕ್ಷತ್ರಿಯಾಂತಕರಃ ಕರಃ॥  8-87-24 (59359) 
ಅನೇನ ಯಾಜ್ಞಸೇನ್ಯಾ ಮೇ ಭೀಮ ಕೇಶಾ ವಿಕರ್ಷಿತಾಃ।
ಪಶ್ಯತಾಂ ಕುರುಮುಖ್ಯಾನಾಂ ಯುಷ್ಮಾಕಂ ಚ ಸಭಾಸದಾಂ॥ 8-87-25 (59360) 
ಏವಂ ತ್ವಸೌ ರಾಜಸುತಂ ನಿಶಂಯ
ಬ್ರುವಂತಮಾಜೌ ವಿನಿಪೀಡ್ಯ ವಕ್ಷಃ। 
ಭೀಮೋ ಬಲಾತ್ತಂ ಪ್ರತಿಗೃಹ್ಯ ದೋರ್ಭ್ಯಾ--
ಮುಚ್ಚೈರ್ನನಾದಾಥ ಸಮಸ್ತಯೋಧಾನ್॥  8-87-26 (59361) 
ಉವಾಚ ಯಸ್ಯಾಸ್ತಿ ಬಲಂ ಸ ರಕ್ಷ--
ತ್ವಸೌ ಭವೇದದ್ಯ ನಿರಸ್ತಬಾಹುಃ। 
ದುಃಶಾನಂ ಜೀವಿತಂ ಪ್ರೋತ್ಸೃಜಂತ--
ಮಾಕ್ಷಿಪ್ಯ ಯೋಧಾಂಸ್ತರಸಾ ಮಹಾಬಲಃ॥  8-87-27 (59362) 
ಏವಂ ಕ್ರುದ್ಧೋ ಭೀಮಸೇನಃ ಕರೇಣ
ಉತ್ಪಾಟಯಾಮಾಸ ಭುಜಂ ಮಹಾತ್ಮಾ। 
ದುಃಶಾಸನಂ ತೇನ ಸ ವೀರಮಧ್ಯೇ
ಜಘಾನ ವಜ್ರಾಶನಿಸನ್ನಿಭೇನ॥  8-87-28 (59363) 
ಕಂಠೇ ಸಮಾಕ್ರಂಯ ಚ ವೇಪಮಾನಂ
ಕೃತ್ವಾಽನು ರೂಪಂ ಪರಮಂ ಸುಘೋರಂ। 
ಕಾಲಾಂತಕಾಭ್ಯಾಂ ಸದೃಶಂ ತದಾನೀಂ
ವಿದಾರ್ಯ ವಕ್ಷಶ್ಚ ಮಹಾರಥಸ್ಯ॥  8-87-29 (59364) 
ದುಃಶಾಸನಸ್ಯ ನಿಪುಶಾಸನಸ್ಯ
ಉದ್ಧೃತ್ಯ ವಕ್ಷಃ ಪತಿತಸ್ಯ ಭೂಮೌ। 
ತತೋಽಪಿಬಚ್ಛೋಣಿತಮಸ್ಯ ಕೋಷ್ಣ--
ಮಾಸ್ವಾದ್ಯ ಚಾಸ್ವಾದ್ಯ ಚ ವೀಕ್ಷಮಾಣಃ॥  8-87-30 (59365) 
ಕ್ರುದ್ಧಃ ಪ್ರಹೃಷ್ಟೋ ನಿಜಗಾದ ವಾಕ್ಯಂ
ಸ್ತನ್ಯಸ್ಯ ಮಾತುಃ ಪಯಸೋಽಮೃತಸ್ಯ। 
ಮಾಧ್ವೀಕಜಸ್ಯೇವ ರಸಸ್ಯ ತಸ್ಯ
ಮಧೋಶ್ಚ ಪಾನಾದ್ಯವಕಸ್ಯ ಪಾನಾತ್॥  8-87-31 (59366) 
ಪಯೋದಧಿಭ್ಯಾಂ ಮಥಿತಾಚ್ಚ ಮುಖ್ಯಾ--
ತ್ತಥೇಕ್ಷುಸಾರಸ್ಯ ಮನೋಹರಸ್ಯ। 
ಸರ್ವೇಭ್ಯ ಏವಾಭ್ಯಧಿಕೋ ರಸೋಽಸ್ಯ
ಮತೋ ಮಮಾದ್ಯಾಹಿತಲೋಹಿತಸ್ಯ॥  8-87-32 (59367) 
ಏವಂ ಬ್ರುವಾಣಂ ಪುನರುತ್ಥಿತಂ ತ--
ಮಾಸ್ಫೋಟ್ಯ ವಲ್ಗಂತಮತಿಪ್ರಹೃಷ್ಟಂ। 
ಯೇ ಭೀಮಸೇನಂ ದದೃಶುಸ್ತದಾನೀಂ
ಪ್ರಾಯೇಣ ತೇಽಪಿ ವ್ಯಥಿತಾ ನಿಪೇತುಃ॥  8-87-33 (59368) 
ಯೇ ಚಾಪಿ ನಾಸನ್ಪತಿತಾ ಮನುಷ್ಯಾ--
ಸ್ತೇಷಾಂ ಕರೇಭ್ಯಃ ಪತಿತಂ ತು ಶಸ್ತ್ರಂ। 
ಭಯಾಚ್ಚ ಸಂಚುಕ್ರುಶುರಸ್ವರೈಸ್ತದಾ
ನಿಮೀಲಿತಾಕ್ಷಾ ಮುಮುಹುಶ್ಚ ತತ್ರ॥  8-87-34 (59369) 
ಯೇ ತತ್ರ ಭೀಮಂ ರುಧಿರಂ ಪಿಬಂತಂ
ದುಃಶಾಸನಸ್ಯ ದದೃಶುಃ ಪ್ರಪನ್ನಾಃ। 
ನಾಯಂ ಮನುಷ್ಯಸ್ತ್ವಿತಿ ಭಾಷಮಾಣಾಃ
ಸರ್ವೇಽಪಲಾಯಂತ ಭಯಾಭಿಪನ್ನಾಃ॥ ॥  8-87-35 (59370) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಸಪ್ತಶೀತಿತಮೋಽಧ್ಯಾಯಃ॥ 87 ॥

Mahabharata - Karna Parva - Chapter Footnotes

8-87-27 ಯೋಧಾನಾಕ್ಷಿಪ್ಯ ಉವಾಚೇತ್ಯನ್ವಯಃ॥ 8-87-32 ಅಹಿತಸ್ಯ ಶತ್ರೋಃದುಃಶಾಸನಸ್ಯ ಲೋಹಿತಸ್ಯ ರಕ್ತಸ್ಯ॥ 8-87-87 ಸಪ್ತಾಶೀತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 088

॥ ಶ್ರೀಃ ॥

8.88. ಅಧ್ಯಾಯಃ 088 

Mahabharata - Karna Parva - Chapter Topics

ದುಃಶಾಸನವಧಕ್ರೋಧಾದಾತ್ಮನಾಮಭಿದ್ರುತದತಾಂ ತದನುಜಾನಾಂ ಭೀಮೇನ ವಧಃ॥ 1 ॥ ದುಃಶಾಸನಾದಿನಿಧನಾದ್ಬಿಶ್ಯತಃ ಕರ್ಣಸ್ಯ ಶಲ್ಯೇನ ಪ್ರೋತ್ಸಾಹನಂ॥ 2 ॥ ಸಂಕುಲಯುದ್ಧಂ॥ 3 ॥

Mahabharata - Karna Parva - Chapter Text

8-88-0 (59371) 
ಸಂಜಯ ಉವಾಚ। 8-88-0x (5049) 
ಸ ಪೀತ್ವಾ ರುಧಿರಂ ತಸ್ಯ ಚರಣೌ ಗೃಹ್ಯ ಭಾರತ।
ಇತ್ಯುಚ್ಚೈರ್ವಚನಂ ಪ್ರಾಹ ಪ್ರತಿನೃತ್ಯನ್ವೃಕೋದರಃ॥ 8-88-1 (59372) 
ಏಷ ತೇ ರುಧಿರಂ ತೀವ್ರಂ ಪಿಬಾಮಿ ಪುರುಷಾದವತ್।
ವದೇದಾನೀಂ ಸುಸಂರಬ್ಧಃ ಪುನರ್ಗೌರಿತಿ ಗೌರಿತಿ॥ 8-88-2 (59373) 
ಯೇ ಚಾಸ್ಮಾನ್ಪ್ರತಿನೃತ್ಯಂತಿ ತದಾ ಗೌರಿತಿ ಗೌರಿತಿ।
ತಾನ್ವಯಂ ಪ್ರತಿನೃತ್ಯಾಮಃ ಪುನರ್ಗೌರಿತಿ ಗೌರಿತಿ॥ 8-88-3 (59374) 
ಪ್ರಮಾಣಕೋಟ್ಯಾಂ ಶಯನೇ ಕಾಲಕೂಟಕಭೋಜನಂ।
ದಂಶನಂ ಚಾಹಿಭಿಸ್ತೀಕ್ಷ್ಣೈರ್ದಾಹಂ ಜತುಗೃಹೇ ಚ ಯತ್॥ 8-88-4 (59375) 
ದ್ಯೂತೇ ಚ ದೋಷಭೂಯಸ್ತ್ವಮರಣ್ಯೇ ವಸತಿಶ್ಚ ಯಾ।
ಇಷ್ವಸ್ತ್ರಾಣಿ ಚ ಸಂಗ್ರಾಮೇ ಅನಿಲಾನಿಲವೇಶ್ಮಸು॥ 8-88-5 (59376) 
ದುಃಖಾನ್ಯೇವಾಭಿಜಾನೀಮೋ ನ ಸುಖಾನಿ ಕದಾಚನ।
ಧೃತರಾಷ್ಟ್ರಸ್ಯ ದೌರಾತ್ಂಯಾತ್ಸಪುತ್ರಸ್ಯ ವಯಂ ಸದಾ॥ 8-88-6 (59377) 
ಇತ್ಯುಚ್ಚೈರ್ವಚನಂ ಪ್ರೋಚ್ಯ ಜಯಂ ಪ್ರಾಪ್ಯ ವೃಕೋದರಃ।
ಪುನರೇವ ಮಹಾರಾಜ ತವ ಸೈನ್ಯಮಭಿದ್ರವತ್॥ 8-88-7 (59378) 
ರಕ್ತಾರ್ದ್ರಪಾಣಿಸ್ತು ತತೋ ಮಹಾತ್ಮಾ
ಗದಾಪಾಣಿಃ ಕಾಲ ಇವಾಂತಕಾಲೇ। 
ವಿಭೀಷಯಂಸ್ತವ ಪುತ್ರಸ್ಯ ಸೈನ್ಯ--
ಮಿತಸ್ತತೋ ಧಾವತಿ ವಾಹಿನೀಂ ತೇ॥  8-88-8 (59379) 
ತತಃ ಕ್ಷಣಾದ್ಭಾರತ ಶೂನ್ಯಮಾಸೀ--
ದಾಯೋಧನಂ ಘೋರತರಂ ಕುರೂಣಾಂ। 
ಯತ್ರಾಜಿಮಧ್ಯೇ ಪ್ರಾಪಿಬದ್ಭೀಮಸೇನೋ
ದುಃಶಾಸನಸ್ಯ ರುಧಿರಂ ಕ್ರೋಧದೀಪ್ತಃ॥  8-88-9 (59380) 
ಸ ಹತ್ವಾ ಸಮರೇ ರಾಜನ್ರಾಜಪುತ್ರಂ ಮಹಾಬಲಂ।
ಪೂರ್ಣಕಾಮೋ ಮದೋದಗ್ರಃ ಸಿಂಹೋ ರುರುಮಿವೋತ್ಕಟಃ॥ 8-88-10 (59381) 
ರುಧಿರಾರ್ದ್ರೋ ಮಹಾರಾಜ ವ್ಯಶೋಭತ ಪರಂತಪಃ।
ಸಪುಷ್ಪಃ ಕಿಂಶುಕ ಇವ ರಕ್ತರಕ್ತತರೋ ಬಭೌ॥ 8-88-11 (59382) 
ರುಧಿರಾಕ್ತೋ ಘೋರವೇಷಃ ಕ್ರುದ್ಧೋ ರಾಜನ್ವಚೋಽಬ್ರವೀತ್।
ಬ್ರೂಹೀದಾನೀಂ ಪಾಪಮತೇ ನೃಶಂಸ ಪತಿತೋ ಹ್ಯಸಿ॥ 8-88-12 (59383) 
ದುಃಶಾಸನೇ ಯಾದೃಶಂ ಸಂಶ್ರುತಂ ನ--
ಸ್ತದವಾಪ್ತಂ ಪಾಂಡವೈಃ ಸರ್ವಮೇವ। 
ಅತ್ರೈವಮಾಪ್ಸ್ಯಾಂಯಪರಂ ದ್ವಿತೀಯಂ
ದುರ್ಯೋಧನಂ ಯಜ್ಞಪಶುಂ ವಿಶಸ್ಯ॥  8-88-13 (59384) 
ಶಿರೋ ಮೃದಿತ್ವಾಽಸ್ಯ ಪುನಶ್ಚ ಶಾಂತಿಂ
ಯಾಸ್ಯಾಂಯಹಂ ಕೌರವಾಣಾಂ ಸಮಕ್ಷಂ। 
ಯಾ ಸಾಽಪತಿಃ ಸಾ ಸಪತಿರ್ಹಿ ಜಾತಾ
ಯಾಸ್ತಾಃ ಸಪತ್ಯೋಽಪತಯಸ್ತು ಜಾತಾಃ॥  8-88-14 (59385) 
ಪಶ್ಯಂತು ಚಿತ್ರಂ ವಿವಿಧಂ ಹಿ ಲೋಕೇ
ಯೇ ವೈ ತಿಲಾಃ ಷಂಡತಿಲಾ ಬಭೂವುಃ। 
ತೇ ಚೇತ್ಸಂಸಿದ್ಧಾ ನಿಧನಂ ಗತಾಃ ಪರೇ
ಕಿಂ ಚಿತ್ರರೂಪಂ ಬತ ಜೀವಲೋಕೇ॥  8-88-15 (59386) 
ಏತಾವದುಕ್ತ್ವಾ ವಚನಂ ಪ್ರಹೃಷ್ಟಃ
ಪ್ರಾಕ್ರೋಶದುಚ್ಚೈ ರುಧಿರಾರ್ದ್ರವಕ್ರಃ। 
ನನರ್ತ ಚೈವಾತಿಬಲೋ ಮಹಾತ್ಮಾ
ವೃತ್ರಂ ನಿಹತ್ಯೇವ ಸಹಸ್ರನೇತ್ರಃ॥  8-88-16 (59387) 
ದೃಷ್ಟ್ವಾ ತು ನೃತ್ಯಂತಮುದಗ್ರವೀರ್ಯಂ
ಕಾಲಂ ಯಥಾ ತ್ವಂತಕಾಲೇ ಪ್ರಜಾನಾಂ। 
ಮಹದ್ಭಯಂ ಚಾಧಿರಥಿಂ ವಿವೇಶ
ಜಯೇ ನಿರಾಶಾಶ್ಚ ಸುತಾಸ್ತ್ವದೀಯಾಃ॥  8-88-17 (59388) 
ದುಃಶಾಸನೇ ತು ನಿಹತೇ ಪುತ್ರಾಸ್ತವ ಮಹಾರಥಾಃ।
ಮಹತ್ಕ್ರೋಧವಿಷಂ ವೀರಾ ಧಾರಯಂತೋ ಮಹಾಬಲಾಃ। 
ತೇ ತು ರಾಜನ್ಮಹಾವೀರ್ಯಾ ಭೀಮಂ ಪ್ರಾಚ್ಛಾದಯಂಛರೈಃ॥  8-88-18 (59389) 
ನಿಷಂಗೀ ಕವಚೀ ಖಂಗೀ ದಂಡಧಾರೋ ಧನುರ್ಧರಃ।
ಅಲಂಬುರ್ಜಲಸಂಧಶ್ಚ ವಾತವೇಗಸುವರ್ಚಸೌ॥ 8-88-19 (59390) 
ಏತೇ ಸಮೇತ್ಯ ಸಹಿತಾ ಭ್ರಾತೃವ್ಯಸನಕರ್ಶಿತಾಃ।
ಭೀಮಸೇನಂ ಮಹಾಬಾಹುಂ ಪೀಡಯಾಮಾಸುರಂಜಸಾ॥ 8-88-20 (59391) 
ಸ ವಧ್ಯಮಾನೋ ವಿಶಿಖೈಃ ಸಮಂತಾತ್ತೈರ್ಮಹಾರಥೈಃ।
ಭೀಮಃ ಕ್ರೋಧಾಭಿರಕ್ತಾಕ್ಷಃ ಕ್ರುದ್ಧಃ ಕಾಲ ಇವಾಬಭೌ॥ 8-88-21 (59392) 
ತತಃ ಪರಿವೃತೋ ರಾಜನ್ನವಭಿಃ ಶತ್ರುತಾಪನೈಃ।
ದುಃಶಾಸನಾದವರಜೈಃ ಪುತ್ರೈಸ್ತವ ವೃಕೋದರಃ॥ 8-88-22 (59393) 
ತಾಂಸ್ತು ಭಲ್ಲೈರ್ಮಹಾವೇಗೈರ್ನವಭಿರ್ನವ ಭಾರತ।
ರುಕ್ಮಾಂಗದಾನ್ರುಕ್ಮಪುಂಖೈಃ ಪಾರ್ಥೋ ನಿನ್ಯೇ ಯಮಕ್ಷಯಂ॥ 8-88-23 (59394) 
ಹತೇಷು ತವ ಪುತ್ರೇಷು ಬಲಂ ತದ್ವಿಪ್ರದುದ್ರುವೇ।
ಪಶ್ಯತಃ ಸೂತಪುತ್ರಸ್ಯ ಪಾಂಡವಸ್ಯ ಭಯಾರ್ದಿತಂ॥ 8-88-24 (59395) 
ತತಃ ಕರ್ಣಂ ಮಹಾರಾಜ ಪ್ರವಿವೇಶ ಮಹದ್ಭಯಂ।
ದೃಷ್ಟ್ವಾ ಭೀಮಸ್ಯ ವಿಕ್ರಾಂತಮಂತಕಸ್ಯ ಪ್ರಜಾಸ್ವಿವ॥ 8-88-25 (59396) 
ತಸ್ಯ ತ್ವಾಕಾರಭಾವಜ್ಞಃ ಶಲ್ಯಃ ಸಮಿತಿಶೋಭನಃ।  8-88-26 (59397) 
ಉವಾಚ ವಚನಂ ಕರ್ಣಂ ಪ್ರಾಪ್ತಕಾಲಂ ಹಿತಂ ತದಾ॥  8-88-27 (59398) 
ಏತೇ ದ್ರವಂತಿ ರಾಜಾನೋ ಭೀಮಸೇನಭಯಾರ್ದಿತಾಃ।
ದುರ್ಯೋಧನಶ್ಚ ಸಂಮೂಢೋ ಭ್ರಾತೃವ್ಯಸನಕರ್ಶಿತಃ॥ 8-88-28 (59399) 
ದುಃಶಾಸನಸ್ಯ ರುಧಿರೇ ಪೀಯಮಾನೇ ಮಹಾತ್ಮನಾ।
ವ್ಯಾಪನ್ನಚೇತಾಃ ಸಹಸಾ ಶೋಕೋಪಹತಚೇತನಃ॥ 8-88-29 (59400) 
ಉಪಾಸತೇ ತ್ವಾಮೇತೇ ಹಿ ಪರಿವಾರ್ಯ ಮಹಾರಥಾಃ।
ಕೃಪಪ್ರಭೃತಯಃ ಕರ್ಣ ಹತಶೇಷಾಃ ಸಹೋದರಾಃ॥ 8-88-30 (59401) 
ಪಾಂಡವಾ ಲಬ್ಧಲಕ್ಷಾಶ್ಚ ಧನಂಜಯಪುರೋಗಮಾಃ।
ತ್ವಾಮೇವಾಭಿಮುಖಾಃ ಶೂರಾ ಯುದ್ಧಾಯ ಸಮುಪಸ್ಥಿತಾಃ॥ 8-88-31 (59402) 
ಸ ತ್ವಂ ಪುರುಷಶಾರ್ದೂಲ ಪೌರುಷೇ ಮಹತಿ ಸ್ಥಿತಃ।
ಕ್ಷತ್ರಧರ್ಮಂ ಪುರಸ್ಕೃತ್ಯ ಪ್ರತ್ಯುದ್ಯಾಹಿ ಧನಂಜಯಂ॥ 8-88-32 (59403) 
ಭಾರೋ ಹಿ ಧಾರ್ತರಾಷ್ಟ್ರೇಣ ತ್ವಯಿ ಸರ್ವಃ ಸಮಾಹಿತಃ।
ತಮುದ್ವಹ ಮಹಾಬಾಹೋ ಯಥಾಶಕ್ತಿ ಯಥಾಬಲಂ॥ 8-88-33 (59404) 
ಜಯೇ ಸ್ಯಾದ್ವಿಪುಲಾ ಕೀರ್ತಿರ್ಧ್ರುವಃ ಸ್ವರ್ಗಃ ಪರಾಜಯೇ।
ವೃಷಸೇನಶ್ಚ ರಾಧೇಯ ಸಂಕ್ರುದ್ಧಸ್ತನಯಸ್ತವ। 
ತ್ವಯಿ ಮೋಹಂ ಸಮಾಪನ್ನೇ ಪಾಣ಼್ಡವಾನಭಿಧಾವತಿ॥  8-88-34 (59405) 
ಸಂಜಯ ಉವಾಚ। 8-88-35x (5050) 
ಏತಚ್ಛ್ರುತ್ವಾ ತು ವಚನಂ ಶಲ್ಯಸ್ಯಾಮಿತತೋಜಸಃ।
ಹೃದಿ ಮಾನುಷ್ಯಕಂ ಭಾವಂ ಕೃತ್ವಾ ಯುದ್ವಾಯ ಸುಸ್ಥಿರಂ॥ 8-88-35 (59406) 
ತತಃ ಕ್ರುದ್ಧೋ ವೃಷಸೇನೋಽಭ್ಯಧಾವ--
ದ್ಭೀಮಂ ಸಮಾಯಾಂತಮಮಿತ್ರಸಾಹಂ। 
ಬಾಣೈಃ ಕಿರಂತಂ ಪ್ರತಿಯಾತಿ ಚೋಗ್ರಂ
ವ್ಯಾತ್ತಾನನಂ ಕಾಲಮಿವಾಪತಂತಂ॥  8-88-36 (59407) 
ತಮಭ್ಯಧಾವನ್ನಕುಲಃ ಪ್ರವೀರ--
ಮಾರಾದಮಿತ್ರಂ ಪ್ರತುದನ್ಪೃಷತ್ಕೈಃ। 
ಕರ್ಣಸ್ಯ ಪುತ್ರಂ ಸಮರೇ ಪ್ರಹೃಷ್ಟಂ
ಜಿಷ್ಣುರ್ಜಿಘಾಂಸುರ್ಮಘವೇವ ಜಂಭಂ॥  8-88-37 (59408) 
ತತೋ ಧ್ವಜಂ ಸ್ಫಾಟಿಕಹೇಮಚಿತ್ರಂ
ಚಿಚ್ಛೇದ ಧೈರ್ಯಾನ್ನಕುಲಃ ಕ್ಷುರೇಣ। 
ಕರ್ಣಾತ್ಮಜಸ್ಯೇಷ್ವಸನಂ ಚ ಚಿತ್ರಂ
ಭಲ್ಲೇನ ಜಾಂಬೂನದಚಿತ್ರನದ್ಧಂ॥  8-88-38 (59409) 
ಅಥಾನ್ಯದಾದಾಯ ಧನುಃ ಸ ಶೀಘ್ರಂ
ಕರ್ಣಾತ್ಮಜಃ ಪಾಂಡವಮಭ್ಯವಿಧ್ಯತ್। 
ದಿವ್ಯೈರಸ್ತ್ರೈರಭ್ಯವರ್ಷತ್ತದೈನಂ
ಕರ್ಣಸ್ಯ ಪುತ್ರೋ ನಕುಲಂ ಕೃತಾಸ್ತ್ರಂ॥  8-88-39 (59410) 
ತತಃ ಕ್ರುದ್ಧೋ ನಕುಲಃ ಕರ್ಣಪುತ್ರಂ
ಶರೈರ್ಮಹೋಲ್ಕಾಭಿರಿವಾಭ್ಯಪೀಡಯತ್। 
ಸ ಕರ್ಣಪುತ್ರೋ ನಕುಲಸ್ಯ ರಾಜ--
ನ್ಸರ್ವಾನಸ್ತ್ರಾನ್ವಾರಯದುತ್ತಮಾಸ್ತ್ರೈಃ॥  8-88-40 (59411) 
ಆಸೀತ್ಸುಘೋರಂ ಭರತಪ್ರವೀರ
ಯುದ್ಧಂ ತದಾ ಕರ್ಣಜಪಾಂಡವಾಭ್ಯಾಂ॥  8-88-41 (59412) 
ವನಾಯುಜಾನ್ಸುಕುಮಾರಾನ್ಸುಶುಭ್ರಾ--
ನಲಂಕೃತಾಂಜಾತರೂಪೇಣ ಚಿತ್ರಾನ್। 
ಜಘಾನ ಚಾಶ್ವಾನ್ನಕುಲಸ್ಯ ವೀರೋ
ರಣಾಜಿರೇ ಸೂತಪುತ್ರಸ್ಯ ಪುತ್ರಃ॥  8-88-42 (59413) 
ತತೋ ಹತಾಶ್ವಾದವರುಹ್ಯ ಯಾನಾ--
ಚ್ಚರ್ಮಾಽಽದದೇ ರುಚಿರಂ ಬರ್ಹಿಚಿತ್ರಂ। 
ಆಕಾಶಸಂಕಾಶಮಸಿಂ ಪ್ರಗೃಹ್ಯ
ಪ್ರಕಾಶಮಾನಃ ಖಗವಚ್ಚಚಾರ॥  8-88-43 (59414) 
ತತೋಽಸ್ಯ ಪಕ್ಷಾನನಯದ್ಯಮಾಯ
ದ್ವಿಸಾಹಸ್ರಾನ್ನಕುಲಃ ಕ್ಷಿಪ್ರಕಾರೀ। 
ತೇ ಪ್ರಾಪತನ್ನಸಿನಾ ವೈ ವಿಶಸ್ತಾ
ಯಥಾಽಶ್ವಮೇಧೇ ಪಶವಃ ಶಮಿತ್ರಾ॥  8-88-44 (59415) 
ತತಸ್ತತೋ ವಿಜಿತಾ ಯುದ್ಧಶೌಂಡಾ
ನಾನಾದೇಶ್ಯಾಃ ಸುಹೃದಃ ಸತ್ಯಸಂಧಾಃ। 
ಏಕೇನ ಶೀಘ್ರಂ ನಕುಲೇನ ನುನ್ನಾಃ
ಸಾರೇಪ್ಸುನೇವೋತ್ತಮಚಂದನಸ್ಯ॥  8-88-45 (59416) 
ಭೂಮೌ ಚರಂತಂ ನಕುಲಂ ರಥೌಘಾಃ
ಸಮಂತತಃ ಸಾಯಕೈಃ ಪ್ರತ್ಯಗೃಹ್ಣನ್। 
ಸ ತುದ್ಯಮಾನೋ ನಕುಲೋ ವಿಹಂಗೈ--
ಶ್ಚಚಾರ ಸಂಖ್ಯೇ ದ್ವಿಷತೋ ವಿನಿಘ್ನನ್॥  8-88-46 (59417) 
ತಂ ಕರ್ಣಪುತ್ರೋಽಪಿ ಚರಂತಮಾಜೌ
ನರಾಶ್ವಮಾತಂಗರಥಪ್ರವೀರಾನ್। 
ನಿಘ್ನಂತಮಷ್ಟಾದಶಭಿಃ ಪೃಷತ್ಕೈ--
ರ್ವಿವ್ಯಾಧ ವೀರಃ ಸ ಚುಕೋಪ ವಿದ್ಧಃ॥  8-88-47 (59418) 
ತತೋಽಭ್ಯಧಾವತ್ಸಮರೇ ಜಿಘಾಂಸುಃ
ಕರ್ಣಾತ್ಮಜಂ ಪಾಂಡುಸುತೋ ನೃವೀರಂ। 
ತಸ್ಯೇಷುಭಿರ್ವಧಮತ್ಸೂತಪುತ್ರೋ
ಮಹಾರಣೇ ವರ್ಮ ಸಹಸ್ರಭಾರಂ॥  8-88-48 (59419) 
ತಸ್ಯಾಥ ಕಾಂಸ್ಯಂ ಸುಶಿತಂ ಸುಪೀತ--
ಮಸಿಪ್ರವೀರಂ ಗುರುಭಾರಾಸಾಹಂ। 
ದ್ವಿಷಚ್ಛರೀರಾಪಹರಂ ಸುಘೋರ--
ಮಾಧೂನ್ವತಃ ಸರ್ಪಮಿವಾತ್ತಕೋಶಂ॥  8-88-49 (59420) 
ಕ್ಷಿಪ್ರಂ ಶರೈಃ ಷಙ್ಭಿರಮಿತ್ರಸಾಹ--
ಶ್ಚಕರ್ತ ಖಂಗಂ ನಿಶಿತೈಃ ಸುಧಾರೈಃ। 
ಪುನಶ್ಚ ಪಾರ್ಥಂ ನಿಶಿತೈಃ ಪೃಷತ್ಕೈಃ
ಸ್ತನಾಂತರೇ ಕ್ಷಿಪ್ರಮಿವಾತ್ಯವಿಧ್ಯತ್॥  8-88-50 (59421) 
ಸ ಭೀಮಸೇನಸ್ಯ ರಥಂ ಚ ಗತ್ವಾ
ವವರ್ಷ ವೈ ಶರವರ್ಷಂ ಸುಘೋರಂ॥  8-88-51 (59422) 
ನಕುಲಮಥ ವಿದಿತ್ವಾ ಛಿನ್ನಬಾಣಾಸನಾಸಿಂ
ವಿರಥಮರಿಭಿರಾರ್ತಂ ಕರ್ಣಪುತ್ರಾಸ್ತ್ರಮಗ್ನಂ। 
ಪವನಚಲಪತಾಕಾ ಹ್ಲಾದಿನೋ ವಲ್ಗಿತಾಶ್ವಾಃ
ಪರಪುರುಷನಿಯುಕ್ತಾಃ ಸ್ವೈ ರಥೈಃ ಶೀಘ್ರಮೀಯುಃ॥  8-88-52 (59423) 
ದ್ರುಪದಸುತವರಿಷ್ಠಾಃ ಪಂಚ ಶೈನೇಯಷಷ್ಠಾ
ದ್ರುಪದದುಹಿತೃಪುತ್ರಾಃ ಪಂಚ ಚಾಮಿತ್ರಸಾಹಾಃ। 
ದ್ವಿರದರಥನರಾಶ್ವಾನ್ಸೂದಯಂತಸ್ತ್ವದೀಯಾನ್
ಭಗವತ ಇವ ರುದ್ರಾಃ ಸಂಖ್ಯಯಾ ಹೇತಿಮಂತಃ॥  8-88-53 (59424) 
ಅಥ ತವ ರಥಮುಖ್ಯಾಸ್ತಾನ್ಪ್ರತೀಯುಸ್ತ್ವರಂತಃ
ಕೃಪಹೃದಿಕಸುತೌ ಚ ದ್ರೌಣಿದುರ್ಯೋಧನೌ ಚ। 
ಶಕುನಿಶುಕವೃಕಾಶ್ಚ ಕ್ರಾಥದೇವಾವೃಧೌ ಚ
ದ್ವಿರದಜಲದಘೌಷೈಃ ಸ್ಯಂದನೈಃ ಕಾರ್ಮುಕೈಶ್ಚ॥  8-88-54 (59425) 
ಅಥ ತವ ರಥವರ್ಯಾಸ್ತಾಂದಶೈಕಪ್ರವೀರಾ--
ನಿಷುಭಿರಶನಿಕಲ್ಪೈಸ್ತಾಡಯಂತೋ ನ್ಯರುಂಧನ್। 
ನವಜಲದಸವರ್ಣೈರ್ಹಸ್ತಿಭಿಸ್ತಾನ್ಸ್ಮ ವವ್ರು--
ರ್ಗಿರಿಶಿಖರನಿಕಾಶೈರ್ಭೀಮವೇಗೈಃ ಕುಣಿಂದಾಃ॥ ॥  8-88-55 (59426) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಅಷ್ಟಾಶೀತಿತಮೋಽಧ್ಯಾಯಃ॥ 88 ॥






ಕರ್ಣಪರ್ವ - ಅಧ್ಯಾಯ 089

॥ ಶ್ರೀಃ ॥

8.89. ಅಧ್ಯಾಯಃ 089 

Mahabharata - Karna Parva - Chapter Topics

ಸಂಕುಲಯುದ್ಧಂ॥ 1 ॥

Mahabharata - Karna Parva - Chapter Text

8-89-0 (59427) 
ಸಂಜಯ ಉವಾಚ। 8-89-0x (5051) 
ಸುಕಲ್ಪಿತಾ ಹೈಮವತಾ ಮಹೋತ್ಕಟಾ
ರಣಾಭಿಕಾಮೈಃ ಕೃತಿಭಿಃ ಸಮಾಸ್ಥಿತಾಃ। 
ಸುವರ್ಣಜಾಲೈರ್ವಿತತಾ ಬಭುರ್ಗಜಾ--
ಸ್ತಥಾ ಯಥಾ ಖೇ ಜಲದಾಃ ಸವಿದ್ಯುತಃ॥  8-89-1 (59428) 
ಕುಣಿಂದಪುತ್ರೋ ದಶಭಿರ್ಮಹಾಯಸೈಃ
ಕೃಪಂ ಸಸೂತಾಶ್ವಮಪೀಡಯದ್ಭೃಶಂ। 
ತತಃ ಶರದ್ವತ್ಸುತಸಾಯಕೈರ್ಹತಃ
ಸಹೈವ ನಾಗೇನ ಪಪಾತ ಭೂತಲೇ॥  8-89-2 (59429) 
ಕುಣಿಂದಪುತ್ರಾವರಜಸ್ತು ತೋಮರೈ--
ರ್ದಿವಾಕರಾಂಶುಪ್ರತಿಮೈರಯಸ್ಮಯೈಃ। 
ಜಘಾನ ಭೋಜಸ್ಯ ಹಯಾನಥಾಪತನ್
ಕ್ಷಣಾದ್ವಿಶಸ್ತಾಃ ಕೃತವರ್ಮಣೇ ಹಯಾಃ॥  8-89-3 (59430) 
ಅಥಾಪರೇ ದ್ರೌಣಿಹತಾ ಮಹಾದ್ವಿಪಾ--
ಸ್ತ್ರಯಃ ಸಸರ್ವಾಯುಧಯೋಧಕೇತನಾಃ। 
ನಿಪೇತುರುರ್ವ್ಯಾಂ ವ್ಯಸವೋ ವಿಚೇತನಾ--
ಸ್ತಥಾ ಯಥಾ ವಜ್ರಹತಾ ಮಹಾಚಲಾಃ॥  8-89-4 (59431) 
ಕುಣಿಂದರಾಜಾವರಜಾದನಂತರಃ
ಸ್ತನಾಂತರೇ ಪತ್ರಿವರೈರತಾಡಯತ್। 
ತವಾತ್ಮಜಂ ತಸ್ಯ ತವಾತ್ಮಜಃ ಶರೈಃ
ಶಿತೈಃ ಶರೀರಂ ವ್ಯಹನದ್ದ್ವಿಪಂ ಚ ತಂ॥  8-89-5 (59432) 
ಸ ನಾಗರಾಜಃ ಸಹ ರಾಜಸೂನುನಾ
ಪಪಾತ ರಕ್ತಂ ಬಹು ಸರ್ವತಃ ಕ್ಷರನ್। 
ಮಹೇಂದ್ರವಜ್ರಪ್ರಹತೋಽಂಬುದಾಗಮೇ
ಯಥಾ ಜಲಂ ಗೇರಿಕಪರ್ವತಸ್ತಥಾ॥  8-89-6 (59433) 
ಕುಣಿಂದಪುತ್ರಪ್ರಹಿತೋಽಪರೋ ದ್ವಿಪಃ
ಕ್ರಾಥಂ ಸಸೂತಾಶ್ವರಥಂ ವ್ಯಪೋಥಯತ್। 
ತತೋಽಪತತ್ಕ್ರಾಥಸರಾಭಿಘಾತಿತಃ
ಸಹೇಶ್ವರೋ ವಜ್ರಹತೋ ಯಥಾ ಗಿರಿಃ॥  8-89-7 (59434) 
ರಥೀ ದ್ವಿಪಸ್ಥೇನ ಹತೋಽಪತಚ್ಛರೈಃ
ಕ್ರಾಥಾಧಿಪಃ ಪರ್ವತಜೇನ ದುರ್ಜಯಃ। 
ಸವಾಜಿಸೂತೇಷ್ವಸನಧ್ವಜಸ್ತಥಾ
ಯಥಾ ಮಹಾವಾತಹತೋ ಮಹಾದ್ರುಮಃ॥  8-89-8 (59435) 
ವೃಕೋ ದ್ವಿಪಸ್ಥಂ ಗಿರಿರಾಜವಾಸಿನಂ
ಭೃಶಂ ಶರೈರ್ದ್ವಾದಶಭಿಃ ಪರಾಭಿನತ್। 
ತತೋ ವೃಕಂ ಸಾಶ್ವರಥಂ ಮಹಾದ್ವಿಪೋ
ದ್ರುತಂ ಚತುರ್ಭಿರಣೈರ್ವ್ಯಪೋಥಯತ್॥  8-89-9 (59436) 
ಸ ಪೋಥಿತೋ ನಾಗರವೇಣ ವೀರ್ಯವಾ--
ನ್ಪರಾಭಿನದ್ದ್ವಾದಶಭಿಃ ಶಿಲೀಮುಖೈಃ। 
ವೃಕೇಣ ಬಾಣಾಭಿಹತೋಽಪತತ್ಕ್ಷಿತೌ
ಸವಾರಣೋ ಬಭ್ರುಸುತೇನ ಸಾರ್ಧಂ॥  8-89-10 (59437) 
ಕುಣಿಂದರಾಜಸ್ಯ ಸುತೋಽಪರಸ್ತದಾ
ಸ ಚಾಪಿ ಶೂರಃ ಸಹಸಾ ಸಮರ್ಪಿತಃ। 
ಪಪಾತ ಬಾಣೈಃ ಸುಬಲಸ್ಯ ಸೂನುನಾ
ವಿಷಾಣಪುಚ್ಛಾಪರಗಾತ್ರಪಾತಿನಾ॥  8-89-11 (59438) 
ಗಜೇನ ವಾಹಾಞ್ಶಕುನೇಃ ಕುಣಿಂದಜೋ
ನಿನಾಯ ವೈವಸ್ವತಮಂದಿರಂ ರಣೇ। 
ರಥಂ ಚ ಸಂಕ್ಷುಭ್ಯ ನನಾದ ನರ್ದತ--
ಸ್ತತೋಽಸ್ಯ ಗಾಂಧಾರಪತಿಃ ಶಿರೋಽಹರತ್॥  8-89-12 (59439) 
ತತಃ ಕುಣಿಂದೇಷು ಗತೇಷು ತೇಷು
ಪ್ರಹೃಷ್ಟರೂಪಾಸ್ತವ ತೇ ಮಹಾರಥಾಃ। 
ಭೃಶಂ ಪ್ರದರಧ್ಮುರ್ಲವಣಾಂಬುಸಂಭವಾ--
ನ್ವರಾಂಶ್ಚ ಬಾಣಾಸನಪಾಣಯೋಽಭ್ಯಯುಃ॥  8-89-13 (59440) 
ತಥಾಽಭವದ್ಯುದ್ಧಮತೀವ ದಾರುಣಂ
ಪುನಃ ಕುರೂಣಾಂ ಸಹ ಪಾಂಡುಸೃಂಜಯೈಃ। 
ಶರಾಸಿಶಕ್ತ್ಯೃಷ್ಟಿಗದಾಪರಶ್ವಥೈ--
ರ್ನರಾಶ್ವನಾಗಾಸುಹರಂ ಭೃಶಾಕುಲಂ॥  8-89-14 (59441) 
ರಥಾಶ್ವಮಾತಂಗಪದಾತಯಸ್ತತಃ
ಪರಸ್ಪರಂ ವಿಪ್ರಹತಾಃ ಕ್ಷಿತೌ ಪತನ್। 
ಯಥಾ ಸವಿದ್ಯುತ್ತಟಿತೋ ಜಲಪ್ರದಾಃ
ಸಮುತ್ಥಿತೈರ್ದಿಗ್ಭ್ಯ ಇವೋಗ್ರಮಾರುತೇಃ॥  8-89-15 (59442) 
ತತಃ ಶತಾನೀಕಹತಾ ಮಹಾಗಜಾ
ಹಯಾ ರಥಾಃ ಪತ್ತಿಗಣಾಶ್ಚ ತಾವಕಾಃ। 
ಸುಪರ್ಣವಾತಪ್ರಹತಾ ಯಥೋರಗಾ--
ಸ್ತಥಾ ಗತಾ ಗಾಂ ವಿವಶಾ ವಿಚೂರ್ಣಿತಾಃ॥  8-89-16 (59443) 
ತತೋಽಭ್ಯವಿದ್ಧ್ಯದ್ಬಹುಭಿಃ ಶಿತೈಃ ಶರೈಃ
ಸ ವಿಂದಪುತ್ರೋ ನಕುಲಾತ್ಮಜಂ ಸ್ಮಯನ್। 
ತತೋಽಸ್ಯ ಕೋಪಾದ್ವಿಚಕರ್ತ ನಾಕುಲಿಃ
ಶಿರಃ ಕ್ಷುರೇಣಾಂಬುಜಸನ್ನಿಭಾನನಂ॥  8-89-17 (59444) 
ತತಃ ಶತಾನೀಕಮವಿಧ್ಯದಾಯಸೈ--
ಸ್ತ್ರಿಭಿಃ ಶರೈಃ ಕರ್ಣಸುತೋಽರ್ಜುನಂ ತ್ರಿಭಿಃ। 
ತ್ರಿಭಿಶ್ಚ ಭೀಮಂ ನಕುಲಂ ಚ ಸಪ್ತಭಿ--
ರ್ಜನಾರ್ದನಂ ದ್ವಾದಶಭಿಶ್ಚ ಸಾಯಕೈಃ॥  8-89-18 (59445) 
ತದಸ್ಯ ಕರ್ಮಾತಿಮನುಷ್ಯಕರ್ಮಣಃ
ಸಮೀಕ್ಷ್ಯ ಹೃಷ್ಟಾಃ ಕುರವೋಽಭ್ಯಪೂಜಯನ್। 
ಪರಾಕ್ರಮಜ್ಞಾಸ್ತು ಧನಂಜಯಸ್ಯ ಯೇ
ಹುತೋಽಯಮಗ್ನಾವಿತಿ ತೇ ತು ಮೇನಿರೇ॥ ॥  8-89-19 (59446) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಏಕೋನನವತಿತಮೋಽಧ್ಯಾಯಃ॥ 89 ॥






ಕರ್ಣಪರ್ವ - ಅಧ್ಯಾಯ 090

॥ ಶ್ರೀಃ ॥

8.90. ಅಧ್ಯಾಯಃ 090 

Mahabharata - Karna Parva - Chapter Topics

ಅರ್ಜುನೇನ ಕರ್ಣಸೂನೋರ್ವೃಷಸೇನಸ್ಯ ವಧಃ॥ 1 ॥

Mahabharata - Karna Parva - Chapter Text

8-90-0 (59447) 
ಸಂಜಯ ಉವಾಚ। 8-90-0x (5052) 
ತತಃ ಕಿರೀಟಿ ಪರವೀರಘಾತೀ
ಹತಾಶ್ವಮಾಲೋಕ್ಯ ನರಪ್ರವೀರಃ। 
ಮಾದ್ರೀಸುತಂ ನಕುಲಂ ಲೋಕಮಧ್ಯೇ
ಸಮೀಕ್ಷ್ಯ ಕೃಷ್ಣಂ ಭೃಶವಿಕ್ಷತಂ ಚ।
ಸಮಭ್ಯಧಾವದ್ವೃಷಸೇನಮಾಹವೇ
ಸ ಸೂತಜಸ್ಯ ಪ್ರಮುಖೇ ಸ್ಥಿತಸ್ತದಾ॥  8-90-1 (59448) 
ತಮಾಪತಂತಂ ನರವೀರಮುಗ್ರಂ
ಮಹಾಹವೇ ಬಾಣಸಹಸ್ರಧಾರಿಣಂ। 
ಅಭ್ಯಾಪತತ್ಕರ್ಣಸುತೋ ಮಹಾರಥಂ
ಯಥಾ ಮಹೇಂದ್ರಂ ನಮುಚಿಃ ಪುರಾ ತಥಾ॥  8-90-2 (59449) 
ತೌ ತತ್ರ ಶೂರೌ ರಥಕುಂಜರೌ ರಣೇ
ಪರಸ್ಪರಸ್ಯಾಭಿಮುಖೌ ಮಹಾರಥೌ। 
ಸಸರ್ಜತುಃ ಶರಸಂಘಾನನೇಕಾ--
ನ್ಸಂಭ್ರಾಂತರೂಪೌ ಸುಭೃಶಂ ತದಾನೀಂ॥  8-90-3 (59450) 
ತತೋ ದ್ರುತಂ ಚೈಕಶರೇಣ ಪಾರ್ಥಂ
ಶಿತೇನ ವಿದ್ಧ್ವಾ ಯುಧಿ ಕರ್ಣಪುತ್ರಃ। 
ನನಾದ ನಾದಂ ಸುಮಹಾನುಭಾವೋ
ವಿದ್ಧ್ವೇವ ಶಕ್ರಂ ನಮುಚಿಃ ಸ ವೀರಃ॥  8-90-4 (59451) 
ಪುನಃ ಸ ಪಾರ್ಥಂ ವೃಷಸೇನ ಉಗ್ರೈ--
ರ್ಬಾಣೈರವಿದ್ಧ್ಯದ್ಭುಜಮೂಲೇ ತು ಸವ್ಯೇ। 
ತಥೈವ ಕೃಷ್ಣಂ ನವಭಿಃ ಸಮಾರ್ದಯ--
ತ್ಪುನಶ್ಚ ಪಾರ್ಥಂ ದಶಭಿರ್ಜಘಾನ॥  8-90-5 (59452) 
ಪೂರ್ವಂ ಯಥಾ ವೃಷಸೇನಪ್ರಯುಕ್ತೈ--
ರಭ್ಯಾಹತಃ ಶ್ವೇತಹಯಃ ಶರೈಸ್ತೈಃ। 
ಸಂರಂಭಮೀಷದ್ಗಮಿತೋ ವಧಾಯ
ಕರ್ಣಾತ್ಮಜಸ್ಯಾಥ ಮನಃ ಪ್ರದಧ್ರೇ॥  8-90-6 (59453) 
ತತಃ ಕಿರೀಟಿ ರಣಮೂರ್ಧ್ನಿ ಕೋಪಾತ್
ಕೃತ್ವಾ ತ್ರಿಶಾಖಾಂ ಭ್ರುಕುಟಿಂ ಲಲಾಟೇ। 
ಮುಮೋಚ ತೂರ್ಣಂ ವಿಶಿಖಾನ್ಮಹಾತ್ಮಾ
ವಧೇ ಧೃತಃ ಕರ್ಣಸುತಸ್ಯ ಸಂಖ್ಯೇ।
ಆರಕ್ತನೇತ್ರೋಽಂತಕಶತ್ರುಹಂತಾ
ಉವಾಚ ಕರ್ಣಂ ಭೃಶಮುತ್ಸ್ಮಯಂಸ್ತದಾ॥  8-90-7 (59454) 
ದುರ್ಯೋಧನಂ ದ್ರೌಣಿಮುಖಾಂಶ್ಚ ಸರ್ವಾ--
ನಹಂ ರಣೇ ವೃಷಸೇನಂ ತಮುಗ್ರಂ। 
ಸಂಪಶ್ಯತಃ ಕರ್ಣ ತವಾದ್ಯ ಸಂಖ್ಯೇ
ನಯಾಮಿ ಲೋಕಂ ನಿಶಿತೈಃ ಪೃಷತ್ಕೈಃ॥  8-90-8 (59455) 
ಊನಂ ಚ ತಾವದ್ಧಿ ಜನಾ ವದಂತಿ
ಸರ್ವೈರ್ಭವದ್ಭಿರ್ಮಮ ಸೂನುರ್ಹತೋಽಸೌ। 
ಏಕೋ ರಥೋ ಮದ್ವಿಹೀನಸ್ತರಸ್ವೀ
ಅಹಂ ಹನಿಷ್ಯೇ ಭವತಾಂ ಸಮಕ್ಷಂ॥  8-90-9 (59456) 
ಸಂರಕ್ಷ್ಯತಾಂ ರಥಸಂಸ್ಥಾಃ ಸುತೋಽಯ--
ಮಹಂ ಹನಿಷ್ಯೇ ಭವತಾಂ ಸಮಕ್ಷಂ॥ 
ಪಶ್ಚಾದ್ವಧಿಷ್ಯೇ ತ್ವಾಮಪಿ ಸಂಪ್ರಮೂಢ--
ಮಹಂ ಹನಿಷ್ಯೇಽರ್ಜುನ ಆಜಿಮಧ್ಯೇ॥  8-90-10 (59457) 
ತಮದ್ಯ ಮೂಲಂ ಕಲಹಸ್ಯ ಸಂಖ್ಯೇ
ದುರ್ಯೋಧನಾಪಾಶ್ರಯ ಜಾತದರ್ಪಂ। 
ತ್ವಾಮದ್ಯ ಹಂತಾಽಸ್ಮಿ ರಣೇ ಪ್ರಸಹ್ಯ
ಅಸ್ಯೈವ ಹಂತಾ ಯುಧಿ ಭೀಮಸೇನಃ।
ದುರ್ಯೋಧನಸ್ಯಾಧಮಪೂರುಷಸ್ಯ
ಯಸ್ಯಾನಯಾದೇಷ ಮಹಾನ್ಕ್ಷಯೋಽಭವತ್॥  8-90-11 (59458) 
ಸ ಏವಮುಕ್ತ್ವಾ ವಿನಿಮೃಜ್ಯ ಚಾಪಂ
ಲಕ್ಷ್ಯಂ ಹಿ ಕೃತ್ವಾ ವೃಷಸೇನಮಾಜೌ। 
ಸಸರ್ಜ ಬಾಣಾನ್ವಿಶಿಖಾನ್ಮಹಾತ್ಮಾ
ವಧಾಯ ರಾಜನ್ಕರ್ಣಸುತಸ್ಯ ಸಂಖ್ಯೇ॥  8-90-12 (59459) 
ವಿವ್ಯಾಧ ಚೈನಂ ದಶಭಿಃ ಪೃಷತ್ಕೈ--
ರ್ಮರ್ಮಸ್ವಶಂಕಂ ಪ್ರಹಸನ್ಕಿರೀಟೀ। 
ಚಿಚ್ಛೇದ ಚಾಸ್ಯೇಷ್ವಸನಂ ಭುಜೌ ಚ
ಕ್ಷುರೈಶ್ಚತುರ್ಭಿರ್ನಿಶಿತೈಃ ಶಿರಶ್ಚ॥  8-90-13 (59460) 
ಸ ಪಾರ್ಥಬಾಣಾಭಿಹತಃ ಪಪಾತ
ರಥಾದ್ವಿಬಾಹುರ್ವಿಶಿರಾ ಧರಾಯಾಂ। 
ಸುಪುಷ್ಪಿತೋ ವಜ್ರಹತೋಽತಿಮಾತ್ರೋ
ಭಗ್ನೋ ಯಥಾ ಸಾಲ ಇವಾವಕೃತ್ತಃ॥  8-90-14 (59461) 
ತಂ ಪಾರ್ಥಬಾಣಾಭಿಹತಂ ಪತಂತಂ
ಸಂಪ್ರೇಕ್ಷ್ಯ ಕರ್ಣಃ ಸುತಮಾಶುಕಾರೀ। 
ರಥಂ ರಥೇನಾಶು ಜಗಾಮ ರೋಷಾ--
ತ್ಕಿರೀಟಿನಃ ಪುತ್ರವಧಾಭಿತಪ್ತಃ॥ 8-90-1x1 ಸಂಜಯ ಉವಾಚ। 8-90-1a1 ತಮಾಯಾಂತಮಭಿಪ್ರೇಕ್ಷ್ಯ ವೇಲೋದ್ವೃತ್ತಮಿವಾರ್ಣವಂ। 8-90-1b1 ಗರ್ಜಂತಂ ಸುಮಹಾಕಾಯಂ ದುರ್ನಿವಾರಂ ಸುರೈರಪಿ। 8-90-1c1 ಅರ್ಜುನಂ ಪ್ರಾಹ ದಾಶಾರ್ಹಃ ಪ್ರಹಸ್ಯ ಪುರುಷರ್ಷಭಃ॥ 8-90-2a2 ಅರ್ಯ ಸರಥ ಆಯಾಸಿ ಶ್ವೇತಾಶ್ವಃ ಶಲ್ಯಸಾರಥಿಃ। 8-90-2b2 ಯೇನ ತೇ ಸಹ ಯೋದ್ಧವ್ಯಂ ಸ್ಥಿರೋ ಭವ ಧನಂಜಯ॥ 8-90-3a3 ಪಶ್ಯ ಚೈನಂ ಸಮಾಯುಕ್ತಂ ರಥಂ ಕರ್ಣಸ್ಯ ಪಾಂಡವ। 8-90-3b3 ಶ್ವೇತವಾಜಿಸಮಾಯುಕ್ತಂ ಯುಕ್ತಂ ರಾಧಾಸುತೇನ ಚ॥ 8-90-4a4 ನಾನಾಪತಾಕಾಕಲಿಲಂ ಕಿಂಕಿಣೀಜಾಲಮಾಲಿನಂ। 8-90-4b4 ಉಹ್ಯಮಾನಮಿವಾಕಾಶೋ ವಿಮಾನಂ ಪಾಂಡುರೈರ್ಹಯೈಃ॥ 8-90-5a5 ಧ್ವಜಂ ಚ ಪಶ್ಯ ಕರ್ಣಸ್ಯ ನಾಗಕಕ್ಷಂ ಮಹಾತ್ಮನಃ। 8-90-5b5 ಆಖಂಡಲಧನುಃಪ್ರಖ್ಯಮುಲ್ಲಿಖಂತಮಿವಾಂಬರಂ॥ 8-90-6a6 ಪಶ್ಯ ಕರ್ಣಂ ಸಮಾಯಾಂತಂ ಧಾರ್ತರಾಷ್ಟ್ರಪ್ರಿಯೈಷಿಣಂ। 8-90-6b6 ಶರಧಾರಾ ವಿಮುಂಚಂತಂ ಧಾರಾಸಾರಮಿವಾಂಬುದಂ॥ 8-90-7a7 ಏಷ ಮದ್ರೇಶ್ವರೋ ರಾಜಾ ರಥಾಗ್ರೇ ಪರ್ಯವಸ್ಥಿತಃ। 8-90-7b7 ನಿಯಚ್ಛತಿ ಹಯಾನಸ್ಯ ರಾಧೇಯಸ್ಯಾಮಿತೌಜಸಃ॥ 8-90-8a8 ಶೃಣು ದುಂದುಭಿನಿರ್ಘೋಷಂ ಶಂಖಶಬ್ದಂ ಚ ದಾರುಣಂ। 8-90-8b8 ಸಿಂಹನಾದಾಂಶ್ಚ ವಿವಿಧಾಞ್ಶೃಣು ಪಾಣ಼್ಡವ ಸರ್ವತಃ॥ 8-90-9a9 ಅಂತರ್ಧಾಯ ಮಹಾಶಬ್ದಾನ್ಕರ್ಣೇನಾಮಿತತೇಜಸಾ। 8-90-9b9 ದೋಧೂಯಮಾನಸ್ಯ ಭೃಶಂ ಧನುಷಃ ಶೃಣು ನಿಃಸ್ವನಂ॥ 8-90-10a10 ಏತೇ ದೀರ್ಯಂತಿ ಸಗಣಾಃ ಪಾಂಚಾಲಾನಾಂ ಮಹಾರಥಾಃ। 8-90-10b10 ದೃಷ್ಟ್ವಾ ಕೇಸರಿಣಂ ಕ್ರುದ್ಧಂ ಮೃಗಾ ಇವ ಮಹಾವನೇ॥ 8-90-11a11 ಸರ್ವಯತ್ನೇನ ಕೌಂತೇಯ ಹಂತುಮರ್ಹಸಿ ಸೂತಜಂ। 8-90-11b11 ನ ಹಿ ಕರ್ಣಶರಾನನ್ಯಃ ಸೋಢುಮುತ್ಸಹತೇ ನರಃ॥ 8-90-12a12 ಸದೇವಾಸುರಗಂಧರ್ವಾಂಸ್ತ್ರೀಂʼಲ್ಲೋಕಾನ್ಸಚರಾಚರಾನ್। 8-90-12b12 ತ್ವಂ ಹಿ ಜೇತುಂ ರಣೇ ಶಕ್ತಸ್ತಥೈವ ವಿದಿತಂ ಮಮ॥ 8-90-13a13 ಭೀಮಮುಗ್ರಂ ಮಹಾತ್ಮಾನಂ ತ್ರ್ಯಕ್ಷಂ ಶರ್ವಂ ಕಪರ್ದಿನಂ। 8-90-13b13 ನ ಶಕ್ತಾ ದ್ರಷ್ಟುಮೀಶಾನಂ ಕಿಂ ಪುನರ್ಯೋಧಿತುಂ ಪ್ರಭುಂ॥ 8-90-14a14 ತ್ವಯಾ ಸಾಕ್ಷಾನ್ಮಹಾದೇವಃ ಸರ್ವಭೂತಶಿವಃ ಶಿವಃ। 8-90-14b14 ಯುದ್ಧೇನಾರಾಧಿತಃ ಸ್ಥಾಣುರ್ದೇವಾಶ್ಚ ವರದಾಸ್ತವ॥ 8-90-15a15 ತಸ್ಯ ಪಾರ್ಥ ಪ್ರಸಾದೇನ ದೇವದೇವಸ್ಯ ಶೂಲಿನಃ। 8-90-15b15 ಜಹಿ ಕರ್ಣಂ ಮಹಾಬಾಹೋ ನಮುಚಿಂ ವೃತ್ರಹಾ ಯಥಾ॥ 8-90-16a16 ಶ್ರೇಯಸ್ತೇಽಸ್ತು ಸದಾ ಪಾರ್ಥ ಯುದ್ಧೇ ಜಯಮವಾಪ್ನುಹಿ॥ 8-90-16b17x ಅರ್ಜುನ ಉವಾಚ। 8-90-17a17 ಧ್ರುವ ಏವ ಜಯಃ ಕೃಷ್ಣ ಮಮ ನಾಸ್ತ್ಯತ್ರ ಸಂಶಯಃ। 8-90-17b17 ಸರ್ವಲೋಕಗುರುರ್ಯಸ್ತ್ವಂ ತುಷ್ಟೋಽಸಿ ಮಧುಸೂದನ॥ 8-90-18a18 ಚೋದಯಾಶ್ವಾನ್ಹೃಷೀಕೇಶ ರಥಂ ಮಮ ಮಹಾರಥ। 8-90-18b18 ನಾಹತ್ವಾ ಸಮರೇ ಕರ್ಣಂ ನಿವರ್ತಿಷ್ಯತಿ ಫಲ್ಗುನಃ॥ 8-90-19a19 ಅದ್ಯ ಕರ್ಣಂ ಹತಂ ಪಶ್ಯ ಮಚ್ಛರೈಃ ಶಕಲೀಕೃತಂ। 8-90-19b19 ಮಾಂ ವಾ ದ್ರಕ್ಷ್ಯಸಿ ಗೋವಿಂದ ಕರ್ಣೇನ ನಿಹತಂ ಶರೈಃ॥ 8-90-20a20 ಉಪಸ್ಥಿತಮಿದಂ ಘೋರಂ ಯುದ್ಧಂ ತ್ರೈಲೋಕ್ಯಮೋಹನಂ। 8-90-20b20 ಯಜ್ಜನಾಃ ಕಥಯಿಷ್ಯಂತಿ ಯಾವದ್ಭೂಮಿರ್ಧರಿಷ್ಯತಿ॥ 8-90-21a21 ಏವಂ ಬ್ರುವಂಸ್ತದಾ ಪಾರ್ಥಃ ಕೃಷ್ಣಮಕ್ಲಿಷ್ಟಕಾರಿಣಂ। 8-90-21b21 ಪ್ರತ್ಯುದ್ಯಯೌ ರಥೇನಾಶು ಗಜಂ ಪ್ರತಿಗಜೋ ಯಥಾ॥ 8-90-22a22 ಪುನರಪ್ಯಾಹ ತೇಜಸ್ವೀ ಪಾರ್ಥಃ ಕೃಷ್ಣಮರಿಂದಮ। 8-90-22b22 ಚೋದಯಾಶ್ವಾನ್ಹೃಷೀಕೇಶ ಕಾಲೋಽಯಮತಿವರ್ತತೇ॥ 8-90-23a23 ಏವಮುಕ್ತಸ್ತದಾ ತೇನ ಪಾಣ಼್ಡವೇನ ಮಹಾತ್ಮನಾ। 8-90-23b23 ಜಯೇನ ಸಂಪೂಜ್ಯ ಸ ಪಾಂಡವಂ ತದಾ 8-90-23c23 ಪ್ರಚೋದಯಾಮಾಸ ಹಯಾನ್ಮನೋಜವಾನ್॥ 8-90-24a24 ಸ ಪಾಂಡುಪುತ್ರಸ್ಯ ರಥೋ ಮನೋಜವಃ 8-90-24b24 ಕ್ಷಣೇನ ಕರ್ಣಸ್ಯ ರಥಾಗ್ರಗೋಽಭವತ್॥ ॥  8-90-15 (59462) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ನವತಿತಮೋಽಧ್ಯಾಯಃ*॥ 90 ॥

Mahabharata - Karna Parva - Chapter Footnotes

8-90-9 ಊನಮಿತಿ। ಅಭಿಮನ್ಯುಂ ಸಾಧನೈರಿತಿ ಶೇಷಃ। ಸಾಧನೈರೂನಂ ವದಂತೀತ್ಯನ್ವಯಃ॥ 8-90-90 ನವತಿತಮೋಽಧ್ಯಾಯಃ॥ 8-90-* ಏತದನಂತರಂ ಝ.ಪುಸ್ತಕೇ ಏಕೋಽಧ್ಯಾಯೋಽಧಿಕೋ ದೃಶ್ಯತೇ।





ಕರ್ಣಪರ್ವ - ಅಧ್ಯಾಯ 091

॥ ಶ್ರೀಃ ॥

8.91. ಅಧ್ಯಾಯಃ 091 

Mahabharata - Karna Parva - Chapter Topics

ರಣಾಯ ಕರ್ಣಾರ್ಜುನಯೋಃ ಸಮಾಗಮಃ॥ 1 ॥ ತದವಲೋಕನಾಯ ದಿವಿ ದೇವಗಂಧರ್ವಾದೀನಾಂ ಸಮಾಗಮಃ॥ 2 ॥ ದೇವಾಸುರಾದೀನಾಂ ಕರ್ಣಾರ್ಜು ನಸಮಾಶ್ರಯಣೇನ ದ್ವೈಧೀಭಾವಃ॥ 3 ॥

Mahabharata - Karna Parva - Chapter Text

8-91-0 (59463) 
ಸಂಜಯ ಉವಾಚ। 8-91-0x (5053) 
ವೃಷಸೇನಂ ಹತಂ ದೃಷ್ಟ್ವಾ ಕ್ರೋಧಾಮರ್ಷಸಮನ್ವಿತಃ।
ಪುತ್ರಶೋಕೋದ್ಭವಂ ವಾರಿ ನೇತ್ರಾಭ್ಯಾಂ ಸಮವಾಸೃಜತ್॥ 8-91-1 (59464) 
ರಥೇನ ಕರ್ಣಸ್ತೇಜಸ್ವೀ ಜಗಾಮಾಭಿಮುಖೋ ರಿಪುಂ।
ಯುದ್ಧಾಯಾಮರ್ಪತಾಂರಾಕ್ಷಃ ಸಮಾಹೂಯ ಧನಂಜಯಂ॥ 8-91-2 (59465) 
ತೌ ರಥೌ ಸೂರ್ಯಸಂಕಾಶೌ ವೈಯಾಘ್ರಪರಿವಾರಿತೌ।
ಸಮೇತೌ ದದೃಶುಸ್ತತ್ರ ದ್ವಾವಿವಾರ್ಕೌ ಸಮುದ್ಗತೌ॥ 8-91-3 (59466) 
ಶ್ವೇತಾಶ್ವೌ ಪುರುಷಾದಿತ್ಯಾವಾಸ್ಥಿತಾವರಿಮರ್ದನೌ।
ಶುಶುಭಾತೇ ಮಹಾತ್ಮಾನೌ ಚಂದ್ರಾದಿತ್ಯೌ ಯಥಾ ದಿವಿ। 
`ರಥೌ ಚತುರ್ಭಿರ್ಜಲದೈರ್ಭಗಮಿತ್ರಾವಿವಾಂಬರೇ'॥  8-91-4 (59467) 
ತೌ ದೃಷ್ಟ್ವಾ ವಿಸ್ಮಯಂ ಜಗ್ಮುಃ ಸರ್ವಸೈನ್ಯಾನಿ ಮಾರಿಷ।
ತ್ರೈಲೋಕ್ಯವಿಜಯೇ ಯತ್ತಾವಿಂದ್ರವೈರೋಚನಾವಿವ॥ 8-91-5 (59468) 
ರಥಜ್ಯಾತಲನಿರ್ಹಾದೈರ್ಬಾಣಶಂಖರವೈಸ್ತಥಾ।
ತೌ ರಥಾವಭ್ಯಧಾವಂತ ಕ್ಷತ್ರಿಯಾಃ ಸರ್ವ ಏವ ಹಿ॥ 8-91-6 (59469) 
ಧ್ವಜಾವಾಲೋಕ್ಯ ವೀರಾಣಾಂ ವಿಸ್ಮಯಃ ಸಮಪದ್ಯತ।
ಹಸ್ತಿಕಕ್ಷ್ಯಾಂ ಚ ಕರ್ಣಸ್ಯ ವಾನರಂ ಚ ಕಿರೀಟಿನಃ॥ 8-91-7 (59470) 
ತೌ ರಥೌ ಸಂಪ್ರಸಕ್ತೌ ತು ದೃಷ್ಟ್ವಾ ಭಾರತ ಪಾರ್ಥಿವಾಃ।
ಸಿಂಹನಾದರವಾಂಶ್ಚಕ್ರುಃ ಸಾಧುವಾದಾಂಶ್ಚ ಪುಷ್ಕಲಾನ್॥ 8-91-8 (59471) 
ಶ್ರುತ್ವಾ ತಯೋರ್ದ್ವೈರಥಂ ಚ ತತ್ರ ಯೋಧಾಃ ಸಹಸ್ರಶಃ।
ಚಕ್ರುರ್ಬಾಹುಸ್ವನಾಂಶ್ಚೈವ ತಥಾ ಬಾಣರವಂ ಮಹತ್॥ 8-91-9 (59472) 
ಆಜಘ್ನುಃ ಕುರವಸ್ತತ್ರ ವಾದಿತ್ರಾಣಿ ಸಮಂತತಃ।
ರಾಧೇಯಮಭಿತೋ ದಧ್ಮುಃ ಶಂಖಾಞ್ಶತಸಹಸ್ರಶಃ॥ 8-91-10 (59473) 
ತಥೈವ ಪಾಂಡವಾಃ ಸರ್ವೇ ಹರ್ಷಯಂತೋ ಧನಂಜಯಂ।
ತೂರ್ಯಶಂಖನಿನಾದೇನ ದಿಶಃ ಸರ್ವಾ ವ್ಯನಾದಯನ್॥ 8-91-11 (59474) 
ಕ್ಷ್ವೇಲಿತಾಸ್ಫೋಟಿತೋತ್ಕ್ರುಷ್ಟೈಸ್ತುಮುಲಂ ಸರ್ವತೋಽಭವತ್।
ಬಾಹುಶಬ್ದೈಶ್ಚ ಶೂರಾಣಾಂ ಕರ್ಣಾರ್ಜುನಸಮಾಗಮೇ॥ 8-91-12 (59475) 
ತೌ ದೃಷ್ಟ್ವಾ ಪುರುಷವ್ಯಾಘ್ರೌ ರಥಸ್ಥೌ ರಥಿನಾಂ ವರೌ।
ಪ್ರಗೃಹೀತಮಹಾಚಾಪೌ ಶರಶಕ್ತಿಧ್ವಜಾಯುತೌ॥ 8-91-13 (59476) 
ವರ್ಮಿಣೌ ಬದ್ಧನಿಸ್ತ್ರಿಂಶೌ ಶ್ವೇತಾಶ್ವೌ ಶಂಖಶೋಭಿತೌ।
ತೂಣೀರವಸಂಪನ್ನೌ ದ್ವಾವಪ್ಯೇತೌ ಸುದರ್ಶನೌ॥ 8-91-14 (59477) 
ರಕ್ತಚಂದನದಿಗ್ಧಾಂಗೌ ಸಮದೌ ಗೋವೃಷಾವಿವ।
ಚಾಪವಿದ್ಯುದ್ಧ್ವಜೋಪೇತೌ ಶಸ್ತ್ರಸಂಪತ್ತಿಯೋಧಿನೌ॥ 8-91-15 (59478) 
ಚಾಮರವ್ಯಜನೋಪೈತೌ ಶ್ವೇತಚ್ಛತ್ರೋಪಶೋಭಿತೌ।
ಕೃಷ್ಣಶಲ್ಯರಥೋಪೇತೌ ತುಲ್ಯರೂಪೌ ಮಹಾರಥೌ॥ 8-91-16 (59479) 
ಸಿಂಹಸ್ಕಂಧೌ ದೀರ್ಘಭುಜೌ ರಕ್ತಾಕ್ಷೌ ಹೇಮಮಾಲಿನೌ।
ಸಿಂಹಸ್ಕಂಧಪ್ರತೀಕಾಶೌ ವ್ಯೂಢೋರಸ್ಕೌ ಮಹಾಬಲೌ। 
ಅನ್ಯೋನ್ಯವಧಮಿಚ್ಛಂತಾವನ್ಯೋನ್ಯಜಯಕಾಂಕ್ಷಿಣೌ॥  8-91-17 (59480) 
ಅನ್ಯೋನ್ಯಮಭಿಧಾವಂತೌ ಗೋಷ್ಠೇ ಗೋವೃಷಭಾವಿವ।
ಪ್ರಭಿನ್ನಾವಿವ ಮಾತಂಗೌ ಸುಸಂರಬ್ಧಾವಿವಾಚಲೌ॥ 8-91-18 (59481) 
ಆಶೀವಿಷಶಿಶುಪ್ರಖ್ಯೌ ಯಮಕಾಲಾಂತಕೋಪಮೌ।
ಇಂದ್ರವೃತ್ರಾವಿವ ಕ್ರುದ್ಧೌ ಸೂರ್ಯಚಂದ್ರಸಮಪ್ರಭೌ॥ 8-91-19 (59482) 
ಮಹಾಗ್ರಹಾವಿವ ಕ್ರುದ್ಧೌ ಯುಗಾಂತಾಯ ಸಮುತ್ಥಿತೌ।
ದೇವಗರ್ಭೌ ದೇವಸಮೌ ದೇವತುಲ್ಯೌ ಚ ರೂಪತಃ॥ 8-91-20 (59483) 
ಯದೃಚ್ಛಯಾ ಸಮಾಯಾತೌ ಸೂರ್ಯಾಚಂದ್ರಮಸೌ ಯಥಾ।
ಬಲಿನೌ ಸಮರೇ ದೃಪ್ತೌ ನಾನಾಶಸ್ತ್ರಧರೌ ಯುಧಿ॥ 8-91-21 (59484) 
ತೌ ದೃಷ್ಟ್ವಾ ಪುರುಷವ್ಯಾಘ್ರೌ ಶಾರ್ದೂಲಾವಿವ ಧಿಷ್ಠಿತೌ।
ಬಭೂವ ಪರಮೋ ಹರ್ಷಸ್ತಾವಕಾನಾಂ ವಿಶಾಂಪತೇ॥ 8-91-22 (59485) 
ಸಂಶಯಃ ಸರ್ವಭೂತಾನಾಂ ವಿಜಯೇ ಸಮಪದ್ಯತ।
ಸಮೇತೌ ಪುರುಷವ್ಯಾಘ್ರೌ ಪ್ರೇಕ್ಷ್ಯ ಕರ್ಣಧನಂಜಯೌ॥ 8-91-23 (59486) 
ಉಭೌ ವರಾಯುಧಧರಾವುಭೌ ರಣಕೃತಶ್ರಮೌ।
ಉಭೌ ಚ ಬಾಹುಶಬ್ದೇನ ನಾದಯಂತೌ ನಭಸ್ತಲಂ॥ 8-91-24 (59487) 
ಉಭೌ ವಿಶ್ರುತಕರ್ಮಾಣೌ ಪೌರುಷೇಣ ಬಲೇನ ಚ।
ಉಭೌ ಚ ಸದೃಶೌ ಯುದ್ಧೇ ಶಂಬರಾಮರರಾಜಯೋಃ॥ 8-91-25 (59488) 
ಕಾರ್ತವೀರ್ಯಸಮೌ ಚೋಭಾವುಭೌ ದಾಶರಥೇಃ ಸಮೌ।
ವಿಷ್ಣುವೀರ್ಯಸಮೌ ಚೋಭಾವುಭೌ ಭವಸಮೌ ಯುಧಿ॥ 8-91-26 (59489) 
ಉಭೌ ಶ್ವೇತಹಯೌ ರಾಜನ್ರಥಪ್ರವರವಾಹಿನೌ।
ಸಾರಥಿಪ್ರವರೌ ಚಾಪಿ ಉಭೌ ಮದ್ರಜನಾರ್ದನೌ॥ 8-91-27 (59490) 
ತತೋ ದೃಷ್ಟ್ವಾ ಮಹಾರಾಜ ರಾಜಮಾನೌ ಮಹಾರಥೌ।
ಸಿದ್ಧಚಾರಣಸಂಘಾನಾಂ ವಿಸ್ಮಯಃ ಸಮಪದ್ಯತ॥ 8-91-28 (59491) 
ಧಾರ್ತರಾಷ್ಟ್ರಾಸ್ತತಸ್ತೂರ್ಣಂ ಸಬಲಾ ಭರತರ್ಷಭ।
ಪರಿವವ್ರುರ್ಮಹಾತ್ಮಾನಂ ಕರ್ಣಮಾಹವಶೋಭಿನಂ॥ 8-91-29 (59492) 
ತಥೈವ ಪಾಂಡವಾ ದೃಷ್ಟ್ವಾ ಧೃಷ್ಟದ್ಯುಂನಪುರೋಗಮಾಃ।
ಯಮೌ ಚ ಚೇಕಿತಾನಶ್ಚ ಪ್ರಹೃಷ್ಟಾಶ್ಚ ಪ್ರಭದ್ರಕಾಃ॥ 8-91-30 (59493) 
ನಾನಾದೇಶ್ಯಾಶ್ಚ ಯೇ ಶೂರಾಃ ಶಿಷ್ಟಾ ಯುದ್ಧಾಭಿನಂದಿನಃ।
ತೇ ಸರ್ವೇ ಸಹಿತಾ ಹೃಷ್ಟಾಃ ಪರಿವವ್ರುರ್ಧನಂಜಯಂ॥ 8-91-31 (59494) 
ರಿರಕ್ಷಿಷಂತಃ ಶಥ್ರುಘ್ನಾಃ ಪತ್ತ್ಯಶ್ವರಥಕುಂಜರಾಃ।
ಧನಂಜಯಸ್ಯ ವಿಜಯೇ ಧೃತಾಃ ಕರ್ಣವಧೇಽಪಿ ಚ॥ 8-91-32 (59495) 
ತಥೈವ ತಾವಕಾಃ ಸರ್ವೇ ಯತ್ತಾಃ ಸೇನಾಪ್ರಹಾರಿಣಃ।
ದುರ್ಯೋಧನಮುಖಾ ರಾಜನ್ಕರ್ಣಂ ಜುಗುಪುರಾಹವೇ॥ 8-91-33 (59496) 
ತಾವಕಾನಾಂ ರಣೇ ಕರ್ಣೋ ಗ್ಲಹೋ ಹ್ಯಾಸೀದ್ವಿಶಾಂಪತೇ।
ತಥೈವ ಪಾಂಡವೇಯಾನಾಂ ಗ್ಲಹಃ ಪಾರ್ಥೋಽಭವತ್ತದಾ॥ 8-91-34 (59497) 
ತಯೋಸ್ತು ಸಭ್ಯಾಸ್ತತ್ರಾಸನ್ಪ್ರೇಕ್ಷಕಾಶ್ಚಾಭವನ್ಯುಧಿ।
ತತ್ರೈಷಾಂ ಗ್ಲಹಮಾನಾನಾಂ ಧ್ರುವೌ ಜಯಪರಾಜಯೌ॥ 8-91-35 (59498) 
ತಾಭ್ಯಾಂ ದ್ಯತಂ ಸಮಾಸಕ್ತಂ ವಿಜಯಾಯೇತರಾಯ ವಾ।
ಅಸ್ಮಾಕಂ ಪಾಂಡವಾನಾಂ ಚ ಸ್ಥಿತಾನಾಂ ರಣಮೂರ್ಧನಿ॥ 8-91-36 (59499) 
ತೌ ತು ಸ್ಥಿತೌ ಮಹಾರಾಜ ಸಮರೇ ಯುದ್ಧಶಾಲಿನೌ।
ಅನ್ಯೋನ್ಯಂ ಪ್ರತಿಸಂರಬ್ಧಾವನ್ಯೋನ್ಯವಧಕಾಂಕ್ಷಿಣೌ॥ 8-91-37 (59500) 
ತಾವುಮೌ ಪ್ರಜಿಹೀರ್ಷಂತಾವಿಂದ್ರವೃತ್ರಾವಿವ ಪ್ರಭೋ।
ಭೀಮರೂಪಧರಾವಾಸ್ತಾಂ ಮಹಾಧೂಮಾವಿವ ಗ್ರಹೌ॥ 8-91-38 (59501) 
ತತೋಽಂತರಿಕ್ಷೇ ಸಂಜಜ್ಞೇ ವಿವಾದೋ ಭರತರ್ಷಭ।
ಮಿಥೋ ಭೇದಾಶ್ಚ ಭೂತಾನಾಮಾಸನ್ಕರ್ಣಾರ್ಜುನಾಂತರೇ॥ 8-91-39 (59502) 
ವ್ಯಾಶ್ರಯಂತ ದ್ವಿಧಾ ಭಿನ್ನಾಃ ಸರ್ವೇ ಲೋಕಾಸ್ತು ಮಾರಿಷ।
ದೇವದಾನವಗಂಧರ್ವಾಃ ಪಿಶಾಚೋರಗರಾಕ್ಷಸಾಃ। 
ಪ್ರತಿಪಕ್ಷಗ್ರಹಂ ಚಕ್ರುಃ ಕರ್ಣಾರ್ಜುನಸಮಾಗಮೇ॥  8-91-40 (59503) 
ದ್ಯೌರಾಸೀತ್ಕರ್ಣಪಕ್ಷೇಽತ್ರ ಸನಕ್ಷತ್ರಾ ವಿಶಾಂಪತೇ।
ಭೂರ್ವಿಶಾಲಾ ಪಾರ್ಥಮಾತಾ ಪುತ್ರಸ್ಯ ಜಯಕಾಂಕ್ಷಿಣೀ॥ 8-91-41 (59504) 
ಸಾಗರಾಶ್ಚೈವ ಗಿರಯಃ ಸರಿತಶ್ಚ ನರೋತ್ತಮ।
ಮಹೀಜಾ ಜಲಜಾಶ್ಚೈವ ವ್ಯಾಶ್ರಯಂತ ಕಿರೀಟಿನಂ॥ 8-91-42 (59505) 
ಅಸುರಾ ಯಾತುಧಾನಾಶ್ಚ ಗುಹ್ಯಕಾಶ್ಚ ಪರಂತಪ।
ಕರ್ಣಃ ಸಮಭವದ್ಯತ್ರ ಖೇಚರಾಣಿ ವಯಾಂಸಿ ಚ॥ 8-91-43 (59506) 
ರತ್ನಾನಿ ನಿಧಯಃ ಸರ್ವೇ ವೇದಾಶ್ಚಾಖ್ಯಾನಪಂಚಮಾಃ।
ಸೋಪವೇದೋಪನಿಷದೋ ವ್ಯಾಶ್ರಯಂತ ಕಿರೀಟಿನಂ॥ 8-91-44 (59507) 
ವಾಸುಕಿಶ್ಚಿತ್ರಸೇನಶ್ಚ ತಕ್ಷಕಶ್ಚೋಪತಕ್ಷಕಃ।
ಮಹೀವಿಯಜ್ಜಲಚರಾಃ ಕಾದ್ರವೇಯಾಶ್ಚ ಸಾನ್ವಯಾಃ। 
ವಿಷವಂತೋ ಮಹಾನಾಗಾ ವೇಗಿನಶ್ಚಾರ್ಜುನೇಽಭವನ್॥  8-91-45 (59508) 
ಐರಾವತಾಃ ಸೌರಭೇಯಾ ವೈಶಾಲೇಯಾಶ್ಚ ಭೋಗಿನಃ।
ಏತೇಽಭವನ್ನರ್ಜುನಸ್ಯ ಪಾಪಾಃ ಸರ್ಪಾಶ್ಚ ಕರ್ಣತಃ॥ 8-91-46 (59509) 
ಈಹಾಮೃಗಾ ವ್ಯಾಲಮೃಗಾ ಮಂಗಲಾ ಮೃಗಪಕ್ಷಿಣಃ।
ಮಂಗಲಾಃ ಪಶವಶ್ಚೈವ ಸಿಂಹವ್ಯಾಘ್ರಾಸ್ತಥೈವ ಚ। 
ಪಾರ್ಥಸ್ಯ ವಿಜಯೇ ರಾಜನ್ಸರ್ವ ಏವ ಸಮಾಶ್ರಿತಾಃ॥  8-91-47 (59510) 
ವಸವೋ ಮರುತಃ ಸಾಧ್ಯಾ ರುದ್ರಾ ದೇವಾಶ್ವಿನಾವಪಿ।
ಅಗ್ನೀ ರುದ್ರಶ್ಚ ಸೋಮಶ್ಚ ಪನ್ನಗಾಶ್ಚ ದಿಶೋ ದಶ। 
ಕರ್ಣತಃ ಸಮಪದ್ಯಂತ ಶ್ವಸೃಗಾಲವಯಾಂಸಿ ಚ॥  8-91-48 (59511) 
ವಸವಶ್ಚ ಮಹೇಂದ್ರೇಣ ಮರುತಶ್ಚ ಸಹಾಗ್ನಿನಾ।
ಧನಂಜಯಸ್ಯ ತೇ ವರ್ಗಾ ಆದಿತ್ಯಾಃ ಕರ್ಣತೋಽಭವನ್॥ 8-91-49 (59512) 
ದೇವತಾಃ ಪಿತೃಭಿಃ ಸಾರ್ಧಮೃಷಿಭಿಶ್ಚ ಪರಂತಪ।
ತುಂಬುರುಪ್ರಮುಖಾಃ ಸರ್ವೇ ಗಂಧರ್ವಾ ಭರತರ್ಷಭ। 
ಯಮೌ ವೈಶ್ರವಣಶ್ಚೈವ ವರುಣಶ್ಚ ಯತೋಽರ್ಜುನಃ॥  8-91-50 (59513) 
ದೇವರ್ಷಿಬ್ರಹ್ಮರ್ಷಿಗಣಾಃ ಸರ್ವೇ ಚ ಖಚರಾಶ್ಚ ಯೇ
ಪ್ರಾಲೇಯಾಃ ಸಹಮೌನೇಯಾಃ ಶುಭಾಶ್ಚಾಪ್ಸರಸಾಂ ಗಣಾಃ॥  8-91-51 (59514) 
ಸಹಾಪ್ಸರೋಭಿಃ ಶುಭ್ರಾಭಿರ್ದೇವದೂತಾಶ್ಚ ಗುಹ್ಯಕಾಃ।
ಕಿರೀಟಿನಂ ಸಂಶ್ರಿತಾಃ ಸ್ಮ ಪುಣ್ಯಗಂಧಾ ಮನೋರಮಾಃ॥ 8-91-52 (59515) 
ಅಮನೋಜ್ಞಾಶ್ಚ ಯೇ ಗಂಧಾಸ್ತೇ ಸರ್ವೇ ಕರ್ಣಮಾಶ್ರಿತಾಃ।
ವಿಪರೀತಾನ್ಯನಿಷ್ಟಾನಿ ಭವಂತಿ ವಿನಶಿಷ್ಯತಾಂ॥ 8-91-53 (59516) 
ಯೇ ತ್ವಂತಕಾಲೇ ಪುರುಷಂ ವಿಪರೀತಮುಪಾಶ್ರಿತಂ।
ಪ್ರವಿಶಂತಿ ನರಂ ಕ್ಷಿಪ್ರಂ ಮೃತ್ಯುಕಾಲೇಽಭ್ಯುಪಾಗತೇ। 
ತೇ ಭಾವಾಃ ಸಹಿತಾಃ ಕರ್ಣಂ ಪ್ರವಿಷ್ಟಾಃ ಸೂತನಂದನಂ॥  8-91-54 (59517) 
ಓಜಸ್ತೇಜಶ್ಚ ಸಿದ್ಧಿಶ್ಚ ಪ್ರಹರ್ಷಃ ಸತ್ಯವಿಕ್ರಮೌ।
ಮನಸ್ತುಷ್ಟಿರ್ಜಯಶ್ಚಾಪಿ ತಥಾಽಽನಂದೋ ನೃಪೋತ್ತಮ॥ 8-91-55 (59518) 
ಈದೃಶಾರ್ನಿ ನರವ್ಯಾಘ್ ತಸ್ಮಿನ್ಸಂಗ್ರಾಮಸಾಗರೇ।
ನಿಮಿತ್ತಾನಿ ಚ ಶುಭ್ರಾಣಿ ವಿವಿಶುರ್ಜಿಷ್ಣುಮಾಹವೇ॥ 8-91-56 (59519) 
ಋಷಯೋ ಬ್ರಾಹ್ಮಣೈಃ ಸಾರ್ಧಮಭಜಂತ ಕಿರೀಟಿನಂ॥  8-91-57 (59520) 
ತತೋ ದೇವಗಣೈಃ ಸಾರ್ಧಂ ಸಿದ್ಧಾಶ್ಚ ಸಹ ಚಾರಣೈಃ।
ದ್ವಿಧಾ ಭೂತಾ ಮಹಾರಾಜ ವ್ಯಾಶ್ರಯಂತ ನರೋತ್ತಮೌ॥ 8-91-58 (59521) 
ವಿಮಾನಾನಿ ವಿಚಿತ್ರಾಣಿ ಗುಣವಂತಿ ಚ ಸರ್ವಶಃ।
ಸಮಾರುಹ್ಯ ಸಮಾಜಗ್ಮುರ್ದ್ವೈರಥಂ ಕರ್ಣಪಾರ್ಥಯೋಃ। 
ಅಂತರಿಕ್ಷೇ ಮಹಾರಾಜ ದೇವಗಂಧರ್ವರಾಕ್ಷಸಾಃ॥  8-91-59 (59522) 
ಏವಂ ಸರ್ವೇಷು ಭೂತೇಷು ದ್ವಿಧಾ ಭೂತೇಷು ಭಾರತ।
ಆಶಂಸಮಾನೇಷು ಜಯಂ ರಾಧೇಯಸ್ಯಾರ್ಜುನಸ್ಯ ಚ। 
ವಿಮಾನಾಯುತಸಂಬಾಧಮಾಕಾಶಮಭವತ್ತದಾ॥  8-91-60 (59523) 
ಈಹಾಮೃಗವ್ಯಾಲಮೃಗೈರ್ದಿಪಾಶ್ವರಥಪಂಕ್ತಿಭಿಃ।
ಊಹ್ಯಮಾನಾಃ ಪರೇ ಮೇಘೈರ್ವಾಯುನಾ ಚ ಮನೀಷಿಣಃ। 
ದಿದೃಕ್ಷವಃ ಸಮಾಜಗ್ಮುಃ ಕರ್ಣಾರ್ಜುನಸಮಾಗಮಂ॥  8-91-61 (59524) 
ದೇವದಾನವಗಂಧರ್ವಾ ನಾಗಯಕ್ಷಪತತ್ರಿಣಃ।
ಮಹರ್ಷಯೋ ದೇವಗಣಾಃ ಪಿತರಶ್ಚ ಸ್ವಧಾಭುಜಃ॥ 8-91-62 (59525) 
ತಪೋವಿದ್ಯೌಷಧೀಸಿದಧಾ ನಾನಾರೂಪಾಂಬರತ್ವಿಷಃ।
ಅಂತರಿಕ್ಷೇ ಮಹಾರಾಜ ವಿವದಂತೋಽವತಸ್ಥಿರೇ॥ 8-91-63 (59526) 
ಬ್ರಹ್ಮಾ ಬ್ರಹ್ಮರ್ಷಿಭಿಃ ಸಾರ್ಧಂ ಪ್ರಜಾಪತಿಭಿರೇವ ಚ।
ಆಸ್ಥಿತೋ ಯಾನಮಾಕಾಶೇ ದಿವ್ಯಂ ತೇಜಃ ಸಮಾಗತಾಃ॥ 8-91-64 (59527) 
ತತಃ ಪ್ರಜಾಪತಿಸ್ತೂರ್ಣಮಾಜಗಾಮ ಮಹಾಮತೇ।
ದ್ವೈರಥಂ ಯುಧಿ ತಂ ದ್ರುಷ್ಟಂ ಕರ್ಣಪಾಂಡವಯೋಸ್ತದಾ॥ 8-91-65 (59528) 
ವಿಜಿತ್ಯ ಕರ್ಣಃ ಸ್ವಿದಿಮಾಂ ವಸುಂಧರಾ--
ಮಥಾರ್ಜುನಃ ಸ್ವಿತ್ಪ್ರತಿಪದ್ಯತೇಽಖಿಲಾಂ। 
ಇತೀಶ್ವರಸ್ಯಾಪಿ ಬಭೂವ ಸಂಶಯಃ
ಪ್ರಜಾಪತೇಃ ಪ್ರೇಕ್ಷ್ಯ ತಯೋರ್ಮಹದ್ಬಲಂ॥ ॥  8-91-66 (59529) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಏಕನವತಿತಮೋಽಧ್ಯಾಯಃ॥ 91 ॥






ಕರ್ಣಪರ್ವ - ಅಧ್ಯಾಯ 092

॥ ಶ್ರೀಃ ॥

8.92. ಅಧ್ಯಾಯಃ 092 

Mahabharata - Karna Parva - Chapter Topics

ಕರ್ಣಾರ್ಜುನಸಮಾಶ್ರಯಾತ್ ಲೋಕಕ್ಷಯಭೀರುಣಾ ಪ್ರಜಾಪತಿನಾ ಬ್ರಹ್ಮಾಣಂ ಪ್ರತಿ ಉಭಯೋಃ ಸಾಂಯೇನ ಜಯಪ್ರಾರ್ಥನಾ॥ 1 ॥ ಇಂದ್ರೇಣ ಸಕಾರಣನಿರೂಪಣಮರ್ಜುನಸ್ಯೈವ ಜಯೇ ಪ್ರಾರ್ಥಿತೇ ಬ್ರಹ್ಮೇಶಾನಾಭ್ಯಾಂ ತದಂಗೀಕಾರೇ ದೇವೈರ್ಹರ್ಷಾತ್ಪುಷ್ಪವರ್ಷಣಂ॥ 2 ॥

Mahabharata - Karna Parva - Chapter Text

8-92-0 (59530) 
ಸಂಜಯ ಉವಾಚ। 8-92-0x (5054) 
ಪ್ರಜಾಪತಿಸ್ತು ತಂ ದೃಷ್ಟ್ವಾ ದೇವಭಾಗಂ ಸಮಾಗತಂ।
ಅಬ್ರವೀತ್ತು ತತೋ ರಾಜನ್ಪಶ್ಯತೋ ವೈ ಸ್ವಯಂಭುವಃ॥ 8-92-1 (59531) 
ಉಭಾವತಿರಥೌ ಶೂರಾವುಭೌ ದೃಢಪರಾಕ್ರಮೌ।
ಉಭೌ ಸದೃಶಕರ್ಮಾಣೌ ವಜ್ರಿಚಕ್ರಾಯುಧೌಪಮೌ॥ 8-92-2 (59532) 
ಅಹೋ ಬತ ಮಹದ್ಯುದ್ಧಂ ಕರ್ಣಾರ್ಜುನಸಮಾಗಮೇ।
ಭವಿಷ್ಯತಿ ಮಹಾಘೋರಂ ವೃತ್ರವಾಸವಯೋರಿವ॥ 8-92-3 (59533) 
ಪ್ರಜಾಪತಿರಥೋಕ್ತ್ವೈವಂ ಸ್ವಯಂಭುವಮಚೋದಯತ್।
ಸಮೋಽಸ್ತು ವಿಜಯಃ ಕಾಮಮುಭಯೋರ್ನರಸಿಂಹಯೋಃ॥ 8-92-4 (59534) 
ಕರ್ಣಾರ್ಜುನವಿವಾದೇನ ಮಾ ನಶ್ಯೇದಖಿಲಂ ಜಗತ್।
ಸ್ವಯಂಭೋ ಬ್ರೂಹಿ ತದ್ವಾಕ್ಯಂ ಸಮೋಽಸ್ತು ವಿಜಯೋಽನಯೋಃ॥ 8-92-5 (59535) 
ಏವಮುಕ್ತಸ್ತು ಭಗವಾಂಜಯೇ ತಾಭ್ಯಾಮನಿಶ್ಚಿತೇ।
ಇತ್ಯಬ್ರವೀನ್ಮಹಾರಾಜ ಮಹಾಬ್ರಹ್ಮಾ ಪ್ರಜಾಪತಿಂ॥ 8-92-6 (59536) 
ದ್ವಾವಪ್ಯೇತೌ ಹಿ ಕೃತಿನೌ ದ್ವಾವಪ್ಯತಿಬಲೋತ್ಕಟೌ।
ಭವಿಷ್ಯತ್ಯನಯೋರ್ಯುದ್ಧಂ ತ್ರೈಲೋಕ್ಯಸ್ಯ ಭಯಾವಹಂ॥ 8-92-7 (59537) 
ತತಃ ಪ್ರಜಾಪತಿಂ ತತ್ರ ಸಹಸ್ರಾಕ್ಷೋಽಭ್ಯಚೋದಯತ್।
ವಿಜಯೋ ಧ್ರುವ ಏವಾಸ್ತು ಪಾಂಡವಸ್ಯ ಮಹಾತ್ಮನಃ॥ 8-92-8 (59538) 
ಮನಸ್ವೀ ಬಲವಾಞ್ಶೂರಃ ಕೃತವಿದ್ಯಸ್ತಪೋಧನಃ।
ವಿಭರ್ತಿ ಚ ಮಹಾತೇಜಾ ಧನುರ್ವೇದಮಶೇಷತಃ॥ 8-92-9 (59539) 
ಪಾರ್ಥಃ ಸರ್ವಗುಣೋಪೇತೋ ದೇವಕಾರ್ಯಮಿದಂ ಯತಃ।
ಕ್ಲಿಶ್ಯಂತೇ ಪಾಂಡವಾ ನಿತ್ಯಂ ವನವಾಸಾದಿಭಿರ್ಭೃಶಂ॥ 8-92-10 (59540) 
ಸಂಪನ್ನಸ್ತಪಸಾ ಚೈವ ಪರ್ಯಾಪ್ತಃ ಪುರುಷರ್ಷಭಃ।
ಅತಿಕ್ರಾಮೇಚ್ಚ ಮಾಹಾತ್ಂಯಾದ್ದಿಷ್ಟಮಪ್ಯವಿಚಾರಯನ್॥ 8-92-11 (59541) 
ಅತಿಕ್ರಮೇ ಚ ಲೋಕಾನಾಮಭಾವೋ ನಿಯತೋ ಭವೇತ್।
ನಾವಸ್ಥಾನಂ ಚ ಪಶ್ಯಾಮಿ ಕ್ರುದ್ಧಯೋಃ ಕೃಷ್ಣಯೋಃ ಕ್ವಚಿತ್॥ 8-92-12 (59542) 
ಸ್ರಷ್ಟಾರೌ ಜಗತಶ್ಚೈತೌ ತತಶ್ಚ ಪುರುಷರ್ಷಭೌ।
ನರನಾರಾಯಣಾವೇತೌ ಪುರಾಣಾವೃಷಿಸತ್ತಮೌ॥ 8-92-13 (59543) 
ಅನಿಯಂಯೌ ನಿಯಂತಾರೌ ಜಗತಃ ಪುರುಷರ್ಷಭೌ।
[ನೈತಯೋಸ್ತು ಸಮಃ ಕಶ್ಚಿದ್ದಿವಿ ವಾ ಮಾನುಷೇಷು ವಾ॥ 8-92-14 (59544) 
ಅನುಗಂಯಾಸ್ತ್ರಯೋ ಲೋಕಾಃ ಸಹ ದೇವರ್ಷಿಚಾರಣೈಃ।
ಸರ್ವದೇವಗಣಾಶ್ಚಾಪಿ ಸರ್ವಭೂತಾನಿ ಯಾನಿ ಚ। 
ಅನಯೋಸ್ತು ಪ್ರಭಾವೇನ ವರ್ತತೇ ನಿಖಿಲಂ ಜಗತ್॥]  8-92-15 (59545) 
ಕಾಮಂ ತು ಸುಕೃತಾಂʼಲ್ಲೋಕಾನಾಪ್ನೋತು ಪುರುಷರ್ಷಭಃ।
ಕರ್ಣೋ ವೈಕರ್ತನಃ ಶೂರೋ ವಿಜಯಸ್ತ್ವಸ್ತು ಕೃಷ್ಣಯೋಃ॥ 8-92-16 (59546) 
ವಸೂನಾಂ ಸಮಲೋಕತ್ವಂ ಮರುತಾಂ ವಾಸಮಾಪ್ನುಯಾತ್।
ಸಹಿತೋ ದ್ರೋಣಭೀಷ್ಮಾಭ್ಯಾಂ ನಾಕಪೃಷ್ಠೇ ಮಹೀಯತಾಂ॥ 8-92-17 (59547) 
`ಕ್ಲೇಶಿತೋ ಹಿ ವನೇ ಪಾರ್ಥೋ ದಿರ್ಘಕಾಲಂ ಪಿತಾಮಹ।
ತಸ್ಮಾದೇಷ ಜಯೇದ್ಯುದ್ಧೇ ತಪಸಾಽಭ್ಯಧಿಕೋಽರ್ಜುನಃ॥ 8-92-18 (59548) 
ಪೂರ್ವಂ ಭಗವತಾ ಪ್ರೋಕ್ತಃ ಕೃಷ್ಣಯೋರ್ವಿಜಯೋ ಧ್ರುವಃ।
ತತ್ತಥಾಸ್ತು ನಮಸ್ತೇಽಸ್ತು ಪ್ರಮೋ ಬ್ರೂಹಿ ಪಿತಾಮಹ॥ 8-92-19 (59549) 
ತತ್ಸಹಸ್ರಾಕ್ಷವಚನಂ ನಿಶಂಯ ಭಗವಾನ್ಪ್ರಭುಃ।
ನೋವಾಚ ತಜ್ಜಯಂ ತುಲ್ಯಂ ತಯೋಃ ಕರ್ಣಕಿರೀಟಿನೋಃ॥ 8-92-20 (59550) 
ತಸ್ಮಾದಾಶಾಂ ಗತಃ ಶಕ್ರಸ್ತೂಷ್ಣೀಂಭೂತೇ ಪಿತಾಮಹೇ।
ವಿಜಯಃ ಪಾಂಡವೇಯಸ್ಯ ಕರ್ಣಸ್ಯ ಚ ವಧೋ ಭವೇತ್॥ 8-92-21 (59551) 
ಬ್ರಹ್ಮೇಶಾನೌ ತತೋ ವಾಕ್ಯಮೂಚತುರ್ಭುವನೇಶ್ವರಂ।
ವಿಜಯೋ ಧ್ರುವ ಏವಾಸ್ತು ಪಾಂಡವಸ್ಯ ಮಹಾತ್ಮನಃ॥ 8-92-22 (59552) 
ಮನಸ್ವೀ ಜಯತಾಂ ಶೂರಃ ಕೃತವಿದ್ಯಸ್ತಪೋಧನಃ।
ಬಿಭರ್ತಿ ಚ ಮಹಾತೇಜಾ ಧನುರ್ವೇದಮಶೇಷತಃ॥ 8-92-23 (59553) 
ಅತಿಕ್ರಾಮೇಚ್ಚ ಮಾಹಾತ್ಂಯಾದ್ದಿಷ್ಟಮಪ್ಯವಿಚಾರಯನ್।
ಅತಿಕ್ರಮೇ ಚ ಲೋಕಾನಾಮಭಾವೋ ನಿಯತೋ ಭವೇತ್॥ 8-92-24 (59554) 
ನ ಚ ವಿದ್ಮ ಹ್ಯವಸ್ಥಾನಂ ಕ್ರುದ್ಧಯೋಃ ಕೃಷ್ಣಯೋಃ ಕ್ವಚಿತ್।
ಸ್ರಷ್ಟಾರೌ ಜಗತಶ್ಚೈವ ಸತಶ್ಚ ಪುರುಷರ್ಷಭೌ॥ 8-92-25 (59555) 
ಕಾಮಂ ತು ಸುಕೃತಾಂʼಲ್ಲೋಕಾನ್ಪ್ರಾಪ್ನೋತ್ವೇಷ ಪರಂತಪಃ।
ಕರ್ಣೋ ವೈಕರ್ತನಃ ಶೂರೋ ವಿಜಯಸ್ತು ನರೇ ಧ್ರುವಃ॥ 8-92-26 (59556) 
ತಥೋಕ್ತೇ ದೇವದೇವಾಭ್ಯಾಂ ಸಹಸ್ರಾಕ್ಷೋಽಬ್ರವೀದ್ವಚಃ।
ಆಮಂತ್ರ್ಯ ಸರ್ವಭೂತಾನಿ ಬ್ರಹ್ಮೇಶಾನಾನುಶಾಸನಾತ್॥ 8-92-27 (59557) 
ಶ್ರುತಂ ಭವದ್ಭಿರ್ಯತ್ಪ್ರೋಕ್ತಂ ಭಗವದ್ಭ್ಯಾಂ ಜಗದ್ಧಿತಂ।
ತತ್ತಥಾ ವ್ಯೇತು ತೇ ರೋಗಃ ಶಮಾಪ್ನುತ ವಿಮನ್ಯವಃ॥ 8-92-28 (59558) 
ಇತಿ ಶ್ರುತ್ವೇಂದ್ರವಚನಂ ಸರ್ವಭೂತಾನಿ ಮಾನಿಷ।
ವಿಸ್ಮಿತಾನ್ಯಭವನ್ರಾಜನ್ಪೂಜಯಾಂಚಕ್ರಿರೇ ತದಾ। 
ನೋಚುಸ್ತದಾ ಜಯಂ ತುಲ್ಯಂ ತಯೋಃ ಪುರುಷಸಿಂಹಯೋಃ॥  8-92-29 (59559) 
ವ್ಯಸೃಜಂಶ್ಚ ಸುಗಂಧೀನಿ ಪುಷ್ಪವರ್ಷಾಣಿ ಹರ್ಷಿತಾಃ।
ನಾನಾರೂಪಾಣಿ ವಿಬುಧಾ ದೇವತೂರ್ಯಾಣ್ಯವಾದಯನ್॥ 8-92-30 (59560) 
ದಿದೃಕ್ಷವಶ್ಚಾಪ್ರತಿಮಂ ದ್ವೈರಥಂ ನರಸಿಂಹಯೋಃ।
ವಿಸ್ಮಯೋತ್ಫುಲ್ಲನಯನಾ ನಾನ್ಯಾ ಬುಬುಧಿರೇ ಕ್ರಿಯಾಃ॥ ॥ 8-92-31 (59561) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ದ್ವಿನವತಿತಮೋಽಧ್ಯಾಯಃ॥ 92 ॥

Mahabharata - Karna Parva - Chapter Footnotes

8-92-11 ದಿಷ್ಟಮಪಿ ದೈವವಿಹಿತಮಪಿ॥ 8-92-92 ದ್ವಿನವತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 093

॥ ಶ್ರೀಃ ॥

8.93. ಅಧ್ಯಾಯಃ 093 

Mahabharata - Karna Parva - Chapter Topics

ಶಲ್ಯಕರ್ಣಯೋಃ ಸಂʼಲಾಪಃ॥ 1 ॥ ಕೃಷ್ಣಾರ್ಜುನಯೋಃ ಸಂʼಲಾಪಃ॥ 2 ॥ ಅರ್ಜುನೇನ ಕೃಷ್ಣಂಪ್ರತಿ ಸ್ವಸಾಮರ್ಥ್ಯಕಥನಂ॥ 3 ॥

Mahabharata - Karna Parva - Chapter Text

8-93-0 (59562) 
ಸಂಜಯ ಉವಾಚ। 8-93-0x (5055) 
ರಥೌ ತಯೋಃ ಶ್ವೇತಹಯೌ ದಿವ್ಯೌ ಯುಕ್ತೌ ಮಹಾಸ್ವನೌ।
ಸಮಾಸ್ಥಿತೌ ಲೋಕವೀರೌ ಶಂಖಾಂದಧ್ಮುಃ ಪೃಥಕ್ಪೃಥಕಂ। 
ವಾಸುದೇವಾರ್ಜುನೌ ವೀರೌ ಕರ್ಣಶಲ್ಯೌ ಚ ಭಾರತ॥  8-93-1 (59563) 
ತದ್ಭೀರುಸಂತ್ರಾಸಕರಂ ಯುದ್ಧಂ ಸಮಭವತ್ತದಾ।
ಅನ್ಯೋನ್ಯಸ್ಪಾಂಧೇನೋರುಗ್ರಂ ಶಕ್ರಶಂಬರಯೋರಿವ॥ 8-93-2 (59564) 
ತಯೋರ್ಧ್ವಜೌ ಹಿ ವಿಮಲೌ ಶುಶುಭಾತೇ ರಥೇ ಸ್ಥಿತೌ।
ರಾಹುಕೇತೂ ಯಥಾಽಽಕಾಶೇ ಉದಿತೌ ಜಗತಃ ಕ್ಷಯೇ॥ 8-93-3 (59565) 
ಕರ್ಣಸ್ಯಾಶೀವಿಷನಿಭಾ ರತ್ನಸಾರಮಯೀ ದೃಢ಼ಾ।
ಪುರಂದರಧನುಃ ಪ್ರಖ್ಯಾ ಹಸ್ತಿಕಕ್ಷ್ಯಾ ವಿರಾಜತೇ॥ 8-93-4 (59566) 
ಕಪಿಶ್ರೇಷ್ಠಸ್ತು ಪಾರ್ಥಸ್ಯ ವ್ಯಾದಿತಾಸ್ಯ ಇವಾಂತಕಃ।
ದಂಷ್ಟ್ರಾಭಿರ್ಭೀಷಯನ್ಭಾಭಿರ್ದುರ್ನಿರೀಕ್ಷ್ಯೋ ರವಿರ್ಯಥಾ॥ 8-93-5 (59567) 
ಯುದ್ಧಾಭಿಲಾಷುಕೋ ಭೂತ್ವಾ ಧ್ವಜೋ ಗಾಂಡೀವಧನ್ವನಃ।
ಕರ್ಣಧ್ವಜಮುಪಾತಿಷ್ಠತ್ಸ್ವಸ್ಥಾನಾದ್ವೇಗವಾನ್ಕಪಿಃ॥ 8-93-6 (59568) 
ಉತ್ಪತ್ಯ ಚ ಮಹಾವೇಗಃ ಕಕ್ಷ್ಯಾಮಭ್ಯಾಹನತ್ತದಾ।
ನಖೈಶ್ಚ ದಶನೈಶ್ಚೈವ ಗರುಡಃ ಪನ್ನಗಂ ಯಥಾ॥ 8-93-7 (59569) 
ಸಾ ಕಿಂಕಿಣೀಕಾಭರಣಾ ಕಾಲಪಾಶೋಪಮಾ ತದಾ।
ಅಭ್ಯದ್ರವತ್ಸುಸಂರಬ್ಧಾ ಹಸ್ತಿಕಕ್ಷ್ಯಾಽಥ ತಂ ಕಪಿಂ॥ 8-93-8 (59570) 
ತಯೋರ್ಘೋರತರೇ ಯುದ್ಧೇ ದ್ವೈರಥೇ ದ್ಯೂತ ಆಹಿತೇ।
ಪ್ರಾಕುರ್ವತಾಂ ಧ್ವಜೌ ಯುದ್ಧಂ ಪೂರ್ವಂ ಪೂರ್ವತರಂ ತದಾ॥ 8-93-9 (59571) 
ಹಯಾ ಹಯಾನಭ್ಯಹೇಷನ್ಸ್ಪರ್ಧಮಾನಾಃ ಪರಸ್ಪರಂ।
ಅವಿಧ್ಯತ್ಪುಂಡರೀಕಾಕ್ಷಃ ಶಲ್ಯಂ ನಯನಸಾಯಕೈಃ। 
ಶಲ್ಯಶ್ಚ ಪುಂಡರೀಕಾಕ್ಷಂ ತಥೈವಾಭಿಸಮೈಕ್ಷತ॥  8-93-10 (59572) 
ತತ್ರಾಜಯದ್ವಾಸುದೇವಃ ಶಲ್ಯಂ ನಯನಸಾಯಕೈಃ।
ಕರ್ಣಂ ಚಾಪ್ಯಜಯದೃಷ್ಟ್ಯಾ ಕುಂತೀಪುತ್ರೋ ಧನಂಜಯಃ॥ 8-93-11 (59573) 
ಅಯಾಬ್ರವೀತ್ಸೂತಪುತ್ರಃ ಶಲ್ಯಮಾಭಾಷ್ಯ ಸಸ್ಮಿತಂ॥  8-93-12 (59574) 
ಯದಿ ಪಾರ್ಥೋ ರಣೇ ಹನ್ಯಾದದ್ಯ ಮಾಮಿಹ ಕರ್ಹಿಚಿತ್।
ಕಿಂ ಕರಿಷ್ಯಸಿ ಸಂಘಾಮೇ ಶಲ್ಯ ಸತ್ಯಮಥೋಚ್ಯತಾಂ॥ 8-93-13 (59575) 
ಶಲ್ಯ ಉವಾಚ। 8-93-14x (5056) 
ಯದಿ ಕರ್ಣ ರಣೇ ಹನ್ಯಾದದ್ಯ ತ್ವಾಂ ಶ್ವೇತವಾಹನಃ।
ಉಭಾವೇಕರಯೇನಾಹಂ ಹನ್ಯಾಂ ಮಾಧವಪಾಂಡವೌ॥ 8-93-14 (59576) 
ಸಂಜಯ ಉವಾಚ। 8-93-15x (5057) 
ಏವಮೇವ ತು ಗೋವಿಂದಮರ್ಜುನಃ ಪ್ರತ್ಯಭಾಷತ।
ತಂ ಪ್ರಹಸ್ಯಾಬ್ರವೀತ್ಕೃಷ್ಣಃ ಪಾರ್ಥಂ ಪರಮಿದಂ ವಚಃ॥ 8-93-15 (59577) 
ಪತೇದ್ದಿವಾಕರಃ ಸ್ಥಾನಾಚ್ಛೀರ್ಯೇದ್ಭೂಮಿರನೇಕಧಾ।
ಶೈಲ್ಯಮಗ್ನಿರಿಯಾನ್ನ ತ್ವಾಂ ಹನ್ಯಾತ್ಕಾರ್ಣೋ ಧನಂಜಯ॥ 8-93-16 (59578) 
ಯದಿ ಚೈತತ್ಕಥಂಚಿತ್ಸ್ಯಾಲ್ಲೋಕಪರ್ಯಸನಂ ಭವೇತ್।
ಹನ್ಯಾಂ ಕರ್ಣಂ ತಥಾ ಶಲ್ಯಂ ಬಾಹುಭ್ಯಾಮೇವ ಸಂಯುಗೇ॥ 8-93-17 (59579) 
ಇತಿ ಕೃಷ್ಣವಚಃ ಶ್ರುತ್ವಾ ಪ್ರಹಸನ್ಕಪಿಕೇತನಃ।
ಅರ್ಜುನಃ ಪ್ರತ್ಯುವಾಚೇದಂ ಕೃಷ್ಣಮಕ್ಲಿಷ್ಟಕಾರಿಣಂ॥ 8-93-18 (59580) 
ಮಮ ತಾವದಪರ್ಯಾಪ್ತೌ ಕರ್ಣಶಲ್ಯೌ ಜನಾರ್ದನ।
ಸಪತಾಕಧ್ವಜಂ ಕರ್ಣಂ ಸಶಲ್ಯರಥವಾಜಿನಂ॥ 8-93-19 (59581) 
ಸಚ್ಛತ್ರಕವಚಂ ಚೈವ ಸಶಕ್ತಿಶರಕಾರ್ಮುಕಂ।
ದ್ರಷ್ಟಾಽಸ್ಯದ್ಯ ರಣೇ ಕೃಷ್ಣ ಶರೈಶ್ಛಿನ್ನಮನೇಕಧಾ॥ 8-93-20 (59582) 
ಅದ್ಯೈವ ಸರಥಂ ಸಾಶ್ವಂ ಸಶಕ್ತಿಕವಚಾಯುಧಂ।
ಸಂಚೂರ್ಣಿತಮಿವಾರಣ್ಯೇ ವೃಕ್ಷಂ ಪಶ್ಯಾದ್ಯ ದಂತಿನಾ॥ 8-93-21 (59583) 
ಅದ್ಯ ರಾಧೇಯಭಾರ್ಯಾಣಾಂ ವೈಧವ್ಯಂ ಸಮುಪಸ್ಥಿತಂ।
ಧ್ರುವಂ ಸ್ವಪ್ನೇಷ್ವನಿಷ್ಟಾನಿ ತಾಭಿರ್ದೃಷ್ಟಾನಿ ಮಾಧವ॥ 8-93-22 (59584) 
ದ್ರಷ್ಟಾಸಿ ಧ್ರುವಮದ್ಯೈವ ವಿಧವಾಃ ಕರ್ಣಯೋಷಿತಃ।
ನ ಹಿ ಮೇ ಶಾಂಯತೇ ಮನ್ಯುರ್ಯದನೇನ ಪುರಾ ಕೃತಂ॥ 8-93-23 (59585) 
ಕೃಷ್ಣಾಂ ಸಭಾಗತಾಂ ದೃಷ್ಟ್ವಾ ಮೂಢೇನಾದೀರ್ಘದರ್ಶಿನಾ।
ಅಸ್ಮಾಂಸ್ತಥಾಽವಹಸತಾ ಕ್ಷಿಪತಾ ಚ ಪುನಃಪುನಃ॥ 8-93-24 (59586) 
ಅದ್ಯ ದ್ರಷ್ಟಾಸಿ ಗೋವಿಂದ ಕರ್ಣಮುನ್ಮಥಿತಂ ಮಯಾ।
ವಾರಣೇನೇವ ಮತ್ತೇನ ಪುಷ್ಪಿತಂ ಗಜತೀರುಹಂ॥ 8-93-25 (59587) 
ಅದ್ಯ ತಾ ಮಧುರಾ ವಾಚಃ ಶ್ರೋತಾಸಿ ಮಧುಸೂದನ।
ದಿಷ್ಟ್ಯಾ ಜಯಸಿ ವಾರ್ಷ್ಣೇಯ ಇತಿ ಕರ್ಣೇ ನಿಪಾತಿತೇ॥ 8-93-26 (59588) 
ಅದ್ಯಾಭಿಮನ್ಯುಜನನೀಂ ಪ್ರಹೃಷ್ಟಃ ಸಾಂತ್ವಯಿಷ್ಯಸಿ।
ಕುಂತೀಂ ಪಿತೃಷ್ವಸಾರಂ ಚ ಪ್ರಹೃಷ್ಟಃ ಸನ್ ಜನಾರ್ದನ॥ 8-93-27 (59589) 
ಅದ್ಯ ಬಾಷ್ಪಮುಖೀಂ ಕೃಷ್ಣಾಂ ಸಾಂತ್ವಯಿಷ್ಯಸಿ ಮಾಧವ।
ವಾಗ್ಭಿಶ್ಚಾಮೃತಕಲ್ಪಾಭಿರ್ಧರ್ಮರಾಜಂ ಚ ಪಾಂಡವಂ॥ ॥ 8-93-28 (59590) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ತ್ರಿನವತಿತಮೋಽಧ್ಯಾಯಃ॥ 93 ॥

Mahabharata - Karna Parva - Chapter Footnotes

8-93-6 ಕ್ರುದ್ಧೋಽಭಿಲಷಿತಂ ಗತ್ವಾ ಇತಿ ಖ.ಟ.ಪಾಠಃ॥ 8-93-9 ದ್ಯತ ಆಹ್ವಯೇ ಇತಿ ಖ.ಟ.ಪಾಠಃ॥ 8-93-93 ತ್ರಿನವತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 094

॥ ಶ್ರೀಃ ॥

8.94. ಅಧ್ಯಾಯಃ 094 

Mahabharata - Karna Parva - Chapter Topics

ಕರ್ಣಾಲ್ಲಂನಯೋರ್ಯುದ್ಧಾರಂಭಃ॥ 1 ॥ ದ್ರೌಣಿನಾ ದುರ್ಯೋಧನಾಯ ಹಿತಾಖ್ಯಾನಂ॥ 2 ॥ ತೇನ ತದನಾದೃತ್ಯ ರಣಾಯ ಸೇನಾನಿಯೋಜನಂ॥ 3 ॥

Mahabharata - Karna Parva - Chapter Text

8-94-0 (59591) 
ಸಂಜಯ ಉವಾಚ। 8-94-0x (5058) 
ತದ್ದೇತನಾಗಾಸುರಸಿದ್ಧಯಕ್ಷೈ--
ರ್ಗಂಧರ್ವರಕ್ಷೋಪ್ಸರಸಾಂ ಚ ಸಂಘೈಃ। 
ಬ್ರಹ್ಮರ್ಷಿರಾಜರ್ಷಿಸುಪರ್ಣಜುಷ್ಟಂ
ಬಭೌ ವಿಯದ್ವಿಸ್ಮಯನೀಯರೂಪಂ॥  8-94-1 (59592) 
ನಾನದ್ಯಮಾನಂ ನಿನದೈರ್ಮನೋಜ್ಞೈ--
ರ್ವಾದಿತ್ರಗೀತಸ್ತುತಿನೃತ್ಯಹಾಸೈಃ। 
ಸರ್ವೇಽಂತರಿಕ್ಷಂ ದದೃಶುರ್ಮನುಷ್ಯಾಃ
ಖಸ್ಥಾಶ್ಚ ತದ್ವಿಸ್ಮಯನೀಯರೂಪಂ॥  8-94-2 (59593) 
ತತಃ ಪ್ರಹೃಷ್ಟಾಃ ಕುರುಪಾಂಡುಯೋಧಾ
ವಾದಿತ್ರಶಂಖಸ್ವನಸಿಂಹನಾದೈಃ। 
ವಿನಾದಯಂತೋ ವಸುಧಾಂ ದಿಶಶ್ಚ
ಸ್ವನೇನ ಸರ್ವಾಂದ್ವಿಷತೋ ನಿಜಘ್ನುಃ॥  8-94-3 (59594) 
ನರಾಶ್ವಮಾತಂಗರಥೈಃ ಸಮಾಕುಲಂ
ಶರಾಸಿಶಕ್ತ್ಯೃಷ್ಟಿನಿಪಾತದುಃಸಹಂ। 
ಅಭೀರುಜುಷ್ಟಂ ಹತದೇಹಸಂಕುಲಂ
ರಣಾಜಿರಂ ಲೋಹಿತಮಾಬಭೌ ತದಾ॥  8-94-4 (59595) 
[ಬಭೂವ ಯುದ್ಧಂ ಕುರುಪಾಂಡವಾನಾಂ
ಯಥಾ ಸುರಾಣಾಮಸುರೈಃ ಸಹಾಭವತ್।] 
ತಥಾ ಪ್ರವೃತೇ ತುಮುಲೇ ಸುದಾರುಣೇ
ಧನಂಜಯಶ್ಚಾಧಿರಥಿಶ್ಚ ಸಾಯಕೈಃ।
ದಿಶಶ್ಚ ಸೈನ್ಯಂ ಚ ಶಿತೈರಜಿಹ್ಮಗೈಃ
ಪರಸ್ಪರಂ ಪ್ರಾವೃಣುತಾಂ ಸುದಂಶಿತೌ॥  8-94-5 (59596) 
ತತಸ್ತ್ವದೀಯಾಶ್ಚ ಪರೇ ಚ ಸಾಯಕೈಃ
ಕೃತೇಽಂಧಕಾರೇ ದದೃಶುರ್ನ ಕಿಂಚನ। 
ಭಯಾತುರಾ ಏಕರಥೌ ಸಮಾಶ್ರಯಂ--
ಸ್ತತೋಽಭವತ್ತ್ವದ್ಭುತಮೇವ ಸರ್ವತಃ॥  8-94-6 (59597) 
ತತೋಽಸ್ತ್ರಮಸ್ತ್ರೇಣ ಪರಸ್ಪರಂ ತೌ
ವಿಧೂಯ ವಾತಾವಿವ ಪೂರ್ವಪಶ್ಚಿಮೌ। 
ಘನಾಂಧಕಾರೇ ವಿತತೇ ತಮೋನುದೌ
ಯಥೋದಿತೌ ತದ್ವದತೀವ ರೇಜತುಃ॥  8-94-7 (59598) 
ನ ಚಾಭಿಸರ್ತವ್ಯಮಿತಿ ಪ್ರಚೋದಿತಾಃ
ಪರೇ ತ್ವದೀಯಾಶ್ಚ ತಥಾಽವತಸ್ಥಿರೇ। 
ಮಹಾರಥೌ ತೌ ಪರಿವಾರ್ಯ ಸರ್ವತಃ
ಸುರಾಸುರಾಃ ಶಂಬರವಾಸವಾವಿವ॥  8-94-8 (59599) 
ಮೃದಂಗಭೇರೀಪಣವಾನಕಸ್ವನೈ--
ರ್ನಿನಾದಿತೇ ವಾಹನಶಂಖನಿಸ್ವನೈಃ। 
ತೌ ಸಿಂಹನಾದೈರ್ಬಭತುರ್ನರೋತ್ತಮೌ
ಪತಂಗಚಂದ್ರಾವಿವ ದುಃಸಹಾವುಭೌ॥  8-94-9 (59600) 
ಮಹಾಧನುರ್ಮಂಡುಲಮಧ್ಯಗಾವುಭೌ
ಸುವರ್ಚಸೌ ಬಾಣಸಹಸ್ರದೀಧಿತೀ। 
ದಿಧಕ್ಷಮಾಣೌ ಸಚರಾಚರಂ ಜಗ--
ದ್ಯುಗಾಂತಸೂರ್ಯಾವಿವ ದುಃಸಹೌ ರಣೇ॥  8-94-10 (59601) 
ಉಭಾವಜೇಯಾವಹಿತಾಂತಕಾವುಭಾ--
ವುಭೌ ಜಿಘಾಂಸೂ ಕೃತಿನೌ ಪರಸ್ಪರಂ। 
ಮಹಾಹವೇ ವೀತಭಯೌ ಸಮೀಯತು--
ರ್ಮಹೇಂದ್ರಜಂಭಾವಿವ ಕರ್ಣಪಾಂಡವೌ॥  8-94-11 (59602) 
ತತೋ ಮಹಾಸ್ತ್ರಾಣಿ ಮಹಾಧನುರ್ಧರೌ
ವಿಮುಂಚಮಾನಾವಿಷುಭಿರ್ಭಯಾನಕೈಃ। 
ನರಾಶ್ವನಾಗಾನಮಿತಾನ್ನಿಜಘ್ನತುಃ
ಪರಸ್ಪರಂ ಚಾಪಿ ಮಹಾರಥೌ ನೃಪ॥  8-94-12 (59603) 
ತತೋ ವಿಸಸ್ರುಃ ಪುನರರ್ದಿತಾ ನರಾ
ನರೋತ್ತಮಾಭ್ಯಾಂ ಕುರುಪಾಂಡವಾಶ್ರಯಾಃ। 
ಸನಾಗಪತ್ತ್ಯಶ್ವರಥಾ ದಿಶೋ ದ್ರುತಾ--
ಸ್ತಥಾ ಯಥಾ ಸಿಂಹಹತಾ ವನೌಕಸಃ॥  8-94-13 (59604) 
ತತಸ್ತು ದುರ್ಯೋಧನಭೋಜಸೌಬಲಾಃ
ಕೃಪೋ ಗುರೋಶ್ಚಾಪಿ ಸುತೋ ಮಹಾಹವೇ। 
ಮಹಾರಥಾಃ ಪಂಚ ಧನಂಜಯಾಚ್ಯುತೌ
ಶರೈಃ ಶರೀರಾರ್ತಿಕರೈರತಾಡಯನ್॥  8-94-14 (59605) 
ಧನೂಂಷಿ ತೇಷಾಮಿಷುಧೀಂಧ್ವಜಾನ್ಹಯಾ--
ನ್ರಥಾಂಶ್ಚ ಸೂತಾಂಶ್ಚ ಧನಂಜಯಃ ಶರೈಃ। 
ಸಮಂ ಪ್ರಮಧ್ಯಾಶು ಪರಾನ್ಸಮಂತತಃ
ಶರೋತ್ತಮೈರ್ದ್ವಾದಶಭಿನ್ನ ಸೂತಜಂ॥  8-94-15 (59606) 
ಅಥಾಭ್ಯಧಾವಂಸ್ತ್ವರಿತಾಃ ಶತಂ ರಥಾಃ
ಶತಂ ಗಜಾಶ್ಚಾರ್ಜುನಮಾತತಾಯಿನಃ। 
ಶಕಾಸ್ತುಷಾರಾ ಯವನಾಶ್ಚ ಸಾದಿನಃ
ಸಹೈವ ಕಾಂಭೋಜವರೈರ್ಜಿಘಾಂಸವಃ॥  8-94-16 (59607) 
ವರಾಯುಧಾನ್ಪಾಣಿಗತೈಃ ಶರೈಃ ಸಹ
ಕ್ಷುರೈರ್ನ್ಯಕೃಂತತ್ಪ್ರಪತಞ್ಶಿರಾಂಸಿ ಚ। 
ಹಯಾಂಶ್ಚ ನಾಗಾಂಶ್ಚ ರಥಾಂಶ್ಚ ಯುಧ್ಯತೋ
ಧನಂಜಯಋ ಶತ್ರುಗಣಾನ್ಕ್ಷಿತೌ ಕ್ಷಿಣೌತ್॥  8-94-17 (59608) 
ತತೋಽಂತರಿಕ್ಷೇ ಸುರತೂರ್ಯನಿಃಸ್ವನಾಃ
ಸಸಾಧುವಾದಾ ಹೃಷಿತೈಃ ಸಮೀರಿತಾಃ। 
ನಿಪೇತುರಪ್ಯುತ್ತಮಪುಷ್ಪವೃಷ್ಟಯಃ
ಸುರೂಪಗಂಧಾಃ ಪವನೇರಿತಾಃ ಶುಭಾಃ॥  8-94-18 (59609) 
ತದದ್ಭುತಂ ದೇವಮನುಷ್ಯಸಾಕ್ಷಿಕಂ
ಸಮೀಕ್ಷ್ಯ ಭೂತಾನಿ ವಿಸಿಸ್ಮಿಯುಸ್ತದಾ। 
ತವಾತ್ಮಜಃ ಸೂತಸುತಶ್ಚ ನ ವ್ಯಥಾಂ
ನ ವಿಸ್ಮಯಂ ಜಗ್ಮತುರೇಕನಿಶ್ಚಯೌ॥  8-94-19 (59610) 
ಅಥಾಬ್ರವೀದ್ದ್ರೋಣಸುತಸ್ತವಾತ್ಮಜಂ
ಕರಂ ಕರೇಣ ಪ್ರತಿಪೀಡ್ಯ ಸಾಂತ್ವಯನ್। 
ಪ್ರಸೀದ ದುರ್ಯೋಧನ ಶಾಂಯ ಪಾಂಡವೈ--
ರಲಂ ವಿರೋಧೇನ ಧಿಗಸ್ತು ವಿಗ್ರಹಂ॥  8-94-20 (59611) 
ಹತೋ ಗುರುರ್ಬ್ರಹ್ಮಸಮೋ ಮಹಾಸ್ತ್ರವಿ--
ತ್ತಥೈವ ಭೀಷ್ಮಪ್ರಮುಖಾ ಮಹಾರಥಾಃ। 
ಅಹಂ ತ್ವವಧ್ಯೋ ಮಮ ಚಾಪಿ ಮಾತುಲಃ
ಪ್ರಶಾಧಿ ರಾಜ್ಯಂ ಸಹ ಪಾಂಡವೈಶ್ಚಿರಂ॥  8-94-21 (59612) 
ಧನಂಜಯಃ ಸ್ಯಾಸ್ಯತಿ ವಾರಿತೋ ಮಯಾ
ಜನಾರ್ದನೋ ನೈವ ವಿರೋಧಮಿಚ್ಛತಿ। 
ಯುಧಿಷ್ಠಿರೋ ಭೂತಹಿತೇ ರತಃ ಸದಾ
ವೃಕೋದರಸ್ತದ್ವಶಗಸ್ತಥಾ ಯಮೌ॥  8-94-22 (59613) 
ತ್ವಯಾ ತು ಪಾರ್ಥೈಶ್ಚ ಕೃತೇ ಚ ಸಂವಿದೇ
ಪ್ರಜಾಃ ಶಿವಂ ಪ್ರಾಪ್ನುಯುರಿಚ್ಛಯಾ ತವ। 
ವ್ರಜಂತು ಶೇಷಾಃ ಸ್ವಪುರಾಣಿ ಪಾರ್ಥಿವಾ
ನಿವೃತ್ತವೈರಾಶ್ಚ ಭವಂತು ಸೈನಿಕಾಃ।
ನ ಚೇದ್ವಚಃ ಶ್ರೋಷ್ಯಸಿ ಮೇ ನರಾಧಿಪ
ಧ್ರುವಂ ಹಿ ತಪ್ತೋಽಸಿ ಹತೋಽರಿಭಿರ್ಯುಧಿ॥  8-94-23 (59614) 
ವೃದ್ಧಂ ಪಿತರಮಾಲೋಕ್ಯ ಗಾಂಧಾರೀಂ ಚ ಯಶಸ್ವಿನೀಂ।
ಕೃಪಾಲುರ್ಧರ್ಮರಾಜೋ ಹಿ ಯಾಚಿತಃ ಶಮಮೇಷ್ಯತಿ॥ 8-94-24 (59615) 
ಯಥೋಚಿತಂ ಚ ವೈ ರಾಜ್ಯಮನುಜ್ಞಾಸ್ಯತಿ ತೇ ಪ್ರಭುಃ।
ವಿಪಶ್ಚಿತ್ಸುಮತಿರ್ವೀರಃ ಸರ್ವಶಾಸ್ತ್ರಾರ್ಥತತ್ತ್ವವಿತ್॥ 8-94-25 (59616) 
ವೈರಂ ನೇಷ್ಯತಿ ಧರ್ಮಾತ್ಮಾ ಸ್ವಜನೇ ನಾಸ್ತ್ಯತಿಕ್ರಮಃ।
ನ ವಿಗ್ರಹಮತಿಃ ಕೃಷ್ಣಾ ಸ್ವಜನೇ ಪ್ರತಿನಂದತಿ॥ 8-94-26 (59617) 
ಭೀಮಸೇನಾರ್ಜುನೌ ಚೋಭೌ ಮಾದ್ರೀಪುತ್ರೌ ಚ ಪಾಂಡವೌ।
ವಾಸುದೇವಮತೇ ಚೈವ ಪಾಂಡವಸ್ಯ ಚ ಧೀಮತಃ। 
ಸ್ಥಾಸ್ಯಂತಿ ಪುರುಷವ್ಯಾಘ್ರಾಸ್ತಯೋರ್ವಚನಗೌರವಾತ್॥  8-94-27 (59618) 
ರಕ್ಷ ದುರ್ಯೋಧನಾತ್ಮಾನಮಾತ್ಮಾ ಸರ್ವಸ್ಯ ಭಾಜನಂ।
ಜೀವನೇ ಯತ್ನಮಾತಿಷ್ಠ ಜೀವನ್ಭದ್ರಾಣಿ ಪಶ್ಯತಿ॥ 8-94-28 (59619) 
ರಾಜ್ಯಂ ಶ್ರೀಶ್ಚೈವ ಭದ್ರಂ ತೇ ಜೀವಮಾನೇ ಚ ಕಲ್ಪತೇ।
ಮೃತಸ್ಯ ತು ಖಲು ಕೌರವ್ಯ ನೈವ ರಾಜ್ಯಂ ಕುತಃ ಸುಖಂ॥ 8-94-29 (59620) 
ಲೋಕವೃತ್ತಮಿದಂ ವೃತ್ತಂ ಪ್ರವೃತ್ತಂ ಪಶ್ಯ ಭಾರತ।
ಶಾಂಯ ತ್ವಂ ಪಾಂಡವೈಃ ಸಾರ್ಧಂ ಶೇಷಂ ರಕ್ಷ ಕುಲಸ್ಯ ಚ॥ 8-94-30 (59621) 
ಮಾ ಭೂತ್ಸ ಕಾಲಃ ಕೌರವ್ಯ ಯದಾಽಹಮಹಿತಂ ವಚಃ।
ಬ್ರೂಯಾಂ ಕಾಮಂ ಮಹಾಬಾಹೋ ಮಾಽವಮಂಸ್ಥಾ ವಚೋ ಮಮ॥ 8-94-31 (59622) 
ಧರ್ಮಿಷ್ಠಮಿದಮತ್ಯರ್ಥಂ ರಾಜ್ಞಶ್ಚೈವ ಕುಲಸ್ಯ ಚ।
ಏತದ್ಧಿ ಪರಮಂ ಶ್ರೇಯಃ ಕುರುವಂಶಸ್ಯ ವೃದ್ಧಯೇ। 
ಪ್ರಯಾಹಿ ತಂ ಚ ಗಾಂಧಾರೇ ಕುಲಸ್ಯ ಚ ಸುಖಾವಹಂ॥  8-94-32 (59623) 
ಪಥ್ಯಮಾಯತಿಸಂಯುಕ್ತಂ ಕರ್ಣೋಽಪ್ಯರ್ಜುನಮಾಹವೇ।
ನ ಜೇಷ್ಯತಿ ನರವ್ಯಾಘ್ರ ಇತಿ ಮೇ ನಿಶ್ಚಿತಾ ಮತಿಃ॥ 8-94-33 (59624) 
ರೋಚತಾಂ ತೇ ನರಶ್ರೇಷ್ಠ ಮಮೈತದ್ವಚನಂ ಶುಭಂ।
ಅತೋಽನ್ಯಥಾ ಹಿ ರಾಜೇಂದ್ರ ವಿನಾಶಃ ಸುಮಹಾನ್ಭವೇತ್॥ 8-94-34 (59625) 
ಇದಂ ಚ ದೃಷ್ಟಂ ಜಗತಾ ಸಹ ತ್ವಯಾ
ಕೃತಂ ಯದೇಕೇನ ಕಿರೀಟಮಾಲಿನಾ। 
ಯಥಾ ನ ಕುರ್ಯಾದ್ಬಲಭಿನ್ನ ಚಾಂತಕೋ
ನ ಚ ಪ್ರಚೇತಾ ಭಗವಾನ್ನ ಯಕ್ಷರಾಟ್॥  8-94-35 (59626) 
ಅತೋಽಪಿ ಭೂಯಾನ್ಸ್ವಗುಣೈರ್ಧನಂಜಯೋ
ನ ಚಾತಿವರ್ತಿಷ್ಯತಿ ಮೇ ವಚೋಽಖಿಲಂ। 
ತವಾನುಯಾತ್ರಾಂ ಚ ಸದಾ ಕರಿಷ್ಯತಿ
ಪ್ರಸೀದ ರಾಜೇಂದ್ರ ಶಮಂ ತ್ವಮಾಪ್ನುಹಿ॥  8-94-36 (59627) 
ಮಮಾಭಿಮಾನಃ ಪರಮಃ ಸದಾ ತ್ವಯಿ
ಬ್ರವೀಂಯತಸ್ತ್ವಾಂ ಪರಮಾಚ್ಚ ಸೌಹೃದಾತ್। 
ನಿವಾರಯಿಷ್ಯಾಮಿ ಚ ಕರ್ಣಮಾಹವೇ
ಮಹಾನ್ಹಿ ಮೇಽಸ್ತಿ ಪ್ರಣಯೋಽಥ ಸೂತಜೇ॥  8-94-37 (59628) 
ವದಂತಿ ಮೈತ್ರೀಂ ಸಹಜಾಂ ವಿಚಕ್ಷಣಾ--
ಸ್ತಥೈವ ಸಾಂನಾ ಚ ಧನೇನ ಚಾರ್ಜಿತಾಂ। 
ಪ್ರತಾಪತಶ್ಚೋಪನತಾಂ ಚತುರ್ವಿಧಾಂ
ತದಸ್ತಿ ಸರ್ವಂ ತವ ಪಾಂಡವೇಷು॥  8-94-38 (59629) 
ನಿಸರ್ಗತಸ್ತೇ ತವ ವೀರ ಬಾಂಧವಾಃ
ಪುನಶ್ಚ ಸಾಂನಾ ಹಿತಮಾಪ್ನುಯುಃ ಪ್ರಭೋ। 
ತ್ವಯಿ ಪ್ರಸನ್ನೇ ಯದಿ ಮಿತ್ರತಾಂ ಗತೇ
ಹಿತಂ ಕೃತಂ ಸ್ಯಾಜ್ಜಗತಸ್ತ್ವಯಾಽತುಲಂ॥  8-94-39 (59630) 
ಇತೀದಮುಕ್ತಃ ಸುಹೃದಾ ವಚೋ ಹಿತಂ
ವಿಚಿಂತ್ಯ ನಿಃಶ್ವಸ್ಯ ಚ ದುರ್ಮನಾಽಬ್ರವೀತ್। 
ಯಥಾ ಭವಾನಾಹ ಸಖೇ ತಥೈವ ತ--
ನ್ಮಮಾಪಿ ವಿಜ್ಞಾಪಯತೋ ವಚಃ ಶೃಣು॥  8-94-40 (59631) 
ನಿಹತ್ಯ ದುಃಶಾಸನಮುಕ್ತವಾನ್ಬಹು
ಪ್ರಹಸ್ಯ ಶಾರ್ದೂಲವದೇಷ ದುರ್ಮತಿಃ। 
ವೃಕೋದರಸ್ತದ್ವೃದಯೇ ಮಮ ಸ್ಥಿತಂ
ನ ತತ್ಪರೋಕ್ಷಂ ಭವತಃ ಕುತಃ ಶಮಃ॥  8-94-41 (59632) 
ನ ಚಾಪಿ ಕರ್ಣಂ ಪ್ರಸಹೇದ್ರಣೇಽರ್ಜುನೋ
ಮಹಾಗಿರಿಂ ಮೇರುಮಿವೋಗ್ರಮಾರುತಃ। 
ನ ಚಾಶ್ವಸಿಷ್ಯಂತಿ ಪೃಥಾತ್ಮಜಾ ಮಯಿ
ಪ್ರಸಹ್ಯ ವೈರಂ ಬಹುಶೋ ವಿಚಿಂತ್ಯ॥  8-94-42 (59633) 
ನ ಚಾಪಿ ಕರ್ಣಂ ಗುರುಪುತ್ರ ಸಂಯುಗಾ--
ದುಪಾರಮೇತ್ಯರ್ಹಸಿ ವೀರ ಭಾಷಿತುಂ। 
ಶ್ರಮೇಣ ಯುಕ್ತೋ ಮಹತಾದ್ಯ ಫಲ್ಗುನ--
ಸ್ತಮೇಷ ಕರ್ಣಃ ಪ್ರಸಭಂ ಹನಿಷ್ಯತಿ॥  8-94-43 (59634) 
`ವಸುಂಧರಾಯಾಃ ಪರಿವರ್ತನಂ ಭವೇ--
ದ್ವ್ರಜೇಚ್ಚ ಶೋಷಂ ಮಕರಾಲಯೋಽರ್ಣವಃ। 
ಪ್ಲವೇಯುರಪ್ಯದ್ರಿವರಾ ಮಹಾಂಬುಧೌ
ನ ಚಾರ್ಜುನೋ ಜೇಷ್ಯತಿ ಕರ್ಣಮಾಹವೇ॥  8-94-44 (59635) 
ಅಪಾಂ ಪೃಥಿವ್ಯಾ ನಭಸೋ ನಭಸ್ವತಃ
ಸುತಿಗ್ಮದೀಪ್ತೇಶ್ಚ ಹಿರಣ್ಯರೇತಸಃ। 
ಅಭಾವ ಏಷಾಮಪಿ ಸರ್ವತೋ ಭವೇ--
ನ್ನ ಚಾರ್ಜುನೋ ಜೇಷ್ಯತಿ ಕರ್ಣಮಾಹವೇ'॥  8-94-45 (59636) 
ತಮೇವಮುಕ್ತ್ವಾಽಪ್ಯನುನೀಯ ಚಾಸಕೃ--
ತ್ತವಾತ್ಮಜಃ ಸ್ವಾನನುಶಾಸ್ತಿ ಸೈನಿಕಾನ್। 
ದ್ರುತಂ ಘ್ನತಾಭಿದ್ರವತಾಹಿತಾನಿಮಾ--
ನಹೀನಸತ್ವಾಃ ಕಿಮು ಜೋಷಮಾಸತೇ॥ ॥  8-94-46 (59637) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಚತುರ್ನವತಿತಮೋಽಧ್ಯಾಯಃ॥ 94 ॥

Mahabharata - Karna Parva - Chapter Footnotes

8-94-6 ಏಕೌ ಮುಖ್ಯೌ ರಥೌ ರಥಿನೌ ಕರ್ಣಾರ್ಜುನೌ॥ 8-94-7 ತಮೋನುದೌ ಸೂರ್ಯಬಂದ್ರೌ॥ 8-94-8 ನಚ ಅಭಿಸರ್ತವ್ಯಂ ನಾಪಯಾತವ್ಯಮಿತಿ ನಿಯಮೇನ ಪ್ರಚೋದಿತಾಃ ಪ್ರೇರಿತಾಃ॥ 8-94-23 ಧ್ರುವಂ ಹಿ ತಪ್ತಾಸಿ ಇತಿ ಕ.ಖ.ಡ.ಪಾಠಃ॥ 8-94-41 ದುಃಶಾಸನಮುಕ್ತವಾನ್ವಚ ಇತಿ ಝ.ಪಾಠಃ ತತ್ರ ವಚೋ ದುರ್ಯೋಧನಸ್ಯ ಹತಸ್ಯ ಶಿರಃ ಪದಾ ತಾಡಯಿಷ್ಯಾಮೀತ್ಯೇವಂರೂಪಂ॥ 8-94-94 ಚತುರ್ನವತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 095

॥ ಶ್ರೀಃ ॥

8.95. ಅಧ್ಯಾಯಃ 095 

Mahabharata - Karna Parva - Chapter Topics

ರಣೇ ಕರ್ಣಸ್ಯಾರ್ಜುನಸಾಂಯಮಸಹಮಾನೇನ ಭೀಮೇನ ಸಕೋಪಂ ಪಾರ್ಥಪ್ರೋತ್ಸಾಹನಂ॥ 1 ॥

Mahabharata - Karna Parva - Chapter Text

8-95-0 (59638) 
ಸಂಜಯ ಉವಾಚ। 8-95-0x (5059) 
ತೌ ಶಂಖಭೇರೀನಿನದೇ ಸಮೃದ್ಧೇ
ಸಮೀಯತುಃ ಶ್ವೇತಹಯೌ ನರಾಗ್ರ್ಯೌ। 
ವೈಕರ್ತನಃ ಸೂತಪುತ್ರೋಽರ್ಜುನಶ್ಚ
ದುರ್ಮಂತ್ರಿತೇ ತೇ ಸಸುತಸ್ಯ ರಾಜನ್॥  8-95-1 (59639) 
`ಆಶೀವಿಷಾವಗ್ನಿಮಿವೋತ್ಸೃಜಂತೌ
ತಥಾ ಮುಖಾಭ್ಯಾಮಭಿನಿಃ ಶ್ವಸಂತೌ। 
ಯಶಸ್ವಿನೌ ಜಜ್ವಲತುರ್ಮೃಧೇ ತದಾ
ಘೃತಾವಸಿಕ್ತಾವಿವ ಹವ್ಯವಾಹೌ'॥  8-95-2 (59640) 
ಯಥಾ ಗಜೌ ಹೈಮವತೌ ಪ್ರಭಿನ್ನೌ
ಪ್ರವೃದ್ಧದಂತಾವಿವ ವಾಸಿತಾರ್ಥೇ। 
ತಥಾ ಸಮಾಜಗ್ಮತುರುಗ್ರವೀರ್ಯೌ
ಧನಂಜಯಶ್ಚಾಧಿರಥಿಶ್ಚ ವೀರೌ॥  8-95-3 (59641) 
ಬಲಾಹಕೇನೇವ ಮಹಾಬಲಾಹಕೋ
ಯದೃಚ್ಛಯಾ ವಾ ಗಿರಿಣಾ ಯಥಾ ಗಿರಿಃ। 
ತಥಾ ಧನುರ್ಜ್ಯಾತಲನೇಮಿನಿಃಸ್ವನೌ
ಸಮೀಯತುಸ್ತಾವಿಷುವರ್ಷವರ್ಷಿಣೌ॥  8-95-4 (59642) 
ಶರಾಸ್ತ್ರಶಕ್ತ್ಯೃಷ್ಟಿಗದಾಸಿಸರ್ಪೌ
ರೋಷಾನಿಲೋದ್ವೂತಮಹೋರ್ಮಿಮಾಲೌ। 
ಯಥಾಽಚಲೌ ದ್ವೌ ಚಲತಸ್ತಥಾ ತೌ
ಯಥಾಽರ್ಣವೌ ಚಾಶು ಚತುರ್ಯುಗಾಂತೇ'॥  8-95-5 (59643) 
ಪ್ರವೃದ್ಧಶೃಂಗದ್ರುಮವೀರುದೋಷಧೀ
ಪ್ರವೃದ್ವನಾನಾವಿಧನಿರ್ಝರೌಘೌ। 
ಯಥಾಽಚಲೌ ವಾ ಚಲಿತೌ ಮಹಾಜಲೈ--
ಸ್ತಥಾ ಮಹಾಸ್ತ್ರೈರಿತರೇತರಂ ಹತಃ॥  8-95-6 (59644) 
ಸ ಸನ್ನಿಪಾತೋ ರಥಯೋರ್ಮಹಾನಭೂ--
ತ್ಸುರೇಶವೈರೋಚನಯೋರ್ಯಥಾ ಪುರಾ। 
ಶರೈರ್ವಿನುನ್ನಾಶ್ವನಿಯಂತೃದೇಹಯೋಃ
ಸುದುಃಸಹಾಸ್ತ್ರೈಃ ಪರಿಭಿನ್ನದೇಹಯೋಃ॥  8-95-7 (59645) 
ಪ್ರಭೂತಪದ್ಮೋತ್ಪಲಮತ್ಸ್ಯಕಚ್ಛಪೌ
ಮಹಾಹದೌ ಪಕ್ಷಿಗಣಾನುನಾದಿತೌ। 
ಸುಸನ್ನಿಕೃಷ್ಟಾವನಿಲೋದ್ಧತೌ ಯಥಾ
ತಥಾ ರಥೌ ತೌ ಧ್ವಜಿನೌ ಸಮೀಯತುಃ॥  8-95-8 (59646) 
ಉಭೌ ಮಹೇಂದ್ರಸ್ಯ ಸಮಾನವಿಕ್ರಮಾ--
ವುಭೌ ಮಹೇಂದ್ರಪ್ರತಿಮೌ ಮಹಾರಥೌ। 
ಮಹೇಂದ್ರವಜ್ರಪ್ರತಿಮೈಶ್ಚ ಸಾಯಕೈ--
ರ್ಮಹೇಂದ್ರವೃತ್ರಾವಿವ ಸಂಪ್ರಜಘ್ನತುಃ॥  8-95-9 (59647) 
ಸನಾಗಪತ್ತ್ಯಶ್ವರಥೇ ಉಭೇ ಬಲೇ
ವಿಚಿತ್ರವರ್ಮಾಭರಣಾಂಬರಾಯುಧೇ। 
ಚಕಂಪತುಶ್ಚೋನ್ನದತುಶ್ಚ ವಿಸ್ಮಯಾ--
ದ್ಧರಾ ವಿಯಚ್ಚಾರ್ಜುನಕರ್ಣಸಂಗಮೇ॥  8-95-10 (59648) 
ಭುಜಾಃ ಸವಸ್ತ್ರಾಂಗುಲಯಃ ಸಮುಚ್ಛ್ರಿತಾಃ
ಸಸಿಂಹನಾದೈರ್ಹೃಷಿತೈರ್ದಿದೃಕ್ಷುಭಿಃ। 
ಯದಾಽರ್ಜುನಂ ಮತ್ತ ಇವ ದ್ವಿಪೋ ದ್ವಿಪಂ
ಸಮಭ್ಯಯಾದಾಧಿರಥಿರ್ಜಿಘಾಂಸಯಾ॥  8-95-11 (59649) 
ಉದಕ್ರೋಶನ್ಸೋಮಕಾಸ್ತತ್ರ ಪಾರ್ಥಂ
ತ್ವರಸ್ವ ಯಾಹ್ಯರ್ಜುನ ಭಿಂಧಿ ಕರ್ಣಂ। 
ಛಿಂಧ್ಯಸ್ಯ ಮೂರ್ಧಾನಮಲಂ ಚಿರೇಣ
ಶ್ರದ್ಧಾಂ ಚ ರಾಜ್ಯಾದ್ವೃತರಾಷ್ಟ್ರಸೂನೋಃ॥  8-95-12 (59650) 
ತಥಾಽಸ್ಮಾಕಂ ಬಹವಸ್ತತ್ರ ಯೋಧಾಃ
ಕರ್ಣಂ ತಥಾ ಯಾಹಿ ಯಾಹೀತ್ಯವೋಚನ್। 
ಜಹ್ಯರ್ಜುನಂ ಕರ್ಣ ತತಃ ಸುದೀನಾಃ
ಪುನರ್ವನಂ ಯಾಂತ್ವಚಿರಾಯ ಪಾರ್ಥಾಃ॥  8-95-13 (59651) 
ಕರ್ಣೋಽಥ ಪೂರ್ವಂ ದಶಭಿಃ ಪೃಷತ್ಕೈ--
ರ್ಗಾಂಡೀವಧನ್ವಾನಮವಿಧ್ಯದಾಶು। 
ಜಘಾನ ತಂ ಚಾಪಿ ತತಃ ಕಿರೀಟೀ
ಶರೈಸ್ತದಾಷ್ಟಾದಶಭಿಃ ಸುಮುಕ್ತೈಃ॥  8-95-14 (59652) 
ಪುನಶ್ಚ ಕರ್ಣಸ್ತ್ವರಿತೋಽಪಿ ಪಾರ್ಥಂ
ರಥೇಷುಭಿಸ್ತಂ ದಶಭಿರ್ಜಘಾನ। 
ತಂ ಚಾಪಿ ಪಾರ್ಥೋ ದಶಭಿಃ ಶಿತಾಗ್ರೈಃ
ಕಕ್ಷ್ಯಾಂತರೇ ತೀಕ್ಷ್ಣಮುಖೈರವಿಧ್ಯತ್॥  8-95-15 (59653) 
ಕರ್ಣಸ್ತತೋ ಭಾರತ ಸಾಂಪರಾಯೇ
ಘೋರೇಽತಿವೇಲಂ ರಣಸಂವಿಮರ್ದೀ। 
ಜಘಾನ ಪಾರ್ಥಂ ನವಭಿಃ ಶಿತಾಗ್ರೈಃ
ಕಕ್ಷ್ಯಾಂತೇ ನಾಗಮಿವ ಪ್ರಭಿನ್ನಂ॥  8-95-16 (59654) 
ತತೋಽಪರಾಭ್ಯಾಂ ಯುಧಿ ಸೂತಪುತ್ರೋ
ದ್ವಾಭ್ಯಾಂ ಕ್ಷುರಾಭ್ಯಾಂ ಹರಿಮಾಶುಕಾರೀ। 
ಸಮಾಜಘಾನ ತ್ವರಯಾ ಮಹಾತ್ಮಾ
ಯಥಾ ಸುರೇಂದ್ರಂ ನಮುಚಿಃ ಪ್ರಸಹ್ಯ॥  8-95-17 (59655) 
ತಂ ಪಾಣ಼್ಡವಃ ಪಂಚಭಿರಾಯಸಾಗ್ರೈ--
ರಾಕರ್ಣಪೂರ್ಣೈರ್ನಿಜಘಾನ ಕರ್ಣಂ। 
ತೇ ಶೋಣಿತಂ ತಸ್ಯ ಪಪುಸ್ತದಾನೀಂ
ಕಾಲಸ್ಯ ದೂತಾ ಇವ ಪಾರ್ಥಬಾಣಾಃ॥  8-95-18 (59656) 
ಕರ್ಣೋಽಪಿ ಪಾರ್ಥಂ ಸಹ ವಾಸುದೇವಂ
ಸಮಾಚಿನೋದ್ಭಾರತ ವತ್ಸದಂತೈಃ। 
ಪರಸ್ಪರಂ ತೌ ವಿಶಿಖೈಃ ಪ್ರಮುಕ್ತೈ--
ಸ್ತತಕ್ಷತುಃ ಸೂತಪುತ್ರೋಽರ್ಜುನಶ್ಚ॥  8-95-19 (59657) 
ಪರಸ್ಪರಂ ಛಿದ್ರದಿದೃಕ್ಷಯಾ ಚ
ಸುಭೀಮಮಭ್ಯಾಯಯತುಃ ಪ್ರರುಷ್ಟೌ॥  8-95-20 (59658) 
ತತೋಽಸ್ತ್ರಮಾಗ್ನೇಯಮಮಿತ್ರತಾಪನಂ
ಮುಮೋಚ ಕರ್ಣಾಯ ಸುರೇಶ್ವರಾತ್ಮಜಃ। 
ಧನಂಜಯಾತ್ಸಂಯುಗಮೂರ್ಧ್ನಿ ನಿಃಸೃತಂ
ತದಾ ಪ್ರಜಜ್ವಾಲ ತದಸ್ತ್ರಮುತ್ತಮಂ॥  8-95-21 (59659) 
ಸಮೀಕ್ಷ್ಯ ಕರ್ಣೋ ಜ್ವಲನಾಸ್ತ್ರಮುದ್ಯತಂ
ಸ ವಾರುಣಂ ತತ್ಪ್ರಶಮಾರ್ಥಮಾಹವೇ। 
ಸಮುತ್ಸೃಜತ್ಸೂತಪುತ್ರಃ ಪ್ರತಾಪವಾನ್
ಸ ತೇನ ವಹ್ನಿಂ ಶಮಯಾಂಚಕಾರ॥  8-95-22 (59660) 
ವಲಾಹಕಾಸ್ತ್ರೇಣ ದಿಶಸ್ತರಸ್ವೀ
ಚಕಾರ ಸರ್ವಾಸ್ತಿಮಿರೇಣ ಸಂವೃತಾಃ। 
ಅಪಾವಹನ್ಮೇಘಗಣಾಂಸ್ತತಸ್ತಾನ್
ಸಮೀರಣಾಸ್ತ್ರೇಣ ಸಮೀರಿತೇನ॥  8-95-23 (59661) 
ತತಃ ಸೋಽಸ್ತ್ರಂ ದಯಿತಂ ದೇವರಾಜ್ಞಃ
ಪ್ರಾದುಶ್ಚಕ್ರೇ ವಜ್ರಮಮಿತ್ರತಾಪನಃ। 
ಗಾಂಡೀವಜ್ಯಾ ವಿಮೃಶಂಶ್ಚಾತಿಮನ್ಯು--
ರ್ಧನಂಜಯಃ ಶತ್ರುಸಂಘಪ್ರಮಾಥೀ॥  8-95-24 (59662) 
ನಾರಾಚನಾಲೀಕವರಾಹಕರ್ಣಾ
ಗಾಂಡೀವತಃ ಪ್ರಾದುರಾಸನ್ಸುತೀಕ್ಷ್ಣಾಃ। 
ಸಹಸ್ರಶೋ ವಜ್ರಸಮಾನವೇಗಾ--
ಸ್ತೇ ಸರ್ವತಃ ಪರ್ಯಧಾವಂತ ಘೋರಾಃ॥  8-95-25 (59663) 
ಪಾರ್ಥೇಷವಃ ಕರ್ಣರಥಂ ವಿಲಗ್ನಾ
ಅಧೋಮುಖಾಃ ಪಕ್ಷಿಗಣಾ ದಿನಾಂತೇ। 
ನಿಶಾನಿಕೇತಾರ್ಥಮಿವಾಶು ವೃಕ್ಷಂ
ಜಗ್ರಾಹ ತಾನ್ಸೂತಪುತ್ರಃ ಪೃಷತ್ಕೈಃ॥  8-95-26 (59664) 
ಕ್ಷಿಪ್ತಾಂಸ್ತಥಾ ಪಾಂಡವಬಾಣಸಂಘಾ--
ನಮೃಷ್ಯಮಾಣಸ್ಯ ಧನಂಜಯಸ್ಯ। 
ರಣಾಜಿರೇ ತ್ವಂತಕತುಲ್ಯಕರ್ಮಾ
ವೈಕರ್ತನೋ ರೋಷಪರೀತಚೇತಾಃ॥  8-95-27 (59665) 
ಜ್ಯೋತಿಷ್ಪ್ರಭಾಂ ಯದ್ವದುಪಾಗತಃ ಸ--
ಂದಿವಾಕರೋ ನಾಶಯತೇ ಕ್ಷಣೇನ। 
ಪಾರ್ಥಸ್ಯ ತಾನ್ಬಾಣಗಣಾನ್ಸಮಗ್ರಾ--
ನ್ವ್ಯನಾಶಯದ್ಯುಧ್ಯತ ಏವ ಕರ್ಣಃ॥  8-95-28 (59666) 
ರೋಷಾತ್ಪ್ರದೀಪ್ತಃ ಸುಮಹಾವಿಮರ್ದೇ
ಭೀಮಸ್ತತೋಽಕ್ರುಧ್ಯದದೀನಸತ್ವಃ। 
ಪಾಣಿಂ ಸ್ವಪಾಣೌ ಸ ವಿನಿಷ್ಪಿಷ್ಯ ರೋಷಾ--
ದಮರ್ಷಿತೋ ವಾಕ್ಯಮುವಾಚ ಪಾರ್ಥಂ॥  8-95-29 (59667) 
ತ್ವಾಂ ಸೂತಪುತ್ರೋ ನು ಕಥಂ ಕಿರೀಟಿ--
ನ್ರಥೇಷುಭಿರ್ಹಂತಿ ಶಿತಾಗ್ರಧಾರೈಃ। 
ಧೃತ್ಯಾ ಹಿ ಭೂತಾನಿ ಯಯಾಽಜಯಸ್ತ್ವಂ
ಗ್ರಾಸಂ ದದತ್ಖಾಂಡವೇ ಪಾವಕಾಯ॥  8-95-30 (59668) 
ಧೃತ್ಯಾ ತಯಾ ಸೂತಪುತ್ರಂ ಜಹಿ ತ್ವ--
ಮಹಂ ವೈನಂ ಗದಯಾ ಪೋಥಯಿಷ್ಯೇ। 
ಸಮೇತ್ಯ ಪಾರ್ಥಂ ಸುನೃಶಂಸವಾದೀ
ಜೀವನ್ನಾಯಂ ಯಾಸ್ಯತಿ ಕಾಲಪಕ್ವಃ॥ ॥  8-95-31 (59669) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಮ಼ಂಜನವತಿತಮೋಽಧ್ಯಾಯಃ॥ 95 ॥

Mahabharata - Karna Parva - Chapter Footnotes

8-95-6 ಹತಃ ಜಘ್ನತುರಿತ್ಯರ್ಥಃ॥ 8-95-7 ಸುದುಃಸಹಾನ್ಯೈಃ ಪರಿಶೋಣಿತೋದಕೈಃ ಇತಿ ಕ.ಟ.ಪಾಠಃ॥ 8-95-31 ಮಾ ಜೀವನಂ ಯಾಸ್ಯತಿ ಸೂತಪುತ್ರ ಇತಿ ಕ.ಪಾಠಃ॥ 8-95-95 ಪಂಚನವತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 096

॥ ಶ್ರೀಃ ॥

8.96. ಅಧ್ಯಾಯಃ 096 

Mahabharata - Karna Parva - Chapter Topics

ಕರ್ಣೇ ಯುಧಿ ವರ್ಧಮಾನೇ ಕೃಷ್ಣೇನಾರ್ಜುನಪ್ರೋತ್ಸಾಹನಂ॥ 1 ॥ ತತೋಽರ್ಜುನೇನ ಸ್ವಸಾಮರ್ಥ್ಯಪ್ರಕಾಶನಂ॥ 2 ॥

Mahabharata - Karna Parva - Chapter Text

8-96-0 (59670) 
ಸಂಜಯ ಉವಾಚ। 8-96-0x (5060) 
ಅಥಾಬ್ರವೀಚ್ಚಕ್ರಧರೋಽಪಿ ಪಾರ್ಥಂ
ದೃಷ್ಟ್ವಾ ರಥೇಷೂನ್ಪ್ರತಿಹನ್ಯಮಾನಾನ್। 
ಅಮೂಮುಷತ್ಪಶ್ಯತ ಏವ ತೇಽದ್ಯ
ಹ್ಯಸ್ತ್ರಾಣಿ ಕರ್ಣೋಽಸ್ತ್ರಗಣೈಃ ಕಿರೀಟಿನ್॥  8-96-1 (59671) 
ಸ ಪಾರ್ಥ ಕಿಂ ಮುಹ್ಯಸಿ ವೇತ್ಸಿ ಚೈವ ತಾ--
ಂದೃಷ್ಟ್ವಾ ಸಮೇತಾನ್ನದತಃ ಕುರೂಸ್ತ್ವಂ। 
ಕರ್ಣಂ ಪುರಸ್ಕೃತ್ಯ ವಿದುರ್ಹಿ ಸರ್ವೇ
ತವಾಸ್ತ್ರಮಸ್ತ್ರೈರ್ವಿನಿಹನ್ಯಮಾನಂ॥  8-96-2 (59672) 
ಯಯಾ ಧೃತ್ಯಾ ತಾಮಸಂ ಜಘ್ನಿವಾಂಸ್ತ್ವಂ
ತತ್ಸಂಯುಗೇ ತಾಮಸಾಂಶ್ಚಾತಿಘೋರಾನ್। 
ದಂಭೋದ್ಭವಂ ಚಾಸುರಮಾಹವೇ ತ್ವಂ
ದರ್ಪೋತ್ಸಿಕ್ತಂ ವೀರ್ಯವಂತಂ ಕಿರೀಟಿನ್।
ತಯಾ ಧೃತ್ಯಾ ತ್ವಂ ಜಹಿ ಕರ್ಣಮದ್ಯ
ಪಾರ್ಥಾಹವೇ ತ್ಯಕ್ತುಮಸ್ತ್ರಂ ಸಮರ್ಥಃ॥  8-96-3 (59673) 
ಅನೇನ ಚಾಶು ಕ್ಷುರನೇಮಿನಾದ್ಯ
ಮಯಾ ವಿಸೃಷ್ಟೇನ ಸುದರ್ಶನೇನ। 
ಛಿಂಧ್ಯಸ್ಯ ಮೂರ್ಧಾನಮರೇಃ ಪ್ರಸಹ್ಯ
ವಜ್ರೇಣ ಶಕ್ರೋ ನಮುಚೇರಿವಾರೇಃ॥  8-96-4 (59674) 
ಕಿರಾತರೂಪೀ ಭಗವಾನ್ಯಯಾ ಚ
ತ್ವಯಾ ಮಹಾತ್ಮಾ ಪರಿತೋಷಿತೋಽಭೂತ್। 
ಸ ತಾಂ ಪುನರ್ವೀರ ಧೃತಿಂ ಗೃಹೀತ್ವಾ
ಸಹಾನುಬಂಧಂ ಜಹಿ ಸೂತಪುತ್ರಂ॥  8-96-5 (59675) 
ತತೋ ಮಹೀಂ ಸಾಗರಮೇಖಲಾಂ ತ್ವಂ
ಸಪತ್ತಗಾ ಗ್ರಾಮವತೀಂ ಸಮೃದ್ಧಾಂ। 
ಪ್ರಯಚ್ಛ ರಾಜ್ಞೇ ನಿಹತಾರಿಸಂಘಾಂ
ಯಶಶ್ಚ ಪಾರ್ಥಾತುಲಮಾಪ್ನುಹಿ ತ್ವಂ॥  8-96-6 (59676) 
ಕರ್ಣಂ ಪುರಸ್ಕೃತ್ಯ ನದಂತಿಂ ಸರ್ವೇ
ತವಾಸ್ತ್ರಮಗ್ರ್ಯಂ ಪ್ರತಿಹತ್ಯ ವೀರಾಃ। 
ಕುರು ಪ್ರಯತ್ನಂ ಭರತಪ್ರವೀರ
ದ್ರವಂತ್ಯಮೀ ಸೃಂಜಯಾಃ ಸೋಮಕಾಶ್ಚ।
ದೃಷ್ಟ್ವಾಥ ಕರ್ಣಂ ಸಮರೇ ಪ್ರಹೃಷ್ಟಂ
ತ್ವಾಂ ಚಾಪಿ ದೃಷ್ಟ್ವಾ ಪರಿಹೀಯಮಾನಂ॥  8-96-7 (59677) 
ಸಂಜಯ ಉವಾಚ। 8-96-8x (5061) 
ಸಂಚೋದಿತೋ ಭೀಮಜನಾರ್ದನಾಭ್ಯಾಂ
ಸ್ಮೃತ್ವಾ ತದಾತ್ಮಾನಮವೇತ್ಯ ಸರ್ವಂ। 
ಇಹಾತ್ಮನಶ್ಚಾಗಮನೇ ವಿದಿತ್ವಾ
ಪ್ರಯೋಜನಂ ಕೇಶವಮಿತ್ಯುವಾಚ॥  8-96-8 (59678) 
ಪ್ರಾದುಷ್ಕರೋಭ್ಯೇಷ ಮಹಾಸ್ತ್ರಮುಗ್ರಂ
ಶಿವಾಯ ಲೋಕಸ್ಯ ವಧಾಯ ಸೌತೇಃ। 
ತನ್ಮೇಽನುಜಾನಾತು ಭವಾನ್ಸುರಾಶ್ಚ
ಬ್ರಹ್ಮಾ ಶಿವೋ ಬ್ರಹ್ಮವಿದಶ್ಚ ಸರ್ವೇ॥  8-96-9 (59679) 
ಇತಿ ಸ್ಮೋಕ್ತ್ವಾ ಪಾಂಡವಃ ಸವ್ಯಸಾಚೀ
ನಮಸ್ಕೃತ್ವಾ ಬ್ರಹ್ಮಣೇ ಸೋಽಮಿತಾತ್ಮಾ। 
ಅನುತ್ತಮಂ ಬ್ರಾಹ್ಮಮಸಹ್ಯಮಸ್ತ್ರಂ
ಪ್ರಾದುಶ್ಚಕ್ರೇ ಮನಸಾ ಯದ್ವಿಧೇಯಂ॥  8-96-10 (59680) 
ತತೋ ದಿಶಶ್ಚ ಪ್ರದಿಶಶ್ಚ ಸರ್ವಾಃ
ಸಮಾವೃಣೋತ್ಸಾಯಕೈರ್ಭೂರಿತೇಜಾಃ। 
ಗಾಂಡೀವಮುಕ್ತೈರ್ಭುಜಗೈರಿವೋಗ್ರೈ--
ರ್ದಿವಾಕರಾಂಶುಪ್ರತಿಮೈರ್ಜ್ವಲದ್ಭಿಃ॥  8-96-11 (59681) 
ಸೃಷ್ಟಾಸ್ತು ಬಾಣಾ ಭರತರ್ಷಭೇಣ
ಶತಂ ಶತಂ ಭೀಮಮುಖಾಃ ಸುತೀಕ್ಷ್ಣಾಃ। 
ಪ್ರಾಚ್ಛಾದಯನ್ಕರ್ಣರಥಂ ಕ್ಷಣೇನ
ಯುಗಾಂತಕಾಲಾರ್ಕಕರಪ್ರಕಾಶಾಃ॥  8-96-12 (59682) 
ವೈಕರ್ತನೇನಾಶು ತದಾಜಿಮಧ್ಯೇ
ಸಹಸ್ರಶೋ ಬಾಣಗಣಾ ವಿಸೃಷ್ಟಾಃ। 
ತೇ ಚಾಕ್ಷಯಾಃ ಪಾಂಡವಮಭ್ಯುಪೇಯುಃ
ಪರ್ಜನ್ಯಸೃಷ್ಟಾ ಇವ ವಾರಿಧಾರಾಃ॥  8-96-13 (59683) 
ತತಃ ಸ ಕೃಷ್ಣಂ ಚ ಕಿರೀಟಿನಂ ಚ
ವೃಕೋದರಂ ಚಾಪ್ರತಿಮಪ್ರಭಾವಃ। 
ತ್ರಿಭಿಸ್ತ್ರಿಭಿರ್ಭೀಮಬಲೋ ನಿಹತ್ಯ
ನನಾದ ಘೋರಂ ಮಹತಾ ಸ್ವನೇನ॥  8-96-14 (59684) 
ತತಃ ಸ ಬಾಣಾಭಿಹತಃ ಕಿರೀಟೀ
ಭೀಮಂ ತಥಾ ಪ್ರೇಕ್ಷ್ಯ ಜನಾರ್ದನಂ ಚ। 
ಅಮೃಷ್ಯಮಾಣಃ ಪುನರೇವ ಪಾರ್ಥಃ
ಶರಾಂದಶಾಷ್ಟೌ ಸಮಮುದ್ವವರ್ಷ॥  8-96-15 (59685) 
ಸ ಕೇತುಮೇಕೇನ ಶರೇಣ ವಿದ್ಧ್ವಾ
ಶಲ್ಯಂ ಚತುರ್ಭಿಸ್ತ್ರಿಭಿರೇವ ಕರ್ಣಂ। 
ತತಃ ಸುಮುಕ್ತೈರ್ದಶಭಿರ್ಜಘಾನ
ಸೇನಾಪತಿಂ ಕಾಂಚನವರ್ಮನದ್ವಂ॥  8-96-16 (59686) 
ಸ ರಾಜಪುತ್ರೋ ವಿಶಿರಾ ವಿಬಾಹು--
ರ್ವಿವಾಜಿಸೂತೋ ವಿಧನುರ್ವಿಕೇತುಃ। 
ಅಥೋ ರಥಾಗ್ರಾದಪತತ್ಪ್ರರುಗ್ಣಃ
ಪರಶ್ವಥೈಃ ಸಾಲ ಇವಾವಕೃತ್ತಃ॥  8-96-17 (59687) 
ಪುನಶ್ಚ ಕರ್ಣಂ ತ್ರಿಭಿರಷ್ಟಭಿಶ್ಚ
ದ್ವಾಭ್ಯಾಂ ಚತುರ್ಭಿರ್ದಶಭಿಶ್ಚ ವಿದ್ಧಾ। 
ಚತುಶ್ಶತಂ ದ್ವಿರದಾನಾಂ ನಿಪಾತ್ಯ
ರಥಾಂಜಘಾನಾಷ್ಟರಥಾನ್ಕಿರೀಟಿ।
ಸಹಸ್ರಮಶ್ವಾಂಶ್ಚ ಪುನಶ್ಚ ಸಾದೀ--
ನಷ್ಟೌ ಸಹಸ್ರಾಣಿ ಚ ಪತ್ತಿವೀರಾನ್॥  8-96-18 (59688) 
ದೃಷ್ಟ್ವಾ ತು ಮುಖ್ಯಾವತಿವಿಧ್ಯಮಾನೌ
ವರೇಷುಭಿಃ ಶೂರವರಾವರಿಘ್ನೌ। 
ಕರ್ಣಂ ಚ ಪಾರ್ಥಂ ಚ ನಿಯಂಯ ವಾಹಾ-
ನ್ಸರ್ವೇ ವರಿಷ್ಠಾಶ್ಚ ತತೋಽವತಸ್ಥುಃ॥  8-96-19 (59689) 
ಪ್ರಚ್ಛಾದಯಾಮಾಸ ತತಃ ಪೃಷತ್ಕೈಃ
ಸಘೋಷಮಾಚ್ಛಿದ್ಯ ಚ ಗಾಂಡಿವಜ್ಯಾಂ। 
ಅಸ್ಮಿನ್ಕ್ಷಣೇ ಫಲ್ಗುನಂ ಸೂತಪುತ್ರಃ
ಸಮಾಚಿನೋತ್ಕ್ಷುದ್ರಕಾಣಾಂ ಶತೇನ॥  8-96-20 (59690) 
ನಿರ್ಮುಕ್ತಸರ್ಪಪ್ರತಿಮೈಶ್ಚ ತೀಕ್ಷ್ಣೈ--
ಸ್ತೈಲಪ್ರಘೌತೈಃ ಖಗಪತ್ರವಾಜೈಃ। 
ಷಷ್ಟ್ಯಾ ಬಿಭೇದಾಶು ಚ ವಾಸುದೇವಂ
ತದಂತರೇ ಪ್ರಾತ್ವರನ್ಸೋಮಕಾಶ್ಚ॥  8-96-21 (59691) 
ತತೋ ನವಜ್ಯಾಂ ಸುದೃಢಾಂ ಕಿರೀಟಿ
ಸ್ವಬಾಹುವಿಕ್ಷೇಪಸಹಾಂ ಪ್ರಗೃಹ್ಯ। 
ಸಮಾದಧೇ ಗಾಂಡಿವೇ ಕ್ಷಿಪ್ರಕಾರೀ
ನಿಮೇಷಮಾತ್ರೇಣ ಮಹಾಧನುಷ್ಮಾನ್॥  8-96-22 (59692) 
ಜ್ಯಾಛೇದನಂ ಜ್ಯಾವಿಧಾನಂ ಚ ತಸ್ಯ
ನೈವಾವಬುಧ್ಯತ್ಸೂತಪುತ್ರೋ ಲಘುತ್ವಾತ್। 
ಪಾರ್ಥಸ್ಯ ಸಂಖ್ಯೇ ದ್ವಿಷತಾಂ ನಿಹಂತು--
ಸ್ತದದ್ಭುತಂ ತತ್ರ ಬಭೂವ ರಾಜನ್॥  8-96-23 (59693) 
ಪಾರ್ಥೋಽಪಿ ತಾಂ ಜ್ಯಾಮವಧಾಯ ತೂರ್ಣಂ
ಶರಾಸನಜ್ಯಾಮಾಧಿರಥೇರ್ವಿಹತ್ಯ। 
ಸುಸಂರಬ್ಧಃ ಕರ್ಣಶರೈಃ ಕ್ಷತಾಂಗೋ
ರಣೇ ಯೋಧಾಂಸ್ತಾವಕಾನ್ಪ್ರತ್ಯಗೃಹ್ಣಾತ್॥  8-96-24 (59694) 
ನೈವಾಪತ್ಪಕ್ಷಿಗಣೋಽಂತರಿಕ್ಷೇ
ಪಾರ್ಥೇನ ಚಾಸ್ತ್ರೇಣ ಕೃತೇಽಂಧಕಾರೇ॥  8-96-25 (59695) 
ಶಲ್ಯಂ ತು ಪಾರ್ಥೋ ದಶಭಿರ್ನಿಮೇಷಾ--
ದ್ಭೃಶಂ ತನುತ್ರೇ ಪ್ರಹಸನ್ನವಿಧ್ಯತ್। 
ತತಃ ಕರ್ಣಂ ದ್ವಾದಶಭಿಃ ಪೃಷತ್ಕೈ--
ರ್ವಿದ್ಧ್ವಾ ಪುನಃ ಸಪ್ತಭಿರಪ್ಯವಿಧ್ಯತ್॥  8-96-26 (59696) 
ಸ ಪಾರ್ಥಬಾಣಾಸನವೇಗನುನ್ನೈ--
ರ್ದೃಢಾಹತಃ ಪತ್ರಿಭಿರುಗ್ರವೇಗೈಃ। 
ವಿಭಿನ್ನಗಾತ್ರಃ ಕ್ಷತಜೋಕ್ಷಿತಾಂಗಃ
ಕರ್ಣೋ ಬಭೌ ರುದ್ರ ಇವಾಂತಕಾಲೇ॥  8-96-27 (59697) 
ತತಸ್ತ್ರಿಭಿಸ್ತಂ ತ್ರಿದಶಾಧಿಪೋಪಮಂ
ಶರೈರ್ಬಿಭೇದಾಧಿರಥಿರ್ಧನಂಜಯಂ। 
ಶರಾಂಶ್ಚ ಪಂಚ ಜ್ವಲನಾನಿವೋರಗಾ--
ನ್ಪ್ರವೇಶಯಾಮಾಸ ಜಿಘಾಂಸುರಚ್ಯುತೇ॥  8-96-28 (59698) 
ಸುವರ್ಣಚಿತ್ರಂ ಪುರುಷೋತ್ತಮಸ್ಯ
ವರ್ಮಾಥ ಭಿತ್ತ್ವಾಭ್ಯಪತನ್ಸುಪುಂಖಾಃ। 
ವೇಗೇನ ಗಾಂ ತೇ ವಿವಿಶುಶ್ಚ ರಾಜ--
ನ್ಸ್ನಾತ್ವಾ ಕರ್ಣಾಽಭಿಮುಖಾಃ ಪ್ರತೀಯುಃ॥  8-96-29 (59699) 
ತಾನ್ಪಂಚಭಲ್ಲೈರ್ದಶಭಿಃ ಸುಮುಕ್ತೈ--
ಸ್ತ್ರಿಧಾತ್ರಿಧೈಕೈಕಮಥೋಚ್ಚಕರ್ತ। 
ಧನಂಜಯಸ್ತೇ ನ್ಯಪತನ್ಪೃಥಿವ್ಯಾಂ
ಯಥಾಽಹಯಸ್ತಾರ್ಕ್ಷ್ಯಮುಖೇನ ಕೃತ್ತಾಃ॥  8-96-30 (59700) 
ತತಃ ಪ್ರಜಜ್ವಾಲ ಕಿರೀಟಮಾಲೀ
ಕ್ರೋಧೇನ ಕಕ್ಷಂ ಪ್ರದಹನ್ನಿವಾಗ್ನಿಃ। 
ಸ ಕರ್ಣಮಾಕರ್ಣವಿಕೃಷ್ಟಸೃಷ್ಟೈಃ
ಶರೈಃ ಶರೀರಾಂತಕರೈರ್ಜ್ವಲದ್ಭಿಃ।
ಮರ್ಮಸ್ವವಿಧ್ಯತ್ಸ ಚಚಾಲ ದುಃಖಾ--
ದ್ಧೈರ್ಯಾತ್ತುಂ ತಸ್ಥಾವತಿಮಾತ್ರಧೈರ್ಯಃ॥  8-96-31 (59701) 
ಪ್ರಾದುಶ್ಚಕಾರಾಥ ಶರಾನ್ಮಹಾತ್ಮಾ
ದೇಹಂ ವಿಚಿನ್ವನ್ನಿವ ಸೂತಜಸ್ಯ। 
ಶರಾಸ್ತು ತೇ ಕಾಂಚನಚಿತ್ರಪುಂಖಾಃ
ಸಂಪೇತುರುರ್ವ್ಯಾಂ ಶತಶೋ ಮಹಾಂತಃ॥  8-96-32 (59702) 
ತತಃ ಶರೌಘೈಃ ಪ್ರದಿಶೋ ದಿಶಶ್ಚ
ರವಿಪ್ರಭಾಃ ಕರ್ಣರಥಶ್ಚ ರಾಜನ್। 
ಅದೃಶ್ಯ ಆಸೀತ್ಕುಪಿತೇ ಧನಂಜಯೇ
ತುಷಾರನೀಹಾರವೃತೋ ಗಿರಿರ್ಯಥಾ॥  8-96-33 (59703) 
ಸಚಕ್ರರಕ್ಷಾ ಅಪಿ ಪೃಷ್ಠಗೋಪಾಃ
ಕರ್ಣಸ್ಯ ಯೇ ಚಾಪಿ ಪುರಃಸರಾಶ್ಚ। 
ಭೀತಾ ದ್ರವಂತಿ ಸ್ಮ ನಿಹನ್ಯಮಾನಾ
ಮಹೇಷುಭಿಃ ಪಾರ್ಥಕರಪ್ರಣುನ್ನೈಃ॥  8-96-34 (59704) 
ತತೋಽರ್ಜುನೋ ವೈ ಭರತಪ್ರವೀರೋ
ಮಹಾನುಭಾವಃ ಸಮರೇ ನಿಹಂತಾ। 
ಸುಯೋಧನೇನಾನುಮತಾನ್ವಿನಿಘ್ನ--
ನ್ಸಮುಚ್ಛ್ರಿತಾನ್ಸರಥಾನ್ಸಾರಭೂತಾನ್॥  8-96-35 (59705) 
ಗಾಂಡೀವಧನ್ವಾ ದ್ವಿಗುಣಂ ಸಹಸ್ರಂ
ಕುರುಪ್ರವೀರಾನೃಷಭಃ ಕುರೂಣಾಂ। 
ಕ್ಷಣೇನ ಸರ್ವಾನ್ಸರಥಾನ್ಸಸೂತಾ--
ನ್ನಿನಾಯ ರಾಜನ್ಕ್ಷಯಮೇಕವೀರಃ॥  8-96-36 (59706) 
ಅಥೋ ಪಲಾಯಂತ ವಿಹಾಯ ಕರ್ಣಂ
ತವಾತ್ಮಜಾ ಯೇ ಕುರವಶ್ಚ ಶಿಷ್ಟಾಃ। 
ಏತಾನವಾಕೀರ್ಯ ಶರಕ್ಷತಾಂಶ್ಚ
ವಿಲಪ್ಯಮಾನಾಂಸ್ತನಯಾನ್ವಿಮೃದ್ಗನ್॥  8-96-37 (59707) 
ಸರ್ವೇ ಪ್ರಣೇಶುಃ ಕುರವೋ ವಿಭಗ್ನಾಃ
ಪಾರ್ಥೇಷುಭಿಃ ಸಂಪರಿತಪ್ಯಮಾನಾಃ। 
ಸುಯೋಧನೇನಾಥ ಪುನರ್ವರಿಷ್ಠಾಃ
ಪ್ರಚೋದಿತಾಃ ಕರ್ಣರಥಾನುಯಾನೇ॥  8-96-38 (59708) 
ಭೋಃ ಕ್ಷತ್ರಿಯಾಃ ಶೂರತಮಾಸ್ತು ಸರ್ವೇ
ಕ್ಷತ್ರೇ ಚ ಧರ್ಮೇ ನಿರತಾಃ ಸ್ಥ ಯೂಯಂ। 
ನ ಯುಕ್ತರೂಪಂ ಭವತಾಂ ಸಮೀಪಾ--
ತ್ಪಲಾಯನಂ ಕರ್ಣಮತಿಪ್ರಹಾಯ॥  8-96-39 (59709) 
ತವಾತ್ಮಜೇನಾಪಿ ತಥೋಚ್ಯಮಾನಾ
ನೈವಾವತಿಷ್ಠಂತ ಭಯಾದ್ವಿವರ್ಣಾಃ। 
ಕ್ಷಣೇನ ನಷ್ಟಾಃ ಪ್ರದಿಶೋ ದಿಶಶ್ಚ
ಸರ್ವೇ ತತಃ ಪ್ರೇಕ್ಷ್ಯ ದಿಶೋ ವಿಶೂನ್ಯಾಃ॥  8-96-40 (59710) 
ಭಯಾವದೀರ್ಣಃ ಕುರುಭಿರ್ವಿಹೀನಃ
ಪಾರ್ಥೇಷುಭಿಃ ಸಂಪರಿತಪ್ಯಮಾನಃ। 
ನ ವಿವ್ಯಧೇ ಭಾರತ ತತ್ರ ಕರ್ಣಃ 
ಪ್ರತೀಪಮೇವಾರ್ಜುನಮಭ್ಯಧಾವತ್॥ ॥  8-96-41 (59711) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಷಣ್ಣವತಿತಮೋಽಧ್ಯಾಯಃ॥ 96 ॥






ಕರ್ಣಪರ್ವ - ಅಧ್ಯಾಯ 097

॥ ಶ್ರೀಃ ॥

8.97. ಅಧ್ಯಾಯಃ 097 

Mahabharata - Karna Parva - Chapter Topics

ರಣೇ ಹೀಯಮಾನೇನ ಕರ್ಣೇನಾರ್ಜುನಸ್ಯ ಶಿರೋ ಲಕ್ಷೀಕೃತ್ಯ ನಾಗಾಸ್ತ್ರಪ್ರಯೋಗಃ॥ 1 ॥ ಕೃಷ್ಣೇನ ಪಾರ್ಥರಥೇ ಪಾದನಿಪೀಡನೇನ ಧರಣ್ಯಾಂ ಕಿಂಚಿನ್ನಿಮಜ್ಜಿತೇ ತದಸ್ತ್ರೇಣ ಶಿರೋವರ್ಜಂ ಪಾರ್ಥಕಿರೀಟಮಾತ್ರಾಪಹಾರಃ॥ 2 ॥ ಕರ್ಣಸ್ಯ ರಥಚಕ್ರೇ ವಿಪ್ರಶಾಪಾತ್ ಧರಣ್ಯಾಂ ನಿಮಗ್ನೇ ತದುದ್ದಿಧೀರ್ಷಯಾ ತೇನಪಾರ್ಥಂಪ್ರತಿ ಮುಹೂರ್ತಮಯುದ್ಧಪ್ರಾರ್ಥನಂ॥ 3 ॥

Mahabharata - Karna Parva - Chapter Text

8-97-0 (59712) 
ಸಂಜಯ ಉವಾಚ। 8-97-0x (5062) 
ತತೋಽಪಯಾತಾಃ ಶರಪಾತಮಾತ್ರ--
ಮವಸ್ಥಿತಾ ವೈ ಕುರವೋ ನರೇಂದ್ರ। 
ವಿದ್ಯುತ್ಪ್ರಕಾಶಂ ದದೃಶುಃ ಸಮಂತಾ--
ದ್ವನಂಜಯಾಸ್ತ್ರಂ ಸಮುದೀರ್ಯಮಾಣಂ॥  8-97-1 (59713) 
ತತೋಽಗ್ರಸತ್ಸೂತಪುತ್ರೋಽರ್ಜುನಸ್ಯ
ವಿಯದ್ಗತಂ ಘೋರತರಂ ಶರೈಸ್ತತ್। 
ಕ್ರುದ್ಧೇನ ಪಾರ್ಥೇನ ಶರಂ ವಿಸೃಷ್ಟಂ
ವಧಾಯ ಕರ್ಣಸ್ಯ ಮಹಾವಿಮರ್ದೇ॥  8-97-2 (59714) 
[ಉದೀರ್ಯಮಾಣಂ ಸ್ಮ ಕುರೂಂದಹಂತಂ
ಸುವರ್ಣಪುಂಖೈರ್ವಿಶಿಖೈರ್ಮಮರ್ದ। 
ಕರ್ಣಸ್ತ್ವಮೋಘೇಷ್ವಸನಂ ದೃಢಜ್ಯಂ
ವಿಸ್ಫಾರಯಿತ್ವಾ ವಿಸೃಜಂಛರೋಘಾನ್॥]  8-97-3 (59715) 
ರಾಮಾದುಪಾತ್ತೇನ ಮಹಾಮಹಿಂನಾ
ಹ್ಯಾಥರ್ವಣೇನಾರಿವಿನಾಶನೇನ। 
ತದರ್ಜುನಾಸ್ತ್ರಂ ವ್ಯಧಮದ್ದಹಂತಂ
ಪಾರ್ಥಂ ಚ ಬಾಣೈರ್ನಿಶಿತೈರವಿಧ್ಯತ್॥  8-97-4 (59716) 
ತತೋ ವಿಮರ್ದಃ ಸುಮಹಾನ್ಬಭೂವ
ತತ್ರಾರ್ಜುನಸ್ಯಾಧಿರಥೇಶ್ಚ ರಾಜನ್। 
ಅನ್ಯೋನ್ಯಮಾಸಾದಯತೋಃ ಪೃಷತ್ಕೈ--
ರ್ವಿಷಾಣಘಾತೈರ್ದ್ವಿಪಯೋರಿವಾಜೌ॥  8-97-5 (59717) 
ತತೋಽಸ್ತ್ರಸಂಘಾತಸಮಾವೃತಂ ತದಾ
ಬಭೂವ ರಾಜಂಸ್ತುಮುಲಂ ರಣಾಜಿರಂ। 
ಯತ್ಕರ್ಣಪಾರ್ಥೌ ಶರವೃಷ್ಟಿಸಂಘೈ--
ರ್ನಿರಂತರಂ ಚಕ್ರತುರಂಬರಂ ತದಾ॥  8-97-6 (59718) 
[ತತೋ ಜಾಲಂ ಬಾಣಮಯಂ ಮಹಾಂತಂ
ಸರ್ವೇಽದ್ರಾಕ್ಷುಃ ಕುರವಃ ಸೋಮಕಾಶ್ಚ। 
ನಾನ್ಯಂ ಚ ಭೂತಂ ದದೃಶುಸ್ತದಾ ತೇ
ಬಾಣಾಂಧಕಾರೇ ತುಮುಲೇಽಥ ಕಿಂಚಿತ್॥  8-97-7 (59719) 
ತೌ ಸಂದಧಾನಾವನಿಶಂ ಚ ರಾಜನ್।
ಸಮಸ್ಯಂತೌ ಚಾಪಿ ಶರಾನನೇಕಾನ್। 
ಸಂದರ್ಶಯೇತಾಂ ಯುಧಿ ಮಾರ್ಗಾನ್ವಿಚಿತ್ರಾ--
ಂಧನುರ್ಧರೌ ತೌ ವಿವಿಧೈಃ ಕೃತಾಸ್ತ್ರೈಃ॥  8-97-8 (59720) 
ತಯೋರೇವಂ ಯುಧ್ಯತೋರಾಜಿಮಧ್ಯೇ
ಸೂತಾತ್ಮಜೋಽಭೂದಧಿಕಃ ಕದಾಚಿತ್। 
ಪಾರ್ಥಃ ಕದಾಚಿತ್ತ್ವಧಿಕಃ ಕಿರೀಟಿ
ವೀರ್ಯಾಸ್ತ್ರಮಾಯಾಬಲಪೌರುಷೇಣ॥  8-97-9 (59721) 
ದೃಷ್ಟ್ವಾ ತಯೋಸ್ತಂ ಯುಧಿ ಸಂಪ್ರಹಾರಂ
ಪರಸ್ಪರಸ್ಯಾಂತರಮೀಕ್ಷಮಾಣಯೋಃ। 
ಘೋರಂ ತಯೋರ್ದುರ್ವಿಷಹಂ ರಣೇಽನ್ಯೈ--
ರ್ಯೋಧಾಃ ಸರ್ವೇ ವಿಸ್ಮಯಮಭ್ಯಗಚ್ಛನ್॥  8-97-10 (59722) 
ತತೋ ಭೂತಾನ್ಯಂತರಿಕ್ಷಸ್ಥಿತಾನಿ
ತೌ ಕರ್ಣಪಾರ್ಥೌ ಪ್ರಶಶಂಸುರ್ನರೇಂದ್ರ। 
ಭೋಃ ಕರ್ಣ ಸಾಧ್ವರ್ಜುನ ಸಾಧು ಚೇತಿ
ವಿಯತ್ಸು ವಾಣೀ ಶ್ರೂಯತೇ ಸರ್ವತೋಪಿ॥  8-97-11 (59723) 
ತಸ್ಮಿನ್ವಿಮರ್ದೇ ರಥವಾಜಿನಾಗೈ--
ಸ್ತದಾಽಭಿಘಾತೈರ್ದಲಿತೇ ಹಿ ಭೂತಲೇ। 
ತತಸ್ತು ಪಾತಾಲತಲೇ ಶಯಾನೋ
ನಾಗೋಽಶ್ವಸೇನಃ ಕೃತವೈರೋಽರ್ಜುನೇನ॥  8-97-12 (59724) 
ರಾಜಂಸ್ತದಾ ಖಾಂಡವದಾಹಮುಕ್ತೋ
ವಿವೇಶ ಕೋಪಾದ್ವಸುಧಾತಲೇ ಯಃ। 
ಅಥೋತ್ಪಪಾತೋರ್ಧ್ವಗತಿರ್ಜವೇನ
ಸಂದೃಶ್ಯ ಕರ್ಣಾರ್ಜುನಯೋರ್ವಿಮರ್ದಂ॥  8-97-13 (59725) 
ಅಯಂ ಹಿ ಕಾಲೋಸ್ಯ ದುರಾತ್ಮನೋ ವೈ
ಪಾರ್ಥಸ್ಯ ವೈರಪ್ರತಿಯಾತನಾಯ। 
ಸಂಚಿಂತ್ಯ ತೂರ್ಣಂ ಪ್ರವಿವೇಶ ಚೈವ
ಕರ್ಣಸ್ಯ ರಾಜನ್ಶರರೂಪಧಾರೀ॥  8-97-14 (59726) 
ತತೋಸ್ತ್ರಸಂಘಾತಸಮಾಕುಲಂ ತದಾ
ಬಭೂವ ಜನ್ಯಂ ವಿತತಾಂಶುಜಾಲಂ। 
ತತ್ಕರ್ಣಪಾರ್ಥೋ ಶರಸಂಘವೃಷ್ಟಿಭಿ--
ರ್ನಿರಂತರಂ ಚಕ್ರತುರಂಬರಂ ತದಾ॥  8-97-15 (59727) 
ತದ್ಬಾಣಜಾಲೈಕಮಯಂ ಮಹಾಂತಂ
ಸರ್ವೇಽತ್ರಸನ್ಕುರವಃ ಸೋಮಕಾಶ್ಚ। 
ನಾನ್ಯತ್ಕಿಂಚಿದ್ದದೃಶುಃ ಸಂಪತದ್ವೈ
ಬಾಣಾಂಧಕಾರೇ ತುಮುಲೇಽತಿಮಾತ್ರಂ॥  8-97-16 (59728) 
ತತಸ್ತೌ ಪುರುಷವ್ಯಾಘ್ರೌ ಸರ್ವಲೋಕಧನುರ್ಧರೌ।
ತ್ಯಕ್ತಪ್ರಾಣೌ ರಣೇ ವೀರೋ ಯುದ್ಧಶ್ರಮಮುಪಾಗತೌ॥ 8-97-17 (59729) 
ಸಮುತ್ಕ್ಷೇಪೈರ್ವೀಕ್ಷಮಾಣೌ ಸಿಕ್ತೌ ಚಂದನವಾರಿಣಾ।
ಸವಾಲವ್ಯಜನೈರ್ದಿವ್ಯೈರ್ದಿವಿಸ್ಥೈರಪ್ಸರೋಗಣೈಃ। 
ಶಕ್ರಸೂರ್ಯಕರಾಬ್ಜಾಭ್ಯಾಂ ಪ್ರಮಾರ್ಜಿತಮುಖಾವುಭೌ॥  8-97-18 (59730) 
ಕರ್ಣೋಽಥ ಪಾರ್ಥಂ ನ ವಿಶೇಷಯದ್ಯದಾ
ಭೃಶಂ ಚ ಪಾರ್ಥೇನ ಶರಾಭಿತಪ್ತಃ। 
ತತಸ್ತು ವೀರಃ ಶರವಿಕ್ಷತಾಂಗೋ
ದಧ್ರೇ ಮನೋ ಹ್ಯೇಕಶಯಸ್ಯ ತಸ್ಯ॥]  8-97-19 (59731) 
ತತೋ ರಿಪುಘ್ನಂ ಸಮಧತ್ತ ಕರ್ಣಃ
ಸುಸಂಚಿತಂ ಸರ್ಪಮುಖಂ ಜ್ವಲಂತಂ। 
ರೌದ್ರಂ ಶರಂ ಸನ್ನತಮುಗ್ರಧೌತಂ
ಪಾರ್ಥಾರ್ಥಮಿತ್ಯೇವ ಚಿರಾಭಿಗುಪ್ತಂ॥  8-97-20 (59732) 
ಸದಾರ್ಚಿತಂ ಚಂದನಚೂರ್ಣಶಾಯಿತಂ
ಸುವರ್ಣತೂಣೀರಶಯಂ ಮಹಾರ್ಚಿಷಂ। 
ಆಕರ್ಣಪೂರ್ಣಂ ವಿಚಕರ್ಷ ಕರ್ಣೋ
ವಿಮೋಕ್ತುಕಾಮಃ ಶರಮುಗ್ರವೇಗಂ॥  8-97-21 (59733) 
ಪ್ರದೀಪ್ತಮೈರಾವತವಂಶಸಂಭವಂ
ಶಿರೋ ಜಿಹೀರ್ಷುರ್ಯುಧಿ ಸವ್ಯಸಾಚಿನಃ। 
ತತಃ ಪ್ರಜಜ್ವಾಲ ದಿಶೋ ನಭಶ್ಚ
ಉಲ್ಕಾಶ್ಚ ಘೋರಾಃ ಶತಶಃ ಪ್ರಪೇತುಃ॥  8-97-22 (59734) 
ತಸ್ಮಿಂಸ್ತು ನಾಗೇ ಧನುಷಿ ಪ್ರಯುಕ್ತೇ
ಹಾಹಾಕೃತಾ ಲೋಕಪಾಲಾಃ ಸಶಕ್ರಾಃ॥  8-97-23 (59735) 
ಸ ಸೂತಪುತ್ರಸ್ತಮಪಾಂಗದೇಶೇ
ಅವಾಙ್ಮುಖಂ ಸಂಧಯತಿ ಸ್ಮ ರೋಷಾತ್। 
ನ ತಂ ಸ್ಮ ಜಾನಾತಿ ಮಹಾನುಭಾವ--
ಮಪಾಂಗದೇಶೇಽಭಿನಿವಿಷ್ಟಮಾಜೌ॥  8-97-24 (59736) 
[ನ ಚಾಪಿ ತಂ ಬುಬುಧೇ ಸೂತಪುತ್ರೋ
ಬಾಣೇ ಪ್ರವಿಷ್ಟಂ ಯೋಗಬಲೇನ ನಾಗಂ। 
ದಶಶತನಯನೋಽಹಿಂ ದೃಶ್ಯ ಬಾಣೇ ಪ್ರವಿಷ್ಟಂ
ನಿಹತ ಇತಿ ಸುತೋ ಮೇ ಸ್ರಸ್ತಗಾತ್ರೋ ಬಭೂವ।
ಜಲಜಕುಸುಮಯೋನಿಃ ಶ್ರೇಷ್ಠಭಾವೋ ಜಿತಾತ್ಮಾ
ತ್ರಿದಶಪತಿಮವೋಚನ್ಮಾ ವ್ಯಥಿಷ್ಠಾ ಜಯೇ ಶ್ರೀಃ॥  8-97-25 (59737) 
ತತೋಽಬ್ರವೀನ್ಮದ್ರರಾಜೋ ಮಹಾತ್ಮಾ
ದೃಷ್ಟ್ವಾ ಕರ್ಣಂ ಪ್ರಹಿತೇಷು ತಮುಗ್ರಂ। 
ಗ್ರೀವಾಯತಃ ಕರ್ಣ ನ ಸಂಹಿತೋಽಯಂ
ಸಮೀಕ್ಷ್ಯ ಸಂಧತ್ಸ್ವ ಶರಂ ಪರಘ್ನಂ॥  8-97-26 (59738) 
ಅಥಾಬ್ರವೀತ್ಕ್ರೋಧಸಂರಕ್ತನೇತ್ರೋ
ಮದ್ರಾಧಿಪಂ ಸೂತಪುತ್ರೋ ಮನಸ್ವೀ। 
ನ ಸಂಧತ್ತೇ ದ್ವಿಃ ಶರಂ ಶಲ್ಯ ಕರ್ಣೋ
ನ ಮಾದೃಶಾ ಜಿಹ್ಮಯುದ್ವಾ ಭವಂತಿ॥  8-97-27 (59739) 
ಇತೀದಮುಕ್ತ್ವಾ ವಿಸಸರ್ಜ ತಂ ಶರಂ
ಪ್ರಯತ್ನತೋ ವರ್ಷಗಣಾಭಿಪೂಜಿತಂ। 
ಹತೋಸಿ ರೇ ಫಲ್ಗುನ ಇತ್ಯಧಿಕ್ಷಿಪ--
ನ್ನುವಾಚ ಚೋಚ್ಚೈರ್ನಿರಮೂರ್ಜಿತಾಂ ವೃಷಃ॥  8-97-28 (59740) 
ಸ ಸಾಯಕಃ ಕರ್ಣಭುಜಪ್ರಸೃಷ್ಟೋ
ಹುತಾಶನಾರ್ಕಪ್ರತಿಮಃ ಸುಘೋರಃ। 
ಗುಣಚ್ಯುತಃ ಕರ್ಣಧನುಃಪ್ರಮುಕ್ತೋ
ವಿಯದ್ಗತಃ ಪ್ರಾಜ್ವಲದಂತರಿಕ್ಷೇ॥  8-97-29 (59741) 
ತಮಾಪತಂತಂ ಜ್ವಲಿತಂ ನಿರೀಕ್ಷ್ಯ
ವಿಯದ್ಗತಂ ವೃಷ್ಣಿಕುಲಪ್ರವೀರಃ। 
ರಥಸ್ಯ ಚಕ್ರಂ ಸಹಸಾ ನಿಪೀಡ್ಯ
ಪಂಚಾಂಗುಲಂ ಮಜ್ಜಯತಿ ಸ್ಮ ವೀರಃ॥  8-97-30 (59742) 
ತತೋಽಂತರಿಕ್ಷೇ ಸುಮಹಾನ್ನಿನಾದಃ
ಸಂಪೂಜನಾರ್ಥಂ ಮಧುಸೂದನಸ್ಯ। 
[ದಿವ್ಯಾಶ್ಚ ವಾಚಃ ಸಹಸಾ ಬಭೂವು--
ರ್ದಿವ್ಯಾನಿ ಪುಷ್ಪಾಣ್ಯಥ ಸಿಂಹನಾದಾಃ।
ತಸ್ಮಿಂಸ್ತಥಾ ವೈ ಧರಣೀಂ ನಿಮಗ್ನೇ
ರಥೇ ಪ್ರಯತ್ನಾನ್ಮಧುಸೂದನಸ್ಯ॥]  8-97-31 (59743) 
ತತಃ ಕಿರೀಟಂ ಬಹುರತ್ನಚಿತ್ರಂ
ಜಘಾನ ನಾಗೋಽರ್ಜುನಮೂರ್ಧತೋ ಬಲಾತ್। 
ಗಿರೇಃ ಸುಜಾತಾಂಕುರಪುಷ್ಪಿತದ್ರುಮಂ
ಮಹೇಂದ್ರವಜ್ರಂ ಶಿಖರಂ ಯಥೋತ್ತಮಂ॥  8-97-32 (59744) 
ತತಃ ಕಿರೀಟಂ ತಪನೀಯಚಿತ್ರಂ
ಪಾರ್ಥೋತ್ತಮಾಂಗಾದಹರತ್ತರಸ್ವೀ। 
ತದ್ಧೇಮಜಾಲಾವನತಂ ಸುಘೋರಂ
ಸಂಪ್ರಜ್ವಲತ್ತನ್ನಿಪಪಾತ ಭೂಮೌ॥  8-97-33 (59745) 
ತತೋಽರ್ಜುನಸ್ಯೋತ್ತಮಗಾತ್ರಭೂಷಣಂ
ಸುವರ್ಣಮುಕ್ತಾಮಣಿವಜ್ರಚಿತ್ರಿತಂ। 
ಧರಾವಿಯದ್ದ್ಯೋಸಲಿಲೇಷು ವಿಶ್ರುತಂ
ಬಲಂ ನಿಸರ್ಗೋತ್ತಮಮನ್ಯುಧಿಃ ಸದಾ॥  8-97-34 (59746) 
ಶರೇಣ ಮೂರ್ಧ್ನಿ ಪ್ರಜಹಾರ ಸೂತಜೋ
ದಿವಾಕರೇಂದುಜ್ವಲನಗ್ರಹತ್ವಿಷಂ। 
ಸುವರ್ಣಮುಕ್ತಾಮಣಿವಜ್ರಭೂಷಣಂ
ಪುರಂದರಾರ್ಥಂ ತಪಸಾ ಪ್ರಯತ್ನತಃ॥  8-97-35 (59747) 
ಸ್ವಯಂ ಕೃತಂ ಯದ್ವಿಧಿನಾ ಸ್ವಯಂಭುವಾ
ಮಹಾರ್ಹರೂಪಂ ದ್ವಿಷತಾಂ ಭಯಂಕರಂ। 
ನಿಜಘ್ನತೇ ದೇವರಿಪೂನ್ಸುರೇಶ್ವರಃ
ಸ್ವಯಂ ದದೌ ಯದ್ಧಿ ಮುದಾಽರ್ಜುನಾಯ॥  8-97-36 (59748) 
ಹರಿಪ್ರಚೇತೋಹರಿವಿತ್ತಗೋಪ್ತೃಭಿಃ
ಪಿನಾಕಪಾಶಾಶನಿದಂಡಧಾರಿಭಿಃ। 
ಸುರೋತ್ತಮೈರಪ್ಯವಿಷಹ್ಯಮರ್ದಿತುಂ
ಪ್ರಸಹ್ಯ ನಾಗೇನ ಜಹಾರ ತದ್ವೃಷಾ॥  8-97-37 (59749) 
ತದುತ್ತಮೇಷೂನ್ಮಥಿತಂ ವಿಷಾಹಿನಾ
ಪ್ರದೀಪ್ತಮರ್ಚಿಷ್ಮದತೀವ ಸುಂದರಂ। 
ಪಪಾತ ಪಾರ್ಥಸ್ಯ ಕಿರೀಟಮುತ್ತಮಂ
ದಿವಾಕರೋಸ್ತಾದಿವ ಪರ್ವತಾಜ್ಜ್ವಲನ್॥  8-97-38 (59750) 
ಮಹೀವಿಯದ್ದ್ಯೋಸಲಿಲಾನಿ ವಾಯುನಾ
ಪ್ರಸಹ್ಯ ರುಗ್ಣಾನಿ ವಿಘೂರ್ಣಿತಾನಿ ವಾ। 
ಇತೀವ ಶಬ್ದಂ ಭುವನೇಷು ತತ್ತಥಾ
ಜನಾ ವ್ಯವಸ್ಯಂತಿ ದಿಶಶ್ಚ ವಿಹ್ವಲಾಃ॥  8-97-39 (59751) 
ವಿನಾ ಕಿರೀಟಂ* ಶುಶುಭೇ ಸ ಪಾರ್ಥಃ
ಶ್ಯಾಮೋ ಯುವಾ ಶೈಲ ತ್ರಿಶೃಂಗೈಃ॥  8-97-40 (59752) 
ತತಃ ಸಮುದ್ಗ್ರಥ್ಯ ಸಿತೇನ ವಾಸಸಾ
ಸ್ವಮೂರ್ಧಜನಾವ್ಯಥಿತಸ್ತದಾಽರ್ಜುನಃ। 
ಬಭೌ ಸುಸಂಪೂರ್ಣಮರೀಚಿನೇಂದುನಾ
ಶಿರೋಗತೇನೋದಯಪರ್ವತೋ ಯಥಾ॥  8-97-41 (59753) 
ಸ ಚಾಪಿ ರಾಧೇಯಭುಜಪ್ರಮುಕ್ತೋ
ಹುತಾಶನಾರ್ಕಪ್ರತಿಮದ್ಯುತಿರ್ಮಹಾನ್। 
ಮಹೋರಗಃ ಕೃತವೈರೋಽರ್ಜುನೇನ
ಕಿರೀಟಮಾಹೃತ್ಯ ಸಮುತ್ಪಪಾತ॥  8-97-42 (59754) 
ತಮುತ್ಪತಂತಂ ದ್ವಿಪದಾಂ ವರಿಷ್ಠೋ
ದೃಷ್ಟ್ವಾ ವಚಃ ಪಾರ್ಥಮುವಾಚ ಕೃಷ್ಣಃ। 
ಮಹೋರಗಂ ಪಾಂಡವ ಪಶ್ಯಪಶ್ಯ
ಪ್ರಯೋಜಿತಂ ತ್ವನ್ನಿಧನಾರ್ಥಮುಗ್ರಂ॥  8-97-43 (59755) 
ಸ ಏವಮುಕ್ತೋ ಮಧುಸೂದನೇನ
ಗಾಂಡೀವಧನ್ವಾ ಹರಿಮುಗ್ರವಾಚಾ। 
ಉವಾಚ ಕೋ ನ್ವೇಷ ಮಮಾದ್ಯ ನಾಗಃ
ಕ್ಷಯಾಯ ನಾಗಾದ್ಗರುಡಸ್ಯ ವಕ್ರಂ॥  8-97-44 (59756) 
ಕೃಷ್ಣ ಉವಾಚ। 8-97-45x (5063) 
ಯೋಽಸೌ ತ್ವಯಾ ಖಾಂಡವೇ ಚಿತ್ರಭಾನುಂ
ಸಂತರ್ಪಯಾಣೇನ ಧನುರ್ಧರೇಣ। 
ವಿಯದ್ಗತೋ ಜನನೀಗುಪ್ತದೇಹೋ
ಮತ್ವೈಕರೂಪಂ ನಿಹತಾಽಸ್ಯ ಮಾತಾ॥  8-97-45 (59757) 
ಸ ಏಷ ತದ್ವೈರಮನುಸ್ಮರನ್ವೈ
ತ್ವಾಂ ಪ್ರಾರ್ಥಯತ್ಯಾತ್ಮವಧಾಯ ನೂನಂ। 
ನಭಶ್ಚುತಾಂ ಪ್ರಜ್ವಲಿತಾಮಿವೋಲ್ಕಾಂ
ಪಶ್ಯೈನಮಾಯಾಂತಮಮಿತ್ರಸಾಹ॥  8-97-46 (59758) 
ಸಂಜಯ ಉವಾಚ। 8-97-47x (5064) 
ತತಃ ಸ ಜಿಷ್ಣುಃ ಪರಿವೃತ್ಯ ರೋಷಾ--
ಚ್ಚಿಚ್ಛೇದ ಷಡ್ಭಿರ್ನಿಶಿತೈಃ ಸುಧಾರೈಃ। 
ನಾಗಂ ವಿಯತ್ತಿರ್ಯಗಿವೋತ್ಪತತಂ
ಸ ಚ್ಛಿನ್ನಗಾತ್ರೋ ನಿಪಪಾತ ಭೂಮೌ॥  8-97-47 (59759) 
[ಗತೇ ಚ ತಸ್ಮಿನ್ಭುಜಗೇ ಕಿರೀಟಿನಾ
ಸ್ವಯಂ ವಿಭುಃ ಪಾರ್ಥಿವ ಭೂತಲಾದಥ। 
ಸಮುಜ್ಜಹಾರಾಶು ಪುನಃ ಪತಂತಂ
ರಥಂ ಭುಜಾಭ್ಯಾಂ ಪುರುಷೋತ್ತಮಸ್ತತಃ॥]  8-97-48 (59760) 
ತಸ್ಮಿನ್ಮುಹೂರ್ತೇ ದಶಭಿಃ ಪೃಷತ್ಕೈಃ
ಸಿಲಾಶಿತೈರ್ಬರ್ಹಿಣಬರ್ಹವಾಜಿತೈಃ। 
ವಿವ್ಯಾಧ ಕರ್ಣಃ ಪುರುಷಪ್ರವೀರೋ
ಧನಂಜಯಂ ತಿರ್ಯಗವೇಕ್ಷಮಾಣಃ॥  8-97-49 (59761) 
ತತೋಽರ್ಜುನೋ ದ್ವಾದಶಭಿಃ ಸುಮುಕ್ತೈ--
ರ್ವರಾಹಕರ್ಣೈರ್ಜಿಶಿತೈಃ ಸಮರ್ಪ್ಯ। 
ನಾರಾಚಮಾಶೀವಿಷತುಲ್ಯವೇಗ--
ಮಾಕರ್ಣಪೂರ್ಣಾಯತಮುತ್ಸಸರ್ಜ॥  8-97-50 (59762) 
ಸ ಚಿತ್ರವರ್ಮೇಷುವರೋ ವಿದಾರ್ಯ
ಪ್ರಾಣಾನ್ನಿರಸ್ಯನ್ನಿವ ಸಾಧುಮುಕ್ತಃ। 
ಕರ್ಣಸ್ಯ ಪೀತ್ವಾ ರುಧಿರಂ ವಿವೇಶ
ವಸುಂಧರಾಂ ಶೋಣಿತದಿಗ್ಧವಾಜಃ॥  8-97-51 (59763) 
ತತೋ ವೃಷೋ ಬಾಣನಿಪಾತಕೋಪಿತೋ
ಮಹೋರಗೋ ದಂಡವಿಘಟ್ಟಿತೋ ಯಥಾ। 
ತದಾಽಽಶುಕಾರೀ ವ್ಯಸೃಜಚ್ಛರೋತ್ತಮಾನ್
ಮಹಾವಿಷಃ ಸರ್ಪ ಇವೋತ್ತಮಂ ವಿಷಂ॥  8-97-52 (59764) 
ಜನಾರ್ದನಂ ದ್ವಾದಶಭಿಃ ಪರಾಭಿನ--
ನ್ನವೈರ್ನವತ್ಯಾ ಚ ಶರೈಸ್ತಥಾಽರ್ಜುನಂ। 
ಶರೇಣ ಘೋರೇಣ ಪುನಶ್ಚ ಪಾಂಡವಂ
ವಿದಾರ್ಯ ಕರ್ಣೋ ವ್ಯನದಜ್ಜಹಾಸ ಚ॥  8-97-53 (59765) 
ತಮಸ್ಯ ಹರ್ಷಂ ಮಮೃಷೇ ನ ಪಾಂಡವೋ
ಬಿಭೇದ ಮರ್ಮಾಣಿ ತತೋಽಸ್ಯ ಮರ್ಮವಿತ್। 
ಪರಃಶತೈಃ ಪತ್ರಿಭಿರಿಂದ್ರವಿಕ್ರಮ--
ಸ್ತಥಾ ಯಥೇಂದ್ರೋ ಬಲಮೋಜಸಾ ರಣೇ॥  8-97-54 (59766) 
ತತಃ ಶರಾಣಾಂ ನವತಿಂ ತದಾಽರ್ಜುನಃ
ಸಸರ್ಜ ಕರ್ಣೇಽಂತಕದಂಡಸನ್ನಿಭಾಂ। 
ತೈಃ ಪತ್ರಿಭಿರ್ವಿದ್ಧತನುಃ ಸ ವಿವ್ಯಥೇ
ತಥಾ ಯಥಾ ವಜ್ರವಿದಾರಿತೋಽಚಲಃ॥  8-97-55 (59767) 
ಮಣಿಪ್ರವೇಕೋತ್ತಮವಜ್ರಹಾಟಕೈ--
ರಲಂಕೃತಂ ಚಾಸ್ಯ ವರಾಂಗಭೂಷಣಂ। 
ಪ್ರವಿದ್ಧಮುರ್ವ್ಯಾಂ ನಿಪಪಾತ ಪತ್ರಿಭಿ--
ರ್ಧನಂಜಯೇನೋತ್ತಮಕುಂಡಲೇಪಿ ಚ॥  8-97-56 (59768) 
ಮಹಾಧನಂ ಶಿಲ್ಪಿವರೈಃ ಪ್ರಯತ್ನತಃ
ಕೃತಂ ಯದಸ್ಯೋತ್ತಮವರ್ಮ ಭಾಸ್ವರಂ। 
ಸುದೀರ್ಘಕಾಲೇನ ತತೋಽಸ್ಯ ಪಾಂಡವಃ
ಕ್ಷಣೇನ ಬಾಣೈರ್ಬಹುಧಾ ವ್ಯಶಾತಯತ್॥  8-97-57 (59769) 
`ತಸ್ಯೇಷುಭಿಃ ಖಂಡಿತಕುಂಡಲೋಽಂತಃ
ಪರಿಕ್ಷತಶ್ಚಾಭ್ಯಧಿಕಂ ತದಾನೀಂ। 
ಸ ಲೋಹಿತಾಂಗಶ್ರವಣಶ್ಚಕಾಶೇ
ಸಲೋಹಿತಾಂಗಶ್ರವಣೋ ಯಥಾ ದಿವಿ'॥  8-97-58 (59770) 
ಸ ತಂ ವಿವರ್ಮಾಣಮಥೋತ್ತಮೇಷುಭಿಃ
ಶಿತೈಶ್ಚತುರ್ಭಿಃ ಕುಪಿತಃ ಪರಾಭಿನತ್। 
ಸ ವಿವ್ಯಥೇಽತ್ಯರ್ಥಮರಿಪ್ರತಾಡಿತೋ
ಯಥಾಽಽತುರಃ ಪಿತ್ತಕಫಾನಿಲಜ್ವರೈಃ॥  8-97-59 (59771) 
ಮಹಾಧನುರ್ಮಂಡಲನಿಃಸೃತೈಃ ಶಿತೈಃ
ಕ್ರಿಯಾಪ್ರಯತ್ನಪ್ರಹಿತೈರ್ಬಲೇನ ಚ। 
ತತಕ್ಷ ಕರ್ಣಂ ಬಹುಭಿಃ ಶರೋತ್ತಮೈ--
ರ್ಬಿಭೇದ ಮರ್ಮಸ್ವಪಿ ಚಾರ್ಜುನಸ್ತ್ವರನ್॥  8-97-60 (59772) 
ದೃಢಾಹತಃ ಪತ್ರಿಭಿರುಗ್ರವೇಗೈಃ
ಪಾರ್ಥೇನ ಕರ್ಣೋ ವಿವಿಧೈಃ ಶಿತಾಗ್ರೈಃ। 
ಬಭೌ ಗಿರಿರ್ಗೈರಿಕಧಾತುರಕ್ತಃ
ಕ್ಷರನ್ಪ್ರಪಾತೈರಿವ ರಕ್ತಮಂಭಃ॥  8-97-61 (59773) 
[ತತೋಽರ್ಜುನಃ ಕರ್ಣಮವಕ್ರಗೈರ್ನವೈಃ
ಸುವರ್ಣಪುಂಖೈಃ ಸುದೃಢೈರಯಸ್ಮಯೈಃ। 
ಯಮಾಗ್ನಿದಂಡಪ್ರತಿಮೈಃ ಸ್ತನಾಂತರೇ
ಪರಾಭಿನತ್ಕ್ರೌಂಚಮಿವಾದ್ರಿಮಗ್ನಿಜಃ॥  8-97-62 (59774) 
ತತಃ ಶರಾವಾಪಮಪಾಸ್ಯ ಸೂತಜೋ
ಧನುಶ್ಚ ತಚ್ಛಕ್ರಶರಾಸನೋಪಮಂ। 
ತತೋ ರಥಸ್ಥಃ ಸ ಮುಮೋಹ ಚ ಸ್ಖಲನ್।
ಪ್ರಶೀರ್ಣಮುಷ್ಟಿಃ ಸುಭೃಶಾಹತಃ ಪ್ರಭೋ॥  8-97-63 (59775) 
ನ ಚಾರ್ಜುನಸ್ತಂ ವ್ಯಸನೇ ತದೇಷಿವಾ--
ನ್ನಿಹಂತುಮಾರ್ಯಃ ಪುರುಷವ್ರತೇ ಸ್ಥಿತಃ। 
ತತಸ್ತಮಿಂದ್ರಾವರಜಃ ಸುಸಂಭ್ರಮಾ--
ದುವಾಚ ಕಿಂ ಪಾಣ಼್ಡವ ಹೇ ಪ್ರಮಾದ್ಯಸೇ॥  8-97-64 (59776) 
ನೈವಾಹಿತಾನಾಂ ಸತತಂ ವಿಪಶ್ಚಿತಃ
ಕ್ಷಣಂ ಪ್ರತೀಕ್ಷಂತ್ಯಪಿ ದುರ್ಬಲೀಯಸಾಂ। 
ವಿಶೇಷತೋಽರೀನ್ವ್ಯಸನೇಷು ಪಂಡಿತೋ
ನಿಹತ್ಯ ಧರ್ಮಂ ಚ ಯಶಶ್ಚ ವಿಂದತೇ॥  8-97-65 (59777) 
ತದೇಕವೀರಂ ತವ ಚಾಹಿತಂ ಸದಾ
ತ್ವರಸ್ವ ಕರ್ಣಂ ಸಹಸಾಽಭಿಮರ್ದಿತುಂ। 
ಪುರಾ ಸಮರ್ಥಃ ಸಮುಪೈತಿ ಸೂತಜೋ
ಭಿಂಧಿ ತ್ವಮೇನಂ ನಮುಚಿಂ ಯಥಾ ಹರಿಃ॥  8-97-66 (59778) 
ತತಸ್ತದೇವೇತ್ಯಭಿಪೂಜ್ಯ ಸತ್ವರಂ
ಜನಾರ್ದನಂ ಕರ್ಣಮವಿಧ್ಯದರ್ಜುನಃ। 
ಶರೋತ್ತಮೈಃ ಸರ್ವಕುರೂತ್ತಮಸ್ತ್ವರಂ--
ಸ್ತಥಾ ಯಥಾ ಶಂಬರಹಾ ಪುರಾ ಬಲಿಂ॥]  8-97-67 (59779) 
ಸಾಶ್ವಂ ತು ಕರ್ಣಂ ಸರಥಂ ಕಿರೀಟಿ
ಸಮಾಚಿನೋದ್ಭಾರತ ವತ್ಸದಂತೈಃ। 
ಪ್ರಚ್ಛಾದಯಾಮಾಸ ದಿಶಶ್ಚ ಬಾಣೈಃ
ಸರ್ವಪ್ರಯತ್ನಾತ್ತಪನೀಯಪುಂಖೈಃ॥  8-97-68 (59780) 
ಸವತ್ಸದಂತೈಃ ಪೃಥುಪೀನವಕ್ಷಾಃ
ಸಮಾಚಿತಃ ಸೋಽಧಿರಥಿರ್ವಿಭಾತಿ। 
ಸುಪುಷ್ಪಿತಾಶೋಕಪಲಾಶಶಾಲ್ಮಲಿ--
ರ್ಯಥಾಽಚಲಶ್ಚಂದನಕಾನನಾಯುತಃ॥  8-97-69 (59781) 
ಶರೈಃ ಶರೀರೇ ಬಹುಭಿಃ ಸಮರ್ಪಿತೈ--
ರ್ವಿಭಾತಿ ಕರ್ಣಃ ಸಮರೇ ವಿಶಾಂಪತೇ। 
ಮಹೀರುಹೈರಾಚಿತಸಾನುಕಂದರೋ
ಯಥಾ ಗಿರೀಂದ್ರಃ ಸ್ಫುಟಕರ್ಣಿಕಾರವಾನ್॥  8-97-70 (59782) 
ಸ ವಾಣಸಂಘಾನ್ಬಹುಧಾ ವ್ಯವಾಸೃಜನ್
ವಿಭಾತಿ ಕರ್ಣಃ ಶರಜಾಲರಶ್ಮಿವಾನ್। 
ಸ ಲೋಹಿತೋ ರಕ್ತಗಭಸ್ತಿಮಂಡಲೋ
ದಿವಾಕರೋಽಸ್ತಾಭಿಮುಖೋ ಯಥಾ ತಥಾ॥  8-97-71 (59783) 
ಬಾಹ್ವಂತರಾದಾಧಿರಥೇರ್ವಿಮುಕ್ತಾನ್
ಬಾಣಾನ್ಮಹಾಹೀನಿವ ದೀಪ್ಯಮಾನಾನ್। 
ವ್ಯಧ್ವಂಸಯನ್ನರ್ಜುನಬಾಹುಮುಕ್ತಾಃ
ಶರಾಃ ಸಮಾಸಾದ್ಯ ದಿಶಃ ಶಿತಾಗ್ರಾಃ॥  8-97-72 (59784) 
[ತತಃ ಸ ಕರ್ಣಃ ಸಮವಾಪ್ಯ ಧೈರ್ಯಂ
ಬಾಣಾನ್ವಿಮುಂಚನ್ಕುಪಿತಾಹಿಕಲ್ಪಾನ್। 
ವಿವ್ಯಾಧ ಪಾರ್ಥಂ ದಶಭಿಃ ಪೃಷತ್ಕೈಃ
ಕೃಷ್ಣಂ ಚ ಷ಼ಡ್ಭಿಃ ಕುಪಿತಾಹಿಕಲ್ಪೈಃ॥  8-97-73 (59785) 
ತತಃ ಕಿರೀಟಿ ಭೃಶಮುಗ್ರನಿಃಸ್ವನಂ
ಮಹಾಶರಂ ಸರ್ಪವಿಷಾನಲೋಪಮಂ। 
ಅಯಸ್ಮಾಯಂ ರೌದ್ರಮಹಾಸ್ತ್ರಸಂಭೃತಂ
ಮಹಾಹವೇ ಕ್ಷೇಪ್ತುಮನಾ ಮಹಾಮತಿಃ॥]  8-97-74 (59786) 
ಕಾಲೋ ಹ್ಯದೃಶ್ಯೋ ನೃಪ ವಿಪ್ರಶಾಪಾ--
ನ್ನಿದರ್ಶಯನ್ಕರ್ಣವಧಂ ಬ್ರುವಾಣಃ। 
ಭೂಮಿಸ್ತು ಚಕ್ರಂ ಗ್ರಸತೀತ್ಯವೋಚ--
ತ್ಕರ್ಣಸ್ಯ ತಸ್ಮಿನ್ವಧಕಾಲ ಆಗತೇ॥  8-97-75 (59787) 
ನ ಚಾಸ್ಯ ಘೋರಂ ಪ್ರತಿಭಾತಿ ಚಾಸ್ತ್ರಂ
ಯದ್ಭಾರ್ಗವೋಽಸ್ಮೈ ಪ್ರದದೌ ಮಹಾತ್ಮಾ। 
ಚಕ್ರಂ ಚ ವಾಮಂ ಗ್ರಸತೇ ಭೂಮಿರಸ್ಯ
ಪ್ರಾಪ್ತೇ ತಸ್ಮಿನ್ವಧಕಾಲೇ ನೃವೀರ॥  8-97-76 (59788) 
ತತೋ ರಥೋ ಘೂರ್ಣಿತವಾನ್ನರೇಂದ್ರ
ಶಾಪಾತ್ತದಾ ಬ್ರಾಹ್ಮಣಸತ್ತಮಸ್ಯ। 
ಪ್ರಾಪ್ತಂ ವಧಂ ಶಂಸತಿ ಚಾಪ್ಯಥಾಸ್ತ್ರಂ
ಪ್ರಣಶ್ಯಮಾನಂ ದ್ವಿಜಮುಖ್ಯಶಾಪಾತ್॥  8-97-77 (59789) 
[ತತಶ್ಚಕ್ರಮಪತತ್ತಸ್ಯ ಭೂಮೌ
ಸ ವಿಹ್ವಲಃ ಸಮರೇ ಸೂತಪುತ್ರಃ। 
ಸವೇದಿಕಶ್ಚೈತ್ಯ ಇವಾತಿಮಾತ್ರಃ
ಸುಪುಷ್ಪಿತೋ ಭೂಮಿತಲೇ ನಿಮಗ್ನಃ]॥  8-97-78 (59790) 
ಮಗ್ನೇ ರಥೇ ಬ್ರಾಹ್ಮಣಶಾಪಮೂಢೋ
ಹ್ಯಸ್ತ್ರಂ ಚ ತಂ ಮೋಘಮಿಷು ಚ ಸರ್ಪಂ। 
ಅಮೃಷ್ಯಮಾಣೋ ವ್ಯಸನಾನಿ ತಾನಿ
ಹಸ್ತೌ ವಿಧುನ್ವನ್ವಿಜಗರ್ಹ ಧರ್ಮಂ॥  8-97-79 (59791) 
ಧರ್ಮಪ್ರಧಾನಂ ಕಿಲ ಪಾತಿ ಧರ್ಮ
ಇತ್ಯಬ್ರುವಂಧರ್ಮವಿದಃ ಸದೈವ। 
ವಯಂ ಚ ಧರ್ಮೇ ಪ್ರಯತಾಮ ನಿತ್ಯಂ
ಚರ್ತುಂ ಯಥಾಶಕ್ತಿ ಯಥಾಶ್ರುತಂ ಚ।
ಸ ಚಾಪಿ ನಿಘ್ನಾತಿ ನ ಪಾತಿ ಭಕ್ತಾನ್
ಮನ್ಯೇ ನ ನಿತ್ಯಂ ಪರಿಪಾತಿ ಧರ್ಮಃ॥  8-97-80 (59792) 
ಏವಂ ಬ್ರುವನ್ಪ್ರಸ್ಖಲಿತಾಶ್ವಸೂತೋ
ವಿಚಾಲ್ಯಮಾನೋಽರ್ಜುನಬಾಣಪಾತೈಃ। 
ಮರ್ಮಾಭಿಘಾತಾಚ್ಛಿಥಿಲಃ ಕ್ರಿಯಾಸು
ಪುನಃ ಪುನರ್ಧರ್ಮಮಸೌ ಜಗರ್ಹ॥  8-97-81 (59793) 
ತತಃ ಶರೈರ್ಭೀಮತರೈರವಿಧ್ಯತ್ತ್ರಿಭಿರಾಹವೇ।
ಹಸ್ತೇ ಕೃಷ್ಣಂ ತಥಾ ಪಾರ್ಥಮಭ್ಯವಿಧ್ಯಚ್ಚ ಸಪ್ತಭಿಃ॥ 8-97-82 (59794) 
ತತೋಽರ್ಜುನಃ ಸಪ್ತದಶ ತಿಗ್ಮವೇಗಾನಜಿಹ್ಮಗಾನ್।
ಇಂದ್ರಾಶನಿಸಮಾನ್ಘೋರಾನಸೃಜತ್ಪಾವಕೋಪಮಾನ್॥ 8-97-83 (59795) 
ನಿರ್ಭಿದ್ಯ ತೇ ಭೀಮವೇಗಾ ಹ್ಯಪತನ್ಪೃಥಿವೀತಲೇ।
ಕಂಪಿತಾತ್ಮಾ ತತಃ ಕರ್ಣಃ ಶಕ್ತ್ಯಾ ಚೇಷ್ಟಾಮದರ್ಶಯತ್॥ 8-97-84 (59796) 
ಬಲೇನಾಥ ಸ ಸಂಸ್ತಭ್ಯ ಬ್ರಹ್ಮಾಸ್ತ್ರಂ ಸಮುದೈರಯತ್।
ಐಂದ್ರಂ ತತೋಽರ್ಜುನಶ್ಚಾಪಿ ತಂ ದೃಷ್ಟ್ವಾಽಭ್ಯುಪಮಂತ್ರಯತ್॥ 8-97-85 (59797) 
ಗಾಂಡೀವಂ ಜ್ಯಾಂ ಚ ಬಾಣಾಂಶ್ಚ ಸೋಽನುಮಂತ್ರ್ಯ ಪರಂತಪಃ।
ವ್ಯಸೃಜಚ್ಛರವರ್ಷಾಣಿ ವರ್ಷಾಣೀವ ಪುರಂದರಃ॥ 8-97-86 (59798) 
ತತಸ್ತೇಜೋಮಯಾ ಬಾಣಾ ರಥಾತ್ಪಾರ್ಥಸ್ಯ ನಿಃಸೃತಾಃ।
ಪ್ರಾದುರಾಸನ್ಮಹಾವೀರ್ಯಾಃ ಕರ್ಣಸ್ಯ ರಥಮಂತಿಕಾತ್।  8-97-87 (59799) 
ಸ ಕರ್ಣೋಽಗ್ರಸದಸ್ಯಾಸ್ತ್ರಂ ಕುರ್ವನ್ಮೋಕ್ಷಂ ಮಹಾರಥಃ॥
ತತೋಽಬ್ರವೀದ್ವೃಷ್ಣಿವೀರಸ್ತಸ್ಮಿನ್ನಸ್ತ್ರೇ ವಿನಾಶಿತೇ। 
ವಿಸೃಜಾಸ್ತ್ರಂ ಪರಂ ಪಾರ್ಥ ರಾಧೇಯೋ ಗ್ರಸತೇ ಶರಾನ್॥  8-97-88 (59800) 
ತತೋ ಬ್ರಹ್ಮಾಸ್ತ್ರಮತ್ಯುಗ್ರಂ ಸಂಮಂತ್ರ್ಯ ಸಮಯೋಜಯತ್।
ಛಾದಯಿತ್ವಾ ತತೋ ಬಾಣೈಃ ಕರ್ಣಂ ಪ್ರತ್ಯಸ್ಯದರ್ಜುನಃ॥ 8-97-89 (59801) 
ತತಃ ಕರ್ಣಃ ಶಿತೈರ್ಬಾಣೈರ್ಜ್ಯಾಂ ಚಿಚ್ಛೇದ ಸುತೇಜನೈಃ।
[ದ್ವಿತೀಯಾಂ ಚ ತೃತೀಯಾಂ ಚ ಚತುರ್ಥೀ ಪಂಚಮೀಂ ತಥಾ॥ 8-97-90 (59802) 
ಷಷ್ಠೀಮಥಾಸ್ಯ ಚಿಚ್ಛೇದ ಸಪ್ತಮೀಂ ಚ ತಥಾಽಷ್ಟಮೀಂ।
ನವಮೀಂ ದಶಮೀಂ ಚಾಸ್ಯ ತಥಾ ಚೈಕಾದಶೀಂ ವೃಷಃ। 
ಜ್ಯಾಶತಂ ಶತಸಂಧಾನಃ ಸ ಕರ್ಣೋ ನಾವಬುಧ್ಯತೇ॥]  8-97-91 (59803) 
ತತೋ ಜ್ಯಾಂ ವಿನಿಧಾಯಾನ್ಯಾಮಭಿಮಂತ್ರ್ಯ ಚ ಪಾಂಡವಃ।
ಶರೈರವಾಕಿರತ್ಕರ್ಣಂ ದೀಪ್ಯಮಾನೈರಿವಾಹಿಭಿಃ॥ 8-97-92 (59804) 
ತಸ್ಯ ಜ್ಯಾಚ್ಛೇದನಂ ಕರ್ಣೋ ಜ್ಯಾವಧಾನಂ ಚ ಸಂಯುಗೇ।
ನಾನ್ವಬುಧ್ಯತ ಶೀಘ್ರತ್ವಾತ್ತದದ್ಭುತಮಿವಾಭವತ್॥ 8-97-93 (59805) 
ಅಸ್ತ್ರೈರಸ್ತ್ರಾಣಿ ಸಂವಾರ್ಯ ಪ್ರನಿಘ್ನನ್ಸವ್ಯಸಾಚಿನಃ।
ಚಕ್ರೇ ಚಾಪ್ಯಧಿಕಂ ಪಾರ್ಥಾತ್ಸ್ವವೀರ್ಯಮತಿದರ್ಶಯನ್॥ 8-97-94 (59806) 
ತತಃ ಕರ್ಣೋಽರ್ಜುನಂ ದೃಷ್ಟ್ವಾ ಸ್ವಸ್ಯಾಸ್ತ್ರೇಣ ಚ ಪೀಡಿತಂ।
ಅಭ್ಯಸೇತ್ಯಬ್ರವೀತ್ಪಾರ್ಥಮಾತಿಷ್ಠಾಸ್ತ್ರಂ ವ್ರಜೇತಿ ಚ॥ 8-97-95 (59807) 
ತತೋಽಗ್ನಿಸದೃಶಂ ಘೋರಂ ಶರಂ ಸರ್ಪವಿಷೋಪಮಂ।
ಅಶ್ಮಸಾರಮಂ ದಿವ್ಯಮಭಿಮಂತ್ರ್ಯಂ ಪರಂತಪಃ। 
ರೌದ್ರಮಸ್ತ್ರಂ ಸಮಾಧಾಯ ಕ್ಷೇಪ್ತುಕಾಮಃ ಕಿರೀಟಿನೇ॥  8-97-96 (59808) 
ತತೋಽಗ್ರಸನ್ಮಹೀ ಚಕ್ರಂ ರಾಧೇಯಸ್ಯ ತದಾ ನೃಪ॥  8-97-97 (59809) 
[ತತೋಽವತೀರ್ಯ ರಾಧೇಯೋ ರಥಾದಾಶು ಸಮುದ್ಯತಃ।
ಚಕ್ರಂ ಭುಜಾಭ್ಯಾಮಾಲಂಬ್ಯ ಸಮುತ್ಕ್ಷೇಪ್ತುಮಿಯೇಷ ಸಃ॥ 8-97-98 (59810) 
ಸಪ್ತದ್ವೀಪಾ ವಸುಮತೀ ಸಶೈಲವನಕಾನನಾ।
ಗೀರ್ಣಚಕ್ರಾ ಸಮುತ್ಕ್ಷಿಪ್ತಾ ಕರ್ಣೇನ ಚತುರಂಗುಲಂ॥ 8-97-99 (59811) 
ಗ್ರಸ್ತಚಕ್ರಸ್ತು ರಾಧೇಯಃ ಕ್ರೋಧಾದಶ್ರೂಣ್ಯವರ್ತಯತ್।
ಅರ್ಜುನಂ ವೀಕ್ಷ್ಯ ಸಂರಬ್ಧಮಿದಂ ವಚನಮಬ್ರವೀತ್॥ 8-97-100 (59812) 
ಭೋಭೋ ಪಾರ್ಥ ಮಹೇಷ್ವಾಸ ಮುಹುರ್ತಂ ಪರಿಪಾಲಯ।
ಯಾವಚ್ಚಕ್ರಮಿದಂ ಗ್ರಸ್ತಮುದ್ಧರಾಮಿ ಮಹೀತಲಾತ್॥ 8-97-101 (59813) 
ಸವ್ಯಂ ಚಕ್ರಂ ಮಹೀಗ್ರಸ್ತಂ ದೃಷ್ಟ್ವಾ ದೈವಾದಿದಂ ಮಮ।
ಪಾರ್ಥ ಕಾಪುರುಷಾಚೀರ್ಣಮಭಿಸಂಧಿಂ ವಿಸರ್ಜಯ॥ 8-97-102 (59814) 
ನ ತ್ವಂ ಕಾಪುರುಷಾಚೀರ್ಣಂ ಮಾರ್ಗಮಾಸ್ಥಾತುಮರ್ಹಸಿ।
ಖ್ಯಾತಸ್ತ್ವಮಸಿ ಕೌಂತೇಯ ವಿಶಿಷ್ಟೋ ರಣಕರ್ಮಸು। 
ವಿಶಿಷ್ಟತರಮೇವ ತ್ವಂ ಕರ್ತುಮರ್ಹಸಿ ಪಾಂಡವ॥  8-97-103 (59815) 
ಪ್ರಕೀರ್ಣಕೇಶೇ ವಿಮುಖೇ ಬ್ರಾಹ್ಮಣೇಽಥ ಕೃತಾಂಜಲೌ।
ಶರಣಾಗತೇ ನ್ಯಸ್ತಶಸ್ತ್ರೇಯಾಚಮಾನೇ ತಥಾಽರ್ಜುನ॥ 8-97-104 (59816) 
ಅಬಾಣೇ ಭ್ರಷ್ಟಕವಚೇ ಭ್ರಷ್ಟಭಗ್ನಾಯುಧೇ ತಥಾ।
ನ ವಿಮುಂಚಂತಿ ಶಸ್ತ್ರಾಣಿ ಶೂರಾಃ ಸಾಧುವ್ರತೇ ಸ್ಥಿತಾಃ॥ 8-97-105 (59817) 
ತ್ವಂ ಚ ಶೂರತಮೋ ಲೋಕೇ ಸಾಧುವೃತ್ತಶ್ಚ ಪಾಂಡವ।
ಅಭಿಜ್ಞೋ ಯುದ್ಧಧರ್ಮಾಣಾಂ ತಸ್ಮಾತ್ಕ್ಷಮ ಮುಹೂರ್ತಕಂ॥ 8-97-106 (59818) 
ದಿವ್ಯಾಸ್ತ್ರವಿದಮೇಯಾತ್ಮಾ ಕಾರ್ತವೀರ್ಯಸಮೋ ಯುಧಿ।
ಯಾವಚ್ಚಕ್ರಮಿದಂ ಗ್ರಸ್ತಮುದ್ವರಾಮಿ ಮಹಾಭುಜ॥ 8-97-107 (59819) 
ನ ಮಾಂ ರಥಸ್ಥೋ ಭೂಮಿಷ್ಠಂ ವಿಕಲಂ ಹಂತುಮರ್ಹಸಿ।
ನ ವಾಸುದೇವಾತ್ತ್ವತ್ತೋ ವಾ ಪಾಂಡವೇಯ ಬಿಭೇಂಯಹಂ॥ 8-97-108 (59820) 
ತ್ವಂ ಹಿ ಕ್ಷತ್ರಿಯದಾಯಾದೋ ಮಹಾಲಕುಲವಿವರ್ಧನಃ।
ಅತಸ್ತ್ವಾಂ ಪ್ರಬವೀಂಯೇಷ ಮುಹೂರ್ತಂ ಕ್ಷಮ ಪಾಣ಼್ಡವ॥ ॥ 8-97-109 (59821) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಸಪ್ತನವತಿತಮೋಽಧ್ಯಾಯಃ॥ 97 ॥

[ವಿನಾ ಕಿರೀಟಂ ಶಂಶುಭೇ ಸ ಪಾರ್ಥಃ।
ಶ್ಯಾಮೋ ಯುವಾ ನೀಲ ಇವೋಚ್ಚಶೃಂಗಃ। 
ತತಃ ಸಮುದ್ಗ್ರಥ್ಯ ಸಿತೇನ ವಾಸಸಾ
ಸ್ವಮೂರ್ಧಜಾನವ್ಯಥಿತಸ್ತದಾಽರ್ಜುನಃ।
ವಿಭಾಸಿತಃ ಸೂರ್ಯಮರೀಚಿನಾ ದೃಢಂ
ಶಿರೋಗತೇನೋದಯಪರ್ವತೋ ಯಥಾ॥  8-97-1 (59822) 
ಗೋಕರ್ಣಾ ಸುಮುಖೀ ಕೃತೇನ ಇಷುಣಾ ಗೋಪುತ್ರಸಂಪ್ರೇಷಿತಾ
ಗೋಶಬ್ದಾತ್ಮಜಭೂಷಣಂ ಸುವಿಹಿತಂ ಸುವ್ಯಕ್ತಗೋಽಸುಪ್ರಭಂ 
ದೃಷ್ಟ್ವಾ ಗೋಗತಕಂ ಜಹಾರ ಮುಕುಟಂ ಗೋಶಬ್ದಗೋಪೂರಿ ವೈ
ಗೋಕರ್ಣಾಸನಮರ್ದನಶ್ಚ ನ ಯಯಾವಪ್ರಾಪ್ಯ ಮೃತ್ಯೋರ್ವಶಂ  8-97-2 (59823) 
ಸ ಸಾಯಕಃ ಕರ್ಣಭುಜಪ್ರಸೃಷ್ಟೋ
ಹುತಾಶನಾರ್ಕಪ್ರತಿಮೋ ಮಹಾರ್ಹಃ। 
ಮಹೋರಗಃ ಕೃತವೈರೋಽರ್ಜುನೇನ
ಕಿರೀಟಮಾಹತ್ಯ ತತೋ ವ್ಯತೀಯಾತ್॥  8-97-3 (59824) 
ತಂ ಚಾಪಿ ದಗ್ಧ್ವಾ ತಪನೀಯಚಿತ್ರಂ
ಕಿರೀಟಮಾಕೃಷ್ಯ ತದರ್ಜುನಸ್ಯ। 
ಇಯೇಷ ಗಂತುಂ ಪುನರೇವ ತೂಣಂ
ದೃಷ್ಟಶ್ಚ ಕರ್ಣೇನ ತತೋಽಬ್ರವೀತ್ತಂ॥  8-97-4 (59825) 
ಮುಕ್ತಸ್ತ್ವಯಾಽಹಂ ತ್ವಸಮೀಕ್ಷ್ಯ ಕರ್ಣ
ಶಿರೋ ಹೃತಂ ಯನ್ನ ಮಯಾಽರ್ಜುನಸ್ಯ। 
ಸಮೀಕ್ಷ್ಯ ಮಾಂ ಮುಂಚ ರಣೇ ತ್ವಮಾಶು
ಹಂತಾಽಸ್ಮಿ ಶತ್ರುಂ ತವ ಚಾತ್ಮನಶ್ಚ॥  8-97-5 (59826) 
ಸ ಏವಮುಕ್ತೋ ಯುಧಿ ಸೂತಪುತ್ರ--
ಸ್ತಂಬ್ರವೀತ್ಕೋ ಭವಾನುಗ್ರರೂಪಃ। 
ನಾಗೋಽಬ್ರವೀದ್ವಿದ್ವಿ ಕೃತಾಗಸಂ ಮಾಂ
ಪಾರ್ಥೇನ ಮಾತುರ್ವಧಜಾತವೈರಂ॥  8-97-6 (59827) 
ಯದಿ ಸ್ವಯಂ ವಜ್ರಧರೋಽಸ್ಯ ಗೋಪ್ತಾ
ತಥಾಪಿ ಯಾತಾ ಪಿತೃರಾಜವೇಶ್ಮನಿ।  8-97-7 (59828) 
ಕರ್ಣ ಉವಾಚ।
ನ ನಾಗ ಕರ್ಣೋಽದ್ಯ ರಣೇ ಪರಸ್ಯ
ಬಲಂ ಸಮಾಸ್ಥಾಯ ಜಯಂ ಬುಭೂಷೇತ್॥  8-97-7x (5065) 
ನ ಸಂದಧ್ಯಾಂ ದ್ವಿಃ ಶರಂ ಚೈವ ನಾಗ
ಯದ್ಯರ್ಜುನಾನಾಂ ಶತಮೇವ ಹನ್ಯಾಂ। 
ತಮಾಹ ಕರ್ಣಃ ಪುನರೇವ ನಾಗಂ
ತದಾಽಜಿಮಧ್ಯೇ ರವಿಸೂನುಸತ್ತಮಃ॥  8-97-8 (59829) 
ವ್ಯಾಲಾಸ್ತ್ರಸರ್ಗೋತ್ತಮಯತ್ನಮನ್ಯುಭಿ--
ರ್ಹಂತಾಽಸ್ಮಿ ಪಾರ್ಥಂ ಸುಸುಖೀ ವ್ರಜ ತ್ವಂ। 
ಇತ್ಯೇವಮುಕ್ತೋ ಯುಧಿ ನಾಗರಾಜಃ
ಕರ್ಣೇನ ರೋಷಾದಸಹಂಸ್ತಸ್ಯ ವಾಕ್ಯಂ॥  8-97-9 (59830) 
ಸ್ವಯಂ ಪ್ರಾಯಾತ್ಪಾರ್ಥವಧಾಯ ರಾಜನ್
ಕೃತ್ವಾ ಸ್ವರೂಪಂ ವಿಜಿಘಾಂಸುರುಗ್ರಃ। 
ತತಃ ಕೃಷ್ಣಃ ಪಾರ್ಥಮುವಾಚ ಸಂಖ್ಯೇ
ಮಹೋರಗಂ ಕೃತವೈರಂ ಜಹಿ ತ್ವಂ॥  8-97-10 (59831) 
8-97-11 (59832) 
ಸ ಏವಮುಕ್ತೋ ಮಧುಸೂದನೇನ
ಗಾಂಡೀವಧನ್ವಾ ರಿಪುವೀರ್ಯಸಾಹಃ। 
ಉವಾಚ ಕೋ ಹ್ಯೇಷ ಮಮಾದ್ಯ ನಾಗಃ
ಸ್ವಯಂ ಯ ಆಯಾದ್ಗರುಡಸ್ಯ ವಕ್ತ್ರಂ॥] 
Mahabharata - Karna Parva - Chapter Footnotes

8-97-16 ಬಾಣಜಾಲೈಕಮಯಂ ದೃಷ್ಟ್ವೇತಿ ಶೇಷಃ॥ 8-97-30 ಪದಾ ವಿನಿಷ್ಪಿಷ್ಯ ರಥೋತ್ತಮಂ ಸ ಪ್ರಾವೇಶಯತ್ಪೃಥಿವೀಂ ಕಿಂಚಿದೇವ। ಕ್ಷಿತಿಂ ಗತಾ ಜಾನುಭಿಸ್ತೇಽಥ ವಾಹಾ ಹೇಮಚ್ಛನ್ನಾಶ್ಚಂದ್ರಮರೀಚಿವರ್ಣಾಃ ಇತಿ ಝ.ಪಾಠಃ॥ 8-97-48 ಗತೇ ಗಮಿತೇ। ವಿಭುಃ ಸಮರ್ಥಃ॥ 8-97-49 ಬರ್ಹಿಣಾನಾಂ ಬರ್ಹಾ ಏವ ವಾಜಾಃ ಪಕ್ಷಾಃ ಸಂಜಾತಾ ಯೇಷಾಂ ತೈರ್ಬರ್ಹಿಣಬರ್ಹವಾಜಿತೈಃ॥ 8-97-62 ಅಗ್ನಿಜಃ ಕಾರ್ತಿಕೇಯಃ॥ 8-97-64 ಈಷಿವಾನ್ ಮನಸಿ ಕೃತವಾನ್॥ 8-97-78 ಚೈತ್ಯಃ ಸವೇದಿಕೋ ಗ್ರಾಮಸೂಚಕೋ ಮಹಾದ್ರುಮಃ॥ 8-97-89 ಪ್ರತ್ಯಸ್ಯತ್ಪ್ರತಿಪ್ರಾಕ್ಷಿತತ್॥ 8-97-95 ಅಭ್ಯಸ ಪುನಃ ಪುನಃ ಅಸ್ತ್ರಂ ಆತಿಷ್ಠ ವಜ ಪ್ರೇರಯೇತ್ಯಬ್ರವೀದಿತಿ ಯೋಜನಾ। ತತಃ ಕೃಷ್ಣೋಽರ್ಜುನಂ ದೃಷ್ಟ್ವಾ ಕರ್ಣಾಸ್ತ್ರೇಣ ಚ ಪೀಡಿತಂ ಇತಿ ಝ.ಪಾಠಃ॥ 8-97-96 ಕ್ಷೇಪ್ತುಕಾಮಃ ಕಿರೀಟವಾನ್ ಇತಿ ಝ. ಪಾಠಃ॥ 8-97-97 ಸಪ್ತನವತಿತಮೋಽಧ್ಯಾಯಃ॥ 8-97-* ಏತದಾರಭ್ಯ ಗರುಡಸ್ಯ ವಕ್ರಂ ಇತ್ಯಂತಾನಾಂ ಚತುರ್ಣಾಂ ಶ್ಲೋಕಾನಾಂ ಸ್ಥಾನೇ ಅಧೋದೃಶ್ಯಮಾನಾ ಏಕಾದಶ ಶ್ಲೋಕಾ ಝ.ಪುಸ್ತಕೇ ವಿದ್ಯಂತೇ 8-97-2 ಗೋಕರ್ಣಾ ಮುಕುಟಂ ಜಹಾರೇತ್ಯನ್ವಯಃ। ಅರ್ಜುನಸ್ಯ ಮುಕುಟಹರಣಮಪಿ ಮಹತ್ಕರ್ಮೇತಿ ಸೂಚಯನ್ಮುಕುಟಂ ವಿಶಿನಷ್ಟಿ। ಗವಿ ಚಕ್ಷುಷಿ ಕರ್ಣೋ ಯಸ್ಯಾಃ ಸಾ ಗೋಕರ್ಣಾ ಚಕ್ಷುಃಶ್ರವಾಃ ಸರ್ಪಿಣೀ ಅರ್ಜುನೇನ ಖಾಂಡವೇ ನಿಹತಾ ಸತೀ ಇಹ ನಿಮಿತ್ತಭೂತಾ ತಸ್ಯ ಮುಕುಟಮೇವ ಹೃತವತೀ ನತು ಶಿರಃ। ಅಥಂ ಹತಾಯಾ ಹನನನಿಮಿತ್ತತ್ವಮತ ಆಹ। ಸುಮುಖೀ ಕೃತೇನ ಇಷುಣಾ ಮೋಪುತ್ರಸಂಪ್ರೇಷಿತಾ। ಸಂಧಿರವಿವಕ್ಷಿತತ್ವಾನ್ನ ಭವತಿ। ಶೋಭನಂ ಪುತ್ರಜೀವಕರಂ ಮುಖಂ ಯಸ್ಯಾಃ ಸಾ ಸುಮುಖೀ। ಸಾ ಹಿ ಪುತ್ರಂ ನಿಗೀರ್ಯ ದಹ್ಯಮಾನಾತ್ ಖಾಣ಼್ವಾದುತ್ಪತಂತೀ ಶಿರೋದೇಶೇ ಅರ್ಜುನೇನ ಚ್ಛಿನ್ನಾ ಸತೀ ಸ್ವಯಂ ಮೃತಾಂ ಪುತ್ರಂ ಚ ರಕ್ಷಿತವತೀತ್ಯಾದಿಪರ್ವಣ್ಯುಪಾಖ್ಯಾಯತೇ। ಕೃತೇನ ಸ್ವಯಂ ನಿರ್ಮಿತೇನ ಪುತ್ರೇಣ ತ್ರಾತೇನ ಇಷುಣಾ ಇಥುಭಾವಂ ಗತೇನ। ಆತ್ಮಾ ವೈ ಪುತ್ರನಾಮಾಸೀತಿ ಶ್ರುತೇರಿಷ್ವಾಕಾರಪುತ್ರರೂಪೇಣ ಸಂಪನ್ನಾ ಸತೀ। ಗೋಮತೋ ರಶ್ಮಿಮತೋಽರ್ಕಸ್ಯ ಪುತ್ರೇಣ ಕರ್ಣೇನ ಪ್ರೇಷಿತಾ। ಇಷುಣೇತೀತ್ಥಂಭಾವೇ ತೃತೀಯಾ। ಗೋಪುತ್ರೇತಿ ಮತುಬ್ಲೋಪ ಆರ್ಷಃ। ಕಿಂಕೃತ್ವಾ ಮುಕುಟಂ ಜಹಾರೇತ್ಯತ ಆಹ। ಸುವ್ಯಕ್ತಗೋಽಸುಪ್ರಭಂ ಗೋಗತಕಂ ದೃಷ್ಟ್ವಾ ಸುವ್ಯಕ್ತಾಃ ಅತಿಶಯೇನಾವಿರ್ಭೂತಾ ಗಾವೋ ರಶ್ಮಯಸ್ತೇಜ ಇತಿ ಯಾವತ್। ಸುವ್ಯಕ್ತೈರ್ಗೋಭಿರಸುಭಿಶ್ಚ ಪ್ರಕರ್ಷೇಣ ಭಾಸಮಾನಂ ಪ್ರದೇಶೋ ಲಕ್ಷ್ಯತೇ। ತತ್ರ ಗತಂ ವಿದ್ಯಮಾನಂ ಕಂ ಶಿರೋ ಯಸ್ಯ ತಂ। ಅರ್ಜುನಸ್ಯ ಗ್ರೀವಾದೇಶಂ ಕರ್ಣೇನ ಲಕ್ಷೀಕೃತಂ ವಿಜ್ಞಾಯ ಭಗವತಾ ಸ್ವಭಾರೇಣಾಶ್ವೇಷು ಜಾನುಭ್ಯಾಮವನೀಂ ಗಮಿತೇಷು ರಶ್ಮಿಭಿಃ ಸಮಸೂತ್ರದೇಶೇಽರ್ಜುನಸ್ಯ ಶಿರೋ ದೃಷ್ಟ್ವಾಪಿ ವೇಗಾತಿಶಯಾತ್ಸ್ವಯಂ ನೀಚೀಭವಿತುಮಶಕ್ತಾ ಸತೀ ತದ್ದೇಶಸ್ಥಂ ಮುಕುಟಂ ಜಹಾರೇತ್ಯರ್ಥಃ। ಗೋಶಬ್ದಾತ್ಮಜಭೂಷಣಂ ಸುವಿಹಿತಮಿತಿ। ಗೌಃ ಪೃಥಿವೀ ತಯಾ ಶಬ್ದ್ಯತೇ ಗೋಶಬ್ದಾ ಅದಿತಿಃ। ಇಯಂ ವಾ ಅದಿತಿರಿತಿ ಪೃಥಿವ್ಯಾ ಅದಿತೇರ್ನಿರ್ದೇಶಾತ್। ತಸ್ಯಾ ಆತ್ಮಜಸ್ಯೇಂದ್ರಸ್ಯ ಭೂಷಣಂ ಸುವಿಹಿತಂ ವೇಧಸೇತಿ ಶಷಃ। ತಥಾಚಾತ್ರೈವೋಕ್ತಂ। ಪುರಂದರಾರ್ಥಂ ತಪಸಾ ಪ್ರಯತ್ನತಃ ಸ್ವಯಂ ಕೃತಂ ಯದ್ವಿಧಿನಾ ಸ್ವಯಂಭುವೇತಿ। ಕೀದೃಶಂ ಮುಕುಟಂ। ವೈ ನಿಶ್ಚಿತಂ ಪ್ರಸಿದ್ಧಂ ವಾ। ಗೋಶಬ್ದಗೋಪೂರಿ ಗೋಭಿ ರಶ್ಮಿಭಿಃ ಶಬ್ದ್ಯತೇ ರಶ್ಮಿಮಾನಿತಿ ಕಥ್ಯತ ಇತಿ ಸೂರ್ಯಸ್ತಸ್ಯೇವ ಭುವ ನಗರ್ಭವ್ಯಾಪಿನೋ ಗಾವಃ ಕಿರಣಾಸ್ತೈರ್ಭುವನಂ ಪೂರಯಿತುಂ ಶೀಲಮಸ್ಯ ತತ್ತಥಾ। ಸೂರ್ಯಸಮಪ್ರಭಮಿತ್ಯರ್ಥಃ। ನನು ಚೇತನಾಧಿಷ್ಠಿತೋ ಬಾಣಃ ಪುನರೇತ್ಯಾ ರ್ಜುನಂ ಕುತೋ ನ ಹತವಾನಿತ್ಯತ ಆಹ। ಗೋಕರ್ಣಾಸನಮರ್ದನಶ್ಚ ನ ಯಯಾವಪ್ರಾಪ್ಯ ಮೃತ್ಯೋರ್ವಶಮಿತಿ। ಗೋಕರ್ಣಂ ಸರ್ಪಂ ಪುನರರ್ಜುನಂ ಹಂತುಮಿಚ್ಛಂತಮಸನೇನ ಬಾಣಕ್ಷೇಪೇಣ ಮರ್ದಯತಿ ಯಃ ಸ ತಥಾಭೂತೋಽರ್ನುನಶ್ಚ ತಮೇವ ಸರ್ಪಮನವಾಪ್ಯ ಮೃತ್ಯೋರ್ವಶಂ ನ ಯಯೌ। ಸರ್ಪಸ್ಯ ಪುನರಾಗಮನಂ ವಧಶ್ಚಾತ್ರೈವ ಕೀರ್ತ್ಯತೇ। ಗೌರ್ನಾದಿತ್ಯೇ ಬಲೀವರ್ದೇ ಕ್ರತುಭೇದರ್ಷಿಭೇದಯೋ। ಸ್ತ್ರೀ ತು ಸ್ಯಾದ್ದಿಶಿ ಭಾರತ್ಯಾಂ ಭೂಮೌ ಚ ಸುರಭಾವಪಿ। ನೃಸ್ತ್ರಿಯೋಃ ಸ್ವರ್ಗವಜ್ರಾಂಬುರಶ್ಮಿದೃಗ್ಬಾಣಲೋಮಸ್ವಿತಿ ಕೋಶಃ॥





ಕರ್ಣಪರ್ವ - ಅಧ್ಯಾಯ 098

॥ ಶ್ರೀಃ ॥

8.98. ಅಧ್ಯಾಯಃ 098 

Mahabharata - Karna Parva - Chapter Topics

ಪಾರ್ಥಾಯ ಧರ್ಮಾನುವಾದಕಂ ಕರ್ಣಂಂಪ್ರತಿ ಕೃಷ್ಣೇನ ತತ್ಕೃತದುಷ್ಕೃತಾನುಸ್ಮಾರಣಪೂರ್ವಕಂ ಮರ್ಮೋದ್ಧಾಟನಂ॥ 1 ॥ ಕರ್ಣೇನ ಸ್ವಬಾಣಾಹತಿನಿರ್ವಿಣ್ಣೇಽರ್ಜುನೇ ತದಂತರೇ ರಥಾದವರುಹ್ಯ ತಚ್ಚಕ್ರೋದ್ಧರಣೋದ್ಯಮಃ॥ 2 ॥ ತದಂತರೇ ಕೃಷ್ಣಚೋದನಯಾ ಪಾರ್ಥೇನ ಕರ್ಣಶಿರಶ್ಛೇದಃ॥ 3 ॥

Mahabharata - Karna Parva - Chapter Text

8-98-0 (59833) 
ಸಂಜಯ ಉವಾಚ। 8-98-0x (5066) 
ಅಥಾಬ್ರವೀದ್ವಾಸುದೇವೋ ಮಹಾತ್ಮಾ
ರಾಧೇಯ ದಿಷ್ಟ್ಯಾ ಸ್ಮರಸೀಹ ಧರ್ಮಂ। 
`ಧರ್ಮೇ ಹಿ ಬದ್ಧಾ ಸತತಂ ಹಿ ಪಾರ್ಥಾ--
ಸ್ತೇಭ್ಯಸ್ತತೋ ವೃದ್ಧಿಸೌ ದದಾತಿ॥  8-98-1 (59834) 
ಧರ್ಮಾದಪೇತಾಃ ಪರಿಪಂಥಿನಸ್ತೇ
ತಸ್ಮಾದ್ಗತಾ ವೈ ಕುರವೋ ವಿನಾಶಂ'। 
ಪ್ರಾಯೇಣ ನೀಚಾ ವ್ಯಸನೇಷು ಮಗ್ನಾ
ನಿಂದಂತಿ ದೈವಂ ನ ತು ದುಷ್ಕೃತಂ ಸ್ವಂ॥  8-98-2 (59835) 
ಕೃಷ್ಣಾಂ ಸಭಾಂ ಕರ್ಣ ಯದೇಕವಸ್ತ್ರಾ--
ಮಾನೀತವಾಂಸ್ತ್ವಂ ಚ ಸುಯೋಧನಶ್ಚ। 
ದುಃಶಾಸನಃ ಶಕುನಿಃ ಸೌಬಲಶ್ಚ।
ಧರ್ಮಸ್ತದಾ ತೇ ರುಚಿತೋ ನ ಕಸ್ಮಾತ್॥  8-98-3 (59836) 
ಯದಾ ಸಭಾಯಾಂ ರಾಜಾನಮನಕ್ಷಜ್ಞಂ ಯುಧಿಷ್ಠಿರಂ।
ಆನೀಯ ಜಿತವಂತೋ ವೈ ಕ್ವ ತೇ ಧರ್ಮಸ್ತದಾ ಗತಃ॥ 8-98-4 (59837) 
ವನವಾಸೇ ವ್ಯತೀತೇ ಚ ಕರ್ಣ ವರ್ಷೇ ತ್ರಯೋದಶೇ।
ನ ಪ್ರಯಚ್ಛಸಿ ಯದ್ರಾಜ್ಯಂ ಕ್ವ ತೇ ಧರ್ಮಸ್ತದಾ ಗತಃ॥ 8-98-5 (59838) 
ಯದ್ಭೀಮಸೇನಂ ಸರ್ಪೈಶ್ಚ ವಿಷಯುಕ್ತೈಶ್ಚ ಭೋಜನೈಃ।
ಆಚರತ್ತ್ವನ್ಮತೇ ರಾಜಾ ಕ್ವ ತೇ ಧರ್ಮಸ್ತದಾ ಗತಃ॥ 8-98-6 (59839) 
ಯದ್ವಾರಣಾವತೇ ಪಾರ್ಥಾನ್ಸುಪ್ತಾಂಜತುಗೃಹೇ ತದಾ।
ಹಂತುಕಾಮಾಸ್ತದಾ ಯೂಯಂ ಕ್ವ ತೇ ಧರ್ಮಸ್ತದಾ ಗತಃ॥ 8-98-7 (59840) 
ಯದಾ ರಜಸ್ವಲಾಂ ಕೃಷ್ಣಾಂ ದುಃಶಾಸನವಶೇ ಸ್ಥಿತಾಂ।
ಸಭಾಯಾಂ ಪ್ರಾಹಸಃ ಕರ್ಣ ಕ್ವ ತೇ ಧರ್ಮಸ್ತದಾ ಗತಃ॥ 8-98-8 (59841) 
ಯದನಾರ್ಯೈಃ ಪುರಾ ಕೃಷ್ಣಾಂ ಕ್ಲಿಶ್ಯಮಾನಾಮನಾಗಸಂ।
ಉಪಪ್ರೇಕ್ಷಸಿ ರಾಧೇಯ ಕ್ವ ತೇ ಧರ್ಮಸ್ತದಾ ಗತಃ॥ 8-98-9 (59842) 
ವಿನಷ್ಟಾಃ ಪಾಂಡವಾಃ ಕೃಷ್ಣೇ ಶಾಶ್ವತಂ ನರಕಂ ಗತಾಃ।
ಪತಿಮನ್ಯಂ ವೃಣೀಷ್ವೇತಿ ವದಂಸ್ತ್ವಂ ಗಜಗಾಮಿನೀಂ। 
ಉಪಪ್ರೇಕ್ಷಸಿ ರಾಧೇಯ ಕ್ವ ತೇ ಧರ್ಮಸ್ತದಾ ಗತಃ॥  8-98-10 (59843) 
ರಾಜ್ಯಲುಬ್ಧಃ ಪುನಃ ಕರ್ಣ ಸಮಾಹ್ವಯಸಿ ಪಾಂಡವಾನ್।
ಯದಾ ಶಕುನಿಮಾಶ್ರಿತ್ಯ ಕ್ವ ತೇ ಧರ್ಮಸ್ತದಾ ಗತಃ॥ 8-98-11 (59844) 
ಯದಾಽಭಿಮನ್ಯುಂ ಬಹವೋ ಯುದ್ಧೇ ಜಘ್ನುರ್ಮಹಾರಥಾಃ।
ಪರಿವಾರ್ಯ ರಣೇ ಬಾಲಂ ಕ್ವ ತೇ ಧರ್ಮಸ್ತದಾ ಗತಃ॥ 8-98-12 (59845) 
[ಯದ್ಯೇಷ ಧರ್ಮಸ್ತತ್ರ ನ ವಿದ್ಯತೇ ಹಿ
ಕಿಂ ಸರ್ವಥಾ ತಾಲುವಿಶೋಷಣೇನ। 
ಅದ್ಯೇಹ ಧರ್ಂಯಾಣಿ ವಿಧತ್ಸ್ವ ಸೂತ
ತಥಾಪಿ ಜೀವನ್ನ ವಿಮೋಕ್ಷ್ಯಸೇ ಹಿ॥  8-98-13 (59846) 
ನಲೋ ಹ್ಯಕ್ಷೈರ್ನಿರ್ಜಿತಃ ಪುಷ್ಕರೇಣ
ಪುನರ್ಯಶೋ ರಾಜ್ಯಮವಾಪ ವೀರ್ಯಾತ್। 
ಪ್ರಾಪ್ತಾಸ್ತಥಾ ಪಾಂಡವಾ ಬಾಹುವೀರ್ಯಾ--
ತ್ಸರ್ವೈಃ ಸಮೇತಾಃ ಪರಿವೃತ್ತಲೋಭಾಃ॥  8-98-14 (59847) 
ನಿಹತ್ಯ ಶತ್ರೂನ್ಸಮರೇ ಪ್ರವೃದ್ಧಾ--
ನ್ಸಸೋಮಕಾ ರಾಜ್ಯಮವಾಪ್ನುಯುಸ್ತೇ। 
ತಥಾ ಗತಾ ಧಾರ್ತರಾಷ್ಟ್ರಾ ವಿನಾಶಂ
ಧರ್ಮಾಭಿಗುಪ್ತೈಃ ಸತತಂ ನೃಸಿಂಹೈಃ]॥  8-98-15 (59848) 
ಸಂಜಯ ಉವಾಚ। 8-98-16x (5067) 
ಏವಮುಕ್ತಸ್ತದಾ ಕರ್ಣೋ ವಾಸುದೇವೇನ ಭಾರತ।
ಲಜ್ಜಯಾವನತೋ ಭೂತ್ವಾ ನೋತ್ತರಂ ಕಿಂಚಿದುಕ್ತವಾನ್॥ 8-98-16 (59849) 
ಕ್ರೋಧಾತ್ಪ್ರಸ್ಫುರಮಾಣೌಷ್ಠೋ ಧನುರುದ್ಯಂಯ ಭಾರತ।
ಯೋಧಯಾಮಾಸ ವೈ ಪಾರ್ಥಂ ಮಹಾವೇಗಪರಾಕ್ರಮಃ॥ 8-98-17 (59850) 
ತತೋಽಬ್ರವೀದ್ವಾಸುದೇವಃ ಫಲ್ಗುನಂ ಪುರುಷರ್ಷಭಂ।
ದಿವ್ಯಾಸ್ತ್ರೇಣೈವ ನಿರ್ಭಿದ್ಯ ಪಾತಯಸ್ವ ಮಹಾಬಲ॥ 8-98-18 (59851) 
ಏವಮುಕ್ತಸ್ತು ದೇವೇನ ಕ್ರೋಧಮಾಗಾತ್ತದಾಽರ್ಜುನಃ।
ಮನ್ಯುಮಭ್ಯಾವಿಶದ್ಧೋರಂ ಸ್ಮೃತ್ವಾ ತತ್ತು ಧನಂಜಯಃ॥ 8-98-19 (59852) 
ತಸ್ಯ ಕ್ರುದ್ಧಸ್ಯ ಸರ್ವೇಭ್ಯಃ ಸ್ರೋತೋಭ್ಯಸ್ತೇಜಸೋಽರ್ಚಿಷಃ।
ಪ್ರಾದುರಾಸಂಸ್ತದಾ ರಾಜಂಸ್ತದದ್ಭುತಮಿವಾಭವತ್॥ 8-98-20 (59853) 
ತತ್ಸಮೀಕ್ಷ್ಯ ತತಃ ಕರ್ಣೋ ಬ್ರಹ್ಮಾಸ್ತ್ರೇಣ ಧನಂಜಯಂ।
ಅಭ್ಯವರ್ಷತ್ಪುನರ್ಯತ್ನಮಕರೋದ್ರಥಸರ್ಜನೇ॥ 8-98-21 (59854) 
ಬ್ರಹ್ಮಾಸ್ತ್ರೇಣವ ತಂ ಪಾರ್ಥೋ ಕವರ್ಷ ಶರವೃಷ್ಟಿಭಿಃ।
ತದಸ್ತ್ರಮಸ್ತ್ರೇಣಾವಾರ್ಯ ಪ್ರಜಹಾರ ಚ ಪಾಂಡವಃ॥ 8-98-22 (59855) 
ತತೋಽನ್ಯದಸ್ತ್ರಂ ಕೌಂತೇಯೋ ದಯಿತಂ ಜಾತವೇದಸಃ।
ಮುಮೋಚ ಕರ್ಣಮುದ್ದಿಶ್ಯ ತತ್ಪ್ರಜಜ್ವಾಲ ತೇಜಸಾ॥ 8-98-23 (59856) 
ವಾರುಣೇನ ತತಃ ಕರ್ಣಃ ಶಮಯಾಮಾಸ ಪಾವಕ್ರಂ।
ಜೀಮೂತೈಶ್ಚ ದಿಶಃ ಸರ್ವಾಶ್ಚಕ್ರೇ ತಿಮಿರದುರ್ದಿನಾಃ॥ 8-98-24 (59857) 
ಪಾಂಡವೇಯಸ್ತ್ವಸಂಭ್ರಾಂತೋ ವಾಯವ್ಯಾಸ್ತ್ರೇಣ ವೀರ್ಯವಾನ್।
ಅಪೋವಾಹ ತದಾಽಭ್ರಾಣಿ ರಾಧೇಯಸ್ಯ ಪ್ರಪಶ್ಯತಃ॥ 8-98-25 (59858) 
[ತತಃ ಶರಂ ಮಹಾಘೋರಂ ಜ್ವಲಂತಿಮಿವ ಪಾವಕಂ।
ಆದದೇ ಪಾಂಡುಪುತ್ರಸ್ಯ ಸೂತಪುತ್ರೋ ಜಿಘಾಂಸಯಾ॥ 8-98-26 (59859) 
ಯೋಜ್ಯಮಾನೇ ತತಸ್ತಸ್ಮಿನ್ಬಾಣೇ ಧನುಷಿ ಪೂಜಿತೇ।
ಚಚಾಲ ಪೃಥಿವೀ ರಾಜನ್ಸಶೈಲವನಕಾನನಾ॥ 8-98-27 (59860) 
ವವೌ ಸಶರ್ಕರೋ ವಾಯುರ್ದಿಶಶ್ಚ ರಜಸಾ ವೃತಾಃ।
ಹಾಹಾಕಾರಶ್ಚ ಸಂವಜ್ಞೇ ಸುರಾಣಾಂ ದಿವಿ ಭಾರತ॥ 8-98-28 (59861) 
ತಮಿಗುಂ ಸಂಧಿತಂ ದೃಷ್ಟ್ವಾ ಸೂತಪುತ್ರೇಣ ಮಾರಿಷ।
ವಿಷಾದಂ ಪರಮಂ ಜಗ್ಮುಃ ಪಾಂಡವಾ ದೀನಚೇತಸಃ॥ 8-98-29 (59862) 
ಸ ಸಾಯಕಃ ಕರ್ಣಭುಜಪ್ರಮುಕ್ತಃ
ಶಕ್ರಾಶನಿಗ್ರಖ್ಯರುಚಿಃ ಶಿತಾಗ್ರಃ। 
ಮುಲಾಂತರಂ ಪ್ರಾಪ್ಯ ಧನಂಜಯಸ್ಯ
ವಿವೇಶ ವಲ್ಮೀಕಮಿವೋರಮೋತ್ತಮಃ॥  8-98-30 (59863) 
ಸ ರಾಢವಿದ್ಧಃ ಸಮರೇ ಮಹಾತ್ಮಾ
ವಿಧೂರ್ಣಮಾನಃ ಶ್ಲಥಹಸ್ತಗಾಂಡಿವಃ। 
ಚಚಾಲ ವೀಭತ್ಸುರಮಿತ್ರಮರ್ದನಃ
ಕ್ಷಿತೇಃ ಪ್ರಕಂಪೇ ಚ ಯಥಾಽಚಲೋತ್ತಮಃ॥  8-98-31 (59864) 
ತದಂತರಂ ಪ್ರಾಪ್ಯ ವೃಷೋ ಮಹಾರಥೋ
ರಥಾಂಗಸುರ್ವೀಗತಮುಜ್ಜಿಹೀರ್ಷುಃ। 
ರಥಾದವಪ್ಲುತ್ಯ ನಿಗೃಹ್ಯ ದೋರ್ಭ್ಯಾಂ
ಶಶಾಕ ದೈವಾನ್ನ ಮಹಾಬಲೋಽಪಿ॥  8-98-32 (59865) 
ತತಃ ಕಿರೀಟಿ ಪ್ರತಿಲಭ್ಯ ಸಂಜ್ಞಾಂ
ಜಗ್ರಾಹ ಬಾಣಂ ಯಮದಂಡಕಲ್ಪಂ। 
ತತೋಽರ್ಜುನಃ ಪ್ರಾಂಜಲಿಕಂ ಮಹಾತ್ಮಾ
ತತೋಽಬ್ರವೀದ್ವಾಸುದೇವೋಽಪಿ ಪಾರ್ಥಂ॥  8-98-33 (59866) 
ಛಿಂಧ್ಯಸ್ಯ ಮೂರ್ಧಾನಮರೇಃ ಶರೇಣ
ನ ಯಾವದಾರೋಹತಿ ವೈ ರಥಂ ವೃಷಃ। 
ತಥೈವ ಸಂಪೂಜ್ಯ ಸ ತದ್ವಚಃ ಪ್ರಭೋ--
ಸ್ತತಃ ಶರಂ ಪ್ರಜ್ವಲಿತಂ ಪ್ರಗೃಹ್ಯ।
ಜಘಾನ ಕಕ್ಷಾಮಮಲಾರ್ಕವರ್ಣಾಂ
ಮಹಾರಥೇ ರಥಚಕ್ರೇ ವಿಮಗ್ನೇ॥  8-98-34 (59867) 
ತಂ ಹಸ್ತಿಕಕ್ಷಾಪ್ರವರಂ ಸುಕೇತುಂ
ಸುವರ್ಣಮುಕ್ತಾಮಣಿವಜ್ರಜುಷ್ಟಂ। 
ಕಲಾಪ್ರಕೃಷ್ಟೋತ್ತಮಶಿಲ್ಪಿಯತ್ನೈಃ
ಕೃತಂ ಸುರೂಪಂ ತಪನೀಯಚಿತ್ರಂ॥  8-98-35 (59868) 
ಜಯಾಸ್ಪದಂ ತವ ಸೈನ್ಯಸ್ಯ ನಿತ್ಯ---
ಮಮಿತ್ರವಿತ್ರಾಸನಮೀಡ್ಯರೂಪಂ। 
ವಿಖ್ಯಾತಮಾದಿತ್ಯಸುತಸ್ಯ ಲೋಕೇ
ತ್ವಿಷಾ ಸಮಂ ಪಾವಕಭಾನುಚಂದ್ರೈಃ॥  8-98-36 (59869) 
ತತಃ ಕ್ಷುರಪ್ರೇಣ ಸುಸಂಶಿತೇನ
ಸುವರ್ಣಪುಂಖೇನ ಹುತಾಗ್ನಿವರ್ಚಸಾ। 
ಶ್ರಿಯಾ ಜ್ವಲಂತಂ ಧ್ವಜಮುನ್ಮಮಾಥ
ಮಹಾರಥಸ್ಯಾಧಿರಥೇಃ ಕಿರೀಟೀ॥  8-98-37 (59870) 
ಯಶಶ್ಚ ದರ್ಪಶ್ಚ ತಥಾ ಪ್ರಿಯಾಣಿ
ಸರ್ವಾಣಿ ಕಾರ್ಯಾಣಿ ಚ ತೇನ ಕೇತುನಾ। 
ಸಾಕಂ ಕುರೂಣಾಂ ಹೃದಯಾನಿ ಚಾಪತನ್
ಬಭೂವ ಹಾಹೇತಿ ಚ ನಿಃಸ್ವನೋ ಮಹಾನ್॥  8-98-38 (59871) 
ದ್ವಷ್ಟ್ವಾ ಧ್ವಜಂ ಪಾತಿತಮಾಶುಕಾರಿಣಾ
ಕುರುಪ್ರವೀರೇಣ ನಿಕೃತ್ತಮಾಹವೇ। 
ನಾಶಂಸಿರೇ ಸೂತಪುತ್ರಸ್ಯ ಸರ್ವೇ
ಜಯಂ ತದಾ ಭಾರತ ಯೇ ತ್ವದೀಯಾಃ॥  8-98-39 (59872) 
ಅಥ ತ್ವರನ್ಕರ್ಣವಧಾಯ ಪಾರ್ಥೋ
ಮಹೇದ್ರವಜ್ರಾನಲದಂಡಸನ್ನಿಭಂ। 
ಆದತ್ತ ಚಾಥಾಂಜಲಿಕಂ ನಿಷಂಗಾ--
ತ್ಸಹಸ್ರರಶ್ಮೇರಿವ ರಶ್ಮಿಮುತ್ತಮಂ॥  8-98-40 (59873) 
ಮರ್ಮಚ್ಛಿದಂ ಶೋಣಿತಮಾಂಸದಿಗ್ಧಂ
ವೈಶ್ವಾನರಾರ್ಕಪ್ರತಿಮಂ ಮಹಾರ್ಹಂ। 
ನರಾಶ್ವನಾಗಾಸುಹರಂ ತ್ರ್ಯರತ್ನಿಂ
ಷಡ್ವಾಜಮಂಜೋಗತಿಮುಗ್ರವೇಗಂ॥  8-98-41 (59874) 
ಸಹಸ್ರನೇತ್ರಾಶನಿತುಲ್ಯವೀರ್ಯಂ
ಕಾಲಾನಲಂ ವ್ಯಾತ್ತಮಿವಾತಿಘೋರಂ। 
ಪಿನಾಕನಾರಾಯಣಚಕ್ರಸನ್ನಿಭಂ
ಭಯಂಕರಂ ಪ್ರಾಣಭೃತಾಂ ವಿನಾಶನಂ॥  8-98-42 (59875) 
ಜಗ್ರಾಹ ಪಾರ್ಥಃ ಸ ಶರಂ ಪ್ರಹೃಷ್ಟೋ
ಯೋ ದೇವಸಂಘೈರಪಿ ದುರ್ನಿವಾರ್ಯಃ। 
ಸಂಪೂಜಿತೋ ಯಃ ಸತತಂ ಮಹಾತ್ಮಾ
ದೇವಾಸುರಾನ್ಯೋ ವಿಜಯೇನ್ಮಹೇಷುಃ॥  8-98-43 (59876) 
ತಂ ವೈ ಪ್ರಮೃಷ್ಟಂ ಪ್ರಸಮೀಕ್ಷ್ಯ ಯುದ್ಧೇ
ಚಚಾಲ ಸರ್ವಂ ಸಚರಾಚರಂ ಜಗತ್। 
ಕೃತ್ಸ್ನಂ ಜಗತ್ಸ್ವಸ್ತ್ಯೃಷಯೋಽಭಿಚಕ್ರು--
ಸ್ತಮುದ್ಯತಂ ಪ್ರೇಕ್ಷ್ಯ ಮಹಾಹವೇಷುಂ॥  8-98-44 (59877) 
ತತಸ್ತು ತಂ ವೈ ಶರಮಪ್ರಮೇಯಂ
ಗಾಂಡೀವಧನ್ವಾ ಧನುಷಿ ವ್ಯಯೋಜಯತ್। 
ಯುಕ್ತ್ವಾ ಮಹಾಸ್ತ್ರೇಣ ಪರೇಣ ಚಾಪಂ
ವಿಕೃಷ್ಯ ಗಾಂಡೀವಮುವಾಚ ಸತ್ವರಂ॥  8-98-45 (59878) 
ಅಯಂ ಹಾಸ್ತ್ರಪ್ರಹಿತೋ ಮಹಾಶರಃ
ಶರೀರಹೃಚ್ಚಾಸುಹರಶ್ಚ ದುರ್ಹೃದಃ। 
ತಪೋಽಸ್ತಿ ತಪ್ತಂ ಗುರವಶ್ಚ ತೋಷಿತಾ
ಮಯಾ ಯದೀಷ್ಟಂ ಸುಹುತಂ ಯದಿ ಶ್ರುತಂ॥  8-98-46 (59879) 
ಅನೇನ ಸತ್ಯೇನ ನಿಹಂತ್ವಯಂ ಶರಃ
ಸುಸಂಹಿತಃ ಕರ್ಣಮರಿಂ ಮಮೋರ್ಜಿತಂ। 
ಇತ್ಯೂಚಿವಾಂಸ್ತಂ ಪ್ರಮುಮೋಚ ಬಾಣಂ
ಧನಂಜಯಃ ಕರ್ಣವಧಾಯ ಘೋರಂ॥  8-98-47 (59880) 
ಕೃತ್ಯಾ ಹ್ಯಥರ್ವಾಂಗಿರಸೀ ಪ್ರಚೋದಿತಾ
ಯಥಾ ತಥಾ ತ್ವಂ ಜಹಿ ಶಾತ್ರವಂ ಮಮ। 
ಬ್ರುವನ್ಕಿರೀಟೀ ತಮತಿಪ್ರಹೃಷ್ಟೋ--
ಽಸೃಜದ್ದೇವಾನಾಂ ಜಯಹೇತುಂ ಮಹೇಷುಂ॥  8-98-48 (59881) 
ಜಿಘಾಂಸುರರ್ಕೇಂದುಸಮಪ್ರಭಾವಃ
ಕರ್ಣಂ ವಶೀ ಪಾಂಡವಃ ಕ್ಷಿಪ್ರಕಾರೀ। 
ತತೋ ವಿಮುಕ್ತೋ ಬಲಿನಾ ಮಹೇಷುಃ
ಪ್ರಜ್ವಾಲಯಾಮಾಸ ನಭೋ ದಿಶಶ್ಚ॥  8-98-49 (59882) 
ಸೈನ್ಯಾನ್ಯನೇಕಾನಿ ಚ ವಿಪ್ರಮೋಹ್ಯ
ಗಾಂಡೀವಮುಕ್ತೇನ ತತೋ ಮಹಾತ್ಮಾ। 
ತೇನಾರ್ಜುನಸ್ತನ್ಮಹನೀಯಮಸ್ಯ
ಶಿರೋಽಹರತ್ಸೂತಪುತ್ರಸ್ಯ ರಾಜನ್॥  8-98-50 (59883) 
ಶರೋತ್ತಮೇನಾಂಜಲಿಕೇನ ರಾಜಂ--
ಸ್ತದಾ ಮಹಾಸ್ತ್ರಪ್ರತಿಮಂತ್ರಿತೇನ। 
ಪಾರ್ಥೋಽಪರಾಹ್ಣೇ ಶಿರ ಉಚ್ಚಕರ್ತ
ವೈಕರ್ತನಸ್ಯಾಥ ಮಹೇಂದ್ರಸೂನುಃ।
ಛಿನ್ನಂ ಪಪಾತಾಂಜಲಿಕೇನ ತೂರ್ಣಂ
ಕಾಯಶ್ಚ ಪಶ್ಚಾದ್ಧರಣೀಂ ಜಗಾಮ॥  8-98-51 (59884) 
ತದುದ್ಯತಾದಿತ್ಯಸಮಾನತೇಜಸಂ
ಶರನ್ನಭೋಮಧ್ಯಗಭಾಸ್ಕರೋಪಮಂ। 
ವರಾಂಗಮುರ್ವ್ಯಾಮಪತಚ್ಚಮುಮೂಖೇ
ದಿವಾಕರೋಽಸ್ತಾದಿವ ರಕ್ತಮಂಡಲಃ॥  8-98-52 (59885) 
ತತೋಽಸ್ಯ ದೇಹಂ ಸತತಂ ಸುಖೈಧಿತಂ
ಸುರೂಪಮತ್ಯರ್ಥಸುಖಂ ಸುಗಂಧಿ ಚ। 
ಪರೇಣ ಕೃಚ್ಛ್ರೇಣ ಶಿರಃ ಸಮತ್ಯಜ--
ದ್ಗೃಹಂ ಮಹರ್ಧೀನ್ನಿವಸನ್ನಿವೇಶ್ವರಃ॥  8-98-53 (59886) 
ಶರೈರ್ವಿಭಿನ್ನಂ ವ್ಯಸು ತತ್ಸುವರ್ಚಸಃ
ಪಪಾತ ಕರ್ಣಸ್ಯ ಶರೀಮುಚ್ಛ್ರಿತಂ। 
ಸ್ರವದ್ವ್ರಣಂ ಗೈರಿಕತೋಯವಿಸ್ರವಂ
ಗಿರೇರ್ಯಥಾ ವಜ್ರಹತಂ ಮಹಾಶಿರಃ॥  8-98-54 (59887) 
ದೇಹಾಚ್ಚ ಕರ್ಣಸ್ಯ ನಿಪಾತಿತಸ್ಯ
ತೇಜಃ ಸೂರ್ಯಂ ಖಂ ವಿತತ್ಯಾವಿವೇಶ। 
ತದದ್ಭುತಂ ಸರ್ವಮನುಷ್ಯಯೋಧಾಃ
ಸಂದೃಷ್ಟವಂತೋ ನಿಹತೇ ಸ್ಮ ಕರ್ಣೇ॥  8-98-55 (59888) 
ತತಃ ಶಂಖಾನ್ಪಾಂಡವಾ ದಧ್ಮುರುಚ್ಚೈ--
ರ್ದೃಷ್ಟ್ವಾ ಕರ್ಣಂ ಪಾತಿತಂ ಫಲ್ಗುನೇನ। 
ತಥೈವ ಕೃಷ್ಣಶ್ಚ ಧನಂಜಯಶ್ಚ
ಹಷ್ಟೌ ಯಮೌ ದಧ್ಮತುರ್ವಾರಿಜಾತೌ॥  8-98-56 (59889) 
ತಂ ಸೋಮಕಾಃ ಪ್ರೇಕ್ಷ್ಯ ಹತಂ ಶಯಾನಂ
ಸೈನ್ಯೈಃ ಸಾರ್ಧಂ ಸಿಂಹನಾದಾನ್ಪ್ರಚಕ್ರುಃ। 
ತೂರ್ಯಾಣಿ ಸಂಜಘ್ನುರತೀವ ಹೃಷ್ಟಾ
ವಾಸಾಂಸಿ ಚೈವಾದುಧುವುರ್ಭುಜಾಂಶ್ಚ॥  8-98-57 (59890) 
ಸಂವರ್ಧಯಂತಶ್ಚ ನರೇಂದ್ರ ಯೋಧಾಃ
ಪಾರ್ಥಂ ಸಮಾಜಗ್ಮುರತೀವ ಹೃಷ್ಟಾಃ। 
ಬಲಾನ್ವಿತಾಶ್ಚಾಪರೇ ಹ್ಯಪ್ಯನೃತ್ಯ--
ನ್ನನ್ಯೋನ್ಯಮಾಶ್ಲಿಷ್ಯ ನದಂತ ಊಚುಃ॥  8-98-58 (59891) 
ದೃಷ್ಟ್ವಾ ತು ಕರ್ಣಂ ಭುವಿ ವಾ ವಿಪನ್ನಂ
ಕೃತ್ತಂ ರಥಾತ್ಸಾಯಕೈರರ್ಜುನಸ್ಯ। 
ಮಹಾನಿಲೇನಾದ್ರಿಮಿವಾಪವಿದ್ವಂ
ಯಜ್ಞಾವಸಾನೇಽಗ್ನಿಮಿವ ಪ್ರಶಾಂತಂ॥  8-98-59 (59892) 
ತದಾನನಂ ಸೂರ್ಯಸುತಸ್ಯ ರಾಜ--
ನ್ವಿಭ್ರಾಜತೇ ಪದ್ಮಿವಾವನಾಲಂ। 
ರರಾಜ ಕರ್ಣಸ್ಯ ಶಿರೋ ನಿಕೃತ್ತ--
ಮಸ್ತಂಗತಂ ಭಾಸ್ಕರಸ್ಯೇವ ಬಿಂಬಂ॥  8-98-60 (59893) 
ಶರೈರಾಚಿತಸರ್ವಾಂಗಃ ಶೋಣಿತೌಘಪರಿಪ್ಲುತಃ।
ರರಾಜ ದೇಹಃ ಕರ್ಣಸ್ಯ ಸ್ವರಶ್ಮಿಭಿರಿವಾಂಶುಮಾನ್॥ 8-98-61 (59894) 
ಪ್ರತಾಪ್ಯ ಸೇನಾಮಾಮಿತ್ರೀಂ ದೀಪ್ತೈಃ ಶರಗಭಸ್ತಿಭಿಃ।
ಬಲಿನಾರ್ಜುನಕಾಲೇನ ನೀತೋಽಸ್ತಂ ಕರ್ಣಭಾಸ್ಕರಃ॥ 8-98-62 (59895) 
ಅಸ್ತಂ ಗಚ್ಛನ್ಯಥಾಽದಿತ್ಯಃ ಪ್ರಭಾಮಾದಾಯ ಗಚ್ಛತಿ।
ತಥಾ ಜೀವಿತಮಾಹಾಯ ಕರ್ಣಸ್ಯೇಷುರ್ಜಗಾಮ ಸಃ॥ 8-98-63 (59896) 
ಅಪರಾಹ್ಣೇಽಪರಾಹ್ಣಸ್ಯ ಸೂತಪುತ್ರಸ್ಯ ಮಾರಿಷ।
ಛಿನ್ನಮಂಜಲಿಕೇನಾಜೌ ಸೋತ್ಸೇಧಮಪತಚ್ಛಿರಃ॥ 8-98-64 (59897) 
ಉಪರ್ಯುಪರಿ ಸೈನ್ಯಾನಾಂ ವಿನಿಘ್ನನ್ನಿತರಾಂಜನಾನ್।
ಶಿರಃ ಕರ್ಣಸ್ಯ ಸೋಽತ್ಸೇಧಮಿಷುಃ ಸೋಪ್ಯಹರದ್ದ್ರುತಂ॥ 8-98-65 (59898) 
ಕರ್ಣಂ ತು ಶೂರಂ ಪತಿತಂ ಪೃಥಿವ್ಯಾಂ
ಶರಾಚಿತಂ ಶೋಣಿತದಿಗ್ಧಗಾತ್ರಂ। 
ದೃಷ್ಟ್ವಾ ಶಯಾನಂ ಭುವಿ ಮದ್ರರಾಜ--
ಶ್ಛಿನ್ನಧ್ವಜೇನಾಥ ಯಯೌ ರಥೇನ॥  8-98-66 (59899) 
ಹತೇ ಕರ್ಣೇ ಕುರವಃ ಪ್ರಾದ್ರವಂತ
ಭಯಾರ್ದಿತಾ ಗಾಢವಿದ್ಧಾಶ್ಚ ಸಂಖ್ಯೇ। 
ಅವೇಕ್ಷಮಾಣಾ ಮುಹುರರ್ಜುನಸ್ಯ
ಧ್ವಜಂ ಮಹಾಂತಂ ವಪುಷಾ ಜ್ವಲಂತಂ॥  8-98-67 (59900) 
ತಚ್ಛಿರೋ ಭರತಶ್ರೇಷ್ಠ ಶೋಭಯಾಮಾಸ ಮೇದಿನೀಂ।
ಯದೃಚ್ಛಯೇವ ಪತಿತಂ ಮಂಡಲಂ ಚಾಂಡದೀಧಿತೇಃ॥ 8-98-68 (59901) 
ತಂ ದೃಷ್ಟ್ವಾ ಸಮರವಿಮರ್ದ (ಬದ್ಧ) ಲಬ್ಧನಿದ್ರಂ
ದಷ್ಟೋಷ್ಠಂ ರುಧಿರಪೀರತಕಾತರಾಕ್ಷಂ। 
ರಾಧೇಯಂ ರಥವರಪೃಷ್ಠಸನ್ನಿಷಣ್ಣಂ
ಹೀನಾಂಶುರ್ದಿವಸಕರೋ ಮುಹೂರ್ತಮಾಸೀತ್॥  8-98-69 (59902) 
ನಿಃಶಬ್ದತೂರ್ಯಂ ಹತಯೋಧಮುಖ್ಯಂ
ಪ್ರಶಾಂತದರ್ಪಂ ಧೃತರಾಷ್ಟ್ರಸೈನ್ಯಂ। 
ನ ಶೋಭತೇ ಸೂರ್ಯಸುತೇನ ಹೀನಂ
ವೃಂದಂ ಗ್ರಹಾಣಾಮಿವ ಚಂದ್ರಹೀನಂ॥  8-98-70 (59903) 
ಸಹಸ್ರನೇತ್ರಪ್ರತಿಮಾನಕರ್ಮಣಃ
ಸಹಸ್ರಪತ್ರಪ್ರತಿಮಾನನಂ ಶುಭಂ। 
ಸಹಸ್ರರಶ್ಮಿರ್ದಿವಸಕ್ಷಯೇ ಯಥಾ
ತಥಾಽಪತತ್ಕರ್ಣಶಿರೋ ವಸುಂಧರಾಂ॥  8-98-71 (59904) 
ವ್ಯೂಢೋರಸ್ಕಂ ಕಮಲವದನಂ ತಪ್ತಹೇಮಾವಭಾಸಂ
ಕರ್ಣಂ ದೃಷ್ಟ್ವಾ ಭುವಿ ನಿಪತಿತಂ ಪಾರ್ಥಬಾಣಾಭಿತಪ್ತಂ। 
ಪಾಂಸುಗ್ರಸ್ತಂ ಮಲಿನಮಸಕೃತ್ಪುತ್ರಮನ್ವೀಕ್ಷಮಾಣೋ
ಮಂದಂಮಂದಂ ವ್ರಜತಿ ಸವಿತಾ ಮಂದಿರಂ ಮಂದರಶ್ಮಿಃ॥ ॥  8-98-72 (59905) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಸಪ್ತದಶದಿವಸಯುದ್ಧೇ ಅಷ್ಟನವತಿತಮೋಽಧ್ಯಾಯಃ॥ 98 ॥

Mahabharata - Karna Parva - Chapter Footnotes

8-98-64 ಅಪರಾಹ್ಣೇ ದಿವಸಸ್ಯ ಪಶ್ಚಿಮೇ ಭಾಗೇ। ಅಪರಂ ಚರಮಂ ಅಹಃ ಮರಣದಿನಂ ಯಸ್ಯ॥ 8-98-98 ಅಷ್ಟನವತಿತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 099

॥ ಶ್ರೀಃ ॥

8.99. ಅಧ್ಯಾಯಃ 099 

Mahabharata - Karna Parva - Chapter Topics

ಶಲ್ಯೇನ ಕರ್ಣಮರಣಾದ್ವ್ಯಾಕುಲಮನಸೋ ದುರ್ಯೋಧನಸ್ಯ ಸಮಾಶ್ವಾಸನಂ॥ 1 ॥ ತಥಾ ತಂಪ್ರತಿ ರಣಾಂಕಣವರ್ಣನಂ॥ 2 ॥ ದೇವಗಂಧರ್ವಾದೀನಾಂ ಸ್ವಸ್ವಸ್ಥಾನಗಮನಂ॥ 3 ॥

Mahabharata - Karna Parva - Chapter Text

8-99-0 (59906) 
ಸಂಜಯ ಉವಾಚ। 8-99-0x (5068) 
ಕರ್ಣಂ ತು ಶೂರಂ ಪತಿತಂ ಪೃಥಿವ್ಯಾಂ
ಶರಾಚಿತಂ ಶೋಣಿತದಿಗ್ಧಗಾತ್ರಂ। 
ಯದೃಚ್ಛಯಾ ಸೂರ್ಯಮಿವಾವನಿಂ ಗತಂ
ದಿದೃಕ್ಷವಃ ಸಂಪರಿವಾರ್ಯ ತಸ್ಥುಃ॥  8-99-1 (59907) 
ಪ್ರಹೃಷ್ಟವಿತ್ರಸ್ತವಿಷಣ್ಣವಿಸ್ಮಿತಾ--
ಸ್ತಥಾಽಪರೇ ಶೋಕಸಮನ್ವಿತಾಽಭವನ್। 
ಪರೇ ತ್ವದೀಯಾಶ್ಚ ರಣೇ ವಿಶಾಂಪತೇ
ಯಥಾಯಥೇಷ್ಟಂ ಪೃತನಾ ತಥಾ ಗತಾ॥  8-99-2 (59908) 
ಪ್ರವಿದ್ಧವರ್ಮಾಭರಣಾಯುಧಾಂಬರಂ
ಧನಂಜಯೇನ ಪ್ರಹತಂ ಮಹಾರಥಂ। 
ನಿಶಾಂಯ ಕರ್ಣಂ ಕುರವಃ ಪ್ರದುದ್ರುವು--
ರ್ಹತರ್ಷಭಂ ಕೇಸರಿಣೇವ ಗೋಕುಲಂ॥  8-99-3 (59909) 
ಕೃತ್ವಾ ದಿಮರ್ದಂ ಭೃಶಮರ್ಜುನೇನ
ಕರ್ಣಂ ಹತಂ ಕೇಸರಿಣೇವ ನಾಗಂ। 
ದೃಷ್ಟ್ವಾ ಶಯಾನಂ ಯುಧಿ ಮದ್ರರಾಜ--
ಶ್ಛಿನ್ನಧ್ವಜೇನಾಪಯಯೌ ರಥೇನ॥  8-99-4 (59910) 
ಕರ್ಣೇ ಹತೇ ಪಾರ್ಥಭಯಾತ್ಪ್ರದುದ್ರುವು--
ರ್ವೈಕರ್ತನೇ ಧಾರ್ತರಾಷ್ಟ್ರಾಃ ಸಶಲ್ಯಾಃ। 
ಅವೇಕ್ಷಮಾಣಾ ಮುಹುರರ್ಜುನಸ್ಯ
ಕೇತುಂ ಮಹಾಂತಂ ಯಶಸಾ ಜ್ವಲಂತಂ॥  8-99-5 (59911) 
ಶಲ್ಯಸ್ತು ಕರ್ಣಾರ್ಜುನಯೋರ್ವಿಮರ್ದೇ
ಬಲಾನಿ ದೃಷ್ಟ್ವಾ ಮೃದಿತಧ್ವಜಾನಿ। 
ಯಯೌ ಸ ತೇನೈವ ರಥೇನ ತೂರ್ಣಂ
ಹೇಲೀಕೃತಃ ಸೃಂಜಯಸೋಮಕೈಶ್ಚ॥  8-99-6 (59912) 
ನಿಪಾತಿತಸ್ಯಂದನವಾಜಿನಾಗಂ
ಬಲಂ ಚ ದೃಷ್ಟ್ವಾ ಹತಸೂತಪುತ್ರಂ। 
ಭೀಮಸ್ತು ಭೀಮೇನ ತದಾ ಸ್ವರೇಣ
ಸಮುನ್ನದದ್ರೋದಸೀ ಕಂಪಯಂಶ್ಚ।  8-99-7 (59913) 
ಆಸ್ಫೋಟಯನ್ನೃತ್ಯತಿ ವಲ್ಗತೇ ಚ
ಹತೇ ಕರ್ಣೇ ತ್ರಾಸಯಂಧಾರ್ತರಾಷ್ಟ್ರಾನ್। 
ತದಾ ರಾಜನ್ಸೃಂಜಯಾಃ ಸೋಮಕಾಶ್ಚ
ಶಂಖಾಂದಧ್ಮುಃ ಸಸ್ವಜುಶ್ಚಾಪಿ ಸರ್ವೇ॥  8-99-8 (59914) 
ಪರಸ್ಪರಂ ಕ್ಷತ್ರಿಯಾ ಹೃಷ್ಟರೂಪಾಃ
ಸೂತಾತ್ಮಜೇ ವೈ ನಿಹತೇ ತದಾನೀಂ। 
ದುರ್ಯೋಧನೋಽಶ್ರುಪ್ರತಿಪೂರ್ಣನೇತ್ರೋ
ದೀನೋ ಮುಹುರ್ನಿಶ್ವಸನ್ನಾರ್ತರೂಪಃ॥  8-99-9 (59915) 
ಮದ್ರಾಧಿಪಶ್ಚಾಪಿ ವಿಮೂಢಚೇತಾ--
ಸ್ತೂರ್ಣಂ ಧ್ವಜೇನಾಪಹೃತೇನ ತೇನ। 
ರಥೇನ ದುರ್ಯೋಧನಮೇತ್ಯ ತೂರ್ಣಂ
ಪಶ್ಯನ್ಸುದುಃಖಾತ್ತಮುವಾಚ ರಾಜನ್॥  8-99-10 (59916) 
ವಿಶೀರ್ಣನಾಗಾಶ್ವರಥಪ್ರವೀರಂ
ಬಲಂ ತ್ವದೀಯಂ ಯಮರಾಷ್ಟ್ರಕಲ್ಪಂ। 
ಅನ್ಯೋನ್ಯಮಾಸಾದ್ಯ ಹತೈಃ ಶಯಾನೈ--
ರ್ನರಾಶ್ವನಾಗೈರ್ಗಿರಿಕೂಟಕಲ್ಪೈಃ॥  8-99-11 (59917) 
ನೈತಾದೃಶಂ ಭಾರತ ಯುದ್ಧಮಾಸೀ--
ದ್ಯಥಾ ಹಿ ಕರ್ಣಾರ್ಜುನಯೋರ್ಬಭೂವ। 
ಗ್ರಸ್ತೌ ಹಿ ಕರ್ಣೇನ ಸಮೇತ್ಯ ಕೃಷ್ಣಾ--
ವನ್ಯೇ ಹಿ ಸರ್ವೇ ತವ ಶಾತ್ರವೇಯಾಃ॥  8-99-12 (59918) 
ದೈವಂ ತು ಯತ್ತತ್ಸ್ವವಶೇ ಪ್ರವೃತ್ತಂ
ತತ್ಪಾಂಡವಾನ್ಪಾತಿ ನಿಹಂತಿ ಚಾಸ್ಮಾನ್। 
ತವಾರ್ಥಸಿದ್ಧ್ಯರ್ಥಕರಾ ಹಿ ಸರ್ವೇ
ಪ್ರಸಹ್ಯ ವೀರಾ ನಿಹತಾ ದ್ವಿಷದ್ಭಿಃ॥  8-99-13 (59919) 
ಕುಬೇರವೈವಸ್ವತವಾಸವಾನಾಂ
ತುಲ್ಯಪ್ರಭಾವಾ ವರುಣಸ್ಯ ಚಾಪಿ। 
ವೀರ್ಯೇಣ ಶೌರ್ಯೇಣ ಪರಾಕ್ರಮೇಣ
ತೈಶ್ಚಾಪಿ ಯುಕ್ತಾ ವಿಮಲೈರ್ಗುಣೌಘೈಃ॥  8-99-14 (59920) 
ಅವಧ್ಯಕಲ್ಪಾ ನಿಹತಾ ನರೇಂದ್ರಾ--
ಸ್ತವಾರ್ಥಕಾಮಾ ಯುಧಿ ಪಾಂಡವೇಯೈಃ। 
ತನ್ಮಾ ಶುಚೋ ಭಾರತ ದಿಷ್ಟಮೇತ--
ತ್ಪರ್ಯಾಯಸಿದ್ಧಿರ್ನ ತು ನಿತ್ಯಸಿದ್ಧಿಃ॥  8-99-15 (59921) 
ಏತದ್ವಚೋ ಮದ್ರಪತೇರ್ನಿಶಂಯ
ಸ್ವಂ ಚಾವಿನೀತಂ ಮನಸಾ ವಿಚಿಂತ್ಯ। 
ದುರ್ಯೋಧನೋಽಶ್ರುಪ್ರತಿಪೂರ್ಣನೇತ್ರೋ
ಮುಹುರ್ಮುಹುರ್ನಿಶ್ವಸನ್ನಾರ್ತರೂಪಃ॥  8-99-16 (59922) 
*ತದ್ವ್ಯಾನಮೂಕಂ ಕೃಪಣಂ ಭೃಶಾರ್ತ--
ಮಾರ್ತಾಯನಿರ್ದೀನಮುವಾಚ ರಾಜನ್। 
ಪಶ್ಯೇದಮುಗ್ರೈರ್ನರವಾಜಿನಾಗೈ--
ರಾಯೋಧನಂ ವೀರ ಹತೈಃ ಸುಪೂರ್ಣಂ॥  8-99-17 (59923) 
ಮಹೀಧರಾಭೈಃ ಪತಿತೈಶ್ಚ ನಾಗೈಃ
ಸಕೃತ್ಪ್ರಯತ್ನೈಃ ಶರಭಿನ್ನಗಾತ್ರೈಃ। 
ಪ್ರವಿಹ್ವಲದ್ಭಿಶ್ಚ ಗತಾಸುಭಿಶ್ಚ
ಪ್ರಧ್ವಸ್ತವರ್ಮಾಯುಧಸರ್ವಯೋಧೈಃ॥  8-99-18 (59924) 
ವಜ್ರಾಪವಿದ್ವೈರಿವ ಚಾಚಲೌಘೈ--
ರ್ವಿಭಿನ್ನಪಾಷಾಣಮೃಗದ್ರುಮೌಘೈಃ। 
ಪ್ರವಿದ್ಧಘಂಟಾಂಕುಶತೋಮರಧ್ವಜೈಃ
ಸಹೇಮಜಾಲೈ ರುಧಿರೌಘಸಂಪ್ಲವೈಃ॥  8-99-19 (59925) 
ಶರಾವನುನ್ನೈಃ ಪತಿತೈಸ್ತುರಂಗೈ--
ಸ್ತನದ್ಭಿರಾರ್ತೈಃ ಕ್ಷತಜಂ ವಮದ್ಭಿಃ। 
ದೀನೈಸ್ತ್ರಸದ್ಭಿಃ ಪರಿವೃತ್ತನೇತ್ರೈ--
ರ್ಮಹೀ ಪತದ್ಭಿಃ ಕೃಪಣಾ ವಭೂವ॥  8-99-20 (59926) 
ತಥಾಽಪವಿದ್ವೈರ್ಗಜವಾಜಿಯೂಥೈ--
ರ್ಮಂದಾಸುಭಿಶ್ಚಾಪಿ ಗತಾಸುಭಿಶ್ಚ। 
ರಥೈಶ್ಚ ನಾಗೈಸ್ತುರಗೈಶ್ಚ ನುನ್ನೈ--
ರ್ಮಹೀ ಮಹಾವೈತರಣೀವ ಭಾತಿ॥  8-99-21 (59927) 
ಗಜೈರ್ನಿಕೃತ್ತಾಪರಹಸ್ತಗಾತ್ರೈ--
ರುದ್ವೇಪಮಾನೈಃ ಪತಿತೈಃ ಪೃಥಿವ್ಯಾಂ। 
ರಥರ್ಷಭೈರ್ನಾಗವರಾಶ್ವಯೋಧೈಃ
ಪದಾತಿಭಿಶ್ಚಾಭಿಮುಖೈಃ ಪರೈರ್ಹತೈಃ॥  8-99-22 (59928) 
ವಿಶೀರ್ಣವರ್ಮಾಭರಣಾಂಬರಾಯುಧೈ--
ರ್ಯುತಾ ಪ್ರಶಾಂತೈರಿವ ಪಾವಕೈರ್ಮಹೀ। 
ಶರಪ್ರಹಾರಾಭಿಹತೈರ್ಮಹಾಬಲೈ--
ರವೇಕ್ಷಮಾಣೈಃ ಪತಿತೈಃ ಸಮಂತತಃ॥  8-99-23 (59929) 
ಪ್ರನಷ್ಟಸಂಜ್ಞೈಃ ಪುನರಾಶ್ವಸದ್ಭಿ--
ರ್ಮಹೀ ಬಭೌ ಕುಂಭಗತೈರಿವಾಗ್ನಿಭಿಃ। 
ರತ್ನೈಶ್ಚ್ಯುತೈರ್ಭೂರತಿದೀಪ್ತಿಮದ್ಭಿ--
ರ್ನಕ್ತಂ ಗ್ರಹೈರ್ದ್ಯೌರ್ವಿಮಲೈರ್ವಿಭಾತಿ॥  8-99-24 (59930) 
ಶರಾಸ್ತು ಕರ್ಣಾರ್ಜುನಬಾಹುಮುಕ್ತಾ
ವಿದಾರ್ಯ ನಾಗಾಂಶ್ಚ ಮನುಷ್ಯದೇಹಾನ್। 
ಪ್ರಾಣಾನ್ನಿರಸ್ಯಾಶು ಮಹೀಂ ಪ್ರತೀಯು--
ರ್ಮಹೋರಗಾ ವಾಸಮಿವಾಭಿನಂರಾಃ॥  8-99-25 (59931) 
ಹತೈರ್ಮನುಷ್ಯೈಶ್ಚ ಗಜೈಶ್ಚ ಸಂಖ್ಯೇ
ಶರಾವಭಿನ್ನೈ ರುಧಿರಪ್ರದಿಗ್ಧೈಃ। 
ಧನ಼ಂಜಯಸ್ಯಾಧಿರಥೇಶ್ಚ ಮಾರ್ಗೇ
ಹತೈರಗಂಯಾ ವಸುಧಾಽತಿದುರ್ಗಾ॥  8-99-26 (59932) 
ರಥೈರ್ಮಹೇಷೂನ್ಮಥಿತೈಃ ಸುಕಲ್ಪಿತೈಃ
ಸನಾಗಯೋಧಾಶ್ವವರಾಯುಧಧ್ವಜೈಃ 
ವಿಶೀರ್ಣಯೋಕ್ತ್ರೈರ್ವಿನಿಕೀರ್ಣಬಂಧನೈ--
ರ್ನಿಕೃತ್ತಚಕ್ರಾಕ್ಷಯುಗತ್ರಿವೇಣುಭಿಃ॥  8-99-27 (59933) 
ವಿಮುಕ್ತಯೋಕ್ತ್ರೈಶ್ಚ ರಥೈರುಪಸ್ಕರೈಃ
ಕೃತಾಭಿಷಂಗೈರ್ವಿನಿಬದ್ವಕೂಬರೈಃ। 
ಪ್ರಭಗ್ನನೀಡೈರ್ಮಣಿಹೇಮಭೂಷಿತೈ--
ರ್ವೃತಾ ಮಹೀ ದ್ಯೌರಿವ ಶಾರದೈರ್ಘನೈಃ॥  8-99-28 (59934) 
ನಿಕೃಷ್ಯಮಾಣಾ ಜವನೈಸ್ತುರಂಗಮೈ--
ರ್ಹತೇಶ್ವರಾ ರಾಜರಥಾಃ ಸುಕಲ್ಪಿತಾಃ। 
ಮನುಷ್ಯಮಾತಂಕರಥಾಶ್ವಸಾದಿಷು
ದ್ರುತಂ ವ್ರಜಂತೋ ಬಹುಧಾ ವಿಘೂರ್ಣಿತಾಃ॥  8-99-29 (59935) 
ಸಹೇಮಪೃಷ್ಠಾಃ ಸಪರಶ್ವಥಾಯುಧಾಃ
ಶಿತಾಶ್ಚ ಶೂಲಾ ಮುಸಲಾಃ ಸಮುದ್ಗರಾಃ। 
ಚಿತ್ರಾಶ್ಚ ಖಂಗಾ ವಿಮಲಾಶ್ಚ ಕೋಶಾ
ಗಜಾಶ್ಚ ಜಾಂಬೂನದಪಟ್ಟನದ್ಧಾಃ॥  8-99-30 (59936) 
ಚಾಪಾನಿ ಜಾಂಬೂನದಭೂಷಿತಾನಿ
ಶರಾಶ್ಚ ಕಾರ್ತಸ್ವರಚಿತ್ರಪುಂಖಾಃ। 
ಋಷ್ಟ್ಯಶ್ಚ ಪೀತಾ ವಿಮಲಾಶ್ಚ ಕೋಶಾಃ
ಪ್ರಾಸಾಶ್ಚ ದಂಡಾಃ ಕನಕಪ್ರಭಾಸಾಃ॥  8-99-31 (59937) 
ಶುಭ್ರಾಣಿ ವಾಲವ್ಯಜನಾನಿ ಶಂಖಾ--
ಶ್ಛಿನ್ನಾವರುದ್ಧಾ ವಿರುಚಃ ಸ್ರಜಶ್ಚ। 
ಕುಥಾಃ ಪತಾಕಾಂಬರವೇಷ್ಟನಾನಿ
ಕಿರೀಟಮಾಲಾ ಮಕುಟಾಶ್ಚ ಶುಭ್ರಾಃ॥  8-99-32 (59938) 
ಪ್ರಕೀರ್ಣಕಾ ವಿಪ್ರತಿಕೀರ್ಣಕಾಶ್ಚ
ಪ್ರಧಾನಮುಖ್ಯಾಸ್ತರಲಾಶ್ಚ ಹಾರಾಃ। 
ಆಪೀಡಕೇಯೂರವರಾಂಗದಾನಿ
ಗ್ರೈವೇಯನಿಷ್ಕಾಃ ಸಸುವರ್ಣಸೂತ್ರಾಃ॥  8-99-33 (59939) 
ಮಣ್ಯುತ್ತಮಾ ವಜ್ರಸುವರ್ಣಯುಕ್ತಾ
ರತ್ನಾನಿ ಚೋಚ್ಚಾವಚಮಂಗಲಾನಿ। 
ಗಾತ್ರಾಣಿ ಚಾಭಾಂತಿ ಸುಖೋಚಿತಾನಿ
ಶಿರಾಂಸಿ ಚೇಂದುಪ್ರತಿಮಾನನಾನಿ॥  8-99-34 (59940) 
ದೇಹಾಂಶ್ಚ ಭೋಗಾಂಶ್ಚ ಪರಿಚ್ಛದಾಂಶ್ಚ
ತ್ಯಕ್ತ್ವಾ ಮನೋಜ್ಞಾ ನಿಹತಾಃ ಸುಖಾನಿ। 
ಸ್ವಧರ್ಮನಿಷ್ಠಾಂ ಮಹತೀಮವಾಪ್ಯ
ಪ್ರಾಪ್ತಾಶ್ಚ ಲೋಕಾನ್ಯಶಸಾ ಗತಾಸ್ತೇ॥  8-99-35 (59941) 
ನಿವರ್ತ ದುರ್ಯೋಧನ ಯಾಂತು ಸೈನಿಕಾ
ವ್ರಜಸ್ವ ರಾಜಞ್ಶಿಬಿರಾಣಿ ಮಾನದ। 
ದಿವಾಕರೋಽಪ್ಯೇಷ ವಿಲಂಬತೇ ಪ್ರಭೋ
ಪುನಸ್ತ್ವಮೇವಾತ್ರ ನರೇಂದ್ರ ಕಾರಣಂ॥  8-99-36 (59942) 
ಸಂಜಯ ಉವಾಚ। 8-99-37x (5069) 
ಏತಾವದುಕ್ತ್ವಾ ವಿರರಾಮ ಶಲ್ಯೋ
ದುರ್ಯೋಧನಂ ಚೈವ ನಿವರ್ತಯಿತ್ವಾ। 
ಯುದ್ಧಾಯ ರಾಜನ್ವಿನಿವಿಷ್ಟಬುದ್ಧಿ--
ರ್ಹಾ ಕರ್ಣ ಹಾ ಕರ್ಣ ಇತಿ ಬ್ರುವಾಣಂ॥  8-99-37 (59943) 
ತಂ ದ್ರೋಣಪುತ್ರಪ್ರಮುಖಾ ನರೇಂದ್ರಾಃ
ಸರ್ವೇ ಸಮಾಶ್ವಾಸ್ಯ ತತಃ ಪ್ರಜಗ್ಮುಃ। 
ನಿರೀಕ್ಷಮಾಣಾ ಧ್ವಜಮರ್ಜುನಸ್ಯ
ರಥಂ ಚ ದಿವ್ಯಂ ಯಶಸಾ ಜ್ವಲಂತಂ॥  8-99-38 (59944) 
ನರಾಶ್ವಮಾತಂಗಶರೀರಜೇನ
ರಕ್ತೇನ ಸಿಕ್ತಾಂ ರುಧಿರೇಣ ಭೂಮಿಂ। 
ರಕ್ತಾಂಬರಸ್ರಕ್ತಪನೀಯಯೋಗಾ--
ನ್ನಾರೀಂ ಪ್ರಕಾಶಾಮಿವ ಸರ್ವರಂಯಾಂ॥  8-99-39 (59945) 
ಪ್ರಚ್ಛನ್ನರೂಪಾಂ ರುಧಿರೇಣ ರಾಜ
ನ್ರೌದ್ರೇ ಮುಹೂರ್ತೇಽತಿವಿರಾಜಮಾನೇ। 
ನೈವಾವತಸ್ಥುಃ ಕುರವಃ ಸಮೀಕ್ಷ್ಯ
ಪ್ರವ್ರಾಜಿತಾ ನರದೇವಾ ಯಥಾಽಕ್ಷೈಃ॥  8-99-40 (59946) 
ವಧೇನ ಕರ್ಣಸ್ಯ ಸುದುಃಖಿತಾಸ್ತೇ
ಹಾ ಕರ್ಣ ಹಾ ಕರ್ಣ ಇತಿ ಬ್ರುವಾಣಾಃ। 
ದ್ರುತಂ ಪ್ರಜಗ್ಮುಃ ಶಿಬಿರಾಣಿ ರಾಜ-- 
ಂದಿವಾಕರಂ ರಕ್ತಮವೇಕ್ಷಮಾಣಾಃ॥  8-99-41 (59947) 
ಗಾಂಡೀವಮುಕ್ತೈಸ್ತು ಸುವರ್ಣಪುಂಖೈಃ
ಶಿಲಾಶಿತೈಃ ಶೋಣಿತದಿಗ್ಧವಾಜೈಃ। 
ಶರೈಶ್ಚಿತಾಂಗೋಽಪಿ ರರಾಜ ಕರ್ಣೋ
ಹತೋಽಪಿ ದೀಪ್ತಾಂಶುರಿವಾಂಶುಜಾಲೈಃ॥  8-99-42 (59948) 
ಕರ್ಣಸ್ಯ ದೇಹಂ ರುಧಿರಾಂಬುಸಿಕ್ತಂ
ಪುತ್ರಾನಕುಂಪೀ ಭಗವಾನ್ವಿವಸ್ವಾನ್। 
ಸ್ಪೃಷ್ಟ್ವಾ ಕರಾಗ್ರೈಃ ಕ್ಷತಜಾನುರೂಪೈಃ
ಸ್ನಾತುಂ ತದಾಽಗಾದಪರಂ ಸಮುದ್ರಂ॥  8-99-43 (59949) 
ಇತೀವ ಸಂಚಿಂತ್ಯ ಸುರರ್ಷಭಾಶ್ಚ
ಸಂಪ್ರಸ್ಥಿತಾಸ್ತೇ ತು ಯಥಾನಿಕೇತಂ। 
ಸಂಚಿಂತ್ಯ ಸರ್ವಾ ಜನತಾ ವಿಸಸ್ರು--
ರ್ಯಥಾಸುಖಂ ಖೇ ಚ ಮಹೀತಲೇ ಚ॥  8-99-44 (59950) 
ತದದ್ಭುತಂ ಪ್ರಾಣಭೃತಾಂ ಭಯಂಕರಂ
ನಿಶಾಂಯ ಯುದ್ಧಂ ಕುರುವೀರಮುಖ್ಯಯೋಃ। 
ಸಮಾಚಿತೌ ಕರ್ಣಶರೈಋ ಪರಂತಪೌ
ತಥೈವ ಸಂರೇಜತುರಚ್ಯುತಾರ್ಜುನೌ॥  8-99-45 (59951) 
ತಮೋ ನಿಹತ್ಯಾಭ್ಯುದಿತೌ ಯಥಾಽಮಲೌ
ಶಶಾಂಕಸೂರ್ಯಾವಿವ ರಶ್ಮಿಮಾಲಿನೌ। 
ವಿಹಾಯ ತಾನ್ಬಾಣಗಣಾನ್ಮಹಾಬಲೌ
ಸುಹೃದ್ವೃತಾವಪ್ರತಿಮಾನವಿಕ್ರಮೌ॥  8-99-46 (59952) 
ಸುಖಪ್ರವಿಷ್ಟೌ ಸುಖದೌ ವಿರೇಜತುಃ
ಸದಸ್ಯಚಿಂತ್ಯಾವಿವ ವಿಷ್ಣುವಾಸವೌ। 
ಸದೇವಗಂಧರ್ವಮನುಷ್ಯಚಾರಣೈ--
ರ್ಮಹರ್ಷಿಭಿರ್ಯಕ್ಷಮಹೋರಗೈರಪಿ।
ಜಯಾಭಿವೃದ್ಧ್ಯಾ ಪರಯಾಽಭಿಪೂಜಿತೌ
ನಿಹತ್ಯ ಕರ್ಣಂ ಪರಮಾಹವೇ ತದಾ॥  8-99-47 (59953) 
ಯಥಾನುರೂಪಂ ಪ್ರತಿಪೂಜ್ಯ ತಾನಥ
ಪ್ರಶಸ್ಯಮಾನಾವತುಲೈಶ್ಚ ಕರ್ಮಭಿಃ। 
ನನಂದತುಶ್ಚೈವ ಸುಹೃದ್ಭಿರಾವೃತೌ
ಬಲಂ ನಿಹತ್ಯೇವ ಸುರೇಶಕೇಶವೌ॥ ॥  8-99-48 (59954) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಏಕೋನಶತತಮೋಽಧ್ಯಾಯಃ॥ 99 ॥

Mahabharata - Karna Parva - Chapter Text

8-99-0 (59955) 
[ಧೃಷ್ಟರಾಷ್ಟ್ರ ಉವಾಚ। 8-99-0x (5070) 
ತಸ್ಮಿಂಸ್ತು ಕರ್ಣಾರ್ಜುನಯೋರ್ವಿಮರ್ದೇ
ದಗ್ಧಸ್ಯ ರೌದ್ರೇಽಹನಿ ವಿದ್ರುತಸ್ಯ। 
ಬಭೂವ ಕುರುಸೃಂಜಯಾನಾಂ
ಬಲಸ್ಯ ಬಾಣೋನ್ಮಥಿತಸ್ಯ ಕೀದೃಕ್॥  8-99-1 (59956) 
ಸಂಜಯ ಉವಾಚ। 8-99-2x (5071) 
ಶೃಣು ರಾಜನ್ನವಹಿತೋ ಯಥಾ ವೃತ್ತೋ ಮಹಾಕ್ಷಯಃ।
ಘೋರೋ ಮನುಷ್ಯದೇಹಾನಾಮಾಜೌ ಚ ಗಜವಾಜಿನಾಂ॥ 8-99-2 (59957) 
ಯತ್ರ ಕರ್ಣೇ ಹತೇ ಪಾರ್ಥಃ ಸಿಂಹನಾದಮಥಾಕರೋತ್।
ತದಾ ತವ ಸುತಾನ್ರಾಜನ್ನಾವಿವೇಶ ಮಹದ್ಭಯಂ॥ 8-99-3 (59958) 
ನ ಸಂಧಾತುಮನೀಕಾನಿ ನ ಚೈವಾಶು ಪರಾಕ್ರಮೇ।
ಆಸೀದ್ವುದ್ವಿರ್ಹತೇ ಕರ್ಣೇ ತವ ಯೋಧಸ್ಯ ಕರ್ಹಿಚಿತ್॥ 8-99-4 (59959) 
ವಣಿಜೋ ನಾವಿ ಭಿನ್ನಾಯಾಮಗಾಧೇ ವಿಪ್ಲುವೇ ಯಥಾ।
ಅಪಾರೇ ಪಾರಮಿಚ್ಛಂತೋ ಹತೇ ದ್ವೀಪೇ ಕಿರೀಟಿನಾ॥ 8-99-5 (59960) 
ಸೂತಪುತ್ರೇ ಹತೇ ರಾಜನ್ವಿತ್ರಸ್ತಾಃ ಶಸ್ತ್ರವಿಕ್ಷತಾಃ।
ಅನಾಥಾ ನಾಥಮಿಚ್ಛಂತೋ ಮೃಗಾಃ ಸಿಂಹೈರಿವಾರ್ದಿತಾಃ॥ 8-99-6 (59961) 
ಭಗ್ನಶೃಂಗಾ ವೃಷಾ ಯದ್ವದ್ಭಗ್ನದಂಷ್ಟ್ರಾ ಇವೋರಗಾಃ।
ಪ್ರತ್ಯಪಾಯಾಮ ಸಾಯಾಹ್ನೇ ನಿರ್ಜಿತಾಃ ಸವ್ಯಸಾಚಿನಾ॥ 8-99-7 (59962) 
ಹತಪ್ರವೀರಾ ವಿಧ್ವಸ್ತಾ ನಿಕೃತ್ತಾ ನಿಶಿತೈಃ ಶರೈಃ।
ಸೂತಪುತ್ರೇ ಹತೇ ರಾಜನ್ಪುತ್ರಾಸ್ತೇ ದುದ್ರುವುರ್ಭಯಾತ್॥ 8-99-8 (59963) 
ವಿಸ್ರಸ್ತಯಂತ್ರಕವಚಾಃ ಕಾಂದಿಗ್ಭೂತಾ ವಿಚೇತಸಃ।
ಅನ್ಯೋನ್ಯಮವಮೃದ್ಗಂತೋ ವೀಕ್ಷಮಾಣಾ ಭಯಾರ್ದಿತಾಃ॥ 8-99-9 (59964) 
ಮಾಮೇವ ನೂನಂ ಬೀಭತ್ಸುರ್ಮಾಮೇವ ಚ ವೃಕೋದರಃ।
ಅಭಿಯಾತೀತಿ ಮನ್ವಾನಾಃ ಪೇತುರ್ಮಂಲುಶ್ಚ ಸಂಭ್ರಮಾತ್॥ 8-99-10 (59965) 
ಹಯಾನನ್ಯೇ ಗಜಾನನ್ಯೇ ರಥಾನನ್ಯೇ ಮಹಾರಥಾಃ।
ಆರುಹ್ಯ ಜವಸಂಪನ್ನಾಃ ಪದಾತೀನ್ಪ್ರಜಹುರ್ಭಯಾತ್॥ 8-99-11 (59966) 
ಕುಂಜರೈಃ ಸ್ಯಂದನಾಃ ಕ್ಷುಣ್ಣಾಃ ಸಾದಿನಶ್ಚ ಮಹಾರಥೈಃ।
ಪದಾತಿಸಂಘಾಶ್ಚಾಶ್ವೌಧೈಃ ಪಲಾಯದ್ಭಿರ್ಭಯಾರ್ದಿತೈಃ॥ 8-99-12 (59967) 
ವ್ಯಾಲತಸ್ಕರಸಂಕೀರ್ಣೇ ಸಾರ್ಥಹೀನಾ ಯಥಾ ವನೇ।
ಸೂತಪುತ್ರೇ ಹತೇ ರಾಜಂಸ್ತವ ಯೋಧಾಸ್ತಥಾಽಭವನ್॥ 8-99-13 (59968) 
ಹತಾರೋಹಾ ಯಥಾ ನಾಗಾಶ್ಛಿನ್ನಹಸ್ತಾ ಯಥಾ ನರಾಃ।
ಸರ್ವೇ ಪಾರ್ಥಮಯಂ ಲೋಕಂ ಸಂಪಶ್ಯಂತೋ ಭಯಾರ್ದಿತಾಃ॥ 8-99-14 (59969) 
ಸಂಪ್ರೇಕ್ಷ್ಯ ದ್ರವತಃ ಸರ್ವಾನ್ಭೀಮಸೇನಭಯಾರ್ದಿತಾನ್।
ದುರ್ಯೋಧನೋಽಥ ಸ್ವಂ ಸೂತಂ ಹಾಹಾಕೃತ್ವೇದಮಬ್ರವೀತ್॥ 8-99-15 (59970) 
ನಾತಿಕ್ರಮೇಚ್ಚ ಮಾಂ ಪಾರ್ಥೋ ಧನುಷ್ಪಾಣಿಮವಸ್ಥಿತಂ।
ಜಘನೇ ಸರ್ವಸೈನ್ಯಾನಾಂ ಶನೈರಶ್ವಾನ್ಪ್ರಚೋದಯ॥ 8-99-16 (59971) 
ಯುಧ್ಯಮಾನಂ ಹಿ ಕೌಂತೇಯಂ ಹನಿಷ್ಯಾಮಿ ನ ಸಂಶಯಃ।
ನೋತ್ಸಹೇನ್ಮಾಮತಿಕ್ರಾಂತುಂ ವೇಲಾಮಿವ ಮಹೋದಧಿಃ॥ 8-99-17 (59972) 
ಅದ್ಯಾರ್ಜುನಂ ಸಗೋವಿಂದಂ ಮಾನಿನಂ ಚ ವೃಕೋದರಂ।
ಅನ್ಯಾಞ್ಶಿಷ್ಟಾಂಸ್ತಥಾ ಶತ್ರೂನ್ಕರ್ಣಸ್ಯಾನೃಣ್ಯಮಾಪ್ನುಯಾಂ॥ 8-99-18 (59973) 
ತಚ್ಛ್ರುತ್ವಾ ಕುರುರಾಜಸ್ಯ ಶೂರಾರ್ಯಸದೃಶಂ ವಚಃ।
ಸೂತೋ ಹೇಮಪರಿಚ್ಛನ್ನಾಞ್ಶನೈರಶ್ವಾನಚೋದಯತ್॥ 8-99-19 (59974) 
ರಥಾಶ್ವನಾಗಹೀನಾಸ್ತು ಪಾದಾತಾಸ್ತವ ಮಾರಿಷ।
ಪಂಚವಿಂಶತಿಸಾಹಸ್ರಾ ಯುದ್ವಾಯೈವ ವ್ಯವಸ್ಥಿತಾಃ॥ 8-99-20 (59975) 
ತಾನ್ಭೀಮಸೇನಃ ಸಂಕ್ರುದ್ಧೋ ಧೃಷ್ಟ್ಯದ್ಯುಂನಶ್ಚ ಪಾರ್ಷತಃ।
ಬಲೇನ ಚತುರಂಗೇಣ ಸಂವೃತ್ಯಾಜಘ್ನತುಃ ಶರೈಃ॥ 8-99-21 (59976) 
ಪ್ರತ್ಯಯುಧ್ಯಂತ ಸಮರೇ ಭೀಮಸೇನಂ ಸಪಾರ್ಷತಂ।
ಪಾರ್ಥಪಾರ್ಷತಯೋಶ್ಚಾನ್ಯೇ ಜಗೃಹುಸ್ತತ್ರ ನಾಮನೀ॥ 8-99-22 (59977) 
ಅಕ್ರುಧ್ಯತ ರಣೇ ಭೀಮಸ್ತೈಸ್ತದಾ ಪರ್ಯವಸ್ಥಿತೈಃ।
ಸೋಽವತೀರ್ಯ ರಥಾತ್ತೂರ್ಣಂ ಗದಾಪಾಣಿರಯುಧ್ಯತ॥ 8-99-23 (59978) 
ನ ತಾನ್ರಥಸ್ಥೋ ಭೂಮಿಷ್ಠಾಂಧರ್ಮಾಪೇಕ್ಷೀ ವೃಕೋದರಃ।
ಯೋಧಯಾಮಾಸ ಕೌಂತೇಯೋ ಭುಜವೀರ್ಯವ್ಯಪಾಶ್ರಯಃ॥ 8-99-24 (59979) 
ಜಾತರೂಪಪರಿಚ್ಛನ್ನಾಂ ಪ್ರಗೃಹ್ಯ ಮಹತೀಂ ಗದಾಂ।
ಅವಧೀತ್ತಾವಕಾನ್ಸರ್ವಾಂದಂಡಪಾಣಿರಿವಾಂತಕಃ॥ 8-99-25 (59980) 
ಪದಾತಿನೋಽಪಿ ಸಂತ್ಯಕ್ತ್ವಾ ಪ್ರಿಯಂ ಜೀವಿತಮಾತ್ಮನಃ।
ಭೀಮಮಭ್ಯದ್ರವನ್ಸಂಖ್ಯೇ ಪತಂಗಾ ಜ್ವಲನಂ ಯಥಾ॥ 8-99-26 (59981) 
ಆಸಾದ್ಯ ಭೀಮಸೇನಂ ತು ಸಂರಬ್ಧಾ ಯುದ್ಧದುರ್ಮದಾಃ।
ವಿನೇಶುಃ ಸಹಸಾ ದೃಷ್ಟ್ವಾ ಭೂತಗ್ರಾಮಾ ಇವಾಂತಕಂ॥ 8-99-27 (59982) 
ಶ್ಯೇನವದ್ವಿಚರನ್ಭೀಮೋ ಗದಾಹಸ್ತೋ ಮಹಾಬಲಃ।
ಪಂಚವಿಂಶತಿಸಾಹಸ್ರಾಂಸ್ತಾವಕಾನವಪೋಥಯತ್॥ 8-99-28 (59983) 
ಹತ್ವಾ ತತ್ಪುರುಷಾನೀಕಂ ಭೀಮಃ ಸತ್ಯಪರಾಕ್ರಮಃ।
ಧೃಷ್ಟದ್ಯುಂನಂ ಪುರಸ್ಕೃತ್ಯ ತಸ್ಥೌ ತತ್ರ ಮಹಾಬಲಃ॥ 8-99-29 (59984) 
ಧನಂಜಯೋ ರಥಾನೀಕಮಭ್ಯವರ್ತತ ವೀರ್ಯವಾನ್।
ಮಾದ್ರೀಪುತ್ರೌ ತು ಶಕುನಿಂ ಸಾತ್ಯಕಿಶ್ಚ ಮಹಾರಥಃ। 
ಜವೇನಾಭ್ಯಪತನ್ಹೃಷ್ಟಾ ಘ್ನಂತೋ ದೌರ್ಯೋಧನಂ ಬಲಂ॥  8-99-30 (59985) 
ತಸ್ಯಾಶ್ವಸಾದೀನ್ಸುಬಹೂಂಸ್ತೇ ನಿಹತ್ಯ ಶಿತೈಃ ಶರೈಃ।
ಸಮಭ್ಯಧಾವಂಸ್ತ್ವರಿತಾಸ್ತತ್ರ ಯುದ್ಧಮಭೂನ್ಮಹತ್॥ 8-99-31 (59986) 
ಧನಂಜಯೋಽಪಿ ಚಾಭ್ಯೇತ್ಯ ರಥಾನೀಕಂ ತವ ಪ್ರಭೋ।
ವಿಶ್ರುತಂ ತ್ರಿಷು ಲೋಕೇಷು ಗಾಂಡೀವಂ ವಿಕ್ಷಿಪಂಧನುಃ॥ 8-99-32 (59987) 
ಕೃಷ್ಣಸಾರಥಿಮಾಯಾಂತಂ ದೃಷ್ಟ್ವಾ ಶ್ವೇತಹಯಂ ರಥಂ।
ಅರ್ಜುನಂ ಚಾಪಿ ಯೋದ್ವಾರಂ ತ್ವದೀಯಾಃ ಪ್ರಾದ್ರವನ್ಭಯಾತ್॥ 8-99-33 (59988) 
ವಿಪ್ರಹೀಣರಥಾಶ್ಚೈವ ಶರೈಶ್ಚ ಪರಿಕರ್ಶಿತಾಃ।
ಪಂಚವಿಂಶತಿಸಾಹಸ್ರಾಃ ಕಾಲಮಾರ್ಛನ್ಪದಾತಯಃ॥ 8-99-34 (59989) 
ಹತ್ವಾ ತಾನ್ಪುರುಷವ್ಯಾಘ್ರಃ ಪಾಂಚಾಲಾನಾಂ ಮಹಾರಥಃ।
ಪುತ್ರಾಃ ಪಾಂಚಾಲರಾಜಸ್ಯ ಧೃಷ್ಟದ್ಯುಂನೋ ಮಹಾಮನಾಃ॥ 8-99-35 (59990) 
ಭೀಮಸೇನಂ ಪುರಸ್ಕೃತ್ಯ ನಚಿರಾತ್ಪ್ರತ್ಯದೃಶ್ಯತ।
ಮಹಾಧನುರ್ಧರಃ ಶ್ರೀಮಾನಮಿತ್ರಗಣತಾಪನಃ॥ 8-99-36 (59991) 
ಪಾರಾವತಸವರ್ಣಾಶ್ವಂ ಕೋವಿದಾರಮಯಧ್ವಜಂ।
ಧೃಷ್ಟದ್ಯುಂನಂ ರಣೇ ದೃಷ್ಟ್ವಾ ತ್ವದೀಯಾಃ ಪ್ರಾದ್ರವನ್ಭಯಾತ್॥ 8-99-37 (59992) 
ಗಾಂಧಾರರಾಜಂ ಶೀಘ್ರಾಸ್ತ್ರಮನುಸೃತ್ಯ ಯಶಸ್ವಿನೌ।
ನಚಿರಾತ್ಪ್ರತ್ಯದೃಶ್ಯೇತಾಂ ಮಾದ್ರೀಪುತ್ರೌ ಸಸಾತ್ಯಕೀ॥ 8-99-38 (59993) 
ವೇಕಿತಾನಃ ಶಿಖಂಡೀ ಚ ದ್ರೌಪದೇಯಾಶ್ಚ ಮಾರಿಷ।
ಹತ್ವಾ ತ್ವದೀಯಂ ಸುಮಹತ್ಸೈನ್ಯಂ ಶಂಖಾಂಸ್ತಥಾಽಧಮನ್॥ 8-99-39 (59994) 
ತೇ ಸರ್ವೇ ತಾವಕಾನ್ಪ್ರೇಕ್ಷ್ಯ ದ್ರವತೋಽಪಿ ಪರಾಙ್ಮುಖಾನ್।
ಅಭ್ಯವರ್ತಂತ ಸಂರಬ್ಧಾನ್ವೃಷಾಂಜಿತ್ವಾ ಯಥಾ ವೃಷಾಃ॥ 8-99-40 (59995) 
ಸೇನಾವಶೇಷಂ ತಂ ದೃಷ್ಟ್ವಾ ತವ ಸೈನ್ಯಸ್ಯ ಪಾಂಡವಃ।
ವ್ಯವಸ್ಥಿತಃ ಸವ್ಯಸಾಚೀ ಚುಕ್ರೋಧ ಬಲವಾನ್ನೃಪ॥ 8-99-41 (59996) 
ಧನಂಜಯೋ ರಥಾನೀಕಮಭ್ಯವರ್ತತ ವೀರ್ಯವಾನ್।
ವಿಶ್ರುತಂ ತ್ರಿಷು ಲೋಕೇಷು ವ್ಯಾಕ್ಷಿಪದ್ಗಾಂಡಿವಂ ಧನುಃ॥ 8-99-42 (59997) 
ತತ ಏನಾಞ್ಶರವ್ರಾತೈಃ ಸಹಸಾ ಸಮವಾಕಿರತ್।
ತಮಸಾ ಸಂವೃತೇನಾಥ ನ ಸ್ಮ ಕಿಂಚಿದ್ವದೃಶ್ಯತ॥ 8-99-43 (59998) 
ಅಂಧಕಾರೀಕೃತೇ ಲೋಕೇ ರಜೋಭೂತೇ ಮಹೀತಲೇ।
ಯೋಧಾಃ ಸರ್ವೇ ಮಹಾರಾಜ ತಾವಕಾಃ ಪ್ರಾದ್ರಾವನ್ಭಯಾತ್॥ 8-99-44 (59999) 
ಸಂಭಜ್ಯಮಾನೇ ಸೈನ್ಯೇ ತು ಕುರುರಾಜೋ ವಿಶಾಂಪತೇ।
ಪರಾನಭಿಮುಖಾಂಶ್ಚೈವ ಸುತಸ್ತೇ ಸಮುಪಾದ್ರವತ್॥ 8-99-45 (60000) 
ತತೋ ದುರ್ಯೋಧನಃ ಸರ್ವಾನಾಜುಹಾವಾಥ ಪಾಂಡವಾನ್।
ಯುದ್ಧಾಯ ಭರತಶ್ರೇಷ್ಠ ದೇವಾನಿವ ಪುರಾ ಬಲಿಃ॥ 8-99-46 (60001) 
ತ ಏನಮಭಿಗರ್ಜಂತಃ ಸಹಿತಾಃ ಸಮುಪಾದ್ರವನ್।
ನಾನಾಶಸ್ತ್ರಭೃತಃ ಕ್ರುದ್ಧಾ ಭರ್ತ್ಸಯಂತೋ ಮುಹುರ್ಮುಹುಃ॥ 8-99-47 (60002) 
ದುರ್ಯೋಧನೋಽಪ್ಯಸಂಭ್ರಾಂತಸ್ತಾನ್ರಣೇ ನಿಶಿತೈಃ ಶರೈಃ।
ತತ್ರಾವಧೀತ್ತತಃ ಕ್ರುದ್ವಃ ಶತಶೋಽಥ ಸಹಸ್ರಶಃ॥ 8-99-48 (60003) 
ತತ್ಸೈನ್ಯಂ ಪಾಂಡವೇಯಾನಾಂ ಯೋಧಯಾಮಾಸ ಸರ್ವತಃ॥  8-99-49 (60004) 
ತತ್ರಾದ್ಭುತಮಪಶ್ಯಾಮ ತವ ಪುತ್ರಸ್ಯ ಪೌರುಷಂ।
ಯದೇಕಃ ಸಹಿತಾನ್ಸರ್ವಾನ್ರಣೇಽಯುಧ್ಯತ ಪಾಂಡವಾನ್। 
ತತೋಽಪಶ್ಯನ್ಮಹಾತ್ಮಾ ಸ ಸ್ವಸೈನ್ಯಂ ಭೃಶದುಃಖಿತಂ॥  8-99-50 (60005) 
ತತೋಽವಸ್ಥಾಪ್ಯ ರಾಜೇಂದ್ರ ಕೃತಬುದ್ಧಿಸ್ತವಾತ್ಮಜಃ।
ಹರ್ಷಯನ್ನಿವ ತಾನ್ಯೋಧಾನಿದಂ ವಚನಮಬ್ರವೀತ್॥ 8-99-51 (60006) 
ನ ತಂ ದೇಶಂ ಪ್ರಪಶ್ಯಾಮಿ ಯತ್ರ ಯಾತಾ ಭಯಾರ್ದಿತಾಃ।
ಗತಾನಾಂ ಯತ್ರ ವೈ ಮೋಕ್ಷಃ ಪಾಂಡವಾತ್ಕಿಂ ಗತೇನ ವಃ॥ 8-99-52 (60007) 
ಅಲ್ಪಂ ಚ ಬಲಮೇತೇಷಾಂ ಕೃಷ್ಣೌ ಚ ಭೃಶವಿಕ್ಷತೌ।
ಅದ್ಯ ಸರ್ವಾನ್ಹನಿಷ್ಯಾಮಿಧ್ರುವೋ ಹಿ ವಿಜಯೋ ಭವೇತ್॥ 8-99-53 (60008) 
ವಿಪ್ರಯಾತಾಂಸ್ತು ವೋ ಭಿನ್ನಾನ್ಪಾಂಡವಾಃ ಕೃತಕಿಲ್ವಿಷಾನ್।
ಅನುಸೃತ್ಯ ವಧಿಷ್ಯಂತಿ ಶ್ರೇಯಾನ್ನಃ ಸಮರೇ ವಧಃ॥ 8-99-54 (60009) 
ಸುಖಂ ಸಾಂಗ್ರಾಮಿಕೋ ಮೃತ್ಯುಃ ಕ್ಷತ್ರಧರ್ಮೇಣ ಯುಧ್ಯತಾಂ।
ಮೃತೋ ದುಃಖಂ ನ ಜಾನೀತೇ ಪ್ರೇತ್ಯ ಚಾನಂತ್ಯಮಶ್ನುತೇ॥ 8-99-55 (60010) 
ಶೃಣುಧ್ವಂ ಕ್ಷತ್ರಿಯಾಃ ಸರ್ವೇ ಯಾವಂತಃ ಸ್ಥ ಸಮಾಗತಾಃ।
ಯದಾ ಶೂರಂ ಚ ಭೀರುಂ ಚ ಮಾರಯತ್ಯಂತಕೋ ಮಯಃ॥ 8-99-56 (60011) 
ಕೋ ನ ಮೂಢೋ ನ ಯುಧ್ಯೇತ ಮಾದೃಶಃ ಕ್ಷತ್ರಿಯವ್ರತಃ।
ದ್ವಿಷತೋ ಭೀಮಸೇನಸ್ಯ ಕ್ರದ್ಧಸ್ಯ ವಶಮೇಷ್ಯಥಾ॥ 8-99-57 (60012) 
ಪಿತಾಮಹೈರಾಚರಿತಂ ನ ಧರ್ಮಂ ಹಾತುಮರ್ಹಥ।
ನ ಹ್ಯಧರ್ಮೋಽಸ್ತಿ ಪಾಪೀಯಾನ್ಕ್ಷತ್ರಿಯಸ್ಯ ಪಲಾಯನಾತ್॥ 8-99-58 (60013) 
ನ ಯುದ್ಧಧರ್ಮಾಚ್ಛ್ರೇಯೋ ಹಿ ಪಂಥಾಃ ಸ್ವರ್ಗಸ್ಯ ಕೌರವಾಃ।
ಅಚಿರೇಣ ಹತಾ ಲೋಕಾನ್ಸದ್ಯೋ ಯೋಧಾಃ ಸಮಶ್ನುತ॥ 8-99-59 (60014) 
ಸಂಜಯ ಉವಾಚ। 8-99-60x (5072) 
ಏವಂ ಬ್ರುವತಿ ಪುತ್ರೇ ತೇ ಸೈನಿಕಾ ಭೃಶವಿಕ್ಷತಾಃ।
ಅನವೇಕ್ಷ್ಯೈವ ತದ್ವಾಕ್ಯಂ ಪ್ರಾದ್ರವನ್ಸರ್ವತೋ ದಿಶಃ॥ 8-99-60 (60015) 
ಸಂಜಯ ಉವಾಚ। 8-99-61x (5073) 
8-99-61 (60016) 
ದೃಷ್ಟ್ವಾ ತು ಸೈನ್ಯಂ ಪರಿವೃತ್ಯಮಾನಂ
ಪುತ್ರೇಣ ತೇ ಮದ್ರಪತಿಸ್ತದಾನೀಂ। 
ಸಂತ್ರಸ್ತರೂಪಃ ಪರಿಮೂಢಚೇತಾ
ದುರ್ಯೋಧನಂ ವಾಕ್ಯಮಿದಂ ಬಭಾಷೇ]॥ 
Mahabharata - Karna Parva - Chapter Footnotes

8-99-2 ಪ್ರಹೃಷ್ಟಾಃ ಅರ್ಜುನಾದಯಃ। ವಿತ್ರಸ್ತಾಃ ಭೀರವಃ। ವಿಷಣ್ಣಾಃ ಶತ್ರವಃ। ವಿಸ್ಮಿತಾಃ ಪ್ರೇಕ್ಷಕಾಃ॥ 8-99-* ಅತ್ರ ಝ.ಪಾಠೇ 61 ಶ್ಲೋಕಾ ಅಧಿಕಾ ದೃಶ್ಯಂತೇ 8-99-99 ಏಕೋನಶತತಮೋಽಧ್ಯಾಯಃ॥






ಕರ್ಣಪರ್ವ - ಅಧ್ಯಾಯ 100

॥ ಶ್ರೀಃ ॥

8.100. ಅಧ್ಯಾಯಃ 100 

Mahabharata - Karna Parva - Chapter Topics

ಕರ್ಣವಧಾನಂತರಂ ಕೃಷ್ಣಾರ್ಜುನಯೋರ್ಯುಧಿಷ್ಠಿರಸಮೀಪಗಮನಂ॥ 1 ॥

Mahabharata - Karna Parva - Chapter Text

8-100-0 (60017) 
ಸಂಜಯ ಉವಾಚ। 8-100-0x (5074) 
ಶರಸಂಕೃತ್ತವರ್ಮಾಣಂ ರುಧಿರೋಕ್ಷಿತವಕ್ಷಸಂ।
ಗತಾಸುಮಪಿ ರಾಧೇಯಂ ನೈವ ಲಕ್ಷ್ಮೀರ್ವಿಮುಂಚತಿ॥ 8-100-1 (60018) 
ತಪ್ತಜಾಂಬೂನದನಿಭಂ ಬಾಲಾರ್ಕಸದೃಶದ್ಯುತಿಂ।
ಜೀವಂತಮಿವ ತಂ ಶೂರಂ ಸರ್ವಭೂತಾನಿ ಮೇನಿರೇ॥ 8-100-2 (60019) 
ಹತಸ್ಯಾಪಿ ಮಹಾರಾಜ ಸೂತಪುತ್ರಸ್ಯ ಸಂಯುಗೇ।
ವಿತ್ರೇಸುಃ ಸರ್ವತೋ ಯೋಧಾಃ ಸಿಂಹಸ್ಯೇವೇತರೇ ಮೃಗಾಃ॥ 8-100-3 (60020) 
ಹತೋಽಪಿ ಪುರುಷವ್ಯಾಘ್ರೋ ವ್ಯಾಹರನ್ನಿವ ಲಕ್ಷ್ಯತೇ।
ನಾಭವದ್ವಿಕೃತಿಃ ಕಾಚಿನ್ಮೃತಸ್ಯಾಪಿ ಮಹಾತ್ಮನಃ॥ 8-100-4 (60021) 
ಚಾರುವೇಷಧರಂ ರಾಜಂಶ್ಚಾರುಮೌಲಿಶಿರೋಧರಂ।
ತನ್ಮುಖಂ ಸೂತಪುತ್ರಸ್ಯ ಪೂರ್ಣಚಂದ್ರಸಮದ್ಯುತಿ॥ 8-100-5 (60022) 
ಕನಕೋತ್ತಮಸಹ್ಕಾಶೋ ಜ್ವಲನ್ನಿವ ವಿಭಾವಸುಃ।
ಸ ಶಾಂತಃ ಪುರುಷವ್ಯಾಘ್ರಃ ಪಾರ್ಥಸಾಯಕವಾರಿಣಾ॥ 8-100-6 (60023) 
ಯಥಾಽಗ್ನಿರ್ಜ್ವಲನೋ ದೀಪ್ತೋ ಜಲಮಾಸಾದ್ಯ ಶಾಂಯತಿ।
ಕರ್ಣಾಗ್ನಿಃ ಸಮರೇ ತದ್ವತ್ಪಾರ್ಥಮೇಘೇನ ಶಾಮಿತಃ॥ 8-100-7 (60024) 
ಆಹೃತ್ಯ ಸ ಯಶೋ ದೀಪ್ತಂ ಸುಯುದ್ಧೇನಾತ್ಮನೋ ಭುವಿ।
ಸಪುತ್ರಃ ಸಮರೇ ಕರ್ಣಃ ಪ್ರಶಾಂತಃ ಪಾರ್ಥತೇಜಸಾ॥ 8-100-8 (60025) 
ಪ್ರತಾಪ್ಯ ಪಾಂಡವಾನ್ಸರ್ವಾನ್ಪಾಂಚಾಲಾನಸ್ತ್ರತೇಜಸಾ।
ನಾನಾಭರಣವಾನ್ರಜಂಸ್ತಪ್ತಜಾಂಬೂನದಪ್ರಭಃ॥ 8-100-9 (60026) 
ವರ್ಷಿತ್ವಾ ಶರವರ್ಷಾಣಿ ಪ್ರತಾಪ್ಯ ರಿಪುವಾಹಿನೀಂ।
ಶ್ರೀಮಾನಿವ ಸಹಸ್ರಾಂಶುರ್ಜ್ವಲನ್ಸರ್ವಾನ್ಪ್ರತಾಪ್ಯ ಚ। 
ಹತೋ ವೈಕರ್ತನಃ ಕರ್ಣಃ ಪಾದಪೋಽಂಕುರವಾನಿವ॥  8-100-10 (60027) 
ದದಾನೀತ್ಯೇವ ಯಃ ಪ್ರಾದಾನ್ನ ನಾಸ್ತೀತ್ಯರ್ಥಿತೋಽವದತ್।
ಸದ್ಧ್ಯಃ ಸದಾ ಸತ್ಪುರುಷಃ ಸ ಹತೋ ದ್ವೈರಥೇ ವೃಷಾ॥ 8-100-11 (60028) 
ಯಸ್ಯ ಬ್ರಾಹ್ಮಣಸಾತ್ಸರ್ವಂ ವಿತ್ತಮಾಸೀನ್ಮಹಾತ್ಮನಃ।
ನಾದೇಯಂ ಬ್ರಾಹ್ಮಣೇಷ್ವಾಸೀದ್ಯಸ್ಯ ಸ್ವಮಪಿ ಜೀವಿತಂ॥ 8-100-12 (60029) 
ಸ ದಾತೄಣಾಂ ಪ್ರಿಯೋ ರಾಜಂದಾತಾ ಚೈವ ಮನೋರಥಾನ್।
ಸ ಪಾರ್ಥಾಸ್ತ್ರವಿನಿರ್ದಗ್ಧೋ ಗತಃ ಪರಮಿಕಾಂ ಗತಿಂ॥ 8-100-13 (60030) 
ಯಮಾಶ್ರಿತ್ಯಾಕರೋದ್ವೈರಂ ಸುತಸ್ತೇ ಸ ಗತೋ ದಿವಂ।
ಆದಾಯ ತವ ಪುತ್ರಾಣಾಂ ಜಯಾಶಾಂ ಸರ್ಮ ವರ್ಮ ಚ॥ 8-100-14 (60031) 
ಹತೇ ಚ ಕರ್ಣೇ ಸರಿತೋ ನ ಸಸ್ರು--
ರ್ಜಗಾಮ ಚಾಸ್ತಂ ಕಲುಷೋ ದಿವಾಕರಃ। 
ಶ್ವೇತೋ ಗ್ರಹಶ್ಚ ಜ್ವಲಿತಾರ್ಕವರ್ಣೋ
ಯಮಸ್ಯ ಪುತ್ರೋಽಭ್ಯುದಿತಃ ಸ ತಿರ್ಯಕ್॥  8-100-15 (60032) 
ನಭಶ್ಚಚಾಲಾಥ ನನಾದ ಚೋರ್ವೀ
ವವುಶ್ಚ ವಾತಾಃ ಪರುಷಾಶ್ಚ ಘೋರಾಃ। 
ದಿಶೋ ಬಭೂವುರ್ಜ್ವಲಿತಾಃ ಸಧೂಮಾ
ಮಹಾರ್ಣವಾಃ ಸಸ್ವನುಶ್ಚುಕ್ಷುಭುಶ್ಚ॥  8-100-16 (60033) 
ಸಕಾನನಾಶ್ಚಾದ್ರಿವರಾಶ್ಚಕಂಪಿರೇ
ಪ್ರವಿವ್ಯಥುರ್ಭೂತಗಣಾಶ್ಚ ಮಾರಿಷ। 
ಬೃಹಸ್ಪತಿಃ ಸಂಪರಿವಾರ್ಯ ರೋಹಿಣೀಂ
ಬಭೂವ ಚಂದ್ರಾರ್ಕಸಮೋ ವಿಶಾಂಪತೇ॥  8-100-17 (60034) 
ಹತೇ ಕರ್ಣೇ ನ ದಿಶೋ ವಿಪ್ರಚಾರಾಃ
ಸಚಂದ್ರಾರ್ಕಾ ದ್ಯೌರ್ವಿಚಚಾಲ ಭೂಮಿಃ। 
ಪಪಾತ ಚೋಲ್ಕಾ ಜ್ವಲನಪ್ರಭಾ ಚ
ನಿಶಾಚರಾ ಹೃಷ್ಟತರಾ ಬಭೂವುಃ॥  8-100-18 (60035) 
ಶಶಿಪ್ರಕಾಶಾನನಮರ್ಜುನೋ ಯದಾ
ಜಹಾರ ಕರ್ಣಸ್ಯ ಶಿರಃ ಶರೇಣ। 
ತತೋಽಂತರಿಕ್ಷೇ ಸಹಸೈವ ಶಬ್ದೋ
ಬಭೂವ ಹಾಹೇತಿ ಸುರೈರ್ವಿಮುಕ್ತಃ॥  8-100-19 (60036) 
ಸದೇವಗಂಧರ್ವಮನುಷ್ಯಪೂಜಿತಂ
ನಿಹತ್ಯ ಕರ್ಣಂ ರಿಪುಮಾಹವೇಽರ್ಜುನಃ। 
ರರಾಜ ರಾಜನ್ಪರಮೇಣ ತೇಜಸಾ
ಯಥಾ ಪುರಾ ವೃತ್ರವಧೇ ಶತಕ್ರತುಃ॥  8-100-20 (60037) 
ಪತಾಕಿನಾ ಭೀಮನಿನಾದಕೇತುನಾ
ರಥೇನ ಶಂಖಸ್ಫಟಿಕಾವಭಾಸಿನಾ। 
ಮಹೇಂದ್ರವಾಹಪ್ರತಿಮೇನ ತಾವುಭೌ
ಮಹೇಂದ್ರವೀರ್ಯಪ್ರತಿಮಾನಪೌರುಷೌ॥  8-100-21 (60038) 
ಸುವರ್ಣಮುಕ್ತಾಮಣಿವಜ್ರವಿದ್ರುಮೈ--
ರಲಂಕೃತೇನಾಪ್ರತಿಮೇನ ರಂಹಸಾ। 
ನರೋತ್ತಮೌ ಯಾದವಪಾಂಡುನಂದನೌ
ದಿವಾಕರೌ ದೀಪ್ತಹುತಾಶನಾವಿವ।
ರಣಾಜಿರೇ ವೀತಭಯೌ ವಿರೇಜತುಃ
ಸಮಾನಯೋಗಾವಿವ ವಿಷ್ಣುವಾಸವೈಃ॥  8-100-22 (60039) 
ತತೋ ಧನುರ್ಜ್ಯಾತಲನೇಮಿನಿಸ್ವನೈಃ
ಪ್ರಸಹ್ಯ ಕೃತ್ವಾ ಚ ರಿಪೂನ್ಗತಪ್ರಭಾನ್। 
ಸ ಸಾಧಯಿತ್ವಾ ಚ ರಿಪೂಞ್ಶರೌಘೈಃ
ಕಪಿಧ್ವಜಃ ಪಕ್ಷಿವರಧ್ವಜಶ್ಚ।
ಪ್ರದಧ್ಮತುಃ ಶಂಖವರೌ ಸುಘೋಷೌ
ಮನಾಂಸ್ಯರೀಣಾಮುಪತಾಪಯಂತೌ॥  8-100-23 (60040) 
ಸುವರ್ಣಜಾಲಾವತತೌ ಮಹಾಸ್ವನೌ
ಹಿಮಾವದಾತೌ ಪರಿಗೃಹ್ಯ ಪಾಣಿಮಿಃ। 
ಚುಚುಂಬತುಃ ಶಂಖವರೌ ನೃಣಾಂ ವರೌ
ವಿಘೋಷಯಂತೌ ವಿಜಯಂ ಜಗತ್ತ್ರಯೇ॥  8-100-24 (60041) 
ಪಾಂಚಜನ್ಯಸ್ಯ ನಿರ್ಘೋಷೋ ದೇವದತ್ತಸ್ಯ ಚೋಭಯೋಃ।
ಪೃಥಿವೀಮಂತರಿಕ್ಷಂ ಚ ದಿಶಶ್ಚ ಸಮಪೂರಯತ್॥ 8-100-25 (60042) 
ವಿತ್ರಸ್ತಾಶ್ಚಾಭವನ್ಸರ್ವೇ ಕುರವೋ ರಾಜಸತ್ತಮ।
ಶೂರಯೋಃ ಶಂಖಶಬ್ದೇನ ಮಾಧವಸ್ಯಾರ್ಜುನಸ್ಯ ಚ॥ 8-100-26 (60043) 
ತೌ ಶಂಖಶಬ್ದೇನ ನಿನಾದಯಂತೌ
ವನಾನಿ ಶೈಲಾನ್ಸರಿತೋ ಗುಹಾಶ್ಚ। 
ವಿತ್ರಾಸಯಂತೌ ತವ ಪುತ್ರಸೇನಾಂ
ಯುಧಿಷ್ಠಿರಂ ನಂದಯಿತುಂ ಪ್ರಯಾತೌ॥  8-100-27 (60044) 
ತತಃ ಪ್ರಜಗ್ಮುಃ ಕುರವೋ ಜವೇನ
ಶ್ರುತ್ವೈವ ಶಂಖಸ್ವನಮೀರ್ಯಮಾಣಂ। 
ವಿಹಾಯ ಮದ್ರಾಧಿಪತಿಂ ಪತಿಂ ಚ
ದುರ್ಯೋಧನಂ ಭಾರತ ಭಾರತಾನಾಂ॥  8-100-28 (60045) 
ತತೋ ರಥೇನಾಂಬುದಬೃಂದನಾದಿನಾ
ಶರದ್ವಹರ್ಮಧ್ಯದಿವಾಕರತ್ವಿಷಾ। 
ಧನಂಜಯಸ್ಯಾಧಿರಥೇಶ್ಚ ವಿಸ್ಮಿತಾಃ
ಪ್ರಶಂಸಮಾನಾಃ ಪ್ರಯಯುಸ್ತದಾಽರ್ಜುನಂ॥  8-100-29 (60046) 
ಮಹಾಹವೇ ತಂ ಬಹುಶೋಭಮಾನಂ
ಧನಂಜಯಂ ಯೋಧಗಣೈಃ ಸಮೇತಾಃ। 
ತಾವನ್ವಮೋದಂಶ್ಚ ಜನಾಃ ಪ್ರಕಾಮಂ
ಪ್ರಭಾಕರಾವಭ್ಯುದಿತೌ ಯಥೈವ॥ ॥  8-100-30 (60047) 
 
ಇತಿ ಶ್ರೀಮನ್ಮಹಾಭಾರತೇ ಕರ್ಣಪರ್ವಣಿ ಶತತಮೋಽಧ್ಯಾಯಃ॥ 100 ॥

Mahabharata - Karna Parva - Chapter Footnotes

8-100-13 ಸದಾ ಸ್ತ್ರೀಣಾಂ ಪ್ರಿಯ ಇತಿ ಝ.ಪಾಠಃ॥ 8-100-100 ಶತತಮೋಽಧ್ಯಾಯಃ॥





ಕರ್ಣಪರ್ವ - ಅಧ್ಯಾಯ 101

॥ ಶ್ರೀಃ ॥

8.101. ಅಧ್ಯಾಯಃ 101 

Mahabharata - Karna Parva - Chapter Topics

ಕರ್ಣವಧಾನಂತರಮರ್ಜುನೇನ ಯುಧಿಷ್ಠಿರಾಭಿವಾದನಂ॥ 1 ॥ ತೇನ ಕೃಷ್ಣಾರ್ಜುನಪ್ರಶಂಸನಂ॥ 2 ॥ ಕೃಷ್ಣಯುಧಿಷ್ಠಿರಸಂವಾದಃ॥ 3 ॥

Mahabharata - Karna Parva - Chapter Text

8-101-0 (60048) 
ಸಂಜಯ ಉವಾಚ। 8-101-0x (5075) 
ಹತೇ ವೈಕರ್ತನೇ ಕರ್ಣೇ ಕುರವೋ ಭಯಪೀಡಿತಾಃ।
ವೀಕ್ಷಮಾಣಾ ದಿಶಃ ಸರ್ವಾಃ ಪಲಾಯಂತ ಸಹಸ್ರಶಃ॥ 8-101-1 (60049) 
ರಾವಣಂ ನಿಹತಂ ದೃಷ್ಟ್ವಾ ರಾಕ್ಷಸಾ ರಾಘವೇಣ ವಾ।
ದಿಶೋ ಭೀತಾ ದ್ರವನ್ನೇವ ತಾವಕಾ ಭಯಪೀಡಿತಾಃ॥ 8-101-2 (60050) 
ತತೋ ಮಹಾರವಂ ಚಕ್ರುರ್ಯೋಧಾ ರಾಜನ್ಸಮಂತತಃ।
ವಾರ್ಯಮಾಣಾ ಭೃಶೋದ್ವಿಗ್ನಾಸ್ತವ ಪುತ್ರೇಣ ಭಾರತ॥ 8-101-3 (60051) 
ತೇಷಾಂ ತು ಮತಮಾಜ್ಞಾಯ ಪುತ್ರಸ್ತೇ ಭರತರ್ಷಭ।
ಅವಹಾರಂ ತತಶ್ಚಕ್ರೇ ಶಲ್ಯಸ್ಯಾನುಮತೇನ ಚ॥ 8-101-4 (60052) 
ಕೃತವರ್ಮಾ ರಣೇ ತೂರ್ಣಂ ವೃತೋ ಭಾರತ ತಾವಕೈಃ।
ನಾರಾಯಣಾವಶಿಷ್ಟೈಶ್ಚ ಶಿಬಿರಾಯೈವ ದುದ್ರುವೇ॥ 8-101-5 (60053) 
ಅಶ್ವತ್ಥಾಮಾ ತತಃ ಶೂರೋ ವಿನಿಶ್ವಸ್ಯ ಮುಹುರ್ಮುಹುಃ।
ಪಾಂಡವಾನಾಂ ಜಯಂ ದೃಷ್ಟ್ವಾ ಶಿಬಿರಾಯೈವ ದುದ್ರುವೇ॥ 8-101-6 (60054) 
ಕೃಪಃ ಶಾರದ್ವತೋ ರಾಜನ್ನಾಗಾನೀಕೇನ ಭಾರತ।
ಮಹತಾ ಮೇಘಕಲ್ಪೇನ ಶಿಬಿರಾಯೈವ ದುದ್ರುವೇ॥ 8-101-7 (60055) 
ಗಾಂಧಾರಾಣಾಂ ಸಹಸ್ರೇಣ ಶಕುನಿಃ ಪರಿವಾರಿತಃ।
ಸುಶರ್ಮಾ ಚ ಯಯೌ ರಾಜನ್ವೀಕ್ಷಮಾಣೋ ಭಯಾರ್ದಿತಃ॥ 8-101-8 (60056) 
ದುರ್ಯೋಧನೋಽಪಿ ಸ ಯಯೌ ಹ್ವತಸರ್ವಸ್ವ ಆತುರಃ।
ಜ್ಞಾತಿಶೋಕಸಮಾಪನ್ನಶ್ಚಿಂತಯಿತ್ವಾ ಮುಹುರ್ಮುಹುಃ॥ 8-101-9 (60057) 
ಛಿನ್ನಧ್ವಜೇನ ಶಲ್ಯಸ್ತು ರಥೇನ ರಥಿನಾಂ ವರಃ।
ಪ್ರಯಯೌ ಶಿಬಿರಾಯೈವ ವೀಕ್ಷಮಾಣೋ ದಿಶೋ ದಶ॥ 8-101-10 (60058) 
ತತೋಽಪರೇ ಸುಬಹುಶೋ ಭಾರತಾನಾಂ ಮಹಾರಥಾಃ।
ವ್ಯದ್ರವಂತ ದಿಶೋ ಭೀತಾ ಭಯವಿಹ್ವಲಚೇತಸಃ॥ 8-101-11 (60059) 
ಅಶ್ರೂಪೂರ್ಣಾ ಭಯೋದ್ವಿಗ್ನಾ ವೇಪಮಾನಾ ಭಯಾತುರಾಃ।
ಕುರವಃ ಪ್ರಾದ್ರವನ್ಸರ್ವೇ ದೃಷ್ಟ್ವಾ ಕರ್ಣಂ ನಿಪಾತಿತಂ॥ 8-101-12 (60060) 
ಪ್ರಶಂಸಂತೋಽರ್ಜುನಂ ಕೇಚಿತ್ಕೇಚಿತ್ಕರ್ಣಂ ಮಹಾರಥಾಃ।
ಪ್ರಾದ್ರವಂತ ರಣೇ ಭೀತಾಃ ಕುರವಃ ಕುರುಸತ್ತಮ॥ 8-101-13 (60061) 
ತೇಷಾಂ ಯೋಧಸಹಸ್ರಾಣಾಂ ತಾವಕಾನಾಂ ಮಹಾಮೃಧೇ।
ನಾಸೀತ್ತತ್ರ ಪುಮಾನ್ಕಶ್ಚಿದ್ಯಸ್ತು ಯುದ್ಧೇ ಮನೋ ದಧೇ॥ 8-101-14 (60062) 
ಕರ್ಣೇ ಹತೇ ಮಹಾರಾಜ ನಿರಾಶಾಃ ಕುರವೋಽಭವನ್।
ಜೀವನೇಷು ಚ ರಾಜ್ಯೇಷು ದಾರೇಷು ಚ ಧನೇಷು ಚ॥ 8-101-15 (60063) 
ತಾನ್ಸಮಾನೀಯ ಪುತ್ರಸ್ತೇ ಯತ್ನೇನ ಮಹತಾ ವಿಭೋ।
ನಿವೇಶಾಯ ಮನೋ ದಧ್ರೇ ದುಃಖಶೋಕಸಮನ್ವಿತಃ॥ 8-101-16 (60064) 
ತಸ್ಯಾಜ್ಞಾಂ ಶಿರಸಾ ದೀನಾಃ ಪ್ರತಿಗೃಹ್ಯ ವಿಶಾಂಪತೇ।
ವಿಷಣ್ಣಮನಸೋ ಭೀತ್ಯಾ ನ್ಯವಿಶಂತ ಮಹಾರಥಾಃ॥ 8-101-17 (60065) 
ಚಿಂತಯಂತೋ ವಧಂ ಘೋರಂ ಸೂತಪುತ್ರಸ್ಯ ಸಂಯುಗೇ।
ಅರ್ಜುನಸ್ಯ ಜಯಂ ಯುದ್ಧೇ ಚಿಂತಯಾನಾಃ ಪುನಃಪುನಃ॥ 8-101-18 (60066) 
ಪಾಂಡವಾಶ್ಚ ಮಹೇಷ್ವಾಸಾ ನ್ಯವಿಶಂತ ಪರಂತಪಾಃ।
ಪ್ರಹೃಷ್ಟಮನಸಃ ಸರ್ವೇ ಜಿತ್ವಾ ಶತ್ರುಂ ಮಹಾರಥಾಃ॥ 8-101-19 (60067) 
ತತೋ ಯುಧಿಷ್ಠಿರಂ ತತ್ರ ನಿವಿಷ್ಟಂ ವೈ ಮುದಾನ್ವಿತಂ।
ಸಮೇತ್ಯ ಸರ್ವೇ ಪಾಂಚಾಲಾ ವರ್ಧಯಂತೋ ಯಥಾವಿಧಿ॥ 8-101-20 (60068) 
ಅರ್ಜುನಸ್ತು ರಥಾತ್ತೂರ್ಣಮವರುಹ್ಯ ಮಹಾಯಶಾಃ।
ಧರ್ಮರಾಜಸ್ಯ ಚರಣೌ ಪೀಡಯಾಮಾಸ ಹೃಷ್ಟವತ್॥ 8-101-21 (60069) 
ತಮುತ್ಥಾಪ್ಯ ಮಹಾರಾಜ ಧರ್ಮಪುತ್ರಃ ಪ್ರತಾಪವಾನ್।
ಸಸ್ವಜೇ ಭರತಶ್ರೇಷ್ಠಮುಪಜಿಘ್ರನ್ನುಪಸ್ಪೃಶನ್॥ 8-101-22 (60070) 
ನಕುಲಃ ಸಹದೇವಶ್ಚ ಪಾಂಡವಶ್ಚ ವೃಕೋದರಃ।
ಅಭಿವಾದ್ಯ ಮಹಾರಾಜಮಸ್ವಜಂತ ಸ್ಮ ಫಲ್ಗುನಂ॥ 8-101-23 (60071) 
ಧೃಷ್ಟದ್ಯುಂನಃ ಶಿಖಂಡೀ ಚ ಪಾಂಡವಾನಾಂ ಚ ಯೇ ರಥಾಃ।
ವರ್ಧಯಂತೇ ಸ್ಮ ರಾಜಾನಂ ನಿಹತೇ ಸೂತನಂದನೇ॥ 8-101-24 (60072) 
ತತಃ ಕೃಷ್ಣೋ ಮಹಾರಾಜ ಸಾತ್ಯಕಿಶ್ಚಾಪಿ ಸಾತ್ವತಃ।
ವರ್ಧಯಂತೇ ಸ್ಮ ರಾಜಾನಂ ನಿಹತೇ ಸೂತನಂದನೇ॥ 8-101-25 (60073) 
ವಾಸುದೇವಶ್ಚ ಕೌಂತೇಯಂ ಪ್ರಣಯಾದಿದಮಬ್ರವೀತ್।
ಅದ್ಯ ರಾಜನ್ಹತಾಃ ಸರ್ವೇ ಧಾರ್ತರಾಷ್ಟ್ರಾಃ ಸರಾಜಕಾಃ। 
ಹತೇ ವೈಕರ್ತನೇ ಕರ್ಣೇ ರಥಾನಾಂ ಪ್ರವರೇ ರಥೇ॥  8-101-26 (60074) 
ಯದಿ ಲೋಕಾಸ್ತ್ರಯಃ ಸರ್ವೇ ಯೋಧಯೇಯುಃ ಸವಾಸವಾಃ।
ತಥಾಪಿ ದುರ್ಜಯಃ ಸೂತಸ್ತವ ಕೋಪಾತ್ತು ಸೂದಿತಃ॥ 8-101-27 (60075) 
ಏವಮುಕ್ತಃ ಪ್ರತ್ಯುವಾಚ ಧರ್ಮರಾಜೋ ಜನಾರ್ದನಂ॥  8-101-28 (60076) 
ತವ ಪ್ರಸಾದಾದ್ಗ್ರೋವಿಂದ ಹತಃ ಕರ್ಣೋ ಮಹಾಯಶಾಃ।
ಪಾಂಡವಾಶ್ಚ ಜಯಂ ಪ್ರಾಪ್ಯಾ ನಾಶಿತಾಶ್ಚಾಪಿ ಶತ್ರವಃ॥ 8-101-29 (60077) 
ತ್ವಂ ಹಿ ಶಕ್ತೋ ಭಯಾತ್ತ್ರಾತುಂ ಯಸ್ಯ ಕಸ್ಯಚಿದಾಹವೇ।
ತ್ವಮಸ್ಯ ಜಗತೋ ಗೋಪ್ತಾ ಪಾಂಡವಾನಾಂ ಚ ಸರ್ವದಾ॥ 8-101-30 (60078) 
ತ್ವಾಂ ಸಮಾಸಾದ್ಯ ಶಕ್ರೋಽಪಿ ಮೋದತೇ ದಿವಿ ನಿತ್ಯಶಃ।
ತ್ವಂ ಪಾತಾ ಪಾಂಡುಪುತ್ರಾಣಾಂ ಯಥೈವ ಜಗತಸ್ತಥಾ॥ 8-101-31 (60079) 
ಅನಾಶ್ಚರ್ಯೋ ಜಯಸ್ತೇಷಾಂ ಭಕ್ತಿರ್ಯೇಷಾಂ ತ್ವಯಿ ಪ್ರಭೋ॥  8-101-32 (60080) 
ತ್ವಯಾ ನಾಥೇನ ಗೋವಿಂದ ನಾಥವಂತೋ ವಯಂ ಯುಧಿ।
ಯಥೇಂದ್ರೇಣ ಪುರಾ ದೇವಾಸ್ತ್ವಯಾ ಚಾಪಿ ಜನಾರ್ದನ॥ 8-101-33 (60081) 
ಸ್ವಪ್ಸ್ಯಾಂಯದ್ಯ ಸುಖಂ ಕೃಷ್ಣನಿದ್ರಾಂ ಲಪ್ಸ್ಯೇ ತ್ವಹಂ ಕ್ಷಪಾಂ।
ವಿಗತಂ ಹಿ ಭಯಂ ಮೇಽದ್ಯ ತ್ವತ್ಪ್ರಸಾದಾನ್ನ ಸಂಶಯಃ॥ 8-101-34 (60082) 
ಏವಮುಕ್ತಸ್ತು ಪಾರ್ಥೇನ ಕೇಶವಃ ಪ್ರಾಹ ಪಾಂಡವಂ।
ನಿಮಿತ್ತಮಾತ್ರಂ ಹಿ ವಯಂ ತವಾಪ್ಯಸ್ಮಿನ್ಮುದಾಗಮೇ॥ 8-101-35 (60083) 
ಯಸ್ಯ ತೇ ಭ್ರಾತರಃ ಶೂರಾ ಭೀಮಸೇನಾದಯೋ ನೃಪ।
ಸಂಬಂಧಿನಶ್ಚೇಂದ್ರವೀರ್ಯಾಃ ಪಾರ್ಷತಪ್ರಮುಖಾಸ್ತಥಾ॥ 8-101-36 (60084) 
ಅರ್ಹತೇ ಚ ಭವಾನ್ನಿತ್ಯಂ ಪ್ರಿಯಂ ನಿತ್ಯಂ ಚ ಮದ್ವಿತಂ।
ಪ್ರಿಯೋ ಹಿ ಮೇ ತ್ವಮೇತೇನ ವಚನೇನ ನರೋತ್ತಮ॥ 8-101-37 (60085) 
ಇತ್ಯುಕ್ತೋ ಧರ್ಮರಾಜಸ್ತು ಸ್ವರಥಂ ಹೇಮಭೂಪಿತಂ।
ದಂತವರ್ಣೈರ್ಹಯೈರ್ಯುಕ್ತಂ ಕಾಲವಾಲೈರ್ಮಹೀಪತಿಃ॥ 8-101-38 (60086) 
ಆಸ್ಥಾಯ ಪುರುಷವ್ಯಾಘ್ರಃ ಸ್ವಬಲೇನಾಪಿ ಸಂವೃತಃ।
ಪ್ರಯಯೌ ಬಹುವೃತ್ತಾಂತಂ ದ್ರಷ್ಟುಮಾಯೋಧನಂ ಪ್ರತಿ॥ 8-101-39 (60087) 
ಸಂಭಾಷಮಾಣೌ ತೌ ವೀರ ಉಭೌ ಮಾಧವಪಾಂಡವೌ॥  8-101-40 (60088) 
ಸ ದದರ್ಶ ರಣೇ ಕರ್ಣಂ ಶಯಾನಂ ಪುರುಷರ್ಷಭಂ।
ಗಾಂಡೀವಮುಕ್ತೈರ್ವಿಶಿಖೈಃ ಸರ್ವತಃ ಸನ್ನಿಪೀಡಿತಂ॥ 8-101-41 (60089) 
ಸಪುತ್ರಂ ನಿಹತಂ ದೃಷ್ಟ್ವಾ ಕರ್ಣಂ ರಾಜಾ ಯುಧಿಷ್ಠಿರಃ।
ಪ್ರಶಶಂಸ ನರವ್ಯಾಘ್ರಾವುಭೌ ಮಾಧವಪಾಂಡವೌ॥ 8-101-42 (60090) 
ಅದ್ಯ ರಾಜಾಽಸ್ಮಿ ಸರ್ವಸ್ಯಾಂ ಪೃಥಿವ್ಯಾಂ ಮಧುಸೂದನ।
ದಿಷ್ಟ್ಯಾ ಜಯಸಿ ಗೋವಿಂದ ದಿಷ್ಟ್ಯಾಶತ್ರುರ್ನಿಪಾತಿತಃ॥ 8-101-43 (60091) 
ಏವಂ ಸುಬಹುಶೋ ರಾಜನ್ಪ್ರಶಶಂಸ ಜನಾರ್ದನಂ।
ಅರ್ಜುನಂ ಚ ಕುರುಶ್ರೇಷ್ಠೋ ಧರ್ಮರಾಜೋ ಯುಧಿಷ್ಠಿರಃ॥ 8-101-44 (60092) 
ದೃಷ್ಟ್ವಾ ಚ ನಿಹತಂ ಕರ್ಣಂ ಸ ಪುತ್ರಂ ಪಾರ್ಥಸಾಯಕೈಃ।
ಪುನರ್ಜಾತಮಿವಾತ್ಮಾನಂ ಮೇನೇ ಕುರುಕುಲೋದ್ವಹಃ॥ 8-101-45 (60093) 
ಸಮೇತ್ಯ ಚ ಕುರುಶ್ರೇಷ್ಠಂ ಕುಂತೀಪುತ್ರಂ ಯುಧಿಷ್ಠಿರಂ।
ವರ್ಧಯಂತಿ ಸ್ಮ ರಾಜಾನೋ ಹರ್ಷಯುಕ್ತಾ ಮಹಾರಥಾಃ॥ 8-101-46 (60094) 
ಸಂಜಯ ಉವಾಚ। 8-101-47x (5076) 
ಏವಮೇಷ ಕ್ಷಯೋ ವೃತ್ತಃ ಸುಮಹಾನ್ರೋಮಹರ್ಷಣಃ।
ತವ ದುರ್ಮಂತ್ರಿತೇ ರಾಜಂದಿಷ್ಟ್ಯಾ ತ್ವಮನುಶೋಚಸಿ॥ 8-101-47 (60095) 
ವೈಶಂಪಾಯನ ಉವಾಚ। 8-101-48x (5077) 
ಶ್ರುತ್ವೈತದಪ್ರಿಯಂ ರಾಜಾ ಧೃತರಾಷ್ಟ್ರೋ ಮಹೀಪತಿಃ।
ಪಪಾತ ಭೂಮೌ ನಿಶ್ಚೇಷ್ಟಃ ಕೌರವ್ಯಃ ಪರಮಾಸನಾತ್। 
ತಥಾ ಸತ್ಯವ್ರತಾ ದೇವೀ ಗಾಂಧಾರೀ ದಿವ್ಯದರ್ಶನಾ॥  8-101-48 (60096) 
ತತಸ್ತೂರ್ಣಂ ತು ವಿದುರಸ್ತಂ ನೃಪಂ ಸಂಜಯಸ್ತಥಾ।
ಪರ್ಯಾಶ್ವಾಸಯತಾಂ ಚೈತಾವುಭಾವೇವ ತು ಭೂಮಿಪಂ॥ 8-101-49 (60097) 
ತಥೈವಾಶ್ವಾಸಯಾಮಾಸುರ್ಗಾಂಧಾರೀಂ ಕುರುಯೋಷಿತಃ॥  8-101-50 (60098) 
ಸ ದೈವಂ ಪರಮಂ ಮೇನೇ ಭವಿತವ್ಯಂ ಚ ಭಾರತ।
ತಾಭ್ಯಾಮಾಶ್ವಾಸಿತೋ ರಾಜಾ ತೂಷ್ಣೀಮಾಸ್ತೇ ವಿಶಾಂಪತೇ॥ 8-101-51 (60099) 
ಏವಮಾಖ್ಯಾಯ ರಾಜ್ಞೇ ಚ ಸಂಜಯೋ ರಾಜಸತ್ತಮ।
ಜಗಾಮ ಶಿಬಿರಂ ಭೂಯೋ ಹತೇ ಕರ್ಣೇ ಮಹಾತ್ಮನಿ॥ 8-101-52 (60100) 
ಸ ದೃಷ್ಟ್ವಾ ನಿಹತಂ ಶಲ್ಯಂ ರಾಜಾನಂ ಚ ಸುಯೋಧನಂ।
ಶಕುನಿಂ ಸುಬಹೂನ್ರಾಜನ್ಸೈನಿಕಾಂಶ್ಚ ಸಹಸ್ರಶಃ॥ 8-101-53 (60101) 
ತಥೈವ ಪಾಂಡವೀಂ ಸೇನಾಂ ನಿಹತಾಂ ಪ್ರೇಕ್ಷ್ಯ ಸಂಜಯಃ।
ಸೌಪ್ತಿಕೇ ದ್ರೌಣಿನಾ ರಾಜನ್ಹತವಾಜಿನರದ್ವಿಪಾಂ॥ 8-101-54 (60102) 
ಸ ಹಿ ದೃಷ್ಟ್ವಾ ಹತಾನ್ಸರ್ವಾನ್ಸಮಂತಾದ್ಯುಧಿ ಸಂಜಯಃ।
ಪ್ರಯಾತೋ ಹಾಸ್ತಿನಪುರಂ ಶೋಕಾರ್ತೋ ಭಯವಿಹ್ವಲಃ॥ 8-101-55 (60103) 
ಹತೇಷು ಪುನರೇತೇಷು ಪ್ರಭೂತಗಜವಾಜಿಷು।
ಯೋಧೈಶ್ಚ ತೈರ್ಮಹಾರಾಜ ನಾನಾದೇಶಸಮುದ್ಭವೈಃ॥ 8-101-56 (60104) 
ಕುರುಕ್ಷೇತ್ರಂ ತು ತತ್ಸರ್ವಂ ಶೂನ್ಯಮಾಸೀದ್ವಿಶಾಂಪತೇ।
ನಿಹತೈಃ ಪಾಂಡವೇಯೈಶ್ಚ ಧಾರ್ತರಾಷ್ಟ್ರೈಶ್ಚ ಸಂಯುಗೇ॥ 8-101-57 (60105) 
ಯಥಾಹಿ ವಿಷಯಂ ವೃತ್ತಂ ಧಾರ್ತರಾಷ್ಟ್ರಸ್ಯ ಸಂಂಜಯಃ।
ನಿವೇದಯತಿ ತತ್ಸರ್ವಂ ಯಥಾವೃತ್ತಂ ಯಥಾವಿಧಿ॥ 8-101-58 (60106) 
ಏವಂ ಮಹಾಯುದ್ಧಮಿದಂ ಮಹಾತ್ಮನೋ
ಧನಂಜಯಸ್ಯಾಧಿರಥೇಶ್ಚ ಯಃ ಪಠೇತ್। 
ಸ ಸಂಯಗಿಷ್ಟಸ್ಯ ಮಖಸ್ಯ ಯತ್ಫಲಂ
ತದಾಪ್ನುಯಾದ್ಯಃ ಶೃಣುಯಾಚ್ಚ ನಿತ್ಯಶಃ॥  8-101-59 (60107) 
ಮಖೋ ಹಿ ವಿಷ್ಣುರ್ಭಗವಾನ್ಸನಾತನೋ
ವಹಂತಿ ಯಂ ಚಾಪ್ಯನಿಲೇಂದುಭಾನವಃ। 
ಅತೋಽನಸೂಯುಃ ಶೃಣುಯಾತ್ಪಠೇಚ್ಚ ಯಃ
ಸ ಸರ್ವಲೋಕಾಂಶ್ಚ ಜಯೇತ್ಸುಖೀ ಭವೇತ್॥ ॥  8-101-60 (60108) 
 
ಇತಿ ಶ್ರೀಮನ್ಮಹಾಭಾರತೇ ಶತಸಾಹಸ್ರಿಕಾಯಾಂ ಸಂಹಿತಾಯಾಂ ವೈಯಾಸಿಕ್ಯಾಂ ಕರ್ಣಪರ್ವಣಿ ಏಕಾಧಿಕಶತತಮೋಽಧ್ಯಾಯಃ॥ 101 ॥ ॥ ಕರ್ಣಪರ್ವ ಸಮಾಪ್ತಂ॥ 8 ॥

ಅತಃ ಪರಂ ಶಲ್ಯಪರ್ವ ಭವಿಷ್ಯತಿ।
ತಸ್ಯಾಯಮಾದ್ಯಃ ಶ್ಲೋಕಃ॥ 8-101-1 (60109) 
ಜನಮೇಜಯ ಉವಾಚ। 8-101-2x (5078) 
ಏವಂ ನಿಪಾತಿತೇ ಕರ್ಣೇ ಸಮರೇ ಸವ್ಯಸಾಚಿನಾ।
ಅಲ್ಪಾವಶಿಷ್ಟಾಃ ಕುರವಃ ಕಿಮಕುರ್ವತ ವೈ ದ್ವಿಜ॥ 8-101-2 (60110) 
 
ಇದಂ ಕರ್ಣಪರ್ವ ಕುಂಭಘೋಣಸ್ಥೇನ ಟೀ.ಆರ್.ಕೃಷ್ಣಾಚಾರ್ಯೇಣ ಟೀ. ಆರ್. ವ್ಯಾಸಾಚಾರ್ಯೇಣ ಚ ಮುಂಬಯ್ಯಾಂ ನಿರ್ಣಯಸಾಗರಮುದ್ರಾಯಂತ್ರೇ ಮುದ್ರಾಪಿತಂ। ಶಕಾಬ್ದಾಃ 1829 ಸನ 1907.





AUM shantiH 






