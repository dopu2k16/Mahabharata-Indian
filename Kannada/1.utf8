


	










ಮಹಾಭಾರತ - ಪರ್ವ 1 - ಆದಿಪರ್ವ   - Mahabharata - Southern Recension - Kumbhaghonam Edition - Sanskrit Documents 






        Sanskrit Documents  |
		Critical Edition |
		Southern Recension |
		Mahabharata Resources

Kumbhaghonam Edition in Kannada Script



1. ಆದಿಪರ್ವ 


ಆದಿಪರ್ವ - ಅಧ್ಯಾಯ 001

॥ ಶ್ರೀಃ ॥

1.1. ಅಧ್ಯಾಯಃ 001 

 
(ಅನುಕ್ರಮಣಿಕಾಪರ್ವ  ॥ 1 ॥)

Mahabharata - Adi Parva - Chapter Topics

ಆದೌ ಮಂಗಲಾಚರಣಂ॥ 1 ॥ ನೈಮಿಶಾರಣ್ಯೇ ದೀರ್ಘಸತ್ರೇ ಶೌನಕಾದೀನ್ಪ್ರತಿ ಸೌತೇರಾಗಮನಂ॥ 2 ॥ ತತ್ರ ಶೌನಕಾದಿಭಿಃ ಸೌತಿಂ ಪ್ರತಿ ಭಾರತಕಥನಚೋದನಾ॥ 3 ॥ ಸೌತಿನಾ ಶ್ರೀಮನ್ನಾರಾಯಣನಮಸ್ಕಾರಪೂರ್ವಕಂ ವ್ಯಾಸಸ್ಯ ಭಾರತನಿರ್ಮಾಣಕಥನಂ॥ 4 ॥ ಪರ್ವಾನುಕ್ರಮಣಿಕಾ॥ 5 ॥

Mahabharata - Adi Parva - Chapter Text

1-1-0 (0) 
॥ ಶ್ರೀವೇದವ್ಯಾಸಾಯ ನಮಃ॥ 1-1-0x (0) 
ನಾರಾಯಣಂ ನಮಸ್ಕೃತ್ಯ ನರಂ ಚೈವ ನರೋತ್ತಮಂ।
ದೇವೀಂ ಸರಸ್ವತೀಂ ಚೈವ(ವ್ಯಾಸಂ) ತತೋ ಜಯಮುದೀರಯೇತ್ ॥ 1-1-1 (1) 
`ನಾರಾಯಣಂ ಸುರಗುರುಂ ಜಗದೇಕನಾಥಂ'
ಭಕ್ತಪ್ರಿಯಂ ಸಕಲಲೋಕನಮಸ್ಕೃತಂ ಚ। 
ತ್ರೈಗುಣ್ಯವರ್ಜಿತಮಜಂ ವಿಭುಮಾದ್ಯಮೀಶಂ
ವಂದೇ ಭವಘ್ನಮಮರಾಸುರಸಿದ್ಧವಂದ್ಯಂ'॥  1-1-2 (2) 
`ನಮೋ ಧರ್ಮಾಯ ಮಹತೇ ನಮಃ ಕೃಷ್ಣಾಯ ವೇಧಸೇ।
ಬ್ರಾಹ್ಮಣೇಭ್ಯೋ ನಮಸ್ಕೃತ್ಯ ಧರ್ಮಾನ್ವಕ್ಷ್ಯಾಮಿ ಶಾಶ್ವತಾನ್'॥ 1-1-3 (3) 
ಓಂ ನಮೋ ಭಗವತೇ ವಾಸುದೇವಾಯ।
ಓಂ ನಮಃ ಪಿತಾಮಹಾಯ। ಓಂ ನಮಃ ಪ್ರಜಾಪತಿಭ್ಯಃ। 
ಓಂ ನಮಃ ಕೃಷ್ಣದ್ವೈಪಾಯನಾಯ।
ಓಂ ನಮಃ ಸರ್ವವಿಘ್ನವಿನಾಯಕೇಭ್ಯಃ॥  1-1-4 (4) 
ರೋಮಹರ್ಷಣಪುತ್ರ ಉಗ್ರಶ್ರವಾಃ ಸೌತಿಃ ಪೌರಾಣಿಕೋ
ನೈಮಿಶಾರಣ್ಯೇ ಶೌನಕಸ್ಯ ಕುಲಪತೇರ್ದ್ವಾದಶವಾರ್ಷಿಕೇ ಸತ್ರೇ  1-1-5 (5) 
ಸುಖಾಸೀನಾನಭ್ಯಗಚ್ಛದ್ಬ್ರಹ್ಮರ್ಷೀನ್ಸಂಶಿತವ್ರತಾನ್।
ವಿನಯಾವನತೋ ಭೂತ್ವಾ ಕದಾಚಿತ್ಸೂತನಂದನಃ॥ 1-1-6 (6) 
ತಮಾಶ್ರಮಮನುಪ್ರಾಪ್ಯ ನೈಮಿಶಾರಣ್ಯವಾಸಿನಃ।
`ಉವಾಚ ತಾನೃಷೀನ್ಸರ್ವಾಂಧನ್ಯೋ ವೋಽಸ್ಂಯದ್ಯದರ್ಶನಾತ್  1-1-7 (7) 
ವೇದ ವೈಯಾಸಿಕೀಃ ಸರ್ವಾಃ ಕಥಾ ಧರ್ಮಾರ್ಯೈಸಂಹಿತಾಃ।
ವಕ್ಷ್ಯಾಮಿ ವೋ ದ್ವಿಜಶ್ರೇಷ್ಠಾಃ ಶೃಣ್ವಂತ್ವದ್ಯ ತಪೋಧನಾಃ  1-1-8 (8) 
ತಸ್ಯ ತದ್ವಚನಂ ಶ್ರುತ್ವಾ ನೈಮಿಶಾರಣ್ಯವಾಸಿನಃ।
ಚಿತ್ರಾ ಶ್ರೋತುಂ ಕಥಾಸ್ತತ್ರ ಪರಿವ್ರುಸ್ತಪಸ್ವಿನಃ॥ 1-1-9 (9) 
ಅಭಿವಾದ್ಯ ಮುನೀಂಸ್ತಾಂಸ್ತು ಸರ್ವಾನೇವ ಕುತಾಂಜಲಿಃ।
ಅಪೃಚ್ಛತ್ಸ ತಪೋವೃದ್ಧಿಂ ಸದ್ಭಿಶ್ಚೈವಾಭಿಪೂಜಿತಃ॥ 1-1-10 (10) 
ಅಥ ತೇಷೂಪವಿಷ್ಟೇಷು ಸರ್ವೇಷ್ವೇವ ತಪಸ್ವಿಷು।
ನಿರ್ದಿಷ್ಟಮಾಸನಂ ಭೇಜೇ ವಿನಯಾದ್ರೌಮಹರ್ಷಣಿಃ॥ 1-1-11 (11) 
ಸುಖಾಸೀನಂ ತತಸ್ತಂ ತು ವಿಶ್ರಾಂತಮುಪಲಕ್ಷ್ಯ ಚ।
ಅಥಾಪೃಚ್ಛದೃಷಿಸ್ತತ್ರ ಕಶ್ಚಿತ್ಪ್ರಸ್ತಾವಯನ್ಕಥಾಃ॥ 1-1-12 (12) 
ಕುತ ಆಗಂಯತೇ ಸೌತೇ ಕ್ವಚಾಯಂ ವಿಹೃತಸ್ತ್ವಯಾ।
ಕಾಲಃ ಕಮಲಪತ್ರಾಕ್ಷ ಶಂಸೈತತ್ಪೃಚ್ಛತೋ ಮಮ॥ 1-1-13 (13) 
ಏವಂ ಪೃಷ್ಟೋಽಬ್ರವೀತ್ಸಂಯಗ್ಯಥಾವದ್ರೌಮಹರ್ಷಣಿಃ।
ವಾಕ್ಯಂ ವಚನಸಂಪನ್ನಸ್ತೇಷಾಂ ಚ ಚರಿತಾಶ್ರಯಂ॥ 1-1-14 (14) 
ತಸ್ಮಿನ್ಸದಸಿ ವಿಸ್ತೀರ್ಣೇ ಮುನೀನಾಂ ಭಾವಿತಾತ್ಮನಾಂ।  1-1-15 (15) 
ಸೌತಿರುವಾಚ।
ಜನಮೇಜಯಸ್ಯ ರಾಜರ್ಷೇಃ ಸರ್ಪಸತ್ರೇ ಮಹಾತ್ಮನಃ॥  1-1-15x (1) 
ಸಮೀಪೇ ಪಾರ್ಥಿವೇಂದ್ರಸ್ಯ ಸಂಯಕ್ಪಾರಿಕ್ಷಿತಸ್ಯ ಚ।
ಕೃಷ್ಣದ್ವೈಪಾಯನಪ್ರೋಕ್ತಾಃ ಸುಪುಣ್ಯಾ ವಿವಿಧಾಃ ಕಥಾಃ  1-1-16 (16) 
ಕಥಿತಾಶ್ಚಾಪಿ ವಿಧಿವದ್ಯಾ ವೈಶಂಪಾಯನೇನ ವೈ।
ಶ್ರುತ್ವಾಽಹಂ ತಾ ವಿಚಿತ್ರಾರ್ಥಾ ಮಹಾಭಾರತಸಂಶ್ರಿತಾಃ॥ 1-1-17 (17) 
ವಹೂನಿ ಸಂಪರಿಕ್ರಂಯ ತೀರ್ಥಾನ್ಯಾಯತನಾನಿ ಚ।
ಸಮಂತಪಂಚಕಂ ನಾಮ ಪುಣ್ಯಂ ದ್ವಿಜನಿಷೇವಿತಂ॥ 1-1-18 (18) 
ಗತವಾನಸ್ಮಿ ತಂ ದೇಶಂ ಯುದ್ಧಂ ಯತ್ರಾಭವತ್ಪುರಾ।
ಕುರೂಣಾಂ ಪಾಂಡವಾನಾಂ ಚ ಸರ್ವೇಷಾಂ ಚಹೀಕ್ಷಿತಾಂ॥ 1-1-19 (19) 
ದಿದೃಕ್ಷುಂರಾಗತಸ್ತಸ್ಮಾತ್ಸಮೀಪಂ ಭಾವತಾಮಿಹ।
ಆಯುಷ್ಮಂತಃ ಸರ್ವ ಏವ ಬ್ರಹ್ಮಭಾತಾ ಹಿ ಮೇ ಮತಾಃ॥
ಅಸ್ಮಿನ್ಯಜ್ಞೇ ಮಹಾಭಂಗಾಃ ಸೂರ್ಯಪಾವಕವರ್ಚಸಃ॥  1-1-20 (20) 
ಕೃತಾಭಿಷೇಕಾಃ ಶುಚಯಃ ಕೃತಜಪ್ಯಾ ಹುತಾಗ್ನಯಃ।
ಭವಂತ ಆಸತೇ ಸ್ವಸ್ಥಾ ಬ್ರವೀಮಿ ಕಿಮಹಂ ದ್ವಿಜಾಃ  1-1-21 (21) 
ಪುರಾಣಸಂಹಿತಾಃ ಪುಣ್ಯಾಃ ಕಥಾ ಧರ್ಮಾರ್ಥಸಂಶ್ರಿತಾಃ।
ಇತಿವೃತ್ತಂ ನರೇಂದ್ರಾಣಾಮೃಷೀಣಾಂ ಚ ಮಹಾತ್ಮನಾಂ॥ 1-1-22 (22) 
ಋಷಯ ಊಚುಃ। 1-1-23x (2) 
ದ್ವೈಪಾಯನೇನ ಯತ್ಪ್ರೋಕ್ತಂ ಪುರಾಣಂ ಪರಮರ್ಷಿಣಾ।
ಸುರೈರ್ಬ್ರಹ್ಮರ್ಷಿಭಿಶ್ಚೈವ ಶ್ರುತ್ವಾ ಯದಭಿಪೂಜಿತಂ॥ 1-1-23 (23) 
ತಸ್ಯಾಖ್ಯಾನವರಿಷ್ಠಸ್ಯ ವಿಚಿತ್ರಪದಪರ್ವಣಃ।
ಸೂಕ್ಷ್ಮಾರ್ಥನ್ಯಾಯಯುಕ್ತಸ್ಯ ವೇದಾರ್ಥೈರ್ಭೂಷಿತಸ್ಯ ಚ॥ 1-1-24 (24) 
ಭಾರತಸ್ಯೇತಿಹಾಸಸ್ಯ ಪುಣ್ಯಾಂ ಗ್ರಂಥಾರ್ಥಸಂಯುತಾಂ।
ಸಂಸ್ಕಾರೋಪಗತಾಂ ಬ್ರಾಹ್ಮೀಂ ನಾನಾಶಾಸ್ತ್ರೋಪಬೃಂಹಿತಾಂ॥ 1-1-25 (25) 
ಜನಮೇಜಯಸ್ಯ ಯಾಂ ರಾಜ್ಞೋ ವೈಶಂಪಾಯನ ಉಕ್ತವಾನ್।
ಯಥಾವತ್ಸ ಋಷಿಃ ಪೃಷ್ಟಃ ಸತ್ರೇ ದ್ವೈಪಾಯನಾಜ್ಞಯಾ॥ 1-1-26 (26) 
ವೇದೈಶ್ಚತುರ್ಭಿಃ ಸಯುಕ್ತಾಂ ವ್ಯಾಸಸ್ಯಾದ್ಭುತಕರ್ಮಣಃ।
ಸಂಹಿತಾಂ ಶ್ರೋತುಮಿಚ್ಛಾಮಃ ಪುಣ್ಯಾಂ ಪಾಪಭಯಾಪಹಾಂ॥ 1-1-27 (27) 
ಸೌತಿರುವಾಚ। 1-1-28x (3) 
ಆದ್ಯಂ ಪುರುಷಮೀಶಾನಂ ಪುರುಹೂತಂ ಪುರುಷ್ಟುತಂ।
ಋತಮೇಕಾಕ್ಷರಂ ಬ್ರಹ್ಮ ವ್ಯಕ್ತಾವ್ಯಕ್ತಂ ಸನಾತನಂ॥ 1-1-28 (28) 
ಅಸಚ್ಚ ಸಚ್ಚೈವ ಚ ಯದ್ವಿಶ್ವಂ ಸದಸತಃ ಪರಂ
ಪರಾವರಾಣಾಂ ಸ್ರಷ್ಟಾರಂ ಪುರಾಣಂ ಪರಮವ್ಯಯಂ॥  1-1-29 (29) 
ಮಂಗಲ್ಯಂ ಮಂಗಲಂ ವಿಷ್ಣುಂ ವರೇಣ್ಯಮನಘಂ ಶುಚಿಂ।
ನಮಸ್ಕೃತ್ಯ ಹೃಷೀಕೇಶಂ ಚರಾಚರಗುರುಂ ಹರಿಂ॥ 1-1-30 (30) 
ಮಹರ್ಷೇಃ ಪೂಜಿತಸ್ಯೇಹ ಸರ್ವಲೋಕೈರ್ಮಹಾತ್ಮನಃ।
ಪ್ರವಕ್ಷ್ಯಾಮಿ ಮತಂ ಪುಣ್ಯಂ ವ್ಯಾಸಸ್ಯಾದ್ಭುತಕರ್ಮಣಃ॥ 1-1-31 (31) 
`ನಮೋ ಭಗವತೇ ತಸ್ಮೈ ವ್ಯಾಸಾಯಾಮಿತತೇಜಸೇ।
ಯಸ್ಯ ಪ್ರಸಾದಾದ್ವಕ್ಷ್ಯಾಮಿ ನಾರಾಯಣಕಥಾಮಿಮಾಂ॥ 1-1-32 (32) 
ಸರ್ವಾಶ್ರಮಾಭಿಶಮನಂ ಸರ್ವತೀರ್ಥಾವಗಾಹನಂ।
ನ ತಥಾ ಫಲದ ಸೂತೇ ನಾರಾಯಣಕಥಾ ಯಥಾ॥ 1-1-33 (33) 
ನಾಸ್ತಿ ನಾರಾಯಣಸಮಂ ನ ಭೂತಂ ನ ಭವಿಷ್ಯತಿ।
ಏತೇನ ಸತ್ಯವಾಕ್ಯೇನ ಸರ್ವಾರ್ಥಾನ್ಸಾಧಯಾಂಯಹಂ'॥ 1-1-34 (34) 
ಆಚಖ್ಯುಃ ಕವಯಃ ಕೇಚಿತ್ಸಂಪ್ರತ್ಯಾಚಕ್ಷತೇ ಪರೇ।
ಆಖ್ಯಾಸ್ಯಂತಿ ತಥೈವಾನ್ಯ ಇತಿಹಾಸಮಿಮಂ ಭುವಿ॥ 1-1-35 (35) 
ಇದಂ ತು ತ್ರಿಷು ಲೋಕೇಷು ಮಹಜ್ಜ್ಞಾನಂ ಪ್ರತಿಷ್ಠಿತಂ।
ವಿಸ್ತರೈಶ್ಚ ಸಮಾಸೈಶ್ಚ ಧಾರ್ಯತೇ ಯದ್ದ್ವಿಜಾತಿಭಿಃ॥ 1-1-36 (36) 
ಅಲಂಕೃತಂ ಶುಭೈಃ ಶಬ್ದೈಃ ಸಮಯೈರ್ದಿವ್ಯಧನುಷೈಃ।
ಛಂದೋವೃತ್ತೈಶ್ಚ ವಿವಿಧೈರನ್ವಿತಂ ವಿದುಷಾಂಪ್ರಿಯಂ॥ 1-1-37 (37) 
ತಪಸಾ ಬ್ರಹ್ಮಚರ್ಯೇಣ ವ್ಯಸ್ಯ ವೇದಂ ಸನಾತನಂ।
ಇತಿಹಾಸಮಿಮಂ ಚಕ್ರೇ ಪುಣ್ಯಂ ಸತ್ಯವತೀಸುತಃ॥ 1-1-38 (38) 
`ಪುಣ್ಯೇ ಹಿಮವತಃ ಪಾದೇ ಮೇಧ್ಯೇ ಗಿರಿಗುಹಾಲಯೇ।
ವಿಶೋಧ್ಯ ದೇಹಂ ಧರ್ಮಾತ್ಮಾ ದರ್ಭಸಂಸ್ತರಮಾಶ್ರಿತಃ॥ 1-1-39 (39) 
ಶುಚಿಃ ಸನಿಯಮೋ ವ್ಯಾಸಃ ಶಾಂತಾತ್ಮಾತಪಸಿ ಸ್ಥಿತಃ
ಭಾರತಸ್ಯೇತಿಹಾಸಸ್ಯ ಧರ್ಮೇಣಾನ್ವೀಕ್ಷ್ಯ ತಾಂ ಗತಿಂ॥  1-1-40 (40) 
ಪ್ರವಿಶ್ಯ ಯೋಗಂ ಜ್ಞಾನೇನ ಸೋಽಪಶ್ಯತ್ಸರ್ವಮಂತತಃ॥  1-1-41 (41) 
ನಿಷ್ಪ್ರಭೇಽಸ್ಮಿನ್ನಿರಾಲೋಕೇ ಸರ್ವತಸ್ತಮಸಾ ವೃತೇ।
ಬೃಹದಂಡಮಭೂದೇಕಂ ಪ್ರಜಾನಾಂ ಬೀಜಮವ್ಯಯಂ॥ 1-1-42 (42) 
ಯುಗಸ್ಯಾದಿನಿಮಿತ್ತಂ ತನ್ಮಹದ್ದಿವ್ಯಂ ಪ್ರಚಕ್ಷತ।
ವ್ಯಸ್ಮಿಂಸ್ತಚ್ಛ್ರೂಯತೇ ಸತ್ಯಂಜ್ಯೋತಿರ್ಬ್ರಹ್ಮ ಸನಾತನಂ॥ 1-1-43 (43) 
ಅದ್ಭುತಂ ಚಾಪ್ಯಚಿಂತ್ಯಂ ಚ ಸರ್ವತ್ರ ಸಮತಾಂ ಮತಂ।
ಅವ್ಯಕ್ತಂ ಕಾರಣಂ ಸೂಕ್ಷ್ಮಂ ಯತ್ತತ್ಸದಸದಾತ್ಮಕಂ॥ 1-1-44 (44) 
ಯಸ್ಮಿನ್ಪಿತಾಮಹೋ ಜಜ್ಞೇ ಪ್ರಭುರೇಕಃ ಪ್ರಜಾಪತಿಃ।
ಬ್ರಹ್ಮಾ ಸುರಗುರುಃ ಸ್ಥಾಣುರ್ಮನುಃ ಕಃ ಪರಮೇಷ್ಠ್ಯಥ॥ 1-1-45 (45) 
ಪ್ರಾಚೇತಸಸ್ತಥಾ ದಕ್ಷೋ ದಕ್ಷಪುತ್ರಾಶ್ಚ ಸಪ್ತವೈ।
ತತಃ ಪ್ರಜಾನಾಂ ಪತಯಃ ಪ್ರಾಭವನ್ನೇಕವಿಂಶತಿಃ॥ 1-1-46 (46) 
ಪುರುಷಶ್ಚಾಪ್ರಮೇಯಾತ್ಮಾ ಯಂ ಸರ್ವಋಷಯೋ ವಿದು।
ವಿಶ್ವೇದೇವಾಸ್ತಥಾಽಽದಿತ್ಯಾ ವಸವೋಽಥಾಶ್ವಿನಾವಪಿ॥ 1-1-47 (47) 
ಯಕ್ಷಾಃ ಸಾಧ್ಯಾಃ ಪಿಶಾಚಾಶ್ಚ ಗುಹ್ಯಕಾಃ ಪಿತರಸ್ತಥಾ।
ತತಃ ಪ್ರಸೂತಾ ವಿದ್ವಾಂಸಃ ಶಿಷ್ಟಾ ಬ್ರಹ್ಮರ್ಷಿಸತ್ತಮಾಃ॥ 1-1-48 (48) 
ಮಹರ್ಷಯಶ್ಚ ಬಹವಃ ಸರ್ವೈಃ ಸಮುದಿತಾ ಗುಣೈಃ।
ಆತೋ ದ್ಯೌಃ ಪೃಥಿವೀ ವಾಯುರಂತರಿಕ್ಷಂ ದಿಶಸ್ತಯಾ॥ 1-1-49 (49) 
ಸಂವತ್ಸರರ್ತವೋ ಮಾಸಾಃ ಪಕ್ಷಾಹೋರಾತ್ರಯಃ ಕ್ರಮಾತ್।
ಯಚ್ಚಾನ್ಯದಪಿ ತತ್ಸರ್ವಂ ಸಂಭೂತಂ ಲೋಕಸಾಕ್ಷಿಕಂ॥ 1-1-50 (50) 
ಯದಿದಂ ದೃಶ್ಯತೇ ಕಿಂಚಿದ್ಬೂತಂ ಸ್ಥಾವರಜಂಗಮಂ।
ಪುನಃಸಂಕ್ಷಿಪ್ಯತೇ ಸರ್ವಂ ಜಗತ್ಪ್ರಾಪ್ತೇ ಯುಗಕ್ಷಯೇ॥ 1-1-51 (51) 
ಯಥರ್ತುಷ್ವೃತುಲಿಂಗಾನಿ ನಾನಾರೂಪಾಣಿ ಪರ್ಯಯೇ।
ದೃಶ್ಯಂತೇ ತಾನಿ ತಾನ್ಯೇವ ತಥಾ ಭಾವಾ ಯುಗಾದಿಷು॥ 1-1-52 (52) 
ಏವಮೇತದನಾದ್ಯಂತಂ ಭೂತಸಂಘಾತಕಾರಕಂ।
ಅನಾದಿನಿಧನಂ ಲೋಕೇ ಚಕ್ರಂ ಸಂಪರಿವರ್ತತೇ॥ 1-1-53 (53) 
ತ್ರಯಸ್ತ್ರಿಂಶತ್ಸಹಸ್ರಾಣಿ ತ್ರಯಸ್ತ್ರಿಂಶಚ್ಛತಾನಿ ಚ।
ತ್ರಯಸ್ತ್ರಿಂಶಚ್ಚ ದೇವನಾಂ ಸೃಷ್ಟಿಃ ಸಂಕ್ಷೇಪಲಕ್ಷಣಾ॥ 1-1-54 (54) 
ದಿವಃ ಪುತ್ರೋ ಬೃಹದ್ಭಾನುಶ್ಚಕ್ಷುರಾತ್ಮಾ ವಿಭಾವಸುಃ।
ಸವಿತಾ ಸ ಋಚೀಕೋಽರ್ಕೋ ಭಾನುರಾಶಾವಹೋ ರವಿಃ॥ 1-1-55 (55) 
ಪುತ್ರಾ ವಿವಸ್ವತಃ ಸರ್ವೇ ಮನುಸ್ತೇಷಾಂ ತಥಾಽವರಃ।
ದೇವಭ್ರಾಟ್ ತನಯಸ್ತಸ್ಯ ಸುಭ್ರಾಡಿತಿ ತತಃ ಸ್ಮೃತಃ॥ 1-1-56 (56) 
ಸುಭ್ರಾಜಸ್ತು ತ್ರಯಃ ಪುತ್ರಾಃ ಪ್ರಜಾವಂತೋ ಬಹುಶ್ರುತಾಃ।
ದಶಜ್ಯೋತಿಃ ಶತಜ್ಯೋತಿಃ ಸಹಸ್ರಜ್ಯೋತಿರೇವ ಚ॥ 1-1-57 (57) 
ದಶಪುತ್ರಸಹಸ್ರಾಣಿ ದಶಜ್ಯೋತೇರ್ಮಹಾತ್ಮನಃ।
ತತೋ ದಶಗುಣಾಶ್ಚಾನ್ಯೇ ಶತಜ್ಯೋತೇರಿಹಾತ್ಮಜಾಃ॥ 1-1-58 (58) 
ಭೂಯಸ್ತತೋ ದಶಗುಣಾಃ ಸಹಸ್ರಜ್ಯೋತಿಷಃ ಸುತಾಃ।
ತೇಭ್ಯೋಽಯಂ ಕುರುವಂಶಶ್ಚ ಯದೂನಾಂ ಭರತಸ್ಯ ಚ॥ 1-1-59 (59) 
ಯಯಾತೀಕ್ಷ್ವಾಕೃವಂಶಶ್ಚ ರಾಜರ್ಷೀಣಾಂ ಚ ಸರ್ವಶಃ।
ಸಂಭೂತಾ ಬಹವೋ ವಂಶಾ ಭೂತಸರ್ಗಾಃ ಸುವಿಸ್ತರಾಃ॥ 1-1-60 (60) 
ಭೂತಸ್ಥಾನಾನಿ ಸರ್ವಾಣಿ ರಹಸ್ಯಂ ತ್ರಿವಿಧಂ ಚ ಯತ್।
ವೇದಾ ಯೋಗಃ ಸವಿಜ್ಞಾನೋ ಧರ್ಮೋಽರ್ಥಃ ಕಾಮ ಏವ ಚ॥ 1-1-61 (61) 
ಧರ್ಮಾರ್ಥಕಾಮಯುಕ್ತಾನಿ ಶಾಸ್ತ್ರಾಣಿ ವಿವಿಧಾನಿ ಚ।
ಲೋಕಯಾತ್ರಾವಿಧಾನ ಚ ಸರ್ವ ತದ್ದೃಷ್ಟವಾನೃಷಿಃ॥ 1-1-62 (62) 
`ನೀತಿರ್ಭರತವಂಶಸ್ಯ ವಿಸ್ತಾರಶ್ಚೈವ ಸರ್ವಶಃ।'
ಇತಿಹಾಸಾಃ ಸಹವ್ಯಾಖ್ಯಾ ವಿವಿಧಾಶ್ರುತಯೋಽಪಿ ಚ॥  1-1-63 (63) 
ಇಹ ಸರ್ವಮನುಕ್ರಾಂತಮುಕ್ತಂ ಗ್ರಂಥಸ್ಯ ಲಕ್ಷಣಂ।
`ಸಂಕ್ಷೇಪೇಣೇತಿಹಾಸಸ್ಯ ತತೋ ವಕ್ಷ್ಯತಿ ವಿಸ್ತರಂ॥'  1-1-64 (64) 
ವಿಸ್ತೀರ್ಯೈತನ್ಮಹಜ್ಜ್ಞಾನಮೃಷಿಃ ಸಂಕ್ಷಿಪ್ಯ ಚಾಬ್ರವೀತ್।
ಇಷ್ಟಂ ಹಿ ವಿದುಷಾಂ ಲೋಕೇ ಸಮಾಸವ್ಯಾಸಧಾರಣಂ॥ 1-1-65 (65) 
ಮನ್ವಾದಿ ಭಾರತಂ ಕೇಚಿದಾಸ್ತೀಕಾದಿ ತಥಾಽಪರೇ।
ತಥೋಪರಿಚರಾದ್ಯನ್ಯೇ ವಿಪ್ರಾಃ ಸಂಯಗಧೀಯಿರೇ॥ 1-1-66 (66) 
ವಿವಿಧಂ ಸಂಹಿತಾಜ್ಞಾನಂ ದೀಪಯಂತಿ ಮನೀಷಿಣಃ।
ವ್ಯಾಖ್ಯಾತುಂ ಕುಶಲಾಃ ಕೇಚಿದ್ಗ್ರಂಥಾಂಧಾರಯಿತುಂ ಪರೇ॥ 1-1-67 (67) 
ತಪಸಾ ಬ್ರಹ್ಮಚರ್ಯೇಣ ವ್ಯಸ್ಯ ವೇದಂ ಸನಾತನಂ।
ಇತಿಹಾಸಮಿಮಂ ಚಕ್ರೇ ಪುಣ್ಯಂ ಸತ್ಯವತೀತ್ಸುತಃ॥ 1-1-68 (68) 
ಪರಾಶರಾತ್ಮಜೋ ವಿದ್ವಾನ್ಬ್ರಹ್ಮರ್ಷಿಃ ಸಂಶಿತವ್ರತಃ।
ಮಾತುರ್ನಿಯೋಗಾದ್ಧರ್ಮಾತ್ಮಾ ಗಾಂಗೇಯಸ್ಯ ಚ ಧೀಮತಃ॥ 1-1-69 (69) 
ಕ್ಷೇತ್ರೇ ವಿಚಿತ್ರವೀರ್ಯಸ್ಯ ಕೃಷ್ಣದ್ವೈಪಾಯನಃ ಪುರಾ।
ತ್ರೀನಗ್ನೀನಿವ ಕೌರವ್ಯಾಂಜನಯಾಮಾಸ ವೀರ್ಯವಾನ್॥ 1-1-70 (70) 
ಉತ್ಪಾದ್ಯ ಧೃತರಾಷ್ಟ್ರಂ ಚ ಪಾಂಡುಂ ವಿದುರಮೇವ ಚ।
ಜಗಾಮ ತಪಸೇ ಧೀಮಾನ್ಪುನರೇವಾಶ್ರಮಂ ಪ್ರತಿ॥ 1-1-71 (71) 
ತೇಷು ಜಾತೇಷು ವೃದ್ಧೇಷು ಗತೇಷು ಪರಮಾಂ ಗತಿಂ।
ಅಬ್ರವೀದ್ಭಾರತಂ ಲೋಕೇ ಮಾನುಷೇಽಸ್ಮಿನ್ಮಹಾನೃಷಿಃ॥ 1-1-72 (72) 
ಜನಮೇಜಯೇನ ಪೃಷ್ಟಃ ಸನ್ಬ್ರಾಹ್ಮಣೈಶ್ಚ ಸಹಸ್ರಶಃ।
ಶಶಾಸ ಶಿಷ್ಯಮಾಸೀನಂ ವೈಶಂಪಾಯನಮಂತಿಕೇ॥ 1-1-73 (73) 
ಸ ಸದಸ್ಯೈಃ ಸಹಾಸೀನಂ ಶ್ರಾವಯಾಮಾಸ ಭಾರತಂ।
ಕರ್ಮಾಂತರೇಷು ಯಜ್ಞಸ್ಯ ಚೋದ್ಯಮಾನಃ ಪುನಃ ಪುನಃ॥ 1-1-74 (74) 
ವಿಸ್ತಾರಂ ಕುರುವಂಶಸ್ಯ ಗಾಂಧಾರ್ಯಾ ಧರ್ಮಶೀಲತಾಂ।
ಕ್ಷತ್ತುಃ ಪ್ರಜ್ಞಾಂ ಧೃತಿಂ ಕುಂತ್ಯಾಃ ಸಂಯಗ್ದ್ವೈಪಾಯನೋಬ್ರವೀತ್॥ 1-1-75 (75) 
ವಾಸುದೇವಸ್ಯ ಮಾಹಾತ್ಂಯಂ ಪಾಂಡವಾನಾಂ ಚ ಸತ್ಯತಾಂ।
ದುರ್ವೃತ್ತಂ ಧಾರ್ತರಾಷ್ಟ್ರಾಣಾಮುಕ್ತವಾನ್ಭಗವಾನೃಷಿಃ॥ 1-1-76 (76) 
ಇದಂ ಶತಸಹಸ್ರಂ ತು ಶ್ಲೋಕಾನಾಂ ಪುಣ್ಯಕರ್ಮಣಾಂ।
ಉಪಾಖ್ಯಾನೈಃ ಸಹ ಜ್ಞೇಯಂ ಶ್ರಾವ್ಯಂ ಭಾರತಮುತ್ತಮಂ॥ 1-1-77 (77) 
ಚತುರ್ವಿಂಶತಿಸಾಹಸ್ರೀಂ ಚಕ್ರೇ ಭಾರತಸಂಹಿತಾಂ।
ಉಪಾಖ್ಯಾನೈರ್ವಿನಾ ತಾವದ್ಭಾರತಂ ಪ್ರೋಚ್ಯತೇ ಬುಧೈಃ॥ 1-1-78 (78) 
ತತೋಽಧ್ಯರ್ಧಶತಂ ಭೂಯಃ ಸಂಕ್ಷೇಪಂ ಕೃತವಾನೃಷಿಃ।
ಅನುಕ್ರಮಣಿಕಾಧ್ಯಾಯಂ ವೃತ್ತಾಂತಂ ಸರ್ವಪರ್ವಣಾಂ॥ 1-1-79 (79) 
ತಸ್ಯಾಖ್ಯಾನವರಿಷ್ಠಸ್ಯ ಕೃತ್ವಾ ದ್ವೈಪಾಯನಃ ಪ್ರಭುಃ।
ಕಥಮಧ್ಯಾಪಯಾನೀಹ ಶಿಷ್ಯಾನಿತ್ಯನ್ವಚಿಂತಯತ್॥ 1-1-80 (80) 
ತಸ್ಯ ತಚ್ಚಿಂತಿತಂ ಜ್ಞಾತ್ವಾ ಋಷೇರ್ದ್ವೈಪಾಯನಸ್ಯ ಚ।
ತತ್ರಾಜಗಾಮ ಭಗವಾನ್ಬ್ರಹ್ಮಾ ಲೋಕಗುರುಃ ಸ್ವಯಂ॥ 1-1-81 (81) 
ಪ್ರೀತ್ಯರ್ಥಂ ತಸ್ಯ ಚೈವರ್ಷೇರ್ಲೋಕಾನಾಂ ಹಿತಕಾಂಯಯಾ।
ತಂ ದೃಷ್ಟ್ವಾ ವಿಸ್ಮಿತೋ ಭೂತ್ವಾ ಪ್ರಾಂಜಲಿಃ ಪ್ರಣತಃ ಸ್ಥಿತಃ॥ 1-1-82 (82) 
ಆಸನಂ ಕಲ್ಪಯಾಮಾಸ ಸರ್ವೈರ್ಮುನಿಗಣೈರ್ವೃತಃ॥  1-1-83 (83) 
ಹಿರಣ್ಯಮರ್ಭಮಾಸೀನಂ ತಸ್ಮಿಂಸ್ತು ಪರಮಾಸನೇ।
ಪರಿವೃತ್ಯಾಸನಭ್ಯಾಶೇ ವಾಸವೇಯಃ ಸ್ಥಿತೋಽಭವತ್॥ 1-1-84 (84) 
ಅನುಜ್ಞಾತೋಽಥ ಕೃಷ್ಣಸ್ತು ಬ್ರಹ್ಮಣಾ ಪರಮೇಷ್ಠಿನಾ।
ನಿಷಸಾದಾಸನಾಭ್ಯಾಶೇ ಪ್ರೀಯಮಾಣಃ ಶುಚಿಸ್ಮಿತಃ॥ 1-1-85 (85) 
ಉವಾಚ ಸ ಮಹಾತೇಜಾ ಬ್ರಹ್ಮಾಣಂ ಪರಮೇಷ್ಠಿನಂ।
ಕೃತಂ ಮಯೇದಂ ಭಗವನ್ಕಾವ್ಯಂ ಪರಮಪೂಜಿತಂ॥ 1-1-86 (86) 
ಬ್ರಹ್ಮನ್ವೇದರಹಸ್ಯ ಚ ಯಚ್ಚಾನ್ಯತ್ಸ್ಥಾಪಿತಂ ಮಯಾ।
ಸಾಂಗೋಪನಿಷದಾಂ ಚೈವ ವೇದಾನಾಂ ವಿಸ್ತರಕ್ರಿಯಾ॥ 1-1-87 (87) 
ಇತಿಹಾಸಪುರಾಪಾನಾಮುನ್ಮೇಷಂ ನಿಮಿಷಂ ಚ ಯತ್।
ಭೂತಂ ಭವ್ಯಂ ಭವಿಷ್ಯಚ್ಚ ತ್ರಿವಿಧಂ ಕಾಲಸಂಜ್ಞಿತಂ॥ 1-1-88 (88) 
ಜರಾಮೃತ್ಯುಭಯವ್ಯಾಧಿಭಾವಾಭಾವವಿನಿಶ್ಚಯಃ।
ವಿವಿಧಸ್ಯ ಚ ಧರ್ಮಸ್ಯ ಹ್ಯಾಶ್ರಮಾಣಾಂ ಚ ಲಕ್ಷಣಂ॥ 1-1-89 (89) 
ಚಾತುರ್ವರ್ಣ್ಯವಿಧಾನಂ ಚ ಪುರಾಣಾನಾಂ ಚ ಕೃತ್ಸ್ನಶಃ।
ತಪಸೋ ಬ್ರಹ್ಮಚರ್ಯಸ್ಯ ಪೃಥಿವ್ಯಾಶ್ಚಂದ್ರಸೂರ್ಯಯೋಃ॥ 1-1-90 (90) 
ಗ್ರಹನಕ್ಷತ್ರತಾರಾಣಾಂ ಪ್ರಮಾಣಂ ಚ ಯುಗೈಃ ಸಹ।
ಋಚೋ ಯಜೂಷಿ ಸಾಮಾನಿ ವೇದಾಧ್ಯಾತ್ಮಂ ತಥೈವ ಚ॥ 1-1-91 (91) 
ನ್ಯಾಯಶಿಕ್ಷಾ ಚಿಕಿತ್ಸಾ ಚ ದಾನಂ ಪಾಶುಪತಂ ತಥಾ।
ಇತಿ ನೈಕಾಶ್ರಯಂ ಜನ್ಮ ದಿವ್ಯಮಾನುಷಸಂಜ್ಞಿತಂ॥ 1-1-92 (92) 
ತೀರ್ಥಾನಾಂ ಚೈವ ಪುಣ್ಯಾನಾಂ ದೇಶಾನಾಂ ಚೈವ ಕೀರ್ತನಂ।
ನದೀನಾಂ ಪರ್ವತಾನಾಂ ಚ ವನಾನಾಂ ಸಾಗರಸ್ಯ ಚ॥ 1-1-93 (93) 
ಪುರಾಣಾಂ ಚೈವ ದಿವ್ಯಾನಾಂ ಕಲ್ಪಾನಾಂ ಯುದ್ಧಕೌಶಲಂ।
ವಾಕ್ಯಜಾತಿವಿಶೇಷಾಶ್ಚ ಲೋಕಯಾತ್ರಾಕ್ರಮಶ್ಚ ಯಃ॥ 1-1-94 (94) 
ಯಚ್ಚಾಪಿ ಸರ್ವಗಂ ವಸ್ತು ತಚ್ಚೈವ ಪ್ರತಿಪಾದಿತಂ।
ಪರಂ ನ ಲೇಖಕಃ ಕಶ್ಚಿದೇತಸ್ಯ ಭುವಿ ವಿದ್ಯತೇ॥ 1-1-95 (95) 
ಬ್ರಹ್ಮೋವಾಚ। 1-1-96x (4) 
ತಪೋವಿಶಿಷ್ಟದಪಿ ವೈ ವಸಿಷ್ಠಾನ್ಮುನಿಪುಂಗವಾತ್।
ಮನ್ಯೇ ಶ್ರೇಷ್ಠವ್ಯಂ ತ್ವಾಂ ವೈ ರಹಸ್ಯಜ್ಞಾನವೇದನಾತ್॥ 1-1-96 (96) 
ಜನ್ಮಪ್ರಭೃತಿ ಸತ್ಯಾಂ ತೇ ವೇದ್ಮಿ ಗಾಂ ಬ್ರಹ್ಮವಾದಿನೀಂ।
ತ್ವಯಾಚ ಕಾವ್ಯಮಿತ್ಯುಕ್ತಂ ತಸ್ಮಾತ್ಕಾವ್ಯಂ ಭವಿಷ್ಯತಿ॥ 1-1-97 (97) 
ಅಸ್ಯ ಕಾವ್ಯಸ್ಯ ಕವಯೋ ನ ಸಮರ್ಥಾ ವಿಶೇಷಣೇ।
ವಿಶೇಷಣೇ ಗೃಹಸ್ಥಸ್ಯ ಶೇಷಾಸ್ತ್ರಯ ಇವಾಶ್ರಮಾಃ॥ 1-1-98 (98) 
`ಜಡಾಂಧಬಧಿರೋನ್ಮತ್ತಂ ತಮೋಭೂತಂ ಜಗದ್ಭವೇತ್।
ಯದಿ ಜ್ಞಾನಹುತಾಶೇನ ತ್ವಯಾ ನೋಜ್ಜ್ವಲಿಯಂ ಭವೇತ್॥ 1-1-99 (99) 
ತಮಸಾಂಧಸ್ಯ ಲೋಕಸ್ಯ ವೇಷ್ಟಿತಸ್ಯ ಸ್ವಕರ್ಮಭಿಃ।
ಜ್ಞಾನಾಂಜನಶಲಾಕಾಭಿರ್ಬುದ್ಧಿನೇತ್ರೋತ್ಸವಃ ಕೃತಃ'॥ 1-1-100 (100) 
ಧರ್ಮಾರ್ಥಕಾಮಮೋಕ್ಷಾರ್ಥೈಃ ಸಮಾಸವ್ಯಾಸಕೀರ್ತನೈಃ।
ತ್ವಯಾ ಭಾರತಸೂರ್ಯೇಣ ನೃಣಾಂ ವಿನಿಹತಂ ತಮಃ॥ 1-1-101 (101) 
ಪುರಾಣಪೂರ್ಣಚಂದ್ರೇಣ ಶ್ರುತಿಜ್ಯೋತ್ಸ್ನಾಪ್ರಕಾಶಿನಾ।
ನೃಣಾಂ ಕುಮುದಸೌಂಯಾನಾಂ ಕೃತಂ ಬುದ್ಧಿಪ್ರಸಾದನಂ॥ 1-1-102 (102) 
ಇತಿಹಾಸಪ್ರದೀಪೇನ ಮೋಹಾವರಣಘಾತಿನಾ।
ಲೋಕಗರ್ಭಗೃಹಂ ಕೃತ್ಸ್ನಂ ಯಥಾವತ್ಸಂಪ್ರಕಾಶಿತಂ॥ 1-1-103 (103) 
ಸಂಗ್ರಹಾಧ್ಯಾಯಬೀಜೋ ವೈ ಪೌಲೋಮಾಸ್ತೀಕಮೂಲವಾನ್।
ಸಂಭವಸ್ಕಂಧವಿಸ್ತಾರಃ ಸಭಾಪರ್ವವಿಟಂಕವಾನ್॥ 1-1-104 (104) 
ಆರಣ್ಯಪರ್ವರೂಪಾಢ್ಯೋ ವಿರಾಟೋದ್ಯೋಗಸಾರವಾನ್।
ಭೀಷ್ಮಪರ್ವಮಹಾಶಾಖೋ ದ್ರೋಣಪರ್ವಪಲಾಶವಾನ್॥ 1-1-105 (105) 
ಕರ್ಣಪರ್ವಸಿತೈಃ ಪುಷ್ಪೈಃ ಶಲ್ಯಪರ್ವಸುಗಂಧಿಭಿಃ।
ಸ್ತ್ರೀಪರ್ವೈಷೀಕವಿಶ್ರಾಮಃ ಶಾಂತಿಪರ್ವಮಹಾಫಲಃ॥ 1-1-106 (106) 
ಅಶ್ವಮೇಧಾಮೃತಸಸ್ತ್ವಾಶ್ರಮಸ್ಥಾನಸಂಶ್ರಯಃ।
ಮೌಸಲಶ್ರುತಿಸಂಕ್ಷೇಪಃ ಶಿಷ್ಟದ್ವಿಜನಿಷೇವಿತಃ॥ 1-1-107 (107) 
ಸರ್ವೇಷಾಂ ಕವಿಮುಖ್ಯಾನಾಮುಪಜೀವ್ಯೋ ಭವಿಷ್ಯತಿ।
ಪರ್ಜನ್ಯಇವ ಭೂತಾನಾಮಕ್ಷಯೋ ಭಾರದ್ರುಮಃ॥ 1-1-108 (108) 
ಕಾವ್ಯಸ್ಯ ಲೇಖನಾರ್ಥಾಯ ಗಣೇಶಃ ಸ್ಮರ್ಯತಾಂ ಮುನೇ।  1-1-109 (109) 
ಸೌತಿರುವಾಚ। 1-1-110x (5) 
ಏವಮಾಭಾಷ್ಯ ತಂ ಬ್ರಹ್ಮಾ ಜಗಾಮ ಸ್ವಂ ನಿವೇಶನಂ।
ಭಗವಾನ್ಸ ಜಗತ್ಸ್ರಷ್ಟಾ ಋಷಿದೇವಗಣೈಃ ಸಹ॥ 1-1-110 (110) 
ತತಃ ಸಸ್ಮಾರ ಹೇರಂಬಂ ವ್ಯಾಸಃ ಸತ್ಯವತೀಸುತಃ॥  1-1-111 (111) 
ಸ್ಮೃತಮಾತ್ರೋ ಗಣೇಶಾನೋ ಭಕ್ತಚಿಂತಿತಪೂರಕಃ।
ತತ್ರಾಜಗಾಮ ವಿಘ್ನೇಶೋ ವೇದವ್ಯಾಸೋ ಯತಃ ಸ್ಥಿತಃ॥ 1-1-112 (112) 
ಪೂಜಿತಶ್ಚೋಪವಿಷ್ಟಶ್ಚ ವ್ಯಾಸೇನೋಕ್ತಸ್ತದಾನಘ।
ಲೇಖಕೋ ಭಾರತಸ್ಯಾಸ್ಯ ಭವ ತ್ವಂ ಗಣನಾಯಕ॥
ಮಯೈವ ಪ್ರೋಚ್ಯಮಾನಸ್ಯ ಮನಸಾ ಕಲ್ಪಿತಸ್ಯ ಚ॥  1-1-113 (113) 
ಶ್ರುತ್ವೈತತ್ಪ್ರಾಹ ವಿಘ್ನೇಶೋ ಯದಿ ಮೇ ಲೇಖನೀ ಕ್ಷಣಂ।
ಲಿಖತೋ ನಾವತಿಷ್ಠೇತ ತದಾ ಸ್ಯಾಂ ಲೇಖಕೋ ಹ್ಯಹಂ॥ 1-1-114 (114) 
ವ್ಯಾಸೋಽಪ್ಯುವಾಚ ತಂ ದೇವಮಬುದ್ಧ್ವಾ ಮಾ ಲಿಖ ಕ್ವಚಿತ್।
ಓಮಿತ್ಯುಕ್ತ್ವಾ ಗಣೇಶೋಪಿ ಬಭೂವ ಕಿಲ ಲೇಖಕಃ॥ 1-1-115 (115) 
ಗ್ರಂಥಗ್ರಂಥಿಂ ತದಾ ಚಕ್ರೇ ಮುನಿರ್ಗೂಢಂ ಕುತೂಹಲಾತ್।
ಯಸ್ಮಿನ್ಪ್ರತಿಜ್ಞಯಾ ಪ್ರಾಹ ಮುನಿರ್ದ್ವೈಪಾಯನಸ್ತ್ವಿದಂ॥ 1-1-116 (116) 
ಅಷ್ಟೌ ಶ್ಲೋಕಸಹಸ್ರಾಣಿ ಅಷ್ಟೌ ಶ್ಲೋಕಶತಾನಿ ಚ।
ಅಹಂ ವೇದ್ಮಿ ಶುಕೋ ವೇತ್ತಿ ಸಂಜಯೋ ವೇತ್ತಿ ವಾ ನ ವಾ॥ 1-1-117 (117) 
ತಚ್ಛ್ಲೋಕಕೂಟಮದ್ಯಾಪಿ ಗ್ರಥಿತಂ ಸುದೃಢಂ ಮುನೇ।
ಭೇತ್ತುಂ ನ ಶಕ್ಯತೇಽರ್ಥಸ್ಯಂ ಗೂಢತ್ವಾತ್ಪ್ರಶ್ರಿತಸ್ಯ ಚ॥ 1-1-118 (118) 
ಸರ್ವಜ್ಞೋಪಿ ಗಣೇಶೋ ಯತ್ಕ್ಷಣಮಾಸ್ತೇ ವಿಚಾರಯನ್।
ತಾವಚ್ಚಕಾರ ವ್ಯಾಸೋಪಿ ಶ್ಲೋಕಾನನ್ಯಾನ್ಬಹೂನಪಿ॥ 1-1-119 (119) 
ತಸ್ಯ ವೃಕ್ಷಸ್ಯ ವಕ್ಷ್ಯಾಮಿ ಶಾಖಾಪುಷ್ಪಫಲೋದಯಂ।
ಸ್ವಾದುಮೇಧ್ಯರಸೋಪೇತಮಚ್ಛೇದ್ಯಮಮರೈರಪಿ॥ 1-1-120 (120) 
ಅನುಕ್ರಮಣಿಕಾಧ್ಯಾಯಂ ವೃತ್ತಾಂತಂ ಸರ್ವಪರ್ವಣಾಂ।
ಇದಂ ದ್ವೈಪಾಯನಃ ಪೂರ್ವಂ ಪುತ್ರಮಧ್ಯಾಪಯಚ್ಛುಕಂ॥ 1-1-121 (121) 
ತತೋಽನ್ಯೇಭ್ಯೋಽನುರೂಪೇಭ್ಯಃ ಶಿಷ್ಯೇಭ್ಯಃ ಪ್ರದದೌ ಪ್ರಭು
ಷಷ್ಟಿಂ ಶತಸಹಸ್ರಾಣಿ ಚಕಾರಾನ್ಯಾಂ ಸ ಸಂಹಿತಾಂ। 
ತ್ರಿಂಶಚ್ಛತಸಹಸ್ರಂ ಚ ದೇವಲೋಕೇ ಪ್ರತಿಷ್ಠಿತಂ॥  1-1-122 (122) 
ಪಿತ್ರ್ಯೇ ಪಂಚದಶ ಪ್ರೋಕ್ತಂ ರಕ್ಷೋಯಕ್ಷೇ ಚತುರ್ದಶ।
ಏಕಂ ಶತಸಹಸ್ರಂ ತು ಮಾನುಷೇಷು ಪ್ರತಿಷ್ಠಿತಂ॥ 1-1-123 (123) 
ನಾರದೋಽಶ್ರಾವಯದ್ದೇವಾನಸಿತೋ ದೇವಲಃ ಪಿತೃನ್।
ಗಂಧರ್ವಯಕ್ಷರಕ್ಷಾಂಸಿ ಶ್ರಾವಯಾಮಾಸ ವೈ ಶುಕಃ॥ 1-1-124 (124) 
`ವೈಶಂಪಾಯನವಿಪ್ರರ್ಷಿಃ ಶ್ರಾವಯಾಮಾಸ ಪಾರ್ಥಿವಂ।
ಪಾರಿಕ್ಷಿತಂ ಮಹಾತ್ಮಾನಂ ನಾಂನಾ ತು ಜನಮೇಜಯಂ'॥ 1-1-125 (125) 
ಅಸ್ಮಿಂಸ್ತು ಮಾನುಷೇ ಲೋಕೇ ವೈಶಂಪಾಯನ ಉಕ್ತವಾನ್।
ಶಿಷ್ಯೋ ವ್ಯಾಸಸ್ಯ ಧರ್ಮಾತ್ಮಾ ಸರ್ವವೇದವಿದಾಂ ವರಃ॥ 1-1-126 (126) 
ಏಕಂ ಶತಸಹಸ್ರಂ ತು ಮಯೋಕ್ತಂ ವೈ ನಿಬೋಧತ॥  1-1-127 (127) 
ದುರ್ಯೋಧನೋ ಮನ್ಯುಮಯೋ ಮಹಾದ್ರುಮಃ
ಕರ್ಣಃ ಸ್ಕಂಧಃ ಶಕುನಿಸ್ತಸ್ಯ ಶಾಖಾಃ। 
ದುಶ್ಶಾಸನಃ ಪುಷ್ಪಫಲೇ ಸಮೃದ್ಧೇ
ಮೂಲಂ ರಾಜಾ ಧೃತರಾಷ್ಟ್ರೋಽಮನೀಷಿ।  1-1-128 (128) 
ಯುಧಿಷ್ಠಿರೇ ಧರ್ಮಮಯೋ ಮಹಾದ್ರುಮಃ
ಸ್ಕಂಧೋಽರ್ಜುನೋ ಭೀಮಸೇನೋಽಸ್ಯ ಶಾಖಾಃ। 
ಮಾದ್ರೀಸುತೌ ಪುಷ್ಪಫಲೇ ಸಮೃದ್ಧೇ
ಮೂಲಂ ಕೃಷ್ಣೋ ಬ್ರಹ್ಮ ಚ ಬ್ರಾಹ್ಮಣಾಶ್ಚ॥  1-1-129 (129) 
ಪಾಂಡುರ್ಜಿತ್ವಾ ಬಹೂಂದೇಶಾನ್ಯುಧಾ ವಿಕ್ರಮಣೇನ ಚ।
ಅರಣ್ಯೇ ಮೃಗಯಾಶೀಲೋ ನ್ಯವಸತ್ಸಜನಸ್ತಥಾ॥ 1-1-130 (130) 
ಮೃಗವ್ಯವಾಯನಿಧನಾತ್ಕೃಚ್ಛ್ರಾಂ ಪ್ರಾಪ ಸ ಆಪದಂ।
ಜನ್ಮಪ್ರಭೃತಿ ಪಾರ್ಥಾನಾಂ ತತ್ರಾಚಾರವಿಧಿಕ್ರಮಃ॥ 1-1-131 (131) 
ಮಾತ್ರೋರಭ್ಯುಪಪತ್ತಿಶ್ಚ ಧರ್ಮೋಪನಿಷದಂ ಪ್ರತಿ।
ಧರ್ಮಾನಿಲೇಂದ್ರಾಂಸ್ತಾಭಿಃ ಸಾಽಽಜುಹಾವ ಸುತವಾಂಛಯಾ॥ 1-1-132 (132) 
`ತತೋ ಧರ್ಮೋಪನಿಷದಂ ಭೂತ್ವಾ ಭರ್ತುಃ ಪ್ರಿಯಾ ಪೃಥಾ।
ಧರ್ಮಾನಿಲೇಂದ್ರಾಂಸ್ತಾಭಿಃ ಸಾಽಽಜುಹಾವ ಸುತವಾಂಛಯಾ॥ 1-1-133 (133) 
ತದ್ದತ್ತೋಪನಿಷನ್ಮಾದ್ರೀ ಚಾಶ್ವಿನಾವಾಜುಹಾವ ಚ।
ಜಾತಾಃ ಪಾರ್ಥಾಸ್ತತಃ ಸರ್ವೇ ಕುಂತ್ಯಾ ಮಾದ್ರ್ಯಾಶ್ಚ ಮಂತ್ರತಃ।' 
ತಾಪಸೈಃ ಸಹ ಸಂವೃದ್ಧಾ ಮಾತೃಭ್ಯಾಂ ಪರಿರಕ್ಷಿತಾಃ॥  1-1-134 (134) 
ಮೇಧ್ಯಾರಣ್ಯೇಷು ಪುಣ್ಯೇಷು ಮಹತಾಮಾಶ್ರಮೇಷು ಚ।
`ತೇಷು ಜಾತೇಷು ಸರ್ವೇಷು ಪಾಂಡವೇಷು ಮಹಾತ್ಮಸು॥ 1-1-135 (135) 
ಮಾದ್ರ್ಯಾ ತು ಸಹ ಸಂಗಂಯ ಋಷಿಶಾಪಪ್ರಭಾವತಃ।
ಮೃತಃ ಪಾಂಡುರ್ಮಹಾಪುಣ್ಯೇ ಶತಶೃಂಗೇ ಮಹಾಗಿರೌ॥'  1-1-136 (136) 
ಋಷಿಭಿಶ್ಚ ಸಮಾನೀತಾ ಧಾರ್ತರಾಷ್ಟ್ರಾನ್ಪ್ರತಿ ಸ್ವಯಂ।
ಶಿಶವಶ್ಚಾಭಿರೂಪಾಶ್ಚ ಜಟಿಲಾ ಬ್ರಹ್ಮಚಾರಿಣಃ॥ 1-1-137 (137) 
ಪುತ್ರಾಶ್ಚ ಭ್ರಾತರಶ್ಚೇಮೇ ಶಿಷ್ಯಾಶ್ಚ ಸುಹೃದಶ್ಚ ವಃ।
ಪಾಂಡವಾ ಏತ ಇತ್ಯುಕ್ತ್ವಾ ಮುನಯೋಽಂತರ್ಹಿತಾಸ್ತತಃ॥ 1-1-138 (138) 
ತಾಂಸ್ತೈರ್ನಿವೇದಿತಾಂದೃಷ್ಟ್ವಾ ಪಾಂಡವಾನ್ಕೌರವಾಸ್ತದಾ।
ಶಿಷ್ಟಾಶ್ಚ ವರ್ಣಾಃ ಪೌರಾ ಯೇ ತೇ ಹರ್ಷಾಚ್ಚುಕ್ರುಶುರ್ಭೃಶಂ॥ 1-1-139 (139) 
ಆಹುಃ ಕೇಚಿನ್ನ ತಸ್ಯೈತೇ ತಸ್ಯೈತ ಇತಿ ಚಾಪರೇ।
ಯದಾ ಚಿರಮೃತಃ ಪಾಂಡುಃ ಕಥಂ ತಸ್ಯೇತದಿ ಚಾಪರೇ॥ 1-1-140 (140) 
ಸ್ವಾಗತಂ ಸರ್ವಥಾ ದಿಷ್ಟ್ಯಾ ಪಾಂಡೋಃ ಪಶ್ಯಾಮ ಸಂತತಿಂ।
ಉಚ್ಯತಾಂ ಸ್ವಾಗತಮಿತಿ ವಾಚೋಽಶ್ರೂಯಂತ ಸರ್ವಶಃ॥ 1-1-141 (141) 
ತಸ್ಮಿನ್ನುಪರತೇ ಶಬ್ದೇ ದಿಶಃ ಸರ್ವಾ ನಿನಾದಯನ್।
ಅಂತರ್ಹಿತಾನಾಂ ಭೂತಾನಾಂ ನಿಃಸ್ವನಸ್ತುಮುಲೀಽಭವತ್॥ 1-1-142 (142) 
ಪುಷ್ಪವೃಷ್ಟಿಃ ಶುಭಾ ಗಂಧಾಃ ಶಂಖದುಂದುಭಿನಿಃಸ್ವನಾಃ।
ಆಸನ್ಪ್ರವೇಶೇ ಪಾರ್ಥಾನಾಂ ತದದ್ಭುತಮಿವಾಭವತ್॥ 1-1-143 (143) 
ತತ್ಪ್ರೀತ್ಯಾ ಚೈವ ಸರ್ವೇಷಾಂ ಪೌರಾಣಾಂ ಹರ್ಷಸಂಭವಃ।
ಶಬ್ದ ಆಸೀನ್ಮಹಾಂಸ್ತತ್ರ ದಿವಸ್ಪೃಕ್ಕೀರ್ತಿವರ್ಧನಃ॥ 1-1-144 (144) 
ತೇಽಧೀತ್ಯ ನಿಖಿಲಾನ್ವೇದಾಞ್ಶಾಸ್ತ್ರಾಣಿ ವಿವಿಧಾನಿ ಚ।
ನ್ಯವಸನ್ಪಾಂಡವಾಸ್ತತ್ರ ಪೂಜಿತಾ ಅಕುತೋಭಯಾಃ॥ 1-1-145 (145) 
ಯುಧಿಷ್ಠಿರಸ್ಯ ಶೌಚೇನ ಪ್ರೀತಾಃ ಪ್ರಕೃತಯೋಽಭವನ್।
ಧೃತ್ಯಾ ಚ ಭೀಮಸೇನಸ್ಯ ವಿಕ್ರಮೇಣಾರ್ಜುನಸ್ಯ ಚ॥ 1-1-146 (146) 
ಗುರುಶುಶ್ರೂಷಯಾ ಕುಂತ್ಯಾ ಯಮಯೋರ್ವಿನಯೇನ ಚ।
ತುತೋಷ ಲೋಕಃ ಸಕಲಸ್ತೇಷಾಂ ಶೌರ್ಯಗುಣೇನ ಚ॥ 1-1-147 (147) 
ಸಮವಾಯೇ ತತೋ ರಾಜ್ಞಾಂ ಕನ್ಯಾಂ ಭರ್ತೃಸ್ವಯಂವರಾಂ।
ಪ್ರಾಪ್ತವಾನರ್ಜುನಃ ಕೃಷ್ಣಾಂ ಕೃತ್ವಾ ಕರ್ಮ ಸುದುಷ್ಕರಂ॥ 1-1-148 (148) 
ತತಃ ಪ್ರಭೃತಿ ಲೋಕೇಽಸ್ಮಿನ್ಪೂಜ್ಯಃ ಸರ್ವಧನುಷ್ಮತಾಂ।
ಆದಿತ್ಯ ಇವ ದುಷ್ಪ್ರೇಕ್ಷ್ಯಃ ಸಮರೇಷ್ವಪಿ ಚಾಭವತ್॥ 1-1-149 (149) 
ಸ ಸರ್ವಾನ್ಪಾರ್ಥಿವಾಂಜಿತ್ವಾ ಸರ್ವಾಂಶ್ಚ ಮಹತೋ ಗಣಾನ್।
ಆಜಹಾರಾರ್ಜುನೋ ರಾಜ್ಞೋ ರಾಜಸೂಯಂ ಮಹಾಕ್ರತುಂ॥ 1-1-150 (150) 
ಅನ್ನವಾಂದಕ್ಷಿಣಾವಾಂಶ್ಚ ಸರ್ವೈಃ ಸಮುದಿತೋ ಗುಣೈಃ।
ಯುಧಿಷ್ಠಿರೇಣ ಸಂಪ್ರಾಪ್ತೋ ರಾಜಸೂಯೋ ಮಹಾಕ್ರತುಃ॥ 1-1-151 (151) 
ಸುನಯಾದ್ವಾಸುದೇವಸ್ಯ ಭೀಮಾರ್ಜುನಬಲೇನ ಚ।
ಘಾತಯಿತ್ವಾ ಜರಾಸಂಧಂ ಚೈದ್ಯಂ ಚ ಬಲಗರ್ವಿತಂ॥ 1-1-152 (152) 
ದುರ್ಯೋಧನಂ ಸಮಾಗಚ್ಛನ್ನರ್ಹಣಾನಿ ತತಸ್ತತಃ।
ಮಣಿಕಾಂಚನರತ್ನಾನಿ ಗೋಹಸ್ತ್ಯಶ್ವಧನಾನಿ ಚ॥ 1-1-153 (153) 
ವಿಚಿತ್ರಾಣಿ ಚ ವಾಸಾಂಸಿ ಪ್ರಾವಾರಾವರಣಾನಿ ಚ।
ಕಂಬಲಾಜಿನರತ್ನಾನಿ ರಾಂಕವಾಸ್ತರಣಾನಿ ಚ॥ 1-1-154 (154) 
ಸಮೃದ್ಧಾಂ ತಾಂ ತಥಾ ದೃಷ್ಟ್ವಾ ಪಾಂಡವಾನಾಂ ತದಾ ಶ್ರಿಯಂ।
ಈರ್ಷ್ಯಾಸಮುತ್ಥಃ ಸುಮಹಾಂಸ್ತಸ್ಯ ಮನ್ಯುರಜಾಯತ॥ 1-1-155 (155) 
ವಿಮಾನಪ್ರತಿಮಾಂ ತತ್ರ ಮಯೇನ ಸುಕೃತಾಂ ಸಭಾಂ।
ಪಾಂಡವಾನಾಮುಪಹೃತಾಂ ಸ ದೃಷ್ಟ್ವಾ ಪರ್ಯತಪ್ಯತ॥ 1-1-156 (156) 
ತತ್ರಾವಹಸಿತಶ್ಚಾಸೀತ್ಪ್ರಸ್ಕಂದನ್ನಿವ ಸಂಭ್ರಮಾತ್।
ಪ್ರತ್ಯಕ್ಷಂ ವಾಸುದೇವಸ್ಯ ಭೀಮೇನಾನಭಿಜಾತವತ್॥ 1-1-157 (157) 
ಸ ಭೋಗಾನ್ವಿವಿಧಾನ್ಭುಂಜನ್ರತ್ನಾನಿ ವಿವಿಧಾನಿ ಚ।
ಕಥಿತೋ ಧೃತರಾಷ್ಟ್ರಸ್ಯ ವಿವರ್ಣೋ ಹರಿಣಃ ಕೃಶಃ॥ 1-1-158 (158) 
ಅನ್ವಜಾನಾತ್ತತೋ ದ್ಯೂತಂ ಧೃತರಾಷ್ಟ್ರಃ ಸುತಪ್ರಿಯಃ।
ತಚ್ಛ್ರುತ್ವಾ ವಾಸುದೇವಸ್ಯ ಕೋಪಃ ಸಮಭವನ್ಮಹಾನ್॥ 1-1-159 (159) 
ನಾತಿಪ್ರೀತಮನಾಶ್ಚಾಸೀದ್ವಿವಾದಾಂಶ್ಚಾನ್ವಮೋದತ।
ದ್ಯೂತಾದೀನನಯಾನ್ಘೋರಾನ್ವಿವಿಧಾಂಶ್ಚಾಪ್ಯುಪೈಕ್ಷತ॥ 1-1-160 (160) 
ನಿರಸ್ಯ ವಿದುರಂ ಭೀಷ್ಮಂ ದ್ರೋಣಂ ಶಾರದ್ವತಂ ಕೃಪಂ।
ವಿಗ್ರಹೇ ತುಮುಲೇ ತಸ್ಮಿಂದಹನ್ಕ್ಷತ್ರಂ ಪರಸ್ಪರಂ॥ 1-1-161 (161) 
ಜಯತ್ಸು ಪಾಂಡುಪುತ್ರೇಷು ಶ್ರುತ್ವಾ ಸುಮಹದಪ್ರಿಯಂ।
ದುರ್ಯೋಧನಮತಂ ಜ್ಞಾತ್ವಾ ಕರ್ಣಸ್ಯ ಶಕುನೇಸ್ತಥಾ॥ 1-1-162 (162) 
ಧೃತರಾಷ್ಟ್ರಶ್ಚಿರಂ ಧ್ಯಾತ್ವಾ ಸಂಜಯಂ ವಾಕ್ಯಮಬ್ರವೀತ್।
ಶೃಣು ಸಂಜಯ ಸರ್ವಂ ಮೇ ನಚಾಸೂಯಿತುಮರ್ಹಸಿ॥ 1-1-163 (163) 
ಶ್ರುತವಾನಸಿ ಮೇಧಾವೀ ಬುದ್ಧಿಮಾನ್ಪ್ರಾಜ್ಞಸಂಮತಃ।
ನ ವಿಗ್ರಹೇ ಮಮ ಮತಿರ್ನ ಚ ಪ್ರೀಯೇ ಕುಲಕ್ಷಯೇ॥ 1-1-164 (164) 
ನ ಮೇ ವಿಶೇಷಃ ಪುತ್ರೇಷು ಸ್ವೇಷು ಪಾಂಡುಸುತೇಷು ವಾ।
ವೃದ್ಧಂ ಮಾಮಭ್ಯಸೂಯಂತಿ ಪುತ್ರಾ ಮನ್ಯುಪರಾಯಣಾಃ॥ 1-1-165 (165) 
ಅಹಂ ತ್ವಚಕ್ಷುಃ ಕಾರ್ಪಣ್ಯಾತ್ಪುತ್ರಪ್ರೀತ್ಯಾ ಸಹಾಮಿ ತತ್।
ಮುಹ್ಯಂತಂ ಚಾನುಮುಹ್ಯಾಮಿ ದುರ್ಯೋಧನಮಚೇತನಂ॥ 1-1-166 (166) 
ರಾಜಸೂಯೇ ಶ್ರಿಯಂ ದೃಷ್ಟ್ವಾ ಪಾಂಡವಸ್ಯ ಮಹೌಜಸಃ।
ತಚ್ಚಾವಹಸನಂ ಪ್ರಾಪ್ಯ ಸಭಾರೋಹಣದರ್ಶನೇ॥ 1-1-167 (167) 
ಅಮರ್ಷಿತಃ ಸ್ವಯಂ ಜೇತುಮಶಕ್ತಃ ಪಾಂಡವಾನ್ರಣೇ।
ನಿರುತ್ಸಾಹಶ್ಚ ಸಂಪ್ರಾಪ್ತುಂ ಸುಶ್ರಿಯಂ ಕ್ಷತ್ರಿಯೋಽಪಿ ಸನ್॥ 1-1-168 (168) 
ಗಾಂಧಾರರಾಜಸಹಿತಶ್ಛದ್ಮದ್ಯೂತಮಮಂತ್ರಯತ್।
ತತ್ರ ಯದ್ಯದ್ಯಥಾ ಜ್ಞಾತಂ ಮಯಾಂ ಸಂಜಯ ತಚ್ಛೃಣು॥ 1-1-169 (169) 
ಶ್ರುತ್ವಾ ತು ಮಮ ವಾಕ್ಯಾನಿ ಬುದ್ಧಿಯುಕ್ತಾನಿ ತತ್ತ್ವತಃ।
ತತೋ ಜ್ಞಾಸ್ಯಸಿ ಮಾಂ ಸೌತೇ ಪ್ರಜ್ಞಾಟಚಕ್ಷುಷಮಿತ್ಯುತ॥ 1-1-170 (170) 
ಯದಾಽಶ್ರೌಷಂ ಧನುರಾಯಂಯ ಚಿತ್ರಂ
ವಿದ್ಧಂ ಲಕ್ಷ್ಯಂ ಪಾತಿತಂ ವೈ ಪೃಥಿವ್ಯಾಂ। 
ಕೃಷ್ಣಾಂ ಹೃತಾಂ ಪ್ರೇಕ್ಷತಾಂ ಸರ್ವರಾಜ್ಞಾಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-171 (171) 
ಯದಾಽಶ್ರೌಷಂ ದ್ವಾರಕಾಯಾಂ ಸುಭದ್ರಾಂ
ಪ್ರಸಹ್ಯೋಢಾಂ ಮಾಧವೀಮರ್ಜುನೇನ। 
ಇಂದ್ರಪ್ರಸ್ಥಂ ವೃಷ್ಣಿವೀರೌ ಚ ಯಾತೌ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-172 (172) 
ಯದಾಽಶ್ರೌಷಂ ದೇವರಾಜಂ ಪ್ರವೃಷ್ಟಂ
ಶರೈರ್ದಿವ್ಯೈರ್ವಾರಿತಂ ಚಾರ್ಜುನೇನ। 
ಅಗ್ನಿಂ ತಥಾ ತರ್ಪಿತಂ ಖಾಂಡವೇ ಚ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-173 (173) 
ಯದಾಽಶ್ರೌಷಂ ಜಾತುಷಾದ್ವೇಶ್ಮನಸ್ತಾ-
ನ್ಮುಕ್ತಾನ್ಪಾರ್ಥಾನ್ಪಂಚ ಕುಂತ್ಯಾ ಸಮೇತಾನ್। 
ಯುಕ್ತಂ ಚೈಷಾಂ ವಿದುರಂ ಸ್ವಾರ್ಥಸಿದ್ಧ್ಯೈ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-174 (174) 
ಯದಾಽಶ್ರೌಷಂ ದ್ರೌಪದೀಂ ರಂಗಮಧ್ಯೇ
ಲಕ್ಷ್ಯಂ ಭಿತ್ತ್ವಾ ನಿರ್ಜಿತಾಮರ್ಜುನೇನ। 
ಶೂರಾನ್ಪಂಚಾಲಾನ್ಪಾಂಡವೇಯಾಂಶ್ಚ ಯುಕ್ತಾಂ-
ಸ್ತದಾ ನಾಶಂಸೇ ವಿಜಯಾಯ ಸಂಜಯ॥  1-1-175 (175) 
ಯದಾಽಶ್ರೌಷಂ ಮಾಗಧಾನಾಂ ವರಿಷ್ಠಂ
ಜರಾಸಂಧಂ ಕ್ಷ್ವಮಧ್ಯೇ ಜ್ವಲಂತಂ। 
ದೋರ್ಭ್ಯಾಂ ಹತಂ ಭೀಮಸೇನೇನ ಗತ್ವಾ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-176 (176) 
ಯದಾಽಶ್ರೌಷಂ ದಿಗ್ಜಯೇ ಪಾಂಡುಪುತ್ರೈ-
ರ್ವಶೀಕೃತಾನ್ಭೂಮಿಪಾಲಾನ್ಪ್ರಸಹ್ಯ। 
ಮಹಾಕ್ರತುಂ ರಾಜಸೂಯಂ ಕೃತಂ ಚ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-177 (177) 
ಯದಾಽಶ್ರೌಷಂ ದ್ರೌಪದೀಮಶ್ರುಕಂಠೀಂ
ಸಭಾಂ ನೀತಾಂ ದುಃಖಿತಾಮೇಕವಸ್ತ್ರಾಂ। 
ರಜಸ್ವಲಾಂ ನಾಥವತೀಮನಾಥವ-
ತ್ತದಾ ನಾಶಂಸೇ ವಿಜಯಾಯ ಸಂಜಯ॥  1-1-178 (178) 
ಯದಾಽಶ್ರೌಷಂ ವಾಸಸಾಂ ತತ್ರ ರಾಶಿಂ
ಸಮಾಕ್ಷಿಪತ್ಕಿತವೋ ಮಂದಬುದ್ಧಿಃ। 
ದುಃಶಾಸನೋ ಗತವಾನ್ನೈವಂ ಚಾಂತಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-179 (179) 
ಯದಾಽಶ್ರೌಷಂ ಹೃತರಾಜ್ಯಂ ಯುಧಿಷ್ಠಿರಂ
ಪರಾಜಿತಂ ಸೌಬಲೇನಾಕ್ಷವತ್ಯಾಂ। 
ಅನ್ವಾಗತಂ ಭ್ರಾತೃಭಿರಪ್ರಮೇಯೈ-
ಸ್ತದಾ ನಾಶಂಸೇ ವಿಜಯಾಯ ಸಂಜಯ॥  1-1-180 (180) 
ಯದಾಶ್ರೌಷಂ ವಿವಿಧಾಸ್ತತ್ರ ಚೇಷ್ಟಾ
ಧರ್ಮಾತ್ಮನಾಂ ಪ್ರಸ್ಥಿತಾನಾಂ ವನಾಯ। 
ಜ್ಯೇಷ್ಠಪ್ರೀತ್ಯಾ ಕ್ಲಿಶ್ಯತಾಂ ಪಾಂಡವಾನಾಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-181 (181) 
ಯದಾಽಶ್ರೌಷಂ ಸ್ನಾತಕಾನಾಂ ಸಹಸ್ರೈ-
ರನ್ವಾಗತಂ ಧರ್ಮರಾಜಂ ವನಸ್ಥಂ। 
ಭಿಕ್ಷಾಭುಜಾಂ ಬ್ರಾಹ್ಮಣಾನಾಂ ಮಹಾತ್ಮನಾಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-182 (182) 
`ಯದಾಽಶ್ರೌಷಂ ವನವಾಸೇನ ಪಾರ್ಥಾ-
ನ್ಸಮಾಗತಾನ್ಮಹರ್ಷಿಭಿಃ ಪುರಾಣೈಃ। 
ಉಪಾಸ್ಯಮಾನಾನ್ಸಗಣೈರ್ಜಾತಸಖ್ಯಾಂ-
ಸ್ತದಾ ನಾಶಂಸೇ ವಿಜಯಾಯ ಸಂಜರ್ಯ॥'  1-1-184 (183) 
ಯದಾಶ್ರೌಷಂ ತ್ರಿದಿವಸ್ಥಂ ಧನಂಜಯಂ
ಶಕ್ರಾತ್ಸಾಕ್ಷಾದ್ದಿವ್ಯಮಸ್ತ್ರಂ ಯಥಾವತ್। 
ಅಧೀಯಾನಂ ಶಂಸಿತಂ ಸತ್ಯಸಂಧಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-185 (184) 
ಯದಾಽಶ್ರೋಷಂ ಕಾಲಕೇಯಾಸ್ತತಸ್ತೇ
ಪೌಲೋಮಾನೋ ವರದಾನಾಚ್ಚ ದೃಪ್ತಾಃ। 
ದೇವೈರಜೇಯಾ ನಿರ್ಜಿತಾಶ್ಚಾರ್ಜುನೇನ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-186 (185) 
ಯದಾಽಶ್ರೌಷಮಸುರಾಣಾಂ ವಧಾರ್ಥೇ
ಕಿರೀಟಿನಂ ಯಾಂತಮಮಿತ್ರಕರ್ಶನಂ। 
ಕೃತಾರ್ಥಂ ಚಾಪ್ಯಾಗತಂ ಶಕ್ರಲೋಕಾ-
ತ್ತದಾ ನಾಶಂಸೇ ವಿಜಯಾಯ ಸಂಜಯ॥  1-1-187 (186) 
`ಯದಾಽಶ್ರೌಷಂ ತೀರ್ಥಯಾತ್ರಾಪ್ರವೃತ್ತಂ
ಪಾಂಡೋಃ ಸುತಂ ಸಹಿತಂ ಲೋಮಶೇನ। 
ಬೃಹದಶ್ವಾದಕ್ಷಹೃದಯಂ ಚ ಪ್ರಾಪ್ತಂ
ತದಾ ನಾಶಂಸೇ ವಿಜಯಾಯ ಸಂಜಯ॥'  1-1-188 (187) 
ಯದಾಽಶ್ರೌಷಂ ವೈಶ್ರವಣೇನ ಸಾರ್ಧಂ
ಸಮಾಗತಂ ಭೀಮನ್ಯಾಂಶ್ಚ ಪಾರ್ಥಾನ್। 
ತಸ್ಮಿಂದೇಶೇ ಮಾನುಷಾಣಾಮಗಂಯೇ
ತದಾ ನಾಶಂಸಿ ವಿಜಯಾಯ ಸಂಜಯಾ॥  1-1-189 (188) 
ಯದಾಽಶ್ರೌಷಂ ಘೋಷಯಾತ್ರಾಗತಾನಾಂ
ಬಂಧಂ ಗಂಧರ್ವೈರ್ಮೋಕ್ಷಣಂ ಚಾರ್ಜುನೇನ। 
ಸ್ವೇಷಾಂ ಸುತಾನಾಂ ಕರ್ಣಬುದ್ಧೌ ರತಾನಾಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-190 (189) 
ಯದಾಽಶ್ರೌಷಂ ಯಕ್ಷರೂಪೇಣ ಧರ್ಮಂ
ಸಮಾಗತಂ ಧರ್ಮರಾಜೇನ ಸೂತ। 
ಪ್ರಶ್ನಾನ್ಕಾಂಶ್ಚಿದ್ವಿಬ್ರುವಾಣಂ ಚ ಸಂಯಕ್
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-191 (190) 
ಯದಾಽಶ್ರೌಷಂ ನ ವಿದುರ್ಮಾಮಕಾಸ್ತಾನ್
ಪ್ರಚ್ಛನ್ನರೂಪಾನ್ವಸತಃ ಪಾಂಡವೇಯಾನ್। 
ವಿರಾಟರಾಷ್ಟ್ರೇ ಸಹ ಕೃಷ್ಣಯಾ ಚ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-192 (191) 
`ಯದಾಽಶ್ರೌಷಂ ಕೀಚಕಾನಾಂ ವರಿಷ್ಠಂ
ನಿಷೂದಿತಂ ಭ್ರಾತೃಶತೇನ ಸಾರ್ಧಂ। 
ದ್ರೌಪದ್ಯರ್ಥೇ ಭೀಮಸೇನೇನ ಸಂಖ್ಯೇ
ತದಾ ನಾಶಂಸೇ ವಿಜಯಾಯ ಸಂಜಯ॥'  1-1-193 (192) 
ಯದಾಽಶ್ರೌಷಂ ಮಾಮಕಾನಾಂ ವರಿಷ್ಠಾ-
ಂಧನಂಜಯೇನೈಕರಥೇನ ಭಗ್ನಾನ್। 
ವಿರಾಟರಾಷ್ಟ್ರೇ ವಸತಾ ಮಹಾತ್ಮನಾ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-194 (193) 
ಯದಾಽಶ್ರೌಷಂ ಸತ್ಕೃತಂ ಮತ್ಸ್ಯರಾಜ್ಞಾ
ಸುತಾಂ ದತ್ತಾಮುತ್ತರಾಮರ್ಜುನಾಯ। 
ತಾಂ ಚಾರ್ಜುನಃ ಪ್ರತ್ಯಗೃಹ್ಣಾತ್ಸುತಾರ್ಥೇ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-195 (194) 
ಯದಾಽಶ್ರೌಷಂ ನಿರ್ಜಿತಸ್ಯಾಧನಸ್ಯ
ಪ್ರವ್ರಾಜಿತಸ್ಯ ಸ್ವಜನಾತ್ಪ್ರಚ್ಯುತಸ್ಯ। 
ಅಕ್ಷೌಹಿಣೀಃ ಸಪ್ತ ಯುಧಿಷ್ಠಿರಸ್ಯ
ತದಾ ನಾಶಂಸೇ ವಿಜಯಾಯ ಸಂಜಯ॥ 196 ॥  1-1-196 (195) 
ಯದಾಽಶ್ರೌಷಂ ಮಾಧವಂ ವಾಸುದೇವಂ
ಸರ್ವಾತ್ಮನಾ ಪಾಂಡವಾರ್ಥೇ ನಿವಿಷ್ಟಂ। 
ಯಸ್ಯೇಮಾಂ ಗಾಂ ವಿಕ್ರಮಮೇಕಮಾಹು-
ಸ್ತದಾ ನಾಶಂಸೇ ವಿಜಯಾಯ ಸಂಜಯ॥  1-1-197 (196) 
ಯದಾಽಶ್ರೌಷಂ ನರನಾರಾಯಣೌ ತೌ
ಕೃಷ್ಣಾರ್ಜುನೌ ವದತೋ ನಾರದಸ್ಯ। 
ಅಹಂ ದ್ರಷ್ಟಾ ಬ್ರಹ್ಮಲೋಕೇ ಚ ಸಂಯಕ್
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-198 (197) 
ಯದಾಽಶ್ರೌಷಂ ಲೋಕಹಿತಾಯ ಕೃಷ್ಣಂ
ಶಮಾರ್ಥಿನಮುಪಯಾತಂ ಕುರೂಣಾಂ। 
ಶಮಂ ಕುರ್ವಾಣಮಕೃತಾರ್ಥಂ ಚ ಯಾತಂ
ತದಾ ನಾಶಂಸೇ ವಿಜಯಾಯ ಸಂಜಯ॥ 199 ॥  1-1-199 (198) 
ಯದಾಽಶ್ರೌಷಂ ಕರ್ಣದುರ್ಯೋಧನಾಭ್ಯಾಂ
ಬುದ್ಧಿಂ ಕೃತಾಂ ನಿಗ್ರಹೇ ಕೇಶವಸ್ಯ। 
ತಂ ಚಾತ್ಮಾನಂ ಬಹುಧಾ ದರ್ಶಯಾನಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-200 (199) 
ಯದಾಽಶ್ರೌಷಂ ವಾಸುದೇವೇ ಪ್ರಯಾತೇ
ರಥಸ್ಯೈಕಾಮಗ್ರತಸ್ತಿಷ್ಠಮಾನಾಂ। 
ಆರ್ತಾಂ ಪೃಥಾಂ ಸಾಂತ್ವಿತಾಂ ಕೇಶವೇನ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-201 (200) 
ಯದಾಽಶ್ರೌಷಂ ಮಂತ್ರಿಣಂ ವಾಸುದೇವಂ
ತಥಾ ಭೀಷ್ಮಂ ಶಾಂತನವಂ ಚ ತೇಷಾಂ। 
ಭಾರದ್ವಾಜಂ ಚಾಶಿಷೋಽನುಬ್ರುವಾಣಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-202 (201) 
ಯದಾ ಕರ್ಣೋ ಭೀಷ್ಮಮುವಾಚ ವಾಕ್ಯಂ
ನಾಹಂ ಯೋತ್ಸ್ಯೇ ಯುಧ್ಯಮಾನೇ ತ್ವಯೀತಿ। 
ಹಿತ್ವಾ ಸೇನಾಮಪಚಕ್ರಾಮ ಚಾಪಿ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-203 (202) 
ಯದಾಽಶ್ರೌಷಂ ವಾಸುದೇವಾರ್ಜುನೌ ತೌ
ತಥಾ ಧನುರ್ಗಾಂಡಿವಮಪ್ರಮೇಯಂ। 
ತ್ರೀಣ್ಯುಗ್ರವೀರ್ಯಾಣಿ ಸಮಾಗತಾನಿ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-204 (203) 
ಯದಾಽಶ್ರೌಷಂ ಕಶ್ಲಲೇನಾಭಿಪನ್ನೇ
ರಥೋಪಸ್ಥೇ ಸೀದಮಾನೇಽರ್ಜುನೇ ವೈ। 
ಕೃಷ್ಣಂ ಲೋಕಾಂದರ್ಶಯಾನಂ ಶರೀರೇ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-205 (204) 
ಯದಾಽಶ್ರೌಷಂ ಭೀಷ್ಮಮಿತ್ರಕರ್ಶನಂ
ನಿಘ್ನಂತಮಾಜಾವಯುತಂ ರಥಾನಾಂ। 
ನೈಷಾಂ ಕಶ್ಚಿದ್ವಧ್ಯತೇ ಖ್ಯಾತರೂಪ-
ಸ್ತದಾ ನಾಶಂಸೇ ವಿಜಯಾಯ ಸಂಜಯ॥  1-1-206 (205) 
ಯದಾಽಶ್ರೌಷಂ ಚಾಪಗೇಯೇನ ಸಂಖ್ಯೇ
ಸ್ವಯಂ ಮೃತ್ಯುಂ ವಿಹಿತಂ ಧಾರ್ಮಿಕೇಣ। 
ತಚ್ಚಾಕಾರ್ಷುಃ ಪಾಂಡವೇಯಾಃ ಪ್ರಹೃಷ್ಟಾ-
ಸ್ತದಾ ನಾಶಂಸೇ ವಿಜಯಾಯ ಸಂಜಯ॥  1-1-207 (206) 
ಯದಾಽಶ್ರೌಷಂ ಭೀಷ್ಮಮತ್ಯಂತಶೂರಂ
ಹತಂ ಪಾರ್ಥೇನಾಹವೇಷ್ವಪ್ರಧೃಷ್ಯಂ। 
ಶಿಖಂಡಿನಂ ಪುರತಃ ಸ್ಥಾಪಯಿತ್ವಾ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-208 (207) 
ಯದಾಽಶ್ರೌಷಂ ಶರತಲ್ಪೇ ಶಯಾನಂ
ವೃದ್ಧಂ ವೀರಂ ಸಾದಿತಂ ಚಿತ್ರಪುಂಖೈಃ। 
ಭೀಷ್ಮಂ ಕೃತ್ವಾ ಸೋಮಕಾನಲ್ಪಶೇಷಾಂ-
ಸ್ತದಾ ನಾಶಂಸೇ ವಿಜಯಾಯ ಸಂಜಯ॥  1-1-209 (208) 
ಯದಾಽಶ್ರೌಷಂ ಶಾಂತನವೇ ಶಯಾನೇ
ಪಾನೀಯಾರ್ಥೇ ಚೋದಿತೇನಾರ್ಜುನೇನ। 
ಭೂಮಿಂ ಭಿತ್ತ್ವಾ ತರ್ಪಿತಂ ತತ್ರ ಭೀಷ್ಮಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-210 (209) 
ಯದಾಶ್ರೌಷಂ ಶುಕ್ರಸೂರ್ಯೌ ಚ ಯುಕ್ತೌ
ಕೌಂತೇಯಾನಾಮನುಲೋಮೌ ಜಯಾಯ। 
ನಿತ್ಯಂ ಚಾಸ್ಮಾಞ್ಶ್ವಾಪದಾ ಭೀಷಯಂತಿ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-211 (210) 
ಯದಾ ದ್ರೋಣೋ ವಿವಿಧಾನಸ್ತ್ರಮಾರ್ಗಾ-
ನ್ನಿದರ್ಶಯನ್ಸಮರೇ ಚಿತ್ರಯೋಧೀ। 
ನ ಪಾಂಡವಾಞ್ಶ್ರೇಷ್ಠತರಾನ್ನಿಹಂತಿ
ತದಾ ನಾಶಂಸೇ ವಿಜಯಾಯಂ ಸಂಜಯ॥  1-1-212 (211) 
ಯದಾಽಶ್ರೌಷಂ ಚಾಸ್ಮದೀಯಾನ್ಮಹಾರಥಾ-
ನ್ವ್ಯವಸ್ಥಿತಾನರ್ಜುನಸ್ಯಾಂತಕಾಯ। 
ಸಂಶಪ್ತಕಾನ್ನಿಹತಾನರ್ಜುನೇನ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-213 (212) 
ಯದಾಽಶ್ರೌಷಂ ವ್ಯೂಹಮಭೇದ್ಯಮನ್ಯೈ-
ರ್ಭಾರದ್ವಾಜೇನಾತ್ತಶಸ್ತ್ರೇಣ ಗುಪ್ತಂ। 
ಭಿತ್ತ್ವಾ ಸೌಭದ್ರಂ ವೀರಮೇಕಂ ಪ್ರವಿಷ್ಟಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-214 (213) 
ಯದಾಽಭಿಮನ್ಯುಂ ಪರಿವಾರ್ಯ ಬಾಲಂ
ಸರ್ವೇ ಹತ್ತ್ವಾ ಹೃಷ್ಟರೂಪಾ ಬಭೂವುಃ। 
ಮಹಾರಥಾಃ ಪಾರ್ಥಮಶಕ್ನುವಂತ-
ಸ್ತದಾ ನಾಶಂಸೇ ವಿಜಯಾಯ ಸಂಜಯ॥  1-1-215 (214) 
ಯದಾಽಶ್ರೌಷಮಭಿಮನ್ಯುಂ ನಿಹತ್ಯ
ಹರ್ಷಾನ್ಮೂಢಾನ್ಕ್ರೋಶತೋ ಧಾರ್ತರಾಷ್ಟ್ರಾನ್। 
ಕ್ರೋಧಾದುಕ್ತಂ ಸೈಂಧವೇ ಚಾರ್ಜುನೇನ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-216 (215) 
ಯದಾಽಶ್ರೌಷಂ ಸೈಂಧವಾರ್ಥೇ ಪ್ರತಿಜ್ಞಾಂ
ಪ್ರತಿಜ್ಞಾತಾಂ ತದ್ವಧಾಯಾರ್ಜುನೇನ। 
ಸತ್ಯಾಂ ತೀರ್ಣಾಂ ಶತ್ರುಮಧ್ಯೇ ಚ ತೇನ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-217 (216) 
ಯದಾಽಶ್ರೌಷಂ ಶ್ರಾಂತಹಯೇ ಧನಂಜಯೇ
ಮುಕ್ತ್ವಾ ಹಯಾನ್ಪಾಯಯಿತ್ವೋಪವೃತ್ತಾನ್। 
ಪುನರ್ಯುಕ್ತ್ವಾ ವಾಸುದೇವಂ ಪ್ರಯಾತಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-218 (217) 
ಯದಾಽಶ್ರೌಷಂ ವಾಹನೇಷ್ವಕ್ಷಮೇಷು
ರಥೋಪಸ್ಥೇ ತಿಷ್ಠತಾ ಪಾಂಡವೇನ। 
ಸರ್ವಾನ್ಯೋಧಾನ್ವಾರಿತಾನರ್ಜುನೇನ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-219 (218) 
ಯದಾಽಶ್ರೌಷಂ ನಾಗಬಲೈಃ ಸುದುಃಸಹಂ
ದ್ರೋಣಾನೀಕಂ ಯುಯುಧಾನಂ ಪ್ರಮಥ್ಯ। 
ಯಾತಂ ವಾರ್ಷ್ಣೇಯಂ ಯತ್ರ ತೌ ಕೃಷ್ಣಪಾರ್ಥೌ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-220 (219) 
ಯದಾಽಶ್ರೌಷಂ ಕರ್ಣಮಾಸಾದ್ಯ ಮುಕ್ತಂ
ವಧಾದ್ಭೀಮಂ ಕುತ್ಸಯಿತ್ವಾ ವಚೋಭಿಃ। 
ಧನುಷ್ಕೋಟ್ಯಾಽಽತುದ್ಯ ಕರ್ಣೇನ ವೀರಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-221 (220) 
ಯದಾ ದ್ರೋಣಃ ಕೃತವರ್ಮಾ ಕೃಪಶ್ಚ
ಕರ್ಣೋ ದ್ರೌಣಿರ್ಮದ್ರರಾಜಶ್ಚ ಶೂರಃ। 
ಅಮರ್ಷಯನ್ಸೈಂಧವಂ ವಧ್ಯಮಾನಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-222 (221) 
ಯದಾಽಶ್ರೌಷಂ ದೇವರಾಜೇನ ದತ್ತಾಂ
ದಿವ್ಯಾಂ ಶಕ್ತಿಂ ವ್ಯಂಸಿತಾಂ ಮಾಧವೇನ। 
ಘಟೋತ್ಕಚೇ ರಾಕ್ಷಸೇ ಘೋರರೂಪೇ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-223 (222) 
ಯದಾಽಶ್ರೌಷಂ ಕರ್ಣಘಟೋತ್ಕಚಾಭ್ಯಾಂ
ಯುದ್ಧೇ ಮುಕ್ತಾಂ ಸೂತಪುತ್ರೇಣ ಶಕ್ತಿಂ। 
ಯಯಾ ವಧ್ಯಃ ಸಮರೇ ಸವ್ಯಸಾಚೀ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-224 (223) 
ಯದಾಽಶ್ರೌಷಂ ದ್ರೋಣಮಾಚಾರ್ಯಮೇಕಂ
ಧೃಷ್ಟದ್ಯುಂನೇನಾಭ್ಯತಿಕ್ರಂಯ ಧರ್ಮಂ। 
ರಥೋಪಸ್ಥೇ ಪ್ರಾಯಗತಂ ವಿಶಸ್ತಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-225 (224) 
ಯದಾಽಶ್ರೌಷಂ ದ್ರೌಣಿನಾ ದ್ವೈರಥಸ್ಥಂ
ಮಾದ್ರೀಸುತಂ ನಕುಲಂ ಲೋಕಮಧ್ಯೇ। 
ಸಮಂ ಯುದ್ಧೇ ಮಂಡಲೇಭ್ಯಶ್ಚರಂತಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-226 (225) 
ಯದಾ ದ್ರೋಣೇ ನಿಹತೇ ದ್ರೋಣಪುತ್ರೋ
ನಾರಾಯಣಂ ದಿವ್ಯಮಸ್ತ್ರಂ ವಿಕುರ್ವನ್। 
ನೈಷಾಮಂತಂ ಗತವಾನ್ಪಾಂಡವಾನಾಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-227 (226) 
ಯದಾಽಶ್ರೌಷಂ ಭೀಮಸೇನೇನ ಪೀತಂ
ರಕ್ತಂ ಭ್ರಾತುರ್ಯುಧಿ ದುಃಶಾಸನಸ್ಯ। 
ನಿವಾರಿತಂ ನಾನ್ಯತಮೇನ ಭೀಮಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-228 (227) 
ಯದಾಽಶ್ರೌಷಂ ಕರ್ಣಮತ್ಯಂತಶೂರಂ
ಹತಂ ಪಾರ್ಥೇನಾಹವೇಷ್ವಪ್ರಧೃಷ್ಯಂ। 
ತಸ್ಮಿನ್ಭ್ರಾತೃಣಾಂ ವಿಗ್ರಹೇ ದೇವಗುಹ್ಯೇ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-229 (228) 
ಯದಾಽಶ್ರೌಷಂ ದ್ರೋಣಪುತ್ರಂ ಚ ಶೂರಂ
ದುಃಶಾಸನಂ ಕೃತವರ್ಮಾಣಮುಗ್ರಂ। 
ಯುಧಿಷ್ಠಿರಂ ಧರ್ಮರಾಜಂ ಜಯಂತಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-230 (229) 
ಯದಾಽಶ್ರೌಷಂ ನಿಹತಂ ಮದ್ರರಾಜಂ
ರಣೇ ಶೂರಂ ಧರ್ಮರಾಜೇನ ಸೂತ। 
ಸದಾ ಸಂಗ್ರಾಮೇ ಸ್ಪ್ರಧತೇ ಯಸ್ತು ಕೃಷ್ಣಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-231 (230) 
ಯದಾಽಶ್ರೌಷಂ ಕಲಹದ್ಯೂತಮೂಲಂ
ಮಾಯಾಬಲಂ ಸೌಬಲಂ ಪಾಂಡವೇನ। 
ಹತಂ ಸಂಗ್ರಾಮೇ ಸಹದೇವೇನ ಪಾಪಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-232 (231) 
ಯದಾಽಶ್ರೌಷಂ ಶ್ರಾಂತಮೇಕಂ ಶಯಾನಂ
ಹ್ರದಂ ಗತ್ವಾ ಸ್ತಂಭಯಿತ್ವಾ ತದಂಭಃ। 
ದುರ್ಯೋಧನಂ ವಿರಥಂ ಭಗ್ನಶಕ್ತಿಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-233 (232) 
ಯದಾಽಶ್ರೌಷಂ ಪಾಂಡವಾಂಸ್ತಿಷ್ಠಮಾನಾನ್
ಗತ್ವಾ ಹ್ರದೇ ವಾಸುದೇವೇನ ಸಾರ್ಧಂ। 
ಅಮರ್ಷಣಂ ಧರ್ಷಯತಃ ಸುತಂ ಮೇ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-234 (233) 
ಯದಾಽಶ್ರೌಷಂ ವಿವಿಧಾಂಶ್ಚಿತ್ರಮಾರ್ಗಾನ್
ಗದಾಯುದ್ಧೇ ಮಂಡಲಶಶ್ಚರಂತಂ। 
ಮಿಥ್ಯಾ ಹತಂ ವಾಸುದೇವಸ್ಯ ಬುದ್ಧ್ಯಾ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-235 (234) 
ಯದಾಽಶ್ರೌಷಂ ದ್ರೋಣಪುತ್ರಾದಿಭಿಸ್ತೈ-
ರ್ಹತಾನ್ಪಂಚಾಲಾಂದ್ರೌಪದೇಯಾಂಶ್ಚ ಸುಪ್ತಾನ್। 
ಕೃತಂ ಬೀಭತ್ಸಮಯಶಸ್ಯಂ ಚ ಕರ್ಮ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-236 (235) 
ಯದಾಽಶ್ರೌಷಂ ಭೀಮಸೇನಾನುಯಾತೇ-
ನಾಶ್ವತ್ಥಾಂನಾ ಪರಮಾಸ್ತ್ರಂ ಪ್ರಯುಕ್ತಂ। 
ಕ್ರುದ್ಧೇನೈಷೀಕಮವಧೀದ್ಯೇನ ಗರ್ಭಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-237 (236) 
ಯದಾಽಶ್ರೌಷಂ ಬ್ರಹ್ಮಶಿರೋಽರ್ಜುನೇನ
ಸ್ವಸ್ತೀತ್ಯುಕ್ತ್ವಾಽಸ್ತ್ರಮಸ್ತ್ರೇಣ ಶಾಂತಂ। 
ಅಶ್ವತ್ಥಾಂನಾ ಮಣಿರತ್ನಂ ಚ ದತ್ತಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-238 (237) 
ಯದಾಽಶ್ರೌಷಂ ದ್ರೋಣಪುತ್ರೇಣ ಗರ್ಭೇ
ವೈರಾಟ್ಯಾ ವೈ ಪಾತ್ಯಮಾನೇ ಮಹಾಸ್ತ್ರೈಃ। 
ಸಂಜೀವಯಾಮೀತಿ ಹರೇಃ ಪ್ರತಿಜ್ಞಾಂ
ತದಾ ನಾಶಂಸೇ ವಿಜಯಾಯ ಸಂಜಯ॥  1-1-239 (238) 
ದ್ವೈಪಾಯನಃ ಕೇಶವೋ ದ್ರೋಣಪುತ್ರಂ
ಪರಸ್ಪೇರಣಾಭಿಶಾಪೈಃ ಶಶಾಪ। 
ಬುದ್ಧ್ವಾ ಚಾಹಂ ಬುದ್ಧಿಹೀನೋಽದ್ಯ ಸೂತ
ಸಂತಪ್ಯೇ ವೈ ಪುತ್ರಪೌತ್ರೈಶ್ಚ ಹೀನಃ॥  1-1-240 (239) 
ಶೋಚ್ಯಾ ಗಾಂಧಾರೀ ಪುತ್ರಪೌತ್ರೈರ್ವಿಹೀನಾ
ತಥಾ ವಧ್ವಾ ಪಿತೃಭಿರ್ಭ್ರಾತೃಭಿಶ್ಚ। 
ಕೃತಂ ಕಾರ್ಯಂ ದುಷ್ಕರಂ ಪಾಂಡವೇಯೈಃ
ಪ್ರಾಪ್ತಂ ರಾಜ್ಯಮಸಪತ್ನಂ ಪುನಸ್ತೈಃ॥  1-1-241 (240) 
ಕಷ್ಟಂ ಯುದ್ಧೇ ದಶ ಶೇಷಾಃ ಶ್ರುತಾ ಮೇ
ತ್ರಯೋಽಸ್ಮಾಕಂ ಪಾಂಡವಾನಾಂ ಚ ಸಪ್ತ। 
ದ್ವ್ಯೂನಾ ವಿಂಶತಿರಾಹತಾಽಕ್ಷೌಹಿಣೀನಾಂ
ತಸ್ಮಿನ್ಸಂಗ್ರಾಮೇ ಭೈರವೇ ಕ್ಷತ್ರಿಯಾಣಾಂ॥  1-1-242 (241) 
ತಮಸ್ತ್ವತೀವ ವಿಸ್ತೀರ್ಣಂ ಮೋಹ ಆವಿಶತೀವ ಮಾಂ।
ಸಂಜ್ಞಾಂ ನೋಪಲಭೇ ಸೂತ ಮನೋ ವಿಹ್ವಲತೀವ ಮೇ॥ 1-1-243 (242) 
ಸೌತಿರುವಾಚ। 1-1-244x (6) 
ಇತ್ಯುಕ್ತ್ವಾ ಧೃತರಾಷ್ಟ್ರೋಽಥ ವಿಲಪ್ಯ ಬಹು ದುಃಖಿತಃ।
ಮೂರ್ಚ್ಛಿತಃ ಪುನರಾಶ್ವಸ್ತಃ ಸಂಜಯಂ ವಾಕ್ಯಮಬ್ರವೀತ್॥ 1-1-244 (243) 
ಧೃತರಾಷ್ಟ್ರ ಉವಾಚ। 1-1-245x (7) 
ಸಂಜಯೈವಂ ಗತೇ ಪ್ರಾಣಾಂಸ್ತ್ಯಕ್ತುಮಿಚ್ಛಾಮಿ ಮಾ ಚಿರಂ।
ಸ್ತೋಕಂ ಹ್ಯಪಿ ನ ಪಶ್ಯಾಮಿ ಫಲಂ ಜೀವಿತಧಾರಣೇ॥ 1-1-245 (244) 
ಸೌತಿರುವಾಚ। 1-1-246x (8) 
ತಂ ತಥಾ ವಾದಿನಂ ದೀನಂ ವಿಲಪಂತಂ ಮಹೀಪತಿಂ।
ನಿಃಶ್ವಸಂತಂ ಯಥಾ ನಾಗಂ ಮುಹ್ಯಮಾನಂ ಪುನಃ ಪುನಃ॥ 1-1-246 (245) 
ಗಾವಲ್ಗಣಿರಿದಂ ಧೀಮಾನ್ಮಹಾರ್ಥಂ ವಾಕ್ಯಮಬ್ರವೀತ್।  1-1-247 (246) 
ಸಂಜಯ ಉವಾಚ।
ಶ್ರುತವಾನಸಿ ವೈ ರಾಜನ್ಮಹೋತ್ಸಾಹಾನ್ಮಹಾಬಲಾನ್॥  1-1-247x (9) 
ದ್ವೈಪಾಯನಸ್ಯ ವದತೋ ನಾರದಸ್ಯ ಚ ಧೀಮತಃ।
ಮಹತ್ಸು ರಾಜವಂಶೇಷು ಗುಣೈಃ ಸಮುದಿತೇಷು ಚ॥ 1-1-248 (247) 
ಜಾತಾಂದಿವ್ಯಾಸ್ತ್ರವಿದುಷಃ ಶಕ್ರಪ್ರತಿಮತೇಜಸಃ।
ಧರ್ಮೇಣ ಪೃಥಿವೀಂ ಜಿತ್ವಾ ಯಜ್ಞೈರಿಷ್ಟ್ವಾಪ್ತದಕ್ಷಿಣೈಃ॥ 1-1-249 (248) 
ಅಸ್ಮಿಂʼಲ್ಲೋಕೇ ಯಶಃ ಪ್ರಾಪ್ಯ ತತಃ ಕಾಲವಶಂ ಗತಾನ್।
ಶೈಬ್ಯಂ ಮಹಾರಥಂ ವೀರಂ ಸೃಂಜಯಂ ಜಯತಾಂ ವರಂ॥ 1-1-250 (249) 
ಸುಹೋತ್ರಂ ರಂತಿದೇವಂ ಚ ಕಾಕ್ಷೀವಂತಮತೌಶಿಜಂ।
ಬಾಹ್ಲೀಕಂ ದಮನಂ ಚೈದ್ಯಂ ಶರ್ಯಾತಿಮಜಿತಂ ನಲಂ॥ 1-1-251 (250) 
ವಿಶ್ವಾಮಿತ್ರಮಮಿತ್ರಘ್ನಮಂಬರೀಷಂ ಮಹಾಬಲಂ।
ಮರುತ್ತಂ ಮನುಮಿಕ್ಷ್ವಾಕುಂ ಗಯಂ ಭರತಮೇವ ಚ॥ 1-1-252 (251) 
ರಾಮಂ ದಾಶರಥಿಂ ಚೈವ ಶಶಬಿಂದುಂ ಭಗೀರಥಂ।
ಕೃತವೀರ್ಯಂ ಮಹಾಭಾಗಂ ತಥೈವ ಜನಮೇಜಯಂ॥ 1-1-253 (252) 
ಯಯಾತಿಂ ಶುಭಕರ್ಮಾಣಂ ದೇವೈರ್ಯೋ ಯಾಜಿತಃ ಸ್ವಯಂ।
`ಚೈತ್ಯಯೂಪಾಂಕಿತಾ ಭೂಮಿರ್ಯಸ್ಯೇಯಂ ಸವನಾಕರಾ॥ 1-1-254 (253) 
ಇತಿ ರಾಜ್ಞಾಂ ಚತುರ್ವಿಂಶನ್ನಾರದೇನ ಸುರರ್ಷಿಣಾ।
ಪುತ್ರಶೋಕಾಭಿತಪ್ತಾಯ ಪುರಾ ಶ್ವೈತ್ಯಾಯ ಕೀರ್ತಿತಂ॥ 1-1-255 (254) 
ತೇಭ್ಯಶ್ಚಾನ್ಯೇ ಗತಾಃ ಪೂರ್ವಂ ರಾಜಾನೋ ಬಲವತ್ತರಾಃ।
ಮಹಾರಥಾ ಮಹಾತ್ಮಾನಃ ಸರ್ವೈಃ ಸಮುದಿತಾ ಗುಣೈಃ॥ 1-1-256 (255) 
ಪೂರುಃ ಕುರುರ್ಯದುಃ ಶೂರೋ ವಿಷ್ವಗಶ್ವೋ ಮಹಾದ್ಯುತಿಃ।
ಅಣುಹೋ ಯುವನಾಶ್ವಶ್ಚ ಕಕುತ್ಸ್ಥೋ ವಿಕ್ರಮೀ ರಘುಃ॥ 1-1-257 (256) 
ವಿಜಯೋ ವೀತಿಹೋತ್ರೋಽಹ್ಗೋ ಭವಃ ಶ್ವೇತೋ ಬೃಹದ್ಗುರುಃ।
ಉಶೀನರಃ ಶತರಥಃ ಕಂಕೋ ದುಲಿದುಹೋ ದ್ರುಮಃ॥ 1-1-258 (257) 
ದಂಭೋದ್ಭವಃ ಪರೋ ವೇನಃ ಸಗರಃ ಸಂಕೃತಿರ್ನಿಮಿಃ।
ಅಜೇಯಃ ಪರಶುಃ ಪುಂಡ್ರಃ ಶಂಭುರ್ದೇವಾವೃಧೋಽನಘಃ॥ 1-1-259 (258) 
ದೇವಾಹ್ವಯಃ ಸುಪ್ರತಿಮಃ ಸುಪ್ರತೀಕೋ ಬೃಹದ್ರಥಃ।
ಮಹೋತ್ಸಾಹೋ ವಿನೀತಾತ್ಮಾ ಸುಕ್ರತುರ್ನೈಷಧೋ ನಲಃ॥ 1-1-260 (259) 
ಸತ್ಯವ್ರತಃ ಶಾಂತಭಯಃ ಸುಮಿತ್ರಃ ಸುಬಲಃ ಪ್ರಭುಃ।
ಜಾನುಜಂಘೋಽನರಣ್ಯೋಽರ್ಕಃ ಪ್ರಿಯಭೃತ್ಯಃ ಶುಚಿವ್ರತಃ॥ 1-1-261 (260) 
ಬಲಬಂಧುರ್ನಿರಾಮರ್ದಃ ಕೇತುಶೃಂಗೋ ಬೃಹದ್ಬಲಃ।
ಧೃಷ್ಟಕೇತುರ್ಬೃಹತ್ಕೇತುರ್ದೀಪ್ತಕೇತುರ್ನಿರಾಮಯಃ॥ 1-1-262 (261) 
ಅವಿಕ್ಷಿಚ್ಚಪಲೋ ಧೂರ್ತಃ ಕೃತಬಂಧುರ್ದೃಢೇಷುಧಿಃ।
ಮಹಾಪುರಾಣಸಂಭಾವ್ಯಃ ಪ್ರತ್ಯಂಗಃ ಪರಹಾ ಶ್ರುತಿಃ॥ 1-1-263 (262) 
ಏತೇ ಚಾನ್ಯೇ ಚ ರಾಜಾನಃ ಶತಶೋಽಥ ಸಹಸ್ರಶಃ।
ಶ್ರೂಯಂತೇ ಶತಶಶ್ಚಾನ್ಯೇ ಸಂಖ್ಯಾತಾಶ್ಚೈವ ಪದ್ಮಶಃ॥ 1-1-264 (263) 
ಹಿತ್ವಾ ಸುವಿಪುಲಾನ್ಭೋಗಾನ್ಬುದ್ಧಿಮಂತೋ ಮಹಾಬಲಾಃ।
ರಾಜಾನೋ ನಿಧನಂ ಪ್ರಾಪ್ತಾಸ್ತವ ಪುತ್ರೈರ್ಮಹತ್ತರಃ॥ 1-1-265 (264) 
ಯೇಷಾಂ ದಿವ್ಯಾನಿ ಕರ್ಮಾಣಿ ವಿಕ್ರಮಸ್ತ್ಯಾಗ ಏವ ಚ।
ಮಾಹಾತ್ಂಯಮಪಿ ಚಾಸ್ತಿಕ್ಯಂ ಸತ್ಯಂ ಶೌಚಂ ದಯಾಽರ್ಜವಂ॥ 1-1-266 (265) 
ವಿದ್ವದ್ಭಿಃ ಕಥ್ಯತೇ ಲೋಕೇ ಪುರಾಣೈಃ ಕವಿಸತ್ತಮೈಃ।
ಸರ್ವರ್ದ್ಧಿಗುಣಸಂಪನ್ನಾಸ್ತೇ ಚಾಪಿ ನಿಧನಂ ಗತಾಃ॥ 1-1-267 (266) 
ತವ ಪುತ್ರಾ ದುರಾತ್ಮಾನಃ ಪ್ರತಪ್ತಾಶ್ಚೈವ ಮನ್ಯುನಾ।
ಲುಬ್ಧಾ ದುರ್ವೃತ್ತಭೂಯಿಷ್ಠಾ ನ ತಾಂಛೋಚಿತುಮರ್ಹಸಿ॥ 1-1-268 (267) 
ಶ್ರುತವಾನಸಿ ಮೇಧಾವೀ ಬುದ್ಧಿಮಾನ್ಪ್ರಾಜ್ಞಸಂಮತಃ।
ಯೇಷಾಂ ಶಾಸ್ತ್ರಾನುಗಾ ಬುದ್ಧಿರ್ನ ತೇ ಮುಹ್ಯಂತಿ ಭಾರತ॥ 1-1-269 (268) 
ನಿಗ್ರಹಾನುಗ್ರಹೌ ಚಾಪಿ ವಿದಿತೌ ತೇ ನರಾಧಿಪ।
ನಾತ್ಯಂತಮೇವಾನುವೃತ್ತಿಃ ಕಾರ್ಯಾ ತೇ ಪುತ್ರರಕ್ಷಣೇ॥ 1-1-270 (269) 
ಭವಿತವ್ಯಂ ತಥಾ ತಚ್ಚ ನಾನುಶೋಚಿತುಮರ್ಹಸಿ।
ದೈವಂ ಪುರುಷಕಾರೇಣ ಕೋ ನಿವರ್ತಿತುಮರ್ಹತಿ॥ 1-1-271 (270) 
ವಿಧಾತೃವಿಹಿತಂ ಮಾರ್ಗಂ ನ ಕಶ್ಚಿದತಿವರ್ತತೇ।
ಕಾಲಮೂಲಮಿದಂ ಸರ್ವಂ ಭಾವಾಭಾವೌ ಸುಖಾಸುಖೇ॥ 1-1-272 (271) 
ಕಾಲಃ ಸೃಜತಿ ಭೂತಾನಿ ಕಾಲಃ ಸಂಹರತೇ ಪ್ರಜಾಃ।
ಸಂಹರಂತಂ ಪ್ರಜಾಃ ಕಾಲಂ ಕಾಲಃ ಶಮಯತೇ ಪುನಃ॥ 1-1-273 (272) 
ಕಾಲೋ ವಿಕುರುತೇ ಭಾವಾನ್ಸರ್ವಾಂಲ್ಲೋಕೇ ಶುಭಾಶುಭಾನ್।
ಕಾಲಃ ಸಂಕ್ಷಿಪತೇ ಸರ್ವಾಃ ಪ್ರಜಾ ವಿಸೃಜತೇ ಪುನಃ॥ 1-1-274 (273) 
ಕಾಲಃ ಸುಪ್ತೇಷು ಜಾಗರ್ತಿ ಕಾಲೋ ಹಿ ದುರತಿಕ್ರಮಃ।
ಕಾಲಃ ಸರ್ವೇಷು ಭೂತೇಷು ಚರತ್ಯವಿಧತಃ ಸಮಃ॥ 1-1-275 (274) 
ಅತೀತಾನಾಗತಾ ಭಾವಾ ಯೇ ಚ ವರ್ತಂತಿ ಸಾಂಪ್ರತಂ।
ತಾನ್ಕಾಲನಿರ್ಮಿತಾನ್ಬುದ್ಧ್ವಾ ನ ಸಂಜ್ಞಾಂ ಹಾತುಮರ್ಹಸಿ॥ 1-1-276 (275) 
ಸೌತಿರುವಾಚ। 1-1-277x (10) 
ಇತ್ಯೇವಂ ಪುತ್ರಶೋಕಾರ್ತಂ ಧೃತರಾಷ್ಟ್ರಂ ಜನೇಶ್ವರಂ।
ಆಶ್ವಾಸ್ಯ ಸ್ವಸ್ಥಮಕರೋತ್ಸೂತೋ ಗಾವಲ್ಗಣಿಸ್ತದಾ॥ 1-1-277 (276) 
ಧೃತರಾಷ್ಟ್ರೋಽಪಿ ತಚ್ಛ್ರುತ್ವಾ ಧೃತಿಮೇವ ಸಮಾಶ್ರಯತ್।
ದಿಷ್ಟ್ಯೇದಮಾಗತಮಿತಿ ಮತ್ತ್ವಾ ಸ ಪ್ರಾಜ್ಞಸತ್ತಮಃ॥ 1-1-278 (277) 
ಲೋಕಾನಾಂ ಚ ಹಿತಾರ್ಥಾಯ ಕಾರುಣ್ಯಾನ್ಮುನಿಸತ್ತಮಃ।
ಅತ್ರೋಪನಿಷದಂ ಪುಣ್ಯಾಂ ಕೃಷ್ಣದ್ವೈಪಾಯನೋಽಬ್ರವೀತ್॥ 1-1-279 (278) 
ವಿದ್ವದ್ಭಿಃ ಕಥ್ಯತೇ ಲೋಕೇ ಪುರಾಣೇ ಕವಿಸತ್ತಮೈಃ।
ಭಾರತಾಧ್ಯಯನಂ ಪುಣ್ಯಮಪಿ ಪಾದಮಧೀಯತಃ। 
ಶ್ರದ್ದಧಾನಸ್ಯ ಪೂಯಂತೇ ಸರ್ವಪಾಪಾನ್ಯಶೇಷತಃ॥  1-1-280 (279) 
ದೇವಾ ದೇವರ್ಷಯೋ ಹ್ಯತ್ರ ತಥಾ ಬ್ರಹ್ಮರ್ಷಯೋಽಮಲಾಃ।
ಕೀರ್ತ್ಯಂತೇ ಶುಮಕರ್ಮಾಣಸ್ತಥಾ ಯಕ್ಷಾ ಮಹೋರಗಾಃ॥ 1-1-281 (280) 
ಭಗವಾನ್ವಾಸುದೇವಶ್ಚ ಕೀರ್ತ್ಯತೇಽತ್ರ ಸನಾತನಃ।
ಸ ಹಿ ಸತ್ಯಮೃತಂ ಚೈವ ಪವಿತ್ರಂ ಪುಣ್ಯಮೇವ ಚ॥ 1-1-282 (281) 
ಶಾಶ್ವತಂ ಬ್ರಹ್ಮ ಪರಮಂ ಧ್ರುವಂ ಜ್ಯೋತಿಃ ಸನಾತನಂ।
ಯಸ್ಯ ದಿವ್ಯಾನಿ ಕರ್ಮಾಣಿ ಕಥಂತಿ ಮನೀಷಿಣಃ॥ 1-1-283 (282) 
ಅಸತ್ಸತ್ಸದಸಚ್ಚೈವ ಯಸ್ಮಾದ್ವಿಶ್ವಂ ಪ್ರವರ್ತತೇ।
ಸಂತತಿಶ್ಚ ಪ್ರವೃತ್ತಿಶ್ಚ ಜನ್ಮಮೃತ್ಯುಪುನರ್ಭವಾಃ॥ 1-1-284 (283) 
ಅಧ್ಯಾತ್ಮಂ ಶ್ರೂಯತೇಂ ಯತ್ರ ಪಂಚಭೂತಗುಣಾತ್ಮಕಂ।
ಅವ್ಯಕ್ತಾದಿ ಪರಂ ಯಚ್ಚ ಸ ಏವ ಪರಿಗೀಯತೇ॥ 1-1-285 (284) 
ಯಂ ಧ್ಯಾಯಂತಿ ಸದಾ ಮುಕ್ತಾ ಧ್ಯಾನಯೋಗಬಲಾನ್ವಿತಾಃ।
ಪ್ರತಿಬಿಂಬಮಿವಾದರ್ಶೇ ಪಶ್ಯಂತ್ಯಾತ್ಮನ್ಯವಸ್ಥಿತಂ॥ 1-1-286 (285) 
ಶ್ರದ್ದಧಾನಃ ಸದಾ ಯುಕ್ತಃ ಸದಾ ಧರ್ಮಪರಾಯಣಃ।
ಆಸೇವನ್ನಿಮಮಧ್ಯಾಯಂ ನರಃ ಪಾಪಾತ್ಪ್ರಮುಚ್ಯತೇ॥ 1-1-287 (286) 
ಅನುಕ್ರಮಣಿಕಾಧ್ಯಾಯಂ ಭಾರತಸ್ಯೇಮಮಾದಿತಃ।
ಆಸ್ತಿಕಃ ಸತತಂ ಶೃಣ್ವನ್ನ ಕೃಚ್ಛ್ರೇಷ್ವವಸೀದತಿ॥ 1-1-288 (287) 
ಉಭೇ ಸಂಧ್ಯೇ ಜಪನ್ಕಿಂಚಿತ್ಸದ್ಯೋ ಮುಚ್ಯೇತ ಕಿಲ್ಬಿಷಾತ್।
ಅನುಕ್ರಮಣ್ಯಾ ಯಾವತ್ಸ್ಯಾದಹ್ನಾರಾತ್ರ್ಯಾ ಚ ಸಂಚಿತಂ॥ 1-1-289 (288) 
ಭಾರತಸ್ಯ ವಪುರ್ಹ್ಯೇತತ್ಸತ್ಯಂ ಚಾಮೃತಮೇವ ಚ।
ನವನೀತಂ ಯಥಾ ದಧ್ನೋ ದ್ವಿಪದಾಂ ಬ್ರಾಹ್ಮಣೋ ಯಥಾ॥ 1-1-290 (289) 
ಆರಣ್ಯಕಂ ಚ ವೇದೇಭ್ಯ ಓಷಧಿಭ್ಯೋಽಮೃತಂ ಯಥಾ।
ಹ್ರದಾನಾಮುದಧಿಃ ಶ್ರೇಷ್ಠೋ ಗೌರ್ವರಿಷ್ಠಾ ಚತುಷ್ಪದಾಂ॥ 1-1-291 (290) 
ಯಥೈತಾನೀತಿಹಾಸಾನಾಂ ತಥಾ ಭಾರತಮುಚ್ಯತೇ।
ಯಶ್ಚೈನಂ ಶ್ರಾವಯೇಚ್ಛ್ರಾದ್ಧೇ ಬ್ರಾಹ್ಮಣಾನ್ಪಾದಮಂತತಃ॥ 1-1-292 (291) 
ಅಕ್ಷಯ್ಯಮನ್ನಪಾನಂ ವೈ ಪಿತೃಂಸ್ತಸ್ಯೋಪತಿಷ್ಠತೇ।
ಇತಿಹಾಸಪುರಾಣಾಭ್ಯಾಂ ವೇದಂ ಸಮುಪಬೃಂಹಯೇತ್॥ 1-1-293 (292) 
ಬಿಭೇತ್ಯಲ್ಪಶ್ರುತಾದ್ವೇದೋ ಮಾಮಯಂ ಪ್ರತರಿಷ್ಯತಿ।
ಕಾರ್ಷ್ಣಂ ವೇದಮಿಮಂ ವಿದ್ವಾಞ್ಶ್ರಾವಯಿತ್ವಾರ್ಥಮಶ್ನುತೇ॥ 1-1-294 (293) 
ಭ್ರೂಣಹತ್ಯಾದಿಕಂ ಚಾಪಿ ಪಾಪಂ ಜಹ್ಯಾದಸಂಶಯಂ।
ಯ ಇಮಂ ಶುಚಿರಧ್ಯಾಯಂ ಪಠೇತ್ಪರ್ವಣಿ ಪರ್ವಣಿ॥ 1-1-295 (294) 
ಅಧೀತಂ ಭಾರತಂ ತೇನ ಕೃತ್ಸ್ನಂ ಸ್ಯಾದಿತಿ ಮೇ ಮತಿಃ।
ಯಶ್ಚೈನಂ ಶೃಣುಯಾನ್ನಿತ್ಯಮಾರ್ಷಂ ಶ್ರದ್ಧಾಸಮನ್ವಿತಃ॥ 1-1-296 (295) 
ಸ ದೀರ್ಘಮಾಯುಃ ಕೀರ್ತಿಂ ಚ ಸ್ವರ್ಗತಿಂ ಚಾಪ್ನುಯಾನ್ನರಃ।
ಏಕತಶ್ಚತುರೋ ವೇದಾ ಭಾರತಂ ಚೈತದೇಕತಃ॥ 1-1-297 (296) 
ಪುರಾ ಕಿಲ ಸುರೈಃ ಸರ್ವೈಃ ಸಮೇತ್ಯ ತುಲಯಾ ಧೃತಂ।
ಚತುರ್ಭ್ಯಃ ಸರಹಸ್ಯೇಭ್ಯೋ ವೇದೇಭ್ಯೋ ಹ್ಯಧಿಕಂ ಯದಾ॥ 1-1-298 (297) 
ತದಾಪ್ರಭೃತಿ ಲೋಕೇಽಸ್ಮಿನ್ಮಹಾಭಾರತಮುಚ್ಯತೇ।
ಮಹತ್ತ್ವೇ ಚ ಗುರುತ್ವೇ ಚ ಧ್ರಿಯಮಾಣಂ ಯತೋಽಧಿಕಂ॥ 1-1-299 (298) 
ಮಹತ್ತ್ವಾದ್ಭಾರವತ್ತ್ವಾಚ್ಚ ಮಹಾಭಾರತಮುಚ್ಯತೇ।
ನಿರುಕ್ತಮಸ್ಯ ಯೋ ವೇದ ಸರ್ವಪಾಪೈಃ ಪ್ರಮುಚ್ಯತೇ॥ 1-1-300 (299) 
ತಪೋ ನಕಲ್ಕೋಽಧ್ಯಯನಂ ನಕಲ್ಕಃ
ಸ್ವಾಭಾವಿಕೋ ವೇದವಿಧಿರ್ನಕಲ್ಕಃ। 
ಪ್ರಸಹ್ಯ ವಿತ್ತಾಹರಣಂ ನಕಲ್ಕ-
ಸ್ತಾನ್ಯೇವ ಭಾವೋಪಹತಾನಿ ಕಲ್ಕಃ॥  1-1-301 (300) 
 
ಇತಿ ಶ್ರೀಮನ್ಮಾಹಾಭಾರತೇ ಆದಿಪರ್ವಣಿ ಅನುಕ್ರಮಣಿಕಾಪರ್ವಣಿ ಪ್ರಥಮೋಽಧ್ಯಾಯಃ॥ 1 ॥ ॥ ಅನುಕ್ರಮಣಿಕಾಪರ್ವ ಸಮಾಪ್ತಂ ॥

Mahabharata - Adi Parva - Chapter Footnotes

1-1-1 ಶ್ರೀಲಕ್ಷ್ಮೀನೃಸಿಂಹಾಯ ನಮಃ॥ ಶ್ರೀಹಯಗ್ರೀವಾಯ ನಮಃ॥ ಶ್ರೀವೇದವ್ಯಾಸಾಯ ನಮಃ॥ ಇಹ ಖಲು ಭಗವಾನ್ಪಾರಾಶರ್ಯಃ ಪರಮಕಾರುಣಿಕೋ ಂದಮತೀನನುಗ್ರಹೀತುಂ ಚತುರ್ದಶವಿದ್ಯಾಸ್ಥಾನಾನ್ಯೇಕತ್ರ ದಿದರ್ಶಯಿಷುರ್ಮಹಾಭಾರತಾಖ್ಯಮಿತಿಹಾಸಂ ಪ್ರಣೇಷ್ಯನ್ಪ್ರಾರಿಪ್ಸಿತಸ್ಯ ನಿಷ್ಪ್ರತ್ಯೂಹಾರಿಪೂರಣಾಯ ಪ್ರಚಯಗಮನಾಯ ಚ ಮಂಗಲಂ ರಚಯನ್ ಶಿಷ್ಯಶಿಕ್ಷಾಯೈ ಲೋಕರೂಪೇಮ ನಿಬಘ್ನನ್ನರ್ಯಾತ್ತತ್ರ ಪ್ರೇಕ್ಷಾವತ್ಪ್ರವೃತ್ತ್ಯಂಗಮಭಿಧೇಯಾದಿ ದರ್ಶಯತಿ॥ ನಾರಾಯಣಮಿತಿ॥ ನರೋತ್ತಮಂ ಪುರುಷೋತ್ತಮಂ ನಾರಾಯಣಂ ನರಂ ದೇವೀ ಸರಸ್ವತೀಂ (ವ್ಯಾಸಂ) ಚೈವ ನಮಸ್ಕೃತ್ಯ ಜಯಂ ಭಾರತಾಖ್ಯಮಿತಿಹಾಸಂ ಉದೀರಯೇತ್॥ 1-1-2 ಲಕ್ಷಾಲಂಕಾರವ್ಯಾಖ್ಯಾನರೀತ್ಯಾಯಮಾದ್ಯಃ ಶ್ಲೋಕಃ॥ 1-1-3 ಕತಿಪಯಕೋಶರೀತ್ಯಾಯಸ್ಪದ್ಯಃ॥ 3 ॥ 1-1-5 ರೋಮಹರ್ಷಣಪುತ್ರಃ ರೋಮಾಣಿ ಹರ್ಷಯಾಂಚಕೇ ಶ್ರೋತೄಣಾ ಯಃ ಸ್ವಭಾಷಿತೈಃ। ಕರ್ಮಣಾ ಪ್ರಥಿತಸ್ತೇನ ರೋಮಹರ್ಷಣಸಂಜ್ಞಯಾ। ಇತಿ ಕೌರ್ಮೇ ನಿರುಕ್ತಾರ್ಥನಾಂನಃ ಪುತ್ರಃ। ಅಗ್ರಶ್ರವಾಃ ಉಗ್ರಸ್ಯ ನೃಸಿಂಹಸ್ಯ ಶ್ರವಃ ಶ್ರವಣಂ ಯಸ್ಯ ಸಃ। ಪೌರಾಣಿಕಃ ಪುರಾಣೇ ಕೃತಶ್ರಮಃ। ನೈಮಿಶಾರಣ್ಯೇ ವಾಯವೀಯೇ। ಏತನ್ಮನೋಮಯಂ ಚಕ್ರಂ ಮಯಾ ಸೃಷ್ಟಂ ವಿಸೃಜ್ಯತೇ। ಯತ್ರಾಸ್ಯ ಶೀರ್ಯತೇ ನೇಮಿಃ ಸ ದೇಶಸ್ತಪಸಃ ಶುಭಃ। ಇತ್ಯುಕ್ತ್ವಾ ಸೂರ್ಯಸಂಕಾಶಂ ಚಕ್ರಂ ಸೃಷ್ಟ್ವಾ ಮನೋಮಯಂ। ಪ್ರಣಿಪತ್ಯ ಮಹಾದೇವಂ ವಿಸಸರ್ಜ ಪಿತಾಮಹಃ। ತೇಪಿ ಹೃಷ್ಟತರಾ ವಿಪ್ರಾಃ ಪ್ರಣಂಯ ಜಗತಾಂ ಪ್ರಭುಂ. ಪ್ರಯಯುಸ್ತಸ್ಯ ಚಕ್ರಸ್ಯ ಯತ್ರ ನೇಮಿರ್ವ್ಯಶೀರ್ಯತ। ತದ್ವನಂ ತೇನ ವಿಖ್ಯಾತಂ ನೈಮಿಶಂ ಮುನಿಪೂಜಿತಂ। ಇತಿ ಉಕ್ತರೂಪೇ। ನೈಮಿಷೇತಿ ಪಾಠೇ ತು ವಾರಾಹೇ। ಏವಂ ಕೃತ್ವಾ ತತೋ ದೇವೋ ಮುನಿ ಗೌರಮುಖಂ ತದಾ। ಉವಾಚ ನಿಮಿಷೇಣೇದಂ ನಿಹತಂ ದಾನವಂ ಬಲಂ। ಅರಣ್ಯೇಽಸ್ಮಿಂಸ್ತತಸ್ತ್ವೇತನ್ನೈಮಿಷಾರಣ್ಯಸಂಜ್ಞಿತಂ। ಇತಿ ನಿರ್ವಚನಂ ದ್ರಷ್ಟವ್ಯಂ। ಶುನಕಸ್ಯ ಮುನೇರಪತ್ಯಂ ಶೌನಕಃ। ಕುಲಪತೇಃ। ಏಕೋ ದಶಸಹಸ್ರಾಣಿ ಯೋಽನ್ನದಾನಾದಿನಾ ಭರೇತ್। ಸ ವೈ ಕುಲಪತಿಃ ಇತ್ಯುಕ್ತಲಕ್ಷಣಸ್ಯ। ಸತ್ರೇ ಯೇ ಯಜಮಾನಾಸ್ತಏವ ಋತ್ವಿಜೋ ಯಸ್ಮಿನ್ಬಹುಕರ್ತೃಕೇ ಕ್ರತೌ ಸ ಸತ್ರಸಂಜ್ಞ ತಸ್ಮಿನ್॥ 5 ॥ 1-1-7 ನೈಮಿಶಾರಣ್ಯವಾಸಿನಃ ತಾನ್ಸರ್ವಾನೃಷೀನುವಾಚೇತ್ಯನ್ವಯಃ॥ 7 ॥ 1-1-8 ಅಹಂ ತಪೋಧನಾಃ ಸಿಕೀಃ ಸರ್ವಾಃ ಕಥಾ ವೇದ ಜಾನಾಮಿ॥ 8 ॥ 1-1-11 ನಿರ್ದಿಷ್ಟಂ ಇಹೋಪವಿಶ್ಯತಾಮಿತಿ ದರ್ಶಿತಂ॥ 11 ॥ 1-1-12 ಪ್ರಸ್ತಾವಯನ್ ಉಪೋದ್ಧಾತಯನ್॥ 12 ॥ 1-1-13 ವಿಹೃತಃ ನೀತಃ॥ 13 ॥ 1-1-14 ತೇಷಾಂ ಮುನೀನಾಂ ಚಾದನ್ಯೇಷಾಂ ರಾಜಾದೀನಾಂ ಚ ಯಾನಿ ಚರಿತಾನಿ ತೇಷಾಮಾಶ್ರಯಭೂತಂ। ಭಾವಿತಾತ್ಮನಾಂ ಶೋಧಿತಚಿತ್ತಾನಾಂ॥ 14 ॥ 1-1-18 ಸಮಂತಪಂಚಕಂ ಸಮಂತಾತ್ ಪಂಚಕಂ ಪರಶುರಾಮಕೃತಹೃದಪಂಚಕಂ ಯಸ್ಮಿಂಸ್ತತ್। ಸ್ಯಮಂತಪಂಚಕಮಿತ್ಯಪಿ ಪಾಠೋ ದೃಶ್ಯತೇ॥ 18 ॥ 1-1-21 ಬ್ರವೀಮಿ ಕಿಮಹಂ ದ್ವಿಜಾಃ ಅಹಂ ಚ ಪುರಾಣಾದಿಷ್ವನ್ಯತಮಂ ಕಿಂ ಬ್ರವೀಮಿ ತದಾಜ್ಞಾಪಯತೇತಿ ಶೇಷಃ॥ 21 ॥ 1-1-25 ಸಂಸ್ಕಾರೋಪಗತಾಂ ಪದಾದಿವ್ಯುತ್ಪತ್ತಿಮತೀಂ। ಬ್ರಾಹ್ಮೋ ವಾಚಂ। ಬ್ರಾಹ್ಮೀ ತು ಭಾರತೀ ಭಾಷೇತ್ಯಮರಃ॥ 25 ॥ 1-1-28 ಮಂಗಲಾಚರಣಪೂರ್ವಕಂ ಮುನಿಭಿಃ ಪ್ರಾರ್ಥಿತಮರ್ಥಂ ವಕ್ತುಂ ಪ್ರತಿಜಾನೀತೇ ಆದ್ಯಮಿತ್ಯದಿಚತುರ್ಭಿಃ। ಹರಿಂ ನಮಸ್ಕೃತ್ಯ ಮಹರ್ಷೇರ್ಮತಂ ಪ್ರವಕ್ಷ್ಯಾಮೀತ್ಯನ್ವಯಃ। ಪುರುಹೂತಂ ಪುರುಭಿರ್ಬಹುಭಿರ್ಹೋತೃಭಿಃ ಹೂತಂ ಆಹೂತಂ। ಪುರುಭಿಃ ಸಾಮಗೈಃ ಸ್ತುತಂ। ಋತಂ ಸತ್ಯಂ। ಏಕಶ್ಚಾಸಾವಕ್ಷರಶ್ಚ ತಂ। ಏಕಂ ಅದ್ವಿತೀಯಂ ಸಮಾಧಿಕರಹಿತಮಿತಿ ವಾ। ಅಕ್ಷರಂ ನಾಶರಹಿತಂ। ವ್ಯಖ್ಯವ್ಯಕ್ತಂ ರಾಮಕೃಷ್ಣಾದಿರೂಪೇಣ ದೃಶ್ಯಂ। ಜ್ಞಾನಾನಂದಾದಿರೂಪೇಣ ಮಂದೇರದೃಶ್ಯಂ॥ 28 ॥ 1-1-30 ಮಂಗಲ್ಯಂ ಮಂಗಲಪ್ರದಂ॥ 30 ॥ 1-1-36 ಜ್ಞಾನಂ ಜ್ಞಾನಸಾಧನಂ ಇದಂ ಭಾರತ ತ್ರಿಷು ಲೋಕೇಷು ಪ್ರತಿಷ್ಠಿತಂ॥ 36 ॥ 1-1-37 ಸಮಯೈಃ ಸಂಕೇತೈಃ। ಛಂದೋವೃತ್ತೈಃ ತ್ರಿಷ್ಟುಬಾದಿಛಂದೋಂತೀತೈರಿಂದ್ರವಜ್ರಾದಿಭಿರ್ವೃತ್ತೈಃ॥ 37 ॥ 1-1-45 ಯಸ್ಮಿನ್ ಬ್ರಹ್ಮಾಂಡೇ॥ 45 ॥ 1-1-52 ಪ್ರತಿಕಲ್ಪಂ ಸೃಷ್ಟೇಃ ಸಮಾನನಾಮರೂಪತ್ವಮಾಹ ಯಥೇತಿ॥ 52 ॥ 1-1-53 ಕಲ್ಪಾನಾಮಾನಂತ್ಯಮಾಹ ಏವಮಿತಿ॥ 53 ॥ 1-1-54 ಏವಂ ಜಡಸೃಷ್ಟಿಮುಕ್ತ್ವಾ ಚೇತನಸೃಷ್ಟಿಮಾಹ ತ್ರಯನ್ನಿಂಶದಿತಿ॥ 54 ॥ 1-1-61 ಭೂತಸ್ಥಾನಾನಿ ನೃಣಾಂ ವಾಸಸ್ಥಾನಾನಿ ನಗರಾದೀನಿ॥ 61 ॥ 1-1-64 ಇಹ ಸರ್ವಮನುಕಾಂತಂ ಅನುಕಮೇಣ ಉಕ್ತಂ॥ 64 ॥ 1-1-65 ಸಮಾಸಃ ಸಂಕ್ಷೇಪಃ। ವ್ಯಾಸೋ ವಿಸ್ತಾರಃ॥ 65 ॥ 1-1-66 ಭಾರತಾರಂಭೇ ಮತಭೇದಮಾಹ ಮನ್ವಾದೀತಿ। ಮನ್ವಾದಿ ಮನುರ್ಮಂತ್ರಃ ನಾರಾಯಣಂ ನಮಸ್ಕೃತ್ಯೇತಿ। ಓಂ ನಮೋ ಭಗವತೇ ವಾಸುದೇವಾಯೇತಿ ವಾ ತದಾದಿ। ಪ್ರಸ್ತೀಕಂ ಆಸ್ತೀಕಚರಿತಂ ತದಾದಿ। ಉಪರಿಚರೋ ವಸುಃ ತಚ್ಚರಿತಾದಿ ವಾ॥ 66 ॥ 1-1-67 ಬಹ್ವರ್ಥತ್ವಾದ್ವಿವಿಧಂ ಸಂಹಿತಾಜ್ಞಾನಂ ದೀಪಯಂತಿ ಪ್ರಕಾಶಯಂತಿ॥ 67 ॥ 1-1-69 ಮಹುಃ ಸತ್ಯವತ್ಯಾಃ। ಗಾಂಗೇಯಸ್ಯ ಭೀಷ್ಮಸ್ಯ॥ 69 ॥ 1-1-70 ಕ್ಷತ್ರ ಭಾರ್ಯಾಸು ಅಂಬಿಕಾದಿಷು॥ 70 ॥ 1-1-71 ಪರಮಾಂ ಗತಿಂ ಮೃತ್ಯುಂ॥ 71 ॥ 1-1-73 ಶಶಾಸಂ ತ್ವಮಮನ್ ಭಾರತಂ ಶ್ರಾವಯೇತ್ಯಾಜ್ಞಾಪಿತವಾನ್॥ 73 ॥ 1-1-84 ವಸೋಃ ಅಪತ್ಯಂ ಸ್ತ್ರೀ ವಾಸ್ತ್ರೀ ತಸ್ಯಾಃ ಅಪತ್ಯಂ ವಾಸವೇಯೋ ವ್ಯಾಸಃ॥ 84 ॥ 1-1-85 ಕೃಷ್ಣೋ ವ್ಯಾಸಃ॥ 85 ॥ 1-1-98 ವಿಶೇಷಣೇ ಅತಿಶಾಯನೇ॥ 98 ॥ 1-1-104 ವಿಟಂಕಾಃ ಪಕ್ಷ್ಯುಪವೇಶನಸ್ಥಾನಾನಿ॥ 104 ॥ 1-1-105 ಸಾರೋ ಮಜ್ಜಾ॥ 105 ॥ 1-1-106 ವಿಶ್ರಾಮಃ ಛಾಯಾ॥ 106 ॥ 1-1-108 ಆಶ್ರಮಸ್ಥಾನಸಂಶ್ರಯಃ ಆಶ್ರಮವಾಸಿಕಸ್ಯಂಡಿಲಃ। ಮೌಸಲಶ್ರುತಿಸಂಕ್ಷೇಪಃ ಮೌಸಲಾದಿಗ್ರಂಥಃ ಶ್ರುತಿಸ್ಥಾನೀಯದೀರ್ಘಶಾಖಾಂತಃ॥ 108 ॥ 1-1-112 ಯತಃ ಯತ್ರ ದೇಶೇ॥ 112 ॥ 1-1-115 ಅಬುದ್ಧ್ವಾ ಅರ್ಥಮಿತಿ ಶೇಷಃ। ಓಮಿತ್ಯಂಗೀಕಾರೇ॥ 115 ॥ 1-1-116 ಅಂಥಗ್ರಂಥಿಂ ಗ್ರಂಥೇ ದುರ್ಭೇದ್ಯಸ್ಥಾನಂ॥ 116 ॥ 1-1-131 ಕೃಚ್ಛ್ರಾಂ ಆಪದಂ ವ್ಯವಾಯಕಾಲೇ ಮರಿಷ್ಯಸೀತ್ಯೇವಂ ಶಾಪರೂಪಾಂ। ತತ್ರ ಆಪದಿ ಏವಂ ಸತ್ಯಾಮಪಿ ಪಾರ್ಥಾನಾಂ ಪಾಂಡವಾನಾಂ ಜನ್ಮಪ್ರಭೃತಿ ಆಚಾರವಿಧಿಕ್ರಮಃ ಅಭೂದಿತಿ ಶೇಷಃ॥ 131 ॥ 1-1-132 ಆಚಾರವಿಧಿಕ್ರಮಮೇವಾಹ। ಮಾತ್ರೋರಿತಿ। ಮಾತ್ರೋಃ ಕುಂತೀಮಾದ್ಯೋಃ। ಧರ್ಮೋಪನಿಷದಂ ಪ್ರತಿ ಆಪದಿ ಅಪತ್ಯಾರ್ಥೇ ವಿಶಿಷ್ಟಃ ಪುಮಾನ್ಪ್ರಾರ್ಥನೀಯ ಇತ್ಯೇವರೂಪಂ ಧರ್ಮರಹಸ್ಯಂ ಪ್ರತಿ। ಅಭ್ಯುಪಪತ್ತಿಃ ಅಂಗೀಕಾರಃ॥ 132 ॥ 1-1-137 ಧಾರ್ತರಾಷ್ಟ್ರಾಂಧೃತರಾಷ್ಟ್ರಸಂಬಂಧಿಗೃಹಾನ್॥ 137 ॥ 1-1-142 ಅಂತರ್ಹಿತಾನಾಂ ಭೂತಾನಾಂ ನಿಃಸ್ವನಃ ಪಾಂಡುಪುತ್ರಾ ಏವೈತೇ ಇತ್ಯೇವಂರೂಪಾ ಅಶರೀರವಾಕ್॥ 142 ॥ 1-1-148 ಭರ್ತಾರಂ ಸ್ವಯಮೇವ ವೃಣುತ ಇತಿ ಭರ್ತೃಸ್ವಯಂವರಾಂ॥ 148 ॥ 1-1-150 ರಾಜ್ಞೋ ಯುಧಿಷ್ಠಿರಸ್ಯ॥ 150 ॥ 1-1-157 ಅನಭಿಜಾತವತ್ ಗ್ರಾಮೀಣವತ್॥ 157 ॥ 1-1-160 ಧೃತರಾಷ್ಟ್ರೋ ಯದ್ವಿವಾದಾನನ್ವಮೋದತ ಯಚ್ಚಾನಯಾನುಪೈಕ್ಷತ ತಸ್ಮಾದ್ವಾಸುದೇವಸ್ಯ ಕೋಪಃ ಸಮಭವತ್॥ 160 ॥ 1-1-161 ದಹನ್ ಅದಹತ್॥ 161 ॥ 1-1-173 ಪ್ರವೃಷ್ಟಂ ವರ್ಷಣೇ ಪ್ರವೃತ್ತಂ॥ 173 ॥ 1-1-181 ಚೇಷ್ಟಾಃ ಬಾಹುವೀಕ್ಷಣಾದ್ಯಾಃ॥ 181 ॥ 1-1-182 ಸ್ನಾತಕಾನಾಂ ಸಮಾಪಿತವಿದ್ಯಾವ್ರತಾನಾಂ ಬ್ರಾಹ್ಮಣಾನಾಂ॥ 182 ॥ 1-1-185 ಶಂಸಿತಂ ಪ್ರಶಸ್ಯಂ॥ 185 ॥ 1-1-197 ಇಮಾಂ ಗಾಂ ಪೃಥಿವೀಂ ಯಸ್ಯ ವಾಸುದೇವಸ್ಯ ಏಕಂ ವಿಕ್ರಮಂ ಪದಮಾತ್ರಮಾಹುಃ॥ 197 ॥ 1-1-198 ಯೌ ನರನಾರಾಯಣೌ ಬ್ರಹ್ಮಲೋಕೇ ಅಹಂ ದ್ರಷ್ಟಾ ಅದ್ರಾಕ್ಷಂ ತೌ ಕೃಷ್ಣಾರ್ಜುನೌ ಅರ್ಜುನಕೃಷ್ಣೌ ಇತಿ ವದತೋ ನಾರದಸ್ಯ ನಾರದಾತ್॥ 198 ॥ 1-1-200 ಬಹುಧಾ ವಿಶ್ವರೂಪತ್ವೇನ॥ 200 ॥ 1-1-202 ತೇಷಾಂ ಪಾಂಡವಾನಾಂ॥ 202 ॥ 1-1-209 ಸೋಮಕಾನೇವ ಅಲ್ಪಶೇಷಾನ್ಕೃತ್ವಾ॥ 209 ॥ 1-1-210 ಚೋದಿತಮರ್ಜುನಂ ಚ। ಗಾಂ ಭಿತ್ತ್ವಾಂಬೋ ವಾರುಣೇನಾದದಾನೇ ಇತಿ ಪಾಠಾಂತರಂ॥ 210 ॥ 1-1-223 ವ್ಯಂಸಿತಾಂ ವ್ಯರ್ಥೀಕೃತಾಂ॥ 223 ॥ 1-1-237 ಕ್ರುದ್ಧೇನೈಷೀಕಂ ಚಾವಧೀದ್ಯನ್ನ ಗರ್ಭಂ ಇತಿ ಪಾಠಾಂತರಂ॥ 1-1-280 ಪೂಯಂತೇ ನಶ್ಯಂತಿ॥ 280 ॥ 1-1-294 ಕಾರ್ಷ್ಣಂ ಕೃಷ್ಣೇನ ವ್ಯಾಸೇನ ಪ್ರೋಕ್ತಂ॥ 294 ॥ 1-1-301 ನನು ವೇದೇಭ್ಯಃ ಕಥಮಿದಮಧಿಕಂ ಅತ್ರ ಯುದ್ಧಪ್ರಧಾನಾನಾಂ ಕರ್ಮಣಾಂ ಬಂಧನಹೇತೂನಾಂ ಕಥನಾದುಪನಿಷದಿ ತಾವನ್ಮೋಕ್ಷಸಾಧನಾನಾಂ ಧರ್ಮಾಣಾಂ ಬ್ರಹ್ಮಣಶ್ಚ ಪ್ರತಿಪಾದನಾದಿತಿ ಚೇತ್ತತ್ರಾಹ। ತಪ ಇತಿ। ತಪಃ ಕೃಚ್ಛ್ರಚಾಂದ್ರಾಯಣಾದಿ ನಕಲ್ಕಃ ಪಾಪನಾಶಕಂ। ಸ್ವಾಭಾವಿಕಃ ಸ್ವಸ್ವವರ್ಣಾಶ್ರಮಾದಿಪುರಸ್ಕಾರೇಣ ವಿಹಿತಃ। ವೇದವಿಧಿಃ ವೇದೋಕ್ತೋ ವಿಧಿಃ ಸಂಧ್ಯೋಪಾಸನಾದಿಃ। ಪ್ರಸಹ್ಯ ಪ್ರಕರ್ಷೇಣ ಸೋಢ್ವಾ ಕ್ಷುಧಾದಿದುಃಖಮಪಿ ಸೋಢ್ವಾ। ವಿತ್ತಸ್ಯ ಆಹರಣಂ ಶಿಲೋಂಛಾದಿನಾ ಅರ್ಜನಂ। ತಾನ್ಯೇವ ತಪಆದೀನ್ಯೇವ ಭಾವೇನ ಫಲಾನುಸಂಧಾನೇನ ಉಪಹತಾನಿ ಪ್ರತಿಷಿದ್ಧಾನಿ। ಕಲ್ಕಃ ಪಾಪಹೇತುಃ। ತಥಾಚಾತ್ರಾಪಿ ಮೋಕ್ಷಧರ್ಮಾದಿಷು ತತ್ರತತ್ರ ನಿಷ್ಕಾಮಕರ್ಮಣಾಂ ಪ್ರತಿಪಾದನಂ ಬ್ರಹ್ಮನಿರೂಪಣಂ ಚಾಸ್ತ್ಯೇವ। ಅತೋ ವೇದಾದಪ್ಯುತ್ತಮಂ ಭಾರತಂ॥ 301 ॥ ಇತಿ ಟಿಪ್ಪಣೇ ಪ್ರಥಮೋಽಧ್ಯಾಯಃ॥ 1 ॥



ಆದಿಪರ್ವ - ಅಧ್ಯಾಯ 002

॥ ಶ್ರೀಃ ॥

1.2. ಅಧ್ಯಾಯಃ 002 

 
(ಅಥ ಪರ್ವಸಂಗ್ರಹಪರ್ವ  ॥ 2 ॥)

Mahabharata - Adi Parva - Chapter Topics

ಸಮಂತಪಂಚಕಾಖ್ಯಾನಂ॥ 1 ॥ ಅಕ್ಷೌಹಿಣ್ಯಾದಿಪರಿಮಾಣ॥ 2 ॥ ಆದಿಪರ್ವಾದಿಸರ್ವಪರ್ವಣಾಂ ಸಂಕ್ಷೇಪೇಣ ವೃತ್ತಾಂತಕಥನಂ॥ 3 ॥ ನಾರತಶ್ರವಣಫಲಕಥನಂ॥ 4 ॥

Mahabharata - Adi Parva - Chapter Text

1-2-0 (301) 
ಋಷಯ ಊಚುಃ। 1-2-0x (11) 
ಸಮಂತಪಂಚಕಮಿತಿ ಯದುಕ್ತಂ ಸೂತನಂದನ।
ಏತತ್ಸರ್ವಂ ಯಥಾತತ್ತ್ವಂ ಶ್ರೋತುಮಿಚ್ಛಾಮಹೇ ವಯಂ॥ 1-2-1 (302) 
ಸೌತಿರುವಾಚ। 1-2-2x (12) 
ಶೃಣುಧ್ವಂ ಮಮ ಭೋ ವಿಪ್ರಾ ಬ್ರುವತಶ್ಚ ಕಥಾಃ ಶುಭಾಃ।
ಸಮಂತಪಂಚಕಾಖ್ಯಂ ಚ ಶ್ರೋತುಮರ್ಹಥ ಸತ್ತಮಾಃ॥ 1-2-2 (303) 
ತ್ರೇತಾದ್ವಾಪರಯೋಃ ಸಂಧೌ ರಾಮಃ ಶಸ್ತ್ರಭೃತಾಂ ವರಃ।
ಅಸಕೃತ್ಪಾರ್ಥಿವಂ ಕ್ಷತ್ರಂ ಜಘಾನಾಮರ್ಷಚೋದಿತಃ॥ 1-2-3 (304) 
ಸ ಸರ್ವಂ ಕ್ಷತ್ರಮುತ್ಸಾದ್ಯ ಸ್ವವೀರ್ಯೇಣಾನಲದ್ಯುತಿಃ।
ಸಮಂತಪಂಚಕೇ ಪಂಚ ಚಕಾರ ರುಧಿರಹ್ರದಾನ್॥ 1-2-4 (305) 
ಸ ತೇಷು ರುಧಿರಾಂಭಃಸು ಹ್ರದೇಷು ಕ್ರೋಧಮೂರ್ಚ್ಛಿತಃ।
ಪಿತೄನ್ಸಂತರ್ಪಯಾಮಾಸ ರುಧಿರೇಣೇತಿ ನಃ ಶ್ರುತಂ॥ 1-2-5 (306) 
ಅಥರ್ಚೀಕಾದಯೋಽಭ್ಯೇತ್ಯ ಪಿತರೋ ರಾಮಮಬ್ರುವನ್।
ರಾಮ ರಾಮ ಮಹಾಭಾಗ ಪ್ರೀತಾಃ ಸ್ಮ ತವ ಭಾರ್ಗವ॥ 1-2-6 (307) 
ಅನಯಾ ಪಿತೃಭಕ್ತ್ಯಾ ಚ ವಿಕ್ರಮೇಣ ತವ ಪ್ರಭೋ।
ವರಂ ವೃಣೀಷ್ವ ಭದ್ರಂ ತೇ ಯಮಿಚ್ಛಸಿ ಮಹಾದ್ಯುತೇ॥ 1-2-7 (308) 
ರಾಮ ಉವಾಚ। 1-2-8x (13) 
ಯದಿ ಮೇ ಪಿತರಃ ಪ್ರೀತಾ ಯದ್ಯನುಗ್ರಾಹ್ಯತಾ ಮಯಿ।
ಯಚ್ಚ ರೋಷಾಭಿಭೂತೇನ ಕ್ಷತ್ರಮುತ್ಸಾದಿತಂ ಮಯಾ॥ 1-2-8 (309) 
ಅತಶ್ಚ ಪಾಪಾನ್ಮುಚ್ಯೇಽಹಮೇಷ ಮೇ ಪ್ರಾರ್ಥಿತೋ ವರಃ।
ಹ್ರದಾಶ್ಚ ತೀರ್ಥಭೂತಾ ಮೇ ಭವೇಯುರ್ಭುವಿ ವಿಶ್ರುತಾಃ॥ 1-2-9 (310) 
ಏವಂ ಭವಿಷ್ಯತೀತ್ಯೇವಂ ಪಿತರಸ್ತಮಥಾಬ್ರುವನ್।
ತಂ ಕ್ಷಮಸ್ವೇತಿ ನಿಷಿಷಿಧುಸ್ತತಃ ಸ ವಿರರಾಮ ಹ॥ 1-2-10 (311) 
ತೇಷಾಂ ಸಮೀಪೇ ಯೋ ದೇಶೋ ಹ್ರದಾನಾಂ ರುಧಿರಾಂಭಸಾಂ।
ಸಮಂತಪಂಚಕಮಿತಿ ಪುಣ್ಯಂ ತತ್ಪರಿಕೀರ್ತಿತಂ॥ 1-2-11 (312) 
ಯೇನ ಲಿಂಗೇನ ಯೋ ದೇಶೋ ಯುಕ್ತಃ ಸಮುಪಲಕ್ಷ್ಯತೇ।
ತೇನೈವ ನಾಂನಾ ತಂ ದೇಶಂ ವಾಚ್ಯಮಾಹುರ್ಮನೀಷಿಣಃ॥ 1-2-12 (313) 
ಅಂತರೇ ಚೈವ ಸಂಪ್ರಾಪ್ತೇ ಕಲಿದ್ವಾಪರಯೋರಭೂತ್।
ಸಮಂತಪಂಚಕೇ ಯುದ್ಧಂ ಕುರುಪಾಂಡವಸೇನಯೋಃ॥ 1-2-13 (314) 
ತಸ್ಮಿನ್ಪರಮಧರ್ಮಿಷ್ಠೇ ದೇಶೇ ಭೂದೋಷವರ್ಜಿತೇ।
ಅಷ್ಟಾದಶ ಸಮಾಜಗ್ಮುರಕ್ಷೌಹಿಣ್ಯೋ ಯುಯುತ್ಸಯಾ॥ 1-2-14 (315) 
ಸಮೇತ್ಯ ತಂ ದ್ವಿಜಾಸ್ತಾಶ್ಚ ತತ್ರೈವ ನಿಧಂ ಗತಾಃ।
ಏತನ್ನಾಮಾಭಿನಿರ್ವೃತ್ತಂ ತಸ್ಯ ದೇಶಸ್ಯ ವೈ ದ್ವಿಜಾಃ॥ 1-2-15 (316) 
ಪುಣ್ಯಶ್ಚ ರಮಣೀಯಶ್ಚ ಸ ದೇಶೋ ವಃ ಪ್ರಕೀರ್ತಿತಃ।
ತದೇತತ್ಕಥಿತಂ ಸರ್ವಂ ಮಯಾ ಬ್ರಾಹ್ಮಣಸತ್ತಮಾಃ॥
ಯಥಾ ದೇಶಃ ಸ ವಿಖ್ಯಾತಸ್ತ್ರಿಷು ಲೋಕೇಷು ಸುವ್ರತಾಃ॥  1-2-16 (317) 
ಋಷಯ ಊಚುಃ। 1-2-17x (14) 
ಅಕ್ಷೌಹಿಣ್ಯ ಇತಿ ಪ್ರೋಕ್ತಂ ಯತ್ತ್ವಯಾ ಸೂತನಂದನ।
ಏತದಿಚ್ಛಾಮಹೇ ಶ್ರೋತುಂ ಸರ್ವಮೇವ ಯಥಾತಥಂ॥ 1-2-17 (318) 
ಅಕ್ಷೌಹಿಣ್ಯಾಃ ಪರೀಮಾಣಂ ನರಾಶ್ವರಥದಂತಿನಾಂ।
ಯಥಾವಚ್ಚೈವ ನೋ ಬ್ರೂಹಿ ಸರ್ವಂ ಹಿ ವಿದಿತಂ ತವ॥ 1-2-18 (319) 
ಸೌತಿರುವಾಚ। 1-2-19x (15) 
ಏಕೋ ರಥೋ ಗಜಶ್ಚೈಕೋ ನರಾಃ ಪಂಚ ಪದಾತಯಃ।
ತ್ರಯಶ್ಚ ತುರಗಾಸ್ತಜ್ಜ್ಞೈಃ ಪತ್ತಿರಿತ್ಯಭಿಧೀಯತೇ॥ 1-2-19 (320) 
ಪತ್ತಿಂ ತು ತ್ರಿಗುಣಾಮೇತಾಮಾಹುಃ ಸೇನಾಮುಖಂ ಬುಧಾಃ।
ತ್ರೀಣಿ ಸೇನಾಮುಖಾನ್ಯೇಕೋ ಗುಲ್ಮ ಇತ್ಯಭಿಧೀಯತೇ॥ 1-2-20 (321) 
ತ್ರಯೋ ಗುಲ್ಮಾ ಗಣೋ ನಾಮ ವಾಹಿನೀ ತು ಗಣಾಸ್ತ್ರಯಃ।
ಸ್ಮೃತಾಸ್ತಿಸ್ರಸ್ತು ವಾಹಿನ್ಯಃ ಪೃತನೇತಿ ವಿಚಕ್ಷಣೈಃ॥ 1-2-21 (322) 
ಚಮೂಸ್ತು ಪೃತನಾಸ್ತಿಸ್ರಸ್ತಿಸ್ರಶ್ಚಂವಸ್ತ್ವನೀಕಿನೀ।
ಅನೀಕಿನೀಂ ದಶಗುಣಾಂ ಪ್ರಾಹುರಕ್ಷೌಹಿಣೀಂ ಬುಧಾಃ॥ 1-2-22 (323) 
ಅಕ್ಷೌಹಿಣ್ಯಾಃ ಪ್ರಸಂಖ್ಯಾತಾ ರಥಾನಾಂ ದ್ವಿಜಸತ್ತಮಾಃ।
ಸಂಖ್ಯಾಗಣಿತತತ್ತ್ವಜ್ಞೈಃ ಸಹಸ್ರಾಣ್ಯೇಕವಿಂಶತಿಃ॥ 1-2-23 (324) 
ಶತಾನ್ಯುಪರಿ ಚೈವಾಷ್ಟೌ ತಥಾ ಭೂಯಶ್ಚ ಸಪ್ತತಿಃ।
ಗಜಾನಾಂ ಚ ಪರೀಮಾಣಮೇತದೇವ ವಿನಿರ್ದಿಶೇತ್॥ 1-2-24 (325) 
ಜ್ಞೇಯಂ ಶತಸಹಸ್ರಂ ತು ಸಹಸ್ರಾಣಿ ನವೈವ ತು।
ನರಾಣಾಮಪಿ ಪಂಚಾಶಚ್ಛತಾನಿ ತ್ರೀಣಿ ಚಾನಘಾಃ॥ 1-2-25 (326) 
ಪಂಚ ಷಷ್ಟಿಸಹಸ್ರಾಣಿ ತಥಾಶ್ವಾನಾಂ ಶತಾನಿ ಚ।
ದಶೋತ್ತರಾಣಿ ಷಟ್ ಪ್ರಾಹುರ್ಯಥಾವದಿಹ ಸಂಖ್ಯಯಾ॥ 1-2-26 (327) 
ಏತಾಮಕ್ಷೌಹಿಣೀಂ ಪ್ರಾಹುಃ ಸಂಖ್ಯಾತತ್ತ್ವದಿತೋ ಜನಾಃ।
ಯಾಂ ವಃ ಕಥಿತವಾನಸ್ಮಿ ವಿಸ್ತರೇಣ ತಪೋಧನಾಃ॥ 1-2-27 (328) 
ಏತಯಾ ಸಂಖ್ಯಯಾ ಹ್ಯಾಸನ್ಕುರುಪಾಂಡವಸೇನಯೋಃ।
ಅಕ್ಷೌಹಿಣ್ಯೋ ದ್ವಿಜಶ್ರೇಷ್ಠಾಃ ಪಿಂಡಿತಾಷ್ಟಾದಶೈವ ತು॥ 1-2-28 (329) 
ಸಮೇತಾಸ್ತತ್ರ ವೈ ದೇಶೇ ತತ್ರೈವ ನಿಧಂ ಗತಾಃ।
ಕೌರವಾನ್ಕಾರಣಂ ಕೃತ್ವಾ ಕಾಲೇನಾದ್ಭುತಕರ್ಮಣಾ॥ 1-2-29 (330) 
ಅಹಾನಿ ಯುಯುಧೇ ಭೀಷ್ಮೋ ದಶೈವ ಪರಮಾಸ್ತ್ರವಿತ್।
ಅಹಾನಿ ಪಂಚ ದ್ರೋಣಸ್ತು ರರಕ್ಷ ಕುರುವಾಹಿನೀಂ॥ 1-2-30 (331) 
ಅಹನೀ ಯುಯುಧೇ ದ್ವೇ ತು ಕರ್ಣಃ ಪರಬಲಾರ್ದನಃ।
ಶಲ್ಯೋಽರ್ಧದಿವಸಂ ಚೈವ ಗದಾಯುದ್ಧಮತಃ ಪರಂ॥ 1-2-31 (332) 
ತಸ್ಯೈವ ದಿವಸಸ್ಯಾಂತೇ ದ್ರೌಣಿಹಾರ್ದಿಕ್ಯಗೌತಮಾಃ।
ಪ್ರಸುಪ್ತಂ ನಿಶಿ ವಿಶ್ವಸ್ತಂ ಜಘ್ನುರ್ಯೌಧಿಷ್ಠಿರಂ ಬಲಂ॥ 1-2-32 (333) 
ಯತ್ತು ಶೌನಕ ಸತ್ರೇ ತೇ ಭಾರತಾಖ್ಯಾನಮುತ್ತಮಂ।
ಜನಮೇಜಯಸ್ಯ ತತ್ಸತ್ರೇ ವ್ಯಾಸಶಿಷ್ಯೇಣ ಧೀಮತಾ॥ 1-2-33 (334) 
ಕಥಿತಂ ವಿಸ್ತರಾರ್ಥಂ ಚ ಯಶೋ ವೀರ್ಯಂ ಮಹೀಕ್ಷಿತಾಂ।
ಪೌಷ್ಯಂ ತತ್ರ ಚ ಪೌಲೋಮಮಾಸ್ತೀಕಂ ಚಾದಿತಃ ಸ್ಮೃತಂ॥ 1-2-34 (335) 
ವಿಚಿತ್ರಾರ್ಥಪದಾಖ್ಯಾನಮನೇಕಸಮಯಾನ್ವಿತಂ।
ಪ್ರತಿಪನ್ನಂ ನರೈಃ ಪ್ರಾಜ್ಞೈರ್ವೈರಾಗ್ಯಮಿವ ಮೋಕ್ಷಿಭಿಃ॥ 1-2-35 (336) 
ಆತ್ಮೇವ ವೇದಿತವ್ಯೇಷು ಪ್ರಿಯೇಷ್ವಿವ ಹಿ ಜೀವಿತಂ।
ಇತಿಹಾಸಃ ಪ್ರಧಾನಾರ್ಥಃ ಶ್ರೇಷ್ಠಃ ಸರ್ವಾಗಮೇಷ್ವಯಂ॥ 1-2-36 (337) 
ಅನಾಶ್ರಿತ್ಯೇದಮಾಖ್ಯಾನಂ ಕಥಾ ಭುವಿ ನ ವಿದ್ಯತೇ।
ಆಹಾರಮನಪಾಶ್ರಿತ್ಯ ಶರೀರಸ್ಯೇವ ಧಾರಣಂ॥ 1-2-37 (338) 
ತದೇತದ್ಭಾರತಂ ನಾಮ ಕವಿಭಿಸ್ತೂಪಜೀವ್ಯತೇ।
ಉದಯತೇಪ್ಸುಭಿರ್ಭೃತ್ಯೈರಭಿಜಾತ ಇವೇಶ್ವರಃ॥ 1-2-38 (339) 
ಇತಿಹಾಸೋತ್ತಮೇ ಯಸ್ಮಿನ್ನರ್ಪಿತಾ ಬುದ್ಧಿರುತ್ತಮಾ।
ಸ್ವರವ್ಯಂಜನಯೋಃ ಕೃತ್ಸ್ನಾ ಲೋಕವೇದಾಶ್ರಯೇವ ವಾಕ್॥ 1-2-39 (340) 
ತಸ್ಯ ಪ್ರಜ್ಞಾಭಿಪನ್ನಸ್ಯ ವಿಚಿತ್ರಪದಪರ್ವಣಃ।
ಸೂಕ್ಷ್ಮಾರ್ಥನ್ಯಾಯಯುಕ್ತಸ್ಯ ವೇದಾರ್ಥೈರ್ಭೂಷಿತಸ್ಯ ಚ॥ 1-2-40 (341) 
ಭಾರತಸ್ಯೇತಿಹಾಸಸ್ಯ ಶ್ರೂಯತಾಂ ಪರ್ವಸಂಗ್ರಹಃ।
ಪರ್ವಾನುಕ್ರಮಣೀ ಪೂರ್ವಂ ದ್ವಿತೀಯಃ ಪರ್ವಸಂಗ್ರಹಃ॥ 1-2-41 (342) 
ಪೌಷ್ಯಂ ಪೌಲೋಮಮಾಸ್ತೀಕಮಾದಿರಂಶಾವತಾರಣಂ।
ತತಃ ಸಂಭವಪರ್ವೋಕ್ತಮದ್ಭುತಂ ರೋಮಹರ್ಷಣಂ॥ 1-2-42 (343) 
ದಾಹೋ ಜತುಗೃಹಸ್ಯಾತ್ರ ಹೈಡಿಂಬಂ ಪರ್ವ ಚೋಚ್ಯತೇ।
ತತೋ ಬಕವಧಃ ಪರ್ವ ಪರ್ವ ಚೈತ್ರರಥಂ ತತಃ॥ 1-2-43 (344) 
ತತಃ ಸ್ವಯಂವರೋ ದೇವ್ಯಾಃ ಪಾಂಚಾಲ್ಯಾಃ ಪರ್ವ ಚೋಚ್ಯತೇ।
ಕ್ಷಾತ್ರಧರ್ಮೇಣ ನಿರ್ಜಿತ್ಯ ತತೋ ವೈವಾಹಿಕಂ ಸ್ಮೃತಂ॥ 1-2-44 (345) 
ವಿದುರಾಗಮನಂ ಪರ್ವ ರಾಜ್ಯಲಾಭಸ್ತಥೈವ ಚ।
ಅರ್ಜುನಸ್ಯ ವನೇ ವಾಸಃ ಸುಭದ್ರಾಹರಣಂ ತತಃ॥ 1-2-45 (346) 
ಸುಭದ್ರಾಹರಣಾದೂರ್ಧ್ವಂ ಜ್ಞೇಯಾ ಹರಣಹಾರಿಕಾ।
ತತಃ ಖಾಂಡವದಾಹಾಖ್ಯಂ ತತ್ರೈವ ಮಯದರ್ಶನಂ॥ 1-2-46 (347) 
ಸಭಾಪರ್ವ ತತಃ ಪ್ರೋಕ್ತಂ ಮಂತ್ರಪರ್ವ ತತಃ ಪರಂ।
ಜರಾಸಂಧವಧಃ ಪರ್ವ ಪರ್ವ ದಿಗ್ವಿಜಯಂ ತಥಾ॥ 1-2-47 (348) 
ಪರ್ವ ದಿಗ್ವಿಜಯಾದೂರ್ಧ್ವಂ ರಾಜಸೂಯಿಕಮುಚ್ಯತೇ।
ತತಶ್ಚಾರ್ಘಾಭಿಹರಣಂ ಶಿಶುಪಾಲವಧಸ್ತತಃ॥ 1-2-48 (349) 
ದ್ಯೂತಪರ್ವ ತತಃ ಪ್ರೋಕ್ತಮನುದ್ಯೂತಮಃ ಪರಂ।
ತತ ಆರಣ್ಯಕಂ ಪರ್ವ ಕಿರ್ಮೀರವಧ ಏವಚ॥ 1-2-49 (350) 
ಅರ್ಜುನಸ್ಯಾಭಿಗಮನಂ ಪರ್ವ ಜ್ಞೇಯಮತಃ ಪರಂ।
ಈಶ್ವರಾರ್ಜುನಯೋರ್ಯುದ್ಧಂ ಪರ್ವ ಕೈರಾತಸಂಜ್ಞಿತಂ॥ 1-2-50 (351) 
ಇಂದ್ರಲೋಕಾಭಿಗಮನಂ ಪರ್ವ ಜ್ಞೇಯಮತಃ ಪರಂ।
ನಲೋಪಾಖ್ಯಾನಮಪಿ ಚ ಧಾರ್ಮಿಕಂ ಕರುಣೋದಯಂ॥ 1-2-51 (352) 
ತೀರ್ಥಯಾತ್ರಾ ತತಃ ಪರ್ವ ಕುರುರಾಜಸ್ಯ ಧೀಮತಃ।
ಜಟಾಸುರವಧಃ ಪರ್ವ ಯಕ್ಷಯುದ್ಧಮತಃ ಪರಂ॥ 1-2-52 (353) 
ನಿವಾತಕವಚೈರ್ಯುದ್ಧಂ ಪರ್ವ ಚಾಜಗರಂ ತತಃ।
ಮಾರ್ಕಂಡೇಯಸಮಾಸ್ಯಾ ಚ ಪರ್ವಾನಂತರಮುಚ್ಯತೇ॥ 1-2-53 (354) 
ಸಂವಾದಶ್ಚ ತತಃ ಪರ್ವ ದ್ರೌಪದೀಸತ್ಯಭಾಮಯೋಃ।
ಘೋಷಯಾತ್ರಾ ತತಃ ಪರ್ವ ತತಃ ಪ್ರಾಯೋಪವೇಶನೇಂ। 
ಮಂತ್ರಸ್ಯ ನಿಶ್ಚಯಂ ಚೈವ ಮೃಗಸ್ವಪ್ನೋದ್ಭವಂ ತತಃ॥  1-2-54 (355) 
ವ್ರೀಹಿದ್ರೌಣಿಕಮಾಖ್ಯಾನಮೈಂದ್ರದ್ಯುಂನಂ ತಥೈವ ಚ।
ದ್ರೌಪದೀಹರಣಂ ಪರ್ವ ಜಯದ್ರಥವಿಮೋಕ್ಷಣಂ॥ 1-2-55 (356) 
ರಾಮೋಪಾಖ್ಯಾನಮತ್ರೈವ ಪರ್ವ ಜ್ಞೇಯಮತಃ ಪರಂ।
ಪತಿವ್ರತಾಯಾ ಮಾಹಾತ್ಂಯಂ ಸಾವಿತ್ರ್ಯಾಶ್ಚೈವಮದ್ಭುತಂ॥ 1-2-56 (357) 
ಕುಂಡಲಾಹರಣಂ ಪರ್ವ ತತಃ ಪರಮಿಹೋಚ್ಯತೇ।
ಆರಣೇಯಂ ತತಃ ಪರ್ವ ವೈರಾಟಂ ತದನಂತರಂ॥
ಪಾಂಡವಾನಾಂ ಪ್ರವೇಶಶ್ಚ ಸಮಯಸ್ಯ ಚ ಪಾಲನಂ॥  1-2-57 (358) 
ಕೀಚಕಾನಾಂ ವಧಃ ಪರ್ವ ಪರ್ವ ಗ್ರೋಗ್ರಹಣಂ ತತಃ।
ಅಭಿಮನ್ಯೋಶ್ಚ ವೈರಾಟ್ಯಾಃ ಪರ್ವ ವೈವಾಹಿಕಂ ಸ್ಮೃತಂ॥ 1-2-58 (359) 
ಉದ್ಯೋಗಪರ್ವ ವಿಜ್ಞೇಯಮತ ಊರ್ಧ್ವಂ ಮಹಾದ್ಭುತಂ।
ತತಃ ಸಂಜಯಯಾನಾಖ್ಯಂ ಪರ್ವ ಜ್ಞೇಯಮತಃ ಪರಂ॥ 1-2-59 (360) 
ಪ್ರಜಾಗರಂ ತಥಾ ಪರ್ವ ಧೃತರಾಷ್ಟ್ರಸ್ಯ ಚಿಂತಯಾ।
ಪರ್ವ ಸಾನತ್ಸುಜಾತಂ ವೈ ಗುಹ್ಯಮಧ್ಯಾತ್ಮದರ್ಶನಂ॥ 1-2-60 (361) 
ಯಾನಸಂಧಿಸ್ತತಃ ಪರ್ವ ಭಗವದ್ಯಾನಮೇವ ಚ।
ಮಾತಲೀಯಮುಪಾಖ್ಯಾನಂ ಚರಿತಂ ಗಾಲವಸ್ಯ ಚ॥ 1-2-61 (362) 
ಸಾವಿತ್ರಂ ವಾಮದೇವ್ಯಂ ಚ ವೈನ್ಯೋಪಾಖ್ಯಾನಮೇವ ಚ।
ಜಾಮದಗ್ನ್ಯಮುಪಾಖ್ಯಾನಂ ಪರ್ವ ಷೋಡಶರಾಜಕಂ॥ 1-2-62 (363) 
ಸಭಾಪ್ರವೇಶಃ ಕೃಷ್ಣಸ್ಯ ವಿದುಲಾಪುತ್ರಶಾಸನಂ।
ಉದ್ಯೋಗಃ ಸೈನ್ಯನಿರ್ಯಾಣಂ ವಿಶ್ವೋಪಾಖ್ಯಾನಮೇವ ಚ॥ 1-2-63 (364) 
ಜ್ಞೇಯಂ ವಿವಾದಪರ್ವಾತ್ರ ಕರ್ಣಸ್ಯಾಪಿ ಮಹಾತ್ಮನಃ।
`ಮಂತ್ರಸ್ಯ ನಿಶ್ಚಯಂ ಕೃತ್ವಾ ಕಾರ್ಯಸ್ಯ ಸಮನಂತರಂ॥ 1-2-64 (365) 
ಶ್ವೇತಸ್ಯ ವಾಸುದೇವೇನ ಚಿತ್ರಂ ಬಹುಕಥಾಶ್ರಯಂ।'
ನಿರ್ಯಾಣಂ ಚ ತತಃ ಪರ್ವ ಕುರುಪಾಂಡವಸೇನಯೋಃ॥  1-2-65 (366) 
ರಥಾತಿರಥಸಂಖ್ಯಾ ಚ ಪರ್ವೋಕ್ತಂ ತದನಂತರಂ।
ಉಲೂಕದೂತಾಗಮನಂ ಪರ್ವಾಮರ್ಷವಿವರ್ಧನಂ॥ 1-2-66 (367) 
ಅಂಬೋಪಾಖ್ಯಾನಮತ್ರೈವ ಪರ್ವ ಜ್ಞೇಯಮತಃ ಪರಂ॥
ಭೀಷ್ಮಾಭಿಷೇಚನಂ ಪರ್ವ ತತಶ್ಚಾದ್ಭುತಮುಚ್ಯತೇ॥ 1-2-67 (368) 
ಜಂಬೂಖಂಡವಿನಿರ್ಮಾಣಂ ಪರ್ವೋಕ್ತಂ ತದನಂತರಂ॥
ಭೂಮಿಪರ್ವ ತತಃ ಪ್ರೋಕ್ತಂ ದ್ವೀಪವಿಸ್ತಾರಕೀರ್ತನಂ॥ 1-2-68 (369) 
`ದಿವ್ಯಂ ಚಕ್ಷುರ್ದದೌ ಯತ್ರ ಸಂಜಯಾಯ ಮಹಾಮುನಿಃ।'
ಪರ್ವೋಕ್ತಂ ಭಗವದ್ಗೀತಾ ಪರ್ವ ಭೀಷ್ಮವಧಸ್ತತಃ। 
ದ್ರೋಣಾಭಿಷೇಚನಂ ಪರ್ವ ಸಂಶಪ್ತಕವಧಸ್ತತಃ॥  1-2-69 (370) 
ಅಭಿಮನ್ಯುವಧಃ ಪರ್ವ ಪ್ರತಿಜ್ಞಾ ಪರ್ವ ಚೋಚ್ಯತೇ।
ಜಯದ್ರಥವಧಃ ಪರ್ವ ಘಟೋತ್ಕಚವಧಸ್ತತಃ॥ 1-2-70 (371) 
ತತೋ ದ್ರೋಣವಧಃ ಪರ್ವ ವಿಜ್ಞೇಯಂ ಲೋಮಹರ್ಷಣಂ।
ಮೋಕ್ಷೋ ನಾರಾಯಣಾಸ್ತ್ರಸ್ಯ ಪರ್ವಾನಂತರಮುಚ್ಯತೇ॥ 1-2-71 (372) 
ಕರ್ಣಪರ್ವ ತತೋ ಜ್ಞೇಯಂ ಶಲ್ಯಪರ್ವ ತತಃ ಪರಂ।
ಹ್ರದಪ್ರವೇಶನಂ ಪರ್ವ ಗದಾಯುದ್ಧಮತಃ ಪರಂ॥ 1-2-72 (373) 
ಸಾರಸ್ವತಂ ತತಃ ಪರ್ವ ತೀರ್ಥವಂಶಾನುಕೀರ್ತನಂ।
ಅತ ಊರ್ಧ್ವಂ ಸುಬೀಭತ್ಸಂ ಪರ್ವ ಸೌಪ್ತಿಕಮುಚ್ಯತೇ॥ 1-2-73 (374) 
ಐಷೀಕಂ ಪರ್ವ ಚೋದ್ದಿಷ್ಟಮತ ಊರ್ಧ್ವಂ ಸುದಾರುಣಂ।
ಜಲಪ್ರದಾನಿಕಂ ಪರ್ವ ಸ್ತ್ರೀವಿಲಾಪಸ್ತತಃ ಪರಂ॥ 1-2-74 (375) 
ಶ್ರಾದ್ಧಪರ್ವ ತತೋ ಜ್ಞೇಯಂ ಕುರೂಣಾಮೌರ್ಧ್ವದೇಹಿಕಂ।
ಚಾರ್ವಾಕನಿಗ್ರಹಃ ಪರ್ವ ರಕ್ಷಸೋ ಬ್ರಹ್ಮರೂಪಿಣಃ॥ 1-2-75 (376) 
ಆಭಿಷೇಚನಿಕಂ ಪರ್ವ ಧರ್ಮರಾಜಸರ್ಯ ಧೀಮತಃ।
ಪ್ರವಿಭಾಗೋ ಗೃಹಾಣಾಂ ಚ ಪರ್ವೋಕ್ತಂ ತದನಂತರಂ॥ 1-2-76 (377) 
ಶಾಂತಿಪರ್ವ ತತೋ ಯತ್ರ ರಾಜಧರ್ಮಾನುಶಾಸನಂ।
ಆಪದ್ಧರ್ಮಶ್ಚ ಪರ್ವೋಕ್ತಂ ಮೋಕ್ಷಧರ್ಮಸ್ತತಃ ಪರಂ॥ 1-2-77 (378) 
ಶುಕಪ್ರಶ್ನಾಭಿಗಮನಂ ಬ್ರಹ್ಮಪ್ರಶ್ನಾನುಶಾಸನಂ।
ಪ್ರಾದುರ್ಭಾವಶ್ಚ ದುರ್ವಾಸಃಸಂವಾದಶ್ಚೈವ ಮಾಯಯಾ॥ 1-2-78 (379) 
ತತಃ ಪರ್ವ ಪರಿಜ್ಞೇಯಮಾನುಶಾಸನಿಕಂ ಪರಂ।
ಸ್ವರ್ಗಾರೋಹಣಿಕಂ ಚೈವ ತತೋ ಭೀಷ್ಮಸ್ಯ ಧೀಮತಃ॥ 1-2-79 (380) 
ತತೋಽಶ್ವಮೇಧಿಕಂ ಪರ್ವ ಸರ್ವಪಾಪಪ್ರಣಾಶನಂ।
ಅನುಗೀತಾ ತತಃ ಪರ್ವ ಜ್ಞೇಯಮಧ್ಯಾತ್ಮವಾಚಕಂ॥ 1-2-80 (381) 
ಪರ್ವ ಚಾಶ್ರಮವಾಸಾಖ್ಯಂ ಪುತ್ರದರ್ಶನಮೇವ ಚ।
ನಾರದಾಗಮನಂ ಪರ್ವ ತತಃ ಪರಮಿಹೋಚ್ಯತೇ॥ 1-2-81 (382) 
ಮೌಸಲಂ ಪರ್ವ ಚೋದ್ದಿಷ್ಟಂ ತತೋ ಘೋರಂ ಸುದಾರುಣಂ।
ಮಹಾಪ್ರಸ್ಥಾನಿಕಂ ಪರ್ವ ಸ್ವರ್ಗಾರೋಹಣಿಕಂ ತತಃ॥ 1-2-82 (383) 
ಹರಿವಂಶಸ್ತತಃ ಪರ್ವ ಪುರಾಣಂ ಖಿಲಸಂಜ್ಞಿತಂ।
ವಿಷ್ಣುಪರ್ವ ಶಿಶೋಶ್ಚರ್ಯಾ ವಿಷ್ಣೋಃ ಕಂಸವಧಸ್ತಥಾ॥ 1-2-83 (384) 
ಭವಿಷ್ಯಂ ಪರ್ವ ಚಾಪ್ಯುಕ್ತಂ ಖಿಲೇಷ್ವೇವಾದ್ಭುತಂ ಮಹತ್।
ಏತತ್ಪರ್ವಶತಂ ಪೂರ್ಣಂ ವ್ಯಾಸೇನೋಕ್ತಂ ಮಹಾತ್ಮನಾ॥ 1-2-84 (385) 
ಯಥಾವತ್ಸೂತಪುತ್ರೇಣ ರೌಮಹರ್ಷಣಿನಾ ತತಃ।
ಉಕ್ತಾನಿ ನೈಮಿಶಾರಣ್ಯೇ ಪರ್ವಾಣ್ಯಷ್ಟಾದಶೈವ ತು॥ 1-2-85 (386) 
ಸಮಾಸೋ ಭಾರತಸ್ಯಾಯಮತ್ರೋಕ್ತಃ ಪರ್ವಸಂಗ್ರಹಃ।
ಪೌಷ್ಯಂ ಪೌಲೋಮಮಾಸ್ತೀಕಮಾದಿರಂಶಾವತಾರಣಂ॥ 1-2-86 (387) 
ಸಂಭವೋ ಜತುವೇಶ್ಮಾಖ್ಯಂ ಹಿಡಿಂಬಬಕಯೋರ್ವಧಃ।
ತಥಾ ಚೈತ್ರರಥಂ ದೇವ್ಯಾಃ ಪಾಂಚಾಲ್ಯಾಶ್ಚ ಸ್ವಯಂವರಃ॥ 1-2-87 (388) 
ಕ್ಷಾತ್ರಧರ್ಮೇಣ ನಿರ್ಜಿತ್ಯ ತತೋ ವೈವಾಹಿಕಂ ಸ್ಮೃತಂ।
ವಿದುರಾಗಮನಂ ಚೈವ ರಾಜ್ಯಲಾಭಸ್ತಥೈವ ಚ॥ 1-2-88 (389) 
ವನವಾಸೋಽರ್ಜುನಸ್ಯಾಪಿ ಸುಭದ್ರಾಹರಣಂ ತತಃ।
ಹರಣಾಹರಣಂ ಚೈವ ದಹನಂ ಖಾಂಡವಸ್ಯ ಚ॥ 1-2-89 (390) 
ಮಯಸ್ಯ ದರ್ಶನಂ ಚೈವ ಆದಿಪರ್ವಣಿ ಕಥ್ಯತೇ।
ಪೌಷ್ಯೇ ಪರ್ವಣಿ ಮಾಹಾತ್ಂಯಮುತ್ತಂಕಸ್ಯೋಪವರ್ಣಿತಂ॥ 1-2-90 (391) 
ಪೌಲೋಮೇ ಭೃಗುವಂಶಸ್ಯ ವಿಸ್ತಾರಃ ಪರಿಕೀರ್ತಿತಃ।
ಆಸ್ತೀಕೇ ಸರ್ವನಾಗಾನಾಂ ಗರುಡಸ್ಯ ಚ ಸಂಭವಃ॥ 1-2-91 (392) 
ಕ್ಷೀರೋದಮಥಂ ಚೈವ ಜನ್ಮೋಚ್ಚೈಃಶ್ರವಸಸ್ತಥಾ।
ಯಜತಃ ಸರ್ಪಸತ್ರೇಣ ರಾಜ್ಞಃ ಪಾರಿಕ್ಷಿತಸ್ಯ ಚ॥ 1-2-92 (393) 
ಕಥೇಯಮಭಿನಿರ್ವೃತ್ತಾ ಭಾರತಾನಾಂ ಮಹಾತ್ಮನಾಂ।
ವಿವಿಧಾಃ ಸಂಭವಾ ರಾಜ್ಞಾಮುಕ್ತಾಃ ಸಂಭವಪರ್ವಣಿ॥ 1-2-93 (394) 
ಅನ್ಯೇಷಾಂ ಚೈವ ಶೂರಾಣಾಮೃಷೇರ್ದ್ವೈಪಾಯನಸ್ಯ ಚ।
ಅಂಶಾವತರಣಂ ಚಾತ್ರ ದೇವಾನಾಂ ಪರಿಕೀರ್ತಿತಂ॥ 1-2-94 (395) 
ದೈತ್ಯಾನಾಂ ದಾನವಾನಾಂ ಚ ಯಕ್ಷಾಣಾಂ ಚ ಮಹೌಜಸಾಂ।
ನಾಗಾನಾಮಥ ಸರ್ಪಾಣಾಂ ಗಂಧರ್ವಾಣಾಂ ಪತತ್ತ್ರಿಣಾಂ॥ 1-2-95 (396) 
ಅನ್ಯೇಷಾಂ ಚೈವ ಭೂತಾನಾಂ ವಿವಿಧಾನಾಂ ಸಮುದ್ಭವಃ।
ಮಹರ್ಷೇರಾಶ್ರಮಪದೇ ಕಣ್ವಸ್ಯ ಚ ತಪಸ್ವಿನಃ॥ 1-2-96 (397) 
ಶಕುಂತಲಾಯಾಂ ದುಷ್ಯಂತಾದ್ಭರತಶ್ಚಾಪಿ ಜಜ್ಞಿವಾನ್।
ಯಸ್ಯ ಲೋಕೇಷು ನಾಂನೇದಂ ಪ್ರಥಿತಂ ಭಾರತಂ ಕುಲಂ॥ 1-2-97 (398) 
ವಸೂನಾಂ ಪುನರುತ್ಪತ್ತಿರ್ಭಾಗೀರಥ್ಯಾಂ ಮಹಾತ್ಮನಾಂ।
ಶಂತನೋರ್ವೇಶ್ಮನಿ ಪುನಸ್ತೇಷಾಂ ಚಾರೋಹಣಂ ದಿವಿ॥ 1-2-98 (399) 
ತೇಜೋಂಶಾನಾಂ ಚ ಸಂಪಾತೋ ಭೀಷ್ಮಸ್ಯಾಪ್ಯತ್ರ ಸಂಭವಃ।
ರಾಜ್ಯಾನ್ನಿವರ್ತನಂ ತಸ್ಯ ಬ್ರಹ್ಮಚರ್ಯವ್ರತೇ ಸ್ಥಿತಿಃ॥ 1-2-99 (400) 
ಪ್ರತಿಜ್ಞಾಪಾಲನಂ ಚೈವ ರಕ್ಷಾ ಚಿತ್ರಾಂಗದಸ್ಯ ಚ।
ಹತೇ ಚಿತ್ರಾಂಗದೇ ಚೈವ ರಕ್ಷಾ ಭ್ರಾತುರ್ಯವೀಯಸಃ॥ 1-2-100 (401) 
ವಿಚಿತ್ರವೀರ್ಯಸ್ಯ ತಥಾ ರಾಜ್ಯೇ ಸಂಪ್ರತಿಪಾದನಂ।
ಧರ್ಮಸ್ಯ ನೃಷು ಸಂಭೂತಿರಣೀಮಾಂಡವ್ಯಶಾಪಜಾ॥ 1-2-101 (402) 
ಕೃಷ್ಣದ್ವೈಪಾಯನಾಚ್ಚೈವ ಪ್ರಸೂತಿರ್ವರದಾನಜಾ।
ಧೃತರಾಷ್ಟ್ರಸ್ಯ ಪಾಂಡೋಶ್ಚ ಪಾಂಡವಾನಾಂ ಚ ಸಂಭವಃ॥ 1-2-102 (403) 
ವಾರಣಾವತಯಾತ್ರಾ ಚ ಮಂತ್ರೋ ದುರ್ಯೋಧನಸ್ಯ ಚ।
ಕೂಟಸ್ಯ ಧಾರ್ತರಾಷ್ಟ್ರೇಣ ಪ್ರೇಷಣಂ ಪಾಂಡವಾನ್ಪ್ರತಿ॥ 1-2-103 (404) 
ಹಿತೋಪದೇಶಶ್ಚ ಪಥಿ ಧರ್ಮರಾಜಸ್ಯ ಧೀಮತಃ।
ವಿದುರೇಣ ಕೃತೋ ಯತ್ರ ಹಿತಾರ್ಥಂ ಂಲೇಚ್ಛಭಾಷಯಾ॥ 1-2-104 (405) 
ವಿದುರಸ್ಯ ಚ ವಾಕ್ಯೇನ ಸುರುಂಗೋಪಕ್ರಮಕ್ರಿಯಾ।
ನಿಷಾದ್ಯಾಃ ಪಂಚಪುತ್ರಾಯಾಃ ಸುಪ್ತಾಯಾ ಜತುವೇಶ್ಮನಿ॥ 1-2-105 (406) 
ಪುರೋಚನಸ್ಯ ಚಾತ್ರೈವ ದಹನಂ ಸಂಪ್ರಕೀರ್ತಿತಂ।
ಪಾಂಡವಾನಾಂ ವನೇ ಘೋರೇ ಹಿಡಿಂಬಾಯಾಶ್ಚ ದರ್ಶನಂ॥ 1-2-106 (407) 
ತತ್ರೈವ ಚ ಹಿಡಿಂಬಸ್ಯ ವಧೋ ಭೀಮಾನ್ಮಹಾಬಲಾತ್।
ಘಟೋತ್ಕಚಸ್ಯ ಚೋತ್ಪತ್ತಿಂರತ್ರೈವ ಪರಿಕೀರ್ತಿತಾ॥ 1-2-107 (408) 
ಮಹರ್ಷೇರ್ದರ್ಶನಂ ಚೈವ ವ್ಯಾಸಸ್ಯಾಮಿತತೇಜಸಃ।
ತದಾಜ್ಞಯೈಕಚಕ್ರಾಯಾಂ ಬ್ರಾಹ್ಮಣಸ್ಯ ನಿವೇಶನೇ॥ 1-2-108 (409) 
ಅಜ್ಞಾತಚರ್ಯಯಾ ವಾಸೋ ಯತ್ರ ತೇಷಾಂ ಪ್ರಕೀರ್ತಿತಃ।
ಬಕಸ್ಯ ನಿಧನಂ ಚೈವ ನಾಗರಾಣಾಂ ಚ ವಿಸ್ಮಯಃ॥ 1-2-109 (410) 
ಸಂಭವಶ್ಚೈವ ಕೃಷ್ಣಾಯಾ ಧೃಷ್ಟದ್ಯುಂನಸ್ಯ ಚೈವ ಹ।
ಬ್ರಾಹ್ಮಣಾತ್ಸಮುಪಶ್ರುತ್ಯ ವ್ಯಾಸವಾಕ್ಯಪ್ರಚೋದಿತಾಃ॥ 1-2-110 (411) 
ದ್ರೌಪದೀಂ ಪ್ರಾರ್ಥಯಂತಸ್ತೇ ಸ್ವಯಂವರದಿದೃಕ್ಷಯಾ।
ಪಂಚಾಲಾನಭಿತೋ ಜಗ್ಮುರ್ಯತ್ರ ಕೌತೂಹಲಾನ್ವಿತಾಃ॥ 1-2-111 (412) 
ಅಂಗಾರಪರ್ಣಂ ನಿರ್ಜಿತ್ಯ ಗಂಗಾಕೂಲೇಽರ್ಜುನಸ್ತದಾ।
ಸಖ್ಯಂ ಕೃತ್ವಾ ತತಸ್ತೇನ ತಸ್ಮಾದೇವ ಚ ಶುಶ್ರುವೇ॥ 1-2-112 (413) 
ತಾಪತ್ಯಮಥ ವಾಸಿಷ್ಠಮೌರ್ವಂ ಚಾಖ್ಯಾನಮುತ್ತಮಂ।
ಭ್ರಾತೃಭಿಃ ಸಹಿತಃ ಸರ್ವೈಃ ಪಂಚಾಲಾನಭಿತೋ ಯಯೌ॥ 1-2-113 (414) 
ಪಾಂಚಾಲನಗರೇ ಚಾಪಿ ಲಕ್ಷ್ಯಂ ಭಿತ್ತ್ವಾ ಧನಂಜಯಃ।
ದ್ರೌಪದೀಂ ಲಬ್ಧವಾನತ್ರ ಮಧ್ಯೇ ಸರ್ವಮಹೀಕ್ಷಿತಾಂ॥ 1-2-114 (415) 
ಭೀಮಸೇನಾರ್ಜುನೌ ಯತ್ರ ಸಂರಬ್ಧಾನ್ಪೃಥಿವೀಪತೀನ್।
ಶಲ್ಯಕರ್ಣೌ ಚ ತರಸಾ ಜಿತವಂತೌ ಮಹಾಮೃಧೇ॥ 1-2-115 (416) 
ದೃಷ್ಟ್ವಾ ತಯೋಶ್ಚ ತದ್ವೀರ್ಯಮಪ್ರಮೇಯಮಮಾನುಷಂ।
ಶಂಕಮಾನೌ ಪಾಂಡವಾಂಸ್ತಾನ್ ರಾಮಕೃಷ್ಣೌ ಮಹಾಮತೀ॥ 1-2-116 (417) 
ಜಗ್ಮತುಸ್ತೈಃ ಸಮಾಗಂತುಂ ಶಾಲಾಂ ಭಾರ್ಗವವೇಶ್ಮನಿ।
ಪಂಚಾನಾಮೇಕಪತ್ನೀತ್ವೇ ವಿಮರ್ಶೋ ದ್ರುಪದಸ್ಯ ಚ॥ 1-2-117 (418) 
ಪಂಚೇಂದ್ರಾಣಾಮುಪಾಖ್ಯಾನಮತ್ರೈವಾದ್ಭುತಮುಚ್ಯತೇ।
ದ್ರೌಪದ್ಯಾ ದೇವವಿಹೀತೋ ವಿವಾಹಶ್ಚಾಪ್ಯಮಾನುಷಃ॥ 1-2-118 (419) 
ಕ್ಷತ್ತುಶ್ಚ ಧಾರ್ತರಾಷ್ಟ್ರೇಣ ಪ್ರೇಷಣಂ ಪಾಂಡವಾನ್ಪ್ರತಿ।
ವಿದುರಸ್ಯ ಚ ಸಂಪ್ರಾಪ್ತಿರ್ದರ್ಶನಂ ಕೇಶವಸ್ಯ ಚ॥ 1-2-119 (420) 
ಖಾಂಡವಪ್ರಸ್ಥವಾಸಶ್ಚ ತಥಾ ರಾಜ್ಯಾರ್ಧಸರ್ಜನಂ।
ನಾರದಸ್ಯಾಜ್ಞಯಾ ಚೈವ ದ್ರೌಪದ್ಯಾಃ ಸಮಯಕ್ರಿಯಾ॥ 1-2-120 (421) 
ಸುಂದೋಪಸುಂದಯೋಸ್ತದ್ವದಾಖ್ಯಾನಂ ಪರಿಕೀರ್ತಿತಂ।
ಅನಂತರಂ ಚ ದ್ರೌಪದ್ಯಾ ಸಹಾಸೀನಂ ಯುಧಿಷ್ಠಿರಂ॥ 1-2-121 (422) 
ಅನು ಪ್ರವಿಶ್ಯ ವಿಪ್ರಾರ್ಥೇ ಫಾಲ್ಗುನೋ ಗೃಹ್ಯ ಚಾಯುಧಂ।
ಮೋಕ್ಷಯಿತ್ವಾ ಗೃಹಂ ಗತ್ವಾ ವಿಪ್ರಾರ್ಥಂ ಕೃತನಿಶ್ಚಯಃ॥ 1-2-122 (423) 
ಸಮಯಂ ಪಾಲಯನ್ವೀರೋ ವನಂ ಯತ್ರ ಜಗಾಮ ಹ।
ಪಾರ್ಥಸ್ಯ ವನವಾಸೇ ಚ ಉಲೂಪ್ಯಾ ಪಥಿ ಸಂಗಮಃ॥ 1-2-123 (424) 
ಪುಣ್ಯತೀರ್ಥಾನುಸಂಯಾನಂ ಬಭ್ರುವಾಹನಜನ್ಮ ಚ।
ತತ್ರೈವ ಮೋಕ್ಷಯಾಮಾಸ ಪಂಚ ಸೋಽಪ್ಸರಸಃ ಶುಭಾಃ॥ 1-2-124 (425) 
ಶಾಪಾದ್ಗ್ರಾಹತ್ವಮಾಪನ್ನಾ ಬ್ರಾಹ್ಮಣಸ್ಯ ತಪಸ್ವಿನಃ।
ಪ್ರಭಾಸತೀರ್ಥೇ ಪಾರ್ಥೇನ ಕೃಷ್ಣಸ್ಯ ಚ ಸಮಾಗಮಃ॥ 1-2-125 (426) 
ದ್ವಾರಕಾಯಾಂ ಸುಭದ್ರಾ ಚ ಕಾಮಯಾನೇನ ಕಾಮಿನೀ।
ವಾಸುದೇವಸ್ಯಾನುಮತೇ ಪ್ರಾಪ್ತಾ ಚೈವ ಕಿರೀಟಿನಾ॥ 1-2-126 (427) 
ಗೃಹೀತ್ವಾ ಹರಣಂ ಪ್ರಾಪ್ತೇ ಕೃಷ್ಣೇ ದೇವಕಿನಂದನೇ।
ಅಭಿಮನ್ಯೋಃ ಸುಭದ್ರಾಯಾಂ ಜನ್ಮ ಚೋತ್ತಮತೇಜಸಃ॥ 1-2-127 (428) 
ದ್ರೌಪದ್ಯಾಸ್ತನಯಾನಾಂ ಚ ಸಂಭವೋಽನುಪ್ರಕೀರ್ತಿತಃ।
ವಿಹಾರಾರ್ಥಂ ಚ ಗತಯೋಃ ಕೃಷ್ಣಯೋರ್ಯಮುನಾಮನು॥ 1-2-128 (429) 
ಸಂಪ್ರಾಪ್ತಿಶ್ಚಕ್ರಧನುಷೋಃ ಖಾಂಡವಸ್ಯ ಚ ದಾಹನಂ।
ಮಯಸ್ಯ ಮೋಕ್ಷೋ ಜ್ವಲನಾದ್ಭುಜಂಗಸ್ಯ ಚ ಮೋಕ್ಷಣಂ॥ 1-2-129 (430) 
ಮಹರ್ಷೇರ್ಮಂದಪಾಲಸ್ಯ ಶಾರ್ಂಗ್ಯಾ ತನಯಸಂಭವಃ।
ಇತ್ಯೇತದಾದಿಪರ್ವೋಕ್ತಂ ಪ್ರಥಮಂ ಬಹು ವಿಸ್ತರಂ॥ 1-2-130 (431) 
ಅಧ್ಯಾಯಾನಾಂ ಶತೇ ದ್ವೇ ತು ಸಂಖ್ಯಾತೇ ಪರಮರ್ಷಿಣಾ।
ಸಪ್ತವಿಂಶತಿರಧ್ಯಾಯಾ ವ್ಯಾಸೇನೋತ್ತಮತೇಜಸಾ॥ 1-2-131 (432) 
ಅಷ್ಟೌ ಶ್ಲೋಕಸಹಸ್ರಾಣಿ ಅಷ್ಟೌ ಶ್ಲೋಕಶತಾನಿ ಚ।
ಶ್ಲೋಕಾಶ್ಚ ಚತುರಾಶೀತಿರ್ಮುನಿನೋಕ್ತಾ ಮಹಾತ್ಮನಾ॥ 1-2-132 (433) 
ದ್ವಿತೀಯಂ ತು ಸಭಾಪರ್ವ ಬಹುವೃತ್ತಾಂತಮುಚ್ಯತೇ।
ಸಭಾಕ್ರಿಯಾ ಪಾಂಡವಾನಾಂ ಕಿಂಕರಾಣಾಂ ಚ ದರ್ಶನಂ।  1-2-133 (434) 
ಲೋಕಪಾಲಸಭಾಖ್ಯಾನಂ ನಾರದಾದ್ದೇವದರ್ಶಿನಃ।
ರಾಜಸೂಯಸ್ಯ ಚಾರಂಭೋ ಜರಾಸಂಧವಧಸ್ತಥಾ॥ 1-2-134 (435) 
ಗಿರಿವ್ರಜೇ ನಿರುದ್ಧಾನಾಂ ರಾಜ್ಞಾಂ ಕೃಷ್ಣೇನ ಮೋಕ್ಷಣಂ।
ತಥಾ ದಿಗ್ವಿಜಯೋಽತ್ರೈವ ಪಾಂಡವಾನಾಂ ಪ್ರಕೀರ್ತಿತಃ॥ 1-2-135 (436) 
ರಾಜ್ಞಾಮಾಗಮನಂ ಚೈವ ಸಾರ್ಹಣಾನಾಂ ಮಹಕ್ರತೌ।
ರಾಜಸೂಯೇಽರ್ಘಸಂವಾದೇ ಶಿಶುಪಾಲವಧಸ್ತಥಾ॥ 1-2-136 (437) 
ಯಜ್ಞೇ ವಿಭೂತಿಂ ತಾಂ ದೃಷ್ಟ್ವಾ ದುಃಖಾಮರ್ಷಾನ್ವಿತಸ್ಯ ಚ।
ದುರ್ಯೋಧನಸ್ಯಾವಹಾಸೋ ಭೀಮೇನ ಚ ಸಭಾತಲೇ॥ 1-2-137 (438) 
ಯತ್ರಾಸ್ಯ ಮನ್ಯುರುದ್ಭೂತೋ ಯೇನ ದ್ಯೂತಮಕಾರಯತ್।
ಯತ್ರ ಧರ್ಮಸುತಂ ದ್ಯೂತೇ ಶಕುನಿಃ ಕಿತವೋಽಜಯತ್॥ 1-2-138 (439) 
ಯತ್ರ ದ್ಯೂತಾರ್ಣವೇ ಮಗ್ನಾಂ ದ್ರೌಪದೀಂ ನೌರಿವಾರ್ಣವಾತ್।
ಧೃತರಾಷ್ಟ್ರೋ ಮಹಾಪ್ರಾಜ್ಞಃ ಸ್ನುಷಾಂ ಪರಮದುಃಖಿತಾಂ॥ 1-2-139 (440) 
ತಾರಯಾಮಾಸ ತಾಂಸ್ತೀರ್ಣಾಂಜ್ಞಾತ್ವಾ ದುರ್ಯೋಧನೋ ನೃಪಃ।
ಪುನರೇವ ತತೋ ದ್ಯೂತೇ ಸಮಾಹ್ವಯತ ಪಾಂಡವಾನ್॥ 1-2-140 (441) 
ಜಿತ್ವಾ ಸ ವನವಾಸಾಯ ಪ್ರೇಷಯಾಮಾಸ ತಾಂಸ್ತತಃ।
ಏತತ್ಸರ್ವಂ ಸಭಾಪರ್ವ ಸಮಾಖ್ಯಾತಂ ಮಹಾತ್ಮನಾ॥ 1-2-141 (442) 
ಅಧ್ಯಾಯಾಃ ಸಪ್ತತಿರ್ಜ್ಞೇಯಾಸ್ತಥಾ ಚಾಷ್ಟೌ ಪ್ರಸಂಖ್ಯಯಾ।
ಶ್ಲೋಕಾನಾಂ ದ್ವೇ ಸಹಸ್ರೇ ತು ಪಂಚ ಶ್ಲೋಕಶತಾನಿ ಚ॥ 1-2-142 (443) 
ಶ್ಲೋಕಾಶ್ಚೈಕಾದಶ ಜ್ಞೇಯಾಃ ಪರ್ವಣ್ಯಸ್ಮಿಂದ್ವಿಜೋತ್ತಮಾಃ।
ಅತಃ ಪರಂ ತೃತೀಯಂ ತು ಜ್ಞೇಯಮಾರಣ್ಯಕಂ ಮಹತ್॥ 1-2-143 (444) 
ವನವಾಸಂ ಪ್ರಯಾತೇಷು ಪಾಂಡವೇಷು ಮಹಾತ್ಮಸು।
ಪೌರಾನುಗಮನಂ ಚೈವ ಧರ್ಮಪುತ್ರಸ್ಯ ಧೀಮತಃ॥ 1-2-144 (445) 
ಅನ್ನೌಷಧೀನಾಂ ಚ ಕೃತೇ ಪಾಂಡವೇನ ಮಹಾತ್ಮನಾ।
ದ್ವಿಜಾನಾಂ ಭರಣಾರ್ಥಂ ಚ ಕೃತಮಾರಾಧನಂ ರವೇಃ॥ 1-2-145 (446) 
ಧೌಂಯೋಪದೇಶಾತ್ತಿಗ್ಮಾಂಶುಪ್ರಸಾದಾದನ್ನಸಂಭಃ।
ಹಿತಂ ಚ ಬ್ರುವತಃ ಕ್ಷತ್ತುಃ ಪರಿತ್ಯಾಗೋಽಂಬಿಕಾಸುತಾತ್॥ 1-2-146 (447) 
ತ್ಯಕ್ತಸ್ಯ ಪಾಂಡುಪುತ್ರಾಣಾಂ ಸಮೀಪಗಮನಂ ತಥಾ।
ಪುನರಾಗಮನಂ ಚೈವ ಧೃತರಾಷ್ಟ್ರಸ್ಯ ಶಾಸನಾತ್॥ 1-2-147 (448) 
ಕರ್ಣಪ್ರೋತ್ಸಾಹನಾಚ್ಚೈವ ಧಾರ್ತರಾಷ್ಟ್ರಸ್ಯ ದುರ್ಮತೇಃ।
ವನಸ್ಥಾನ್ಪಾಂಡವಾನ್ಹಂತುಂ ಮಂತ್ರೋ ದುರ್ಯೋಧನಸ್ಯಚ॥ 1-2-148 (449) 
ತಂ ದುಷ್ಟಭಾವಂ ವಿಜ್ಞಾಯ ವ್ಯಾಸಸ್ಯಾಗಮನಂ ದ್ರುತಂ।
ನಿರ್ಯಾಣಪ್ರತಿಷೇಧಶ್ಚ ಸುರಭ್ಯಾಖ್ಯಾನಮೇವ ಚ॥ 1-2-149 (450) 
ಮೈತ್ರೇಯಾಗಮನಂ ಚಾತ್ರ ರಾಜ್ಞಶ್ಚೈವಾನುಶಾಸನಂ।
ಶಾಪೋತ್ಸರ್ಗಶ್ಚ ತೇನೈವ ರಾಜ್ಞೋ ದುರ್ಯೋಧನಸ್ಯ ಚ॥ 1-2-150 (451) 
ಕಿರ್ಮೀರಸ್ಯ ವಧಶ್ಚಾತ್ರ ಭೀಮಸೇನೇನ ಸಂಯುಗೇ।
ವೃಷ್ಣೀನಾಮಾಗಮಶ್ಚಾತ್ರ ಪಾಂಚಾಲಾನಾಂ ಚ ಸರ್ವಶಃ॥ 1-2-151 (452) 
ಶ್ರುತ್ವಾ ಶಕುನಿನಾ ದ್ಯೂತೇ ನಿಕೃತ್ಯಾ ನಿರ್ಜಿತಾಂಶ್ಚ ತಾನ್।
ಕ್ರುದ್ಧಸ್ಯಾನುಪ್ರಶಮನಂ ಹರೇಶ್ಚೈವ ಕಿರೀಟಿನಾ॥ 1-2-152 (453) 
ಪರಿದೇವನಂ ಚ ಪಾಂಚಾಲ್ಯಾ ವಾಸುದೇವಸ್ಯ ಸನ್ನಿಧೌ।
ಆಶ್ವಾಸನಂ ಚ ಕೃಷ್ಣೇನ ದುಃಖಾರ್ತಾಯಾಃ ಪ್ರಕೀರ್ತಿತಂ॥ 1-2-153 (454) 
ತಥಾ ಸೌಭವಧಾಖ್ಯಾನಮತ್ರೈವೋಕ್ತಂ ಮಹರ್ಷಿಣಾ।
ಸುಭದ್ರಾಯಾಃ ಸಪುತ್ರಾಯಾಃ ಕೃಷ್ಣೇನ ದ್ವಾರಕಾಂ ಪುರೀಂ॥ 1-2-154 (455) 
ನಯನಂ ದ್ರೌಪದೇಯಾನಾಂ ಧೃಷ್ಟದ್ಯುಂನೇನ ಚೈವ ಹ।
ಪ್ರವೇಶಃ ಪಾಂಡವೇಯಾನಾಂ ರಂಯೇ ದ್ವೈತವನೇ ತತಃ॥ 1-2-155 (456) 
ಧರ್ಮರಾಜಸ್ಯ ಚಾತ್ರೈವ ಸಂವಾದಃ ಕೃಷ್ಣಯಾ ಸಹ।
ಸಂವಾದಶ್ಚ ತಥಾ ರಾಜ್ಞಾ ಭೀಮಸ್ಯಾಪಿ ಪ್ರಕೀರ್ತಿತಃ॥ 1-2-156 (457) 
ಸಮೀಪಂ ಪಾಂಡುಪುತ್ರಾಣಾಂ ವ್ಯಾಸಸ್ಯಾಗಮನಂ ತಥಾ।
ಪ್ರತಿಶ್ರುತ್ಯಾಥ ವಿದ್ಯಾಯಾ ದಾನಂ ರಾಜ್ಞೋ ಮಹರ್ಷಿಣಾ॥ 1-2-157 (458) 
ಗಮನಂ ಕಾಂಯಕೇ ಚಾಪಿ ವ್ಯಾಸೇ ಪ್ರತಿಗತೇ ತತಃ।
ಅಸ್ತ್ರಹೇತೋರ್ವಿವಾಸಶ್ಚ ಪಾರ್ಥಸ್ಯಾಮಿತತೇಜಸಃ॥ 1-2-158 (459) 
ಮಹಾದೇವೇನ ಯುದ್ಧಂ ಚ ಕಿರಾತವಪುಷಾ ಸಹ।
ದರ್ಶನಂ ಲೋಕಪಾಲಾನಾಮಸ್ತ್ರಪ್ರಾಪ್ತಿಸ್ತಥೈವ ಚ॥ 1-2-159 (460) 
ಮಹೇಂದ್ರಲೋಕಗಮನಮಸ್ತ್ರಾರ್ಥೇ ಚ ಕಿರೀಟಿನಃ।
ಯತ್ರ ಚಿಂತಾ ಸಮುತ್ಪನ್ನಾ ಧೃತರಾಷ್ಟ್ರಸ್ಯ ಭೂಯಸೀ॥ 1-2-160 (461) 
ದರ್ಶನಂ ಬೃಹದಶ್ವಸ್ಯ ಮಹರ್ಷೇರ್ಭಾವಿತಾತ್ಮನಃ।
ಯುಧಿಷ್ಠಿರಸ್ಯ ಚಾರ್ತಸ್ಯ ವ್ಯಸನೇ ಪರಿದೇವನಂ॥ 1-2-161 (462) 
ನಲೋಪಾಖ್ಯಾನಮತ್ರೈವ ಧರ್ಮಿಷ್ಠಂ ಕರುಣೋದಯಂ।
ದಮಯಂತ್ಯಾಃ ಸ್ಥಿತಿರ್ಯತ್ರ ನಲಸ್ಯ ಚರಿತಂ ತಥಾ॥ 1-2-162 (463) 
ತಥಾಕ್ಷಹೃದಯಪ್ರಾಪ್ತಿಸ್ತಸ್ಮಾದೇವ ಮಹರ್ಷಿತಃ।
ಲೋಮಶಸ್ಯಾಗಮಸ್ತತ್ರ ಸ್ವರ್ಗಾತ್ಪಾಂಡುಸುತಾನ್ಪ್ರತಿ॥ 1-2-163 (464) 
ವನವಾಸಗತಾನಾಂ ಚ ಪಾಂಡವಾನಾಂ ಮಹಾತ್ಮನಾಂ।
ಸ್ವರ್ಗೇ ಪ್ರವೃತ್ತಿರಾಖ್ಯಾತಾ ಲೋಮಶೇನಾರ್ಜುನಸ್ಯ ವೈ॥ 1-2-164 (465) 
ಸಂದೇಶಾದರ್ಜುನಸ್ಯಾತ್ರ ತೀರ್ಥಾಭಿಗಮನಕ್ರಿಯಾ।
ತೀರ್ಥಾನಾಂ ಚ ಫಲಪ್ರಾಪ್ತಿಃ ಪುಣ್ಯತ್ವಂ ಚಾಪಿ ಕೀರ್ತಿತಂ॥ 1-2-165 (466) 
ಪುಲಸ್ತ್ಯತೀರ್ಥಯಾತ್ರಾ ಚ ನಾರದೇನ ಮಹರ್ಷಿಣಾ।
ತೀರ್ಥಯಾತ್ರಾ ಚ ತತ್ರೈವ ಪಾಂಡವಾನಾಂ ಮಹಾತ್ಮನಾಂ॥ 1-2-166 (467) 
ತಥಾ ಯಜ್ಞವಿಭೂತಿಶ್ಚ ಗಯಸ್ಯಾತ್ರ ಪ್ರಕೀರ್ತಿತಾ॥  1-2-167 (468) 
ಆಗಸ್ತ್ಯಮಪಿ ಚಾಖ್ಯಾನಂ ಯತ್ರ ವಾತಾಪಿಭಕ್ಷಣಂ।
ಲೋಪಾಮುದ್ರಾಭಿಪಮನಮಪತ್ಯಾರ್ಥಮೃಷೇಸ್ತಥಾ॥ 1-2-168 (469) 
ಋಶ್ಯಶೃಂಗಸ್ಯ ಚರಿತಂ ಕೌಮಾರಬ್ರಹ್ಮಚಾರಿಣಃ।
ಜಾಮದಗ್ನ್ಯಸ್ಯ ರಾಮಸ್ಯ ಚರಿತಂ ಭೂರಿತೇಜಸಃ॥ 1-2-169 (470) 
ಕಾರ್ತವೀರ್ಯವಧೋ ಯತ್ರ ಹೈಹಯಾನಾಂ ಚ ವರ್ಣ್ಯತೇ।
ಪ್ರಭಾಸತೀರ್ಥೇ ಪಾಂಡೂನಾಂ ವೃಷ್ಣಿಭಿಶ್ಚ ಸಮಾಗಮಃ॥ 1-2-170 (471) 
ಸೌಕನ್ಯಮಪಿ ಚಾಖ್ಯಾನಂ ಚ್ಯವನೋ ಯತ್ರ ಭಾರ್ಗವಃ।
ಶರ್ಯಾತಿಯಜ್ಞೇ ನಾಸತ್ಯೌ ಕೃತವಾನ್ಸೋಮಪೀಥಿನೌ॥ 1-2-171 (472) 
ತಾಭ್ಯಾಂ ಚ ಯತ್ರ ಸ ಮುನಿರ್ಯೌವನಂ ಪ್ರತಿಪಾದಿತಃ।
ಮಾಂಧಾತುಶ್ಚಾಪ್ಯುಪಾಖ್ಯಾನಂ ರಾಜ್ಞೋಽತ್ರೈವಪ್ರಕೀರ್ತಿತಂ॥ 1-2-172 (473) 
ಜಂತೂಪಾಖ್ಯಾನಮತ್ರೈವ ಯತ್ರ ಪುತ್ರೇಣ ಸೋಮಕಃ।
ಪುತ್ರಾರ್ಥಮಯಜದ್ರಾಜಾ ಲೇಭೇ ಪುತ್ರಶತಂ ಚ ಸಃ॥ 1-2-173 (474) 
ತತಃ ಶ್ಯೇನಕಪೋತೀಯಮುಪಾಖ್ಯಾನಮನುತ್ತಮಂ।
ಇಂದ್ರಾಗ್ನೀ ಯತ್ರ ಧರ್ಮಶ್ಚಾಪ್ಯಜಿಜ್ಞಾಸಞ್ಶಿಬಿಂ ನೃಪಂ॥ 1-2-174 (475) 
ಅಷ್ಟಾವಕ್ರೀಯಮತ್ರೈವ ವಿವಾದೋ ಯತ್ರ ಬಂದಿನಾ।
ಅಷ್ಟಾವಕ್ರಸ್ಯ ವಿಪ್ರರ್ಷೇರ್ಜನಕಸ್ಯಾಧ್ವರೇಽಭವತ್॥ 1-2-175 (476) 
ನೈಯಾಯಿಕಾನಾಂ ಮುಖ್ಯೇನ ವರುಣಸ್ಯಾತ್ಮಜೇನ ಚ।
ಪರಾಜಿತೋ ಯತ್ರ ಬಂದೀ ವಿವಾದೇನ ಮಹಾತ್ಮನಾ॥ 1-2-176 (477) 
ವಿಜಿತ್ಯ ಸಾಗರಂ ಪ್ರಾಪ್ತಂ ಪಿತರಂ ಲಬ್ಧವಾನೃಷಿಃ।
ಯವಕ್ರೀತಸ್ಯ ಚಾಖ್ಯಾನಂ ರೈಭ್ಯಸ್ಯ ಚ ಮಹಾತ್ಮನಃ। 
ಗಂಧಮಾದನಯಾತ್ರಾ ಚ ವಾಸೋ ನಾರಾಯಣಾಶ್ರಮೇ॥  1-2-177 (478) 
ನಿಯುಕ್ತೋ ಭೀಮಸೇನಶ್ಚ ದ್ರೌಪದ್ಯಾ ಗಂಧಮಾದನೇ।
ವ್ರಜನ್ಪಥಿ ಮಹಾಬಾಹುರ್ದೃಷ್ಟವಾನ್ಪವನಾತ್ಮಜಂ॥ 1-2-178 (479) 
ಕದಲೀಷಂಡಮಧ್ಯಸ್ಥಂ ಹನೂಮಂತಂ ಮಹಾಬಲಂ।
ಯತ್ರ ಮಂದಾರಪುಷ್ಪಾರ್ಥೇ ನಲಿನೀಂ ತಾಮಧರ್ಷಯತ್॥ 1-2-179 (480) 
ಯತ್ರಾಸ್ಯ ಯುದ್ಧಮಭವತ್ಸುಮಹದ್ರಾಕ್ಷಸೈಃ ಸಹ।
ಯಕ್ಷೈಶ್ಚೈವ ಮಹಾವೀರ್ಯೈರ್ಮಣಿಮತ್ಪ್ರಮುಖೈಸ್ತಥಾ॥ 1-2-180 (481) 
ಜಟಾಸುರಸ್ಯ ಚ ವಧೋ ರಾಕ್ಷಸಸ್ಯ ವೃಕೋದರಾತ್।
ವೃಷಪರ್ವಣೋ ರಾಜರ್ಷೇಸ್ತತೋಽಭಿಗಮನಂ ಸ್ಮೃತಂ॥ 1-2-181 (482) 
ಆರ್ಷ್ಟಿಷೇಣಾಶ್ರಮೇ ಚೈಷಾಂ ಗಮನಂ ವಾಸ ಏವ ಚ।
ಪ್ರೋತ್ಸಾಹನಂ ಚ ಪಾಂಚಾಲ್ಯಾ ಭೀಮಸ್ಯಾತ್ರ ಮಹಾತ್ಮನಃ॥ 1-2-182 (483) 
ಕೈಲಾಸಾರೋಹಣಂ ಪ್ರೋಕ್ತಂ ಯತ್ರ ಯಕ್ಷೈರ್ಬಲೋತ್ಕಟೈಃ।
ಯುದ್ಧಮಾಸೀನ್ಮಹಾಘೋರಂ ಮಣಿಮತ್ಪ್ರಮುಖೈಃ ಸಹ॥ 1-2-183 (484) 
ಸಮಾಗಮಶ್ಚ ಪಾಂಡೂನಾಂ ಯತ್ರ ವೈಶ್ರವಣೇನ ಚ।
ಸಮಾಗಮಶ್ಚಾರ್ಜುನಸ್ಯ ತತ್ರೈವ ಭ್ರಾತೃಭಿಃ ಸಹ॥ 1-2-184 (485) 
ಅವಾಪ್ಯ ದಿವ್ಯಾನ್ಯಸ್ತ್ರಾಣಿ ಗುರ್ವರ್ಥಂ ಸವ್ಯಸಾಚಿನಾ।
ನಿವಾತಕವಚೈರ್ಯುದ್ಧಂ ಹಿರಣ್ಯಪುರವಾಸಿಭಿಃ॥ 1-2-185 (486) 
ನಿವಾತಕವಚೈರ್ಘೋರೈರ್ದಾನವೈಃ ಸುರಶತ್ರುಭಿಃ।
ಪೌಲೋಮೈಃ ಕಾಲಕೇಯೈಶ್ಚ ಯತ್ರ ಯುದ್ಧಂ ಕಿರೀಟಿನಃ॥ 1-2-186 (487) 
ವಧಶ್ಚೈಷಾಂ ಸಮಾಖ್ಯಾತೋ ರಾಜ್ಞಸ್ತೇನೈವ ಧೀಮತಾ।
ಅಸ್ತ್ರಸಂದರ್ಶನಾರಂಭೋ ಧರ್ಮರಾಜಸ್ಯ ಸನ್ನಿಧೌ॥ 1-2-187 (488) 
ಪಾರ್ಥಸ್ಯ ಪ್ರತಿಷೇಧಶ್ಛ ನಾರದೇನ ಸುರರ್ಷಿಣಾ।
ಅವರೋಹಣಂ ಪುನಶ್ಚೈವ ಪಾಂಡೂನಾಂ ಗಂಧಮಾದನಾತ್॥ 1-2-188 (489) 
ಭೀಮಸ್ಯ ಗ್ರಹಣಂ ಚಾತ್ರ ಪರ್ವತಾಭೋಗವರ್ಷ್ಮಣಾ।
ಭುಜಗೇಂದ್ರೇಣ ಬಲಿನಾ ತಸ್ಮಿನ್ಸುಗಹನೇ ವನೇ॥ 1-2-189 (490) 
ಅಮೋಕ್ಷಯದ್ಯತ್ರ ಚೈನಂ ಪ್ರಶ್ನಾನುಕ್ತ್ವಾ ಯುಧಿಷ್ಠಿರಃ।
ಕಾಂಯಕಾಗಮನಂ ಚೈವ ಪುನಸ್ತೇಷಾಂ ಮಹಾತ್ಮನಾಂ॥ 1-2-190 (491) 
ತತ್ರಸ್ಥಾಂಶ್ಚ ಪುನರ್ದ್ರಷ್ಟುಂ ಪಾಂಡವಾನ್ಪರುಷರ್ಷಭಾನ್।
ವಾಸುದೇವಸ್ಯಾಗಮನಮತ್ರೈವ ಪರಿಕೀರ್ತಿತಂ॥ 1-2-191 (492) 
ಮಾರ್ಕಂಡೇಯಸಮಾಸ್ಯಾಯಾಮುಪಾಖ್ಯಾನಾನಿ ಸರ್ವಶಃ।
ಪೃಥೋರ್ವೈನ್ಯಸ್ಯ ಯತ್ರೋಕ್ತಮಾಖ್ಯಾನಂ ಪರಮರ್ಷಿಣಾ॥ 1-2-192 (493) 
ಸಂವಾದಶ್ಚ ಸರಸ್ವತ್ಯಾಸ್ತಾರ್ಕ್ಷ್ಯರ್ಷೇಃ ಸುಮಹಾತ್ಮನಃ।
ಮತ್ಸ್ಯೋಪಾಖ್ಯಾನಮತ್ರೈವ ಪ್ರೋಚ್ಯತೇ ತದನಂತರಂ॥ 1-2-193 (494) 
ಮಾರ್ಕಂಡೇಯಸಮಾಸ್ಯಾ ಚ ಪುರಾಣಂ ಪರಿಕೀರ್ತ್ಯತೇ।
ಐಂದ್ರದ್ಯುಂನಾಮುಪಾಖ್ಯಾನಂ ತಥೈವಾಂಗಿರಸಂ ಸ್ಮೃತಂ॥ 1-2-194 (495) 
ಪತಿವ್ರತಾಯಾಶ್ಚಾಖ್ಯಾನಂ ತಥೈವಾಂಗಿರಸಂ ಸ್ಮೃತಂ।
ದ್ರೌಪದ್ಯಾಃ ಕೀರ್ತಿತಶ್ಚಾತ್ರ ಸಂವಾದಃ ಸತ್ಯಭಾಮಯಾ॥ 1-2-195 (496) 
ಪುನರ್ದ್ವೈತವನಂ ಚೈವ ಪಾಂಡವಾಃ ಸಮುಪಾಗತಾಃ।
ಘೋಷಯಾತ್ರಾ ಚ ಗಂಧರ್ವೈರ್ಯತ್ರ ಬದ್ಧಃ ಸುಯೋಧನಃ॥ 1-2-196 (497) 
ಹ್ರಿಯಮಾಣಸ್ತು ಮಂದಾತ್ಮಾ ಮೋಕ್ಷಿತೋಽಸೌ ಕಿರೀಟಿನಾ।
ಧರ್ಮರಾಜಸ್ಯ ಚಾತ್ರೈವ ಮೃಗಸ್ವಪ್ನನಿದರ್ಶನಾತ್॥ 1-2-197 (498) 
ಕಾಂಯಕೇ ಕಾನನಶ್ರೇಷ್ಠೇ ಪುನರ್ಗಮನಮುಚ್ಯತೇ।
ವ್ರೀಹಿದ್ರೌಣಿಕಮಾಖ್ಯಾನಮತ್ರೈವ ಬಹುವಿಸ್ತರಂ॥ 1-2-198 (499) 
ದುರ್ವಾಸಸೋಽಪ್ಯುಪಾಖ್ಯಾನಮತ್ರೈವ ಪರಿಕೀರ್ತಿತಂ।
ಜಯದ್ರಥೇನಾಪಹಾರೋ ದ್ರೌಪದ್ಯಾಶ್ಚಾಶ್ರಮಾಂತರಾತ್॥ 1-2-199 (500) 
ಯತ್ರೈನಮನ್ವಯಾದ್ಭೀಮೋ ವಾಯುವೇಗಸಮೋ ಜವೇ।
ಚಕ್ರೇ ಚೈನಂ ಪಂಚಶಿಖಂ ಯತ್ರ ಭೀಮೋ ಮಹಾಬಲಃ॥ 1-2-200 (501) 
ರಾಮಾಯಣಮುಪಾಖ್ಯಾನಮತ್ರೈವ ಬಹುವಿಸ್ತರಂ।
ಯತ್ರ ರಾಮೇಣ ವಿಕ್ರಂಯ ನಿಹತೋ ರಾವಣೋ ಯುಧಿ॥ 1-2-201 (502) 
ಸಾವಿತ್ರ್ಯಾಶ್ಚಾಪ್ಯುಪಾಖ್ಯಾನಮತ್ರೈವ ಪರಿಕೀರ್ತಿತಂ।
ಕರ್ಣಸ್ಯ ಪರಿಮೋಕ್ಷೋಽತ್ರ ಕುಂಡಲಾಭ್ಯಾಂ ಪುರಂದರಾತ್॥ 1-2-202 (503) 
ಯತ್ರಾಸ್ಯ ಶಕ್ತಿಂ ತುಷ್ಟೋಽಸಾವದಾದೇಕವಧಾಯ ಚ।
ಆರಣೇಯಮುಪಾಖ್ಯಾನಂ ಯತ್ರ ಧರ್ಮೋಽನ್ವಶಾತ್ಸುತಂ॥ 1-2-203 (504) 
ಜಗ್ಮುರ್ಲಬ್ಧವರಾ ಯತ್ರ ಪಾಂಡವಾಃ ಪಶ್ಚಿಮಾಂ ದಿಶಂ।
ಏತದಾರಣ್ಯಕಂ ಪರ್ವ ತೃತೀಯಂ ಪರಿಕೀರ್ತಿತಂ॥ 1-2-204 (505) 
ಅತ್ರಾಧ್ಯಾಯಶತೇ ದ್ವೇ ತು ಸಂಖ್ಯಯಾ ಪರಿಕೀರ್ತಿತೇ।
ಏಕೋನಸಪ್ತತಿಶ್ಚೈವ ತಥಾಽಧ್ಯಾಯಾಃ ಪ್ರಕೀರ್ತಿತಾಃ॥ 1-2-205 (506) 
ಏಕಾದಶ ಸಹಸ್ರಾಣಿ ಶ್ಲೋಕಾನಾಂ ಷಟ್ ಶತಾನಿ ಚ।
ಚತುಃಷಷ್ಟಿಸ್ತಥಾ ಶ್ಲೋಕಾಃ ಪರ್ವಣ್ಯಸ್ಮಿನ್ಪ್ರಕೀರ್ತಿತಾಃ॥ 1-2-206 (507) 
ಅತಃ ಪರಂ ನಿಬೋಧೇದಂ ವೈರಾಟಂ ಪರ್ವ ವಿಸ್ತರಂ।
ವಿರಾಟನಗರೇ ಗತ್ವಾ ಶ್ಮಶಾನೇ ವಿಪುಲಾಂ ಶಮೀಂ॥ 1-2-207 (508) 
ದೃಷ್ಟ್ವಾ ಸಂನಿದಧುಸ್ತತ್ರ ಪಾಂಡವಾ ಹ್ಯಾಯುಧಾನ್ಯುತ।
ಯತ್ರ ಪ್ರವಿಶ್ಯ ನಗರಂ ಛದ್ಮನಾ ನ್ಯವಸಂಸ್ತು ತೇ॥ 1-2-208 (509) 
ಪಾಂಚಾಲೀಂ ಪ್ರಾರ್ಥಯಾನಸ್ಯ ಕಾಮೋಪಹತಚೇತಸಃ।
ದುಷ್ಟಾತ್ಮನೋ ವಧೋ ಯತ್ರ ಕೀಚಕಸ್ಯ ವೃಕೋದರಾತ್॥ 1-2-209 (510) 
ಪಾಂಡವಾನ್ವೇಷಣಾರ್ಥಂ ಚ ರಾಜ್ಞೋ ದುರ್ಯೋಧನಸ್ಯ ಚ।
ಚಾರಾಃ ಪ್ರಸ್ಥಾಪಿತಾಶ್ಚಾತ್ರ ನಿಪುಣಾಃ ಸರ್ವತೋದಿಶಂ॥ 1-2-210 (511) 
ನ ಚ ಪ್ರವೃತ್ತಿಸ್ತೈರ್ಲಬ್ಧಾ ಪಾಂಡವಾನಾಂ ಮಹಾತ್ಮನಾಂ।
ಗೋಗ್ರಹಶ್ಚ ವಿರಾಟಸ್ಯ ತ್ರಿಗರ್ತೈಃ ಪ್ರಥಮಂ ಕೃತಃ॥ 1-2-211 (512) 
ಯತ್ರಾಸ್ಯ ಯುದ್ಧಂ ಸುಮಹತ್ತೈರಾಸೀಲ್ಲೋಮಹರ್ಷಣಂ।
ಹ್ರಿಯಮಾಣಶ್ಚ ಯತ್ರಾಸೌ ಭೀಮಸೇನೇನ ಮೋಕ್ಷಿತಃ॥ 1-2-212 (513) 
ಗೋಧನಂ ಚ ವಿರಾಟಸ್ಯ ಮೋಕ್ಷಿತಂ ಯತ್ರ ಪಾಂಡವೈಃ।
ಅನಂತರಂ ಚ ಕುರುಭಿಸ್ತಸ್ಯ ಗೋಗ್ರಹಣಂ ಕೃತಂ॥ 1-2-213 (514) 
ಸಮಸ್ತಾ ಯತ್ರ ಪಾರ್ಥೇನ ನಿರ್ಜಿತಾಃ ಕುರವೋ ಯುಧಿ।
ಪ್ರತ್ಯಾಹೃತಂ ಗೋಧನಂ ಚ ವಿಕ್ರಮೇಣ ಕಿರೀಟಿನಾ॥ 1-2-214 (515) 
ವಿರಾಟೇನೋತ್ತರಾ ದತ್ತಾ ಸ್ನುಷಾ ಯತ್ರ ಕಿರೀಟಿನಃ।
ಅಭಿಮನ್ಯುಂ ಸಮುದ್ದಿಶ್ಯ ಸೌಭದ್ರಮರಿಘಾತಿನಂ॥ 1-2-215 (516) 
ಚತುರ್ಥಮೇತದ್ವಿಪುಲಂ ವೈರಾಟಂ ಪರ್ವ ವರ್ಣಿತಂ।
ಅತ್ರಾಪಿ ಪರಿಸಂಖ್ಯಾತಾ ಅಧ್ಯಾಯಾಃ ಪರಮರ್ಷಿಣಾ॥ 1-2-216 (517) 
ಸಪ್ತಷಷ್ಟಿರಥೋ ಪೂರ್ಣಾಃ ಶ್ಲೋಕಾನಾಮಪಿ ಮೇ ಶೃಣು।
ಶ್ಲೋಕಾನಾಂ ದ್ವೇ ಸಹಸ್ರೇ ತು ಶ್ಲೋಕಾಃ ಪಂಚಾಶದೇವ ತು॥ 1-2-217 (518) 
ಉಕ್ತಾನಿ ವೇದವಿದುಷಾ ಪರ್ವಣ್ಯಸ್ಮಿನ್ಮಹರ್ಷಿಣಾ।
ಉದ್ಯೋಗಪರ್ವ ವಿಜ್ಞೇಯಂ ಪಂಚಮಂ ಶೃಣ್ವತಃ ಪರಂ॥ 1-2-218 (519) 
ಉಪಪ್ಲಾವ್ಯೇ ನಿವಿಷ್ಟೇಷು ಪಾಂಡವೇಷು ಜಿಗೀಷಯಾ।
ದುರ್ಯೋಧನೋಽರ್ಜುನಶ್ಚೈವ ವಾಸುದೇವಮುಪಸ್ಥಿತೌ॥ 1-2-219 (520) 
ಸಾಹಾಯ್ಯಮಸ್ಮಿನ್ಸಮರೇ ಭವಾನ್ನೌ ಕರ್ತುಮರ್ಹತಿ।
ಇತ್ಯುಕ್ತೇ ವಚನೇ ಕೃಷ್ಣೋ ಯತ್ರೋವಾಚ ಮಹಾಮತಿಃ॥ 1-2-220 (521) 
ಅಯುಧ್ಯಮಾನಮಾತ್ಮಾನಂ ಮಂತ್ರಿಣಂ ಪುರುಷರ್ಷಭೌ।
ಅಕ್ಷೌಹಿಣೀಂ ವಾ ಸೈನ್ಯಸ್ಯ ಕಸ್ಯ ಕಿಂ ವಾ ದದಾಂಯಹಂ॥ 1-2-221 (522) 
ವವ್ರೇ ದುರ್ಯೋಧನಃ ಸೈನ್ಯಂ ಮಂದಾತ್ಮಾ ಯತ್ರ ದುರ್ಮತಿಃ।
ಅಯುಧ್ಯಭಾನಂ ಸಚಿವಂ ವವ್ರೇ ಕೃಷ್ಮಂ ಧನಂಜಯಃ॥ 1-2-222 (523) 
ಮದ್ರರಾಜಂ ವ ರಾಜಾನಮಾಯಾಂತಂ ಪಾಂಡವಾನ್ಪ್ರತಿ।
ಉಪಹಾರೈರ್ವಂಚಾಯತ್ವಾ ವರ್ತ್ಮನ್ಯೇವ ಸುಯೋಧನಃ॥ 1-2-223 (524) 
ವರದಂ ತಂ ವರಂ ವವ್ರೇ ಸಾಹಾಯ್ಯಂ ಕ್ರಿಯತಾಂ ಮಮ।
ಶಲ್ಯಸ್ತಸ್ಮೈ ಪ್ರತಿಶ್ರುತ್ಯ ಜಗಾಮೋದ್ದಿಶ್ಯ ಪಾಂಡವಾನ್॥ 1-2-224 (525) 
ಶಾಂತಿಪೂರ್ವಂ ಚಾಕಥಯದ್ಯತ್ರೇಂದ್ರವಿಜಯಂ ನೃಪಃ।
ಪುರೋಹಿತಪ್ರೇಷಣಂ ಚ ಪಾಂಡವೈಃ ಕೌರವಾನ್ಪ್ರತಿ॥ 1-2-225 (526) 
ವೈಚಿತ್ರವೀರ್ಯಸ್ಯ ವಚಃ ಸಮಾದಾಯ ಪುರೋಧಸಃ।
ತಥೇಂದ್ರವಿಜಯಂ ಚಾಪಿ ಯಾನಂ ಚೈವ ಪುರೋಧಸಃ॥ 1-2-226 (527) 
ಸಂಜಯಂ ಪ್ರೇಷಯಾಮಾಸ ಶಮಾರ್ಥೀ ಪಾಂಡವಾನ್ಪ್ರತಿ।
ಯತ್ರ ದೂತಂ ಮಹಾರಾಜೋ ಧೃತರಾಷ್ಟ್ರಃ ಪ್ರತಾಪವಾನ್॥ 1-2-227 (528) 
ಶ್ರುತ್ವಾ ಚ ಪಾಂಡವಾನ್ಯತ್ರ ವಾಸುದೇವಪುರೋಗಮಾನ್।
ಪ್ರಜಾಗರಃ ಸಂಪ್ರಜಜ್ಞೇ ಧೃತರಾಷ್ಟ್ರಸ್ಯ ಚಿಂತಯಾ॥ 1-2-228 (529) 
ವಿದುರೋ ಯತ್ರ ವಾಕ್ಯಾನಿ ವಿಚಿತ್ರಾಣಿ ಹಿತಾನಿ ಚ।
ಶ್ರಾವಯಾಮಾಸ ರಾಜಾನಂ ಧೃತರಾಷ್ಟ್ರಂ ಮನೀಷಿಣಂ॥ 1-2-229 (530) 
ತಥಾ ಸನತ್ಸುಜಾತೇನ ಯತ್ರಾಧ್ಯಾತ್ಮಮನುತ್ತಮಂ।
ಮನಸ್ತಾಪಾನ್ವಿತೋ ರಾಜಾ ಶ್ರಾವಿತಃ ಶೋಕಲಾಲಸಃ॥ 1-2-230 (531) 
ಪ್ರಭಾತೇ ರಾಜಸಮಿತೌ ಸಂಜಯೋ ಯತ್ರ ವಾ ವಿಭೋ।
ಐಕಾತ್ಂಯಂ ವಾಸುದೇವಸ್ಯ ಪ್ರೋಕ್ತವಾನರ್ಜುನಸ್ಯ ಚ॥ 1-2-231 (532) 
ಯತ್ರ ಕೃಷ್ಣೋ ದಯಾಪನ್ನಃ ಸಂಧಿಮಿಚ್ಛನ್ಮಹಾಮತಿಃ।
ಸ್ವಯಮಾಗಾಚ್ಛಣಂ ಕರ್ತುಂ ನಗರಂ ನಾಗಸಾಹ್ವಯಂ॥ 1-2-232 (533) 
ಪ್ರತ್ಯಾಖ್ಯಾನಂ ಚ ಕೃಷ್ಣಸ್ಯ ರಾಜ್ಞಾ ದುರ್ಯೋಧನೇನ ವೈ।
ಶಮಾರ್ಥೇ ಯಾಚಮಾನಸ್ಯ ಪಕ್ಷಯೋರುಭಯೋರ್ಹಿತಂ॥ 1-2-233 (534) 
ದಂಭೋದ್ಭವಸ್ಯ ಚಾಖ್ಯಾನಮತ್ರೈವ ಪರಿಕೀರ್ತಿತಂ।
ವರಾನ್ವೇಷಣಮತ್ರೈವ ಮಾತಲೇಶ್ಚ ಮಹಾತ್ಮನಃ॥ 1-2-234 (535) 
ಮಹರ್ಷೇಶ್ಚಾಪಿ ಚರಿತಂ ಕಥಿತಂ ಗಾಲವಸ್ಯ ವೈ।
ವಿದುಲಾಯಾಶ್ಚ ಪುತ್ರಸ್ಯ ಪ್ರೋಕ್ತಂ ಚಾಪ್ಯನುಶಾಸನಂ॥ 1-2-235 (536) 
ಕರ್ಣದುರ್ಯೋಧನಾದೀನಾಂ ದುಷ್ಟಂ ವಿಜ್ಞಾಯ ಮಂತ್ರಿತಂ।
ಯೋಗೇಶ್ವರತ್ಪಂ ಕೃಷ್ಣೇನ ಯತ್ರ ರಾಜ್ಞಾಂ ಪ್ರದರ್ಶಿತಂ॥ 1-2-236 (537) 
ರಥಮಾರೋಪ್ಯ ಕೃಷ್ಣೇನ ಯತ್ರ ಕರ್ಣೋಽನುಮಂತ್ರಿತಃ।
ಉಪಾಯಪೂರ್ವಂ ಶೌಟೀರ್ಯಾತ್ಪ್ರತ್ಯಾಖ್ಯಾತಶ್ಚ ತೇನ ಸಃ॥ 1-2-237 (538) 
ಆಗಂಯ ಹಾಸ್ತಿನಪುರಾದುಪಪ್ಲಾವ್ಯಮರಿಂದಮಃ।
ಪಾಂಡವಾನಾಂ ಯಥಾವೃತ್ತಂ ಸರ್ವಮಾಖ್ಯಾತವಾನ್ಹರಿಃ॥ 1-2-238 (539) 
ತೇ ತಸ್ಯ ವಚನಂ ಶ್ರುತ್ವಾ ಮಂತ್ರಯಿತ್ವಾ ಚ ಯದ್ಧಿತಂ।
ಸಾಂಗ್ರಾಮಿಕಂ ತತಃ ಸರ್ವಂ ಸಂಜಂ ಚಕ್ರುಃ ಪರಂತಪಾಃ॥ 1-2-239 (540) 
ತತೋ ಯುದ್ಧಾಯ ನಿರ್ಯಾತಾ ನರಾಶ್ವರಥದಂತಿನಃ।
ನಗರಾದ್ಧಾಸ್ತಿನಪುರಾದ್ವಲಸಂಖ್ಯಾನಮೇವಚ॥ 1-2-240 (541) 
ಯತ್ರ ರಾಜ್ಞಾ ಹ್ಯುಲೂಕಸ್ಯ ಪ್ರೇಷಣಂ ಪಾಂಡವಾನ್ಪ್ರತಿ।
ಶ್ವೋಭಾವಿನಿ ಮಹಾಯುದ್ಧೇ ದೌತ್ಯೇನ ಕೃತವಾನ್ಪ್ರಭುಃ॥ 1-2-241 (542) 
ರಥಾತಿರಥಸಂಖ್ಯಾನಮಂಬೋಪಾಖ್ಯಾನಮೇವ ಚ।
ಏತತ್ಸುಬಹುವೃತ್ತಾಂತಂ ಪಂಚಮಂ ಪರ್ವ ಭಾರತೇ॥ 1-2-242 (543) 
ಉದ್ಯೋಗಪರ್ವ ನಿರ್ದಿಷ್ಟಂ ಸಂಧಿವಿಗ್ರಹಮಿಶ್ರಿತಂ।
ಅಧ್ಯಾಯಾನಾಂ ಶತಂ ಪ್ರೋಕ್ತಂ ಷಡಶೀತಿರ್ಮಹರ್ಷಿಣಾ॥ 1-2-243 (544) 
ಶ್ಲೋಕಾನಾಂ ಷಟ್ ಸಹಸ್ರಾಣಿ ತಾವಂತ್ಯೇವ ಶತಾನಿ ಚ।
ಶ್ಲೋಕಾಶ್ಚ ನವತಿಃ ಪ್ರೋಕ್ತಾಸ್ತಥೈವಾಷ್ಟೌ ಮಹಾತ್ಮನಾ॥ 1-2-244 (545) 
ವ್ಯಾಸೇನೋದಾರಮತಿನಾ ಪರ್ವಣ್ಯಸ್ಮಿಂಸ್ತಪೋಧನಾಃ।
ಅತಃ ಪರಂ ವಿಚಿತ್ರಾರ್ಥಂ ಭೀಷ್ಮಪರ್ವ ಪ್ರಚಕ್ಷತೇ॥ 1-2-245 (546) 
ಜಂಬೂಖಂಡವಿನಿರ್ಮಾಣಂ ಯತ್ರೋಕ್ತಂ ಸಂಜಯೇನ ಹ।
ಯತ್ರ ಯೌಧಿಷ್ಠಿರಂ ಸೈನ್ಯಂ ವಿಷಾದಮಗಮತ್ಪರಂ॥ 1-2-246 (547) 
ಯತ್ರ ಯುದ್ಧಮಭೂದ್ಧೋರಂ ದಸಾಹಾನಿ ಸುದಾರುಣಂ।
ಕಶ್ಮಲಂ ಯತ್ರ ಪಾರ್ಥಸ್ಯ ವಾಸುದೇವೋ ಮಹಾಮತಿಃ॥ 1-2-247 (548) 
ಮೋಹಜಂ ನಾಶಯಾಮಾಸ ಹೇತುಭಿರ್ಮೋಕ್ಷದರ್ಶಿಭಿಃ।
ಸಮೀಕ್ಷ್ಯಾದೋಕ್ಷಜಃ ಕ್ಷಿಪ್ರಂ ಯುಧಿಷ್ಠಿರಹಿತೇ ರತಃ॥ 1-2-248 (549) 
ರಥಾದಾಪ್ಲುತ್ಯ ವೇಗೇನ ಸ್ವಯಂ ಕೃಷ್ಣ ಉದಾರಧೀಃ।
ಪ್ರತೋದಪಾಣಿರಾಧಾವದ್ಭೀಷ್ಮಂ ಹಂತುಂ ವ್ಯಪೇತಭೀಃ॥ 1-2-249 (550) 
ವಾಕ್ಯಪ್ರತೋದಾಭಿಹತೋ ಯತ್ರ ಕೃಷ್ಣೇನ ಪಾಂಡವಃ।
ಗಾಂಡೀವಧನ್ವಾ ಸಮರೇ ಸರ್ವಶಸ್ತ್ರಭೃತಾಂ ವರಃ॥ 1-2-250 (551) 
ಶಿಖಂಡಿನಂ ಪುರಸ್ಕೃತ್ಯ ಯತ್ರ ಪಾರ್ಥೋ ಮಹಾಧನುಃ।
ವಿನಿಘ್ನನ್ನಿಶಿತೈರ್ಬಾಣೈ ರಥಾದ್ಭೀಷ್ಮಮಪಾತಯತ್॥ 1-2-251 (552) 
ಶರತಲ್ಪಗತಶ್ಚೈವ ಭೀಷ್ಮೋ ಯತ್ರ ಬಭೂವ ಹ।
ಷಷ್ಠಮೇತತ್ಸಮಾಖ್ಯಾತಂ ಭಾರತೇ ಪರ್ವ ವಿಸ್ತೃತಂ॥ 1-2-252 (553) 
ಅಧ್ಯಾಯಾನಾಂ ಶತಂ ಪ್ರೋಕ್ತಂ ತಥಾ ಸಪ್ತದಶಾಪರೇ।
ಪಂಚ ಶ್ಲೋಕಸಹಸ್ರಾಣಿ ಸಂಖ್ಯಯಾಷ್ಟೌ ಶತಾನಿ ಚ॥ 1-2-253 (554) 
ಶ್ಲೋಕಾಶ್ಚ ಚತುರಾಶೀತಿರಸ್ಮಿನ್ಪರ್ವಣಿ ಕೀರ್ತಿತಾಃ।
ವ್ಯಾಸೇನ ವೇದವಿದುಷಾ ಸಂಖ್ಯಾತಾ ಭೀಷ್ಮಪರ್ವಣಿ॥ 1-2-254 (555) 
ದ್ರೋಣಪರ್ವ ತತಶ್ಚಿತ್ರಂ ಬಹುವೃತ್ತಾಂತಮುಚ್ಯತೇ।
ಸೈನಾಪತ್ಯೇಽಭಿಷಿಕ್ತೋಽಥ ಯತ್ರಾಚಾರ್ಯಃ ಪ್ರತಾಪವಾನ್॥ 1-2-255 (556) 
ದುರ್ಯೋಧನಸ್ಯ ಪ್ರೀತ್ಯರ್ಥಂ ಪ್ರತಿಜಜ್ಞೇ ಮಹಾಸ್ತ್ರವಿತ್।
ಗ್ರಹಣಂ ಧರ್ಮರಾಜಸ್ಯ ಪಾಂಡುಪುತ್ರಸ್ಯ ಧೀಮತಃ॥ 1-2-256 (557) 
ಯತ್ರ ಸಂಶಪ್ತಕಾಃ ಪಾರ್ಥಮಪನಿನ್ಯೂ ರಣಾಜಿರಾತ್।
ಭಗದತ್ತೋ ಮಹಾರಾಜೋ ಯತ್ರ ಶಕ್ರಸಮೋ ಯುಧಿ॥ 1-2-257 (558) 
ಸುಪ್ರತೀಕೇನ ನಾಗೇನ ಸ ಹಿ ಶಾಂತಃ ಕಿರೀಟಿನಾ।
ಯತ್ರಾಭಿಮನ್ಯುಂ ಬಹವೋ ಜಘ್ನುರೇಕಂ ಮಹಾರಥಾಃ॥ 1-2-258 (559) 
ಜಯದ್ರಥಮುಖಾ ಬಾಲಂ ಶೂರಮಪ್ರಾಪ್ತಯೌವನಂ।
ಹತೇಽಭಿಮನ್ಯೌ ಕ್ರುದ್ಧೇನ ಯತ್ರ ಪಾರ್ಥೇನ ಸಂಯುಗೇ॥ 1-2-259 (560) 
ಅಕ್ಷೌಹಿಣೀಃ ಸಪ್ತ ಹತ್ವಾ ಹತೋ ರಾಜಾ ಜಯದ್ರಥಃ।
ಯತ್ರ ಭೀಮೋ ಮಹಾಬಾಹುಃ ಸಾತ್ಯಕಿಶ್ಚ ಮಹಾರಥಃ॥ 1-2-260 (561) 
ಅನ್ವೇಷಣಾರ್ಥಂ ಪಾರ್ಥಸ್ಯ ಯುಧಿಷ್ಠಿರನೃಪಾಜ್ಞಯಾ।
ಪ್ರವಿಷ್ಟೌ ಭಾರತೀಂ ಸೇನಾಮಪ್ರಧೃಷ್ಯಾಂ ಸುರೈರಪಿ॥ 1-2-261 (562) 
ಸಂಶಪ್ತಕಾವಶೇಷಂ ಚ ಕೃತಂ ನಿಃಶೇಷಮಾಹವೇ।
ಸಂಶಪ್ತಕಾನಾಂ ವೀರಾಣಾಂ ಕೋಟ್ಯೋ ನವ ಮಹಾತ್ಮನಾಂ॥ 1-2-262 (563) 
ಕಿರೀಟಿನಾಭಿನಿಷ್ಕ್ರಂಯ ಪ್ರಾಪಿತಾ ಯಮಸಾದನಂ।
ಧೃತರಾಷ್ಟ್ರಸ್ಯ ಪುತ್ರಾಶ್ಚ ತಥಾ ಪಾಷಾಣಯೋಧಿನಃ॥ 1-2-263 (564) 
ನಾರಾಯಣಾಶ್ಚ ಗೋಪಾಲಾಃ ಸಮರೇ ಚಿತ್ರಯೋಧಿನಃ।
ಅಲಂಬುಷಃ ಶ್ರುತಾಯುಶ್ಚ ಜಲಸಂಧಶ್ಚ ವೀರ್ಯವಾನ್॥ 1-2-264 (565) 
ಸೌಮದತ್ತಿರ್ವಿರಾಟಶ್ಚ ದ್ರುಪದಶ್ಚ ಮಹಾರಥಃ।
ಘಟೋತ್ಕಚಾದಯಶ್ಚಾನ್ಯೇ ನಿಹತಾ ದ್ರೋಣಪರ್ವಣಿ॥ 1-2-265 (566) 
ಅಶ್ವತ್ಥಾಮಾಪಿ ಚಾತ್ರೈವ ದ್ರೋಣೇ ಯುಧಿ ನಿಪಾತಿತೇ।
ಅಸ್ತ್ರಂ ಪ್ರಾದುಶ್ಚಕಾರೋಗ್ರಂ ನಾರಾಯಣಮಮರ್ಷಿತಃ॥ 1-2-266 (567) 
ಆಗ್ನೇಯಂ ಕೀರ್ತ್ಯತೇ ಯತ್ರ ರುದ್ರಮಾಹಾತ್ಂಯಮುತ್ತಮಂ।
ವ್ಯಾಸಸ್ಯ ಚಾಪ್ಯಾಗಮನಂ ಮಾಹಾತ್ಂಯಂ ಕೃಷ್ಣಪಾರ್ಥಯೋಃ॥ 1-2-267 (568) 
ಸಪ್ತಮಂ ಭಾರತೇ ಪರ್ವ ಮಹದೇತದುದಾಹೃತಂ।
ಯತ್ರ ತೇ ಪೃಥಿವೀಪಾಲಾಃ ಪ್ರಾಯಶೋ ನಿಧನಂ ಗತಾಃ॥ 1-2-268 (569) 
ದ್ರೋಣಪರ್ವಣಿ ಯೇ ಶಊರಾ ನಿರ್ದಿಷ್ಟಾಃ ಪುರುಷರ್ಷಭಾಃ।
ಅತ್ರಾಧ್ಯಾಯಶತಂ ಪ್ರೋಕ್ತಂ ತಥಾಧ್ಯಾಯಾಶ್ಚ ಸಪ್ತತಿಃ॥ 1-2-269 (570) 
ಅಷ್ಟೌ ಶ್ಲೋಕಸಹಸ್ರಾಣಿ ತಥಾ ನವ ಶತಾನಿ ಚ।
ಶ್ಲೋಕಾ ನವ ತಥೈವಾತ್ರ ಸಂಖ್ಯಾತಾಸ್ತತ್ತ್ವದರ್ಶಿನಾ॥ 1-2-270 (571) 
ಪಾರಾಶರ್ಯೇಣ ಮುನಿನಾಂ ಸಂಚಿಂತ್ಯ ದ್ರೋಣಪರ್ವಣಿ।
ಅತಃ ಪರಂ ಕರ್ಣಪರ್ವ ಪ್ರೋಚ್ಯತೇ ಪರಮಾದ್ಭುತಂ॥ 1-2-271 (572) 
ಸಾರಥ್ಯೇ ವಿನಿಯೋಗಶ್ಚ ಮದ್ರರಾಜಸ್ಯ ಧೀಮತಃ।
ಆಖ್ಯಾತಂ ಯತ್ರ ಪೌರಾಮಂ ತ್ರಿಪುರಸ್ಯ ನಿಪಾತನಂ॥ 1-2-272 (573) 
ಪ್ರಯಾಣೇ ಪರುಷಶ್ಚಾತ್ರ ಸಂವಾದಃ ಕರ್ಣಶಲ್ಯಯೋಃ।
ಹಂಸಕಾಕೀಯಮಾಖ್ಯಾನಂ ತತ್ರೈವಾಕ್ಷೇಪಸಂಹಿತಂ॥ 1-2-273 (574) 
ವಧಃ ಪಾಂಡ್ಯಸ್ಯ ಚ ತಥಾ ಅಶ್ವತ್ಥಾಂನಾ ಮಹಾತ್ಮನಾ।
ದಂಡಸೇನಸ್ಯ ಚ ತತೋ ದಂಡಸ್ಯ ಚ ವಧಸ್ತಥಾ॥ 1-2-274 (575) 
ದ್ವೈರಥೇ ಯತ್ರ ಕರ್ಣೇನ ಧರ್ಮರಾಜೋ ಯುಧಿಷ್ಠಿರಃ।
ಸಂಶಯಂ ಗಮಿತೋ ಯುದ್ಧೇ ಮಿಷತಾಂ ಸರ್ವಧನ್ವಿನಾಂ॥ 1-2-275 (576) 
ಅನ್ಯೋನ್ಯಂ ಪ್ರತಿ ಚ ಕ್ರೋಧೋ ಯುಧಿಷ್ಠಿರಕಿರೀಟಿನೋಃ।
ಯತ್ರೈವಾನುನಯಃ ಪ್ರೋಕ್ತೋ ಮಾಧವೇನಾರ್ಜುನಸ್ಯ ಹಿ॥ 1-2-276 (577) 
ಪ್ರತಿಜ್ಞಾಪೂರ್ವಕಂ ಚಾಪಿ ವಕ್ಷೋ ದುಃಶಾಸನಸ್ಯ ಚ।
ಭಿತ್ತ್ವಾ ವೃಕೋದರೋ ರಕ್ತಂ ಪೀತವಾನ್ಯತ್ರ ಸಂಯುಗೇ॥ 1-2-277 (578) 
ದ್ವೈರಥೇ ಯತ್ರ ಪಾರ್ಥೇನ ಹತಃ ಕರ್ಣೋ ಮಹಾರಥಃ।
ಅಷ್ಟಮಂ ಪರ್ವ ನಿರ್ದಿಷ್ಟಮೇತದ್ಭಾರತಚಿಂತಕೈಃ॥ 1-2-278 (579) 
ಏಕೋನಸಪ್ತತಿಃ ಪ್ರೋಕ್ತಾ ಅಧ್ಯಾಯಾಃ ಕರ್ಣಪರ್ವಣಿ।
ಚತ್ವಾರ್ಯೇವ ಸಹಸ್ರಾಣಿ ನವ ಶ್ಲೋಕಶತಾನಿ ಚ॥ 1-2-279 (580) 
ಚತುಃಷಷ್ಟಿಸ್ತಥಾ ಶ್ಲೋಕಾಃ ಪರ್ವಣ್ಯಸ್ಮಿನ್ಪ್ರಕೀರ್ತಿತಾಃ।
ಅತಃ ಪರಂ ವಿಚಿತ್ರಾರ್ಥಂ ಶಲ್ಯಪರ್ವ ಪ್ರಕೀರ್ತಿತಂ॥ 1-2-280 (581) 
ಹತಪ್ರವೀರೇ ಸೈನ್ಯೇ ತು ನೇತಾ ಮದ್ರೇಶ್ವರೋಽಭವತ್।
ಯತ್ರ ಕೌಮಾರಮಾಖ್ಯಾನಮಭಿಷೇಕಸ್ಯ ಕರ್ಮ ಚ॥ 1-2-281 (582) 
ವೃತ್ತಾನಿ ಚಾಥ ಯುದ್ಧಾನಿ ಕೀರ್ತ್ಯಂತೇ ಯತ್ರ ಭಾಗಶಃ।
ವಿನಾಶಃ ಕುರುಮುಖ್ಯಾನಾಂ ಶಲ್ಯಪರ್ವಣಿ ಕೀರ್ತ್ಯತೇ॥ 1-2-282 (583) 
ಶಲ್ಯಸ್ಯ ನಿಧನಂ ಚಾತ್ರ ಧರ್ಮರಾಜಾನ್ಮಹಾತ್ಮನಃ।
ಶಕುನೇಶ್ಚ ವಧೋಽತ್ರೈವ ಸಹದೇವೇನ ಸಂಯುಗೇ॥ 1-2-283 (584) 
ಸೈನ್ಯೇ ಚ ಹತಭೂಯಿಷ್ಠೇ ಕಿಂಚಿಚ್ಛಿಷ್ಟೇ ಸುಯೋಧನಃ।
ಹ್ರದಂ ಪ್ರವಿಶ್ಯ ಯತ್ರಾಸೌ ಸಂಸ್ತಭ್ಯಾಪೋವ್ಯವಸ್ಥಿತಃ॥ 1-2-284 (585) 
ಪ್ರವೃತ್ತಿಸ್ತತ್ರ ಚಾಖ್ಯಾತಾ ಯತ್ರ ಭೀಮಸ್ಯ ಲುಬ್ಧಕೈಃ।
ಕ್ಷೇಪಯುಕ್ತೈರ್ವಚೋಭಿಶ್ಚ ಧರ್ಮರಾಜಸ್ಯ ಧೀಮತಃ॥ 1-2-285 (586) 
ಹ್ರದಾತ್ಸಮುತ್ಥಿತೋ ಯತ್ರ ಧಾರ್ತರಾಷ್ಟ್ರೋಽತ್ಯಮರ್ಷಣಃ।
ಭೀಮೇನ ಗದಯಾ ಯುದ್ಧಂ ಯತ್ರಾಸೌ ಕೃತವಾನ್ಸಹ॥ 1-2-286 (587) 
ಸಮವಾಯೇ ಚ ಯುದ್ಧಸ್ಯ ರಾಮಸ್ಯಾಗಮನಂ ಸ್ಮೃತಂ।
ಸರಸ್ವತ್ಯಾಶ್ಚ ತೀರ್ಥಾನಾಂ ಪುಣ್ಯತಾ ಪರಿಕೀರ್ತಿತಾ॥ 1-2-287 (588) 
ಗದಾಯುದ್ಧಂ ಚ ತುಮುಲಮತ್ರೈವ ಪರಿಕೀರ್ತಿತಂ।
ದುರ್ಯೋಧನಸ್ಯ ರಾಜ್ಞೋಽಥ ಯತ್ರ ಭೀಮೇನ ಸಂಯುಗೇ॥ 1-2-288 (589) 
ಊರೂ ಭಗ್ನೌ ಪ್ರಸಹ್ಯಾಜೌ ಗದಯಾ ಭೀಮವೇಗಯಾ।
ನವಮಂ ಪರ್ವ ನಿರ್ದಿಷ್ಟಮೇತದದ್ಭುತಮರ್ಥವತ್॥ 1-2-289 (590) 
ಏಕೋನಪಷ್ಟಿರಧ್ಯಾಯಾಃ ಪರ್ವಣ್ಯತ್ರ ಪ್ರಕೀರ್ತಿತಾಃ।
ಸಂಖ್ಯಾತಾ ಬಹುವೃತ್ತಾಂತಾಃ ಶ್ಲೋಕಸಂಖ್ಯಾಽತ್ರ ಕಥ್ಯತೇ॥ 1-2-290 (591) 
ತ್ರೀಣಿ ಶ್ಲೋಕಸಹಸ್ರಾಣಿ ದ್ವೇ ಶತೇ ವಿಂಶತಿಸ್ತಥಾ।
ಮುನಿನಾ ಸಂಪ್ರಣೀತಾನಿ ಕೌರವಾಣಾಂ ಯಶೋಭೃತಾ॥ 1-2-291 (592) 
ಅತಃ ಪರಂ ಪ್ರವಕ್ಷ್ಯಾಮಿ ಸೌಪ್ತಿಕಂ ಪರ್ವ ದಾರುಣಂ।
ಭಗ್ನೋರುಂ ಯತ್ರ ರಾಜಾನಂ ದುರ್ಯೋಧನಮಮರ್ಷಣಂ॥ 1-2-292 (593) 
ಅಪಯಾತೇಷು ಪಾರ್ಥೇಷು ತ್ರಯಸ್ತೇಽಭ್ಯಾಯಯೂ ರಥಾಃ।
ಕೃತವರ್ಮಾ ಕೃಪೋ ದ್ರೌಣಿಃ ಸಾಯಾಹ್ನೇ ರುಧಿರೋಕ್ಷಿತಂ॥ 1-2-293 (594) 
ಸಮೇತ್ಯ ದದೃಶುರ್ಭೂಮೌ ಪತಿತಂ ರಣಮೂರ್ಧನಿ।
ಪ್ರತಿಜಜ್ಞೇ ದೃಢಕ್ರೋಧೋ ದ್ರೌಣಿರ್ಯತ್ರ ಮಹಾರಥಃ॥ 1-2-294 (595) 
ಅಹತ್ವಾ ಸರ್ವಪಾಂಚಾಲಾಂಧೃಷ್ಟದ್ಯುಂನಪುರೋಗಮಾನ್।
ಪಾಂಡವಾಂಶ್ಚ ಸಹಾಮಾತ್ಯಾನ್ನ ವಿಮೋಕ್ಷ್ಯಾಮಿ ದಂಶನಂ॥ 1-2-295 (596) 
ಯತ್ರೈವಮುಕ್ತ್ವಾ ರಾಜಾನಮಪಕ್ರಂಯ ತ್ರಯೋ ರಥಾಃ।
ಸೂರ್ಯಾಸ್ತಮನವೇಲಾಯಾಮಾಸೇದುಸ್ತೇ ಮಹದ್ವನಂ॥ 1-2-296 (597) 
ನ್ಯಗ್ರೋಧಸ್ಯಾಥ ಮಹತೋ ಯತ್ರಾಧಸ್ತಾದ್ವ್ಯವಸ್ಥಿತಾಃ।
ತತಃ ಕಾಕಾನ್ಬಹೂನ್ರಾತ್ರೌ ದೃಷ್ಟ್ವೋಲೂಕೇನ ಹಿಂಸಿತಾನ್॥ 1-2-297 (598) 
ದ್ರೌಣಿಃ ಕ್ರೋಧಸಮಾವಿಷ್ಟಃ ಪಿತುರ್ವಧಮನುಸ್ಮರನ್।
ಪಾಂಚಾಲಾನಾಂ ಪ್ರಸುಪ್ತಾನಾಂ ವಧಂ ಪ್ರತಿ ಮನೋ ದಧೇ॥ 1-2-298 (599) 
ಗತ್ವಾ ಚ ಶಿಬಿರದ್ವಾರಿ ದುರ್ದರ್ಶಂ ತತ್ರ ರಾಕ್ಷಸಂ।
ಘೋರರೂಪಮಪಶ್ಯತ್ಸ ದಿವಾಮಾವೃತ್ಯ ಧಿಷ್ಠಿರಂ॥ 1-2-299 (600) 
ತೇನ ವ್ಯಾಘಾತಮಸ್ತ್ರಾಣಾಂ ಕ್ರಿಯಮಾಣಮವೇಕ್ಷ್ಯ ಚ।
ದ್ರೌಣಿರ್ಯತ್ರ ವಿರೂಪಾಕ್ಷಂ ರುದ್ರಮಾರಾಧ್ಯ ಸತ್ವರಃ॥ 1-2-300 (601) 
ಪ್ರಸುಪ್ತಾನ್ನಿಶಿ ವಿಶ್ವಸ್ತಾಂಧೃಷ್ಟದ್ಯುಂನಪುರೋಗಮಾನ್।
ಪಾಂಚಾಲಾನ್ಸಪರೀವಾರಾಂದ್ರೌಪದೇಯಾಂಶ್ಚ ಸರ್ವಶಃ॥ 1-2-301 (602) 
ಕೃತವರ್ಮಣಾ ಚ ಸಹಿತಃ ಕೃಪೇಣ ಚ ನಿಜಘ್ನಿವಾನ್।
ಯತ್ರಾಮುಚ್ಯಂತ ತೇ ಪಾರ್ಥಾಃ ಪಂಚ ಕೃಷ್ಣಬಲಾಶ್ರಯಾತ್॥ 1-2-302 (603) 
ಸಾತ್ಯಕಿಶ್ಚ ಮಹೇಷ್ವಾಸಃ ಶೇಷಾಶ್ಚ ನಿಧನಂ ಗತಾಃ।
ಪಾಂಚಾಲಾನಾಂ ಪ್ರಸುಪ್ತಾನಾಂ ಯತ್ರ ದ್ರೋಣಸುತಾದ್ವಧಃ॥ 1-2-303 (604) 
ಧೃಷ್ಟದ್ಯುಂನಸ್ಯ ಸೂತೇನ ಪಾಂಡವೇಷು ನಿವೇದಿತಃ।
ದ್ರೌಪದೀ ಪುತ್ರಶೋಕಾರ್ತಾ ಪಿತೃಭ್ರಾತೃವಧಾರ್ದಿತಾ॥ 1-2-304 (605) 
ಕೃತಾನಶನಸಂಕಲ್ಪಾ ಯತ್ರ ಭರ್ತೃನುಪಾವಿಶತ್।
ದ್ರೌಪದೀವಚನಾದ್ಯತ್ರ ಭೀಮೋ ಭೀಮಪರಾಕ್ರಮಃ॥ 1-2-305 (606) 
ಪ್ರಿಯಂ ತಸ್ಯಾಶ್ಚಿಕೀರ್ಷನ್ವೈ ಗದಾಮಾದಾಯ ವೀರ್ಯವಾನ್।
ಅನ್ವಧಾವತ್ಸುಸಂಕ್ರುದ್ಧೋ ಭಾರದ್ವಾಜಂ ಗುರೋಃ ಸುತಂ॥ 1-2-306 (607) 
ಭೀಮಸೇನಭಯಾದ್ಯತ್ರ ದೈವೇನಾಭಿಪ್ರಚೋದಿತಃ।
ಅಪಾಂಡವಾಯೇತಿ ರುಷಾ ದ್ರೌಣಿರಸ್ತ್ರಮವಾಸಡದತ್॥ 1-2-307 (608) 
ಮೈವಮಿತ್ಯಬ್ರವೀತ್ಕೃಷ್ಣಃ ಶಮಯಂಸ್ತಸ್ಯ ತದ್ವಚಃ।
ಯತ್ರಾಸ್ತ್ರಮಸ್ತ್ರೇಣ ಚ ತಚ್ಛಮಯಾಮಾಸ ಫಾಲ್ಗುನಃ॥ 1-2-308 (609) 
ದ್ರೌಣೇಶ್ಚ ದ್ರೋಹಬುದ್ಧಿತ್ವಂ ವೀಕ್ಷ್ಯ ಪಾಪಾತ್ಮನಸ್ತದಾ।
ದ್ರೌಣಿದ್ವೈಪಾಯನಾದೀನಾಂ ಶಾಪಾಶ್ಚಾನ್ಯೋನ್ಯಕಾರಿತಾಃ॥ 1-2-309 (610) 
ಮಣಿಂ ತಥಾ ಸಮಾದಾಯ ದ್ರೋಣಪುತ್ರಾನ್ಮಹಾರಥಾತ್।
ಪಾಂಡವಾಃ ಪ್ರದದುರ್ಹೃಷ್ಟಾ ದ್ರೌಪದ್ಯೈ ಜಿತಕಾಶಿನಃ॥ 1-2-310 (611) 
ಏತದ್ವೈ ದಶಮಂ ಪರ್ವ ಸೌಪ್ತಿಕಂ ಸಮುದಾಹೃತಂ।
ಅಷ್ಟಾದಶಾಸ್ಮಿನ್ನದ್ಯಾಯಾಃ ಪರ್ವಂಯುಕ್ತಾ ಮಹಾತ್ಮನಾ॥ 1-2-311 (612) 
ಶ್ಲೋಕಾನಾಂ ಕಥಿತಾನ್ಯತ್ರ ಶತಾನ್ಯಷ್ಟೌ ಪ್ರಸಂಖ್ಯಯಾ।
ಶ್ಲೋಕಾಶ್ಚ ಸಪ್ತತಿಃ ಪ್ರೋಕ್ತಾ ಮುನಿನಾ ಬ್ರಹ್ಮವಾದಿನಾ॥ 1-2-312 (613) 
ಸೌಪ್ತಿಕೈಷೀಕಸಂಬಂಧೇ ಪರ್ವಣ್ಯುತ್ತಮತೇಜಸೀ।
ಅತ ಊರ್ಧ್ವಮಿದಂ ಪ್ರಾಹುಃ ಸ್ತ್ರೀಪರ್ವ ಕರುಣೋದಯಂ॥ 1-2-313 (614) 
ಪುತ್ರಶೋಕಾಭಿಸಂತಪ್ತಃ ಪ್ರಜ್ಞಾಚಕ್ಷುರ್ನರಾಧಿಪಃ।
ಕೃಷ್ಣೋಪನೀತಾಂ ಯತ್ರಾಸಾವಾಯಸೀಂ ಪ್ರತಿಮಾಂ ದೃಢಾಂ॥ 1-2-314 (615) 
ಭೀಮಸೇನದ್ರೋಹಬುದ್ಧಿರ್ಧೃತರಾಷ್ಟ್ರೋ ಬಭಂಜಹ।
ತಥಾ ಶೋಕಾಭಿತಪ್ತಸ್ಯ ಧೃತರಾಷ್ಟ್ರಸ್ಯ ಧೀಮತಃ॥ 1-2-315 (616) 
ಸಂಸಾರದಹನಂ ಬುದ್ಧ್ಯಾ ಹೇತುಭಿರ್ಮೋಕ್ಷದರ್ಶನೈಃ।
ವಿದುರೇಣ ಚ ಯತ್ರಾಸ್ಯ ರಾಜ್ಞ ಆಶ್ವಾಸನಂ ಕೃತಂ॥ 1-2-316 (617) 
ಧೃತರಾಷ್ಟ್ರಸ್ಯ ಚಾತ್ರೈವ ಕೌರವಾಯೋಧನಂ ತಥಾ।
ಸಾಂತಃಪುರಸ್ಯ ಗಮನಂ ಶೋಕಾರ್ತಸ್ಯ ಪ್ರಕೀರ್ತಿತಂ॥ 1-2-317 (618) 
ವಿಲಾಪೋ ವೀರಪತ್ನೀನಾಂ ಯತ್ರಾತಿಕರುಣಃ ಸ್ಮೃತಃ।
ಕ್ರೋಧಾವೇಶಃ ಪ್ರಮೋಹಶ್ಚ ಗಾಂಧಾರೀಧೃತರಾಷ್ಟ್ರಯೋಃ॥ 1-2-318 (619) 
ಯತ್ರ ತಾನ್ಕ್ಷತ್ರಿಯಾಃ ಶೂರಾನ್ಸಂಗ್ರಾಮೇಷ್ವನಿವರ್ತಿನಃ।
ಪುತ್ರಾನ್ಭ್ರಾತೃನ್ಪಿತೄಂಶ್ಚೈವ ದದೃಶುರ್ನಿಹತಾನ್ರಣೇ॥ 1-2-319 (620) 
ಪುತ್ರಪೌತ್ರವಧಾರ್ತಾಯಾಸ್ತಥಾತ್ರೈವ ಪ್ರಕೀರ್ತಿತಾ।
ಗಾಂಧಾರ್ಯಾಶ್ಚಾಪಿ ಕೃಷ್ಣೇನ ಕ್ರೋಧೋಪಶಮನಕ್ರಿಯಾ॥ 1-2-320 (621) 
ಯತ್ರ ರಾಜಾ ಮಹಾಪ್ರಾಜ್ಞಃ ಸರ್ವಧರ್ಮಭೃತಾಂ ವರಃ।
ರಾಜ್ಞಾಂತಾನಿ ಶರೀರಾಣಿ ದಾಹಯಾಮಾಸ ಶಾಸ್ತ್ರತಃ॥ 1-2-321 (622) 
ತೋಯಕರ್ಮಣಿ ಚಾರಬ್ಧೇ ರಾಜ್ಞಾಮುದಕದಾನಿಕೇ।
ಗೂಢೋತ್ಪನ್ನಸ್ಯ ಚಾಖ್ಯಾನಂ ಕರ್ಣಸ್ಯ ಪೃಥಯಾತ್ಮನಃ॥ 1-2-322 (623) 
ಸುತಸ್ಯೈತದಿಹ ಪ್ರೋಕ್ತಂ ವ್ಯಾಸೇನ ಪರಮರ್ಷಿಣಾ।
ಏತದೇಕಾದಶಂ ಪರ್ವ ಶೋಕವೈಕ್ಲವ್ಯಕಾರಣಂ॥ 1-2-323 (624) 
ಪ್ರಣೀತಂ ಸಜ್ಜನಮನೋವೈಕ್ಲವ್ಯಾಶ್ರುಪ್ರವರ್ತಕಂ।
ಸಪ್ತವಿಂಶತಿರಧ್ಯಾಯಾಃ ಪರ್ವಣ್ಯಸ್ಮಿನ್ಪ್ರಕೀರ್ತಿತಾಃ॥ 1-2-324 (625) 
ಶ್ಲೋಕಸಪ್ತಶತೀ ಚಾಪಿ ಪಂಚಸಪ್ತತಿಸಂಯುತಾ।
ಸಂಖ್ಯಯಾ ಭಾರತಾಖ್ಯಾನಮುಕ್ತಂ ವ್ಯಾಸೇನ ಧೀಮತಾ॥ 1-2-325 (626) 
ಅತಃ ಪರಂ ಶಾಂತಿಪರ್ವ ದ್ವಾದಶಂ ಬುದ್ಧಿವರ್ಧನಂ।
ಯತ್ರ ನಿರ್ವೇದಮಾಪನ್ನೋ ಧರ್ಮರಾಜೋ ಯುಧಿಷ್ಠಿರಃ॥ 1-2-326 (627) 
ಘಾತಯಿತ್ವಾ ಪಿತೄನ್ಭ್ರಾತೄನ್ಪುತ್ರಾನ್ಸಂಬಂಧಿಮಾತುಲಾನ್।
ಶಾಂತಿಪರ್ವಣಿ ಧರ್ಮಾಶ್ಚ ವ್ಯಾಖ್ಯಾತಾಃಶಾರತಲ್ಪಿಕಾಃ॥ 1-2-327 (628) 
ರಾಜಭಿರ್ವೇದಿತವ್ಯಾಸ್ತೇ ಸಂಯಗ್ಜ್ಞಾನಬುಭುತ್ಸುಭಿಃ।
ಆಪದ್ಧರ್ಮಾಶ್ಚ ತತ್ರೈವ ಕಾಲಹೇತುಪ್ರದರ್ಶಿನಃ॥ 1-2-328 (629) 
ಯಾನ್ಬುದ್ಧ್ವಾ ಪುರುಷಃ ಸಂಯಕ್ಸರ್ವಜ್ಞತ್ವಮವಾಪ್ನುಯಾತ್।
ಮೋಕ್ಷಧರ್ಮಾಶ್ಚ ಕಥಿತಾ ವಿಚಿತ್ರಾ ಬಹುವಿಸ್ತರಾಃ॥ 1-2-329 (630) 
ದ್ವಾದಶಂ ಪರ್ವ ನಿರ್ದಿಷ್ಟಮೇತತ್ಪ್ರಾಜ್ಞಜನಪ್ರಿಯಂ।
ಅತ್ರ ಪರ್ವಣಿ ವಿಜ್ಞೇಯಮಧ್ಯಾಯಾನಾಂ ಶತತ್ರಯಂ॥ 1-2-330 (631) 
ವಿಂಶಚ್ಚೈವ ತಥಾಧ್ಯಾಯಾ ನವ ಚೈವ ತಪೋಧಾಃ।
ಚತುರ್ದಶಸಹಸ್ರಾಣಿ ತಥಾ ಸಪ್ತಶತಾನಿ ಚ॥ 1-2-331 (632) 
ಸಪ್ತಶ್ಲೋಕಾಸ್ತಥೈವಾತ್ರ ಪಂಚವಿಂಶತಿಸಂಖ್ಯಯಾ।
ಅತ ಊರ್ಧ್ವಂ ಚ ವಿಜ್ಞೇಯಮನುಶಾಸನಮುತ್ತಮಂ॥ 1-2-332 (633) 
ಯತ್ರ ಪ್ರಕೃತಿಮಾಪನ್ನಃ ಶ್ರುತ್ವಾ ಧರ್ಮವಿನಿಶ್ಚಯಂ।
ಭೀಷ್ಮಾದ್ಭಾಗೀರಥೀಪುತ್ರಾತ್ಕುರುರಾಜೋ ಯುಧಿಷ್ಠಿರಃ॥ 1-2-333 (634) 
ವ್ಯವಹಾರೋಽತ್ರ ಕಾರ್ತ್ಸ್ನ್ಯೇನ ಧರ್ಮಾರ್ಥೀಯಃ ಪ್ರಕೀರ್ತಿತಃ।
ವಿವಿಧಾನಾಂ ಚ ದಾನಾನಾಂ ಫಲಯೋಗಾಃ ಪ್ರಕೀರ್ತಿತಾಃ॥ 1-2-334 (635) 
ತಥಾ ಪಾತ್ರವಿಶೇಷಾಶ್ಚ ದಾನಾನಾಂ ಚ ಪರೋ ವಿಧಿಃ।
ಆಚಾರವಿಧಿಯೋಗಶ್ಚ ಸತ್ಯಸ್ಯ ಚ ಪರಾ ಗತಿಃ॥ 1-2-335 (636) 
ಮಹಾಭಾಗ್ಯಂ ಗವಾಂ ಚೈವ ಬ್ರಾಹ್ಮಣಾನಾಂ ತಥೈವ ಚ।
ರಹಸ್ಯಂ ಚೈವ ಧರ್ಮಾಣಾಂ ದೇಶಕಾಲೋಪಸಂಹಿತಂ॥ 1-2-336 (637) 
ಏತತ್ಸುಬಹುವೃತ್ತಾಂತಮುತ್ತಮಂ ಚಾನುಶಾಸನಂ।
ಭೀಷ್ಮಸ್ಯಾತ್ರೈವ ಸಂಪ್ರಾಪ್ತಿಃ ಸ್ವರ್ಗಸ್ಯ ಪರಿಕೀರ್ತಿತಾ॥ 1-2-337 (638) 
ಏತತ್ತ್ರಯೋದಶಂ ಪರ್ವ ಧರ್ಮನಿಶ್ಚಯಕಾರಕಂ।
ಅಧ್ಯಾಯಾನಾಂ ಶತಂ ತ್ವತ್ರ ಷಟ್ಚತ್ವಾರಿಂಶದೇವ ತು॥ 1-2-338 (639) 
ಶ್ಲೋಕಾನಾಂ ತು ಸಹಸ್ರಾಣಿ ಪ್ರೋಕ್ತಾನ್ಯಷ್ಟೌ ಪ್ರಸಂಖ್ಯಯಾ।
ತತೋಽಶ್ವಮೇಧಿಕಂ ನಾಮ ಪರ್ವ ಪ್ರೋಕ್ತಂ ಚತುರ್ದಶಂ॥ 1-2-339 (640) 
ತತ್ಸಂವರ್ತಮರುತ್ತೀಯಂ ಯತ್ರಾಖ್ಯಾನಮನುತ್ತಮಂ।
ಸುವರ್ಣಕೋಶಸಂಪ್ರಾಪ್ತಿರ್ಜನ್ಮ ಚೋಕ್ತಂ ಪರೀಕ್ಷಿತಃ॥ 1-2-340 (641) 
ದಗ್ಧಸ್ಯಾಸ್ತ್ರಾಗ್ನಿನಾ ಪೂರ್ವಂ ಕೃಷ್ಣಾತ್ಸಂಜೀವನಂ ಪುನಃ।
ಚರ್ಯಾಯಾಂ ಹಯಮುತ್ಸೃಷ್ಟಂ ಪಾಂಡವಸ್ಯಾನುಗಚ್ಛತಃ॥ 1-2-341 (642) 
ತತ್ರ ತತ್ರ ಚ ಯುದ್ಧಾನಿ ರಾಜಪುತ್ರೈರಮರ್ಷಣೈಃ।
ಚಿತ್ರಾಂಗದಾಯಾಃ ಪುತ್ರೇಣ ಸ್ವಪುತ್ರೇಣ ಧನಂಜಯಃ॥ 1-2-342 (643) 
ಸಂಗ್ರಾಮೇ ಬಭ್ರುವಾಹೇನ ಸಂಶಯಂ ಚಾತ್ರ ಜಗ್ಮಿವಾನ್।
ಸುದರ್ಶನಂ ತಥಾಽಽಖ್ಯಾನಂ ವೈಷ್ಣವಂ ಧರ್ಮಮೇವ ಚ। 
ಅಶ್ವಮೇಧೇ ಮಹಾಯಜ್ಞೇ ನಕುಲಾಖ್ಯಾನಮೇವ ಚ॥  1-2-343 (644) 
ಇತ್ಯಾಶ್ವಮೇಧಿಕಂ ಪರ್ವ ಪ್ರೋಕ್ತಮೇತನ್ಮಹಾದ್ಭುತಂ।
ಅಧ್ಯಾಯಾನಾಂ ಶತಂ ಚೈವ ತ್ರಯೋಽಧ್ಯಾಯಾಶ್ಚ ಕೀರ್ತಿತಾಃ॥ 1-2-344 (645) 
ತ್ರೀಣಿ ಶ್ಲೋಕಸಹಸ್ರಾಣಿ ತಾವಂತ್ಯೇವ ಶತಾನಿ ಚ।
ವಿಂಶತಿಶ್ಚ ತಥಾ ಶ್ಲೋಕಾಃ ಸಂಖ್ಯಾತಾಸ್ತತ್ತ್ವದರ್ಶಿನಾ॥ 1-2-345 (646) 
ತತಸ್ತ್ವಾಶ್ರಮವಾಸಾಖ್ಯಂ ಪರ್ವ ಪಂಚದಶಂ ಸ್ಮೃತಂ।
ಯತ್ರ ರಾಜ್ಯಂ ಸಮುತ್ಸೃಜ್ಯ ಗಾಂಧಾರ್ಯಾ ಸಹಿತೋ ನೃಪಃ॥ 1-2-346 (647) 
ಧೃತರಾಷ್ಟ್ರೋಶ್ರಮಪದಂ ವಿದುರಶ್ಚ ಜಗಾಮ ಹ।
ಯಂ ದೃಷ್ಟ್ವಾ ಪ್ರಸ್ಥಿತಂ ಸಾಧ್ವೀ ಪೃಥಾಪ್ಯನುಯಯೌ ತದಾ॥ 1-2-347 (648) 
ಪುತ್ರರಾಜ್ಯಂ ಪರಿತ್ಯಜ್ಯ ಗುರುಶುಶ್ರೂಷಣೇ ರತಾ।
ಯತ್ರ ರಾಜಾ ಹತಾನ್ಪುತ್ರಾನ್ಪೌತ್ರಾನನ್ಯಾಂಶ್ಚ ಪಾರ್ಥಿವಾನ್॥ 1-2-348 (649) 
ಲಾಕಾಂತರಗತಾನ್ವೀರಾನಪಶ್ಯತ್ಪುನರಾಗತಾನ್।
ಋಷೇಃ ಪ್ರಸಾದಾತ್ಕೃಷ್ಣಸ್ಯ ದೃಷ್ಟ್ವಾಶ್ಚರ್ಯಮನುತ್ತಮಂ॥ 1-2-349 (650) 
ತ್ಯಕ್ತ್ವಾ ಶೋಕಂ ಸದಾರಶ್ಚ ಸಿದ್ಧಿಂ ಪರಮಿಕಾಂ ಗತಃ।
ಯತ್ರ ಧರ್ಮಂ ಸಮಾಶ್ರಿತ್ಯ ವಿದುರಃ ಸುಗತಿಂ ಗತಃ॥ 1-2-350 (651) 
ಸಂಜಯಶ್ಚ ಸಹಾಮಾತ್ಯೋ ವಿದ್ವಾನ್ಗಾವಲ್ಗಣಿರ್ವಶೀ।
ದದರ್ಶ ನಾರದಂ ಯತ್ರ ಧರ್ಮರಾಜೋ ಯುಧಿಷ್ಠಿರಃ॥ 1-2-351 (652) 
ನಾರದಾಚ್ಚೈವ ಶುಶ್ರಾವ ವೃಷ್ಣೀನಾಂ ಕದನಂ ಮಹತ್।
ಏತದಾಶ್ರಮವಾಸಾಖ್ಯಂ ಪರ್ವೋಕ್ತಂ ಮಹದದ್ಭುತಂ॥ 1-2-352 (653) 
ದ್ವಿಚತ್ವಾರಿಂಶದಧ್ಯಾಯಾಃ ಪರ್ವೈತದಭಿಸಂಖ್ಯಯಾ।
ಸಹಸ್ರಮೇಕಂ ಶ್ಲೋಕಾನಾಂ ಪಂಚಶ್ಲೋಕಶತಾನಿ ಚ॥ 1-2-353 (654) 
ಷಡೇವ ಚ ತಥಾ ಶ್ಲೋಕಾಃ ಸಂಖ್ಯಾತಾಸ್ತತ್ತ್ವದರ್ಶಿನಾ।
ಅತಃ ಪರಂ ನಿಬೋಧೇದಂ ಮೌಸಲಂ ಪರ್ವ ದಾರುಣಂ॥ 1-2-354 (655) 
ಯತ್ರ ತೇ ಪುರುಷವ್ಯಾಘ್ರಾಃ ಶಸ್ತ್ರಸ್ಪರ್ಶಹತಾ ಯುಧಿ।
ಬ್ರಹ್ಮದಂಡವಿನಿಷ್ಪಿಷ್ಟಾಃ ಸಮೀಪೇ ಲವಣಾಂಭಸಃ॥ 1-2-355 (656) 
ಆಪಾನೇ ಪಾನಕಲಿತಾ ದೈವೇನಾಭಿಪ್ರಚೋದಿತಾಃ।
ಏರಕಾರೂಪಿಭಿರ್ವಜ್ರೈರ್ನಿಜಘ್ನುರಿತರೇತರಂ॥ 1-2-356 (657) 
ಯತ್ರ ಸರ್ವಕ್ಷಯಂ ಕೃತ್ವಾ ತಾವುಭೌ ರಾಮಕೇಶವೌ।
ನಾತಿಚಕ್ರಾಮತುಃ ಕಾಲಂ ಪ್ರಾಪ್ತಂ ಸರ್ವಹರಂ ಮಹತ್॥ 1-2-357 (658) 
ಯತ್ರಾರ್ಜುನೋ ದ್ವಾರವತೀಮೇತ್ಯ ವೃಷ್ಣಿವಿನಾಕೃತಾಂ।
ದೃಷ್ಟ್ವಾ ವಿಪಾದಮಗಮತ್ಪರಾಂ ಚಾರ್ತಿಂ ನರರ್ಷಭಃ॥ 1-2-358 (659) 
ಸ ಸಂಸ್ಕೃತ್ಯ ನರಶ್ರೇಷ್ಠಂ ಮಾತುಲಂ ಶೌರಿಮಾತ್ಮನಃ।
ದದರ್ಶ ಯದುವೀರಾಣಾಮಾಪಾನೇ ವೈಶಸಂ ಮಹತ್॥ 1-2-359 (660) 
ಶರೀರಂ ವಾಸುದೇವಸ್ಯ ರಾಮಸ್ಯ ಚ ಮಹಾತ್ಮನಃ।
ಸಂಸ್ಕಾರಂ ಲಂಭಯಾಮಾಸ ವೃಷ್ಣೀನಾಂ ಚ ಪ್ರಧಾನತಃ॥ 1-2-360 (661) 
ಸವೃದ್ಧಬಾಲಮಾದಾಯ ದ್ವಾರವತ್ಯಾಸ್ತತೋ ಜನಂ।
ದದರ್ಶಾಪದಿ ಕಷ್ಟಾಯಾಂ ಗಾಂಡೀವಸ್ಯ ಪರಾಭವಂ॥ 1-2-361 (662) 
ಸರ್ವೇಷಾಂ ಚೈವ ದಿವ್ಯಾನಾಮಸ್ತ್ರಾಣಾಮಪ್ರಸನ್ನತಾಂ।
ನಾಶಂ ವೃಷ್ಣಿಕಲತ್ರಾಣಾಂ ಪ್ರಭಾವಾನಾಮನಿತ್ಯತಾಂ॥ 1-2-362 (663) 
ದೃಷ್ಟ್ವಾ ನಿರ್ವೇದಮಾಪನ್ನೋ ವ್ಯಾಸವಾಕ್ಯಪ್ರಚೋದಿತಃ।
ಧರ್ಮರಾಜಂ ಸಮಾಸಾದ್ಯ ಸಂನ್ಯಾಸಂ ಸಮರೋಚಯತ್॥ 1-2-363 (664) 
ಇತ್ಯೇತನ್ಮೌಸಲಂ ಪರ್ವ ಷೋಡಶಂ ಪರಿಕೀರ್ತಿತಂ।
ಅಧ್ಯಾಯಾಷ್ಟೌ ಸಮಾಖ್ಯಾತಾಃ ಶ್ಲೋಕಾನಾಂ ಚ ಶತತ್ರಯಂ॥ 1-2-364 (665) 
ಶ್ಲೋಕಾನಾಂ ವಿಂಶತಿಶ್ಚವ ಸಂಖ್ಯಾತಾ ತತ್ತ್ವದರ್ಶಿನಾ।
ಮಹಾಪ್ರಸ್ಥಾನಿಕಂ ತಸ್ಮಾದೂರ್ಧ್ವಂ ಸಪ್ತದಶಂ ಸ್ಮೃತಂ॥ 1-2-365 (666) 
ಯತ್ರ ರಾಜ್ಯಂ ಪರಿತ್ಯಜ್ಯ ಪಾಂಡವಾಃ ಪುರುಷರ್ಷಭಾಃ।
ದ್ರೌಪದ್ಯಾ ಸಹಿತಾ ದೇವ್ಯಾ ಮಹಾಪ್ರಸ್ಥಾನಮಾಸ್ಥಿತಾಃ॥ 1-2-366 (667) 
ಯತ್ರ ತೇಽಗ್ನಿಂ ದದೃಶಿರೇ ಲೌಹಿತ್ಯಂ ಪ್ರಾಪ್ಯ ಸಾಗರಂ।
ಯತ್ರಾಗ್ನಿನಾ ಚೋದಿತಶ್ಚ ಪಾರ್ಥಸ್ತಸ್ಮೈ ಮಹಾತ್ಮನೇ॥ 1-2-367 (668) 
ದದೌ ಸಂಪೂಜ್ಯ ತದ್ದಿವ್ಯಂ ಗಾಂಡೀವಂ ಧನುರುತ್ತಮಂ।
ಯತ್ರ ಭ್ರಾತೃನ್ನಿಪತಿತಾಂದ್ರೌಪದೀಂ ಚ ಯುಧಿಷ್ಠಿರಃ॥ 1-2-368 (669) 
ದೃಷ್ಟ್ವಾ ಹಿತ್ವಾ ಜಗಾಮೈವ ಸರ್ವಾನನವಲೋಕಯನ್।
ಏತತ್ಸಪ್ತದಶಂ ಪರ್ವ ಮಹಾಪ್ರಸ್ಥಾನಿಕಂ ಸ್ಮೃತಂ॥ 1-2-369 (670) 
ಯತ್ರಾಧ್ಯಾಯಾಸ್ತ್ರಯಃ ಪ್ರೋಕ್ತಾಃ ಶ್ಲೋಕಾನಾಂ ಚ ಶತತ್ರಯಂ।
ವಿಂಶತಿಶ್ಚ ತಥಾ ಶ್ಲೋಕಾಃ ಸಂಖ್ಯಾತಾಸ್ತತ್ತ್ವದರ್ಶಿನಾ॥ 1-2-370 (671) 
ಸ್ವರ್ಗಪರ್ವ ತತೋ ಜ್ಞೇಯಂ ದಿವ್ಯಂ ಯತ್ತದಮಾನುಷಂ।
ಪ್ರಾಪ್ತಂ ದೈವರಥಂ ಸ್ವರ್ಗಾನ್ನೇಷ್ಟವಾನ್ಯತ್ರ ಧರ್ಮರಾಟ್॥ 1-2-371 (672) 
ಆರೋದುಂ ಸುಮಹಾಪ್ರಾಜ್ಞ ಆನೃಶಂಸ್ಯಾಚ್ಛುನಾ ವಿನಾ।
ತಾಮಸ್ಯಾವಿಚಲಾಂ ಜ್ಞಾತ್ವಾ ಸ್ಥಿತಿಂ ಧರ್ಮೇ ಮಹಾತ್ಮನಃ॥ 1-2-372 (673) 
ಶ್ವರೂಪಂ ಯತ್ರ ತತ್ತ್ಯಕ್ತ್ವಾ ಧರ್ಮೇಣಾಸೌ ಸಮನ್ವಿತಃ।
ಸ್ವರ್ಗಂ ಪ್ರಾಪ್ತಃಸಚ ತಥಾ ಯಾತನಾವಿಪುಲಾ ಭೃಶಂ॥ 1-2-373 (674) 
ದೇವದೂತೇನ ನರಕಂ ಯತ್ರ ವ್ಯಾಜೇನ ದರ್ಶಿತಂ।
ಶುಶ್ರಾವ ಯತ್ರ ಧರ್ಮಾತ್ಮಾ ಭ್ರಾತೄಣಾಂ ಕರುಣಾಗಿರಃ॥ 1-2-374 (675) 
ನಿದೇಶೇ ವರ್ತಮಾನಾನಾಂ ದೇಶೇ ತತ್ರೈವ ವರ್ತತಾಂ।
ಅನುದರ್ಶಿತಶ್ಚ ಧರ್ಮೇಣ ದೇವರಾಜ್ಞಾ ಚ ಪಾಂಡವಃ॥ 1-2-375 (676) 
ಆಪ್ಲುತ್ಯಾಕಾಶಗಂಗಾಯಾಂ ದೇಹಂ ತ್ಯಕ್ತ್ವಾ ಸ ಮಾನುಷಂ।
ಸ್ವಧರ್ಮನಿರ್ಜಿತಂ ಸ್ಥಾನಂ ಸ್ವರ್ಗೇ ಪ್ರಾಪ್ಯ ಸ ಧರ್ಮರಾಟ್॥ 1-2-376 (677) 
ಮುಮುದೇ ಪೂಜಿತಃ ಸರ್ವೈಃ ಸೇಂದ್ರೈಃ ಸುರಗಣೈಃ ಸಹ।
ಏತದಷ್ಟಾದಶಂ ಪರ್ವ ಪ್ರೋಕ್ತಂ ವ್ಯಾಸೇನ ಧೀಮತಾ॥ 1-2-377 (678) 
ಅಧ್ಯಾಯಾಃ ಪಂಚ ಸಂಖ್ಯಾತಾಃ ಪರ್ವಂಯಸ್ಮಿನ್ಮಹಾತ್ಮನಾ।
ಶ್ಲೋಕಾನಾಂ ದ್ವೇ ಶತೇ ಚೈವ ಪ್ರಸಂಖ್ಯಾತೇ ತಪೋಧಾಃ॥ 1-2-378 (679) 
ನವ ಶ್ಲೋಕಾಸ್ತಥೈವಾನ್ಯೇ ಸಂಖ್ಯಾತಾಃ ಪರಮರ್ಷಿಣಾ।
ಅಷ್ಟಾದಶೈವಮೇತಾನಿ ಪರ್ವಾಣ್ಯೇತಾನ್ಯಶೇಷತಃ॥ 1-2-379 (680) 
ಖಿಲೇಷು ಹರಿವಂಶಶ್ಚ ಭವಿಷ್ಯಂ ಚ ಪ್ರಕೀರ್ತಿತಂ।
ದಶ ಶ್ಲೋಕಸಹಸ್ರಾಣಿ ವಿಂಶಚ್ಛ್ಲೋಕಶತಾನಿ ಚ॥ 1-2-380 (681) 
ಖಿಲೇಷು ಹರಿವಂಶೇ ಚ ಸಂಖ್ಯಾತಾನಿ ಮಹರ್ಷಿಣಾ।
ಏತತ್ಸರ್ವಂ ಸಮಾಖ್ಯಾತಂ ಭಾರತೇ ಪರ್ವಸಂಗ್ರಹಃ॥ 1-2-381 (682) 
ಅಷ್ಟಾದಶ ಸಮಾಜಗ್ಮುರಕ್ಷೌಹಿಣ್ಯೋ ಯಯುತ್ಸಯಾ।
ತನ್ಮಹಾದಾರುಣಂ ಯುದ್ಧಮಹಾನ್ಯಷ್ಟಾದಶಾಭವತ್॥ 1-2-382 (683) 
ಯೋ ವಿದ್ಯಾಚ್ಚತುರೋ ವೇದಾನ್ಸಾಂಗೋಪನಿಷದೋ ದ್ವಿಜಃ।
ನ ಚಾಖ್ಯಾನಮಿದಂ ವಿದ್ಯಾನ್ನೈವ ಸ ಸ್ಯಾದ್ವಿಚಕ್ಷಣಃ॥ 1-2-383 (684) 
ಅರ್ಥಶಾಸ್ತ್ರಮಿದಂ ಪ್ರೋಕ್ತಂ ಧರ್ಮಶಾಸ್ತ್ರಮಿದಂ ಮಹತ್।
ಕಾಮಶಾಸ್ತ್ರಮಿದಂ ಪ್ರೋಕ್ತಂ ವ್ಯಾಸೇನಾಮಿತಬುದ್ಧಿನಾ॥ 1-2-384 (685) 
ಶ್ರುತ್ವಾ ತ್ವಿದಮುಪಾಖ್ಯಾನಂ ಶ್ರಾವ್ಯಮನ್ಯನ್ನ ರೋಚತೇ।
ಪುಂಸ್ಕೋಕಿಲಗಿರಂ ಶ್ರುತ್ವಾ ರೂಕ್ಷಾ ಧ್ವಾಂಕ್ಷಸ್ಯ ವಾಗಿವ॥ 1-2-385 (686) 
ಇತಿಹಾಸೋತ್ತಮಾದಸ್ಮಾಂಜಾಯಂತೇ ಕವಿಬುದ್ಧಯಃ।
ಪಂಚಭ್ಯ ಇವ್ ಭೂತೇಭ್ಯೋ ಲೋಕಸಂವಿಧಯಸ್ತ್ರಯಃ॥ 1-2-386 (687) 
ಅಸ್ಯಾಖ್ಯಾನಸ್ಯ ವಿಷಯೇ ಪುರಾಣಂ ವರ್ತತೇ ದ್ವಿಜಾಃ।
ಅಂತರಿಕ್ಷಸ್ಯ ವಿಷಯೇ ಪ್ರಜಾ ಇವ ಚತುರ್ವಿಧಾಃ॥ 1-2-387 (688) 
ಕ್ರಿಯಾಗುಣಾನಾಂ ಸರ್ವೇಷಾಮಿದಮಾಖ್ಯಾನಮಾಶ್ರಯಃ।
ಇಂದ್ರಿಯಾಣಾಂ ಸಮಸ್ತಾನಾಂ ಚಿತ್ರಾ ಇವ ಮನಃ ಕ್ರಿಯಾಃ॥ 1-2-388 (689) 
ಅನಾಶ್ರಿತ್ಯೈತದಾಖ್ಯಾನಂ ಕಥಾ ಭುವಿ ನ ವಿದ್ಯತೇ।
ಆಹಾರಮನಪಾಶ್ರಿತ್ಯ ಶರೀರಸ್ಯೇವ ಧಾರಣಂ॥ 1-2-389 (690) 
ಇದಂ ಕವಿವರೈಃ ಸರ್ವೈರಾಖ್ಯಾನಮುಪಜೀವ್ಯತೇ।
ಉದಯಪ್ರೇಪ್ಸುಭಿರ್ಭೃತ್ಯೈರಭಿಜಾತ ಇವೇಶ್ವರಃ॥ 1-2-390 (691) 
ಅಸ್ಯ ಕಾವ್ಯಸ್ಯ ಕವಯೋ ನ ಸಮರ್ಥಾ ವಿಶೇಷಣೇ।
ಸಾಧೋರಿವ ಗೃಹಸ್ಥಸ್ಯ ಶೇಷಾಸ್ತ್ರಯ ಇವಾಶ್ರಮಾಃ॥ 1-2-391 (692) 
ಧರ್ಮೇ ಮತಿರ್ಭವತು ವಃ ಸತತೋತ್ಥಿತಾನಾಂ
ಸ ಹ್ಯೇಕ ಏವ ಪರಲೋಕಗತಸ್ಯ ಬಂಧುಃ। 
ಅರ್ಥಾಃ ಸ್ತ್ರಿಯಶ್ಚ ನಿಪುಣೈರಪಿ ಸೇವ್ಯಮಾನಾ
ನೈವಾಪ್ತಭಾವಮುಪಯಾಂತಿ ನ ಚ ಸ್ಥಿರತ್ವಂ॥  1-2-392 (693) 
ದ್ವೈಪಾಯನೌಷ್ಠಪುಟನಿಃಸೃತಮಪ್ರಮೇಯಂ
ಪುಣ್ಯಂ ಪವಿತ್ರಮಥ ಪಾಪಹರಂ ಶಿವಂ ಚ। 
ಯೋ ಭಾರತಂ ಸಮಧಿಗಚ್ಛತಿ ವಾಚ್ಯಮಾನಂ
ಕಿಂ ತಸ್ಯ ಪುಷ್ಕರಜಲೈರಭಿಷೇಚನೇನ॥  1-2-393 (694) 
ಯದಹ್ನಾ ಕುರುತೇ ಪಾಪ ಬ್ರಾಹ್ಮಣಸ್ತ್ವಿಂದ್ರಿಯೈಶ್ಚರನ್।
ಮಹಾಭಾರತಮಾಖ್ಯಾಯ ಸಂಧ್ಯಾಂ ಮುಚ್ಯತಿ ಪಶ್ಚಿಮಾಂ॥ 1-2-394 (695) 
ಯದ್ರಾತ್ರೌ ಕುರುತೇ ಪಾಪಂ ಕರ್ಮಣಾ ಮನಸಾ ಗಿರಾ।
ಮಹಾಭಾರತಮಾಖ್ಯಾಯ ಪೂರ್ವಾಂ ಸಂಧ್ಯಾಂ ಪ್ರಮುಚ್ಯತೇ॥ 1-2-395 (696) 
ಯೋ ಗೋಶತಂ ಕನಕಶೃಂಗಮಯಂ ದದಾತಿ
ವಿಪ್ರಾಯ ವೇದವಿದುಷೇ ಚ ಬಹುಶ್ರುತಾಯ। 
ಪುಣ್ಯಾಂ ಚ ಭಾರತಕಥಾಂ ಶೃಣುಯಾಚ್ಚ ನಿತ್ಯಂ
ತುಲ್ಯಂ ಫಲಂ ಭವತಿ ತಸ್ಯ ಚ ತಸ್ಯ ಚೈವ॥  1-2-396 (697) 
ಆಖ್ಯಾನಂ ತದಿದಮನುತ್ತಮಂ ಮಹಾರ್ಥಂ
ವಿಜ್ಞೇಯಂ ಮಹದಿಹ ಪರ್ವಸಂಗ್ರಹೇಣ। 
ಶ್ರುತ್ವಾದೌ ಭವತಿ ನೃಣಾಂ ಸುಖಾವಗಾಹಂ
ವಿಸ್ತೀರ್ಣಂ ಲವಣಜಲಂ ಯಥಾ ಪ್ಲವೇನ॥  1-2-397 (698) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಪರ್ವಸಂಗ್ರಹಪರ್ವಣಿ ದ್ವಿತೀಯೋಽಧ್ಯಾಯಃ॥ 2 ॥ ॥ ಸಮಾಪ್ತಂ ಪರ್ವಸಂಗ್ರಹಪರ್ವ ॥

Mahabharata - Adi Parva - Chapter Footnotes

1-2-3 ಕ್ಷತ್ರ ಕ್ಷತ್ರಿಯಜಾತಿಂ। ಅಮರ್ಷಃ ಸ್ವಪಿತುಃ ಕ್ಷತ್ರಿಯೇಣ ಹತತ್ವಾಜ್ಜಾತಸ್ಯ ಕ್ರೋಧಸ್ಯಾಸಹನಂ ತೇನ ಚೋದಿತಃ ಪ್ರೇರಿತಃ॥ 1-2-10 ನಿಷಿಷಿಧುಃ ನಿಷಿದ್ಧವಂತಃ। ಅಕ್ಷರಾಧಿಕ್ಯಮಾರ್ಷ॥ 1-2-14 ಭೂದೋಷಾಃ ನಿಂನೋನ್ನತತ್ವಕಂಟಕಿತ್ವಾದಯಃ॥ 1-2-19 ಪದಾತಯ ಇತಿ ರಥಾದಿಗತಾನಾಂ ನರಾಣ ವ್ಯುದಾಸಃ॥ 1-2-23-26 ಅಕ್ಷೌಹಿಣ್ಯಾಃ 21870 ರಥಾಃ। 21871 ಗಜಾಃ। 109350 ಪದಾತಯಃ। 65610 ಹಯಾಃ॥ 1-2-28 ಪಿಂಡಿತಾ ಏಕೀಭೂತಾಃ॥ 1-2-32 ಹಾರ್ದಿಕ್ಯಃ ಕೃತವರ್ಮಾ ಗೌತಮಃ ಕೃಪಃ॥ 1-2-33 ತೇ ತವ ಸತ್ರೇ ಯದ್ಭಾರತಾಖ್ಯಾನಂ ಮತ್ತಃ ಪ್ರವೃತ್ತಂ ತಜ್ಜನಮೇಜಯಸ್ಯ ಸತ್ರೇ ವ್ಯಾಸಶಿಷ್ಯೇಣ ಕಥಿತಮಿತ್ಯುತ್ತರೇಣ ಸಂಬಂಧಃ॥ 1-2-34 ತತ್ರ ಭಾರತೇ॥ 1-2-35 ಪ್ರತಿಪನ್ನಂ ಶರಣೀಕೃತಂ॥ 1-2-38 ಅಭಿಜಾತಃ ಕುಲೀನಃ॥ 1-2-46 ಹರಣಂ ದಾಯಃ ಪಾರಿಬರ್ಹಮಿತಿ ಯಾವತ್ ತಸ್ಯ ಹಾರಿಕಾ ಸಮಾನಯನಂ॥ 1-2-49 ಅನುದ್ಯೂತಂ ಪುನರ್ದ್ಯೂತಂ॥ 1-2-50 ಅಭಿಗಮನಂ ತಪಸೇ ಗಮನಂ॥ 1-2-53 ಸಮಾಸ್ಯಾ ಸಹಾವಸ್ಥಾನಂ॥ 1-2-57 ಪ್ರವೇಶಃ ವಿರಾಟನಗರೇ। ಸಮಯಸ್ಯ ಸಂಕೇತಸ್ಯ ನಿಯಮಸ್ಯ ವಾ॥ 1-2-70 ಪ್ರತಿಜ್ಞಾ ಜಯದ್ರಥವಧಾರ್ಥಂ॥ 1-2-72 ಹ್ರದಪ್ರವೇಶನಂ ದುರ್ಯೋಧನಸ್ಯ॥ 1-2-83 ಅನ್ಯತ್ರ ಕಥಿತಸ್ಯಾವಶಿಷ್ಟಂ ಯತ್ಪುನಃ ಪ್ರಕ್ರಂಯ ಕಥ್ಯತೇ ತತ್ ಖಿಲಂ ಪ್ರೋಚ್ಯತೇ। ಹರಿವಂಶಶ್ಚ ತಾದೃಶಃ॥ 1-2-90 ಮಾಹಾತ್ಂಯಮುತ್ತಂಕಸ್ಯ ಉದಂಕಸ್ಯೇತ್ಯಪಿ ಪಾಠಃ॥ 1-2-117 ಭಾರ್ಗವಃ ಕುಲಾಲಃ॥ 1-2-138 ಕಿತವೋ ದ್ಯೂತಕಾರಕಃ॥ 1-2-150 ಶತ್ರುಸ್ತವ ಊರೂ ಭೇತ್ಸ್ಯತೀತಿಶಾಪೋತ್ಸರ್ಗಃ॥ 1-2-220 ನೌ ಆವಯೋರ್ಮಧ್ಯೇ ಮಮೈವ ಸಾಹಾಯ್ಯಂ ಕರ್ತುಮರ್ಹತೀತಿ ಪ್ರತ್ಯೇಕಂ ಪ್ರಾರ್ಥನಾ ಜ್ಞೇಯಾ॥ 1-2-231 ಐಕಾತ್ಂಯಂ ಏಕಚಿತ್ತತ್ವಂ॥ 1-2-237 ಶೌಟೀರ್ಯಾತ್ ಗರ್ವಾತ್॥ 1-2-255 ಆಚಾರ್ಯಃ ದ್ರೋಣಾಚಾರ್ಯಃ॥ 1-2-287 ಸಮವಾಯೇ ಸಮಯೇ॥ 1-2-316 ಸಂಸಾರದಹನಂ ನಿರೂಪ್ಯೇತಿಶೇಷಃ॥ 1-2-317 ಆಯೋಧನಂ ಯುದ್ಧಸ್ಥಾನಂ॥ 1-2-319 ಕ್ಷತ್ರಿಯಾಃ ಕ್ಷತ್ರಿಯಸ್ತ್ರಿಯಃ॥ 1-2-327 ಶರಾಏವ ತಲ್ಪೋ ಯಸ್ಯ ಸಃ ಶರತಲ್ಪೋ ಭೀಷ್ಮಃ ತೇನ ಪ್ರೋಕ್ತಾಃ। ಶರತಲ್ಪೇ ಭವಾ ವಾ ತತ್ರಸ್ಥೇನ ವ್ಯಾಖ್ಯಾತತ್ವಾತ್॥ 1-2-343 ಸುದರ್ಶನಂ ತಥಾಖ್ಯಾನಮಿತ್ಯತ್ರ ಮೃಗದರ್ಶ ತಥಾಚೈವೇತಿ-ಮಣಿದರ್ಶನಂ ತಥಾಚೈವೇತ್ಯಪಿ ಪಾಠೋ ದೃಶ್ಯತೇ॥ 1-2-347 ಧೃತರಾಷ್ಟ್ರಃ ಆಶ್ರಮಪದಮಿತಿ ಚ್ಛೇದಃ ಸಂಧಿರಾರ್ಷಃ॥ 1-2-355 ಬ್ರಹ್ಮದಂಡಃ ಬ್ರಾಹ್ಮಣಶಾಪಃ॥ 1-2-356 ಆಪಾನೇ ಪಾನಗೋಷ್ಠ್ಯಾಂ ಪಾನೇನ ಕಲಿತಾಃ ವಿವಶೀಕೃತಾಃ। ಏರಕಾಃ ತೃಣವಿಶೇಷಾಃ॥ 1-2-357 ನಾತಿಚಕ್ರಾಮತುಃ ಕಾಲಂ ಸಮರ್ಥಾವಪಿ ಮರ್ಯಾದಾಂ ನೋಲ್ಲಂಘಿತವಂತಾವಿತ್ಯರ್ಥಃ॥ 1-2-359 ವೈಶಸಂ ಪರಸ್ಪರಂ ವಿಶಸನಂ॥ 1-2-372 ಅಸ್ಯ ಅವಿಚಲಾಮಿತಿಚ್ಛೇದಃ॥ 1-2-387 ವಿಷಯೇ ದೇಶೇ ಅಂತರಿತ್ಯರ್ಥಃ। ಪುರಾಣಂ ಅಷ್ಟಾದಶಭೇದಂ ಪಾದ್ಮಾದಿ॥ 1-2-394 ಸಂಧ್ಯಾಂ ಸಂಧ್ಯಾಯಾಂ॥ ದ್ವಿತೀಯೋಽಧ್ಯಾಯಃ॥ 2 ॥



ಆದಿಪರ್ವ - ಅಧ್ಯಾಯ 003

॥ ಶ್ರೀಃ ॥

1.3. ಅಧ್ಯಾಯಃ 003 

 
(ಅಥ ಪೌಷ್ಯಪರ್ವ  ॥ 3 ॥)

Mahabharata - Adi Parva - Chapter Topics

ಜನಮೇಜಯಂ ಪ್ರತಿ ಸರಮಾಖ್ಯದವೇಶುನೀಶಾಪಃ॥ 1 ॥ ಶಾಪನಿವಾರಣಾರ್ಥಮೃಷೇಃ ಸೋಮಶ್ರವಸಃ ಪೌರೋಹಿತ್ಯೇನ ವರಣಂ॥ 2 ॥ ಆರುಣ್ಯುಪಮನ್ಯುಬೈದಾಖ್ಯಾನಾಂ ಧೌಂಯಶಿಷ್ಯಾಣಾಮುಪಾಖ್ಯಾನಂ॥ 3 ॥ ಬೈದಶಿಷ್ಯಸ್ಯೋತ್ತಂಕಸ್ಯೋಪಾಖ್ಯಾನಂ॥ 4 ॥ ಪೌಷ್ಯಸ್ಯ ರಾಜ್ಞ ಉಪಾಖ್ಯಾನಂ॥ 5 ॥

Mahabharata - Adi Parva - Chapter Text

1-3-0 (699) 
ಸೌತಿರುವಾಚ। 1-3-0x (16) 
ಜನಮೇಜಯಃ ಪಾರಿಕ್ಷಿತಃ ಸಹ ಭ್ರಾತೃಭಿಃ ಕುರುಕ್ಷೇತ್ರೇ ದೀರ್ಘಸತ್ರಮುಪಾಸ್ತೇ।
ತಸ್ಯ ಭ್ರಾತರಸ್ತ್ರಯಃ ಶ್ರುತಸೇನ ಉಗ್ರಸೇನೋ ಭೀಮಸೇನ ಇತಿ। 
ತೇಷು ತತ್ಸತ್ರಮುಪಾಸೀನೇಷ್ವಭ್ಯಾಗಚ್ಛತ್ಸಾರಮೇಯಃ॥  1-3-1 (700) 
ಜನಮೇಜಯಸ್ಯ ಭ್ರಾತೃಭಿರಭಿಹತೋ ರೋರೂಯಮಾಣೋ ಮಾತುಃ ಸಮೀಪಮುಪಾಗಚ್ಛತ್॥  1-3-2 (701) 
ತಂ ಮಾತಾ ರೋರೂಯಮಾಣಮುವಾಚ।
ಕಿಂ ರೋದಿಷಿ ಕೇನಾಸ್ಯಭಿಹತ ಇತಿ॥ 1-3-3 (702) 
ಸ ಏವಮುಕ್ತೋ ಮಾತರಂ ಪ್ರತ್ಯುವಾಚ ಜನಮೇಜಯಸ್ಯ ಭ್ರಾತೃಭಿರಭಿಹತೋಽಸ್ಮೀತಿ॥  1-3-4 (703) 
ತಂ ಮಾತಾ ಪ್ರತ್ಯುವಾಚ ವ್ಯಕ್ತಂ ತ್ವಯಾ ತತ್ರಾಪರಾದ್ಧಂ ಯೇನಾಸ್ಯಭಿಹತ ಇತಿ॥  1-3-5 (704) 
ಸ ತಾಂ ಪುನರುವಾಚ ನಾಪರಾಧ್ಯಾಮಿ ಕಿಂಚಿನ್ನಾವೇಕ್ಷೇ ಹವೀಂಷಿ ನಾವಲಿಹ ಇತಿ॥  1-3-6 (705) 
ತಚ್ಛ್ರುತ್ವಾ ತಸ್ಯ ಮಾತಾ ಸರಮಾ ಪುತ್ರದುಃಖಾರ್ತಾ ತತ್ಸತ್ರಮುಪಾಗಚ್ಛದ್ಯತ್ರ ಸ ಜನಮೇಜಯಃ ಸಹ ಭ್ರಾತೃಭಿರ್ದೀರ್ಘಸತ್ರಮುಪಾಸ್ತೇ॥  1-3-7 (706) 
ಸ ತಯಾ ಕ್ರುದ್ಧಯಾ ತತ್ರೋಕ್ತೋಽಯಂ ಮೇ ಪುತ್ರೋ ನ ಕಿಂಚಿದಪರಾಧ್ಯತಿ ನಾವೇಕ್ಷತೇ ಹವೀಂಷಿ ನಾವಲೇಢಿ ಕಿಮರ್ಥಮಭಿಹತ ಇತಿ॥  1-3-8 (707) 
ನ ಕಿಂಚಿದುಕ್ತವಂತಸ್ತೇ ಸಾ ತಾನುವಾಚ ಯಸ್ಮಾದಯಮಭಿಹತೋಽನಪಕಾರೀ ತಸ್ಮಾದದೃಷ್ಟಂ ತ್ವಾಂ ಭಯಮಾಗಮಿಷ್ಯತೀತಿ॥  1-3-9 (708) 
ಜನಮೇಜಯ ಏವಮುಕ್ತೋ ದೇವಶುನ್ಯಾ ಸರಮಯಾ ಭೃಶಂ ಸಂಭ್ರಾಂತೋ ವಿಷಣ್ಣಶ್ಚಾಸೀತ್॥  1-3-10 (709) 
ಸ ತಸ್ಮಿನ್ಸತ್ರೇ ಸಮಾಪ್ತೇ ಹಾಸ್ತಿನಪುರಂ ಪ್ರತ್ಯೇತ್ಯ ಪುರೋಹಿತಮನುರೂಪಮನ್ವಿಚ್ಛಮಾನಃ ಪರಂ ಯತ್ನಮಕರೋದ್ಯೋ ಮೇ ಪಾಪಕೃತ್ಯಾಂ ಶಮಯೇದಿತಿ॥  1-3-11 (710) 
ಸ ಕದಾಚಿನ್ಮೃಗಯಾಂ ಗತಃ ಪಾರಿಕ್ಷಿತೋ ಜನಮೇಜಯಃ ಕಸ್ಮಿಂಶ್ಚಿತ್ಸ್ವವಿಷಯ ಆಶ್ರಮಮಪಶ್ಯತ್॥  1-3-12 (711) 
ತತ್ರ ಕಶ್ಚಿದೃಪಿರಾಸಾಂಚಕ್ರೇ ಶ್ರುತಶ್ರವಾ ನಾಮ।
ತಸ್ಯ ತಪಸ್ಯಭಿರತಃ ಪುತ್ರ ಆಸ್ತೇ ಸೋಮಶ್ರವಾ ನಾಮ॥ 1-3-13 (712) 
ತಸ್ಯ ತಂ ಪುತ್ರಮಭಿಗಂಯ ಜನಮೇಜಯಃ ಪಾರಿಕ್ಷಿತಃ ಪೌರೋಹಿತ್ಯಾಯ ವವ್ರೇ॥  1-3-14 (713) 
ಸ ನಮಸ್ಕೃತ್ಯ ತಮೃಷಿಮುವಾಚ ಭಗವನ್ನಯಂ ತವ ಪುತ್ರೋ ಮಮ ಪುರೋಹಿತೋಽಸ್ತ್ವಿತಿ॥  1-3-15 (714) 
ಸ ಏವಮುಕ್ತಃ ಪ್ರತ್ಯುವಾಚ ಜನಮೇಜಯಂ ಭೋ ಜನಮೇಜಯ ಪುತ್ರೋಽಯಂ ಮಮ ಸರ್ಪ್ಯಾಂ ಜಾತೋ ಮಹಾತಪಸ್ವೀ ಸ್ವಾಧ್ಯಾಯಸಂಪನ್ನೋ ಮತ್ತಪೋವೀರ್ಯಸಂಭೃತೋ ಮಚ್ಛುಕ್ರಂ ಪೀತವತ್ಯಾಸ್ತಸ್ಯಾಃ ಕುಕ್ಷೌ ಜಾತಃ॥  1-3-16 (715) 
ಸಮರ್ಥೋಽಯಂ ಭವತಃ ಸರ್ವಾಃ ಪಾಪಕೃತ್ಯಾಃ ಶಮಯಿತುಮಂತರೇಣ ಮಹಾದೇವಕೃತ್ಯಾಂ॥  1-3-17 (716) 
ಅಸ್ಯ ತ್ವೇಕಮುಪಾಂಶುವ್ರತಂ ಯದೇನಂ ಕಶ್ಚಿದ್ಬ್ರಾಹ್ಮಣಃ ಕಂಚಿದರ್ಥಮಭಿಯಾಚೇತ್ತಂ ತಸ್ಮೈ ದದ್ಯಾದಯಂ ಯದ್ಯೇತದುತ್ಸಹಸೇ ತತೋ ನಯಸ್ವೈನಮಿತಿ॥  1-3-18 (717) 
ತೇನೈವಮುಕ್ತೋ ಜನಮೇಜಯಸ್ತಂ ಪ್ರತ್ಯುವಾಚ ಭಗವಂಸ್ತತ್ತಥಾ ಭವಿಷ್ಯತೀತಿ॥  1-3-19 (718) 
ಸ ತಂ ಪುರೋಹಿತಮುಪಾದಾಯೋಪಾವೃತ್ತೋ ಭ್ರಾತೃನುವಾಚ ಮಯಾಽಯಂ ವೃತ ಉಪಾಧ್ಯಾಯೋ ಯದಯಂ ಬ್ರೂಯಾತ್ತತ್ಕಾರ್ಯಮವಿಚಾರಯದ್ಭಿರ್ಭವದ್ಭಿರಿತಿ।
ತೇನೈವಮುಕ್ತಾ ಭ್ರಾತರಸ್ತಸ್ಯ ತಥಾ ಚಕ್ರುಃ। 
ಸ ತಥಾ ಭ್ರಾತೄನ್ಸಂದಿಶ್ಯ ತಕ್ಷಶಿಲಾಂ ಪ್ರತ್ಯಭಿಪ್ರತಸ್ಥೇ ತಂ ಚ ದೇಶಂ ವಶೇ ಸ್ಥಾಪಯಾಮಾಸ॥  1-3-20 (719) 
ಏತಸ್ಮಿನ್ನಂತರೇ ಕಶ್ಚಿದೃಷಿರ್ಧೌಂಯೋ ನಾಮಾಪೋದಸ್ತಸ್ಯ ಶಿಷ್ಯಾಸ್ತ್ರಯೋ ಬಭೂವುಃ॥  1-3-21 (720) 
ಉಪಮನ್ಯುರಾರುಣಿರ್ಬೈದಶ್ಚೇತಿ ಸ ಏಕಂ ಶಿಷ್ಯಂಮಾರುಣಿಂ ಪಾಂಚಾಲ್ಯಂ ಪ್ರೇಷಯಾಮಾಸ ಗಚ್ಛ ಕೇದಾರಖಂಡಂ ಬಧಾನೇತಿ॥  1-3-22 (721) 
ಸ ಉಪಾಧ್ಯಾಯೇನ ಸಂದಿಷ್ಟ ಆರುಣಿಃ ಪಾಂಚಾಲ್ಯಸ್ತತ್ರ ಗತ್ವಾ ತತ್ಕೇದಾರಖಂಡಂ ಬದ್ಧುಂ ನಾಶಕತ್।
ಸ ಕ್ಲಿಶ್ಯಮಾನೋಽಪಶ್ಯದುಪಾಯಂ ಭವತ್ವೇವಂ ಕರಿಷ್ಯಾಮೀತಿ॥ 1-3-23 (722) 
ಸ ತತ್ರ ಸಂವಿವೇಶ ಕೇದಾರಖಂಡೇ ಶಯಾನೇ ವ ತಥಾ ತಸ್ಮಿಂಸ್ತದುದಕಂ ತಸ್ಥೌ॥  1-3-24 (723) 
ತತಃ ಕದಾಚಿದುಪಾಧ್ಯಾಯ ಆಪೋದೋ ಧೌಂಯಃ ಶಿಷ್ಯಾವಪೃಚ್ಛತ್ ಕ್ವ ಆರುಣಿಃ ಪಾಂಚಾಲ್ಯೋ ಗತ ಇತಿ॥  1-3-25 (724) 
ತೌ ತಂ ಪ್ರತ್ಯೂಚತುರ್ಭಗವಂಸ್ತ್ವಯೈವ ಪ್ರೇಷಿತೋ ಗಚ್ಛ ಕೇದಾರಖಂಡಂ ಬಧಾನೇತಿ।
ಸ ಏವಮುಕ್ತಸ್ತೌ ಶಿಷ್ಯೌ ಪ್ರತ್ಯುವಾಚ ತಸ್ಮಾತ್ತತ್ರ ಸರ್ವೇ ಗಚ್ಛಾಮೋ ಯತ್ರ ಸ ಗತ ಇತಿ॥ 1-3-26 (725) 
ಸ ತತ್ರ ಗತ್ವಾ ತಸ್ಯಾಹ್ವಾನಾಯ ಶಬ್ದಂ ಚಕಾರಃ।
ಭೋ ಆರುಣೇ ಪಾಂಚಾಲ್ಯ ಕ್ವಾಸಿ ವತ್ಸೈಹೀತಿ॥ 1-3-27 (726) 
ಸ ತಚ್ಛ್ರುತ್ವಾ ಆರುಣಿರುಪಾಧ್ಯಾಯವಾಕ್ಯಂ ತಸ್ಮಾತ್ಕೇದಾರಖಂಡಾತ್ಸಹಸೋತ್ಥಾಯತಮುಪಾಧ್ಯಾಯಮುಪತಸ್ಥೇ॥  1-3-28 (727) 
ಪ್ರೋವಾಚ ಚೈನಮಯಮಸ್ಂಯತ್ರ ಕೇದಾರಖಂಡೇ ನಿಃಸರಮಾಣಮುದಕಮವಾರಣೀಯಂ ಸಂರೋದ್ಧುಂ ಸಂವಿಷ್ಟೋ ಭಗವಚ್ಛಬ್ದಂ ಶ್ರುತ್ವೈವ ಸಹಸಾ ವಿದಾರ್ಯ ಕೇದಾರಖಂಡಂ ಭವಂತಮುಪಸ್ಥಿತಃ॥  1-3-29 (728) 
ತದಭಿವಾದಯೇ ಭಗವಂತಮಾಜ್ಞಾಪಯತು ಭವಾನ್ಕಮರ್ಥಂ ಕರವಾಣೀತಿ॥  1-3-30 (729) 
ಸ ಏವಮುಕ್ತ ಉಪಾಧ್ಯಾಯಃ ಪ್ರತ್ಯುವಾಚ ಯಸ್ಮಾದ್ಭವಾನ್ಕೇದಾರಖಂಡಂ ವಿದಾರ್ಯೋತ್ಥಿತಸ್ತಸ್ಮಾದುದ್ದಾಲಕ ಏವನಾಂನಾ ಭವಾನ್ಭವಿಷ್ಯತೀತ್ಯುಪಾಧ್ಯಾಯೇನಾನುಗೃಹೀತಃ॥  1-3-31 (730) 
ಯಸ್ಮಾಚ್ಚ ತ್ವಯಾ ಮದ್ವಚನಮನುಷ್ಠಿತಂ ತಸ್ಮಾಚ್ಛ್ರೇಯೋಽವಾಪ್ಸ್ಯಸಿ।
ಸರ್ವೇ ಚ ತೇ ವೇದಾಃ ಪ್ರತಿಭಾಸ್ಯಂತಿ ಸರ್ವಾಣಿ ಚ ಧರ್ಮಶಾಸ್ತ್ರಾಣೀತಿ॥ 1-3-32 (731) 
ಸ ಏವಮುಕ್ತ ಉಪಾಧ್ಯಾಯೇನೇಷ್ಟಂ ದೇಶಂ ಜಗಾಮ॥  1-3-33 (732) 
ಅಥಾಪರಃ ಶಿಷ್ಯಸ್ತಸ್ಯೈವಾಪೋದಸ್ಯ ಧೌಂಯಸ್ಯೋಪಮನ್ಯುರ್ನಾಮ।
ತಂ ಚೋಪಾಧ್ಯಾಯಃ ಪ್ರೇಷಯಾಮಾಸ ವತ್ಸೋಪಮನ್ಯೋ ಗಾ ರಕ್ಷಸ್ವೇತಿ॥ 1-3-34 (733) 
ಸ ಉಪಾಧ್ಯಾಯವಚನಾದರಕ್ಷದ್ಗಾಃ ಸ ಚಾಹನಿ ಗಾ ರಕ್ಷಿತ್ವಾ ದಿವಸಕ್ಷಯೇ ಗುರುಗೃಹಮಾಗಂಯೋಪಾಧ್ಯಾಯಸ್ಯಾಗ್ರತಃ ಸ್ಥಿತ್ವಾ ನಮಶ್ಚಕ್ರೇ॥  1-3-35 (734) 
ತಮುಪಾಧ್ಯಾಯಃ ಪೀವಾನಮಪಶ್ಯದುವಾಚ ಚೈನಂ ವತ್ಸೋಪಮನ್ಯೋ ಕೇನ ವೃತ್ತಿಂ ಕಲ್ಪಯಸಿ ಪೀವಾನಸಿ ದೃಢಮಿತಿ॥  1-3-36 (735) 
ಸ ಉಪಾಧ್ಯಾಯಂ ಪ್ರತ್ಯುವಾಚ ಭೋ ಭೈಕ್ಷ್ಯೇಣ ವೃತ್ತಿಂ ಕಲ್ಪಯಾಮೀತಿ ತಮುಪಾಧ್ಯಾಯಃ ಪ್ರತ್ಯುವಾಚ॥  1-3-37 (736) 
ಮಯ್ಯನಿವೇದ್ಯ ಬೈಕ್ಷ್ಯಂ ನೀಪಯೋಕ್ತವ್ಯಮಿತಿ।
ಸ ತಥೇತ್ಯುಕ್ತೋ ಭೈಕ್ಷ್ಯಂ ಚರಿತ್ವೋಣಧ್ಯಾಯನ್ಯವೇದಯತ್॥ 1-3-38 (737) 
ಸ ತಸ್ಮಾದುಪಾಧ್ಯಾಯಃ ಸರ್ವಮೇವ ಭೈಕ್ಷ್ಯಮಗೃಹ್ಣಾತ್।
ಸ ತಥೇತ್ಯುಕ್ತಃ ಪುನರರಕ್ಷದ್ಗಾ ಅಹನಿ ರಕ್ಷಿತ್ವಾ ನಿಶಾಮುಖೇ ಗುರುಕುಲಮಾಗಂಯ ಗುರೋರಗ್ರತಃಸ್ಥಿತ್ವಾ ನಮಶ್ಚಕ್ರೇ॥ 1-3-39 (738) 
ತಮುಪಾಧ್ಯಾಯಸ್ತಥಾಪಿ ಪೀವಾನಮೇವ ದೃಷ್ಟ್ವೋವಾಚ।
ವತ್ಸೋಪಮನ್ಯೋ ಸರ್ವಮಶೇಷತಸ್ತೇ ಭೈಕ್ಷ್ಯಂ ಗೃಹ್ಣಾಮಿ ಕೇನೇದಾನೀಂ ವೃತ್ತಿಂ ಕಲ್ಪಯಸೀತಿ॥ 1-3-40 (739) 
ಸ ಏವಮುಕ್ತ ಉಪಾಧ್ಯಾಯಂ ಪ್ರತ್ಯುವಾಚ।
ಭಗವತೇ ನಿವೇದ್ಯ ಪೂರ್ವಮಪರಂ ಚರಾಮಿ ತೇನ ವೃತ್ತಿಂ ಕಲ್ಪಯಾಮೀತಿ ತಮುಪಾಧ್ಯಾಯಃ ಪ್ರತ್ಯುವಾಚ॥ 1-3-41 (740) 
ನೈಷಾ ನ್ಯಾಯ್ಯಾ ಗುರುವೃತ್ತಿರನ್ಯೇಷಾಮಪಿ ಭೈಕ್ಷ್ಯೋಪಜೀವಿನಾಂ ವೃತ್ತ್ಯುಪರೋಧಂ ಕರೋಷಿ ಇತ್ಯೇವಂ ವರ್ತಮಾನೋ ಲುಬ್ಧೋಽಸೀತಿ॥  1-3-42 (741) 
ಸ ತಥೇತ್ಯುಕ್ತ್ವಾ ಗಾ ಅರಕ್ಷದ್ರಕ್ಷಿತ್ವಾಚ ಪುನರುಪಾಧ್ಯಾಯಗೃಹಮಾಗಂಯೋಪಾಧ್ಯಾಯಸ್ಯಾಗ್ರತಃ ಸ್ಥಿತ್ವಾ ನಮಶ್ಚಕ್ರೇ॥  1-3-43 (742) 
ತಮುಪಾಧ್ಯಾಯಸ್ತಥಾಪಿ ಪೀವಾನಮೇವ ದೃಷ್ಟ್ವಾ ಪುನರುವಾಚ।
ವತ್ಸೋಪಮನ್ಯೋ ಅಹಂ ತೇ ಸರ್ವಂ ಭೈಕ್ಷ್ಯಂ ಗೃಹ್ಣಾಮಿ ನ ಚಾನ್ಯಚ್ಚರಸಿ ಪೀವಾನಸಿ ಭೃಶಂ ಕೇನ ವೃತ್ತಿಂ ಕಲ್ಪಯಸೀತಿ॥ 1-3-44 (743) 
ಸ ಏವಮುಕ್ತಸ್ತಮುಪಾಧ್ಯಾಯಂ ಪ್ರತ್ಯುವಾಚ।
ಭೋ ಏತಾಸಾಂ ಗವಾಂ ಪಯಸಾ ವೃತ್ತಿಂ ಕಲ್ಪಯಾಮೀತಿ। 
ತಮುವಾಚೋಪಾಧ್ಯಾಯೋ ನೈತನ್ನ್ಯಾಯ್ಯಂ ಪಯ ಉಪಯೋಕ್ತುಂ ಭವತೋ ಮಯಾ ನಾಭ್ಯನುಜ್ಞಾತಮಿತಿ॥  1-3-45 (744) 
ಸ ತಥೇತಿ ಪ್ರತಿಜ್ಞಾಯ ಗಾ ರಕ್ಷಿತ್ವಾ ಪುನರುಪಾಧ್ಯಾಯಗೃಹಮೇತ್ಯ ಗುರೋರಗ್ರತಃ ಸ್ಥಿತ್ವಾ ನಮಶ್ಚಕ್ರೇ॥  1-3-46 (745) 
ತಮುಪಾಧ್ಯಾಯಃ ಪೀವಾನಮೇವ ದೃಷ್ಟ್ವೋವಾಚ।
ವತ್ಸೋಪಮನ್ಯೋ ಭೈಕ್ಷ್ಯಂ ನಾಶ್ನಾಸಿ ನ ಚಾನ್ಯಚ್ಚರಸಿ ಪಯೋ ನ ಪಿಬಸಿ ಪೀವಾನಸಿ ಭೃಶಂ ಕೇನೇದಾನೀಂ ವೃತ್ತಿಂ ಕಲ್ಪಯಸೀತಿ॥ 1-3-47 (746) 
ಸ ಏವಮುಕ್ತ ಉಪಾಧ್ಯಾಯಂ ಪ್ರತ್ಯುವಾಚ।
ಭೋಃ ಫೇನಂ ಪಿಬಾಪಿ ಯಮಿಮೇ ವತ್ಸಾ ಮಾತೄಣಾಂ ಸ್ತನಾತ್ಪಿಬಂತ ಉದ್ಗಿರಂತಿ॥ 1-3-48 (747) 
ತಮುಪಾಧ್ಯಾಯಃ ಪ್ರತ್ಯುವಾಚ।
ಏತೇ ತ್ವದನುಕಂಪಯಾ ಗುಣವಂತೋ ವತ್ಸಾಃ ಪ್ರಭೂತತರಂ ಫೇನಮುದ್ಗಿರಂತಿ। 
ತದೇಷಾಮಪಿ ವತ್ಸಾನಾಂ ವೃತ್ತ್ಯುಪರೋಧಂ ಕರೋಷ್ಯೇವಂ ವರ್ತಮಾನಃ।
ಫೇನಮಪಿ ಭವಾನ್ನ ಪಾತುಮರ್ಹತೀತಿ ಸ ತಥೇತಿ ಪ್ರತಿಶ್ರುತ್ಯ ನಿರಾಹಾರಃ ಪುನರರಕ್ಷದ್ಗಾಃ॥  1-3-49 (748) 
ತಥಾ ಪ್ರತಿಷಿದ್ಧೋ ಭೈಕ್ಷ್ಯಂ ನಾಶ್ನಾತಿ ನಚಾನ್ಯಚ್ಚರತಿ ಪಯೋ ನ ಪಿಬತಿ ಫೇನಂ ನೋಪಯುಹ್ಕ್ತೇ ಸ ಕದಾಚಿದರಣ್ಯೇ ಕ್ಷುಧಾರ್ತೋಽರ್ಕಪತ್ರಾಣ್ಯಭಕ್ಷಯತ್॥  1-3-50 (749) 
ಸ ತೈರರ್ಕಪತ್ರೈರ್ಭಕ್ಷಿತೈಃ ಕ್ಷಾರತಿಕ್ತಕಟುರೂಕ್ಷೈಸ್ತೀಕ್ಷ್ಣವಿಪಾಕೈಶ್ಚಕ್ಷುಷ್ಯುಪಹತೋಽಂಧೋ ಬಭೂವ।
ತತಃ ಸೋಽಂಧೋಽಪಿ ಚಂಕ್ರಂಯಮಾಣಃ ಕೂಪೇಽಪತತ್॥ 1-3-51 (750) 
ಅಥ ತಸ್ಮಿನ್ನನಾಗಚ್ಛತಿ ಸೂರ್ಯೇ ಚಾಸ್ತಾಚಲಾವಲಂಬಿನಿ ಉಪಾಧ್ಯಾಯಃ ಶಿಷ್ಯಾನವೋಚತ್॥  1-3-52 (751) 
ಮಯೋಪಮನ್ಯುಃ ಸರ್ವತಃ ಪ್ರತಿಷಿದ್ಧಃ ಸ ನಿಯತಂ ಕುಪಿತಸ್ತತೋ ನಾಗಚ್ಛತಿ ಚಿರಗತಸ್ತ್ವಿತಿ।
ತತೋಽನ್ವೇಷ್ಯ ಇತ್ಯೇವಮುಕ್ತ್ವಾ ಶಿಷ್ಯೈಃ ಸಾರ್ಧಮರಣ್ಯಂ ಗತ್ವಾ ತಸ್ಯಾಹ್ವಾನಾಯ ಶಬ್ದಂ ಚಕಾರ ಭೋ ಉಪಮನ್ಯೋ ಕ್ವಾಸಿ ವತ್ಸೈಹೀತಿ॥ 1-3-53 (752) 
ಸ ಉಪಾಧ್ಯಾಯಸ್ಯ ಆಹ್ವಾನವಚನಂ ಶ್ರುತ್ವಾ ಪ್ರತ್ಯುವಾಚೋಚ್ಚೈರಯಮಸ್ಮಿನ್ಕೂಪೇ ಪತಿತೋಽಹಮಿತಿ।
ತಮುಪಾಧ್ಯಾಯಃ ಪ್ರತ್ಯುವಾಚ ಕಥಂ ತ್ವಮಸ್ಮಿನ್ಕೂಪೇ ಪತಿತ ಇತಿ॥ 1-3-54 (753) 
ಸ ಉಪಾಧ್ಯಾಯಂ ಪ್ರತ್ಯುವಾಚ ಅರ್ಕಪತ್ರಾಣಿ ಭಕ್ಷಯಿತ್ವಾಂಧೀಭೂತೋಸ್ಂಯತಶ್ಚಂಕ್ರಂಯಮಾಣಃ ಕೂಪೇ ಪತಿತ ಇತಿ।
ತಮುಪಾಧ್ಯಾಯಃ ಪ್ರತ್ಯುವಾಚ॥ 1-3-55 (754) 
ಅಶ್ವಿನೌ ಸ್ತುಹಿ ತೌ ದೇವಭಿಷಜೌ ತ್ವಾಂ ಚಕ್ಷುಷ್ಮಂತಂ ಕರ್ತಾರಾವಿತಿ।
ಸ ಏವಮುಕ್ತ ಉಪಾಧ್ಯಾಯೇನೋಪಮನ್ಯುಃ ಸ್ತೋತುಮುಪಚಕ್ರಮೇ ದೇವಾವಶ್ವಿನೌ ವಾಗ್ಭಿರ್ಋಗ್ಭಿಃ॥ 1-3-56 (755) 
ಪ್ರಪೂರ್ವಗೌ ಪೂರ್ವಜೌ ಚಿತ್ರಭಾನೂ
ಗಿರಾ ವಾಂ ಶಂಸಾಮಿ ತಪಸಾ ಹ್ಯನಂತೌ। 
ದಿವ್ಯೌ ಸುಪರ್ಣೌ ವಿರಜೌ ವಿಮಾನಾ-
ವಧಿಕ್ಷಿಪಂತೌ ಭುವನಾನಿ ವಿಶ್ವಾ॥  1-3-57 (756) 
ಹಿರಣ್ಮಯೌ ಶಕುನೀ ಸಾಂಪರಾಯೌ
ನಾಸತ್ಯದಸ್ರೌ ಸುನಸೌ ವೈಜಯಂತೌ। 
ಶುಕ್ಲಂ ವಯಂತೌ ತರಸಾ ಸುವೇಮಾ-
ವಧಿವ್ಯಯಂತಾವಸಿತಂ ವಿವಸ್ವತಃ॥  1-3-58 (757) 
ಗ್ರಸ್ತಾಂ ಸುಪರ್ಣಸ್ಯ ಬಲೇನ ವರ್ತಿಕಾ-
ಮಮುಂಚತಾಮಶ್ವಿನೌ ಸೌಭಗಾಯ। 
ತಾವತ್ಸುವೃತ್ತಾವನಮಂ ತಮಾಯ ಯಾ-
ವಸತ್ತಮಾ ಗಾ ಅರುಣಾ ಉದಾವಹತ್॥  1-3-59 (758) 
ಷಷ್ಟಿಶ್ಚ ಗಾವಸ್ತ್ರಿಶತಾಶ್ಚ ಧೇನವ
ಏಕಂ ವತ್ಸಂ ಸುವತೇ ತಂ ದುಹಂತಿ। 
ನಾನಾಗೋಷ್ಠಾ ವಿಹಿತಾ ಏಕದೋಹನಾ-
ಸ್ತಾವಶ್ವಿನೌ ದುಹತೋ ಘರ್ಮಮುಕ್ಥ್ಯಂ॥  1-3-60 (759) 
ಏಕಾಂ ನಾಭಿಂ ಸಪ್ತ ಸಥಾ ಅರಾಃ ಶ್ರಿತಾಃ
ಪ್ರಧಿಷ್ವನ್ಯಾ ವಿಂಶತಿರರ್ಪಿತಾ ಅರಾಃ। 
ಅನೇಮಿ ಚಕ್ರಂ ಪರಿವರ್ತತೇಽಜರಂ
ಮಾಯಾಽಶ್ವಿನೌ ಸಮನಕ್ತಿ ಚರ್ಷಣೀ॥  1-3-61 (760) 
ಏಕಂ ಚಕ್ರಂ ವರ್ತತೇ ದ್ವಾದಶಾರಂ
ಷಣ್ಣಾಭಿಮೇಕಾಕ್ಷಮಮೃತಸ್ಯ ಧಾರಣಂ। 
ಯಸ್ಮಿಂದೇವಾ ಅಧಿ ವಿಶ್ವೇ ವಿಷಕ್ತಾ-
ಸ್ತಾವಶ್ವಿನೌ ಮುಂಚತೋ ಮಾ ವಿಷೀದತಂ॥  1-3-62 (761) 
ಅಶ್ವಿನಾವಿಂದುಮಮೃತಂ ವೃತ್ತಭೂಯೌ
ತಿರೋಧತ್ತಾಮಶ್ವಿನೌ ದಾಸಪತ್ನೀ। 
ಹಿತ್ವಾ ಗಿರಿಮಶ್ವಿನೌ ಗಾಮುದಾಚರಂತೌ
ತದ್ವೃಷ್ಟಿಮಹ್ನಾತ್ಪ್ರಸ್ಥಿತೌ ಬಲಸ್ಯ॥  1-3-63 (762) 
ಯುವಾಂ ದಿಶೋ ಜನಯಥೋ ದಶಾಗ್ರೇ
ಸಮಾನಂ ಮೂರ್ಧ್ನಿ ರಥಯಾನಂ ವಿಯಂತಿ। 
ತಾಸಾಂ ಯಾತಮೃಷಯೋಽನುಪ್ರಯಾಂತಿ
ದೇವಾ ಮನುಷ್ಯಾಃ ಕ್ಷಿತಿಮಾಚರಂತಿ॥  1-3-64 (763) 
ಯುವಾಂ ವರ್ಣಾನ್ವಿಕುರುಥೋ ವಿಶ್ವರೂಪಾಂ-
ಸ್ತೇಽಧಿಕ್ಷಿಯಂತೇ ಭುವನಾನಿ ವಿಶ್ವಾ। 
ತೇ ಭಾನವೋಽಪ್ಯನುಸೃತಾಶ್ಚರಂತಿ
ದೇವಾ ಮನುಷ್ಯಾಃ ಕ್ಷಿತಿಮಾಚರಂತಿ॥  1-3-65 (764) 
ತೌ ನಾಸತ್ಯಾವಶ್ವಿನೌ ವಾಂ ಮಹೇಽಹಂ
ಸ್ರಜಂ ಚ ಯಾಂ ಬಿಭೃಥಃ ಪುಷ್ಕರಸ್ಯ। 
ತೌ ನಾಸತ್ವಾವಮೃತಾವೃತಾವೃಧಾ-
ವೃತೇ ದೇವಾಸ್ತತ್ಪ್ರಪದೇ ನ ಸೂತೇ॥  1-3-66 (765) 
ಮುಖೇನ ಗರ್ಭಂ ಲಭತಾಂ ಯುವಾನೌ
ಗತಾಸುರೇತತ್ಪ್ರಪದೇನ ಸೂತೇ। 
ಸದ್ಯೋ ಜಾತೋ ಮಾತರಮತ್ತಿ ಗರ್ಭ-
ಸ್ತಾವಶ್ವಿನೌ ಮುಂಚಥೌ ಜೀವಸೇ ಗಾಂ॥  1-3-67 (766) 
ಸ್ತೋತುಂ ನ ಶಕ್ನೋಮಿ ಗುಣೈರ್ಭವಂತೌ
ಚಕ್ಷುರ್ವಿಹೀನಃ ಪಥಿ ಸಂಪ್ರಮೋಹಃ। 
ದುರ್ಗೇಽಹಮಸ್ಮಿನ್ಪತಿತೋಽಸ್ಮಿ ಕೂಪೇ
ಯುವಾಂ ಶರಣ್ಯೌ ಶರಣಂ ಪ್ರಪದ್ಯೇ॥  1-3-68 (767) 
ಸೌತಿರುವಾಚ। 1-3-69x (17) 
ಏವಮೃಗ್ಭಿಶ್ಚಾನ್ಯೈರಸ್ತುವತ್।
ಇತ್ಯೇವಂ ತೇನಾಭಿಷ್ಟುತಾವಶ್ವಿನಾವಾಜಗ್ಮತುರಾಹತುಶ್ಚೈಂ ಪ್ರೀತೌ ಸ್ವ ಏಷ ತೇಽಪೂಪೋಶಾನೈನಮಿತಿ॥ 1-3-69 (768) 
ಸ ಏವಮುಕ್ತಃ ಪ್ರತ್ಯುವಾಚ ನಾನೃತಮೂಚತುರ್ಭಗವಂತೌ ನತ್ವಹಮೇತಮಪೂಪಮುಪಯೋಕ್ತುಮುತ್ಸಹೇ ಗುರವೇಽನಿವೇದ್ಯೇತಿ॥  1-3-70 (769) 
ತತಸ್ತಮಶ್ವಿನಾವೂಚತುಃ।
ಆವಾಭ್ಯಾಂ ಪುರಸ್ತಾದ್ಭವತ ಉಪಾಧ್ಯಾಯೇನೈವಮೇವಾಭಿಷ್ಟುತಾಭ್ಯಾಮಪೂಪೋದತ್ತ ಉಪಯುಕ್ತಃ ಸ ತೇನಾನಿವೇದ್ಯ ಗುರವೇ ತ್ವಮಪಿ ತಥೈವ ಕುರುಷ್ವ ಯಥಾ ಕೃತಮುಪಾಧ್ಯಾಯೇನೇತಿ॥ 1-3-71 (770) 
ಸ ಏವಮುಕ್ತಃ ಪ್ರತ್ಯುವಾಚ ಏತತ್ಪ್ರತ್ಯನುನಯೇ ಭವಂತಾವಶ್ವಿನೌ ನೋತ್ಸಹೇಽಹಮನಿವೇದ್ಯ ಗುರವೇಽಪೂಪಮುಪಯೋಕ್ತುಮಿತಿ॥  1-3-72 (771) 
ತಮಶ್ವಿನಾವಾಹತುಃ ಪ್ರೀತೌ ಸ್ವಸ್ತವಾನಯಾ ಗುರುಭಕ್ತ್ಯಾ।
ಉಪಾಧ್ಯಾಯಸ್ಯ ತೇ ಕಾರ್ಷ್ಣಾಯಸಾ ದಂತಾ ಭವತೋಽಪಿ ಹಿರಣ್ಮಯಾ ಭವಿಷ್ಯಂತಿ ಚಕ್ಷುಷ್ಮಾಂಶ್ಚ ಭವಿಷ್ಯಸಿ ಶ್ರೇಯಶ್ಚಾವಾಪ್ಸ್ಯಸೀತಿ॥ 1-3-73 (772) 
ಸ ಏವಮುಕ್ತೋಽಶ್ವಿಭ್ಯಾಂ ಲಬ್ಧಚಕ್ಷುರುಪಾಧ್ಯಾಯಸಕಾಶಮಾಗಂಯಾಭ್ಯವಾದಯತ್॥  1-3-74 (773) 
ಆಚಚಕ್ಷೇ ಚ ಸ ಚಾಸ್ಯ ಪ್ರೀತಿಮಾನ್ಬಭೂವ॥  1-3-75 (774) 
ಆಹ ಚೈನಂ ಯಥಾಽಶ್ವಿನಾವಾಹತುಸ್ತಥಾ ತ್ವಂ ಶ್ರೇಯೋಽವಾಪ್ಸ್ಯಸೀತಿ॥  1-3-76 (775) 
ಸರ್ವೇ ಚ ತೇ ವೇದಾಃಪ್ರತಿಭಾಸ್ಯಂತಿ ಸರ್ವಾಣಿ ಚ ಧರ್ಮಶಾಸ್ತ್ರಾಣೀತಿ।
ಏಷಾ ತಸ್ಯಾಪಿ ಪರೀಕ್ಷೋಪಮನ್ನ್ಯೋಃ॥ 1-3-77 (776) 
ಅಥಾಪರಃ ಶಿಷ್ಯಸ್ತಸ್ಯೈವಾಪೋದಸ್ಯ ಧೌಂಯಸ್ಯ ಬೈದೋ ನಾಮ ತಮುಪಾಧ್ಯಾಯಃ ಸಮಾದಿದೇಶ ವತ್ಸ ಬೈದ ಇಹಾಸ್ಯತಾಂ ತಾವನ್ಮಮ ಗೃಹೇ ಕಂಚಿತ್ಕಾಲಂ ಶುಶ್ರೂಷುಣಾ ಚ ಭವಿತವ್ಯಂ ಶ್ರೇಯಸ್ತೇ ಭವಿಷ್ಯತೀತಿ॥  1-3-78 (777) 
ಸ ತಥೇತ್ಯುಕ್ತ್ವಾ ಗುರುಕುಲೇ ದೀರ್ಘಕಾಲಂ ಗುರುಶುಶ್ರೂಷಣಪರೋಽವಸತ್।
ಗೌರಿವ ನಿತ್ಯಂ ಗುರುಣಾ ಧೂರ್ಷು ನಿಯೋಜ್ಯಮಾನಃ ಶೀತೋಷ್ಣಕ್ಷುತ್ತೃಷ್ಣಾದುಃಖಸಹಃ ಸರ್ವತ್ರಾಪ್ರತಿಕೂಲಸ್ತಸ್ಯ ಮಹತಾತ್ಕಾಲೇನ ಗುರುಃ ಪರಿತೋಷಂ ಜಗಾಮ॥ 1-3-79 (778) 
ತತ್ಪರಿತೋಷಾಚ್ಚ ಶ್ರೇಯಃ ಸರ್ವಜ್ಞತಾಂ ಚಾವಾಪ।
ಏಷಾ ತಸ್ಯಾಪಿ ಪರೀಕ್ಷಾ ಬೈದಸ್ಯ॥ 1-3-80 (779) 
ಸ ಉಪಾಧ್ಯಾಯೇನಾನುಜ್ಞಾತಃ ಸಮಾವೃತ್ತಸ್ತಸ್ಮಾದ್ಗುರುಕುಲವಾಸಾದ್ಗೃಹಾಶ್ರಮಂ ಪ್ರತ್ಯಪದ್ಯತ।
ತಸ್ಯಾಪಿ ಸ್ವಗೃಹೇ ವಸತಸ್ತ್ರಯಃ ಶಿಷ್ಯಾ ಬಭೂವುಃ ಸ ಶಿಷ್ಯಾನ್ನ ಕಿಂಚಿದುವಾಚ ಕರ್ಮ ವಾ ಕ್ರಿಯತಾಂ ಗುರುಶುಶ್ರೂಷಾ ವೇತಿ। 
ದುಃಖಾಭಿಜ್ಞೋ ಹಿ ಗುರುಕುಲವಾಸಸ್ಯ ಶಿಷ್ಯಾನ್ಪರಿಕ್ಲೇಶೇನ ಯೋಜಯಿತುಂ ನೇಯೇಷ॥  1-3-81 (780) 
ಅಥ ಕಸ್ಮಿಂಶ್ಚಿತ್ಕಾಲೇ ಬೈದಂ ಬ್ರಾಹ್ಮಣಂ ಜನಮೇಜಯಃ ಪೌಷ್ಯಶ್ಚ ಕ್ಷತ್ರಿಯಾವುಪೇತ್ಯೋಪಾಧ್ಯಾಯಂ ವರಯಾಂಚಕ್ರತುಃ॥  1-3-82 (781) 
ಸ ಕದಾಚಿದ್ಯಾಜ್ಯಕಾರ್ಯೇಣಾಭಿಪ್ರಸ್ಥಿತ ಉತ್ತಂಕನಾಮಾನಂ ಶಿಷ್ಯಂ ನಿಯೋಜಯಾಮಾಸ॥  1-3-83 (782) 
ಭೋಯತ್ಕಿಂಚಿದಸ್ಮದ್ಗೃಹೇ ಪರಿಹೀಯತೇ ತದಿಚ್ಛಾಂಯಹಮಪರಿಹೀಯಮಾನಂ ಭವತಾ ಕ್ರಿಯಮಾಣಮಿತಿ ಸ ಏವಂ ಪ್ರತಿಸಂದಿಶ್ಯೋತ್ತಂಕಂ ಬೈದಃ ಪ್ರವಾಸಂ ಜಗಾಮ॥  1-3-84 (783) 
ಅಥೋತ್ತಂಕಃ ಶುಶ್ರೂಷುರ್ಗುರುನಿಯೋಗಮನುತಿಷ್ಠಮಾನೋ ಗುರುಕುಲೇ ವಸತಿ ಸ್ಮ।
ಸ ತತ್ರ ವಸಮಾನ ಉಪಾಧ್ಯಾಯಸ್ತ್ರೀಭಿಃ ಸಹಿತಾಭಿರಾಹೂಯೋಕ್ತಃ॥ 1-3-85 (784) 
ಉಪಾಧ್ಯಾಯಾನೀ ತೇ ಋತುಮತೀ ಉಪಾಧ್ಯಾಯಶ್ಚ ಪ್ರೋಷಿತೋಽಸ್ಯಾ ಯಥಾಽಯಮೃತುರ್ವಂಧ್ಯೋ ನ ಭವತಿ ತಥಾ ಕ್ರಿಯತಾಮೇಷಾ ವಿಷೀದತೀತಿ॥  1-3-86 (785) 
ಏವಮುಕ್ತಸ್ತಾಃ ಸ್ತ್ರಿಯಃ ಪ್ರತ್ಯುವಾಚ।
ನ ಮಯಾ ಸ್ತ್ರೀಣಾಂ ವಚನಾದಿದಮಕಾರ್ಯಂ ಕರಣೀಯಂ। 
ನ ಹ್ಯಹಮುಪಾಧ್ಯಾಯೇನ ಸಂದಿಷ್ಟೋಽಕಾರ್ಯಮಪಿ ತ್ವಯಾ ಕಾರ್ಯಮಿತಿ॥  1-3-87 (786) 
ತಸ್ಯ ಪುನರುಪಾಧ್ಯಾಯಃ ಕಾಲಾಂತರೇಣ ಗೃಹಮಾಜಗಾಮ ತಸ್ಮಾತ್ಪ್ರವಾಸಾತ್।
ಸ ತು ತದ್ವೃತ್ತಂ ತಸ್ಯಾಶೇಷಮುಪಲಭ್ಯ ಪ್ರೀತಿಮಾನಭೂತ್॥ 1-3-88 (787) 
ಉವಾಚ ಚೈನಂ ವತ್ಸೋತ್ತಂಕಂ ಕಿಂ ತೇ ಪ್ರಿಯಂ ಕರವಾಣೀತಿ।
ಧರ್ಮತೋ ಹಿ ಶುಶ್ರೂಷಿತೋಽಸ್ಮಿ ಭವತಾ ತೇನ ಪ್ರೀತಿಃ ಪರಸ್ಪರೇಣ ನೌ ಸಂವೃದ್ಧಾ ತದನುಜಾನೇ ಭವಂತಂ ಸರ್ವಾನೇವ ಕಾಮಾನವಾಪ್ಸ್ಯಸಿ ಗಂಯತಾಮಿತಿ॥ 1-3-89 (788) 
ಸ ಏವಮುಕ್ತಃ ಪ್ರತ್ಯುವಾಚ ಕಿಂ ತೇ ಪ್ರಿಯಂ ಕರವಾಣೀತಿ ಏವಂ ಹ್ಯಾಹುಃ॥  1-3-90 (789) 
ಯಶ್ಚಾಧರ್ಮೇಣ ವೈ ಬ್ರೂಯಾದ್ಯಶ್ಚಾಧರ್ಮೇಣ ಪೃಚ್ಛತಿ।
ತಯೋರನ್ಯತರಃ ಪ್ರೈತಿ ವಿದ್ವೇಷಂ ಚಾಧಿಗಚ್ಛತಿ॥ 1-3-91 (790) 
ಸೋಹಮನುಜ್ಞಾತೋ ಭವತಾ ಇಚ್ಛಾಮೀಷ್ಟಂ ಗುರ್ವರ್ಥಮುಪಹರ್ತುಮಿತಿ।
ತೇನೈವಮುಕ್ತ ಉಪಾಧ್ಯಾಯಃ ಪ್ರತ್ಯುವಾಚ ವತ್ಸೋತ್ತಂಕ ಉಷ್ಯತಾಂ ತಾವದಿತಿ॥ 1-3-92 (791) 
ಸ ಕದಾಚಿತ್ತಮುಪಾಧ್ಯಾಯಮಾಹೋತ್ತಂಕ ಆಜ್ಞಾಪಯತು ಭವಾನ್ಕಿಂ ತೇ ಪ್ರಿಯಮುಪಾಹರಾಮಿ ಗುರ್ವರ್ಥಮಿತಿ॥  1-3-93 (792) 
ತಮುಪಾಧ್ಯಾಯಃ ಪ್ರತ್ಯುವಾಚ ವತ್ಸೋತ್ತಂಕ ಬಹುಶೋ ಮಾಂ ಚೋದಯಸಿ ಗುರ್ವರ್ಥಮುಪಾಹರಾಮೀತಿ ತದ್ಗಚ್ಛೈನಾಂ ಪ್ರವಿಶ್ಯೋಪಾಧ್ಯಾಯಾನೀಂ ಪೃಚ್ಛ ಕಿಮುಪಾಹರಾಮೀತಿ ಏಷಾ ಯದ್ಬ್ರವೀತಿ ತದುಪಾಹರಸ್ವೇತಿ॥  1-3-94 (793) 
ಸ ಏವಮುಕ್ತ ಉಪಾಧ್ಯಾಯೇನೋಪಾಧ್ಯಾಯಾನೀಮಪೃಚ್ಛದ್ಭವತ್ಯುಪಾಧ್ಯಾಯೇನಾಸ್ಂಯನುಜ್ಞಾತೋ ಗೃಹಂ ಗಂತುಮಿಚ್ಛಾಮೀಷ್ಟಂ ತೇ ಗುರ್ವರ್ಥಮುಪಹೃತ್ಯಾನೃಣೋ ಗಂತುಂ ತದಾಜ್ಞಾಪಯತು ಭವತೀ ಕಿಮುಪಾಹರಾಮಿ ಗುರ್ವರ್ಥಮಿತಿ॥  1-3-95 (794) 
ಸೈವಮುಕ್ತೋಪಾಧ್ಯಾಯಾನೀ ತಮುತ್ತಂಕಂ ಪ್ರತ್ಯುವಾಚ ಗಚ್ಛ ಪೌಷ್ಯಂ ಪ್ರತಿ ರಾಜಾನಂ ಕುಂಡಲೇ ಭಿಕ್ಷಿತುಂ ತಸ್ಯ ಕ್ಷತ್ರಿಯಯಾ ಪಿನದ್ಧೇ॥  1-3-96 (795) 
ಆನಯಸ್ವೇತಶ್ಚತುರ್ಥೇಽಹನಿ ಪುಣ್ಯಕರ್ಮ ಭವಿತಾ ತಾಭ್ಯಾಮಾಬದ್ಧಾಭ್ಯಾಂ ಶೋಭಮಾನಾ ಬ್ರಾಹ್ಮಣಾನ್ಪರಿವೇಷ್ಟುಮಿಚ್ಛಾಮಿ।
ತತ್ಸಂಪಾದಯಸ್ವ ಏವಂ ಹಿ ಕುರ್ವತಃ ಶ್ರೇಯೋ ಭವಿತಾಽನ್ಯಥಾ ಕುತಃ ಶ್ರೇಯ ಇತಿ॥ 1-3-97 (796) 
ಸ ಏವಮುಕ್ತಸ್ತಯೋಪಾಧ್ಯಾಯಾನ್ಯಾ ಪ್ರಾತಿಷ್ಠತೋತ್ತಂಕಃ ಸ ಪಥಿ ಗಚ್ಛನ್ನಪಶ್ಯದೃಷಭಮತಿಪ್ರಮಾಣಂ ತಮಧಿರೂಢಂ ಚ ಪುರುಷಮತಿಪ್ರಮಾಣಮೇವ ಸ ಪುರುಷ ಉತ್ತಂಕಮಭ್ಯಭಾಷತ॥  1-3-98 (797) 
ಭೋಉತ್ತಂಕೈತತ್ಪುರೀಷಮಸ್ಯ ಋಷಭಸ್ಯ ಭಕ್ಷಯಸ್ವೇತಿ ಸ ಏವಮುಕ್ತೋ ನೈಚ್ಛತ್॥  1-3-99 (798) 
ತಮಾಹ ಪುರುಷೋ ಭೂಯೋ ಭಕ್ಷಯಸ್ವೋತ್ತಂಕ ಮಾ ವಿಚಾರಯೋಪಾಧ್ಯಾಯೇನಾಪಿ ತೇ ಭಕ್ಷಿತಂ ಪೂರ್ವಮಿತಿ॥  1-3-100 (799) 
ಸ ಏವಮುಕ್ತೋ ಬಾಢಮಿತ್ಯುಕ್ತ್ವಾ ತದಾ ತದ್ವೃಪಭಸ್ಯ ಮೂತ್ರಂ ಪುರೀಷಂ ಚ ಭಕ್ಷಯಿತ್ವೋತ್ತಂಕಃ ಸಂಭ್ರಮಾಢುತ್ಥಿತ ಏವಾಪೋಽನುಸ್ಪೃಶ್ಯ ಪ್ರತಸ್ಥೇ॥  1-3-101 (800) 
ಯತ್ರ ಸ ಕ್ಷತ್ರಿಯಃ ಪೌಷ್ಯಸ್ತಮುಪೇತ್ಯಾಸೀನಮಪಶ್ಯದುತ್ತಂಕಃ।
ಸ ಉತ್ತಂಕಸ್ತಮುಪೇತ್ಯಾಶೀರ್ಭಿರಭಿನಂದ್ಯೋವಾಚ॥ 1-3-102 (801) 
ಅರ್ಥೀ ಭವಂತಮುಪಾಗತೋಽಸ್ಮೀತಿ ಸ ಏನಮಭಿವಾದ್ಯೋವಾಚ।
ಭಗವನ್ಪೌಷ್ಯಃ ಖಲ್ವಹಂ ಕಿಂ ಕರವಾಣೀತಿ॥ 1-3-103 (802) 
ಸ ತಮುವಾಚ ಗುರ್ವರ್ಥಂ ಕುಂಡಲಯೋರರ್ಥೇನಾಭ್ಯಾಗತೋಽಸ್ಮಿ।
ಯೇ ವೈ ತೇ ಕ್ಷತ್ರಿಯಾ ಪಿನದ್ಧೇ ಕುಂಡಲೇ ತೇ ಭವಾಂದಾತುಮರ್ಹತೀತಿ॥ 1-3-104 (803) 
ತಂ ಪ್ರತ್ಯುವಾಚ ಪೌಷ್ಯಃ ಪ್ರವಿಶ್ಯಾಂತಃಪುರಂ ಕ್ಷತ್ರಿಯಾ ಯಾಚ್ಯತಾಮಿತಿ।
ಸ ತೇನೈವಮುಕ್ತಃ ಪ್ರವಿಶ್ಯಾಂತಃಪುರಂ ಕ್ಷತ್ರಿಯಾಂ ನಾಪಶ್ಯತ್॥ 1-3-105 (804) 
ಸ ಪೌಷ್ಯಂ ಪುನರುವಾಚ ನ ಯುಕ್ತಂ ಭವತಾಽಹಮನೃತೇನೋಪಚರಿತುಂ ನ ಹಿ ತೇಽಂತಃಪುರೇ ಕ್ಷತ್ರಿಯಾ ಸನ್ನಿಹಿತಾ ನೈನಾಂ ಪಶ್ಯಾಮಿ॥  1-3-106 (805) 
ಸ ಏವಮುಕ್ತಃ ಪೌಷ್ಯಃ ಕ್ಷಣಮಾತ್ರಂ ವಿಮೃಶ್ಯೋತ್ತಂಕಂ ಪ್ರತ್ಯುವಾಚ।
ನಿಯತಂ ಭವಾನುಚ್ಛಿಷ್ಟಃ ಸ್ಮರ ತಾವನ್ನ ಹಿ ಸಾ ಕ್ಷತ್ರಿಯಾ ಉಚ್ಛಿಷ್ಟೇನಾಶುಚಿನಾ ಶಕ್ಯಾ ದ್ರಷ್ಟುಂ ಪತಿವ್ರತಾತ್ವಾತ್ಸೈಷಾ ನಾಶುಚೇರ್ದರ್ಶನಮುಪೈತೀತಿ॥ 1-3-107 (806) 
ಅಥೈವಮುಕ್ತ ಉತ್ತಂಕಃ ಸ್ಮೃತ್ವೋವಾಚಾಸ್ತಿ ಖಲು ಮಯಾ ತು ಭಕ್ಷಿತಂ ನೋಪಸ್ಪೃಷ್ಟಮಾಗಚ್ಛತೇತಿ।
ತಂ ಪೌಷ್ಯಃ ಪ್ರತ್ಯುವಾಚ ಏಷ ತೇ ವ್ಯತಿಕ್ರಮೋ ನೋತ್ಥಿತೇನೋಪಸ್ಪೃಷ್ಟಂ ಭವತಿ ಶೀಘ್ರಮಾಗಚ್ಛತೇತಿ॥ 1-3-108 (807) 
ಅಥೋತ್ತಂಕಸ್ತಂ ತಥೇತ್ಯುಕ್ತ್ವಾ ಪ್ರಾಙ್ಮುಖ ಉಪಾವೇಶ್ಯ ಸುಪ್ರಕ್ಷಾಲಿತಪಾಣಿಪಾದವದನೋ ನಿಃಶಬ್ದಾಭಿರಫೇನಾಭಿರನುಷ್ಣಾಭಿರ್ಹೃದ್ಗತಾಭಿರದ್ಭಿಸ್ತ್ರಿಃ ಪೀತ್ವಾ ದ್ವಿಃ ಪರಿಮೃಜ್ಯ ಖಾನ್ಯದ್ಭಿರುಪಸ್ಪೃಶ್ಯ ಚಾಂತಃಪುರಂ ಪ್ರವಿವೇಶ॥  1-3-109 (808) 
ತತಸ್ತಾಂ ಕ್ಷತ್ರಿಯಾಮಪಶ್ಯತ್ಸಾ ಚ ದೃಷ್ಟ್ವೈವೋತ್ತಂಕಂ ಪ್ರತ್ಯುತ್ಥಾಯಾಭಿವಾದ್ಯೋವಾಚ ಸ್ವಾಗತಂ ತೇ ಭಗವನ್ನಾಜ್ಞಾಪಯ ಕಿಂ ಕರವಾಣೀತಿ॥  1-3-110 (809) 
ಸ ತಾಮುವಾಚೈತೇ ಕುಂಡಲೇ ಗುರ್ವರ್ಥಂ ಮೇ ಭಿಕ್ಷಿತೇ ದಾತುಮರ್ಹಸೀತಿ।
ಸಾ ಪ್ರೀತಾ ತೇನ ತಸ್ಯ ಸದ್ಭಾವೇನ ಪಾತ್ರಮಯಮನತಿಕ್ರಮಣೀಯಶ್ಚೇತಿ ಮತ್ವಾ ತೇ ಕುಂಡಲೇ ಅವಮುಚ್ಯಾಸ್ಮೈ ಪ್ರಾಯಚ್ಛದಾಹ ಚೈನಮೇತೇ ಕುಂಡಲೇ ತಕ್ಷಕೋ ನಾಗರಾಜಃ ಸುಭೃಶಂ ಪ್ರಾರ್ಥಯತ್ಯಪ್ರಮತ್ತೋ ನೇತುಮರ್ಹಸೀತಿ॥ 1-3-111 (810) 
ಸ ಏವಮುಕ್ತಸ್ತಾಂ ಕ್ಷತ್ರಿಯಾಂ ಪ್ರತ್ಯುವಾಚ ಭವತೀ ಸುನಿರ್ವೃತಾ ಭವತು।
ನ ಮಾಂ ಶಕ್ತಸ್ತಕ್ಷಕೋ ನಾಗರಾಜೋ ಧರ್ಷಯಿತುಮಿತಿ॥ 1-3-112 (811) 
ಸ ಏವಮುಕ್ತ್ವಾ ತಾಂ ಕ್ಷತ್ರಿಯಾಮಾಮಂತ್ರ್ಯ ಪೌಷ್ಯಸಕಾಶಮಾಗಚ್ಛತ್।
ಆಹ ಚೈನಂ ಭೋಃ ಪೌಷ್ಯ ಪ್ರೀತೋಽಸ್ಮೀತಿ ತಮುತ್ತಂಕಂ ಪೌಷ್ಯಃ ಪ್ರತ್ಯುವಾಚ॥ 1-3-113 (812) 
ಭಗವಂಶ್ಚಿರೇಣ ಪಾತ್ರಮಾಸಾದ್ಯತೇ ಭವಾಶ್ಚ ಗುಣವಾನತಿಥಿಸ್ತದಿಚ್ಛೇ ಶ್ರಾದ್ಧಂ ಕರ್ತುಂ ಕ್ರಿಯತಾಂ ಕ್ಷಣ ಇತಿ॥  1-3-114 (813) 
ತಮುತ್ತಂಕಃ ಪ್ರತ್ಯುವಾಚ ಕೃತಕ್ಷಣ ಏವಾಸ್ಮಿ ಶೀಘ್ರಮಿಚ್ಛಾಮಿ ಯಥೋಪಪನ್ನಮನ್ನಮುಪಸ್ಕೃತಂ ಭವತೇತಿ ಸ ತಥೇತ್ಯುಕ್ತ್ವಾ ಯಥೋಪಪನ್ನೇನಾನ್ನೇನೈನಂ ಭೋಜಯಾಮಾಸ॥  1-3-115 (814) 
ಅಥೋತ್ತಂಕಃ ಸಕೇಶಂ ಶೀತಮನ್ನಂ ದೃಷ್ಟ್ವಾ ಅಶುಚ್ಯೇತದಿತಿ ಮತ್ವಾ ತಂ ಪೌಷ್ಯಮುವಾಚ।
ಯಸ್ಮಾನ್ಮೇ ಅಶುಚ್ಯನ್ನಂ ದದಾಸಿ ತಸ್ಮಾದಂಧೋ ಭವಿಷ್ಯಸೀತಿ॥ 1-3-116 (815) 
ತಂ ಪೌಷ್ಯಃ ಪ್ರತ್ಯುವಾಚ।
ಯಸ್ಮಾತ್ತ್ವಮದುಷ್ಟಮನ್ನಂದೂಷಯಸಿ ತಸ್ಮಾದನಪತ್ಯೋ ಭವಿಷ್ಯಸೀತಿ ತಮುತ್ತಂಕಃ ಪ್ರತ್ಯುವಾಚ॥ 1-3-117 (816) 
ನ ಯುಕ್ತಂ ಭವತಾಽನ್ನಮಶುಚಿ ದತ್ತ್ವಾ ಪ್ರತಿಶಾಪಂ ದಾತುಂ ತಸ್ಮಾದನ್ನಮೇವ ಪ್ರತ್ಯಕ್ಷೀಕುರು।
ತತಃ ಪೌಷ್ಯಸ್ತದನ್ನಮಶುಚಿ ದೃಷ್ಟ್ವಾ ತಸ್ಯಾಶುಚಿಭಾವಮಪರೋಕ್ಷಯಾಮಾಸ॥ 1-3-118 (817) 
ಅಥ ತದನ್ನಂ ಮುಕ್ತಕೇಶ್ಯಾ ಸ್ತ್ರಿಯೋಪಹೃತಮನುಷ್ಣಂ ಸಕೇಶಂ ಚಾಶುಚ್ಯೇತದಿತಿ ಮತ್ವಾ ತಮೃಷಿಮುತ್ತಂಕಂ ಪ್ರಸಾದಯಾಮಾಸ॥  1-3-119 (818) 
ಭಘವನ್ನೇತದಜ್ಞಾನಾದನ್ನಂ ಸಕೇಶಮುಪಾಹೃತಂ ಶೀತಂ ಚ।
ತತ್ಕ್ಷಾಮಯೇ ಭವಂತಂ ನ ಭವೇಯಮಂಧ ಇತಿ। 
ತಮುತ್ತಂಕಃ ಪ್ರತ್ಯುವಾಚ॥  1-3-120 (819) 
ನ ಮೃಷಾ ಬ್ರವೀಮಿ ಭೂತ್ವಾ ತ್ವಮಂಧೋ ನಚಿರಾದನಂಧೋ ಭವಿಷ್ಯಸೀತಿ।
ಮಮಾಪಿ ಶಾಪೋ ಭವತಾ ದತ್ತೋ ನ ಭವೇದಿತಿ॥ 1-3-121 (820) 
ತಂ ಪೌಷ್ಯಃ ಪ್ರತ್ಯುವಾಚ ನ ಚಾಹಂ ಶಕ್ತಃ ಶಾಪಂ ಪ್ರತ್ಯಾದಾತುಂ ನ ಹಿ ಮೇ ಮನ್ಯುರದ್ಯಾಪ್ಯುಪಶಮಂ ಗಚ್ಛತಿ ಕಿಂ ಚೈತದ್ಭವತಾ ನ ಜ್ಞಾಯತೇ।
ಯಥಾ॥ 1-3-122 (821) 
ನವನೀತಂ ಹೃದಯಂ ಬ್ರಾಹ್ಮಣಸ್ಯ
ವಾಚಿ ಕ್ಷುರೋ ನಿಹಿತಸ್ತೀಕ್ಷ್ಣಧಾರಃ। 
ತದುಭಯಮೇತದ್ವಿಪರೀತಂ ಕ್ಷತ್ರಿಯಸ್ಯ
ವಾಂಗವನೀತಂ ಹೃದಯಂ ತೀಕ್ಷ್ಣಧಾರಂ॥ ಇತಿ॥  1-3-123 (822) 
ತದೇವಂಗತೇ ನ ಶಕ್ತೋಽಹಂ ತೀಕ್ಷ್ಣಹೃದಯತ್ವಾತ್ತಂ ಶಾಪಮನ್ಯಥಾಕರ್ತುಂ ಗಂಯತಾಮಿತಿ।
ತಮುತ್ತಂಕಃ ಪ್ರತ್ಯುವಾಚ॥ 1-3-124 (823) 
ಭವತಾಽಹಮನ್ನಸ್ಯಾಶುಚಿಭಾವಮಾಲಕ್ಷ್ಯ ಪ್ರತ್ಯನುನೀತಃ।
ಪ್ರಾಕ್ ಚ ತೇಽಭಿಹಿತಂ ಯಸ್ಮಾದದುಷ್ಟಮನ್ನಂ ದೂಷಯಸಿ ತಸ್ಮಾದನಪತ್ಯೋ ಭವಿಷ್ಯಸೀತಿ। 
ದುಷ್ಟೇ ಚಾನ್ನೇ ನೈಷ ಮಮ ಶಾಪೋ ಭವಿಷ್ಯತೀತಿ॥  1-3-125 (824) 
ಸಾಧಯಾಮಸ್ತಾವದಿತ್ಯುಕ್ತ್ವಾ ಪ್ರಾತಿಷ್ಠತೋತ್ತಂಕಸ್ತೇ ಕುಂಡಲೇ ಗೃಹೀತ್ವಾ।
ಸೋಽಪಶ್ಯದಥ ಪಥಿ ನಗ್ನಂ ಕ್ಷಪಣಕಮಾಗಚ್ಛಂತಂ ಮುಹುರ್ಮುಹುರ್ದೃಶ್ಯಮಾನಮದೃಶ್ಯಮಾನಂ ಚ॥ 1-3-126 (825) 
ಅಥೋತ್ತಂಕಸ್ತೇ ಕುಂಡಲೇ ಸಂನ್ಯಸ್ಯ ಭೂಮಾವುದಕಾರ್ಥಂ ಪ್ರಚಕ್ರಮೇ।
ಏತಸ್ಮಿನ್ನಂತರೇ ಸ ಕ್ಷಪಣಕಸ್ತ್ವರಮಾಣ ಉಪಸೃತ್ಯ ತೇ ಕುಂಡಲೇ ಗೃಹೀತ್ವಾ ಪ್ರಾದ್ರವತ್॥ 1-3-127 (826) 
ತಮುತ್ತಂಕೋಽಭಿಸೃತ್ಯ ಕೃತೋದಕಕಾರ್ಯಃ ಶುಚಿಃ ಪ್ರಯತೋ ನಮೋ ದೇವೇಭ್ಯೋ ಗುರುಭ್ಯಶ್ಚ ಕೃತ್ವಾ ಮಹತಾ ಜವೇನ ತಮನ್ವಯಾತ್॥  1-3-128 (827) 
ತಸ್ಯ ತಕ್ಷಕೋ ದೃಢಮಾಸನ್ನಃ ಸತಂ ಜಗ್ರಾಹ।
ಗೃಹೀತಮಾತ್ರಃ ಸ ತದ್ರೂಪಂ ವಿಹಾಯ ತಕ್ಷಕಸ್ವರೂಪಂ ಕೃತ್ವಾ ಸಹಸಾ ಧರಣ್ಯಾಂ ವಿವೃತಂ ಮಹಾಬಿಲಂ ಪ್ರವಿವೇಶ॥ 1-3-129 (828) 
ಪ್ರವಿಶ್ಯ ಚ ನಾಗಲೋಕಂ ಸ್ವಭವನಮಗಚ್ಛತ್।
ಅಥೋತ್ತಂಕಸ್ತಸ್ಯಾಃ ಕ್ಷತ್ರಿಯಾಯಾ ವಚಃ ಸ್ಮೃತ್ವಾ ತಂ ತಕ್ಷಕಮನ್ವಗಚ್ಛತ್॥ 1-3-130 (829) 
ಸ ತದ್ಬಿಲಂ ದಂಡಕಾಷ್ಠೇನ ಚಖಾನ ನ ಚಾಶಕತ್।
ತಂ ಕ್ಲಿಶ್ಯಮಾನಮಿಂದ್ರೋಽಪಶ್ಯತ್ಸ ವಜ್ರಂ ಪ್ರೇಷಯಾಮಾಸ। 
ಗಚ್ಛಾಸ್ಯ ಬ್ರಾಹ್ಮಣಸ್ಯ ಸಾಹಾಯ್ಯಂ ಕುರುಷ್ವೇತಿ॥  1-3-131 (830) 
ಅಥ ವಜ್ರಂ ದಂಡಕಾಷ್ಠಮನುಪ್ರವಿಶ್ಯ ತದ್ಬಿಲಮದಾರಯತ್॥  1-3-132 (831) 
ತಮುತ್ತಂಕೋಽನುವಿವೇಶ ತೇನೈವ ಬಿಲೇನ ಪ್ರವಿಶ್ಯ ಚ ತಂ ನಾಗಲೋಕಮಪರ್ಯಂತಮನೇಕವಿಧಪ್ರಾಸಾದಹರ್ಂಯವಲಭೀನಿರ್ಯೂಹಶತಸಂಕುಲಮುಚ್ಚಾವಚಕ್ರೀಡಾಶ್ಚರ್ಯಸ್ಥಾನಾವಕೀರ್ಣಮಪಶ್ಯತ್॥  1-3-133 (832) 
ಸ ತತ್ರ ನಾಗಾಂಸ್ತಾನಸ್ತುವದೇಭಿಃ ಶ್ಲೋಕೈಃ।
ಯ ಐರಾವತರಾಜಾನಃ ಸರ್ಪಾಃ ಸಮಿತಿಶೋಭಾಃ। 
ಕ್ಷರಂತ ಇವ ಜೀಮೂತಾಃ ಸವಿದ್ಯುತ್ಪವನೇರಿತಾಃ॥  1-3-134 (833) 
ಸುರೂಪಾ ಬಹುರೂಪಾಶ್ಚ ತಥಾ ಕಲ್ಮಾಷಕುಂಡಲಾಃ।
ಆದಿತ್ಯವನ್ನಾಕಪೃಷ್ಠೇ ರೇಜುರೈರಾವತೋದ್ಭವಾಃ॥ 1-3-135 (834) 
ಬಹೂನಿ ನಾಗವೇಶ್ಮಾನಿ ಗಂಗಾಯಾಸ್ತೀರ ಉತ್ತರೇ।
ತತ್ರಸ್ಥಾನಪಿ ಸಂಸ್ತೌಮಿ ಮಹತಃ ಪನ್ನಗಾನಹಂ॥ 1-3-136 (835) 
ಇಚ್ಛೇತ್ಕೋಽರ್ಕಾಂಶುಸೇನಾಯಾಂ ಚರ್ತುಮೈರಾವತಂ ವಿನಾ।
ಶತಾನ್ಯಶೀತಿರಷ್ಟೌ ಚ ಸಹಸ್ರಾಣಿ ಚ ವಿಂಶತಿಃ॥ 1-3-137 (836) 
ಸರ್ಪಾಣಾಂ ಪ್ರಗ್ರಹಾ ಯಾಂತಿ ಧೃತರಾಷ್ಟ್ರೋ ಯದೈಜತಿ।
ಯೇ ಚೈನಮುಪಸರ್ಪಂತಿ ಯೇ ಚ ದೂರಪಥಂ ಗತಾಃ॥ 1-3-138 (837) 
ಅಹಮೈರಾವತಜ್ಯೇಷ್ಠಭ್ರಾತೃಭ್ಯೋಽಕರವಂ ನಮಃ।
ಯಸ್ಯ ವಾಸಃ ಕುರುಕ್ಷೇತ್ರೇ ಖಾಂಡವೇ ಚಾಭವತ್ಪುರಾ॥ 1-3-139 (838) 
ತಂ ನಾಗರಾಜಮಸ್ತೌಷಂ ಕುಂಡಲಾರ್ಥಾಯ ತಕ್ಷಕಂ।
ತಕ್ಷಕಶ್ಚಾಶ್ವಸೇನಶ್ಚ ನಿತ್ಯಂ ಸಹಚರಾವುಭೌ॥ 1-3-140 (839) 
ಕುರುಕ್ಷೇತ್ರಂ ಚ ವಸತಾಂ ನದೀಮಿಕ್ಷುಮತೀಮನು।
ಜಘನ್ಯಜಸ್ತಕ್ಷಕಸ್ಯ ಶ್ರುತಸೇನೇತಿ ಯಃ ಸುತಃ॥ 1-3-141 (840) 
ಅವಸದ್ಯೋ ಮಹದ್ದ್ಯುಂನಿ ಪ್ರಾರ್ಥಯನ್ನಾಗಮುಖ್ಯತಾಂ।
ಕರವಾಣಿ ಸದಾ ಚಾಹಂ ನಮಸ್ತಸ್ಮೈ ಮಹಾತ್ಮನೇ॥ 1-3-142 (841) 
ಸೌತಿರುವಾಚ। 1-3-143x (18) 
ಏವಂ ಸ್ತುತ್ವಾ ಸ ವಿಪ್ರರ್ಷಿರುತ್ತಂಕೋ ಭುಜಗೋತ್ತಮಾನ್।
ನೈವ ತೇ ಕುಂಡಲೇ ಲೇಭೇ ತತಶ್ಚಿಂತಾಮುಪಾಗಮತ್॥ 1-3-143 (842) 
ಏವಂ ಸ್ತುವನ್ನಪಿ ನಾಗಾನ್ಯದಾ ತೇ ಕುಂಡಲೇ ನಾಲಭತ್ತದಾಽಪಶ್ಯತ್ಸ್ತ್ರಿಯೌ ತಂತ್ರೇ ಅಧಿರೋಪ್ಯ ಸುವೇಮೇ ಪಟಂ ವಯಂತ್ಯೌ।
ತಸ್ಮಿಂಸ್ತಂತ್ರೇ ಕೃಷ್ಣಾಃ ಸಿತಾಶ್ಚ ತಂತವಶ್ಚಕ್ರಂ ಚಾಪಶ್ಯದ್ದ್ವಾದಶಾರಂ ಷಡ್ಭಿಃ ಕುಮಾರೈಃ ಪರಿವರ್ತ್ಯಮಾನಂ ಪುರುಷಂ ಚಾಪಶ್ಯದಶ್ವಂ ಚ ದರ್ಶನೀಯಂ॥ 1-3-144 (843) 
ಸ ತಾನ್ಸರ್ವಾಂಸ್ತುಷ್ಟಾವ ಏಭಿರ್ಮಂತ್ರವಾದಶ್ಲೋಕೈಃ॥  1-3-145 (844) 
ತ್ರೀಣ್ಯರ್ಪಿತಾನ್ಯತ್ರ ಶತಾನಿ ಮಧ್ಯೇ
ಷಷ್ಟಿಶ್ಚ ನಿತ್ಯಂ ಚರತಿ ಧ್ರುವೇಽಸ್ಮಿನ್। 
ಚಕ್ರೇ ಚತುರ್ವಿಂಶತಿಪರ್ವಯೋಗೇ
ಷಡ್ವೈ ಕುಮಾರಾಃ ಪರಿವರ್ತಯಂತಿ॥  1-3-146 (845) 
ತಂತ್ರಂ ಚೇದಂ ವಿಶ್ವರೂಪೇ ಯುವತ್ಯೌ
ವಯತಸ್ತಂತೂನ್ಸತತಂ ವರ್ತಯಂತ್ಯೌ। 
ಕೃಷ್ಣಾನ್ಸಿತಾಂಶ್ಚೈವ ವಿವರ್ತಯಂತ್ಯೌ
ಭೂತಾನ್ಯಜಸ್ರಂ ಭುವನಾನಿ ಚೈವ॥  1-3-147 (846) 
ವಜ್ರಸ್ಯ ಭರ್ತಾ ಭುವನಸ್ಯ ಗೋಪ್ತಾ
ವೃತ್ರಸ್ಯ ಹಂತಾ ನಮುಚೇರ್ನಿಹಂತಾ। 
ಕೃಷ್ಣೇ ವಸಾನೋ ವಸನೇ ಮಹಾತ್ಮಾ
ಸತ್ಯಾನೃತೇ ಯೋ ವಿವಿನಕ್ತಿ ಲೋಕೇ॥  1-3-148 (847) 
ಯೋ ವಾಜಿನಂ ಗರ್ಭಮಪಾಂ ಪುರಾಣಂ
ವೈಶ್ವಾನರಂ ವಾಹನಮಭ್ಯುಪೈತಿ। 
ನಮೋಽಸ್ತು ತಸ್ಮೈ ಜಗದೀಶ್ವರಾಯ
ಲೋಕತ್ರಯೇಶಾಯ ಪುರಂದರಾಯ॥  1-3-149 (848) 
ತತಃ ಸ ಏನಂ ಪುರುಷಃ ಪ್ರಾಹ ಪ್ರೀತೋಽಸ್ಮಿ ತೇಽಹಸನೇನ ಸ್ತೋತ್ರೇಣ ಕಿಂ ತೇ ಪ್ರಿಯಂ ಕರವಾಣೀತಿ।
ಸ ತಮುವಾಚ ನಾಗಾ ಮೇ ವಶಮೀಯುರಿತಿ॥ 1-3-150 (849) 
ಸ ಚೈನಂ ಪುರುಷಃ ಪುನರುವಾಚ ಏತಮಶ್ವಮಪಾನೇ ಧಮಸ್ವೇತಿ॥  1-3-151 (850) 
ತತೋಽಶ್ವಸ್ಯಾಪಾನಮಧಮತ್ತತೋಽಶ್ವಾದ್ಧಂಯಮಾನಾತ್ಸರ್ವಸ್ರೋತೋಭ್ಯಃ ಪಾವಕಾರ್ಚಿಷಃ ಸಧೂಮಾ ನಿಷ್ಪೇತುಃ॥  1-3-152 (851) 
ತಾಭಿರ್ನಾಗಲೋಕ ಉಪಧೂಪಿತೇಽಥ ಸಂಭ್ರಾಂತಸ್ತಕ್ಷಕೋಽಗ್ನೇಸ್ತೇಜೋಭಯಾದ್ವಿಷಣ್ಣಃ ಕುಂಡಲೇ ಗೃಹೀತ್ವಾ ಸಹಸಾ ಭವನಾನ್ನಿಷ್ಕ್ರಂಯೋತ್ತಂಕಮುವಾಚ॥  1-3-153 (852) 
ಇಮೇ ಕುಂಡಲೇ ಗೃಹ್ಣಾತು ಭವಾನಿತಿ।
ಸ ತೇ ಪ್ರತಿಜಗ್ರಾಹೋತ್ತಂಕಃ ಪ್ರತಿಗೃಹ್ಯ ಚ ಕುಂಡಲೇಽಚಿಂತಯತ್॥ 1-3-154 (853) 
ಅದ್ಯ ತತ್ಪುಣ್ಯಕಮುಪಾಧ್ಯಾಯಾನ್ಯಾ ದೂರಂ ಚಾಹಮಭ್ಯಾಗತಃ ಸ ಕಥಂ ಸಂಭಾವಯೇಯಮಿತಿ॥  1-3-155 (854) 
ತತ ಏನಂ ಚಿಂತಯಾನಮೇವ ಸ ಪುರುಷ ಉವಾಚ।
ಉತ್ತಂಕ ಏನಮೇವಾಶ್ವಮಧಿರೋಹ ತ್ವಾಂ ಕ್ಷಣೇನೈವೋಪಾಧ್ಯಾಯಕುಲಂ ಪ್ರಾಪಯಿಷ್ಯತೀತಿ॥ 1-3-156 (855) 
ಸ ತಥೇನ್ಯುಕ್ತ್ವಾ ತಮಶ್ವಮಧಿರುಹ್ಯ ಪ್ರತ್ಯಾಜಗಾಮೋಪಾಧ್ಯಾಯಕುಲಂ।
ಉಪಾಧ್ಯಾಯಾನೀ ಚ ಸ್ನಾತಾ ಕೇಶಾನಾವಾಪಯಂತ್ಯುಪವಿಷ್ಟೋತ್ತಂಕೋ ನಾಗಚ್ಛತೀತಿ ಶಾಪಾಯಾಸ್ಯ ಮನೋ ದಧೇ॥ 1-3-157 (856) 
ಅಥೈತಸ್ಮಿನ್ನಂತರೇ ಸ ಉತ್ತಂಕಃ ಪ್ರವಿಶ್ಯ ಉಪಾಧ್ಯಾಯಕುಲಂ ಉಪಾಧ್ಯಾಯಾನೀಮಭ್ಯವಾದಯತ್ತೇ ಚಾಸ್ಯೈ ಕುಂಡಲೇ ಪ್ರಾಯಚ್ಛತ್ಸಾ ಚೈನಂ ಪ್ರತ್ಯುವಾಚ॥  1-3-158 (857) 
ಉತ್ತಂಕ ದೇಶೇ ಕಾಲೇಽಭ್ಯಾಗತಃ ಸ್ವಾಗತಂ ತೇ ವತ್ಸ `ಇದಾನೀಂ ಯದ್ಯನಾಗತೋಸಿ ಕೋಪಿತಯಾ ಮಯಾ ಶಪ್ತೋ ಭವಿಷ್ಯಸಿ' ಶ್ರೇಯಸ್ತವೋಪಸ್ಥಿತಂ ಸಿದ್ಧಿಮಾಪ್ನುಹೀತಿ॥  1-3-159 (858) 
ಅಥೋತ್ತಂಕ ಉಪಾಧ್ಯಾಯಮಭ್ಯವಾದಯತ್।
ತಮುಪಾಧ್ಯಾಯಃ ಪ್ರತ್ಯುವಾಚ ವತ್ಸೋತ್ತಂಕ ಸ್ವಾಗತಂ ತೇ ಕಿಂ ಚಿರಂ ಕೃತಮಿತಿ॥ 1-3-160 (859) 
ತಮುತ್ತಂಕ ಉಪಾಧ್ಯಾಯಂ ಪ್ರತ್ಯುವಾಚ।
ಭೋಸ್ತಕ್ಷಕೇಣ ಮೇ ನಾಗರಾಜೇನ ವಿಘ್ನಃ ಕೃತೋಽಸ್ಮಿನ್ಕರ್ಮಣಿ ತೇನಾಸ್ಮಿ ನಾಗಲೋಕಂ ಗತಃ॥ 1-3-161 (860) 
ತತ್ರ ಚ ಮಯಾ ದೃಷ್ಟೇ ಸ್ತ್ರಿಯೌ ತಂತ್ರೇಽಧಿರೋಪ್ಯ ಪಟಂ ವಯಂತ್ಯೌ ತಸ್ಮಿಂಶ್ಚ ಕೃಷ್ಣಾಃ ಸಿತಾಶ್ಚ ತಂತವಃ।
ಕಿಂ ತತ್॥ 1-3-162 (861) 
ತತ್ರ ಚ ಮಯಾ ಚಕ್ರಂ ದೃಷ್ಟಂ ದ್ವಾದಶಾರಂ ಷಟ್ಚೈನಂ ಕುಮಾರಾಃ ಪರಿವರ್ತಯಂತಿ ತದಪಿ ಕಿಂ।
ಪುರುಷಶ್ಚಾಪಿ ಮಯಾ ದೃಷ್ಟಃ ಸ ಚಾಪಿ ಕಃ। 
ಅಶ್ವಶ್ಚಾತಿಪ್ರಮಾಣೋ ದೃಷ್ಟಃ ಸ ಚಾಪಿ ಕಃ॥  1-3-163 (862) 
ಪಥಿ ಗಚ್ಛತಾ ಚ ಮಯಾ ಋಷಭೋ ದೃಷ್ಟಸ್ತಂ ಚ ಪುರುಷೋಽಧಿರೂಢಸ್ತೇನಾಸ್ಮಿ ಸೋಪಚಾರಮುಕ್ತ ಉತ್ತಂಕಾಸ್ಯ ಋಷಭಸ್ಯ ಪುರೀಷಂ ಭಕ್ಷಯ ಉಪಾಧ್ಯಾಯೇನಾಪಿ ತೇ ಭಕ್ಷಿತಮಿತಿ॥  1-3-164 (863) 
ತತಸ್ತಸ್ಯ ವಚನಾನ್ಮಯಾ ತದೃಷಭಸ್ಯ ಪುರೀಷಮುಪಯುಕ್ತಂ ಸ ಚಾಪಿ ಕಃ।
ತದೇತದ್ಭವತೋಪದಿಷ್ಟಮಿಚ್ಛೇಯಂ ಶ್ರೋತುಂ ಕಿಂ ತದಿತಿ। 
ಸ ತೇನೈವಮುಕ್ತ ಉಪಾಧ್ಯಾಯಃ ಪ್ರತ್ಯುವಾಚ॥  1-3-165 (864) 
ಯೇ ತೇ ಸ್ತ್ರಿಯೌ ಧಾತಾ ವಿಧಾತಾ ಚ ಯೇ ಚ ತೇ ಕೃಷ್ಣಾಃ ಸಿತಾಸ್ತಂತವಸ್ತೇ ರಾತ್ರ್ಯಹನೀ।
ಯದಪಿ ತಚ್ಚಕ್ರಂ ದ್ವಾದಶಾರಂ ಷಟ್ಕುಮಾರಾಃ ಪರಿವರ್ತಯಂತಿ ತೇಪಿ ಷಡ್ಋತವಃ ದ್ವಾದಶಾರಾ ದ್ವಾದಶ ಮಾಸಾಃ ಸಂವತ್ಸರಶ್ಚಕ್ರಂ॥ 1-3-166 (865) 
ಯಃ ಪುರುಷಃಸ ಪರ್ಜನ್ಯಃ ಯೋಽಶ್ವಃ ಸೋಽಗ್ನಿಃ ಯ ಋಷಭಸ್ತ್ವಯಾ ಪಥಿ ಗಚ್ಛತಾ ದೃಷ್ಟಃ ಸ ಐರಾವತೋ ನಾಗರಾಟ್॥  1-3-167 (866) 
ಯಶ್ಚೈನಮಧಿರೂಢಃ ಪುರುಷಃ ಸ ಚೇಂದ್ರಃ ಯದಪಿ ತೇ ಭಕ್ಷಿತಂ ತಸ್ಯ ಋಷಭಸ್ಯ ಪುರೀಷಂ ತದಮೃತಂ ತೇನ ಖಲ್ವಸಿ ತಸ್ಮಿನ್ನಾಗಭವನೇ ನ ವ್ಯಾಪನ್ನಸ್ತ್ವಂ॥  1-3-168 (867) 
ಸ ಹಿ ಭಗವಾನಿಂದ್ರೋ ಮಮ ಸಖಾ ತ್ವದನುಕ್ರೋಶಾದಿಮಮನುಗ್ರಹಂ ಕೃತವಾನ್।
ತಸ್ಮಾತ್ಕುಂಡಲೇ ಗೃಹೀತ್ವಾ ಪುನರಾಗತೋಽಸಿ॥ 1-3-169 (868) 
ತತ್ಸೌಂಯ ಗಂಯತಾಮನುಜಾನೇ ಭವಂತಂ ಶ್ರೇಯೋಽವಾಪ್ಸ್ಯಸೀತಿ।
ಸ ಉಪಾಧ್ಯಾಯೇನಾನುಜ್ಞಾತೋ ಭಗವಾನುತ್ತಂಕಃ ಕ್ರುದ್ಧಸ್ತಕ್ಷಕಂ ಪ್ರತಿಚಿಕೀರ್ಷಮಾಣೋ ಹಾಸ್ತಿನಪುರಂ ಪ್ರತಸ್ಥೇ॥ 1-3-170 (869) 
ಸ ಹಾಸ್ತಿನಪುರಂ ಪ್ರಾಪ್ಯ ನಚಿರಾದ್ವಿಪ್ರಸತ್ತಮಃ।
ಸಮಾಗಚ್ಛತ ರಾಜಾನಮುತ್ತಂಕೋ ಜನಮೇಜಯಂ॥ 1-3-171 (870) 
ಪುರಾ ತಕ್ಷಶಿಲಾಸಂಸ್ಥಂ ನಿವೃತ್ತಮಪರಾಜಿತಂ।
ಸಂಯಗ್ವಿಜಯಿನಂ ದೃಷ್ಟ್ವಾ ಸಮಂತಾನ್ಮಂತ್ರಿಭಿರ್ವೃತಂ॥ 1-3-172 (871) 
ತಸ್ಮೈ ಜಯಾಶಿಷಃ ಪೂರ್ವಂ ಯಥಾನ್ಯಾಯಂ ಪ್ರಯುಜ್ಯ ಸಃ।
ಉವಾಚೈನಂ ವಚಃ ಕಾಲೇ ಶಬ್ದಸಂಪನ್ನಯಾ ಗಿರಾ॥ 1-3-173 (872) 
ಉತ್ತಂಕ ಉವಾಚ। 1-3-174x (19) 
ಅನ್ಯಸ್ಮಿನ್ಕರಣೀಯೇ ತು ಕಾರ್ಯೇ ಪಾರ್ಥಿವಸತ್ತಮ।
ಅರ್ಚಯಿತ್ವಾ ಯಥಾನ್ಯಾಯಂ ಪ್ರತ್ಯುವಾಚ ದ್ವಿಜೋತ್ತಮಂ॥ 1-3-174 (873) 
ಸೌತಿರುವಾಚ। 1-3-175x (20) 
ಏವಮುಕ್ತಸ್ತು ವಿಪ್ರೇಣ ಸ ರಾಜಾ ಜನಮೇಜಯಃ।
ಅರ್ಚಯಿತ್ವಾ ಯಥಾನ್ಯಾಯಂ ಪ್ರತ್ಯುವಾಚ ದ್ವಿಜೋತ್ತಮಂ॥ 1-3-175 (874) 
ಜನಮೇಜಯ ಉವಾಚ। 1-3-176x (21) 
ಆಸಾಂ ಪ್ರಜಾನಾಂ ಪರಿಪಾಲನೇನ
ಸ್ವಂ ಕ್ಷತ್ರಧರ್ಮಂ ಪರಿಪಾಲಯಾಮಿ। 
ಪ್ರವ್ರೂಹಿ ಮೇ ಕಿಂ ಕರಣೀಯಮದ್ಯ
ಯೇನಾಸಿ ಕಾರ್ಯೇಣ ಸಮಾಗತಸ್ತ್ವಂ॥  1-3-176 (875) 
ಸೌತಿರುವಾಚ। 1-3-177x (22) 
ಸ ಏವಮುಕ್ತಸ್ತು ನೃಪೋತ್ತಮೇನ
ದ್ವಿಜೋತ್ತಮಃ ಪುಣ್ಯಕೃತಾಂ ವರಿಷ್ಠಃ। 
ಉವಾಚ ರಾಜಾನಮದೀನಸತ್ವಂ
ಸ್ವಮೇವ ಕಾರ್ಯಂ ನೃಪತೇ ಕುರುಷ್ವ॥  1-3-177 (876) 
ಉತ್ತಂಕ ಉವಾಚ। 1-3-178x (23) 
ತಕ್ಷಕೇಣ ಮಹೀಂದ್ರೇಂದ್ರ ಯೇನ ತೇ ಹಿಂಸಿತಃ ಪಿತಾ।
ತಸ್ಮೈ ಪ್ರತಿಕುರುಷ್ವ ತ್ವಂ ಪನ್ನಗಾಯ ದುರಾತ್ಮನೇ॥ 1-3-178 (877) 
ಕಾರ್ಯಕಾಲಂ ಹಿ ಮನ್ಯೇಽಹಂ ವಿಧಿದೃಷ್ಟಸ್ಯ ಕರ್ಮಣಃ।
ತದ್ಗಚ್ಛಾಪಚಿತಿಂ ರಾಜನ್ಪಿತುಸ್ತಸ್ಯ ಮಹಾತ್ಮನಃ॥ 1-3-179 (878) 
ತೇನ ಹ್ಯನಪರಾಧೀ ಸ ದಷ್ಟೋ ದುಷ್ಟಾಂತರಾತ್ಮನಾ।
ಪಂಚತ್ವಮಗಮದ್ರಾಜಾ ವಜ್ರಾಹತ ಇವ ದ್ರುಮಃ॥ 1-3-180 (879) 
ಬಲದರ್ಪಸಮುತ್ಸಿಕ್ತಸ್ತಕ್ಷಕಃ ಪನ್ನಗಾಧಮಃ।
ಅಕಾರ್ಯಂ ಕೃತವಾನ್ಪಾಪೋ ಯೋಽದಶತ್ಪಿತರಂ ತವ॥ 1-3-181 (880) 
ರಾಜರ್ಷಿವಂಶಗೋಪ್ತಾರಮಮರಪ್ರತಿಮಂ ನೃಪಂ।
ಯಿಯಾಸುಂ ಕಾಶ್ಯಪಂ ಚೈವ ನ್ಯವರ್ತಯತ ಪಾಪಕೃತ್॥ 1-3-182 (881) 
ಹೋತುಮರ್ಹಸಿ ತಂ ಪಾಪಂ ಜ್ವಲಿತೇ ಹವ್ಯವಾಹನೇ।
ಸರ್ಪಸತ್ರೇ ಮಹಾರಾಜ ತ್ವರಿತಂ ತದ್ವಿಧೀಯತಾಂ॥ 1-3-183 (882) 
ಏವಂ ಪಿತುಶ್ಚಾಪಚಿತಿಂ ಕೃತವಾಂಸ್ತ್ವಂ ಭವಿಷ್ಯಸಿ।
ಮಮ ಪ್ರಿಯಂ ಚ ಸುಮಹತ್ಕೃತಂ ರಾಜನ್ ಭವಿಷ್ಯತಿ॥ 1-3-184 (883) 
ಕರ್ಮಣಃ ಪೃಥಿವೀಪಾಲ ಮಮ ಯೇನ ದುರಾತ್ಮನಾ।
ವಿಘ್ನಃ ಕೃತೋ ಮಹಾರಾಜ ಗುರ್ವರ್ಥಂ ಚರತೋಽನಘ॥ 1-3-185 (884) 
ಸೌತಿರುವಾಚ। 1-3-186x (24) 
ಏತಚ್ಛ್ರುತ್ವಾ ತು ನೃಪತಿಸ್ತಕ್ಷಕಾಯ ಚುಕೋಪ ಹ।
ಉತ್ತಂಕವಾಕ್ಯಹವಿಷಾ ದೀಪ್ತೋಽಗ್ನಿರ್ಹವಿಷಾ ಯಥಾ॥ 1-3-186 (885) 
ಅಪೃಚ್ಛತ್ಸ ತದಾ ರಾಜಾ ಮಂತ್ರಿಣಃ ಸ್ವಾನ್ಸುದುಃಖಿತಃ।
ಉತ್ತಂಕಸ್ಯೈವ ಸಾಂನಿಧ್ಯೇ ಪಿತುಃ ಸ್ವರ್ಗಗತಿಂ ಪ್ರತಿ॥ 1-3-187 (886) 
ತದೈವ ಹಿ ಸ ರಾಜೇಂದ್ರೋ ದುಃಖಶೋಕಾಪ್ಲುತೋಽಭವತ್।
ಯದೈವ ವೃತ್ತಂ ಪಿತರಮುತ್ತಂಕಾದಶೃಣೋತ್ತದಾ॥ ॥  1-3-188 (887) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಪೌಷ್ಯಪರ್ವಮಿ ತೃತೀಯೋಽಧ್ಯಾಯಃ॥ 3 ॥ ॥ ಸಮಾಪ್ತಂ ಚ ಪೌಷ್ಯಪರ್ವ ॥

Mahabharata - Adi Parva - Chapter Footnotes

1-3-1 ಪರಿಕ್ಷಿತೋಽಪತ್ಯ ಪುಮಾನ್ಪಾರಿಕ್ಷಿತಃ। ಸರಮಾಯಾಃ ದೇವಶುನ್ಯಾಃ ಅಪತ್ಯಂ ಪುಮಾನ್ಸಾರಮೇಯಃ॥ 1-3-9 ಅದೃಷ್ಟಂ ಅತರ್ಕಿತಂ॥ 1-3-10 ಸಂಭ್ರಾಂತಃ ಸಂತಪ್ತ ಇತಿ ಪಾಠಾಂತರಂ॥ 1-3-11 ಪಾಪಕೃತ್ಯಾಂ ಶಾಪರೂಪಾಂ ಬಲಾಯುಃ-ಪ್ರಾಣನಿಕೃಂತನೀಂ ದೇವತಾಂ। ಶಮಯೇದಕ್ರೋಧನಾಂ ಕುರ್ಯಾತ್। 1-3-18 ಉಪಾಂಶುವ್ರತಂ ಗೂಢವ್ರತಂ॥ 1-3-20 ತಕ್ಷಶಿಲಾಂ ದೇಶವಿಶೇಷಂ ಜೇತುಮಿತಿ ಶೇಷಃ॥ 1-3-21 ಅಪೋತ್ತೀತ್ಯಪೋದಃ ಅಬ್ಭಕ್ಷಃ ತಸ್ಯಾಪತ್ಯಮಾಪೋದಃ॥ 1-3-22 ಕೇದಾರೋ ಮಹಾಕ್ಷೇತ್ರಾಂತರ್ಗತಂ ಚತುರಸ್ರಂ ತಸ್ಯ ಖಂಡೋ ಜಲನಿರೋಧಭಿತ್ತಿಃ ತಂ॥ 1-3-36 ಪೀವಾನಂ ಪುಷ್ಟಂ। ವೃತ್ತಿಂ ಜೀವಿಕಾಂ॥ 1-3-42 ವೃತ್ತ್ಯುಪರೋಧಂ ವೃತ್ತಿಪ್ರತಿಬಂಧಂ॥ 1-3-44 ಚರಸಿ ಭಕ್ಷಯಸಿ॥ 1-3-51 ತೀಕ್ಷ್ಣವಿಪಾಕೈಃ ಪಾಕಕಾಲೇ ಉದರೇಽಗ್ನಿಜ್ವಾಲೋತ್ಥಾಪಕೈಃ॥ 1-3-56 ಕರ್ತಾರಾವಿತಿ ಲುಡಂತಂ॥ 1-3-57 ಪ್ರಪೂರ್ವಗಾವಿತಿ। ಅಸ್ಯ ಶ್ಲೋಕಸ್ಯಾನನ್ವಯಾದುತ್ತರಶ್ಲೋಕಸ್ಥಂ ಸಂಬೋಧನಮಿಹ ಯೋಜ್ಯಂ। ಹೇ ನಾಸತ್ಯದಸ್ರೌ ಗಿರಾ ವಾಣ್ಯಾ। ವಾಂ ಯುವಾಂ ಶಂಸಾಮಿ ಸ್ತೌಮಿ। ವ್ಯವಹಿತಾಶ್ಚೇತಿ ಗತಿಸಂಜ್ಞತ್ವಾತ್ಪ್ರಶಂಸಾಮೀತಿ ವಾಽನ್ವಯಃ। ಕಿಂಭೂತೌ ವಾಂ। ಪ್ರಪೂರ್ವಗೌ ಪ್ರಕರ್ಷೇಣಾನ್ಯದೇವತಾಭ್ಯಃ ಪೂರ್ವಂ ಯಜ್ಞಂ ಗಚ್ಛಂತೌ। ಪೂರ್ವಜೌ ಅಶ್ವಜಾತ್ಯಾಂ ಹಿ ಪೂರ್ವಂ ಮುಖಸಂಯೋಗಃ ತತಃ ಸಂಯೋಗಾದ್ಗರ್ಭೋತ್ಪತ್ತಿರಿತಿ ತತ್ರ ಗರ್ಭೋತ್ಪತ್ತೇಃ ಪೂರ್ವಂ ಮುಖಯೋಹಗಮಾತ್ರಾಜ್ಜಾತೌ। ಚಿತ್ರಭಾನೂ ಅಗ್ನಿತುಲ್ಯೌ। ತಪಸಾ ಸಾಮರ್ಥ್ಯೇನ। ಅನಂತೌ ಅನಂತರೂಪಧರೌ। ದಿವ್ಯೌ ದಿವಃ ದ್ಯೋತಮಾನಾತ್ಸೂರ್ಯಾದ್ಭವೌ। ಸುಪರ್ಣೌ ಶೋಭನಗಮನೌ। ವಿರಜೌ ವಿಗತರಜೋಗುಣೌ। ವಿಶ್ವಾ ವಿಶ್ವಾನಿ। ಭುವನಾನಿ ಅಧಿ। ವಿಮಾನೌ ಸ್ವವಿಮಾನೌ। ಕ್ಷಿಪಂತೌ ಪ್ರೇರಯಂತೌ॥ 1-3-58 ಹಿರಣ್ಮಯಾವಿತಿ। ಕಿಂಭೂತೌ ವಿಮಾನೌ। ಹಿರಣ್ಮಯೌ ಸುವರ್ಣಮಯೌ। ಶಕುನೀ। ಲುಪ್ತೋಪಮಮೇತತ್। ಶೀಘ್ರಗಾಮಿತ್ವಾತ್ಪಕ್ಷಿಣಾವಿವ। ಯದ್ವಾ ಪದದ್ವಯಮಪ್ಯಶ್ವಿನೋರೇವ ವಿಶೇಷಣಂ। ಹಿರಣ್ಮಯೌ ಸುವರ್ಣಾಲಂಕೃತೌ। ಶಕುನೀ ಆರೋಗ್ಯಕರಣೇನ ಶಕುಂ ಶಕ್ತಿಂ ನಯತಃ ಪ್ರಾಪಯತ ಇತಿ ಶಕುನೀ। ಸಾಂಪರಾಯೌ ಸಂಪರಾಯಃ ಪರಲೋಕಸ್ತಸ್ಮೈ ಹಿತೌ। ಯದ್ವಾ ಸಾಂಪರಾಯಾಮಾಪದಿ ಅಯಃ ಪ್ರಾಪ್ತಿರ್ಯಯೋಸ್ತೌ। ಭಕ್ತಾನಾಮಾಪದಿ ತದ್ರಕ್ಷಣಾಯಾಗಚ್ಛಂತೌ। ನಾಸತ್ಯದಸ್ರೌ। ನಾಸತ್ಯೌ ಅಸತ್ಯರಹಿತೌ। ನಾಸಾಪುಟಜಾತೌ ವಾ। ದಸ್ರೌ ದರ್ಶನೀಯೌ। ಸುಸೌ ಸುನಾಸಿಕೌ। ವಿಶೇಷೇಣ ಜಯಂತೌ ವಿಜಯಂತೌ। ವಿಜಯಂತಾವೇವ ವೈಜಯಂತೌ। ವಿವಸ್ವತಃ ಸೂರ್ಯಸ್ಯ ತರಸಾ ಬಲೇನ ಅಸಿತಂ ಶ್ಯಾಮಕುಷ್ಠಂ ಅಧಿವ್ಯಯಂತೌ ನಿರಾಕುರ್ವಂತೌ। ಶುಕ್ಲಂ ದೀಪ್ತಿಯುಕ್ತಂ ವರ್ಮಂ ಚಕ್ಷುರ್ವಾ। ವಯಂತೌ ಕುರ್ವಂತೌ। ಸೂರ್ಯಸ್ಯ ಪಿತೃತ್ವಾತ್ ತದ್ಬಲೇನ ಯುವಯೋರೇತತ್ಸಾಮರ್ಥ್ಯಂ ಯುಜ್ಯತ ಇತಿ ಸ್ತುತಿಃ। ಸುವೇಮೌ। ಲುಪ್ತೋಪಮಮೇತತ್। ಯಥಾ ವೇಮಧಾರಿಣೌ ತಂತುವಾಯೌ ಪಟಾದಸಿತಕೇಶಾದಿ ದೂರೀಕುರುತಃ ಶುಕ್ಲಂ ಚ ತಂತುಂ ವಯತಸ್ತಥೇತ್ಯರ್ಥಃ॥ 1-3-59 ಗ್ರಸ್ತಾಮಿತಿ। ಹೇ ಅಶ್ವಿನೌ। ಸುಪರ್ಣಸ್ಯ ಲುಪ್ತೋಪಮಮೇತತ್। ಸುಪರ್ಣತುಲ್ಯಪರಾಕ್ರಮಸ್ಯ ಗತೇರ್ವಾ ವೃಕಸ್ಯ ಬಲೇನ ಗ್ರಸ್ತಾಂ ಅಭಿಭೂತಾಂ। ವರ್ತಿಕಾಂ ವರ್ತಿಕಾಖ್ಯಾಂ ಪಕ್ಷಿಣೀಂ। ತಸ್ಯಾಃ ಸೌಭಗಾಯ ಜೀವನರೂಪಸುಖಾಯ। ಅಮುಂಚತಾಂ ಭವಂತಾವಿತಿ ಶೇಷಃ। ಆಸ್ನೋ ವೃಕಸ್ಯೇತ್ಯಸ್ಯಾಮೃಚಿ ಇಯಂ ಕಥಾ ಪ್ರಸಿದ್ಧಾ। ಅಹಂ ತೌ ಯುವಾಂ ತಾವತ್ ಕಾರ್ತ್ಸ್ನ್ಯೇನ ಅನಮಂ ನಮಸ್ಕೃತವಾನಸ್ಮಿ। ತೌ ಕೌ। ಯೌ ಪ್ರತಿ। ಸುಷ್ಟು ವರ್ತತ ಇತಿ ಸುವೃತ್ ಸೋಮಯಾಗಕರ್ತಾ। ತಮಾಯ ತಮು ಗ್ಲಾನಾವಿತಿ ಧಾತೋಃ ಗ್ಲಾನಯೇ। ಅಸತ್ತಮಾಃ ಅಸಮೀಚೀನಾ ಅಪಿ ಗಾಃ ಉದಾವಹತ್ ಪ್ರಾರ್ಥನಾವಿಷಯತ್ವೇನ ಪ್ರಾಪಯಾಮಾಸ। ಗೋವಿಷಯಪ್ರಾರ್ಥನಾಂ ಕೃತವಾನಿತ್ಯರ್ಥಃ। ಕಿಂಭೂತೌ ಯೌ। ಅರುಣಾ ಅರುಣೌ। ಡಾದೇಶಶ್ಛಾಂದಸಃ। ಲುಪ್ತೋಪಮಮೇತತ್। ಸೋಮಯಾಗೇ ಹಿ ಪ್ರಾತರನುವಾಕಾದಾವಶ್ವಿನೋಃ ಸ್ತುತತ್ವಾತ್ ಯಥಾ ದಿನಾರಂಭೇ ಅರುಣಸ್ತಥಾ ಸೋಮಯಾಗಾರಂಭೇ ಯುವಾಮಿತ್ಯರ್ಥಃ। ಅತ್ರಾಯಮಾಶಯಃ। ಸೋಮಯಾಗೇ ಇಂದ್ರಾದಿಷು ದೇವತಾಭೂತೇಷು ಸತ್ಸ್ವಪಿ ಅಸಮೀಚೀನಗೋರಕ್ಷಣಸ್ಯಾನನ್ಯಸಾಧ್ಯತ್ವಜ್ಞಾನೇನ ಯಜಮಾನೇನ ಭವಂತಾವೇವ ಪ್ರಾರ್ಥಿತಾವಿತ್ಯಹಮಪಿ ಯುವಾಮೇವ ಸ್ತೌಮೀತಿ॥ 1-3-60 ಷಷ್ಟಿಶ್ಚ ಗಾವ ಇತಿ। ಜ್ಯೋತಿಷ್ಟೋಮೇ ಸಂತ್ಯುಪಸದಸ್ತಿಸ್ರಃ। ತಾಶ್ಚ ಸತ್ರೇಽಧಿಕಾ ಭವಂತಿ। ಉಪಸತ್ಸು ಚ ಪ್ರವರ್ಗ್ಯ ಉಕ್ತಃ। ತತ್ರ ಮಹಾವೀರಾಖ್ಯಪಾತ್ರೇಷು ತಪ್ತೇ ಘೃತೇ ದುಗ್ಧಂ ಪ್ರಕ್ಷಿಪ್ಯತೇ ತದರ್ಥಾ ಚಾಸ್ತಿ ಧೇನುಃ। ತತೋ ಘೃತಂ ದುಗ್ಧಂ ಚ ಮಿಶ್ರಮಶ್ವಿಭ್ಯಾಂ ಹೂಯತೇ। ಏವಂ ಸತಿ ಯದಾ ಗವಾಮಯನಾದಿಸತ್ರೇಷು ಸಂವತ್ಸರಮುಪಸದಃ ಕ್ರಿಯಂತೇ ತತ್ರ ಘರ್ಮೇ ಸರ್ವೋತ್ಕೃಷ್ಟೇ ಅಶ್ವಿನಾವೇವ ಯಷ್ಟವ್ಯಾವಿತಿ ಸ್ತುತಿರತ್ರ ಕ್ರಿಯತೇ। ತಾವಶ್ವಿನಾವನಮಮಿತಿ ಗತೇನ ಸಂಬಂಧಃ। ತೌ ಕೌ ಯತ್ತದೋರ್ನಿತ್ಯಸಂಬಂಧಾದ್ಯೌ ತಂ ಘರ್ಮಂ ದುಹತಃ ಸಾಧಯತಃ। ಪ್ರಸಿದ್ಧೋಪಿ ಘರ್ಮೋ ಭವತೋರ್ಭವತಿ। ಭವತೋರೇವ ದೇವತಾತ್ವಾದಿತ್ಯಾಶಯಃ। ತಂ ಕಂ ಯತ್ತದೋರ್ನಿತ್ಯಸಂಬಂಧಾದ್ಯಂ ಘರ್ಮಂ ತ್ರಿಶತಾಃ ಷಷ್ಟಿಶ್ಚ ಧೇನವೋ ದುಗ್ಧದಾತ್ರ್ಯೋ ಗಾವಃ। ಘರ್ಮೇ ದುಗ್ಧರಹಿತಾನಾಂ ಗವಾಮನುಪಯೋಗಾತ್। ಏಕಂ ವತ್ಸಂ ವತ್ಸರಂ। ಅತ್ಯಂತಸಂಯೋಗೇ ದ್ವಿತೀಯಾ। ವತ್ಸರಾವಧೀತ್ಯರ್ಥಃ। ಸುವತೇ ಸಾಧಯಂತಿ। ಘೃತೇನ। ದುಹಂತಿ ದುಗ್ಧೇನ ಸಾಧಯಂತಿ। ಯಜ್ಞಾದೌ ಸಾವನಃ ಸ್ಮೃತ ಇತಿ ವಾಕ್ಯಾದತ್ರ ಸಾವನವರ್ಷಗ್ರಹಣೇನ ಷಷ್ಟ್ಯಧಿಕಶತತ್ರಯದಿನಾನಿ ಭವಂತಿ। ತೇನ ತಾವತ್ಯ ಏವ ಗಾವಃ ಘೃತದುಗ್ಧಾಭ್ಯಾಂ ಘರ್ಮಂ ಸಾಧಯಂತೀತ್ಯರ್ಥಃ। ಕಥಂಭೂತಾ ಗಾವಃ। ನಾನಾಗೋಷ್ಠಾಃ ಲುಪ್ತೋಪಮಮೇತತ್। ದಿನಾನಾಂ ಗೋಷ್ಠೋಪಮಾಯಾ ವಿವಕ್ಷಿತತ್ವಾತ್ ನಾನಾಗೋಷ್ಠನಿಷ್ಠಾ ಇತ್ಯರ್ತಃ। ಏಕದೋಹನಾ ವಿಹಿತಾಃ ಏಕೋಽಧ್ವರ್ಯುರ್ದೋಹನಕರ್ತಾ ಯಾಸಾಮೇವಂಭೂತಾಃ ಶ್ರುತಾವುಕ್ತಾ ಇತ್ಯರ್ಥಃ। ಕಿಂಭೂತ ಘರ್ಮಂ ಉಕ್ಥ್ಯಂ ಪ್ರಶಸ್ಯಂ॥ 1-3-61-62 ಏಕಾಂ ನಾಭಿಮಿತಿ। ಸೂರ್ಯರಥಚಾಲಕತ್ವೇನಾಶ್ವಿನಾವತ್ರ ಸ್ತೂಯೇತೇ। ಶ್ಲೋಕದ್ವಯಸ್ಯೈಕಾನ್ವಯಃ। ಹೇ ಅಶ್ವಿನೌ ಯುವಾಂ। ವಿಷೀದತಂ ವಿಷೀದಂತಂ। ಛಾಂದಸೋ ನುಮಭಾವಃ। ಮಾಂ ಮುಂಚತಃ। ಲಕಾರವ್ಯತ್ಯಯೇನ ಮುಂಚತಮಿತ್ಯಾಶಂಸಾ। ತೌ ಕೌ। ಯಾವಶ್ವಿನೌ। ಚರ್ಷಣೀ ಲುಪ್ತೋಪಮಂ ಚೈತತ್। ಚರ್ಷಣಿಶಬ್ದೋ ನಿಘಂಟುಷು ಮನುಷ್ಯಪರ್ಯಾಯಃ ಪಠಿತಃ। ಮನುಷ್ಯಾವಿವೇತ್ಯರ್ಥಃ। ಸೂರ್ಯರಥಚಾಲಕತ್ವೇನ ಅಶ್ವಿನೋಃ ಶೋಭಾಂ ವಕ್ತುಂ ಸೂರ್ಯರಥಸಂಬಂಧಿಚಕ್ರದ್ವಯಗತಿಂ ವರ್ಣಯತಿ ಪಾದತ್ರಿಕದ್ವಯೇನ। ಏಕಪದಮಾವೃತ್ಯ ಯೋಜ್ಯಂ। ಏಕಂ ಚಕ್ರಂ ಈದೃಶಂ ಪರಿವರ್ತತೇ ಭ್ರಮತಿ। ಅನ್ಯದೇಕಂ ಚಕ್ರಂ ಈದೃಶಂ ವರ್ತತೇ ಚಲತೀತ್ಯರ್ಥಃ। ಕೀದೃಶಮೇಕಂ ಚಕ್ರಂ ಆದ್ಯಸ್ಯ ಏಕಾಂ ನಾಭಿಂ ಸಪ್ತಶತಾಃ ಸಪ್ತಶತಸಂಖ್ಯಾಃ ಅರಾಃ ಅನ್ಯಾಶ್ಚ ವಿಂಶತಿಸಂಖ್ಯಾ ಅರಾಃ ಶ್ರಿತಾಃ ಸಂಲಗ್ನಾಃ। ಚಕ್ರಮಧ್ಯಸ್ಥನಾಭೌ ವಿಂಶತ್ಯಧಿಕಸಪ್ತಶತಸಂಖ್ಯಾಃ ಅರಾಃ ತಿರ್ಯಕ್ ಸಂಲಗ್ನಾ ಇತ್ಯರ್ಥಃ। ಕಿಂಭೂತಾ ಅರಾಃ। ಪ್ರಧಿಷು ಬಾಹ್ಯಚಕ್ರಾವಯವೇಷು ಅರ್ಪಿತಾ ಅಧಿನಿವೇಶಿತಾ ಇತ್ಯರ್ಥಃ। ಕೀದೃಶಮನ್ಯಚ್ಚಕ್ರಂ ದ್ವಾದಶಾರಂ ಷಣ್ಣಾಭಿ। ಪುಂರತ್ವಂ ಛಾಂದಸಂ। ಕೀದೃಶಂ ಪ್ರಥಮಚಕ್ರಂ। ಅನೇಮಿ ಚಲನೇಮಿರಹಿತಮಿತ್ಯರ್ಥಃ। ಅಜರಂ ನ ಜೀರ್ಯತ ಇತ್ಯಜರಂ। ಜೀರ್ಣಂ ನ ಭವತೀತ್ಯರ್ಥಃ। ಏಕಂ ಚಕ್ರಂ ಮಧ್ಯಶಂಕುನಿಹಿತಪಾಶವತ್ಸ್ವಸ್ಥಲ ಏವ ಪರಿಭ್ರಮತ್। ದ್ವಿತೀಯಂ ತು ಸಮಂತತಶ್ಚರತೀತ್ಯಾಶಯಃ। ದ್ವಿತೀಯಚಕ್ರವಿಶೇಷಣಮೇಕಾಕ್ಷಮಿತಿ। ಏಕಂ ಉತ್ಕೃಷ್ಟೋಽಕ್ಷೋಽಸ್ಯ ಅತಿದೃಢ ಇತ್ಯರ್ಥಃ। ಅಮೃತಸ್ಯ ಸ್ವರ್ಗಸ್ಯ ಧಾರಣಂ ರಕ್ಷಣಸಾಧನಂ। ಯಸ್ಮಿನ್ಸ್ವಚಕ್ರೇ ವಿಶ್ವೇ ಸವೇ ದೇವಾಃ ಅಧಿವಿಷಕ್ತಾಃ। ಪ್ರಾಧಾನ್ಯಾದ್ದೇವಗ್ರಹಣಂ। ತೇನ ತದುಪಲಕ್ಷಿತಾಃ ಸರ್ವೇ ಜೀವಾ ಇತ್ಯರ್ಥಃ। ಸರ್ವೇಷಾಂ ಸೂರ್ಯಚಕ್ರನಿಯೋಗೋದಿತತ್ವಾದಿತ್ಯರ್ಥಃ। ಅತ್ರ "ಪಂಚಾರೇ ಚಕ್ರೇ" ಇತ್ಯಾದಿಶ್ರುತಯೋ ಮಾನಂ॥ 1-3-63 ಅಶ್ವಿನಾವಿತಿ। ಹೇ ಅಶ್ವಿನೌ ದಾಸಪತ್ನೀ। ಸುಪಾಂಸುಲುಗಿತಿ ಲುಪ್ತ ಸಪ್ತಮೀಬಹುವಚನತ್ವೇನ ದಾಸಪತ್ನೀಷು ಅಪ್ಸು। ಇಂದುಂ ಅಮೃತಂ ಸೋಮಾಖ್ಯಮಮೃತಂ। ತಿರೋಧತ್ತಾಂ ಕೃತವಂತೌ। ಕಿಂಭೂತಾವಶ್ವಿನೌ ವೃತ್ತಭೂಯೌ ಭೂಯೋವೃತ್ತೌ ನಾನಾಕರ್ಮಾಣಾವಿತ್ಯರ್ಥಃ। ಹಿತ್ವೇತಿ। ಅಶ್ವಿನೌ ಯತ್ ಯದಾ ಗಿರಿಂ ಮೇ ಹಿತ್ವಾ ತ್ಯಕ್ತ್ವಾ ಗಾಂ ಭುವಂ ಉದಾಚರಂತೌ ಗಚ್ಛಂತೌ। ತತ್ ತದಾ ಬಲಸ್ಯ ಪ್ರಾಣಿನಾಂ ಸಾಮರ್ಥ್ಯಸ್ಯ ಸಂಬಂಧಿನೀಂ ತಜ್ಜನಿಕಾಂ ವೃಷ್ಟಿಂ ಪ್ರತಿ। ಅಹ್ನಾತ ಶೀಘ್ರಂ। ಅಹ್ನಾದಿತಿ ಸುಬಂತಪ್ರತಿರೂಪಕಮವ್ಯಯಂ। ಪ್ರಸ್ಥಿತೌ ಕೃತಪ್ರಸ್ಥಾನೌ ಭವಥಃ। ಸುಮೇರೋಃ ಸಕಾಶಾದ್ಭುವಮಾಗತ್ಯ ಪ್ರಾಣಿನಾಮನ್ನಾದಿದ್ವಾರೇಣ ಬಲಜನಿಕಾಂ ವೃಷ್ಟಿಂ ಕುರುಥ ಇತ್ಯರ್ಥಃ॥ 1-3-64 ಯುವಾಮಿತಿ। ಹೇ ಅಶ್ವಿನೌ ಯುವಾಂ ಅಗ್ರೇ ಪ್ರಥಮಂ ಸಮಾನಂ ಸಂಯಕ್ ಆನಃ ಆಗತಂ ಗಮನ ಯಸ್ಮಿನ್ಕರ್ಮಣಿ ತಥಾ। ಸೋಮಯಾಗೇ ಪ್ರಥಮಂ ಗಚ್ಛಂತಾವಿತಿ ಯಾವತ್ ದಶ ದಿಶೋ ಜನಯಥಃ। ದಿಕ್ಶಬ್ದೇನ ಇಂದ್ರಾದಯೋ ದಿಕ್ಪಾಲಾ ಲಕ್ಷ್ಯಂತೇ। ಜನಿಃ ಪ್ರಾದುರ್ಭಾವಾರ್ಥಃ। ಸೋಮಯಾಗೇ ಪ್ರಥಮಗಾಮಿತ್ವೇನ ಇಂದ್ರಾದಿದೇವತಾಪ್ರಾದುರ್ಭಾವಕತ್ವಂ। ಅಥ ತದನಂತರಂ ಯಾಃ ದಿಶಃ ದಿಗ್ದೇವತಾ ಮೂರ್ಧ್ನಿ ಯಾಗಸ್ಯ ಮೂರ್ಧ್ನಿ ಪ್ರಧಾನೇ ವಿಯಂತಿ ಸಂಬಂಧ್ಯಂತೇ। ತಾಸಾಂ ದಿಗ್ದೇವತಾನಾಂ ಯಾತಂ ಯಾನಮನು ಪಶ್ಚಾತ್ ಋಷಯಃ ಪ್ರಯಾಂತಿ ಮೂರ್ಧ್ನೀತಿ ಪೂರ್ವೇಣಾನ್ವಯಃ। ಅತಏವ ಯುವಯೋಃ ದೇವಾ ಮನುಷ್ಯಾಶ್ಚ ಕ್ಷಿತಿಮೈಶ್ವರ್ಯಂ ಐಶ್ವರ್ಯ ಯುಕ್ತಾಂ ಸ್ತುತಿಮಾಚರಂತಿ ಕುರ್ವಂತಿ॥ 1-3-65 ಯುವಾಂ ವರ್ಣಾನಿತಿ ತ ಇತಿ ತಚ್ಛಬ್ದಾತ್ ಯಚ್ಛಬ್ದೋ ದ್ರಷ್ಟವ್ಯಃ। ಹೇ ಅಶ್ವಿನೌ ಯುವಾಂ ವರ್ಣಾನ್ನಾನಾವರ್ಣಾನ್ ವಿಶ್ವರೂಪಾನ್ ಸೃಷ್ಟ್ಯಾದಿಹೇತುತ್ವೇನ ಅನೇಕರೂಪಾನ್ ಯಾನಭಾನೂನ್ ವಿಕುರುಥಃ ವಿಶೇಷೇಣ ಕುರುಥಃ ಸೂರ್ಯರಥಪ್ರಕಾಶಯಿತೃತ್ವಾದಿತ್ಯಾಶಯಃ। ತೇ ಭಾನವಃ ಸೂರ್ಯಕಿರಣಾಃ ವಿಶ್ವಾ ವಿಶ್ವಾನಿ ಸರ್ವಾಣಿ ಭುವನಾನಿ ಅಧಿಕ್ಷಿಯಂತೇ ಆವೃಣ್ವಂತಿ। ತ ಏವ ಭಾನವೋಽನುಸೃತಾಶ್ಚರಂತ್ಯಪಿ ವಿಚರಂತಿ ಚೇತ್ಯರ್ಥಃ। ಅತಏವ ದೇವಾ ಮನುಷ್ಯಾಶ್ಚ ಯುವಯೋಃ ಕ್ಷಿತಿ ಸ್ತುತಿಮಾಚರಂತೀತಿ ಪೂರ್ವವದರ್ಥಃ॥ 1-3-66 ತೌ ನಾಸತ್ಯಾವಿತಿ ಹೇ ನಾಸತ್ಯಾವಶ್ವಿನೌ ಅಹಂ ತೌ ವಾಂ ಯುವಾಂ ಮಹೇ ಪೂಜಯಾಮಿ। ಮನಸಾ ಪೂಜಯಾಮೀತ್ಯರ್ಥಃ। ಯಾಂ ಛಾಂದಸತ್ವೇನ ಜಾತ್ಯಭಿಪ್ರಾಯೇಣೈಕವಚನಂ। ಯೇ। ಪುಷ್ಕರಸ್ಯ ಜಾತ್ಯಭಿಪ್ರಾಯೈಕವಚನಂ। ಪುಷ್ಕರಾಣಾಂ ಪದ್ಮಾನಾಂ ಸ್ರಜಂ ಜಾತ್ಯೇಕವಚನೇನ ಸ್ರಜೌ ಮಾಲೇ ಬಿಭೃಥೋ ಧಾರಯಥಃ। ತೌ ಪ್ರಸಿದ್ಧೌ ಅಮೃತೌ ನಾಸ್ತಿ ಮೃತಂ ಮರಣಂ ಯಯೋಸ್ತೌ ತಥೋಕ್ತೌ ಋತಾವೃಧೌ ಋತಂ ಸತ್ಯಂ ಯಜ್ಞಮುದಕಂ ವಾ ವರ್ಧಯತ ಇತಿ ತಥಾ ತೌ ನಾಸತ್ಯೌ ಋತೇ ವಿನಾ ದೇವಾ ಇಂದ್ರಾದಯಃ ಪದೇ ಸ್ಥಾನೇ ಸೋಮಯಾಗಾದೌ ತದ್ದೇವಸಂಬಂಧಿತ್ವೇನ ಪ್ರಸಿದ್ಧಂ ಹವಿಃ ನ ಪ್ರಸೂತೇ ವಚನವ್ಯತ್ಯಯೇನ ನ ಪ್ರಾಪ್ನುವಂತಿ। ಸೋಮಯಾಗೇ ಅಶ್ವಿನೋಃ ಪ್ರಥಮಗಾಮಿತ್ವೇನ ತೌ ವಿನಾ ದೇವಾಃ ಸ್ವಾಂಶಂ ನ ಸ್ವೀಕುರ್ವಂತೀತ್ಯರ್ಥಃ॥ 1-3-67 ಮುಖೇನ ಗರ್ಭಮಿತಿ। ಹೇ ಅಶ್ವಿನೌ ತೌ ಯುವಾಂ ಜೀವಸೇ ಜೀವಿತು। ಅಸೇನ್ಪ್ರತ್ಯಯಾಂತಮೇತತ್। ಗಾಂ ದೃಷ್ಟಿಂ ಮುಂಚಥಃ ಲಕಾರವ್ಯತ್ಯಯೇನ ಮುಂಚತಮಿತ್ಯಾಶಂಸಾ। ತೌ ಕೌ ಯೌ ಮುಖೇನ ಕೃತ್ವಾ ಯುವಾನೌ ತರುಣಾವೇವ ಗರ್ಭಂ ಭಾವಪ್ರಧಾನೋ ನಿರ್ದೇಶಃ। ಗರ್ಭತ್ವಂ ಲಭತಾಂ ಅಲಭತಾಂ। ಬಹುಲಂ ಛಂದಸೀತ್ಯಡಭಾವಃ। ನನು ನವಮಾಸಗರ್ಭಧಾರಣಾಭಾವೇ ಕಥಮಾಕಸ್ಮಿಕೋತ್ಪತ್ತಿಃ ಕಥಂ ಚ ಸ್ತನ್ಯಪಾನಾದ್ಯಭಾವೇ ಆಕಸ್ಮಿಕಂ ತಾರುಣ್ಯಮಿತ್ಯತ ಆಹ। ಗತಾಸುರಿತ್ಯಾದಿ। ಗತಾ ಅಸವಃ ಪ್ರಾಣಾ ಯಸ್ಯೇತಿ ಗತಾಸುರ್ಮನುಷ್ಯಾದಿಃ। ಏತತ್ ಛಾಂದಸೋ ಲಿಂಗವ್ಯತ್ಯಯಃ। ಏನಂ ಗರ್ಭಂ। ಪ್ರಪದೇನ ಪ್ರಕೃಷ್ಟೇನ ಪದೇನ ಗಮನೇನ ನವಮಾಸರೂಪೇಣ ಪ್ರಸೂತೇ ಜಾತಃ ಉತ್ಪನ್ನಃ ಸ ಗರ್ಭಃ ಸದ್ಯಃ ತತ್ಕಾಲೇ ಜನನೀಂ ಅತ್ತಿ ಪಿಬತಿ। ಮನುಷ್ಯದೇಹೇ ಏತದುಚಿತಂ। ಅಶ್ವಿನೋಸ್ತು ಮರಣಧರ್ಮತ್ವಾಭಾವಾನ್ನೈವಮಿತ್ಯಾಶಯಃ॥ 1-3-77 ಏಷಾ ತಸ್ಯೇತಿ ಸೂತವಾಕ್ಯಂ॥ 1-3-79 ಗೌರ್ಬಲೀವರ್ದಃ॥ 1-3-81 ನೇಯೇಷ ನ ಕಾಮಿತವಾನ್॥ 1-3-83 ನಿಯೋಜಯಾಮಾಸ ಅಗ್ನಿಶುಶ್ರೂಷಾದತವಿತಿ ಶೇಷಃ॥ 1-3-84 ಪರಿಹೀಯತೇ ನ್ಯೂನಂ ಭವತಿ॥ 1-3-90 ಆಹುಃ ವೃದ್ಧಾ ಇತಿ ಶೇಷಃ॥ 1-3-91 ವ್ರೂಯಾತ್ ಅಧ್ಯಾಯಪಯೇತ್। ಪೃಚ್ಛತಿ ಅಧೀತೇ। ಅಧರ್ಮೇಣ ಗುರುದಕ್ಷಿಣಾದಿವ್ಯತಿರೇಕೇಣ॥ 1-3-96 ಪಿನದ್ಧೇ ಧೃತೇ॥ 1-3-101 ಅನುಪಸ್ಪೃಶ್ಯ ಅನಾಚಂಯ॥ 1-3-106 ಅನೃತೇನೋಪಚರಿತುಂ ವಂಚಯಿತುಂ॥ 1-3-127 ಉದಕಾರ್ಥಂ ಶೌಚಾಚಮನಾದಿ ಕರ್ತುಂ॥ 1-3-129 ದೃಢಮಾಸನ್ನಃ ಅತ್ಯಂತಸನ್ನಿಹಿತಃ॥ 1-3-135 ಕಲ್ಮಾಷಕುಂಡಲಾಃ ಚಿತ್ರಕುಂಡಲಾಃ॥ 1-3-137 ಅರ್ಕಾಂಶುಸೇನಾಯಾಂ ಸೇನಾವದ್ದುಃಸಹರಶ್ಮಿಜಾಲೇ॥ 1-3-142 ಮಹದ್ದ್ಯುಗ್ನಿ ತೀರ್ಥವಿಶೇಷೇ॥ 1-3-145 ಮಂತ್ರವಾದಶ್ಲೋಕೈಃ ಮಂತ್ರಸ್ವರೂಪಶ್ಲೋಕೈಃ॥ 1-3-146 ತ್ರೀಣ್ಯರ್ಪಿತಾನೀತಿ। ಮಂತ್ರಲಿಂಗಮಾತ್ರಾವಗಮಾತ್ತುಷ್ಟಾವ। ವಿಶೇಷಶಾನಂ ತು ತಸ್ಯ ಗುರುಮುಖಾದೇವ ಭವಿಷ್ಯತಿ। ಅತ್ರ ಚಕ್ರೇ। ನಿತ್ಯಂ ಚರತಿ ಭ್ರಮತಿ। ಧ್ರುವೇ ಪ್ರವಾಹರೂಪೇಣ ನಿತ್ಯೇ ಕಾಲರೂಪೇ। ಶತಾನಿ ಷಷ್ಟಿಶ್ಚ ಅಹೋರಾತ್ರಾಣಾಮಿತಿ ಶೇಷಃ। ಚತುರ್ವಿಂಶತಿಪರ್ವಣಾಂ ಶುಕ್ಲಕೃಷ್ಣಪಕ್ಷರೂಪಾಣಾಂ ಯೋಗೋ ಯುಸ್ಮಿಂತಥಾಭೂತೇ। ಮಧ್ಯೇಽರ್ಪಿತಾನಿ। ಯಚ್ಚ ಷಟ್ಕುಮಾರಾಃ ಋತವಃ ಪರಿವರ್ತಯಂತಿ॥ 1-3-147 ತಂತ್ರಂ ಚೇದಮಿತಿ। ತಂತ್ರಂ ಆತಾನವಿತಾನರೂಪಂ ತಂತುಸಮುದಾಯಂ। ವಿಶ್ವರೂಪೇ ಸಮಯಭೇದೇನ ಸ್ತ್ರೀಪುರುಷಾದಿರೂಪೇ। ಯುವತ್ಯೌ ಧಾತಾವಿಘಾತಾರೌ। ವಯತಃ ರಚನಾಂ ಕುರತಃ। ಸಂವತ್ಸರರೂಪಂ ಪಟಮಿತಿಶೇಷಃ। ವರ್ತಯಂತ್ಯೌ ಸಂಚಾರಯಂತ್ಯೌ। ಭೂತಾನಿ ಚ ಪರಿವರ್ತಯಂತ್ಯೌ ವಯತ ಇತಿ ಪೂರ್ವೇಣಾನ್ವಯಃ॥ 1-3-148 ಭರ್ತಾ ಧಾರಕಃ॥ 1-3-149 ಅಪಾಂ ಗರ್ಭಂ ಅದ್ಭ್ಯೋ ಜಾತಂ। ಪುರಾಣಂ ಆದಿಸರ್ಗಭವಂ। ವೈಶ್ವಾನರಂ ಅಗ್ನಿರೂಪಮಶ್ವ। ವಾಜಿನ ವಾಹನಂ ಅಭ್ಯುಪೈತಿ। ತಸ್ಮೈ ನಮ ಇತ್ಯನ್ವಯಃ॥ 1-3-152 ಸ್ನೋತೋಭ್ಯಃ ಶರೀರರಂಧ್ರೇಭ್ಯಃ॥ 1-3-157 ಆವಾಪಯಂತೀ ವೇಣೀರೂಪೇಣ ಕೇಶಾನಾಂ ಸಂಗ್ರಥನಂ ಕಾರಯಂತೀ॥ 1-3-159 ತ್ವಂ ಮನಾಗಸಿ ನ ಶಪ್ತಃ ಇತಿ ಪಾಠೇ ಸ್ವಲಕಾಲನಿಮಿತ್ತಂ ನ ಶಪ್ತೋಸಿ। ಯದಿ ಕ್ಷಮಂ ನಾಗತಃ ಸ್ಯಾಃ ಶಪ್ತಃ ಸ್ಯಾ ಇತ್ಯರ್ಥಃ॥ 1-3-168 ನ ವ್ಯಾಪನ್ನೋ ನ ಮೃತಃ॥ 1-3-182 ಕಶ್ಯಪ ಇತ್ಯಪಿ ಪಾಠೋ ದೃಶ್ಯತೇ॥ ॥ ತೃತೀಯೋಽಧ್ಯಾಯಃ॥ 3 ॥



ಆದಿಪರ್ವ - ಅಧ್ಯಾಯ 004

॥ ಶ್ರೀಃ ॥

1.4. ಅಧ್ಯಾಯಃ 004 

 
(ಅಥ ಪೌಲೋಮಪರ್ವ  ॥ 4 ॥)

Mahabharata - Adi Parva - Chapter Topics

ಸೌತಿಶೌನಕಸಂವಾದಮುಖೇನ ಕಥೋಪೋದ್ಧಾತಃ॥ 1 ॥

ರೋಮಹರ್ಷಣಪುತ್ರ ಉಗ್ರಶ್ರವಾಃ ಸೌತಿಃ ಪೌರಾಣಿಕೋ ನೈಮಿಶಾರಣ್ಯೇ ಶೌನಕಸ್ಯ ಕುಲಪತೇರ್ದ್ವಾದಶವಾರ್ಷಿಕೇ ಸತ್ರೇ ಋಷೀನಭ್ಯಾಗತಾನುಪತಸ್ಥೇ॥  1-4-1 (888) 
ಪೌರಾಣಿಕಃ ಪುರಾಣೇ ಕೃತಶ್ರಮಃ ಸ ಕೃತಾಂಜಲಿಸ್ತಾನುವಾಚ।
`ಮಯೋತ್ತಂಕಸ್ಯ ಚರಿತಮಶೇಷಮುಕ್ತಂ ಜನಮೇಜಯಸ್ಯ ಸಾರ್ಪಸತ್ರೇ ನಿಮಿತ್ತಾಂತರಮಿದಮಪಿ।' 
ಕಿಂ ಭವಂತಃ ಶ್ರೋತುಮಿಚ್ಛಂತಿ ಕಿಮಹಂ ಬ್ರವಾಣೀತಿ॥  1-4-2 (889) 
ತಮೃಷಯ ಊಚುಃ। 1-4-3x (25) 
ಪರಂ ರೌಮಹರ್ಷಣೇ ಪ್ರವಕ್ಷ್ಯಾಮಸ್ತ್ವಾಂ ನಃ ಪ್ರತಿವಕ್ಷ್ಯಸಿ ವಚಃ ಶುಶ್ರೂಷತಾಂ ಕಥಾಯೋಗಂ ನಃ ಕಥಾಯೋಗೇ॥  1-4-3 (890) 
ತತ್ರ ಭಗವಾನ್ ಕುಲಪತಿಸ್ತು ಶೌನಕೋಽಗ್ನಿಶರಣಮಧ್ಯಾಸ್ತೇ।
`ದೀರ್ಘಸತ್ರತ್ವಾತ್ಸರ್ವಾಃ ಕಥಾಃ ಶ್ರೋತುಂ ಕಾಲೋಸ್ತಿ॥'  1-4-4 (891) 
ಯೌಽಸೌ ದಿವ್ಯಾಃ ಕಥಾ ವೇದ ದೇವತಾಸುರಸಂಶ್ರಿತಾಃ।
ಮನುಷ್ಯೋರಗಗಂಧರ್ವಕಥಾ ವೇದ ಚ ಸರ್ವಶಃ॥ 1-4-5 (892) 
ಸ ಚಾಪ್ಯಸ್ಮಿನ್ಮಶೇ ಸೌತೇ ವಿದ್ವಾನ್ಕುಲಪತಿರ್ದಿವಜಃ।
ದಕ್ಷೋ ಧೃತವ್ರತೋ ಧೀಮಾಞ್ಶಾಸ್ತ್ರೇ ಚಾರಣ್ಯಕೇ ಗುರುಃ॥ 1-4-6 (893) 
ಸತ್ಯವಾದೀ ಶಮಪರಸ್ತಪಸ್ವೀ ನಿಯತವ್ರತಃ।
ಸರ್ವೇಷಾಮೇವ ನೋ ಮಾನ್ಯಃ ಸ ತಾವತ್ಪ್ರತಿಪಾಲ್ಯತಾಂ॥ 1-4-7 (894) 
ತಸ್ಮಿನ್ನಧ್ಯಾಸತಿ ಗುರಾವಾಸನಂ ಪರಮಾರ್ಚಿತಂ।
ತತೋ ವಕ್ಷ್ಯಸಿ ಯತ್ತ್ವಾಂ ಸ ಪ್ರಕ್ಷ್ಯತಿ ದ್ವಿಜಸತ್ತಮಃ॥ 1-4-8 (895) 
ಸೌತಿರುವಾಚ। 1-4-9x (26) 
ಏವಮಸ್ತು ಗುರೌ ತಸ್ಮಿನ್ನುಪವಿಷ್ಟೇ ಮಹಾತ್ಮನಿ।
ತೇನ ಪೃಷ್ಟಃ ಕಥಾಃ ಪುಣ್ಯಾ ವಕ್ಷ್ಯಾಮಿ ವಿವಿಧಾಶ್ರಯಾಃ॥ 1-4-9 (896) 
ಸೋಽಥ ವಿಪ್ರರ್ಷಭಃ ಸರ್ವಂ ಕೃತ್ವಾ ಕಾರ್ಯಂ ಯಥಾವಿಧಿ।
ದೇವಾನ್ವಾಗ್ಭಿಃ ಪಿತೄನದ್ಭಿಸ್ತರ್ಪಯಿತ್ವಾಽಽಜಗಾಮ ಹ॥ 1-4-10 (897) 
ಯತ್ರ ಬ್ರಹ್ಮರ್ಷಯಃ ಸಿದ್ಧಾಃ ಸುಖಾಸೀನಾ ಧೃತವ್ರತಾಃ।
ಯಜ್ಞಾಯತನಮಾಶ್ರಿತ್ಯ ಸೂತಪುತ್ರಪುರಸ್ಪರಾಃ॥ 1-4-11 (898) 
ಋತ್ವಿಕ್ಷ್ವಥ ಸದಸ್ಯೇಷು ಸ ವೈ ಗೃಹಪತಿಸ್ತದಾ।
ಉಪವಿಷ್ಟೇಷೂಪವಿಷ್ಟಃ ಶೌನಕೋಽಥಾಬ್ರವೀದಿದಂ॥ ॥ 1-4-12 (899) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಪೌಲೋಮಪರ್ವಣಿ ಚತುರ್ಥೋಽಧ್ಯಾಯಃ॥ 4 ॥

Mahabharata - Adi Parva - Chapter Footnotes

1-4-7 ಪ್ರತಿಪಾಲ್ಯತಾಂ ಪ್ರತೀಕ್ಷ್ಯತಾಂ॥ 1-4-10 ವಾಗ್ಭಿಃ ಬ್ರಹ್ಮಯಜ್ಞೀಯಾಭಿಃ॥ ಚತುರ್ಥೋಽದ್ಯಾಯಃ॥ 4 ॥




ಆದಿಪರ್ವ - ಅಧ್ಯಾಯ 005

॥ ಶ್ರೀಃ ॥

1.5. ಅಧ್ಯಾಯಃ 005 

Mahabharata - Adi Parva - Chapter Topics

ಭೃಗುವಂಶಕಥನಂ॥ 1 ॥ ಪೌಲೋಮೋಪಾಖ್ಯಾನಂ॥ 2 ॥ ಪುಲೋಮಾಪಹಾರಃ॥ 3 ॥ ಪುಲೋಮಾಗ್ನಿಸಂವಾದಃ॥ 4 ॥

Mahabharata - Adi Parva - Chapter Text

1-5-0 (900) 
ಶೌನಕ ಉವಾಚ। 1-5-0x (27) 
ಪುರಾಣಮಖಿಲಂ ತಾತ ಪಿತಾ ತೇಽಧೀತವಾನ್ಪುರಾ।
`ಭಾರತಾಧ್ಯಯನಂ ಸರ್ವಂ ಕೃಷ್ಣದ್ವೈಪಾಯನಾತ್ತದಾ।' 
ಕಚ್ಚಿತ್ತ್ವಮಪಿ ತತ್ಸರ್ವಮಧೀಷೇ ರೌಮಹರ್ಷಣೇ॥  1-5-1 (901) 
ಪುರಾಣೇ ಹಿ ಕಥಾ ದಿವ್ಯಾ ಆದಿವಂಶಾಶ್ಚ ಧೀಮತಾಂ।
ಕಥ್ಯಂತೇ ಯೇ ಪುರಾಽಸ್ಮಾಭಿಃ ಶ್ರುತಪೂರ್ವಾಃ ಪಿತುಸ್ತವ॥ 1-5-2 (902) 
ತತ್ರ ವಂಶಮಹಂ ಪೂರ್ವಂ ಶ್ರೋತುಮಿಚ್ಛಾಮಿ ಭಾರ್ಗವಂ।
ಕಥಯಸ್ವ ಕಥಾಮೇತಾಂ ಕಲ್ಯಾಃ ಸ್ಮಃ ಶ್ರವಣೇ ತವ॥ 1-5-3 (903) 
ಸೌತಿರುವಾಚ। 1-5-4x (28) 
ಯದಧೀತಂ ಪುರಾ ಸಂಯಗ್ದ್ವಿಜಶ್ರೇಷ್ಠೈರ್ಮಹಾತ್ಮಭಿಃ।
ವೈಶಂಪಾಯನವಿಪ್ರಾಗ್ರ್ಯೈಸ್ತೈಶ್ಚಾಪಿ ಕಥಿತಂ ಯಥಾ॥ 1-5-4 (904) 
ಯದಧೀತಂ ಚ ಪಿತ್ರಾ ಮೇ ಸಂಯಕ್ಕೈವ ತತೋ ಮಯಾ।
ತಾವಚ್ಛೃಣುಷ್ವ ಯೋ ದೇವೈಃ ಸೇಂದ್ರೈಃ ಸರ್ಷಿಮರುದ್ಗಣೈಃ॥ 1-5-5 (905) 
ಪೂಜಿತಃ ಪ್ರವರೋ ವಂಶೋ ಭಾರ್ಗವೋ ಭೃಗುನಂದನ।
ಇಮಂ ವಂಶಮಹಂ ಪೂರ್ವಂ ಭಾರ್ಗವಂ ತೇ ಮಹಾಮುನೇ॥ 1-5-6 (906) 
ನಿಗದಾಮಿ ಯಥಾಯುಕ್ತಂ ಪುರಾಣಾಶ್ರಯಸಂಯುತಂ।
ಭೃಗುರ್ಮಹರ್ಷಿರ್ಭಗವಾನ್ಬ್ರಹ್ಮಣಾ ವೈ ಸ್ವಯಂಭುವಾ॥ 1-5-7 (907) 
ವರುಣಸ್ಯ ಕ್ರತೌ ಜಾತಃ ಪಾವಕಾದಿತಿ ನಃ ಶ್ರುತಂ।
ಭೃಗೋಃ ಸುದಯಿತಃ ಪುತ್ರಶ್ಚ್ಯವನೋ ನಾಮ ಭಾರ್ಗವಃ॥ 1-5-8 (908) 
ಚ್ಯವನಸ್ಯ ಚ ದಾಯಾದಃ ಪ್ರಮತಿರ್ನಾಮ ಧಾರ್ಮಿಕಃ।
ಪ್ರಮತೇರಪ್ಯಭೂತ್ಪುತ್ರೋ ಘೃತಾಚ್ಯಾಂ ರುರುರಿತ್ಯುತ॥ 1-5-9 (909) 
ರುರೋರಪಿ ಸುತೋ ಜಜ್ಞೇ ಶುನಕೋ ವೇದಪಾರಗಃ।
ಪ್ರಮದ್ವರಾಯಾಂ ಧರ್ಮಾತ್ಮಾ ತವ ಪೂರ್ವಪಿತಾಮಹಃ॥ 1-5-10 (910) 
ತಪಸ್ವೀ ಚ ಯಶಸ್ವೀ ಚ ಶ್ರುತವಾನ್ಬ್ರಹ್ಮವಿತ್ತಮಃ।
ಧಾರ್ಮಿಕಃ ಸತ್ಯವಾದೀ ಚ ನಿಯತೋ ನಿಯತಾಶನಃ॥ 1-5-11 (911) 
ಶೌನಕ ಉವಾಚ। 1-5-12x (29) 
ಸೂತಪುತ್ರ ಯಥಾ ತಸ್ಯ ಭಾರ್ಗವಸ್ಯ ಮಹಾತ್ಮನಃ।
ಚ್ಯವನತ್ವಂ ಪರಿಖ್ಯಾತಂ ತನ್ಮಮಾಚಕ್ಷ್ವ ಪೃಚ್ಛತಃ॥ 1-5-12 (912) 
ಸೌತಿರುವಾಚ। 1-5-13x (30) 
ಭೃಗೋಃ ಸುದಯಿತಾ ಭಾರ್ಯಾ ಪುಲೋಮೇತ್ಯಭಿವಿಶ್ರುತಾ।
ತಸ್ಯಾಂ ಸಮಭವದ್ಗರ್ಭೋ ಭೃಗುವೀರ್ಯಸಮುದ್ಭವಃ॥ 1-5-13 (913) 
ತಸ್ಮಿನ್ಗರ್ಭೇಽಥ ಸಂಭೂತೇ ಪುಲೋಮಾಯಾಂ ಭೃಗೂದ್ವಹ।
ಸಮಯೇ ಸಮಶೀಲಿನ್ಯಾಂ ಧರ್ಮಪತ್ನ್ಯಾಂ ಯಶಸ್ವಿನಃ॥ 1-5-14 (914) 
ಅಭಿಷೇಕಾಯ ನಿಷ್ಕ್ರಾಂತೇ ಭೃಗೌ ಧರ್ಮಭೃತಾಂ ವರೇ।
ಆಶ್ರಮಂ ತಸ್ಯ ರಕ್ಷೋಽಥ ಪುಲೋಮಾಽಭ್ಯಾಜಗಾಮ ಹ॥ 1-5-15 (915) 
ತಂ ಪ್ರವಿಶ್ಯಾಶ್ರಮಂ ದೃಷ್ಟ್ವಾ ಭೃಗೋರ್ಭಾರ್ಯಾಮನಿಂದಿತಾಂ।
ಹೃಚ್ಛಯೇನ ಸಮಾವಿಷ್ಟೋ ವಿಚೇತಾಃ ಸಮಪದ್ಯತ॥ 1-5-16 (916) 
ಅಭ್ಯಾಗತಂ ತು ತದ್ರಕ್ಷಃ ಪುಲೋಮಾ ಚಾರುದರ್ಶನಾ।
ನ್ಯಮಂತ್ರಯತ ವನ್ಯೇನ ಫಲಮೂಲಾದಿನಾ ತದಾ॥ 1-5-17 (917) 
ತಾಂ ತು ರಕ್ಷಸ್ತದಾ ಬ್ರಹ್ಮನ್ಹೃಚ್ಛಯೇನಾಭಿಪೀಡಿತಂ।
ದೃಷ್ಟ್ವಾ ಹೃಷ್ಟಮಭೂದ್ರಾಜಂಜಿಹೀರ್ಷುಸ್ತಾಮನಿಂದಿತಾಂ॥ 1-5-18 (918) 
ಜಾತಮಿತ್ಯಬ್ರವೀತ್ಕಾರ್ಯಂ ಜಿಹೀರ್ಷುರ್ಮುದಿತಃ ಶುಭಾಂ।
ಸಾ ಹಿ ಪೂರ್ವಂ ವೃತಾ ತೇನ ಪುಲೋಂನಾ ತು ಶುಚಿಸ್ಮಿತಾ॥ 1-5-19 (919) 
ತಾಂ ತು ಪ್ರಾದಾತ್ಪಿತಾ ಪಶ್ಚಾದ್ಭೃಗವೇ ಶಾಸ್ತ್ರವತ್ತದಾ।
ತಸ್ಯ ತತ್ಕಿಲ್ಬಿಷಂ ನಿತ್ಯಂ ಹೃದಿ ವರ್ತತಿ ಭಾರ್ಗವ॥ 1-5-20 (920) 
ಇದಮಂತರಮಿತ್ಯೇವಂ ಹರ್ತುಂ ಚಕ್ರೇ ಮನಸ್ತದಾ।
ಅಥಾಗ್ನಿಶರಣೇಽಪಶ್ಯಜ್ಜ್ವಲಂತಂ ಜಾತವೇದಸಂ॥ 1-5-21 (921) 
ತಮಪೃಚ್ಛತ್ತತೋ ರಕ್ಷಃ ಪಾವಕಂ ಜ್ವಲಿತಂ ತದಾ।
ಶಂಸ ಮೇ ಕಸ್ಯ ಭಾರ್ಯೇಯಮಗ್ನೇ ಪೃಚ್ಛೇ ಋತೇನ ವೈ॥ 1-5-22 (922) 
ಮುಖಂ ತ್ವಮಸಿ ದೇವಾನಾಂ ವದ ಪಾವಕ ಪೃಚ್ಛತೇ।
ಮಯಾ ಹೀಯಂ ವೃತಾ ಪೂರ್ವಂ ಭಾರ್ಯಾರ್ಥೇ ವರವರ್ಣಿನೀ॥ 1-5-23 (923) 
ಪಶ್ಚಾದಿಮಾಂ ಪಿತಾ ಪ್ರಾದಾದ್ಭೃಗವೇಽನೃತಕಾರಕಃ।
ಸೇಯಂ ಯದಿ ವರಾರೋಹಾ ಭೃಗೋರ್ಭಾರ್ಯಾ ರಹೋಗತಾ॥ 1-5-24 (924) 
ತಥಾ ಸತ್ಯಂ ಸಮಾಖ್ಯಾಹಿ ಜಿಹೀರ್ಷಾಂಯಾಶ್ರಮಾದಿಮಾಂ।
ಸ ಮನ್ಯುಸ್ತತ್ರ ಹೃದಯಂ ಪ್ರದಹನ್ನಿವ ತಿಷ್ಠತಿ॥ 1-5-25 (925) 
ಮತ್ಪೂರ್ವಭಾರ್ಯಾಂ ಯದಿಮಾಂ ಭೃಗುರಾಪ ಸುಮಧ್ಯಮಾಂ।
`ಅಸಂಮತಮಿದಂ ಮೇಽದ್ಯ ಹರಿಷ್ಯಾಂಯಾಶ್ರಮಾದಿಮಾಂ'॥ 1-5-26 (926) 
ಸೌತಿರುವಾಚ। 1-5-27x (31) 
ಏವಂ ರಕ್ಷಸ್ತಮಾಮಂತ್ರ್ಯ ಜ್ವಲಿತಂ ಜಾತವೇದಸಂ।
ಶಂಕಮಾನಂ ಭೃಗೋರ್ಭಾರ್ಯಾಂ ಪುನಃಪುನರಪೃಚ್ಛತ॥ 1-5-27 (927) 
ತ್ವಮಗ್ನೇ ಸರ್ವಭೂತಾನಾಮಂತಶ್ಚರಸಿ ನಿತ್ಯದಾ।
ಸಾಕ್ಷಿವತ್ಪುಣ್ಯಪಾಪೇಷು ಸತ್ಯಂ ಬ್ರೂಹಿ ಕವೇ ವಚಃ॥ 1-5-28 (928) 
ಮತ್ಪೂರ್ವಭಾರ್ಯಾಽಪಹೃತಾ ಭೃಗುಣಾಽನೃತಕಾರಿಣಾ।
ಸೇಯಂ ಯದಿ ತಥಾ ಮೇ ತ್ವಂ ಸತ್ಯಮಾಖ್ಯಾತುಮರ್ಹಸಿ॥ 1-5-29 (929) 
ಶ್ರುತ್ವಾ ತ್ವತ್ತೋ ಭೃಗೋರ್ಭಾರ್ಯಾಂ ಹರಿಷ್ಯಾಂಯಾಶ್ರಮಾದಿಮಾಂ।
ಜಾತವೇದಃ ಪಶ್ಯತಸ್ತೇ ವದ ಸತ್ಯಾಂ ಗಿರಂ ಮಮ॥ 1-5-30 (930) 
ಸೌತಿರುವಾಚ। 1-5-31x (32) 
ತಸ್ಯೈತದ್ವಚನಂ ಶ್ರುತ್ವಾ ಸಪ್ತಾರ್ಚಿರ್ದುಃಖಿತೋಽಭವತ್।
`ಸತ್ಯಂ ವದಾಮಿ ಯದಿ ಮೇ ಶಾಪಃ ಸ್ಯಾದ್ಬ್ರಹ್ಮವಿತ್ತಮಾತ್॥ 1-5-31 (931) 
ಅಸತ್ಯಂ ಚೇದಹಂ ಬ್ರೂಯಾಂ ಪತಿಷ್ಯೇ ನರಕಾಂಧ್ರುವಂ।'
ಭೀತೋಽನೃತಾಚ್ಚ ಶಾಪಾಚ್ಚ ಭೃಗೋರಿತ್ಯಬ್ರವೀಚ್ಛನೈಃ॥  1-5-32 (932) 
ತ್ವಯಾ ವೃತಾ ಪುಲೋಮೇಯಂ ಪೂರ್ವಂ ದಾನವನಂದನ।
ಕಿಂ ತ್ವಿಯಂ ವಿಧಿನಾ ಪೂರ್ವಂ ಮಂತ್ರವನ್ನ ವೃತಾ ತ್ವಯಾ॥ 1-5-33 (933) 
ಪಿತ್ರಾ ತು ಭೃಗವೇ ದತ್ತಾ ಪುಲೋಮೇಯಂ ಯಶಸ್ವಿನೀ।
ದದಾತಿ ನ ಪಿತಾ ತುಭ್ಯಂ ವರಲೋಭಾನ್ಮಹಾಯಶಾಃ॥ 1-5-34 (934) 
ಅಥೇಮಾಂ ವೇದದೃಷ್ಟೇನ ಕರ್ಮಣಾ ವಿಧಿಪೂರ್ವಕಂ।
ಭಾರ್ಯಾಮೃಷಿರ್ಭೃಗುಃ ಪ್ರಾಪ ಮಾಂ ಪುರಸ್ಕೃತ್ಯ ದಾನವ॥ 1-5-35 (935) 
ಸೇಯಮಿತ್ಯವಗಚ್ಛಾಮಿ ನಾನೃತಂ ವಕ್ತುಮುತ್ಸಹೇ।
ನಾನೃತಂ ಹಿ ಸದಾ ಲೋಕೇ ಪೂಜ್ಯತೇ ದಾನವೋತ್ತಮ॥ ॥ 1-5-36 (936) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಪೌಲೋಮಪರ್ವಣಿ ಪಂಚಮೋಽಧ್ಯಾಯಃ॥ 5 ॥

Mahabharata - Adi Parva - Chapter Footnotes

1-5-3 ಕಲ್ಯಾಃ ಸಮರ್ಥಾಃ। ತವ ತ್ವತ್ತಃ ಶ್ರೋತುಮಿತಿ ಸಂಬಂಧಃ॥ 1-5-7 ಯಥಾಯುಕ್ತಂ ಕಥಾಯುಕ್ತಂ ಇತ್ಯಪಿ ಪಾಠಃ। ಪುರಾಣಸ್ಯ ಆಶ್ರಯಃ ಉಪೋದ್ಧಾತಃತತ್ಸಂಯುತಂ॥ 1-5-19 ಬಾಲ್ಯೇ ಕಿಲ ರುದತೀಂ ಕನ್ಯಾಂ ರೋದನಾನಿವೃತ್ತ್ಯರ್ಥಂ ಭೀಷಯಿತುಂ ಪಿತ್ರೋಕ್ತಂ ರೇ ರಕ್ಷ ಏನಾಂ ಗೃಹಾಣೇತಿ। ತಾವತೈವ ಗೃಹೇ ಸನ್ನಿಹಿತೇನ ರಕ್ಷಸಾ ವೃತಾ ಮಮೇಯಂ ಭಾರ್ಯೇತಿ॥ 1-5-27 ಶಂಕಮಾನಂ ಛಲವಚನೇನ ಪೂರ್ವಂ ಮಹ್ಯಂ ದತ್ತಾ ಪಶ್ಚಾದ್ವಿಧಿಪೂರ್ವಕಂ ಭೃಗವೇ ದತ್ತಾಽತೋ ಮಮ ವಾ ಭೃಗೋರ್ವಾ ಭಾರ್ಯೇತಿ ಸಂದಿಹಾನಂ॥ 1-5-28 ಕವೇ ಸರ್ವಜ್ಞ॥ ಪಂಚಮೋಽಧ್ಯಾಯಃ॥ 5 ॥



ಆದಿಪರ್ವ - ಅಧ್ಯಾಯ 006

॥ ಶ್ರೀಃ ॥

1.6. ಅಧ್ಯಾಯಃ 006 

Mahabharata - Adi Parva - Chapter Topics

ಚ್ಯವನೋತ್ಪತ್ತೀ ರಕ್ಷೋವಿನಾಶಶ್ಚ॥ 1 ॥ ಅಗ್ನೇರ್ಭೃಗುಶಾಪಃ॥ 2 ॥

Mahabharata - Adi Parva - Chapter Text

1-6-0 (937) 
ಸೌತಿರುವಾಚ। 1-6-0x (33) 
ಅಗ್ನೇರಥ ವಚಃ ಶ್ರುತ್ವಾ ತದ್ರಕ್ಷಃ ಪ್ರಜಹಾರ ತಾಂ।
ಬ್ರಹ್ಮನ್ವರಾಹರೂಪೇಣ ಮನೋಮಾರುತರಂಹಸಾ॥ 1-6-1 (938) 
ತತಃ ಸ ಗರ್ಭೋ ನಿವಸನ್ಕುಕ್ಷೌ ಭೃಗುಕುಲೋದ್ವಹ।
ರೋಷಾನ್ಮಾತುಶ್ಚ್ಯುತಃ ಕುಕ್ಷೇಶ್ಚ್ಯವನಸ್ತೇನ ಸೋಽಭವತ್॥ 1-6-2 (939) 
ತಂ ದೃಷ್ಟ್ವಾ ಮಾತುರುದರಾಚ್ಚ್ಯುತಮಾದಿತ್ಯವರ್ಚಸಂ।
ತದ್ರಕ್ಷೋ ಭಸ್ಮಸಾದ್ಭೂತಂ ಪಪಾತ ಪರಿಮುಚ್ಯ ತಾಂ॥ 1-6-3 (940) 
ಸಾ ತಮಾದಾಯ ಸುಶ್ರೋಣೀ ಸಸಾರ ಭೃಗುನಂದನಂ।
ಚ್ಯವನಂ ಭಾರ್ಗವಂ ಪುತ್ರಂ ಪುಲೋಮಾ ದುಃಖಮೂರ್ಚ್ಛಿತಾ॥ 1-6-4 (941) 
ತಾಂ ದದರ್ಶ ಸ್ವಯಂ ಬ್ರಹ್ಮಾ ಸರ್ವಲೋಕಪಿತಾಮಹಃ।
ರುದತೀಂ ಬಾಷ್ಪಪೂರ್ಣಾಕ್ಷೀಂ ಭೃಗೋರ್ಭಾರ್ಯಾಮನಿಂದಿತಾಂ॥ 1-6-5 (942) 
ಸಾಂತ್ವಯಾಮಾಸ ಭಗವಾನ್ವಧೂಂ ಬ್ರಹ್ಮಾ ಪಿತಾಮಹಃ।
ಅಶ್ರುಬಿಂದೂದ್ಭವಾ ತಸ್ಯಾಃ ಪ್ರಾವರ್ತತ ಮಹಾನದೀ॥ 1-6-6 (943) 
ಆವರ್ತಂತೀ ಸೃತಿಂ ತಸ್ಯಾ ಭೃಗೋಃ ಪತ್ನ್ಯಾಸ್ತಪಸ್ವಿನಃ।
ತಸ್ಯಾ ಮಾರ್ಗಂ ಸೃತವತೀಂ ದೃಷ್ಟ್ವಾ ತು ಸರಿತಂ ತದಾ॥ 1-6-7 (944) 
ನಾಮ ತಸ್ಯಾಸ್ತದಾ ನದ್ಯಾಶ್ಚಕ್ರೇ ಲೋಕಪಿತಾಮಹಃ।
ವಧೂಸರೇತಿ ಭಗವಾಂಶ್ಚ್ಯವನಸ್ಯಾಶ್ರಮಂ ಪ್ರತಿ॥ 1-6-8 (945) 
ಸ ಏವಂ ಚ್ಯವನೋ ಜಜ್ಞೇ ಭೃಗೋಃ ಪುತ್ರಃ ಪ್ರತಾಪವಾನ್।
ತಂ ದದರ್ಶ ಪಿತಾ ತತ್ರ ಚ್ಯವನಂ ತಾಂ ಚ ಭಾಮಿನೀಂ। 
ಸ ಪುಲೋಮಾಂ ತತೋ ಭಾರ್ಯಾಂ ಪಪ್ರಚ್ಛ ಕುಪಿತೋ ಭೃಗುಃ॥  1-6-9 (946) 
ಭೃಗುರುವಾಚ। 1-6-10x (34) 
ಕೇನಾಸಿ ರಕ್ಷಸೇ ತಸ್ಮೈ ಕಥಿತಾ ತ್ವಂ ಜಿಹೀರ್ಷವೇ।
ನ ಹಿ ತ್ವಾ ವೇದ ತದ್ರಕ್ಷೋ ಮದ್ಭಾರ್ಯಾಂ ಚಾರುಹಾಸಿನೀಂ॥ 1-6-10 (947) 
ತತ್ತ್ವಮಾಖ್ಯಾಹಿ ತಂ ಹ್ಯದ್ಯ ಶಪ್ತುಮಿಚ್ಛಾಂಯಹಂ ರುಷಾ।
ಬಿಭೇತಿ ಕೋ ನ ಶಾಪಾನ್ಮೇ ಕಸ್ಯ ಚಾಯಂ ವ್ಯತಿಕ್ರಮಃ॥ 1-6-11 (948) 
ಪುಲೋಮೋವಾಚ। 1-6-12x (35) 
ಅಗ್ನಿನಾ ಭಗವಂಸ್ತಸ್ಮೈ ರಕ್ಷಸೇಽಹಂ ನಿವೇದಿತಾ।
ತತೋ ಮಾಮನಯದ್ರಕ್ಷಃ ಕ್ರೋಶಂತೀಂ ಕುರರೀಮಿವ॥ 1-6-12 (949) 
ಸಾಽಹಂ ತವ ಸುತಸ್ಯಾಸ್ಯ ತೇಜಸಾ ಪರಿಮೋಕ್ಷಿತಾ।
ಭಸ್ಮೀಭೂತಂ ಚ ತದ್ರಕ್ಷೋ ಮಾಮುತ್ಸೃಜ್ಯ ಪಪಾತ ವೈ॥ 1-6-13 (950) 
ಸೌತಿರುವಾಚ। 1-6-14x (36) 
ಇತಿ ಶ್ರುತ್ವಾ ಪುಲೋಮಾಯಾ ಭೃಗುಃ ಪರಮಮನ್ಯುಮಾನ್।
ಶಶಾಪಾಗ್ನಿಮತಿಕ್ರುದ್ಧಃ ಸರ್ವಭಕ್ಷೋ ಭವಿಷ್ಯಸಿ॥ ॥ 1-6-14 (951) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಪೌಲೋಮಪರ್ವಣಿ ಷಷ್ಠೋಽಧ್ಯಾಯಃ॥ 6 ॥

Mahabharata - Adi Parva - Chapter Footnotes

1-6-2 ತೇನ ಚ್ಯುತತ್ವೇನ ಹೇತುನಾ॥ 2 ॥ 1-6-7 ಆವರ್ತಂತೀ ಸೃತಿಂ ತಸ್ಯಾಃ। ಸೃತಿಂ ಮಾರ್ಗಂ। ಅನುವರ್ತ್ಮ ಸೃತಾ ತಸ್ಯಾ ಇತಿ ಪಾಠಾಂತರಂ॥ 7 ॥ ಷಷ್ಠೋಽಧ್ಯಾಯಃ॥ 6 ॥



ಆದಿಪರ್ವ - ಅಧ್ಯಾಯ 007

॥ ಶ್ರೀಃ ॥

1.7. ಅಧ್ಯಾಯಃ 007 

Mahabharata - Adi Parva - Chapter Topics

ಕ್ರೋಧೇನಾಗ್ನಿಕೃತ ಆತ್ಮೋಪಸಂಹಾರಃ॥ 1 ॥ ಬ್ರಹ್ಮೋಕ್ತಸಾಂತ್ವವಚನೇನಾಗ್ನೇಃ ಸಂತೋಷಃ॥ 2 ॥

Mahabharata - Adi Parva - Chapter Text

1-7-0 (952) 
ಸೌತಿರುವಾಚ। 1-7-0x (37) 
ಶಪ್ತಸ್ತು ಭೃಗುಣಾ ವಹ್ನಿಃ ಕ್ರುದ್ಧೋ ವಾಕ್ಯಮಥಾಬ್ರವೀತ್।
ಕಿಮಿದಂ ಸಾಹಸಂ ಬ್ರಹ್ಮನ್ಕೃತವಾನಸಿ ಮಾಂ ಪ್ರತಿ॥ 1-7-1 (953) 
ಧರ್ಮೇ ಪ್ರಯತಮಾನಸ್ಯ ಸತ್ಯಂ ಚ ವದತಃ ಸಮಂ।
ಪೃಷ್ಟೋ ಯದಬ್ರವಂ ಸತ್ಯಂ ವ್ಯಭಿಚಾರೋಽತ್ರ ಕೋ ಮಮ॥ 1-7-2 (954) 
ಪೃಷ್ಟೋ ಹಿಸಾಕ್ಷೀಯಃ ಸಾಕ್ಷ್ಯಂ ಜಾನಾನೋಽಪ್ಯನ್ಯಥಾ ವದೇತ್।
ಸ ಪೂರ್ವಾನಾತ್ಮನಃ ಸಪ್ತ ಕುಲೇ ಹನ್ಯಾತ್ತಥಾಽಪರಾನ್॥ 1-7-3 (955) 
ಯಶ್ಚ ಕಾರ್ಯಾರ್ಥತತ್ತ್ವಜ್ಞೋ ಜಾನಾನೋಽಪಿ ನ ಭಾಷತೇ।
ಸೋಽಪಿ ತೇನೈವ ಪಾಪೇನ ಲಿಪ್ಯತೇ ನಾತ್ರ ಸಂಶಯಃ॥ 1-7-4 (956) 
ಶಕ್ತೋಽಹಮಪಿ ಶಪ್ತುಂ ತ್ವಾಂ ಮಾನ್ಯಾಸ್ತು ಬ್ರಾಹ್ಮಣಾ ಮಮ।
ಜಾನತೋಽಪಿ ಚ ತೇ ಬ್ರಹ್ಮನ್ಕಥಯಿಷ್ಯೇ ನಿಬೋಧ ತತ್॥ 1-7-5 (957) 
ಯೋಗೇನ ಬಹುಧಾಽಽತ್ಮಾನಂ ಕೃತ್ವಾ ತಿಷ್ಠಾಮಿ ಮೂರ್ತಿಷು।
ಅಗ್ನಿಹೋತ್ರೇಷು ಸತ್ರೇಷು ಕ್ರಿಯಾಸು ಚ ಮಖೇಷು ಚ॥ 1-7-6 (958) 
ವೇದೋಕ್ತೇನ ವಿಧಾನೇನ ಮಯಿ ಯದ್ಧೂಯತೇ ಹವಿಃ।
ದೇವತಾಃ ಪಿತರಶ್ಚೈವ ತೇನ ತೃಪ್ತಾ ಭವಂತಿ ವೈ॥ 1-7-7 (959) 
ಆಪೋ ದೇವಗಣಾಃ ಸರ್ವೇ ಆಪಃ ಪಿತೃಗಣಾಸ್ತಥಾ।
ದರ್ಶಶ್ಚ ಪೌರ್ಣಮಾಸಶ್ಚ ದೇವಾನಾಂ ಪಿತೃಭಿಃ ಸಹ॥ 1-7-8 (960) 
ದೇವತಾಃ ಪಿತರಸ್ತಸ್ಮಾತ್ಪಿತರಶ್ಚಾಪಿ ದೇವತಾಃ।
ಏಕೀಭೂತಾಶ್ಚ ದೃಶ್ಯಂತೇ ಪೃಥಕ್ತ್ವೇನ ಚ ಪರ್ವಸು॥ 1-7-9 (961) 
ದೇವತಾಃ ಪಿತರಶ್ಚೈವ ಭುಂಜತೇ ಮಯಿ ಯದ್ಭುತಂ।
ದೇವತಾನಾಂ ಪಿತೄಣಾಂ ಚ ಮುಖಮೇತದಹಂ ಸ್ಮೃತಂ॥ 1-7-10 (962) 
ಅಮಾವಾಸ್ಯಾಂ ಹಿ ಪಿತರಃ ಪೌರ್ಣಮಾಸ್ಯಾಂ ಹಿ ದೇವತಾಃ।
ಮನ್ಮುಖೇನೈವ ಹೂಯಂತೇ ಭುಂಜತೇ ಚ ಹುತಂ ಹವಿಃ॥ 1-7-11 (963) 
ಸರ್ವಭಕ್ಷಃ ಕಥಂ ತ್ವೇಷಾಂ ಭವಿಷ್ಯಾಮಿ ಮುಖಂ ತ್ವಹಂ।  1-7-12 (964) 
ಸೌತಿರುವಾಚ।
ಚಿಂತಯಿತ್ವಾ ತತೋ ವಹ್ನಿಶ್ಚಕೇ ಸಂಹಾರಮಾತ್ಮನಃ॥  1-7-12x (38) 
ದ್ವಿಜಾನಾಮಗ್ನಿಹೋತ್ರೇಷು ಯಜ್ಞಸತ್ರಕ್ರಿಯಾಸು ಚ।
ನಿರೋಂಕಾರವಷಟ್ಕಾರಾಃ ಸ್ವಧಾಸ್ವಾಹಾವಿವರ್ಜಿತಾಃ॥ 1-7-13 (965) 
ವಿನಾಽಗ್ನಿನಾ ಪ್ರಜಾಃ ಸರ್ವಾಸ್ತತ ಆಸನ್ಸುದುಃಖಿತಾಃ।
ಅಥರ್ಷಯಃ ಸಮುದ್ವಿಗ್ನಾ ದೇವಾನ್ ಗತ್ವಾಬ್ರುವನ್ವಚಃ॥ 1-7-14 (966) 
ಅಗ್ನಿನಾಶಾತ್ಕ್ರಿಯಾಭ್ರಾಂಶಾದ್ಭ್ರಾಂತಾ ಲೋಕಾಸ್ತ್ರಯೋಽನಘಾಃ।
ವಿಧಧ್ವಮತ್ರ ಯತ್ಕಾರ್ಯಂ ನ ಸ್ಯಾತ್ಕಾಲಾತ್ಯಯೋ ಯಥಾ॥ 1-7-15 (967) 
ಅಥರ್ಷಯಶ್ಚ ದೇವಾಶ್ಚ ಬ್ರಹ್ಮಾಣಮುಪಗಂಯ ತು।
ಅಗ್ನೇರಾವೇದಯಞ್ಶಾಪಂ ಕ್ರಿಯಾಸಂಹಾರಮೇವ ಚ॥ 1-7-16 (968) 
ಭೃಗುಣಾ ವೈ ಮಹಾಭಾಗ ಶಪ್ತೋಽಗ್ನಿಃ ಕಾರಣಾಂತರೇ।
ಕಥಂ ದೇವಮುಖೋ ಭೂತ್ವಾ ಯಜ್ಞಭಾಗಾಗ್ರಭುಕ್ ತಥಾ॥ 1-7-17 (969) 
ಹುತಭುಕ್ಸರ್ವಲೋಕೇಷು ಸರ್ವಭಕ್ಷತ್ವಮೇಷ್ಯತಿ।  1-7-18 (970) 
ಸೌತಿರುವಾಚ।
ಶ್ರುತ್ವಾ ತು ತದ್ವಚಸ್ತೇಷಾಮಗ್ನಿಮಾಹೂಯ ವಿಶ್ವಕೃತ್॥  1-7-18x (39) 
ಉವಾಚ ವಚನಂ ಶ್ಲಕ್ಷ್ಣಂ ಭೂತಭಾವನಮವ್ಯಯಂ।
ಲೋಕಾನಾಮಿಹ ಸರ್ವೇಷಾಂ ತ್ವಂ ಕರ್ತಾ ಚಾಂತ ಏವ ಚ॥ 1-7-19 (971) 
ತ್ವಂ ಧಾರಯಸಿ ಲೋಕಾಂಸ್ತ್ರೀನ್ಕ್ರಿಯಾಣಾಂ ಚ ಪ್ರವರ್ತಕಃ।
ಸ ತಥಾ ಕುರು ಲೋಕೇಶ ನೋಚ್ಛಿದ್ಯೇರನ್ಯಥಾ ಕ್ರಿಯಾಃ॥ 1-7-20 (972) 
ಕಸ್ಮಾದೇವಂ ವಿಮೂಢಸ್ತ್ವಮೀಶ್ವರಃ ಸನ್ ಹುತಾಶೇನ।
ತ್ವಂ ಪವಿತ್ರಂ ಸದಾ ಲೋಕೇ ಸರ್ವಭೂತಗತಿಶ್ಚ ಹ॥ 1-7-21 (973) 
ನ ತ್ವಂ ಸರ್ವಶರೀರೇಣ ಸರ್ವಭಕ್ಷತ್ವಮೇಷ್ಯಸಿ।
ಅಪಾನೇ ಹ್ಯರ್ಚಿಷೋ ಯಾಸ್ತೇ ಸರ್ವಂ ಭಕ್ಷ್ಯಂತಿ ತಾಃ ಶಿಖಿನ್॥ 1-7-22 (974) 
ಕ್ರವ್ಯಾದಾ ಚ ತನುರ್ಯಾ ತೇ ಸಾ ಸರ್ವಂ ಭಕ್ಷಯಿಷ್ಯತಿ।
ಯಥಾ ಸೂರ್ಯಾಂಶುಭಿಃ ಸ್ಪೃಷ್ಟಂ ಸರ್ವಂ ಶುಚಿ ವಿಭಾವ್ಯತೇ॥ 1-7-23 (975) 
ತಥಾ ತ್ವದರ್ಚಿರ್ನಿರ್ದಗ್ಧಂ ಸರ್ವಂ ಶುಚಿ ಭವಿಷ್ಯತಿ।
ತ್ವಮಗ್ನೇ ಪರಮಂ ತೇಜಃ ಸ್ವಪ್ರಭಾವಾದ್ವಿನಿರ್ಗತಂ॥ 1-7-24 (976) 
ಸ್ವತೇಜಸೈವ ತಂ ಶಾಪಂ ಕುರು ಸತ್ಯಮೃಷೇರ್ವಿಭೋ।
ದೇವಾನಾಂ ಚಾತ್ಮನೋ ಭಾಗಂ ಗೃಹಾಣ ತ್ವಂ ಮುಖೇ ಹುತಂ॥ 1-7-25 (977) 
ಸೌತಿರುವಾಚ। 1-7-26x (40) 
ಏವಮಸ್ತ್ವಿತಿ ತಂ ವಹ್ನಿಃ ಪ್ರತ್ಯುವಾಚ ಪಿತಾಮಹಂ।
ಜಗಾಮ ಶಾಸನಂ ಕರ್ತುಂ ದೇವಸ್ಯ ಪರಮೇಷ್ಠಿನಃ॥ 1-7-26 (978) 
ದೇವರ್ಷಯಶ್ಚ ಮುದಿತಾಸ್ತತೋ ಜಗ್ಮುರ್ಯಥಾಗತಂ।
ಋಷಯಶ್ಚ ಯಥಾ ಪೂರ್ವಂ ಕ್ರಿಯಾಃ ಸರ್ವಾಃ ಪ್ರಚಕ್ರಿರೇ॥ 1-7-27 (979) 
ದಿವಿ ದೇವಾ ಮುಮುದಿರೇ ಭೂತಸಂಘಾಶ್ಚ ಲೌಕಿಕಾಃ।
ಅಗ್ನಿಶ್ಚ ಪರಮಾಂ ಪ್ರೀತಿಮವಾಪ ಹತಕಲ್ಮಷಃ॥ 1-7-28 (980) 
ಏವಂ ಸ ಭಗವಾಂಛಾಪಂ ಲೇಭೇಽಗ್ನಿರ್ಭೃಗುತಃ ಪುರಾ।
ಏವಮೇಷ ಪುರಾ ವೃತ್ತ ಹತಿಹಾಸೋಽಗ್ನಿಶಾಪಜಃ। 
ಪುಲೋಂನಶ್ಚ ವಿನಾಶೋಽಯಂ ಚ್ಯವನಸ್ಯ ಚ ಸಂಭವಃ॥ ॥  1-7-29 (981) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಪೌಲೋಮಪರ್ವಣಿ ಸಪ್ತಮೋಽಧ್ಯಾಯಃ॥ 7 ॥

Mahabharata - Adi Parva - Chapter Footnotes

1-7-2 ಸಮಂ ಪಕ್ಷಪಾತಹೀನಾಂ। ವ್ಯಭಿಚಾರಃ ಅಪರಾಧಃ॥ 2 ॥ 1-7-8 ಆಪಃ ಸೋಮಾಜ್ಯ ಪ್ರಭೃತಯೋಗ್ನೌ ಹೂಯಮಾನಾ ದೇವಪಿತೃರೂಪಾಃ। ಅಗ್ನೌ ಹುತಾ ಆಪ ಏವ ದೇವತಾಶರೀರರೂಪೇಣ ಪರಿಣಮಂತ ಇತ್ಯರ್ಥಃ॥ 1-7-9 ದೇವಾದಿಭಾವಸ್ಯಾಪಿ ಕರ್ಮಪ್ರಾಪ್ಯತ್ವಾದ್ದೇವಾನಾಂ ಪಿತೄಣಾಂ ಚ ಮಿಥೋ ಭೇದೋ ನಾಸ್ತ್ಯೇವ ತುಲ್ಯಹೇತುಕತ್ವಾದಿತ್ಯಾಹ ದೇವತಾ ಇತಿ॥ 1-7-11 ಅಮಾವಾಸ್ಯಾಂ ಅಮಾವಾಸ್ಯಾಯಾಂ। ಹೂಯಂತೇ ಇಜ್ಯಂತೇ॥ 1-7-12 ಸಂಹಾರಂ ತಿರೋಭಾವಂ॥ 1-7-22 ಭಕ್ಷ್ಯಂತಿ ಭಕ್ಷಯಿಷ್ಯಂತಿ॥ 1-7-23 ಕ್ರವ್ಯಾದಾ ಮಾಂಸಭಕ್ಷಿಣೀ॥ 1-7-24 ಸ್ವಪ್ರಭಾವಾತ್ ಅಗ್ನಿಪ್ರೇರಣಯಾ। ತಸ್ಯ ವಾಗಧಿಷ್ಠಾತೃತ್ವಾತ್ತತ್ಪ್ರೇರಣಯೈವ ವಿನಿರ್ಗತಂ ಶಾಪಂ॥ 24 ॥ ಸಪ್ತಮೋಽಧ್ಯಾಯಃ॥ 7 ॥



ಆದಿಪರ್ವ - ಅಧ್ಯಾಯ 008

॥ ಶ್ರೀಃ ॥

1.8. ಅಧ್ಯಾಯಃ 008 

Mahabharata - Adi Parva - Chapter Topics

ರುರುಚರಿತಂ॥ 1 ॥ ಮೇನ್ಕಾತ್ಮಜಾಯಾಃ ಪ್ರಮದ್ವರಾಯಾಃ ರುರುಣಾ ಸಹ ವಿವಾಹಪ್ರಸಂಗಃ॥ 2 ॥ ಪ್ರಮದ್ವರಾಯಾಃ ಸರ್ಪದಂಶೇನ ರುರೋರ್ದುಃಖಂ॥ 3 ॥

Mahabharata - Adi Parva - Chapter Text

1-8-0 (982) 
ಸೌತಿರುವಾಚ। 1-8-0x (41) 
ಸ ಚಾಪಿ ಚ್ಯವನೋ ಬ್ರಹ್ಮನ್ಭಾರ್ಗವೋಽಜನಯತ್ಸುತಂ।
ಸುಕನ್ಯಾಯಾಂ ಮಹಾತ್ಮಾನಂ ಪ್ರಮತಿಂ ದೀಪ್ತತೇಜಸಂ॥ 1-8-1 (983) 
ಪ್ರಮತಿಸ್ತು ರುರುಂ ನಾಮ ಘೃತಾಚ್ಯಾಂ ಸಮಜೀಜನತ್।
ರುರುಃ ಪ್ರಮದ್ವರಾಯಾಂ ತು ಶುನಕಂ ಸಮಜೀಜನಂ॥ 1-8-2 (984) 
ಶುನಕಸ್ತು ಮಹಾಸತ್ವಃ ಸರ್ವಭಾರ್ಗವನಂದನಃ।
ಜಾತಸ್ತಪಸಿ ತೀವ್ರೇ ಚ ಸ್ಥಿತಃ ಸ್ಥಿರಯಶಾಸ್ತತಃ॥ 1-8-3 (985) 
ತಸ್ಯ ಬ್ರಹ್ಮನ್ರುರೋಃ ಸರ್ವಂ ಚರಿತಂ ಭೂರಿತೇಜಸಃ।
ವಿಸ್ತರೇಣ ಪ್ರವಕ್ಷ್ಯಾಮಿ ತಚ್ಛೃಣು ತ್ವಮಶೇಷತಃ॥ 1-8-4 (986) 
ಋಷಿರಾಸೀನ್ಮಹಾನ್ಪೂರ್ವಂ ತಪೋವಿದ್ಯಾಸಮನ್ವಿತಃ।
ಸ್ಥೂಲಕೇಶ ಇತಿ ಖ್ಯಾತಃ ಸರ್ವಭೂತಹಿತೇ ರತಃ॥ 1-8-5 (987) 
ಏತಸ್ಮಿನ್ನೇವ ಕಾಲೇ ತು ಮೇನಕಾಯಾಂ ಪ್ರಜಜ್ಞಿವಾನ್।
ಗಂಧರ್ವರಾಜೋ ವಿಪ್ರರ್ಷೇ ವಿಶ್ವಾವಸುರಿತಿ ಸ್ಮೃತಃ॥ 1-8-6 (988) 
ಅಪ್ಸರಾ ಮೇನಕಾ ತಸ್ಯ ತಂ ಗರ್ಭಂ ಭೃಗುನಂದನ।
ಉತ್ಸಸರ್ಜ ಯಥಾಕಾಲಂ ಸ್ಥೂಲಕೇಶಾಶ್ರಮಂ ಪ್ರತಿ॥ 1-8-7 (989) 
ಉತ್ಸೃಜ್ಯ ಚೈವ ತಂ ಗರ್ಭಂ ನದ್ಯಾಸ್ತೀರೇ ಜಗಾಮ ಸಾ।
ಅಪ್ಸರಾ ಮೇನಕಾ ಬ್ರಹ್ಮನ್ನಿರ್ದಯಾ ನಿರಪತ್ರಪಾ॥ 1-8-8 (990) 
ಕನ್ಯಾಮಮರಗರ್ಭಾಭಾಂ ಜ್ವಲಂತೀಮಿವ ಚ ಶ್ರಿಯಾ।
ತಾಂ ದದರ್ಶ ಸಮುತ್ಸೃಷ್ಟಾಂ ನದೀತೀರೇ ಮಹಾನೃಷಿಃ॥ 1-8-9 (991) 
ಸ್ಥೂಲಕೇಶಃ ಸ ತೇಜಸ್ವೀ ವಿಜನೇ ಬಂಧುವರ್ಜಿತಾಂ।
ಸ ತಾಂ ದೃಷ್ಟ್ವಾ ತದಾ ಕನ್ಯಾಂ ಸ್ಥೂಲಕೇಶೋ ಮಹಾದ್ವಿಜಃ॥ 1-8-10 (992) 
ಜಗ್ರಾಹ ಚ ಮುನಿಶ್ರೇಷ್ಠಃ ಕೃಪಾವಿಷ್ಟಃ ಪುಪೋಷ ಚ।
ವವೃಧೇ ಸಾ ವರಾರೋಹಾ ತಸ್ಯಾಶ್ರಮಪದೇ ಶುಭೇ॥ 1-8-11 (993) 
ಜಾತಕಾದ್ಯಾಃ ಕ್ರಿಯಾಶ್ಚಾಸ್ಯಾ ವಿಧಿಪೂರ್ವಂ ಯಥಾಕ್ರಮಂ।
ಸ್ಥೂಲಕೇಶೋ ಮಹಾಭಾಗಶ್ಚಕಾರ ಸುಮಹಾನೃಷಿಃ॥ 1-8-12 (994) 
ಪ್ರಮದಾಭ್ಯೋ ವರಾ ಸಾ ತು ಸತ್ತ್ವರೂಪಗುಣಾನ್ವಿತಾ।
ತತಃ ಪ್ರಮದ್ವರೇತ್ಯಸ್ಯಾ ನಾಮ ಚಕ್ರೇ ಮಹಾನೃಷಿಃ॥ 1-8-13 (995) 
ತಾಮಾಶ್ರಮಪದೇ ತಸ್ಯ ರುರುರ್ದೃಷ್ಟ್ವಾ ಪ್ರಮದ್ವರಾಂ।
ಬಭೂವ ಕಿಲ ಧರ್ಮಾತ್ಮಾ ಮದನೋಪಹತಸ್ತದಾ॥ 1-8-14 (996) 
ಪಿತರಂ ಸಖಿಭಿಃ ಸೋಽಥ ಶ್ರಾವಯಾಮಾಸ ಭಾರ್ಗವಂ।
ಪ್ರಮತಿಶ್ಚಾಭ್ಯಯಾಚತ್ತಾಂ ಸ್ಥೂಲಕೇಶಂ ಯಶಸ್ವಿನಂ॥ 1-8-15 (997) 
ತತಃ ಪ್ರಾದಾತ್ಪಿತಾ ಕನ್ಯಾಂ ರುರವೇ ತಾಂ ಪ್ರಮದ್ವರಾಂ।
ವಿವಾಹಂ ಸ್ಥಾಪಯಿತ್ವಾಗ್ರೇ ನಕ್ಷತ್ರೇ ಭಗದೈವತೇ॥ 1-8-16 (998) 
ತತಃ ಕತಿಪಯಾಹಸ್ಯ ವಿವಾಹೇ ಸಮುಪಸ್ಥಿತೇ।
ಸಖೀಭಿಃ ಕ್ರೀಡತೀ ಸಾರ್ಧಂ ಸಾ ಕನ್ಯಾವರವರ್ಣಿನೀ॥ 1-8-17 (999) 
ನಾಪಶ್ಯತ್ಸಂಪ್ರಸುಪ್ತಂ ವೈ ಭುಜಂಗಂ ತಿರ್ಯಗಾಯತಂ।
ಪದಾ ಚೈನಂ ಸಮಾಕ್ರಾಮನ್ಮುಮೂರ್ಷುಃ ಕಾಲಚೋದಿತಾ॥ 1-8-18 (1000) 
ಸ ತಸ್ಯಾಃ ಸಂಪ್ರಮತ್ತಾಯಾಶ್ಚೋದಿತಃ ಕಾಲಧರ್ಮಣಾ।
ವಿಷೋಪಲಿಪ್ತಾಂದಶನಾನ್ಭೃಶಮಂಗೇ ನ್ಯಪಾತಯತ್॥ 1-8-19 (1001) 
ಸಾ ದಷ್ಟಾ ತೇನ ಸರ್ಪೇಣ ಪಪಾತ ಸಹಸಾ ಭುವಿ।
ವಿವರ್ಣಾ ವಿಗತಶ್ರೀಕಾ ಭ್ರಷ್ಟಾಭರಣಚೇತನಾ॥ 1-8-20 (1002) 
ನಿರಾನಂದಕರೀ ತೇಷಾಂ ಬಂಧೂನಾಂ ಮುಕ್ತಮೂರ್ಧಜಾ।
ವ್ಯಸುರಪ್ರೇಕ್ಷಣೀಯಾ ಸಾ ಪ್ರೇಕ್ಷಣೀಯತಮಾಽಭವತ್॥ 1-8-21 (1003) 
ಪ್ರಸುಪ್ತೇವಾಭವಚ್ಚಾಪಿ ಭುವಿ ಸರ್ಪವಿಷಾರ್ದಿತಾ।
ಭೂಯೋ ಮನೋಹರತರಾ ಬಭೂವ ತನುಮಧ್ಯಮಾ॥ 1-8-22 (1004) 
ದದರ್ಶ ತಾಂ ಪಿತಾ ಚೈವ ಯೇ ಚೈವಾನ್ಯೇ ತಪಸ್ವಿನಃ।
ವಿಚೇಷ್ಟಮಾನಾಂ ಪತಿತಾಂ ಭೂತಲೇ ಪದ್ಮವರ್ಚಸಂ॥ 1-8-23 (1005) 
ತತಃ ಸರ್ವೇ ದ್ವಿಜತರಾಃ ಸಮಾಜಗ್ಮುಃ ಕೃಪಾನ್ವಿತಾಃ।
ಸ್ವಸ್ತ್ಯಾತ್ರೇಯೋ ಮಹಾಜಾನುಃ ಕುಶಿಕಃ ಶಂಖಮೇಖಲಃ॥ 1-8-24 (1006) 
ಉದ್ದಾಲಕಃ ಕಠಶ್ಚೈವ ಶ್ವೇತಶ್ಚೈವ ಮಹಾಯಶಾಃ।
ಭರದ್ವಾಜಃ ಕೌಣಕೃತ್ಸ್ಯ ಆರ್ಷ್ಟಿಷೇಣೋಽಥ ಗೌತಮಃ॥ 1-8-25 (1007) 
ಪ್ರಮತಿಃ ಸಹ ಪುತ್ರೇಣ ತಥಾನ್ಯೇ ವನವಾಸಿನಃ।
ತಾಂ ತೇ ಕನ್ಯಾಂ ವ್ಯಸುಂ ದೃಷ್ಟ್ವಾ ಭುಜಂಗಸ್ಯ ವಿಷಾರ್ದಿತಾಂ॥ 1-8-26 (1008) 
ರುರುದುಃ ಕೃಪಯಾಽವಿಷ್ಟಾ ರುರುಸ್ತ್ವಾರ್ತೋ ಬಹಿರ್ಯಯೌ।
ತೇ ಚ ಸರ್ವೇ ದ್ವಿಜಶ್ರೇಷ್ಠಾಸ್ತತ್ರೈವೋಪಾವಿಶಂಸ್ತದಾ॥ ॥ 1-8-27 (1009) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಪೌಲೋಮಪರ್ವಣಿ ಅಷ್ಟಮೋಽಧ್ಯಾಯಃ॥ 8 ॥

Mahabharata - Adi Parva - Chapter Footnotes

1-8-3 ಶುನಕಸ್ತು ಶೌನಕಸ್ತ್ವಮಿತಿ ಪಾಠಾಂತರಂ॥ 1-8-6 ಪ್ರಜಜ್ಞಿವಾನ್ ಉತ್ಪಾದಿತವಾನ್॥ 1-8-17 ಕತಿಪಯಾಹಸ್ಯ ಕತಿಪಯಾಹಸ್ಸು ಇತಿ ಪಾಠಾಂತರಂ। ಕತಿಪಯಾಹಸ್ಸು ಹತೇಷ್ವಿತ್ಯರ್ಥಃ॥ 1-8-19 ಕಾಲಧರ್ಮಣಾ ಮೃತ್ಯುನಾ॥ ಅಷ್ಟಮೋಽಧ್ಯಾಯಃ॥ 8 ॥



ಆದಿಪರ್ವ - ಅಧ್ಯಾಯ 009

॥ ಶ್ರೀಃ ॥

1.9. ಅಧ್ಯಾಯಃ 009 

Mahabharata - Adi Parva - Chapter Topics

ದೇವದೂತವಚನೇನ ರುರುಕೃತಸ್ವಾರ್ಧಾಯುಃ ಪ್ರದಾನೇನ ಪ್ರಮದ್ವರಾಜೀವನಂ ತಯಾ ಸಹ ರುರೋರ್ವಿವಾಹಶ್ಚ॥ 1 ॥

Mahabharata - Adi Parva - Chapter Text

1-9-0 (1010) 
ಸೌತಿರುವಾಚ। 1-9-0x (42) 
ತೇಷು ತತ್ರೋಪವಿಷ್ಟೇಷು ಬ್ರಾಹ್ಮಣೇಷು ಮಹಾತ್ಮಸು।
ರುರುಶ್ಚುಕ್ರೋಶ ಗಹನಂ ವನಂ ಗತ್ವಾಽತಿದುಃಖಿತಃ॥ 1-9-1 (1011) 
ಶೋಕೇನಾಭಿಹತಃ ಸೋಽಥ ವಿಲಪನ್ಕರುಣಂ ಬಹು।
ಅಬ್ರವೀದ್ವಚನಂ ಶೋಚನ್ಪ್ರಿಯಾಂ ಸ್ಮೃತ್ವಾ ಪ್ರಮದ್ವರಾಂ॥ 1-9-2 (1012) 
ಶೇತೇ ಸಾ ಭುವಿ ತನ್ವಂಗೀ ಮಮ ಶೋಕವಿವರ್ಧಿನೀ।
`ಪ್ರಾಣಾನಪಹರಂತೀವ ಪೂರ್ಣಚಂದ್ರನಿಭಾನನಾ॥ 1-9-3 (1013) 
ಯದಿ ಪೀನಾಯತಶ್ರೋಣೀ ಪದ್ಮಪತ್ರನಿಭೇಕ್ಷಣಾ।
ಮುಮೂರ್ಷುರಪಿ ಮೇ ಪ್ರಾಣಾನಾದಾಯಾಶು ಗಮಿಷ್ಯತಿ॥ 1-9-4 (1014) 
ಪಿತೃಮಾತೃಸಖೀನಾಂ ಚ ಲುಪ್ತಪಿಂಡಸ್ಯ ತಸ್ಯ ಮೇ।'
ಬಾಂಧವಾನಾಂ ಚ ಸರ್ವೇಷಾಂ ಕಿಂ ನು ದುಃಖಮತಃಪರಂ॥  1-9-5 (1015) 
ಯದಿ ದತ್ತಂ ತಪಸ್ತಪ್ತಂ ಗುರವೋ ವಾ ಮಯಾ ಯದಿ।
ಸಂಯಗಾರಾಧಿತಾಸ್ತೇನ ಸಂಜೀವತು ಮಮ ಪ್ರಿಯಾ॥ 1-9-6 (1016) 
ಯಥಾ ಚ ಜನ್ಮಪ್ರಭೃತಿ ಯತಾತ್ಮಾಽಹಂ ಧೃತವ್ರತಃ।
ಪ್ರಮದ್ವರಾ ತಥಾದ್ಯೈಷಾ ಸಮುತ್ತಿಷ್ಠತು ಭಾಮಿನೀ॥ 1-9-7 (1017) 
[ಏವಂ ಲಾಲಪ್ಯತಸ್ತಸ್ಯ ಭಾರ್ಯಾರ್ಥೇ ದುಃಖಿತಸ್ಯ ಚ।
ದೇವದೂತಸ್ತದಾಽಭ್ಯೇತ್ಯ ವಾಕ್ಯಮಾಹ ರುರುಂ ವನೇ॥]  1-9-8 (1018) 
`ಕೃಷ್ಣೇ ವಿಷ್ಣೌ ಹೃಷೀಕೇಶೇ ಲೋಕೇಶೇಽಸುರವಿದ್ವಿಷಿ।
ಯದಿ ಮೇ ನಿಶ್ಚಲಾ ಭಕ್ತಿರ್ಮಮ ಜೀವತು ಸಾ ಪ್ರಿಯಾ॥ 1-9-9 (1019) 
ವಿಲಪ್ಯಮಾನೇ ತು ರುರೌ ಸರ್ವೇ ದೇವಾಃ ಕೃಪಾನ್ವಿತಾಃ।
ದೂತಂ ಪ್ರಸ್ಥಾಪಯಾಮಾಸುಃ ಸಂದಿಶ್ಯಾಸ್ಯ ಹಿತಂ ವಚಃ॥ 1-9-10 (1020) 
ಸ ದೂತಸ್ತ್ವರಿತೋಽಭ್ಯೇತ್ಯ ದೇವಾನಾಂ ಪ್ರಿಯಕೃಚ್ಛುಚಿಃ।
ಉವಾಚ ದೇವವಚನಂ ರುರುಮಾಭಾಷ್ಯ ದುಃಖಿತಂ॥ 1-9-11 (1021) 
ದೇವೈಃ ಸರ್ವೈರಹಂ ಬ್ರಹ್ಮನ್ಪ್ರೇಷಿತೋಽಸ್ಮಿ ತವಾಂತಿಕಂ।
ತ್ವದ್ಧಿತಂ ತ್ವದ್ಧಿತೈರುಕ್ತಂ ಶೃಣು ವಾಕ್ಯಂ ದ್ವಿಜೋತ್ತಮ॥'  1-9-12 (1022) 
ಅಭಿಧತ್ಸೇ ಹ ಯದ್ವಾಚಾ ರುರೋ ದುಃಖಾನ್ನ ತನ್ಮೃಷಾ।
ನ ತು ಮರ್ತ್ಯಸ್ಯ ಧರ್ಮಾತ್ಮನ್ನಾಯುರಸ್ತಿ ಗತಾಯುಷಃ॥ 1-9-13 (1023) 
ಗತಾಯುರೇಷಾ ಕೃಪಣಾ ಗಂಧರ್ವಾಪ್ಸರಸೋಃ ಸುತಾ।
ತಸ್ಮಾಚ್ಛೋಕೇ ಮನಸ್ತಾತ ಮಾ ಕೃಥಾಸ್ತ್ವಂ ಕಥಂಚನ॥ 1-9-14 (1024) 
ಉಪಾಯಶ್ಚಾತ್ರ ವಿಹಿತಃ ಪೂರ್ವಂ ದೇವೈರ್ಮಹಾತ್ಮಭಿಃ।
ತಂ ಯದೀಚ್ಛಸಿ ಕರ್ತುಂ ತ್ವಂ ಪ್ರಾಪ್ಸ್ಯಸೀಹ ಪ್ರಮದ್ವರಾಂ॥ 1-9-15 (1025) 
ರುರುರುವಾಚ। 1-9-16x (43) 
ಕ ಉಪಾಯಃ ಕೃತೋ ದೇವೈರ್ಬೂಹಿ ತತ್ತ್ವೇನ ಖೇಚರ।
ಕರಿಷ್ಯೇಽಹಂ ತಥಾ ಶ್ರುತ್ವಾ ತ್ರಾತುಮರ್ಹತಿ ಮಾಂ ಭವಾನ್॥ 1-9-16 (1026) 
ದೇವೇದೂತ ಉವಾಚ। 1-9-17x (44) 
ಆಯುಷೋಽರ್ಧಂ ಪ್ರಯಚ್ಛ ತ್ವಂ ಕನ್ಯಾಯೈ ಭೃಗುನಂದನ।
ಏವಮುತ್ಥಾಸ್ಯತಿ ರುರೋ ತವ ಭಾರ್ಯಾ ಪ್ರಯದ್ವರಾ॥ 1-9-17 (1027) 
ರುರುರುವಾಚ। 1-9-18x (45) 
ಆಯುಷೋಽರ್ಧಂ ಪ್ರಯಚ್ಛಾಮಿ ಕನ್ಯಾಯೈ ಖೇಚರೋತ್ತಮ।
ಶೃಂಗಾರರೂಪಾಭರಣಾ ಸಮುತ್ತಿಷ್ಠತು ಮೇ ಪ್ರಿಯಾ॥ 1-9-18 (1028) 
ಸೌತಿರುವಾಚ। 1-9-19x (46) 
ತತೋ ಗಂಧರ್ವರಾಜಶ್ಚ ದೇವದೂತಶ್ಚ ಸತ್ತಮೌ।
ಧರ್ಮರಾಜಮುಪೇತ್ಯೇದಂ ವಚನಂ ಪ್ರತ್ಯಭಾಷತಾಂ॥ 1-9-19 (1029) 
ಧರ್ಮರಾಜಾಯುಷೋಽರ್ಧೇನ ರುರೋರ್ಭಾರ್ಯಾ ಪ್ರಮದ್ವರಾ।
ಸಮುತ್ತಿಷ್ಠತು ಕಲ್ಯಾಣೀ ಮೃತೈವಂ ಯದಿ ಮನ್ಯಸೇ॥ 1-9-20 (1030) 
ಧರ್ಮರಾಜ ಉವಾಚ। 1-9-21x (47) 
ಪ್ರಮದ್ವರಾ ರುರೋರ್ಭಾರ್ಯಾ ದೇವದೂತ ಯದೀಚ್ಛಸಿ।
ಉತ್ತಿಷ್ಠತ್ವಾಯುಷೋಽರ್ಧೇನ ರುರೋರೇವ ಸಮನ್ವಿತಾ॥ 1-9-21 (1031) 
ಸೌತಿರುವಾಚ। 1-9-22x (48) 
ಏವಮುಕ್ತೇ ತತಃ ಕನ್ಯಾ ಸೋದತಿಷ್ಠತ್ಪ್ರಮದ್ವರಾ।
ರುರೋಸ್ತಸ್ಯಾಯುಷೋಽರ್ಧೇನ ಸುಪ್ತೇವ ವರವರ್ಣಿನೀ॥ 1-9-22 (1032) 
ಏತದ್ದೃಷ್ಟಂ ಭವಿಷ್ಯೇ ಹಿ ರುರೋರುತ್ತಮತೇಜಸಃ।
ಆಯುಷೋಽತಿಪ್ರವೃದ್ಧಸ್ಯ ಭಾರ್ಯಾರ್ಥೇಽರ್ಧಮಲುಪ್ಯತ॥ 1-9-23 (1033) 
ತತ ಇಷ್ಟೇಽಹನಿ ತಯೋಃ ಪಿತರೌ ಚಕ್ರತುರ್ಮುದಾ।
ವಿವಾಹಂ ತೌ ಚ ರೇಮಾತೇ ಪರಸ್ಪರಹಿತೈಷಿಣೌ॥ 1-9-24 (1034) 
ಸ ಲಬ್ಧ್ವಾ ದುರ್ಲಭಾಂ ಭಾರ್ಯಾಂ ಪದ್ಮಕಿಂಜಲ್ಕಸುಪ್ರಭಾಂ।
ವ್ರತಂ ಚಕ್ರೇ ವಿನಾಶಾಯ ಜಿಹ್ಮಗಾನಾಂ ಧೃತವ್ರತಃ॥ 1-9-25 (1035) 
ಸ ದೃಷ್ಟ್ವಾ ಜಿಹ್ಮಗಾನ್ಸರ್ವಾಂಸ್ತೀವ್ರಕೋಪಸಮನ್ವಿತಃ।
ಅಭಿಹಂತಿ ಯಥಾಸತ್ತ್ವಂ ಗೃಹ್ಯ ಪ್ರಹರಣಂ ಸದಾ॥ 1-9-26 (1036) 
ಸ ಕದಾಚಿದ್ವನಂ ವಿಪ್ರೋ ರುರುರಭ್ಯಾಗಮನ್ಮಹತ್।
ಶಯಾನಂ ತತ್ರ ಚಾಪಶ್ಯಡ್ಡುಂಡುಭಂ ವಯಸಾನ್ವಿತಂ॥ 1-9-27 (1037) 
ತತ ಉದ್ಯಂಯ ದಂಡಂ ಸ ಕಾಲದಂಡೋಪಮಂ ತದಾ।
ಜಿಘಾಂಸುಃ ಕುಪಿತೋ ವಿಪ್ರಸ್ತಮುವಾಚಾಥ ಡುಂಡುಭಃ॥ 1-9-28 (1038) 
ನಾಪರಾಧ್ಯಾಮಿ ತೇ ಕಿಂಚಿದಹಮದ್ಯ ತಪೋಧನ।
ಸಂರಂಭಾಚ್ಚ ಕಿಮರ್ಥಂ ಮಾಮಭಿಹಂಸಿ ರುಷಾನ್ವಿತಃ॥ ॥ 1-9-29 (1039) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಾಣಿ ಪೌಲೋಮಪರ್ವಣಿ ನವಮೋಽಧ್ಯಾಯಃ॥ 9 ॥

Mahabharata - Adi Parva - Chapter Footnotes

1-9-13 ಗತಾಯುಷಃ ಆಯುರ್ನಾಸ್ತಿ ಪುನರ್ನ ಭವತೀತ್ಯರ್ಥಃ॥ 1-9-23 ಭವಿಷ್ಯೇ ಜಾತಕೇ॥ 1-9-25 ಜಿಹ್ಮಗಾನಾಂ ಸರ್ಪಾಣಾಂ॥ 1-9-27 ಡುಂಡುಭಂ ಜಲಸರ್ಪಂ॥ ನವಮೋಽಧ್ಯಾಯಃ॥ 9 ॥



ಆದಿಪರ್ವ - ಅಧ್ಯಾಯ 010

॥ ಶ್ರೀಃ ॥

1.10. ಅಧ್ಯಾಯಃ 010 

Mahabharata - Adi Parva - Chapter Topics

ರುರುಡುಂಡುಭಸಂವಾದಃ॥ 1 ॥

Mahabharata - Adi Parva - Chapter Text

1-10-0 (1040) 
ರುರುರುವಾಚ। 1-10-0x (49) 
ಮಮ ಪ್ರಾಣಸಮಾ ಭಾರ್ಯಾ ದಷ್ಟಾಸೀದ್ಭುಜಗೇನ ಹ।
ತತ್ರ ಮೇ ಸಮಯೋ ಘೋರ ಆತ್ಮನೋರಗ ವೈ ಕೃತಃ॥ 1-10-1 (1041) 
ಭುಜಂಗಂ ವೈ ಸದಾ ಹನ್ಯಾಂ ಯಂ ಯಂ ಪಶ್ಯೇಯಮಿತ್ಯುತ।
ತತೋಽಹಂ ತ್ವಾಂ ಜಿಘಾಂಸಾಮಿ ಜೀವಿತೇನಾದ್ಯ ಮೋಕ್ಷ್ಯಸೇ॥ 1-10-2 (1042) 
ಡುಂಡುಭ ಉವಾಚ। 1-10-3x (50) 
ಅನ್ಯೇ ತೇ ಭುಜಗಾ ಬ್ರಹ್ಮನ್ಯೇ ದಶ್ತೀಹ ಮಾನವಾನ್।
ಡುಂಡುಭಾನಹಿಗಂಧೇನ ನ ತ್ವಂ ಹಿಂಸಿತುಮರ್ಹಸಿ॥ 1-10-3 (1043) 
ಏಕಾನರ್ಥಾನ್ಪೃಥಗ್ಧರ್ಮಾನೇಕದುಃಖಾನ್ಪೃಥಕ್ಸುಖಾನ್।
ಡುಂಡುಭಾಂಧರ್ಮವಿದ್ಭೂತ್ವಾ ನ ತ್ವಂ ಹಿಂಸಿತುಮರ್ಹಸಿ॥ 1-10-4 (1044) 
ಸೌತಿರುವಾಚ। 1-10-5x (51) 
ಇತಿ ಶ್ರುತ್ವಾ ವಚಸ್ತಸ್ಯ ಡುಂಡುಭಸ್ಯ ರುರುಸ್ತದಾ।
ನಾವಧೀದ್ಭಯಸಂವಿಗ್ನಮೃಷಿಂ ಮತ್ತ್ವಾಽಥ ಡುಂಡುಭಂ॥ 1-10-5 (1045) 
ಉವಾಚ ಚೈನಂ ಭಗವಾನ್ರುರುಃ ಸಂಶಮಯನ್ನಿವ।
ಕೇನ ತ್ವಂ ಭುಜಗ ಬ್ರೂಹಿ ಕೋಽಸೀಮಾಂ ವಿಕ್ರಿಯಾಂ ಗತಃ॥ 1-10-6 (1046) 
ಡುಂಡುಭ ಉವಾಚ। 1-10-7x (52) 
ಅಹಂ ಪುರಾ ರುರೋ ನಾಂನಾ ಋಷಿರಾಸಂ ಸಹಸ್ರಪಾತ್।
ಸೋಽಹಂ ಶಾಪೇನ ವಿಪ್ರಸ್ಯ ಭುಜಗತ್ವಮುಪಾಗತಃ॥ 1-10-7 (1047) 
ರುರುರುವಾಚ। 1-10-8x (53) 
ಕಿಮರ್ಥಂ ಶಪ್ತವಾನ್ಕುದ್ಧೋ ದ್ವಿಜಸ್ತ್ವಾಂ ಭುಜಗೋತ್ತಮ।
ಕಿಯಂತಂ ಚೈವ ಕಾಲಂ ತೇ ವಪುರೇತದ್ಭವಿಷ್ಯಸಿ॥ ॥ 1-10-8 (1048) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಪೌಲೋಮಪರ್ವಣಿ ದಶಮೋಽಧ್ಯಾಯಃ॥ 10 ॥

Mahabharata - Adi Parva - Chapter Footnotes

1-10-3 ಅಹಿಗಂಧೇನ ಸರ್ಪಸಾದೃಶ್ಯಮಾತ್ರೇಣ॥ 1-10-4 ಏಕಾನರ್ಥಾನ್ ಏಕಃ ಸಮಾನಃ ಅನರ್ಥಃ ಜನಕರ್ತೃಕಹಿಂಸಾದಿರೂಪೋ ಯೇಷಾಂ ತಾನ್। ಪೃಥಕ್ ಸರ್ಪಜಾತ್ಯುಚಿತಪ್ರಾಣಹರಣಾದಿವಿಲಕ್ಷಣೋ ಧರ್ಮೋ ಲಕ್ಷಣಂ ಯೇಷಾಂ ತೇ। ಏಕಂ ತುಲ್ಯಂ ಬಿಲೇಶಯತ್ವಾದಿರೂಪಂ ದುಃಖಂ ಯೇಷಾಂ ತಾನ್। ಪೃಥಕ್ ಹವಿರ್ಭಾಗಾದಿಭ್ಯೋ ಭಿನ್ನಂ ಭೇಕಭಕ್ಷಣಾದಿ ಸುಖಂ ಯೇಷಾಂ ತಾನ್। ಧರ್ಮವಿತ್ ಕೃತಾಪರಾಧಸ್ಯೈವ ದಂಡೋ ನತ್ವನ್ಯಸ್ಯೇತಿ ಧರ್ಮಸ್ತಜ್ಜ್ಞಃ॥ ದಶಮೋಽಧ್ಯಾಯಃ॥ 10 ॥



ಆದಿಪರ್ವ - ಅಧ್ಯಾಯ 011

॥ ಶ್ರೀಃ ॥

1.11. ಅಧ್ಯಾಯಃ 011 

Mahabharata - Adi Parva - Chapter Topics

ಡುಂಡುಭಚರಿತಂ॥ 1 ॥

Mahabharata - Adi Parva - Chapter Text

1-11-0 (1049) 
ಡುಂಡುಭ ಉವಾಚ। 1-11-0x (54) 
ಸಖಾ ಬಭೂವ ಮೇ ಪೂರ್ವಂ ಖಗಮೋ ನಾಮ ವೈ ದ್ವಿಜಃ।
ಭೃಶಂ ಸಂಶಿತವಾಕ್ತಾತ ತಪೋಬಲಸಮನ್ವಿತಃ॥ 1-11-1 (1050) 
ಸ ಮಯಾ ಕ್ರೀಡತಾ ಬಾಲ್ಯೇ ಕೃತ್ವಾ ತಾರ್ಣಂ ಭುಜಂಗಮಂ।
ಅಗ್ನಿಹೋತ್ರೇ ಪ್ರಸಕ್ತಸ್ತು ಭೀಷಿತಃ ಪ್ರಮುಮೋಹ ವೈ॥ 1-11-2 (1051) 
ಲಬ್ಧ್ವಾ ಸ ಚ ಪುನಃ ಸಂಜ್ಞಾಂ ಮಾಮುವಾಚ ತಪೋಧನಃ।
ನರ್ದಹನ್ನಿವ ಕೋಪೇನ ಸತ್ಯವಾಕ್ಸಂಶಿತವ್ರತಃ॥ 1-11-3 (1052) 
ಯಥಾವೀರ್ಯಸ್ತ್ವಯಾ ಸರ್ಪಃ ಕೃತೋಽಯಂ ಮದ್ಬಿಭೀಷಯಾ।
ತಥಾವೀರ್ಯೋ ಭುಜಂಗಸ್ತ್ವಂ ಮಮ ಶಾಪಾದ್ಭವಿಷ್ಯಸಿ॥ 1-11-4 (1053) 
ತಸ್ಯಾಹಂ ತಪಸೋ ವೀರ್ಯಂ ಜಾನನ್ನಾಸಂ ತಪೋಧನ।
ಭೃಶಮುದ್ವಿಗ್ನಹೃದಯಸ್ತಮವೋಚಮಹಂ ತದಾ॥ 1-11-5 (1054) 
ಪ್ರಣತಃ ಸಂಭ್ರಮಾಚ್ಚೈವ ಪ್ರಾಂಜಲಿಃ ಪುರತಃ ಸ್ಥಿತಃ।
ಸಖೇತಿ ಹಸತೇದಂ ತೇ ನರ್ಮಾರ್ಥಂ ವೈ ಕೃತಂ ಮಯಾ॥ 1-11-6 (1055) 
ಕ್ಷಂತುಮರ್ಹಸಿ ಮೇ ಬ್ರಹ್ಮಞ್ಶಾಪೋಽಯಂ ವಿನಿವರ್ತ್ಯತಾಂ।
ಸೋಽಥ ಮಾಮಬ್ರವೀದ್ದೃಷ್ಟ್ವಾ ಭೃಶಮುದ್ವಿಗ್ನಚೇತಸಂ॥ 1-11-7 (1056) 
ಮುಹುರುಷ್ಣಂ ವಿನಿಃಶ್ವಸ್ಯ ಸುಸಂಭ್ರಾಂತಸ್ತಪೋಧನಃ।
ನಾನೃತಂ ವೈ ಮಯಾ ಪ್ರೋಕ್ತಂ ಭವಿತೇದಂ ಕಥಂಚನ॥ 1-11-8 (1057) 
ಯತ್ತು ವಕ್ಷ್ಯಾಮಿ ತೇ ವಾಕ್ಯಂ ಶೃಣು ತನ್ಮೇ ತಪೋಧನ।
ಶ್ರುತ್ವಾ ಚ ಹೃದಿ ತೇ ವಾಕ್ಯಮಿದಮಸ್ತು ಸದಾಽನಘ॥ 1-11-9 (1058) 
ಉತ್ಪತ್ಸ್ಯತಿ ರುರುರ್ನಾಮ ಪ್ರಮತೇರಾತ್ಮಜಃ ಶುಚಿಃ।
ತಂ ದೃಷ್ಟ್ವಾ ಶಾಪಮೋಕ್ಷಸ್ತೇ ಭವಿತಾ ನಚಿರಾದಿವ। 
`ಏವಮುಕ್ತಸ್ತು ತೇನಾಹಮುರಗತ್ವಮವಾಪ್ತವಾನ್॥'  1-11-10 (1059) 
ಸ ತ್ವಂ ರುರುರಿತಿ ಖ್ಯಾತಃ ಪ್ರಮತೇರಾತ್ಮಜೋಽಪಿ ಚ।
ಸ್ವರೂಪಂ ಪ್ರತಿಪದ್ಯಾಹಮದ್ಯ ವಕ್ಷ್ಯಾಮಿ ತೇ ಹಿತಂ॥ 1-11-11 (1060) 
ಸೌತಿರುವಾಚ। 1-11-12x (55) 
ಸ ಡೌಂಡುಭಂ ಪರಿತ್ಯಜ್ಯ ರೂಪಂ ವಿಪ್ರರ್ಷಭಸ್ತದಾ।
ಸ್ವರೂಪಂ ಭಾಸ್ವರಂ ಭೂಯಃ ಪ್ರತಿಪೇದೇ ಮಹಾಯಶಾಃ॥ 1-11-12 (1061) 
ಇದಂ ಚೋವಾಚ ವಚನಂ ರುರುಮಪ್ರತಿಮೌಜಸಂ।
ಅಹಿಂಸಾ ಪರಮೋ ಧರ್ಮಃ ಸರ್ವಪ್ರಾಣಭೃತಾಂ ವರ॥ 1-11-13 (1062) 
ತಸ್ಮಾತ್ಪ್ರಾಣಭೃತಃ ಸರ್ವಾನ್ನ ಹಿಂಸ್ಯಾದ್ಬ್ರಾಹ್ಮಣಃ ಕ್ವಚಿತ್।
ಬ್ರಾಹ್ಮಣಃ ಸೌಂಯ ಏವೇಹ ಭವತೀತಿ ಪರಾ ಶ್ರುತಿಃ॥ 1-11-14 (1063) 
ವೇದವೇದಾಂಗವಿನ್ನಾಮ ಸರ್ವಭೂತಾಭಯಪ್ರದಃ।
ಅಹಿಂಸಾ ಸತ್ಯವಚನಂ ಕ್ಷಮಾ ಚೇತಿ ವಿನಿಶ್ಚಿತಂ॥ 1-11-15 (1064) 
ಬ್ರಾಹ್ಮಣಸ್ಯ ಪರೋ ಧರ್ಮೋ ವೇದಾನಾಂ ಧಾರಣಾಪಿ ಚ।
ಕ್ಷತ್ರಿಯಸ್ಯ ಹಿ ಯೋ ಧರ್ಮಃ ಸ ನೇಹೇಷ್ಯೇತ ವೈ ತವ॥ 1-11-16 (1065) 
ದಂಡಧಾರಣಮುಗ್ರತ್ವಂ ಪ್ರಜಾನಾಂ ಪರಿಪಾಲನಂ।
ತದಿದಂ ಕ್ಷತ್ರಿಯಸ್ಯಾಸೀತ್ಕರ್ಮ ವೈ ಶೃಣು ಮೇ ರುರೋ॥ 1-11-17 (1066) 
ಜನಮೇಜಯಸ್ಯ ಯಜ್ಞೇಽಸ್ಮಿನ್ಸರ್ಪಾಣಾಂ ಹಿಂಸನಂ ಪುರಾ।
ಪರಿತ್ರಾಣಂ ಚ ಭೀತಾನಾಂ ಸರ್ಪಾಣಾಂ ಬ್ರಾಹ್ಮಣಾದಪಿ॥ 1-11-18 (1067) 
ತಪೋವೀರ್ಯಬಲೋಪೇತಾದ್ವೇದವೇದಾಂಗಪಾರಗಾತ್।
ಆಸ್ತೀಕಾದ್ದ್ವಿಜಮುಖ್ಯಾದ್ವೈ ಸರ್ಪಸತ್ರೇ ದ್ವಿಜೋತ್ತಮ॥ ॥ 1-11-19 (1068) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಪೌಲೋಮಪರ್ವಣಿ ಏಕಾದಶೋಽಧ್ಯಾಯಃ॥ 11 ॥

Mahabharata - Adi Parva - Chapter Footnotes

1-11-1 ಸಂಶಿತವಾಕ್ ತೀಕ್ಷ್ಣವಚನಃ॥ 1-11-2 ತಾರ್ಣಂ ತೃಣಮಯಂ॥ 1-11-14 ಸೌಂಯಃ ಅತೀಕ್ಷ್ಣಸ್ವಭಾವಃ॥ 1-11-18 ಪರಿತ್ರಾಣಂ ದೃಷ್ಟಮಿತಿ ಶೇಷಃ॥ ಏಕಾದಶೋಽಧ್ಯಾಯಃ॥ 11 ॥



ಆದಿಪರ್ವ - ಅಧ್ಯಾಯ 012

॥ ಶ್ರೀಃ ॥

1.12. ಅಧ್ಯಾಯಃ 012 

Mahabharata - Adi Parva - Chapter Topics

ಜನಮೇಜಯಸರ್ಪಸನ್ನಪ್ರಸ್ತಾವಃ॥ 1 ॥

Mahabharata - Adi Parva - Chapter Text

1-12-0 (1069) 
ರುರುರುವಾಚ। 1-12-0x (56) 
ಕಥಂ ಹಿಂಸಿತವಾನ್ಸರ್ಪಾನ್ಸ ರಾಜಾ ಜನಮೇಜಯಃ।
ಸರ್ಪಾ ವಾ ಹಿಂಸಿತಾಸ್ತತ್ರ ಕಿಮರ್ಥಂ ದ್ವಿಜಸತ್ತಮ॥ 1-12-1 (1070) 
ಕಿಮರ್ಥಂ ಮೋಕ್ಷಿತಾಶ್ಚೈವ ಪನ್ನಗಾಸ್ತೇನ ಧೀಮತಾ।
ಆಸ್ತೀಕೇನ ದ್ವಿಜಶ್ರೇಷ್ಠ ಶ್ರೋತುಮಿಚ್ಛಾಂಯಶೇಷತಃ॥ 1-12-2 (1071) 
ಋಷಿರುವಾಚ। 1-12-3x (57) 
ಶ್ರೋಷ್ಯಸಿ ತ್ವಂ ರುರೋ ಸರ್ವಮಾಸ್ತೀಕಚರಿತಂ ಮಹತ್।
ಬ್ರಾಹ್ಮಣಾನಾಂ ಕಥಯತಾಂ ತ್ವರಾವಾನ್ಗಮನೇ ಹ್ಯಹಂ॥ 1-12-3 (1072) 
ಸೌತಿರುವಾಚ। 1-12-4x (58) 
`ಇತ್ಯುಕ್ತ್ವಾಂತರ್ಹಿತೇ ಯೋಗಾತ್ತಸ್ಮಿನ್ನೃಷಿವರೇ ಪ್ರಭೌ।
ಸಂಭ್ರಮಾವಿಷ್ಟಹೃದಯೋ ರುರುರ್ಮೇನೇ ತದದ್ಭುತಂ॥'  1-12-4 (1073) 
ಬಲಂ ಪರಮಮಾಸ್ಥಾಯ ಪರ್ಯಧಾವತ್ಸಮಂತತಃ।
ತಮೃಷಿಂ ನಷ್ಟಮನ್ವಿಚ್ಛನ್ಸಂಶ್ರಾಂತೋ ನ್ಯಪತದ್ಭುವಿ॥ 1-12-5 (1074) 
ಸ ಮೋಹೇ ಪರಮಂ ಗತ್ವಾ ನಷ್ಟಸಂಜ್ಞ ಇವಾಭವತ್।
ತದೃಷೇರ್ವಚನಂ ತಥ್ಯಂ ಚಿಂತಯಾನಃ ಪುನಃಪುನಃ॥ 1-12-6 (1075) 
ಲಬ್ಧಸಂಜ್ಞೋ ರುರುಶ್ಚಾಯಾತ್ತದಾಚಖ್ಯೌ ಪಿತುಸ್ತದಾ।
`ಪಿತ್ರೇ ತು ಸರ್ವಮಾಖ್ಯಾಯ ಡುಂಡುಭಸ್ಯ ವಚೋಽರ್ಥವತ್॥ 1-12-7 (1076) 
ಅಪೃಚ್ಛತ್ಪಿತರಂ ಭೂಯಃ ಸೋಸ್ತೀಕಸ್ಯ ವಚಸ್ತದಾ।
ಆಖ್ಯಾಪಯತ್ತದಾಽಽಖ್ಯಾನಂ ಡುಂಡುಭೇನಾಥ ಕೀರ್ತಿತಂ॥ 1-12-8 (1077) 
ತತ್ಕೀರ್ತ್ಯಮಾನಂ ಭಗವಞ್ಶ್ರೋತುಮಿಚ್ಛಾಮಿ ತತ್ತ್ವತಃ।'
ಪಿತಾ ಚಾಸ್ಯ ತದಾಖ್ಯಾನಂ ಪೃಷ್ಟಃ ಸರ್ವಂ ನ್ಯವೇದಯತ್॥ ॥  1-12-9 (1078) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಪೌಲೋಮಪರ್ವಣಿ ದ್ವಾದಶೋಽಧ್ಯಾಯಃ॥ 12 ॥

 
॥ ಸಮಾಪ್ತಂ ಪೌಲೋಮಪರ್ವ ॥

Mahabharata - Adi Parva - Chapter Footnotes

1-12-5 ನಷ್ಟಂ ಅಂತರ್ಹಿತಂ॥ ದ್ವಾದಶೋಽಧ್ಯಾಯಃ॥ 12 ॥



ಆದಿಪರ್ವ - ಅಧ್ಯಾಯ 013

॥ ಶ್ರೀಃ ॥

1.13. ಅಧ್ಯಾಯಃ 013 

 
(ಅಥಾಸ್ತೀಕಪರ್ವ  ॥ 5 ॥)

Mahabharata - Adi Parva - Chapter Topics

ಆಸ್ತೀಕಜರತ್ಕಾರ್ವೋರಾಖ್ಯಾನಂ॥ 1 ॥ ಜರತ್ಕಾರೋಸ್ತತ್ಪಿತೄಣಾಂ ಚ ಸಂವಾದಃ॥ 2 ॥

Mahabharata - Adi Parva - Chapter Text

1-13-0 (1079) 
ಶೌನಕ ಉವಾಚ। 1-13-0x (59) 
ಕಿಮರ್ಥಂ ರಾಜಶಾರ್ದೂಲಃ ಸ ರಾಜಾ ಜನಮೇಜಯಃ।
ಸರ್ಪಸತ್ರೇಣ ಸರ್ಪಾಣಾಂ ಗತೋಽಂತಂ ತದ್ವದಸ್ವ ಮೇ॥ 1-13-1 (1080) 
ನಿಖಿಲೇನ ಯಥಾತತ್ತ್ವಂ ಸೌತೇ ಸರ್ವಮಶೇಷತಃ।
ಆಸ್ತೀಕಶ್ಚ ದ್ವಿಜಶ್ರೇಷ್ಠಃ ಕಿಮರ್ಥಂ ಜಪತಾಂ ವರಃ॥ 1-13-2 (1081) 
ಮೋಕ್ಷಯಾಮಾಸ ಭುಜಗಾನ್ಪ್ರದೀಪ್ತಾದ್ವಸುರೇತಸಃ।
ಕಸ್ಯ ಪುತ್ರಃ ಸ ರಾಜಾಸೀತ್ಸರ್ಪಸತ್ರಂ ಯ ಆಹರತ್॥ 1-13-3 (1082) 
ಸ ಚ ದ್ವಿಜಾತಿಪ್ರವರಃ ಕಸ್ಯ ಪುತ್ರೋಽಭಿಧತ್ಸ್ವ ಮೇ।  1-13-4 (1083) 
ಸೌತಿರುವಾಚ।
ಮಹದಾಕ್ಯಾನಮಾಸ್ತೀಕಂ ಯಥೈತತ್ಪ್ರೋಚ್ಯತೇ ದ್ವಿಜ॥  1-13-4x (60) 
ಸರ್ವಮೇತದಶೇಷೇಣ ಶೃಣು ಮೇ ವದತಾಂ ವರ।  1-13-5 (1084) 
ಶೌನಕ ಉವಾಚ।
ಶ್ರೋತುಮಿಚ್ಛಾಂಯಶೇಷೇಣ ಕಥಾಮೇತಾಂ ಮನೋರಮಾಂ॥  1-13-5x (61) 
ಆಸ್ತೀಕಸ್ಯ ಪುರಾಣರ್ಷೇರ್ಬ್ರಾಹ್ಮಣಸ್ಯ ಯಶಸ್ವಿನಃ।  1-13-6 (1085) 
ಸೌತಿರುವಾಚ।
ಇತಿಹಾಸಮಿಮಂ ವಿಪ್ರಾಃ ಪುರಾಣಂ ಪರಿಚಕ್ಷತೇ॥  1-13-6x (62) 
ಕೃಷ್ಣದ್ವೈಪಾಯನಪ್ರೋಕ್ತಂ ನೈಮಿಷಾರಣ್ಯವಾಸಿಷು।
ಪೂರ್ವಂ ಪ್ರಚೋದಿತಃ ಸೂತಃ ಪಿತಾ ಮೇ ಲೋಮಹರ್ಷಣಃ॥ 1-13-7 (1086) 
ಶಿಷ್ಯೋ ವ್ಯಾಸಸ್ಯ ಮೇಧಾವೀ ಬ್ರಾಹ್ಮಣೇಷ್ವಿದಮುಕ್ತವಾನ್।
ತಸ್ಮಾದಹಮುಪಶ್ರುತ್ಯ ಪ್ರವಕ್ಷ್ಯಾಮಿ ಯಥಾತಥಂ॥ 1-13-8 (1087) 
ಇದಮಾಸ್ತೀಕಮಾಖ್ಯಾನಂ ತುಭ್ಯಂ ಶೌನಕ ಪೃಚ್ಛತೇ।
ಕಥಯಿಷ್ಯಾಂಯಶೇಷೇಣ ಸರ್ವಪಾಪಪ್ರಣಾಶನಂ॥ 1-13-9 (1088) 
ಆಸ್ತೀಕಸ್ಯ ಪಿತಾ ಹ್ಯಾಸೀತ್ಪ್ರಜಾಪತಿಸಮಃ ಪ್ರಭುಃ।
ಬ್ರಹ್ಮಚಾರೀ ಯತಾಹಾರಸ್ತಪಸ್ಯುಗ್ರೇ ರತಃ ಸದಾ॥ 1-13-10 (1089) 
ಜರತ್ಕಾರುರಿತಿ ಖ್ಯಾತ ಊರ್ಧ್ವರೇತಾ ಮಹಾತಪಾಃ।
ಯಾಯಾವರಾಣಾಂ ಪ್ರವರೋ ಧರ್ಮಜ್ಞಃ ಸಂಶಿತವ್ರತಃ॥ 1-13-11 (1090) 
ಸ ಕದಾಚಿನ್ಮಹಾಭಾಗಸ್ತಪೋಬಲಸಮನ್ವಿತಃ।
ಚಚಾರ ಪೃಥಿವೀಂ ಸರ್ವಾಂ ಯತ್ರಸಾಯಂಗೃಹೋ ಮುನಿಃ॥ 1-13-12 (1091) 
ತೀರ್ಥೇಷು ಚ ಸಮಾಪ್ಲಾವಂ ಕುರ್ವನ್ನಟತಿ ಸರ್ವಶಃ।
ಚರಂದೀಕ್ಷಾಂ ಮಹಾತೇಜಾ ದುಶ್ಚರಾಮಕೃತಾತ್ಮಭಿಃ॥ 1-13-13 (1092) 
ವಾಯುಭಕ್ಷೋ ನಿರಾಹಾರಃ ಶುಷ್ಯನ್ನನಿಮಿಷೋ ಮುನಿಃ।
ಇತಸ್ತತಃ ಪರಿಚರಂದೀಪ್ತಪಾವಕಸಪ್ರಭಃ॥ 1-13-14 (1093) 
ಅಟಮಾನಃ ಕದಾಚಿತ್ಸ್ವಾನ್ಸ ದದರ್ಶ ಪಿತಾಮಹಾನ್।
ಲಂಬಮಾನಾನ್ಮಹಾಗರ್ತೇ ಪಾದೈರೂರ್ಧ್ವೈರವಾಙ್ಮುಖಾನ್॥ 1-13-15 (1094) 
ತಾನಬ್ರವೀತ್ಸ ದೃಷ್ಟ್ವೈ ಜರತ್ಕಾರುಃ ಪಿತಾಮಹಾನ್।
ಕೇ ಭವಂತೋಽವಲಂಬಂತೇ ಗರ್ತೇ ಹ್ಯಸ್ಮಿನ್ನಧೋಮುಖಾಃ॥ 1-13-16 (1095) 
ವೀರಣಸ್ತಂಭಕೇ ಲಗ್ನಾಃ ಸರ್ವತಃ ಪರಿಭಕ್ಷಿತೇ।
ಮೂಷಕೇನ ನಿಗೂಢೇನ ಗರ್ತೇಽಸ್ಮಿನ್ನಿತ್ಯವಾಸಿನಾ॥ 1-13-17 (1096) 
ಪಿತರ ಊಚುಃ। 1-13-18x (63) 
ಯಾಯಾವರಾ ನಾಮ ವಯಮೃಷಯಃ ಸಂಶಿತವ್ರತಾಃ।
ಸಂತಾನಪ್ರಕ್ಷಯಾದ್ಬ್ರಹ್ಮನ್ನಧೋ ಗಚ್ಛಾಮ ಮೇದಿನೀಂ॥ 1-13-18 (1097) 
ಅಸ್ಮಾಕಂ ಸಂತತಿಸ್ತ್ವೇಕೋ ಜರತ್ಕಾರುರಿತಿ ಸ್ಮೃತಃ।
ಮಂದಭಾಗ್ಯೋಽಲ್ಪಭಾಗ್ಯಾನಾಂ ತಪ ಏಕಂ ಸಮಾಸ್ಥಿತಃ॥ 1-13-19 (1098) 
ನ ಸ ಪುತ್ರಾಂಜನಯಿತುಂ ದಾರಾನ್ಮೂಢಶ್ಚಿಕೀರ್ಷತಿ।
ತೇನ ಲಂಬಾಮಹೇ ಗರ್ತೇ ಸಂತಾನಸ್ಯ ಕ್ಷಯಾದಿಹ॥ 1-13-20 (1099) 
ಅನಾಥಾಸ್ತೇನ ನಾಥೇನ ಯಥಾ ದುಷ್ಕೃತಿನಸ್ತಥಾ।
`ಯೇಷಾಂ ತು ಸಂತತಿರ್ನಾಸ್ತಿ ಮರ್ತ್ಯಲೋಕೇ ಸುಖಾವಹಾ॥ 1-13-21 (1100) 
ನ ತೇ ಲಭಂತೇ ವಸತಿಂ ಸ್ವರ್ಗೇ ಪುಣ್ಯಕೃತೋಽಪಿ ಹಿ।'
ಕಸ್ತ್ವಂ ಬಂಧುರಿವಾಸ್ಮಾಕಮನುಶೋಚಸಿ ಸತ್ತಮ॥  1-13-22 (1101) 
ಜ್ಞಾತುಮಿಚ್ಛಾಮಹೇ ಬ್ರಹ್ಮನ್ಕೋ ಭವಾನಿಹ ನಃ ಸ್ಥಿತಃ।
ಕಿಮರ್ಥಂ ಚೈವ ನಃ ಶೋಚ್ಯಾನನುಶೋಚಸಿ ಸತ್ತಮ॥ 1-13-23 (1102) 
ಜರತ್ಕಾರುರುವಾಚ। 1-13-24x (64) 
ಮಮ ಪೂರ್ವೇ ಭವಂತೋ ವೈ ಪಿತರಃ ಸಪಿತಾಮಹಾಃ।
ಬ್ರೂತ ಕಿಂ ಕರವಾಣ್ಯದ್ಯ ಜರತ್ಕಾರುರಹಂ ಸ್ವಯಂ॥ 1-13-24 (1103) 
ಪಿತರ ಊಚುಃ। 1-13-25x (65) 
ಯತಸ್ವ ಯತ್ನವಾಂಸ್ತಾತ ಸಂತಾನಾಯ ಕುಲಸ್ಯ ನಃ।
ಆತ್ಮನೋಽರ್ಥೇಽಸ್ಮದರ್ಥೇ ಚ ಧರ್ಮ ಇತ್ಯೇವ ವಾ ವಿಭೋ॥ 1-13-25 (1104) 
ನ ಹಿ ಧರ್ಮಫಲೈಸ್ತಾತ ನ ತಪೋಽಭಿಃ ಸುಸಂಚಿತೈಃ।
ತಾಂ ಗತಿಂ ಪ್ರಾಪ್ನುವಂತೀಹ ಪುತ್ರಿಣೋ ಯಾಂ ವ್ರಜಂತಿ ವೈ॥ 1-13-26 (1105) 
ತದ್ದಾರಗ್ರಹಣೇ ಯತ್ನಂ ಸಂತತ್ಯಾಂ ಚ ಮನಃ ಕುರು।
ಪುತ್ರಕಾಸ್ಮನ್ನಿಯೋಗಾತ್ತ್ವಮೇತನ್ನಃ ಪರಮಂ ಹಿತಂ॥ 1-13-27 (1106) 
ಜರತ್ಕಾರುರುವಾಚ। 1-13-28x (66) 
ನ ದಾರಾನ್ವೈ ಕರಿಷ್ಯೇಽಹಂ ನ ಧನಂ ಜೀವಿತಾರ್ಥತಃ।
ಭವತಾಂ ತು ಹಿತಾರ್ಥಾಯ ಕರಿಷ್ಯೇ ದಾರಸಂಗ್ರಹಂ॥ 1-13-28 (1107) 
ಸಮಯೇನ ಚ ಕರ್ತಾಽಹಮನೇನ ವಿಧಿಪೂರ್ವಕಂ।
ತಥಾ ಯದ್ಯುಪಲಪ್ಸ್ಯಾಮಿ ಕರಿಷ್ಯೇ ನಾನ್ಯಥಾ ಹ್ಯಹಂ॥ 1-13-29 (1108) 
ಸನಾಂನೀ ಯಾ ಭವಿತ್ರೀ ಮೇ ದಿತ್ಸಿತಾ ಚೈವ ಬಂಧುಭಿಃ।
ಭೈಕ್ಷ್ಯವತ್ತಾಮಹಂ ಕನ್ಯಾಮುಪಯಂಸ್ಯೇ ವಿಧಾನತಃ॥ 1-13-30 (1109) 
ದರಿದ್ರಾಯ ಹಿ ಮೇ ಭಾರ್ಯಾಂ ಕೋ ದಾಸ್ಯತಿ ವಿಶೇಷತಃ।
ಪ್ರತಿಗ್ರಹೀಷ್ಯೇ ಭಿಕ್ಷಾಂ ತು ಯದಿ ಕಶ್ಚಿತ್ಪ್ರದಾಸ್ಯತಿ॥ 1-13-31 (1110) 
ಏವಂ ದಾರಕ್ರಿಯಾಹೇತೋಃ ಪ್ರಯತಿಷ್ಯೇ ಪಿತಾಮಹಾಃ।
ಅನೇನ ವಿಧಿನಾ ಶಶ್ವನ್ನ ಕರಿಷ್ಯೇಽಹಮನ್ಯಥಾ॥ 1-13-32 (1111) 
ತತ್ರ ಚೋತ್ಪತ್ಸ್ಯತೇ ಜಂತುರ್ಭವತಾಂ ತಾರಣಾಯ ವೈ।
ಶಾಶ್ವತಂ ಸ್ಥಾನಮಾಸಾದ್ಯ ಮೋದಂತಾಂ ಪಿತರೋ ಮಮ॥ ॥ 1-13-33 (1112) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ತ್ರಯೋದಶೋಽಧ್ಯಾಯಃ॥ 13 ॥

Mahabharata - Adi Parva - Chapter Footnotes

1-13-11 ಯಾಯಾವರಾಣಾಂ ಗ್ರಾಮೈಕರಾತ್ರವಾಸಿನಾಂ ಗೃಹಸ್ಥಾನಾಂ॥ 1-13-12 ಸಾಯಂಕಾಲಸ್ತತ್ರೈವ ಗೃಹಮಸ್ಯೇತಿ ಯತ್ರಸಾಯಂಗೃಹಃ॥ 1-13-30 ಉಪಯಂಸ್ಯೇಪರಿಣೇಷ್ಯೇ॥ 30 ॥ ತ್ರಯೋದಶೋಽಧ್ಯಾಯಃ॥ 13 ॥



ಆದಿಪರ್ವ - ಅಧ್ಯಾಯ 014

॥ ಶ್ರೀಃ ॥

1.14. ಅಧ್ಯಾಯಃ 014 

Mahabharata - Adi Parva - Chapter Topics

ವಾಸುಕಿಭಗಿನ್ಯಾ ಜರತ್ಕಾರೋರ್ವಿವಾಹಃ॥ 1 ॥

Mahabharata - Adi Parva - Chapter Text

1-14-0 (1113) 
ಸೌತಿರುವಾಚ। 1-14-0x (67) 
ತತೋ ನಿವೇಶಾಯ ತದಾ ಸ ವಿಪ್ರಃ ಸಂಶಿತವ್ರತಃ।
ಮಹೀಂ ಚಚಾರ ದಾರಾರ್ಥೀ ನ ಚ ದಾರಾನವಿಂದತ॥ 1-14-1 (1114) 
ಸ ಕದಾಚಿದ್ವನಂ ಗತ್ವಾ ವಿಪ್ರಃ ಪಿತೃವಚಃ ಸ್ಮರನ್।
ಚುಕ್ರೋಶ ಕನ್ಯಾಭಿಕ್ಷಾರ್ಥೀ ತಿಸ್ರೋ ವಾಚಃ ಶನೈರಿವ॥ 1-14-2 (1115) 
ತಂ ವಾಸುಕಿಃ ಪ್ರತ್ಯಗೃಹ್ಣಾದುದ್ಯಂಯ ಭಗಿನೀಂ ತದಾ।
ನ ಸ ತಾಂ ಪ್ರತಿಜಗ್ರಾಹ ನ ಸನಾಂನೀತಿ ಚಿಂತಯನ್॥ 1-14-3 (1116) 
ಸನಾಂನೀಂ ಚೋದ್ಯತಾಂ ಭಾರ್ಯಾಂ ಗೃಹ್ಣೀಯಾಮಿತಿ ತಸ್ಯ ಹಿ।
ಮನೋ ನಿವಿಷ್ಟಮಭವಜ್ಜರತ್ಕಾರೋರ್ಮಹಾತ್ಮನಃ॥ 1-14-4 (1117) 
ತಮುವಾಚ ಮಹಾಪ್ರಾಜ್ಞೋ ಜರತ್ಕಾರುರ್ಮಹಾತಪಾಃ।
ಕಿಂನಾಂನೀ ಭಗಿನೀಯಂ ತೇ ಬ್ರೂಹಿ ಸತ್ಯಂ ಭುಜಂಗಮ॥ 1-14-5 (1118) 
ವಾಸುಕಿರುವಾಚ। 1-14-6x (68) 
ಜರತ್ಕಾರೋ ಜರತ್ಕಾರುಃ ಸ್ವಸೇಯಮನುಜಾ ಮಮ।
ಪ್ರತಿಗೃಹ್ಣೀಷ್ವ ಭಾರ್ಯಾರ್ಥೇ ಮಯಾ ದತ್ತಾಂ ಸುಮಧ್ಯಮಾಂ। 
ತ್ವದರ್ಥಂ ರಕ್ಷಿತಾ ಪೂರ್ವಂ ಪ್ರತೀಚ್ಛೇಮಾಂ ದ್ವಿಜೋತ್ತಮ॥  1-14-6 (1119) 
ಸೌತಿರುವಾಚ। 1-14-7x (69) 
ಏವಮುಕ್ತ್ವಾ ತತಃ ಪ್ರಾದಾದ್ಭಾರ್ಯಾರ್ಥೇ ವರವರ್ಣಿನೀಂ।
ಸ ಚ ತಾಂ ಪ್ರತಿಜಗ್ರಾಹ ವಿಧಿದೃಷ್ಟೇನ ಕರ್ಮಣಾ॥ ॥ 1-14-7 (1120) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಚತುರ್ದಶೋಽಧ್ಯಾಯಃ॥ 14 ॥

Mahabharata - Adi Parva - Chapter Footnotes

1-14-1 ನಿವೇಶಾಯ ದಾರಸಂಗ್ರಹಾಯ॥ ಚತುರ್ದಶೋಽಧ್ಯಾಯಃ॥ 14 ॥



ಆದಿಪರ್ವ - ಅಧ್ಯಾಯ 015

॥ ಶ್ರೀಃ ॥

1.15. ಅಧ್ಯಾಯಃ 015 

Mahabharata - Adi Parva - Chapter Topics

ಆಸ್ತೀಕೋತ್ಪತ್ತಿಃ॥ 1 ॥ ಸಂಕ್ಷೇಪೇಣ ಸರ್ಪಮೋಚನವೃತ್ತಾಂತಶ್ಚ॥ 2 ॥

Mahabharata - Adi Parva - Chapter Text

1-15-0 (1121) 
ಸೌತಿರುವಾಚ। 1-15-0x (70) 
ಮಾತ್ರಾ ಹಿ ಭುಜಗಾಃ ಶಪ್ತಾಃ ಪೂರ್ವಂ ಬ್ರಹ್ಮವಿದಾಂ ವರ।
ಜನಮೇಜಯಸ್ಯ ವೋ ಯಜ್ಞೇ ಧಕ್ಷ್ಯತ್ಯನಿಲಸಾರಥಿಃ॥ 1-15-1 (1122) 
ತಸ್ಯ ಶಾಪಸ್ಯ ಶಾಂತ್ಯರ್ಥಂ ಪ್ರದದೌ ಪನ್ನಗೋತ್ತಮಃ।
ಸ್ವಸಾರಮೃಷಯೇ ತಸ್ಮೈ ಸುವ್ರತಾಯ ಮಹಾತ್ಮನೇ॥ 1-15-2 (1123) 
ಸ ಚ ತಾಂ ಪ್ರತಿಜಗ್ರಾಹ ವಿಧಿದೃಷ್ಟೇನ ಕರ್ಮಣಾ।
ಆಸ್ತೀಕೋ ನಾಮ ಪುತ್ರಶ್ಚ ತಸ್ಯಾಂ ಜಜ್ಞೇ ಮಹಾಮನಾಃ॥ 1-15-3 (1124) 
ತಪಸ್ವೀ ಚ ಮಹಾತ್ಮಾ ಚ ವೇದವೇದಾಂಗಪಾರಗಃ।
ಸಮಃ ಸರ್ವಸ್ಯ ಲೋಕಸ್ಯ ಪಿತೃಮಾತೃಭಯಾಪಹಃ॥ 1-15-4 (1125) 
ಅಥ ದೀರ್ಘಸ್ಯ ಕಾಲಸ್ಯ ಪಾಂಡವೇಯೋ ನರಾಧಿಪಃ।
ಆಜಹಾರ ಮಹಾಯಜ್ಞಂ ಸರ್ಪಸತ್ರಮಿತಿ ಶ್ರುತಿಃ॥ 1-15-5 (1126) 
ತಸ್ಮಿನ್ಪ್ರವೃತ್ತೇ ಸತ್ರೇ ತು ಸರ್ಪಾಣಾಮಂತಕಾಯ ವೈ।
ಮೋಚಯಾಮಾಸ ತಾಞ್ಶಾಪಾದಾಸ್ತೀಕಃ ಸುಮಹಾತಪಾಃ॥ 1-15-6 (1127) 
ಭ್ರಾತೄಂಶ್ಚ ಮಾತುಲಾಂಶ್ಚೈವ ತಥೈವಾನ್ಯಾನ್ಸ ಪನ್ನಗಾನ್।
ಪಿತೄಂಶ್ಚ ತಾರಯಾಮಾಸ ಸಂತತ್ಯಾ ತಪಸಾ ತಥಾ॥ 1-15-7 (1128) 
ವ್ರತೈಶ್ಚ ವಿವಿಧೈರ್ಬ್ರಹ್ಮನ್ಸ್ವಾಧ್ಯಾಯೈಶ್ಚಾನೃಣೋಽಭವತ್।
ದೇವಾಂಶ್ಚ ತರ್ಪಯಾಮಾಸ ಯಜ್ಞೈರ್ವಿವಿಧದಕ್ಷಿಣೈಃ॥ 1-15-8 (1129) 
ಋಷೀಂಶ್ಚ ಬ್ರಹ್ಮಚರ್ಯೇಮ ಸಂತತ್ಯಾ ಚ ಪಿತಾಮಹಾನ್।
ಅಪಹೃತ್ಯ ಗುರಂ ಭಾರಂ ಪಿತೄಣಾಂ ಸಂಶಿತವ್ರತಃ॥ 1-15-9 (1130) 
ಜರತ್ಕಾರುರ್ಗತಃ ಸ್ವರ್ಗಂ ಸಹಿತಃ ಸ್ವೈಃ ಪಿತಾಮಹೈಃ।
ಆಸ್ತೀಕಂ ಚ ಸುತಂ ಪ್ರಾಪ್ಯ ಧರ್ಮಂ ಚಾನುತ್ತಮಂ ಮುನಿಃ॥ 1-15-10 (1131) 
ಜರತ್ಕಾರುಃ ಸುಮಹತಾ ಕಾಲೇನ ಸ್ವರ್ಗಮೇಯಿವಾನ್।
ಏತದಾಖ್ಯಾನಮಾಸ್ತೀಕಂ ಯಥಾವತ್ಕಥಿತಂ ಮಯಾ। 
ಪ್ರಬ್ರೂಹಿ ಭೃಗುಶಾರ್ದೂಲ ಕಿಮನ್ಯತ್ಕಥಯಾಮಿ ತೇ॥ ॥  1-15-11 (1132) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಪಂಚದಶೋಽಧ್ಯಾಯಃ॥ 15 ॥




ಆದಿಪರ್ವ - ಅಧ್ಯಾಯ 016

॥ ಶ್ರೀಃ ॥

1.16. ಅಧ್ಯಾಯಃ 016 

Mahabharata - Adi Parva - Chapter Topics

ಆಸ್ತೀಕಾಖ್ಯಾನವಿಸ್ತರಃ॥ 1 ॥ ಕದ್ರೂವಿನತಯೋಃ ಕಶ್ಯಪಾದ್ವರಲಾಭಃ॥ 2 ॥ ಕದ್ರ್ವಾಃ ಸರ್ಪೋತ್ಪತ್ತಿರ್ವಿನತಾಯಾ ಅರುಣೋತ್ಪತ್ತಿಶ್ಚ॥ 3 ॥

Mahabharata - Adi Parva - Chapter Text

1-16-0 (1133) 
ಶೌನಕ ಉವಾಚ। 1-16-0x (71) 
ಸೌತೇ ತ್ವಂ ಕಥಯಸ್ವೇಮಾಂ ವಿಸ್ತರೇಣ ಕಥಾಂ ಪುನಃ।
ಆಸ್ತೀಕಸ್ಯ ಕವೇಃಸಾಧೋಃ ಶುಶ್ರೂಷಾ ಪರಮಾ ಹಿನಃ॥ 1-16-1 (1134) 
ಮಧುರಂ ಕಥ್ಯತೇ ಸೌಂಯ ಶ್ಲಕ್ಷ್ಣಾಕ್ಷರಪದಂ ತ್ವಯಾ।
ಪ್ರೀಯಾಮಹೇ ಭೃಶಂ ತಾತ ಪಿತೇವೇದಂ ಪ್ರಭಾಷಸೇ॥ 1-16-2 (1135) 
ಅಸ್ಮಚ್ಛುಶ್ರೂಷಣೇ ನಿತ್ಯಂ ಪಿತಾ ಹಿ ನಿರತಸ್ತವ।
ಆಚಷ್ಟೈತದ್ಯಥಾಽಽಕ್ಯಾನಂ ಪಿತಾ ತೇತ್ವಂ ತಥಾ ವದ॥ 1-16-3 (1136) 
ಸೌತಿರುವಾಚ। 1-16-4x (72) 
ಆಯುಷ್ಮನ್ನಿದಮಾಖ್ಯಾನಮಾಸ್ತೀಕಂ ಕಥಯಾಮಿ ತೇ।
ಯಥಾಶ್ರುತಂ ಕಥಯತಃ ಸಕಾಶಾದ್ವೈ ಪಿತುರ್ಮಯಾ॥ 1-16-4 (1137) 
ಪುರಾ ದೇವಯುಗೇ ಬ್ರಹ್ಮನ್ಪ್ರಜಾಪತಿಸುತೇ ಶುಭೇ।
ಆಸ್ತಾಂ ಭಗಿನ್ಯೌ ರೂಪೇಣ ಸಮುಪೇತೇಽದ್ಭುತೇಽನಘ॥ 1-16-5 (1138) 
ತೇ ಭಾರ್ಯೇ ಕಶ್ಯಪಸ್ಯಾಸ್ತಾಂ ಕದ್ರೂಶ್ಚ ವಿನತಾ ಚ ಹ।
ಪ್ರಾದಾತ್ತಾಭ್ಯಾಂ ವರಂ ಪ್ರೀತಃ ಪ್ರಜಾಪತಿಸಮಃ ಪತಿಃ॥ 1-16-6 (1139) 
ಕಶ್ಯಪೋ ಧರ್ಮಪತ್ನೀಭ್ಯಾಂ ಮುದಾ ಪರಮಯಾ ಯುತಃ।
ವರಾತಿಸರ್ಗಂ ಶ್ರುತ್ವೈವಂ ಕಶ್ಯಪಾದುತ್ತಮಂ ಚ ತೇ॥ 1-16-7 (1140) 
ಹರ್ಷಾದಪ್ರತಿಮಾಂ ಪ್ರೀತಿಂ ಪ್ರಾಪತುಃ ಸ್ಮ ವರಸ್ತ್ರಿಯೌ।
ವವ್ರೇ ಕದ್ರೂಃ ಸುತಾನ್ನಾಗಾನ್ಸಹಸ್ರಂ ತುಲ್ಯವರ್ಚಸಃ॥ 1-16-8 (1141) 
ದ್ವೌ ಪುತ್ರೌ ವಿನತಾ ವವ್ರೇ ಕದ್ರೂಪುತ್ರಾಧಿಕೌ ಬಲೇ।
ತೇಜಸಾ ವಪುಷಾ ಚೈವ ವಿಕ್ರಮೇಣಾಧಿಕೌ ಚ ತೌ॥ 1-16-9 (1142) 
ತಸ್ಯೈ ಭರ್ತಾ ವರಂ ಪ್ರಾದಾದೀದೃಸೌ ತೇ ಭವಿಷ್ಯತಃ।
ಏವಮಸ್ತ್ವಿತಿ ತಂ ಚಾಹ ಕಶ್ಯಪಂ ವಿನತಾ ತದಾ॥ 1-16-10 (1143) 
ಯಥಾವತ್ಪ್ರಾರ್ಥಿತಂ ಲಬ್ಧ್ವಾ ವರಂ ತುಷ್ಟಾಭವತ್ತದಾ।
ಕೃತಕೃತ್ಯಾ ತು ವಿನತಾ ಲಬ್ಧ್ವಾ ವೀರ್ಯಾಧಿಕೌ ಸುತೌ॥ 1-16-11 (1144) 
ಕದ್ರೂಶ್ಚ ಲಬ್ಧ್ವಾ ಪುತ್ರಾಣಾಂ ಸಹಸ್ರಂ ತುಲ್ಯವರ್ಚಸಾಂ।
ಧಾರ್ಯೌ ಪ್ರಯತ್ನತೋ ಗರ್ಭಾವಿತ್ಯುಕ್ತ್ವಾ ಸ ಮಹಾತಪಾಃ॥ 1-16-12 (1145) 
ತೇ ಭಾರ್ಯೇ ವರಸಂತುಷ್ಟೇ ಕಶ್ಯಪೋ ವನಮಾವಿಶತ್।  1-16-13 (1146) 
ಸೌತುರಿವಾಚ।
ಕಾಲೇನ ಮಹತಾ ಕದ್ರೂರಂಡಾನಾಂ ದಶತೀರ್ದಶ॥  1-16-13x (73) 
ಜನಯಾಮಾಸ ವಿಪ್ರೇಂದ್ರ ದ್ವೇ ಚಾಂಡೇ ವಿನತಾ ತದಾ।
ತಯೋರಂಡಾನಿ ನಿದಧುಃ ಪ್ರಹೃಷ್ಟಾಃ ಪರಿಚಾರಿಕಾಃ॥ 1-16-14 (1147) 
ಸೋಪಸ್ವೇದೇಷು ಭಾಂಡೇಷು ಪಂಚವರ್ಷಶತಾನಿ ಚ।
ತತಃ ಪಂಚಶತೇ ಕಾಲೇ ಕದ್ರೂಪುತ್ರಾ ವಿನಿಃಸೃತಾಃ॥ 1-16-15 (1148) 
ಅಂಡಾಭ್ಯಾಂ ವಿನತಾಯಾಸ್ತು ಮಿಥುನಂ ನ ವ್ಯದೃಶ್ಯತ।
ತತಃ ಪುತ್ರಾರ್ಥಿನೀ ದೇವೀ ವ್ರೀಡಿತಾ ಚ ತಪಸ್ವಿನೀ॥ 1-16-16 (1149) 
ಅಂಡಂ ಬಿಭೇದ ವಿನತಾ ತತ್ರ ಪುತ್ರಮಪಶ್ಯತ।
ಪೂರ್ವಾರ್ಧಕಾಯಸಂಪನ್ನಮಿತರೇಣಾಪ್ರಕಾಶತಾ॥ 1-16-17 (1150) 
ಸ ಪುತ್ರಃ ಕ್ರೋಧಸಂರಬ್ಧಃ ಶಶಾಪೈನಾಮಿತಿ ಶ್ರುತಿಃ।
ಯೋಽಹಮೇವಂ ಕೃತೋ ಮಾತಸ್ತ್ವಯಾ ಲೋಭಪರೀತಯಾ॥ 1-16-18 (1151) 
ಶರೀರೇಣಾಸಮಗ್ರೇಣ ತಸ್ಮಾದ್ದಾಸೀ ಭವಿಷ್ಯಸಿ।
ಪಂಚ ವರ್ಷಶತಾನ್ಯಸ್ಯಾ ಯಯಾ ವಿಸ್ಪರ್ಧಸೇ ಸಹ॥ 1-16-19 (1152) 
ಏಷ ಚ ತ್ವಾಂ ಸುತೋ ಮಾತರ್ದಾಸೀತ್ವಾನ್ಮೋಚಯಿಷ್ಯತಿ।
ಯದ್ಯೇನಮಪಿ ಮಾತಸ್ತ್ವಂ ಮಾಮಿವಾಂಡವಿಭೇದನಾತ್॥ 1-16-20 (1153) 
ನ ಕರಿಷ್ಯಸ್ಯನಂಗಂ ವಾ ವ್ಯಂಗಂ ವಾಪಿ ತಪಸ್ವಿನಂ।
ಪ್ರತಿಪಾಲಯಿತವ್ಯಸ್ತೇ ಜನ್ಮಕಾಲೋಽಸ್ಯ ಧೀರಯಾ॥ 1-16-21 (1154) 
ವಿಶಿಷ್ಟಂ ಬಲಮೀಪ್ಸಂತ್ಯಾ ಪಂಚವರ್ಷಶತಾತ್ಪರಃ।
ಏವಂ ಶಪ್ತ್ವಾ ತತಃ ಪುತ್ರೋ ವಿನತಾಮಂತರಿಕ್ಷಗಃ॥ 1-16-22 (1155) 
ಅರುಣೋಽದೃಶ್ಯತ ಬ್ರಹ್ಮನ್ಪ್ರಭಾತಸಮಯೇ ತದಾ।
`ಉದ್ಯನ್ನಥ ಸಹಸ್ರಾಂಶುರ್ದೃಷ್ಟ್ವಾ ತಮರುಣಂ ಪ್ರಭುಃ॥ 1-16-23 (1156) 
ಸ್ವತೇಜಸಾ ಪ್ರಜ್ವಲಂತಮಾತ್ಮನಃ ಸಮತೇಜಸಂ।
ಸಾರಥ್ಯೇ ಕಲ್ಪಯಾಮಾಸ ಪ್ರೀಯಮಾಣಸ್ತಮೋನುದಃ॥ 1-16-24 (1157) 
ಸೋಽಪಿ ತಂ ರಥಮಾರುಹ್ಯ ಭಾನೋರಮಿತತೇಜಸಃ।
ಸರ್ವಲೋಕಪ್ರದೀಪಸ್ಯ ಹ್ಯಮರೋಽಪ್ಯರುಣೋಽಭವತ್॥'  1-16-25 (1158) 
ಗರುಡೋಽಪಿ ಯಥಾಕಾಲಂ ಜಜ್ಞೇ ಪನ್ನಗಭೋಜನಃ।
ಸ ಜಾತಮಾತ್ರೋ ವಿನತಾಂ ಪರಿತ್ಯಜ್ಯ ಖಮಾವಿಶತ್॥ 1-16-26 (1159) 
ಆದಾಸ್ಯನ್ನಾತ್ಮನೋ ಭೋಜ್ಯಮನ್ನಂ ವಿಹಿತಮಸ್ಯ ಯತ್।
ವಿಧಾತ್ರಾ ಭೃಗುಶಾರ್ದೂಲ ಕ್ಷುಧಿತಃ ಪತಗೇಶ್ವರಃ॥ ॥ 1-16-27 (1160) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಾಣಿ ಆಸ್ತೀಕಪರ್ವಣಿ ಷೋಡಶೋಽಧ್ಯಾಯಃ॥ 16 ॥

Mahabharata - Adi Parva - Chapter Footnotes

1-16-15 ಸೋಪಸ್ವೇದೇಷು ಊಷ್ಮವತ್ಸು॥ ಷೋಡಶೋಽಧ್ಯಾಯಃ॥ 16 ॥



ಆದಿಪರ್ವ - ಅಧ್ಯಾಯ 017

॥ ಶ್ರೀಃ ॥

1.17. ಅಧ್ಯಾಯಃ 017 

Mahabharata - Adi Parva - Chapter Topics

ಅಮೃತಮಥನವಿಷಯೇ ಭಗವದಾಜ್ಞಯಾ ದೇವಾನಾಂ ವಿಚಾರಃ॥ 1 ॥

Mahabharata - Adi Parva - Chapter Text

1-17-0 (1161) 
ಸೌತಿರುವಾಚ। 1-17-0x (74) 
ಏತಸ್ಮಿನ್ನೇವ ಕಾಲೇ ತು ಭಗಿನ್ಯೌ ತೇ ತಪೋಧನ।
ಅಪಶ್ಯತಾಂ ಸಮಾಯಾಂತಮುಚ್ಚೈಃ ಶ್ರವಸಮಂತಿಕಾತ್॥ 1-17-1 (1162) 
ಯಂ ತು ದೇವಗಣಾಃ ಸರ್ವೇ ಹೃಷ್ಟರೂಪಮಪೂಜಯನ್।
ಮಥ್ಯಮಾನೇಽಮೃತೇ ಜಾತಮಶ್ವರತ್ನಮನುತ್ತಮಂ॥ 1-17-2 (1163) 
ಅಮೋಘಬಲಮಶ್ವಾನಾಮುತ್ತಮಂ ಜವಿನಾಂ ವರಂ।
ಶ್ರೀಮಂತಮಜರಂ ದಿವ್ಯಂ ಸರ್ವಲಕ್ಷಣಪೂಜಿತಂ॥ 1-17-3 (1164) 
ಶೌನಕ ಉವಾಚ। 1-17-4x (75) 
ಕಥಂ ತದಮೃತಂ ದೇವೈರ್ಮಥಿತಂ ಕ್ವ ಚ ಶಂಸ ಮೇ।
`ಕಾರಣಂ ಚಾತ್ರ ಮಥನೇ ಸಂಜಾತಮಮೃತಾತ್ಪರಂ॥' 
ಯತ್ರ ಜಜ್ಞೇ ಮಹಾವೀರ್ಯಃ ಸೋಽಶ್ವರಾಜೋ ಮಹಾದ್ಯುತಿಃ॥  1-17-4 (1165) 
ಸೌತಿರುವಾಚ। 1-17-5x (76) 
ಜ್ವಲಂತಮಚಲಂ ಮೇರುಂ ತೇಜೋರಾಶಿಮನುತ್ತಮಂ।
ಆಕ್ಷಿಪಂತಂ ಪ್ರಭಾಂ ಭಾನೋಃ ಸ್ವಶೃಂಗೈಃ ಕಾಂಚನೋಜ್ಜ್ವಲೈಃ॥ 1-17-5 (1166) 
ಕನಕಾಭರಣಂ ಚಿತ್ರಂ ದೇವಗಂಧರ್ವಸೇವಿತಂ।
ಅಪ್ರಮೇಯಮನಾಧೃಷ್ಯಮಧರ್ಮಬಹುಲೈರ್ಜನೈಃ॥ 1-17-6 (1167) 
ವ್ಯಾಲೈರಾವಾರಿತಂ ಘೋರೈರ್ದಿವ್ಯೌಷಧಿವಿದೀಪಿತಂ।
ನಾಕಮಾವೃತ್ಯ ತಿಷ್ಠಂತಮುಚ್ಛ್ರಯೇಣ ಮಹಾಗಿರಿಂ॥ 1-17-7 (1168) 
ಅಗಂಯಂ ಮನಸಾಪ್ಯನ್ಯೈರ್ನದೀವೃಕ್ಷಸಮನ್ವಿತಂ।
ನಾನಾಪತಗಸಂಘೈಶ್ಚ ನಾದಿತಂ ಸುಮನೋಹರೈಃ॥ 1-17-8 (1169) 
ತಸ್ಯ ಶೃಂಗಮುಪಾರುಹ್ಯ ಬಹುರತ್ನಾಚಿತಂ ಶುಭಂ।
ಅನಂತಕಲ್ಪಮದ್ವಂದ್ವಂ ಸುರಾಃ ಸರ್ವೇ ಮಹೌಜಸಃ॥ 1-17-9 (1170) 
ತೇ ಮಂತ್ರಯಿತುಮಾರಬ್ಧಾಸ್ತತ್ರಾಸೀನಾ ದಿವೌಕಸಃ।
ಅಮೃತಾಯ ಸಮಾಗಂಯ ತಪೋನಿಯಮಸಂಯುತಾಃ॥ 1-17-10 (1171) 
ತತ್ರ ನಾರಾಯಣೋ ದೇವೋ ಬ್ರಹ್ಮಾಣಮಿದಮಬ್ರವೀತ್।
ಚಿಂತಯತ್ಸು ಸುರೇಷ್ವೇವಂ ಮಂತ್ರಯತ್ಸು ಚ ಸರ್ವಶಃ॥ 1-17-11 (1172) 
ದೇವೈರಸುರಸಂಘೈಶ್ಚ ಮಥ್ಯತಾಂ ಕಲಶೋದಧಿಃ।
ಭವಿಷ್ಯತ್ಯಮೃತಂ ತತ್ರ ಮಥ್ಯಮಾನೇ ಮಹೋದಧೌ॥ 1-17-12 (1173) 
ಸರ್ವೌಷಧೀಃ ಸಮಾವಾಪ್ಯ ಸರ್ವರತ್ನಾನಿ ಚೈವ ಹ।
ಮಂಥಧ್ವಯುದಧಿಂ ದೇವಾ ವೇತ್ಸ್ಯಧ್ವಮಮೃತಂ ತತಃ॥ ॥ 1-17-13 (1174) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಸಪ್ತದಶೋಽಧ್ಯಾಯಃ॥ 17 ॥

Mahabharata - Adi Parva - Chapter Footnotes

1-17-9 ಅನಂತಕಲ್ಪಂ ಅನಂತೋ ವಿಷ್ಣುರಾಕಾಶೋ ವಾತ ತತ ಈಷನ್ನ್ಯೂನಂ॥ 1-17-13 ವೇತ್ಸ್ಯಧ್ವಂ ಲಪ್ಸ್ಯಧ್ವಂ॥ ಸಪ್ತದಶೋಽಧ್ಯಾಯಃ॥ 17 ॥



ಆದಿಪರ್ವ - ಅಧ್ಯಾಯ 018

॥ ಶ್ರೀಃ ॥

1.18. ಅಧ್ಯಾಯಃ 018 

Mahabharata - Adi Parva - Chapter Topics

ಮೋಹಿತೈರ್ದೈತ್ಯೈರ್ಮೋಹಿನ್ಯಾ ಅಮೃತಕಲಶದಾನಂ॥ 1 ॥

Mahabharata - Adi Parva - Chapter Text

1-18-0 (1175) 
ಸೌತಿರುವಾಚ। 1-18-0x (77) 
ತತೋಽಭ್ರಶಿಖರಾಕಾರೈರ್ಗಿರಿಶೃಂಗೈರಲಂಕೃತಂ।
ಮಂದರಂ ಪರ್ವತವರಂ ಲತಾಜಾಲಸಮಾಕುಲಂ॥ 1-18-1 (1176) 
ನಾನಾವಿಹಂಗಸಂಘುಷ್ಟಂ ನಾನಾದಂಷ್ಟ್ರಿಸಮಾಕುಲಂ।
ಕಿಂನರೈರಪ್ಸರೋಭಿಶ್ಚ ದೇವೈರಪಿ ಚ ಸೇವಿತಂ॥ 1-18-2 (1177) 
ಏಕಾದಶ ಸಹಸ್ರಾಣಿ ಯೋಜನಾನಾಂ ಸಮುಚ್ಛ್ರಿತಂ।
ಅಧೋಭೂಮೇಃ ಸಹಸ್ರೇಷು ತಾವತ್ಸ್ವೇವ ಪ್ರತಿಷ್ಠಿತಂ॥ 1-18-3 (1178) 
ತಮುದ್ಧರ್ತುಮಶಕ್ತಾ ವೈ ಸರ್ವೇ ದೇವಗಣಾಸ್ತದಾ।
ವಿಷ್ಣುಮಾಸೀನಮಭ್ಯೇತ್ಯ ಬ್ರಹ್ಮಾಣಂ ಚೇದಮಬ್ರುವನ್॥ 1-18-4 (1179) 
ಭವಂತಾವತ್ರ ಕುರುತಾಂ ಬುದ್ಧಿಂ ನೈಃಶ್ರೇಯಸೀಂ ಪರಾಂ।
ಮಂದರೋದ್ಧರಣೇ ಯತ್ನಃ ಕ್ರಿಯತಾಂ ಚ ಹಿತಾಯ ನಃ॥ 1-18-5 (1180) 
ಸೌತಿರುವಾಚ। 1-18-6x (78) 
ತಥೇತಿ ಚಾಬ್ರವೀದ್ವಿಷ್ಣುರ್ಬ್ರಹ್ಮಣಾ ಸಹ ಭಾರ್ಗವ।
ಅಚೋದಯದಮೇಯಾತ್ಮಾ ಫಣೀಂದ್ರಂ ಪದ್ಮಲೋಚನಃ॥ 1-18-6 (1181) 
ತತೋಽನಂತಃ ಸಮುತ್ಥಾಯ ಬ್ರಹ್ಮಣಾ ಪರಿಚೋದಿತಃ।
ನಾರಾಯಣೇನ ಚಾಪ್ಯುಕ್ತಸ್ತಸ್ಮಿನ್ಕರ್ಮಣಿ ವೀರ್ಯವಾನ್॥ 1-18-7 (1182) 
ಅಥ ಪರ್ವತರಾಜಾನಂ ತಮನಂತೋ ಮಹಾಬಲಃ।
ಉಜ್ಜಹಾರ ಬಲಾದ್ಬ್ರಹ್ಮನ್ಸವನಂ ಸವನೌಕಸಂ॥ 1-18-8 (1183) 
ತತಸ್ತೇನ ಸುರಾಃ ಸಾರ್ಧಂ ಸಮುದ್ರಮುಪತಸ್ಥಿರೇ।
ತಮೂಚುರಮೃತಸ್ಯಾರ್ಥೇ ನಿರ್ಮಥಿಷ್ಯಾಮಹೇ ಜಲಂ॥ 1-18-9 (1184) 
ಅಪಾಂಪತಿರಥೋವಾಚ ಮಮಾಪ್ಯಂಶೋ ಭವೇತ್ತತಃ।
ಸೋಢಾಽಸ್ಮಿ ವಿಪುಲಂ ಮರ್ದಂ ಮಂದರಭ್ರಮಣಾದಿತಿ॥ 1-18-10 (1185) 
ಊಚುಶ್ಚ ಕೂರ್ಮರಾಜಾನಮಕೂಪಾರೇ ಸುರಾಸುರಾಃ।
ಅಧಿಷ್ಠಾನಂ ಗಿರೇರಸ್ಯ ಭವಾನ್ಭವಿತುಮರ್ಹತಿ॥ 1-18-11 (1186) 
ಕೂರ್ಮೇಣ ತು ತಥೇತ್ಯುಕ್ತ್ವಾ ಪೃಷ್ಠಮಸ್ಯ ಸಮರ್ಪಿತಂ।
ತಂ ಶೈಲಂ ತಸ್ಯ ಪೃಷ್ಠಸ್ಥಂ ವಜ್ರೇಣೇಂದ್ರೋಽಭ್ಯಪೀಡಯತ್॥ 1-18-12 (1187) 
ಮಂಥಾನಂ ಮಂದರಂ ಕೃತ್ವಾ ತಥಾ ಯೋಕ್ತ್ರಂ ಚ ವಾಸುಕಿಂ।
ದೇವಾ ಮಥಿತುಮಾರಬ್ಧಾಃ ಸಮುದ್ರಂ ನಿಧಿಮಂಭಸಾಂ। 
ಅಮೃತಾರ್ಥೇ ಪುರಾ ಬ್ರಹ್ಮಸ್ತಥೈವಾಸುರದಾನವಾಃ॥  1-18-13 (1188) 
ಏಕಮಂತಮುಪಾಶ್ಲಿಷ್ಟಾ ನಾಗರಾಜ್ಞೋ ಮಹಾಸುರಾಃ॥  1-18-14 (1189) 
ವಿಬುಧಾಃ ಸಹಿತಾಃ ಸರ್ವೇ ಯತಃ ಪುಚ್ಛಂ ತತಃ ಸ್ಥಿತಾಃ।
ಅನಂತೋ ಭಗವಾಂದೇವೋ ಯತೋ ನಾರಾಯಣಃ ಸ್ಥಿತಃ॥ 1-18-15 (1190) 
`ವಾಸುಕೇರಗ್ರಮಾಶ್ಲಿಷ್ಟಾ ನಾಗರಾಜ್ಞೋ ಮಹಾಸುರಾಃ।'
ಶಿರ ಉತ್ಕ್ಷಿಪ್ಯ ನಾಗಸ್ಯ ಪುನಃ ಪುನರವಾಕ್ಷಿಪನ್॥  1-18-16 (1191) 
ವಾಸುಕೇರಥ ನಾಗಸ್ಯ ಸಹಸಾ ಕ್ಷಿಪ್ಯತೋಽಸುರೈಃ।
ಸಧೂಮಾಃ ಸಾರ್ಚಿಷೋ ವಾತಾ ನಿಷ್ಪೇತುರಸಕೃನ್ಮುಖಾತ್॥ 1-18-17 (1192) 
`ವಾಸುಕೇರ್ಮಥ್ಯಮಾನಸ್ಯ ನಿಃಸೃತೇನ ವಿಷೇಣ ಚ।
ಅಭವನ್ಮಿಶ್ರಿತಂ ತೋಯಂ ತದಾ ಭಾರ್ಗವನಂದನ॥ 1-18-18 (1193) 
ಮಥನಾನ್ಮಂದರೇಣಾಥ ದೇವದಾನವಬಾಹುಭಿಃ।
ವಿಷಂ ತೀಕ್ಷ್ಣಂ ಸಮುದ್ಭೂತಂ ಹಾಲಾಹಲಮಿತಿ ಶ್ರುತಂ॥ 1-18-19 (1194) 
ದೇವಾಶ್ಚ ದಾನವಾಶ್ಚೈವ ದಗ್ಧಾಶ್ಚೈವ ವಿಷೇಣ ಹ।
ಅಪಾಕ್ರಾಮಂಸ್ತತೋ ಭೀತಾ ವಿಷಾದಮಗಮಂಸ್ತದಾ॥ 1-18-20 (1195) 
ಬ್ರಹ್ಮಾಣಮಬ್ರುವಂದೇವಾಃ ಸಮೇತ್ಯ ಮುನಿಪುಂಗವೈಃ।
ಮಥ್ಯಮಾನೇಽಮೃತೇ ಜಾತಂ ವಿಷಂ ಕಾಲಾನಲಪ್ರಭಂ॥ 1-18-21 (1196) 
ತೇನೈವ ತಾಪಿತಾ ಲೋಕಾಸ್ತಸ್ಯ ಪ್ರತಿಕುರುಷ್ವಹ।
ಏವಮುಕ್ತಸ್ತದಾ ಬ್ರಹ್ಮಾ ದಧ್ಯೌ ಲೋಕೇಶ್ವರಂ ಹರಂ॥ 1-18-22 (1197) 
ತ್ರ್ಯಕ್ಷಂ ತ್ರಿಶೂಲಿನಂ ರುದ್ರೇ ದೇವದೇವಮುಮಾಪತಿಂ।
ತದಾಽಥ ಚಿಂತಿತೋ ದೇವಸ್ತಜ್ಜ್ಞಾತ್ವಾ ದ್ರುತಮಾಯಯೌ॥ 1-18-23 (1198) 
ತಸ್ಯಾಥ ದೇವಸ್ತತ್ಸರ್ವಮಾಚಚಕ್ಷೇ ಪ್ರಜಾಪತಿಃ।
ತಚ್ಛ್ರುತ್ವಾ ದವೇದೇವೇಶೋ ಲೋಕಸ್ಯಾಸ್ಯ ಹಿತೇಪ್ಸಯಾ॥ 1-18-24 (1199) 
ಅಪಿಬತ್ತದ್ವಿಷಂ ರುದ್ರಃ ಕಾಲಾನಲಸಮಪ್ರಭಂ।
ಕಂಠೇ ಸ್ಥಾಪಿತವಾಂದೇವೋ ಲೋಕಾನಾಂ ಹಿತಕಾಂಯಯಾ॥ 1-18-25 (1200) 
ಯಸ್ಮಾತ್ತು ನೀಲತಾ ಕಂಠೇ ನೀಲಕಂಠಸ್ತತಃ ಸ್ಮೃತಃ।
ಪೀತಮಾತ್ರೇ ವಿಷೇ ತತ್ರ ರುದ್ರೇಣಾಮಿತತೇಜಸಾ॥ 1-18-26 (1201) 
ದೇವಾಃ ಪ್ರೀತಾಃ ಪುನರ್ಜಗ್ಮುಶ್ಚಕ್ರುರ್ವೈ ಕರ್ಮ ತತ್ತಥಾ।
ಮಥ್ಯಮಾನೇಽಮೃತಸ್ಯಾರ್ಥೇ ಭೂಯೋ ವೈ ದೇವದಾನವೈಃ॥ 1-18-27 (1202) 
ವಾಸುಕೇರಥ ನಾಗಸ್ಯ ಸಹಸಾ ಕ್ಷಿಪ್ಯತೋಽಸುರೈಃ।
ಸಧೂಮಾಃ ಸಾರ್ಚಿಷೋ ವಾತಾ ನಿಷ್ಪೇತುರಸಕೃನ್ಮುಖಾತ್॥'  1-18-28 (1203) 
ತೇ ಧೂಮಸಂಘಾಃ ಸಂಭೂತಾ ಮೇಘಸಂಘಾಃ ಸವಿದ್ಯುತಃ।
ಅಭ್ಯವರ್ಷನ್ಸುರಗಣಾಞ್ಶ್ರಮಸಂತಾಪಕರ್ಶಿತಾನ್॥ 1-18-29 (1204) 
ತಸ್ಮಾಚ್ಚ ಗಿರಿಕೂಟಾಗ್ರಾತ್ಪ್ರಚ್ಯುತಾಃ ಪುಷ್ಪವೃಷ್ಟಯಃ।
ಸುರಾಸುರಗಣಾನ್ಸರ್ವಾನ್ಸಮಂತಾತ್ಸಮವಾಕಿರನ್॥ 1-18-30 (1205) 
ಬಭೂವಾತ್ರ ಮಹಾನ್ನಾದೋ ಮಹಾಮೇಘರವೋಪಮಃ।
ಉದಧೇರ್ಮಥ್ಯಮಾನಸ್ಯ ಮಂದರೇಣ ಸುರಾಸುರೈಃ॥ 1-18-31 (1206) 
ತತ್ರ ನಾನಾಜಲಚರಾ ವಿನಿಷ್ಪಿಷ್ಟಾ ಮಹಾದ್ರಿಣಾ।
ವಿಲಯಂ ಸಮುಪಾಜಗ್ಮುಃ ಶತಶೋ ಲವಣಾಂಭಸಿ॥ 1-18-32 (1207) 
ವಾರುಣಾನಿ ಚ ಭೂತಾನಿ ವಿವಿಧಾನಿ ಮಹೀಧರಃ।
ಪಾತಾಲತಲವಾಸೀನಿ ವಿಲಯಂ ಸಮುಪಾನಯತ್॥ 1-18-33 (1208) 
ತಸ್ಮಿಂಶ್ಚ ಭ್ರಾಂಯಮಾಣೇಽದ್ರೌ ಸಂಘೃಷ್ಯಂತಃ ಪರಸ್ಪರಂ।
ನ್ಯಪತನ್ಪತಗೋಪೇತಾಃ ಪರ್ವತಾಗ್ರಾನ್ಮಹಾದ್ರುಮಾಃ॥ 1-18-34 (1209) 
ತೇಷಾಂ ಸಂಘರ್ಷಜಶ್ಚಾಗ್ನಿರರ್ಚಿರ್ಭಿಃ ಪ್ರಜ್ವಲನ್ಮುಹುಃ।
ವಿದ್ಯುದ್ಭಿರಿವ ನೀಲಾಭ್ರಮಾವೃಣೋನ್ಮಂದರಂ ಗಿರಿಂ॥ 1-18-35 (1210) 
ದದಾಹ ಕುಂಜರಾಂಸ್ತತ್ರ ಸಿಂಹಾಂಶ್ಚೈವ ವಿನಿರ್ಗತಾನ್।
ವಿಗತಾಸೂನಿ ಸರ್ವಾಣಿ ಸತ್ತ್ವಾನಿ ವಿವಿಧಾನಿ ಚ॥ 1-18-36 (1211) 
ತಮಗ್ನಿಮಮರಶ್ರೇಷ್ಠಃ ಪ್ರದಹಂತಮಿತಸ್ತತಃ।
ವಾರಿಣಾ ಮೇಘಜೇನೇಂದ್ರಃ ಶಮಯಾಮಾಸ ಸರ್ವಶಃ॥ 1-18-37 (1212) 
ತತೋ ನಾನಾವಿಧಾಸ್ತತ್ರ ಸುಸ್ರುವುಃ ಸಾಗರಾಂಭಸಿ।
ಮಹಾದ್ರುಮಾಣಾಂ ನಿರ್ಯಾಸಾ ಬಹವಶ್ಚೌಷಧೀರಸಾಃ॥ 1-18-38 (1213) 
ತೇಷಾಮಮೃತವೀರ್ಯಾಣಾಂ ರಸಾನಾಂ ಪಯಸೈವ ಚ।
ಅಮರತ್ವಂ ಸುರಾ ಜಗ್ಮುಃ ಕಾಂಚನಸ್ಯ ಚ ನಿಃಸ್ರವಾತ್॥ 1-18-39 (1214) 
ತತಸ್ತಸ್ಯ ಸಮುದ್ರಸ್ಯ ತಂಜಾತಮುದಕಂ ಪಯಃ।
ರಸೋತ್ತಮೈರ್ವಿಮಿಶ್ರಂ ಚ ತತಃ ಕ್ಷೀರಾದಭೂದ್ಧೃತಂ॥ 1-18-40 (1215) 
ತತೋ ಬ್ರಹ್ಮಾಣಮಾಸೀನಂ ದೇವಾ ವರದಮಬ್ರುವನ್।
ಶ್ರಾಂತಾಃ ಸ್ಮ ಸುಭೃಶಂ ಬ್ರಹ್ಮನ್ನೋದ್ಭವತ್ಯಮೃತಂ ಚ ತತ್॥ 1-18-41 (1216) 
ಋತೇ ನಾರಾಯಣಂ ದೇವಂ ಸರ್ವೇಽನ್ಯೇ ದೇವದಾನವಾಃ।
ಚಿರಾರಬ್ಧಮಿದಂ ಚಾಪಿ ಸಾಗರಸ್ಯಾಪಿ ಮಂಥನಂ॥ 1-18-42 (1217) 
`ಗ್ಲಾನಿರಸ್ಮಾನ್ಸಮಾವಿಷ್ಟಾ ನ ಚಾತ್ರಾಮೃತಮತ್ಥಿತಂ।  1-18-43 (1218) 
ಸೌತಿರುವಾಚ।
ದೇವಾನಾಂ ವಚನಂ ಶ್ರುತ್ವಾ ಬ್ರಹ್ಮಾ ಲೋಕಪಿತಾಮಹಃ'॥  1-18-43x (79) 
ತತೋ ನಾರಾಯಣಂ ದೇವಂ ವಚನಂ ಚೇದಮಬ್ರವೀತ್।
ವಿಧತ್ಸ್ವೈಷಾಂ ಬಲಂ ವಿಷ್ಣೋ ಭವಾನತ್ರ ಪರಾಯಣಂ॥ 1-18-44 (1219) 
ವಿಷ್ಣುರುವಾಚ। 1-18-45x (80) 
ಬಲಂ ದದಾಮಿ ಸರ್ವೇಷಾಂ ಕರ್ಮೈತದ್ಯೇ ಸಮಾಸ್ಥಿತಾಃ।
ಕ್ಷೋಭ್ಯತಾಂ ಕಲಶಃ ಸರ್ವೈಮಂದರಃ ಪರಿವರ್ತ್ಯತಾಂ॥ 1-18-45 (1220) 
ಸೌತಿರುವಾಚ। 1-18-46x (81) 
ನಾರಾಯಣವಚಃ ಶ್ರುತ್ವಾ ಬಲಿನಸ್ತೇ ಮಹೋದಧೇಃ।
ತತ್ಪಯಃ ಸಹಿತಾ ಭೂಯಶ್ಚಕ್ರಿರೇ ಭೃಶಮಾಕುಲಂ॥ 1-18-46 (1221) 
`ತತ್ರ ಪೂರ್ವಂ ವಿಷಂ ಜಾತಂ ತದ್ಬ್ರಹ್ಮವಚನಾಚ್ಛಿವಃ।
ಪ್ರಾಗ್ರಸಲ್ಲೋಕರಕ್ಷಾರ್ಥಂ ತತೋ ಜ್ಯೇಷ್ಠಾ ಸಮುತ್ಥಿತಾ। 
ಕೃಷ್ಣರೂಪಧರಾ ದೇವೀ ಸರ್ವಾಭರಣಭೂಷಿತಾ॥'  1-18-47 (1222) 
ತತಃ ಶತಸಹಸ್ರಾಂಶುರ್ಮಥ್ಯಮಾನಾತ್ತು ಸಾಗರಾತ್।
ಪ್ರಸನ್ನಾತ್ಮಾ ಸಮುತ್ಪನ್ನಃ ಸೋಮಃ ಶೀತಾಂಶುರುಜ್ಜ್ವಲಃ॥ 1-18-48 (1223) 
ಶ್ರೀರನಂತರಮುತ್ಪನ್ನಾ ಘೃತಾತ್ಪಾಂಡುರವಾಸಿನೀ।
ಸುರಾ ದೇವೀ ಸಮುತ್ಪನ್ನಾ ತುರಗಃ ಪಾಂಡುರಸ್ತಥಾ॥ 1-18-49 (1224) 
ಕೌಸ್ತುಭಸ್ತು ಮಣಿರ್ದಿವ್ಯ ಉತ್ಪನ್ನೋ ಘೃತಸಂಭವಃ।
ಮರೀಚಿವಿಕಚಃ ಶ್ರೀಮಾನ್ನಾರಾಯಣಉರೋಗತಃ॥ 1-18-50 (1225) 
ಶ್ರೀಃ ಸುರಾ ಚೈವ ಸೋಮಶ್ಚ ತುರಗಶ್ಚ ಮನೋಜವಃ।
`ಪಾರಿಜಾತಶ್ಚ ತತ್ರೈವ ಸುರಭಿಶ್ಚ ಮಹಾಮುನೇ। 
ಜಜ್ಞಾತೇ ತೌ ತದಾ ಬ್ರಹ್ಮನ್ಸರ್ವಕಾಮಫಲಪ್ರದೌ॥  1-18-51 (1226) 
ತತೋ ಜಜ್ಞೇ ಮಹಾಕಾಯಶ್ಚತುರ್ದಂತೋ ಮಹಾಗಜಃ।
ಕಪಿಲಾ ಕಾಮವೃಕ್ಷಶ್ಚ ಕೌಸ್ತುಭಶ್ಚಾಪ್ಸರೋಗಣಃ।' 
ಯತೋ ದೇವಾಸ್ತತೋ ಜಗ್ಮುರಾದಿತ್ಯಪಥಮಾಶ್ರಿತಾಃ॥  1-18-52 (1227) 
ಧನ್ವಂತರಿಸ್ತತೋ ದೇವೋ ವಪುಷ್ಮಾನುದತಿಷ್ಠತ।
ಶ್ವೇತಂ ಕಮಂಡಲುಂ ಬಿಭ್ರದಮೃತಂ ಯತ್ರ ತಿಷ್ಠತಿ॥ 1-18-53 (1228) 
ಏತದತ್ಯದ್ಭುತಂ ದೃಷ್ಟ್ವಾ ದಾನವಾನಾಂ ಸಮುತ್ಥಿತಃ।
ಅಮೃತಾರ್ಥೇ ಮಹಾನ್ನಾದೋ ಮಮೇದಮಿತಿ ಜಲ್ಪತಾಂ॥ 1-18-54 (1229) 
ತತೋ ನಾರಾಯಣೋ ಮಾಯಾಂ ಮೋಹಿನೀಂ ಸಮುಪಾಶ್ರಿತಃ।
ಸ್ತ್ರೀರೂಪಮದ್ಭುತಂ ಕೃತ್ವಾ ದಾನವಾನಭಿಸಂಶ್ರಿತಃ॥ 1-18-55 (1230) 
ತತಸ್ತದಮೃತಂ ತಸ್ಯೈ ದದುಸ್ತೇ ಮೂಢಚೇತಸಃ।
ಸ್ತ್ರಿಯೈ ದಾನವದೈತೇಯಾಃ ಸರ್ವೇ ತದ್ಗತಮಾನಸಾಃ॥ 1-18-56 (1231) 
`ಸಾ ತು ನಾರಾಯಣೀ ಮಾಯಾ ಧಾರಯಂತೀ ಕಮಂಡಲುಂ।
ಆಸ್ಯಮಾನೇಷು ದೈತ್ಯೇಷು ಪಂಕ್ತ್ಯಾ ಚ ಪ್ರತಿ ದಾನವೈಃ॥ 1-18-57 (1232) 
ದೇವಾನಪಾಯಯದ್ದೇವೀ ನ ದೈತ್ಯಾಂಸ್ತೇ ಚ ಚುಕ್ರುಶುಃ॥ ॥  1-18-58 (1233) 
 
ಇತಿ ಶ್ರೀಮನ್ಮಹಾಬಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಅಷ್ಟಾದಶೋಽಧ್ಯಾಯಃ॥ 18 ॥

Mahabharata - Adi Parva - Chapter Footnotes

1-18-11 ಅಕೂಪಾರೇ ಸಮುದ್ರಸಮೀಪೇ। ಅಧಿಷ್ಠಾನಂ ಆಧಾರಃ॥ 1-18-12 ತು ತಥೇತ್ಯುಕ್ತೇ ಪೃಷ್ಠೇ ತ್ವಸ್ಯ ಸಮರ್ಪಿತಃ। ಸಶೈಲಸ್ತಸ್ಯ ಚಾಗ್ರಂ ವೈ ವಜ್ರೇಣೇಂದ್ರೋಽಭ್ಯಪೀಡಯತ್। ಇತಿ ಪಾಠಾಂತರಂ॥ 1-18-13 ಯೋಕ್ತ್ರಂ ಮಂಥನರಜ್ಜುಂ॥ 1-18-14 ಏಕಮಂತಂ ಏಕಂ ಪ್ರದೇಶಂ ಮುಖಭಾಗಂ॥ 1-18-33 ವಾರುಣಾನಿ ವರುಣಲೋಕಸ್ಥಾನಿ ಆಪ್ಯಾಂಶಪ್ರಧಾನಶರೀರಾಣಿ॥ 1-18-40 ಲವಣಾಂಭಸಿ ಕುತೋ ದುಗ್ಧಮಿತ್ಯತ ಆಹ। ತತ ಇತಿ। ತತಃ ತೇಷಾಂ ನಿಃಸ್ರವಂ ಪ್ರಾಪ್ಯ। ಸಮುದ್ರಸ್ಯ ತತ್ಕ್ಷಾರಂ ಉದಕಂ ಪಯಃ ಕ್ಷೀರಂ ಜಾತಂ॥ 1-18-50 ಮರೀಚಿವಿಕಚಃ ರಶ್ಮಿಭಿರುಜ್ಜ್ವಲಃ। ನಾರಾಯಣಉರೋಗತ ಇತ್ಯಸಂಧಿರಾರ್ಷಃ॥ 1-18-55 ಅಭಿಸಂಶ್ರಿತಃ ಸಂಮುಖಃ ಸ್ಥಿತಃ ಮೋಹನಾರ್ಥಮಿತಿ ಶೇಷಃ॥ ಅಷ್ಟಾದಶೋಽಧ್ಯಾಯಃ॥ 18 ॥



ಆದಿಪರ್ವ - ಅಧ್ಯಾಯ 019

॥ ಶ್ರೀಃ ॥

1.19. ಅಧ್ಯಾಯಃ 019 

Mahabharata - Adi Parva - Chapter Topics

ದೇವಾನಾಮಮೃತಪಾನಂ॥ 1 ॥ ದೇವರೂಪೇಣಾಮೃತಂ ಪಿಬತೋ ರಾಹೋಃ ಶಿರಶ್ಛೇದನಂ॥ 2 ॥ ದೇವದೈತ್ಯಯೋರ್ಯುದ್ಧಂ। ತತ್ರ ದೈತ್ಯಪರಾಜಯಃ॥ 3 ॥

Mahabharata - Adi Parva - Chapter Text

1-19-0 (1234) 
ಸೌತಿರುವಾಚ। 1-19-0x (82) 
ಅಥಾವರಣಮುಖ್ಯಾನಿ ನಾನಾಪ್ರಹರಣಾನಿ ಚ।
ಪ್ರಗೃಹ್ಯಾಭ್ಯದ್ರವಂದೇವಾನ್ಸಹಿತಾ ದೈತ್ಯದಾನವಾಃ॥ 1-19-1 (1235) 
ತತಸ್ತದಮೃತಂ ದೇವೋ ವಿಷ್ಣುರಾದಾಯ ವೀರ್ಯವಾನ್।
ಜಹಾರ ದಾನವೇಂದ್ರೇಭ್ಯೋ ನರೇಣ ಸಹಿತಃ ಪ್ರಭುಃ॥ 1-19-2 (1236) 
ತತೋ ದೇವಗಣಾಃ ಸರ್ವೇ ಪಪುಸ್ತದಮೃತಂ ತದಾ।
ವಿಷ್ಣೋಃ ಸಕಾಶಾತ್ಸಂಪ್ರಾಪ್ಯ ಸಂಭ್ರಮೇ ತುಮುಲೇ ಸತಿ॥ 1-19-3 (1237) 
`ಪಾಯಯತ್ಯಮೃತಂ ದೇವಾನ್ಹರೌ ಬಾಹುಬಲಾನ್ನರಃ।
ನಿರೋಧಯತಿ ಚಾಪೇನ ದೂರೀಕೃತ್ಯ ಧನುರ್ಧರಾನ್। 
ಯೇ ಯೇಽಮೃತಂ ಪಿಬಂತಿ ಸ್ಮ ತೇ ತೇ ಯುದ್ಧ್ಯಂತಿ ದಾನವೈಃ;'॥  1-19-4 (1238) 
ತತಃ ಪಿಬತ್ಸು ತತ್ಕಾಲಂ ದೇವೇಷ್ವಮೃತಮೀಪ್ಸಿತಂ।
ರಾಹುರ್ವಿಬುಧರೂಪೇಣ ದಾನವಃ ಪ್ರಾಪಿಬತ್ತದಾ॥ 1-19-5 (1239) 
ತಸ್ಯ ಕಂಠಮನುಪ್ರಾಪ್ತೇ ದಾನವಸ್ಯಾಮೃತೇ ತದಾ।
ಆಖ್ಯಾತಂ ಚಂದ್ರಸೂರ್ಯಾಭ್ಯಾಂ ಸುರಾಣಾಂ ಹಿತಕಾಂಯಯಾ॥ 1-19-6 (1240) 
ತತೋ ಭಗವತಾ ತಸ್ಯ ಶಿರಶ್ಛಿನ್ನಮಲಂಕೃತಂ।
ಚಕ್ರಾಯುಧೇನ ಚಕ್ರೇಣ ಪಿಬತೋಽಮೃತಮೋಜಸಾ॥ 1-19-7 (1241) 
ತಚ್ಛೈಲಶೃಹ್ಗಪ್ರಂಗಿಮಂ ದಾನವಸ್ಯ ಶಿರೋ ಮಹತ್।
`ಚಕ್ರೇಣೋತ್ಕೃತ್ತಮಪತಚ್ಚಾಲಯದ್ವಸುಧಾತಲಂ॥'  1-19-8 (1242) 
ಚಕ್ರಚ್ಛಿನ್ನಂ ಖಮುತ್ಪತ್ಯ ನನಾದಾತಿಭಯಂಕರಂ।
ತತ್ಕಬಂಧಂ ಪಪಾತಾಸ್ಯ ವಿಸ್ಫುರದ್ಧರಣೀತಲೇ॥ 1-19-9 (1243) 
`ತ್ರಯೋದಶ ಸಹಸ್ರಾಣಿ ಚತುರಶ್ರಂ ಸಮಂತತಃ।
ಸಪರ್ವತವನದ್ವೀಪಾಂ ದೈತ್ಯಸ್ಯಾಕಂಪಯನ್ಮಹೀಂ॥ 1-19-10 (1244) 
ತತೋ ವೈರವಿನಿರ್ಬಂಧಃ ಕೃತೋ ರಾಹುಮುಖೇನ ವೈ।
ಶಾಶ್ವತಶ್ಚಂದ್ರಸೂರ್ಯಾಭ್ಯಾಂ ಗ್ರಸತ್ಯದ್ಯಾಪಿ ಚೈವ ತೌ॥ 1-19-11 (1245) 
ವಿಹಾಯ ಭಗವಾಂಶ್ಚಾಪಿ ಸ್ತ್ರೀರೂಪಮತುಲಂ ಹರಿಃ।
ನಾನಾಪ್ರಹರಣೈರ್ಭೀಮೈರ್ದಾನವಾಂತಮಕಂಪಯತ್॥ 1-19-12 (1246) 
ತತಃ ಪ್ರವೃತ್ತಃ ಸಂಗ್ರಾಮಃ ಸಮೀಪೇ ಲವಣಾಂಭಸಃ।
ಸುರಾಣಾಮಸುರಾಣಾಂ ಚ ಸರ್ವಘೋರತರೋ ಮಹಾನ್॥ 1-19-13 (1247) 
ಪ್ರಾಸಾಶ್ಚ ವಿಪುಲಾಸ್ತೀಕ್ಷ್ಣಾ ನ್ಯಪತಂತ ಸಹಸ್ರಶಃ।
ತೋಮರಾಶ್ಚ ಸುತೀಕ್ಷ್ಣಾಗ್ರಾಃ ಶಸ್ತ್ರಾಣಿ ವಿವಿಧಾನಿ ಚ॥ 1-19-14 (1248) 
ತತೋಽಸುರಾಶ್ಚಕ್ರಭಿನ್ನಾ ವಮಂತೋ ರುಧಿರಂ ಬಹು।
ಅಸಿಶಕ್ತಿಗದಾರುಗ್ಣಾ ನಿಪೇತುರ್ಧರಣೀತಲೇ॥ 1-19-15 (1249) 
ಛಿನ್ನಾನಿ ಪಟ್ಟಿಶೈಶ್ಚೈವ ಶಿರಾಂಸಿ ಯುಧಿ ದಾರುಣೈಃ।
ತಪ್ತಕಾಂಚನಮಾಲೀನಿ ನಿಪೇತುರನಿಶಂ ತದಾ॥ 1-19-16 (1250) 
ರುಧಿರೇಣಾನುಲಿಪ್ತಾಂಗಾ ನಿಹತಾಶ್ಚ ಮಹಾಸುರಾಃ।
ಅದ್ರೀಣಾಮಿವ ಕೂಟಾನಿ ಧಾತುರಕ್ತಾನಿ ಶೇರತೇ॥ 1-19-17 (1251) 
ಆಹಾಕಾರಃ ಸಮಭವತ್ತತ್ರ ತತ್ರ ಸಹಸ್ರಶಃ।
ಅನ್ಯೋನ್ಯಂಛಿಂದತಾಂ ಶಸ್ತ್ರೈರಾದಿತ್ಯೇ ಲೋಹಿತಾಯತಿ॥ 1-19-18 (1252) 
ಪರಿಘೈರಾಯಸೈಸ್ತೀಕ್ಷ್ಣೈಃ ಸನ್ನಿಕರ್ಷೇ ಚ ಮುಷ್ಟಿಭಿಃ।
ನಿಘ್ನತಾಂ ಸಮರೇಽನ್ಯೋನ್ಯಂ ಶಬ್ದೋ ದಿವಮಿವಾಸ್ಪೃಶತ್॥ 1-19-19 (1253) 
ಛಿಂಧಿಭಿಂಧಿ ಪ್ರಧಾವ ತ್ವಂ ಪಾತಯಾಭಿಸರೇತಿ ಚ।
ವ್ಯಶ್ರೂಯಂತ ಮಹಾಘೋರಾಃ ಶಬ್ದಾಸ್ತತ್ರ ಸಮಂತತಃ॥ 1-19-20 (1254) 
ಏವಂ ಸುತುಮುಲೇ ಯುದ್ಧೇ ವರ್ತಮಾನೇ ಮಹಾಭಯೇ।
ನರನಾರಾಯಣೌ ದೇವೌ ಸಮಾಜಗ್ಮತುರಾಹವಂ॥ 1-19-21 (1255) 
ತತ್ರ ದಿವ್ಯಂ ಧನುರ್ದೃಷ್ಟ್ವಾ ನರಸ್ಯ ಭಗವಾನಪಿ।
ಚಿಂತಯಾಮಾಸ ತಚ್ಚಕ್ರಂ ವಿಷ್ಣುರ್ದಾನವಸೂದನಂ॥ 1-19-22 (1256) 
ತತೋಽಂಬರಾಚ್ಚಿಂತಿತಮಾತ್ರಮಾಗತಂ
ಮಹಾಪ್ರಭಂ ಚಕ್ರಮಮಿತ್ರತಾಪನಂ। 
ವಿಭಾವಸೋಸ್ತುಲ್ಯಮಕುಂಠಮಂಡಲಂ
ಸುದರ್ಶನಂ ಸಂಯತಿ ಭೀಮದರ್ಶನಂ॥  1-19-23 (1257) 
ತದಾಗತಂ ಜ್ವಲಿತಹುತಾಶನಪ್ರಭಂ
ಭಯಂಕರಂ ಕರಿಕರಬಾಹುರಚ್ಯುತಃ। 
ಮುಮೋಚ ವೈ ಪ್ರಬಲವದುಗ್ರವೇಗವಾ-
ನ್ಮಹಾಪ್ರಭಂ ಪರನಗರಾವದಾರಣಂ॥  1-19-24 (1258) 
ತದಂತಕಜ್ವಲನಸಮಾನವರ್ಚಸಂ
ಪುನಃಪುನರ್ನ್ಯಪತತ ವೇಗವತ್ತದಾ। 
ವಿದಾರಯದ್ದಿತಿದನುಜಾನ್ಸಹಸ್ರಶಃ
ಕರೇರಿತಂ ಪುರುಷವರೇಣ ಸಂಯುಗೇ॥  1-19-25 (1259) 
ದಹತ್ಕ್ವಚಿಜ್ಜ್ವಲನ ಇವಾವಲೇಲಿಹ-
ತ್ಪ್ರಸಹ್ಯ ತಾನಸುರಗಣಾನ್ನ್ಯಕೃಂತತ। 
ಪ್ರವೇರಿತಂ ವಿಯತಿ ಮುಹುಃ ಕ್ಷಿತೌ ತಥಾ
ಪಪೌ ರಣೇ ರುಧಿರಮಥೋ ಪಿಶಾಚವತ್॥  1-19-26 (1260) 
ತಥಾಽಸುರಾ ಗಿರಿಭಿರದೀನಚೇತಸೋ
ಮುಹುರ್ಮುಹುಃ ಸುರಗಣಮಾರ್ದಯಂಸ್ತದಾ। 
ಮಹಾಬಲಾ ವಿಗಲಿತಮೇಘವರ್ಚಸಃ
ಸಹಸ್ರಶೋ ಗಗನಮಭಿಪ್ರಪದ್ಯಹ॥  1-19-27 (1261) 
ಅಥಾಂಬರಾದ್ಭಯಜನನಾಃ ಪ್ರಪೇದಿರೇ
ಸಪಾದಪಾ ಬಹುವಿಧಮೇಘರೂಪಿಣಃ। 
ಮಹಾದ್ರಯಃ ಪರಿಗಲಿತಾಗ್ರಸಾನವಃ
ಪರಸ್ಪರಂ ದ್ರುತಮಭಿಹತ್ಯ ಸಸ್ವನಾಃ॥  1-19-28 (1262) 
ತತೋ ಮಹೀ ಪ್ರವಿಚಲಿತಾ ಸಕಾನನಾ
ಮಹಾದ್ರಿಪಾತಾಭಿಹತಾ ಸಮಂತತಃ। 
ಪರಸ್ಪರಂ ಭೃಶಮಭಿಗರ್ಜತಾಂ ಮುಹೂ
ರಣಾಜಿರೇ ಭೃಶಮಭಿಸಂಪ್ರವರ್ತಿತೇ॥  1-19-29 (1263) 
ನರಸ್ತತೋ ವರಕನಕಾಗ್ರಭೂಷಣೈ-
ರ್ಮಹೇಷುಭಿರ್ಗಗನಪಥಂ ಸಮಾವೃಣೋತ್। 
ವಿದಾರಯನ್ಗಿರಿಶಿಖರಾಣಿ ಪತ್ರಿಭಿ-
ರ್ಮಹಾಭಯೇಽಸುರಗಣವಿಗ್ರಹೇ ತದಾ॥  1-19-30 (1264) 
ತತೋ ಮಹೀಂ ಲವಣಜಲಂ ಚ ಸಾಗರಂ
ಮಹಾಸುರಾಃ ಪ್ರವಿವಿಶುರರ್ದಿತಾಃ ಸುರೈಃ। 
ವಿಯದ್ಗತಂ ಜ್ವಲಿತಹುತಾಶನಪ್ರಭಂ
ಸುದರ್ಶನಂ ಪರಿಕುಪಿತಂ ನಿಶಾಂಯ ತೇ॥  1-19-31 (1265) 
ತತಃ ಸುರೈರ್ವಿಜಯಮವಾಪ್ಯ ಮಂದರಃ
ಸ್ವಮೇವ ದೇಶಂ ಗಮಿತಃ ಸುಪೂಜಿತಃ। 
ವಿನಾದ್ಯ ಖಂ ದಿವಮಪಿ ಚೈವ ಸರ್ವಶ-
ಸ್ತತೋ ಗತಾಃ ಸಲಿಲಧರಾ ಯಥಾಗತಂ॥  1-19-32 (1266) 
ತತೋಽಮೃತಂ ಸುನಿಹಿತಮೇವ ಚಕ್ರಿರೇ
ಸುರಾಃ ಪುರಾಂ ಮುದಮಭಿಗಂಯ ಪುಷ್ಕಲಾಂ। 
ದದೋ ಚ ತಂ ನಿಧಿಮಮೃತಸ್ಯ ರಕ್ಷಿತುಂ
ಕಿರೀಟಿನೇ ಬಲಭಿದಥಾಮರೈಃ ಸಹ॥ ॥  1-19-33 (1267) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಏಕೋನವಿಂಶೋಽಧ್ಯಾಯಃ॥ 19 ॥

Mahabharata - Adi Parva - Chapter Footnotes

1-19-1 ಆವರಣಮುಖ್ಯಾನಿ ಕವಚಾಗ್ರ್ಯಾಣಿ॥ 1-19-3 ಸಂಭ್ರಮೇ ಉಭಯೇಷಾಮಮೃತಾದರೇ ಸತಿ। ಸಂಗ್ರಾಮೇ ಇತಿ ಪಾಠಾಂತರಂ॥ 1-19-26 ಪ್ರವೇರಿತಂ ಪ್ರೇರಿತಂ॥ 1-19-27 ವಿಗಲಿತಮೇಘಾಃ ರಿಕ್ತಮೇಘಾಃ॥ 1-19-32 ಸಲಿಲಧರಾಃ ಅಮೃತಭೃತೋ ದೇವಾಃ॥ 1-19-33 ಕಿರೀಟಿನೇ ನರಾಯ॥ ಏಕೋನವಿಂಶೋಽಧ್ಯಾಯಃ॥ 19 ॥



ಆದಿಪರ್ವ - ಅಧ್ಯಾಯ 020

॥ ಶ್ರೀಃ ॥

1.20. ಅಧ್ಯಾಯಃ 020 

Mahabharata - Adi Parva - Chapter Topics

ಕದ್ರೂವಿನತಯೋಃ ಪಣಬಂಧಃ॥ 1 ॥ ಸರ್ಪಾಣಾಂ ಕದ್ರೂಶಾಪಃ॥ 2 ॥ ಬ್ರಹ್ಮಣಾ ಕಶ್ಯಪಾಯ ವಿಷಹರವಿದ್ಯಾದಾನಂ॥ 3 ॥

Mahabharata - Adi Parva - Chapter Text

1-20-0 (1268) 
ಸೌತಿರುವಾಚ। 1-20-0x (83) 
ಏತತ್ತೇ ಕಥಿತಂ ಸರ್ವಮಮೃತಂ ಮಥಿತಂ ಯಥಾ।
ಯತ್ರ ಸೋಽಶ್ವಃ ಸಮುತ್ಪನ್ನಃ ಶ್ರೀಮಾನತುಲವಿಕ್ರಮಃ॥ 1-20-1 (1269) 
ತಂ ನಿಶಾಂಯ ತದಾ ಕದ್ರೂರ್ವಿನತಾಮಿದಮಬ್ರವೀತ್।
ಉಚ್ಚೈಃಶ್ರವಾ ಹಿ ಕಿಂವರ್ಣೋ ಭದ್ರೇ ಪ್ರಬ್ರೂಹಿ ಮಾ ಚಿರಂ॥ 1-20-2 (1270) 
ವಿನತೋವಾಚ। 1-20-3x (84) 
ಶ್ವೇತ ಏವಾಶ್ವರಾಜೋಽಯಂ ಕಿಂ ವಾ ತ್ವಂ ಮನ್ಯಸೇ ಶುಭೇ।
ಬ್ರೂಹಿ ವರ್ಣಂ ತ್ವಮಪ್ಯಸ್ಯ ತತೋಽತ್ರ ವಿಪಣಾವಹೇ॥ 1-20-3 (1271) 
ಕದ್ರೂರುವಾಚ। 1-20-4x (85) 
ಕೃಷ್ಣವಾಲಮಹಂ ಮನ್ಯೇ ಹಯಮೇನಂ ಶುಚಿಸ್ಮಿತೇ।
ಏಹಿ ಸಾರ್ಧಂ ಮಯಾ ದೀವ್ಯ ದಾಸೀಭಾವಾಯ ಭಾಮಿನಿ॥ 1-20-4 (1272) 
ಸೌತಿರುವಾಚ। 1-20-5x (86) 
ಏವಂ ತೇ ಸಮಯಂ ಕೃತ್ವಾ ದಾಸೀಭಾವಾಯ ವೈ ಮಿಥಃ।
ಜಗ್ಮತುಃ ಸ್ವಗೃಹಾನೇವ ಶ್ವೋ ದ್ರಕ್ಷ್ಯಾವ ಇತಿ ಸ್ಮ ಹ॥ 1-20-5 (1273) 
ತತಃ ಪುತ್ರಸಹಸ್ರಂ ತು ಕದ್ರೂರ್ಜಿಹ್ಯಂ ಚಿಕೀರ್ಷತೀ।
ಆಜ್ಞಾಪಯಾಮಾಸ ತದಾ ವಾಲಾ ಭೂತ್ವಾಽಂಜನಪ್ರಭಾಃ॥ 1-20-6 (1274) 
ಆವಿಶಧ್ವಂ ಹಯಂ ಕ್ಷಿಪ್ರಂ ದಾಸೀ ನ ಸ್ಯಾಮಹಂ ಯಥಾ।
ನಾವಪದ್ಯಂತ ಯೇ ವಾಕ್ಯಂ ತಾಞ್ಶಶಾಪ ಭುಜಂಗಮಾನ್॥ 1-20-7 (1275) 
ಸರ್ಪಸತ್ರೇ ವರ್ತಮಾನೇ ಪಾವಕೋ ವಃ ಪ್ರಧಕ್ಷ್ಯತಿ।
ಜನಮೇಜಯಸ್ಯ ರಾಜರ್ಷೇಃ ಪಾಂಡವೇಯಸ್ಯ ಧೀಮತಃ॥ 1-20-8 (1276) 
ಶಾಪಮೇನಂ ತು ಶುಶ್ರಾವ ಸ್ವಯಮೇವ ಪಿತಾಮಹಃ।
ಅತಿಕ್ರೂರಂ ಸಮುತ್ಸೃಷ್ಟಂ ಕದ್ರ್ವಾ ದೈವಾದತೀವ ಹಿ॥ 1-20-9 (1277) 
ಸಾರ್ಧಂ ದೇವಗಣೈಃ ಸರ್ವೈರ್ವಾಚಂ ತಾಮನ್ವಮೋದತ।
ಬಹುತ್ವಂ ಪ್ರೇಕ್ಷ್ಯ ಸರ್ಪಾಣಾಂ ಪ್ರಜಾನಾಂ ಹಿತಕಾಂಯಯಾ॥ 1-20-10 (1278) 
ತಿಗ್ಮವೀರ್ಯವಿಷಾ ಹ್ಯೇತೇ ದಂದಶೂಕಾ ಮಹಾಬಲಾಃ।
ತೇಷಾಂ ತೀಕ್ಷ್ಣವಿಷತ್ವಾದ್ಧಿ ಪ್ರಜಾನಾಂ ಚ ಹಿತಾಯ ಚ॥ 1-20-11 (1279) 
ಯುಕ್ತಂ ಮಾತ್ರಾ ಕೃತಂ ತೇಷಾಂ ಪರಪೀಡೋಪಸರ್ಪಿಣಾಂ।
ಅನ್ಯೇಷಾಮಪಿ ಸತ್ತ್ವಾನಾಂ ನಿತ್ಯಂ ದೋಷಪರಾಸ್ತು ಯೇ॥ 1-20-12 (1280) 
ತೇಷಾಂ ಪ್ರಾಣಾಂತಿಕೋ ದಂಡೋ ದೈವೇನ ವಿನಿಪಾತ್ಯತೇ।
ಏವಂ ಸಂಭಾಷ್ಯ ದೇವಸ್ತು ಪೂಜ್ಯ ಕದ್ರೂಂ ಚ ತಾಂ ತದಾ॥ 1-20-13 (1281) 
ಆಹೂಯ ಕಶ್ಯಪಂ ದೇವ ಇದಂ ವಚನಮಬ್ರವೀತ್।
ಯದೇತೇ ದಂದಶೂಕಾಶ್ಚ ಸರ್ಪಾ ಜಾತಾಸ್ತ್ವಯಾನಘ॥ 1-20-14 (1282) 
ವಿಷೋಲ್ಬಣಾ ಮಹಾಭೋಗಾ ಮಾತ್ರಾ ಶಪ್ತಾಃ ಪರಂತಪ।
ತತ್ರ ಮನ್ಯುಸ್ತ್ವಯಾ ತಾತ ನ ಕರ್ತವ್ಯಃ ಕಥಂಚನ॥ 1-20-15 (1283) 
ದೃಷ್ಟಂ ಪುರಾತನಂ ಹ್ಯೇತದ್ಯಜ್ಞೇ ಸರ್ಪವಿನಾಶನಂ।
ಇತ್ಯುಕ್ತ್ವಾ ಸೃಷ್ಟಿಕೃದ್ದೇವಸ್ತಂ ಪ್ರಸಾದ್ಯ ಪ್ರಜಾಪತಿಂ। 
ಪ್ರಾದಾದ್ವಿಷಹರೀಂ ವಿದ್ಯಾಂ ಕಶ್ಯಪಾಯ ಮಹಾತ್ಮನೇ॥  1-20-16 (1284) 
`ಏವಂ ಶಪ್ತೇಷು ನಾಗೇಷು ಕದ್ರ್ವಾತು ದ್ವಿಜಸತ್ತಮ।
ಅದ್ವಿಗ್ನಃ ಶಾಪತಸ್ತಸ್ಯಾಃ ಕದ್ರೂಂ ಕರ್ಕೋಟಕೋಽಬ್ರವೀತ್॥ 1-20-17 (1285) 
ಮಾತರಂ ಪರಮಪ್ರೀತಸ್ತಥಾ ಭುಜಗಸತ್ತಮಃ।
ಆವಿಶ್ಯ ವಾಜಿನಂ ಮುಖ್ಯಂ ಬಾಲೋ ಭೂತ್ವಾಂಜನಪ್ರಭಃ॥ 1-20-18 (1286) 
ದರ್ಶಯಿಷ್ಯಾಮಿ ತತ್ರಾಹಮಾತ್ಮಾನಂ ಕಾಮಮಾಶ್ವಸ।
ಏವಮಸ್ತ್ವಿತಿ ಸಾ ಪುತ್ರಂ ಪ್ರತ್ಯುವಾಚ ಯಶಸ್ವಿನೀ'॥ ॥ 1-20-19 (1287) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕರ್ಪಣಿ ವಿಂಶೋಽಧ್ಯಾಯಃ॥ 20 ॥

Mahabharata - Adi Parva - Chapter Footnotes

1-20-3 ವಿಪಣಾವಹೇ ಪಣಂ ಕುರ್ವಹೇ॥ 1-20-6 ಜಿಹ್ಮಂ ಕೌಟಿಲ್ಯಂ। ವಾಲಾಃ ಲೋಮಾನಿ॥ 1-20-7 ನಾವಪದ್ಯಂತ ನಾನುಮೋದಿತವಂತಃ॥ ವಿಂಶೋಽಧ್ಯಾಯಃ॥ 20 ॥



ಆದಿಪರ್ವ - ಅಧ್ಯಾಯ 021

॥ ಶ್ರೀಃ ॥

1.21. ಅಧ್ಯಾಯಃ 021 

Mahabharata - Adi Parva - Chapter Topics

ಉಚ್ಚೈಃಶ್ರವಸೋ ದರ್ಶಾರ್ಥಂ ಕದ್ರೂವಿನತಯೋರ್ಗಮನಂ॥ 1 ॥

Mahabharata - Adi Parva - Chapter Text

1-21-0 (1288) 
ಸೌತಿರುವಾಚ। 1-21-0x (87) 
ತತೋ ರಜನ್ಯಾಂ ವ್ಯುಷ್ಟಾಯಾಂ ಪ್ರಭಾತೇಽಭ್ಯುದಿತೇ ರವೌ।
ಕದ್ರೂಶ್ಚ ವಿನತಾ ಚೈವ ಭಗಿನ್ಯೌ ತೇ ತಪೋಧನ॥ 1-21-1 (1289) 
ಅಮರ್ಷಿತೇ ಸುಸಂರಬ್ಧೇ ದಾಸ್ಯೇ ಕೃತಪಣೇ ತದಾ।
`ಸ್ಮಗರಸ್ಯ ಪರಂ ಪಾರಂ ವೇಲಾವನವಿಭೂಷಿತಂ।' 
ಜಗ್ಮತುಸ್ತುರಗಂ ದ್ರಷ್ಟುಮುಚ್ಚೈಃಶ್ರವಸಮಂತಿಕಾತ್॥  1-21-2 (1290) 
ದದೃಶಾತೇಽಥ ತೇ ತತ್ರ ಸಮುದ್ರಂ ನಿಧಿಮಂಭಸಾಂ।
ಮಹಾಂತಮುದಕಾಗಾಧಂ ಕ್ಷೋಭ್ಯಮಾಣಂ ಮಹಾಸ್ವನಂ॥ 1-21-3 (1291) 
ತಿಮಿಂಗಿಲಝಷಾಕೀರ್ಣಂ ಮಕರೈರಾವೃತಂ ತಥಾ।
ಸತ್ವೈಶ್ಚ ಬಹುಸಾಹಸ್ರೈರ್ನಾನಾರೂಪೈಃ ಸಮಾವೃತಂ॥ 1-21-4 (1292) 
ಭೀಷಣೈರ್ವಿಕೃತೈರನ್ಯೈರ್ಘೋರೈರ್ಜಲಚರೈಸ್ತಥಾ।
ಉಗ್ರೈರ್ನಿತ್ಯಮನಾಧೃಷ್ಯಂ ಕೂರ್ಮಗ್ರಾಹಸಮಾಕುಲಂ॥ 1-21-5 (1293) 
ಆಕರಂ ಸರ್ವರತ್ನಾನಾಮಾಲಯಂ ವರುಣಸ್ಯ ಚ।
ನಾಗಾನಾಮಾಲಯಂ ರಂಯಮುತ್ತಮಂ ಸರಿತಾಂ ಪತಿಂ॥ 1-21-6 (1294) 
ಪಾತಾಲಜ್ವಲನಾವಾಸಮಸುರಾಣಾಂ ಚ ಬಾಂಧವಂ।
ಭಯಂಕರಂ ಚ ಸತ್ತ್ವಾನಾಂ ಪಯಸಾಂ ನಿಧಿಮರ್ಣವಂ॥ 1-21-7 (1295) 
ಶುಭಂ ದಿವ್ಯಮಮರ್ತ್ಯಾನಾಮಮೃತಸ್ಯಾಕರಂ ಪರಂ।
ಅಪ್ರಮೇಯಮಚಿಂತ್ಯಂ ಚ ಸುಪುಣ್ಯಜಲಮದ್ಭುತಂ॥ 1-21-8 (1296) 
ಘೋರಂ ಜಲಚರಾರಾವರೌದ್ರಂ ಭೈರವನಿಃಸ್ವನಂ।
ಗಂಭೀರಾವರ್ತಕಲಿಲಂ ಸರ್ವಭೂತಭಯಂಕರಂ॥ 1-21-9 (1297) 
ವೇಲಾದೋಲಾನಿಲಚಲಂ ಕ್ಷೋಭೋದ್ವೇಗಸಮುಚ್ಛ್ರಿತಂ।
ವೀಚೀಹಸ್ತೈಃ ಪ್ರಚಲಿತೈರ್ನೃತ್ಯಂತಮಿವ ಸರ್ವತಃ॥ 1-21-10 (1298) 
ಚಂದ್ರವೃದ್ಧಿಕ್ಷಯವಶಾದುದ್ವೃತ್ತೋರ್ಮಿಸಮಾಕುಲಂ।
ಪಾಂಚಜನ್ಯಸ್ಯ ಜನನಂ ರತ್ನಾಕರಮನುತ್ತಮಂ॥ 1-21-11 (1299) 
ಗಾಂ ವಿಂದತಾ ಭಗವತಾ ಗೋವಿಂದೇನಾಮಿತೌಜಸಾ।
ವರಾಹರೂಪಿಣಾ ಚಾಂತರ್ವಿಕ್ಷೋಭಿತಜಲಾವಿಲಂ॥ 1-21-12 (1300) 
ಬ್ರಹ್ಮರ್ಷಿಣಾ ವ್ರತವತಾ ವರ್ಷಾಣಾಂ ಶತಮತ್ರಿಣಾ।
ಅನಾಸಾದಿತಗಾಧಂ ಚ ಪಾತಾಲತಲಮವ್ಯಯಂ॥ 1-21-13 (1301) 
ಅಧ್ಯಾತ್ಮಯೋಗನಿದ್ರಾಂ ಚ ಪದ್ಮನಾಭಸ್ಯ ಸೇವತಃ।
ಯುಗಾದಿಕಾಲಶಯನಂ ವಿಷ್ಣೋರಮಿತತೇಜಸಃ॥ 1-21-14 (1302) 
ವಜ್ರಪಾತನಸಂತ್ರಸ್ತಮೈನಾಕಸ್ಯಾಭಯಪ್ರದಂ।
ಡಿಂಬಾಹವಾರ್ದಿತಾನಾಂ ಚ ಅಸುರಾಣಾಂ ಪರಾಯಣಂ॥ 1-21-15 (1303) 
ಬಡವಾಮುಖದೀಪ್ತಾಗ್ನೇಸ್ತೋಯಹವ್ಯಪ್ರದಂ ಶಿವಂ।
ಅಗಾಧಪಾರಂ ವಿಸ್ತೀರ್ಣಮಪ್ರಮೇಯಂ ಸರಿತ್ಪತಿಂ॥ 1-21-16 (1304) 
ಮಹಾನದೀಭಿರ್ಬಹ್ವೀಭಿಃ ಸ್ಪರ್ಧಯೇವ ಸಹಸ್ರಶಃ।
ಅಭಿಸಾರ್ಯಮಾಣಮನಿಶಂ ದದೃಶಾತೇ ಮಹಾರ್ಣವಂ। 
ಆಪೂರ್ಯಮಾಣಮತ್ಯರ್ಥಂ ನೃತ್ಯಮಾನಮಿವೋರ್ಮಿಭಿಃ॥  1-21-17 (1305) 
ಗಂಭೀರಂ ತಿಮಿಮಕರೋಗ್ರಸಂಕುಲಂ ತಂ
ಗರ್ಜಂತಂ ಜಲಚರರಾವರೌದ್ರನಾದೈಃ। 
ವಿಸ್ತೀರ್ಣಂ ದದೃಶತುರಂಬರಪ್ರಕಾಶಂ
ತೇಽಗಾಧಂ ನಿಧಿಮುರುಮಂಭಸಾಮನಂತಂ॥ ॥  1-21-18 (1306) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಏಕವಿಂಶತಿತಮೋಽಧ್ಯಾಯಃ॥ 21 ॥

Mahabharata - Adi Parva - Chapter Footnotes

1-21-3 ಕ್ಷೋಭ್ಯಮಾಣಂ ಮಕರಾದಿಭಿಃ॥ 1-21-7 ಪಾತಾಲಜ್ವಲನೋ ಬಡವಾಗ್ನಿಃ॥ 1-21-12 ಗಾಂ ಪೃಥ್ವೀಂ ವಿಂದತಾ ಲಂಬಮಾನೇನ॥ 1-21-15 ಡಿಂಬೋ ಭಯವತಾಮಾಕ್ರಂದಸ್ತದ್ವತಿ ಆಹವೇ॥ 1-21-18 ತೇ ಕದ್ರೂವಿನತೇ॥ ಏಕವಿಂಶತಿತಮೋಽಧ್ಯಾಯಃ॥ 21 ॥



ಆದಿಪರ್ವ - ಅಧ್ಯಾಯ 022

॥ ಶ್ರೀಃ ॥

1.22. ಅಧ್ಯಾಯಃ 022 

Mahabharata - Adi Parva - Chapter Topics

ಸರ್ಪೌರ್ಮಾತೃವಚನಾದುಚ್ಚೈಃಶ್ರವಃಪುಚ್ಛವೇಷ್ಟನಂ॥ 1 ॥

Mahabharata - Adi Parva - Chapter Text

1-22-0 (1307) 
ಸೌತಿರುವಾಚ। 1-22-0x (88) 
ನಾಗಾಶ್ಚ ಸಂವಿದಂ ಕೃತ್ವಾ ಕರ್ತವ್ಯಮಿತಿ ತದ್ವಚಃ।
ನಿಃಸ್ನೇಹಾ ವೈ ದಹೇನ್ಮಾತಾ ಅಸಂಪ್ರಾಪ್ತಮನೋರಥಾ॥ 1-22-1 (1308) 
ಪ್ರಸನ್ನಾ ಮೋಕ್ಷಯೇದಸ್ಮಾಂಸ್ತಸ್ಮಾಚ್ಛಾಪಾಚ್ಚ ಭಾಮಿನೀ।
ಕೃಷ್ಣಂ ಪುಚ್ಛಂ ಕರಿಷ್ಯಾಮಸ್ತುರಗಸ್ಯ ನ ಸಂಶಯಃ॥ 1-22-2 (1309) 
`ಇತಿ ನಿಶ್ಚಿತ್ಯ ತೇ ತಸ್ಯ ಕೃಷ್ಣಾ ವಾಲಾ ಇವ ಸ್ಥಿತಾಃ।'
ಏತಸ್ಮಿನ್ನಂತರೇ ತೇ ತು ಸಪತ್ನ್ಯೌ ಪಣಿತೇ ತದಾ॥  1-22-3 (1310) 
ತತಸ್ತೇ ಪಣಿತಂ ಕೃತ್ವಾ ಭಗಿನ್ಯೌ ದ್ವಿಜಸತ್ತಮ।
ಜಗ್ಮತುಃ ಪರಯಾ ಪ್ರೀತ್ಯಾ ಪರಂ ಪಾರಂ ಮಹೋದಧೇಃ॥ 1-22-4 (1311) 
ಕದ್ರೂಶ್ಚ ವಿನತಾ ಚೈವ ದಾಕ್ಷಾಯಣ್ಯೌ ವಿಹಾಯಸಾ।
ಆಲೋಕಯಂತ್ಯಾವಕ್ಷೋಭ್ಯಂ ಸಮುದ್ರಂ ನಿಧಿಮಂಭಸಾಂ॥ 1-22-5 (1312) 
ವಾಯುನಾಽತೀವ ಸಹಸಾ ಕ್ಷೋಭ್ಯಮಾಣಂ ಮಹಾಸ್ವನಂ।
ತಿಮಿಂಗಿಲಸಮಾಕೀರ್ಣಂ ಮಕರೈರಾವೃತಂ ತಥಾ॥ 1-22-6 (1313) 
ಸಂಯುತಂ ಬಹುಸಾಹಸ್ರೈಃ ಸತ್ವೈರ್ನಾನಾವಿಧೈರಪಿ।
ಘೋರರ್ಘೋರಮನಾಧೃಷ್ಯಂ ಗಂಭೀರಮತಿಭೈರವಂ॥ 1-22-7 (1314) 
ಆಕರಂ ಸರ್ವರತ್ನಾನಾಮಾಲಯಂ ವರುಣಸ್ಯ ಚ।
ನಾಗಾನಾಮಾಲಯಂ ಚಾಪಿ ಸುರಂಯಂ ಸರಿತಾಂ ಪತಿಂ॥ 1-22-8 (1315) 
ಪಾತಾಲಜ್ವಲನಾವಾಸಮಸುರಾಣಾಂ ತಥಾಲಯಂ।
ಭಯಂಕರಾಣಾಂ ಸತ್ತ್ವಾನಾಂ ಪಯಸೋ ನಿಧಿಮವ್ಯಯಂ॥ 1-22-9 (1316) 
ಶುಭ್ರಂ ದಿವ್ಯಮಮರ್ತ್ಯಾನಾಮಮೃತಸ್ಯಾಕರಂ ಪರಂ।
ಅಪ್ರಮೇಯಮಚಿಂತ್ಯಂ ಚ ಸುಪುಂಯಜಲಸಂಮಿತಂ॥ 1-22-10 (1317) 
ಮಹಾನದೀಭಿರ್ಬಹ್ವೀಭಿಸ್ತತ್ರ ತತ್ರ ಸಹಸ್ರಶಃ।
ಆಪೂರ್ಯಮಾಣಮತ್ಯರ್ಥಂ ನೃತ್ಯಂತಮಿವ ಚೋರ್ಮಿಭಿಃ॥ 1-22-11 (1318) 
ಇತ್ಯೇವಂ ತರಲತರೋರ್ಮಿಸಂಕುಲಂ ತೇ
ಗಂಭೀರಂ ವಿಕಸಿತಮಂಬರಪ್ರಕಾಶಂ। 
ಪಾತಾಲಜ್ವಲನಶಿಖಾವಿದೀಪಿತಾಂಗಂ
ಗರ್ಜಂತಂ ದ್ರುತಮಭಿಜಗ್ಮತುಸ್ತತಸ್ತೇ॥ ॥  1-22-12 (1319) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ದ್ವಾವಿಂಶೋಽಧ್ಯಾಯಃ॥ 22 ॥

Mahabharata - Adi Parva - Chapter Footnotes

1-22-1 ಸಂವಿದಂ ಮಿಥ ಆಲೋಚನಂ॥ 1-22-3 ಪಣಿತೇ ಪಣಂ ಕೃತ ವತ್ಯೌ॥ 3 ॥ ದ್ವಾವಿಂಶೋಽಧ್ಯಾಯಃ॥ 22 ॥



ಆದಿಪರ್ವ - ಅಧ್ಯಾಯ 023

॥ ಶ್ರೀಃ ॥

1.23. ಅಧ್ಯಾಯಃ 023 

Mahabharata - Adi Parva - Chapter Topics

ಗರುಡೋತ್ಪತ್ತಿಃ॥ 1 ॥ ದೇವಕೃತಸ್ತುತ್ಯಾ ಗರುಡಕೃತಂ ಸ್ವತೇಜಸ್ಸಂಹರಣಂ॥ 2 ॥

Mahabharata - Adi Parva - Chapter Text

1-23-0 (1320) 
ಸೌತಿರುವಾಚ। 1-23-0x (89) 
ತಂ ಸಮುದ್ರಮತಿಕ್ರಂಯ ಕದ್ರೂರ್ವಿನತಯಾ ಸಹ।
ನ್ಯಪತತ್ತುರಗಾಭ್ಯಾಶೇ ನ ಚಿರಾದಿವ ಶೀಘ್ರಗಾ॥ 1-23-1 (1321) 
ತತಸ್ತೇ ತಂ ಹಯಶ್ರೇಷ್ಠಂ ದದೃಶಾತೇ ಮಹಾಜವಂ।
ಶಶಾಂಕಕಿರಣಪ್ರಖ್ಯಂ ಕಾಲವಾಲಮುಭೇ ತದಾ॥ 1-23-2 (1322) 
ನಿಶಾಂಯ ಚ ಬಹೂನ್ವಾಲಾನ್ಕೃಷ್ಣಾನ್ಪುಚ್ಛಸಮಾಶ್ರಿತಾನ್।
ವಿಷಣ್ಣರೂಪಾಂ ವಿನತಾಂ ಕದ್ರೂರ್ದಾಸ್ಯೇ ನ್ಯಯೋಜಯತ್॥ 1-23-3 (1323) 
ತತಃ ಸಾ ವಿನತಾ ತಸ್ಮಿನ್ಪಣಿತೇನ ಪರಾಜಿತಾ।
ಅಭವದ್ದುಃಖಸಂತಪ್ತಾ ದಾಸೀಭಾವಂ ಸಮಾಸ್ಥಿತಾ॥ 1-23-4 (1324) 
ಏತಸ್ಮಿನ್ನಂತರೇ ಚಾಪಿ ಗರುಡಃ ಕಾಲ ಆಗತೇ।
ವಿನಾ ಮಾತ್ರಾ ಮಹಾತೇಜಾ ವಿದಾರ್ಯಾಂಡಮಜಾಯತ॥ 1-23-5 (1325) 
ಮಹಾಸತ್ತ್ವಬಲೋಪೇತಃ ಸರ್ವಾ ವಿದ್ಯೋತಯಂದಿಶಃ।
ಕಾಮರೂಪಃ ಕಾಮಗಮಃ ಕಾಮವೀರ್ಯೋ ವಿಹಂಗಮಃ॥ 1-23-6 (1326) 
ಅಗ್ನಿರಾಶಿರಿವೋದ್ಭಾಸನ್ಸಮಿದ್ಧೋಽತಿಭಯಂಕರಃ।
ವಿದ್ಯುದ್ವಿಸ್ಪಷ್ಟಪಿಂಗಾಕ್ಷೋ ಯುಗಾಂತಾಗ್ನಿಸಮಪ್ರಭಃ॥ 1-23-7 (1327) 
ಪ್ರವೃದ್ಧಃ ಸಹಸಾ ಪಕ್ಷೀ ಮಹಾಕಾಯೋ ನಭೋಗತಃ।
ಘೋರೋ ಘೋರಸ್ವನೋ ರೌದ್ರೋ ವಹ್ನಿರೌರ್ವ ಇವಾಪರಃ॥ 1-23-8 (1328) 
ತಂ ದೃಷ್ಟ್ವಾ ಶರಣಂ ಜಗ್ಮುರ್ದೇವಾಃ ಸರ್ವೇ ವಿಭಾವಸುಂ।
ಪ್ರಮಿಪತ್ಯಾಬ್ರುವಂಶ್ಚೈನಮಾಸೀನಂ ವಿಶ್ವರೂಪಿಣಂ॥ 1-23-9 (1329) 
ಅಗ್ನೇ ಮಾ ತ್ವಂ ಪ್ರವರ್ಧಿಷ್ಠಾಃ ಕಚ್ಚಿನ್ನೋ ನ ದಿಧಕ್ಷಸಿ।
ಅಸೌ ಹಿ ರಾಶಿಃ ಸುಮಹಾನ್ಸಮಿದ್ಧಸ್ತವ ಸರ್ಪತಿ॥ 1-23-10 (1330) 
ಅಗ್ನಿರುವಾಚ। 1-23-11x (90) 
ನೈತದೇವಂ ಯಥಾ ಯೂಯಂ ಮನ್ಯಧ್ವಮಸುರಾರ್ದನಾಃ।
ಗರುಡೋ ಬಲವಾನೇಷ ಮಮ ತುಲ್ಯಶ್ಚ ತೇಜಸಾ॥ 1-23-11 (1331) 
ಜಾತಃ ಪರಮತೇಜಸ್ವೀ ವಿನತಾನಂದವರ್ಧನಃ।
ತೇಜೋರಾಶಿಮಿಮಂ ದೃಷ್ಟ್ವಾ ಯುಷ್ಮಾನ್ಮೋಹಃ ಸಮಾವಿಶತ್॥ 1-23-12 (1332) 
ನಾಗಕ್ಷಯಕರಶ್ಚೈ ಕಾಶ್ಯಪೇಯೋ ಮಹಾಬಲಃ।
ದೇವಾನಾಂ ಚ ಹಿತೇ ಯುಕ್ತಸ್ತ್ವಹಿತೋ ದೈತ್ಯರಕ್ಷಸಾಂ॥ 1-23-13 (1333) 
ನ ಭೀಃ ಕಾರ್ಯಾ ಕಥಂ ಚಾತ್ರ ಪಶ್ಯಧ್ವಂ ಸಹಿತಾ ಮಯಾ।  1-23-14 (1334) 
ಸೌತಿರುವಾಚ।
ಏವಮುಕ್ತಾಸ್ತದಾ ಗತ್ವಾ ಗರುಡಂ ವಾಗ್ಭಿರಸ್ತುವನ್॥  1-23-14x (91) 
ತೇ ದೂರಾದಭ್ಯುಪೇತ್ಯೈನಂ ದೇವಾಃ ಸರ್ಷಿಗಣಾಸ್ತದಾ।  1-23-15 (1335) 
ದೇವಾ ಊಚುಃ।
ತ್ವಮೃಷಿಸ್ತ್ವಂ ಮಹಾಭಾಗಸ್ತ್ವಂ ದೇವಃ ಪತಗೇಶ್ವರಃ॥  1-23-15x (92) 
ತ್ವಂ ಪ್ರಭುಸ್ತಪನಃ ಸೂರ್ಯಃ ಪರಮೇಷ್ಠೀ ಪ್ರಜಾಪತಿಃ।
ತ್ವಮಿಂದ್ರಸ್ತ್ವಂ ಹಯಮುಖಸ್ತ್ವಂ ಶರ್ವಸ್ತ್ವಂ ಜಗತ್ಪತಿಃ॥ 1-23-16 (1336) 
ತ್ವಂ ಮುಖಂ ಪದ್ಮಜೀ ವಿಪ್ರಸ್ತ್ವಮಗ್ನಿಃ ಪವನಸ್ತಥಾ।
ತ್ವಂ ಹಿ ಧಾತಾ ವಿಧಾತಾ ಚ ತ್ವಂ ವಿಷ್ಣುಃ ಸುರಸತ್ತಮಃ॥ 1-23-17 (1337) 
ತ್ವಂ ಮಹಾನಭಿಭೂಃ ಶಶ್ವದಮೃತಂ ತ್ವಂ ಮಹದ್ಯಶಃ।
ತ್ವಂ ಪ್ರಭಾಸ್ತ್ವಮಭಿಪ್ರೇತಂ ತ್ವಂ ನಸ್ತ್ರಾಣಮನುತ್ತಮಂ॥ 1-23-18 (1338) 
`ತ್ವಂ ಗತಿಃ ಸತತಂ ತ್ವತ್ತಃ ಕಥಂ ನಃ ಪ್ರಾಪ್ನುಯಾದ್ಭಯಂ।'
ಬಲೋರ್ಮಿಮಾನ್ಸಾಧುರದೀನಸತ್ತ್ವಃ 
ಸಮೃದ್ಧಿಮಾಂದುರ್ವಿಷಹಸ್ತ್ವಮೇವ।
ತ್ವತ್ತಃ ಸೃತಂ ಸರ್ವಮಹೀನಕೀರ್ತೇ
ಹ್ಯನಾಗತಂ ಚೋಪಗತಂ ಚ ಸರ್ವಂ॥  1-23-19 (1339) 
ತ್ವಮುತ್ತಮಃ ಸರ್ವಮಿದಂ ಚರಾಚರಂ
ಗಭಸ್ತಿಭಿರ್ಭಾನುರಿವಾವಭಾಸಸೇ। 
ಸಮಾಕ್ಷಿಪನ್ಭಾನುಮತಃ ಪ್ರಭಾಂ ಮುಹು-
ಸ್ತ್ವಮಂತಕಃ ಸರ್ವಮಿದಂ ಧ್ರುವಾಧ್ರುವಂ॥  1-23-20 (1340) 
ದಿವಾಕರಃ ಪರಿಕುಪಿತೋ ಯಥಾ ದಹೇ-
ತ್ಪ್ರಜಾಸ್ತಥಾ ದಹಸಿ ಹುತಾಶನಪ್ರಭ। 
ಭಯಂಕರಃ ಪ್ರಲಯ ಇವಾಗ್ನಿರುತ್ಥಿತೋ
ವಿನಾಶಯನ್ಯುಗಪರಿವರ್ತನಾಂತಕೃತ್॥  1-23-21 (1341) 
ಖಗೇಶ್ವರಂ ಶರಣಮುಪಾಗತಾ ವಯಂ
ಮಹೌಜಸಂ ಜ್ವಲನಸಮಾನವರ್ಚಸಂ। 
ತಡಿತ್ಪ್ರಭಂ ವಿತಿಮಿರಮಭ್ರಗೋಚರಂ
ಮಹಾಬಲಂ ಗರುಡಮುಪೇತ್ಯ ಖೇಚರಂ॥  1-23-22 (1342) 
ಪರಾವರಂ ವರದಮಜಯ್ಯವಿಕ್ರಮಂ
ತವೌಜಸ ಸರ್ವಮಿದಂ ಪ್ರತಾಪಿತಂ। 
ಜಗತ್ಪ್ರಭೋ ತಪ್ತಸುವರ್ಣವರ್ಚಸಾ
ತ್ವಂ ಪಾಹಿ ಸರ್ವಾಂಶ್ಚ ಸುರಾನ್ಮಹಾತ್ಮನಃ॥  1-23-23 (1343) 
ಭಯಾನ್ವಿತಾ ನಭಸಿ ವಿಮಾನಗಾಮಿನೋ
ವಿಮಾನಿತಾ ವಿಪಥಗತಿಂ ಪ್ರಯಾಂತಿ ತೇ। 
ಋಷೇಃ ಸುತಸ್ತ್ವಮಸಿ ದಯಾವತಃ ಪ್ರಭೋ
ಮಹಾತ್ಮನಃ ಖಗವರ ಕಶ್ಯಪಸ್ಯ ಹ॥  1-23-24 (1344) 
ಸ ಮಾ ಕ್ರುಧಃ ಕುರು ಜಗತೋ ದಯಾಂ ಪರಾಂ
ತ್ವಮೀಶ್ವರಃ ಪ್ರಶಮಮುಪೈಹಿ ಪಾಹಿ ನಃ। 
ಮಹಾಶನಿಸ್ಫುರಿತಸಮಸ್ವನೇನ ತೇ
ದಿಶೋಽಂಬರಂ ತ್ರಿದಿವಮಿಯಂ ಚ ಮೇದಿನೀ॥  1-23-25 (1345) 
ಚಲಂತಿ ನಃ ಖಗ ಹೃದಯಾನಿ ಚಾನಿಶಂ
ನಿಗೃಹ್ಯತಾಂ ವಪುರಿದಮಗ್ನಿಸನ್ನಿಭಂ। 
ತವ ದ್ಯುತಿಂ ಕುಪಿತಕೃತಾಂತಸನ್ನಿಭಾಂ
ನಿಶಾಂಯ ನಶ್ಚಲತಿ ಮನೋಽವ್ಯವಸ್ಥಿತಂ।
ಪ್ರಸೀದ ನಃ ಪತಗತೇ ಪ್ರಯಾಚತಾಂ
ಶಿವಶ್ಚ ನೋ ಭವ ಭಗವನ್ಸುಖಾವಹಃ॥  1-23-26 (1346) 
ಸೌತಿರುವಾಚ। 1-23-27x (93) 
ಏವಂ ಸ್ತುತಃ ಸುಪರ್ಣಸ್ತು ದೇವೈಃ ಸರ್ಷಿಗಣೈಸ್ತದಾ।
ತೇಜಸಃ ಪ್ರತಿಸಂಹಾರಮಾತ್ಮನಃ ಸ ಚಕಾರ ಹ॥ ॥ 1-23-27 (1347) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ತ್ರಯೋವಿಂಶೋಽಧ್ಯಾಯಃ॥ 23 ॥

Mahabharata - Adi Parva - Chapter Footnotes

1-23-2 ಶಶಾಂಕಕಿರಣವತ್ಪ್ರಖ್ಯಾ ದೀಪ್ತಿರ್ಯಸ್ಯ ತಂ ತಾದೃಶಮಪಿ ಕಾಲವಾಲಂ ಕೃಷ್ಣಕೇಶಂ॥ 1-23-8 ಔರ್ವೋ ವಡವಾಗ್ನಿಃ॥ 1-23-9 ವಿಭಾವಸುಂ ಅಗ್ನಿಂ॥ 1-23-10 ಅಗ್ನೇ ಮಾತ್ವಮಿತಿ ದೇವಾನಾಂ ಭ್ರಮವರ್ಣನಂ ಅಗ್ನಿಗರುಡಯೋರತಿ ಸಾದೃಶ್ಯಕಥನಾರ್ಥಂ॥ 1-23-25 ಚಲಂತೀತ್ಯುತ್ತರಾದಪಕೃಷ್ಯತೇ॥ 1-23-26 ನಿಗೃತ್ಯತಾಂ ಸಂಕ್ಷಿಪ್ಯತಾಂ॥ ತ್ರಯೋವಿಂಶೋಽಧ್ಯಾಯಃ॥ 23 ॥



ಆದಿಪರ್ವ - ಅಧ್ಯಾಯ 024

॥ ಶ್ರೀಃ ॥

1.24. ಅಧ್ಯಾಯಃ 024 

Mahabharata - Adi Parva - Chapter Topics

ರಾಹುಣಾ ಕೃತೋಪದ್ರವಸ್ಯ ಸೂರ್ಯಸ್ಯ ಕ್ರೋಧಃ॥ 1 ॥ ಬ್ರಹ್ಮಾಜ್ಞಯಾಽರುಣಸ್ಯ ಸೂರ್ಯಸಾರಥ್ಯಕರಣಂ॥ 2 ॥

Mahabharata - Adi Parva - Chapter Text

1-24-0 (1348) 
ಸೌತಿರುವಾಚ। 1-24-0x (94) 
ಸ ಶ್ರುತ್ವಾಽಥಾತ್ಮನೋ ದೇಹಂ ಸುಪರ್ಣಃ ಪ್ರೇಕ್ಷ್ಯ ಚ ಸ್ವಯಂ।
ಶರೀರಪ್ರತಿಸಂಹಾರಮಾತ್ಮನಃ ಸಂಪ್ರಚಕ್ರಮೇ॥ 1-24-1 (1349) 
ಸುಪರ್ಣ ಉವಾಚ। 1-24-2x (95) 
ನ ಮೇ ಸರ್ವಾಣಿ ಭೂತಾನಿ ವಿಭಿಯುರ್ದೇಹದರ್ಶನಾತ್।
ಭೀಮರೂಪಾತ್ಸಮುದ್ವಿಗ್ರಾಸ್ತಸ್ಮಾತ್ತೇಜಸ್ತು ಸಂಹರೇ॥ 1-24-2 (1350) 
ಸೌತಿರುವಾಚ। 1-24-3x (96) 
ತತಃ ಕಾಮಗಮಃ ಪಕ್ಷೀ ಕಾಮವೀರ್ಯೋ ವಿಹಂಗಮಃ।
ಅರುಣಂ ಚಾತ್ಮನಃ ಪೃಷ್ಠಮಾರೋಪ್ಯ ಸ ಪಿತುರ್ಗೃಹಾತ್॥ 1-24-3 (1351) 
ಮಾತುರಂತಿಕಮಾಗಚ್ಛತ್ಪರಂ ತೀರಂ ಮಹೋದಧೇಃ।
ತತ್ರಾರುಣಶ್ಚ ನಿಕ್ಷಿಪ್ತೋ ಪುರೋದೇಶೇ ಮಹಾದ್ಯುತೇಃ॥ 1-24-4 (1352) 
ಸೂರ್ಯಸ್ತೇಜೋಭಿರತ್ಯುಗ್ರೈರ್ಲೋಕಾಂದಗ್ಧುಮನಾ ಯದಾ।  1-24-5 (1353) 
ರುರುರುವಾಚ।
ಕಿಮರ್ಥಂ ಭಗವಾನ್ಸೂರ್ಯೋ ಲೋಕಾಂದಗ್ಧುಮನಾಸ್ತದಾ॥  1-24-5x (97) 
ಕಿಮಸ್ತಾಪಹೃತಂ ದೇವೈರ್ಯೇನಮಂ ಮನ್ಯುರಾವಿಶತ್।  1-24-6 (1354) 
ಪ್ರಮತಿರುವಾಚ।
ಚಂದ್ರಾರ್ಕಾಭ್ಯಾಂ ಯದಾ ರಾಹುರಾಖ್ಯಾತೋ ಹ್ಯಮೃತಂ ಪಿಬನ್॥  1-24-6x (98) 
ವೈರಾನುಬಂಧಂ ಕೃತವಾಂಶ್ಚಂದ್ರಾದಿತ್ಯೌ ತದಾಽನಘ।
ಬಾಧ್ಯಮಾನಂ ಗ್ರಹೇಣಾಥ ಹ್ಯಾದಿತ್ಯಂ ಮನ್ಯುರಾವಿಶತ್॥ 1-24-7 (1355) 
ಸುರಾರ್ಥಾಯ ಸಮುತ್ಪನ್ನೋ ರೋಷೋ ರಾಹೋಸ್ತು ಮಾಂ ಪ್ರತಿ।
ಬಹ್ವನರ್ಥಕರಂ ಪಾಪಮೇಕೋಽಹಂ ಸಮವಾಪ್ನುಯಾಂ॥ 1-24-8 (1356) 
ಸಹಾಯ ಏವ ಕಾರ್ಯೇಷು ನ ಚ ಕೃಚ್ಛ್ರೇಷು ದೃಶ್ಯತೇ।
ಪಶ್ಯಂತಿ ಗ್ರಸ್ಯಮಾನಂ ಮಾಂ ಸಹಂತೇ ವೈ ದಿವೌಕಸಃ॥ 1-24-9 (1357) 
ತಸ್ಮಾಲ್ಲೋಕವಿನಾಶಾರ್ಥಂ ಹ್ಯವತಿಷ್ಠೇ ನ ಸಂಶಯಃ।
ಏವಂ ಕೃತಮತಿಃ ಸೂರ್ಯೋ ಹ್ಯಸ್ತಮಭ್ಯಗಮದ್ಗಿರಿಂ॥ 1-24-10 (1358) 
ತಸ್ಮಾಲ್ಲೋಕವಿನಾಶಾಯ ಸಂತಾಪಯತ ಭಾಸ್ಕರಃ।
ತತೋ ದೇವಾನುಪಾಗಂಯ ಪ್ರೋಚುರೇವಂ ಮಹರ್ಷಯಃ॥ 1-24-11 (1359) 
ಆದ್ಯಾರ್ಧರಾತ್ರಸಮಯೇ ಸರ್ವಲೋಕಭಯಾವಹಃ।
ಉತ್ಪತ್ಸ್ಯತೇ ಮಹಾಂದಾಹಸ್ತ್ರೈಲೋಕ್ಯಸ್ಯ ವಿನಾಶನಃ॥ 1-24-12 (1360) 
ತತೋ ದೇವಾಃ ಸರ್ಷಿಗಣಾ ಉಪಗಂಯ ಪಿತಾಮಹಂ।
ಅಬ್ರುವನ್ಕಿಮಿವೇಹಾದ್ಯ ಮಹದ್ದಾಹಕೃತಂ ಭಯಂ॥ 1-24-13 (1361) 
ನ ತಾವದ್ದೃಶ್ಯತೇ ಸೂರ್ಯಃ ಕ್ಷಯೋಽಯಂ ಪ್ರತಿಭಾತಿ ಚ।
ಉದಿತೇ ಭಗವನ್ಭಾನೌ ಕಥನೇತದ್ಭವಿಷ್ಯತಿ॥ 1-24-14 (1362) 
ಪಿತಾಮಹ ಉವಾಚ। 1-24-15x (99) 
ಏಷ ಲೋಕವಿನಾಶಾಯ ರವಿರುದ್ಯಂತುಮುದ್ಯತಃ।
ದೃಶ್ಯನ್ನೇವ ಹಿ ಲೋಕಾನ್ಸ ಭಸ್ಮರಾಶೀಕರಿಷ್ಯತಿ॥ 1-24-15 (1363) 
ತಸ್ಯ ಪ್ರತಿವಿಧಾನಂ ಚ ವಿಹಿತಂ ಪೂರ್ವಮೇವ ಹಿ।
ಕಶ್ಯಪಸ್ಯ ಸುತೋ ಧೀಮಾನರುಣೇತ್ಯಭಿವಿಶ್ರುತಃ॥ 1-24-16 (1364) 
ಮಹಾಕಾಯೋ ಮಹಾತೇಜಾಃ ಸ ಸ್ಥಾಸ್ಯತಿ ಪುರೋ ರವೇಃ।
ಕರಿಷ್ಯತಿ ಚ ಸಾರಥ್ಯಂ ತೇಜಶ್ಚಾಸ್ಯ ಹರಿಷ್ಯತಿ॥ 1-24-17 (1365) 
ಲೋಕಾನಾಂ ಸ್ವಸ್ತಿ ಚೈವಂ ಸ್ಯಾದೃಷೀಣಾಂ ಚ ದಿವೌಕಸಾಂ।  1-24-18 (1366) 
ಪ್ರಮತಿರುವಾಚ।
ತತಃ ಪಿತಾಮಹಾಜ್ಞಾತಃ ಸರ್ವಂ ಚಕ್ರೇ ತದಾಽರುಣಃ॥  1-24-18x (100) 
ಉದಿತಶ್ಚೈವ ಸವಿತಾ ಹ್ಯರುಣೇನ ಸಮಾವೃತಃ।
ಏತತ್ತೇ ಸರ್ವಮಾಖ್ಯಾತಂ ಯತ್ಸೂರ್ಯಂ ಮನ್ಯುರಾವಿಶತ್॥ 1-24-19 (1367) 
ಅರುಣಶ್ಚ ಯಥೈವಾಸ್ಯ ಸಾರಥ್ಯಮಕರೋತ್ಪ್ರಭುಃ।
ಭೂಯ ಏವಾಪರಂ ಪ್ರಶ್ನಂ ಶೃಣು ಪೂರ್ವಮುದಾಹೃತಂ॥ ॥ 1-24-20 (1368) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಚತುರ್ವಿಂಶೋಽಧ್ಯಾಯಃ॥ 24 ॥

Mahabharata - Adi Parva - Chapter Footnotes

1-24-2 ಸಮುದ್ವಿಗ್ನಾಃ ಸಮುದ್ವಿಗ್ನಾನಿ॥ 1-24-7 ಚಂದ್ರಾದಿತ್ಯೌ ಪ್ರತೀತಿ ಶೇಷಃ॥ 1-24-12 ಕಿಮುತ ಸೂರ್ಯೇ ಉದಿತೇ ಇತಿ ಶೇಃ॥ ಚತುರ್ವಿಂಶೋಽಧ್ಯಾಯಃ॥ 24 ॥



ಆದಿಪರ್ವ - ಅಧ್ಯಾಯ 025

॥ ಶ್ರೀಃ ॥

1.25. ಅಧ್ಯಾಯಃ 025 

Mahabharata - Adi Parva - Chapter Topics

ವಿನತಯಾ ಕದ್ರೂವಹನಂ ಗರುಡೇನ ಸರ್ಪವಹನಂ ಚ॥ 1 ॥ ಸೂರ್ಯಾತಪತಪ್ತಸ್ವಪುತ್ರರಕ್ಷಾರ್ಥಂ ಕದ್ರೂಕೃತ ಇಂದ್ರಸ್ತವಃ॥ 2 ॥

Mahabharata - Adi Parva - Chapter Text

1-25-0 (1369) 
ಸೌತಿರುವಾಚ। 1-25-0x (101) 
ತತಃ ಕಾಮಗಮಃ ಪಕ್ಷೀ ಮಹಾವೀರ್ಯೋ ಮಹಾಬಲಃ।
ಮಾತುರಂತಿಕಮಾಗಚ್ಛತ್ಪರಂ ಪಾರಂ ಮಹೋದಧೇಃ॥ 1-25-1 (1370) 
ಯತ್ರ ಸಾ ವಿನತಾ ತಸ್ಮಿನ್ಪಣಿತೇನ ಪರಾಜಿತಾ।
ಅತೀವ ದುಃಖಸಂತಪ್ತಾ ದಾಸೀಭಾವಮುಪಾಗತಾ॥ 1-25-2 (1371) 
ತತಃ ಕದಾಚಿದ್ವಿನತಾಂ ಪ್ರಣತಾಂ ಪುತ್ರಸನ್ನಿಧೌ।
ಕಾಲೇ ಚಾಹೂಯ ವಚನಂ ಕದ್ರೂರಿದಮಭಾಷತ॥ 1-25-3 (1372) 
ನಾಗಾನಾಮಾಲಯಂ ಭದ್ರೇ ಸುರಂಯಂ ಚಾರುದರ್ಶನಂ।
ಸಮುದ್ರಕುಕ್ಷಾವೇಕಾಂತೇ ತತ್ರ ಮಾಂ ವಿನತೇ ನಯ॥ 1-25-4 (1373) 
ಸೌತಿರುವಾಚ। 1-25-5x (102) 
ತತಃ ಸುಪರ್ಣಮಾತಾ ತಾಮವಹತ್ಸರ್ಪಮಾತರಂ।
ಪನ್ನಗಾನ್ಗರುಡಶ್ಚಾಪಿ ಮಾತುರ್ವಚನಚೋದಿತಃ॥ 1-25-5 (1374) 
ಸ ಸೂರ್ಯಮಭಿತೋ ಯಾತಿ ವೈನತೇಯೋ ವಿಹಂಗಮಃ।
ಸೂರ್ಯರಶ್ಮಿಪ್ರತಪ್ತಾಶ್ಚ ಮೂರ್ಚ್ಛಿತಾಃ ಪನ್ನಗಾಽಭವನ್॥ 1-25-6 (1375) 
ತದವಸ್ಥಾನ್ಸುತಾಂದೃಷ್ಟ್ವಾ ಕದ್ರೂಃ ಶಕ್ರಮಥಾಸ್ತುವತ್।
ನಮಸ್ತೇ ಸರ್ವದೇವೇಶ ನಮಸ್ತೇ ಬಲಸೂದನ॥ 1-25-7 (1376) 
ನಮುಚಿಘ್ನ ನಮಸ್ತೇಽಸ್ತು ಸಹಸ್ರಾಕ್ಷ ಶಚೀಪತೇ।
ಸರ್ಪಾಣಾಂ ಸೂರ್ಯತಪ್ತಾನಾಂ ವಾರಿಣಾ ತ್ವಂ ಪ್ಲವೋ ಭವ॥ 1-25-8 (1377) 
ತ್ವಮೇವ ಪರಮಂ ತ್ರಾಣಮಸ್ಮಾಕಮಮರೋತ್ತಮ।
ಈಶೋ ಅಸಿ ಪವಃ ಸ್ರಷ್ಟುಂ ತ್ವಮನಲ್ಪಂ ಪುರಂದರ॥ 1-25-9 (1378) 
ತ್ವಮೇವ ಮೇಘಸ್ತ್ವಂ ವಾಯುಸ್ತ್ವಮಗ್ನಿರ್ವಿದ್ಯುತೋಽಂಬರೇ।
ತ್ವಮಭ್ರಗಣವಿಕ್ಷೇಪ್ತಾ ತ್ವಾಮೇವಾಹುರ್ಮಹಾಘನಂ॥ 1-25-10 (1379) 
ತ್ವಂ ವಜ್ರಮತುಲಂ ಘೋರಂ ಘೋಷವಾಂಸ್ತ್ವಂ ಬಲಾಹಕಃ।
ಸ್ರಷ್ಟಾ ತ್ವಮೇವ ಲೋಕಾನಾಂ ಸಂಹರ್ತಾ ಚಾಪರಾಜಿತಃ॥ 1-25-11 (1380) 
ತ್ವಂ ಜ್ಯೋತಿಃ ಸರ್ವಭೂತಾನಾಂ ತ್ವಮಾದಿತ್ಯೋ ವಿಭಾವಸುಃ।
ತ್ವಂ ಮಹದ್ಭೂತಮಾಶ್ಚರ್ಯಂ ತ್ವಂ ರಾಜಾ ತ್ವಂ ಸುರೋತ್ತಮಃ॥ 1-25-12 (1381) 
ತ್ವಂ ವಿಷ್ಣುಸ್ತ್ವಂ ಸಹಸ್ರಾಕ್ಷಸ್ತ್ವಂ ದೇವಸ್ತ್ವಂ ಪರಾಯಣಂ।
ತ್ವಂ ಸರ್ವಮಮೃತಂ ದೇವ ತ್ವಂ ಸೋಮಃ ಪರಮಾರ್ಚಿತಃ॥ 1-25-13 (1382) 
ತ್ವಂ ಮುಹೂರ್ತಸ್ತಿಥಿಸ್ತ್ವಂ ಚ ತ್ವಂ ಲವಸ್ತ್ವಂ ಪುನಃ ಕ್ಷಣಃ।
ಶುಕ್ಲಸ್ತ್ವಂ ಬಹುಲಸ್ತ್ವಂ ಚ ಕಲಾ ಕಾಷ್ಠಾ ತ್ರುಟಿಸ್ತಥಾ। 
ಸಂವತ್ಸರರ್ತವೋ ಮಾಸಾ ರಜನ್ಯಶ್ಚ ದಿನಾನಿ ಚ॥  1-25-14 (1383) 
ತ್ವಮುತ್ತಮಾ ಸಗಿರಿವನಾ ವಸುಂಧರಾ
ಸಭಾಸ್ಕರಂ ವಿತಿಮಿರಮಂಬರಂ ತಥಾ। 
ಮದೋದಧಿಃ ಸತಿಮಿತಿಮಿಂಗಿಲಸ್ತಥಾ
ಮಹೋರ್ಮಿಮಾನ್ಬಹುಮಕರೋ ಝಷಾಕುಲಃ॥  1-25-15 (1384) 
ಮಹಾಯಶಾಸ್ತ್ವಮಿತಿ ಸದಾಽಭಿಪೂಜ್ಯಸೇ
ಮನೀಷಿಭಿರ್ಮುದಿತಮನಾ ಮಹರ್ಷಿಭಿಃ। 
ಅಭಿಷ್ಟುತಃ ಪಿಬಸಿ ಚ ಸೋಮಮಧ್ವರೇ
ಕಷಟ್ಕೃತಾನ್ಯಪಿ ಚ ಹವೀಂಷಿ ಭೂತಯೇ॥  1-25-16 (1385) 
ತ್ವಂ ವಿಪ್ರೈಃ ಸತತಮಿಹೇಜ್ಯಸೇ ಫಲಾರ್ಥಂ
ವೇದಾಂಗೇಷ್ವತುಲಬಲೌಘ ಗೀಯಸೇ ಚ। 
ತ್ವದ್ಧೇತೋರ್ಯಜನಪರಾಯಣಾ ದ್ವಿಜೇಂದ್ರಾ
ವೇದಾಂಗಾನ್ಯಭಿಗಮಯಂತಿ ಸರ್ವಯತ್ನೈಃ॥ ॥  1-25-17 (1386) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಪಂಚವಿಂಶೋಽಧ್ಯಾಯಃ॥ 25 ॥

Mahabharata - Adi Parva - Chapter Footnotes

1-25-6 ಅಭಿತಃ ಸಂಮುಖಂ॥ 1-25-14 ಬಹುಲಃ ಕೃಷ್ಣಪಕ್ಷಃ॥ ಪಂಚವಿಂಶೋಽಧ್ಯಾಯಃ॥ 25 ॥



ಆದಿಪರ್ವ - ಅಧ್ಯಾಯ 026

॥ ಶ್ರೀಃ ॥

1.26. ಅಧ್ಯಾಯಃ 026 

Mahabharata - Adi Parva - Chapter Topics

ಸ್ತುತ್ಯಾ ತುಷ್ಟೇನ ಇಂದ್ರೇಣ ಕೃತಂ ಜಲವರ್ಷಣಂ॥ 1 ॥

Mahabharata - Adi Parva - Chapter Text

1-26-0 (1387) 
ಸೌತಿರುವಾಚ। 1-26-0x (103) 
ಏವಂ ಸ್ತುತಸ್ತದಾ ಕದ್ರ್ವಾ ಭಗವಾನ್ಹರಿವಾಹನಃ।
ನೀಲಜೀಮೂತಸಂಘಾತೈಃ ಸರ್ವಮಂಬರಮಾವೃಣೋತ್॥ 1-26-1 (1388) 
ಮೇಘಾನಾಜ್ಞಾಪಯಾಮಾಸ ವರ್ಷಧ್ವಮಮೃತಂ ಶುಭಂ।
ತೇ ಮೇಘಾ ಮುಮುಚುಸ್ತೋಯಂ ಪ್ರಭೂತಂ ವಿದ್ಯುದುಜ್ಜ್ವಲಾಃ॥ 1-26-2 (1389) 
ಪರಸ್ಪರಮಿವಾತ್ಯರ್ಥಂ ಗರ್ಜಂತಃ ಸತತಂ ದಿವಿ।
ಸಂವರ್ತಿತಮಿವಾಕಾಶಂ ಜಲದೈಃ ಸುಮಹಾದ್ಭುತೈಃ॥ 1-26-3 (1390) 
ಸೃಜದ್ಭಿರತುಲಂ ತೋಯಮಜಸ್ರಂ ಸುಮಹಾರವೈಃ।
ಸಂಪ್ರನೃತ್ತಮಿವಾಕಾಶಂ ಧಾರೋರ್ಮಿಭಿರನೇಕಶಃ॥ 1-26-4 (1391) 
ಮೇಘಸ್ತನಿತನಿರ್ಘೋಷೌರ್ವಿದ್ಯುತ್ಪವನಕಂಪಿತೈಃ।
ತೈರ್ಮೇಘೈಃ ಸತತಾಸಾರಂ ವರ್ಷದ್ಭಿರನಿಶಂ ತದಾ॥ 1-26-5 (1392) 
ನಷ್ಟಚಂದ್ರಾರ್ಕಕಿರಣಮಂಬರಂ ಸಮಪದ್ಯತ।
ನಾಗಾನಾಮುತ್ತಮೋ ಹರ್ಷಸ್ತಥಾ ವರ್ಷತಿ ವಾಸವೇ॥ 1-26-6 (1393) 
ಆಪೂರ್ಯತ ಮಹೀ ಚಾಪಿ ಸಲಿಲೇನ ಸಮಂತತಃ।
ರಸಾತಲಮನುಪ್ರಾಪ್ತಂ ಶೀತಲಂ ವಿಮಲಂ ಜಲಂ।  1-26-7 (1394) 
ತದಾ ಭೂರಭವಚ್ಛನ್ನಾ ಜಲೋರ್ಮಿಭಿರನೇಕಶಃ।
ರಾಮಣೀಯಕಮಾಗಚ್ಛನ್ಮಾತ್ರಾ ಸಹ ಭುಜಂಗಮಾಃ॥ ॥ 1-26-8 (1395) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಪೌಲೋಮಪರ್ವಣಿ ಷಡ್ವಿಂಶೋಽಧ್ಯಾಯಃ॥ 26 ॥

Mahabharata - Adi Parva - Chapter Footnotes

1-26-3 ಸಂವರ್ತಃ ಕಲ್ಪಾಂತಃ ಸಂಜಾತೋಸ್ಮಿನ್ನಿತಿ ಸಂವರ್ತಿತಂ॥ 1-26-8 ರಾಮಣೀಯಕಂ ರಮಣಕಸಂಜ್ಞಂ ದ್ವೀಪಂ॥ ಷ಼ಡ್ವಿಂಶೋಽಧ್ಯಾಯಃ॥ 26 ॥



ಆದಿಪರ್ವ - ಅಧ್ಯಾಯ 027

॥ ಶ್ರೀಃ ॥

1.27. ಅಧ್ಯಾಯಃ 027 

Mahabharata - Adi Parva - Chapter Topics

ಗರುಡಸ್ಯ ವಿನತಾಂ ಪ್ರತಿ ದಾಸ್ಯಕಾರಣಪ್ರಶ್ನಃ॥ 1 ॥ ಸರ್ಪೈಃ ದಾಸ್ಯಮೋಚನೋಪಾಯಕಥನಂ॥ 2 ॥

Mahabharata - Adi Parva - Chapter Text

1-27-0 (1396) 
ಸೌತಿರುವಾಚ। 1-27-0x (104) 
ಸಂಪ್ರಹೃಷ್ಟಾಸ್ತತೋ ನಾಗಾ ಜಲಧಾರಾಪ್ಲುತಾಸ್ತದಾ।
ಸುಪರ್ಣೇನೋಹ್ಯಮಾನಾಸ್ತೇ ಜಗ್ಮುಸ್ತಂ ದ್ವೀಪಮಾಶು ವೈ॥ 1-27-1 (1397) 
ತಂ ದ್ವೀಪಂ ಮಕರಾವಾಸಂ ವಿಹಿತಂ ವಿಶ್ವಕರ್ಮಣಾ।
ತತ್ರ ತೇ ಲವಣಂ ಘೋರಂ ದದೃಶುಃ ಪೂರ್ವಮಾಗತಾಃ॥ 1-27-2 (1398) 
ಸುಪರ್ಣಸಹಿತಾಃ ಸರ್ಪಾಃ ಕಾನನಂ ಚ ಮನೋರಮಂ।
ಸಾಗರಾಂಬುಪರಿಕ್ಷಿಪ್ತಂ ಪಕ್ಷಿಸಂಘನಿಜಾದಿತಂ॥ 1-27-3 (1399) 
ವಿಚಿತ್ರಫಲಪುಷ್ಪಾಭಿರ್ವನರಾಜಿಭಿರಾವೃತಂ।
ಭವನೈರಾವೃತಂ ರಂಯೈಸ್ತಥಾ ಪದ್ಮಾಕರೈರಪಿ॥ 1-27-4 (1400) 
ಪ್ರಸನ್ನಸಲಿಲೈಶ್ಚಾಪಿ ಹ್ವದೈರ್ದಿವ್ಯೈರ್ವಿಭೂಷಿತಂ।
ದಿವ್ಯಗಂಧವಹೈಃ ಪುಣ್ಯೈರ್ಮಾರುತೈರುಪವೀಜಿತಂ॥ 1-27-5 (1401) 
ಉತ್ಪತದ್ಭಿರಿವಾಕಾಶಂ ವೃಕ್ಷೈರ್ಮಲಯಜೈರಪಿ।
ಶೋಭಿತಂ ಪುಷ್ಪವರ್ಷಾಣಿ ಮುಂಚದ್ಭಿರ್ಮಾರುತೋದ್ಧತೈಃ॥ 1-27-6 (1402) 
ವಾಯುವಿಕ್ಷಿಪ್ತಕುಸುಮೈಸ್ತಥಾಽನ್ಯೈರಪಿ ಪಾದಪೈಃ।
ಕಿರದ್ಭಿರಿವ ತತ್ರಸ್ಥಾನ್ನಾಗಾನ್ಪುಷ್ಪಾಂಬುವೃಷ್ಟಿಭಿಃ॥ 1-27-7 (1403) 
ಮನಃಸಂಹರ್ಷಜಂ ದಿವ್ಯಂ ಗಂಧರ್ವಾಪ್ಸರಸಾಂ ಪ್ರಿಯಂ।
ಮತ್ತಭ್ರಮಸ್ಸಂಘುಷ್ಟಂ ಮನೋಜ್ಞಾಕೃತಿದರ್ಶನಂ॥ 1-27-8 (1404) 
ರಮಣೀಯಂ ಶಿವಂ ಪುಣ್ಯಂ ಸರ್ವೈರ್ಜನಮನೋಹರೈಃ।
ನಾನಾಪಕ್ಷಿರುತಂ ರಂಯಂ ಕದ್ರೂಪುತ್ರಪ್ರಹರ್ಷಣಂ॥ 1-27-9 (1405) 
ತತ್ತೇ ವನಂ ಸಮಾಸಾದ್ಯ ವಿಜಹ್ರುಃ ಪನ್ನಗಾಸ್ತದಾ।
ಅಬ್ರುವಂಶ್ಚ ಮಹಾವೀರ್ಯಂ ಸುಪರ್ಣಂ ಪತಗೇಶ್ವರಂ॥ 1-27-10 (1406) 
ವಹಾಸ್ಮಾನಪರಂ ದ್ವೀಪಂ ಸುರಂಯಂ ವಿಮಲೋದಕಂ।
ತ್ವಂ ಹಿ ದೇಶಾನ್ಬಹೂನ್ರಂಯಾನ್ವ್ರಜನ್ಪಶ್ಯಸಿ ಖೇಚರ॥ 1-27-11 (1407) 
ಸೌತಿರುವಾಚ। 1-27-12x (105) 
ಸ ವಿಚಿಂತ್ಯಾಬ್ರವೀತ್ಪಕ್ಷೀ ಮಾತರಂ ವಿನತೋ ತದಾ।
ಕಿಂ ಕಾರಣಂ ಮಯಾ ಮಾತಃ ಕರ್ತವ್ಯಂ ಸರ್ಪಭಾಷಿತಂ॥ 1-27-12 (1408) 
ವಿನತೋವಾಚ। 1-27-13x (106) 
ದಾಸೀಭೂತಾಸ್ಮಿ ದುರ್ಯೋಗಾತ್ಸಪತ್ನ್ಯಾಃ ಪತಗೋತ್ತಮ।
ಪಣಂ ವಿತಥಮಾಸ್ಥಾಯ ಸರ್ಪೈರುಪಧಿನಾ ಕೃತಂ॥ 1-27-13 (1409) 
ಸೌತಿರುವಾಚ। 1-27-14x (107) 
ತಸ್ಮಿಂಸ್ತು ಕಥಿತೇ ಮಾತ್ರಾ ಕಾರಣೇ ಗಗನೇತರಃ।
ಉವಾಚ ವಚನಂ ಸರ್ಪಾಂಸ್ತೇನ ದುಃಖೇನ ದುಃಖಿತಃ॥ 1-27-14 (1410) 
ಕಿಮಾಹೃತ್ಯ ವಿದಿತ್ವಾ ವಾ ಕಿಂ ವಾ ಕೃತ್ವೇಹ ಪೌರುಷಂ।
ದಾಸ್ಯಾದ್ವೋ ವಿಪ್ರಮುಚ್ಯೇಯಂ ತಥ್ಯಂ ವದತ ಲೇಲಿಹಾಃ॥ 1-27-15 (1411) 
ಸೌತಿರುವಾಚ। 1-27-16x (108) 
ಶ್ರುತ್ವಾ ಸಮಬ್ರುವನ್ಸರ್ಪಾ ಆಹರಾಮೃತಮೋಜಸಾ।
ತತೋ ದಾಸ್ಯಾದ್ವಿಪ್ರಮೋಕ್ಷೋ ಭವಿತಾ ತವ ಖೇಚರ॥ ॥ 1-27-16 (1412) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಸಪ್ತವಿಂಶೋಽಧ್ಯಾಯಃ॥ 27 ॥

Mahabharata - Adi Parva - Chapter Footnotes

1-27-2 ಲವಣಂ ಲವಣಾಸುರಂ ಪೂರ್ವಂ ದದೃಶುಃ॥ 1-27-8 ಮನಃಸಂಹರ್ಷಜಂ ಮನಸಃ ಸಂಹರ್ಷಾಯ ಜಾತಂ॥ 1-27-15 ಲೇಲಿಹಾಃ ಭೋಸರ್ಪಾಃ॥ ಸಪ್ತವಿಂಶೋಽಧ್ಯಾಯಃ॥ 27 ॥



ಆದಿಪರ್ವ - ಅಧ್ಯಾಯ 028

॥ ಶ್ರೀಃ ॥

1.28. ಅಧ್ಯಾಯಃ 028 

Mahabharata - Adi Parva - Chapter Topics

ಅಮೃತಾಹರಣಾರ್ಥಂ ಗಚ್ಛತೋ ಗರುಡಸ್ಯ ಮಕ್ಷ್ಯಯಾಚನಂ॥ 1 ॥ ಬ್ರಾಹ್ಮಣವರ್ಜಂ ಸಮುದ್ರಕುಕ್ಷಿಸ್ಥನಿಷಾದಭಕ್ಷಣೇ ವಿನತಾಯಾ ಅನುಜ್ಞಾ॥ 2 ॥

Mahabharata - Adi Parva - Chapter Text

1-28-0 (1413) 
ಸೌತಿರುವಾಚ। 1-28-0x (109) 
ಇತ್ಯುಕ್ತೋ ಗರುಡಃ ಸರ್ಪೈಸ್ತತೋ ಮಾತರಮಬ್ರವೀತ್।
ಗಚ್ಛಾಂಯಮೃತಮಾಹರ್ತುಂ ಭಕ್ಷ್ಯಮಿಚ್ಛಾಮಿ ವೇದಿತುಂ॥ 1-28-1 (1414) 
ವಿನತೋವಾಚ। 1-28-2x (110) 
ಸಮುದ್ರಕುಕ್ಷಾವೇಕಾಂತೇ ನಿಷಾದಾಲಯಮುತ್ತಮಂ।
`ಭವನಾನಿ ನಿಷಾದಾನಾಂ ತತ್ರ ಸಂತಿ ದ್ವಿಜೋತ್ತಮ॥ 1-28-2 (1415) 
ಪಾಪಿನಾಂ ನಷ್ಟಲೋಕಾನಾಂ ನಿರ್ಘೃಣಾನಾಂ ದುರಾತ್ಮನಾಂ'।
ನಿಷಾದಾನಾಂ ಸಹಸ್ರಾಣಿ ತಾನ್ಭುಕ್ತ್ವಾಽಮೃತಮಾನಯ॥ 1-28-3 (1416) 
ನ ಚ ತೇ ಬ್ರಾಹ್ಮಣಂ ಹಂತುಂ ಕಾರ್ಯಾ ಬುದ್ಧಿಃ ಕಥಂಚನ।
ಅವಧ್ಯಃ ಸರ್ವಭೂತಾನಾಂ ಬ್ರಾಹ್ಮಣೋ ಹ್ಯನಲೋಪಮಃ॥ 1-28-4 (1417) 
ಅಗ್ನಿರರ್ಕೋ ವಿಷಂ ಶಸ್ತ್ರಂ ವಿಪ್ರೋ ಭವತಿ ಕೋಪಿತಃ।
ಗುರುರ್ಹಿ ಸರ್ವಭೂತಾನಾಂ ಬ್ರಾಹ್ಮಣಃ ಪರಿಕೀರ್ತಿತಃ॥ 1-28-5 (1418) 
ಏವಮಾದಿಸ್ವರೂಪೈಸ್ತು ಸತಾಂ ವೈ ಬ್ರಾಹ್ಮಣೋ ಮತಃ।
ಸ ತೇ ತಾತ ನ ಹಂತವ್ಯಃ ಸಂಕ್ರುದ್ಧೇನಾಪಿ ಸರ್ವಥಾ॥ 1-28-6 (1419) 
ಬ್ರಾಹ್ಮಣಾನಾಮಭಿದ್ರೋಹೋ ನ ಕರ್ತವ್ಯಃ ಕಥಂಚನ।
ನ ಹ್ಯೇವಮಗ್ನಿರ್ನಾದಿತ್ಯೋ ಭಸ್ಮ ಕುರ್ಯಾತ್ತಥಾನಘ॥ 1-28-7 (1420) 
ಯಥಾ ಕುರ್ಯಾದಭಿಕ್ರುದ್ಧೋ ಬ್ರಾಹ್ಮಣಃ ಸಂಶಿತವ್ರತಃ।
ತದೇತೈರ್ವಿವಿಧೈರ್ಲಿಂಗೈಸ್ತ್ವಂ ವಿದ್ಯಾಸ್ತಂ ದ್ವಿಜೋತ್ತಮಂ॥ 1-28-8 (1421) 
ಭೂತಾನಾಮಗ್ರಭೂರ್ವಿಪ್ರೋ ವರ್ಣಶ್ರೇಷ್ಠಃ ಪಿತಾ ಗುರುಃ।  1-28-9 (1422) 
ಗರುಡ ಉವಾಚ।
ಕಿಂರೂಪೋ ಬ್ರಾಹ್ಮಣೋ ಮಾತಃ ಕಿಂಶೀಲಃ ಕಿಂಪರಾಕ್ರಮಃ॥  1-28-9x (111) 
ಕಿಂಸ್ವಿದಗ್ನಿನಿಭೋ ಭಾತಿ ಕಿಂಸ್ವಿತ್ಸೌಂಯಪ್ರದರ್ಶನಃ।
ಯಥಾಹಮಭಿಜಾನೀಯಾಂ ಬ್ರಾಹ್ಮಣಂ ಲಕ್ಷಣೈಃ ಶುಭೈಃ॥ 1-28-10 (1423) 
ತನ್ಮೇ ಕಾರಣತೋ ಮಾತಃ ಪೃಚ್ಛತೋ ವಕ್ತುಮರ್ಹಸಿ।  1-28-11 (1424) 
ವಿನತೋವಾಚ।
ಯಸ್ತೇ ಕಂಠಮನುಪ್ರಾಪ್ತೋ ನಿಗೀರ್ಣಂ ಬಡಿಶಂ ಯಥಾ॥  1-28-11x (112) 
ದಹೇದಂಗಾರವತ್ಪುತ್ರಂ ತಂ ವಿದ್ಯಾದ್ಬ್ರಾಹ್ಮಣರ್ಷಭಂ।
ವಿಪ್ರಸ್ತ್ವಯಾ ನ ಹಂತವ್ಯಃ ಸಂಕ್ರುದ್ಧೇನಾಪಿ ಸರ್ವದಾ॥ 1-28-12 (1425) 
ಪ್ರೋವಾಚ ಚೈನ ವಿನತಾ ಪುತ್ರಹಾರ್ದಾದಿದಂ ವಚಃ।
ಜಠರೇ ನ ಚ ಜೀರ್ಯೇದ್ಯಸ್ತಂ ಜಾನೀಹಿ ದ್ವಿಜೋತ್ತಮಂ॥ 1-28-13 (1426) 
ಪುನಃ ಪ್ರೋವಾಚ ವಿನತಾ ಪುತ್ರಹಾರ್ದಾದಿದಂ ವಚಃ।
ಜಾನಂತ್ಯಪ್ಯತುಲಂ ವೀರ್ಯಮಾಶೀರ್ವಾದಪರಾಯಣಾ॥ 1-28-14 (1427) 
ಪ್ರೀತಾ ಪರಮದುಃಖಾರ್ತಾ ನಾಗೈರ್ವಿಪ್ರಕೃತಾ ಸತೀ।  1-28-15 (1428) 
ವಿನತೋವಾಚ।
ಪಕ್ಷೌ ತೇ ಮಾರುತಃ ಪಾತು ಚಂದ್ರಸೂರ್ಯೌ ಚ ಪೃಷ್ಠತಃ॥  1-28-15x (113) 
ಶಿರಶ್ಚ ಪಾತು ವಹ್ನಿಸ್ತೇ ವಸವಃ ಸರ್ವತಸ್ತನುಂ।
`ವಿಷ್ಣುಃ ಸರ್ವಗತಃ ಸರ್ವಮಹ್ಗಾನಿ ತವ ಚೈವ ಹ।' 
ಅಹಂ ಚ ತೇ ಸದಾ ಪುತ್ರ ಶಾಂತಿಸ್ವಸ್ತಿಪರಾಯಣಾ॥  1-28-16 (1429) 
ಇಹಾಸೀನಾ ಭವಿಷ್ಯಾಮಿ ಸ್ವಸ್ತಿಕಾರೇ ರತಾ ಸದಾ।
ಅರಿಷ್ಟಂ ವ್ರಜ ಪಂಥಾನಂ ಪುತ್ರ ಕಾರ್ಯಾರ್ಥಸಿದ್ಧಯೇ॥ 1-28-17 (1430) 
ಸೌತಿರುವಾಚ। 1-28-18x (114) 
ತತಃ ಸ ಮಾತುರ್ವಚನಂ ನಿಶಂಯ
ವಿತತ್ಯ ಪಕ್ಷೌ ನಭ ಉತ್ಪಪಾತ। 
ತತೋ ನಿಷಾದಾನ್ಬಲವಾನುಪಾಗತೋ
ಬುಭುಕ್ಷಿತಃ ಕಾಲ ಇವಾಂತಕೋಽಪರಃ॥  1-28-18 (1431) 
ಸ ತಾನ್ನಿಷಾದಾನುಪಸಂಹರಂಸ್ತದಾ
ರಜಃ ಸಮುದ್ಧೂಯ ನಭಃಸ್ಪೃಶಂ ಮಹತ್। 
ಸಮುದ್ರಕುಕ್ಷೌ ಚ ವಿಶೋಷಯನ್ಪಯಃ
ಸಮೀಪಜಾನ್ಭೂಧರಜಾನ್ವಿಚಾಲಯನ್॥  1-28-19 (1432) 
ತತಃ ಸ ಚಕ್ರೇ ಮಹದಾನನಂ ತದಾ
ನಿಷಾದಮಾರ್ಗಂ ಪ್ರತಿರುಧ್ಯ ಪಕ್ಷಿರಾಟ್। 
ತತೋ ನಿಷಾದಾಸ್ತ್ವರಿತಾಃ ಪ್ರವವ್ರಜು-
ರ್ಯತೋ ಮುಖಂ ತಸ್ಯ ಭುಜಂಗಭೋಜಿನಃ॥  1-28-20 (1433) 
ತದಾನನಂ ವಿವೃತಮತಿಪ್ರಮಾಣವ-
ತ್ಸಮಭ್ಯಯುರ್ಗಗನಮಿವಾರ್ದಿತಾಃ ಖಗಾಃ। 
ಸಹಸ್ರಶಃ ಪವನಜೋವಿಮೋಹಿತಾ
ಯಥಾ।ಞನಿಲಪ್ರಚಲಿತಪಾದಪೇ ವನೇ॥  1-28-21 (1434) 
ತತಃ ಖಗೋ ವದನಮಮಿತ್ರತಾಪನಃ
ಸಮಾಹರತ್ಪರಿಚಪಲೋ ಮತ್ಬಲಾಃ। 
ನಿಷೂದಯನ್ಬಹುವಿಧಮತ್ಸ್ಯಜೀವಿನೋ
ಬಭುಕ್ಷಿತೋ ಗಗನಚರೇಶ್ವರಸ್ತದಾ॥ ॥  1-28-22 (1435) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಅಷ್ಟಾವಿಂಶೋಽಧ್ಯಾಯಃ॥ 28 ॥

Mahabharata - Adi Parva - Chapter Footnotes

1-28-18 ಕಾಲೇ ಸಮಯೇ॥ 1-28-19 ಭೂಧರಜಾನ್ ಪರ್ವತಜಾನ್ವೃಕ್ಷಾನ್॥ 1-28-22 ಪರಿಚಪಲಃ ತೇಷಾಂ ಗ್ರಹಣಾಯ ಸರ್ವತೋ ಭ್ರಮನ್॥ ಅಷ್ಟಾವಿಂಶೋಽಧ್ಯಾಯಃ॥ 28 ॥



ಆದಿಪರ್ವ - ಅಧ್ಯಾಯ 029

॥ ಶ್ರೀಃ ॥

1.29. ಅಧ್ಯಾಯಃ 029 

Mahabharata - Adi Parva - Chapter Topics

ಕಂಠಂ ದಹತೋ ಬ್ರಾಹ್ಮಣಸ್ಯ ವಿಷಾದೀಸಹಿತಸ್ಯ ಪರಿತ್ರಾಣಂ॥ 1 ॥ ಗರುಡಸ್ಯ ಕಶ್ಯಪೇನ ಸಂವಾದಃ॥ 2 ॥ ಗಜಕಚ್ಛಪಪೂರ್ವವೃತ್ತಾಂತಕಥನಂ॥ 3 ॥ ಕಶ್ಯಪಾಜ್ಞಯಾ ಗರುಡಸ್ಯ ಗಜಕಚ್ಛಪಗ್ರಹಣಂ॥ 4 ॥ ರೋಹಿಣವೃಕ್ಷಶಾಖಾಭಂಗಃ॥ 5 ॥

Mahabharata - Adi Parva - Chapter Text

1-29-0 (1436) 
ಸೌತಿರುವಾಚ। 1-29-0x (115) 
ತಸ್ಯ ಕಂಠಮನುಪ್ರಾಪ್ತೋ ಬ್ರಾಹ್ಮಣಃ ಸಹ ಭಾರ್ಯಯಾ।
ದಹಂದೀಪ್ತ ಇವಾಂಗಾರಸ್ತಮುವಾಚಾಂತರಿಕ್ಷಗಃ॥ 1-29-1 (1437) 
ದ್ವಿಜೋತ್ತಮ ವಿನಿರ್ಗಚ್ಛ ತೂರ್ಣಮಾಸ್ಯಾದಪಾವೃತಾತ್।
ನ ಹಿ ಮೇ ಬ್ರಾಹ್ಮಣೋ ವಧ್ಯಃ ಪಾಪೇಷ್ವಪಿ ರತಃ ಸದಾ॥ 1-29-2 (1438) 
ಸೌತಿರುವಾಚ। 1-29-3x (116) 
ಬ್ರುವಾಣಮೇವಂ ಗರುಡಂ ಬ್ರಾಹ್ಮಣಃ ಪ್ರತ್ಯಭಾಷತ।
ನಿಷಾದೀ ಮಮ ಭಾರ್ಯೇಯಂ ನಿರ್ಗಚ್ಛತು ಮಯಾ ಸಹ॥ 1-29-3 (1439) 
ಗರುಡ ಉವಾಚ। 1-29-4x (117) 
ಏತಾಮಪಿ ನಿಷಾದೀಂ ತ್ವಂ ಪರಿಗೃಹ್ಯಾಶು ನಿಷ್ಪತ।
ತೂರ್ಣಂ ಸಂಭಾವಯಾತ್ಮಾನಮಜೀರ್ಣಂ ಮಮ ತೇಜಸಾ॥ 1-29-4 (1440) 
ಸೌತಿರುವಾಚ। 1-29-5x (118) 
ತತಃ ಸ ವಿಪ್ರೋ ನಿಷ್ಕ್ರಾಂತೋ ನಿಷಾದೀಸಹಿತಸ್ತದಾ।
ವರ್ಧಯಿತ್ವಾ ಚ ಗರುಡಮಿಷ್ಟಂ ದೇಶಂ ಜಗಾಮ ಹ॥ 1-29-5 (1441) 
ಸಹಭಾರ್ಯೇ ವಿನಿಷ್ಕ್ರಾಂತೇ ತಸ್ಮಿನ್ವಿಪ್ರೇ ಸ ಪಕ್ಷಿರಾಟ್।
ವಿತತ್ಯ ಪಕ್ಷಾವಾಕಾಶಮುತ್ಪಪಾತ ಮನೋಜವಃ॥ 1-29-6 (1442) 
ತತೋಽಪಶ್ಯತ್ಸ್ವಪಿತರಂ ಪೃಷ್ಟಶ್ಚಾಖ್ಯಾತವಾನ್ಪಿತುಃ।
ಯಥಾನ್ಯಾಯಮಮೇಯಾತ್ಮಾ ತಂ ಚೋವಾಚ ಮಹಾನೃಷಿಃ॥ 1-29-7 (1443) 
ಕಶ್ಯಪ ಉವಾಚ। 1-29-8x (119) 
ಕಚ್ಚಿದ್ವಃ ಕುಶಲಂ ನಿತ್ಯಂ ಭೋಜನೇ ಬಹುಲಂ ಸುತ।
ಕಚ್ಚಿಚ್ಚ ಮಾನುಷೇ ಲೋಕೇ ತವಾನ್ನಂ ವಿದ್ಯತೇ ಬಹು॥
`ಕ್ವ ಗಂತಾಸ್ಯತಿವೇಗೇನ ಮಮ ತ್ವಂ ವಕ್ತುಮರ್ಹಸಿ॥'  1-29-8 (1444) 
ಗರುಡ ಉವಾಚ। 1-29-9x (120) 
ಮಾತಾ ಮೇ ಕುಶಲಾ ಶಶ್ವತ್ತಥಾ ಭ್ರಾತಾ ತಥಾ ಹ್ಯಹಂ।
ನ ಹಿ ಮೇ ಕುಶಲಂ ತಾತ ಭೋಜನೇ ಬಹುಲೇ ಸದಾ॥ 1-29-9 (1445) 
ಅಹಂ ಹಿ ಸರ್ಪೈಃ ಪ್ರಹಿತಃ ಸೋಮಮಾಹರ್ತುಮುತ್ತಮಂ।
ಮಹಾತುರ್ದಾಸ್ಯವಿಮೋಕ್ಷಾರ್ಥಮಾಹರಿಷ್ಯೇ ತಮದ್ಯ ವೈ॥ 1-29-10 (1446) 
ಮಾತ್ರಾ ಚಾತ್ರ ಸಮಾದಿಷ್ಟೋ ನಿಷಾದಾನ್ಭಕ್ಷಯೇತಿ ಹ।
ನ ಚ ಮೇ ತೃಪ್ತಿರಭವದ್ಭಕ್ಷಯಿತ್ವಾ ಸಹಸ್ರಶಃ॥ 1-29-11 (1447) 
ತಸ್ಮಾದ್ಭಕ್ಷ್ಯಂ ತ್ವಮಪರಂ ಭಗವನ್ಪ್ರದಿಶಸ್ವ ಮೇ।
ಯದ್ಭುಕ್ತ್ವಾಽಮೃತಮಾಹರ್ತುಂ ಸಮರ್ತಃ ಸ್ಯಾಮಹಂ ಪ್ರಭೋ॥ 1-29-12 (1448) 
ಕ್ಷುತ್ಪಿಪಾಸಾವಿಘಾತಾರ್ಥಂ ಭಕ್ಷ್ಯಮಾಖ್ಯಾತು ಮೇ ಭವಾನ್।  1-29-13 (1449) 
ಕಶ್ಯಪ ಉವಾಚ।
ಇದಂ ಸರೋ ಮಹಾಪುಣ್ಯಂ ದೇವಲೋಕೇಽಪಿ ವಿಶ್ರುತಂ॥  1-29-13x (121) 
ಯತ್ರ ಕೂರ್ಮಾಗ್ರಜಂ ಹಸ್ತೀ ಸದಾ ಕರ್ಷತ್ಯವಾಙ್ಮುಖಃ।
ತಯೋರ್ಜನ್ಮಾಂತರೇ ವೈರಂ ಸಂಪ್ರವಕ್ಷ್ಯಾಂಯಸೋಷತಃ॥ 1-29-14 (1450) 
ತನ್ಮೇ ತತ್ತ್ವಂ ನಿಬೋಧಸ್ಯ ಯತ್ಪ್ರಮಾಣೌ ಚ ತಾವುಭೌ।
`ಶೃಣು ತ್ವಂ ವತ್ಸ ಭದ್ರಂ ತೇ ಕಥಾಂ ವೈರಾಗ್ಯವರ್ಧಿನೀಂ॥ 1-29-15 (1451) 
ಪಿತ್ರೋರರ್ಥವಿಭಾಗೇ ವೈ ಸಮುತ್ಪನ್ನಾಂ ಪುರಾಂಡಜ।'
ಆಸೀದ್ವಿಭಾವಸುರ್ನಾಮ ಮಹರ್ಷಿಃ ಕೋಪನೋ ಭೃಶಂ॥  1-29-16 (1452) 
ಭ್ರಾತಾ ತಸ್ಯಾನುಜಶ್ಚಾಸೀತ್ಸುಪ್ರತೀಕೋ ಮಹಾತಪಾಃ।
ಸ ನೇಚ್ಛತಿ ಧನಂ ಭ್ರಾತ್ರಾ ಸಹೈಕಸ್ಥಂ ಮಹಾಮುನಿಃ॥ 1-29-17 (1453) 
ವಿಭಾಗಂ ಕೀರ್ತಯತ್ಯೇವ ಸುಪ್ರತೀಕೋ ಹಿ ನಿತ್ಯಶಃ।
ಅಥಾಬ್ರವೀಚ್ಚ ತಂ ಭ್ರಾತಾ ಸುಪ್ರತೀಕಂ ವಿಭಾವಸುಃ॥ 1-29-18 (1454) 
`ವಿಭಾಗೇ ಬಹವೋ ದೋಷಾ ಭವಿಷ್ಯಂತಿ ಮಹಾತಪಃ।'
ವಿಭಾಗಂ ಬಹವೋ ಮೋಹಾತ್ಕರ್ತುಮಿಚ್ಛಂತಿ ನಿತ್ಯಶಃ। 
ತತೋ ವಿಭಕ್ತಾಸ್ತ್ವನ್ಯೋನ್ಯಂ ನಾದ್ರಿಯಂತೇಽರ್ಥಮೋಹಿತಾಃ॥  1-29-19 (1455) 
ತತಃ ಸ್ವಾರ್ಥಪರಾನ್ಮೂಢಾನ್ಪೃಥಗ್ಭೂತಾನ್ಸ್ವಕೈರ್ಧನೈಃ।
ವಿದಿತ್ವಾ ಭೇದಯಂತ್ಯೇತಾನಮಿತ್ರಾ ಮಿತ್ರರೂಪಿಣಃ॥ 1-29-20 (1456) 
ವಿದಿತ್ವಾ ಚಾಪರೇ ಭಿನ್ನಾನಂತರೇಷು ಪತಂತ್ಯಥ।
ಭಿನ್ನಾನಾಮತುಲೋ ನಾಶಃ ಕ್ಷಿಪ್ರಮೇವ ಪ್ರವರ್ತತೇ॥ 1-29-21 (1457) 
ತಸ್ಮಾದ್ವಿಭಾಗಂ ಭ್ರಾತೄಣಾಂ ನ ಪ್ರಶಂಸಂತಿ ಸಾಧವಃ।
`ಏವಮುಕ್ತಃ ಸುಪ್ರತೀಕೋ ಭಾಗಂ ಕೀರ್ತಯತೇಽನಿಶಂ॥ 1-29-22 (1458) 
ಏವಂ ನಿರ್ಬಧ್ಯಮಾನಸ್ತು ಶಶಾಪೈನಂ ವಿಭಾವಸುಃ।'
ಗುರುಶಾಸ್ತ್ರೇಽನಿಬದ್ಧಾನಾಮನ್ಯೋನ್ಯೇನಾಭಿಶಂಕಿನಾಂ॥  1-29-23 (1459) 
ನಿಯಂತು ನ ಹಿ ಶಕ್ಯಸ್ತ್ವಂ ಭೇದತೋ ಧನಮಿಚ್ಛಸಿ।
ಯಸ್ಮಾತ್ತಸ್ಮಾತ್ಸುಪ್ರತೀಕ ಹಸ್ತಿತ್ವಂ ಸಮವಾಪ್ಸ್ಯಸಿ॥ 1-29-24 (1460) 
ಕಶ್ಯಪ ಉವಾಚ। 1-29-25x (122) 
ಶಪ್ತಸ್ತ್ವೇವಂ ಸುಪ್ರತೀಕೋ ವಿಭಾವಸುಮಥಾಬ್ರವೀತ್।
ತ್ವಮಪ್ಯಂತರ್ಜಲಚರಃ ಕಚ್ಛಪಃ ಸಂಭವಿಷ್ಯಸಿ॥ 1-29-25 (1461) 
ಏವಮನ್ಯೋನ್ಯಶಾಪಾತ್ತೌ ಸುಪ್ರತೀಕವಿಭಾವಸೂ।
ಗಜಕಚ್ಛಪತಾಂ ಪ್ರಾಪ್ತಾವರ್ಥಾರ್ಥಂ ಮೂಢಚೇತಸೌ॥ 1-29-26 (1462) 
ರೋಷದೋಷಾನುಷಂಗೇಣ ತಿರ್ಯಗ್ಯೋನಿಗತಾವಪಿ।
ಪರಸ್ಪರದ್ವೇಷರತೌ ಪ್ರಮಾಣಬಲದರ್ಪಿತೌ॥ 1-29-27 (1463) 
ಸರಸ್ಯಸ್ಮಿನ್ಮಹಾಕಾಯೌ ಪೂರ್ವವೈರಾನುಸಾರಿಣೌ।
ತಯೋರನ್ಯತರಃ ಶ್ರೀಮಾನ್ಸಮುಪೈತಿ ಮಹಾಗಜಃ॥ 1-29-28 (1464) 
ಯಸ್ಯ ಬೃಂಹಿತಶಬ್ದೇನ ಕೂರ್ಮೋಽಪ್ಯಂತರ್ಜಲೇಶಯಃ।
ಉತ್ಥಿತೋಽಸೌ ಮಹಾಕಾಯಃ ಕೃತ್ಸ್ನಂ ವಿಕ್ಷೋಭಯನ್ಸರಃ॥ 1-29-29 (1465) 
ತಂ ದೃಷ್ಟ್ವಾಽಽವೇಷ್ಟಿತಕರಃ ಪತತ್ಯೇಷ ಗಜೋ ಜಲಂ।
ದಂತಹಸ್ತಾಗ್ರಲಾಂಗೂಲಪಾದವೇಗೇನ ವೀರ್ಯವಾನ್॥ 1-29-30 (1466) 
ವಿಕ್ಷೋಭಯಂಸ್ತತೋ ನಾಗಃ ಸರೋ ಬಹುಝಷಾಕುಲಂ।
ಕೂರ್ಮೋಽಪ್ಯಭ್ಯುದ್ಯತಶಿರಾ ಯುದ್ಧಾಯಾಭ್ಯೇತಿ ವೀರ್ಯವಾನ್॥ 1-29-31 (1467) 
ಷಡುಚ್ಛ್ರಿತೋ ಯೋಜನಾನಿ ಗಜಸ್ತದ್ದ್ವಿಗುಣಾಯತಃ।
ಕೂರ್ಮಸ್ತ್ರಿಯೋಜನೋತ್ಸೇಧೋ ದಶಯೋಜನಮಂಡಲಃ॥ 1-29-32 (1468) 
ತಾವುಭೌ ಯುದ್ಧಸಂಮತ್ತೌ ಪರಸ್ಪರವಧೈಷಿಣೌ।
ಉಪಯುಜ್ಯಾಶು ಕರ್ಮೇದಂ ಸಾಧಯೇ ಹಿತಮಾತ್ಮನಃ॥ 1-29-33 (1469) 
ಮಹಾಭ್ರಘನಸಂಕಾಶಂ ತಂ ಭುಕ್ತ್ವಾಮೃತಮಾನಯ।
ಮಹಾಗಿರಿಸಮಪ್ರಖ್ಯಂ ಘೋರರೂಪಂ ಚ ಹಸ್ತಿನಂ॥ 1-29-34 (1470) 
ಸೌತಿರುವಾಚ। 1-29-35x (123) 
ಇತ್ಯುಕ್ತ್ವಾ ಗರುಡಂ ಸೋಽಥ ಮಾಂಗಲ್ಯಮಕರೋತ್ತದಾ।
ಯುಧ್ಯತಃ ಸಹ ದೇವೈಸ್ತೇ ಯುದ್ಧೇ ಭವತು ಮಂಗಲಂ॥ 1-29-35 (1471) 
ಪೂರ್ಣಕುಂಭೋ ದ್ವಿಜಾ ಗಾವೋ ಯಚ್ಚಾನ್ಯತ್ಕಿಂಚಿದುತ್ತಮಂ।
ಶುಭಂ ಸ್ವಸ್ತ್ಯಯನಂ ಚಾಪಿ ಭವಿಷ್ಯತಿ ತವಾಂಡಜಾ॥ 1-29-36 (1472) 
ಯುಧ್ಯಮಾನಸ್ಯ ಸಂಗ್ರಾಮೇ ದೇವೈಃ ಸಾರ್ಧಂ ಮಹಾಬಲ।
ಋಚೋ ಯಜೂಂಷಿ ಸಾಮಾನಿ ಪವಿತ್ರಾಣಿ ಹವೀಂಷಿ ಚ॥ 1-29-37 (1473) 
ರಹಸ್ಯಾನಿ ಚ ಸರ್ವಾಣಿ ಸರ್ವೇ ವೇದಾಶ್ಚ ತೇ ಬಲಂ।
`ವರ್ಧಯಿಷ್ಯಂತಿ ಸಮರೇ ಭವಿಷ್ಯತಿ ಖಗೋತ್ತಮ।' 
ಇತ್ಯುಕ್ತೋ ಗರುಡಃ ಪಿತ್ರಾ ಗತಸ್ತಂ ಹ್ವದಮಂತಿಕಾತ್॥  1-29-38 (1474) 
ಅಪಶ್ಯನ್ನಿರ್ಮಲಜಲಂ ನಾನಾಪಕ್ಷಿಸಮಾಕುಲಂ।
ಸ ತತ್ಸ್ಮೃತ್ವಾ ಪಿತುರ್ವಾಕ್ಯಂ ಭೀಮವೇಗೋಽಂತರಿಕ್ಷಗಃ॥ 1-29-39 (1475) 
ನಖೇನ ಗಜಮೇಕೇನ ಕೂರ್ಮಮೇಕೇನ ಚಾಕ್ಷಿಪತ್।
ಸಧುತ್ಪಪಾತ ಚಾಕಾಶಂ ತತ ಉಚ್ಚೈರ್ವಿಹಂಗಮಃ॥ 1-29-40 (1476) 
ಸೋಽಲಂಬಂ ತೀರ್ಥಣಾಸಾದ್ಯ ದೇವವೃಕ್ಷಾನುಪಾಗಮತ್।
ತೇ ಭೀತಾಃ ಸಮಕಂಪಂತ ತಸ್ಯ ಪಕ್ಷಾನಿಲಾಹತಾಃ॥ 1-29-41 (1477) 
ನ ನೋ ಭಂಜ್ಯಾದಿತಿ ತದಾ ದಿವ್ಯಾಃ ಕನಕಶಾಖಿನಃ।
ಪ್ರಚಲಾಂಗಾನ್ಸ ತಾಂದೃಷ್ಟ್ವಾ ಮನೋರಥಫಲದ್ರುಮಾನ್॥ 1-29-42 (1478) 
ಅನ್ಯಾನತುಲರೂಪಾಂಗಾನುಪಚಕ್ರಾಮ ಖೇಚರಃ।
ಕಾಂಚನೈ ರಾಜತೈಶ್ಚೈವ ಫಲೈರ್ವೈದೂರ್ಯಶಾಖಿನಃ। 
ಸಾಗರಾಂಬುಪರಿಕ್ಷಿಪ್ತಾನ್ಭ್ರಾಜಮಾನಾನ್ಮಹಾದ್ರುಮಾನ್॥  1-29-43 (1479) 
`ತೇಷಾಂ ಮಧ್ಯೇ ಮಹಾನಾಸೀತ್ಪಾದಪಃ ಸುಮನೋಹರಃ।
ಸಹಸ್ರಯೋಜನೋತ್ಸೇಧೋ ಬಹುಶಾಖಾಸಮನ್ವಿತಃ॥ 1-29-44 (1480) 
ಖಗಾನಾಮಾಲಯೋ ದಿವ್ಯೋ ನಾಂನಾ ರೌಹಿಣಪಾದಪಃ।
ಯಸ್ಯ ಛಾಯಾಂ ಸಮಾಶ್ರಿತ್ಯ ಸದ್ಯೋ ಭವತಿ ನಿರ್ವೃತಃ;॥ 1-29-45 (1481) 
ತಮುವಾಚ ಖಗಶ್ರೇಷ್ಠಂ ತತ್ರ ರೌಹಿಣಪಾದಪಃ।
ಅತಿಪ್ರವೃದ್ಧಃ ಸಮುಹಾನಾಪತಂತಂ ಮನೋಜವಂ॥ 1-29-46 (1482) 
ರೌಹಿಣ ಉವಾಚ। 1-29-47x (124) 
ಯೈಷಾ ಮಮ ಮಹಾಶಾಖಾ ಶತಯೋಜನಮಾಯತಾ।
ಏತಾಮಾಸ್ಥಾಯ ಶಾಖಾಂ ತ್ವಂ ಖಾದೇಮೌ ಗಜಕಚ್ಛಪೌ॥ 1-29-47 (1483) 
ಸೌತಿರುವಾಚ। 1-29-48x (125) 
ತತೋ ದ್ರುಮಂ ಪತಗಸಹಸ್ರಸೇವಿತಂ
ಮಹೀಧರಪ್ರತಿಮವಪುಃ ಪ್ರಕಂಪಯನ್। 
ಖಗೋತ್ತಮೋ ದ್ರುತಮಭಿಪತ್ಯ ವೇಗವಾ-
ನ್ಬಭಂಜ ತಾಮವಿರಲಪತ್ರಸಂಚಯಾಂ॥ ॥  1-29-48 (1484) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಏಕೋನತ್ರಿಂಶೋಽಧ್ಯಾಯಃ॥ 29 ॥

Mahabharata - Adi Parva - Chapter Footnotes

1-29-4 ಸಂಭಾವಯ ಸಂಜೀವಯ॥ 1-29-7 ತತೋಽಪಶ್ಯತ್ಸ್ವಪಿತರಂ ಕಾಶ್ಯಪಂ ದೀಪ್ತತೇಜಸಂ। ತಂ ಶ್ರೇಷ್ಠಂ ಪತತಾಂ ಶ್ರೇಷ್ಠೋ ಬ್ರಹ್ಮ ಬ್ರಹ್ಮವಿದಾಂ ವರಂ। ಪೃಷ್ಟಶ್ಚ ಪಿತ್ರಾ ಬಲವಾನ್ವೈನತೇಯಃ ಪ್ರತಾಪದಾನ್। ಇತಿ ಪಾಠಾಂತರಂ॥ 7 ॥ 1-29-9 ಭೋಜನೇ ಬಹುಲೇ ಮಮ ಕುಶಲಂ ನ ಹಿ॥ 1-29-10 ಸೋಮಂ ಅಮೃತಂ॥ 1-29-14 ಕೂರ್ಮಾಗ್ರಜಂ ಕೂರ್ಮಭೂತಂ ಜ್ಯೇಷ್ಠಭ್ರಾತರಂ॥ 1-29-21 ಅಂತರೇಷು ಛಿದ್ರೇಷು॥ 1-29-30 ಆವೇಷ್ಟಿತಕರಃ ಕುಂಡಲೀಕೃತಶುಂಡಾದಂಡಃ॥ 1-29-33 ಉಪಯುಜ್ಯ ಭುಕ್ತ್ವಾ॥ 1-29-38 ಭವಿಷ್ಯತಿ ಸಮರೇ॥ ಏಕೋನತ್ರಿಂಶೋಽಧ್ಯಾಯಃ॥ 29 ॥



ಆದಿಪರ್ವ - ಅಧ್ಯಾಯ 030

॥ ಶ್ರೀಃ ॥

1.30. ಅಧ್ಯಾಯಃ 030 

Mahabharata - Adi Parva - Chapter Topics

ಭಗ್ನಶಾಖಾಯಾ ಅಧೋಭಾಗೇ ಲಂಬಮಾನವಾಲಖಿಲ್ಯರಕ್ಷಣಾರ್ಥಂ ಮುಖೇನ ಶಾಖಾಗ್ರಹಣಂ॥ 1 ॥ ಕಶ್ಯಪಾಜ್ಞಯಾ ಹಿಮಾಲಯಂ ಗತ್ವಾ ತತ್ರ ಶಾಖಾಂ ಪರಿತ್ಯಜ್ಯ ತತ್ರೈವ ಸ್ಥಿತ್ವಾ ಗಜಕಚ್ಛಪಭಕ್ಷಣಂ॥ 2 ॥ ಉತ್ಪಾತಾಂದೃಷ್ಟ್ವಾ ದೇವೈಃ ಕೃತೋಽಮೃತರಕ್ಷಣೋಪಾಯಃ॥ 3 ॥

Mahabharata - Adi Parva - Chapter Text

1-30-0 (1485) 
ಸೌತಿರುವಾಚ। 1-30-0x (126) 
ಸ್ಪಷ್ಟಮಾತ್ರಾ ತು ಪದ್ಭ್ಯಾಂ ಸಾ ಗರುಡೇನ ಬಲೀಯಸಾ।
ಅಭಜ್ಯತ ತರೋಃ ಶಾಖಾ ಭಗ್ನಾಂ ಚೈಕಾಮಧಾರಯತ್॥ 1-30-1 (1486) 
ತಾಂ ಭಂಕ್ತ್ವಾ ಸ ಮಹಾಶಾಖಾಂ ಸ್ಮಯಮಾನೋ ವಿಲೋಕಯನ್।
ಅಥಾತ್ರಂ ಲಂಬತೋಽಪಶ್ಯದ್ವಾಲಖಿಲ್ಯಾನಧೋಮುಖಾನ್॥ 1-30-2 (1487) 
ಋಷಯೋ ಹ್ಯತ್ರ ಲಂಬಂತೇ ನ ಹನ್ಯಾಮಿತಿ ತಾನೃಷೀನ್।
ತಪೋರತಾಂಲ್ಲಂಬಮಾನಾನ್ಬ್ರಹ್ಮರ್ಷೀನಭಿವೀಕ್ಷ್ಯ ಸಃ॥ 1-30-3 (1488) 
ಹನ್ಯಾದೇತಾನ್ಸಂಪತಂತೀ ಶಾಖೇತ್ಯಥ ವಿಚಿಂತ್ಯ ಸಃ।
ನಖೈರ್ದೃಢತರಂ ವೀರಃ ಸಂಗೃಹ್ಯ ಗಜಕಚ್ಛಪೌ॥ 1-30-4 (1489) 
ಸ ತದ್ವಿನಾಶಸಂತ್ರಾಸಾದಭಿಪತ್ಯ ಸ್ವಗಾಧಿಪಃ।
ಶಾಖಾಮಾಸ್ಯೇನ ಜಗ್ರಾಹ ತೇಷಾಮೇವಾನ್ವವೇಕ್ಷಯಾ॥ 1-30-5 (1490) 
ಅತಿದೈವಂ ತು ತತ್ತಸ್ಯ ಕರ್ಮ ದೃಷ್ಟ್ವಾ ಮಹರ್ಷಯಃ।
ವಿಸ್ಮಯೋತ್ಕಂಪಹೃದಯಾ ನಾಮ ಚಕ್ರುರ್ಮಹಾಖಗೇ॥ 1-30-6 (1491) 
ಗುರುಂ ಭಾರಂ ಸಮಾಸಾದ್ಯೋಡ್ಡೀನ ಏಷ ವಿಹಂಗಮಃ।
ಗರುಡಸ್ತು ಖಗಶ್ರೇಷ್ಠಸ್ತಸ್ಮಾತ್ಪನ್ನಗಭೋಜನಃ॥ 1-30-7 (1492) 
ತತಃ ಶನೈಃ ಪರ್ಯಪತತ್ಪಕ್ಷೈಃ ಶೈಲಾನ್ಪ್ರಕಂಪಯನ್।
ಏವಂ ಸೋಽಭ್ಯಪತದ್ದೇಶಾನ್ಬಹೂನ್ಸಗಜಕಚ್ಛಪಃ॥ 1-30-8 (1493) 
ದಯಾರ್ಥಂ ವಾಲಖಿಲ್ಯಾನಾಂ ನ ಚ ಸ್ಥಾನಮವಿಂದತ।
ಸ ಗತ್ವಾ ಪರ್ವತಶ್ರೇಷ್ಠಂ ಗಂಧಮಾದನಮಂಜಸಾ॥ 1-30-9 (1494) 
ದದರ್ಶ ಕಶ್ಯಪಂ ತತ್ರ ಪಿತರಂ ತಪಸಿ ಸ್ಥಿತಂ।
ದದರ್ಶ ತಂ ಪಿತಾ ಚಾಪಿ ದಿವ್ಯರೂಪಂ ವಿಹಂಗಮಂ॥ 1-30-10 (1495) 
ತೇಜೋವೀರ್ಯಬಲೋಪೇತಂ ಮನೋಮಾರುತರಂಹಸಂ।
ಶೈಲಶೃಂಗಪ್ರತೀಕಾಶಂ ಬ್ರಹ್ಮದಂಡಮಿವೋದ್ಯತಂ॥ 1-30-11 (1496) 
ಅಚಿಂತ್ಯಮನಭಿಧ್ಯೇಯಂ ಸರ್ವಭೂತಭಯಂಕರಂ।
ಮಹಾವೀರ್ಯಧರಂ ರೌದ್ರಂ ಸಾಕ್ಷಾದಗ್ನಿಮಿವೋದ್ಯತಂ॥ 1-30-12 (1497) 
ಅಪ್ರಧೃಷ್ಯಮಜೇಯಂ ಚ ದೇವದಾನವರಾಕ್ಷಸೈಃ।
ಭೇತ್ತಾರಂ ಗಿರಿಶೃಂಗಾಣಾಂ ಸಮುದ್ರಜಲಶೋಷಣಂ॥ 1-30-13 (1498) 
ಲೋಕಸಂಲೋಡನಂ ಘೋರಂ ಕೃತಾಂತಸಮದರ್ಶನಂ।
ತಮಾಗತಮಭಿಪ್ರೇಕ್ಷ್ಯ ಭಗವಾನ್ಕಶ್ಯಪಸ್ತದಾ। 
ವಿದಿತ್ವಾ ಚಾಸ್ಯಂ ಸಂಕಲ್ಪಮಿದಂ ವಚನಮಬ್ರವೀತ್॥  1-30-14 (1499) 
ಕಶ್ಯಪ ಉವಾಚ। 1-30-15x (127) 
ಪುತ್ರ ಮಾ ಸಾಹಸಂ ಕಾರ್ಷೀರ್ಮಾ ಸದ್ಯೋ ಲಪ್ಸ್ಯಸೇ ವ್ಯಥಾಂ।
ಮಾ ತ್ವಾಂ ದಹೇಯುಃ ಸಂಕ್ರುದ್ಧಾ ವಾಲಖಿಲ್ಯಾ ಮರೀಚಿಪಾಃ॥ 1-30-15 (1500) 
ಸೌತಿರುವಾಚ। 1-30-16x (128) 
ತತಃ ಪ್ರಸಾದಯಾಮಾಸ ಕಶ್ಯಪಃ ಪುತ್ರಕಾರಣಾತ್।
ವಾಲಖಿಲ್ಯಾನ್ಮಹಾಭಾಗಾಂಸ್ತಪಸಾ ಹತಕಲ್ಮಷಾನ್॥ 1-30-16 (1501) 
ಕಶ್ಯಪ ಉವಾಚ। 1-30-17x (129) 
ಪ್ರಜಾಹಿತಾರ್ಥಮಾರಂಭೋ ಗರುಡಸ್ಯ ತಪೋಧನಾಃ।
ಚಿಕೀರ್ಷತಿ ಮಹತ್ಕರ್ಮ ತದನುಜ್ಞಾತುಮರ್ಹಥ॥ 1-30-17 (1502) 
ಸೌತಿರುವಾಚ। 1-30-18x (130) 
ಏವಮುಕ್ತಾ ಭಗವತಾ ಮುನಯಸ್ತೇ ಸಮಭ್ಯಯುಃ।
ಮುಕ್ತ್ವಾ ಶಾಖಾಂ ಗಿರಿಂ ಪುಣ್ಯಂ ಹಿಮವಂತ ತಪೋಽರ್ಥಿನಃ॥ 1-30-18 (1503) 
ತತಸ್ತೇಷ್ವಪಯಾತೇಷು ಪಿತರಂ ವಿನತಾಸುತಃ।
ಶಾಖಾವ್ಯಾಕ್ಷಿಪ್ತವದನಃ ಪರ್ಯಪೃಚ್ಛತ ಕಶ್ಯಪಂ॥ 1-30-19 (1504) 
ಭಗವನ್ಕ್ವ ವಿಮುಂಚಾಮಿ ತರೋಃ ಶಾಖಾಮಿಮಾಮಹಂ।
ವರ್ಜಿತಂ ಮಾನುಷೈರ್ದೇಶಮಾಖ್ಯಾತು ಭಗವಾನ್ಮಮ॥ 1-30-20 (1505) 
ಸೌತಿರುವಾಚ। 1-30-21x (131) 
ತತೋ ನಿಃಪುರುಷಂ ಶೈಲಂ ಹಿಮಸಂರುದ್ಧಕಂದರಂ।
ಅಗಂಯಂ ಮನಸಾಪ್ಯನ್ಯೈಸ್ತಸ್ಯಾಚಖ್ಯೌ ಸ ಕಶ್ಯಪಃ॥ 1-30-21 (1506) 
ತಂ ಪರ್ವತಂ ಮಹಾಕುಕ್ಷಿಮುದ್ದಿಶ್ಯ ಸ ಮಹಾಖಗಃ।
ಜವೇನಾಭ್ಯಪತತ್ತಾರ್ಕ್ಷ್ಯಃ ಸಶಾಖಾಗಜಕಚ್ಛಪಃ॥ 1-30-22 (1507) 
ನ ತಾಂ ವಧ್ರೀ ಪರಿಣಹೇಚ್ಛತಚರ್ಮಾ ಮಹಾತನುಂ।
ಶಾಖಿನೋ ಮಹತೀಂ ಶಾಖಾಂ ಯಾಂ ಪ್ರಗೃಹ್ಯ ಯಯೌ ಖಗಃ॥ 1-30-23 (1508) 
ಸ ತತಃ ಶತಸಾಹಸ್ರಂ ಯೋಜನಾಂತರಮಾಗತಃ।
ಕಾಲೇನ ನಾತಿಮಹತಾ ಗರುಡಃ ಪತಗೇಶ್ವರಃ॥ 1-30-24 (1509) 
ಸ ತಂ ಗತ್ವಾ ಕ್ಷಣೇನೈವ ಪರ್ವತಂ ವಚನಾತ್ಪಿತುಃ।
ಅಮುಂಚನ್ಮಹತೀಂ ಶಾಖಾಂ ಸಸ್ವನಂ ತತ್ರ ಖೇಚರಃ॥ 1-30-25 (1510) 
ಪಕ್ಷಾನಿಲಹತಶ್ಚಾಸ್ಯ ಪ್ರಾಕಂಪತ ಸ ಶೈಲರಾಟ್।
ಮುಮೋಚ ಪುಷ್ಪವರ್ಷಂ ಚ ಸಮಾಗಲಿತಪಾದಪ॥ 1-30-26 (1511) 
ಶೃಂಗಾಣಿ ಚ ವ್ಯಶೀರ್ಯಂತ ಗಿರೇಸ್ತಸ್ಯ ಸಮಂತತಃ।
ಮಣಿಕಾಂಚನಚಿತ್ರಾಣಿ ಶೋಭಯಂತಿ ಮಹಾಗಿರಿಂ॥ 1-30-27 (1512) 
ಶಾಖಿನೋ ಬಹವಶ್ಚಾಪಿ ಶಾಖಯಾಽಭಿಹತಾಸ್ತಯಾ।
ಕಾಂಚನೈಃ ಕುಸುಮೈರ್ಭಾಂತಿ ವಿದ್ಯುತ್ವಂತ ಇವಾಂಬುದಾಃ॥ 1-30-28 (1513) 
ತೇ ಹೇಮವಿಕಚಾ ಭೂಮೌ ಯುತಾಃ ಪರ್ವತಧಾತುಭಿಃ।
ವ್ಯರಾಜಂಛಾಖಿನಸ್ತತ್ರ ಸೂರ್ಯಾಂಶುಪ್ರತಿರಂಜಿತಾಃ॥ 1-30-29 (1514) 
ತತಸ್ತಸ್ಯ ಗಿರೇಃ ಶೃಂಗಮಾಸ್ಥಾಯ ಸ ಖಗೋತ್ತಮಃ।
ಭಕ್ಷಯಾಮಾಸ ಗರುಡಸ್ತಾವುಭೌ ಗಜಕಚ್ಛಪೌ॥ 1-30-30 (1515) 
ತಾವುಭೌ ಭಕ್ಷಯಿತ್ವಾ ತು ಸ ತಾರ್ಕ್ಷ್ಯಃ ಕೂರ್ಮಕುಂಜರೌ।
ತತಃ ಪರ್ವತಕೂಟಾಗ್ರಾದುತ್ಪಪಾತ ಮಹಾಜವಃ॥ 1-30-31 (1516) 
ಪ್ರಾವರ್ತಂತಾಥ ದೇವಾನಾಮುತ್ಪಾತಾ ಭಯಶಂಸಿನಃ।
ಇಂದ್ರಸ್ಯ ವಜ್ರಂ ದಯಿತಂ ಪ್ರಜಜ್ವಾಲ ಭಯಾತ್ತತಃ॥ 1-30-32 (1517) 
ಸಧೂಮಾ ನ್ಯಪತತ್ಸಾರ್ಚಿರ್ದಿವೋಲ್ಕಾ ನಭಸಶ್ಚ್ಯುತಾ।
ತಥಾ ವಸೂನಾಂ ರುದ್ರಾಣಾಮಾದಿತ್ಯಾನಾಂ ಚ ಸರ್ವಶಃ॥ 1-30-33 (1518) 
ಸಾಧ್ಯಾನಾಂ ಮರುತಾಂ ಚೈವ ಯೇ ಚಾನ್ಯೇ ದೇವತಾಗಣಾಃ।
ಸ್ವಂ ಸ್ವಂ ಪ್ರಹರಣಂ ತೇಷಾಂ ಪರಸ್ಪರಮುಪಾದ್ರವತ್॥ 1-30-34 (1519) 
ಅಭೂತಪೂರ್ವಂ ಸಂಗ್ರಾಮೇ ತದಾ ದೇವಾಸುರೇಽಪಿ ಚ।
ವವುರ್ವಾತಾಃ ಸನಿರ್ಘಾತಾಃ ಪೇತುರುಲ್ಕಾಃ ಸಹಸ್ರಶಃ॥ 1-30-35 (1520) 
ನಿರಭ್ರಮೇವ ಚಾಕಾಶಂ ಪ್ರಜಗರ್ಜ ಮಹಾಸ್ವನಂ।
ದೇವಾನಾಮಪಿ ಯೋ ದೇವಃ ಸೋಽಪ್ಯವರ್ಷತ ಶೋಣಿತಂ॥ 1-30-36 (1521) 
ಮಂಲುರ್ಮಾಲ್ಯಾನಿ ದೇವಾನಾಂ ನೇಶುಸ್ತೇಜಾಂಸಿ ಚೈವ ಹಿ।
ಉತ್ಪಾತಮೇಘಾ ರೌದ್ರಾಶ್ಚ ವವೃಷುಃ ಶೋಣಿತಂ ಬಹು॥ 1-30-37 (1522) 
ರಜಾಂಸಿ ಮುಕುಟಾನ್ಯೇಷಾಮುತ್ಥಿತಾನಿ ವ್ಯಧರ್ಷಯನ್।
ತತಸ್ತ್ರಾಸಸಮುದ್ವಿಗ್ನಃ ಸಹ ದೇವೈಃ ಶತಕ್ರತುಃ। 
ಉತ್ಪಾತಾಂದಾರುಣಾನ್ಪಶ್ಯನ್ನಿತ್ಯುವಾಚ ಬೃಹಸ್ಪತಿಂ॥  1-30-38 (1523) 
ಕಿಮರ್ಥಂ ಭಗವನ್ಘೋರಾ ಉತ್ಪಾತಾಃ ಸಹಸೋತ್ಥಿತಾಃ।
ನ ಚ ಶತ್ರುಂ ಪ್ರಪಶ್ಯಾಮಿ ಯುಧಿ ಯೋ ನಃ ಪ್ರಧರ್ಷಯೇತ್॥ 1-30-39 (1524) 
ಬೃಹಸ್ಪತಿರುವಾಚ। 1-30-40x (132) 
ತವಾಪರಾಧಾದ್ದೇವೇಂದ್ರ ಪ್ರಮಾದಾಚ್ಚ ಶತಕ್ರತೋ।
ತಪಸಾ ವಾಲಖಿಲ್ಯಾನಾಂ ಮಹರ್ಷೀಣಾಂ ಮಹಾತ್ಮನಾಂ॥ 1-30-40 (1525) 
ಕಶ್ಯಪಸ್ಯ ಮುನೇಃ ಪುತ್ರೋ ವಿನತಾಯಾಶ್ಚ ಖೇಚರಃ।
ಹರ್ತುಂ ಸೋಮಮಭಿಪ್ರಾಪ್ತೋ ಬಲವಾನ್ಕಾಮರೂಪಧೃಕ್॥ 1-30-41 (1526) 
ಸಮರ್ಥೋ ಬಲಿನಾಂ ಶ್ರೇಷ್ಠೋ ಹರ್ತುಂ ಸೋಮಂ ವಿಹಂಗಮಃ।
ಸರ್ವಂ ಸಂಭಾವಯಾಂಯಸ್ಮಿನ್ನಸಾಧ್ಯಮಪಿ ಸಾಧಯೇತ್॥ 1-30-42 (1527) 
ಸೌತಿರುವಾಚ। 1-30-43x (133) 
ಶ್ರುತ್ವೈತದ್ವಚನಂ ಶಕ್ರಃ ಪ್ರೋವಾಚಾಮೃತರಕ್ಷಿಣಃ।
ಮಹಾವೀರ್ಯಬಲಃ ಪಕ್ಷೀ ಹರ್ತುಂ ಸೋಮಮಿಹೋದ್ಯತಃ॥ 1-30-43 (1528) 
ಯುಷ್ಮಾನ್ಸಂಬೋಧಯಾಂಯೇಷ `ಗೃಹೀತ್ವಾವರಣಾಯುಧಾನ್।
ಪರಿವಾರ್ಯಾಮೃತಂ ಸರ್ವೇ ಯೂಯಂ ಮದ್ವಚನಾದಿಹ॥ 1-30-44 (1529) 
ರಕ್ಷಧ್ವಂ ವಿಬುಧಾ ವೀರಾ' ಯಥಾ ನ ಸ ಹರೇದ್ಬಲಾತ್।
ಅತುಲಂ ಹಿ ಬಲಂ ತಸ್ಯ ಬೃಹಸ್ಪತಿರುವಾಚ ಹ॥ 1-30-45 (1530) 
ಸೌತಿರುವಾಚ। 1-30-46x (134) 
ತಚ್ಛ್ರುತ್ವಾ ವಿಬುಧಾ ವಾಕ್ಯಂ ವಿಸ್ಮಿತಾ ಯತ್ನಮಾಸ್ಥಿತಾಃ।
ಪರಿವಾರ್ಯಾಮೃತಂ ತಸ್ಥೂರ್ವಜ್ರೀ ಚೇಂದ್ರಃ ಪ್ರತಾಪವಾನ್॥ 1-30-46 (1531) 
ಧಾರಯಂತೋ ವಿಚಿತ್ರಾಣಿ ಕಾಂಚನಾನಿ ಮನಸ್ವಿನಃ।
ಕವಚಾನಿ ಮಹಾರ್ಹಾಣಿ ವೈದೂರ್ಯವಿಕೃತಾನಿ ಚ॥ 1-30-47 (1532) 
ಚರ್ಮಾಣ್ಯಪಿ ಚ ಗಾತ್ರೇಷು ಭಾನುಮಂತಿ ದೃಢಾನಿ ಚ।
ವಿವಿಧಾನಿ ಚ ಶಸ್ತ್ರಾಣಿ ಘೋರರೂಪಾಣ್ಯನೇಕಶಃ॥ 1-30-48 (1533) 
ಶಿತತೀಕ್ಷ್ಣಾಗ್ರಧಾರಾಣಿ ಸಮುದ್ಯಂಯ ಸುರೋತ್ತಮಃ।
ಸವಿಸ್ಫುಲಿಂಗಜ್ವಾಲಾನಿ ಸಧೂಮಾನಿ ಚ ಸರ್ವಶಃ॥ 1-30-49 (1534) 
ಚಕ್ರಾಣಿ ಪರಘಾಂಶ್ಚೈವ ತ್ರಿಶೂಲಾನಿ ಪರಶ್ವಧಾನ್।
ಶಕ್ತೀಶ್ಚ ವಿವಿಧಾಸ್ತೀಕ್ಷ್ಣಾಃ ಕರವಾಲಾಂಶ್ಚ ನಿರ್ಮಲಾನ್। 
ಸ್ವದೇಹರೂಪಾಣ್ಯಾದಾಯ ಗದಾಶ್ಚೋಗ್ರಪ್ರದರ್ಶನಾಃ॥  1-30-50 (1535) 
ತೈಃ ಶಸ್ತ್ರೈರ್ಭಾನುಮದ್ಭಿಸ್ತೇ ದಿವ್ಯಾಭರಣಭೂಷಿತಾಃ।
ಭಾನುಮಂತಃ ಸುರಗಣಾಸ್ತಸ್ಥುರ್ವಿಗತಕಲ್ಮಷಾಃ॥ 1-30-51 (1536) 
ಅನುಪಮಬಲವೀರ್ಯತೇಜಸೋ
ಧೃತಮನಸಃ ಪರಿರಕ್ಷಣೇಽಮೃತಸ್ಯ। 
ಅಸುರಪುರವಿದಾರಣಾಃ ಸುರಾ
ಜ್ವಲನಸಮಿದ್ಧವಪುಃಪ್ರಕಾಶಿನಃ॥  1-30-52 (1537) 
ಇತಿ ಸಮರವರಂ ಸುರಾಃ ಸ್ಥಿತಾಸ್ತೇ
ಪರಿಘಸಹಸ್ರಶತೈಃ ಸಮಾಕುಲಂ। 
ವಿಗಲಿತಮಿವ ಚಾಂಬರಾಂತರಂ
ತಪನಮರೀಚಿವಿಕಾಶಿತಂ ಬಭಾಸೇ॥ ॥  1-30-53 (1538) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ತ್ರಿಂಶೋಽಧ್ಯಾಯಃ॥ 30 ॥

Mahabharata - Adi Parva - Chapter Footnotes

1-30-6 ಅತಿದೈವಂ ದೇವೈರಪಿ ಕರ್ತುಮಶಕ್ಯಂ॥ 1-30-7 ಗುರುಶಬ್ದಪೂರ್ವಾಡ್ಡೀಡ್ವಿಹಾಯಸಾಗತಾವಿತ್ಯಸ್ಮಾಡ್ಡಃ ಆದೇರಕಾರಶ್ಚ ಪೃಷೋದರಾದಿತ್ವಾತ್ ಗರುಡಶಬ್ದೋ ನಿಷ್ಪನ್ನ ಇತ್ಯರ್ಥಃ॥ 1-30-18 ಶಾಖಾಂ ಮುಕ್ತ್ವಾ ಗಿರಿಂ ಸಮಭ್ಯಯುರಿತಿ ಸಂಬಂಧಃ॥ 1-30-19 ಶಾಖಯಾ ಮುಖಸ್ಥಯಾ ವ್ಯಾಕ್ಷಿಪ್ತಂ ವದನಂ ವಚನಕ್ರಿಯಾಯಸ್ಯ ಸ ತಥಾ॥ 1-30-23 ಶತಚರ್ಮಾ ಶತಗೋಚರ್ಮಣಾ ಕೃತಾ। ವಧ್ರೀ ರಜ್ಜುಃ। ನ ಪರಿಣಹೇತ್ ಪರಿತೋ ನ ಬಧ್ನೀಯಾತ್॥ 1-30-29 ವಿಕಚಾಃ ಹೇಮವದುಜ್ಜ್ವಲಾಃ॥ 1-30-33 ದಿವಾ ಅಹ್ನಿ॥ 1-30-36 ದೇವಾನಾಂ ದೇವಃ ಪರ್ಜನ್ಯಃ॥ 1-30-42 ಅನ್ಯೇಷಾಮಸಾಧ್ಯಮಪ್ಯಯಂ ಸಾಧಯೇತ್॥ 1-30-48 ಭಾನುಮಂತಿ ದೀಪ್ತಿಮಂತಿ॥ 1-30-50 ಸ್ವದೇಹರೂಪಾಣಿ ಸ್ವದೇಹಾನುರೂಪಾಣಿ॥ 1-30-52 ಜ್ವಲನವತ್ಸಮಿದ್ಧೈರ್ದೀಪ್ಯಮಾನೈರ್ವಪುರ್ಭಿಃ ಪ್ರಕಾಶಿನಃ॥ ತ್ರಿಂಶೋಽಧ್ಯಾಯಃ॥ 30 ॥



ಆದಿಪರ್ವ - ಅಧ್ಯಾಯ 031

॥ ಶ್ರೀಃ ॥

1.31. ಅಧ್ಯಾಯಃ 031 

Mahabharata - Adi Parva - Chapter Topics

ವಾಲಖಿಲ್ಯತಪಸಾ ಗರುಡೋತ್ಪತ್ತಿಕಥನಪೂರ್ವಕಂ ತಸ್ಯ ಪಕ್ಷೀಂದ್ರತ್ವೇಽಭಿಷೇಚನಂ॥ 1 ॥

Mahabharata - Adi Parva - Chapter Text

1-31-0 (1539) 
ಶೌನಕ ಉವಾಚ। 1-31-0x (135) 
ಕೋಽಪರಾಧೋ ಮಹೇಂದ್ರಸ್ಯ ಕಃ ಪ್ರಮಾದಶ್ಚ ಸೂತಜ।
ತಪಸಾ ವಾಲಖಿಲ್ಯಾನಾಂ ಸಂಭೂತೋ ಗರುಡಃ ಕಥಂ॥ 1-31-1 (1540) 
ಕಶ್ಯಪಸ್ಯ ದ್ವಿಜಾತೇಶ್ಚ ಕಥಂ ವೈ ಪಕ್ಷಿರಾಟ್ ಸುತಃ।
ಅಧೃಷ್ಟಃ ಸರ್ವಭೂತಾನಾಮವಧ್ಯಸ್ಚಾಭವತ್ಕಥಂ॥ 1-31-2 (1541) 
ಕಥಂ ಚ ಕಾಮಚಾರೀ ಸ ಕಾಮವೀರ್ಯಶ್ಚ ಖೇಚರಃ।
ಏತದಿಚ್ಛಾಂಯಹಂ ಶ್ರೋತುಂ ಪುರಾಣೇ ಯದಿ ಪಠ್ಯತೇ॥ 1-31-3 (1542) 
ಸೌತಿರುವಾಚ। 1-31-4x (136) 
ವಿಷಯೋಽಯಂ ಪುರಾಣಸ್ಯ ಯನ್ಮಾಂ ತ್ವಂ ಪರಿಪೃಚ್ಛಸಿ।
ಶೃಣು ಮೇ ವದತಃ ಸರ್ವಮೇತತ್ಸಂಕ್ಷೇಪತೋಂ ದ್ವಿಜ॥ 1-31-4 (1543) 
ಯಜತಃ ಪುತ್ರಕಾಮಸ್ಯ ಕಶ್ಯಪಸ್ಯ ಪ್ರಜಾಪತೇಃ।
ಸಾಹಾಯ್ಯಮೃಷಯೋ ದೇವಾ ಗಂಧರ್ವಾಶ್ಚ ದದುಃ ಕಿಲ॥ 1-31-5 (1544) 
ತತ್ರೇಧ್ಮಾನಯನೇ ಶಕ್ರೋ ನಿಯುಕ್ತಃ ಕಶ್ಯಪೇನ ಹ।
ಮುನಯೋ ವಾಲಖಿಲ್ಯಾಶ್ಚ ಯೇ ಚಾನ್ಯೇ ದೇವತಾಗಣಾಃ॥ 1-31-6 (1545) 
ಶಕ್ರಸ್ತು ವೀರ್ಯಸದೃಶಮಿಧ್ಯಭಾರಂ ಗಿರಿಪ್ರಭಂ।
ಸಮುದ್ಯಂಯಾನಯಾಮಾಸ ನಾತಿಕೃಚ್ಛ್ರಾದಿವ ಪ್ರಭುಃ॥ 1-31-7 (1546) 
ಅಥಾಪಶ್ಯದೃಷೀನ್ಹ್ರಸ್ವಾನಂಗುಷ್ಠೋದರವರ್ಷ್ಮಣಃ।
ಪಲಾಶವರ್ತಿಕಾಮೇಕಾಂ ವಹತಃ ಸಂಹತಾನ್ಪಥಿ॥ 1-31-8 (1547) 
ಪ್ರಲೀನಾನ್ಸ್ವೇಷ್ವಿವಾಂಗೇಷು ನಿರಾಹಾರಾಂಸ್ತಪೋಧನಾನ್।
ಕ್ಲಿಶ್ಯಮಾನಾನ್ಮಂದಬಲಾನ್ಗೋಷ್ಪದೇ ಸಂಪ್ಲುತೋದಕೇ॥ 1-31-9 (1548) 
ತಾನ್ಸರ್ವಾನ್ವಿಸ್ಮಯಾವಿಷ್ಟೋ ವೀರ್ಯೋನ್ಮತ್ತಃ ಪುರಂದರಃ।
ಅಪಹಾಸ್ಯಾಭ್ಯಗಾಚ್ಛೀಘ್ರಂ ಲಂಬಯಿತ್ವಾಽವಮನ್ಯ ಚ॥ 1-31-10 (1549) 
ತೇಽಥ ರೋಷಸಮಾವಿಷ್ಟಾಃ ಸುಭೃಶಂ ಜಾತಮನ್ಯವಃ।
ಆರೇಭಿರೇ ಮಹತ್ಕರ್ಮ ತದಾ ಶಕ್ರಭಯಂಕರಂ॥ 1-31-11 (1550) 
ಜುಹುವುಸ್ತೇ ಸುತಪಸೋ ವಿಧಿವಜ್ಜಾತವೇದಸಂ।
ಮಂತ್ರೈರುಚ್ಚಾವಚೈರ್ವಿಪ್ರಾ ಯೇನ ಕಾಮೇನ ತಚ್ಛೃಣು॥ 1-31-12 (1551) 
ಕಾಮವೀರ್ಯಃ ಕಾಮಗಮೋ ದೇವರಾಜಭಯಪ್ರದಃ।
ಇಂದ್ರೋಽನ್ಯಃ ಸರ್ವದೇವಾನಾಂ ಭವೇದಿತಿ ಯತವ್ರತಾಃ॥ 1-31-13 (1552) 
ಇಂದ್ರಾಚ್ಛತಗುಣಃ ಶೌರ್ಯೇ ವೀರ್ಯೇ ಚೈವ ಮನೋಜವಃ।
ತಪಸೋ ನಃ ಫಲೇನಾದ್ಯ ದಾರುಣಃ ಸಂಭವಿತ್ವಿತಿ॥ 1-31-14 (1553) 
ತದ್ಬುದ್ಧ್ವಾ ಭೃಶಸಂತಪ್ತೋ ದೇವರಾಜಃ ಶತಕ್ರತುಃ।
ಜಗಾಮ ಶರಣಂ ತತ್ರ ಕಶ್ಯಪಂ ಸಂಶಿತವ್ರತಂ॥ 1-31-15 (1554) 
ತಚ್ಛ್ರುತ್ವಾ ದೇವರಾಜಸ್ಯ ಕಶ್ಯಪೋಽಥ ಪ್ರಜಾಪತಿಃ।
ವಾಲಖಿಲ್ಯಾನುಪಾಗಂಯ ಕರ್ಮಸಿದ್ಧಿಮಪೃಚ್ಛತ॥ 1-31-16 (1555) 
`ಕಶ್ಯಪ ಉವಾಚ। 1-31-17x (137) 
ಕೇನ ಕಾಮೇನ ಚಾರಬ್ಧಂ ಭವದ್ಭಿರ್ಹೋಮಕರ್ಮ ಚ।
ಯಾಥಾತಥ್ಯೇನ ಮೇ ಬ್ರೂತ ಶ್ರೋತುಂ ಕೌತೂಹಲಂ ಹಿ ಮೇ॥ 1-31-17 (1556) 
ವಾಲಖಿಲ್ಯಾ ಊಚುಃ। 1-31-18x (138) 
ಅವಜ್ಞಾತಾಃ ಸುರೇಂದ್ರೇಣ ಮೂಢೇನಾಕೃತಬುದ್ಧಿನಾ।
ಐಶ್ವರ್ಯಮದಮತ್ತೇನ ಸದಾಚಾರಾನ್ನಿರಸ್ಯತಾ॥ 1-31-18 (1557) 
ತದ್ವಿಘಾತಾರ್ಥಮಾರಂಭೋ ವಿಧಿವತ್ತಸ್ಯ ಕಶ್ಯಪ॥  1-31-19 (1558) 
ಸೌತಿರುವಾಚ।' 1-31-20x (139) 
ಏವಮಸ್ತ್ವಿತಿ ತಂ ಚಾಪಿ ಪ್ರತ್ಯೂಚುಃ ಸತ್ಯವಾದಿನಃ।
ತಾನ್ಕಶ್ಯಪ ಉವಾಚೇದಂ ಸಾಂತ್ವಪೂರ್ವಂ ಪ್ರಜಾಪತಿಃ॥ 1-31-20 (1559) 
ಅಯಮಿಂದ್ರಸ್ತ್ರಿಭುವನೇ ನಿಯೋಗಾದ್ಬ್ರಹ್ಮಣಃ ಕೃತಃ।
ಇಂದ್ರಾರ್ಥೇ ಚ ಭವಂತೋಽಪಿ ಯತ್ನವಂತಸ್ತಪೋಧನಾಃ॥ 1-31-21 (1560) 
ನ ಮಿಥ್ಯಾ ಬ್ರಹ್ಮಣೋ ವಾಕ್ಯಂ ಕರ್ತುಮರ್ಹಥ ಸತ್ತಮಾಃ।
ಭವತಾಂ ಹಿ ನ ಮಿಥ್ಯಾಽಯಂ ಸಂಕಲ್ಪೋ ವೈ ಚಿಕೀರ್ಷಿತಃ॥ 1-31-22 (1561) 
ಭವತ್ವೇಷ ಪತತ್ರೀಣಾಮಿಂದ್ರೋಽತಿಬಲಸತ್ತ್ವವಾನ್।
ಪ್ರಸಾದಃ ಕ್ರಿಯತಾಮಸ್ಯ ದೇವರಾಜಸ್ಯ ಯಾಚತಃ॥ 1-31-23 (1562) 
ಸೌತಿರುವಾಚ। 1-31-24x (140) 
ಏವಮುಕ್ತಾಃ ಕಶ್ಯಪೇನ ವಾಲಖಿಲ್ಯಾಸ್ತಪೋಧನಾಃ।
ಪ್ರತ್ಯೂಚುರಭಿಸಂಪೂಜ್ಯ ಮುನಿಶ್ರೇಷ್ಠಂ ಪ್ರಜಾಪತಿಂ॥ 1-31-24 (1563) 
ವಾಲಖಿಲ್ಯಾ ಊಚುಃ। 1-31-25x (141) 
ಇಂದ್ರಾರ್ಥೋಽಯಂ ಸಮಾರಂಭಃ ಸರ್ವೇಷಾಂ ನಃ ಪ್ರಜಾಪತೇ।
ಅಪತ್ಯಾರ್ಥಂ ಸಮಾರಂಭೋ ಭವತಶ್ಚಾಯಮೀಪ್ಸಿತಃ॥ 1-31-25 (1564) 
ತದಿದಂ ಸಫಲಂ ಕರ್ಮ ತ್ವಯೈವ ಪ್ರತಿಗೃಹ್ಯತಾಂ।
ತಥಾ ಚೈವಂ ವಿಧತ್ಸ್ವಾತ್ರ ಯಥಾ ಶ್ರೇಯೋಽನುಪಶ್ಯಸಿ॥ 1-31-26 (1565) 
ಸೌತಿರುವಾಚ। 1-31-27x (142) 
ಏತಸ್ಮಿನ್ನೇವ ಕಾಲೇ ತು ದೇವೀ ದಾಕ್ಷಾಯಣೀ ಶುಭಾ।
ವಿನತಾ ನಾಮ ಕಲ್ಯಾಣೀ ಪುತ್ರಕಾಮಾ ಯಶಸ್ವಿನೀ॥ 1-31-27 (1566) 
ತಪಸ್ತಪ್ತ್ವಾ ವ್ರತಪರಾ ಸ್ನಾತಾ ಪುಂಸವನೇ ಶುಚಿಃ।
ಉಪಚಕ್ರಾಮ ಭರ್ತಾರಂ ತಾಮುವಾಚಾಥ ಕಶ್ಯಪಃ॥ 1-31-28 (1567) 
ಆರಂಭಃ ಸಫಲೋ ದೇವಿ ಭವಿತಾ ಯಸ್ತ್ವಯೇಪ್ಸಿತಃ।
ಜನಯಿಷ್ಯಸಿ ಪುತ್ರೌ ದ್ವೌ ವೀರೌ ತ್ರಿಭುವನೇಶ್ವರೌ॥ 1-31-29 (1568) 
ತಪಸಾ ವಾಲಖಿಲ್ಯಾನಾಂ ಮಮ ಸಂಕಲ್ಪತಸ್ತಥಾ।
ಭವಿಷ್ಯತೋ ಮಹಾಭಾಗೌ ಪುತ್ರೌ ತ್ರೈಲೋಕ್ಯಪೂಜಿತೌ॥ 1-31-30 (1569) 
ಉವಾಚ ಚೈನಾಂ ಭಗವಾನ್ಕಶ್ಯಪಃ ಪುನರೇವ ಹ।
ಧಾರ್ಯತಾಮಪ್ರಮಾದೇನ ಗರ್ಭೋಽಯಂ ಸುಮಹೋದಯಃ॥ 1-31-31 (1570) 
ಏಕಃ ಸರ್ವಪತತ್ರೀಣಾಮಿಂದ್ರತ್ವಂ ಕಾರಯಿಷ್ಯತಿ।
ಲೋಕಸಂಭಾವಿತೋ ವೀರಃ ಕಾಮರೂಪೋ ವಿಹಂಗಮಃ॥ 1-31-32 (1571) 
ಸೌತಿರುವಾಚ। 1-31-33x (143) 
ಶತಕ್ರತುಮಥೋವಾಚ ಪ್ರೀಯಮಾಣಃ ಪ್ರಜಾಪತಿಃ।
ತ್ವತ್ಸಹಾಯೌ ಮಹಾವೀರ್ಯೌ ಭ್ರಾತರೌ ತೇ ಭವಿಷ್ಯತಃ॥ 1-31-33 (1572) 
ನೈತಾಭ್ಯಾಂ ಭವಿತಾ ದೋಷಃ ಸಕಾಶಾತ್ತೇ ಪುರಂದರ।
ವ್ಯೇತು ತೇ ಶಕ್ರ ಸಂತಾಪಸ್ತ್ವಮೇವೇಂದ್ರೋ ಭವಿಷ್ಯಸಿ॥ 1-31-34 (1573) 
ನ ಚಾಪ್ಯೇವಂ ತ್ವಯಾ ಭೂಯಃ ಕ್ಷೇಪ್ತವ್ಯಾ ಬ್ರಹ್ಮವಾದಿನಃ।
ನ ಚಾವಮಾನ್ಯಾ ದರ್ಪಾತ್ತೇ ವಾಗ್ವಜ್ರಾ ಭೃಶಕೋಪನಾಃ॥ 1-31-35 (1574) 
ಸೌತಿರುವಾಚ। 1-31-36x (144) 
ಏವಮುಕ್ತೋ ಜಗಾಮೇಂದ್ರೋ ನಿರ್ವಿಶಂಕಸ್ತ್ರಿವಿಷ್ಟಪಂ।
ವಿನತಾ ಚಾಪಿ ಸಿದ್ಧಾರ್ಥಾ ಬಭೂವ ಮುದಿತಾ ತಥಾ॥ 1-31-36 (1575) 
ಜನಯಾಮಾಸ ಪುತ್ರೌ ದ್ವಾವರುಣಂ ಗರುಡಂ ತಥಾ।
ವಿಕಲಾಂಗೋಽರುಣಸ್ತತ್ರ ಭಾಸ್ಕರಸ್ಯ ಪುರಃಸರಃ॥ 1-31-37 (1576) 
ಪತತ್ತ್ರೀಣಾಂ ಚ ಗರುಡಮಿಂದ್ರತ್ವೇನಾಭ್ಯಷಿಂಚತ।
ತಸ್ಯೈತತ್ಕರ್ಮ ಸುಮಹಚ್ಛ್ರೂಯತಾಂ ಭೃಗುನಂದನ॥ ॥ 1-31-38 (1577) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಏಕತ್ರಿಂಶೋಽಧ್ಯಾಯಃ॥ 31 ॥

Mahabharata - Adi Parva - Chapter Footnotes

1-31-8 ಅಂಗುಷ್ಠೋದರಪ್ರಮಾಣಂ ವರ್ಷ್ಮ ಶರೀರಂ ಯೇಷಾಂ ತಾನ್। ವರ್ತಿಕಾಂ ಯಷ್ಟಿಂ॥ 1-31-9 ಸ್ವೇಷ್ವಂಗೇಷು ಪ್ರಲೀನಾನಿವ ಅತಿಕೃಶಾನಿತ್ಯರ್ಥಃ। ಕ್ಲಿಶ್ಯಮಾನಾನ್ ಗೋಷ್ಪದಮಾತ್ರೇತಿ ಜಲೇ ಮಜ್ಜನೇನೇತ್ಯರ್ಥಃ॥ 1-31-11 ಜಾತಮನ್ಯವಃ ದೀನಾಃ। ಮನ್ಯುರ್ದೈನ್ಯೇ ಕ್ರತೌ ಕ್ರುಧೀತಿ ಕೋಶಃ॥ 1-31-14 ದಾರುಣಃ ಇಂದ್ರಂ ಪ್ರತ್ಯೇವ॥ 1-31-16 ಕರ್ಮಸಿದ್ಧಿಮಪೃಚ್ಛತ ಸಿದ್ಧ ವಃ ಕರ್ಮೇತ್ಯಪೃಚ್ಛತ್॥ 1-31-20 ಏವಮಸ್ತು ಸಿದ್ಧಮಸ್ತು॥ 1-31-28 ಪುಂಸವನೇ ಋತುಕಾಲೇ॥ 1-31-32 ಕಾರಯಿಷ್ಯತಿ ಸ್ವಾರ್ಥೇ ಣಿಚ್॥ ಏಕತ್ರಿಂಶೋಽಧ್ಯಾಯಃ॥ 31 ॥



ಆದಿಪರ್ವ - ಅಧ್ಯಾಯ 032

॥ ಶ್ರೀಃ ॥

1.32. ಅಧ್ಯಾಯಃ 032 

Mahabharata - Adi Parva - Chapter Topics

ದೇವಗರುಡಯುದ್ಧಂ ತತ್ರ ದೇವಾನಾಂ ಪರಾಜಯಃ॥ 1 ॥

Mahabharata - Adi Parva - Chapter Text

1-32-0 (1578) 
ಸೌತಿರುವಾಚ। 1-32-0x (145) 
`ತತಸ್ತಸ್ಮಾದ್ಗಿರಿವರಾತ್ಸಮುದೀರ್ಣಮಹಾಬಲಃ।'
ಗರುಡಃ ಪಕ್ಷಿರಾಟ್ ತೂರ್ಣಂ ಸಂಪ್ರಾಪ್ತೋ ವಿಬುಧಾನ್ಪ್ರತಿ॥  1-32-1 (1579) 
ತಂ ದೃಷ್ಟ್ವಾತಿಬಲಂ ಚೈವ ಪ್ರಾಕಂಪಂತ ಸುರಾಸ್ತತಃ।
ಪರಸ್ಪರಂ ಚ ಪ್ರತ್ಯಘ್ನನ್ಸರ್ವಪ್ರಹರಣಾನ್ಯುತ॥ 1-32-2 (1580) 
ತತ್ರ ಚಾಸೀದಮೇಯಾತ್ಮಾ ವಿದ್ಯುದಗ್ನಿಸಮಪ್ರಭಃ।
ಭೌಮನಃ ಸುಮಹಾವೀರ್ಯಃ ಸೋಮಸ್ಯ ಪರಿರಕ್ಷಿತಾ॥ 1-32-3 (1581) 
ಸ ತೇನ ಪತಗೇಂದ್ರೇಣ ಪಕ್ಷತುಂಡನಖೈಃ ಕ್ಷತಃ।
ಮುಹೂರ್ತಮತುಲಂ ಯುದ್ಧಂ ಕೃತ್ವಾ ವಿನಿಹತೋ ಯುಧಿ॥ 1-32-4 (1582) 
ರಜಶ್ಚೋದ್ಧೂಯ ಸುಮಹತ್ಪಕ್ಷವಾತೇನ ಖೇಚರಃ।
ಕೃತ್ವಾ ಲೋಕಾನ್ನಿರಾಲೋಕಾಂಸ್ತೇನ ದೇವಾನವಾಕಿರತ್॥ 1-32-5 (1583) 
ತೇನಾವಕೀರ್ಣಾ ರಜಸಾ ದೇವಾ ಮೋಹಮುಪಾಗಮನ್।
ನ ಚೈವಂ ದದೃಶುಶ್ಛನ್ನಾ ರಜಸಾಽಮೃತರಕ್ಷಿಣಃ॥ 1-32-6 (1584) 
ಏವಂ ಸಂಲೋಡಯಾಮಾಸ ಗರುಡಸ್ತ್ರಿದಿವಾಲಯಂ।
ಪಕ್ಷತುಂಡಪ್ರಹಾರೈಸ್ತು ದೇವಾನ್ಸ ವಿದದಾರ ಹ॥ 1-32-7 (1585) 
ತತೋ ದೇವಃ ಸಹಸ್ರಾಕ್ಷಸ್ತೂರ್ಣಂ ವಾಯುಮಚೋದಯತ್।
ವಿಕ್ಷಿಪೇಮಾಂ ರಜೋವೃಷ್ಟಿಂ ತವೇದಂ ಕರ್ಮ ಮಾರುತ॥ 1-32-8 (1586) 
ಸೌತಿರುವಾಚ। 1-32-9x (146) 
ಅಥ ವಾಯುರಪೋವಾಹ ತದ್ರಜಸ್ತರಸಾ ಬಲೀ।
ತತೋ ವಿತಿಮಿರೇ ಜಾತೇ ದೇವಾಃ ಶಕುನಿಮಾರ್ದಯನ್॥ 1-32-9 (1587) 
ನನಾದೋಚ್ಚೈಃ ಸ ಬಲವಾನ್ಮಹಾಮೇಘ ಇವಾಂಬರೇ।
ವಧ್ಯಮಾನಃ ಸುರಗಣೈಃ ಸರ್ವಭೂತಾನಿ ಭೀಷಯನ್॥ 1-32-10 (1588) 
ಉತ್ಪಪಾತ ಮಹಾವೀರ್ಯಃ ಪಕ್ಷಿರಾಟ್ ಪರವೀರಹಾ।
ಸಮುತ್ಪತ್ಯಾಂತರಿಕ್ಷಸ್ಥಂ ದೇವಾನಾಮುಪರಿ ಸ್ಥಿತಂ॥ 1-32-11 (1589) 
ವರ್ಮಿಮೋ ವಿಬುಧಾಃ ಸರ್ವೇ ನಾನಾಶಸ್ತ್ರೈರವಾಕಿರನ್।
ಪಟ್ಟಿಶೈಃ ಪರಿಧೈಃ ಶೂಲೈರ್ಗದಾಭಿಶ್ಚ ಸವಾಸವಾಃ॥ 1-32-12 (1590) 
ಕ್ಷುರಪ್ರೈರ್ಜ್ವಲಿತೈಶ್ಚಾಪಿ ಚಕ್ರೈರಾದಿತ್ಯರೂಪಿಭಿಃ।
ನಾನಾಶಸ್ತ್ರವಿಸರ್ಗೈಸ್ತೈರ್ವಧ್ಯಮಾನಃ ಸಮಂತತಃ॥ 1-32-13 (1591) 
ಕುರ್ವನ್ಸುತುಮುಲಂ ಯುದ್ಧಂ ಪಕ್ಷಿರಾಣ್ಣ ವ್ಯಕಂಪತ।
ನಿರ್ದಹನ್ನಿವ ಚಾಕಾಶೇ ವೈನತೇಯಃ ಪ್ರತಾಪವಾನ್। 
ಪಕ್ಷಾಭ್ಯಾಮುರಸಾ ಚೈವ ಸಮಂತಾದ್ವ್ಯಕ್ಷಿಪತ್ಸುರಾನ್॥  1-32-14 (1592) 
ತೇ ವಿಕ್ಷಿಪ್ತಾಸ್ತತೋ ದೇವಾ ದುದ್ರುವುರ್ಗರುಡಾರ್ದಿತಾಃ।
ನಖತುಂಡಕ್ಷತಾಶ್ಚೈವ ಸುಸ್ರುವುಃ ಶೋಣಿತಂ ಬಹು॥ 1-32-15 (1593) 
ಸಾಧ್ಯಾಃ ಪ್ರಾಚೀಂ ಸಗಂಧರ್ವಾ ವಸವೋ ದಕ್ಷಿಣಾಂ ದಿಶಂ।
ಪ್ರಜಗ್ಮುಃ ಸಹಿತಾ ರುದ್ರಾಃ ಪತಗೇಂದ್ರಪ್ರಧರ್ಷಿತಾಃ॥ 1-32-16 (1594) 
ದಿಶಂ ಪ್ರತೀಚೀಮಾದಿತ್ಯಾ ನಾಸತ್ಯಾವುತ್ತರಾಂ ದಿಶಂ।
ಮುಹುರ್ಮುಹುಃ ಪ್ರೇಕ್ಷಮಾಣಾ ಯುಧ್ಯಮಾನಂ ಮಹೌಜಸಃ॥ 1-32-17 (1595) 
ಅಶ್ವಕ್ರಂದೇನ ವೀರೇಣ ರೇಣುಕೇನ ಚ ಪಕ್ಷಿರಾಟ್।
ಕ್ರಥನೇನ ಚ ಶೂರೇಣ ತಪನೇನ ಚ ಖೇಚರಃ॥ 1-32-18 (1596) 
ಉಲೂಕಶ್ವಸನಾಭ್ಯಾಂ ಚ ನಿಮೇಷೇಣ ಚ ಪಕ್ಷಿರಾಟ್।
ಪ್ರರುಜೇನ ಚ ಸಂಗ್ರಾಮಂ ಚಕಾರ ಪುಲಿನೇನ ಚ॥ 1-32-19 (1597) 
ತಾನ್ಪಕ್ಷನಖತುಂಡಾಗ್ರೈರಭಿನದ್ವಿನತಾಸುತಃ।
ಯುಗಾಂತಕಾಲೇ ಸಂಕ್ರುದ್ಧಃ ಪಿನಾಕೀವ ಪರಂತಪ॥ 1-32-20 (1598) 
ಮಹಾಬಲಾ ಮಹೋತ್ಸಾಹಾಸ್ತೇನ ತೇ ಬಹುಧಾ ಕ್ಷತಾಃ।
ರೇಜುರಭ್ರಘನಪ್ರಖ್ಯಾ ರುಧಿರೌಘಪ್ರವರ್ಷಿಣಃ॥ 1-32-21 (1599) 
ತಾನ್ಕೃತ್ವಾ ಪತಗಶ್ರೇಷ್ಠಃ ಸರ್ವಾನುತ್ಕ್ರಾಂತಜೀವಿತಾನ್।
ಅತಿಕ್ರಾಂತೋಽಮೃತಸ್ಯಾರ್ಥೇ ಸರ್ವತೋಽಗ್ನಿಮಪಶ್ಯತ॥ 1-32-22 (1600) 
ಆವೃಣ್ವಾನಂ ಮಹಾಜ್ವಾಲಮರ್ಚಿರ್ಭಿಃ ಸರ್ವತೋಽಂಬರಂ।
ದಹಂತಮಿವ ತೀಕ್ಷ್ಣಾಂಶುಂ ಚಂಡವಾಯುಸಮೀರಿತಂ॥ 1-32-23 (1601) 
`ನಭಃ ಸ್ಪೃಶಂತಂ ಜ್ವಾಲಾಭಿಃ ಸರ್ವಭೂತಭಯಂಕರಂ।'
ತತೋ ನವತ್ಯಾ ನವತೀರ್ಮುಖಾನಾಂ 
ಕೃತ್ವಾ ಮಹಾತ್ಮಾ ಗರುಡಸ್ತರಸ್ವೀ।
ನದೀಃ ಸಮಾಪೀಯ ಮುಖೈಸ್ತತಸ್ತೈಃ
ಸುಶೀಘ್ರಮಾಗಂಯ ಪುನರ್ಜವೇನ॥  1-32-24 (1602) 
ಜ್ವಲಂತಮಗ್ನಿಂ ತಮಮಿತ್ರತಾಪನಃ
ಸಮಾಸ್ತರತ್ಪತ್ರರಥೋ ನದೀಭಿಃ। 
ತತಃ ಪ್ರಚಕ್ರೇ ವಪುರನ್ಯದಲ್ಪಂ
ಪ್ರವೇಷ್ಟುಕಾಮೋಽಗ್ನಿಮಭಿಪ್ರಶಾಂಯ॥ ॥  1-32-25 (1603) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ದ್ವಾತ್ರಿಂಶೋಽಧ್ಯಾಯಃ॥ 32 ॥

Mahabharata - Adi Parva - Chapter Footnotes

1-32-3 ಭೌಮನಃ ವಿಶ್ವಕರ್ಮಾ॥ 1-32-4 ವಿನಿಹತಃ ಮೃತಕಲ್ಪಃ ಕೃತಃ॥ 1-32-9 ಅಪೋವಾಹ ಅಪಸಾರಿತವಾನ್॥ 1-32-24 ನವತ್ಯಾಃ ನವತೀಃ ಶತಾಧಿಕಾಷ್ಟಸಾಹಸ್ರೀಃ॥ 1-32-25 ಸಮಾಸ್ತರತ್ ಆಚ್ಛಾದಿತವಾನ್ ಶಾಮಿತವಾನಿತ್ಯರ್ಥಃ॥ ದ್ವಾತ್ರಿಂಶೋಽಧ್ಯಾಯಃ॥ 32 ॥



ಆದಿಪರ್ವ - ಅಧ್ಯಾಯ 033

॥ ಶ್ರೀಃ ॥

1.33. ಅಧ್ಯಾಯಃ 033 

Mahabharata - Adi Parva - Chapter Topics

ಅಮೃತಸಮೀಪೇ ಗರುಡಸ್ಯ ಗಮನಂ॥ 1 ॥ ಅಮೃತಂ ಗೃಹೀತ್ವಾ ಗಚ್ಛತೋ ಗರುಡಸ್ಯ ವಿಷ್ಣುದರ್ಶನಂ॥ 2 ॥ ವಿಷ್ಣುಗರುಡಯೋಃ ಪರಸ್ಪರಂ ವರದಾನಂ॥ 3 ॥ ಗರುಡಸ್ಯ ಸುಪರ್ಣನಾಮಪ್ರಾಪ್ತಿಃ॥ 4 ॥

Mahabharata - Adi Parva - Chapter Text

1-33-0 (1604) 
ಸೌತಿರುವಾಚ। 1-33-0x (147) 
ಜಾಂಬೂನದಮಯೋ ಭೂತ್ವಾ ಮರೀಚಿನಿಕರೋಜ್ಜ್ವಲಃ।
ಪ್ರವಿವೇಶ ಬಲಾತ್ಪಕ್ಷೀ ವಾರಿವೇಗ ಇವಾರ್ಣವಂ॥ 1-33-1 (1605) 
ಸ ಚಕ್ರಂ ಕ್ಷುರಪರ್ಯಂತಮಪಶ್ಯದಮೃತಾಂತಿಕೇ।
ಪರಿಭ್ರಮಂತಮನಿಶಂ ತೀಕ್ಷ್ಣಧಾರಮಯಸ್ಮಯಂ॥ 1-33-2 (1606) 
ಜ್ವಲನಾರ್ಕಪ್ರಭಂ ಘೋರಂ ಛೇದನಂ ಸೋಮಹಾರಿಣಾಂ।
ಘೋರರೂಪಂ ತದತ್ಯರ್ಥಂ ಯಂತ್ರಂ ದೇವೈಃ ಸುನಿರ್ಮಿತಂ॥ 1-33-3 (1607) 
ತಸ್ಯಾಂತರಂ ಸ ದೃಷ್ಟ್ವೈ ಪರ್ಯವರ್ತತ ಖೇಚರಃ।
ಅರಾಂತರೇಣಾಭ್ಯಪತತ್ಸಂಕ್ಷಿಪ್ಯಾಂಗಂ ಕ್ಷಣೇನ ಹ॥ 1-33-4 (1608) 
ಅಧಶ್ಚಕ್ರಸ್ಯ ಚೈವಾತ್ರ ದೀಪ್ತಾನಲಸಮದ್ವ್ಯುತೀ।
ವಿದ್ಯುಜ್ಜಿಹ್ವೌ ಮಹಾವೀರ್ಯೌ ದೀಪ್ತಾಸ್ಯೌ ದೀಪ್ತಲೋಚನೌ॥ 1-33-5 (1609) 
ಚಕ್ಷುರ್ವಿಷೌ ಮಹಾಘೋರೌ ನಿತ್ಯಂ ಕ್ರುದ್ಧೌ ತರಸ್ವಿನೌ।
ಅಮೃತಸ್ಯೈವ ರಕ್ಷಾರ್ಥಂ ದದರ್ಶ ಭುಜಗೋತ್ತಮೌ॥ 1-33-6 (1610) 
ಸದಾ ಸಂರಬ್ಧನಯನೌ ಸದಾ ಚಾನಿಮಿಷೇಕ್ಷಣೌ।
ತಯೋರೇಕೋಽಪಿ ಯಂ ಪಶ್ಯೇತ್ಸ ತೂರ್ಣಂ ಭಸ್ಮಸಾದ್ಭವೇತ್॥ 1-33-7 (1611) 
`ತೌ ದೃಷ್ಟ್ವಾ ಸಹಸಾ ಖೇದಂ ಜಗಾಮ ವಿನತಾತ್ಮಜಃ।
ಕಥಮೇತೌ ಮಹಾವೀರ್ಯೌ ಜೇತವ್ಯೌ ಹರಿಭೋಜಿನೌ॥ 1-33-8 (1612) 
ಇತಿ ಸಂಚಿಂತ್ಯ ಗರುಡಸ್ತಯೋಸ್ತೂರ್ಣಂ ನಿರಾಕರಃ।'
ತಯೋಶ್ಚಕ್ಷೂಂಷಿ ರಜಸಾ ಸುಪರ್ಣಃ ಸಹಸಾಽಽವೃಣೋತ್। 
ತಾಭ್ಯಾಮದೃಷ್ಟರೂಪೋಽಸೌ ಸರ್ವತಃ ಸಮತಾಡಯತ್॥  1-33-9 (1613) 
ತಯೋರಂಗೇ ಸಮಾಕ್ರಂಯ ವೈನತೇಯೋಽಂತರಿಕ್ಷಗಃ।
ಆಚ್ಛಿನತ್ತರಸಾ ಮಧ್ಯೇ ಸೋಮಮಭ್ಯದ್ರವತ್ತತಃ॥ 1-33-10 (1614) 
ಸಮುತ್ಪಾಟ್ಯಾಮೃತಂ ತತ್ರ ವೈನತೇಯಸ್ತತೋ ಬಲೀ।
ಉತ್ಪಪಾತ ಜವೇನೈವ ಯಂತ್ರಮುನ್ಮಥ್ಯ ವೀರ್ಯವಾನ್॥ 1-33-11 (1615) 
ಅಪೀತ್ವೈವಾಮೃತಂ ಪಕ್ಷೀ ಪರಿಗೃಹ್ಯಾಶು ನಿಃಸೃತಃ।
ಆಗಚ್ಛದಪರಿಶ್ರಾಂತ ಆವಾರ್ಯಾರ್ಕಪ್ರಭಾಂ ತತಃ॥ 1-33-12 (1616) 
ವಿಷ್ಣುನಾ ಚ ತದಾಕಾಶೇ ವೈನತೇಯಃ ಸಮೇಯಿವಾನ್।
ತಸ್ಯ ನಾರಾಯಣಸ್ತುಷ್ಟಸ್ತೇನಾಲೌಲ್ಯೇನ ಕರ್ಮಣಾ॥ 1-33-13 (1617) 
ತಮುವಾಚಾವ್ಯಯೋ ದೇವೋ ವರದೋಽಸ್ಮೀತಿ ಖೇಚರಂ।
ಸ ವವ್ರೇ ತವ ತಿಷ್ಠೇಯಮುಪರೀತ್ಯಂತರಿಕ್ಷಗಃ॥ 1-33-14 (1618) 
ಉವಾಚ ಚೈನಂ ಭೂಯೋಽಪಿ ನಾರಾಯಣಮಿದಂ ವಚಃ।
ಅಜರಶ್ಚಾಮರಶ್ಚ ಸ್ಯಾಮಮೃತೇನ ವಿನಾಽಪ್ಯಹಂ॥ 1-33-15 (1619) 
ಸೌತಿರುವಾಚ। 1-33-16x (148) 
ಏವಮಸ್ತ್ವಿತಿ ತಂ ವಿಷ್ಣುರುವಾಚ ವಿನತಾಸುತಂ।
ಪ್ರತಿಗೃಹ್ಯ ವನೌ ತೌ ಚ ಗರುಡೋ ವಿಷ್ಣುಮಬ್ರವೀತ್॥ 1-33-16 (1620) 
ಭವತೇಪಿ ವರಂ ದದ್ಯಾಂ ವೃಣೋತು ಭಗವಾನಪಿ।
ತಂ ವವ್ರೇ ವಾಹನಂ ವಿಷ್ಣುರ್ನರುತ್ಮಂತಂ ಮಹಾಬಲಂ॥ 1-33-17 (1621) 
ಧ್ವಜಂ ಚ ಚಕ್ರೇ ಭಗವಾನುಪರಿ ಸ್ಥಾಸ್ಯಸೀತಿ ತಂ।
ಏವಮಸ್ತ್ವಿತಿ ತಂ ದೇವಮುಕ್ತ್ವಾ ನಾರಾಯಣಂ ಖಗಃ॥ 1-33-18 (1622) 
ವವ್ರಾಜ ತರಸಾ ವೇಗಾದ್ವಾಯುಂ ಸ್ಪರ್ಧನ್ಮಹಾಜವಃ।
ತಂ ವ್ರಜಂತಂ ಖಗಶ್ರೇಷ್ಠಂ ವಜ್ರೇಣೇಂದ್ರೋಽಭ್ಯತಾಡಯತ್॥ 1-33-19 (1623) 
ಹರಂತಮಮೃತಂ ರೋಷಾದ್ಗರುಡಂ ಪಕ್ಷಿಣಾಂ ವರಂ।
ತಮುವಾಚೇಂದ್ರಮಾಕ್ರಂದೇ ಗರುಡಃ ಪತತಾಂ ವರಃ॥ 1-33-20 (1624) 
ಪ್ರಹಸಞ್ಶ್ಲಕ್ಷ್ಣಯಾ ವಾಚಾ ತಥಾ ವಜ್ರಸಮಾಹತಃ।
ಋಷೇರ್ಮಾನಂ ಕರಿಷ್ಯಾಮಿ ವಜ್ರಂ ಯಸ್ಯಾಸ್ಥಿಸಂಭವಂ॥ 1-33-21 (1625) 
ವಜ್ರಸ್ಯ ಚ ಕರಿಷ್ಯಾಮಿ ತವೈವ ಚ ಶತಕ್ರತೋ।
ಏತತ್ಪತ್ರಂ ತ್ಯಜಾಂಯೇಕಂ ಯಸ್ಯಾಂತಂ ನೋಪಲಪ್ಸ್ಯಸೇ॥ 1-33-22 (1626) 
ನ ಚ ವಜ್ರನಿಪಾತೇನ ರುಜಾ ಮೇಽಸ್ತೀಹ ಕಾಚನ।
ಏವಮುಕ್ತ್ವಾ ತತಃ ಪುತ್ರಮುತ್ಸಸರ್ಜ ಸ ಪಕ್ಷಿರಾಟ್॥ 1-33-23 (1627) 
ತದುತ್ಸೃಷ್ಟಮಭಿಪ್ರೇಕ್ಷ್ಯ ತಸ್ಯ ಪರ್ಣಮನುತ್ತಮಂ।
ಹೃಷ್ಟಾನಿ ಸರ್ಧಭೂತಾನಿ ನಾಮ ಚಕ್ರುರ್ಗರುತ್ಮತಃ॥ 1-33-24 (1628) 
ಸುರೂಪಂ ಪತ್ರಮಾಲಕ್ಷ್ಯ ಸುಪರ್ಣೋಽಯಂ ಭವತ್ವಿತಿ।
ತದ್ದೃಷ್ಟ್ವಾ ಮಹದಾಶ್ಚರ್ಯಂ ಸಹಸ್ರಾಕ್ಷಃ ಪುರಂದರಃ। 
ಖಗೋ ಮಹದಿದಂ ಭೂತಮಿತಿ ಮತ್ವಾಽಭ್ಯಭಾಷತ॥  1-33-25 (1629) 
ಬಲಂ ವಿಜ್ಞಾತುಮಿಚ್ಛಾಮಿ ಯತ್ತೇ ಪರಮನುತ್ತಮಂ।
ಸಖ್ಯಂ ಚಾನಂತಮಿಚ್ಛಾಮಿ ತ್ವಯಾ ಸಹ ಖಗೋತ್ತಮ॥ ॥ 1-33-26 (1630) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಪರ್ವಣಿ ತ್ರಯಸ್ತ್ರಿಂಶೋಽಧ್ಯಾಯಃ॥ 33 ॥

Mahabharata - Adi Parva - Chapter Footnotes

1-33-4 ಸಂಕ್ಷಿಪ್ಯ ಅಣುತರಂ ಕೃತ್ವಾ॥ 1-33-10 ತಯೋಃ ಅಂಗೇ ದೇಹೌ ಆಚ್ಛಿನತ್ ಖಂಡಶಃ ಕೃತವಾನ್॥ 1-33-11 ಯಂತ್ರಮುನ್ಮಥ್ಯ ಅಮೃತಂ ಅಮೃತಕುಂಭಂ ಸಮುತ್ಪಾಠ್ಯ ಉತ್ಪಪಾತೇತ್ಯನ್ವಯಃ॥ 1-33-12 ಆವಾರ್ಯ ವಾರಯಿತ್ವಾ ತಿರಸ್ಕೃತ್ಯೇತ್ಯರ್ಥಃ॥ 1-33-13 ಅಲೌಲ್ಯೇನ ಅಮೃತಪಾನಲೋಭರಾಹಿತ್ಯೇನ॥ 1-33-14 ಉಪರಿ ಧ್ವಜೇ ಇತ್ಯರ್ಥಃ॥ 1-33-19 ಸ್ಪರ್ಧಾವಾನಿವಾಚರತೀತಿ ಸ್ಪರ್ಧನ್॥ 1-33-20 ಆಕ್ರಂದೇ ಕಲಕಲೇ॥ 1-33-21 ಋಷೇಃ ದಧೀಚೇಃ॥ ತ್ರಯಸ್ತ್ರಿಂಶೋಽಧ್ಯಾಯಃ॥ 33 ॥



ಆದಿಪರ್ವ - ಅಧ್ಯಾಯ 034

॥ ಶ್ರೀಃ ॥

1.34. ಅಧ್ಯಾಯಃ 034 

Mahabharata - Adi Parva - Chapter Topics

ಇಂದ್ರಸ್ಯ ಗರುಡಸಖ್ಯಲಾಭಃ॥ 1 ॥ ಇಂದ್ರಾದ್ಗರುಡಸ್ಯ ವರಲಾಭಃ॥ 2 ॥ ವಿನತಾಯಾ ದಾಸ್ಯಮೋಚನಂ॥ 3 ॥ ಸರ್ಪಾಣಾಂ ದ್ವಿಜಿಹ್ವತ್ವಪ್ರಾಪ್ತಿಃ॥ 4 ॥

Mahabharata - Adi Parva - Chapter Text

1-34-0 (1631) 
ಸೌತಿರುವಾಚ। 1-34-0x (149) 
`ಇತ್ಯೇವಮುಕ್ತೋ ಗರುಡಃ ಪ್ರತ್ಯುವಾಚ ಶಚೀಪತಿಂ'।  1-34-1 (1632) 
ಗರುಡ ಉವಾಚ।
ಸಖ್ಯಂ ಮೇಽಸ್ತು ತ್ವಯಾ ದೇವ ಯಥೇಚ್ಛಸಿ ಪುರಂದರ। 
ಬಲಂ ತು ಮಮ ಜಾನೀಹಿ ಮಹಚ್ಚಾಸಹ್ಯಮೇವ ಚ॥  1-34-1x (150) 
ಕಾಮಂ ನೈತತ್ಪ್ರಶಂಸಂತಿ ಸಂತಃ ಸ್ವಬಲಸಂಸ್ತವಂ।
`ಅನಿಮಿತ್ತಂ ಸುರಶ್ರೇಷ್ಠ ಸದ್ಯಃ ಪ್ರಾಪ್ನೋತಿ ಗರ್ಹಣಾಂ॥ 1-34-2 (1633) 
ಗುಣಸಂಕೀರ್ತನಂ ಚಾಪಿ ಪೃಷ್ಟೇನಾನ್ಯೇನ ಗೋಪತೇ।
ವಕ್ತವ್ಯಂ ನ ತು ವಕ್ತವ್ಯಂ ಸ್ವಯಮೇವ ಶತಕ್ರತೋ॥'  1-34-3 (1634) 
ಸಖೇತಿ ಕೃತ್ವಾ ತು ಸಖೇ ಪೃಷ್ಟೋ ವಕ್ಷ್ಯಾಂಯಹಂ ತ್ವಯಾ।
ನ ಹ್ಯಾತ್ಮಸ್ತವಸಂಯುಕ್ತಂ ವಕ್ತವ್ಯಮನಿಮಿತ್ತತಃ॥ 1-34-4 (1635) 
ಸಪರ್ವತವನಾಮುರ್ವೀಂ ಸಸಾಗರಜಲಾಮಿಮಾಂ।
ವಹೇ ಪಕ್ಷೇಣ ವೈ ಶಕ್ರ ತ್ವಾಮಪ್ಯತ್ರಾವಲಂಬಿನಂ॥ 1-34-5 (1636) 
ಸರ್ವಾನ್ಸಂಪಿಂಡಿತಾನ್ವಾಪಿ ಲೋಕಾನ್ಸಸ್ಥಾಣುಜಂಗಮಾನ್।
ವಹೇಯಮಪರಿಶ್ರಾಂತೋ ವಿದ್ಧೀದಂ ಮೇ ಮಹದ್ಬಲಂ॥ 1-34-6 (1637) 
ಸೌತಿರುವಾಚ। 1-34-7x (151) 
ಇತ್ಯುಕ್ತವಚನಂ ವೀರಂ ಕಿರೀಟೀ ಶ್ರೀಮತಾಂ ವರಃ।
ಆಹ ಶೌನಕ ದೇವೇಂದ್ರಃ ಸರ್ವಲೋಕಹಿತಃ ಪ್ರಭುಃ॥ 1-34-7 (1638) 
ಏವಮೇವ ಯಥಾತ್ಥ ತ್ವಂ ಸರ್ವಂ ಸಂಭಾವ್ಯತೇ ತ್ವಯಿ।
ಸಂಗೃಹ್ಯತಾಮಿದಾನೀಂ ಮೇ ಸಖ್ಯಮತ್ಯಂತಮುತ್ತಮಂ॥ 1-34-8 (1639) 
ನ ಕಾರ್ಯಂ ಯದಿ ಸೋಮೇನ ಮಮ ಸೋಮಃ ಪ್ರದೀಯತಾಂ।
ಅಸ್ಮಾಂಸ್ತೇ ಹಿ ಪ್ರಬಾಧೇಯುರ್ಯೇಭ್ಯೋ ದದ್ಯಾದ್ಭವಾನಿಮಂ॥ 1-34-9 (1640) 
ಗರುಡ ಉವಾಚ। 1-34-10x (152) 
ಕಿಂಚಿತ್ಕಾರಣಮುದ್ದಿಶ್ಯ ಸೋಮೋಽಯಂ ನೀಯತೇ ಮಯಾ।
ನ ದಾಸ್ಯಾಮಿ ಸಮಾಪಾತುಂ ಸೋಮಂ ಕಸ್ಮೈಚಿದಪ್ಯಹಂ॥ 1-34-10 (1641) 
ಯತ್ರೇಮಂ ತು ಸಹಸ್ರಾಕ್ಷ ನಿಕ್ಷಿಪೇಯಮಹಂ ಸ್ವಯಂ।
ತ್ವಮಾದಾಯ ತತಸ್ತೃರ್ಣಂ ಹರೇಥಾಸ್ತ್ರಿದಿವೇಶ್ವರ॥ 1-34-11 (1642) 
ಶಕ್ರ ಉವಾಚ। 1-34-12x (153) 
ವಾಕ್ಯೇನಾನೇನ ತುಷ್ಟೋಽಹಂ ಯತ್ತ್ವಯೋಕ್ತಮಿಹಾಂಡಜ।
ಯಮಿಚ್ಛಸಿ ವರಂ ಮತ್ತಸ್ತಂ ಗೃಹಾಣ ಖಗೋತ್ತಮ॥ 1-34-12 (1643) 
ಸೌತಿರುವಾಚ। 1-34-13x (154) 
ಇತ್ಯುಕ್ತಃ ಪ್ರತ್ಯುವಾಚೇದಂ ಕದ್ರೂಪುತ್ರಾನನುಸ್ಮರನ್।
ಭವೇಯುರ್ಭುಜಗಾಃ ಶಕ್ರ ಮಮ ಭಕ್ಷ್ಯಾ ಮಹಾಬಲಾಃ॥ 1-34-13 (1644) 
ಗರುಡ ಉವಾಚ। 1-34-14x (155) 
ಈಶೋಽಹಮಪಿ ಸರ್ವಸ್ಯ ಕರಿಷ್ಯಾಮಿ ತು ತೇಽರ್ಥಿತಾಂ।
ಭವೇಯುರ್ಭುಜಗಾಃ ಶಕ್ರ ಮಮ ಭಕ್ಷ್ಯಾ ಮಹಾಬಲಾಃ॥ 1-34-14 (1645) 
ಸೌತಿರುವಾಚ। 1-34-15x (156) 
ತಥೇತ್ಯುಕ್ತ್ವಾಽನ್ವಗಚ್ಛತ್ತಂ ತತೋ ದಾನವಸೂದನಃ।
ದೇವದೇವಂ ಮಹಾತ್ಮಾನಂ ಯೋಗಿನಾಮೀಶ್ವರಂ ಹರಿಂ॥ 1-34-15 (1646) 
ಸ ಚಾನ್ವಮೋದತ್ತಂ ಚಾರ್ಥಂ ಯಥೋಕ್ತಂ ಗರುಡೇನ ವೈ।
ಇದಂ ಭೂಯೋ ವಚಃ ಪ್ರಾಹ ಭಗವಾಂಸ್ತ್ರಿದಶೇಶ್ವರಃ॥ 1-34-16 (1647) 
ಹರಿಷ್ಯಾಮಿ ವಿನಿಕ್ಷಿಪ್ತಂ ಸೋಮಮಿತ್ಯನುಭಾಷ್ಯ ತಂ।
ಆಜಗಾಮ ತತಸ್ತೂರ್ಣಂ ಸುಪರ್ಣೀ ಮಾತುರಂತಿಕಂ॥ 1-34-17 (1648) 
`ವಿನಯಾವನತೋ ಭೂತ್ವಾ ವಚನಂ ಚೇದಮಬ್ರವೀತ್।
ಇದಮಾನೀತಮಮೃತಂ ದೇವಾನಾಂ ಭವನಾನ್ಮಯಾ॥ 1-34-18 (1649) 
ಪ್ರಶಾಧಿ ಕಿಮಿತೋ ಮಾತಃ ಕರಿಷ್ಯಾಮಿ ಶುಭವ್ರತೇ।  1-34-19 (1650) 
ವಿನತೋವಾಚ।
ಪರಿತುಷ್ಟಾಽಹಮೇತೇನ ಕರ್ಮಣಾ ತವ ಪುತ್ರಕ॥  1-34-19x (157) 
ಅಜರಶ್ಚಾಭರಶ್ಚೈವ ದೇವಾನಾಂ ಸುಪ್ರಿಯೋ ಭವ।  1-34-20 (1651) 
ಸೌತಿರುವಾಚ।'
ಅಥ ಸರ್ಪಾನುವಾಚೇದಂ ಸರ್ವಾನ್ಪರಮಹೃಷ್ಟವತ್।  1-34-20x (158) 
ಗರುಡ ಉವಾಚ।
ಇದಮಾನೀತಮಮೃತಂ ನಿಕ್ಷೇಪ್ಸ್ಯಾಮಿ ಕುಶೇಷು ವಃ॥  1-34-20x (159) 
ಸ್ನಾತಾ ಮಂಗಲಸಂಯುಕ್ತಾಸ್ತತಃ ಪ್ರಾಶ್ನೀತ ಪನ್ನಗಾಃ।
ಭವದ್ಭಿರಿದಮಾಸೀನೈರ್ಯದುಕ್ತಂ ತದ್ವಚಸ್ತದಾ॥ 1-34-21 (1652) 
ಅದಾಸೀ ಚೈವ ಮಾತೇಯಮದ್ಯಪ್ರಭೃತಿ ಚಾಸ್ತು ಮೇ।
ಯಥೋಕ್ತಂ ಭವತಾಮೇತದ್ವಚೋ ಮೇ ಪ್ರತಿಪಾದಿತಂ॥ 1-34-22 (1653) 
ಸೌತಿರುವಾಚ। 1-34-23x (160) 
ತತಃ ಸ್ನಾತುಂ ಗತಾಃ ಸರ್ಪಾಃ ಪ್ರತ್ಯುಕ್ತ್ವಾ ತಂ ತಥೇತ್ಯುತ।
ಶಕ್ರೋಽಪ್ಯಮೃತಮಾಕ್ಷಿಪ್ಯ ಜಗಾಮ ತ್ರಿದಿವಂ ಪುನಃ॥ 1-34-23 (1654) 
ಅಥಾಗತಾಸ್ತಮುದ್ದೇಶಂ ಸರ್ಪಾಃ ಸೋಮಾರ್ಥಿನಸ್ತದಾ।
ಸ್ನಾತಾಶ್ಚ ಕುತಜಪ್ಯಾಶ್ಚ ಪ್ರಹೃಷ್ಟಾಃ ಕೃತಮಂಗಲಾಃ॥ 1-34-24 (1655) 
`ಪರಸ್ಪರಕೃತದ್ವೇಷಾಃ ಸೋಮಪ್ರಾಶನಕರ್ಮಣಿ।
ಅಹಂ ಪೂರ್ವಮಹಂ ಪೂರ್ವಮಿತ್ಯುಕ್ತ್ವಾ ತೇ ಸಮಾದ್ರವನ್॥'  1-34-25 (1656) 
ಯತ್ರೈತದಮೃತಂ ಚಾಪಿ ಸ್ಥಾಪಿತಂ ಕುಶಸಂಸ್ತರೇ।
ತದ್ವಿಜ್ಞಾಯ ಹೃತಂ ಸರ್ಪಾಃ ಪ್ರತಿಮಾಯಾಕೃತಂ ಚ ತತ್॥ 1-34-26 (1657) 
ಸೋಮಸ್ಥಾನಮಿದಂ ಚೇತಿ ದರ್ಭಾಂಸ್ತೇ ಲಿಲಿಹುಸ್ತದಾ।
ತತೋ ದ್ವಿಧಾ ಕೃತಾ ಜಿಹ್ವಾಃ ಸರ್ಪಾಣಾಂ ತೇನ ಕರ್ಮಣಾ॥ 1-34-27 (1658) 
ಅಭವಂಶ್ಚಾಮೃತಸ್ಪರ್ಶಾದ್ದರ್ಭಾಸ್ತೇಽಥ ಪವಿತ್ರಿಣಃ।
`ನಾಗಾಶ್ಚ ವಂಚಿತಾ ಭೂತ್ವಾ ವಿಸೃಜ್ಯ ವಿನತಾಂ ತತಃ। 
ವಿಷಾದಮಗಮಂಸ್ತೀವ್ರಂ ಗರುಡಸ್ಯ ಬಲಾತ್ಪ್ರಭೋ॥'  1-34-28 (1659) 
ಏವಂ ತದಮೃತಂ ತೇನ ಹೃತಮಾಹೃತಮೇವ ಚ।
ದ್ವಿಜಿಹ್ವಾಶ್ಚ ಕೃತಾಃ ಸರ್ಪಾ ಗರುಡೇನ ಮಹಾತ್ಮನಾ॥ 1-34-29 (1660) 
ತತಃ ಸುಪರ್ಣಃ ಪರಮಪ್ರಹರ್ಷವಾ-
ನ್ವಿಹೃತ್ಯ ಮಾತ್ರಾ ಸಹ ತತ್ರ ಕಾನನೇ। 
ಭುಜಂಗಭಕ್ಷಃ ಪರಮಾರ್ಚಿತಃ ಖಗೈ-
ರಹೀನಕೀರ್ತಿರ್ವಿನತಾಮನಂದಯತ್॥  1-34-30 (1661) 
ಇಮಾಂ ಕಥಾಂ ಯಃ ಶೃಣುಯಾನ್ನರಃ ಸದಾ
ಪಠೇತ ವಾ ದ್ವಿಜಗಣಮುಖ್ಯಸಂಸದಿ। 
ಅಸಂಶಯಂ ತ್ರಿದಿವಮಿಯಾತ್ಸ ಪುಣ್ಯಭಾ-
ಙ್ಮಹಾತ್ಮನಃ ಪತಗಪತೇಃ ಪ್ರಕೀರ್ತನಾತ್॥ ॥  1-34-31 (1662) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಚತುಸ್ತ್ರಿಂಶೋಽಧ್ಯಾಯಃ॥ 34 ॥

Mahabharata - Adi Parva - Chapter Footnotes

1-34-6 ಸಂಪಿಂಡಿತಾನ್ ಏಕೀಕೃತಾನ್। ಸ್ಥಾಣು ಸ್ಥಾವರಂ॥ 1-34-7 ಕಿರೀಟೀ ಇಂದ್ರಃ॥ 1-34-13 ಉಪಧಿಕೃತಂ ಛಲಕೃತಂ॥ 1-34-14 ಈಶಃ ಸಮರ್ಥಃ। ಅರ್ಥಿತಾಂ ಅನ್ಯಸ್ಮೈ ಅಮೃತಂ ನ ದೇಯಮಿತ್ಯರ್ಥೇಪ್ಸುತಾಂ॥ 1-34-17 ಅನುಭಾಷ್ಯ ಹೇ ಗರುಡೇತಿ ಸಂಬೋಧ್ಯ॥ 1-34-20 ಇದಂ ವಃ ಯುಷ್ಮಾಕಮಮೃತಂ ನ ತು ಮಮ॥ 1-34-26 ಪ್ರತಿಮಾಯಾಕೃತಂ ಯಥಾ ದಾಸ್ಯಂ ಮಾಯಾಕೃತಂ ತಥಾ ಅಮೃತದಾನಮಪಿ ಇತರೇಣ ಕೃತಮಿತ್ಯರ್ಥಃ॥ ಚತುಸ್ತ್ರಿಂಶೋಽಧ್ಯಾಯಃ॥ 34 ॥



ಆದಿಪರ್ವ - ಅಧ್ಯಾಯ 035

॥ ಶ್ರೀಃ ॥

1.35. ಅಧ್ಯಾಯಃ 035 

Mahabharata - Adi Parva - Chapter Topics

ಸರ್ಪನಾಮಕಥನಂ॥ 1 ॥

Mahabharata - Adi Parva - Chapter Text

1-35-0 (1663) 
ಶೌನಕ ಉವಾಚ। 1-35-0x (161) 
ಭುಜಂಗಮಾನಾಂ ಶಾಪಸ್ಯ ಮಾತ್ರಾ ಚೈವ ಸುತೇನ ಚ।
ವಿನತಾಯಾಸ್ತ್ವಯಾ ಪ್ರೋಕ್ತಂ ಕಾರಣಂ ಸೂತನಂದನ॥ 1-35-1 (1664) 
ವರಪ್ರದಾನಂ ಭರ್ತ್ರಾ ಚ ಕದ್ರೂವಿನತಯೋಸ್ತಥಾ।
ನಾಮನೀ ಚೈವ ತೇ ಪ್ರೋಕ್ತೇ ಪಕ್ಷಿಣೋರ್ವೈನತೇಯಯೋಃ॥ 1-35-2 (1665) 
ಪನ್ನಗಾನಾಂ ತು ನಾಮಾನಿ ನ ಕೀತರ್ಯಸಿ ಸೂತಜ।
ಪ್ರಾಧಾನ್ಯೇನಾಪಿ ನಾಮಾನಿ ಶ್ರೋತುಮಿಚ್ಛಾಮಹೇ ವಯಂ॥ 1-35-3 (1666) 
ಸೌತಿರುವಾಚ। 1-35-4x (162) 
ಬಹುತ್ವಾನ್ನಾಮಧೇಯಾನಿ ಪನ್ನಗಾನಾಂ ತಪೋಧನ।
ನ ಕೀರ್ತಯಿಷ್ಯೇ ಸರ್ವೇಷಾಂ ಪ್ರಾಧಾನ್ಯೇನ ತು ಮೇ ಶೃಣು॥ 1-35-4 (1667) 
ಶೇಷಃ ಪ್ರಥಮತೋ ಜಾತೋ ವಾಸುಕಿಸ್ತದನಂತರಂ।
ಐರಾವತಸ್ತಕ್ಷಕಶ್ಚ ಕರ್ಕೋಟಕಧನಂಜಯೌ॥ 1-35-5 (1668) 
ಕಾಲಿಯೋ ಮಣಿನಾಗಶ್ಚ ನಾಗಶ್ಚಾಪೂರಣಸ್ತಥಾ।
ನಾಗಸ್ತಥಾ ಪಿಂಜರಕ ಏಲಾಪತ್ರೋಽಥ ವಾಮನಃ॥ 1-35-6 (1669) 
ನೀಲಾನೀಲೌ ತಥಾ ನಾಗೌ ಕಲ್ಮಾಷಶಬಲೌ ತಥಾ।
ಆರ್ಯಕಶ್ಚೋಗ್ರಕಶ್ಚೈವ ನಾಗಃ ಕಲಶಪೋತಕಃ॥ 1-35-7 (1670) 
ಸುಮನಾಖ್ಯೋ ದಧಿಮುಖಸ್ತಥಾ ವಿಮಲಪಿಂಡಕಃ।
ಆಪ್ತಃ ಕೋಟರಕಶ್ಚೈವ ಶಂಖೋ ವಾಲಿಶಿಖಸ್ತಥಾ॥ 1-35-8 (1671) 
ನಿಷ್ಟಾನಕೋ ಹೇಮಗುಹೋ ನಹುಷಃ ಪಿಂಗಲಸ್ತಥಾ।
ಬಾಹ್ಯಕರ್ಣೋ ಹಸ್ತಿಪದಸ್ತಥಾ ಮುದ್ಗರಪಿಂಡಕಃ॥ 1-35-9 (1672) 
ಕಂಬಲಾಶ್ವತರೌ ಚಾಪಿ ನಾಗಃ ಕಾಲೀಯಕಸ್ತಥಾ।
ವೃತ್ತಸಂವರ್ತಕೌ ನಾಗೌ ದ್ವೌ ಚ ಪದ್ಮಾವಿತಿ ಶ್ರುತೌ॥ 1-35-10 (1673) 
ನಾಗಃ ಶಂಖಮುಖಶ್ಚೈವ ತಥಾ ಕೂಷ್ಮಾಂಡಕೋಽಪರಃ।
ಕ್ಷೇಮಕಶ್ಚ ತಥಾ ನಾಗೋ ನಾಗಃ ಪಿಂಡಾರಕಸ್ತಥಾ॥ 1-35-11 (1674) 
ಕರವೀರಃ ಪುಷ್ಪದಂಷ್ಟ್ರೋ ಬಿಲ್ವಕೋ ಬಿಲ್ವಪಾಂಡುರಃ।
ಮೂಷಕಾದಃ ಶಂಖಶಿರಾಃ ಪೂರ್ಣಭದ್ರೋ ಹರಿದ್ರಕಃ॥ 1-35-12 (1675) 
ಅಪರಾಜಿತೋ ಜ್ಯೋತಿಕಶ್ಚ ಪನ್ನಗಃ ಶ್ರೀವಹಸ್ತಥಾ।
ಕೌರವ್ಯೋ ಧೃತರಾಷ್ಟ್ರಶ್ಚ ಶಂಖಪಿಂಡಶ್ಚ ವೀರ್ಯವಾನ್॥ 1-35-13 (1676) 
ವಿರಜಾಶ್ಚ ಸುಬಾಹುಶ್ಚ ಶಾಲಿಪಿಂಡಶ್ಚ ವೀರ್ಯವಾನ್।
ಹಸ್ತಿಪಿಂಡಃ ಪಿಠರಕಃ ಸುಮುಖಃ ಕೌಣಪಾಶನಃ॥ 1-35-14 (1677) 
ಕುಠಱಃ ಕುಂಜರಶ್ಚೈವ ತಥಾ ನಾಗಃ ಪ್ರಭಾಕರಃ।
ಕುಮುದಃ ಕುಮುದಾಕ್ಷಶ್ಚ ತಿತ್ತಿರಿರ್ಹಲಿಕಸ್ತಥಾ॥ 1-35-15 (1678) 
ಕರ್ದಮಶ್ಚ ಮಹಾನಾಗೋ ನಾಗಶ್ಚ ಬಹುಮೂಲಕಃ।
ಕರ್ಕರಾಕರ್ಕರೌ ನಾಗೌ ಕುಂಡೋದರಮಹೋದರೌ॥ 1-35-16 (1679) 
ಏತೇ ಪ್ರಾಧಾನ್ಯತೋ ನಾಗಾಃ ಕೀರ್ತಿತಾ ದ್ವಿಜಸತ್ತಮ।
ಬಹುತ್ವಾನ್ನಾಮಧೇಯಾನಾಮಿತರೇ ನಾನುಕೀರ್ತಿತಾಃ॥ 1-35-17 (1680) 
ಏತೇಷಾಂ ಪ್ರಸವೋ ಯಶ್ಚ ಪ್ರಸವಸ್ಯ ಚ ಸಂತತಿಃ।
ಅಸಂಖ್ಯೇಯೇತಿ ಮತ್ತ್ವಾ ತಾನ್ನ ಬ್ರವೀಮಿ ತಪೋಧನ॥ 1-35-18 (1681) 
ಬಹೂನೀಹ ಸಹಸ್ರಾಣಿ ಪ್ರಯುತಾನ್ಯರ್ಬುದಾನಿ ಚ।
ಅಶಕ್ಯಾನ್ಯೇವ ಸಂಖ್ಯಾತುಂ ಪನ್ನಗಾನಾಂ ತಪೋಧನ॥ ॥ 1-35-19 (1682) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಪಂಚತ್ರಿಂಶೋಽಧ್ಯಾಯಃ॥ 35 ॥

Mahabharata - Adi Parva - Chapter Footnotes

1-35-1 ಭುಜಂಗಮಾನಾಂ ಮಾತ್ರಾ ಶಾಪೋ ದತ್ತಸ್ತಸ್ಯ ಕಾರಣಂ ಅವಜ್ಞಯಾ ಮಾತುರಾಜ್ಞಾಕಾರಿತ್ವಂ। ವಿನತಾಯಾಃ ಸುತೇನ ಅರುಣೇನ ಶಾಪೋ ದತ್ತಸ್ತಸ್ಯ ಕಾರಣಂ ಸಪತ್ನೀರ್ಷ್ಯಾ॥ ಪಂಚತ್ರಿಂಶೋಽಧ್ಯಾಯಃ॥ 35 ॥



ಆದಿಪರ್ವ - ಅಧ್ಯಾಯ 036

॥ ಶ್ರೀಃ ॥

1.36. ಅಧ್ಯಾಯಃ 036 

Mahabharata - Adi Parva - Chapter Topics

ಶೇಷಸ್ಯ ಬ್ರಹ್ಮಣೋ ವರಲಾಭಃ ಪೃಥ್ವೀಧಾರಣಾಜ್ಞಾ ಚ॥ 1 ॥

Mahabharata - Adi Parva - Chapter Text

1-36-0 (1683) 
ಶೌನ ಉವಾಚ। 1-36-0x (163) 
ಆಖ್ಯಾತಾ ಭುಜಗಾಸ್ತಾತ ವೀರ್ಯವಂತೋ ದುರಾಸದಾಃ।
ಶಾಪಂ ತಂ ತೇಽಭಿವಿಜ್ಞಾಯ ಕೃತವಂತಃ ಕಿಮುತ್ತರಂ॥ 1-36-1 (1684) 
ಸೌತಿರುವಾಚ। 1-36-2x (164) 
ತೇಷಾಂ ತು ಭಗವಾಂಛೇಷಃ ಕದ್ರೂಂ ತ್ಯಕ್ತ್ವಾ ಮಹಾಯಶಾಃ।
ಉಗ್ರಂ ತಪಃ ಸಮಾತಸ್ಥೇ ವಾಯುಭಕ್ಷೋ ಯತವ್ರತಃ॥ 1-36-2 (1685) 
ಗಂಧಮಾದನಮಾಸಾದ್ಯ ಬದರ್ಯಾಂ ಚ ತಪೋರತಃ।
ಗೋಕರ್ಣೇ ಪುಷ್ಕರಾರಣ್ಯೇ ತಥಾ ಹಿಮವತಸ್ತಟೇ॥ 1-36-3 (1686) 
ತೇಷು ತೇಷು ಚ ಪುಣ್ಯೇಷು ತೀರ್ಥೇಷ್ವಾಯತನೇಷು ಚ।
ಏಕಾಂತಶೀಲೋ ನಿಯತಃ ಸತತಂ ವಿಜಿತೇಂದ್ರಿಯಃ॥ 1-36-4 (1687) 
ತಪ್ಯಮಾನಂ ತಪೋ ಘೋರಂ ತಂ ದದರ್ಶ ಪಿತಾಮಹಃ।
ಸಂಶುಷ್ಕಮಾಂಸತ್ವಕ್ಸ್ನಾಯುಂ ಜಟಾಚೀರಧರಂ ಮುನಿಂ॥ 1-36-5 (1688) 
ತಮಬ್ರವೀತ್ಸತ್ಯಧೃತಿಂ ತಪ್ಯಮಾನಂ ಪಿತಾಮಹಃ।
ಕಿಮಿದಂ ಕುರುಷೇ ಶೇಷ ಪ್ರಜಾನಾಂ ಸ್ವಸ್ತಿ ವೈ ಕುರು॥ 1-36-6 (1689) 
ತ್ವಂ ಹಿ ತೀವ್ರೇಣ ತಪಸಾ ಪ್ರಜಾಸ್ತಾಪಯಸೇಽನಘ।
ಬ್ರೂಹಿ ಕಾಮಂ ಚ ಮೇ ಶೇಷ ಯಸ್ತೇ ಹೃದಿ ವ್ಯವಸ್ಥಿತಃ॥ 1-36-7 (1690) 
ಶೇಷ ಉವಾಚ। 1-36-8x (165) 
ಸೋದರ್ಯಾ ಮಮ ಸರ್ವೇ ಹಿ ಭ್ರಾತರೋ ಮಂದಚೇತಸಃ।
ಸಹ ತೈರ್ನೋತ್ಸಹೇ ವಸ್ತುಂ ತದ್ಭವಾನನುಮನ್ಯತಾಂ॥ 1-36-8 (1691) 
ಅಭ್ಯಸೂಯಂತಿ ಸತತಂ ಪರಸ್ಪರಮಮಿತ್ರವತ್।
ತತೋಽಹಂ ತಪ ಆತಿಷ್ಠೇ ನೈತನ್ಪಶ್ಯೇಯಮಿತ್ಯುತ॥ 1-36-9 (1692) 
ನ ಮರ್ಷಯಂತಿ ಸಸುತಾಂ ಸತತಂ ವಿನತಾಂ ಚ ತೇ।
ಅಸ್ಮಾಕಂ ಚಾಪರೋ ಭ್ರಾತಾ ವೈನತೇಯೋಽಂತರಿಕ್ಷಗಃ॥ 1-36-10 (1693) 
ತಂ ಚ ದ್ವಿಷಂತಿ ಸತತಂ ಸ ಚಾಪಿ ಬಲವತ್ತರಃ।
ವರಪ್ರದಾನಾತ್ಸ ಪಿತುಃ ಕಶ್ಯಪಸ್ಯ ಮಹಾತ್ಮನಃ॥ 1-36-11 (1694) 
ಸೋಽಹಂ ತಪಃ ಸಮಾಸ್ಥಾಯ ಮೋಕ್ಷ್ಯಾಮೀದಂ ಕಲೇವರಂ।
ಕಥಂ ಮೇ ಪ್ರೇತ್ಯಭಾವೇಽಪಿ ನ ತೈಃ ಸ್ಯಾತ್ಸಹ ಸಂಗಮಃ॥ 1-36-12 (1695) 
ತಮೇವಂ ವಾದಿನಂ ಶೇಷಂ ಪಿತಾಮಹ ಉವಾಚ ಹ।
ಜಾನಾಮಿ ಶೇಷ ಸರ್ವೇಷಾಂ ಭ್ರಾತೄಣಾಂ ತೇ ವಿಚೇಷ್ಟಿತಂ॥ 1-36-13 (1696) 
ಮಾತುಶ್ಚಾಪ್ಯಪರಾಧಾದ್ವೈ ಭ್ರಾತೄಣಾಂ ತೇ ಮಹದ್ಭಯಂ।
ಕೃತೋಽತ್ರ ಪರಿಹಾರಶ್ಚ ಪೂರ್ವಮೇವ ಭುಜಂಗಮ॥ 1-36-14 (1697) 
ಭ್ರಾತೄಣಾಂ ತವ ಸರ್ವೇಷಾಂ ನ ಶೋಕಂ ಕರ್ತುಮರ್ಹಸಿ।
ವೃಣೀಷ್ವ ಚ ವರಂ ಮತ್ತಃ ಶೇಷ ಯತ್ತೇಽಭಿಕಾಂಕ್ಷಿತಂ॥ 1-36-15 (1698) 
ದಾಸ್ಯಾಮಿ ಹಿ ವರಂ ತೇಽದ್ಯ ಪ್ರೀತಿರ್ಮೇ ಪರಮಾ ತ್ವಯಿ।
ದಿಷ್ಟ್ಯಾ ಬುದ್ಧಿಶ್ಚ ತೇ ಧರ್ಮೇ ನಿವಿಷ್ಟಾ ಪನ್ನಗೋತ್ತಮ। 
ಭೂಯೋ ಭೂಯಶ್ಚ ತೇ ಬುದ್ಧಿರ್ಧರ್ಮೇ ಭವತು ಸುಸ್ಥಿರಾ॥  1-36-16 (1699) 
ಶೇಷ ಉವಾಚ। 1-36-16x (166) 
ಏಷ ಏವ ವರೋ ದೇವ ಕಾಂಕ್ಷಿತೋ ಮೇ ಪಿತಾಮಹ।
ಧರ್ಮೇ ಮೇ ರಮತಾಂ ಬುದ್ಧಿಃ ಶಮೇ ತಪಸಿ ಚೇಶ್ವರ॥ 1-36-17 (1700) 
ಬ್ರಹ್ಮೋವಾಚ। 1-36-18x (167) 
ಪ್ರೀತೋಽಸ್ಂಯನೇನ ತೇ ಶೇಷ ದಮೇನ ಚ ಶಮೇನ ಚ।
ತ್ವಯಾ ತ್ವಿದಂ ವಚಃ ಕಾರ್ಯಂ ಮನ್ನಿಯೋಗಾತ್ಪ್ರಜಾಹಿತಂ॥ 1-36-18 (1701) 
ಇಮಾಂ ಮಹೀಂ ಶೈಲವನೋಪಪನ್ನಾಂ
ಸಸಾಗರಗ್ರಾಮವಿಹಾರಪತ್ತನಾಂ 
ತ್ವಂ ಶೇಷ ಸಂಯಕ್ ಚಲಿತಾಂ ಯಥಾವ-
ತ್ಸಂಗೃಹ್ಯ ತಿಷ್ಠಸ್ವ ಯಥಾಽಚಲಾ ಸ್ಯಾತ್॥  1-36-19 (1702) 
ಶೇಷ ಉವಾಚ। 1-36-20x (168) 
ಯಥಾಽಽಹ ದೇವೋ ವರದಃ ಪ್ರಜಾಪತಿ-
ರ್ಮಹೀಪತಿರ್ಭೂತಪತಿರ್ಜಗತ್ಪತಿಃ। 
ತಥಾ ಮಹೀಂ ಧಾರಯಿತಾಽಸ್ಮಿ ನಿಶ್ಚಲಾಂ
ಪ್ರಯಚ್ಛತಾಂ ಮೇ ವಿವರಂ ಪ್ರಜಾಪತೇ॥  1-36-20 (1703) 
ಬ್ರಹ್ಮೋವಾಚ। 1-36-21x (169) 
ಅಧೋ ಮಹೀಂ ಗಚ್ಛ ಭುಜಂಗಮೋತ್ತಮ
ಸ್ವಯಂ ತವೈಷಾ ವಿವರಂ ಪ್ರದಾಸ್ಯತಿ। 
ಇಮಾಂ ಧರಾಂ ಧಾರಯತಾ ತ್ವಯಾ ಹಿ ಮೇ
ಮಹತ್ಪ್ರಿಯಂ ಶೇಷ ಕೃತಂ ಭವಿಷ್ಯತಿ॥  1-36-21 (1704) 
ಸೌತಿರುವಾಚ। 1-36-22x (170) 
ತಥೈವ ಕೃತ್ವಾ ವಿವರಂ ಪ್ರವಿಶ್ಯ ಸ
ಪ್ರಭುರ್ಭುವೋ ಭುಜಗವರಾಗ್ರಜಃ ಸ್ಥಿತಃ। 
ಬಿಭರ್ತಿ ದೇವೀಂ ಶಿರಸಾ ಮಹೀಮಿಮಾಂ
ಸಮುದ್ರನೇಮಿಂ ಪರಿಗೃಹ್ಯ ಸರ್ವತಃ॥  1-36-22 (1705) 
ಬ್ರಹ್ಮೋವಾಚ। 1-36-23x (171) 
ಶೇಷೋಽಸಿ ನಾಗೋತ್ತಮ ಧರ್ಮದೇವೋ
ಮಹೀಮಿಮಾಂ ಧಾರಯಸೇ ಯದೇಕಃ। 
ಅನಂತಭೋಗೈಃ ಪರಿಗೃಹ್ಯ ಸರ್ವಾಂ
ಯಥಾಹಮೇವಂ ಬಲಭಿದ್ಯಥಾ ವಾ॥  1-36-23 (1706) 
ಸೌತಿರುವಾಚ। 1-36-24x (172) 
ಅಧೋ ಭೂಮೌ ವಸತ್ಯೇವಂ ನಾಗೋಽನಂತಃ ಪ್ರತಾಪವಾನ್।
ಧಾಸ್ಯನ್ವಸುಧಾಮೇಕಃ ಶಾಸನಾದ್ಬ್ರಹ್ಮಣೋ ವಿಭೋಃ॥ 1-36-24 (1707) 
ಸುಪರ್ಣಂ ಚ ಸಹಾಯಂ ವೈ ಭಗವಾನಮರೋತ್ತಮಃ।
ಪ್ರಾದಾದನಂತಾಯ ತದಾ ವೈನತೇಯಂ ಪಿತಾಮಹಃ॥ 1-36-25 (1708) 
`ಅನಂತೇಽಭಿಪ್ರಯಾತೇ ತು ವಾಸುಕಿಃ ಸ ಮಹಾಬಲಃ।
ಅಭ್ಯಷಿಚ್ಯತ ನಾಗೈಸ್ತು ದೈವತೈರಿವ ವಾಸವಃ॥' ॥  1-36-26 (1709) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಷಟ್ತ್ರಿಂಶೋಽಧ್ಯಾಯಃ॥ 37 ॥

Mahabharata - Adi Parva - Chapter Footnotes

1-36-1 ಉತ್ತರಂ ಅನಂತರಂ॥ 1-36-23 ಅನಂತಭೋಗೈಃ ಅನಂತಫಣಾಭಿಃ॥ ಷಟ್ತ್ರಿಂಶೋಽಧ್ಯಾಯಃ॥ 36 ॥



ಆದಿಪರ್ವ - ಅಧ್ಯಾಯ 037

॥ ಶ್ರೀಃ ॥

1.37. ಅಧ್ಯಾಯಃ 037 

Mahabharata - Adi Parva - Chapter Topics

ಮಾತೃಶಾಪಪರಿಹಾರಾರ್ಥಂ ಸರ್ಪಾಣಾಂ ಮಂತ್ರಾಲೋಚನಂ॥ 1 ॥

Mahabharata - Adi Parva - Chapter Text

1-37-0 (1710) 
ಸೌತಿರುವಾಚ। 1-37-0x (173) 
ಮಾತುಃ ಸಕಾಶಾತ್ತಂ ಶಾಪಂ ಶ್ರುತ್ವಾ ವೈ ಪನ್ನಗೋತ್ತಮಃ।
ವಾಸುಕಿಶ್ಚಿಂತಯಾಮಾಸ ಶಾಪೋಽಯಂ ನ ಭವೇತ್ಕಥಂ॥ 1-37-1 (1711) 
ತತಃ ಸ ಮಂತ್ರಯಾಮಾಸ ಭ್ರಾತೃಭಿಃ ಸಹ ಸರ್ವಶಃ।
ಐರಾವತಪ್ರಭೃತಿಭಿಃ ಸರ್ವೈರ್ಧರ್ಮಪರಾಯಣೈಃ॥ 1-37-2 (1712) 
ವಾಸುಕಿರುವಾಚ। 1-37-3x (174) 
ಅಯಂ ಶಾಪೋ ಯಥೋದ್ದಿಷ್ಟೋ ವಿದಿತಂ ವಸ್ತಥಾಽನಘಾಃ।
ತಸ್ಯ ಶಾಪಸ್ಯ ಮೋಕ್ಷಾರ್ಥಂ ಮಂತ್ರಯಿತ್ವಾ ಯತಾಮಹೇ॥ 1-37-3 (1713) 
ಸರ್ವೇಷಾಮೇವ ಶಾಪಾನಾಂ ಪ್ರತಿಘಾತೋ ಹಿ ವಿದ್ಯತೇ।
ನ ತು ಮಾತ್ರಾಽಭಿಶಪ್ತಾನಾಂ ಮೋಕ್ಷಃ ಕ್ವಚನ ವಿದ್ಯತೇ॥ 1-37-4 (1714) 
ಅವ್ಯಯಸ್ಯಾಪ್ರಮೇಯಸ್ಯ ಸತ್ಯಸ್ಯ ಚ ತಥಾಗ್ರತಃ।
ಶಪ್ತಾ ಇತ್ಯೇವ ಮೇ ಶ್ರುತ್ವಾ ಜಾಯತೇ ಹೃದಿ ವೇಪಥುಃ॥ 1-37-5 (1715) 
ನೂನಂ ಸರ್ವವಿನಾಶೋಽಯಮಸ್ಮಾಕಂ ಸಮುಪಾಗತಃ।
`ಶಾಪಃ ಸೃಷ್ಟೋ ಮಹಾಘೋರೋ ಮಾತ್ರಾ ಖಲ್ವವಿನೀತಯಾ। 
ನ ಹ್ಯೇತಾಂ ಸೋಽವ್ಯಯೋ ದೇವಃ ಶಪತ್ನೀಂ ಪ್ರತ್ಯಷೇಧಯತ್॥  1-37-6 (1716) 
ತಸ್ಮಾತ್ಸಂಮಂತ್ರಯಾಮೋಽದ್ಯ ಭುಜಂಗಾನಾಮನಾಮಯಂ।
ಯಥಾ ಭವೇದ್ಧಿ ಸರ್ವೇಷಾಂ ಮಾ ನಃ ಕಾಲೋಽತ್ಯಗಾದಯಂ॥ 1-37-7 (1717) 
ಸರ್ವ ಏವ ಹಿ ನಸ್ತಾವದ್ಬುದ್ಧಿಮಂತೋ ವಿಚಕ್ಷಣಾಃ।
ಅಪಿ ಮಂತ್ರಯಮಾಣಾ ಹಿ ಹೇತುಂ ಪಶ್ಯಾಮ ಮೋಕ್ಷಣೇ॥ 1-37-8 (1718) 
ಯಥಾ ನಷ್ಟಂ ಪುರಾ ದೇವಾ ಗೂಢಮಗ್ನಿಂ ಗುಹಾಗತಂ।
ಯಥಾ ಸ ಯಜ್ಞೋ ನ ಭವೇದ್ಯಥಾ ವಾಽಪಿ ಪರಾಭವಃ। 
ಜನಮೇಜಯಸ್ಯ ಸರ್ಪಾಣಾಂ ವಿನಾಶಕರಣಾಯ ವೈ॥  1-37-9 (1719) 
ಸೌತಿರುವಾಚ। 1-37-10x (175) 
ತಥೇತ್ಯುಕ್ತ್ವಾ ತತಃ ಸರ್ವೇ ಕಾದ್ರವೇಯಾಃ ಸಮಾಗತಾಃ।
ಸಮಯಂ ಚಕಿರೇ ತತ್ರ ಮಂತ್ರಬುದ್ಧಿವಿಶಾರದಾಃ॥ 1-37-10 (1720) 
ಏಕೇ ತತ್ರಾಬ್ರುವನ್ನಾಗಾ ವಯಂ ಭೂತ್ವಾ ದ್ವಿಜರ್ಷಭಾಃ।
ಜನಮೇಜಯಂ ತು ಭಿಕ್ಷಾಮೋ ಯಜ್ಞಸ್ತೇ ನ ಭವೇದಿತಿ॥ 1-37-11 (1721) 
ಅಪರೇ ತ್ವಬ್ರುವನ್ನಾಗಾಸ್ತತ್ರ ಪಂಡಿತಮಾನಿನಃ।
ಮಂತ್ರಿಣೋಽಸ್ಯ ವಯಂ ಸರ್ವೇ ಭವಿಷ್ಯಾಮಃ ಸುಸಂಮತಾಃ॥ 1-37-12 (1722) 
ಸ ನಃ ಪ್ರಕ್ಷ್ಯತಿ ಸರ್ವೇಷು ಕಾರ್ಯೇಷ್ವರ್ಥವಿನಿಶ್ಚಯಂ।
ತತ್ರ ಬುದ್ಧಿಂ ಪ್ರದಾಸ್ಯಾಮೋ ಯಥಾ ಯಜ್ಞೋ ನಿವರ್ತ್ಸ್ಯತಿ॥ 1-37-13 (1723) 
ಸ ನೋ ಬಹುಮತಾನ್ರಾಜಾ ಬುದ್ಧ್ಯಾ ಬುದ್ಧಿಮತಾಂ ವರಃ।
ಯಜ್ಞಾರ್ಥಂ ಪ್ರಕ್ಷ್ಯತಿ ವ್ಯಕ್ತಂ ನೇತಿ ವಕ್ಷ್ಯಾಮಹೇ ವಯಂ॥ 1-37-14 (1724) 
ದರ್ಶಯಂತೋ ಬಹೂಂದೋಷಾನ್ಪ್ರೇತ್ಯ ಚೇಹ ಚ ದಾರುಣಾನ್।
ಹೇತುಭಿಃ ಕಾರಣೈಶ್ಚೈವ ಯಥಾ ಯಜ್ಞೋ ಭವೇನ್ನ ಸಃ॥ 1-37-15 (1725) 
ಅಥವಾ ಯ ಉಪಾಧ್ಯಾಯಃ ಕ್ರತೋಸ್ತಸ್ಯ ಭವಿಷ್ಯತಿ।
ಸರ್ಪಸತ್ರವಿಧಾನಜ್ಞೋ ರಾಜಕಾರ್ಯಹಿತೇ ರತಃ॥ 1-37-16 (1726) 
ತಂ ಗತ್ವಾ ದಶತಾಂ ಕಶ್ಚಿದ್ಭುಜಂಗಃ ಸ ಮರಿಷ್ಯತಿ।
ತಸ್ಮಿನ್ಮೃತೇ ಯಜ್ಞಕಾರೇ ಕ್ರತುಃ ಸ ನ ಭವಿಷ್ಯತಿ॥ 1-37-17 (1727) 
ಯೇ ಚಾನ್ಯೇ ಸರ್ಪಸತ್ರಜ್ಞಾ ಭವಿಷ್ಯಂತ್ಯಸ್ಯ ಚರ್ತ್ವಿಜಃ।
ತಾಂಶ್ಚ ಸರ್ವಾಂದಶಿಷ್ಯಾಮಃ ಕೃತಮೇವಂ ಭವಿಷ್ಯತಿ॥ 1-37-18 (1728) 
ಅಪರೇ ತ್ವಬ್ರುವನ್ನಾಗಾ ಧರ್ಮಾತ್ಮಾನೋ ದಯಾಲವಃ।
ಅಬುದ್ಧಿರೇಷಾ ಭವತಾಂ ಬ್ರಹ್ಮಹತ್ಯಾ ನ ಶೋಭನಂ॥ 1-37-19 (1729) 
ಸಂಯಕ್ಸದ್ಧರ್ಮಮೂಲಾ ವೈ ವ್ಯಸನೇ ಶಾಂತಿರುತ್ತಮಾ।
ಅಧರ್ಮೋತ್ತರತಾ ನಾಮ ಕೃತ್ಸ್ನಂ ವ್ಯಾಪಾದಯೇಜ್ಜಗತ್॥ 1-37-20 (1730) 
ಅಪರೇ ತ್ವಬ್ರುವನ್ನಾಗಾಃ ಸಮಿದ್ಧಂ ಜಾತವೇದಸಂ।
ವರ್ಷೈರ್ನಿರ್ವಾಪಯಿಷ್ಯಾಮೋ ಮೇಘಾ ಭೂತ್ವಾ ಸವಿದ್ಯುತಃ॥ 1-37-21 (1731) 
ಸ್ರುಗ್ಭಾಂಡಂ ನಿಶಿ ಗತ್ವಾ ಚ ಅಪರೇ ಭುಜಗೋತ್ತಮಾಃ।
ಪ್ರಮತ್ತಾನಾಂ ಹರಂತ್ವಾಶು ವಿಘ್ನ ಏವಂ ಭವಿಷ್ಯತಿ॥ 1-37-22 (1732) 
ಯಜ್ಞೇ ವಾ ಭುಜಗಾಸ್ತಸ್ಮಿಞ್ಶತಶೋಽಥ ಸಹಸ್ರಶಃ।
ಜನಾಂದಶಂತು ವೈ ಸರ್ವೇ ನೈವಂ ತ್ರಾಸೋ ಭವಿಷ್ಯತಿ॥ 1-37-23 (1733) 
ಅಥವಾ ಸಂಸ್ಕೃತಂ ಭೋಜ್ಯಂ ದೂಷಯಂತು ಭುಜಂಗಮಾಃ।
ಸ್ವೇನ ಮೂತ್ರಪುರೀಷೇಣ ಸರ್ವಭೋಜ್ಯವಿನಾಶಿನಾ॥ 1-37-24 (1734) 
ಅಪರೇ ತ್ವಬ್ರುವಂಸ್ತತ್ರ ಋತ್ವಿಜೋಽಸ್ಯ ಭವಾಮಹೇ।
ಯಜ್ಞವಿಘ್ನಂ ಕರಿಷ್ಯಾಮೋ ದಕ್ಷಿಣಾ ದೀಯತಾಮಿತಿ॥ 1-37-25 (1735) 
ವಶ್ಯತಾಂ ಚ ಗತೋಽಸೌ ನಃ ಕರಿಷ್ಯತಿ ಯಥೇಪ್ಸಿತಂ।
ಅಪರೇ ತ್ವಬ್ರುವಂಸ್ತತ್ರ ಜಲೇ ಪ್ರಕ್ರೀಡಿತಂ ನೃಪಂ॥ 1-37-26 (1736) 
ಗೃಹಮಾನೀಯ ಬಧ್ನೀಮಃ ಕ್ರತುರೇವಂ ಭವೇನ್ನ ಸಃ।
ಅಪರೇ ತ್ವಬ್ರುವಂಸ್ತತ್ರ ನಾಗಾಃ ಪಂಡಿತಮಾನಿನಃ॥ 1-37-27 (1737) 
ದಶಾಮಸ್ತಂ ಪ್ರಗೃಹ್ಯಾಶು ಕೃತಪೇವಂ ಭವಿಷ್ಯತಿ।
ಛಿನ್ನಂ ಮೂಲಮನರ್ಥಾನಾಂ ಮೃತೇ ತಸ್ಮಿನ್ಭವಿಷ್ಯತಿ॥ 1-37-28 (1738) 
ಏಷಾ ನೋ ನೈಷ್ಠಿಕೀ ಬುದ್ಧಿಃ ಸರ್ವೇಷಾಮೀಕ್ಷಣಶ್ರವಃ।
ಅಥ ಯನ್ಮನ್ಯಸೇ ರಾಜಂದ್ರುತಂ ತತ್ಸಂವಿಧೀಯತಾಂ॥ 1-37-29 (1739) 
ಇತ್ಯುಕ್ತ್ವಾ ಸಮುದೈಕ್ಷಂತ ವಾಸುಕಿಂ ಪನ್ನಗೋತ್ತಮಂ।
ವಾಸುಕಿಶ್ಚಾಪಿ ಸಂಚಿಂತ್ಯ ತಾನುವಾಚ ಭುಜಂಗಮಾನ್॥ 1-37-30 (1740) 
ನೈಷಾ ವೋ ನೈಷ್ಠಿಕೀ ಬುದ್ಧಿರ್ಮತಾ ಕರ್ತುಂ ಭುಜಂಗಮಾಃ।
ಸರ್ವೇಷಾಮೇವ ಮೇ ಬುದ್ಧಿಃ ಪನ್ನಗಾನಾಂ ನ ರೋಚತೇ॥ 1-37-31 (1741) 
ಕಿಂ ತತ್ರ ಸಂವಿಧಾತವ್ಯಂ ಭವತಾಂ ಸ್ಯಾದ್ಧಿತಂ ತು ಯತ್।
ಶ್ರೇಯಃ ಪ್ರಸಾದನಂ ಮನ್ಯೇ ಕಶ್ಯಪಶ್ಯ ಮಹಾತ್ಮನಃ॥ 1-37-32 (1742) 
ಜ್ಞಾತಿವರ್ಗಸ್ಯ ಸೌಹಾರ್ದಾದಾತ್ಮನಶ್ಚ ಭುಜಂಗಮಾಃ।
ನ ಚ ಜಾನಾತಿ ಮೇ ಬುದ್ಧಿಃ ಕಿಂಚಿತ್ಕರ್ತುಂ ವಚೋ ಹಿವಃ॥ 1-37-33 (1743) 
ಮಯಾ ಹೀದಂ ವಿಧಾತವ್ಯಂ ಭವತಾಂ ಯದ್ಧಿತಂ ಭವೇತ್।
ಅನೇನಾಹಂ ಭೃಶಂ ತಪ್ಯೇ ಗುಣದೋಷೌ ಮದಾಶ್ರಯೌ॥ ॥ 1-37-34 (1744) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಸಪ್ತತ್ರಿಂಶೋಽಧ್ಯಾಯಃ॥ 37 ॥

Mahabharata - Adi Parva - Chapter Footnotes

1-37-5 ಸತ್ಯಸ್ಯ ಸತ್ಯಲೋಕಾಧಿಪತೇರ್ಬ್ರಹ್ಮಣಃ॥ 1-37-10 ಮಂತ್ರಬುದ್ಧಿವಿಶಾರದಾಃ ನೀತಿನಿಶ್ಚಯನಿಪುಣಾಃ॥ 1-37-13 ನಿವರ್ತ್ಸ್ಯತಿ ನಿವೃತ್ತೋ ಭವಿಷ್ಯತಿ॥ 1-37-18 ಕೃತಂ ಪ್ರತಿಕೃತಂ॥ 1-37-20 ವ್ಯಸನೇ ಆಪದಿ ಶಾಂತಿಃ ಆಪನ್ನಾಶಃ। ಸದ್ಧರ್ಮಮೂಲಾ ಸತಾಂ ಧರ್ಮೋ ದೇವಬ್ರಾಹ್ಮಣಪ್ರಾರ್ಥನಾ ತನ್ಮೂಲಾ॥ 1-37-29 ನೈಷ್ಠಿಕೀ ಆತ್ಯಂತಿಕೀ। ಈಕ್ಷಣಮೇವ ಶ್ರವಃ ಶ್ರೋತ್ರಂ ಯಸ್ಯ ಸ ತಥಾಭೂತ ಹೇ ವಾಸುಕೇ॥ 1-37-31 ಜ್ಞಾತಿರಕ್ಷಾನಾಶನಿಮಿತ್ತೌ ಗುಣದೋಷೌ ಮದಾಶ್ರಯೌ ಜ್ಯೇಷ್ಠತ್ವಾನ್ಮಮೇತ್ಯರ್ಥಃ॥ ಸಪ್ತತ್ರಿಂಶೋಽಧ್ಯಾಯಃ॥ 37 ॥



ಆದಿಪರ್ವ - ಅಧ್ಯಾಯ 038

॥ ಶ್ರೀಃ ॥

1.38. ಅಧ್ಯಾಯಃ 038 

Mahabharata - Adi Parva - Chapter Topics

ಏಲಾಪತ್ರಭಾಷಣಂ॥ 1 ॥ ದೇವಬ್ರಹ್ಮಸಂವಾದಮುಖೇನಾಸ್ತೀಕೋತ್ಪತ್ತಿಕಥನಂ॥ 2 ॥

Mahabharata - Adi Parva - Chapter Text

1-38-0 (1745) 
ಸೌತಿರುವಾಚ। 1-38-0x (176) 
ಸರ್ಪಾಣಾಂ ತು ವಚಃ ಶ್ರುತ್ವಾ ಸರ್ವೇಷಾಮಿತಿ ಚೇತಿ ಚ।
ವಾಸುಕೇಶ್ಚ ವಚಃ ಶ್ರುತ್ವಾ ಏಲಾಪತ್ರೋಽಬ್ರವೀದಿದಂ॥ 1-38-1 (1746) 
`ಪ್ರಾಗೇವ ದರ್ಶಿತಾ ಬುದ್ಧಿರ್ಮಯೈಷಾ ಭುಜಗೋತ್ತಮಾಃ।
ಹೇಯೇತಿ ಯದಿ ವೋ ಬುದ್ಧಿಸ್ತವಾಪಿ ಚ ತಥಾ ಪ್ರಭೋ॥ 1-38-2 (1747) 
ಅಸ್ತು ಕಾಮಂ ಮಭಾದ್ಯಾಪಿ ಬುದ್ಧಿಃ ಸ್ಮರಣಮಾಗತಾ।
ತಾಂ ಶೃಣುಧ್ವಂ ಪ್ರವಕ್ಷ್ಯಾಮಿ ಯಾಥಾತಥ್ಯೇನ ಪನ್ನಗಾಃ॥'  1-38-3 (1748) 
ನ ಸ ಯಜ್ಞೋ ನ ಭವಿತಾ ನ ಸ ರಾಜಾ ತಥಾವಿಧಃ।
ಜನಮೇಜಯಃ ಪಾಂಡವೇಯೋ ಯತೋಽಸ್ಮಾಕಂ ಮಹದ್ಭಯಂ॥ 1-38-4 (1749) 
ದೈವೇನೋಪಹತೋ ರಾಜನ್ಯೋ ಭವೇದಿಹ ಪೂರುಷಃ।
ಸ ದೈವಮೇವಾಶ್ರಯೇತ ನಾನ್ಯತ್ತತ್ರ ಪರಾಯಣಂ॥ 1-38-5 (1750) 
ತದಿದಂ ಚೈವಮಸ್ಮಾಕಂ ಭಯಂ ಪನ್ನಗಸತ್ತಮಾಃ।
ದೈವಮೇವಾಶ್ರಯಾಮೋಽತ್ರ ಶೃಣುಧ್ವಂ ಚ ವಚೋ ಮಮ॥ 1-38-6 (1751) 
ಅಹಂ ಶಾಪೇ ಸಮುತ್ಸೃಷ್ಟೇ ಸಮಶ್ರೌಷಂ ವಚಸ್ತದಾ।
ಮಾತುರುತ್ಸಂಗಮಾರೂಢೋ ಭಯಾತ್ಪನ್ನಗಸತ್ತಮಾಃ। 
ದೇವಾನಾಂ ಪನ್ನಗಶ್ರೇಷ್ಠಾಸ್ತೀಕ್ಷ್ಣಾಸ್ತೀಕ್ಷ್ಣ ಇತಿ ಪ್ರಭೋ॥  1-38-7 (1752) 
`ಶಾಪದುಃಖಾಗ್ನಿತಪ್ತಾನಾಂ ಪನ್ನಗಾನಾಮನಾಮಯಂ।
ಕೃಪಯಾ ಪರಯಾಽಽವಿಷ್ಟಾಃ ಪ್ರಾರ್ಥಯಂತೋ ದಿವೌಕಸಃ॥'  1-38-8 (1753) 
ದೇವಾ ಊಚುಃ। 1-38-9x (177) 
ಕಾ ಹಿ ಲಬ್ಧ್ವಾ ಪ್ರಿಯಾನ್ಪುತ್ರಾಞ್ಶಪೇದೇವಂ ಪಿತಾಮಹ।
ಋತೇ ಕದ್ರೂಂ ತೀಕ್ಷ್ಣರೂಪಾಂ ದೇವದೇವ ತವಾಗ್ರತಃ॥ 1-38-9 (1754) 
ತಥೇತಿ ಚ ವಚಸ್ತಸ್ಯಾಸ್ತ್ವಯಾಪ್ಯುಕ್ತಂ ಪಿತಾಮಹ।
ಇಚ್ಛಾಮ ಏತದ್ವಿಜ್ಞಾತುಂ ಕಾರಣಂ ಯನ್ನ ವಾರಿತಾ॥ 1-38-10 (1755) 
ಬ್ರಹ್ಮೋವಾಚ। 1-38-11x (178) 
ಬಹವಃ ಪನ್ನಗಾಸ್ತೀಕ್ಷ್ಣಾ ಘೋರರೂಪಾ ವಿಷೋಲ್ಬಣಾಃ।
ಪ್ರಜಾನಾಂ ಹಿತಕಾಮೋಽಹಂ ನ ಚ ವಾರಿತವಾಂಸ್ತದಾ॥ 1-38-11 (1756) 
ಯೇ ದಂದಶೂಕಾಃ ಕ್ಷುದ್ರಾಶ್ಚ ಪಾಪಾಚಾರಾ ವಿಷೋಲ್ಬಣಾಃ।
ತೇಷಾಂ ವಿನಾಶೋ ಭವಿತಾ ನ ತು ಯೇ ಧರ್ಮಚಾರಿಣಃ॥ 1-38-12 (1757) 
ಯನ್ನಿಮಿತ್ತಂ ಚ ಭವಿತಾ ಮೋಕ್ಷಸ್ತೇಷಾಂ ಮಹಾಭಯಾತ್।
ಪನ್ನಗಾನಾಂ ನಿಬೋಧಧ್ವಂ ತಸ್ಮಿನ್ಕಾಲೇ ಸಮಾಗತೇ॥ 1-38-13 (1758) 
ಯಾಯಾವರಕುಲೇ ಧೀಮಾನ್ಭವಿಷ್ಯತಿ ಮಹಾನೃಷಿಃ।
ಜರತ್ಕಾರುರಿತಿ ಖ್ಯಾತಸ್ತಪಸ್ವೀ ನಿಯತೇಂದ್ರಿಯಃ॥ 1-38-14 (1759) 
ತಸ್ಯ ಪುತ್ರೋ ಜರತ್ಕಾರೋರ್ಭವಿಷ್ಯತಿ ತಪೋಧನಃ।
ಆಸ್ತೀಕೋ ನಾಮ ಯಜ್ಞಂ ಸ ಪ್ರತಿಷೇತ್ಸ್ಯತಿ ತಂ ತದಾ। 
ತತ್ರ ಮೋಕ್ಷ್ಯಂತಿ ಭುಜಗಾ ಯೇ ಭವಿಷ್ಯಂತಿ ಧಾರ್ಮಿಕಾಃ॥  1-38-15 (1760) 
ದೇವಾ ಊಚುಃ। 1-38-16x (179) 
ಸ ಮುನಿಪ್ರವರೋ ಬ್ರಹ್ಮಂಜರತ್ಕಾರುರ್ಮಹಾತಪಾಃ।
ಕಸ್ಯಾಂ ಪುತ್ರಂ ಮಹಾತ್ಮಾನಂ ಜನಯಿಷ್ಯತಿ ವೀರ್ಯವಾನ್॥ 1-38-16 (1761) 
ಬ್ರಹ್ಮೋವಾಚ। 1-38-17x (180) 
`ವಾಸುಕೇರ್ಭಗಿನೀ ಕನ್ಯಾ ಸಮುತ್ಪನ್ನಾ ಸುಶೋಭನಾ।
ತಸ್ಮೈ ದಾಸ್ಯತಿ ತಾಂ ಕನ್ಯಾಂ ವಾಸುಕಿರ್ಭುಜಗೋತ್ತಮಃ॥ 1-38-17 (1762) 
ತಸ್ಯಾಂ ಜನಯಿತಾ ಪುತ್ರಂ ವೇದವೇದಾಂಗಪಾರಗಂ।'
ಸನಾಮಾಯಾಂ ಸನಾಮಾ ಸ ಕನ್ಯಾಯಾಂ ದ್ವಿಜಸತ್ತಮಃ॥  1-38-18 (1763) 
ಏಲಾಪತ್ರ ಉವಾಚ। 1-38-19x (181) 
ಏವಮಸ್ತ್ವಿತಿ ತಂ ದೇವಾಃ ಪಿತಾಮಹಮಥಾಬ್ರುವನ್।
ಉತ್ಕ್ವೈವಂ ವಚನಂ ದೇವಾನ್ವಿರಿಂಚಿಸ್ತ್ರಿದಿವಂ ಯಯೌ॥ 1-38-19 (1764) 
ಸೋಽಹಮೇವಂ ಪ್ರಪಶ್ಯಾಮಿ ವಾಸುಕೇ ಭಗಿನೀ ತವ।
ಜರತ್ಕಾರುರಿತಿ ಖ್ಯಾತಾ ತಾಂ ತಸ್ಮೈ ಪ್ರತಿಪಾದಯ॥ 1-38-20 (1765) 
ಭೈಕ್ಷವದ್ಭಿಕ್ಷಮಾಣಾಯ ನಾಗಾನಾಂ ಭಯಶಾಂತಯೇ।
ಋಷಯೇ ಸುವ್ರತಾಯೈನಾಮೇಷ ಮೋಕ್ಷಃ ಶ್ರುತೋ ಮಯಾ॥ ॥ 1-38-21 (1766) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಅಷ್ಟತ್ರಿಂಶೋಽಧ್ಯಾಯಃ॥ 38 ॥

Mahabharata - Adi Parva - Chapter Footnotes

1-38-1 ಇತಿಚೇತಿಚೇತಿ ತತ್ತದ್ವಚನಾಭಿನಯಪ್ರದರ್ಶನಂ॥ 1-38-4 ನ ಭವಿತೇತಿ ನ ಭವಿತೈವೇತ್ಯರ್ಥಃ। ನ ತಥಾವಿಧಃ ಯಸ್ಯ ರಾಷ್ಟ್ರಮೃತ್ವಿಜಃ ಸ್ವರೂಪ ವಾ ದ್ರಷ್ಟುಂ ಶಕ್ಯಂ ತಾದೃಶೋ ನ ಭವತಿ ಮಂತ್ರವೀರ್ಯಸಂಪನ್ನತ್ವಾತ್॥ 1-38-7 ತೀಕ್ಷ್ಣಾಸ್ತೀಕ್ಷ್ಣಾಃ ಅತ್ಯಂತಂ ತೀಕ್ಷ್ಣಾಃ ಸ್ತ್ರಿಯ ಇತಿ ಶೇಷಃ॥ 1-38-12 ದಂದಶೂಕಾಃ ದಂಶನಶೀಲಾಃ। ಕ್ಷುದ್ರಾಃ ಅಲ್ಪೇಪಿ ನಿಮಿತ್ತೇ ಪ್ರಾಣಗ್ರಾಹಕಾಃ॥ ಅಷ್ಟತ್ರಿಂಶೋಽಧ್ಯಾಯಃ॥ 38 ॥



ಆದಿಪರ್ವ - ಅಧ್ಯಾಯ 039

॥ ಶ್ರೀಃ ॥

1.39. ಅಧ್ಯಾಯಃ 039 

Mahabharata - Adi Parva - Chapter Topics

ಏಲಾಪತ್ರೋಪದೇಶೇನ ವಾಸುಕಿಭಗಿನ್ಯಾ ಜರತ್ಕಾರ್ವಾ ರಕ್ಷಣಂ॥ 1 ॥

Mahabharata - Adi Parva - Chapter Text

1-39-0 (1767) 
ಸೌತಿರುವಾಚ। 1-39-0x (182) 
ಏಲಾಪತ್ರವಚಃ ಶ್ರುತ್ವಾ ತೇ ನಾಗಾ ದ್ವಿಜಸತ್ತಮ।
ಸರ್ವೇ ಪ್ರಹೃಷ್ಟಮನಸಃ ಸಾಧುಸಾಧ್ವಿತ್ಯಪೂಜಯನ್॥ 1-39-1 (1768) 
ತತಃಪ್ರಭೃತಿ ತಾಂ ಕನ್ಯಾಂ ವಾಸುಕಿಃ ಪರ್ಯರಕ್ಷತ।
ಜರತ್ಕಾರುಂ ಸ್ವಸಾರಂ ವೈ ಪರಂ ಹರ್ಷಮವಾಪ ಚ॥ 1-39-2 (1769) 
ತತೋ ನಾತಿಮಹಾನ್ಕಾಲಃ ಸಮತೀತ ಇವಾಭವತ್।
ಅಥ ದೇವಾಸುರಾಃ `ಸರ್ವೇ ಮಮಂಥುರ್ವರುಣಾಲಯಂ॥ 1-39-3 (1770) 
ತತ್ರ ನೇತ್ರಮಭೂನ್ನಾಗೋ ವಾಸುಕಿರ್ಬಲಿನಾಂ ವರಃ।
ಸಮಾಪ್ಯೈವ ಚ ತತ್ಕರ್ಮ ಪಿತಾಮಹಮುಪಾಗಮನ್॥ 1-39-4 (1771) 
ದೇವಾ ವಾಸುಕಿನಾ ಸಾರ್ಧಂ ಪಿತಾಮಹಮಥಾವ್ರುವನ್।
ಭಗವಞ್ಶಾಪಭೀತೋಽಯಂ ವಾಸುಕಿಸ್ತಪ್ಯತೇ ಭೃಶಂ॥ 1-39-5 (1772) 
ಅಸ್ಯೈತನ್ಮಾನಸಂ ಶಲ್ಯಂ ಸಮುದ್ಧರ್ತುಂ ತ್ವಮರ್ಹಸಿ।
ಜನನ್ಯಾಃ ಶಾಪಜಂ ದೇವ ಜ್ಞಾತೀನಾಂ ಹಿತಮಿಚ್ಛತಃ॥ 1-39-6 (1773) 
ಹಿತೋ ಹ್ಯಯಂ ಸದಾಸ್ಮಕಂ ಪ್ರಿಯಕಾರೀ ಚ ನಾಗರಾಟ್।
ಪ್ರಸಾದಂ ಕುರು ದೇವೇಶ ಶಮಯಾಸ್ಯ ಮನೋಜ್ವರಂ॥ 1-39-7 (1774) 
ಬ್ರಹ್ಮೋವಾಚ। 1-39-8x (183) 
ಮಯೈವ ತದ್ವಿತೀರ್ಣಂ ವೈ ವಚನಂ ಮನಸಾಽಮರಾಃ।
ಏಲಾಪತ್ರೇಣ ನಾಗೇನ ಯದಸ್ಯಾಭಿಹಿತಂ ಪುರಾ॥ 1-39-8 (1775) 
ತತ್ಕರೋತ್ವೇಷ ನಾಗೇಂದ್ರಃ ಪ್ರಾಪ್ತಕಾಲಂ ವಚಃ ಸ್ವಯಂ।
ವಿನಶಿಷ್ಯಂತಿ ಯೇ ಪಾಪಾ ನ ತು ಯೇ ಧರ್ಮಚಾರಿಣಃ॥ 1-39-9 (1776) 
ಉತ್ಪನ್ನಃ ಸ ಜರತ್ಕಾರುಸ್ತಪಸ್ಯುಗ್ರೇ ರತೋ ದ್ವಿಜಃ।
ತಸ್ಯೈಷ ಭಗಿನೀಂ ಕಾಲೇ ಜರತ್ಕಾರುಂ ಪ್ರಯಚ್ಛತು॥ 1-39-10 (1777) 
ಏಲಾಪತ್ರೇಣ ಯತ್ಪ್ರೋಕ್ತಂ ವಚನಂ ಭುಜಗೇನ ಹ।
ಪನ್ನಗಾನಾಂ ಹಿತಂ ದೇವಾಸ್ತತ್ತಥಾ ನ ತದನ್ಯಥಾ॥ 1-39-11 (1778) 
ಸೌತಿರುವಾಚ। 1-39-12x (184) 
ಏತಚ್ಛ್ರುತ್ವಾ ತು ನಾಗೇಂದ್ರಃ ಪಿತಾಮಹವಚಸ್ತದಾ।
ಸಂದಿಶ್ಯ ಪನ್ನಗಾನ್ಸರ್ವಾನ್ವಾಸುಕಿಃ ಶಾಪಮೋಹಿತಃ॥ 1-39-12 (1779) 
ಸ್ವಸಾರಮುದ್ಯಂಯ ತದಾ ಜರತ್ಕಾರುಮೃಷಿಂ ಪ್ರತಿ।
ಸರ್ಪಾನ್ಬಹೂಂಜರತ್ಕಾರೌ ನಿತ್ಯಯುಕ್ತಾನ್ಸಮಾದಧತ್॥ 1-39-13 (1780) 
ಜರತ್ಕಾರುರ್ಯದಾ ಭಾರ್ಯಾಮಿಚ್ಛೇದ್ವರಯಿತುಂ ಪ್ರಭುಃ।
ಶೀಘ್ರಮೇತ್ಯ ತದಾಽಽಖ್ಯೇಯಂ ತನ್ನಃ ಶ್ರೇಯೋ ಭವಿಷ್ಯತಿ॥ ॥ 1-39-14 (1781) 
 
ಇತಿ ಶ್ರೀಮನಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಏಕೋನಚತ್ವಾರಿಂಶೋಽಧ್ಯಾಯಃ॥ 39 ॥

Mahabharata - Adi Parva - Chapter Footnotes

1-39-4 ನೇತ್ರಂ ರಜ್ಜುಃ॥ 1-39-13 ಜರತ್ಕಾರೌ ಜರತ್ಕಾರುಋಷಿನಿಮಿತ್ತಂ। ತದನ್ವೇಷಣಾಯೇತ್ಯರ್ಥಃ॥ ಏಕೋನಚತ್ವಾರಿಂಶೋಽಧ್ಯಾಯಃ॥ 39 ॥



ಆದಿಪರ್ವ - ಅಧ್ಯಾಯ 040

॥ ಶ್ರೀಃ ॥

1.40. ಅಧ್ಯಾಯಃ 040 

Mahabharata - Adi Parva - Chapter Topics

ಜರತ್ಕಾರುನಾಮವ್ಯುತ್ಪತ್ತಿಕಥನಂ॥ 1 ॥ ಶೌನಕಸ್ಯ ಸೌತಿಂ ಪ್ರತಿ ಆಸ್ತೀಕೋತ್ಪತ್ತಿಪ್ರಶ್ನಃ॥ 2 ॥ ಪ್ರಸಂಗೇನ ಪರೀಕ್ಷಿನ್ಮೃಗಯಾಕಥನಂ॥ 3 ॥ ಪರೀಕ್ಷಿತಾ ಶಮೀಕಸ್ಕಂಧೇ ಮೃತಸರ್ಪನಿಧಾನಂ॥ 4 ॥

Mahabharata - Adi Parva - Chapter Text

1-40-0 (1782) 
ಶೌನಕ ಉವಾಚ। 1-40-0x (185) 
ಜರತ್ಕಾರುರಿತಿ ಖ್ಯಾತೋ ಯಸ್ತ್ವಯಾ ಸೂತನಂದನ।
ಇಚ್ಛಾಮಿ ತದಹಂ ಶ್ರೋತುಂ ಋಷೇಸ್ತಸ್ಯ ಮಹಾತ್ಮನಃ॥ 1-40-1 (1783) 
ಕಿಂ ಕಾರಣಂ ಜರತ್ಕಾರೋರ್ನಾಮೈತತ್ಪ್ರಥಿತಂ ಭುವಿ।
ಜರತ್ಕಾರುನಿರುಕ್ತಿಂ ತ್ವಂ ಯಥಾವದ್ವಕ್ತುಮರ್ಹಸಿ॥ 1-40-2 (1784) 
ಸೌತಿರುವಾಚ। 1-40-3x (186) 
ಜರೇತಿ ಕ್ಷಯಮಾಹುರ್ವೈ ದಾರುಣಂ ಕಾರುಸಂಜ್ಞಿತಂ।
ಶರೀರಂ ಕಾರು ತಸ್ಯಾಸೀತ್ತತ್ಸ ಧೀಮಾಞ್ಶನೈಃಶನೈಃ॥ 1-40-3 (1785) 
ಕ್ಷಪಯಾಮಾಸ ತೀವ್ರೇಣ ತಪಸೇತ್ಯತ ಉಚ್ಯತೇ।
ಜರತ್ಕಾರುರಿತಿ ಬ್ರಹ್ಮನ್ವಾಸುಕೇರ್ಭಗಿನೀ ತಥಾ॥ 1-40-4 (1786) 
ಏವಮುಕ್ತಸ್ತು ಧರ್ಮಾತ್ಮಾ ಶೌನಕಃ ಪ್ರಾಹಸತ್ತದಾ।
ಉಗ್ರಶ್ರವಸಮಾಮಂತ್ರ್ಯ ಉಪಪನ್ನಮಿತಿ ಬ್ರುವನ್॥ 1-40-5 (1787) 
ಶೌನಕ ಉವಾಚ। 1-40-6x (187) 
ಉಕ್ತಂ ನಾಮ ಯಥಾ ಪೂರ್ವಂ ಸರ್ವಂ ತಚ್ಛ್ರುತವಾನಹಂ।
ಯಥಾ ತು ಜಾತೋ ಹ್ಯಾಸ್ತೀಕ ಏತದಿಚ್ಛಾಮಿ ವೇದಿತುಂ। 
ತಚ್ಛ್ರುತ್ವಾ ವಚನಂ ತಸ್ಯ ಸೌತಿಃ ಪ್ರೋವಾಚ ಶಾಸ್ತ್ರತಃ॥  1-40-6 (1788) 
ಸೌತಿರುವಾಚ। 1-40-7x (188) 
ಸಂದಿಶ್ಯ ಪನ್ನಗಾನ್ಸರ್ವಾನ್ವಾಸುಕಿಃ ಸುಸಮಾಹಿತಃ।
ಸ್ವಸಾರಮುದ್ಯಂಯ ತದಾ ಜರತ್ಕಾರುಮೃಷಿಂ ಪ್ರತಿ॥ 1-40-7 (1789) 
ಅಥ ಕಾಲಸ್ಯ ಮಹತಃ ಸ ಮುನಿಃ ಸಂಶಿತವ್ರತಃ।
ತಪಸ್ಯಭಿರತೋ ಧೀಮಾನ್ಸ ದಾರಾನ್ನಾಭ್ಯಕಾಂಕ್ಷತ॥ 1-40-8 (1790) 
ಸ ತೂರ್ಧ್ವರೇತಾಸ್ತಪಸಿ ಪ್ರಸಕ್ತಃ
ಸ್ವಾಧ್ಯಾಯವಾನ್ವೀತಭಯಃ ಕೃತಾತ್ಮಾ। 
ಚಚಾರ ಸರ್ವಾಂ ಪೃಥಿವೀಂ ಮಹಾತ್ಮಾ
ನ ಚಾಪಿ ದಾರಾನ್ಮನಸಾಧ್ಯಕಾಂಕ್ಷತ್॥  1-40-9 (1791) 
ತತೋಽಪರಸ್ಮಿನ್ಸಂಪ್ರಾಪ್ತೇ ಕಾಲೇ ಕಸ್ಮಿಂಶ್ಚಿದೇವ ತು।
ಪರಿಕ್ಷಿನ್ನಾಮ ರಾಜಾಸೀದ್ಬ್ರಹ್ಮನ್ಕೌರವವಂಶಜಃ॥ 1-40-10 (1792) 
ಯಥಾ ಪಾಂಡುರ್ಮಹಾಬಾಹುರ್ಧನುರ್ಧರವರೋ ಯುಧಿ।
ಬಭೂವ ಮೃಗಯಾಶೀಲಃ ಪುರಾಸ್ಯ ಪ್ರಪಿತಾಮಹಃ॥ 1-40-11 (1793) 
`ತಥಾ ವಿಖ್ಯಾತವಾಂʼಲ್ಲೋಕೇ ಪರೀಕ್ಷಿದಭಿಮನ್ಯುಜಃ।'
ಮೃಗಾನ್ವಿಧ್ಯನ್ವರಾಹಾಂಶ್ಚ ತರಕ್ಷೂನ್ಮಹಿಷಾಂಸ್ತಥಾ। 
ಅನ್ಯಾಂಶ್ಚ ವಿವಿಧಾನ್ವನ್ಯಾಂಶ್ಚಚಾರ ಪೃಥಿವೀಪತಿಃ॥  1-40-12 (1794) 
ಸ ಕದಾಚಿನ್ಮೃಗಂ ವಿದ್ಧ್ವಾ ಬಾಣೇನಾನತಪರ್ವಣಾ।
ಪೃಷ್ಠತೋ ಧನುರಾದಾಯ ಸಸಾರ ಗಹನೇ ವನೇ॥ 1-40-13 (1795) 
ಯಥೈವ ಭಗವಾನ್ರುದ್ರೋ ವಿದ್ಧ್ವಾ ಯಜ್ಞಮೃಗಂ ದಿವಿ।
ಅನ್ವಗಚ್ಛದ್ಧನುಷ್ಪಾಣಿಃ ಪರ್ಯನ್ವೇಷ್ಟುಮಿತಸ್ತತಃ॥ 1-40-14 (1796) 
ನ ಹಿ ತೇನ ಮೃಗೋ ವಿದ್ಧೋ ಜೀವನ್ಗಚ್ಛತಿ ವೈ ವನೇ।
ಪೂರ್ವರೂಪಂ ತು ತತ್ತೂರ್ಣಂ ತಸ್ಯಾಸೀತ್ಸ್ವರ್ಗತಿಂ ಪ್ರತಿ॥ 1-40-15 (1797) 
ಪರಿಕ್ಷಿತೋ ನರೇಂದ್ರಸ್ಯ ವಿದ್ಧೋ ಯನ್ನಷ್ಟವಾನ್ಮೃಗಃ।
ದೂರಂ ಚಾಪಹೃತಸ್ತೇನ ಮೃಗೇಣ ಸ ಮಹೀಪತಿಃ॥ 1-40-16 (1798) 
ಪರಿಶ್ರಾಂತಃ ಪಿಪಾಸಾರ್ತ ಆಸಸಾದ ಮುನಿಂ ವನೇ।
ಗವಾಂ ಪ್ರಚಾರೇಷ್ವಾಸೀನಂ ವತ್ಸಾನಾಂ ಮುಖನಿಃಸೃತಂ॥ 1-40-17 (1799) 
ಭೂಯಿಷ್ಠಮುಪಯುಂಜಾನಂ ಫೇನಮಾಪಿಬತಾಂ ಪಯಃ।
ತಮಭಿದ್ರುತ್ಯ ವೇಗೇನ ಸ ರಾಜಾ ಸಂಶಿತವ್ರತಂ॥ 1-40-18 (1800) 
ಅಪೃಚ್ಛದ್ಧನುರುದ್ಯಂಯ ತಂ ಮುನಿಂ ಕ್ಷುಚ್ಛ್ರಮಾನ್ವಿತಃ।
ಭೋಭೋ ಬ್ರಹ್ಮನ್ನಹಂ ರಾಜಾ ಪರೀಕ್ಷಿದಭಿಮನ್ಯುಜಃ॥ 1-40-19 (1801) 
ಮಯಾ ವಿದ್ಧೋ ಮೃಗೋ ನಷ್ಟಃ ಕಚ್ಚಿತ್ತಂ ದೃಷ್ಟವಾನಸಿ।
ಸ ಮುನಿಸ್ತಂ ತು ನೋವಾಚ ಕಿಂಚಿನ್ಮೌನವ್ರತೇ ಸ್ಥಿತಃ॥ 1-40-20 (1802) 
ತಸ್ಯ ಸ್ಕಂಧೇ ಮೃತಂ ಸರ್ಪಂ ಕ್ರುದ್ಧೋ ರಾಜಾ ಸಮಾಸಜತ್।
ಸಮುತ್ಕ್ಷಿಪ್ಯ ಧನುಷ್ಕೋಟ್ಯಾ ಸ ಚೈನಂ ಸಮುಪೈಕ್ಷತ॥ 1-40-21 (1803) 
ನ ಸ ಕಿಂಚಿದುವಾಚೈನಂ ಶುಭಂ ವಾ ಯದಿ ವಾಽಶುಭಂ।
ಸ ರಾಜಾ ಕ್ರೋಧಮುತ್ಸೃಜ್ಯ ವ್ಯಥಿತಸ್ತಂ ತಥಾಗತಂ। 
ದೃಷ್ಟ್ವಾ ಜಗಾಮ ನಗರಮೃಷಿಸ್ತ್ವಾಸೀತ್ತಥೈವ ಸಃ॥  1-40-22 (1804) 
ನ ಹಿ ತಂ ರಾಜಶಾರ್ದೂಲಂ ಕ್ಷಮಾಶೀಲೋ ಮಹಾಮುನಿಃ।
ಸ್ವಧರ್ಮನಿರತಂ ಭೂಪಂ ಸಮಾಕ್ಷಿಪ್ತೋಽಪ್ಯಧರ್ಷಯತ್॥ 1-40-23 (1805) 
ನ ಹಿ ತಂ ರಾಜಶಾರ್ದೂಲಸ್ತಥಾ ಧರ್ಮಪರಾಯಣಂ।
ಜಾನಾತಿ ಭರತಶ್ರೇಷ್ಠಸ್ತತ ಏನಮಧರ್ಷಯತ್॥ 1-40-24 (1806) 
ತರುಣಸ್ತಸ್ಯ ಪುತ್ರೋಽಭೂತ್ತಿಗ್ಮತೇಜಾ ಮಹಾತಪಾಃ।
ಶೃಂಗೀ ನಾಮ ಮಹಾಕ್ರೋಧೋ ದುಷ್ಪಸಾದೋಮಹಾವ್ರತಃ॥ 1-40-25 (1807) 
ಸ ದೇವಂ ಪರಮಾಸೀನಂ ಸರ್ವಭೂತಹಿತೇ ರತಂ।
ಬ್ರಹ್ಮಾಣಮುಪತಸ್ಥೇ ವೈ ಕಾಲೇ ಕಾಲೇ ಸುಂಸಯತಃ॥ 1-40-26 (1808) 
ಸತೇನ ಸಮನುಜ್ಞಾತೋ ಬ್ರಹ್ಮಣಾ ಗೃಹಮೇಯಿವಾನ್।
ಸಖ್ಯೋಕ್ತಃ ಕ್ರೀಡಮಾನೇನ ಸ ತತ್ರ ಹಸತಾ ಕಿಲ॥ 1-40-27 (1809) 
ಸಂರಂಭಾತ್ಕೋಪನೋಽತೀವ ವಿಷಕಲ್ಪೋ ಮುನೇಃ ಸುತಃ।
ಉದ್ದಿಶ್ಯ ಪಿತರಂ ತಸ್ಯ ಯಚ್ಛ್ರುತ್ವಾ ರೋಷಮಾಹರತ್। 
ಋಷಿಪುತ್ರೇಣ ನರ್ಮಾರ್ಥೇ ಕೃಶೇನ ದ್ವಿಜಸತ್ತಮ॥  1-40-28 (1810) 
ಕೃಶ ಉವಾಚ। 1-40-29x (189) 
ತೇಜಸ್ವಿನಸ್ತವ ಪಿತಾ ತಥೈವ ಚ ತಪಸ್ವಿನಃ।
ಶವಂ ಸ್ಕಂಧೇನ ವಹತಿ ಮಾ ಶೃಂಗಿನ್ಗರ್ವಿತೋ ಭವ॥ 1-40-29 (1811) 
ವ್ಯಾಹರತ್ಸ್ವೃಷಿಪುತ್ರೇಷು ಮಾ ಸ್ಮ ಕಿಂಚಿದ್ವಚೋ ವದ।
ಅಸ್ಮದ್ವಿಧೇಷು ಸಿದ್ಧೇಷು ಬ್ರಹ್ಮವಿತ್ಸು ತಪಸ್ವಿಷು॥ 1-40-30 (1812) 
ಕ್ವ ತೇ ಪುರುಷಮಾನಿತ್ವಂ ಕ್ವ ತೇ ವಾಚಸ್ತಥಾವಿಧಾಃ।
ದರ್ಪಜಾಃ ಪಿತರಂ ದ್ರಷ್ಟಾ ಯಸ್ತ್ವಂ ಶವಧರಂ ತಥಾ॥ 1-40-31 (1813) 
ಪಿತ್ರಾ ಚ ತವ ತತ್ಕರ್ಮ ನಾನುರೂಪಮಿವಾತ್ಮನಃ।
ಕೃತಂ ಮುನಿಜನಶ್ರೇಷ್ಠ ಯೇನಾಹಂ ಭೃಶದುಃಖಿತಃ॥ ॥ 1-40-32 (1814) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಚತ್ವಾರಿಂಶೋಽಧ್ಯಾಯಃ॥ 40 ॥

Mahabharata - Adi Parva - Chapter Footnotes

1-40-3 ಕಾರು ಕಾಮಾದ್ಯುಪದ್ರವಮೂಲತ್ವಾದ್ದಾರುಣಂ ಶರೀರಂ ಜರಯತಿ ಕ್ಷಪಯತೀತಿ ಜರತ್ಕಾರುರಿತಿ ನಿರ್ವಚನಂ॥ 1-40-4 ತಥಾ ತಾದೃಸ್ಯೇವ॥ 1-40-5 ಪ್ರಾಹಸತ್ ಅತಿಜೀರ್ಣಯೋರಪಿ ಬ್ರಹ್ಮಚರ್ಯವಿನಾಶಃ ಪ್ರಸಕ್ತ ಇತ್ಯಾಶ್ಚರ್ಯಂ ಮತ್ವೇತಿ ಭಾವಃ। ಆಮಂತ್ರ್ಯ ಹೇಉಗ್ರಶ್ರವ ಇತಿ ಸಂಬೋಧ್ಯ। ಉಪಪನ್ನಂ ಯುಕ್ತಂ ಯತ್ತುಲ್ಯವಯೋರೂಪಯೋರ್ವಿವಾಹ ಇತಿ ಭಾವಃ॥ 1-40-15 ತತ್ ಮೃಗಸ್ಯಾದರ್ಶನಂ। ಪೂರ್ವರೂಪಂ ಕಾರಣಂ॥ 1-40-17 ಪ್ರಚಾರೇಷು ಗೋಷ್ಠೇಷು॥ 1-40-18 ಉಪಯುಂಜಾನಂ ಭಕ್ಷಯಂತಂ। ಪಯಃ ಆಪಿಬತಾಂ ವತ್ಸಾನಾಮಿತಿ ಪೂರ್ವೇಣಾನ್ವಯಃ॥ 1-40-21 ಸಮಾಸಜತ್ ಆರೋಪಯಾಮಾಸ॥ ಚತ್ವಾರಿಂಶೋಽಧ್ಯಾಯಃ॥ 40 ॥



ಆದಿಪರ್ವ - ಅಧ್ಯಾಯ 041

॥ ಶ್ರೀಃ ॥

1.41. ಅಧ್ಯಾಯಃ 041 

Mahabharata - Adi Parva - Chapter Topics

ಮುನಿಪುತ್ರಾಚ್ಛೃಂಗಿಣಃ ಪರೀಕ್ಷಿತಃ ಶಾಪಃ॥ 1 ॥

Mahabharata - Adi Parva - Chapter Text

1-41-0 (1815) 
ಸೌತಿರುವಾಚ। 1-41-0x (190) 
ಏವಮುಕ್ತಃ ಸ ತೇಜಸ್ವೀ ಶೃಂಗೀ ಕೋಪಸಮನ್ವಿತಃ।
ಮೃತಧಾರಂ ಗುರುಂ ಶ್ರುತ್ವಾ ಪರ್ಯತಪ್ಯತ ಮನ್ಯುನಾ॥ 1-41-1 (1816) 
ಸ ತ ಕೃಶಮಕ್ಷಿಪ್ರೇಕ್ಷ್ಯ ಸೂನೃತಾಂ ವಾಚಮುತ್ಸೃಜನ್।
ಅಪೃಚ್ಛತ್ತಂ ಕಥಂ ತಾತಃ `ಸರ್ವಭೂತಹಿತೇ ರತಃ॥ 1-41-2 (1817) 
ಅನನ್ಯಚೇತಾಃ ಸತತಂ ವಿಷ್ಣುಂ ದವೇಮತೋಷಯತ್।
ವನ್ಯಾನ್ನಭೋಜೀ ಸತತಂ ಮುನಿರ್ಮೌನವ್ರತೇ ಸ್ಥಿತಃ। 
ಏವಂಭೂತಃ ಸ ತೇಜಸ್ವೀ' ಸ ಮೇಽದ್ಯ ಮೃತಧಾರಕಃ॥  1-41-3 (1818) 
ಕೃಶ ಉವಾಚ। 1-41-4x (191) 
ರಾಜ್ಞಾ ಪರಿಕ್ಷಿತಾ ತಾತ ಮೃಗಯಾಂ ಪರಿಧಾವತಾ।
ಅವಸಕ್ತಃ ಪಿತುಸ್ತೇಽದ್ಯ ಮೃತಃ ಸ್ಕಂಧೇ ಭುಜಂಗಮಃ॥ 1-41-4 (1819) 
ಶೃಂಗ್ಯುವಾಚ। 1-41-5x (192) 
ಕಿಂ ಮೇ ಪಿತ್ರಾ ಕೃತಂ ತಸ್ಯ ರಾಜ್ಞೋಽನಿಷ್ಟಂ ದುರಾತ್ಮನಃ।
ಬ್ರೂಹಿ ತತ್ಕೃಶ ತತ್ತ್ವೇನ ಪಶ್ಯ ಮೇ ತಪಸೋ ಬಲಂ॥ 1-41-5 (1820) 
ಕೃಶ ಉವಾಚ। 1-41-6x (193) 
ಸ ರಾಜಾ ಮೃಗಯಾಂ ಯಾತಃ ಪರಿಕ್ಷಿದಭಿಮನ್ಯುಜಃ।
ಸಸಾರ ಮೃಗಮೇಕಾಕೀ ವಿದ್ಧ್ವಾ ಬಾಣೇನ ಶೀಘ್ರಗಂ॥ 1-41-6 (1821) 
ನ ಚಾಪಶ್ಯನ್ಮೃಗಂ ರಾಜಾ ಚರಂಸ್ತಸ್ಮಿನ್ಮಹಾವನೇ।
ಪಿತರಂ ತೇ ಸ ದೃಷ್ಟ್ವೈವ ಪಪ್ರಚ್ಛಾನಭಿಭಾಷಿಣಂ॥ 1-41-7 (1822) 
ತಂ ಸ್ಥಾಣುಭೂತಂ ತಿಷ್ಠಂತಂ ಕ್ಷುತ್ಪಿಪಾಸಾಶ್ರಮಾತುರಃ।
ಪುನಃಪುನರ್ಮೃಗಂ ನಷ್ಟಂ ಪ್ರಪಚ್ಛ ಪಿತರಂ ತವ॥ 1-41-8 (1823) 
ಸ ಚ ಮೌನವ್ರತೋಪೇತೋ ನೈವ ತಂ ಪ್ರತ್ಯಭಾಷತ।
ತಸ್ಯ ರಾಜಾ ಧನುಷ್ಕೋಟ್ಯಾ ಸರ್ಪಂ ಸ್ಕಂಧೇ ಸಮಾಸಜತ್॥ 1-41-9 (1824) 
ಶೃಂಗಿಂಸ್ತವ ಪಿತಾ ಸೋಽಪಿ ತಥೈವಾಸ್ತೇ ಯತವ್ರತಃ।
ಸೋಽಪಿ ರಾಜಾ ಸ್ವನಗರಂ ಪ್ರಸ್ಥಿತೋ ಗಜಸಾಹ್ವಯಂ॥ 1-41-10 (1825) 
ಸೌತಿರುವಾಚ। 1-41-11x (194) 
ಶ್ರುತ್ವೈವಮೃಷಿಪುತ್ರಸ್ತು ಶವಂ ಸ್ಕಂಧೇ ಪ್ರತಿಷ್ಠಿತಂ।
ಕೋಪಸಂರಕ್ತನಯನಃ ಪ್ರಜ್ವಲನ್ನಿವ ಮನ್ಯುನಾ॥ 1-41-11 (1826) 
ಆವಿಷ್ಟಃ ಸ ಹಿ ಕೋಪೇನ ಶಶಾಪ ನೃಪತಿಂ ತದಾ।
ವಾರ್ಯುಪಸ್ಪೃಶ್ಯ ತೇಜಸ್ವೀ ಕ್ರೋಧವೇಗಬಲಾತ್ಕೃತಃ॥ 1-41-12 (1827) 
ಶೃಂಗ್ಯುವಾಚ। 1-41-13x (195) 
ಯೋಽಸೌ ವೃದ್ಧಸ್ಯ ತಾತಸ್ಯ ತಥಾ ಕೃಚ್ಛ್ರಗತಸ್ಯ ಹ।
ಸ್ಕಂಧೇ ಮೃತಂ ಸಮಾಸ್ರಾಕ್ಷೀತ್ಪನ್ನಗಂ ರಾಜಕಿಲ್ವಿಷೀ॥ 1-41-13 (1828) 
ತಂ ಪಾಪಮತಿಸಂಕ್ರುದ್ಧಸ್ತಕ್ಷಕಃ ಪನ್ನಗೇಶ್ವರಃ।
ಆಶೀವಿಷಸ್ತಿಗ್ಮತೇಜಾ ಮದ್ವಾಕ್ಯಬಲಚೋದಿತಃ॥ 1-41-14 (1829) 
ಸಪ್ತರಾತ್ರಾದಿತೋ ನೇತಾ ಯಮಸ್ಯ ಸದನಂ ಪ್ರತಿ।
ದ್ವಿಜಾನಾಮವಮಂತಾರಂ ಕುರೂಣಾಮಯಶಸ್ಕರಂ॥ 1-41-15 (1830) 
ಸೌತಿರುವಾಚ। 1-41-16x (196) 
ಇತಿ ಶಪ್ತ್ವಾತಿಸಂಕ್ರುದ್ಧಃ ಶೃಂಗೀ ಪಿತರಮಭ್ಯಗಾತ್।
ಆಸೀನಂ ಗ್ರೋವ್ರಜೇ ತಸ್ಮಿನ್ವಹಂತಂ ಶವಪನ್ನಗಂ॥ 1-41-16 (1831) 
ಸ ತಮಲಕ್ಷ್ಯ ಪಿತರಂ ಶೃಂಗೀ ಸ್ಕಂಧಗತೇನ ವೈ।
ಶವೇನ ಭುಜಗೇನಾಸೀದ್ಭೂಯಃ ಕ್ರೋಧಸಮಾಕುಲಃ॥ 1-41-17 (1832) 
ದುಃಖಾಚ್ಚಾಶ್ರೂಣಿ ಮುಮುಚೇ ಪಿತರಂ ಚೇದಮಬ್ರವೀತ್।
ಶ್ರುತ್ವೇಮಾಂ ಧರ್ಷಣಾಂ ತಾತ ತವ ತೇನ ದುರಾತ್ಮನಾ॥ 1-41-18 (1833) 
ರಾಜ್ಞಾ ಪರಿಕ್ಷಿತಾ ಕೋಪಾದಶಪಂ ತಮಹಂ ನೃಪಂ।
ಯಥಾರ್ಹತಿ ಸ ಏವೋಗ್ರಂ ಶಾಪಂ ಕುರುಕುಲಾಧಮಃ। 
ಸಪ್ತಮೇಽಹನಿ ತಂ ಪಾಪಂ ತಕ್ಷಕಃ ಪನ್ನಗೋತ್ತಮಃ॥  1-41-19 (1834) 
ವೈವಸ್ವತಸ್ಯ ಸದನಂ ನೇತಾ ಪರಮದಾರುಣಂ।  1-41-20 (1835) 
ಸೌತಿರುವಾಚ।
ತಮಬ್ರವೀತ್ಪಿತಾ ಬ್ರಹ್ಮಂಸ್ತಥಾ ಕೋಪಸಮನ್ವಿತಂ॥  1-41-20x (197) 
ಶಮೀಕ ಉವಾಚ। 1-41-21x (198) 
ನ ಮೇ ಪ್ರಿಯಂ ಕೃತಂ ತಾತ ನೈಷ ಧರ್ಮಸ್ತಪಸ್ವಿನಾಂ।
ವಯಂ ತಸ್ಯ ನರೇಂದ್ರಸ್ಯ ವಿಷಯೇ ನಿವಸಾಮಹೇ॥ 1-41-21 (1836) 
ನ್ಯಾಯತೋ ರಕ್ಷಿತಾಸ್ತೇನ ತಸ್ಯ ಪಾಪಂ ನ ರೋಚಯೇ।
ಸರ್ವಥಾ ವರ್ತಮಾನಸ್ಯ ರಾಜ್ಞೋ ಹ್ಯಸ್ಮದ್ವಿಧೈಃ ಸದಾ॥ 1-41-22 (1837) 
ಕ್ಷಂತವ್ಯಂ ಪುತ್ರ ಧರ್ಮೋ ಹಿ ಹತೋ ಹಂತಿ ನ ಸಂಶಯಃ।
ಯದಿ ರಾಜಾ ನ ಸಂರಕ್ಷೇತ್ಪೀಡಾ ನಃ ಪರಮಾ ಭವೇತ್॥ 1-41-23 (1838) 
ನ ಶಕ್ನುಯಾಮ ಚರಿತುಂ ಧರ್ಮಂ ಪುತ್ರ ಯಥಾಸುಖಂ।
ರಕ್ಷಮಾಣಾ ವಯಂ ತಾತ ರಾಜಭಿರ್ಧರ್ಮದೃಷ್ಟಿಭಿಃ॥ 1-41-24 (1839) 
ಚರಾಮೋ ವಿಪುಲಂ ಧರ್ಮಂ ತೇಷಾಂ ಭಾಗೋಽಸ್ತಿ ಧರ್ಮತಃ।
ಸರ್ವಥಾ ವರ್ತಮಾನಸ್ಯ ರಾಜ್ಞಃ ಕ್ಷಂತವ್ಯಮೇವ ಹಿ॥ 1-41-25 (1840) 
ಪರಿಕ್ಷಿತ್ತು ವಿಶೇಷೇಣ ಯಥಾಽಸ್ಯ ಪ್ರಪಿತಾಮಹಃ।
ರಕ್ಷತ್ಯಸ್ಮಾಂಸ್ತಥಾ ರಾಜ್ಞಾ ರಕ್ಷಿತವ್ಯಾಃ ಪ್ರಜಾ ವಿಭೋ॥ 1-41-26 (1841) 
ಅರಾಜಕೇ ಜನಪದೇ ದೋಷಾ ಜಾಯಂತಿ ವೈ ಸದಾ।
ಉದ್ವೃತ್ತಂ ಸತತಂ ಲೋಕಂ ರಾಜಾ ದಂಡೇನ ಶಾಸ್ತಿ ವೈ॥ 1-41-27 (1842) 
ದಂಡಾತ್ಪ್ರತಿಭಯಂ ಭೂಯಃ ಶಾಂತಿರುತ್ಪದ್ಯತೇ ತದಾ।
ನೋದ್ವಿಗ್ನಶ್ಚರತೇ ಧರ್ಮಂ ನೋದ್ವಿಗ್ನಶ್ಚರತೇ ಕ್ರಿಯಾಂ॥ 1-41-28 (1843) 
ರಾಜ್ಞಾ ಪ್ರತಿಷ್ಠಿತೋ ಧರ್ಮೋ ಧರ್ಮಾತ್ಸ್ವರ್ಗಃ ಪ್ರತಿಷ್ಠಿತಃ।
ರಾಜ್ಞೋ ಯಜ್ಞಕ್ರಿಯಾಃ ಸರ್ವಾ ಯಜ್ಞಾದ್ದೇವಾಃ ಪ್ರತಿಷ್ಠಿತಾಃ॥ 1-41-29 (1844) 
ದೇವಾದ್ವೃಷ್ಟಿಃ ಪ್ರವರ್ತೇತ ವೃಷ್ಟೇರೋಷಧಯಃ ಸ್ಮೃತಾಃ।
ಓಷಧಿಭ್ಯೋ ಮನುಷ್ಯಾಣಾಂ ಧಾರಯನ್ಸತತಂ ಹಿತಂ॥ 1-41-30 (1845) 
ಮನುಷ್ಯಾಣಾಂ ಚ ಯೋ ಧಾತಾ ರಾಜಾ ರಾಜ್ಯಕರಃ ಪುನಃ।
ದಶಶ್ರೋತ್ರಿಯಸಮೋ ರಾಜಾ ಇತ್ಯೇವಂ ಮನುರಬ್ರವೀತ್॥ 1-41-31 (1846) 
ತೇನೇಹ ಕ್ಷುಧಿತೇನೈತ್ಯ ಶ್ರಾಂತೇನ ಮೃಗಲಿಪ್ಸುನಾ।
ಅಜಾನತಾ ಕೃತಂ ಮನ್ಯೇ ವ್ರತಮೇತದಿದಂ ಮಮ॥ 1-41-32 (1847) 
ಕಸ್ಮಾದಿದಂ ತ್ವಯಾ ಬಾಲ್ಯಾತ್ಸಹಸಾ ದುಷ್ಕೃತಂ ಕೃತಂ।
ನ ಹ್ಯರ್ಹತಿ ನೃಪಃ ಶಾಪಮಸ್ಮತ್ತಃ ಪುತ್ರ ಸರ್ವಥಾ॥ ॥ 1-41-33 (1848) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಏಕಚತ್ವಾರಿಂಶೋಽಧ್ಯಾಯಃ॥ 41 ॥

Mahabharata - Adi Parva - Chapter Footnotes

1-41-10 ಗಜಸಾಹ್ವಯಂ ಹಸ್ತಿನಪುರಂ॥ 1-41-13 ಕೃಚ್ಛ್ರಗತಸ್ಯ ಮೌನವ್ರತಧರಸ್ಯ। ರಾಜಾ ಚಾಸೌ ಕಿಲ್ಬಿಷೀ ಚ ರಾಜಕಿಲ್ಬಿಷೀ॥ 1-41-21 ವಿಷಯೇ ದೇಶೇ॥ 1-41-22 ಪಾಪಂ ದ್ರೋಹಂ॥ 1-41-27 ದೋಷಾಃ ದಸ್ಯುಪೀಡಾದಯಃ॥ 1-41-30 ಮನುಷ್ಯಾಣಾಂ ಹಿತಂ ಧಾರಯನ್ ಕುರ್ವನ್॥ 1-41-31 ಧಾತಾ ಪೋಷಕಃ॥ 1-41-32 ವ್ರತಮಜಾನತೇತಿ ಸಂಬಂಧಃ॥ ಏಕಚತ್ವಾರಿಂಶೋಽಧ್ಯಾಯಃ॥ 41 ॥



ಆದಿಪರ್ವ - ಅಧ್ಯಾಯ 042

॥ ಶ್ರೀಃ ॥

1.42. ಅಧ್ಯಾಯಃ 042 

Mahabharata - Adi Parva - Chapter Topics

ಶೃಂಗಿಶಮೀಕಸವಾದಃ॥ 1 ॥ ಶಮೀಕಪ್ರೇಷಿತೇನ ಗೌರಮುಖಾಖ್ಯಶಿಷ್ಯೇಣ ಸಹ ಪರಿಕ್ಷಿತ್ಸಂವಾದಃ॥ 2 ॥ ಮಂತ್ರಿಭಿಃ ಸಹ ರಾಜ್ಞಂ ವಿಚಾರಃ॥ 3 ॥ ತಕ್ಷಕಕಾಶ್ಯಪಸಂವಾದಃ॥ 4 ॥

Mahabharata - Adi Parva - Chapter Text

1-42-0 (1849) 
ಶೃಂಗ್ಯುವಾಚ। 1-42-0x (199) 
ಯದ್ಯೇತತ್ಸಾಹಸಂ ತಾತ ಯದಿ ವಾ ದುಷ್ಕೃತಂ ಕೃತಂ।
ಪ್ರಿಯಂ ವಾಪ್ಯಪ್ರಿಯಂ ವಾ ತೇ ವಾಗುಕ್ತಾ ನ ಮೃಷಾ ಭವೇತ್॥ 1-42-1 (1850) 
ನೈವಾನ್ಯಥೇದಂ ಭವಿತಾ ಪಿತರೇಷ ಬ್ರವೀಮಿ ತೇ।
ನಾಹಂ ಮೃಷಾ ಬ್ರವೀಂಯೇವಂ ಸ್ವೈರೇಷ್ವಪಿ ಕುತಃ ಶಪನ್॥ 1-42-2 (1851) 
ಶಮೀಕ ಉವಾಚ। 1-42-3x (200) 
ಜಾನಾಂಯುಗ್ರಪ್ರಭಾವಂ ತ್ವಾಂ ತಾತ ಸತ್ಯಗಿರಂ ತಥಾ।
ನಾನೃತಂ ಚೋಕ್ತಪೂರ್ವಂ ತೇ ನೈತನ್ಮಿಥ್ಯಾ ಭವಿಷ್ಯತಿ॥ 1-42-3 (1852) 
ಪಿತ್ರಾ ಪುತ್ರೋ ವಯಸ್ಥೋಽಪಿ ಸತತಂ ವಾಚ್ಯ ಏವ ತು।
ಯಥಾ ಸ್ಯಾದ್ಗುಣಸಂಯುಕ್ತಃ ಪ್ರಾಪ್ನುಯಾಚ್ಚ ಮಹದ್ಯಶಃ॥ 1-42-4 (1853) 
ಕಿಂ ಪುನರ್ಬಾಲ ಏವ ತ್ವಂ ತಪಸಾ ಭಾವಿತಃ ಸದಾ।
ವರ್ಧತೇ ಚೇತ್ಪ್ರಭವತಾಂ ಕೋಪೋಽತೀವ ಮಹಾತ್ಮನಾಂ॥ 1-42-5 (1854) 
`ಉತ್ಸೀದೇಯುರಿಮೇ ಲೋಕಾಃ ಕ್ಷಣಾ ಚಾಸ್ಯ ಪ್ರತಿಕ್ರಿಯಾ।'
ಸೋಽಹಂ ಪಶ್ಯಾಮಿ ವಕ್ತವ್ಯಂ ತ್ವಯಿ ಧರ್ಮಭೃತಾಂ ವರ। 
ಪುತ್ರತ್ವಂ ಬಾಲತಾಂ ಚೈವ ತವಾವೇಕ್ಷ್ಯ ಚ ಸಾಹಸಂ॥  1-42-6 (1855) 
ಸ ತ್ವಂ ಶಮಪರೋ ಭೂತ್ವಾ ವನ್ಯಮಾಹಾರಮಾಚರನ್।
ಚರ ಕ್ರೋಧಮಿಮಂ ಹಿತ್ವಾ ನೈವಂ ಧರ್ಮಂ ಪ್ರಹಾಸ್ಯಸಿ॥ 1-42-7 (1856) 
ಕ್ರೋಧೋ ಹಿ ಧರ್ಮಂ ಹರತಿ ಯತೀನಾಂ ದುಃಖಸಂಚಿತಂ।
ತತೋ ಧರ್ಮವಿಹೀನಾನಾಂ ಗತಿರಿಷ್ಟಾ ನ ವಿದ್ಯತೇ॥ 1-42-8 (1857) 
ಶಮ ಏವ ಯತೀನಾಂ ಹಿ ಕ್ಷಮಿಣಾಂ ಸಿದ್ಧಿಕಾರಕಃ।
ಕ್ಷಮಾವತಾಮಯಂ ಲೋಕಃ ಪರಶ್ಚೈವ ಕ್ಷಮಾವತಾಂ॥ 1-42-9 (1858) 
ತಸ್ಮಾಚ್ಚರೇಥಾಃ ಸತತಂ ಕ್ಷಮಾಶೀಲೋ ಜಿತೇಂದ್ರಿಯಃ।
ಕ್ಷಮಯಾ ಪ್ರಾಪ್ಸ್ಯಸೇ ಲೋಕಾನ್ಬ್ರಹ್ಮಣಃ ಸಮನಂತರಾನ್॥ 1-42-10 (1859) 
ಮಯಾ ತು ಶಮಮಾಸ್ಥಾಯ ಯಚ್ಛಕ್ಯಂ ಕರ್ತುಮದ್ಯ ವೈ।
ತತ್ಕರಿಷ್ಯಾಂಯಹಂ ತಾತ ಪ್ರೇಪಯಿಷ್ಯೇ ನೃಪಾಯ ವೈ॥ 1-42-11 (1860) 
ಮಮ ಪುತ್ರೇಣ ಶಪ್ತೋಽಸಿ ಬಾಲೇನಾಕೃತಬುದ್ಧಿನಾ।
ಮಮೇಮಾಂ ಧರ್ಷಣಾಂ ತ್ವತ್ತಃ ಪ್ರೇಕ್ಷ್ಯ ರಾಜನ್ನಮರ್ಷಿಣಾ॥ 1-42-12 (1861) 
ಸೌತಿರುವಾಚ। 1-42-13x (201) 
ಏವಮಾದಿಶ್ಯ ಶಿಷ್ಯಂ ಸ ಪ್ರೇಷಯಾಮಾಸ ಸುವ್ರತಃ।
ಪರಿಕ್ಷಿತೇ ನೃಪತಯೇ ದಯಾಪನ್ನೋ ಮಹಾತಪಾಃ॥ 1-42-13 (1862) 
ಸಂದಿಶ್ಯ ಕುಶಲಪ್ರಶ್ನಂ ಕಾರ್ಯವೃತ್ತಾಂತಮೇವ ಚ।
ಶಿಷ್ಯಂ ಗೌರಮುಖಂ ನಾಮ ಶೀಲವಂತಂ ಸಮಾಹಿತಂ॥ 1-42-14 (1863) 
ಸೋಽಭಿಗಂಯ ತತಃ ಶೀಘ್ರಂ ನರೇಂದ್ರಂ ಕುರುವರ್ಧನಂ।
ವಿವೇಶ ಭವನಂ ರಾಜ್ಞಃ ಪೂರ್ವಂ ದ್ವಾಸ್ಥೈರ್ನಿವೇದಿತಃ॥ 1-42-15 (1864) 
ಪೂಜಿತಸ್ತು ನರೇಂದ್ರೇಣ ದ್ವಿಜೋ ಗೌರಮುಖಸ್ತದಾ।
ಆಚಖ್ಯೌ ಚ ಪರಿಶ್ರಾಂತೋ ರಾಜ್ಞಃ ಸರ್ವಮಶೇಷತಃ॥ 1-42-16 (1865) 
ಶಮೀಕವಚನಂ ಘೋರಂ ಯಥೋಕ್ತಂ ಮಂತ್ರಿಸನ್ನಿಧೌ।
ಶಮೀಕೋ ನಾಮ ರಾಜೇಂದ್ರ ವರ್ತತೇ ವಿಷಯೇ ತವ॥ 1-42-17 (1866) 
ಋಷಿಃ ಪರಮಧರ್ಮಾತ್ಮಾ ದಾಂತಃ ಶಾಂತೋ ಮಹಾತಪಾಃ।
ತಸ್ಯ ತ್ವಯಾ ನರವ್ಯಾಘ್ರ ಸರ್ಪಃ ಪ್ರಾಣೈರ್ವಿಯೋಜಿತಃ॥ 1-42-18 (1867) 
ಅವಸಕ್ತೋ ಧನುಷ್ಕೋಟ್ಯಾ ಸ್ಕಂಧೇ ಮೌನಾನ್ವಿತಸ್ಯ ಚ।
ಕ್ಷಾಂತವಾಂಸ್ತವ ತತ್ಕರ್ಮ ಪುತ್ರಸ್ತಸ್ಯ ನ ಚಕ್ಷಮೇ॥ 1-42-19 (1868) 
ತೇನ ಶಪ್ತೋಽಸಿ ರಾಜೇಂದ್ರ ಪಿತುರಜ್ಞಾತಮದ್ಯ ವೈ।
ತಕ್ಷಕಃ ಸಪ್ತರಾತ್ರೇಣ ಮೃತ್ಯುಸ್ತವ ಭವಿಷ್ಯತಿ॥ 1-42-20 (1869) 
ತತ್ರ ರಕ್ಷಾಂ ಕುರುಷ್ವೇತಿ ಪುನಃ ಪುನರಥಾಬ್ರವೀತ್।
ತದನ್ಯಥಾ ನ ಶಕ್ಯಂ ಚ ಕರ್ತುಂ ಕೇನಚಿದಪ್ಯುತ॥ 1-42-21 (1870) 
ನ ಹಿ ಶಕ್ನೋತಿ ಸಂಯಂತುಂ ಪುತ್ರಂ ಕೋಪಸಮನ್ವಿತಂ।
ತತೋಽಹಂ ಪ್ರೇಷಿತಸ್ತೇನ ತವ ರಾಜನ್ಹಿತಾರ್ಥಿನಾ॥ 1-42-22 (1871) 
ಸಾತಿರುವಾಚ। 1-42-23x (202) 
ಇತಿ ಶ್ರುತ್ವಾ ವಚೋ ಘೋರಂ ಸ ರಾಜಾ ಕುರುನಂದನಃ।
ಪರ್ಯತಪ್ಯತ ತತ್ಪಾಪಂ ಕೃತ್ವಾ ರಾಜಾ ಮಹಾತಪಾಃ॥ 1-42-23 (1872) 
ತಂ ಚ ಮೌನವ್ರತಂ ಶ್ರುತ್ವಾ ವನೇ ಮುನಿವರಂ ತದಾ।
ಭೂಯ ಏವಾಭವದ್ರಾಜಾ ಶೋಕಸಂತಪ್ತಮಾನಸಃ॥ 1-42-24 (1873) 
ಅನುಕ್ರೋಶಾತ್ಮತಾಂ ತಸ್ಯ ಶಮೀಕಸ್ಯಾವಧಾರ್ಯ ಚ।
ಪರ್ಯತಪ್ಯತ ಭೂಯೋಪಿ ಕೃತ್ವಾ ತತ್ಕಿಲ್ಬಿಷಂ ಮುನೇಃ॥ 1-42-25 (1874) 
ನ ಹಿ ಮೃತ್ಯುಂ ತಥಾ ರಾಜಾ ಶ್ರುತ್ವಾ ವೈ ಸೋಽನ್ವತಪ್ಯತ।
ಅಶೋಚದಮರಪ್ರಖ್ಯೋ ಯಥಾ ಕೃತ್ವೇಹ ಕರ್ಮ ತತ್॥ 1-42-26 (1875) 
ತತಸ್ತಂ ಪ್ರೇಷಯಾಮಾಸ ರಾಜಾ ಗೌರಮುಖಂ ತದಾ।
ಭೂಯಃ ಪ್ರಸಾದಂ ಭಗವಾನ್ಕರೋತ್ವಿಹ ಮಮೇತಿ ವೈ॥ 1-42-27 (1876) 
`ಶ್ರುತ್ವಾ ತು ವಚನಂ ರಾಜ್ಞೋ ಮುನಿರ್ಗೌರಮುಖಸ್ತದಾ।
ಸಮನುಜ್ಞಾಪ್ಯ ವೇಗೇನ ಪ್ರಜಗಾಮಾಶ್ರಮಂ ಗುರೋಃ॥'  1-42-28 (1877) 
ತಸ್ಮಿಂಶ್ಚ ಗತಮಾತ್ರೇಽಥ ರಾಜಾ ಗೌರಮುಖೇ ತದಾ।
ಮಂತ್ರಿಭಿರ್ಮಂತ್ರಯಾಮಾಸ ಸಹ ಸಂವಿಗ್ನಮಾನಸಃ॥ 1-42-29 (1878) 
ಸಂಮಂತ್ರ್ಯ ಮಂತ್ರಿಭಿಶ್ಚೈವ ಸ ತಥಾ ಮಂತ್ರತತ್ತ್ವವಿತ್।
ಪ್ರಾಸಾದಂ ಕಾರಯಾಮಾಸ ಏಕಸ್ತಂಭಂ ಸುರಕ್ಷಿತಂ॥ 1-42-30 (1879) 
ರಕ್ಷಾಂ ಚ ವಿದಧೇ ತತ್ರ ಭಿಷಜಶ್ಚೌಷಧಾನಿ ಚ।
ಬ್ರಾಹ್ಮಣಾನ್ಮಂತ್ರಸಿದ್ಧಾಂಶ್ಚ ಸರ್ವತೋ ವೈ ನ್ಯಯೋಜಯತ್॥ 1-42-31 (1880) 
ರಾಜಕಾರ್ಯಾಣಿ ತತ್ರಸ್ಥಃ ಸರ್ವಾಣ್ಯೇವಾಕರೋಚ್ಚ ಸಃ।
ಮಂತ್ರಿಭಿಃ ಸಹ ಧರ್ಮಜ್ಞಃ ಸಮಂತಾತ್ಪರಿರಕ್ಷಿತಃ॥ 1-42-32 (1881) 
ನ ಚೈನಂ ಕಶ್ಚಿದಾರೂಢಂ ಲಭತೇ ರಾಜಸತ್ತಮಂ।
ವಾತೋಽಪಿ ನಿಶ್ಚರಂಸ್ತತ್ರ ಪ್ರವೇಶೇ ವಿನಿವಾರ್ಯತೇ॥ 1-42-33 (1882) 
ಪ್ರಾಪ್ತೇ ಚ ದಿವಸೇ ತಸ್ಮಿನ್ಸಪ್ತಮೇ ದ್ವಿಜಸತ್ತಮಃ।
ಕಾಶ್ಯಪೋಽಭ್ಯಾಗಮದ್ವಿದ್ವಾಂಸ್ತಂ ರಾಜಾನಂ ಚಿಕಿತ್ಸಿತುಂ॥ 1-42-34 (1883) 
ಶ್ರುತಂ ಹಿ ತೇನ ತದಭೂದ್ಯಥಾ ತಂ ರಾಜಸತ್ತಮಂ।
ತಕ್ಷಕಃ ಪನ್ನಗಶ್ರೇಷ್ಠೋ ನೇಷ್ಯತೇ ಯಮಸಾದನಂ॥ 1-42-35 (1884) 
ತಂ ದಷ್ಟಂ ಪನ್ನಗೇಂದ್ರೇಣ ಕರಿಷ್ಯೇಽಹಮಪಜ್ವರಂ।
ತತ್ರ ಮೇಽರ್ಥಶ್ಚ ಧರ್ಮಶ್ಚ ಭವಿತೇತಿ ವಿಚಿಂತಯನ್॥ 1-42-36 (1885) 
ತಂ ದದರ್ಶ ಸ ನಾಗೇಂದ್ರಸ್ತಕ್ಷಕಃ ಕಾಶ್ಯಪಂ ಪಥಿ।
ಗಚ್ಛಂತಮೇಕಮನಸಂ ದ್ವಿಜೋ ಭೂತ್ವಾ ವಯೋಽತಿಗಃ॥ 1-42-37 (1886) 
ತಮಬ್ರವೀತ್ಪನ್ನಗೇಂದ್ರಃ ಕಾಶ್ಯಪಂ ಮುನಿಪುಂಗವಂ।
ಕ್ವ ಭವಾಂಸ್ತ್ವರಿತೋ ಯಾತಿ ಕಿಂಚ ಕಾರ್ಯಂ ಚಿಕೀರ್ಷತಿ॥ 1-42-38 (1887) 
ಕಾಶ್ಯಪ ಉವಾಚ। 1-42-39x (203) 
ನೃಪಂ ಕುರುಕುಲೋತ್ಪನ್ನಂ ಪರಿಕ್ಷಿತಮರಿಂದಮಂ।
ತಕ್ಷಕಃ ಪನ್ನಗಶ್ರೇಷ್ಠಸ್ತೇಜಸಾಽಧ್ಯ ಪ್ರಧಕ್ಷ್ಯತಿ॥ 1-42-39 (1888) 
ತಂ ದಷ್ಟಂ ಪನ್ನಗೇಂದ್ರೇಣ ತೇನಾಗ್ನಿಸಮತೇಜಸಂ।
ಪಾಂಡವಾನಾಂ ಕುಲಕರಂ ರಾಜಾನಮಮಿತೌಜಸಂ। 1-42-4oc ಗಚ್ಛಾಮಿತ್ವರಿತಂ ಸೌಂಯ ಸದ್ಯಃ ಕರ್ತುಮಪಜ್ವರಂ॥  1-42-40 (1889) 
`ವಿಜ್ಞಾತವಿಷವಿದ್ಯೋಽಹಂ ಬ್ರಾಹ್ಮಣೋ ಲೋಕಪೂಜಿತಃ।
ಅಸ್ಮದ್ಗುರುಕಟಾಕ್ಷೇಣ ಕಲ್ಯೋಽಹಂ ವಿಷನಾಶನೇ॥'  1-42-41 (1890) 
ತಕ್ಷಕ ಉವಾಚ। 1-42-42x (204) 
ಅಹಂ ಸ ತಕ್ಷಕೋ ಬ್ರಹ್ಮಂಸ್ತಂ ಧಕ್ಷ್ಯಾಮಿ ಮಹೀಪತಿಂ।
ನಿವರ್ತಸ್ವ ನ ಶಕ್ತಸ್ತ್ವಂ ಮಯಾ ದಷ್ಟಂ ಚಿಕಿತ್ಸಿತುಂ॥ 1-42-42 (1891) 
ಕಾಶ್ಯಪ ಉವಾಚ। 1-42-43x (205) 
ಅಹಂ ತಂ ನೃಪತಿಂ ಗತ್ವಾ ತ್ವಯಾ ದಷ್ಟಮಪಜ್ವರಂ।
ಕರಿಷ್ಯಾಮೀತಿ ಮೇ ಬುದ್ಧಿರ್ವಿದ್ಯಾಬಲಸಮನ್ವಿತಾ॥ ॥ 1-42-43 (1892) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ದ್ವಿಚತ್ವಾರಿಂಶೋಽಧ್ಯಾಯಃ॥ 42 ॥

Mahabharata - Adi Parva - Chapter Footnotes

1-42-2 ಸ್ವೈರೇಷ್ವಪಿ ಪರಿಹಾಸಾದಿಷ್ವಪಿ॥ 1-42-4 ವಯಸ್ಥೋಽಪಿ ಪ್ರೌಢೋಪಿ। ವಾಚ್ಯಃ ಶಾಸ್ಯಃ॥ 1-42-5 ಪ್ರಭವತಾಂ ಯೋಗೈಶ್ವರ್ಯವತಾಂ॥ 1-42-8 ಯತೀನಾಂ ಆಮುಷ್ಮಿಕಹಿತಾರ್ಥಂ ಯತಮಾನಾನಾಂ॥ 1-42-10 ಸಮನಂತರಾನ್ ಪ್ರತ್ಯಾಸನ್ನಾನ್॥ 1-42-11 ಸಂದೇಶಹರಮಿತಿ ಶೇಷಃ॥ 1-42-19 ನ ಚಕ್ಷಮೇ ನ ಕ್ಷಾಂತವಾನ್॥ 1-42-23 ಪಾಪಂ ಕೃತ್ವೈವ ಪರ್ಯತಪ್ಯತ ನತು ಮೃತ್ಯುಂ ಶ್ರುತ್ವಾ॥ 1-42-33 ಆರೂಢಂ ಪ್ರಾಸಾದಾರೂಢಂ॥ 1-42-43 ನೃಪತಿಂ ಗತ್ವಾ ನೃಪತಿಂ ನಾಗೇತಿ ಪಾಠಾಂತರಂ॥ ದ್ವಿಚತ್ವಾರಿಂಶೋಽಧ್ಯಾಯಃ॥ 42 ॥



ಆದಿಪರ್ವ - ಅಧ್ಯಾಯ 043

॥ ಶ್ರೀಃ ॥

1.43. ಅಧ್ಯಾಯಃ 043 

Mahabharata - Adi Parva - Chapter Topics

ಸ್ವದಷ್ಟನ್ಯಗ್ರೋಧೋಜ್ಜೀವನೇನ ಪರೀಕ್ಷಿತಸ್ಯ ಕಾಶ್ಯಪಸ್ಯ ಧನಂ ದತ್ವಾ ತಕ್ಷಕೇಣ ಕೃತಂ ಪರಾವರ್ತನಂ ಪರೀಕ್ಷಿದ್ದಂಶಶ್ಚ॥ 1 ॥

Mahabharata - Adi Parva - Chapter Text

1-43-0 (1893) 
ತಕ್ಷಕ ಉವಾಚ। 1-43-0x (206) 
ಯದಿ ದಷ್ಟಂ ಮಯೇಹ ತ್ವಂ ಶಕ್ತಃ ಕಿಂಚಿಚ್ಚಿಕಿತ್ಸಿತುಂ।
ತತೋ ವೃಕ್ಷಂ ಮಯಾ ದಷ್ಟಮಿಮಂ ಜೀವಯ ಕಾಶ್ಯಪ॥ 1-43-1 (1894) 
ಪರಂ ಮಂತ್ರಬಲಂ ಯತ್ತೇ ತದ್ದರ್ಶಯ ಯತಸ್ವ ಚ।
ನ್ಯಗ್ರೋಧಮೇನಂ ಧಕ್ಷ್ಯಾಮಿ ಪಶ್ಯತಸ್ತೇ ದ್ವಿಜೋತ್ತಮ॥ 1-43-2 (1895) 
ಕಾಶ್ಯಪ ಉವಾಚ। 1-43-3x (207) 
ದಶ ನಾಗೇಂದ್ರ ವೃಕ್ಷಂ ತ್ವಂ ಯದ್ಯೇತದಭಿಮನ್ಯಸೇ।
ಅಹಮೇನಂ ತ್ವಯಾ ದಷ್ಟಂ ಜೀವಯಿಷ್ಯೇ ಭುಜಂಗಮ। 
`ಪಶ್ಯ ಮಂತ್ರಬಲಂ ಮೇಽದ್ಯ ನ್ಯಗ್ರೋಧಂ ದಶ ಪನ್ನಗ॥'  1-43-3 (1896) 
ಸೌತಿರುವಾಚ। 1-43-4x (208) 
ಏವಮುಕ್ತಃ ಸ ನಾಗೇಂದ್ರಃ ಕಾಶ್ಯಪೇನ ಮಹಾತ್ಮನಾ।
ಅದಶದ್ವೃಕ್ಷಮಭ್ಯೇತ್ಯ ನ್ಯಗ್ರೋಧಂ ಪನ್ನಗೋತ್ತಮಃ॥ 1-43-4 (1897) 
ಸ ವೃಕ್ಷಸ್ತೇನ ದಷ್ಟಸ್ತು ಪನ್ನಗೇನ ಮಹಾತ್ಮನಾ।
ಆಶೀವಿಷವಿಷೋಪೇತಃ ಪ್ರಜಜ್ವಾಲ ಸಮಂತತಃ॥ 1-43-5 (1898) 
ತಂ ದಗ್ಧ್ವಾ ಸ ನಗಂ ನಾಗಃ ಕಾಶ್ಯಪಂ ಪುನರಬ್ರವೀತ್।
ಕುರು ಯತ್ನಂ ದ್ವಿಜಶ್ರೇಷ್ಠ ಜೀವಯೈವ ವನಸ್ಪತಿಂ॥ 1-43-6 (1899) 
ಸೌತಿರುವಾಚ। 1-43-7x (209) 
ಭಸ್ಮೀಭೂತಂ ತತೋ ವೃಕ್ಷಂ ಪನ್ನಗೇಂದ್ರಸ್ಯ ತೇಜಸಾ।
ಭಸ್ಮ ಸರ್ವಂ ಸಮಾಹೃತ್ಯ ಕಾಶ್ಯಪೋ ವಾಕ್ಯಮಬ್ರವೀತ್॥ 1-43-7 (1900) 
ವಿದ್ಯಾಬಲಂ ಪನ್ನಗೇಂದ್ರ ಪಶ್ಯ ಮೇಽದ್ಯ ವನಸ್ಪತೌ।
ಅಹಂ ಸಂಜೀವಯಾಂಯೇನಂ ಪಶ್ಯತಸ್ತೇ ಭುಜಂಗಮ॥ 1-43-8 (1901) 
ತತಃ ಸ ಭಗವಾನ್ವಿದ್ವಾನ್ಕಾಶ್ಯಪೋ ದ್ವಿಜಸತ್ತಮಃ।
ಭಸ್ಮರಾಶೀಕೃತಂ ವೃಕ್ಷಂ ವಿದ್ಯಯಾ ಸಮಜೀವಯತ್॥ 1-43-9 (1902) 
ಅಂಕುರಂ ಕೃತವಾಂಸ್ತತ್ರ ತತಃ ಪರ್ಣದ್ವಯಾನ್ವಿತಂ।
ಪಲಾಶಿನಂ ಶಾಖಿನಂ ಚ ತಥಾ ವಿಟಪಿನಂ ಪುನಃ॥ 1-43-10 (1903) 
ತಂ ದೃಷ್ಟ್ವಾ ಜೀವಿತಂ ವೃಕ್ಷಂ ಕಾಶ್ಯಪೇನ ಮಹಾತ್ಮನಾ।
ಉವಾಚ ತಕ್ಷಕೋ ಬ್ರಹ್ಮನ್ನೈತದತ್ಯದ್ಭುತಂ ತ್ವಯಿ॥ 1-43-11 (1904) 
ದ್ವಿಜೇಂದ್ರ ಯದ್ವಿಷಂ ಹನ್ಯಾ ಮಮ ವಾ ಮದ್ವಿಧಸ್ಯ ವಾ।
ಕಂ ತ್ವಮರ್ಥಮಭಿಪ್ರೇಪ್ಸುರ್ಯಾಸಿ ತತ್ರ ತಪೋಧನ॥ 1-43-12 (1905) 
ಯತ್ತೇಽಭಿಲಷಿತಂ ಪ್ರಾಪ್ತಂ ಫಲಂ ತಸ್ಮಾನ್ನೃಪೋತ್ತಮಾತ್।
ಅಹಮೇವ ಪ್ರದಾಸ್ಯಾಮಿ ತತ್ತೇ ಯದ್ಯಪಿ ದುರ್ಲಭಂ॥ 1-43-13 (1906) 
ವಿಪ್ರಶಾಪಾಭಿಭೂತೇ ಚ ಕ್ಷೀಣಾಯುಷಿ ನರಾಧಿಪೇ।
ಘಟಮಾನಸ್ಯ ತೇ ವಿಪ್ರ ಸಿದ್ಧಿಃ ಸಂಶಯಿತಾ ಭವೇತ್॥ 1-43-14 (1907) 
ತತೋ ಯಶಃ ಪ್ರದೀಪ್ತಂ ತೇ ತ್ರಿಷು ಲೋಕೇಷು ವಿಶ್ರುತಂ।
ನಿರಂಶುರಿವ ಘರ್ಮಾಂಶುರಂತರ್ಧಾನಮಿತೋ ವ್ರಜೇತ್॥ 1-43-15 (1908) 
ಕಾಶ್ಯಪ ಉವಾಚ। 1-43-16x (210) 
ಧನಾರ್ಥೀ ಯಾಂಯಹಂ ತತ್ರ ತನ್ಮೇ ದೇಹಿ ಭುಜಂಗಮ।
ತತೋಽಹಂ ವಿನಿವರ್ತಿಷ್ಯೇ ಸ್ವಾಪತೇಯಂ ಪ್ರಗೃಹ್ಯ ವೈ॥ 1-43-16 (1909) 
ತಕ್ಷಕ ಉವಾಚ। 1-43-17x (211) 
ಯಾವದ್ಧನಂ ಪ್ರಾರ್ಥಯಸೇ ತಸ್ಮಾದ್ರಾಜ್ಞಸ್ತತೋಽಧಿಕಂ।
ಅಹಮೇವ ಪ್ರದಾಸ್ಯಾಮಿ ನಿವರ್ತಸ್ವ ದ್ವಿಜೋತ್ತಮ॥ 1-43-17 (1910) 
ಸೌತಿರುವಾಚ। 1-43-18x (212) 
ತಕ್ಷಕಸ್ಯ ವಚಃ ಶ್ರುತ್ವಾ ಕಾಶ್ಯಪೋ ದ್ವಿಜಸತ್ತಮಃ।
ಪ್ರದಧ್ಯೌ ಸುಮಹಾತೇಜಾರಾಜಾನಂ ಪ್ರತಿ ಬುದ್ಧಿಮಾನ್॥ 1-43-18 (1911) 
ದಿವ್ಯಜ್ಞಾನಃ ಸ ತೇಜಸ್ವೀ ಜ್ಞಾತ್ವಾ ತಂ ನೃಪತಿಂ ತದಾ।
ಕ್ಷೀಣಾಯುಷಂ ಪಾಂಡವೇಯಮಪಾವರ್ತತ ಕಾಶ್ಯಪಃ॥ 1-43-19 (1912) 
ಲಬ್ಧ್ವಾ ವಿತ್ತಂ ಮುನಿವರಸ್ತಕ್ಷಕಾದ್ಯಾವದೀಪ್ಸಿತಂ।
ನಿವೃತ್ತೇ ಕಾಶ್ಯಪೇ ತಸ್ಮಿನ್ಸಮಯೇನ ಮಹಾತ್ಮನಿ॥ 1-43-20 (1913) 
ಜಗಾಮ ತಕ್ಷಕಸ್ತೂರ್ಣಂ ನಗರಂ ನಾಗಸಾಹ್ವಯಂ।
ಅಥ ಶುಶ್ರಾವ ಗಚ್ಛನ್ಸ ತಕ್ಷಕೋ ಜಗತೀಪತಿಂ॥ 1-43-21 (1914) 
ಮಂತ್ರೈರ್ವಿಷಹರೈರ್ದಿವ್ಯೈ ರಕ್ಷ್ಯಮಾಣಂ ಪ್ರಯತ್ನತಃ।  1-43-22 (1915) 
ಸೌತಿರುವಾಚ।
ಸ ಚಿಂತಯಾಮಾಸ ತದಾ ಮಾಯಾಯೋಗೇನ ಪಾರ್ಥಿವಃ॥  1-43-22x (213) 
ಮಯಾ ವಂಚಯಿತವ್ಯೋಽಸೌ ಕ ಉಪಾಯೋ ಭವೇದಿತಿ।
ತತಸ್ತಾಪಸರೂಪೇಣ ಪ್ರಾಹಿಣೋತ್ಸ ಭುಜಂಗಮಾನ್॥ 1-43-23 (1916) 
ಫಲಪತ್ರೋದಕಂ ಗೃಹ್ಯ ರಾಜ್ಞೇ ನಾಗೋಽಥ ತಕ್ಷಕಃ।  1-43-24 (1917) 
ತಕ್ಷಕ ಉವಾಚ।
ಗಚ್ಛಧ್ವಂ ಯೂಯಮವ್ಯಗ್ರಾ ರಾಜಾನಂ ಕಾರ್ಯವತ್ತಯಾ॥  1-43-24x (214) 
ಫಲಪತ್ರೋದಕಂ ನಾಗಾಃ ಪ್ರತಿಗ್ರಾಹಯಿತುಂ ನೃಪಂ।  1-43-25 (1918) 
ಸೌತಿರುವಾಚ।
ತೇ ತಕ್ಷಕಸಮಾದಿಷ್ಟಾಸ್ತಥಾ ಚಕ್ರುರ್ಭುಜಂಗಮಾಃ॥  1-43-25x (215) 
ಉಪನಿನ್ಯುಸ್ತಥಾ ರಾಜ್ಞೇ ದರ್ಭಾನಂಭಃ ಫಲಾನಿ ಚ।
ತಚ್ಚ ಸರ್ವಂ ಸ ರಾಜೇಂದ್ರಃ ಪ್ರತಿಜಗ್ರಾಹ ವೀರ್ಯವಾನ್॥ 1-43-26 (1919) 
ಕೃತ್ವಾ ತೇಷಾಂ ಚ ಕಾರ್ಯಾಣಿ ಗಂಯತಾಮಿತ್ಯುವಾಚ ತಾನ್।
ಗತೇಷು ತೇಷು ನಾಗೇಷು ತಾಪಸಚ್ಛದ್ಮರೂಪಿಷು॥ 1-43-27 (1920) 
ಅಮಾತ್ಯಾನ್ಸುಹೃದಶ್ಚೈವ ಪ್ರೋವಾಚ ಸ ನರಾಧಿಪಃ।
ಭಕ್ಷಯಂತು ಭವಂತೋ ವೈ ಸ್ವಾದೂನೀಮಾನಿ ಸರ್ವಶಃ॥ 1-43-28 (1921) 
ತಾಪಸೈರುಪನೀತಾನಿ ಫಲಾನಿ ಸಹಿತಾ ಮಯಾ।
ತತೋ ರಾಜಾ ಸಸಚಿವಃ ಫಲಾನ್ಯಾದಾತುಮೈಚ್ಛತ॥ 1-43-29 (1922) 
ವಿಧಿನಾ ಸಂಪ್ರಯುಕ್ತೋ ವೈ ಋಷಿವಾಕ್ಯೇನ ತೇನ ತು।
ಯಸ್ಮಿನ್ನೇವ ಫಲೇ ನಾಗಸ್ತಮೇವಾಭಕ್ಷಯತ್ಸ್ವಯಂ॥ 1-43-30 (1923) 
ತತೋ ಭಕ್ಷಯತಸ್ತಸ್ಯ ಫಲಾತ್ಕೃಮಿರಭೂದಣುಃ।
ಹ್ರಸ್ವಕಃ ಕೃಷ್ಣನಯನಸ್ತಾಂರವರ್ಣೋಽಥ ಶೌನಕ॥ 1-43-31 (1924) 
ಸ ತಂ ಗೃಹ್ಯ ನೃಪಶ್ರೇಷ್ಠಃ ಸಚಿವಾನಿದಮಬ್ರವೀತ್।
ಅಸ್ತಮಭ್ಯೇತಿ ಸವಿತಾ ವಿಷಾದದ್ಯ ನ ಮೇ ಭಯಂ॥ 1-43-32 (1925) 
ಸತ್ಯವಾಗಸ್ತು ಸ ಮುನಿಃ ಕೃಮಿರ್ಮಾಂ ದಶತಾಮಯಂ।
ತಕ್ಷಕೋ ನಾಮ ಭೂತ್ವಾ ವೈ ತಥಾ ಪರಿಹೃತಂ ಭವೇತ್॥ 1-43-33 (1926) 
ತೇ ಚೈನಮನ್ವವರ್ತಂತ ಮಂತ್ರಿಣಃ ಕಾಲಚೋದಿತಾಃ।
ಏವಮುಕ್ತ್ವಾ ಸ ರಾಜೇಂದ್ರೋ ಗ್ರೀವಾಯಾಂ ಸನ್ನಿವೇಶ್ಯಹ॥ 1-43-34 (1927) 
ಕೃಮಿಕಂ ಪ್ರಾಹಸತ್ತೂರ್ಣಂ ಮುಮೂರ್ಷುರ್ನಷ್ಟಚೇತನಃ।
ಪ್ರಹಸನ್ನೇವ ಭೋಗೇನ ತಕ್ಷಕೇಣಾಭಿವೇಷ್ಟಿತಃ॥ 1-43-35 (1928) 
ತಸ್ಮಾತ್ಫಲಾದ್ವಿನಿಷ್ಕ್ರಂಯ ಯತ್ತದ್ರಾಜ್ಞೇ ನಿವೇದಿತಂ।
ವೇಷ್ಟಯಿತ್ವಾ ಚ ಭೋಗೇನ ವಿನದ್ಯ ಚ ಮಹಾಸ್ವನಂ। 
ಅದಶತ್ಪೃಥಿವೀಪಾಲಂ ತಕ್ಷಕಃ ಪನ್ನಗೇಶ್ವರಃ॥ ॥  1-43-36 (1929) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ತ್ರಿಚತ್ವಾರಿಂಶೋಽಧ್ಯಾಯಃ॥ 43 ॥

Mahabharata - Adi Parva - Chapter Footnotes

1-43-3 ದಶ ದಂಶಂ ಕುರು॥ 1-43-6 ನಗ ವೃಕ್ಷಂ॥ 1-43-13 ಯತ್ ಫಲಂ ಪ್ರಾಪ್ತುಮಭಿಲಷಿತಂ ತತ್ ಇತ್ಯನ್ವಯಃ॥ 1-43-14 ಘಟಮಾನಸ್ಯ ಸಜ್ಜಮಾನಸ್ಯ॥ 1-43-16 ಸ್ವಾಪತೇಯಂ ಧನಂ॥ 1-43-22 ತತ್ರಾಗತೈರ್ವಿಷಹರೈರಿತಿ ಪಾಠಾಂತರಂ॥ 1-43-31 ಯಜ್ಜಗ್ರಾಹ ಫಲಂ ರಾಜಾ ತತ್ರ ಕ್ರಿಮಿರಭೂದಣುಃ ಇತಿ ಪಾಠಾಂತರಂ॥ 1-43-33 ಕ್ರಿಮಿಕೋ ಮಾಂ ದಶತ್ವಯಂ ಇತಿ ಪಾಠಾಂತರಂ॥ ತ್ರಿಚತ್ವಾರಿಶೋಽಧ್ಯಾಯಃ॥ 43 ॥



ಆದಿಪರ್ವ - ಅಧ್ಯಾಯ 044

॥ ಶ್ರೀಃ ॥

1.44. ಅಧ್ಯಾಯಃ 044 

Mahabharata - Adi Parva - Chapter Topics

ಪರೀಕ್ಷಿನ್ಮರಣೋತ್ತರಂ ತತ್ಪುತ್ರಸ್ಯ ಜನಮೇಜಯಸ್ಯ ರಾಜ್ಯಾಭಿಷೇಕಃ॥ 1 ॥ ವಪುಷ್ಟಮಾವಿವಾಹಃ॥ 2 ॥

Mahabharata - Adi Parva - Chapter Text

1-44-0 (1930) 
ಸೌತಿರುವಾಚ। 1-44-0x (216) 
ತಂ ತಥಾ ಮಂತ್ರಿಣೋ ದೃಷ್ಟ್ವಾ ಭೋಗೇನ ಪರಿವೇಷ್ಟಿತಂ।
ವಿಷಣ್ಣವದನಾಃ ಸರ್ವೇ ರುರುದುರ್ಭೃಶದುಃಖಿತಾಃ॥ 1-44-1 (1931) 
ತಂ ತು ನಾಗಂ ತತೋ ದೃಷ್ಟ್ವಾ ಮಂತ್ರಿಣಸ್ತೇ ಪ್ರದುದ್ರುವುಃ।
ಅಪಶ್ಯಂತ ತಥಾ ಯಾಂತಮಾಕಾಶೇ ನಾಗಮದ್ಭುತಂ॥ 1-44-2 (1932) 
ಸೀಮಂತಮಿವ ಕುರ್ವಾಣಂ ನಭಸಃ ಪದ್ಮವರ್ಚಸಂ।
ತಕ್ಷಕಂ ಪನ್ನಗಶ್ರೇಷ್ಠಂ ಭೃಶಂ ಶೋಕಪರಾಯಣಾಃ॥ 1-44-3 (1933) 
ತತಸ್ತು ತೇ ತದ್ಗೃಹಮಗ್ನಿನಾ ವೃತಂ
ಪ್ರದೀಪ್ಯಮಾನಂ ವಿಷಜೇನ ಭೋಗಿನಃ। 
ಭಯಾತ್ಪರಿತ್ಯಜ್ಯ ದಿಶಃ ಪ್ರಪೇದಿರೇ
ಪಪಾತ ತಚ್ಚಾಶನಿತಾಡಿತಂ ಯಥಾ॥  1-44-4 (1934) 
ತತೋ ನೃಪೇ ತಕ್ಷಕತೇಜಸಾಹತೇ
ಪ್ರಯುಜ್ಯ ಸರ್ವಾಃ ಪರಲೋಕಸತ್ಕ್ರಿಯಾಃ। 
ಶುಚಿರ್ದಿಜೋ ರಾಜಪುರೋಹಿತಸ್ತದಾ
ತಥೈವ ತೇ ತಸ್ಯ ನೃಪಸ್ಯ ಮಂತ್ರಿಣಃ॥  1-44-5 (1935) 
ನೃಪಂ ಶಿಶುಂ ತಸ್ಯ ಸುತಂ ಪ್ರಚಕ್ರಿರೇ
ಸಮೇತ್ಯ ಸರ್ವೇ ಪುರವಾಸಿನೋ ಜನಾಃ। 
ನೃಪಂ ಯಮಾಹುಸ್ತಮಮಿತ್ರಘಾತಿನಂ
ಕುರುಪ್ರವೀರಂ ಜನಮೇಜಯಂ ಜನಾಃ॥  1-44-6 (1936) 
ಸ ಬಾಲ ಏವಾರ್ಯಮತಿರ್ನೃಪೋತ್ತಮಃ
ಸಹೈವ ತೈರ್ಮಂತ್ರಿಪುರೋಹಿತೈಸ್ತದಾ। 
ಶಶಾಸ ರಾಜ್ಯಂ ಕುರುಪುಂಗವಾಗ್ರಜೋ
ಯಥಾಽಸ್ಯ ವೀರಃ ಪ್ರಪಿತಾಮಹಸ್ತಥಾ॥  1-44-7 (1937) 
ತತಸ್ತು ರಾಜಾನಮಮಿತ್ರತಾಪನಂ
ಸಮೀಕ್ಷ್ಯ ತೇ ತಸ್ಯ ನೃಪಸ್ಯ ಮಂತ್ರಿಣಃ। 
ಸುವರ್ಣವರ್ಮಾಣಮುಪೇತ್ಯ ಕಾಶಿಪ
ವಪುಷ್ಟಮಾರ್ಥಂ ವರಯಾಂಪ್ರಚಕ್ರಮುಃ॥  1-44-8 (1938) 
ತತಃ ಸ ರಾಜಾ ಪ್ರದದೌ ವಪುಷ್ಟಮಾಂ
ಕುರುಪ್ರವೀರಾಯ ಪರೀಕ್ಷ್ಯ ಧರ್ಮತಃ। 
ಸ ಚಾಪಿ ತಾಂ ಪ್ರಾಪ್ಯ ಮುದಾ ಯುತೋಽಭವ-
ನ್ನ ಚಾನ್ಯನಾರೀಷು ಮನೋ ದಧೇ ಕ್ವಚಿತ್॥  1-44-9 (1939) 
ಸರಃಸು ಫುಲ್ಲೇಷು ವನೇಷು ಚೈವ
ಪ್ರಸನ್ನಚೇತಾ ವಿಜಹಾರ ವೀರ್ಯವಾನ್। 
ತಥಾ ಸ ರಾಜನ್ಯವರೋ ವಿಜಹ್ರಿವಾನ್
ಯಥೋರ್ವಶೀಂ ಪ್ರಾಪ್ಯ ಪುರಾ ಪುರೂರವಾಃ॥  1-44-10 (1940) 
ವಪುಷ್ಟಮಾ ಚಾಪಿ ವರಂ ಪತಿವ್ರತಾ
ಪ್ರತೀತರೂಪಾ ಸಮವಾಪ್ಯ ಭೂಪತಿಂ। 
ಭಾವೇನ ರಾಮಾ ರಮಯಾಂಬಭೂವ ತಂ
ವಿಹಾರಕಾಲೇಷ್ವವರೋಧಸುಂದರೀ॥ ॥  1-44-11 (1941) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಚತುಶ್ಚತ್ವಾರಿಂಶೋಽಧ್ಯಾಯಃ॥ 44 ॥

Mahabharata - Adi Parva - Chapter Footnotes

1-44-2 ದಹ್ಯಮಾನಂ ತತೋ ದೃಷ್ಟ್ವಾ ಇತಿ ಪಾಠಾಂತರಂ॥ 1-44-7 ಪ್ರಪಿತಾಮಹೋ ಯುಧಿಷ್ಠಿರಃ॥ 1-44-8 ವಪುಷ್ಟಮಾ ಕಾಶಿರಾಜಕನ್ಯಾ॥ 1-44-11 ವರಂ ವರಣೀಯಂ। ಪ್ರತೀತರೂಪಾ ಹೃಷ್ಟರೂಪಾ॥ ಚತುಶ್ಚತ್ವಾರಿಂಶೋಽಧ್ಯಾಯಃ॥ 44 ॥



ಆದಿಪರ್ವ - ಅಧ್ಯಾಯ 045

॥ ಶ್ರೀಃ ॥

1.45. ಅಧ್ಯಾಯಃ 045 

Mahabharata - Adi Parva - Chapter Topics

ಜರತ್ಕಾರೋಃ ಸ್ವಪಿತೄಣಾಂ ದರ್ಶನಂ ತದ್ಭಾಷಣಂ ಚ॥ 1 ॥

Mahabharata - Adi Parva - Chapter Text

1-45-0 (1942) 
ಸೌತಿರುವಾಚ। 1-45-0x (217) 
ಏತಸ್ಮಿನ್ನೇವ ಕಾಲೇ ತು ಜರತ್ಕಾರುರ್ಮಹಾತಪಾಃ।
ಚಚಾರ ಪೃಥಿವೀಂ ಕೃತ್ಸ್ನಾಂ ಯತ್ರಸಾಯಂಗೃಹೋ ಮುನಿಃ॥ 1-45-1 (1943) 
ಚರಂದೀಕ್ಷಾಂ ಮಹಾತೇಜಾ ದುಶ್ಚರಾಮಕೃತಾತ್ಮಭಿಃ।
ತೀರ್ಥೇಷ್ವಾಪ್ಲವನಂ ಕುರ್ವನ್ಪುಣ್ಯೇಷು ವಿಚಚಾರ ಹ॥ 1-45-2 (1944) 
ವಾಯುಭಕ್ಷೋ ನಿರಾಹಾರಃ ಶುಷ್ಯನ್ನಹರಹರ್ಮುನಿಃ।
ಸಂ ದದರ್ಶ ಪಿತೄನ್ಗರ್ತೇ ಲಂಬಮಾನಾನಧೋಮುಖಾನ್॥ 1-45-3 (1945) 
ಏಕತಂತ್ವವಶಿಷ್ಟಂ ವೈ ವೀರಣಸ್ತಂಬಮಾಶ್ರಿತಾನ್।
ತಂ ತಂತುಂ ಚ ಶನೈರಾಖುಮಾದದಾನಂ ಬಿಲೇಶಯಂ॥ 1-45-4 (1946) 
ನಿರಾಹಾರಾನ್ಕೃಶಾಂದೀನಾನ್ಗರ್ತೇ ಸ್ವತ್ರಾಣಮಿಚ್ಛತಃ।
ಉಪಸೃತ್ಯ ಸ ತಾಂದೀನಾಂದೀನರೂಪೋಽಭ್ಯಭಾಷತ॥ 1-45-5 (1947) 
ಕೇ ಭವಂತೋಽವಲಂಬಂತೇ ವೀರಮಸ್ತಂಬಮಾಶ್ರಿತಾಃ।
ದುರ್ಬಲಂ ಖಾದಿತೈರ್ಮೂಲೈರಾಖುನಾ ಬಿಲವಾಸಿನಾ॥ 1-45-6 (1948) 
ವೀರಣಸ್ತಂಬಕೇ ಮೂಲಂ ಯದಪ್ಯೇಕಮಿಹ ಸ್ಥಿತಂ।
ತದ್ಭಪ್ಯಯಂ ಶನೈರಾಖುರಾದತ್ತೇ ದಶನೈಃ ಶಿತೈಃ॥ 1-45-7 (1949) 
ಛೇತ್ಸ್ಯತೇಽಲ್ಪಾವಶಿಷ್ಟತ್ವಾದೇತದಪ್ಯಚಿರಾದಿವ।
ತತಸ್ತು ಪತಿತಾರೋಽತ್ರ ಗರ್ತೇ ವ್ಯಕ್ತಮಧೋಮುಖಾಃ॥ 1-45-8 (1950) 
ಅತ್ರ ಮೇ ದುಃಖಮುತ್ಪನ್ನಂ ದೃಷ್ಟ್ವಾ ಯುಷ್ಮಾನಧೋಮುಖಾನ್।
ಕೃಚ್ಛ್ರಾಮಾಪದಮಾಪನ್ನಾನ್ಪ್ರಿಯಂ ಕಿಂ ಕರವಾಣಿ ವಃ॥ 1-45-9 (1951) 
ತಪಸೋಽಸ್ಯ ಚತುರ್ಥೇನ ತೃತೀಯೇನಾಥ ವಾ ಪುನಃ।
ಅರ್ಧೇನ ವಾಪಿ ನಿಸ್ತರ್ತುಮಾಪದಂ ಬ್ರೂತ ಮಾ ಚಿರಂ॥ 1-45-10 (1952) 
ಅಥವಾಪಿ ಸಮಗ್ರೇಣ ತರಂತು ತಪಸಾ ಮಮ।
ಭವಂತಃ ಸರ್ವ ಏವೇಹ ಕಾಮಮೇವಂ ವಿಧೀಯತಾಂ॥ 1-45-11 (1953) 
ಪಿತರ ಊಚುಃ। 1-45-12x (218) 
ಕುತೋ ಭವಾನ್ಬ್ರಹ್ಮಚಾರೀ ಯೋ ನಸ್ತ್ರಾತುಮಿಹೇಚ್ಛಸಿ।
ನ ತು ವಿಪ್ರಾಗ್ರ್ಯ ತಪಸಾ ಶಕ್ಯಮೇತದ್ವ್ಯಪೋಹಿತುಂ॥ 1-45-12 (1954) 
ಅಸ್ತಿ ನಸ್ತಾತ ತಪಸಃ ಫಲಂ ಪ್ರವದತಾಂ ವರ।
ಸಂತಾನಪ್ರಕ್ಷಯಾದ್ಬ್ರಹ್ಮನ್ಪತಾಮೋ ನಿರಯೇಽಶುಚೌ॥ 1-45-13 (1955) 
ಸಂತಾನಂ ಹಿ ಪರೋ ಧರ್ಮಂ ಏವಮಾಹ ಪಿತಾಮಹಃ।
ಲಂಬತಾಮಿಹ ನಸ್ತಾತ ನ ಜ್ಞಾನಂ ಪ್ರತಿಭಾತಿ ವೈ॥ 1-45-14 (1956) 
ಯೇನ ತ್ವಾಂ ನಾಭಿಜಾನೀಮೋ ಲೋಕೇ ವಿಖ್ಯಾತಪೌರುಷಂ।
ವೃದ್ಧೋ ಭವಾನ್ಮಹಾಭಾಗೋಯೋನಃ ಶೋಚ್ಯಾನ್ಸುದುಃಖಿತಾನ॥ 1-45-15 (1957) 
ಶೋಚತೇ ಚೈವ ಕಾರುಣ್ಯಾಚ್ಛೃಣು ಯೇ ವೈ ವಯಂ ದ್ವಿಜ।
ಯಾಯಾವರಾ ನಾಮ ವಯಮೃಷಯಃ ಸಂಶಿತವ್ರತಾಃ॥ 1-45-16 (1958) 
ಲೋಕಾತ್ಪುಂಯಾದಿಹ ಭ್ರಷ್ಟಾಃ ಸಂತಾನಪ್ರಕ್ಷಯಾನ್ಮುನೇ।
ಪ್ರಣಷ್ಟಂ ನಸ್ತಪಸ್ತೀವ್ರಂ ನ ಹಿ ನಸ್ತಂತುರಸ್ತಿ ವೈ॥ 1-45-17 (1959) 
ಅಸ್ತಿತ್ವೇಕೋಽದ್ಯ ನಸ್ತಂತುಃ ಸೋಽಪಿ ನಾಸ್ತಿ ಯಥಾ ತಥಾ।
ಮಂದಭಾಗ್ಯೋಽಲ್ಪಭಾಗ್ಯಾನಾಂ ತಪ ಏಕಂ ಸಮಾಸ್ಥಿತಃ॥ 1-45-18 (1960) 
ಜರತ್ಕಾರುರಿತಿ ಖ್ಯಾತೋ ವೇದವೇದಾಂಗಪಾರಗಃ।
ನಿಯತಾತ್ಮಾ ಮಹಾತ್ಮಾ ಚ ಸುವ್ರತಃ ಸುಮಹಾತಪಾಃ॥ 1-45-19 (1961) 
ತೇನ ಸ್ಮ ತಪಸೋ ಲೋಭಾತ್ಕೃಚ್ಛ್ರಮಾಪಾದಿತಾ ವಯಂ।
ನ ತಸ್ಯ ಭಾರ್ಯಾ ಪುತ್ರೋ ವಾ ಬಾಂಧವೋ ವಾಽಸ್ತಿ ಕಶ್ಚನ॥ 1-45-20 (1962) 
ತಸ್ಮಾಲ್ಲಂಬಾಮಹೇ ಗರ್ತೇ ನಷ್ಟಸಂಜ್ಞಾ ಹ್ಯನಾಥವತ್।
ಸ ವಕ್ತವ್ಯಸ್ತ್ವಯಾ ದೃಷ್ಟೋ ಹ್ಯಸ್ಮಾಕಂ ನಾಥವತ್ತಯಾ॥ 1-45-21 (1963) 
ಪಿತರಸ್ತೇಽವಲಂಬಂತೇ ಗರ್ತೇ ದೀನಾ ಅಧೋಮುಖಾಃ।
ಸಾಧು ದಾರಾನ್ಕುರುಷ್ವೇತಿ ಪ್ರಜಾಯಸ್ವೇತಿ ಚಾಭಿ ಭೋಃ॥ 1-45-22 (1964) 
ಕುಲತಂತುರ್ಹಿ ನಃ ಶಿಷ್ಟಃ ಸ ಏಕೈಕಸ್ತಪೋಧನ।
ಯಂ ತು ಪಶ್ಯಸಿ ನೋ ಬ್ರಹ್ಮನ್ವೀರಣಸ್ತಂಬಮಾಶ್ರಯಂ॥ 1-45-23 (1965) 
ಏಷೋಽಸ್ಮಾಕಂ ಕುಲಸ್ತಂಬ ಆಸ್ತೇ ಸ್ವಕುಲವರ್ಧನಃ।
ಯಾನಿ ಪಶ್ಯಸಿ ವೈ ಬ್ರಹ್ಮನ್ಮೂಲಾನೀಹಾಸ್ಯ ವೀರುಧಃ॥ 1-45-24 (1966) 
ಏತೇ ನಸ್ತಂತವಸ್ತಾತ ಕಾಲೇನ ಪರಿಭಕ್ಷಿತಾಃ।
ಯತ್ತ್ವೇತತ್ಪಶ್ಯಸಿ ಬ್ರಹ್ಮನ್ಮೂಲಮಸ್ಯಾರ್ಧಭಕ್ಷಿತಂ॥ 1-45-25 (1967) 
ಯತ್ರ ಲಂಬಾಮಹೇ ಗರ್ತೇ ಸೋಽಪ್ಯೇಕಸ್ತಪ ಆಸ್ಥಿತಃ।
ಯಮಾಖುಂ ಪಶ್ಯಸಿ ಬ್ರಹ್ಮನ್ಕಾಲ ಏಷ ಮಹಾಬಲಃ॥ 1-45-26 (1968) 
ಸ ತಂ ತಪೋರತಂ ಮಂದಂ ಶನೈಃ ಕ್ಷಪಯತೇ ತುದನ್।
ಜರತ್ಕಾರುಂ ತಪೋಲುಬ್ಧಂ ಮಂದಾತ್ಮಾನಮಚೇತಸಂ॥ 1-45-27 (1969) 
ನ ಹಿ ನಸ್ತತ್ತಪಸ್ತಸ್ಯ ತಾರಯಿಷ್ಯತಿ ಸತ್ತಮ।
ಛಿನ್ನಮೂಲಾನ್ಪರಿಭ್ರಷ್ಟಾನ್ಕಾಲೋಪಹತಚೇತಸಃ॥ 1-45-28 (1970) 
ಅಧಃ ಪ್ರವಿಷ್ಟಾನ್ಪಶ್ಯಾಸ್ಮಾನ್ಯಥಾ ದುಷ್ಕೃತಿನಸ್ತಥಾ।
ಅಸ್ಮಾಸು ಪತಿತೇಷ್ವತ್ರ ಸಹ ಸರ್ವೈಃ ಸಬಾಂಧವೈಃ॥ 1-45-29 (1971) 
ಛಿನ್ನಃ ಕಾಲೇನ ಸೋಽಪ್ಯತ್ರ ಗಂತಾ ವೈ ನರಕಂ ತತಃ।
ತಪೋ ವಾಽಪ್ಯಥ ಚಾ ಯಜ್ಞೋ ಯಚ್ಚಾನ್ಯತ್ಪಾವನಂ ಮಹತ್॥ 1-45-30 (1972) 
ತತ್ಸರ್ವಂ ನ ಸಮಂ ತಾತ ಸಂತತ್ಯೇತಿ ಸತಾಂ ಮತಂ।
ಸ ತಾತ ದೃಷ್ಟ್ವಾ ಬ್ರೂಯಾಸ್ತಂ ಜರತ್ಕಾರುಂ ತಪೋಧನ॥ 1-45-31 (1973) 
ಯಥಾ ದೃಷ್ಟಮಿದಂ ಚಾತ್ರ ತ್ವಯಾಽಽಖ್ಯೇಯಮಶೇಷತಃ।
ಯಥಾ ದಾರಾನ್ಪ್ರಕುರ್ಯಾತ್ಸ ಪುತ್ರಾನುತ್ಪಾದಯೇದ್ಯಥಾ॥ 1-45-32 (1974) 
ವಾ ಬ್ರಹ್ಮಂಸ್ತ್ವಯಾ ವಾಚ್ಯಃ ಸೋಽಸ್ಮಾಕಂ ನಾಥವತ್ತಯಾ।
ಬಾಂಧವಾನಾಂ ಹಿತಸ್ಯೇಹ ಯಥಾ ಚಾತ್ಮಕುಲಂ ತಥಾ॥ 1-45-33 (1975) 
ಕಸ್ತ್ವಂ ಬಂಧುಮಿವಾಸ್ಮಾಕಮನುಶೋಚಸಿ ಸತ್ತಮ।
ಶ್ರೋತುಮಿಚ್ಛಾಮ ಸರ್ವೇಷಾಂ ಕೋ ಭವಾನಿಹ ತಿಷ್ಠತಿ॥ ॥ 1-45-34 (1976) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಪಂಚಚತ್ವಾರಿಂಶೋಽಧ್ಯಾಯಃ॥ 45 ॥

Mahabharata - Adi Parva - Chapter Footnotes

1-45-5 ಸ್ವತ್ರಾಣಂ ಸ್ವರಕ್ಷಾಂ॥ 1-45-8 ಪತಿತಾರಃ ಪತಿಷ್ಯಥಾ॥ 1-45-12 ಏತತ್ ಅಸ್ಮದೀಯಂ ಕೃಚ್ಛ್ರಂ ವ್ಯಪೋಹಿತುಂ ಅಪನೇತುಂ॥ ಪಂಚಚತ್ವಾರಿಂಶೋಽಧ್ಯಾಯಃ॥ 45 ॥



ಆದಿಪರ್ವ - ಅಧ್ಯಾಯ 046

॥ ಶ್ರೀಃ ॥

1.46. ಅಧ್ಯಾಯಃ 046 

Mahabharata - Adi Parva - Chapter Topics

ಜರತ್ಕಾರೋಃ ಸ್ವಪಿತೃಸಂವಾದಾನಂತರಂ ದಾರಾನ್ವೇಷಣಂ॥ 1 ॥

Mahabharata - Adi Parva - Chapter Text

1-46-0 (1977) 
ಸೌತಿರುವಾಚ। 1-46-0x (219) 
ಏತಚ್ಛ್ರುತ್ವಾ ಜರತ್ಕಾರುರ್ಭೃಶಂ ಶೋಕಪರಾಯಣಃ।
ಉವಾಚ ತಾನ್ಪಿತೄಂದುಃಖಾದ್ಬಾಷ್ಪಸಂದಿಗ್ಧಯಾ ಗಿರಾ॥ 1-46-1 (1978) 
ಜರತ್ಕಾರುರುವಾಚ। 1-46-2x (220) 
ಮಮ ಪೂರ್ವೇ ಭವಂತೋ ವೈ ಪಿತರಃ ಸಪಿತಾಮಹಾಃ।
ತದ್ಬ್ರೂತ ಯನ್ಮಯಾ ಕಾರ್ಯಂ ಭವತಾಂ ಪ್ರಿಯಕಾಂಯಯಾ॥ 1-46-2 (1979) 
ಅಹಮೇವ ಜರತ್ಕಾರುಃ ಕಿಲ್ಬಿಷೀ ಭವತಾಂ ಸುತಃ।
ತೇ ದಂಡಂ ಧಾರಯತ ಮೇ ದುಷ್ಕೃತೇರಕೃತಾತ್ಮನಃ॥ 1-46-3 (1980) 
ಪಿತರ ಊಚುಃ। 1-46-4x (221) 
ಪುತ್ರ ದಿಷ್ಟ್ಯಾಽಸಿ ಸಂಪ್ರಾಪ್ತ ಇಮಂ ದೇಶಂ ಯದೃಚ್ಛಯಾ।
ಕಿಮರ್ಥಂ ಚ ತ್ವಯಾ ಬ್ರಹ್ಮನ್ನ ಕೃತೋ ದಾರಸಂಗ್ರಹಃ॥ 1-46-4 (1981) 
ಜರತ್ಕಾರುರುವಾಚ। 1-46-5x (222) 
ಮಮಾಯಂ ಪಿತರೋ ನಿತ್ಯಂ ಹೃದ್ಯರ್ಥಃ ಪರಿವರ್ತತೇ।
ಊರ್ಧ್ವರೇತಾಃ ಶರೀರಂ ವೈ ಪ್ರಾಪಯೇಯಮಮುತ್ರ ವೈ॥ 1-46-5 (1982) 
ನ ದಾರಾನ್ವೈ ಕರಿಷ್ಯೇಽಹಮಿತಿ ಮೇ ಭಾವಿತಂ ಮನಃ।
ಏವಂ ದೃಷ್ಟ್ವಾ ತು ಭವತಃ ಶಕುಂತಾನಿವ ಲಂಬತಃ॥ 1-46-6 (1983) 
ಮಯಾ ನಿವರ್ತಿತಾ ಬುದ್ಧಿರ್ಬ್ರಹ್ಮಚರ್ಯಾತ್ಪಿತಾಮಹಾಃ।
ಕರಿಷ್ಯೇ ವಃ ಪ್ರಿಯಂ ಕಾಮಂ ನಿವೇಕ್ಷ್ಯೇಽಹಮಸಂಶಯಂ॥ 1-46-7 (1984) 
ಸನಾಂನೀಂ ಯದ್ಯಹಂ ಕನ್ಯಾಮುಪಲಪ್ಸ್ಯೇ ಕದಾಚನ।
ಭವಿಷ್ಯತಿ ಚ ಯಾ ಕಾಚಿದ್ಭೈಕ್ಷ್ಯವತ್ಸ್ವಯಮುದ್ಯತಾ॥ 1-46-8 (1985) 
ಪ್ರತಿಗ್ರಹೀತಾ ತಾಮಸ್ಮಿ ನ ಭರೇಯಂ ಚ ಯಾಮಹಂ।
ಏವಂವಿಧಮಹಂ ಕುರ್ಯಾಂ ನಿವೇಶಂ ಪ್ರಾಪ್ನುಯಾಂ ಯದಿ। 
ಅನ್ಯಥಾ ನ ಕರಿಷ್ಯೇಽಹಂ ಸತ್ಯಮೇತತ್ಪಿತಾಮಹಾಃ॥  1-46-9 (1986) 
ತತ್ರ ಚೋತ್ಪತ್ಸ್ಯತೇ ಜಂತುರ್ಭವತಾಂ ತಾರಣಾಯ ವೈ।
ಶಾಶ್ವತಾಶ್ಚಾವ್ಯಯಾಶ್ಚೈವ ತಿಷ್ಠಂತು ಪಿತರೋ ಮಮ॥ 1-46-10 (1987) 
ಸೌತಿರುವಾಚ। 1-46-11x (223) 
ಏವಮುಕ್ತ್ವಾ ತು ಸ ಪಿತೄಂಶ್ಚಚಾರ ಪೃಥಿವೀ ಮುನಿಃ।
ನ ಚ ಸ್ಮ ಲಭತೇ ಭಾರ್ಯಾಂ ವೃದ್ಧೋಽಯಮಿತಿ ಶಾನಕ॥ 1-46-11 (1988) 
ಯದಾ ನಿರ್ವೇದಮಾಪನ್ನಃ ಪಿತೃಭಿಶ್ಚೋದಿಸ್ತಥಾ।
ತದಾಽರಣ್ಯಂ ಸ ಗತ್ವೋಚ್ಚೈಶ್ಚುಕ್ರೋಶ ಭೃಶದುಃಖಿತಃ॥ 1-46-12 (1989) 
ಸತ್ವರಣ್ಯಗತಃ ಪ್ರಾಜ್ಞಃ ಪಿತೄಣಾ ಹಿತಕಾಂಯಯಾ।
ಉವಾಚ ಕನ್ಯಾಂ ಯಾಚಾಮಿ ತಿಸ್ರೋ ವಾಚಃ ಶನೈರಿಮಾಃ॥ 1-46-13 (1990) 
ಯಾನಿ ಭೂತಾನಿ ಸಂತೀಹ ಸ್ಥಾವರಾಣಿ ಚರಾಣಿ ಚ।
ಅಂತರ್ಹಿತಾನಿ ವಾ ಯಾನಿ ತಾನಿ ಶೃಣ್ವಂತು ಮೇ ವಚಃ॥ 1-46-14 (1991) 
ಉಗ್ರೇ ತಪಸಿ ವರ್ತಂತಂ ಪಿತರಶ್ಚೋದಯಂತಿ ಮಾಂ।
ನಿವಿಶಸ್ವೇತಿ ದುಃಖಾರ್ತಾಃ ಸಂತಾನಸ್ಯ ಚಿಕೀರ್ಷಯಾ॥ 1-46-15 (1992) 
ನಿವೇಶಾಯಾಖಿಲಾಂ ಭೂಮಿಂ ಕನ್ಯಾಭೈಕ್ಷ್ಯಂ ಚರಾಮಿ ಭೋಃ।
ದರಿದ್ರೋ ದುಃಖಶೀಲಶ್ಚ ಪಿತೃಭಿಃ ಸನ್ನಿಯೋಜಿತಃ॥ 1-46-16 (1993) 
ಯಸ್ಯ ಕನ್ಯಾಽಸ್ತಿ ಭೂತಸ್ಯ ಯೇ ಮಯೇಹ ಪ್ರಕೀರ್ತಿತಾಃ।
ತೇ ಮೇ ಕನ್ಯಾಂ ಪ್ರಯಚ್ಛಂತು ಚರತಃ ಸರ್ವತೋದಿಶಂ॥ 1-46-17 (1994) 
ಮಮ ಕನ್ಯಾ ಸನಾಂನೀ ಯಾ ಭೈಕ್ಷ್ಯವಚ್ಚೋದಿತಾ ಭವೇತ್।
ಭರೇಯಂ ಚೈವ ಯಾಂ ನಾಹಂ ತಾಂ ಮೇ ಕನ್ಯಾಂ ಪ್ರಯಚ್ಛತ॥ 1-46-18 (1995) 
ತತಸ್ತೇ ಪನ್ನಗಾ ಯೇ ವೈ ಜರತ್ಕಾರೌ ಸಮಾಹಿತಾಃ।
ತಾಮಾದಾಯ ಪ್ರವೃತ್ತಿಂ ತೇ ವಾಸುಕೇಃ ಪ್ರತ್ಯವೇದಯನ್॥ 1-46-19 (1996) 
ತೇಷಾಂ ಶ್ರುತ್ವಾ ಸ ನಾಗೇಂದ್ರಸ್ತಾಂ ಕನ್ಯಾಂ ಸಮಲಂಕೃತಾಂ।
ಪ್ರಗೃಹ್ಯಾರಣ್ಯಮಗಮತ್ಸಮೀಪಂ ತಸ್ಯ ಪನ್ನಗಃ॥ 1-46-20 (1997) 
ತತ್ರ ತಾಂ ಭೈಕ್ಷ್ಯವತ್ಕನ್ಯಾಂ ಪ್ರಾದಾತ್ತಸ್ಮೈ ಮಹಾತ್ಮನೇ।
ನಾಗೇಂದ್ರೋ ವಾಸುಕಿರ್ಬ್ರಹ್ಮನ್ನ ಸ ತಾಂ ಪ್ರತ್ಯಗೃಹ್ಣತ॥ 1-46-21 (1998) 
ಅಸನಾಮೇತಿ ವೈ ಮತ್ವಾ ಭರಣೇ ಚಾವಿಚಾರಿತೇ।
ಮೋಕ್ಷಭಾವೇ ಸ್ಥಿತಶ್ಚಾಪಿ ಮಂದೀಭೂತಃ ಪರಿಗ್ರಹೇ॥ 1-46-22 (1999) 
ತತೋ ನಾಮ ಸ ಕನ್ಯಾಯಾಃ ಪಪ್ರಚ್ಛ ಭೃಗುನಂದನ।
ವಾಸುಕಿಂ ಭರಣಂ ಚಾಸ್ಯಾ ನ ಕುರ್ಯಾಮಿತ್ಯುವಾಚ ಹ॥ ॥ 1-46-23 (2000) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಷಟ್ಚತ್ವಾರಿಂಶೋಽಧ್ಯಾಯಃ॥ 46 ॥

Mahabharata - Adi Parva - Chapter Footnotes

1-46-7 ನಿವೇಕ್ಷ್ಯೇ ನಿವೇಶಂ ವಿವಾಹಂ ಕರಿಷ್ಯೇ॥ 1-46-9 ನ ಭರೇಯಂ ಧಾರಣಪೋಷಣೇ ನ ಕುರ್ಯಾಂ॥ 1-46-19 ಜರತ್ಕಾರೌ ಜರತ್ಕಾರೋರನ್ವೇಷಣೇ। ಸಮಾಹಿತಾಃ ಯತ್ತಾಃ॥ ಷಟ್ಚತ್ವಾರಿಂಶೋಽಧ್ಯಾಯಃ॥ 46 ॥



ಆದಿಪರ್ವ - ಅಧ್ಯಾಯ 047

॥ ಶ್ರೀಃ ॥

1.47. ಅಧ್ಯಾಯಃ 047 

Mahabharata - Adi Parva - Chapter Topics

ಜರತ್ಕಾರೋರುದ್ವಾಹಃ॥ 1 ॥ ತಸ್ಯಾಂ ಗರ್ಭಸಂಭವಃ॥ 2 ॥ ಸಮಯೋಲ್ಲಂಘನೇನ ಕ್ರುದ್ಧಸ್ಯ ಮುನೇಃ ತಪೋರ್ಥಂ ಗಮನಂ॥ 3 ॥

Mahabharata - Adi Parva - Chapter Text

1-47-0 (2001) 
ಸೌತಿರುವಾಚ। 1-47-0x (224) 
ವಾಸುಕಿಸ್ತ್ವಬ್ರವೀದ್ವಾಕ್ಯಂ ಜರತ್ಕಾರುಮೃಷಿಂ ತದಾ।
ಸನಾಂನೀ ತವ ಕನ್ಯೇಯಂ ಸ್ವಸಾ ಮೇ ತಪಸಾನ್ವಿತಾ॥ 1-47-1 (2002) 
ಭರಿಷ್ಯಾಮಿ ಚ ತೇ ಭಾರ್ಯಾಂ ಪ್ರತೀಚ್ಛೇಮಾಂ ದ್ವಿಜೋತ್ತಮ।
ರಕ್ಷಣಂ ಚ ಕರಿಷ್ಯೇಽಸ್ಯಾಃ ಸರ್ವಶಕ್ತ್ಯಾ ತಪೋಧನ। 
ತ್ವದರ್ಥಂ ರಕ್ಷ್ಯತೇ ಚೈಷಾ ಮಯಾ ಮುನಿವರೋತ್ತಮ॥  1-47-2 (2003) 
ಜರತ್ಕಾರುರುವಾಚ। 1-47-3x (225) 
ನ ಭರಿಷ್ಯೇಽಹಮೇತಾಂ ವೈ ಏಷ ಮೇ ಸಮಯಃ ಕೃತಃ।
ಅಪ್ರಿಯಂ ಚ ನ ಕರ್ತವ್ಯಂ ಕೃತೇ ಚೈನಾಂ ತ್ಯಜಾಂಯಹಂ॥ 1-47-3 (2004) 
ಸೌತಿರುವಾಚ। 1-47-4x (226) 
ಪ್ರತಿಶ್ರುತೇ ತು ನಾಗೇನ ಭರಿಷ್ಯೇ ಭಗಿನೀಮಿತಿ।
ಜರತ್ಕಾರುಸ್ತದಾ ವೇಶ್ಮ ಭುಜಗಸ್ಯ ಜಗಾಮ ಹ॥ 1-47-4 (2005) 
ತತ್ರ ಮಂತ್ರವಿದಾಂ ಶ್ರೇಷ್ಠಸ್ತಪೋವೃದ್ಧೋ ಮಹಾವ್ರತಃ।
ಜಗ್ರಾಹ ಪಾಣಿಂ ಧರ್ಮಾತ್ಮಾ ವಿಧಿಮಂತ್ರಪುರಸ್ಕೃತಂ॥ 1-47-5 (2006) 
ತತೋ ವಾಸಗೃಹಂ ರಂಯಂ ಪನ್ನಗೇಂದ್ರಸ್ಯ ಸಂಮತಂ।
ಜಗಾಮ ಭಾರ್ಯಾಮ ದಾಯ ಸ್ತೂಯಮಾನೋ ಮಹರ್ಷಿಭಿಃ॥ 1-47-6 (2007) 
ಶಯನಂ ತತ್ರ ಸಂಕ್ಲೃಪ್ತಂ ಸ್ಪರ್ಧ್ಯಾಸ್ತರಣಸಂವೃತಂ।
ತತ್ರ ಭಾರ್ಯಾಸಹಾಯೋ ವೈ ಜರತ್ಕಾರುರುವಾಸ ಹ॥ 1-47-7 (2008) 
ಸ ತತ್ರ ಸಮಯಂ ಚಕ್ರೇ ಭಾರ್ಯಯಾ ಸಹ ಸತ್ತಮಃ।
ವಿಪ್ರಿಯಂ ಮೇ ನ ಕರ್ತವ್ಯಂ ನ ಚ ವಾಚ್ಯಂ ಕದಾಚನ॥ 1-47-8 (2009) 
ತ್ಯಜೇಯಂ ವಿಪ್ರಿಯೇ ಚ ತ್ವಾಂ ಕೃತೇ ವಾಸಂ ಚ ತೇ ಗೃಹೇ।
ಏತದ್ಗೃಹಾಣ ವಚನಂ ಮಯಾ ಯತ್ಸಮುದೀರಿತಂ॥ 1-47-9 (2010) 
ತತಃ ಪರಮಸಂವಿಗ್ನಾ ಸ್ವಸಾ ನಾಗಪತೇಸ್ತದಾ।
ಅತಿದುಃಖಾನ್ವಿತಾ ವಾಕ್ಯಂ ತಮುವಾಚೈವಮಸ್ತ್ವಿತಿ॥ 1-47-10 (2011) 
ತಥೈವ ಸಾ ಚ ಭರ್ತಾರಂ ದುಃಖಶೀಲಮುಪಚಾರತ್।
ಉಪಾಯೈಃ ಶ್ವೇತಕಾಕೀಯೈಃ ಪ್ರಿಯಕಾಮಾ ಯಶಸ್ವಿನೀ॥ 1-47-11 (2012) 
ಋತುಕಾಲೇ ತತಃ ಸ್ನಾತಾ ಕದಾಚಿದ್ವಾಸುಕೇಃ ಸ್ವಸಾ।
ಭರ್ತಾರಂ ವೈ ಯಥಾನ್ಯಾಯಮುಪತಸ್ಥೇ ಮಹಾಮುನಿಂ॥ 1-47-12 (2013) 
ತತ್ರ ತಸ್ಯಾಃ ಸಮಭವದ್ಗರ್ಭೋ ಜ್ವಲನಸನ್ನಿಭಃ।
ಅತೀವ ತೇಜಸಾ ಯುಕ್ತೋ ವೈಶ್ವಾನರಸಮದ್ಯುತಿಃ॥ 1-47-13 (2014) 
ಶುಕ್ಲಪಕ್ಷೇ ಯಥಾ ಸೋಮೋ ವ್ಯವರ್ಧತ ತಥೈವ ಸಃ।
ತತಃ ಕತಿಪಯಾಹಸ್ತು ಜರತ್ಕಾರುರ್ಮಹಾಯಶಾಃ॥ 1-47-14 (2015) 
ಉತ್ಸಂಗೇಽಸ್ಯಾಃ ಶಿರಃ ಕೃತ್ವಾ ಸುಷ್ವಾಪ ಪರಿಖಿನ್ನವತ್।
ತಸ್ಮಿಂಶ್ಚ ಸುಪ್ತೇ ವಿಪ್ರೇಂದ್ರೇ ಸವಿತಾಸ್ತಮಿಯಾದ್ಗಿರಿಂ॥ 1-47-15 (2016) 
ಅಹ್ನಃ ಪರಿಕ್ಷಯೇ ಬ್ರಹ್ಮಂಸ್ತತಃ ಸಾಽಚಿಂತಯತ್ತದಾ।
ವಾಸುಕೇರ್ಭಗಿನೀ ಭೀತಾ ಧರ್ಮಲೋಪಾನ್ಮನಸ್ವಿನೀ॥ 1-47-16 (2017) 
ಕಿಂ ನು ಮೇ ಸುಕೃತಂ ಭೂಯಾದ್ಭರ್ತುರುತ್ಥಾಪನಂ ನ ವಾ।
ದುಃಖಶೀಲೋ ಹಿ ಧರ್ಮಾತ್ಮಾ ಕಥಂ ನಾಸ್ಯಾಪರಾಧ್ನುಯಾಂ॥ 1-47-17 (2018) 
ಕೋಪೋ ವಾ ಧರ್ಮಶೀಲಸ್ಯ ಧರ್ಮಲೋಪೋಽಥವಾ ಪುನಃ।
ಧರ್ಮಲೋಪೋ ಗರೀಯಾನ್ವೈ ಸ್ಯಾದಿತ್ಯತ್ರಾಕರೋನ್ಮತಿಂ॥ 1-47-18 (2019) 
ಉತ್ಥಾಪಯಿಷ್ಯೇ ಯದ್ಯೇನಂ ಧ್ರುವಂ ಕೋಪಂ ಕರಿಷ್ಯತಿ।
ಧರ್ಮಲೋಪೋ ಭವೇದಸ್ಯ ಸಂಧ್ಯಾತಿಕ್ರಮಣೇ ಧ್ರುವಂ॥ 1-47-19 (2020) 
ಇತಿ ನಿಶ್ಚಿತ್ಯ ಮನಸಾ ಜರತ್ಕಾರುರ್ಭುಜಂಗಮಾ।
ತಮೃಷಿಂ ದೀಪ್ತತಪಸಂ ಶಯಾನಮನಲೋಪಮಂ॥ 1-47-20 (2021) 
ಉವಾಚೇದಂ ವಚಃ ಶ್ಲಕ್ಷ್ಣಂ ತತೋ ಮಧುರಭಾಷಿಣೀ।
ಉತ್ತಿಷ್ಠ ತ್ವಂ ಮಹಾಭಾಗ ಸೂರ್ಯೋಽಸ್ತಮುಪಗಚ್ಛತಿ॥ 1-47-21 (2022) 
ಸಂಧ್ಯಾಮುಪಾಸ್ಸ್ವ ಭಗವನ್ನಪಃ ಸ್ಪೃಷ್ಟ್ವಾ ಯತವ್ರತಃ।
ಪ್ರಾದುಷ್ಕೃತಾಗ್ನಿಹೋತ್ರೋಽಯಂ ಮುಹೂರ್ತೋ ರಂಯದಾರುಣಃ॥ 1-47-22 (2023) 
ಸಂಧ್ಯಾ ಪ್ರವರ್ತತೇ ಚೇಯಂ ಪಶ್ಚಿಮಾಯಾಂ ದಿಶಿ ಪ್ರಭೋ।
ಏವಮುಕ್ತಃ ಸ ಭಗವಾಂಜರತ್ಕಾರುರ್ಮಹಾತಪಾಃ॥ 1-47-23 (2024) 
ಭಾರ್ಯಾಂ ಪ್ರಸ್ಫುರಮಾಣೌಷ್ಠ ಇದಂ ವಚನಮಬ್ರವೀತ್।
ಅವಮಾನಃ ಪ್ರಯುಕ್ತೋಽಯಂ ತ್ವಯಾ ಮಮ ಭುಜಂಗಮೇ॥ 1-47-24 (2025) 
ಸಮೀಪೇ ತೇ ನ ವತ್ಸ್ಯಾಮಿ ಗಮಿಷ್ಯಾಮಿ ಯಥಾಗತಂ।
ಶಕ್ತಿರಸ್ತಿ ನ ವಾಮೋರು ಮಯಿ ಸುಪ್ತೇ ವಿಭಾವಸೋಃ॥ 1-47-25 (2026) 
ಅಸ್ತಂ ಗಂತುಂ ಯಥಾಕಾಲಮಿತಿ ಮೇ ಹೃದಿ ವರ್ತತೇ।
ನ ಚಾಪ್ಯವಮತಸ್ಯೇಹ ವಾಸೋ ರೋಚೇತ ಕಸ್ಯಚಿತ್॥ 1-47-26 (2027) 
ಕಿಂ ಪುನರ್ಧರ್ಮಶೀಲಸ್ಯ ಮಮ ವಾ ಮದ್ವಿಧಸ್ಯ ವಾ।
ಏವಮುಕ್ತಾ ಜರತ್ಕಾರುರ್ಭರ್ತ್ರಾ ಹೃದಯಕಂಪನಂ॥ 1-47-27 (2028) 
ಅಬ್ರವೀದ್ಭಗಿನೀ ತತ್ರ ವಾಸುಕೇಃ ಸನ್ನಿವೇಶನೇ।
ನಾವಮಾನಾತ್ಕೃತವತೀ ತವಾಹಂ ವಿಪ್ರೇ ಬೋಧನಂ॥ 1-47-28 (2029) 
ಧರ್ಮಲೋಪೋ ನ ತೇ ವಿಪ್ರ ಸ್ಯಾದಿತ್ಯೇತನ್ಮಯಾ ಕೃತಂ।
ಉವಾಚ ಭಾರ್ಯಾಮಿತ್ಯುಕ್ತೋ ಜರತ್ಕಾರುರ್ಮಹಾತಪಾಃ॥ 1-47-29 (2030) 
ಋಷಿಃ ಕೋಪಸಮಾವಿಷ್ಟಸ್ತ್ಯಕ್ತುಕಾಮೋ ಭುಜಂಗಮಾಂ।
ನ ಮೇ ವಾಗನೃತಂ ಪ್ರಾಹ ಗಮಿಷ್ಯೇಽಹಂ ಭುಜಂಗಮೇ॥ 1-47-30 (2031) 
ಸಮಯೋ ಹ್ಯೇಷ ಮೇ ಪೂರ್ವಂ ತ್ವಯಾ ಸಹ ಮಿಥಃ ಕೃತಃ।
ಸುಖಮಸ್ಂಯುಷಿತೋ ಭದ್ರೇ ಬ್ರೂಯಾಸ್ತ್ವಂ ಭ್ರಾತರಂ ಶುಭೇ॥ 1-47-31 (2032) 
ಇತೋ ಮಯಿ ಗತೇ ಭೀರು ಗತಃ ಸ ಭಗವಾನಿತಿ।
ತ್ವಂ ಚಾಪಿ ಮಯಿ ನಿಷ್ಕ್ರಾಂತೇ ನ ಶೋಕಂ ಕರ್ತುಮರ್ಹಸಿ॥ 1-47-32 (2033) 
ಇತ್ಯುಕ್ತಾ ಸಾಽನವದ್ಯಾಂಗೀ ಪ್ರತ್ಯುವಾಚ ಮುನಿಂ ತದಾ।
ಜರತ್ಕಾರುಂ ಜರತ್ಕಾರುಶ್ಚಿಂತಾಶೋಕಪರಾಯಣಾ॥ 1-47-33 (2034) 
ಬಾಷ್ಪಗದ್ಗದಯಾ ವಾಚಾ ಮುಖೇನ ಪರಿಶುಷ್ಯತಾ।
ಕೃತಾಂಜಲಿರ್ವರಾರೋಹಾ ಪರ್ಯಶ್ರುನಯನಾ ತತಃ॥ 1-47-34 (2035) 
ಧೈರ್ಯಮಾಲಂಬ್ಯ ವಾಮೋರೂರ್ಹೃದಯೇನ ಪ್ರವೇಪತಾ।
ನ ಮಾಮರ್ಹಸಿ ಧರ್ಮಜ್ಞ ಪರಿತ್ಯಕ್ತುಮನಾಗಸಂ॥ 1-47-35 (2036) 
ಧರ್ಮೇ ಸ್ಥಿತಾಂ ಸ್ಥಿತೋ ಧರ್ಮೇ ಸದಾ ಪ್ರಿಯಹಿತೇ ರತಾಂ।
ಪ್ರದಾನೇ ಕಾರಣಂ ಯಚ್ಚ ಮಮ ತುಭ್ಯಂ ದ್ವಿಜೋತ್ತಮ॥ 1-47-36 (2037) 
ತದಲಬ್ಧವತೀಂ ಮಂದಾಂ ಕಿಂ ಮಾಂ ವಕ್ಷ್ಯತಿ ವಾಸುಕಿಃ।
ಮಾತೃಶಾಪಾಭಿಭೂತಾನಾಂ ಜ್ಞಾತೀನಾಂ ಮಮ ಸತ್ತಮ॥ 1-47-37 (2038) 
ಅಪತ್ಯಮೀಪ್ಸಿತಂ ತ್ವತ್ತಸ್ತಚ್ಚ ತಾವನ್ನ ದೃಶ್ಯತೇ।
ತ್ವತ್ತೋ ಹ್ಯಪತ್ಯಲಾಭೇನ ಜ್ಞಾತೀನಾಂ ಮೇ ಶಿವಂ ಭವೇತ್॥ 1-47-38 (2039) 
ಸಂಪ್ರಯೋಗೋ ಭವೇನ್ನಾಯಾಂ ಮಮ ಮೋಘಸ್ತ್ವಯಾ ದ್ವಿಜ।
ಜ್ಞಾತೀನಾಂ ಹಿತಮಿಚ್ಛಂತೀ ಭಗವಂಸ್ತ್ವಾಂ ಪ್ರಸಾದಯೇ॥ 1-47-39 (2040) 
ಇಮಮವ್ಯಕ್ತರೂಪಂ ಮೇ ಗರ್ಭಮಾಧಾಯ ಸತ್ತಮ।
ಕಥಂ ತ್ಯಕ್ತ್ವಾ ಮಹಾತ್ಮಾ ಸನ್ಗಂತುಮಿಚ್ಛಸ್ಯನಾಗಸಂ॥ 1-47-40 (2041) 
ಏವಮುಕ್ತಸ್ತು ಸ ಮುನಿರ್ಭಾರ್ಯಾಂ ವಚನಮಬ್ರವೀತ್।
ಯದ್ಯುಕ್ತಮನುರೂಪಂ ಚ ಜರತ್ಕಾರುಂ ತಪೋಧನಃ॥ 1-47-41 (2042) 
ಅಸ್ತ್ಯಯಂ ಸುಭಗೇ ಗರ್ಭಸ್ತವ ವೈಶ್ವಾನರೋಪಮಃ।
ಋಷಿಃ ಪರಮಧರ್ಮಾತ್ಮಾ ವೇದವೇದಾಂಗಪಾರಗಃ॥ 1-47-42 (2043) 
ಏವಮುಕ್ತ್ವಾ ಸ ಧರ್ಮಾತ್ಮಾ ಜರತ್ಕಾರುರ್ಮಹಾನೃಷಿಃ।
ಉಗ್ರಾಯ ತಪಸೇ ಭೂಯೋ ಜಗಾಮ ಕೃತನಿಶ್ಚಯಃ॥ ॥ 1-47-43 (2044) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಸಪ್ತಚತ್ವಾರಿಂಶೋಽಧ್ಯಾಯಃ॥ 47 ॥

Mahabharata - Adi Parva - Chapter Footnotes

1-47-7 ಸ್ಪರ್ಧ್ಯಂ ಬಹುಮೂಲ್ಯಂ॥ 1-47-9 ವಿಪ್ರಿಯೇ ಕೃತೇ ತ್ವಾಂ ತವ ಗೃಹೇ ವಾಸಂ ಚ ತ್ಯಜೇಯಂ॥ 1-47-11 ಶ್ವತಕಾಕೀಯೈಃ ಅನುಕೂಲೈಃ॥ 1-47-15 ಉತ್ಸಂಗೇ ಅಂಕೇ॥ 1-47-18 ಕೋಪೋ ವಾ ಗರೀಯಾಂಧರ್ಮಲೋಪೋ ವಾ ಗರೀಯಾನಿತಿ ಕೋದಿದ್ವಯಮುಪನ್ಯಸ್ಯ ಧರ್ಮಲೋಪಮೇವ ಗುರುಕರೋತಿ। ಕೋಪೋ ವೇತಿ॥ 1-47-22 ಪ್ರಾದುಷ್ಕೃತಃ ಉದ್ಧೃತಃ ಅಗ್ನಿಹೋತ್ರೋಽಗ್ನಿಃ ಯಸ್ಮಿನ್ಸಃ। ಧರ್ಮಸಾಧನತ್ವಾದ್ರಂಯಃ। ಭೂತಾದಿಪ್ರಚಾರಾದ್ದಾರುಣಃ॥ 1-47-25 ವಿಭಾವಸೋಃ ಸೂರ್ಯಸ್ಯ॥ 1-47-39 ಸಂಪ್ರಯೋಗಃ ಸಂಬಂಧ। ಮೋಘೋ ನಿಷ್ಫಲಃ॥ ಸಪ್ತಚತ್ವಾರಿಂಶೋಽಧ್ಯಾಯಃ॥ 47 ॥



ಆದಿಪರ್ವ - ಅಧ್ಯಾಯ 048

॥ ಶ್ರೀಃ ॥

1.48. ಅಧ್ಯಾಯಃ 048 

Mahabharata - Adi Parva - Chapter Topics

ವಾಸುಕೇಃ ತದ್ಭಗಿನ್ಯಾಶ್ಚ ಸಂವಾದಃ॥ 1 ॥ ಆಸ್ತೀಕೋತ್ಪತ್ತಿಃ॥ 2 ॥ ತನ್ನಾಮನಿರ್ವಚನಂ॥ 3 ॥

Mahabharata - Adi Parva - Chapter Text

1-48-0 (2045) 
ಸೌತಿರುವಾಚ। 1-48-0x (227) 
ಗತಮಾತ್ರಂ ತು ಭರ್ತಾರಂ ಜರತ್ಕಾರುರವೇದಯತ್।
ಭ್ರಾತುಃ ಸಕಾಶಮಾಗತ್ಯ ಯಥಾತಥ್ಯಂ ತಪೋಧನ॥ 1-48-1 (2046) 
ತತಃ ಸ ಭುಜಗಶ್ರೇಷ್ಠಃ ಶ್ರುತ್ವಾ ಸುಮಹದಪ್ರಿಯಂ।
ಉವಾಚ ಭಗಿನೀಂ ದೀನಾಂ ತದಾ ದೀನತರಃ ಸ್ವಯಂ॥ 1-48-2 (2047) 
ವಾಸುಕಿರುವಾಚ। 1-48-3x (228) 
ಜಾನಾಸಿ ಭದ್ರೇ ಯತ್ಕಾರ್ಯಂ ಪ್ರದಾನೇ ಕಾರಣಂ ಚ ಯತ್।
ಪನ್ನಗಾನಾಂ ಹಿತಾರ್ಥಾಯ ಪುತ್ರಸ್ತೇ ಸ್ಯಾತ್ತತೋ ಯದಿ॥ 1-48-3 (2048) 
ಸ ಸರ್ಪಸತ್ರಾತ್ಕಿಲ ನೋ ಮೋಕ್ಷಯಿಷ್ಯತಿ ವೀರ್ಯವಾನ್।
ಏವಂ ಪಿತಾಮಹಃ ಪೂರ್ವಮುಕ್ತವಾಂಸ್ತು ಸುರೈಃ ಸಹ॥ 1-48-4 (2049) 
ಅಪ್ಯಸ್ತಿ ಗರ್ಭಃ ಸುಭಗೇ ತಸ್ಮಾತ್ತೇ ಮುನಿಸತ್ತಮಾತ್।
ನ ಚೇಚ್ಛಾಂಯಫಲಂ ತಸ್ಯ ದಾರಕರ್ಮ ಮನೀಷಿಣಃ॥ 1-48-5 (2050) 
ಕಾಮಂ ಚ ಮಮ ನ ನ್ಯಾಯ್ಯಂ ಪ್ರಷ್ಟುಂ ತ್ವಾಂ ಕಾರ್ಯಮೀದೃಶಂ।
ಕಿಂತು ಕಾರ್ಯಗರೀಯಸ್ತ್ವಾತ್ತತಸ್ತ್ವಾಽಹಮಚೂಚುದಂ॥ 1-48-6 (2051) 
ದುರ್ವಾರ್ಯತಾಂ ವಿದಿತ್ವಾ ಚ ಭರ್ತುಸ್ತೇಽತಿತಪಸ್ವಿನಃ।
ನೈನಮನ್ವಾಗಮಿಷ್ಯಾಮಿ ಕದಾಚಿದ್ಧಿ ಶಪೇತ್ಸ ಮಾಂ॥ 1-48-7 (2052) 
ಆಚಕ್ಷ್ವ ಭದ್ರೇ ಭರ್ತುಃ ಸ್ವಂ ಸರ್ವಮೇವ ವಿಚೇಷ್ಟಿತಂ।
ಉದ್ಧರಸ್ವ ಚ ಶಲ್ಯಂ ಮೇ ಘೋರಂ ಹೃದಿ ಚಿರಸ್ಥಿತಂ॥ 1-48-8 (2053) 
ಜರತ್ಕಾರುಸ್ತತೋ ವಾಕ್ಯಮಿತ್ಯುಕ್ತಾ ಪ್ರತ್ಯಭಾಷತ।
ಆಶ್ವಾಸಯಂತೀ ಸಂತಪ್ತಂ ವಾಸುಕಿಂ ಪನ್ನಗೇಶ್ವರಂ॥ 1-48-9 (2054) 
ಜರತ್ಕಾರುರುವಾಚ। 1-48-10x (229) 
ಪೃಷ್ಟೋ ಮಯಾಽಪತ್ಯಹೇತೋಃ ಸ ಮಹಾತ್ಮಾ ಮಹಾತಪಾಃ।
ಅಸ್ತೀತ್ಯುತ್ತರಮುದ್ದಿಶ್ಯ ಮಮೇದಂ ಗತವಾಂಶ್ಚ ಸಃ॥ 1-48-10 (2055) 
ಸ್ವೈರೇಷ್ವಪಿ ನ ತೇನಾಹಂ ಸ್ಮರಾಮಿ ವಿತಥಂ ವಚಃ।
ಉಕ್ತಪೂರ್ವಂ ಕುತೋ ರಾಜನ್ಸಾಂಪರಾಯೇ ಸ ವಕ್ಷ್ಯತಿ॥ 1-48-11 (2056) 
ನ ಸಂತಾಪಸ್ತ್ವಯಾ ಕಾರ್ಯಃ ಕಾರ್ಯಂ ಪ್ರತಿ ಭುಜಂಗಮೇ।
ಉತ್ಪತ್ಸ್ಯತಿ ಚ ತೇ ಪುತ್ರೋ ಜ್ವಲನಾರ್ಕಸಮಪ್ರಭಃ॥ 1-48-12 (2057) 
ಇತ್ಯುಕ್ತ್ವಾ ಸ ಹಿ ಮಾಂ ಭ್ರಾತರ್ಗತೋ ಭರ್ತಾ ತಪೋಧನಃ।
ತಸ್ಮಾದ್ವ್ಯೇತು ಪರಂ ದುಃಖಂ ತವೇದಂ ಮನಸಿ ಸ್ಥಿತಂ॥ 1-48-13 (2058) 
ಸೌತಿರುವಾಚ। 1-48-14x (230) 
ಏತಚ್ಛ್ರುತ್ವಾ ಸ ನಾಗೇಂದ್ರೋ ವಾಸುಕಿಃ ಪರಯಾ ಮುದಾ।
ಏವಮಸ್ತ್ವಿತಿ ತದ್ವಾಕ್ಯಂ ಭಗಿನ್ಯಾಃ ಪ್ರತ್ಯಗೃಹ್ಣತ॥ 1-48-14 (2059) 
ಸಾಂತ್ವಮಾನಾರ್ಥದಾನೈಶ್ಚ ಪೂಜಯಾ ಚಾರುರೂಪಯಾ।
ಸೋದರ್ಯಾಂ ಪೂಜಯಾಮಾಸ ಸ್ವಸಾರಂ ಪನ್ನಗೋತ್ತಮಃ॥ 1-48-15 (2060) 
ತತಃ ಪ್ರವವೃಧೇ ಗರ್ಭೋ ಮಹಾತೇಜಾ ಮಹಾಪ್ರಭಃ।
ಯಥಾ ಮೋಮೋ ದ್ವಿಜಶ್ರೇಷ್ಠ ಶುಕ್ಲಪಕ್ಷೋದಿತೋ ದಿವಿ॥ 1-48-16 (2061) 
ಅಥ ಕಾಲೇ ತು ಸಾ ಬ್ರಹ್ಮನ್ಪ್ರಜಜ್ಞೇ ಭುಜಗಸ್ವಸಾ।
ಕುಮಾರಂ ದೇವಗರ್ಭಾಭಂ ಪಿತೃಮಾತೃಭಯಾಪಹಂ॥ 1-48-17 (2062) 
ವವೃಧೇ ಸ ತು ತತ್ರೈವ ನಾಗರಾಜನಿವೇಶನೇ।
ವೇದಾಂಶ್ಚಾಧಿಜಗೇ ಸಾಂಗಾನ್ಭಾರ್ಗವಚ್ಯವನಾತ್ಮಜಾತ್॥ 1-48-18 (2063) 
ಚೀರ್ಣವ್ರತೋ ಬಾಲ ಏವ ಬುದ್ಧಿಸತ್ತ್ವಗುಣಾನ್ವಿತಃ।
ನಾಮ ಚಾಸ್ಯಾಭವತ್ಖ್ಯಾತಂ ಲೋಕೇಷ್ವಾಸ್ತೀಕ ಇತ್ಯುತ॥ 1-48-19 (2064) 
ಅಸ್ತೀತ್ಯುಕ್ತ್ವಾ ಗತೋ ಯಸ್ಮಾತ್ಪಿತಾ ಗರ್ಭಸ್ಥಮೇವ ತಂ।
ವನಂ ತಸ್ಮಾದಿದಂ ತಸ್ಯ ನಾಮಾಸ್ತೀಕೇತಿ ವಿಶ್ರುತಂ॥ 1-48-20 (2065) 
ಸ ಬಾಲ ಏವ ತತ್ರಸ್ಥಶ್ಚರನ್ನಮಿತಬುದ್ಧಿಮಾನ್।
ಗೃಹೇ ಪನ್ನಗರಾಜಸ್ಯ ಪ್ರಯತ್ನಾತ್ಪರಿರಕ್ಷಿತಃ॥ 1-48-21 (2066) 
ಭಗವಾನಿವ ದೇವೇಶಃ ಶೂಲಪಾಣಿರ್ಹಿರಣ್ಮಯಃ।
ವಿವರ್ಧಮಾನಃ ಸರ್ವಾಂಸ್ತಾನ್ಪನ್ನಗಾನಭ್ಯಹರ್ಷಯತ್॥ ॥ 1-48-22 (2067) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಅಷ್ಟಚತ್ವಾರಿಂಶೋಽಧ್ಯಾಯಃ॥ 48 ॥

Mahabharata - Adi Parva - Chapter Footnotes

1-48-6 ಅಚೂಚುದಂ ಕಾರ್ಯಸಿದ್ಧಿಂ ವಕ್ತುಂ ಪ್ರೇರಿತವಾನ್॥ 1-48-10 ಮಮೇದಂ ಕಾರ್ಯಮುದ್ದಿಶ್ಯ ಅಸ್ತೀತ್ಯುತ್ತರಂ ದತ್ತವಾನಿತಿ ಶೇಷಃ॥ 1-48-11 ವಿತಥಂ ಅನೃತಂ ತೇನ ಉಕ್ತಪೂರ್ವಂ ನ ಸ್ಮರಾಮಿ। ಸಾಂಪರಾಯೇ ಸಂಕಟೇ॥ 1-48-17 ಪ್ರಜಜ್ಞೇ ಜನಯಾಮಾಸ॥ 1-48-22 ಹಿರಣ್ಮಯಃ ದೀಪ್ತಿಮಾನ್॥ ಅಷ್ಟಚತ್ವಾರಿಂಶೋಽಧ್ಯಾಯಃ॥ 48 ॥



ಆದಿಪರ್ವ - ಅಧ್ಯಾಯ 049

॥ ಶ್ರೀಃ ॥

1.49. ಅಧ್ಯಾಯಃ 049 

Mahabharata - Adi Parva - Chapter Topics

ಜನಮೇಜಯಮಂತ್ರಿಸಂವಾದಮುಖೇನ ಪುನಃ ಪರೀಕ್ಷಿಚ್ಚರಿತಕಥನಂ॥ 1 ॥

Mahabharata - Adi Parva - Chapter Text

1-49-0 (2068) 
ಶೌನಕ ಉವಾಚ। 1-49-0x (231) 
ಯದಪೃಚ್ಛತ್ತದಾ ರಾಜಾ ಮಂತ್ರಿಣೋ ಜನಮೇಜಯಃ।
ಪಿತುಃ ಸ್ವರ್ಗಗತಿಂ ತನ್ಮೇ ವಿಸ್ತರೇಣ ಪುನರ್ವದ॥ 1-49-1 (2069) 
ಸೌತಿರುವಾಚ। 1-49-2x (232) 
ಶೃಣು ಬ್ರಹ್ಮನ್ಯಥಾಽಪೃಚ್ಛನ್ಮಂತ್ರಿಣೋ ನೃಪತಿಸ್ತದಾ।
ಯಥಾ ಚಾಖ್ಯಾತವಂತಸ್ತೇ ನಿಧನಂ ತತ್ಪರಿಕ್ಷಿತಃ॥ 1-49-2 (2070) 
ಜನಮೇಜಯ ಉವಾಚ। 1-49-3x (233) 
ಜಾನಂತಿ ಸ್ಮ ಭವಂತಸ್ತದ್ಯಥಾವೃತ್ತಂ ಪಿತುರ್ಮಮ।
ಆಸೀದ್ಯಥಾ ಸ ನಿಧನಂ ಗತಃ ಕಾಲೇ ಮಹಾಯಶಾಃ॥ 1-49-3 (2071) 
ಶ್ರುತ್ವಾ ಭವತ್ಸಕಾಶಾದ್ಧಿ ಪಿತುರ್ವೃತ್ತಮಶೇಷತಃ।
ಕಲ್ಯಾಣಂ ಪ್ರತಿಪತ್ಸ್ಯಾಮಿ ವಿಪರೀತಂ ನ ಜಾತುಚಿತ್॥ 1-49-4 (2072) 
ಸೌತಿರುವಾಚ। 1-49-5x (234) 
ಮಂತ್ರಿಣೋಽಥಾಬ್ರುವನ್ವಾಕ್ಯಂ ಪೃಷ್ಟಾಸ್ತೇನ ಮಹಾತ್ಮನಾ।
ಸರ್ವೇ ಧರ್ಮವಿದಃ ಪ್ರಾಜ್ಞಾ ರಾಜಾನಂ ಜನಮೇಜಯಂ॥ 1-49-5 (2073) 
ಮಂತ್ರಿಣ ಊಚುಃ। 1-49-6x (235) 
ಶೃಣು ಪಾರ್ಥಿವ ಯದ್ಬ್ರೂಷೇ ಪಿತುಸ್ತವ ಮಹಾತ್ಮನಃ।
ಚರಿತಂ ಪಾರ್ಥಿವೇಂದ್ರಸ್ಯ ಯಥಾ ನಿಷ್ಠಾಂ ಗತಶ್ಚ ಸಃ॥ 1-49-6 (2074) 
ಧರ್ಮಾತ್ಮಾ ಚ ಮಹಾತ್ಮಾ ಚ ಪ್ರಜಾಪಾಲಃ ಪಿತಾ ತವ।
ಆಸೀದಿಹಾಯಥಾ ವೃತ್ತಃ ಸ ಮಹಾತ್ಮಾ ಶೃಣುಷ್ವ ತತ್॥ 1-49-7 (2075) 
ಚಾತುರ್ವರ್ಣ್ಯಂ ಸ್ವಧರ್ಮಸ್ಥಂ ಸ ಕೃತ್ವಾ ಪರ್ಯರಕ್ಷತ।
ಧರ್ಮತೋ ಧರ್ಮವಿದ್ರಾಜಾ ಧರ್ಮೋ ವಿಗ್ರಹವಾನಿವ॥ 1-49-8 (2076) 
ರರಕ್ಷ ಪೃಥಿವೀಂ ದೇವೀಂ ಶ್ರೀಮಾನತುಲವಿಕ್ರಮಃ।
ದ್ವೇಷ್ಟಾರಸ್ತಸ್ಯ ನೈವಾಸನ್ಸ ಚ ದ್ವೇಷ್ಟಿ ನ ಕಂಚನ॥ 1-49-9 (2077) 
ಸಮಃ ಸರ್ವೇಷು ಭೂತೇಷು ಪ್ರಜಾಪತಿರಿವಾಭವತ್।
ಬ್ರಾಹ್ಮಣಾಃ ಕ್ಷತ್ರಿಯಾ ವೈಶ್ಯಾಃ ಶೂದ್ರಾಶ್ಚೈವ ಸ್ವಕರ್ಮಸು॥ 1-49-10 (2078) 
ಸ್ಥಿತಃ ಸುಮನಸೋ ರಾಜಂಸ್ತೇನ ರಾಜ್ಞಾ ಸ್ವಧಿಷ್ಠಿತಾಃ।
ವಿಧವಾನಾಥವಿಕಲಾನ್ಕೃಪಣಾಂಶ್ಚ ಬಭಾರ ಸಃ॥ 1-49-11 (2079) 
ಸುದರ್ಶಃ ಸರ್ವಭೂತಾನಾಮಾಸೀತ್ಸೋಮ ಇವಾಪರಃ।
ತುಷ್ಟಪುಷ್ಟಜನಃ ಶ್ರೀಮಾನ್ಸತ್ಯವಾಗ್ದೃಢವಿಕ್ರಮಃ॥ 1-49-12 (2080) 
ಧನುರ್ವೇದೇ ತು ಶಿಷ್ಯೋಽಭೂನ್ನೃಪಃ ಶಾರದ್ವತಸ್ಯ ಸಃ।
ಗೋವಿಂದಸ್ಯ ಪ್ರಿಯಶ್ಚಾಸೀತ್ಪಿತಾ ತೇ ಜನಮೇಜಯ॥ 1-49-13 (2081) 
ಲೋಕಸ್ಯ ಚೈವ ಸರ್ವಸ್ಯ ಪ್ರಿಯ ಆಸೀನ್ಮಹಾಯಶಾಃ।
ಪರಿಕ್ಷೀಣೇಷು ಕುರುಷು ಸೋತ್ತರಾಯಾಮಜೀಜನತ್॥ 1-49-14 (2082) 
ಪರಿಕ್ಷಿದಭವತ್ತೇನ ಸೌಭದ್ರಸ್ಯಾತ್ಮಜೋ ಬಲೀ।
ರಾಜಧರ್ಮಾರ್ಥಕುಶಲೋ ಯುಕ್ತಃ ಸರ್ವಗುಣೈರ್ವೃತಃ॥ 1-49-15 (2083) 
ಜಿತೇಂದ್ರಿಯಶ್ಚಾತ್ಮವಾಂಶ್ಚ ಮೇಧಾವೀ ಧರ್ಮಸೇವಿತಾ।
ಷಡ್ವರ್ಗಜಿನ್ಮಹಾಬುದ್ಧಿರ್ನೀತಿಶಾಸ್ತ್ರವಿದುತ್ತಮಃ॥ 1-49-16 (2084) 
ಪ್ರಜಾ ಇಮಾಸ್ತವ ಪಿತಾ ಷಷ್ಟಿವರ್ಷಾಣ್ಯಪಾಲಯತ್।
ತತೋ ದಿಷ್ಟಾಂತಮಾಪನ್ನಃ ಸರ್ವೇಷಾಂ ದುಃಖಮಾವಹನ್॥ 1-49-17 (2085) 
ತತಸ್ತ್ವಂ ಪುರುಷಶ್ರೇಷ್ಠ ಧರ್ಮೇಣ ಪ್ರತಿಪೇದಿವಾನ್।
ಇದಂ ವರ್ಷಸಹಸ್ರಾಣಿ ರಾಜ್ಯಂ ಕುರುಕುಲಾಗತಂ। 
ಬಾಲ ಏವಾಭಿಷಿಕ್ತಸ್ತ್ವಂ ಸರ್ವಭೂತಾನುಪಾಲಕಃ॥  1-49-18 (2086) 
ಜನಮೇಜಯ ಉವಾಚ। 1-49-19x (236) 
ನಾಸ್ಮಿನ್ಕುಲೇ ಜಾತು ಬಭೂವ ರಾಜಾ
ಯೋ ನ ಪ್ರಜಾನಾಂ ಪ್ರಿಯಕೃತ್ಪ್ರಿಯಶ್ಚ। 
ವಿಶೇಷತಃ ಪ್ರೇಕ್ಷ್ಯ ಪಿತಾಮಹಾನಾಂ
ವೃತ್ತಂ ಮಹದ್ವೃತ್ತಪರಾಯಣಾನಾಂ॥  1-49-19 (2087) 
ಕಥಂ ನಿಧನಮಾಪನ್ನಃ ಪಿತಾ ಮಮ ತಥಾವಿಧಃ।
ಆಚಕ್ಷಧ್ವಂ ಯಥಾವನ್ಮೇ ಶ್ರೋತುಮಿಚ್ಛಾಮಿ ತತ್ತ್ವತಃ॥ 1-49-20 (2088) 
ಸೌತಿರುವಾಚ। 1-49-21x (237) 
ಏವಂ ಸಂಚೋದಿತಾ ರಾಜ್ಞಾ ಮಂತ್ರಿಣಸ್ತೇ ನರಾಧಿಪಂ।
ಊಚುಃ ಸರ್ವೇ ಯಥಾವೃತ್ತಂ ರಾಜ್ಞಃ ಪ್ರಿಯಹಿತೈಷಿಣಃ॥ 1-49-21 (2089) 
ಮಂತ್ರಿಣ ಊಚುಃ। 1-49-22x (238) 
ಸ ರಾಜಾ ಪೃಥಿವೀಪಾಲಃ ಸರ್ವಶಸ್ತ್ರಭೃತಾಂ ವರಃ।
ಬಭೂವ ಮೃಗಯಾಶೀಲಸ್ತವ ರಾಜನ್ಪಿತಾ ಸದಾ॥ 1-49-22 (2090) 
ಯಥಾ ಪಾಂಡುರ್ಮಹಾಬಾಹುರ್ಧನುರ್ಧರವರೋ ಯುಧಿ।
ಅಸ್ಮಾಸ್ವಾಸಜ್ಯ ಸರ್ವಾಣಿ ರಾಜಕಾರ್ಯಾಣ್ಯಶೇಷತಃ॥ 1-49-23 (2091) 
ಸ ಕದಾಚಿದ್ವನಗತೋ ಮೃಗಂ ವಿವ್ಯಾಧ ಪತ್ರಿಣಾ।
ವಿದ್ಧ್ವಾ ಚಾನ್ವಸರತ್ತೂರ್ಣಂ ತಂ ಮೃಗಂ ಗಹನೇ ವನೇ॥ 1-49-24 (2092) 
ಪದಾತಿರ್ಬದ್ಧನಿಸ್ತ್ರಿಂಶಸ್ತತಾಯುಧಕಲಾಪವಾನ್।
ನ ಚಾಸಸಾದ ಗಹನೇ ಮೃಗಂ ನಷ್ಟಂ ಪಿತಾ ತವ॥ 1-49-25 (2093) 
ಪರಿಶ್ರಾಂತೋ ವಯಸ್ಥಶ್ಚ ಷಷ್ಟಿವರ್ಷೋ ಜರಾನ್ವಿತಃ।
ಕ್ಷುಧಿತಃ ಸ ಮಹಾರಣ್ಯೇ ದದರ್ಶ ಮುನಿಸತ್ತಮಂ॥ 1-49-26 (2094) 
ಸ ತಂ ಪಪ್ರಚ್ಛ ರಾಜೇಂದ್ರೋ ಮುನಿಂ ಮೌನವ್ರತೇ ಸ್ಥಿತಂ।
ನ ಚ ಕಿಂಚಿದುವಾಚೇದಂ ಪೃಷ್ಟೋಽಪಿ ಸಮುನಿಸ್ತದಾ॥ 1-49-27 (2095) 
ತತೋ ರಾಜಾ ಕ್ಷುಚ್ಛ್ರಮಾರ್ತಸ್ತಂ ಮುನಿಂ ಸ್ಥಾಣುವತ್ಸ್ಥಿತಂ।
ಮೌನವ್ರತಧರಂ ಶಾಂತಂ ಸದ್ಯೋ ಮನ್ಯುವಶಂ ಗತಃ॥ 1-49-28 (2096) 
ನ ಬುಬೋಧ ಚ ತಂ ರಾಜಾ ಮೌನವ್ರತಧರಂ ಮುನಿಂ।
ಸ ತಂ ಕ್ರೋಧಸಮಾವಿಷ್ಟೋ ಧರ್ಷಯಾಮಾಸ ತೇ ಪಿತಾ॥ 1-49-29 (2097) 
ಮೃತಂ ಸರ್ಪಂ ಧನುಷ್ಕೋಟ್ಯಾ ಸಮುತ್ಕ್ಷಿಪ್ಯ ಧರಾತಲಾತ್।
ತಸ್ಯ ಶುದ್ಧಾತ್ಮನಃ ಪ್ರಾದಾತ್ಸ್ಕಂಧೇ ಭರತಸತ್ತಮ॥ 1-49-30 (2098) 
ನ ಚೋವಾಚ ಸ ಮೇಧಾವೀ ತಮಥೋ ಸಾಧ್ವಸಾಧು ವಾ।
ತಸ್ಥೌ ತಥೈವ ಚಾಕ್ರುದ್ಧಃ ಸರ್ಪಂ ಸ್ಕಂಧೇನ ಧಾರಯನ್॥ ॥ 1-49-31 (2099) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಏಕೋನಪಂಚಾಶತ್ತಮೋಽಧ್ಯಾಯಃ॥ 49 ॥

Mahabharata - Adi Parva - Chapter Footnotes

1-49-4 ಕಲ್ಯಾಣಂ ಸರ್ವಲೋಕಹಿತಂ ಚೇತ್ಪ್ರತಿಪತ್ಸ್ಯಾಮಿ ಪ್ರತೀಕಾರಂ ಕರಿಷ್ಯಾಮಿ॥ 1-49-6 ಬ್ರೂಷೇ ಪೃಚ್ಛಸಿ। ನಿಷ್ಠಾಂ ಸಮಾಪ್ತಿಂ॥ 1-49-11 ಸ್ವಧಿಷ್ಠಿತಾಃ ಸುಷ್ಠುಪಾಲಿತಾಃ॥ 1-49-13 ಶಾರದ್ವತಸ್ಯ ಕೃಪಾಚಾರ್ಯಸ್ಯ॥ 1-49-14 ಸೋತ್ತರಾಯಮಿತಿ ಪಾದಪೂರಣಾರ್ಥಃ ಸಂಧಿಃ। ಅಜೀಜನಜ್ಜಾತಃ॥ 1-49-17 ಷಷ್ಟಿವಷಾಣಿ ಜನ್ಮತಃ ಷಷ್ಟಿಪರ್ವಪರ್ಯಂತಂ ನ ತು ರಾಜ್ಯಲಾಭಾತ್॥ 1-49-18 ವರ್ಷಸಹಸ್ರಾಣಿ ಚಿರಕಾಲಮಿತ್ಯರ್ಥಃ। ಪಾಲಯಿತುಮಿತಿ ಶೇಷಃ॥ 1-49-20 ಆಚಕ್ಷಧ್ವಂ ಭ್ವಾದೇರಾಕೃತಿಗಣತ್ವಾಚ್ಛಪೋ ನ ಲುಕ್॥ 1-49-26 ವಯಸ್ಥೋ ವೃದ್ಧಃ॥ ಏಕೋನಪಂಚಾಶತ್ತಮೋಽಧ್ಯಾಯಃ॥ 49 ॥



ಆದಿಪರ್ವ - ಅಧ್ಯಾಯ 050

॥ ಶ್ರೀಃ ॥

1.50. ಅಧ್ಯಾಯಃ 050 

Mahabharata - Adi Parva - Chapter Topics

ಶೂನ್ಯಾರಣ್ಯೇ ವೃತ್ತಸ್ಯ ಕಾಶ್ಯಪತಕ್ಷಕವೃತ್ತಾಂತಸ್ಯೋಪಲಬ್ಧಿಪ್ರಕಾರಕಥನಂ॥ 1 ॥

Mahabharata - Adi Parva - Chapter Text

1-50-0 (2100) 
ಮಂತ್ರಿಣ ಊಚುಃ। 1-50-0x (239) 
ತತಃ ಸ ರಾಜಾ ರಾಜೇಂದ್ರ ಸ್ಕಂಧೇ ತಸ್ಯ ಭುಜಂಗಮಂ।
ಮುನೇಃ ಕ್ಷುತ್ಕ್ಷಾಮ ಆಸಜ್ಯ ಸ್ವಪುರಂ ಪ್ರಯಯೌ ಪುನಃ॥ 1-50-1 (2101) 
ಋಷೇಸ್ತಸ್ಯ ತು ಪುತ್ರೋಽಭೂದ್ಗತಿ ಜಾತೋ ಮಹಾಯಶಾಃ।
ಶೃಂಗೀ ನಾಮ ಮಹಾತೇಜಾಸ್ತಿಗ್ಮವೀರ್ಯೋಽತಿಕೋಪನಃ॥ 1-50-2 (2102) 
ಬ್ರಹ್ಮಾಣಂ ಸಮುಪಾಗಂಯ ಮುನಿಃ ಪೂಜಾಂ ಚಕಾರ ಹ।
ಸೋಽನುಜ್ಞಾತಸ್ತತಸ್ತತ್ರ ಶೃಂಗೀ ಶುಶ್ರಾವ ತಂ ತದಾ॥ 1-50-3 (2103) 
ಸಖ್ಯುಃ ಸಕಾಶಾತ್ಪಿತರಂ ಪಿತ್ರಾ ತೇ ಧರ್ಷಿತಂ ಪುರಾ।
ಮೃತಂ ಸರ್ಪಂ ಸಮಾಸಕ್ತಂ ಸ್ಥಾಣುಭೂತಸ್ಯ ತಸ್ಯ ತಂ॥ 1-50-4 (2104) 
ವಹಂತಂ ರಾಜಶಾರ್ದೂಲ ಸ್ಕಂಧೇನಾನಪಕಾರಿಣಂ।
ತಪಸ್ವಿನಮತೀವಾಥ ತಂ ಮುನಿಪ್ರವರಂ ನೃಪ॥ 1-50-5 (2105) 
ಜಿತೇಂದ್ರಿಯಂ ವಿಶುದ್ಧಂ ಚ ಸ್ಥಿತಂ ಕರ್ಮಣ್ಯಥಾದ್ಭುತಂ।
ತಪಸಾ ದ್ಯೋತಿತಾತ್ಮಾನಂ ಸ್ವೇಷ್ವಂಗೇಷು ಯತಂ ತದಾ॥ 1-50-6 (2106) 
ಶುಭಾಚಾರಂ ಶುಭಕಥಂ ಸುಸ್ಥಿತಂ ತಮಲೋಲುಪಂ।
ಅಕ್ಷುದ್ರಮನಸೂಯಂ ಚ ವೃದ್ಧಂ ಮೌನವ್ರತೇ ಸ್ಥಿತಂ। 
ಶರಣ್ಯಂ ಸರ್ವಭೂತಾನಾಂ ಪಿತ್ರಾ ವಿನಿಕೃತಂ ತವ॥  1-50-7 (2107) 
ಶಶಾಪಾಥ ಮಹಾತೇಜಾಃ ಪಿತರಂ ತೇ ರುಷಾನ್ವಿತಃ।
ಋಷೇಃ ಪುತ್ರೋ ಮಹಾತೇಜಾ ಬಾಲೋಽಪಿ ಸ್ಥವಿರದ್ಯುತಿಃ॥ 1-50-8 (2108) 
ಸ ಕ್ಷಿಪ್ರಮುದಕಂ ಸ್ಪೃಷ್ಟ್ವಾ ರೋಷಾದಿದಮುವಾಚ ಹ।
ಪಿತರಂ ತೇಽಭಿಸಂಧಾಯ ತೇಜಸಾ ಪ್ರಜ್ವಲನ್ನಿವ॥ 1-50-9 (2109) 
ಅನಾಗಸಿ ಗುರೌ ಯೋ ಮೇ ಮೃತಂ ಸರ್ಪವಾಸೃಜತ್।
ತಂ ನಾಗಸ್ತಕ್ಷಕಃ ಕ್ರುದ್ಧಸ್ತೇಜಸಾ ಪ್ರದಹಿಷ್ಯತಿ॥ 1-50-10 (2110) 
ಆಶೀವಿಷಸ್ತಿಗ್ಮತೇಜಾ ಮದ್ವಾಕ್ಯಬಲಚೋದಿತಃ।
ಸಪ್ತರಾತ್ರಾದಿತಃ ಪಾಪಂ ಪಶ್ಯ ಮೇ ತಪಸೋ ಬಲಂ॥ 1-50-11 (2111) 
ಇತ್ಯುಕ್ತ್ವಾ ಪ್ರಯಯೌ ತತ್ರ ಪಿತಾ ಯತ್ರಾಽಸ್ಯ ಸೋಽಭವತ್।
ದೃಷ್ಟ್ವಾ ಚ ಪಿತರಂ ತಸ್ಮೈ ತಂ ಶಾಪಂ ಪ್ರತ್ಯವೇದಯತ್॥ 1-50-12 (2112) 
ಸ ಚಾಪಿ ಮುನಿಶಾರ್ದೂಲಃ ಪ್ರೇರಯಾಮಾಸ ತೇ ಪಿತುಃ।
ಶಿಷ್ಯಂ ಗೌರಮುಖಂ ನಾಮ ಶೀಲವಂತಂ ಗುಣಾನ್ವಿತಂ॥ 1-50-13 (2113) 
ಆಚಖ್ಯೌಂ ಸತ್ತ್ವ ವಿಶ್ರಾಂತೋ ರಾಜ್ಞಃ ಸರ್ವಮಶೇಷತಃ।
ಶಪ್ತೋಽಸಿ ಮಮ ಪುತ್ರೇಣ ಯತ್ತೋ ಭವ ಮಹೀಪತೇ॥ 1-50-14 (2114) 
ತಕ್ಷಕಸ್ತ್ವಾಂ ಮಹಾರಾಜ ತೇಜಸಾಽಸೌ ದಹಿಷ್ಯತಿ।
ಶ್ರುತ್ವಾ ಚ ತದ್ವಚೋ ಘೋರಂ ಪಿತಾ ತೇ ಜನಮೇಜಯ॥ 1-50-15 (2115) 
ಯತ್ತೋಽಭವತ್ಪರಿತ್ರಸ್ತಸ್ತಕ್ಷಕಾತ್ಪನ್ನಗೋತ್ತಮಾತ್।
ತತಸ್ತಸ್ಮಿಂಸ್ತು ದಿವಸೇ ಸಪ್ತಮೇ ಸಮುಪಸ್ಥಿತೇ॥ 1-50-16 (2116) 
ರಾಜ್ಞಃ ಸಮೀಪಂ ಬ್ರಹ್ಮರ್ಷಿಃ ಕಾಶ್ಯಪೋ ಗಂತುಮೈಚ್ಛತ।
ತಂ ದದರ್ಶಾಥ ನಾಗೇಂದ್ರಸ್ತಕ್ಷಕಃ ಕಾಶ್ಯಪಂ ತದಾ॥ 1-50-17 (2117) 
ತಮಬ್ರವೀತ್ಪನ್ನಗೇಂದ್ರಃ ಕಾಶ್ಯಪಂ ತ್ವರಿತಂ ದ್ವಿಜಂ।
ಕ್ವ ಭವಾಂಸ್ತ್ವರಿತೋ ಯಾತಿ ಕಿಂ ಚ ಕಾರ್ಯಂ ಚಿಕೀರ್ಷತಿ॥ 1-50-18 (2118) 
ಕಾಶ್ಯಪ ಉವಾಚ। 1-50-19x (240) 
ಯತ್ರ ರಾಜಾ ಕುರುಶ್ರೇಷ್ಠಃ ಪರಿಕ್ಷಿನ್ನಾಮ ವೈ ದ್ವಿಜ।
ತಕ್ಷಕೇಣ ಭುಜಂಗೇನ ಧಕ್ಷ್ಯತೇ ಕಿಲ ಸೋಽದ್ಯ ವೈ॥ 1-50-19 (2119) 
ಗಚ್ಛಾಂಯಹಂ ತಂ ತ್ವರಿತಃ ಸದ್ಯಃ ಕರ್ತುಮಪಜ್ವರಂ।
ಮಯಾಽಭಿಪನ್ನಂ ತಂ ಚಾಪಿ ನ ಸರ್ಪೋ ಧರ್ಷಯಿಷ್ಯತಿ॥ 1-50-20 (2120) 
ತಕ್ಷಕ ಉವಾಚ। 1-50-21x (241) 
ಕಿಮರ್ಥಂ ತಂ ಮಯಾ ದಷ್ಟಂ ಸಂಜೀವಯಿತುಮಿಚ್ಛಸಿ।
ಅಹಂ ತ ತಕ್ಷಕೋ ಬ್ರಹ್ಮನ್ಪಶ್ಯ ಮೇ ವೀರ್ಯಮದ್ಭುತಂ॥ 1-50-21 (2121) 
ನ ಶಕ್ತಸ್ತ್ವಂ ಮಯಾ ದಷ್ಟಂ ತಂ ಸಂಜೀವಯಿತುಂ ನೃಪಂ।  1-50-22 (2122) 
ಮಂತ್ರಿಣ ಊಚುಃ।
ಇತ್ಯುಕ್ತ್ವಾ ತಕ್ಷಕಸ್ತತ್ರ ಸೋಽದಶದ್ವೈ ವನಸ್ಪತಿಂ॥  1-50-23x (242) 
ಸ ದಷ್ಟಮಾತ್ರೋ ನಾಗೇನ ಭಸ್ಮೀಭೂತೋಽಭವನ್ನಗಃ।
ಕಾಶ್ಯಪಶ್ಚ ತತೋ ರಾಜನ್ನಜೀವಯತ ತಂ ನಗಂ॥ 1-50-23 (2123) 
ತತಸ್ತಂ ಲೋಭಯಾಮಾಸ ಕಾಮಂ ಬ್ರೂಹೀತಿ ತಕ್ಷಕಃ।
ಸ ಏವಮುಕ್ತಸ್ತಂ ಪ್ರಾಹ ಕಾಶ್ಯಪಸ್ತಕ್ಷಕಂ ಪುನಃ॥ 1-50-24 (2124) 
ಧನಲಿಪ್ಸುರಹಂ ತತ್ರ ಯಾಮೀತ್ಯುಕ್ತಶ್ಚ ತೇನ ಸಃ।
ತಮುವಾಚ ಮಹಾತ್ಮಾನಂ ತಕ್ಷಕಃ ಶ್ಲಕ್ಷ್ಣಯಾ ಗಿರಾ॥ 1-50-25 (2125) 
ಯಾವದ್ಧನಂ ಪ್ರಾರ್ಥಯಸೇ ರಾಜ್ಞಸ್ತಸ್ಮಾತ್ತತೋಽಧಿಕಂ।
ಗೃಹಾಣ ಮತ್ತ ಏವ ತ್ವಂ ಸನ್ನಿವರ್ತಸ್ವ ಚಾನಘ॥ 1-50-26 (2126) 
ಸ ಏವಮುಕ್ತೋ ನಾಗೇನ ಕಾಶ್ಯಪೋ ದ್ವಿಪದಾಂ ವರಃ।
ಲಬ್ಧ್ವಾ ವಿತ್ತಂ ನಿವವೃತೇ ತಕ್ಷಕಾದ್ಯಾವದೀಪ್ಸಿತಂ॥ 1-50-27 (2127) 
ತಸ್ಮಿನ್ಪ್ರತಿಗತೇ ವಿಪ್ರೇ ಛದ್ಮನೋಪೇತ್ಯ ತಕ್ಷಕಃ।
ತಂ ನೃಪಂ ನೃಪತಿಶ್ರೇಷ್ಠಂ ಪಿತರಂ ಧಾರ್ಮಿಕಂ ತವ॥ 1-50-28 (2128) 
ಪ್ರಾಸಾದಸ್ಥಂ ಯತ್ತಮಪಿ ದಗ್ಧವಾನ್ವಿಷವಹ್ನಿನಾ।
ತತಸ್ತ್ವಂ ಪುರುಷವ್ಯಾಘ್ರ ವಿಜಯಾಯಾಭಿಷೇಚಿತಃ॥ 1-50-29 (2129) 
ಏತದ್ದೃಷ್ಟಂ ಶ್ರುತಂ ಚಾಪಿ ಯಥಾವನ್ನೃಪಸತ್ತಮ।
ಅಸ್ಮಾಭಿರ್ನಿಖಿಲಂ ಸರ್ವಂ ಕಥಿತಂ ತೇಽತಿದಾರುಣಂ॥ 1-50-30 (2130) 
ಶ್ರುತ್ವಾ ಚೈತಂ ನರಶ್ರೇಷ್ಠ ಪಾರ್ಥಿವಸ್ಯ ಪರಾಭವಂ।
ಅಸ್ಯ ಚರ್ಷೇರುದಂಕಸ್ಯ ವಿಧತ್ಸ್ವ ಯದನಂತರಂ॥ 1-50-31 (2131) 
ಸೌತಿರುವಾಚ। 1-50-32x (243) 
ಏತಸ್ಮಿನ್ನೇವ ಕಾಲೇ ತು ಸ ರಾಜಾ ಜನಮೇಜಯಃ।
ಉವಾಚ ಮಂತ್ರಿಣಃ ಸರ್ವಾನಿದಂ ವಾಕ್ಯಮರಿದಮಃ॥ 1-50-32 (2132) 
ಜನಮೇಜಯ ಉವಾಚ। 1-50-33x (244) 
ಅಥ ತತ್ಕಥಿತಂ ಕೇನ ಯದ್ವೃತ್ತಂ ತದ್ವನಸ್ಪತೌ।
ಆಶ್ಚರ್ಯಭೂತಂ ಲೋಕಸ್ಯ ಭಸ್ಮರಾಶೀಕೃತಂ ತದಾ॥ 1-50-33 (2133) 
ಯದ್ವೃಕ್ಷಂ ಜೀವಯಾಮಾಸ ಕಾಶ್ಯಪಸ್ತಕ್ಷಕೇಣ ವೈ।
ನೂನಂ ಮಂತ್ರೈರ್ಹತವಿಷೋ ನ ಪ್ರಣಶ್ಯೇತ ಕಾಶ್ಯಪಾತ್॥ 1-50-34 (2134) 
ಚಿಂತಯಾಮಾಸ ಪಾಪಾತ್ಮಾ ಮನಸಾ ಪನ್ನಗಾಧಮಃ।
ದಷ್ಟಂ ಯದಿ ಮಯಾ ವಿಪ್ರಃ ಪಾರ್ಥಿವಂ ಜೀವಯಿಷ್ಯತಿ॥ 1-50-35 (2135) 
ತಕ್ಷಕಃ ಸಂಹತವಿಷೋ ಲೋಕೇ ಯಾಸ್ಯತಿ ಹಾಸ್ಯತಾಂ।
ವಿಚಿಂತ್ಯೈವಂ ಕೃತಾ ತೇನ ಧ್ರುವಂ ತುಷ್ಟಿರ್ದ್ವಿಜಸ್ಯ ವೈ॥ 1-50-36 (2136) 
ಭವಿಷ್ಯತಿ ಹ್ಯುಪಾಯೇನ ಯಸ್ಯ ದಾಸ್ಯಾಮಿ ಯಾತನಾಂ।
ಏಕಂ ತು ಶ್ರೋತುಮಿಚ್ಛಾಮಿ ತದ್ವೃತ್ತಂ ನಿರ್ಜನೇ ವನೇ॥ 1-50-37 (2137) 
ಸಂವಾದಂ ಪನ್ನಗೇಂದ್ರಸ್ಯ ಕಾಶ್ಯಪಸ್ಯ ಚ ಕಸ್ತದಾ।
ಶ್ರುತವಾಂದೃಷ್ಟವಾಂಶ್ಚಾಪಿ ಭವತ್ಸು ಕಥಮಾಗತಂ। 
ಶ್ರುತ್ವಾ ತಸ್ಯ ವಿಧಾಸ್ಯೇಽಹಂ ಪನ್ನಗಾಂತಕರೀಂ ಮತಿಂ॥  1-50-38 (2138) 
ಮಂತ್ರಿಣ ಊಚುಃ। 1-50-39x (245) 
ಶೃಣು ರಾಜನ್ಯಥಾಸ್ಮಾಕಂ ಯೇನ ತತ್ಕಥಿತಂ ಪುರಾ।
ಸಮಾಗತಂ ದ್ವಿಜೇಂದ್ರಸ್ಯ ಪನ್ನಗೇಂದ್ರಸ್ಯ ಚಾಧ್ವನಿ॥ 1-50-39 (2139) 
ತಸ್ಮಿನ್ವೃಕ್ಷೇ ನರಃ ಕಶ್ಚಿದಿಂಧನಾರ್ಥಾಯ ಪಾರ್ಥಿವ।
ವಿಚಿನ್ವನ್ಪೂರ್ವಮಾರೂಢಃ ಶುಷ್ಕಶಾಖಾವನಸ್ಪತೌ॥ 1-50-40 (2140) 
ನ ಬುಧ್ಯೇತಾಮುಭೌ ತೌ ಚ ನಗಸ್ಥಂ ಪನ್ನಗದ್ವಿಜೌ।
ಸಹ ತೇನೈವ ವೃಕ್ಷೇಣ ಭಸ್ಮೀಭೂತೋಽಭವನ್ನೃಪ॥ 1-50-41 (2141) 
ದ್ವಿಜಪ್ರಭಾವಾದ್ರಾಜೇಂದ್ರ ವ್ಯಜೀವತ್ಸ ವನಸ್ಪತಿಃ।
ತೇನಾಗಂಯ ದ್ವಿಜಶ್ರೇಷ್ಠ ಪುಂಸಾಽಸ್ಮಾಸು ನಿವೇದಿತಂ॥ 1-50-42 (2142) 
ಯಥಾ ವೃತ್ತಂ ತು ತತ್ಸರ್ವಂ ತಕ್ಷಕಸ್ಯ ದ್ವಿಜಸ್ಯ ಚ।
ಏತತ್ತೇ ಕಥಿತಂ ರಾಜನ್ಯಥಾದೃಷ್ಟಂ ಶ್ರುತಂ ಚ ಯತ್। 
ಶ್ರುತ್ವಾ ಚ ನೃಪಶಾರ್ದೂಲ ವಿಧತ್ಸ್ವ ಯದನಂತರಂ॥  1-50-43 (2143) 
ಸೌತಿರುವಾಚ। 1-50-44x (246) 
ಮಂತ್ರಿಣಾಂ ತು ವಚಃ ಶ್ರುತ್ವಾ ಸ ರಾಜಾ ಜನಮೇಜಯಃ।
ಪರ್ಯತಪ್ಯತ ದುಃಖಾರ್ತಃ ಪ್ರತ್ಯಪಿಂಷತ್ಕರಂ ಕರೇ॥ 1-50-44 (2144) 
ನಿಃಶ್ವಾಸಮುಷ್ಣಮಸಕೃದ್ದೀರ್ಘಂ ರಾಜೀವಲೋಚನಃ।
ಮುಮೋಚಾಶ್ರೂಣಿ ಚ ತದಾ ನೇತ್ರಾಭ್ಯಾಂ ಪ್ರರುದನ್ನೃಪಃ॥ 1-50-45 (2145) 
ಉವಾಚ ಚ ಮಹೀಪಾಲೋ ದುಃಖಶೋಕಸಮನ್ವಿತಃ।
ದುರ್ಧರಂ ಬಾಷ್ಪಮುತ್ಸೃಜ್ಯ ಸ್ಪೃಷ್ಟ್ವಾ ಚಾಪೋ ಯಥಾವಿಧಿ॥ 1-50-46 (2146) 
ಮುಹೂರ್ತಮಿವ ಚ ಧ್ಯಾತ್ವಾ ನಿಶ್ಚಿತ್ಯ ಮನಸಾ ನೃಪಃ।
ಅಮರ್ಷೀ ಮಂತ್ರಿಣಃ ಸರ್ವಾನಿದಂ ವಚನಮಬ್ರವೀತ್॥ 1-50-47 (2147) 
ಜನಮೇಜಯ ಉವಾಚ। 1-50-48x (247) 
ಶ್ರುತ್ವೈತದ್ಭವತಾಂ ವಾಕ್ಯಂ ಪಿತುರ್ಮೇ ಸ್ವರ್ಗತಿಂ ಪ್ರತಿ।
ನಿಶ್ಚಿತೇಯಂ ಮಮ ಮತಿರ್ಯಾ ಚ ತಾಂ ಮೇ ನಿಬೋಧತ। 
ಅನಂತರಂ ಚ ಮನ್ಯೇಽಹಂ ತಕ್ಷಕಾಯ ದುರಾತ್ಮನೇ॥  1-50-48 (2148) 
ಪ್ರತಿಕರ್ತವ್ಯಮಿತ್ಯೇವಂ ಯೇನ ಮೇ ಹಿಂಸಿತಃ ಪಿತಾ।
ಶೃಂಗಿಣಂ ಹೇತುಮಾತ್ರಂ ಯಃ ಕೃತ್ವಾ ದಗ್ಧ್ವಾ ಚ ಪಾರ್ಥಿವಂ॥ 1-50-49 (2149) 
ಇಯಂ ದುರಾತ್ಮತಾ ತಸ್ಯ ಕಾಶ್ಯಪಂ ಯೋ ನ್ಯವರ್ತಯತ್।
ಯದ್ಯಾಗಚ್ಛೇತ್ಸ ವೈ ವಿಪ್ರೋ ನನು ಜೀವೇತ್ಪಿತಾ ಮಮ॥ 1-50-50 (2150) 
ಪರಿಹೀಯೇತ ಕಿಂ ತಸ್ಯ ಯದಿ ಜೀವೇತ್ಸ ಪಾರ್ಥಿವಃ।
ಕಾಶ್ಯಪಸ್ಯ ಪ್ರಸಾದೇನ ಮಂತ್ರಿಣಾಂ ವಿನಯೇನ ಚ॥ 1-50-51 (2151) 
ಸ ತು ವಾರಿತವಾನ್ಮೋಹಾತ್ಕಾಶ್ಯಪಂ ದ್ವಿಜಸತ್ತಮಂ।
ಸಂಜಿಜೀವಯಿಷುಂ ಪ್ರಾಪ್ತಂ ರಾಜಾನಮಪರಾಜಿತಂ॥ 1-50-52 (2152) 
ಮಹಾನತಿಕ್ರಮೋ ಹ್ಯೇಷ ತಕ್ಷಕಸ್ಯ ದುರಾತ್ಮನಃ।
ದ್ವಿಜಸ್ಯ ಯೋಽದದದ್ದ್ರವ್ಯಂ ಮಾ ನೃಪಂ ಜೀವಯೇದಿತಿ॥ 1-50-53 (2153) 
ಉತ್ತಂಕಸ್ಯ ಪ್ರಿಯಂ ಕರ್ತುಮಾತ್ಮನಶ್ಚ ಮಹತ್ಪ್ರಿಯಂ।
ಭವತಾಂ ಚೈವ ಸರ್ವೇಷಾಂ ಗಚ್ಛಾಂಯಪಚಿತಿಂ ಪಿತುಃ॥ ॥ 1-50-54 (2154) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಪಂಚಾಶತ್ತಮೋಽಧ್ಯಾಯಃ॥ 50 ॥

Mahabharata - Adi Parva - Chapter Footnotes

1-50-6 ಅಂಗೇಷು ಬಾಗಾದಿಷು ಯತಂ ನಿಯತಂ ಶಮದಮವಂತಮಿತ್ಯರ್ಥಃ॥ 1-50-7 ಅಕ್ಷುದ್ರಂ ಗಂಭೀರಂ। ತವ ಪಿತ್ರಾ ವಿನಿಕೃತಮಪಕೃತಂ॥ 1-50-20 ಅಭಿಪನ್ನಂ ತ್ರಾತಂ ಧಱ್ಷಯಿಷ್ಯತ್ಯಮಿಭವಿಷ್ಯತಿ॥ 1-50-24 ಕಾಮಂ ಕಾಂಯಮಾನಮರ್ಥಂ॥ 1-50-27 ದ್ವಿಪದಾ ಪುಸ್ತ್ರಾಣಾಂ॥ 1-50-36 ಸಂಹತವಿಷಃ ಸಂಯಾ ಹತಂ ನಷ್ಟಂ ವಿಷಂ ಯಸ್ಯ ಸ ತಥಾ ಸಂಹೃತವಿಷ ಇತಿ ಪಾಠೇ ಸ್ಪಷ್ಟೋಥಃ॥ 1-50-39 ಸಮಾಗಣಂ ಸಮಾಗಮಂ ಭಾವೇ ನಿಷ್ಠಾ॥ 1-50-44 ಕರಂ ಕರ ನಿಧಾಯ ಪ್ರತ್ಯಪಿಂಷತ್॥ 1-50-52 ಮೋಹಾನ್ಮದೀಯಸಮರ್ಥ್ಯಾಜ್ಞಾನಾತ್॥ 1-50-54 ಅಪಚಿತಿಂ ವೈರನಿರ್ಯಾತನಂ॥ ಪಂಚಾಶತ್ತಮೋಽಧ್ಯಾಯಃ॥ 50 ॥



ಆದಿಪರ್ವ - ಅಧ್ಯಾಯ 051

॥ ಶ್ರೀಃ ॥

1.51. ಅಧ್ಯಾಯಃ 051 

Mahabharata - Adi Parva - Chapter Topics

ಜನಮೇಜಯಸ್ಯ ಸರ್ಪಸತ್ರಪ್ರತಿಜ್ಞಾ॥ 1 ॥ ಯಜ್ಞಸಾಮಗ್ರೀಸಂಪಾದನಂ॥ 2 ॥ ದೀಕ್ಷಾಗ್ರಹಣಂ॥ 3 ॥

Mahabharata - Adi Parva - Chapter Text

1-51-0 (2155) 
ಸೌತಿರುವಾಚ। 1-51-0x (248) 
ಏವಮುಕ್ತ್ವಾ ತತಃ ಶ್ರೀಮಾನ್ಮಂತ್ರಿಭಿಶ್ಚಾನುಮೀದಿತಃ।
ಆರುರೋಹ ಪ್ರತಿಜ್ಞಾಂ ಸ ಸರ್ಪಸತ್ರಾಯ ಪಾರ್ಥಿವಃ॥ 1-51-1 (2156) 
ಬ್ರಹ್ಮನ್ಭರತಶಾರ್ದೂಲೋ ರಾಜಾ ಪಾರಿಕ್ಷಿತಸ್ತದಾ।
ಪುರೋಹಿತಮಥಾಹೂಯ ಋತ್ವಿಜೋ ವಸುಧಾಧಿಪಃ॥ 1-51-2 (2157) 
ಅಬ್ರವೀದ್ವಾಕ್ಯಸಂಪನ್ನಃ ಕಾರ್ಯಸಂಪತ್ಕರಂ ವಚಃ।
ಯೋ ಮೇ ಹಿಂಸಿತವಾಂಸ್ತಾತಂ ತಕ್ಷಕಃ ಸ ದುರಾತ್ಮವಾನ್॥ 1-51-3 (2158) 
ಪ್ರತಿಕುರ್ಯಾಂ ಯಥಾ ತಸ್ಯ ತದ್ಭವಂತೋ ಬ್ರುವಂತು ಮೇ।
ಅಪಿ ತತ್ಕರ್ಮ ವಿದಿತಂ ಭವತಾಂ ಯೇನ ಪನ್ನಗಂ॥ 1-51-4 (2159) 
ತಕ್ಷಕಂ ಸಂಪ್ರದೀಪ್ತೇಽಗ್ನೌ ಪ್ರಕ್ಷಿಪೇಯಂ ಸಬಾಂಧವಂ।
ಯಥಾ ತೇನ ಪಿತಾ ಮಹ್ಯಂ ಪೂರ್ವಂ ದಗ್ಧೋ ವಿಷಾಗ್ನಿನಾ॥
ತಥಾಽಹಮಪಿ ತಂ ಪಾಪಂ ದಗ್ಧುಮಿಚ್ಛಾಮಿ ಪನ್ನಗಂ॥  1-51-5 (2160) 
ಋತ್ವಿಜ ಊಚುಃ। 1-51-6x (249) 
ಅಸ್ತಿ ರಾಜನ್ಮಹಾತ್ಸತ್ರಂ ತ್ವದರ್ಥಂ ದೇವನಿರ್ಮಿತಂ।
ಸರ್ವಸತ್ರಮಿತಿ ಖ್ಯಾತಂ ಪುರಾಣೇ ಪರಿಪಠ್ಯತೇ॥ 1-51-6 (2161) 
ಆಹರ್ತಾ ತಸ್ಯ ಸತ್ರಸ್ಯ ತ್ವನ್ನಾನ್ಯೋಽಸ್ತಿ ನರಾಧಿಪ।
ಇತಿ ಪೌರಾಣಿಕಾಃ ಪ್ರಾಹುರಸ್ಮಾಕಂ ಚಾಸ್ತಿ ಸ ಕ್ರತುಃ॥ 1-51-7 (2162) 
ಏವಮುಕ್ತಃ ಸ ರಾಜರ್ಷಿರ್ಮೇನೇ ದಗ್ಧಂ ಹಿ ತಕ್ಷಕಂ।
ಹುತಾಶನಮುಖೇ ದೀಪ್ತೇ ಪ್ರವಿಷ್ಟಮಿತಿ ಸತ್ತಮ॥ 1-51-8 (2163) 
ತತೋಽಬ್ರವೀನ್ಮಂತ್ರವಿದಸ್ತಾನ್ರಾಜಾ ಬ್ರಾಹ್ಮಣಾಂಸ್ತದಾ।
ಆಹರಿಷ್ಯಾಮಿ ತತ್ಸತ್ರಂ ಸಂಭಾರಾಃ ಸಂಭ್ರಿಯಂತು ಮೇ॥ 1-51-9 (2164) 
ಸೌತಿರುವಾಚ। 1-51-10x (250) 
ತತಸ್ತ ಋತ್ವಿಜಸ್ತಸ್ಯ ಶಾಸ್ತ್ರತೋ ದ್ವಿಜಸತ್ತಮ।
ತಂ ದೇಶಂ ಮಾಪಯಾಮಾಸುರ್ಯಜ್ಞಾಯತನಕಾರಣಾತ್॥ 1-51-10 (2165) 
ಯಥಾವದ್ವೇದವಿದ್ವಾಂಸಃ ಸರ್ವೇ ಬುದ್ಧೇಃ ಪರಂಗತಾಃ।
ಋದ್ಧ್ಯಾ ಪರಮಯಾ ಯುಕ್ತಮಿಷ್ಟಂ ದ್ವಿಜಗಣೈರ್ಯುತಂ॥ 1-51-11 (2166) 
ಪ್ರಭೂತಧನಧಾನ್ಯಾಢ್ಯಮೃತ್ವಿಗ್ಭಿಃ ಸುನಿಷೇವಿತಂ।
ನಿರ್ಮಾಯ ಚಾಪಿ ವಿಧಿವದ್ಯಜ್ಞಾಯತನಮೀಪ್ಸಿತಂ॥ 1-51-12 (2167) 
ರಾಜಾನಂ ದೀಕ್ಷಯಾಮಾಸುಃ ಸರ್ಪಸತ್ರಾಪ್ತಯೇ ತದಾ।
ಇದಂ ಚಾಸೀತ್ತತ್ರ ಪೂರ್ವಂ ಸರ್ಪಸತ್ರೇ ಭವಿಷ್ಯತಿ॥ 1-51-13 (2168) 
ನಿಮಿತ್ತಂ ಮಹದುತ್ಪನ್ನಂ ಯಜ್ಞವಿಘ್ನಕರಂ ತದಾ।
ಯಜ್ಞಸ್ಯಾಯತನೇ ತಸ್ಮಿನ್ಕ್ರಿಯಮಾಣೇ ವಚೋಽಬ್ರವೀತ್॥ 1-51-14 (2169) 
ಸ್ಥಪತಿರ್ಬುದ್ಧಿಸಂಪನ್ನೋ ವಾಸ್ತುವಿದ್ಯಾವಿಶಾರದಃ।
ಇತ್ಯಬ್ರವೀತ್ಸೂತ್ರಧಾರಃ ಸೂತಃ ಪೌರಾಣಿಕಸ್ತದಾ॥ 1-51-15 (2170) 
ಯಸ್ಮಿಂದೇಶೇ ಚ ಕಾಲೇ ಚ ಮಾಪನೇಯಂ ಪ್ರವರ್ತಿತಾ।
ಬ್ರಾಹ್ಮಣಂ ಕಾರಣಂ ಕೃತ್ವಾ ನಾಯಂ ಸಂಸ್ಥಾಸ್ಯತೇ ಕ್ರತುಃ॥ 1-51-16 (2171) 
ಏತಚ್ಛ್ರುತ್ವಾ ತು ರಾಜಾಸೌ ಪ್ರಾಗ್ದೀಕ್ಷಾಕಾಲಮಬ್ರವೀತ್।
ಕ್ಷತ್ತಾರಂ ನ ಹಿ ಮೇ ಕಶ್ಚಿದಜ್ಞಾತಃ ಪ್ರವಿಶೇದಿತಿ॥ ॥ 1-51-17 (2172) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಏಕಪಂಚಾಶತ್ತಮೋಽಧ್ಯಾಯಃ॥ 51 ॥

Mahabharata - Adi Parva - Chapter Footnotes

1-51-5 ಮಹ್ಯಂ ಮಮ॥ 1-51-7 ತ್ವತ್ ತ್ವತ್ತೋ ನಾನ್ಯೋಸ್ತಿ॥ 1-51-9 ಆಹರಿಷ್ಯಾಮಿ ಕರಿಷ್ಯಾಮಿ। ಸಂಭ್ರಿಯಂತು ಸಂಭ್ರಿಯಂತಾಂ॥ 1-51-13 ಭವಿಷ್ಯತಿ ಭಾವಿನಿ॥ 1-51-15 ಸೂತೋ ಜಾತ್ಯಾ ಪೌರಾಣಿಕಃ ಶಿಲ್ಪಾಗಮವೇತ್ತಾ॥ 1-51-16 ನಾಯಂ ಸಂಸ್ಥಾಸ್ಯತೇ ನ ಸಮಾಪ್ಸ್ಯತೇ॥ 1-51-17 ದೀಕ್ಷಾಕಾಲಸ್ಯ ಪ್ರಾಗಿತಿ ಪ್ರಾಗ್ದೀ ಕ್ಷಾಕಾಲಂ ಕ್ಷತ್ತಾರಂ ದ್ವಾಸ್ಥಂ॥ ಏಕಪಂಚಾಶತ್ತಮೋಽಧ್ಯಾಯಃ॥ 51 ॥



ಆದಿಪರ್ವ - ಅಧ್ಯಾಯ 052

॥ ಶ್ರೀಃ ॥

1.52. ಅಧ್ಯಾಯಃ 052 

Mahabharata - Adi Parva - Chapter Topics

ಅಗ್ನೌ ಸರ್ಪಪತನಂ॥ 1 ॥

Mahabharata - Adi Parva - Chapter Text

1-52-0 (2173) 
ಸೌತಿರುವಾಚ। 1-52-0x (251) 
ತತಃ ಕರ್ಮ ಪ್ರವವೃತೇ ಸರ್ಪಸತ್ರವಿಧಾನತಃ।
ಪರ್ಯಕ್ರಾಮಂಶ್ಚ ವಿದಿವತ್ಸ್ವೇ ಸ್ವೇ ಕರ್ಮಣಿ ಯಾಜಕಾಃ॥ 1-52-1 (2174) 
ಪ್ರಾವೃತ್ಯ ಕೃಷ್ಣವಾಸಾಂಸಿ ಧೂಂರಸಂರಕ್ತಲೋಚನಾಃ।
ಜುಹುವುರ್ಮಂತ್ರವಚ್ಚೈವ ಸಮಿದ್ಧಂ ಜಾತವೇದಸಂ॥ 1-52-2 (2175) 
ಕಂಪಯಂತಶ್ಚ ಸರ್ವೇಷಾಮುರಗಾಣಾಂ ಮನಾಂಸಿ ಚ।
ಸರ್ಪಾನಾಜುಹುವುಸ್ತತ್ರ ಸರ್ವಾನಗ್ನಿಮುಖೇ ತದಾ॥ 1-52-3 (2176) 
ತತಃ ಸರ್ಪಾಃ ಸಮಾಪೇತುಃ ಪ್ರದೀಪ್ತೇ ಹವ್ಯವಾಹನೇ।
ವಿಚೇಷ್ಟಮಾನಾಃ ಕೃಪಣಮಾಹ್ವಯಂತಃ ಪರಸ್ಪರಂ॥ 1-52-4 (2177) 
ವಿಸ್ಫುರಂತಃ ಶ್ವಸಂತಶ್ಚ ವೇಷ್ಟಯಂತಃ ಪರಸ್ಪರಂ।
ಪುಚ್ಛೈಃ ಶಿರೋಭಿಶ್ಚ ಭೃಶಂ ಚಿತ್ರಭಾನುಂ ಪ್ರಪೇದಿರೇ॥ 1-52-5 (2178) 
ಶ್ವೇತಾಃ ಕೃಷ್ಣಾಶ್ಚ ನೀಲಾಶ್ಚ ಸ್ಥವಿರಾಃ ಶಿಶವಸ್ತಥಾ।
ನದಂತೋ ವಿವಿಧಾನ್ನಾದಾನ್ಪೇತುರ್ದೀಪ್ತೇ ವಿಭಾವಸೌ॥ 1-52-6 (2179) 
ಕ್ರೋಶಯೋಜನಮಾತ್ರಾ ಹಿ ಗೋಕರ್ಣಸ್ಯ ಪ್ರಮಾಣತಃ।
ಪತಂತ್ಯಜಸ್ರಂ ವೇಗೇನ ವಹ್ನಾವಗ್ನಿಮತಾಂ ವರ॥ 1-52-7 (2180) 
ಏವಂ ಶತಸಹಸ್ರಾಣಿ ಪ್ರಯುತಾನ್ಯರ್ಬುದಾನಿ ಚ।
ಅವಶಾನಿ ವಿನಷ್ಟಾನಿ ಪನ್ನಗಾನಾಂ ತು ತತ್ರ ವೈ॥ 1-52-8 (2181) 
ತುರಗಾ ಇವ ತತ್ರಾನ್ಯೇ ಹಸ್ತಿಹಸ್ತಾ ಇವಾಪರೇ।
ಮತ್ತಾ ಇವ ಚ ಮಾತಂಗಾ ಮಹಾಕಾಯಾ ಮಹಾಬಲಾಃ॥ 1-52-9 (2182) 
ಉಚ್ಚಾವಚಾಶ್ಚ ಬಹವೋ ನಾನಾವರ್ಣಾ ವಿಷೋಲ್ಬಣಾಃ।
ಘೋರಾಶ್ಚ ಪರಿಘಪ್ರಖ್ಯಾ ದಂದಶೂಕಾ ಮಹಾಬಲಾಃ। 
ಪ್ರಪೇತುರಗ್ನಾವುರಗಾ ಮಾತೃವಾಗ್ದಂಡಪೀಡಿತಾಃ॥ ॥  1-52-10 (2183) 
 
ಇತಿ ಶ್ರೀಮನ್ಮಾಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ದ್ವಿಪಂಚಾಶತ್ತಮೋಽಧ್ಯಾಯಃ॥ 52 ॥

Mahabharata - Adi Parva - Chapter Footnotes

1-52-1 ಪರ್ಯಕ್ರಾಮನ್ ಪರಾಕ್ರಾಂತವಂತಃ॥ 1-52-2 ಮಂತ್ರವನ್ಮಂತ್ರಯುಕ್ತಂ ಯಥಾ ಸ್ಯಾತ್ತಥಾ॥ 1-52-3 ಆಜುಹುವುಃ ಆಹೂತವಂತಃ॥ 1-52-5 ಚಿತ್ರಭಾನುಮಗ್ನಿಂ॥ 1-52-7 ಪ್ರಮಾಣತಃ ಪ್ರಮಾಣಂ ಪ್ರಾಪ್ಯ॥ ದ್ವಿಪಂಚಾಶತ್ತಮೋಽಧ್ಯಾಯಃ॥ 52 ॥



ಆದಿಪರ್ವ - ಅಧ್ಯಾಯ 053

॥ ಶ್ರೀಃ ॥

1.53. ಅಧ್ಯಾಯಃ 053 

Mahabharata - Adi Parva - Chapter Topics

ಋತ್ವಿಗಾದಿನಾಮಕಥನಂ॥ 1 ॥ ಇಂದ್ರಕೃತಂ ತಕ್ಷಕಾಶ್ವಾಸನಂ॥ 2 ॥ ವಾಸುಕೇಃ ಸ್ವಭಗಿನ್ಯಾ ಸಂವಾದಃ॥ 3 ॥

Mahabharata - Adi Parva - Chapter Text

1-53-0 (2184) 
ಶೌನಕ ಉವಾಚ। 1-53-0x (252) 
ಸರ್ಪಸತ್ರೇ ತದಾ ರಾಜ್ಞಃ ಪಾಂಡವೇಯಸ್ಯ ಧೀಮತಃ।
ಜನಮೇಜಯಸ್ಯ ಕೇ ತ್ವಾಸನ್ನೃತ್ವಿಜಃ ಪರಮರ್ಷಯಃ॥ 1-53-1 (2185) 
ಕೇ ಸದಸ್ಯಾ ಬಭೂವುಶ್ಚ ಸರ್ಪಸತ್ರೇ ಸುದಾರುಣೇ।
ವಿಷಾದಜನನೇಽತ್ಯರ್ಥಂ ಪನ್ನಗಾನಾಂ ಮಹಾಭಯ॥ 1-53-2 (2186) 
ಸರ್ವಂ ವಿಸ್ತರಶಸ್ತಾತ ಭವಾಂಛಂಸಿತುಮರ್ಹತಿ।
ಸರ್ಪಸತ್ರವಿಧಾನಜ್ಞವಿಜ್ಞೇಯಾಃ ಕೇ ಚ ಸೂತಜ॥ 1-53-3 (2187) 
ಸೌತಿರುವಾಚ। 1-53-4x (253) 
ಹಂತ ತೇ ಕಥಯಿಷ್ಯಾಮಿ ನಾಮಾನೀಹ ಮನೀಷಿಣಾಂ।
ಯೇ ಋತ್ವಿಜಃ ಸದಸ್ಯಾಶ್ಚ ತಸ್ಯಾಸನ್ನೃಪತೇಸ್ತದಾ॥ 1-53-4 (2188) 
ತತ್ರ ಹೋತಾ ಬಭೂವಾಥ ಬ್ರಾಹ್ಮಣಶ್ಚಂಡಭಾರ್ಗವಃ।
ಚ್ಯವನಸ್ಯಾನ್ವಯೇ ಖ್ಯಾತೋ ಜಾತೋ ವೇದವಿದಾಂ ವರಃ॥ 1-53-5 (2189) 
ಉದ್ಗಾತಾ ಬ್ರಾಹ್ಮಣೋ ವೃದ್ಧೋ ವಿದ್ವಾನ್ಕೌತ್ಸೌಽಥ ಜೈಮಿನಿಃ।
ಬ್ರ್ಹಮಾಽಭವಚ್ಛಾರ್ಂಗರವೋಽಥಾಧ್ವರ್ಯುಶ್ಚಾಪಿ ಪಿಂಗಲಃ॥ 1-53-6 (2190) 
ಸದಸ್ಯಶ್ಚಾಭವದ್ವ್ಯಾಸಃ ಪುತ್ರಶಿಷ್ಯಸಹಾಯವಾನ್।
ಉದ್ದಾಲಕಃ ಪ್ರಮತಕಃ ಶ್ವೇತಕೇತುಶ್ಚ ಪಿಂಗಲಃ॥ 1-53-7 (2191) 
ಅಸಿತೋ ದೇವಲಶ್ಚೈವ ನಾರದಃ ಪರ್ವತಸ್ತಥಾ।
ಆತ್ರೇಯಃ ಕುಂಡಜಠರೌ ದ್ವಿಜಃ ಕಾಲಘಟಸ್ತಥಾ॥ 1-53-8 (2192) 
ವಾತ್ಸ್ಯಃ ಶ್ರುತಶ್ರವಾ ವೃದ್ಧೋ ಜಪಸ್ವಾಧ್ಯಾಯಶೀಲವಾನ್।
ಕೋಹಲೋ ದೇವಶರ್ಮಾ ಚ ಮೌದ್ಗಲ್ಯಃ ಸಮಸೌರಭಃ॥ 1-53-9 (2193) 
ಏತೇ ಚಾನ್ಯೇ ಚ ಬಹವೋ ಬ್ರಾಹ್ಮಣಾ ವೇದಪಾರಗಾಃ।
ಸದಸ್ಯಾಶ್ಚಾಭವಂಸ್ತತ್ರ ಸತ್ರೇ ಪಾರಿಕ್ಷಿತಸ್ಯ ಹ॥ 1-53-10 (2194) 
ಜುಹ್ವತ್ಸ್ವೃತ್ವಿಕ್ಷ್ವಥ ತದಾ ಸರ್ಪಸತ್ರೇ ಮಹಾಕ್ರತೌ।
ಅಹಯಃ ಪ್ರಾಪತಂಸ್ತತ್ರ ಘೋರಾಃ ಪ್ರಾಣಿಭಯಾವಹಾಃ॥ 1-53-11 (2195) 
ವಸಾಮೇದೋವಹಾಃ ಕುಲ್ಯಾ ನಾಗಾನಾಂ ಸಂಪ್ರವರ್ತಿತಾಃ।
ವವೌ ಗಂಧಶ್ಚ ತುಮುಲೋ ದಹ್ಯತಾಮನಿಶಂ ತದಾ॥ 1-53-12 (2196) 
ಪತತಾಂ ಚೈವ ನಾಗಾನಾಂ ಧಿಷ್ಠಿತಾನಾಂ ತಥಾಂಬರೇ।
ಅಶ್ರೂಯತಾನಿಶಂ ಶಬ್ದಃ ಪಚ್ಯತಾಂ ಚಾಗ್ನಿನಾ ಭೃಶಂ॥ 1-53-13 (2197) 
ತಕ್ಷಕಸ್ತು ಸ ನಾಗೇಂದ್ರಃ ಪುರಂದರನಿವೇಶನಂ।
ಗತಃ ಶ್ರುತ್ವೈವ ರಾಜಾನಂ ದೀಕ್ಷಿತಂ ಜನಮೇಜಯಂ॥ 1-53-14 (2198) 
ತತಃ ಸರ್ವಂ ಯಥಾವೃತ್ತಮಾಖ್ಯಾಯ ಭುಜಗೋತ್ತಮಃ।
ಅಗಚ್ಛಚ್ಛರಣಂ ಭೀತ ಆಗಸ್ಕೃತ್ವಾ ಪುರಂದರಂ॥ 1-53-15 (2199) 
ತಮಿಂದ್ರಃ ಪ್ರಾಹ ಸುಪ್ರೀತೋ ನ ತವಾಸ್ತೀಹ ತಕ್ಷಕ।
ಭಯಂ ನಾಗೇಂದ್ರ ತಸ್ಮಾದ್ವೈ ಸರ್ಪಸತ್ರಾತ್ಕದಾಚನ॥ 1-53-16 (2200) 
ಪ್ರಸಾದಿತೋ ಮಯಾ ಪೂರ್ವಂ ತವಾರ್ಥಾಯ ಪಿತಾಮಹಃ।
ತಸ್ಮಾತ್ತವ ಭಯಂ ನಾಸ್ತಿ ವ್ಯೇತು ತೇನಸೋ ಜ್ವರಃ॥ 1-53-17 (2201) 
ಸೌತಿರುವಾಚ। 1-53-18x (254) 
ಏವಮಾಶ್ವಾಸಿತಸ್ತೇನ ತತಃ ಸ ಭುಜಗೋತ್ತಮಃ।
ಉವಾಸ ಭವನೇ ತಸ್ಮಿಞ್ಶಕ್ರಸ್ಯ ಮುದಿತಃ ಸುಖೀ॥ 1-53-18 (2202) 
ಅಜಸ್ರಂ ನಿಪತತ್ಸ್ವಗ್ನೌ ನಾಗೇಷು ಭೃಶದುಃಖಿತಃ।
ಅಲ್ಪಶೇಷಪರೀವಾರೋ ವಾಸುಕಿಃ ಪರ್ಯತಪ್ಯತ॥ 1-53-19 (2203) 
ಕಶ್ಮಲಂ ಚಾವಿಶದ್ಧೋರಂ ವಾಸುಕಿಂ ಪನ್ನಗೋತ್ತಮಂ।
ಸ ಘೂರ್ಣಮಾನಹೃದಯೋ ಭಗಿನೀಮಿದಮಬ್ರವೀತ್॥ 1-53-20 (2204) 
ದಹ್ಯಂತೇಽಂಗಾನಿ ಮೇ ಭದ್ರೇ ನ ದಿಶಃ ಪ್ರತಿಭಾಂತಿ ಮಾಂ।
ಸೀದಾಮೀವ ಚ ಸಂಮೋಹಾದ್ಧೂರ್ಣತೀವ ಚ ಮೇ ಮನಃ॥ 1-53-21 (2205) 
ದೃಷ್ಟಿರ್ಭ್ರಾಂಯತಿ ಮೇಽತೀವ ಹೃದಯಂ ದೀರ್ಯತೀವ ಚ।
ಪತಿಷ್ಯಾಂಯವಶೋಽದ್ಯಾಹಂ ತಸ್ಮಿಂದೀಪ್ತೇ ವಿಭಾವಸೌ॥ 1-53-22 (2206) 
ಪಾರಿಕ್ಷಿತಸ್ಯ ಯಜ್ಞೋಽಸೌ ವರ್ತತೇಽಸ್ಮಜ್ಜಿಘಾಂಸಯಾ।
ವ್ಯಕ್ತಂ ಮಯಾಽಭಿಗಂತವ್ಯಂ ಪ್ರೇತರಾಜನಿವೇಶನಂ॥ 1-53-23 (2207) 
ಅಯಂ ಸ ಕಾಲಃ ಸಂಪ್ರಾಪ್ತೋ ಯದರ್ಥಮಸಿ ಮೇ ಸ್ವಸಃ।
ಜರತ್ಕರೌ(ಪುರಾ)ಮಯಾದತ್ತಾತ್ರಾಯಸ್ವಾಸ್ಮಾನ್ಸಬಾಂಧವಾನ್॥ 1-53-24 (2208) 
ಆಸ್ತೀಕಃ ಕಿಲ ಯಜ್ಞಂ ತಂ ವರ್ತಂತಂ ಭುಜಗೋತ್ತಮೇ।
ಪ್ರತಿಷೇತ್ಸ್ಯತಿ ಮಾಂ ಪೂರ್ವಂ ಸ್ವಯಮಾಹ ಪಿತಾಮಹಃ॥ 1-53-25 (2209) 
ತದ್ವತ್ಸೇ ಬ್ರೂಹಿ ವತ್ಸಂ ಸ್ವಂ ಕುಮಾರಂ ವೃದ್ಧಸಂಮತಂ।
ಮಮಾದ್ಯ ತ್ವಂ ಸಭೃತ್ಯಸ್ಯ ಮೋಕ್ಷಾರ್ಥಂ ವೇದವಿತ್ತಮಂ॥ ॥ 1-53-26 (2210) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ತ್ರಿಪಂಚಾಶತ್ತಮೋಽಧ್ಯಾಯಃ॥ 53 ॥

Mahabharata - Adi Parva - Chapter Footnotes

1-53-2 ಸದಸ್ಯಾ ಉಪದ್ರಷ್ಟಾರಃ॥ 1-53-3 ವಿಧಾನಜ್ಞೇಷು ವಿಜ್ಞೇಯಾಃ ಶ್ರೇಷ್ಠಾಃ॥ 1-53-13 ಪಚ್ಯತಾಂ ಪಚ್ಯಮಾನಾನಾಂ॥ 1-53-15 ಆಗಃ ಅಪರಾಂಧ ಕೃತ್ವಾ॥ ತ್ರಿಪಂಚಾಶತ್ತಮೋಽಧ್ಯಾಯಃ॥ 53 ॥



ಆದಿಪರ್ವ - ಅಧ್ಯಾಯ 054

॥ ಶ್ರೀಃ ॥

1.54. ಅಧ್ಯಾಯಃ 054 

Mahabharata - Adi Parva - Chapter Topics

ಆಸ್ತೀಕಸ್ಯ ಸ್ವಮಾತ್ರಾ ಸವಾದಃ। ವಾಸುಕೇರಾಶ್ವಾಸನಂ ಚ॥ 1 ॥ ಆಸ್ತೀಕಸ್ಯ ಸರ್ಪಸತ್ರಂ ಪ್ರತಿ ಗಮನಂ॥ 2 ॥

Mahabharata - Adi Parva - Chapter Text

1-54-0 (2211) 
ಸೌತಿರುವಾಚ। 1-54-0x (255) 
ತತ ಆಹೂಯ ಪುತ್ರಂ ಸ್ವಂ ಜರತ್ಕಾರುರ್ಭುಜಂಗಮಾ।
ವಾಸುಕೇರ್ನಾಗರಾಜಸ್ಯ ವಚನಾದಿದಮಬ್ರವೀತ್॥ 1-54-1 (2212) 
ಅಹಂ ತವ ಪಿತುಃ ಪುತ್ರ ಭ್ರಾತ್ರಾ ದತ್ತಾ ನಿಮಿತ್ತತಃ।
ಕಾಲಃ ಸ ಚಾಯಂ ಸಂಪ್ರಾಪ್ತಸ್ತತ್ಕುರುಷ್ವ ಯಥಾತಥಂ॥ 1-54-2 (2213) 
ಆಸ್ತೀಕ ಉವಾಚ। 1-54-3x (256) 
ಕಿಂನಿಮಿತ್ತಂ ಮಮ ಪಿತುರ್ದತ್ತಾ ತ್ವಂ ಮಾತುಲೇನ ಮೇ।
ತನ್ಮಮಾಚಕ್ಷ್ವ ತತ್ತ್ವೇನ ಶ್ರುತ್ವಾ ಕರ್ತಾಽಸ್ಮಿ ತತ್ತಥಾ॥ 1-54-3 (2214) 
ಸೌತಿರುವಾಚ। 1-54-4x (257) 
ತತ ಆಚಷ್ಟ ಸಾ ತಸ್ಮೈ ಬಾಂಧವಾನಾಂ ಹಿತೈಷಿಣೀ।
ಭಗಿನೀ ನಾಗರಾಜಸ್ಯ ಜರತ್ಕಾರುರವಿಕ್ಲಬಾ॥ 1-54-4 (2215) 
ಜರತ್ಕಾರುರುವಾಚ। 1-54-5x (258) 
ಪನ್ನಗಾನಾಮಶೇಷಾಣಾಂ ಮಾತಾ ಕದ್ರೂರಿತಿ ಶ್ರುತಾ।
ತಯಾ ಶಪ್ತಾ ರುಷಿತಯಾ ಸುತಾ ಯಸ್ಮಾನ್ನಿಬೋಧ ತತ್॥ 1-54-5 (2216) 
ಉಚ್ಚೈಃ ಶ್ರವಾಃ ಸೋಽಶ್ವರಾಜೋ ಯನ್ಮಿಥ್ಯಾ ನ ಕೃತೋ ಮಮ।
ವಿನತಾರ್ಥಾಯ ಪಣಿತೇ ದಾಸಭಾವಾಯ ಪುತ್ರಕಾಃ॥ 1-54-6 (2217) 
ಜನಮೇಜಯಸ್ಯ ವೋ ಯಜ್ಞೇ ಧಕ್ಷ್ಯತ್ಯನಿಲಸಾರಥಿಃ।
ತತ್ರ ಪಂಚತ್ವಮಾಪನ್ನಾಃ ಪ್ರೇತಲೋಕಂ ಗಮಿಷ್ಯಥ॥ 1-54-7 (2218) 
ತಾಂ ಚ ಶಪ್ತವತೀಂ ದೇವಃ ಸಾಕ್ಷಾಲ್ಲೋಕಪಿತಾಮಹಃ।
ಏವಮಸ್ತ್ವಿತಿ ತದ್ವಾಕ್ಯಂ ಪ್ರೋವಾಚಾನು ಮುಮೋದ ಚ॥ 1-54-8 (2219) 
ವಾಸುಕಿಶ್ಚಾಪಿ ತಚ್ಛ್ರುತ್ವಾ ಪಿತಾಮಹವಚಸ್ತದಾ।
ಅಮೃತೇ ಮಥಿತೇ ತಾತ ದೇವಾಂಛರಣಮೀಯಿವಾನ್॥ 1-54-9 (2220) 
ಸಿದ್ಧಾರ್ಥಾಶ್ಚ ಸುರಾಃ ಸರ್ವೇ ಪ್ರಾಪ್ಯಾಮೃತಮನುತ್ತಮಂ।
ಭ್ರಾತರಂ ಮೇ ಪುರಸ್ಕೃತ್ಯ ಪಿತಾಮಹಮುಪಾಗಮನ್॥ 1-54-10 (2221) 
ತೇ ತಂ ಪ್ರಸಾದಯಾಮಾಸುಃ ಸುರಾಃ ಸರ್ವೇಽಬ್ಜಸಂಭವಂ।
ರಾಜ್ಞಾ ವಾಸುಕಿನಾ ಸಾರ್ಧಂ ಶಾಪೋಽಸೌನ ಭವೇದಿತಿ॥ 1-54-11 (2222) 
ದೇವಾ ಊಚುಃ। 1-54-12x (259) 
ವಾಸುಕಿರ್ನಾಗರಾಜೋಽಯಂ ದುಃಖಿತೋ ಜ್ಞಾತಿಕಾರಣಾತ್।
ಅಭಿಶಾಪಃ ಸ ಮಾತುಸ್ತು ಭಗವನ್ನ ಭವೇತ್ಕಥಂ॥ 1-54-12 (2223) 
ಬ್ರಹ್ಮೋವಾಚ। 1-54-13x (260) 
ಜರತ್ಕಾರುರ್ಜರತ್ಕಾರುಂ ಯಾಂ ಭಾರ್ಯಾಂ ಸಮವಾಪ್ಸ್ಯತಿ।
ತತ್ರ ಜಾತೋ ದ್ವಿಜಃ ಶಾಪಾನ್ಮೋಕ್ಷಯಿಷ್ಯತಿ ಪನ್ನಗಾನ್॥ 1-54-13 (2224) 
ಏತಚ್ಛ್ರುತ್ವಾ ತು ವಚನಂ ವಾಸುಕಿಃ ಪನ್ನಗೋತ್ತಮಃ।
ಪ್ರಾದಾನ್ಮಾಮಮರಪ್ರಖ್ಯ ತವ ಪಿತ್ರೇ ಮಹಾತ್ಮನೇ॥ 1-54-14 (2225) 
ಪ್ರಾಗೇವಾನಾಗತೇ ಕಾಲೇ ತಸ್ಮಾತ್ತ್ವ ಮಯ್ಯಜಾಯಥಾಃ।
ಅಯಂ ಸ ಕಾಲಃ ಸಂಪ್ರಾಪ್ತೋ ಭಯಾನ್ನಸ್ತ್ರಾತುಮರ್ಹಸಿ॥ 1-54-15 (2226) 
ಭ್ರಾತರಂ ಚಾಪಿ ಮೇ ತಸ್ಮಾತ್ತ್ರಾತುಮರ್ಹಸಿ ಪಾವಕಾತ್।
ನ ಮೋಘಂ ತು ಕೃತಂ ತತ್ಸ್ಯಾದ್ಯದಹಂ ತವ ಧೀಮತೇ। 
ಪಿತ್ರೇ ದತ್ತಾ ವಿಮೋಕ್ಷಾರ್ಥಂ ಕಥಂ ವಾ ಪುತ್ರ ಮನ್ಯಸೇ॥  1-54-16 (2227) 
ಸೌತಿರುವಾಚ। 1-54-17x (261) 
ಏವಮುಕ್ತಸ್ತಥೇತ್ಯುಕ್ತ್ವಾ ಸಾಸ್ತೀಕೋ ಮಾತರಂ ತದಾ।
ಅಬ್ರವೀದ್ದುಃಖಸಂತಪ್ತಂ ವಾಸುಕಿಂ ಜೀವಯನ್ನಿವ॥ 1-54-17 (2228) 
ಅಹಂ ತ್ವಾಂ ಮೋಕ್ಷಯಿಷ್ಯಾಮಿ ವಾಸುಕೇ ಪನ್ನಗೋತ್ತಮ।
ತಸ್ಮಾಚ್ಛಾಪಾನ್ಮಹಾಸತ್ತ್ವ ಸತ್ಯಮೇತದ್ಬ್ರವೀಮಿ ತೇ॥ 1-54-18 (2229) 
ಭವ ಸ್ವಸ್ಥಮನಾ ನಾಗ ನ ಹಿ ತೇ ವಿದ್ಯತೇ ಭಯಂ।
ಪ್ರಯತಿಷ್ಯೇ ತಥಾ ರಾಜನ್ಯಥಾ ಶ್ರೇಯೋ ಭವಿಷ್ಯತಿ॥ 1-54-19 (2230) 
ನ ಮೇ ವಾಗನೃತಂ ಪ್ರಾಹ ಸ್ವೈರೇಷ್ವಪಿ ಕುತೋಽನ್ಯಥಾ।
ತಂ ವೈ ನೃಪವರಂ ಗತ್ವಾ ದೀಕ್ಷಿತಂ ಜನಮೇಜಯಂ॥ 1-54-20 (2231) 
ವಾಗ್ಭಿರ್ಮಂಗಲಯುಕ್ತಾಭಿಸ್ತೋಷಯಿಷ್ಯೇಽದ್ಯ ಮಾತುಲ।
ಯಥಾ ಸ ಯಜ್ಞೋ ನೃಪತೇರ್ನಿವತ್ರಿಷ್ಯತಿ ಸತ್ತಮ॥ 1-54-21 (2232) 
ಸ ಸಂಭಾವಯ ನಾಗೇಂದ್ರ ಮಯಿ ಸರ್ವಂ ಮಹಾಮತೇ।
ನ ತೇ ಮಯಿ ಮನೋ ಜಾತು ಮಿಥ್ಯಾ ಭವಿತುಮರ್ಹತಿ॥ 1-54-22 (2233) 
ವಾಸುಕಿರುವಾಚ। 1-54-23x (262) 
ಆಸ್ತೀಕ ಪರಿಘೂರ್ಣಾಮಿ ಹೃದಯಂ ಮೇ ವಿದೀರ್ಯತೇ।
ದಿಶೋ ನ ಪ್ರತಿಜಾನಾಮಿ ಬ್ರಹ್ಮದಂಡನಿಪೀಡಿತಃ॥ 1-54-23 (2234) 
ಆಸ್ತೀಕ ಉವಾಚ। 1-54-24x (263) 
ನ ಸಂತಾಪಸ್ತ್ವಯಾ ಕಾರ್ಯಃ ಕಥಂಚಿತ್ಪನ್ನಗೋತ್ತಮ।
ಪ್ರದೀಪ್ತಾಗ್ನೇಃ ಸಮುತ್ಪನ್ನಂ ನಾಶಯಿಷ್ಯಾಮಿ ತೇ ಭಯಂ॥ 1-54-24 (2235) 
ಬ್ರಹ್ಮದಂಡಂ ಮಹಾಘೋರಂ ಕಾಲಾಗ್ನಿಸಮತೇಜಸಂ।
ನಾಶಯಿಷ್ಯಾಮಿ ಮಾಽತ್ರ ತ್ವಂ ಭಯಂಕಾರ್ಷೀಃ ಕಥಂಚನ॥ 1-54-25 (2236) 
ಸೌತಿರುವಾಚ। 1-54-26x (264) 
ತತಃ ಸ ವಾಸುಕೇರ್ಘೋರಮಪನೀಯ ಮನೋಜ್ವರಂ।
ಆಧಾಯ ಚಾತ್ಮನೋಽಂಗೇಷು ಜಗಾಮ ತ್ವರಿತೋ ಭೃಶಂ॥ 1-54-26 (2237) 
ಜನಮೇಜಯಸ್ಯ ತಂ ಯಜ್ಞಂ ಸರ್ವೈಃ ಸಮುದಿತಂ ಗುಣೈಃ।
ಮೋಕ್ಷಾಯ ಭುಜಗೇಂದ್ರಾಣಾಮಾಸ್ತೀಕೋ ದ್ವಿಜಸತ್ತಮಃ॥ 1-54-27 (2238) 
ಸ ಗತ್ವಾಽಪಶ್ಯದಾಸ್ತೀಕೋ ಯಜ್ಞಾಯತನಮುತ್ತಮಂ।
ವೃತಂ ಸದಸ್ಯೈರ್ಬಹುಭಿಃ ಸೂರ್ಯವಹ್ನಿಸಮಪ್ರಭೈಃ॥ 1-54-28 (2239) 
ಸ ತತ್ರ ವಾರಿತೋ ದ್ವಾಸ್ಥೈಃ ಪ್ರವಿಶಂದ್ವಿಜಸತ್ತಮಃ।
ಅಭಿತುಷ್ಟಾವ ತಂ ಯಜ್ಞಂ ಪ್ರವೇಶಾರ್ಥೀ ಪರಂತಪಃ॥ 1-54-29 (2240) 
ಸ ಪ್ರಾಪ್ಯ ಯಜ್ಞಾಯತನಂ ವರಿಷ್ಠಂ
ದ್ವಿಜೋತ್ತಮಃ ಪುಣ್ಯಕೃತಾಂ ವರಿಷ್ಠಃ। 
ತುಷ್ಟಾವ ರಾಜಾನಮನಂತಕೀರ್ತಿ-
ಮೃತ್ವಿಕ್ಸದಸ್ಯಾಂಶ್ಚ ತಥೈವ ಚಾಗ್ನಿಂ॥ ॥  1-54-30 (2241) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಚತುಃಪಂಚಾಶತ್ತಮೋಽಧ್ಯಾಯಃ॥ 54 ॥

Mahabharata - Adi Parva - Chapter Footnotes

1-54-4 ಆಚಷ್ಟ ವ್ಯಕ್ತಂ ಕಥಿತವತೀ। ಅವಿಕ್ಲಬಾ ಅನಾಕುಲಾ॥ 1-54-12 ಅಭಿಶಾಪಃ ಶಾಪಃ॥ 1-54-17 ಆಸ್ತೀಕ ಇತಿ ಪಾದಪೂರಣಾರ್ಥಃ ಸುಲೋಪಃ॥ 1-54-22 ಮಯಿ ಅಯಮಸ್ಮಾನ್ಮೋಚಯಿಷ್ಯತ್ಯೇವರೂಪೋ ಮನಃಸಂಕಲ್ಪೋ ಜಾತು ಕದಾಪಿ ಮಿಥ್ಯಾಽನ್ಯಥಾ ನ॥ 1-54-23 ಬ್ರಹ್ಮ ವೇದಃ ಮಾತೃದೇವೋ ಭವೇತಿ ಮಾತುರಾಜ್ಞಕರತ್ವವಿಧಾನಪರಸ್ತದನ್ಯಥಾಕರಣಪ್ರಯುಕ್ತೋ ದಂಡೋ ಮಾತೃಶಾಪರೂಪೋ ಬ್ರಹ್ಮದಂಡಃ॥ 1-54-26 ವಾಸುಕೇಶ್ಚಿಂತಾಜ್ವರಂ ಸ್ವಯಂ ಗೃಹೀತ್ವೇತ್ಯರ್ಥಃ॥ ಚತುಃಪಂಚಾಶತ್ತಮೋಽಧ್ಯಾಯಃ॥ 54 ॥



ಆದಿಪರ್ವ - ಅಧ್ಯಾಯ 055

॥ ಶ್ರೀಃ ॥

1.55. ಅಧ್ಯಾಯಃ 055 

Mahabharata - Adi Parva - Chapter Topics

ಆಸ್ತೀಕಕೃತಾ ಜನಮೇಜಯಯಜ್ಞಪ್ರಶಂಸಾ॥ 1 ॥

Mahabharata - Adi Parva - Chapter Text

1-55-0 (2242) 
ಆಸ್ತೀಕ ಉವಾಚ। 1-55-0x (265) 
ಸೋಮಸ್ಯ ಯಜ್ಞೋ ವರುಣಸ್ಯ ಯಜ್ಞಃ
ಪ್ರಜಾಪತೇರ್ಯಜ್ಞ ಆಸೀತ್ಪ್ರಯಾಗೇ। 
ತಥಾ ಯಜ್ಞೋಽಯಂ ತವ ಭಾರತಾಗ್ರ್ಯ
ಪಾರಿಕ್ಷಿತ ಸ್ವಸ್ತಿ ನೋಽಸ್ತು ಪ್ರಿಯೇಭ್ಯಃ॥  1-55-1 (2243) 
ಶಕ್ರಸ್ಯ ಯಜ್ಞಃ ಶತಸಂಖ್ಯ ಉಕ್ತ-
ಸ್ತಥಾಪರಂ ತುಲ್ಯಸಂಖ್ಯಂ ಶತಂ ವೈ। 
ತಥಾ ಯಜ್ಞೋಽಯಂ ತವ ಭಾರತಾಗ್ರ್ಯ
ಪಾರಿಕ್ಷಿತ ಸ್ವಸ್ತಿ ನೋಽಸ್ತು ಪ್ರಿಯೇಭ್ಯಃ॥  1-55-2 (2244) 
ಯಮಸ್ಯ ಯಜ್ಞೋ ಹರಿಮೇಧಸಶ್ಚ
ಯಥಾ ಯಜ್ಞೋ ರಂತಿದೇವಸ್ಯ ರಾಜ್ಞಃ। 
ತಥಾ ಯಜ್ಞೋಽಯಂ ತವ ಭಾರತಾಗ್ರ್ಯ
ಪಾರಿಕ್ಷಿತ ಸ್ವಸ್ತಿ ನೋಽಸ್ತು ಪ್ರಿಯೇಭ್ಯಃ॥  1-55-3 (2245) 
ಗಯಸ್ಯ ಯಜ್ಞಃ ಶಶಬಿಂದೋಶ್ಚ ರಾಜ್ಞೋ
ಯಜ್ಞಸಲ್ತಥಾ ವೈಶ್ರವಣಸ್ಯ ರಾಜ್ಞಃ। 
ತಥಾ ಯಜ್ಞೋಽಯಂ ತವ ಭಾರತಾಗ್ರ್ಯ
ಪಾರಿಕ್ಷಿತ ಸ್ವಸ್ತಿ ನೋಽಸ್ತು ಪ್ರಿಯೇಭ್ಯಃ॥  1-55-4 (2246) 
ನೃಗಸ್ಯ ಯಜ್ಞಸ್ತ್ವಜಮೀಢಸ್ಯ ಚಾಸೀ-
ದ್ಯಥಾ ಯಜ್ಞೋ ದಾಶರಥೇಶ್ಚ ರಾಜ್ಞಃ। 
ತಥಾ ಯಜ್ಞೋಽಯಂ ತವ ಭಾರತಾಗ್ರ್ಯ
ಪಾರಿಕ್ಷಿತ ಸ್ವಸ್ತಿ ನೋಽಸ್ತು ಪ್ರಿಯೇಭ್ಯಃ॥  1-55-5 (2247) 
ಯಜ್ಞಃ ಶ್ರುತೋ ದಿವಿ ದೇವಸ್ಯ ಸೂನೋ-
ರ್ಯುಧಿಷ್ಠಿರಸ್ಯಾಜಮೀಢಸ್ಯ ರಾಜ್ಞಃ। 
ತಥಾ ಯಜ್ಞೋಽಯಂ ತವ ಭಾರತಾಗ್ರ್ಯ
ಪಾರಿಕ್ಷಿತ ಸ್ವಸ್ತಿ ನೋಽಸ್ತು ಪ್ರಿಯೇಭ್ಯಃ॥  1-55-6 (2248) 
ಕೃಷ್ಣಸ್ಯ ಯಜ್ಞಃ ಸತ್ಯವತ್ಯಾಃ ಸುತಸ್ಯ
ಸ್ವಯಂ ಚ ಕರ್ಮ ಪ್ರಚಕಾರ ಯತ್ರ। 
ತಥಾ ಯಜ್ಞೋಽಯಂ ತವ ಭಾರತಾಗ್ರ್ಯ
ಪಾರಿಕ್ಷಿತ ಸ್ವಸ್ತಿ ನೋಽಸ್ತು ಪ್ರಿಯೇಭ್ಯಃ॥  1-55-7 (2249) 
ಇಮೇ ಚ ತೇ ಸೂರ್ಯಸಮಾನವರ್ಚಸಃ
ಸಮಾಸತೇ ವೃತ್ರಹಣಃ ಕ್ರತುಂ ಯಥಾ। 
ನೈಷಾಂ ಜ್ಞಾತುಂ ವಿದ್ಯತೇ ಜ್ಞಾನಮದ್ಯ
ದತ್ತಂ ಯೇಭ್ಯೋ ನ ಪ್ರಣಶ್ಯೇತ್ಕದಾಚಿತ್॥  1-55-8 (2250) 
ಋತ್ವಿಕ್ಸಮೋ ನಾಸ್ತಿ ಲೋಕೇಷು ಚೈವ
ದ್ವೈಪಾಯನೇನೇತಿ ವಿನಿಶ್ಚಿತಂ ಮೇ। 
ಏತಸ್ಯ ಶಿಷ್ಯಾ ಹಿ ಕ್ಷಿತಿಂ ಸಂಚರಂತಿ
ಸರ್ವರ್ತ್ವಿಜಃ ಕರ್ಮಸು ಸ್ವೇಷು ದಕ್ಷಾಃ॥  1-55-9 (2251) 
ವಿಭಾವಸುಶ್ಚಿತ್ರಭಾನುರ್ಮಹಾತ್ಮಾ
ಹಿರಣ್ಯರೇತಾ ಹುತಭುಕ್ಕೃಷ್ಣವರ್ತ್ಮಾ। 
ಪ್ರದಕ್ಷಿಮಾವರ್ತಶಿಖಃ ಪ್ರದೀಪ್ತೋ
ಹವ್ಯಂ ತವೇದಂ ಹುತಭುಗ್ವಷ್ಟಿ ದೇವಃ॥  1-55-10 (2252) 
ನೈಹ ತ್ವದನ್ಯೋ ವಿದ್ಯತೇ ಜೀವಲೋಕೇ
ಸಮೋ ನೃಪಃ ಪಾಲಯಿತಾ ಪ್ರಜಾನಾಂ। 
ಧೃತ್ಯಾ ಚ ತೇ ಪ್ರತೀಮನಾಃ ಸದಾಹಂ
ತ್ವಂ ವಾ ವರುಣೋ ಧರ್ಮರಾಜೋ ಯಮೋ ವಾ॥  1-55-11 (2253) 
ಶಕ್ರಃ ಸಾಕ್ಷಾದ್ವಜ್ರಪಾಣಿರ್ಯಥೇಹ
ತ್ರಾತಾ ಲೋಕೇಽಸ್ಮಿಂಸ್ತ್ವಂ ತಥೇಹ ಪ್ರಜಾನಾಂ। 
ಮತಸ್ತ್ವಂ ನಃ ಪುರುಷೇಂದ್ರೇಹ ಲೋಕೇ
ನ ಚ ತ್ವದನ್ಯೋ ಭೂಪತಿರಸ್ತಿ ಜಜ್ಞೇ॥  1-55-12 (2254) 
ಖಟ್ವಾಂಗನಾಭಗದಿಲೀಪಕಲ್ಪ
ಯಯಾತಿಮಾಂಧಾತೃಸಮಪ್ರಭಾವ। 
ಆದಿತ್ಯತೇಜಃಪ್ರತಿಮಾನತೇಜಾ
ಭೀಷ್ಮೋ ಯಥಾ ರಾಜಸಿ ಸುವ್ರತಸ್ತ್ವಂ॥  1-55-13 (2255) 
ವಾಲ್ಮೀಕಿವತ್ತೇ ನಿಭೃತಂ ಸ್ವವೀರ್ಯಂ
ವಸಿಷ್ಠವತ್ತೇ ನಿಯತಶ್ಚ ಕೋಪಃ। 
ಪ್ರಭುತ್ವಮಿಂದ್ರತ್ವಸಮಂ ಮತಂ ಮೇ
ದ್ಯುತಿಶ್ಚ ನಾರಾಯಣವದ್ವಿಭಾತಿ॥  1-55-14 (2256) 
ಯಮೋ ಯಥಾ ಧರ್ಮವಿನಿಶ್ಚಯಜ್ಞಃ
ಕೃಷ್ಣೋ ಯಥಾ ಸರ್ವಗುಣೋಪಪನ್ನಃ। 
ಶ್ರಿಯಾಂ ನಿವಾಸೋಽಸಿ ಯಥಾ ವಸೂನಾಂ
ನಿಧಾನಭೂತೋಽಸಿ ತಥಾ ಕ್ರತೂನಾಂ॥  1-55-15 (2257) 
ದಂಭೋದ್ಭವೇನಾಸಿ ಸಮೋ ಬಲೇನ
ರಾಮೋ ಯಥಾ ಶಸ್ತ್ರವಿದಸ್ತ್ರವಿಚ್ಚ। 
ಔರ್ವತ್ರಿತಾಭ್ಯಾಮಸಿ ತುಲ್ಯತೇಜಾ
ದುಷ್ಪ್ರೇಕ್ಷಣೀಯೋಽಸಿ ಭಗೀರಥೇನ॥  1-55-16 (2258) 
ಸೌತಿರುವಾಚ। 1-55-17x (266) 
ಏವಂ ಸ್ತುತಾಃ ಸರ್ವ ಏವ ಪ್ರಸನ್ನಾ
ರಾಜಾ ಸದಸ್ಯಾ ಋತ್ವಿಜೋ ಹವ್ಯವಾಹಃ। 
ತೇಷಾಂ ದೃಷ್ಟ್ವಾ ಭಾವಿತಾನೀಂಗಿತಾನಿ
ಪ್ರೋವಾಚ ರಾಜಾ ಜನಮೇಜಯೋಽಥ॥ ॥  1-55-17 (2259) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಪಂಚಪಂಚಾಶತ್ತಮೋಽಧ್ಯಾಯಃ॥ 55 ॥

Mahabharata - Adi Parva - Chapter Footnotes

1-55-6 ದೇವಸ್ಯ ಧರ್ಮರಾಜಸ್ಯ॥ 1-55-8 ಜ್ಞಾನಶಬ್ದಃ ಕರ್ಮವ್ಯುತ್ಪನ್ನೋ ಜ್ಞೇಯವಚನಃ ಅದ್ಯ ಸಂಪ್ರತಿ ಜ್ಞಾತುಂ ಜ್ಞೇಯಂ ನ ವಿದ್ಯತೇ ಸರ್ವಸ್ಯ ಜ್ಞಾತತ್ವಾದಿತ್ಯರ್ಥಃ॥ 1-55-10 ಅಗ್ನಿಂ ಸ್ತೌತಿ ವಿಭಾವಸುರಿತಿ। ವಷ್ಟಿ ಕಾಮಯತೇ॥ 1-55-12 ನ ಚ ತ್ವದನ್ಯಸ್ತ್ರಾತಾ ಭೂಪತಿರಸ್ತಿ ಇದಾನೀಂ ನ ಚ ಜಜ್ಞೇ ಪ್ರಾಗಪಿ॥ 1-55-14 ನಿಭೃತಂ ಗುಪ್ತಂ। ನಿಯತೋ ನಿಗೃಹೀತಃ॥ 1-55-15 ವಸವೋಽಷ್ಟೌ ತತ್ಸಂಬಂಧಿನೀನಾಂ ಶ್ರಿಯಾಂ॥ 1-55-16 ರಾಮೋ ಭಾರ್ಗವಃ ಔರ್ವತ್ರಿತಾವೃಷೀ॥ 1-55-17 ಭಾವಿತಾನಿ ಮನಸಿ ಸಂಕಲ್ಪಿತಾನಿ। ಭಾರತಸ್ತ್ವಿಂಗಿತಾನೀತಿ ಪಾಠೇ ಭಾರತೋ ರಾಜಾ ಭರತವಂಶಜತ್ವಾತ್॥ ಪಂಚಪಂಚಾಶತ್ತಮೋಽಧ್ಯಾಯಃ॥ 55 ॥



ಆದಿಪರ್ವ - ಅಧ್ಯಾಯ 056

॥ ಶ್ರೀಃ ॥

1.56. ಅಧ್ಯಾಯಃ 056 

Mahabharata - Adi Parva - Chapter Topics

ಪ್ರಶಂಸಯಾ ತುಷ್ಟಸ್ಯ ಜನಮೇಜಯಸ್ಯ ಋತ್ವಿಗ್ಭಿಃ ಸಂವಾದಃ॥ 1 ॥ ಋತ್ವಿಗಾಹ್ವಾನೇನ ಸತಕ್ಷಕಸ್ಯೇಂದ್ರಸ್ಯಾಗಮನಂ॥ 2 ॥ ಭಯೇನೇಂದ್ರೇ ಪಲಾಯಿತೇಽಗ್ನಿಸಮೀಪೇ ತಕ್ಷಕಾಗಮನಂ॥ 3 ॥ ಆಸ್ತೀಕಸ್ಯ ಯಜ್ಞಸಮಾಪ್ತಿವರಯಾಚನಂ॥ 4 ॥

Mahabharata - Adi Parva - Chapter Text

1-56-0 (2260) 
ಜನಮೇಜಯ ಉವಾಚ। 1-56-0x (267) 
ಬಾಲೋಽಪ್ಯಯಂ ಸ್ಥವಿರ ಇವಾವಭಾಷತೇ
ನಾಯಂ ಬಾಲಃ ಸ್ಥವಿರೋಽಯಂ ಮತೋ ಮೇ। 
ಇಚ್ಛಾಂಯಹಂ ವರಮಸ್ಮೈ ಪ್ರದಾತುಂ
ತನ್ಮೇ ವಿಪ್ರಾಃ ಸಂವಿದಧ್ವಂ ಯಥಾವತ್॥  1-56-1 (2261) 
ಸದಸ್ಯಾ ಊಚುಃ। 1-56-2x (268) 
ಬಾಲೋಽಪಿ ವಿಪ್ರೋ ಮಾನ್ಯ ಏವೇಹ ರಾಜ್ಞಾ
`ಯಶ್ಚಾವಿದ್ವಾನ್ಯಶ್ಚ ವಿದ್ವಾನ್ಯಥಾವತ್। 
ಪ್ರಸಾದಯೈನಂ ತ್ವರಿತೋ ನರೇಂದ್ರ
ದ್ವಿಜಾತಿವರ್ಯಂ ಸಕಲಾರ್ಥಸಿದ್ಧಯೇ।'
ಸರ್ವಾನ್ಕಾಮಾಂಸ್ತ್ವತ್ತ ಏವಾರ್ಹತೇಽದ್ಯ
ಯಥಾ ಚ ನಸ್ತಕ್ಷಕ ಏತಿ ಶೀಘ್ರಂ॥  1-56-2 (2262) 
ಸೌತಿರುವಾಚ। 1-56-3x (269) 
ವ್ಯಾಹರ್ತುಕಾಮೇ ವರದೇ ನೃಪೇ ದ್ವಿಜಂ
ವರಂ ವೃಣೀಷ್ವೇತಿ ತತೋಽಬ್ಯುವಾಚ। 
ಹೋತಾ ವಾಕ್ಯಂ ನಾತಿಹೃಷ್ಟಾಂತರಾತ್ಮಾ
ಕರ್ಮಣ್ಯಸ್ಮಿಂಸ್ತಕ್ಷಕೋ ನೈತಿ ತಾವತ್॥  1-56-3 (2263) 
ಜನಮೇಜಯ ಉವಾಚ। 1-56-4x (270) 
ಯಥಾ ಚೇದಂ ಕರ್ಮ ಸಮಾಪ್ಯತೇ ಮೇ
ಯಥಾ ಚ ವೈ ತಕ್ಷಕ ಏತಿ ಶೀಘ್ರಂ। 
ತಥಾ ಭವಂತಃ ಪ್ರಯತಂತು ಸರ್ವೇ
ಪರಂ ಶಕ್ತ್ಯಾ ಸ ಹಿ ಮೇ ವಿದ್ವಿಷಾಣಃ॥  1-56-4 (2264) 
ಋತ್ವಿಜ ಊಚುಃ। 1-56-5x (271) 
ಯಥಾ ಶಸ್ತ್ರಾಣಿ ನಃ ಪ್ರಾಹುರ್ಯಥಾ ಶಂಸತಿ ಪಾವಕಃ।
ಇಂದ್ರಸ್ಯ ಭವನೇ ರಾಜಂಸ್ತಕ್ಷಕೋ ಭಯಪೀಡಿತಃ॥ 1-56-5 (2265) 
ಯಥಾ ಸೂತೋ ಲೋಹಿತಾಕ್ಷೋ ಮಹಾತ್ಮಾ
ಪೌರಾಣಿಕೋ ವೇದಿತವಾನ್ಪುರಸ್ತಾತ್। 
ಸ ರಾಜಾನಂ ಪ್ರಾಹ ಪೃಷ್ಟಸ್ತದಾನೀಂ
ಯಥಾಹುರ್ವಿಪ್ರಾಸ್ತದ್ವದೇತನ್ನೃದೇವ॥  1-56-6 (2266) 
ಪುರಾಣಮಾಗಂಯ ತತೋ ಬ್ರವೀಂಯಹಂ
ದತ್ತಂ ತಸ್ಮೈ ವರಮಿಂದ್ರೇಣ ರಾಜನ್। 
ವಸೇಹ ತ್ವಂ ಮತ್ಸಕಾಶೇ ಸುಗುಪ್ತೋ
ನ ಪಾವಕಸ್ತ್ವಾಂ ಪ್ರದಹಿಷ್ಯತೀತಿ॥  1-56-7 (2267) 
ಏತಚ್ಛ್ರುತ್ವಾ ದೀಕ್ಷಿತಸ್ತಪ್ಯಮಾನ
ಆಸ್ತೇ ಹೋತಾರಂ ಚೋದಯನ್ಕರ್ಮ ಕಾಲೇ। 
`ಇಂದ್ರೇಣ ಸಾರ್ಧಂ ತಕ್ಷಕಂ ಪಾತಯಧ್ವಂ
ವಿಭಾವಸೌ ನ ವಿಮುಚ್ಯೇತ ನಾಗಃ।'
ಹೋತಾ ಚ ಯತ್ತೋಽಸ್ಯಾಜುಹಾವಾಥ ಮಂತ್ರೈ-
ರಥೋ ಮಹೇಂದ್ರಃ ಸ್ವಯಮಾಜಗಾಮ॥  1-56-8 (2268) 
`ಆಯಾತು ಚೇಂದ್ರೋಽಪಿ ಸತಕ್ಷಕಃ ಪತೇ-
ದ್ವಿಭಾವಸೌ ನಾಗರಾಜೇನ ತೂರ್ಣಂ। 
ಜಂಭಸ್ಯ ಹಂತೇತಿ ಜುಹಾವ ಹೋತಾ
ತದಾ ಜಗಾಮಾಹಿದತ್ತಾಭಯಃ ಪ್ರಭುಃ॥'  1-56-9 (2269) 
ವಿಮಾನಮಾರುಹ್ಯ ಮಹಾನುಭಾವಃ
ಸರ್ವೈರ್ದೇವೈಃ ಪರಿಸಂಸ್ತೂಯಮಾನಃ। 
ಬಲಾಹಕೈಶ್ಚಾಪ್ಯನುಗಂಯಮಾನೋ
ವಿದ್ಯಾಧರೈರಪ್ಸರಸಾಂ ಗಣೈಶ್ಚ
`ನಾಗಸ್ಯ ನಾಶೋ ಮಮ ಚೈವ ನಾಶೋ
ಭವಿಷ್ಯತೀತ್ಯೇವ ವಿಚಿಂತಯಾನಃ॥'  1-56-10 (2270) 
ತಸ್ಯೋತ್ತರೀಯೇ ನಿಹಿತಃ ಸ ನಾಗೋ
ಭಯೋದ್ವಿಗ್ನಃ ಶರ್ಮ ನೈವಾಭ್ಯಗಚ್ಛತ್। 
ತತೋ ರಾಜಾ ಮಂತ್ರವಿದೋಽಬ್ರವೀತ್ಪುನಃ
ಕ್ರುದ್ಧೋ ವಾಕ್ಯಂ ತಕ್ಷಕಸ್ಯಾಂತಮಿಚ್ಛನ್॥  1-56-11 (2271) 
ಜನಮೇಜಯ ಉವಾಚ। 1-56-12x (272) 
ಇಂದ್ರಸ್ಯ ಭವನೇ ವಿಪ್ರಾ ಯದಿ ನಾಗಃ ಸ ತಕ್ಷಕಃ।
ತಮಿಂದ್ರೇಣೈವ ಸಹಿತಂ ಪಾತಯಧ್ಯಂ ವಿಭಾವಸೌ॥ 1-56-12 (2272) 
ಸೌತಿರುವಾಚ। 1-56-13x (273) 
ಜನಮೇಜಯೇನ ರಾಜ್ಞಾ ತು ನೋದಿತಸ್ತಕ್ಷಕಂ ಪ್ರತಿ।
ಹೋತಾ ಜುಹಾವ ತತ್ರಸ್ಥಂ ತಕ್ಷಕಂ ಪನ್ನಗಂ ತಥಾ॥ 1-56-13 (2273) 
ಹೂಯಮಾನೇ ತಥಾ ಚೈವ ತಕ್ಷಕಃ ಸಪುರಂದರಃ।
ಆಕಾಶೇ ದದೃಶೇ ತತ್ರ ಕ್ಷಣೇನ ವ್ಯಥಿತಸ್ತದಾ॥ 1-56-14 (2274) 
ಪುರಂದರಸ್ತು ತಂ ಯಜ್ಞಂ ದೃಷ್ಟ್ವೋರುಭಯಮಾವಿಶತ್।
ಹಿತ್ವಾ ತು ತಕ್ಷಕಂ ತ್ರಸ್ತಃ ಸ್ವಮೇವ ಭವನಂ ಯಯೌ॥ 1-56-15 (2275) 
ಇಂದ್ರೇ ಗತೇ ತು ರಾಜೇಂದ್ರ ತಕ್ಷಕೋ ಭಯಮೋಹಿತಃ।
ಮಂತ್ರಶಕ್ತ್ಯಾ ಪಾವಕಾರ್ಚಿಸ್ಸಮೀಪಮವಶೋ ಗತಃ। 
`ತಂ ದೃಷ್ಟ್ವಾ ಋತ್ವಿಜಸ್ತತ್ರ ವಚನಂ ಚೇದಮಬ್ರುವನ್'॥  1-56-16 (2276) 
ಋತ್ವಿಜ ಊಚುಃ। 1-56-17x (274) 
ಅಯಮಾಯಾತಿ ತೂರ್ಣಂ ಸ ತಕ್ಷಕಸ್ತೇ ವಶಂ ನೃಪ।
ಶ್ರೂಯತೇಽಸ್ಯ ಮಹಾನ್ನಾದೋ ನದತೋ ಭೈರವಂ ರವಂ॥ 1-56-17 (2277) 
ನೂನಂ ಮುಕ್ತೋ ವಜ್ರಭೃತಾ ಸ ನಾಗೋ
ಭ್ರಷ್ಟೋ ನಾಕಾನ್ಮಂತ್ರವಿತ್ರಸ್ತಕಾಯಃ। 
ಘೂರ್ಣನ್ನಾಕಾಶೇ ನಷ್ಟಸಂಜ್ಞೋಽಭ್ಯುಪೈತಿ
ತೀವ್ರಾನ್ನಿಶ್ವಾಸಾನ್ನಿಶ್ವಸನ್ಪನ್ನಗೇಂದ್ರಃ॥  1-56-18 (2278) 
ವರ್ತತೇ ತವ ರಾಜೇಂದ್ರ ಕರ್ಮೈತದ್ವಿಧಿವತ್ಪ್ರಭೋ।
ಅಸ್ಮೈ ತು ದ್ವಿಜಮುಖ್ಯಾಯ ವರಂ ತ್ವಂ ದಾತುಮರ್ಹಸಿ॥ 1-56-19 (2279) 
ಜನಮೇಜಯ ಉವಾಚ। 1-56-20x (275) 
ಬಾಲಾಭಿರೂಪಸ್ಯ ತವಾಪ್ರಮೇಯ
ವರಂ ಪ್ರಯಚ್ಛಾಮಿ ಯಥಾನುರೂಪಂ। 
ವೃಣೀಷ್ವ ಯತ್ತೇಽಭಿಮತಂ ಹೃದಿ ಸ್ಥಿತಂ
ತತ್ತೇ ಪ್ರದಾಸ್ಯಾಂಯಪಿ ಚೇದದೇಯಂ॥  1-56-20 (2280) 
ಸೌತಿರುವಾಚ। 1-56-21x (276) 
ಪತಿಷ್ಯಮಾಣೇ ನಾಗೇಂದ್ರೇ ತಕ್ಷಕೇ ಜಾತವೇದಸಿ।
ಇದಮಂತರಮಿತ್ಯೇವಂ ತದಾಸ್ತೀಕೋಽಭ್ಯಚೋದಯತ್॥ 1-56-21 (2281) 
ಆಸ್ತೀಕ ಉವಾಚ। 1-56-22x (277) 
ವರಂ ದದಾಸಿ ಚೇನ್ಮಹ್ಯಂ ವೃಣೋಮಿ ಜನಮೇಜಯ।
ಸತ್ರಂ ತೇ ವಿರಮತ್ವೇತನ್ನ ಪತೇಯುರಿಹೋರಗಾಃ॥ 1-56-22 (2282) 
ಏವಮುಕ್ತಸ್ತದಾ ತೇನ ಬ್ರಹ್ಮನ್ಪಾರಿಕ್ಷಿತಸ್ತು ಸಃ।
ನಾತಿಹೃಷ್ಟಮನಾಶ್ಚೇದಮಾಸ್ತೀಕಂ ವಾಕ್ಯಮಬ್ರವೀತ್॥ 1-56-23 (2283) 
ಸುವರ್ಣಂ ರಜತಂ ಗಾಶ್ಚ ಯಚ್ಚಾನ್ಯನ್ಮನ್ಯಸೇ ವಿಭೋ।
ತತ್ತೇ ದದ್ಯಾಂ ವರಂ ವಿಪ್ರ ನ ನಿವರ್ತೇತ್ಕ್ರತುರ್ಮಮ॥ 1-56-24 (2284) 
ಆಸ್ತೀಕ ಉವಾಚ। 1-56-25x (278) 
ಸುವರ್ಣಂ ರಜತಂ ಗಾಶ್ಚ ನ ತ್ವಾಂ ರಾಜನ್ವೃಣೋಂಯಹಂ।
ಸತ್ರಂ ತೇ ವಿರಮತ್ವೇತತ್ಸ್ವಸ್ತಿ ಮಾತೃಕುಲಸ್ಯ ನಃ॥ 1-56-25 (2285) 
ಸೌತಿರುವಾಚ। 1-56-26x (279) 
ಆಸ್ತೀಕೇನೈವಮುಕ್ತಸ್ತು ರಾಜಾ ಪಾರಿಕ್ಷಿತಸ್ತದಾ।
ಪುನಃಪುನರುವಾಚೇದಮಾಸ್ತೀಕಂ ವದತಾಂ ವರಃ॥ 1-56-26 (2286) 
ಅನ್ಯಂ ವರಯ ಭದ್ರಂ ತೇ ವರಂ ದ್ವಿಜ್ವರೋತ್ತಮ।
ಅಯಾಚತ ನ ಚಾಪ್ಯನ್ಯಂ ವರಂ ಸ ಭೃಗುನಂದನ॥ 1-56-27 (2287) 
ತತೋ ವೇದವಿದಸ್ತಾತ ಸದಸ್ಯಾಃ ಸರ್ವ ಏವ ತಂ।
ರಾಜಾನಮೂಚುಃ ಸಹಿತಾ ಲಭತಾಂ ಬ್ರಾಹ್ಮಣೋ ವರಂ॥ ॥ 1-56-28 (2288) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಷಟ್ಪಂಚಾಶತ್ತಮೋಽಧ್ಯಾಯಃ॥ 56 ॥

Mahabharata - Adi Parva - Chapter Footnotes

1-56-1 ಸಂವಿದಧ್ವಮೈಕಮತ್ಯಂ ಕುರುಧ್ವಂ। ಸಂವದಧ್ವಮಿತ್ಯಪಿ ಪಾಠಃ॥ 1-56-4 ವಿದ್ವಿಷಾಣಃ ವಿದ್ವೇಷಂ ಕೃತವಾನ್। ಲಿಟಃ ಕಾನ್ಚ। ಅಭ್ಯಾಸಲೋಪ ಆರ್ಷಃ॥ 1-56-5 ಶಸ್ತ್ರಾಣಿ ಶಂಸನಮಂತ್ರದೇವತಾಃ॥ 1-56-7 ಪುರಾಣಂ ಪೂರ್ವಕಲ್ಪೀಯವೃತ್ತಾಂತಂ। ಆಗಂಯ ಜ್ಞಾತ್ವಾ॥ 1-56-15 ಭಯಂ ಆವಿಶತ್ ಪ್ರಾಪ್ತವಾನ್॥ 1-56-20 ಹೇ ಬಾಲ॥ ಷಟ್ಪಂಚಾಶತ್ತಮೋಽಧ್ಯಾಯಃ॥ 56 ॥



ಆದಿಪರ್ವ - ಅಧ್ಯಾಯ 057

॥ ಶ್ರೀಃ ॥

1.57. ಅಧ್ಯಾಯಃ 057 

Mahabharata - Adi Parva - Chapter Topics

ಸರ್ಪಸತ್ರೇ ಹತಾನಾಂ ನಾಗಾನಾಂ ನಾಮಕಥನಂ॥ 1 ।

Mahabharata - Adi Parva - Chapter Text

1-57-0 (2289) 
ಶೌನಕ ಉವಾಚ। 1-57-0x (280) 
ಯೇ ಸರ್ಪಾಃ ಸರ್ಪಸತ್ರೇಽಸ್ಮಿನ್ಪತಿತಾ ಹವ್ಯವಾಹನೇ।
ತೇಷಾಂ ನಾಮಾನಿ ಸರ್ವೇಷಾಂ ಶ್ರೋತುಮಿಚ್ಛಾಮಿ ಸೂತಜ॥ 1-57-1 (2290) 
ಸೌತಿರುವಾಚ। 1-57-2x (281) 
ಸಹಸ್ರಾಣಿ ಬಹೂನ್ಯಸ್ಮಿನ್ಪ್ರಯುತಾನ್ಯರ್ಬುದಾನಿ ಚ।
ನ ಶಕ್ಯಂ ಪರಿಸಂಖ್ಯಾತುಂ ಬಹುತ್ವಾದ್ದ್ವಿಜಸತ್ತಮ॥ 1-57-2 (2291) 
ಯಥಾಸ್ಮೃತಿ ತು ನಾಮಾನಿ ಪನ್ನಗಾನಾಂ ನಿಬೋಧ ಮೇ।
ಉಚ್ಯಮಾನಾನಿ ಮುಖ್ಯಾನಾಂ ಹುತಾನಾಂ ಜಾತವೇದಸಿ॥ 1-57-3 (2292) 
ವಾಸುಕೇಃ ಕುಲಜಾತಾಂಸ್ತು ಪ್ರಾಧಾನ್ಯೇನ ನಿಬೋಧ ಮೇ।
ನೀಲರಕ್ತಾನ್ಸಿತಾನ್ಘೋರಾನ್ಮಹಾಕಾಯಾನ್ವಿಷೋಲ್ಬಣಾನ್॥ 1-57-4 (2293) 
ಅವಶಾನ್ಮಾತೃವಾಗ್ದಂಡಪೀಡಿತಾನ್ಕೃಪಣಾನ್ಹೂತಾನ್।
ಕೋಟಿಶೋ ಮಾನಸಃ ಪೂರ್ಣಃ ಶಲಃ ಪಾಲೋ ಹಲೀಮಕಃ॥ 1-57-5 (2294) 
ಪಿಚ್ಛಲಃ ಕೌಣಪಶ್ಚಕ್ರಃ ಕಾಲವೇಗಃ ಪ್ರಕಾಲನಃ।
ಹಿರಣ್ಯಬಾಹುಃ ಶರಣಃ ಕಕ್ಷಕಃ ಕಾಲದಂತಕಃ॥ 1-57-6 (2295) 
ಏತೇ ವಾಸುಕಿಜಾ ನಾಗಾಃ ಪ್ರವಿಷ್ಟಾ ಹವ್ಯವಾಹನೇ।
ಅನ್ಯೇ ಚ ಬಹವೋ ವಿಪ್ರ ತಥಾ ವೈ ಕುಲಸಂಭವಾಃ। 
ಪ್ರದೀಪ್ತಾಗ್ನೌ ಹುತಾಃಸರ್ವೇ ಘೋರರೂಪಾ ಮಹಾಬಲಾಃ॥  1-57-7 (2296) 
ತಕ್ಷಕಸ್ಯ ಕುಲೇ ಜಾತಾನ್ಪ್ರವಕ್ಷ್ಯಾಮಿ ನಿಬೋಧ ತಾನ್।
ಪುಚ್ಛಾಂಡಕೋ ಮಂಡಲಕಃ ಪಿಂಡಸೇಕ್ತಾ ರಭೇಣಕಃ॥ 1-57-8 (2297) 
ಉಚ್ಛಿಖಃ ಶರಭೋ ಭಂಗೋ ಬಿಲ್ವತೇಜಾ ವಿರೋಹಣಃ।
ಶಿಲೀ ಶಲಕರೋ ಮೂಕಃ ಸುಕುಮಾರಃ ಪ್ರವೇಪನಃ॥ 1-57-9 (2298) 
ಮುದ್ಗರಃ ಶಿಶುರೋಮಾ ಚ ಸುರೋಮಾ ಚ ಮಹಾಹನುಃ।
ಏತೇ ತಕ್ಷಕಜಾ ನಾಗಾಃ ಪ್ರವಿಷ್ಟಾ ಹವ್ಯವಾಹನಂ॥ 1-57-10 (2299) 
ಪಾರಾವತಃ ಪಾರಿಯಾತ್ರಃ ಪಾಂಡರೋ ಹರಿಣಃ ಕೃಶಃ।
ವಿಹಂಗಃ ಶರಭೋ ಮೋದಃ ಪ್ರಮೋದಃ ಸಂಹತಾಪನಃ॥ 1-57-11 (2300) 
ಐರಾವತಕುಲಾದೇತೇ ಪ್ರವಿಷ್ಟಾ ಹವ್ಯವಾಹನಂ।
ಕೌರವ್ಯಕುಲಜಾನ್ನಾಗಾಞ್ಶೃಣು ಮೇ ತ್ವಂ ದ್ವಿಜೋತ್ತಮ॥ 1-57-12 (2301) 
ಏರಕಃ ಕುಂಡಲೋ ವೇಣೀ ವೇಣೀಸ್ಕಂಧಃ ಕುಮಾರಕಃ।
ಬಾಹುಕಃ ಶೃಂಗಬೇರಶ್ಚ ಧೂರ್ತಕಃ ಪ್ರಾತರಾತಕೌ॥ 1-57-13 (2302) 
ಕೌರವ್ಯಕುಲಜಾಸ್ತ್ವೇತೇ ಪ್ರವಿಷ್ಟಾ ಹವ್ಯವಾಹನಂ।
ಧೃತರಾಷ್ಟ್ರಕುಲೇ ಜಾತಾಞ್ಶೃಣು ನಾಗಾನ್ಯಥಾತಥಂ॥ 1-57-14 (2303) 
ಕೀರ್ತ್ಯಮಾನಾನ್ಮಯಾ ಬ್ರಹ್ಮನ್ವಾತವೇಗಾನ್ವಿಷೋಲ್ಬಣಾನ್।
ಶಂಕುಕರ್ಣಃ ಪಿಠರಕಃ ಕುಠಾರಮುಖಸೇಚಕೌ॥ 1-57-15 (2304) 
ಪೂರ್ಣಾಂಗದಃ ಪೂರ್ಣಮುಖಃ ಪ್ರಹಾಸಃ ಶಕುನಿರ್ದರಿಃ।
ಅಮಾಹಠಃ ಕಾಮಠಕಃ ಸುಷೇಣೋ ಮಾನಸೋಽವ್ಯಯಃ॥ 1-57-16 (2305) 
`ಅಷ್ಟಾವಕ್ರಃ ಕೋಮಲಕಃ ಶ್ವಸನೋ ಮೌನವೇಪಗಃ।'
ಭೈರವೋ ಮುಂಡವೇದಾಂಗಃ ಪಿಶಂಗಶ್ಚೋದಪಾರಕಃ। 
ಋಷಭೋ ವೇಗವಾನ್ನಾಗಃ ಪಿಂಡಾರಕಮಹಾಹನೂ॥  1-57-17 (2306) 
ರಕ್ತಾಂಗಃ ಸರ್ವಸಾರಂಗಃ ಸಮೃದ್ಧಪಟವಾಸಕೌ।
ವರಾಹಕೋ ವೀರಣಕಃ ಸುಚಿತ್ರಶ್ಚಿತ್ರವೇಗಿಕಃ॥ 1-57-18 (2307) 
ಪರಾಶರಸ್ತರುಣಕೋ ಮಣಿಃ ಸ್ಕಂಧಸ್ತಥಾಽಽರುಣಿಃ।
ಇತಿ ನಾಗಾ ಮಯಾ ಬ್ರಹ್ಮನ್ಕೀರ್ತಿತಾಃ ಕೀರ್ತಿವರ್ಧನಾಃ॥ 1-57-19 (2308) 
ಪ್ರಾಧಾನ್ಯೇನ ಬಹುತ್ವಾತ್ತು ನ ಸರ್ವೇ ಪರಿಕೀರ್ತಿತಾಃ।
ಏತೇಷಾಂ ಪ್ರಸವೋ ಯಶ್ಚ ಪ್ರಸವಸ್ಯ ಚ ಸಂತತಿಃ॥ 1-57-20 (2309) 
ನ ಶಕ್ಯಂ ಪರಿಸಂಖ್ಯಾತುಂ ಯೇ ದೀಪ್ತಂ ಪಾವಕಂ ಗತಾಃ।
`ದ್ವಿಶೀರ್ಷಾಃ ಪಂಚಶೀರ್ಷಾಶ್ಚ ಸಪ್ತಶೀರ್ಷಾಸ್ತಥಾಽಪರೇ। 
ದಶಶೀರ್ಷಾಃ ಶತಶೀರ್ಷಾಸ್ತಥಾನ್ಯೇ ಬಹುಶೀರ್ಷಕಾಃ'॥  1-57-21 (2310) 
ಕಾಲಾನಲವಿಷಾ ಘೋರಾ ಹುತಾಃ ಶತಸಹಸ್ರಶಃ।
ಮಹಾಕಾಯಾ ಮಹಾವೇಗಾಃ ಶೈಲಶೃಂಗಸಮುಚ್ಛ್ರಯಾಃ॥ 1-57-22 (2311) 
ಯೋಜನಾಯಾಮವಿಸ್ತಾರಾ ದ್ವಿಯೋಜನಸಮಾಯತಾಃ।
ಕಾಮರೂಪಾಃ ಕಾಮಬಲಾ ದೀಪ್ತಾನಲವಿಷೋಲ್ಬಣಾಃ॥ 1-57-23 (2312) 
ದಗ್ಧಾಸ್ತತ್ರ ಮಹಾಸತ್ರೇ ಬ್ರಹ್ಮದಂಡನಿಪಾಡಿತಾಃ॥ ॥  1-57-24 (2313) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಸಪ್ತಪಂಚಾಶತ್ತಮೋಽಧ್ಯಾಯಃ॥ 57 ॥

Mahabharata - Adi Parva - Chapter Footnotes

1-57-23 ಯೋಜನಾಯಮವಿಸ್ತಾರಾ ಅಪಿ ಮಂತ್ರಸಾಮರ್ಥ್ಯಾತ್ಸ್ವಲ್ಪಪ್ರಮಾಣಾಃ ಅಗಸ್ತ್ಯಕರಗತಸಮುದ್ರವದ್ವಹ್ನೌ ಪ್ರವೇಶಯೋಗ್ಯಾ ಭವಂತಿ॥ ಸಪ್ತಪಂಚಾಶತ್ತಮೋಽಧ್ಯಾಯಃ॥ 57 ॥



ಆದಿಪರ್ವ - ಅಧ್ಯಾಯ 058

॥ ಶ್ರೀಃ ॥

1.58. ಅಧ್ಯಾಯಃ 058 

Mahabharata - Adi Parva - Chapter Topics

ಆಸ್ತೀಕವರಪ್ರದಾನೇನ ಯಜ್ಞಸಮಾಪ್ತಿಃ॥ 1 ॥ ಪ್ರತ್ಯಾಗತಸ್ಯಾಸ್ತೀಕಸ್ಯ ಸರ್ಪೇಭ್ಯೋ ವರಲಾಭಃ॥ 2 ॥

Mahabharata - Adi Parva - Chapter Text

1-58-0 (2314) 
ಸೌತಿರುವಾಚ। 1-58-0x (282) 
ಇದಮತ್ಯದ್ಭುತಂ ಚಾನ್ಯದಾಸ್ತೀಕಸ್ಯಾನುಶುಶ್ರುಮ।
ತಥಾ ವರೈಶ್ಛಂದ್ಯಮಾನೇ ರಾಜ್ಞಾ ಪಾರಿಕ್ಷಿತೇನ ಹಿ॥ 1-58-1 (2315) 
ಇಂದ್ರಹಸ್ತಾಚ್ಚ್ಯುತೋ ನಾಗಃ ಖ ಏವ ಯದತಿಷ್ಠತ।
ತತಶ್ಚಿಂತಾಪರೋ ರಾಜಾ ಬಭೂವ ಜನಮೇಜಯಃ॥ 1-58-2 (2316) 
ಹೂಯಮಾನೇ ಭೃಶಂ ದೀಪ್ತೇ ವಿಧಿವದ್ವಸುರೇತಸಿ।
ನ ಸ್ಮ ಸ ಪ್ರಾಪತದ್ವಹ್ನೌ ತಕ್ಷಕೋ ಭಯಪೀಡಿತಃ॥ 1-58-3 (2317) 
ಶೌನಕ ಉವಾಚ। 1-58-4x (283) 
ಕಿಂ ಸೂತ ತೇಷಾಂ ವಿಪ್ರಾಣಾಂ ಮಂತ್ರಗ್ರಾಮೋ ಮನೀಷಿಣಾಂ।
ನ ಪ್ರತ್ಯಭಾತ್ತದಾಽಗ್ನೌ ಯತ್ಸ ಪಪಾತ ನ ತಕ್ಷಕಃ॥ 1-58-4 (2318) 
ಸೌತಿರುವಾಚ। 1-58-5x (284) 
ತಮಿಂದ್ರಹಸ್ತಾದ್ವಿತ್ರಸ್ತಂ ವಿಸಂಜ್ಞಂ ಪನ್ನಗೋತ್ತಮಂ।
ಆಸ್ತೀಕಸ್ತಿಷ್ಠ ತಿಷ್ಠೇತಿ ವಾಚಸ್ತಿಸ್ರೋಽಭ್ಯುದೈರಯತ್॥ 1-58-5 (2319) 
ವಿತಸ್ಥೇ ಸೋಽಂತರಿಕ್ಷೇ ಚ ಹೃದಯೇನ ವಿದೂಯತಾ।
ಯಥಾ ತಿಷ್ಠತಿ ವೈ ಕಶ್ಚಿತ್ಖಂ ಚ ಗಾಂ ಚಾಂತರಾ ನರಃ॥ 1-58-6 (2320) 
ತತೋ ರಾಜಾಬ್ರವೀದ್ವಾಕ್ಯಂ ಸದಸ್ಯೈಶ್ಚೋದಿತೋ ಭೃಶಂ।
ಕಾಮಮೇತದ್ಭವತ್ವೇವಂ ಯಥಾಸ್ತೀಕಸ್ಯ ಭಾಷಿತಂ॥ 1-58-7 (2321) 
ಸಮಾಪ್ಯತಾಮಿದಂ ಕರ್ಮ ಪನ್ನಗಾಃ ಸಂತ್ವನಾಮಯಾಃ।
ಪ್ರೀಯತಾಮಯಮಾಸ್ತೀಕಃ ಸತ್ಯಂ ಸೂತವಚೋಽಸ್ತು ತತ್॥ 1-58-8 (2322) 
ತತೋ ಹಲಹಲಾಶಬ್ದಃ ಪ್ರೀತಿಜಃ ಸಮಜಾಯತ।
ಆಸ್ತೀಕಸ್ಯ ವರೇ ದತ್ತೇ ತಥೈವೋಪರರಾಮ ಚ॥ 1-58-9 (2323) 
ಸ ಯಜ್ಞಃ ಪಾಂಡವೇಯಸ್ಯ ರಾಜ್ಞಃ ಪಾರಿಕ್ಷಿತಸ್ಯ ಹ।
ಪ್ರೀತಿಮಾಂಶ್ಚಾಭವದ್ರಾಜಾ ಭಾರತೋ ಜನಮೇಜಯಃ॥ 1-58-10 (2324) 
ಋತ್ವಿಗ್ಭ್ಯಃ ಸಸದಸ್ಯೇಭ್ಯೋ ಯೇ ತತ್ರಾಸನ್ಸಮಾಗತಾಃ।
ತೇಭ್ಯಶ್ಚ ಪ್ರದದೌ ವಿತ್ತಂ ಶತಶೋಽಥ ಸಹಸ್ರಶಃ॥ 1-58-11 (2325) 
ಲೋಹಿತಾಕ್ಷಾಯ ಸೂತಾಯ ತಥಾ ಸ್ಥಪತಯೇ ವಿಭುಃ।
ಯೇನೋಕ್ತಂ ತಸ್ಯ ತತ್ರಾಗ್ರೇ ಸರ್ಪಸತ್ರನಿವರ್ತನೇ॥ 1-58-12 (2326) 
ನಿಮಿತ್ತಂ ಬ್ರಾಹ್ಮಣ ಇತಿ ತಸ್ಮೈ ವಿತ್ತಂ ದದೌ ಬಹು।
ದತ್ತ್ವಾ ದ್ರವ್ಯಂ ಯಥಾನ್ಯಾಯಂ ಭೋಜನಾಚ್ಛಾದನಾನ್ವಿತಂ॥ 1-58-13 (2327) 
ಪ್ರೀತಸ್ತಸ್ಮೈ ನರಪತಿರಪ್ರಮೇಯಪರಾಕ್ರಮಃ।
ತತಶ್ಚಕಾರಾವಭೃಥಂ ವಿಧಿದೃಷ್ಟೇನ ಕರ್ಮಣಾ॥ 1-58-14 (2328) 
ಆಸ್ತೀಕಂ ಪ್ರೇಷಯಾಮಾಸ ಗೃಹಾನೇವ ಸುಸಂಸ್ಕೃತಂ।
ರಾಜಾ ಪ್ರೀತಮನಾಃ ಪ್ರೀತಂ ಕೃತಕೃತ್ಯಂ ಮನೀಷಿಣಂ॥ 1-58-15 (2329) 
ಪುನರಾಗಮನಂ ಕಾರ್ಯಮಿತಿ ಚೈನಂ ವಚೋಽಬ್ರವೀತ್।
ಭವಿಷ್ಯಸಿ ಸದಸ್ಯೋ ಮೇ ವಾಜಿಮೇಧೇ ಮಹಾಕ್ರತೌ॥ 1-58-16 (2330) 
ತಥೇತ್ಯುಕ್ತ್ವಾ ಪ್ರದುದ್ರಾವ ತದಾಸ್ತೀಕೋ ಮುದಾ ಯುತಃ।
ಕೃತ್ವಾ ಸ್ವಕಾರ್ಯಮತುಲಂ ತೋಷಯಿತ್ವಾ ಚ ಪಾರ್ಥಿವಂ॥ 1-58-17 (2331) 
ಸ ಗತ್ವಾ ಪರಮಪ್ರೀತೋ ಮಾತುಲಂ ಮಾತರಂ ಚ ತಾಂ।
ಅಭಿಗಂಯೋಪಸಂಗೃಹ್ಯ ತಥಾ ವೃತ್ತಂ ನ್ಯವೇದಯತ್॥ 1-58-18 (2332) 
ಸೌತಿರುವಾಚ। 1-58-19x (285) 
ಏತಚ್ಛ್ರುತ್ವಾ ಪ್ರೀಯಮಾಣಾಃ ಸಮೇತಾ
ಯೇ ತತ್ರಾಸನ್ಪನ್ನಗಾ ವೀತಮೋಹಾಃ। 
ಆಸ್ತೀಕೇ ವೈ ಪ್ರೀತಿಮಂತೋ ಬಭೂವು-
ರೂಚುಶ್ಚೈನಂ ವರಮಿಷ್ಟಂ ವೃಮೀಷ್ವ॥  1-58-19 (2333) 
ಭೂಯೋಭೂಯಃ ಸರ್ವಶಸ್ತೇಽಬ್ರುವಂಸ್ತಂ
ಕಿಂ ತೇ ಪ್ರಿಯಂ ಕರವಾಮಾದ್ಯ ವಿದ್ವನ್। 
ಪ್ರೀತಾ ವಯಂ ಮೋಕ್ಷಿತಾಶ್ಚೈವ ಸರ್ವೇ
ಕಾಮಂ ಕಿಂ ತೇ ಕರವಾಮಾದ್ಯ ವತ್ಸ॥  1-58-20 (2334) 
ಆಸ್ತೀಕ ಉವಾಚ। 1-58-21x (286) 
ಸಾಯಂ ಪ್ರಾತರ್ಯೇ ಪ್ರಸನ್ನಾತ್ಮರೂಪಾ
ಲೋಕೇ ವಿಪ್ರಾ ಮಾನವಾ ಯೇ ಪರೇಽಪಿ। 
ಧರ್ಮಾಖ್ಯಾನಂ ಯೇ ಪಠೇಯುರ್ಮಮೇದಂ
ತೇಷಾಂ ಯುಷ್ಮನ್ನೈವ ಕಿಂಚಿದ್ಭಯಂ ಸ್ಯಾತ್॥  1-58-21 (2335) 
ತೈಶ್ಚಾಪ್ಯುಕ್ತೋ ಭಾಗಿನೇಯಃ ಪ್ರಸನ್ನೈ-
ರೇತತ್ಸತ್ಯಂ ಕಾಮಮೇವಂ ವರಂ ತೇ। 
ಪ್ರೀತ್ಯಾ ಯುಕ್ತಾಃ ಕಾಮಿತಂ ಸರ್ವಶಸ್ತೇ
ಕರ್ತಾರಃ ಸ್ಮ ಪ್ರವಣಾ ಭಾಗಿನೇಯ॥  1-58-22 (2336) 
ಅಸಿತಂ ಚಾರ್ತಿಮಂತಂ ಚ ಸುನೀಥಂ ಚಾಪಿ ಯಃ ಸ್ಮರೇತ್।
ದಿವಾ ವಾ ಯದಿ ವಾ ರಾತ್ರೌ ನಾಸ್ಯ ಸರ್ಪಭಯಂ ಭವೇತ್॥ 1-58-23 (2337) 
ಯೋ ಜರತ್ಕಾರುಣಾ ಜಾತೋ ಜರತ್ಕಾರೌ ಮಹಾವಶಾಃ।
ಆಸ್ತೀಕಃ ಸರ್ಪಸತ್ರೇ ವಃ ಪನ್ನಗಾನ್ಯೋಽಭ್ಯರಕ್ಷತ। 
ತಂ ಸ್ಮರಂತಂ ಮಹಾಭಾಗಾ ನ ಮಾಂ ಹಿಂಸಿತುಮರ್ಹಥ॥  1-58-24 (2338) 
ಸರ್ಪಾಪಸರ್ಪ ಭದ್ರಂ ತೇ ಗಚ್ಛ ಸರ್ಪ ಮಹಾವಿಷ।
ಜನೇಮೇಜಯಸ್ಯ ಯಜ್ಞಾಂತೇ ಆಸ್ತೀಕವಚನಂ ಸ್ಮರ॥ 1-58-25 (2339) 
ಆಸ್ತೀಕಸ್ಯ ವಚಃ ಶ್ರುತ್ವಾ ಯಃ ಸರ್ಪೋ ನ ನಿವರ್ತತೇ।
ಶತಧಾ ಭಿದ್ಯತೇ ಮೂರ್ಧಾ ಶಿಂಶವೃಕ್ಷಫಲಂ ಯಥಾ॥ 1-58-26 (2340) 
ಸೌತಿರುವಾಚ। 1-58-27x (287) 
ಸ ಏವಮುಕ್ತಸ್ತು ತದಾ ದ್ವಿಜೇಂದ್ರಃ
ಸಮಾಗತೈಸ್ತೈರ್ಭುಜಗೇಂದ್ರಮುಖ್ಯೈಃ। 
ಸಂಪ್ರಾಪ್ಯ ಪ್ರೀತಿಂ ವಿಪುಲಾಂ ಮಹಾತ್ಮಾ
ತತೋ ಮನೋ ಗಮನಾಯಾಥ ದಧ್ರೇ॥  1-58-27 (2341) 
`ಇತ್ಯೇವಂ ನಾಗರಾಜೋಽಥ ನಾಗಾನಾಂ ಮಧ್ಯಗಸ್ತದಾ।
ಉಕ್ತ್ವಾ ಸಹೈವ ತೈಃ ಸರ್ಪೈಃ ಸ್ವಮೇವ ಭವನಂ ಯಯೌ॥'  1-58-28 (2342) 
ಮೋಕ್ಷಯಿತ್ವಾ ತು ಭುಜಗಾನ್ಸರ್ಪಸತ್ರಾದ್ದ್ವಿಜೋತ್ತಮಃ।
ಜಗಾಮ ಕಾಲೇ ಧರ್ಮಾತ್ಮಾ ದಿಷ್ಟಾಂತಂ ಪುತ್ರಪೌತ್ರವಾನ್॥ 1-58-29 (2343) 
ಇತ್ಯಾಖ್ಯಾನಂ ಮಯಾಸ್ತೀಕಂ ಯಥಾವತ್ತವ ಕೀರ್ತಿತಂ।
ಯತ್ಕೀರ್ತಯಿತ್ವಾ ಸರ್ಪೇಭ್ಯೋ ನ ಭಯಂ ವಿದ್ಯತೇ ಕ್ವಚಿತ್॥ 1-58-30 (2344) 
ಸೌತಿರುವಾಚ। 1-58-31x (288) 
ಯಥಾ ಕಥಿತವಾನ್ಬ್ರಹ್ಮನ್ಪ್ರಮತಿಃ ಪೂರ್ವಜಸ್ತವ।
ಪುತ್ರಾಯ ರುರವೇ ಪ್ರೀತಃ ಪೃಚ್ಛತೇ ಭಾರ್ಗವೋತ್ತಮ॥ 1-58-31 (2345) 
ಯದ್ವಾಕ್ಯಂ ಶ್ರುತವಾಂಶ್ಚಾಹಂ ತಥಾ ಚ ಕಥಿತಂ ಮಯಾ।
ಆಸ್ತೀಕಸ್ಯ ಕವೇರ್ವಿಪ್ರ ಶ್ರೀಮಚ್ಚರಿತಮಾದಿತಃ॥ 1-58-32 (2346) 
ಯನ್ಮಾಂ ತ್ವಂ ಪೃಷ್ಟವಾನ್ಬ್ರಹ್ಮಞ್ಶ್ರುತ್ವಾ ಡುಂಡುಭಭಾಷಿತಂ।
ವ್ಯೇತು ತೇ ಸುಮಹದ್ಬ್ರಹ್ಮನ್ಕೌತೂಹಲಮರಿಂದಮ॥ 1-58-33 (2347) 
ಶ್ರುತ್ವಾ ಧರ್ಮಿಷ್ಠಮಾಖ್ಯಾನಮಾಸ್ತೀಕಂ ಪುಣ್ಯವರ್ಧನಂ।
`ಸರ್ವಪಾಪವಿನಿರ್ಮುಕ್ತೋ ದೀರ್ಘಮಾಯುರವಾಪ್ನುಯಾತ್॥' ॥  1-58-34 (2348) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಆಸ್ತೀಕಪರ್ವಣಿ ಅಷ್ಟಪಂಚಾಶತ್ತಮೋಽಧ್ಯಾಯಃ॥ 58 ॥ ॥ ಸಮಾಪ್ತಂ ಚಾಸ್ತೀಕಪರ್ವ ॥

Mahabharata - Adi Parva - Chapter Footnotes

1-58-6 ಸ್ವಂ ಚ ಗಾಂಚಾಂತರಾದ್ಯಾವಾಪೃಥಿವ್ಯೋರ್ಮಧ್ಯೇ ಅಂತರಿಕ್ಷ ಇತ್ಯರ್ಥಃ॥ 1-58-12 ಸ ಯಜ್ಞ ಉಪರರಾಮೇತಿ ಪೂರ್ವೇಣಾನ್ವಯಃ॥ 1-58-14 ಅವಭೃಥಂ ಯಜ್ಞಸಮಾಪ್ತಿಂ॥ 1-58-15 ಸುಸಂಸ್ಕೃತಂ ವಸ್ತ್ರಾಲಂಕರಣಾದಿಭಿಃ ಶೋಭಿತಂ॥ 1-58-22 ಪ್ರವಣಾ ನಂರಾಃ॥ 1-58-29 ದಿಷ್ಟಾಂತಂ ಮರಣಂ॥ ಅಷ್ಟಪಂಚಾಶತ್ತಮೋಽಧ್ಯಾಯಃ॥ 58 ॥



ಆದಿಪರ್ವ - ಅಧ್ಯಾಯ 059

॥ ಶ್ರೀಃ ॥

1.59. ಅಧ್ಯಾಯಃ 059 

 
(ಅಥಾಂಶಾವತರಣಪರ್ವ  ॥ 6 ॥)

Mahabharata - Adi Parva - Chapter Topics

ಸೌತೇರ್ಭಾರತಕಥನಪ್ರತಿಜ್ಞಾ॥ 1 ॥

Mahabharata - Adi Parva - Chapter Text

1-59-0 (2349) 
ಶೌನಕ ಉವಾಚ। 1-59-0x (289) 
ಭೃಗುವಂಶಾತ್ಪ್ರಭೃತ್ಯೇವ ತ್ವಯಾ ಮೇ ಕೀರ್ತಿತಂ ಮಹತ್।
ಆಖ್ಯಾನಮಖಿಲಂ ತಾತ ಸೌತೇ ಪ್ರೀತೋಽಸ್ಮಿತೇನ ತೇ॥ 1-59-1 (2350) 
ಪ್ರಕ್ಷ್ಯಾಮಿ ಚೈವ ಭೂಯಸ್ತ್ವಾಂ ಯಥಾವತ್ಸೂತನಂದನ।
ಯಾಃ ಕಥಾ ವ್ಯಾಸಸಂಪನ್ನಾಸ್ತಾಶ್ಚ ಭೂಯೋ ವಿಚಕ್ಷ್ವ ಮೇ॥ 1-59-2 (2351) 
ತಸ್ಮಿನ್ಪರಮದುಷ್ಪಾರೇ ಸರ್ಪಸತ್ರೇ ಮಹಾತ್ಮನಾಂ।
ಕರ್ಮಾಂತರೇಷು ಯಜ್ಞಸ್ಯ ಸದಸ್ಯಾನಾಂ ತಥಾಽಧ್ವರೇ॥ 1-59-3 (2352) 
ಯಾ ಬಭೂವುಃ ಕಥಾಶ್ಚಿತ್ರಾ ಯೇಷ್ವರ್ಥೇಷು ಯಥಾತಥಂ।
ತ್ವತ್ತ ಇಚ್ಛಾಮಹೇ ಶ್ರೋತುಂ ಸೌತೇ ತ್ವಂ ವೈ ಪ್ರಚಕ್ಷ್ವ ನಃ॥ 1-59-4 (2353) 
ಸೌತಿರುವಾಚ। 1-59-5x (290) 
ಕರ್ಮಾಂತರೇಷ್ವಕಥಯಂದ್ವಿಜಾ ವೇದಾಶ್ರಯಾಃ ಕಥಾಃ।
ವ್ಯಾಸಸ್ತ್ವಕಥಯಚ್ಚಿತ್ರಮಾಖ್ಯಾನಂ ಭಾರತಂ ಮಹತ್॥ 1-59-5 (2354) 
ಶೌನಕ ಉವಾಚ। 1-59-6x (291) 
ಮಹಾಭಾರತಮಾಖ್ಯಾನಂ ಪಾಂಡವಾನಾಂ ಯಶಸ್ಕರಂ।
ಜನಮೇಜಯೇನ ಪೃಷ್ಟಃ ಸನ್ಕೃಷ್ಣದ್ವೈಪಾಯನಸ್ತದಾ॥ 1-59-6 (2355) 
ಶ್ರಾವಯಾಮಾಸ ವಿಧಿವತ್ತದಾ ಕರ್ಮಾಂತರೇ ತು ಸಃ।
ತಾಮಹಂ ವಿಧಿವತ್ಪುಣ್ಯಾಂ ಶ್ರೋತುಮಿಚ್ಛಾಮಿ ವೈ ಕಥಾಂ॥ 1-59-7 (2356) 
ಮನಃಸಾಗರಸಂಭೂತಾಂ ಮಹರ್ಷೇರ್ಭಾವಿತಾತ್ಮನಃ।
ಕಥಯಸ್ವ ಸತಾಂ ಶ್ರೇಷ್ಠ ಸರ್ವರತ್ನಮಯೀಮಿಮಾಂ॥ 1-59-8 (2357) 
ಸೌತಿರುವಾಚ। 1-59-9x (292) 
ಹಂತ ತೇ ಕಥಯಿಷ್ಯಾಮಿ ಮಹದಾಖ್ಯಾನಮುತ್ತಮಂ।
ಕೃಷ್ಣದ್ವೈಪಾಯನಮತಂ ಮಹಾಭಾರತಮಾದಿತಃ॥ 1-59-9 (2358) 
ಶೃಣು ಸರ್ವಮಶೇಷೇಣ ಕಥ್ಯಮಾನಂ ಮಯಾ ದ್ವಿಜ।
ಶಂಸಿತುಂ ತನ್ಮಹಾನ್ಹರ್ಷೋ ಮಮಾಪೀಹ ಪ್ರವರ್ತತೇ॥ ॥ 1-59-10 (2359) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಅಂಶಾವತರಣಪರ್ವಣಿ ಏಕೋನಷಷ್ಟಿತಮೋಽಧ್ಯಾಯಃ॥ 59 ॥




ಆದಿಪರ್ವ - ಅಧ್ಯಾಯ 060

॥ ಶ್ರೀಃ ॥

1.60. ಅಧ್ಯಾಯಃ 060 

Mahabharata - Adi Parva - Chapter Topics

ಭಾರತಕಥಾನುಬಂಧಃ॥ 1 ॥

Mahabharata - Adi Parva - Chapter Text

1-60-0 (2360) 
ಸೌತಿರುವಾಚ। 1-60-0x (293) 
ಶ್ರುತ್ವಾ ತು ಸರ್ಪಸತ್ರಾಯ ದೀಕ್ಷಿತಂ ಜನಮೇಜಯಂ।
ಅಭ್ಯಗಚ್ಛದೃಷಿರ್ವಿದ್ವಾನ್ಕೃಷ್ಣದ್ವೈಪಾಯನಸ್ತದಾ॥ 1-60-1 (2361) 
ಜನಯಾಮಾಸ ಯಂ ಕಾಲೀ ಶಕ್ತೇಃ ಪುತ್ರಾತ್ಪರಾಶರಾತ್।
ಕನ್ಯೈವ ಯಮುನಾದ್ವೀಪೇ ಪಾಂಡವಾನಾಂ ಪಿತಾಮಹಂ॥ 1-60-2 (2362) 
ಜಾತಮಾತ್ರಶ್ಚ ಯಃ ಸದ್ಯ ಇಷ್ಟ್ಯಾ ದೇಹಮವೀವೃಧತ್।
ವೇದಾಂಶ್ಚಾಧಿಜಗೇ ಸಾಂಗನ್ಸೇತಿಹಾಸಾನ್ಮಹಾಯಶಾಃ॥ 1-60-3 (2363) 
ಯಂ ನಾತಿ ತಪಸಾ ಕಶ್ಚಿನ್ನ ವೇದಾಧ್ಯಯನೇನ ಚ।
ನ ವ್ರತೈರ್ನೋಪವಾಸೈಶ್ಚ ನ ಪ್ರಸೂತ್ಯಾ ನ ಮನ್ಯುನಾ॥ 1-60-4 (2364) 
ವಿವ್ಯಾಸೈಕಂ ಚತುರ್ಧಾ ಯೋ ವೇದಂ ವೇದವಿದಾಂ ವರಃ।
ಪರಾವರಜ್ಞೋ ಬ್ರಹ್ಮರ್ಷಿಃ ಕವಿಃ ಸತ್ಯವ್ರತಃ ಶುಚಿಃ॥ 1-60-5 (2365) 
ಯಃ ಪಾಂಡುಂ ಧೃತರಾಷ್ಟ್ರಂ ಚ ವಿದುರಂ ಚಾಪ್ಯಜೀಜನತ್।
ಶಂತನೋಃ ಸಂತತಿಂ ತನ್ವನ್ಪುಣ್ಯಕೀರ್ತಿರ್ಮಹಾಯಶಾಃ॥ 1-60-6 (2366) 
ಜನಮೇಜಯಸ್ಯ ರಾಜರ್ಷೇಃ ಸ ಮಹಾತ್ಮಾ ಸದಸ್ತಥಾ।
ವಿವೇಶ ಸಹಿತಃ ಶಿಷ್ಯೈರ್ವೇದವೇದಾಂಗಪಾರಗೈಃ॥ 1-60-7 (2367) 
ತತ್ರ ರಾಜಾನಮಾಸೀನಂ ದದರ್ಶ ಜನಮೇಜಯಂ।
ವೃತಂ ಸದಸ್ಯೈರ್ಬಹುಭಿರ್ದೇವೈರಿವ ಪುರಂದರಂ॥ 1-60-8 (2368) 
ತಥಾ ಮೂರ್ಧಾಭಿಷಿಕ್ತೈಶ್ಚ ನಾನಾಜನಪದೇಶ್ವರೈಃ।
ಋತ್ವಿಗ್ಭಿರ್ಬ್ರಹ್ಮಕಲ್ಪೈಶ್ಚ ಕುಶಲೈರ್ಯಜ್ಞಸಂಸ್ತರೇ॥ 1-60-9 (2369) 
ಜನಮೇಜಯಸ್ತು ರಾಜರ್ಷಿರ್ದೃಷ್ಟ್ವಾ ತಮೃಷಿಮಾಗತಂ।
ಸಗಣೋಽಭ್ಯುದ್ಯಯೌ ತೂರ್ಣಂ ಪ್ರೀತ್ಯಾ ಭರತಸತ್ತಮಃ॥ 1-60-10 (2370) 
ಕಾಂಚನಂ ವಿಷ್ಟರಂ ತಸ್ಮೈ ಸದಸ್ಯಾನುಮತಃ ಪ್ರಭುಃ।
ಆಸನಂ ಕಲ್ಪಯಾಮಾಸ ಯಥಾ ಶಕ್ರೋ ಬೃಹಸ್ಪತೇಃ॥ 1-60-11 (2371) 
ತತ್ರೋಪವಿಷ್ಟಂ ವರದಂ ದೇವರ್ಷಿಗಣಪೂಜಿತಂ।
ಪೂಜಯಾಮಾಸ ರಾಜೇಂದ್ರಃ ಶಾಸ್ತ್ರದೃಷ್ಟೇನ ಕರ್ಮಣಾ॥ 1-60-12 (2372) 
ಪಾದ್ಯಮಾಚಮನೀಯಂ ಚ ಅರ್ಘ್ಯಂ ಗಾಂ ಚ ವಿಧಾನತಃ।
ಪಿತಾಮಹಾಯ ಕೃಷ್ಣಾಯ ತದರ್ಹಾಯ ನ್ಯವೇದಯತ್॥ 1-60-13 (2373) 
ಪ್ರತಿಗೃಹ್ಯ ತು ತಾಂ ಪೂಜಾಂ ಪಾಂಡವಾಜ್ಜನಮೇಜಯಾತ್।
ಗಾಂ ಚೈವ ಸಮನುಜ್ಞಾಯ ವ್ಯಾಸಃ ಪ್ರೀತೋಽಭವತ್ತದಾ॥ 1-60-14 (2374) 
ತಥಾ ಚ ಪೂಜಯಿತ್ವಾ ತಂ ಪ್ರಣಯಾತ್ಪ್ರತಿತಾಮಹಂ।
ಉಪೋಪವಿಶ್ಯ ಪ್ರೀತಾತ್ಮಾ ಪರ್ಯಪೃಚ್ಛದನಾಮಯಂ॥ 1-60-15 (2375) 
ಭಗವಾನಾಪಿ ತಂ ದೃಷ್ಟ್ವಾ ಕುಶಲಂ ಪ್ರತಿವೇದ್ಯ ಚ।
ಸದಸ್ಯೈಃ ಪೂಜಿತಃ ಸರ್ವೈಃ ಸದಸ್ಯಾನ್ಪ್ರತ್ಯಪೂಜಯತ್॥ 1-60-16 (2376) 
ತತಸ್ತು ಸಹಿತಃ ಸರ್ವೈಃ ಸದಸ್ಯೈರ್ಜನಮೇಜಯಃ।
ಇದಂ ಪಶ್ಚಾದ್ದ್ವಿಜಶ್ರೇಷ್ಠಂ ಪರ್ಯಪೃಚ್ಛತ್ಕೃತಾಂಜಲಿಃ॥ 1-60-17 (2377) 
ಜನಮೇಜಯ ಉವಾಚ। 1-60-18x (294) 
ಕುರೂಣಾಂ ಪಾಂಡವಾನಾಂ ಚ ಭವಾನ್ಪ್ರತ್ಯಕ್ಷದರ್ಶಿವಾನ್।
ತೇಷಾಂ ಚರಿತಮಿಚ್ಛಾಮಿ ಕಥ್ಯಮಾನಂ ತ್ವಯಾ ದ್ವಿಜ॥ 1-60-18 (2378) 
ಕಥಂ ಸಮಭವದ್ಭೇದಸ್ತೇಷಾಮಕ್ಲಿಷ್ಟಕರ್ಮಣಾಂ।
ತಚ್ಚ ಯುದ್ಧಂ ಕಥಂ ವೃತ್ತಂ ಭೂತಾಂತಕರಣಂ ಮಹತ್॥ 1-60-19 (2379) 
ಪಿತಾಮಹಾನಾಂ ಸರ್ವೇಷಾಂ ದೈವೇನಾವಿಷ್ಟಚೇತಸಾಂ।
ಕಾರ್ತ್ಸ್ನ್ಯೇನೈತನ್ಮಮಾಚಕ್ಷ್ವ ಯಥಾ ವೃತ್ತಂ ದ್ವಿಜೋತ್ತಮ। 
`ಇಚ್ಛಾಮಿ ತತ್ತ್ವತಃ ಶ್ರೋತುಂ ಭಗವನ್ಕುಶಲೋ ಹ್ಯಸಿ'॥  1-60-20 (2380) 
ಸೌತಿರುವಾಚ। 1-60-21x (295) 
ತಸ್ಯ ತದ್ವಚನಂ ಶ್ರುತ್ವಾ ಕೃಷ್ಣದ್ವೈಪಾಯನಸ್ತದಾ।
ಶಶಾಸ ಶಿಷ್ಯಮಾಸೀನಂ ವೈಶಂಪಾಯನಮಂತಿಕೇ॥ 1-60-21 (2381) 
ವ್ಯಾಸ ಉವಾಚ। 1-60-22x (296) 
ಕುರೂಣಾಂ ಪಾಂಡವಾನಾಂ ಚ ಯಥಾ ಭೇದೋಽಭವತ್ಪುರಾ।
ತದಸ್ಮೈ ಸರ್ವಮಾಚಕ್ಷ್ವ ಯನ್ಮತ್ತಃ ಶ್ರುತವಾನಸಿ॥ 1-60-22 (2382) 
ಗುರೋರ್ವಚನಮಾಜ್ಞಾಯ ಸ ತು ವಿಪ್ರರ್ಷಭಸ್ತದಾ।
ಆಚಚಕ್ಷೇ ತತಃ ಸರ್ವಮಿತಿಹಾಸಂ ಪುರಾತನಂ॥ 1-60-23 (2383) 
ರಾಜ್ಞೇ ತಸ್ಮೈ ಸದಸ್ಯೇಭ್ಯಃ ಪಾರ್ಥಿವೇಭ್ಯಶ್ಚ ಸರ್ವಶಃ।
ಭೇದಂ ಸರ್ವವಿನಾಶಂ ಚ ಕುರುಪಾಂಡವಯೋಸ್ತದಾ॥ ॥ 1-60-24 (2384) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಅಂಶಾವತರಣಪರ್ವಣಿ ಷಷ್ಟಿತಮೋಽಧ್ಯಾಯಃ॥ 60 ॥

Mahabharata - Adi Parva - Chapter Footnotes

1-60-2 ಕಾಲೀ ಸತ್ಯವತೀ॥ 1-60-3 ಇಷ್ಟ್ಯಾ ಇಚ್ಛಯಾ ದೇಹಂ ಸದ್ಯೋಽವೀವೃಧತ್ ವರ್ಧಿತವಾನ್॥ 1-60-4 ಯಂ ವ್ಯಾಸಂ। ತಪಆದಿನಾ ಕಶ್ಚಿನ್ನಾತಿ ನಾತ್ಯೇತಿ ನಾತಿಶೇತೇ॥ 1-60-15 ಉಪೋಪವಿಶ್ಯ ಸಮೀಪೇ ಉಪವಿಶ್ಯ॥ 1-60-16 ಪ್ರತಿವೇದ್ಯ ಪ್ರತಿಖ್ಯಾಪ್ಯ। ಅತ್ರ ಪೂಜಾ ಸ್ತುತಿರೇವ॥ 1-60-17 ಇದಂ ವಕ್ಷ್ಯಮಾಣಂ॥ 1-60-18 ಪ್ರತ್ಯಕ್ಷದರ್ಶಿವಾನ್ ಪ್ರತ್ಯಕ್ಷದರ್ಶೀ॥ 1-60-19 ಭೇದೋ ವೈರಂ॥ 1-60-20 ಪಿತಾಮಹಾನಾಂ ಪ್ರಪಿತಾಮಹಾನಾಂ॥ ಷಷ್ಟಿತಮೋಽಧ್ಯಾಯಃ॥ 60 ॥



ಆದಿಪರ್ವ - ಅಧ್ಯಾಯ 061

॥ ಶ್ರೀಃ ॥

1.61. ಅಧ್ಯಾಯಃ 061 

Mahabharata - Adi Parva - Chapter Topics

ವೈಶಂಪಾಯನೇನ ಜನಮೇಜಯಾಯ ಸಂಕ್ಷಿಪ್ಯ ಭಾರತಕಥಾಕಥನಂ॥ 1 ॥

Mahabharata - Adi Parva - Chapter Text

1-61-0 (2385) 
ವೈಶಂಪಾಯನ ಉವಾಚ। 1-61-0x (297) 
`ಶೃಣು ರಾಜನ್ಯಥಾ ವೀರಾ ಭ್ರಾತರಃ ಪಂಚ ಪಾಂಡವಾಃ।
ವಿರೋಧಮನ್ವಗಚ್ಛಂತ ಧಾರ್ತರಾಷ್ಟ್ರೈರ್ದುರಾತ್ಮಭಿಃ॥'  1-61-1 (2386) 
ಗುರವೇ ಪ್ರಾಙ್ನಮಸ್ಕೃತ್ಯ ಮನೋಬುದ್ಧಿಸಮಾಧಿಭಿಃ।
ಸಂಪೂಜ್ಯ ಚ ದ್ವಿಜಾನ್ಸರ್ವಾಂಸ್ತಥಾನ್ಯಾನ್ವಿದುಷೋ ಜನಾನ್॥ 1-61-2 (2387) 
ಮಹರ್ಷೇರ್ವಿಶ್ರುತಸ್ಯೇಹ ಸರ್ವಲೋಕೇಷು ಧೀಮತಃ।
ಪ್ರವಕ್ಷ್ಯಾಮಿ ಮತಂ ಕೃತ್ಸ್ನಂ ವ್ಯಾಸಸ್ಯಾಮಿತತೇಜಸಃ॥ 1-61-3 (2388) 
ಶ್ರೋತುಂ ಪಾತ್ರಂ ಚ ರಾಜಂಸ್ತ್ವಂ ಪ್ರಾಪ್ಯೇಮಾಂ ಭಾರತೀಂ ಕಥಾಂ।
ಗುರೋರ್ವಕ್ತ್ರಪರಿಸ್ಪಂದೋ ಮನಃ ಪ್ರೋತ್ಸಾಹತೀವ ಮೇ॥ 1-61-4 (2389) 
ಶೃಣು ರಾಜನ್ಯಥಾ ಭೇದಃ ಕುರುಪಾಂಡವಯೋರಭೂತ್।
ರಾಜ್ಯಾರ್ಥೇ ದ್ಯೂತಸಂಭೂತೋ ವನವಾಸಸ್ತಥೈವ ಚ॥ 1-61-5 (2390) 
ಯಥಾ ಚ ಯುದ್ಧಮಭವತ್ಪೃಥಿವೀಕ್ಷಯಕಾರಕಂ।
ತತ್ತೇಽಹಂ ಕಥಯಿಷ್ಯಾಮಿ ಪೃಚ್ಛತೇ ಭರತರ್ಷಭ॥ 1-61-6 (2391) 
ಮೃತೇ ಪಿತರಿ ತೇ ವೀರಾ ವನಾದೇತ್ಯ ಸ್ವಮಂದಿರಂ।
ನಚಿರಾದೇವ ವಿದ್ವಾಂಸೋ ವೇದೇ ಧನುಷಿ ಚಾಭವನ್॥ 1-61-7 (2392) 
ತಾಂಸ್ತಥಾ ಸತ್ವವೀರ್ಯೌಜಃಸಂಪನ್ನಾನ್ಪೌರಸಂಮತಾನ್।
ನಾಮೃಷ್ಯನ್ಕುರವೋ ದೃಷ್ಟ್ವಾ ಪಾಂಡವಾಞ್ಶ್ರೀಯಶೋಭೃತಃ॥ 1-61-8 (2393) 
ತತೋ ದುರ್ಯೋಧನಃ ಕ್ರೂರಃ ಕರ್ಣಶ್ಚ ಸಹಸೌಬಲಃ।
ತೇಷಾಂ ನಿಗ್ರಹನಿರ್ವಾಸಾನ್ವಿವಿಧಾಂಸ್ತೇ ಸಮಾರಭನ್॥ 1-61-9 (2394) 
ತತೋ ದುರ್ಯೋಧನಃ ಕ್ರೂರಃ ಕುಲಿಂಗಸ್ಯ ಮತೇ ಸ್ಥಿತಃ।
ಪಾಂಡವಾನ್ವಿವಿಧೋಪಾಯೈ ರಾಜ್ಯಹೇತೋರಪೀಡಯತ್॥ 1-61-10 (2395) 
ದದಾವಥ ವಿಷಂ ಪಾಪೋ ಭೀಮಾಯ ಧೃತರಾಷ್ಟ್ರಜಃ।
ಜರಯಾಮಾಸ ತದ್ವೀರಃ ಸಹಾನ್ನೇನ ವೃಕೋದರಃ॥ 1-61-11 (2396) 
ಪ್ರಮಾಣಕೋಟ್ಯಾಂ ಸಂಸುಪ್ತಂ ಪುನರ್ಬದ್ಧ್ವಾ ವೃಕೋದರಂ।
ತೋಯೇಷು ಭೀಮಂ ಗಂಗಾಯಾಃ ಪ್ರಕ್ಷಿಪ್ಯ ಪುರಮಾವ್ರಜತ್॥ 1-61-12 (2397) 
ಯದಾ ವಿಬುದ್ಧಃ ಕೌಂತೇಯಸ್ತದಾ ಸಂಛಿದ್ಯ ಬಂಧನಂ।
ಉದತಿಷ್ಠನ್ಮಹಾಬಾಹುರ್ಭೀಮಸೇನೋ ಗತವ್ಯಥಃ॥ 1-61-13 (2398) 
ಆಶೀವಿಷೈಃ ಕೃಷ್ಣಸರ್ಪೈಃ ಸುಪ್ತಂ ಚೈನಮದಂಶಯತ್।
ಸರ್ವೇಷ್ವೇವಾಂಗದೇಶೇಷು ನ ಮಮಾರ ಸ ಶತ್ರುಹಾ॥ 1-61-14 (2399) 
ತೇಷಾಂ ತು ವಿಪ್ರಕಾರೇಷು ತೇಷು ತೇಷು ಮಹಾಮತಿಃ।
ಮೋಕ್ಷಣೇ ಪ್ರತಿಕಾರೇ ಚ ವಿದುರೋಽವಹಿತೋಽಭವತ್॥ 1-61-15 (2400) 
ಸ್ವರ್ಗಸ್ಥೋ ಜೀವಲೋಕಸ್ಯ ಯಥಾ ಶಕ್ರಃ ಸುಖಾವಹಃ।
ಪಾಂಡವಾನಾಂ ತಥಾ ನಿತ್ಯಂ ವಿದುರೋಽಪಿ ಸುಖಾವಹಃ॥ 1-61-16 (2401) 
ಯದಾ ತು ವಿವಿಧೋಪಾಯೈಃ ಸಂವೃತೈರ್ವಿವೃತೈರಪಿ।
ನಾಶಕದ್ವಿನಿಹಂತುಂ ತಾಂದೈವಭಾವ್ಯರ್ಥರಕ್ಷಿತಾನ್॥ 1-61-17 (2402) 
ತತಃ ಸಂಮಂತ್ರ್ಯ ಸಚಿವೈರ್ವೃಷದುಃಶಾಸನಾದಿಭಿಃ।
ಧೃತರಾಷ್ಟ್ರಮನುಜ್ಞಾಪ್ಯ ಜಾತುಷಂ ಗೃಹಮಾದಿಶತ್॥ 1-61-18 (2403) 
`ತತ್ರ ತಾನ್ವಾಸಯಾಮಾಸ ಪಾಂಡವಾನಮಿತೌಜಸಃ।'
ಸುತಪ್ರಿಯೈಷೀ ತಾನ್ರಾಜಾ ಪಾಂಡವಾನಂಬಿಕಾಸುತಃ। 
ತತೋ ವಿವಾಸಯಾಮಾಸ ರಾಜ್ಯಭೋಗಬುಭುಕ್ಷಯಾ॥  1-61-19 (2404) 
ತೇ ಪ್ರಾತಿಷ್ಠಂತ ಸಹಿತಾ ನಗರಾನ್ನಾಗಸಾಹ್ವಯಾತ್।
ಪ್ರಸ್ಥಾನೇ ಚಾಭವನ್ಮಂತ್ರೀ ಕ್ಷತ್ತಾ ತೇಷಾಂ ಮಹಾತ್ಮನಾಂ॥ 1-61-20 (2405) 
ತೇನ ಮುಕ್ತಾ ಜತುಗೃಹಾನ್ನಿಶೀಥೇ ಪ್ರಾದ್ರವನ್ವನಂ।
ತತಃ ಸಂಪ್ರಾಪ್ಯ ಕೌಂತೇಯಾ ನಗರಂ ವಾರಣಾವತಂ॥ 1-61-21 (2406) 
ನ್ಯವಸಂತ ಮಹಾತ್ಮಾನೋ ಮಾತ್ರಾ ಸಹ ಪರಂತಪಾಃ।
ಧೃತರಾಷ್ಟ್ರೇಣ ಚಾಜ್ಞಪ್ತಾ ಉಷಿತಾ ಜಾತುಷೇ ಗೃಹೇ॥ 1-61-22 (2407) 
ಪುರೋಚನಾದ್ರಕ್ಷಮಾಣಾಃ ಸಂವತ್ಸರಮತಂದ್ರಿತಾಃ।
ಸುರುಂಗಾಂ ಕಾರಯಿತ್ವಾ ತು ವಿದುರೇಣ ಪ್ರಚೋದಿತಾಃ॥ 1-61-23 (2408) 
ಆದೀಪ್ಯ ಜಾತುಷಂ ವೇಶ್ಮ ದಗ್ಧ್ವಾ ಚೈವ ಪುರೋಚನಂ।
ಪ್ರಾದ್ರವನ್ಭಯಸಂವಿಗ್ನಾ ಮಾತ್ರಾ ಸಹ ಪಂತಪಾಃ॥ 1-61-24 (2409) 
ದದೃಶುರ್ದಾರುಮಂ ರಕ್ಷೋ ಹಿಡಿಂಬಂ ವನನಿರ್ಝರೇ।
ಹತ್ವಾ ಚ ತಂ ರಾಕ್ಷಸೇಂದ್ರಂ ಭೀತಾಃ ಸಮವಬೋಧನಾತ್॥ 1-61-25 (2410) 
ನಿಶಿ ಸಂಪ್ರಾದ್ರವನ್ಪಾರ್ಥಾ ಧಾರ್ತರಾಷ್ಟ್ರಭಯಾರ್ದಿತಾಃ।
ಪ್ರಾಪ್ತಾ ಹಿಡಿಂಬಾ ಭೀಮೇನ ಯತ್ರ ಜಾತೋ ಘಟೋತ್ಕಚಃ॥ 1-61-26 (2411) 
ಏಕಚಕ್ರಾಂ ತತೋ ಹತ್ವಾ ಪಾಂಡವಾಃ ಸಂಶಿತವ್ರತಾಃ।
ವೇದಾಧ್ಯಯನಸಂಪನ್ನಾಸ್ತೇಽಭವನ್ಬ್ರಹ್ಮಚಾರಿಣಃ॥ 1-61-27 (2412) 
ತೇ ತತ್ರ ನಿಯತಾಃ ಕಾಲಂ ಕಂಚಿದೂಷುರ್ನರರ್ಷಭಾಃ।
ಮಾತ್ರಾ ಸಹೈಕಚಕ್ರಾಯಾಂ ಬ್ರಾಹ್ಮಣಸ್ಯ ನಿವೇಶನೇ॥ 1-61-28 (2413) 
ತತ್ರಾಸಸಾದ ಕ್ಷುಧಿತಂ ಪುರುಷಾದಂ ವೃಕೋದರಃ।
ಭೀಮಸೇನೋ ಮಹಾಬಾಹುರ್ಬಕಂ ನಾಮ ಮಹಾಬಲಂ॥ 1-61-29 (2414) 
ತಂ ಚಾಪಿ ಪುರುಷವ್ಯಾಘ್ರೋ ಬಾಹುವೀರ್ಯೇಣ ಪಾಂಡವಃ।
ನಿಹತ್ಯ ತರಸಾ ವೀರೋ ನಾಗರಾನ್ಪರ್ಯಸಾಂತ್ವಯತ್॥ 1-61-30 (2415) 
ತತಸ್ತೇ ಶುಶ್ರುವುಃ ಕೃಷ್ಣಾಂ ಪಂಚಾಲೇಷು ಸ್ವಯಂವರಾಂ।
ಶ್ರುತ್ವಾ ಚೈವಾಭ್ಯಗಚ್ಛ್ತ ಗತ್ವಾ ಚೈವಾಲಭಂತ ತಾಂ॥ 1-61-31 (2416) 
ತೇ ತತ್ರ ದ್ರೌಪದೀಂ ಲಬ್ಧ್ವಾ ಪರಿಸಂವತ್ಸರೋಷಿತಾಃ।
ವಿದಿತಾ ಹಾಸ್ತಿನಪುರಂ ಪ್ರತ್ಯಾಜಗ್ಮುರರಿಂದಮಾಃ॥ 1-61-32 (2417) 
ತೇ ಉಕ್ತಾ ಧೃತರಾಷ್ಟ್ರೇಣ ರಾಜ್ಞಾ ಶಾಂತನವೇನ ಚ।
ಭ್ರಾತೃಭಿರ್ವಿಗ್ರಹಸ್ತಾತ ಕಥಂ ವೋ ನ ಭವೇದಿತಿ॥ 1-61-33 (2418) 
ಅಸ್ಮಾಭಿಃ ಖಾಂಡವಪ್ರಸ್ಥೇ ಯುಷ್ಮದ್ವಾಸೋಽನುಚಿಂತಿತಃ।
ತಸ್ಮಾಜ್ಜನಪದೋಪೇತಂ ಸುವಿಭಕ್ತಮಹಾಪಥಂ॥ 1-61-34 (2419) 
ವಾಸಾಯ ಸ್ವಾಂಡವಪ್ರಸ್ಥಂ ವ್ರಜಧ್ವಂ ಗತಮತ್ಸರಾಃ।
ತಯೋಸ್ತೇ ವಚನಾಜ್ಜಗ್ಮುಃ ಸಹ ಸರ್ವೈಃ ಸುಹೃಜ್ಜನೈಃ॥ 1-61-35 (2420) 
ನಗರಂ ಖಾಂಡವಪ್ರಸ್ಥಂ ರತ್ನಾನ್ಯಾದಾಯ ಸರ್ವಶಃ।
ತತ್ರ ತೇ ನ್ಯವಸನ್ಪಾರ್ಥಾಃ ಸಂವತ್ಸರಗಣಾಂನ್ಬಹೂನ್॥ 1-61-36 (2421) 
ವಶೇ ಶಸ್ತ್ರಪ್ರತಾಪೇನ ಕುರ್ವಂತೋಽನ್ಯಾನ್ಮಹೀಭೃತಃ।
ಏವಂ ಧರ್ಮಪ್ರಧಾನಾಸ್ತೇ ಸತ್ಯವ್ರತಪರಾಯಣಾಃ॥ 1-61-37 (2422) 
ಅಪ್ರಮತ್ತೋತ್ಥಿತಾಃ ಕ್ಷಾಂತಾಃ ಪ್ರತಪಂತೋಽಹಿತಾನ್ಬಹೂನ್।
ಅಜಯದ್ಭೀಮಸೇನಸ್ತು ದಿಶಂ ಪ್ರಾಚೀಂ ಮಹಾಯಶಾಃ॥ 1-61-38 (2423) 
ಉದೀಚೀಮರ್ಜುನೋ ವೀರಃ ಪ್ರತೀಚೀಂ ನಕುಲಸ್ತಥಾ।
ದಕ್ಷಿಣಾಂ ಸಹದೇವಸ್ತು ವಿಜಿಗ್ಯೇ ಪರವೀರಹಾ॥ 1-61-39 (2424) 
ಏವಂ ಚಕ್ರುರಿಮಾಂ ಸರ್ವೇ ವಶೇ ಕೃತ್ಸ್ನಾಂ ವಸುಂಧರಾಂ।
ಪಂಚಭಿಃ ಸೂರ್ಯಸಂಕಾಶೈಃ ಸೂರ್ಯೇಣ ಚ ವಿರಾಜತಾ॥ 1-61-40 (2425) 
ಷಟ್ಸೂರ್ಯೇವಾಭವತ್ಪೃಥ್ವೀ ಪಾಂಡವೈಃ ಸತ್ಯವಿಕ್ರಮೈಃ।
ತತೋ ನಿಮಿತ್ತೇ ಕಸ್ಮಿಂಶ್ಚಿದ್ಧರ್ಮರಾಜೋ ಯುಧಿಷ್ಠಿರಃ॥ 1-61-41 (2426) 
ವನಂ ಪ್ರಸ್ಥಾಪಯಾಮಾಸ ತೇಜಸ್ವೀ ಸತ್ಯವಿಕ್ರಮಃ।
ಪ್ರಾಣೇಭ್ಯೋಽಪಿ ಪ್ರಿಯತರಂ ಭ್ರಾತರಂ ಸವ್ಯಸಾಚಿನಂ॥ 1-61-42 (2427) 
ಅರ್ಜುನಂ ಪುರುಷವ್ಯಾಘ್ರಂ ಸ್ಥಿರಾತ್ಮಾನಂ ಗುಣೈರ್ಯುತಂ।
ಸ ವೈ ಸಂವತ್ಸರಂ ಪೂರ್ಣಂ ಮಾಸಂ ಚೈಕಂ ವನೇ ವಸನ್॥ 1-61-43 (2428) 
`ತೀರ್ಥಯಾತ್ರಾಂ ಚ ಕೃತವಾನ್ನಾಗಕನ್ಯಾಮವಾಪ ಚ।
ಪಾಂಡ್ಯಸ್ಯ ತನಯಾಂ ಲಬ್ಧ್ವಾ ತತ್ರ ತಾಭ್ಯಾಂಸಹೋಷಿತಃ'॥ 1-61-44 (2429) 
ತತೋಽಗಚ್ಛದ್ಧೃಷೀಕೇಶಂ ದ್ವಾರವತ್ಯಾಂ ಕದಾಚನ।
ಲಬ್ಧವಾಂಸ್ತತ್ರ ಬೀಭತ್ಸುರ್ಭಾರ್ಯಾಂ ರಾಜೀವಲೋಚನಾಂ॥ 1-61-45 (2430) 
ಅನುಜಾಂ ವಾಸುದೇವಸ್ಯ ಸುಭದ್ರಾಂ ಭದ್ರಭಾಷಿಣೀಂ।
ಸಾ ಶಚೀವ ಮಹೇಂದ್ರೇಣ ಶ್ರೀಃ ಕೃಷ್ಣೇನೇವ ಸಂಗತಾ॥ 1-61-46 (2431) 
ಸುಭದ್ರಾ ಯುಯುಜೇ ಪ್ರೀತ್ಯಾ ಪಾಂಡವೇನಾರ್ಜುನೇನ ಹ।
ಅತರ್ಪಯಚ್ಚ ಕೌಂತೇಯಃ ಖಾಂಡವೇ ಹವ್ಯವಾಹನಂ॥ 1-61-47 (2432) 
ಬೀಭತ್ಸುರ್ವಾಸುದೇವೇನ ಸಹಿತೋ ನೃಪಸ್ತಮ।
ನಾತಿಭಾರೋ ಹಿ ಪಾರ್ಥಸ್ಯ ಕೇಶವೇನ ಸಹಾಭವತ್॥ 1-61-48 (2433) 
ವ್ಯವಸಾಯಸಹಾಯಸ್ಯ ವಿಷ್ಣೋಃ ಶತ್ರುವಧೇಷ್ವಿವ।
ಪಾರ್ಥಾಯಾಗ್ನಿರ್ದದೌ ಚಾಪಿ ಗಾಂಡೀವಂ ಧನುರುತ್ತಮಂ॥ 1-61-49 (2434) 
ಇಷುಧೀ ಚಾಕ್ಷಯೈರ್ಬಾಣೈ ರಥಂ ಚ ಕಪಿಲಕ್ಷಣಂ।
ಮೋಕ್ಷಯಾಮಾಸ ಬೀಭತ್ಸುರ್ಮಯಂ ಯತ್ರ ಮಹಾಸುರಂ॥ 1-61-50 (2435) 
ಸ ಚಕಾರ ಸಭಾಂ ದಿವ್ಯಾಂ ಸರ್ವರತ್ನಸಮಾಚಿತಾಂ।
ತಸ್ಯಾಂ ದುರ್ಯೋಧನೋ ಮಂದೋ ಲೋಭಂ ಚಕ್ರೇ ಸುದುರ್ಮತಿಃ॥ 1-61-51 (2436) 
ತತೋಽಕ್ಷೈರ್ವಂಚಯಿತ್ವಾ ಚ ಸೌಬಲೇನ ಯುಧಿಷ್ಠಿರಂ।
ವನಂ ಪ್ರಸ್ಥಾಪಯಾಮಾಸ ಸಪ್ತವರ್ಷಾಣಿ ಪಂಚ ಚ॥ 1-61-52 (2437) 
ಅಜ್ಞಾತಮೇಕಂ ರಾಷ್ಟ್ರೇ ಚ ತತೋ ವರ್ಷಂ ತ್ರಯೋದಶಂ।
ತತಶ್ಚತುರ್ದಶೇ ವರ್ಷೇ ಯಾಚಮಾನಾಃ ಸ್ವಕಂ ವಸು॥ 1-61-53 (2438) 
ನಾಲಭಂತ ಮಹಾರಾಜ ತತೋ ಯುದ್ಧಮವರ್ತತ।
ತತಸ್ತೇ ಕ್ಷತ್ರಮುತ್ಸಾದ್ಯ ಹತ್ವಾ ದುರ್ಯೋಧನಂ ನೃಪಂ॥ 1-61-54 (2439) 
ರಾಜ್ಯಂ ವಿಹತಭೂಯಿಷ್ಠಂ ಪ್ರತ್ಯಪದ್ಯಂತ ಪಾಂಡವಾಃ।
`ಇಷ್ಟ್ವಾ ಕ್ರತೂಂಶ್ಚ ವಿವಿಧಾನಶ್ವಮೇಧಾದಿಕಾನ್ಬಹೂನ್॥ 1-61-55 (2440) 
ಧೃತರಾಷ್ಟ್ರೇ ಗತೇ ಸ್ವರ್ಗಂ ವಿದುರೇ ಪಂಚತಾಂ ಗತೇ।
ಗಮಯಿತ್ವಾ ಕ್ರಿಯಾಂ ಸ್ವರ್ಗ್ಯಾಂ ರಾಜ್ಞಾಮಮಿತತೇಜಸಾಂ॥ 1-61-56 (2441) 
ಸ್ವಂ ಧಾಮ ಯಾತೇ ವಾರ್ಷ್ಣೇಯೇ ಕೃಷ್ಣದಾರಾನ್ಪ್ರರಕ್ಷ್ಯ ಚ।
ಮಹಾಪ್ರಸ್ಥಾನಿಕಂ ಕೃತ್ವಾ ಗತಾಃ ಸ್ವರ್ಗಮನುತ್ತಮಂ'॥ 1-61-57 (2442) 
ಏವಮೇತತ್ಪುರಾವೃತ್ತಂ ತೇಷಾಮಕ್ಲಿಷ್ಟಕರ್ಮಣಾಂ।
ಭೇದೋ ರಾಜ್ಯವಿನಾಶಶ್ಚ ಜಯಶ್ಚ ಜಯತಾಂವರ॥ ॥ 1-61-58 (2443) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಅಂಶಾವತರಣಪರ್ವಣಿ ಏಕಷಷ್ಟಿತಮೋಽಧ್ಯಾಯಃ॥ 61 ॥

Mahabharata - Adi Parva - Chapter Footnotes

1-61-4 ಪ್ರೋತ್ಸಾಹತೀವ ಪ್ರೋತ್ಸಾಹಯತೀವ। ಪರಿಸ್ಪಂದಮುದುತ್ಸಾಹಯತೀವ ಮೇ ಇತಿ ಪಾಠೇಗುರೋರ್ವಕ್ತ್ರಪರಿಸ್ಪಂದಸ್ತ್ವಂ ಕಥಾಂ ಕಥಯೇತ್ಯಾಜ್ಞಾವಚನಂ ತಜ್ಜನ್ಯಾ ಮುತ್ಪ್ರೀತಿಃ ಸಾ ಪ್ರೋತ್ಸಾಹಯತೀ॥ 4 ॥ 1-61-7 ನಚಿರಾತ್ ಶೀಘ್ರ। ವಿದ್ವಾಂಸೋಽಮವನ್॥ 1-61-12 ಪ್ರಮಾಣಕೋಟ್ಯಾಂ ಗಂಗಾಯಾಸ್ತೀರ್ಥವಿಶೇಷೇ। ವೃಕನಾಮಾ ಬಹುಭ ಕ್ಷೋಽಗ್ನಿರುದರೇ ಯಸ್ಯ ಸ ವೃಕೋದರಃ॥ 1-61-17 ಸಂವೃತೈರ್ಗುಪ್ತೈಃ। ವಿವೃತೈ ಪ್ರಕಾಶೈಃ। ದೈವಭಾವ್ಯರ್ಥರಕ್ಷಿತಾನ್ ದೈವೇನಾದೃಷ್ಟೇನ ಭಾವೀ ಕುರುಕ್ಷಯಪಾಂಡ ವರಾಜ್ಯಲಾಭಾದಿರರ್ಥಸ್ತಸ್ಮೈ ರಕ್ಷಿತಾನ್॥ 1-61-18 ವೃಷಃ ಕರ್ಣಃ ಜಾತುಷಂ ಲಾಕ್ಷಾಮಯಂ॥ 1-61-20 ಅಭವನ್ಮಿತ್ರಮಿತ್ಯಪಿ ಪಾಠಃ। ಕ್ಷತ್ತಾ ವಿದುರಃ॥ 1-61-21 ತೇನ ಕ್ಷತ್ತುರ್ಮಂತ್ರಣೇನ॥ 1-61-31 ಸ್ವಯಂ ವೃಣುತೇ ಇತಿ ಸ್ವಯಂವರಾ ತಾಂ॥ 1-61-33 ಶಾಂತನವೇನ ಭೀಷ್ಮೇಣ॥ 1-61-36 ಆದಾಯ ಭಾಗಶ ಇತ್ಯಪಿ ಪಾಠಃ॥ 1-61-48 ನಾತೀತಿ ಖಾಂಡವದಾಹ ಇತಿ ಶೇಷಃ॥ 1-61-49 ವ್ಯವಸಾಯೋ ಬುದ್ಧಿಃ॥ 1-61-50 ಬಾಣೈರ್ಯುಕ್ತಾವಿತಿ ಶೇಷಃ। ಕಪಿಲಕ್ಷಣಂ ವಾನರಧ್ವಜಂ। ಯತ್ರ ಖಾಂಡವದಾಹೇ॥ ಏಕಷಷ್ಟಿತಮೋಽಧ್ಯಾಯಃ॥ 61 ॥



ಆದಿಪರ್ವ - ಅಧ್ಯಾಯ 062

॥ ಶ್ರೀಃ ॥

1.62. ಅಧ್ಯಾಯಃ 062 

Mahabharata - Adi Parva - Chapter Topics

ಭಾರತಪ್ರಶಂಸಾ॥ 1 ॥ ತಚ್ಛ್ರವಣಾದಿಫಲಕಥನಂ॥ 2 ॥

Mahabharata - Adi Parva - Chapter Text

1-62-0 (2444) 
ಜನಮೇಜಯ ಉವಾಚ। 1-62-0x (298) 
ಕಥಿತಂ ವೈ ಸಮಾಸೇನ ತ್ವಯಾ ಸರ್ವಂ ದ್ವಿಜೋತ್ತಮ।
ಮಹಾಭಾರತಮಾಖ್ಯಾನಂ ಕುರೂಣಾಂ ಚರಿತಂ ಮಹತ್॥ 1-62-1 (2445) 
ಕಥಾಂ ತ್ವನಘ ಚಿತ್ರಾರ್ಥಾಂ ಕಥಯಸ್ವ ತಪೋಧನ।
ವಿಸ್ತರಶ್ರವಣೇ ಜಾತಂ ಕೌತೂಹಲಮತೀವ ಮೇ॥ 1-62-2 (2446) 
ಸ ಭವಾನ್ವಿಸ್ತರೇಣೇಮಾಂ ಪುನರಾಖ್ಯಾತುಮರ್ಹತಿ।
ನ ಹಿ ತೃಪ್ಯಾಮಿ ಪೂರ್ವೇಷಾಂ ಶೃಣ್ವಾನಶ್ಚರಿತಂ ಮಹತ್॥ 1-62-3 (2447) 
ನ ತತ್ಕಾರಣಮಲ್ಪಂ ವೈ ಧರ್ಮಜ್ಞಾ ಯತ್ರ ಪಾಂಡವಾಃ।
ಅವಧ್ಯಾನ್ಸರ್ವಶೋ ಜಘ್ನುಃ ಪ್ರಶಸ್ಯಂತೇ ಚ ಮಾನವೈಃ॥ 1-62-4 (2448) 
ಕಿಮರ್ಥಂ ತೇ ನರವ್ಯಾಘ್ರಾಃ ಶಕ್ತಾಃ ಸಂತೋ ಹ್ಯನಾಗಸಃ।
ಪ್ರಯುಜ್ಯಮಾನಾನ್ಸಂಕ್ಲೇಶಾನ್ಕ್ಷಾಂತವಂತೋ ದುರಾತ್ಮನಾಂ॥ 1-62-5 (2449) 
ಕಥಂ ನಾಗಾಯುತಪ್ರಾಣೋ ಬಾಹುಶಾಲೀ ವೃಕೋದರಃ।
ಪರಿಕ್ಲಿಶ್ಯನ್ನಪಿ ಕ್ರೋಧಂ ಧೃತವಾನ್ವೈ ದ್ವಿಜೋತ್ತಮ॥ 1-62-6 (2450) 
ಕಥಂ ಸಾ ದ್ರೌಪದೀ ಕೃಷ್ಣಾ ಕ್ಲಿಶ್ಯಮಾನಾ ದುರಾತ್ಮಭಿಃ।
ಶಕ್ತಾ ಸತೀ ಧಾರ್ತರಾಷ್ಟ್ರಾನ್ನಾದಹತ್ಕ್ರೋಧಚಕ್ಷುಷಾ॥ 1-62-7 (2451) 
ಕಥಂ ವ್ಯಸನಿನಂ ದ್ಯೂತೇ ಪಾರ್ಥೌ ಮಾದ್ರೀಸುತೌ ತದಾ।
ಅನ್ವಯುಸ್ತೇ ನರವ್ಯಾಘ್ರಾ ಬಾಧ್ಯಮಾನಾ ದುರಾತ್ಮಭಿಃ॥ 1-62-8 (2452) 
ಕಥಂ ಧರ್ಮಭೃತಾಂ ಶ್ರೇಷ್ಠಃ ಸುತೋ ಧರ್ಮಸ್ಯ ಧರ್ಮವಿತ್।
ಅನರ್ಹಃ ಪರಮಂ ಕ್ಲೇಶಂ ಸೋಢವಾನ್ಸ ಯುಧಿಷ್ಠಿರಃ॥ 1-62-9 (2453) 
ಕಥಂ ಚ ಬಹುಲಾಃ ಸೇನಾಃ ಪಾಂಡವಃ ಕೃಷ್ಣಸಾರಥಿಃ।
ಅಸ್ಯನ್ನೇಕೋಽನಯತ್ಸರ್ವಾಃ ಪಿತೃಲೋಕಂ ಧನಂಜಯಃ॥ 1-62-10 (2454) 
ಏತದಾಚಕ್ಷ್ವ ಮೇ ಸರ್ವಂ ಯಥಾವೃತ್ತಂ ತಪೋಧನ।
ಯದ್ಯಚ್ಚ ಕೃತವಂತಸ್ತೇ ತತ್ರತತ್ರ ಮಹಾರಥಾಃ॥ 1-62-11 (2455) 
ವೈಶಂಪಾಯನ ಉವಾಚ। 1-62-12x (299) 
ಕ್ಷಣಂ ಕುರು ಮಹಾರಾಜ ವಿಪುಲೋಽಯಮನುಕ್ರಮಃ।
ಪುಣ್ಯಾಖ್ಯಾನಸ್ಯ ವಕ್ತವ್ಯಃ ಕೃಷ್ಣದ್ವೈಪಾಯನೇರಿತಃ॥ 1-62-12 (2456) 
ಮಹರ್ಷೇಃ ಸರ್ವಲೋಕೇಷು ಪೂಜಿತಸ್ಯ ಮಹಾತ್ಮನಃ।
ಪ್ರವಕ್ಷ್ಯಾಮಿ ಮತಂ ಕೃತ್ಸ್ನಂ ವ್ಯಾಸಸ್ಯಾಮಿತತೇಜಸಃ॥ 1-62-13 (2457) 
ಇದಂ ಶತಸಹಸ್ರಂ ಹಿ ಶ್ಲೋಕಾನಾಂ ಪುಣ್ಯಕರ್ಮಣಾಂ।
ಸತ್ಯವತ್ಯಾತ್ಮಜೇನೇಹ ವ್ಯಾಖ್ಯಾತಮಮಿತೌಜಸಾ॥ 1-62-14 (2458) 
`ಉಪಾಖ್ಯಾನೈಃ ಸಹ ಜ್ಞೇಯಂ ಶ್ರಾವ್ಯಂ ಭಾರತಮುತ್ತಮಂ।
ಸಂಕ್ಷೇಪೇಣ ತು ವಕ್ಷ್ಯಾಮಿ ಸರ್ವಮೇತನ್ನರಾಧಿಪ॥ 1-62-15 (2459) 
ಅಧ್ಯಾಯಾನಾಂ ಸಹಸ್ರೇ ದ್ವೇ ಪರ್ವಣಾಂ ಶತಮೇವ ಚ।
ಶ್ಲೋಕಾನಾಂ ತು ಸಹಸ್ರಾಣಿ ನವತಿಶ್ಚ ದಶೈವ ಚ। 
ತತೋಽಷ್ಟಾದಶಭಿಃ ಪರ್ವೈಃ ಸಂಗೃಹೀತಂ ಮಹರ್ಷಿಣಾ'॥  1-62-16 (2460) 
ಯ ಇದಂ ಶ್ರಾವಯೇದ್ವಿದ್ವಾನ್ಯೇ ಚೇದಂ ಶೃಣುಯುರ್ನರಾಃ।
ತೇ ಬ್ರಹ್ಮಣಃ ಸ್ಥಾನಮೇತ್ಯ ಪ್ರಾಪ್ನುಯುರ್ದೇವತುಲ್ಯತಾಂ॥ 1-62-17 (2461) 
ಇದಂ ಹಿ ವೇದೈಃ ಸಮಿತಂ ಪವಿತ್ರಮಪಿ ಚೋತ್ತಮಂ।
ಶ್ರಾವ್ಯಾಣಾಮುತ್ತಮಂ ಚೇದಂ ಪುರಾಣಮೃಷಿಸಂಸ್ತುತಂ॥ 1-62-18 (2462) 
ಅಸ್ಮಿನ್ನರ್ಥಶ್ಚ ಕಾಮಶ್ಚ ನಿಖಿಲೇನೋಪದೇಕ್ಷ್ಯತೇ।
ಇತಿಹಾಸೇ ಮಹಾಪುಣ್ಯೇ ಬುದ್ಧಿಶ್ಚ ಪರಿನೈಷ್ಠಿಕೀ॥ 1-62-19 (2463) 
ಅಕ್ಷುದ್ರಾಂದಾನಶೀಲಾಂಶ್ಚ ಸತ್ಯಶೀಲಾನನಾಸ್ತಿಕಾನ್।
ಕಾರ್ಷ್ಣಂ ವೇದಮಿಮಂ ವಿದ್ವಾಂಛ್ರಾವಯಿತ್ವಾಽರ್ಥಮಶ್ನುತೇ॥ 1-62-20 (2464) 
ಭ್ರೂಣಹತ್ಯಾಕೃತಂ ಚಾಪಿ ಪಾಪಂ ಜಹ್ಯಾದಸಂಶಯಂ।
ಇತಿಹಾಸಮಿಮಂ ಶ್ರುತ್ವಾ ಪುರುಷೋಽಪಿ ಸುದಾರುಣಃ॥ 1-62-21 (2465) 
ಮುಚ್ಯತೇ ಸರ್ವಪಾಪೇಭ್ಯೋ ರಾಹುಣಾ ಚಂದ್ರಮಾ ಯಥಾ।
ಜಯೋ ನಾಮೇತಿಹಾಸೋಽಯಂ ಶ್ರೋತವ್ಯೋ ವಿಜಿಗೀಷುಣಾ॥ 1-62-22 (2466) 
ಮಹೀಂ ವಿಜಯತೇ ರಾಜಾ ಶತ್ರೂಂಶ್ಚಾಪಿ ಪರಾಜಯೇತ್।
ಇದಂ ಪುಂಸವನಂ ಶ್ರೇಷ್ಠಮಿದಂ ಸ್ವಸ್ತ್ಯಯನಂ ಮಹತ್॥ 1-62-23 (2467) 
ಮಹಿಷೀಯುವರಾಜಾಭ್ಯಾಂ ಶ್ರೋತವ್ಯಂ ಬಹುಶಸ್ತಥಾ।
ವೀರಂ ಜನಯತೇ ಪುತ್ರಂ ಕನ್ಯಾಂ ವಾ ರಾಜ್ಯಭಾಗಿನೀಂ॥ 1-62-24 (2468) 
ಧರ್ಮಶಾಸ್ತ್ರಮಿದಂ ಪುಣ್ಯಮರ್ಥಶಾಸ್ತ್ರಮಿದಂ ಪರಂ।
ಮೋಕ್ಷಶಾಸ್ತ್ರಮಿದಂ ಪ್ರೋಕ್ತಂ ವ್ಯಾಸೇನಾಮಿತಬುದ್ಧಿನಾ॥ 1-62-25 (2469) 
`ಧರ್ಮೇ ಚಾರ್ಥೇ ಚ ಕಾಮೇ ಚ ಮೋಕ್ಷೇ ಚ ಭರತರ್ಷಭ।
ಯದಿಹಾಸ್ತಿ ತದನ್ಯತ್ರ ಯನ್ನೇಹಾಸ್ತಿ ನ ಕುತ್ರಚಿತ್। 
ಇದಂ ಹಿ ಬ್ರಾಹ್ಮಣೈರ್ಲೋಕೇ ಆಖ್ಯಾತಂ ಬ್ರಾಹ್ಮಣೇಷ್ವಿಹ'॥  1-62-26 (2470) 
ಸಂಪ್ರತ್ಯಾಚಕ್ಷತೇ ಚೇದಂ ತಥಾ ಶ್ರೋಷ್ಯಂತಿ ಚಾಪರೇ।
ಪುತ್ರಾಃ ಶುಶ್ರೂಷವಃ ಸಂತಿ ಪ್ರೇಷ್ಯಾಶ್ಚ ಪ್ರಿಯಕಾರಿಣಃ॥ 1-62-27 (2471) 
ಭರತಾನಾಂ ಮಹಜ್ಜನ್ಮ ಶೃಣ್ವತಾಮನಸೂಯತಾಂ।
ನಾಸ್ತಿ ವ್ಯಾಧಿಭಯಂ ತೇಷಾಂ ಪರಲೋಕಭಯಂ ಕುತಃ॥ 1-62-28 (2472) 
ಶರೀರೇಣ ಕೃತಂ ಪಾಪಂ ವಾಚಾ ಚ ಮನಸೈವ ಚ।
ಸರ್ವಂ ಸಂತ್ಯಜತಿ ಕ್ಷಿಪ್ರಂ ಯ ಇದಂ ಶೃಣುಯಾನ್ನರಃ॥ 1-62-29 (2473) 
ಧನ್ಯಂ ಯಶಸ್ಯಮಾಯುಷ್ಯಂ ಪುಣ್ಯಂ ಸ್ವರ್ಗ್ಯಂ ತಥೈವ ಚ।
ಕೃಷ್ಣದ್ವೈಪಾಯನೇನೇದಂ ಕೃತಂ ಪುಣ್ಯಚಿಕೀರ್ಷುಣಾ॥ 1-62-30 (2474) 
ಕೀರ್ತಿಂ ಪ್ರಥಯತಾ ಲೋಕೇ ಪಾಂಡವಾನಾಂ ಮಹಾತ್ಮನಾಂ।
ಅನ್ಯೇಷಾಂ ಕ್ಷತ್ರಿಯಾಣಾಂ ಚ ಭೂರಿದ್ರವಿಣತೇಜಸಾಂ॥ 1-62-31 (2475) 
ಸರ್ವವಿದ್ಯಾವದಾತಾನಾಂ ಲೋಕೇ ಪ್ರಥಿತಕರ್ಮಣಾಂ।
ಯ ಇದಂ ಮಾನವೋ ಲೋಕೇ ಪುಣ್ಯಾರ್ಥೇ ಬ್ರಾಹ್ಮಣಾಂಛುಚೀನ್॥ 1-62-32 (2476) 
ಶ್ರಾವಯೇತ ಮಹಾಪುಣ್ಯಂ ತಸ್ಯ ಧರ್ಮಃ ಸನಾತನಃ।
ಕುರೂಣಾಂ ಪ್ರಥಿತಂ ವಂಶಂ ಕೀರ್ತಯನ್ಸತತಂ ಶುಚಿಃ॥ 1-62-33 (2477) 
ವಂಶಮಾಪ್ನೋತಿ ವಿಪುಲಂ ಲೋಕೇ ಪೂಜ್ಯತಮೋ ಭವೇತ್।
ಯೋಽಧೀತೇ ಭಾರತಂ ಪುಂಯಂ ಬ್ರಾಹ್ಮಣೋ ನಿಯತವ್ರತಃ॥ 1-62-34 (2478) 
ಚತುರೋ ವಾರ್ಷಿಕಾನ್ಮಾಸಾನ್ಸರ್ವಪಾಪೈಃ ಪ್ರಮುಚ್ಯತೇ।
ವಿಜ್ಞೇಯಃ ಸ ಚ ವೇದಾನಾಂ ಪಾರಗೋ ಭಾರತಂ ಪಠನ್॥ 1-62-35 (2479) 
ದೇವಾ ರಾಜರ್ಷಯೋ ಹ್ಯತ್ರ ಪುಣ್ಯಾ ಬ್ರಹ್ಮರ್ಷಯಸ್ತಥಾ।
ಕೀರ್ತ್ಯಂತೇ ಧೂತಪಾಪ್ಮಾನಃ ಕೀರ್ತ್ಯತೇ ಕೇಶವಸ್ತಥಾ॥ 1-62-36 (2480) 
ಭಗವಾಂಶ್ಚಾಪಿ ದೇವೇಶೋ ಯತ್ರ ದೇವೀ ಚ ಕೀರ್ತ್ಯತೇ।
ಅನೇಕಜನನೋ ಯತ್ರ ಕಾರ್ತಿಕೇಯಸ್ಯ ಸಂಭವಃ॥ 1-62-37 (2481) 
ಬ್ರಾಹ್ಮಣಾನಾಂ ಗವಾಂ ಚೈವ ಮಾಹಾತ್ಂಯಂ ಯತ್ರ ಕೀರ್ತ್ಯತೇ।
ಸರ್ವಶ್ರುತಿಸಮೂಹೋಽಯಂ ಶ್ರೋತವ್ಯೋ ಧರ್ಮಬುದ್ಧಿಭಿಃ॥ 1-62-38 (2482) 
ಯ ಇದಂ ಶ್ರಾವಯೇದ್ವಿದ್ವಾನ್ಬ್ರಾಹ್ಮಣಾನಿಹ ಪರ್ವಸು।
ಧೂತಪಾಪ್ಮಾ ಜಿತಸ್ವರ್ಗೋ ಬ್ರಹ್ಮ ಗಚ್ಛತಿ ಶಾಶ್ವತಂ॥ 1-62-39 (2483) 
ಶ್ರಾವಯೇದ್ಬ್ರಾಹ್ಮಣಾಞ್ಶ್ರಾದ್ಧೇ ಯಶ್ಚೇಮಂ ಪಾದಮಂತತಃ।
ಅಕ್ಷಯ್ಯಂ ತಸ್ಯ ತಚ್ಛ್ರಾದ್ಧಮುಪಾವರ್ತೇತ್ಪಿತೄನಿಹ॥ 1-62-40 (2484) 
ಅಹ್ನಾ ಯದೇನಃ ಕ್ರಿಯತೇ ಇಂದ್ರಿಯೈರ್ಮನಸಾಽಪಿ ವಾ।
ಜ್ಞಾನಾದಜ್ಞಾನತೋ ವಾಪಿ ಪ್ರಕರೋತಿ ನರಶ್ಚ ಯತ್॥ 1-62-41 (2485) 
ತನ್ಮಹಾಭಾರತಾಖ್ಯಾನಂ ಶ್ರುತ್ವೈವ ಪ್ರವಿಲೀಯತೇ।
ಭರತಾನಾಂ ಮಹಜ್ಜನ್ಮ ಮಹಾಭಾರತಮುಚ್ಯತೇ॥ 1-62-42 (2486) 
ನಿರುಕ್ತಮಸ್ಯ ಯೋ ವೇದ ಸರ್ವಪಾಪೈಃ ಪ್ರಮುಚ್ಯತೇ।
ಭರತಾನಾಂ ಮಹಜ್ಜನ್ಮ ಮಹಾಭಾರತಮುಚ್ಯತೇ॥ 1-62-43 (2487) 
ಮಹತೋ ಹ್ಯೇನಸೋ ಮರ್ತ್ಯಾನ್ಮೋಚಯೇದನುಕೀರ್ತಿತಃ।
ತ್ರಿಭಿರ್ವರ್ಷೈರ್ಮಹಾಭಾಗಃ ಕೃಷ್ಣದ್ವೈಪಾಯನೋಽಬ್ರವೀತ್॥ 1-62-44 (2488) 
ನಿತ್ಯೋತ್ಥಿತಃ ಶುಚಿಃ ಶಕ್ತೋ ಮಹಾಭಾರತಮಾದಿತಃ।
ತಪೋನಿಯಮಮಾಸ್ಥಾಯ ಕೃತಮೇತನ್ಮಹರ್ಷಿಣಾ॥ 1-62-45 (2489) 
ತಸ್ಮಾನ್ನಿಯಮಸಂಯುಕ್ತೈಃ ಶ್ರೋತವ್ಯಂ ಬ್ರಾಹ್ಮಣೈರಿದಂ।
ಕೃಷ್ಣಪ್ರೋಕ್ತಾಮಿಮಾಂ ಪುಣ್ಯಾಂ ಭಾರತೀಮುತ್ತಮಾಂ ಕಥಾಂ॥ 1-62-46 (2490) 
ಶ್ರಾವಯಿಷ್ಯಂತಿ ಯೇ ವಿಪ್ರಾ ಯೇ ಚ ಶ್ರೋಷ್ಯಂತಿ ಮಾನವಾಃ।
ಸರ್ವಥಾ ವರ್ತಮಾನಾ ವೈ ನ ತೇ ಶೋಚ್ಯಾಃ ಕೃತಾಕೃತೈಃ॥ 1-62-47 (2491) 
ನರೇಣ ಧರ್ಮಕಾಮೇನ ಸರ್ವಃ ಶ್ರೋತವ್ಯ ಇತ್ಯಪಿ।
ನಿಖಿಲೇನೇತಿಹಾಸೋಽಯಂ ತತಃ ಸಿದ್ಧಿಮವಾಪ್ನುಯಾತ್॥ 1-62-48 (2492) 
ನ ತಾಂ ಸ್ವರ್ಗಗತಿಂ ಪ್ರಾಪ್ಯ ತುಷ್ಟಿಂ ಪ್ರಾಪ್ನೋತಿ ಮಾನವಃ।
ಯಾಂ ಶ್ರುತ್ವೈವಂ ಮಹಾಪುಣ್ಯಮಿತಿಹಾಸಮುಪಾಶ್ನುತೇ॥ 1-62-49 (2493) 
ಶೃಣ್ವಞ್ಶ್ರಾದ್ಧಃ ಪುಣ್ಯಶೀಲಃ ಶ್ರಾವಯಂಶ್ಚೇದಮದ್ಭುತಂ।
ನರಃ ಫಲಮವಾಪ್ನೋತಿ ರಾಜಸೂಯಾಶ್ವಮೇಧಯೋಃ॥ 1-62-50 (2494) 
ಯಥಾ ಸಮುದ್ರೋ ಭಗವಾನ್ಯಥಾ ಮೇರುರ್ಮಹಾಗಿರಿಃ।
ಉಭೌ ಖ್ಯಾತೌ ರತ್ನನಿಧೀ ತಥಾ ಭಾರತಮುಚ್ಯತೇ॥ 1-62-51 (2495) 
ಇದಂ ಹಿ ವೇದೈಃ ಸಮಿತಂ ಪವಿತ್ರಮಷಿ ಚೋತ್ತಮಂ।
ಶ್ರಾವ್ಯಂ ಶ್ರುತಿಸುಖಂ ಚೈವ ಪಾವನಂ ಶೀಲವರ್ಧನಂ॥ 1-62-52 (2496) 
ಯ ಇದಂ ಭಾರತಂ ರಾಜನ್ವಾಚಕಾಯ ಪ್ರಯಚ್ಛತಿ।
ತೇನ ಸರ್ವಾ ಮಹೀ ದತ್ತಾ ಭವೇತ್ಸಾಗರಮೇಖಲಾ॥ 1-62-53 (2497) 
ಪಾರಿಕ್ಷಿತ ಕಥಾಂ ದಿವ್ಯಾಂ ಪುಣ್ಯಾಯ ವಿಜಯಾಯ ಚ।
ಕಥ್ಯಮಾನಾಂ ಮಯಾ ಕೃತ್ಸ್ನಾಂ ಶೃಣು ಹರ್ಷಕರೀಮಿಮಾಂ॥ 1-62-54 (2498) 
ತ್ರಿಭಿರ್ವರ್ಷೈಃ ಸದೋತ್ಥಾಯೀ ಕೃಷ್ಣದ್ವೈಪಾಯನೋ ಮುನಿಃ।
ಮಹಾಭಾರತಮಾಖ್ಯಾನಂ ಕೃತವಾನಿದಮದ್ಭುತಂ॥ 1-62-55 (2499) 
ಶೃಣು ಕೀರ್ತಯತಸ್ತನ್ಮ ಇತಿಹಾಸಂ ಪುರಾತನಂ॥ ॥  1-62-56 (2500) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಅಂಶಾವತರಣಪರ್ವಣಿ ದ್ವಿಷಷ್ಟಿತಮೋಽಧ್ಯಾಯಃ॥ 62 ॥

Mahabharata - Adi Parva - Chapter Footnotes

1-62-4 ಅವಧ್ಯಾನ್ ಭೀಷ್ಮದ್ರೋಣಾದೀನ್॥ 1-62-6 ಕ್ರೋಧಂ ಧೃತವಾನ್ ನಿರುದ್ಧವಾನ್॥ 1-62-10 ಅಸ್ಯನ್ ಶರಾನ್ ಕ್ಷಿಪನ್ ಸ ಕಥಂ ಕ್ಲೇಶಂ ಸೋಢವಾನಿತ್ಯನುಷಜ್ಜ್ಯತೇ॥ 1-62-18 ಋಷಿಭಿರ್ಮಂತ್ರೈಸ್ತದ್ದ್ರಷ್ಟೃಭಿರ್ವಾ ಸಂಸ್ತುತಂ ಸಮಂ ಸ್ತುತಂ ವಾ॥ 1-62-19 ಪರಿನೈಷ್ಠಿಕೀ ಪರಿನಿಷ್ಠಾ ಮೋಕ್ಷಸ್ತದುಚಿತಾ॥ 1-62-20 ಅನಾಸ್ತಿಕಾನ್ ನಾಸ್ತಿಕಾ ನ ಭವಂತೀತ್ಯನಾಸ್ತಿಕಾಸ್ತಾನ್॥ 1-62-23 ಪುಂಸವನಂ ಪುಮಾಂಸಃ ಸೂಯಂತೇಽಸ್ಮಿನ್ ಶ್ರುತೇ॥ 1-62-24 ಮಹಿಷೀ ಪಟ್ಟರಾಜ್ಞೀ॥ 1-62-47 ಸರ್ವಥಾ ಸಾಧುನಾಽಸಾಧುನಾ ವಾ ವರ್ತ್ಮನಾ ವರ್ತಮಾನಾ ಅಪಿ ಕೃತಾಕೃತೈಃ ಕ್ರಮೇಣ ಪಾಪಪುಣ್ಯೈಸ್ತೇ ನ ಶೋಚ್ಯಾಃ। ಏತಚ್ಛ್ರವಣಾದೇವ ಸರ್ವಪ್ರತ್ಯವಾಯಪರಿಹಾರೋ ಭವತೀತಿ ಭಾವಃ॥ 1-62-49 ಸ್ವರ್ಗಾದಪ್ಯೇತಚ್ಛ್ರವಣಂ ಸುಖಕರಂ ಮುಕ್ತಿಹೇತುತ್ವಾದಿತಿ ಭಾವಃ॥ 1-62-50 ಶ್ರಾದ್ಧಃ ಶ್ರದ್ಧಾವಾನ್॥ 1-62-52 ಶ್ರಾವ್ಯಮರ್ಥತೋ ರಂಯಂ॥ 1-62-55 ಸದೋತ್ಥಾಯೀ ಸದೋದ್ಯುಕ್ತಃ॥ ದ್ವಿಷಷ್ಟಿತಮೋಽಧ್ಯಾಯಃ॥ 62 ॥



ಆದಿಪರ್ವ - ಅಧ್ಯಾಯ 063

॥ ಶ್ರೀಃ ॥

1.63. ಅಧ್ಯಾಯಃ 063 

Mahabharata - Adi Parva - Chapter Topics

ಪೂರುವಂಶಕಥನಂ॥ 1 ॥

Mahabharata - Adi Parva - Chapter Text

1-63-0 (2501) 
ವೈಶಂಪಾಯನ ಉವಾಚ। 1-63-0x (300) 
ಪೂರೋರ್ವಂಶಮಹಂ ಧನ್ಯಂ ರಾಜ್ಞಾಮಮಿತತೇಜಸಾಂ।
ಪ್ರವಕ್ಷ್ಯಾಮಿ ಪಿತೄಣಾಂ ತೇ ತೇಷಾಂ ನಾಮಾನಿ ಮೇ ಶೃಮು॥ 1-63-1 (2502) 
ಅವ್ಯಕ್ತಪ್ರಭವೋ ಬ್ರಹ್ಮಾ ಶಾಶ್ವತೋ ನಿತ್ಯ ಅವ್ಯಯಃ।
ತಸ್ಮಾನ್ಮರೀಚಿಃ ಸಂಜಜ್ಞೇ ದಕ್ಷಶ್ಚೈವ ಪ್ರಜಾಪತಿಃ॥ 1-63-2 (2503) 
ಅಂಗುಷ್ಠಾದ್ದಕ್ಷಮಸೃಜಚ್ಚಕ್ಷುರ್ಭ್ಯಾಂ ಚ ಮರೀಚಿನಂ।
ಮರೀಚೇಃ ಕಶ್ಯಪಃ ಪುತ್ರೋ ದಕ್ಷಸ್ಯ ದುಹಿತಾಽಽದಿತಿಃ॥ 1-63-3 (2504) 
ಅದಿತ್ಯಾಂ ಕಶ್ಯಪಾದ್ವಿವಸ್ಥಾನ್।
ವಿವಸ್ವತೋ ಮನುರ್ಮನೋರಿಲಾ॥ 1-63-4 (2505) 
ಇಲಾಯಾಃ ಪುರೂರವಾಃ।
ಪುರೂರವಸ ಆಯುಃ। 
ಆಯುಷೋ ನಹುಷಃ।
ನಹುಷಸ್ಯ ಯಯಾತಿಃ॥  1-63-5 (2506) 
ಯಯಾತೇರ್ದ್ವೇ ಭಾರ್ಯೇ ಬಭೂವತುಃ।
ಉಶನಸೋ ದುಹಿತಾ ದೇವಯಾನೀ ವೃಷಪರ್ವಣಶ್ಚ ದುಹಿತಾ ಶರ್ಮಿಷ್ಠಾ ನಾಮ॥ 1-63-6 (2507) 
ತತ್ರಾನುವಂಶೋ ಭವತಿ।
ಯದುಂ ಚ ತುರ್ವಸುಂ ಚೈವ ದೇವಯಾನೀ ವ್ಯಜಾಯತ। 
ದ್ರುಹ್ಯಂ ಚಾನುಂ ಚ ಪೂರುಂ ಚ ಶರ್ಮಿಷ್ಠಾ ವಾರ್ಷಪರ್ವಣೀ॥  1-63-7 (2508) 
ತತ್ರ ಯದೋರ್ಯಾದವಾಃ।
ಪೂರೋಃ ಪೌರವಾಃ। 
ಪೂರೋರ್ಭಾರ್ಯಾ ಕೌಸಲ್ಯಾ ಬಭೂವ।
ತಸ್ಯಾಮಸ್ಯ ಜಜ್ಞೇ ಜನಮೇಜಯಃ॥  1-63-8 (2509) 
ಸ ತ್ರೀನ್ಹಯಮೇಧಾನಾಜಹಾರ।
ವಿಶ್ವಜಿತಾ ಚೇಷ್ಟ್ವಾ ವನಂ ಪ್ರವಿವೇಶ॥ 1-63-9 (2510) 
ಜನಮೇಜಯಸ್ತು ಸುನಂದಾಂ ನಾಮೋಪಯೇಮೇ ಮಾಗಧೀಂ।
ತಸ್ಯಾಮಸ್ಯ ಜಜ್ಞೇ ಪ್ರಾಚೀನ್ವಾನ್॥ 1-63-10 (2511) 
ಯಃ ಪ್ರಾಚೀಂ ದಿಶಂ ಜಿಗಾಯ।
ಯಾವತ್ಸೂರ್ಯಾದಯಾತ್ ತತ್ತಸ್ಯ ಪ್ರಾಚೀನತ್ವಂ॥ 1-63-11 (2512) 
ಪ್ರಾಚೀನ್ವಾಂಸ್ತು ಖಲ್ವಾಶ್ಮಕೀಮುಪಯೇಮೇ ಯಾದವೀಂ।
ತಸ್ಯಾಮಸ್ಯ ಜಜ್ಞೇ ಶಸ್ಯಾತಿಃ॥ 1-63-12 (2513) 
ಶಯ್ಯಾತಿಸ್ತು ತ್ರಿಶಂಕೋರ್ದುಹಿತರಂ ವರಾಂಗೀಂ ನಾಮೋಪಯೇಮೇ ತಸ್ಯಾಮಸ್ಯ ಜಜ್ಞೇಽಹಂಯಾತಿಃ॥  1-63-13 (2514) 
ಅಹಂಯಾತಿಸ್ತು ಖಲು ಕೃತವೀರ್ಯದುಹಿತರಂ ಭಾನುಮತೀಂ ನಾಮೋಪಯೇಮೇ।
ತಸ್ಯಾಮಸ್ಯ ಜಜ್ಞೇ ಸಾರ್ವಭೌಮಃ॥ 1-63-14 (2515) 
ಸಾರ್ವಭೌಮಸ್ತು ಖಲು ಜಿತ್ವಾಽಽಜಹಾರ ಕೈಕಯೀಂ ಸುಂದರಾಂ ನಾಮ ತಾಮುಪಯೇಮೇ।
ತಸ್ಯಾಮಸ್ಯ ಜಜ್ಞೇ ಜಯತ್ಸೇನಃ॥ 1-63-15 (2516) 
ಜಯತ್ಸೇನಸ್ತು ಖಲು ವೈದರ್ಭೀಮುಪಯೇಮೇ ಸುಶ್ರವಾಂ ನಾಮ।
ತಸ್ಯಾಮಸ್ಯ ಜಜ್ಞೇಽಪರಾಚೀನಃ॥ 1-63-16 (2517) 
ಅಪರಾಚೀನಸ್ತು ಖಲು ವೈದರ್ಭೀಮಪರಾಮುಪಯೇಮೇ ಮರ್ಯಾದಾಂ ನಾಮ।
ತಸ್ಯಾಮಸ್ಯ ಜಜ್ಞೇಽರಿಹಃ॥ 1-63-17 (2518) 
ಅರಿಹಃ ಖಲ್ವಾಂಗೀಮುಪೇಯೇಮೇ।
ತಸ್ಯಾಮಸ್ಯ ಜಜ್ಞೇ ಮಹಾಭೌಮಃ॥ 1-63-18 (2519) 
ಮಹಾಭೌಮಸ್ತು ಖಲು ಪ್ರಸೇನಜಿದ್ದುಹಿತರಮುಪಯೇಮೇ ಸುಯಜ್ಞಾಂ ನಾಮ।
ತಸ್ಯಾಮಸ್ಯ ಜಜ್ಞೇ ಅಯುತಾನಾಯೀ॥ 1-63-19 (2520) 
ಯಃ ಪುರುಷಮೇಧೇ ಪುರುಷಾಣಾಮಯುತಮಾನಯತ್ತತ್ತಸ್ಯಾಯುತಾನಾಯಿತ್ವಂ॥  1-63-20 (2521) 
ಅಯುತಾನಾಯೀ ತು ಖಲು ಪೃಥುಶ್ರವಸೋ ದುಹಿತರಮುಪಯೇಮೇ ಭಾಸಾಂ ನಾಮ।
ತಸ್ಯಾಮಸ್ಯ ಜಜ್ಞೇಽಕ್ರೋಧನಃ॥ 1-63-21 (2522) 
ಅಕ್ರೋಧನಸ್ತು ಖಲು ಕಾಲಿಂಗೀಂ ಕಂಡೂಂ ನಾಮೋಪಯೇಮೇ।
ತಸ್ಯಾಮಸ್ಯ ಜಜ್ಞೇ ದೇವಾತಿಥಿಃ॥ 1-63-22 (2523) 
ದೇವಾತಿಥಿಸ್ತು ಖಲು ವೈದರ್ಭೀಮುಪಯೇಮೇ ಮರ್ಯಾದಾಂ ನಾಮ ತಸ್ಯಾಮಸ್ಯ ಜಜ್ಞೇ ಋಚಃ॥  1-63-23 (2524) 
ಋಚಸ್ತು ಖಲು ವಾಮದೇವ್ಯಾಮಂಗರಾಜಕನ್ಯಾಯಾಮೃಕ್ಷಂ ಪುತ್ರಮಜೀಜನತ್॥  1-63-24 (2525) 
ಋಕ್ಷಸ್ತು ಖಲು ತಕ್ಷಕದುಹಿತರಂ ಜ್ವಲಂತೀಂ ನಾಮೋಪಯೇಮೇ।
ತಸ್ಯಾಮಂತ್ಯನಾರಮುತ್ಪಾದಯಾಮಾಸ॥ 1-63-25 (2526) 
ಅಂತ್ಯನಾರಸ್ತು ಖಲು ಸರಸ್ವತ್ಯಾಂ ದ್ವಾದಶವಾರ್ಷಿಕಂ ಸತ್ರಮಾಜಹಾರ।
ತಮುದವಸಾನೇ ಸರಸ್ವತ್ಯಭಿಗಂಯ ಭರ್ತಾರಂ ವರಯಾಮಾಸ॥ 1-63-26 (2527) 
ತಸ್ಯಾಂ ಪುತ್ರಂ ಜನಯಾಮಾಸ ತ್ರಸ್ನುಂ ನಾಮ।
ಅತ್ರಾನುವಂಶೋ ಭವತಿ॥ 1-63-27 (2528) 
ತ್ರಸ್ನುಂ ಸರಸ್ವತೀ ಪುತ್ರಮಂತ್ಯನಾರಾದಜೀಜನತ್।
ಇಲಿಲಂ ಜನಯಾಮಾಸ ಕಾಲಿಂದ್ಯಾಂತ್ರಸ್ನುರಾತ್ಮಜಂ॥ 1-63-28 (2529) 
ಇಲಿಲಸ್ತು ರಥಂತರ್ಯಾಂ ದುಷ್ಯಂತಾದೀನ್ಪಂಚ ಪುತ್ರಾನಜೀಜನತ್॥  1-63-29 (2530) 
ದುಷ್ಯಂತಸ್ತು ಲಾಕ್ಷೀಂ ನಾಮ ಭಾಗೀರಥೀಮುಪಯೇಮೇ ತಸ್ಯಾಮಸ್ಯ ಜಜ್ಞೇ ಜನಮೇಜಯಃ॥  1-63-30 (2531) 
ಸಏವ ದುಷ್ಯಂತೋ ವಿಶ್ವಾಮಿತ್ರದುಹಿತರಂ ಶಕುಂತಲಾಂ ನಾಮೋಪಯೇಮೇ।
ತಸ್ಯಾಮಸ್ಯ ಜಜ್ಞೇ ಭರತಃ॥ 1-63-31 (2532) 
ತತ್ರೇಮೌ ಶ್ಲೋಕೌ ಭವತಃ।
ಮಾತಾ ಭಸ್ತ್ರಾ ಪಿತುಃ ಪುತ್ರೋ ಯಸ್ಮಾಜ್ಜಾತಃ ಸ ಏವ ಸಃ। 
ಭರಸ್ವ ಪುತ್ರಂ ದೌಷ್ಯಂತಿಂ ಸತ್ಯಮಾಹ ಶಕುಂತಲಾ॥  1-63-32 (2533) 
ರೇತೋಧಾಃ ಪುತ್ರ ಉನ್ನಯತಿ ನರದೇವ ಯಮಕ್ಷಯಾತ್।
ತ್ವಂ ಚಾಸ್ಯ ಧಾತಾ ಗರ್ಭಸ್ಯ ಸತ್ಯಮಾಹ ಶಕುಂತಲಾ॥ 1-63-33 (2534) 
ತತೋಽಸ್ಯ ಭರತತ್ವಂ।
ಭರತಸ್ತು ಖಲು ಕಾಶೇಯೀಂ ಸಾರ್ವಸೇನೀಮುಪಯೇಮೇ ಸುನಂದಾಂ ನಾಮ। 
ತಸ್ಯಾಮಸ್ಯ ಜಜ್ಞೇ ಭುಮನ್ಯುಃ॥  1-63-34 (2535) 
ಭುಮನ್ಯುಸ್ತು ಖಲು ದಾಶಾರ್ಹೀಮುಪಯೇಮೇ ಸುವರ್ಣಾಂ ನಾಮ।
ತಸ್ಯಾಮಸ್ಯ ಜಜ್ಞೇ ಸುಹೋತ್ರಃ॥ 1-63-35 (2536) 
ಸುಹೋತ್ರಸ್ತು ಖಲ್ವೈಕ್ಷ್ವಾಕೀಮುಪಯೇಮೇ ಜಯಂತೀಂ ನಾಮ।
ತಸ್ಯಾಮಸ್ಯ ಜಜ್ಞೇ ಹಸ್ತೀ। 
ಯ ಇದಂ ಪುರಂ ನಿರ್ಮಾಪಯಾಮಾಸ॥  1-63-36 (2537) 
ತಸ್ಮಾದ್ಧಾಸ್ತಿನಪುರತ್ವಂ।
ಹಸ್ತೀ ಖಲು ತ್ರೈಗರ್ತೀಮುಪಯೇಮೇ ಯಶೋದಾಂ ನಾಮ ತಸ್ಯಾಮಸ್ಯ ಜಜ್ಞೇ ವಿಕುಂಜತಃ॥ 1-63-37 (2538) 
ವಿಕುಂಜನಸ್ತು ಖಲು ದಾಶಾರ್ಹೀಮುಪಯೇಮೇ ಸುಂದರಾಂ ನಾಮ।
ತಸ್ಯಾಮಸ್ಯ ಜಜ್ಞೇಽಜಮೀಢಃ॥ 1-63-38 (2539) 
ಅಜಮೀಢಸ್ಯ ತು ಚತುರ್ವಿಂಶತಿಪುತ್ರಶತಂ ಬಭೂವ।
ಕೈಕಯ್ಯಾಂ ನಾಗಾಯಾಂ ಗಾಂಧಾರ್ಯಾಂ ವಿಮಲಾಯಾಮೃಕ್ಷಾಯಾಮಿತಿ॥ 1-63-39 (2540) 
ಪೃಥಗ್ವಂಶಕರ್ತಾರೋ ನೃಪತಯಃ।
ತತ್ರ ಅಜಮೀಢಾದೃಕ್ಷಾಯಾಂ ಸಂವರಣೋ ಜಜ್ಞೇ ಸ ವಂಶಕರಃ॥ 1-63-40 (2541) 
ಸವರಣಸ್ತು ವೈವಸ್ವತೀಂ ತಪತೀಂ ನಾಮೋಪಯೇಮೇ।
ತಸ್ಯಾಮಸ್ಯ ಜಜ್ಞೇ ಕುರುಃ॥ 1-63-41 (2542) 
ಕುರುಸ್ತು ಖಲು ದಾಶಾರ್ಹೀಮುಪಯೇಮೇ ಶುಭಾಂಗೀಂ ನಾಮ।
ತಸ್ಯಾಮಸ್ಯ ಜಜ್ಞೇ ವಿದೂರಥಃ॥ 1-63-42 (2543) 
ವಿದೂರಥಸ್ತು ಖಲು ಮಾಗಧೀಮುಪಯೇಮೇ ಸಂಪ್ರಿಯಾಂ ನಾಮ।
ತಸ್ಯಾಮಸ್ಯ ಜಜ್ಞೇಽನಶ್ವಾನ್॥ 1-63-43 (2544) 
ಅನಶ್ವಾಂಸ್ತು ಖಲು ಮಾಗಧೀಮುಪಯೇಮೇಽಮೃತಾಂ ನಾಮ।
ತಸ್ಯಾಮಸ್ಯ ಜಜ್ಞೇ ಪರಿಕ್ಷಿತ್॥ 1-63-44 (2545) 
ಪರಿಕ್ಷಿತ್ಖಲು ಬಾಹುಕಾಮುಪಯೇಮೇ ಸುವೇಷಾಂ ನಾಮ।
ತಸ್ಯಾಮಸ್ಯ ಜಜ್ಞೇ ಭೀಮಸೇನಃ॥ 1-63-45 (2546) 
ಭೀಮಸೇನಸ್ತು ಖಲು ಕೈಕಯೀಮುಪಯೇಮೇ ಸುಕುಮಾರೀಂ ನಾಮ।
ತಸ್ಯಾಮಸ್ಯ ಜಜ್ಞೇ ಪರಿಶ್ರವಾಃ॥ 1-63-46 (2547) 
ಯಮಾಹುಃ ಪ್ರತೀಪ ಇತಿ।
ಪ್ರತೀಪಸ್ತು ಖಲು ಶೈಬ್ಯಾಮುಪಯೇಮೇ ಸುನಂದೀಂ ನಾಮ। 
ತಸ್ಯಾಂ ತ್ರೀನ್ಪುತ್ರಾನುತ್ಪಾದಯಾಮಾಸ ದೇವಾಪಿಂ ಶಂತನುಂ ಬಾಹ್ಲೀಕಂ ಚೇತಿ॥  1-63-47 (2548) 
ದೇವಾಪಿಸ್ತು ಖಲು ಬಾಲ ಏವಾರಣ್ಯಂ ಪ್ರವಿವೇಶ।
ಶಂತನುಸ್ತು ಮಹೀಪಾಲೋಽಭವತ್॥ 1-63-48 (2549) 
ತತ್ರ ಶ್ಲೋಕೋ ಭವತಿ।
ಯಂ ಯಂ ಕರಾಭ್ಯಾಂ ಸ್ಪೃಶತಿ ಜೀರ್ಣಂ ಸ ಸುಖಮಶ್ನುತೇ। 
ಪುನರ್ಯುವಾ ಚ ಭವತಿ ತಸ್ಮಾತ್ತಂ ಶಂತನುಂ ವಿದುಃ॥  1-63-49 (2550) 
ತದಸ್ಯ ಶಂತನುತ್ವಂ।
ಶಂತನುಸ್ತು ಖಲು ಗಂಗಾಂ ಭಾಗೀರಥೀಮುಪಯೇಮೇ ತಸ್ಯಾಮಸ್ಯ ಜಜ್ಞೇ ದೇವವ್ರತಃ। 
ಯಮಾಹುರ್ಭೀಷ್ಮ ಇತಿ॥  1-63-50 (2551) 
ಭೀಷ್ಮಸ್ತು ಖಲು ಪಿತುಃ ಪ್ರಿಯಚಿಕೀರ್ಷಯಾ ಸತ್ಯವತೀಮಾನಯಾಮಾಸ ಮಾತರಂ।
ಯಾಮಾಹುಃ ಕಾಲೀತಿ॥ 1-63-51 (2552) 
ತಸ್ಯಾಂ ಪೂರ್ವಂ ಪುರಾಶರಾತ್ಕನ್ಯಾಗರ್ಭೋ ದ್ವೈಪಾಯನಃ।
ತಸ್ಯಾಮೇವ ಶಂತನೋರ್ದ್ವೌ ಪುತ್ರೌ ಬಭೂವತುಃ ಚಿತ್ರಾಂಗದೋ ವಿಚಿತ್ರವೀರ್ಯಶ್ಚ॥ 1-63-52 (2553) 
ಚಿತ್ರಾಂಗದಸ್ತು ಪ್ರಾಪ್ತರಾಜ್ಯ ಏವ ಗಂಧರ್ವೇಣ ನಿಹೃತಃ।
ತತೋ ವಿಚಿತ್ರವೀರ್ಯೋ ರಾಜಾ ಬಭೂವ॥ 1-63-53 (2554) 
ವಿಚಿತ್ರವೀರ್ಯಸ್ತು ಖಲುಕಾಶಿರಾಜಸ್ಯ ಸುತೇ ಅಂಬಿಕಾಂಬಾಲಿಕೇ ಉದವಹತ್।
ವಿಚಿತ್ರವೀರ್ಯೋಽನುತ್ಪನ್ನಾಪತ್ಯ ಏವ ವಿದೇಹತ್ವಂ ಪ್ರಾಪ್ತಃ॥ 1-63-54 (2555) 
ತತಃ ಸತ್ಯವತೀ ಚಿಂತಯಾಮಾಸ ಕಥಂ ನು ಖಲು ಶಂತನೋಃ ಪಿಂಡವಿಚ್ಛೇದೋ ನ ಸ್ಯಾದಿತಿ॥  1-63-55 (2556) 
ಸಾಥ ದ್ವೈಪಾಯನಂ ಚಿಂತಯಾಮಾಸ ಸೋಽಗ್ರತಃ ಸ್ಥಿತಃ ಕಿಂ ಕರವಾಣೀತಿ।
ತಂ ಸತ್ಯವತ್ಯುವಾಚ ಭ್ರಾತಾ ತೇಽನಪತ್ಯ ಏವ ಸ್ವರ್ಗತಃ ತಸ್ಯಾರ್ಥೇಽಪತ್ಯಮುತ್ಪಾದಯೇತಿ॥ 1-63-56 (2557) 
ಸ ಪರಮಿತ್ಯುವಾಚ ಸ ತತ್ರ ತ್ರೀನ್ಪುತ್ರಾನುತ್ಪಾದಯಾಮಾಸ ಧೃತರಾಷ್ಟ್ರಂ ಪಾಂಡುಂ ವಿದುರಂ ಚೇತಿ॥  1-63-57 (2558) 
ಧೃತರಾಷ್ಟ್ರಾತ್ಪುತ್ರಶತಂ ಬಭೂವ ಗಾಂಧಾರ್ಯಾಂ ವರದಾನಾದ್ದ್ವೈಪಾಯನಸ್ಯ ತೇಷಾಂ ಚ ಧಾರ್ತರಾಷ್ಟ್ರಾಣಾಂ ಚತ್ವಾರಃ ಪ್ರಧಾನಾಃ ದುರ್ಯೋಧನೋ ದುಶ್ಶಾಸನೋ ವಿಕರ್ಣಶ್ಚಿತ್ರಸೇನಶ್ಚೇತಿ॥  1-63-58 (2559) 
ಪಾಂಡೋಸ್ತು ಕುಂತೀ ಮಾದ್ರೀತಿ ಸ್ತ್ರೀರತ್ನೇ ಬಭೂವತುಃ।
ಸ ಮೃಗಯಾಂ ಚರನ್ಮೈಥುನಗತಮೃಷಿಂ ಮೃಗಚಾರಿಣಂ ಬಾಣೇನ ಜಘಾನ॥ 1-63-59 (2560) 
ಸ ಬಾಣವಿದ್ಧ ಉವಾಚ ಪಾಂಡುಂ।
ಅತ್ರ ಶ್ಲೋಕೋ ಭವತಿ॥ 1-63-60 (2561) 
ಯೋಽಕೃತಾರ್ಥಂ ಹಿ ಮಾಂ ಗ್ರೂರ ಬಾಣೇನಾಘ್ನಾ ಮೃಗವ್ರತಂ।
ತ್ವಾಮಪ್ಯೇತಾದೃಶೋ ಭಾವಃ ಕ್ಷಿಪ್ರಮೇವಾಗಮಿಷ್ಯತಿ॥ 1-63-61 (2562) 
ಇತಿ ಮೃಗವ್ರತಚಾರಿಣಾ ಋಷಿಣಾ ಶಪ್ತಃ।
ಸ ವಿಷಣ್ಣರೂಪಃ ಪಾಂಡುಸ್ತಂ ಶಾಪಂ ಪರಿಹರನ್ನೋಪಸರ್ಪತಿ ಭಾರ್ಯೇ॥ 1-63-62 (2563) 
ಕದಾಚಿತ್ಸ ಆಹ।
ಸ್ವಚಾಪಲ್ಯಾದಿದಂ ಪ್ರಾಪ್ತವಾನಹಂ। 
ಪುರಾಣೇಷು ಪಠ್ಯಮಾನಂ ಶೃಣೋಮಿ ನಾನಪತ್ಯಸ್ಯ ಲೋಕಾಃ ಸಂತೀತಿ॥  1-63-63 (2564) 
ಸಾ ತ್ವಂ ಮದರ್ಥೇ ಪುತ್ರಾನುತ್ಪಾದಯೇತಿ ಕುಂತೀಮುವಾಚ॥  1-63-64 (2565) 
ಸಾ ಕುಂತೀ ಪುತ್ರಾನುತ್ಪಾದಯಾಮಾಸ ಧರ್ಮಾದ್ಯುಧಿಷ್ಠಿರಂ ಮಾರುತಾದ್ಭೀಮಸೇನಮಿಂದ್ರಾದರ್ಜುನಮಿತಿ।
ಸ ಹೃಷ್ಟರೂಪಃ ಪಾಂಡುರುವಾಚ। 
ಇಯಂ ತೇ ಸಪತ್ನೀ ಭವತಿ ಮಾದ್ರ್ಯನಪತ್ಯಾ ವ್ರೀಡಿತಾ ಸಾಧ್ವೀ ಅಸ್ಯಾಮಪತ್ಯಮುತ್ಪಾದ್ಯತಾಮಿತಿ॥  1-63-65 (2566) 
ಸಾ ಕುಂತೀ ತಸ್ಯೈ ಮಾದ್ರ್ಯೈ ತಥೇತಿ ವ್ರತಮಾದಿದೇಶ।
ತತಸ್ತಸ್ಯಾಂ ನಕುಲಸಹದೇವೌ ಯಮಾವಶ್ವಿಭ್ಯಾಂ ಜಜ್ಞಾತೇ॥ 1-63-66 (2567) 
ಮಾದ್ರೀಂ ತು ಖಲು ಸ್ವಲಂಕೃತಾಂ ದೃಷ್ಟ್ವಾ ಪಾಂಡುರ್ಭಾವಂ ಚಕ್ರೇ।
ಸ ತಾಂ ಪ್ರಾಪ್ಯೈವ ವಿದೇಹತ್ವಂ ಪ್ರಾಪ್ತಃ॥ 1-63-67 (2568) 
ತತಸ್ತೇನ ಸಹ ಚಿತಾಮನ್ವಾರುರೋಹ ಮಾದ್ರೀ।
ಕುಂತೀಂ ಚೋವಾಚ ಯಮಯೋರಾರ್ಯಯಾಽಪ್ರಮತ್ತಯಾ ಭವಿತವ್ಯಮಿತಿ॥ 1-63-68 (2569) 
ತತಃ ಪಂಚಪಾಂಡವಾನ್ಸಹ ಕುಂತ್ಯಾ ಹಾಸ್ತಿನಪುರಂ ನಯಂತಿ ಸ್ಮ ತಪಸ್ವಿನಃ॥  1-63-69 (2570) 
ತತ್ರ ಭೀಷ್ಮಾಯ ಧೃತರಾಷ್ಟ್ರವಿದುರಯೋಃ ಪಾಂಡೋಃ ಸ್ವರ್ಗಗಮನಂ ಯಾಥಾತಥ್ಯಂ ನಿವೇದಯಂತಿಸ್ಮ ತಪಸ್ವಿನಃ॥  1-63-70 (2571) 
ಪಾಂಡವಾನ್ಸಹ ಕುಂತ್ಯಾ ಜತುಗೃಹೇ ದಾಹಯಿತುಕಾಮೋ ಧೃತರಾಷ್ಟ್ರಾತ್ಮಜೋಽಭೂತ್॥  1-63-71 (2572) 
ತಾಂಶ್ಚ ವಿದುರೋ ಮೋಕ್ಷಯಾಮಾಸ।
ತತೋ ಭೀಮೋ ಹಿಡಿಂಬಂ ಹತ್ವಾ ಪುತ್ರಮುತ್ಪಾದಯಾಮಾಸ ಹಿಡಿಂಬಾಯಾಂ ಘಟೋತ್ಕಚಂ ನಾಮ॥ 1-63-72 (2573) 
ತತಶ್ಚೈಕಚಕ್ರಾಂ ಜಗ್ಮುಃ ಕುಶಲಿನಃ।
ತತಃ ಪಾಂಚಾಲವಿಷಯಂ ಗತ್ವಾ ಸ್ವಯಂವರೇ ದ್ರೌಪದೀಂ ಲಬ್ಧ್ವಾಽರ್ಧರಾಜ್ಯಂ ಪ್ರಾಪ್ಯೇಂದ್ರಪ್ರಸ್ಥನಿವಾಸಿನಸ್ತಸ್ಯಾಂ ಪುತ್ರಾನುತ್ಪಾದಯಾಮಾಸುರ್ದ್ರೌಪದ್ಯಾಂ॥ 1-63-73 (2574) 
ಪ್ರತಿವಿಂಧ್ಯಾಂ ಯುಧಿಷ್ಠಿರಃ।
ಸುತಸೋಮಂ ವೃಕೋದರಃ। 
ಶ್ರುತಕೀರ್ತಿಮರ್ಜುನಃ।
ಶತಾನೀಕಂ ನಕುಲಃ।
ಶ್ರುತಸೇನಂ ಸಹದೇವ ಇತಿ॥  1-63-74 (2575) 
ಶೈವ್ಯಸ್ಯ ಕನ್ಯಾಂ ದೇವಕೀಂ ನಾಮೋಪಯೇಮೇ ಯುಧಿಷ್ಠಿರಃ।
ತಸ್ಯಾಂ ಪುತ್ರಂ ಜನಯಾಮಾಸ ಯೌಧೇಯಂ ನಾಮ॥ 1-63-75 (2576) 
ಭೀಮಸೇನಸ್ತು ವಾರಾಣಸ್ಯಾಂ ಕಾಶಿರಾಜಕನ್ಯಾಂ ಜಲಂಧರಾಂ ನಾಮೋಪಯೇಮೇ ಸ್ವಯಂವರಸ್ಥಾಂ।
ತಸ್ಯಾಮಸ್ಯ ಜಜ್ಞೇ ಶರ್ವತ್ರಾತಃ॥ 1-63-76 (2577) 
ಅರ್ಜುನಸ್ತು ಖಲು ದ್ವಾರವತೀಂ ಗತ್ವಾ ಭಗವತೋ ವಾಸುದೇವಸ್ಯ ಭಗಿನೀಂ ಸುಭದ್ರಾಂ ನಾಮೋದವಹದ್ಭಾರ್ಯಾಂ।
ತಸ್ಯಾಮಭಿಮನ್ಯುಂ ನಾಮ ಪುತ್ರಂ ಜನಯಾಮಾಸ॥ 1-63-77 (2578) 
ನಕುಲಸ್ತು ಖಲು ಚೈದ್ಯಾಂ ರೇಣುಮತೀಂ ನಾಮೋದವಹತ್।
ತಸ್ಯಾಂ ಪುತ್ರಂ ಜನಯಾಮಾಸ ನಿರಮಿತ್ರಂ ನಾಮ॥ 1-63-78 (2579) 
ಸಹದೇವಸ್ತು ಖಲು ಮಾದ್ರೀಮೇವ ಸ್ವಯಂವರೇ ವಿಜಯಾಂ ನಾಮೋದವಹದ್ಭಾರ್ಯಾಂ।
ತಸ್ಯಾಂ ಪುತ್ರಂ ಜನಯಾಮಾಸ ಸುಹೋತ್ರಂ ನಾಮ॥ 1-63-79 (2580) 
ಭೀಮಸೇನಶ್ಚ ಪೂರ್ವಮೇವ ಹಿಡಿಂಬಾಯಾಂ ರಾಕ್ಷಸ್ಯಾಂ ಪುತ್ರಮುತ್ಪಾದಯಾಮಾಸ ಘಟೋತ್ಕಚಂ ನಾಮ।
ಅರ್ಜುನಸ್ತು ನಾಗಕನ್ಯಾಯಾಮುಲೂಪ್ಯಾಮಿರಾವಂತಂ ನಾಮ ಪುತ್ರಂ ಜನಯಾಮಾಸ॥ 1-63-80 (2581) 
ತತೋ ಮಣಲೂರುಪತಿಕನ್ಯಾಯಾಂ ಚಿತ್ರಾಂಗದಾಯಾಮರ್ಜುನಃ ಪುತ್ರಮುತ್ಪಾದಯಾಮಾಸ ಬಭ್ರುವಾಹನಂ ನಾಮ।
ಏತೇ ತ್ರಯೋದಶ ಪುತ್ರಾಃ ಪಾಂಡವಾನಾಂ॥ 1-63-81 (2582) 
ವಿರಾಟಸ್ಯ ದುಹಿತರಮುತ್ತರಾಂ ನಾಮಾಭಿಮನ್ಯುರುಪೇಯೇಮೇ।
ತಸ್ಯಾಮಸ್ಯ ಪರಾಸುರ್ಗರ್ಭೋಽಜಾಯತ॥ 1-63-82 (2583) 
ತಮುತ್ಸಂಗೇ ಪ್ರತಿಜಗ್ರಾಹ ಪೃಥಾ ನಿಯೋಗಾತ್ಪುರುಷೋತ್ತಮಸ್ಯ।
ಷಾಣ್ಮಾಸಿಕಂ ಗರ್ಭಮಹಂ ಜೀವಯಾಮಿ ಪಾದಸ್ಪರ್ಶಾದಿತಿ ವಾಸುದೇವ ಉವಾಚ॥ 1-63-83 (2584) 
ಅಹಂ ಜೀವಯಾಮಿ ಕುಮಾರಮನಂತವೀರ್ಯಂ ಜಾತ ಏವಾಯಮಜಾಯತ।
ಅಭಿಮನ್ಯೋಃ ಸತ್ಯೇನ ಚೇಯಂ ಪೃಥಿವೀ ಧಾರಯತ್ವಿತಿ ವಾಸುದೇವಸ್ಯ ಪಾದಸ್ಪರ್ಶಾತ್ಸಜೀವೋಽಜಾಯತ। 
ನಾಮ ತಸ್ಯಾಕರೋತ್ಸುಭದ್ರಾ॥  1-63-84 (2585) 
ಪರಿಕ್ಷೀಣೇ ಕುಲೇ ಜಾತ ಉತ್ತರಾಯಾಂ ಪರಂತಪಃ।
ಪರಿಕ್ಷಿದಭವತ್ತಸ್ಮಾತ್ಸೌಭದ್ರಾತ್ತು ಯಶಸ್ವಿನಃ॥ 1-63-85 (2586) 
ಪರೀಕ್ಷಿತ್ತು ಖಲು ಭದ್ರವತೀಂ ನಾಮೋಪಯೇಮೇ।
ತಸ್ಯಾಂ ತತ್ರ ಭವಾಂಜನಮೇಜಯಃ॥ 1-63-86 (2587) 
ಜನಮೇಜಯಾತ್ತು ಭವತಃ ಖಲು ವಪುಷ್ಟಮಾಯಾಂ ಪುತ್ರೌ ದ್ವೌ ಶತಾನೀಕಃ ಶಂಕುಕರ್ಣಶ್ಚ॥  1-63-87 (2588) 
ಶತಾನೀಕಸ್ತು ಖಲು ವೈದೇಹೀಮುಪಯೇಮೇ।
ತಸ್ಯಾಮಸ್ಯ ಜಜ್ಞೇ ಪುತ್ರೋಽಶ್ವಮೇಧದತ್ತಃ॥ 1-63-88 (2589) 
ಇತ್ಯೇಷ ಪೂರೋರ್ವಂಶಸ್ತು ಪಾಂಡವಾನಾಂ ಚ ಕೀರ್ತಿತಃ।
ಪೂರೋರ್ವಂಶಮಿಮಂ ಶ್ರುತ್ವಾ ಸರ್ವಪಾಪೈಃ ಪ್ರಮುಚ್ಯತೇ॥ ॥ 1-63-89 (2590) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಅಂಶಾವತರಣಪರ್ವಣಿ ತ್ರಿಷಷ್ಟಿತಮೋಽಧ್ಯಾಯಃ॥ 63 ॥

Mahabharata - Adi Parva - Chapter Footnotes

1-63-32 ಭಸ್ತ್ರಾ ಚರ್ಮಕೋಶಃ ತತ್ರ ನಿಹಿತಂ ಬೀಜಂ ಯಥಾ ತದೀಯಂ ನ ಭವತಿ ಏವಂ ಮಾತಾಪಿ ಭಸ್ತ್ರೇವ। ಯೇನ ಹೇತುನಾ ಯೋ ಜಾತಃ ಸ ಏವ ಸಃ। ಕಾರ್ಯಸ್ಯ ಕಾರಣಾನನ್ಯತ್ವಾತ್॥ 1-63-33 ಪುತ್ರಃ ರೇತೋಧಾಃ ರೇತೋಧಾತಾರಂ ಪಿತರಂ ಉನ್ನಯತಿ ಊರ್ಧ್ವಂ ನಯತಿ। ಯಮಕ್ಷಯಾತ್ ನರಕಾತ್॥



ಆದಿಪರ್ವ - ಅಧ್ಯಾಯ 064

॥ ಶ್ರೀಃ ॥

1.64. ಅಧ್ಯಾಯಃ 064 

Mahabharata - Adi Parva - Chapter Topics

ಉಪರಿಚರರಾಜೋಪಾಖ್ಯಾನಂ॥ 1 ॥ ಇಂದ್ರಧ್ವಜೋತ್ಸವವೃತ್ತಾಂತಃ॥ 2 ॥ ಗಿರಿಕಾಯಾ ಉತ್ಪತ್ತಿಃ। ಉಪರಿಚರಸ್ಯ ತಯಾ ವಿವಾಹಶ್ಚ॥ 3 ॥ ಮೃಗಯಾರ್ಥಂ ಗತೇನೋಪರಿಚರೇಣ ಸ್ವಪತ್ನೀಸ್ಮರಣಾತ್ಸ್ಕನ್ನಸ್ಯ ಶ್ಯೇನದ್ವರಾ ಪ್ರೇಷಿತಸ್ಯ ರೇತಸೋ ಯಮುನಾಜಲೇ ಪತನಂ॥ 4 ॥ ಬ್ರಹ್ಮಶಾಪಾನ್ಮತ್ಸ್ಯಭಾವಂ ಪ್ರಾಪ್ತಯಾಽದ್ರಿಕಯಾ ತದ್ರೇತಃಪಾನಂ॥ 5 ॥ ತದುದರೇ ಮಿಥುನೋತ್ಪತ್ತಿಃ॥ 6 ॥ ತತ್ರ ಪುತ್ರಸ್ಯ ಉಪರಿಚರವಸುನಾ ಗ್ರಹಣಂ। ಕನ್ಯಾಯಾ ದಾಶಗೃಹೇ ಸ್ಥಿತಿಃ॥ 7 ॥ ನಾವಂ ವಾಹಯಮಾನಾಯಾಂ ಸತ್ಯವತೀನಾಂನ್ಯಾಂ ದಾಶಕನ್ಯಾಯಾಂ ಪರಾಶರಾದ್ದ್ವೈಪಾಯನಸ್ಯೋತ್ಪತ್ತಿಃ। ತಸ್ಯ ವ್ಯಾಸನಾಮಪ್ರಾಪ್ತಿಶ್ಚ॥ 8 ॥ ಪಾಠಾಂತರೇ ಪರಾಶರಸತ್ಯವತೀವಿವಾಹಾದಿ॥ 9 ॥ ಭೀಷ್ಮಾದೀನಾಂ ಸಂಕ್ಷೇಪತೋ ಜನ್ಮವೃತ್ತಾಂತಕಥನಂ॥ 10 ॥

Mahabharata - Adi Parva - Chapter Text

1-64-0 (2591) 
ವೈಶಂಪಾಯನ ಉವಾಚ। 1-64-0x (301) 
ರಾಜೋಪರಿಚರೋ ನಾಮ ಧರ್ಮನಿತ್ಯೋ ಮಹೀಪತಿಃ।
ಬಭೂವ ಮೃಗಯಾಶೀಲಃ ಶಶ್ವತ್ಸ್ವಾಧ್ಯಾಯವಾಂಛುಚಿಃ॥ 1-64-1 (2592) 
ಸ ಚೇದಿವಿಷಯಂ ರಂಯಂ ವಸುಃ ಪೌರವನಂದನಃ।
ಇಂದ್ರೋಪದೇಶಾಜ್ಜಗ್ರಾಹ ರಮಣೀಯಂ ಮಹೀಪತಿಃ॥ 1-64-2 (2593) 
ತಮಾಶ್ರಮೇ ನ್ಯಸ್ತಶಸ್ತ್ರಂ ನಿವಸಂತಂ ತಪೋನಿಧಿಂ।
ದೇವಾಃ ಶಕ್ರಪುರೋಗಾ ವೈ ರಾಜಾನಮುಪತಸ್ಥಿರೇ॥ 1-64-3 (2594) 
ಇಂದ್ರತ್ವಮರ್ಹೋ ರಾಜಾಯಂ ತಪಸೇತ್ಯನುಚಿಂತ್ಯ ವೈ।
ತಂ ಸಾಂತ್ವೇನ ನೃಪಂ ಸಾಕ್ಷಾತ್ತಪಸಃ ಸಂನ್ಯವರ್ತಯನ್॥ 1-64-4 (2595) 
ದೇವಾ ಊಚುಃ। 1-64-5x (302) 
ನ ಸಂಕೀರ್ಯೇತ ಧರ್ಮೋಽಯಂ ಪೃಥಿವ್ಯಾಂ ಪೃಥಿವೀಪತೇ।
ತ್ವಯಾ ಹಿ ಧರ್ಮೋ ವಿಧೃತಃ ಕೃತ್ಸ್ನಂ ಧಾರಯತೇ ಜಗತ್॥ 1-64-5 (2596) 
ಇಂದ್ರ ಉವಾಚ। 1-64-6x (303) 
`ದೇವಾನಹಂ ಪಾಲಯಿತಾ ಪಾಲಯ ತ್ವಂ ಹಿ ಮಾನುಷಾನ್।'
ಲೋಕೇ ಧರ್ಮಂ ಪಾಲಯ ತ್ವಂ ನಿತ್ಯಯುಕ್ತಃ ಸಮಾಹಿತಃ। 
ಧರ್ಮಯುಕ್ತಸ್ತತೋ ಲೋಕಾನ್ಪುಣ್ಯಾನ್ಪ್ರಾಪ್ಸ್ಯಸಿ ಶಾಶ್ವತಾನ್॥  1-64-6 (2597) 
ದಿವಿಷ್ಠಸ್ಯ ಭುವಿಷ್ಠಸ್ತ್ವಂ ಸಖಾಭೂತೋ ಮಮ ಪ್ರಿಯಃ।
ಊಧಃ ಪೃಥಿವ್ಯಾ ಯೋ ದೇಶಸ್ತಮಾವಸ ನರಾಧಿಪ॥ 1-64-7 (2598) 
ಪಶವ್ಯಶ್ಚೈವ ಪುಣ್ಯಶ್ಚ ಪ್ರಭೂತಧನಧಾನ್ಯವಾನ್।
ಸ್ವಾರಕ್ಷ್ಯಶ್ಚೈವ ಸೌಂಯಶ್ಚ ಭೋಗ್ಯೈರ್ಭೂಮಿಗುಣೈರ್ಯುತಃ॥ 1-64-8 (2599) 
ಅರ್ಥವಾನೇಷ ದೇಶೋ ಹಿ ಧನರತ್ನಾದಿಭಿರ್ಯುತಃ।
ವಸುಪೂರ್ಣಾ ಚ ವಸುಧಾ ವಸ ಚೇದಿಷು ಚೇದಿಪ॥ 1-64-9 (2600) 
ಧರ್ಮಶೀಲಾ ಜನಪದಾಃ ಸುಸಂತೋಷಾಶ್ಚ ಸಾಧವಃ।
ನ ಚ ಮಿಥ್ಯಾ ಪ್ರಲಾಪೋಽತ್ರ ಸ್ವೈರೇಷ್ವಪಿ ಕುತೋಽನ್ಯಥಾ॥ 1-64-10 (2601) 
ನ ಚ ಪಿತ್ರಾ ವಿಭಜ್ಯಂತೇ ಪುತ್ರಾ ಗುರುಹಿತೇ ರತಾಃ।
ಯುಂಜತೇ ಧುರಿ ನೋ ಗಾಶ್ಚ ಕೃಶಾನ್ಸಂಧುಕ್ಷಯಂತಿ ಚ॥ 1-64-11 (2602) 
ಸರ್ವೇ ವರ್ಣಾಃ ಸ್ವಧರ್ಮಸ್ಥಾಃ ಸದಾ ಚೇದಿಷು ಮಾನದ।
ನ ತೇಽಸ್ತ್ಯವಿದಿತಂ ಕಿಂಚಿತ್ತ್ರಿಷು ಲೋಕೇಷು ಯದ್ಭವೇತ್॥ 1-64-12 (2603) 
ದೈವೋಪಭೋಗ್ಯಂ ದಿವ್ಯಂ ತ್ವಾಮಾಕಾಶೇ ಸ್ಫಾಟಿಕಂ ಮಹತ್।
ಆಕಾಶಗಂ ತ್ವಾಂ ಮದ್ದತ್ತಂ ವಿಮಾನಮುಪಪತ್ಸ್ಯತೇ॥ 1-64-13 (2604) 
ತ್ವಮೇಕಃ ಸರ್ವಮರ್ತ್ಯೇಷು ವಿಮಾನವರಮಾಸ್ಥಿತಃ।
ಚರಿಷ್ಯಸ್ಯುಪರಿಸ್ಥೋ ಹಿ ದೇವೋ ವಿಗ್ರಹವಾನಿವ॥ 1-64-14 (2605) 
ದದಾಮಿ ತೇ ವೈಜಯಂತೀಂ ಮಾಲಾಮಂಲಾನಪಂಕಜಾಂ।
ಧಾರಯಿಷ್ಯತಿ ಸಂಗ್ರಾಮೇ ಯಾ ತ್ವಾಂ ಶಸ್ತ್ರೈರವಿಕ್ಷತಂ॥ 1-64-15 (2606) 
ಲಕ್ಷಣಂ ಚೈತದೇವೇಹ ಭವಿತಾ ತೇ ನರಾಧಿಪ।
ಇಂದ್ರಮಾಲೇತಿ ವಿಖ್ಯಾತಂ ಧನ್ಯಮಪ್ರತಿಮಂ ಮಹತ್॥ 1-64-16 (2607) 
ಯಷ್ಟಿಂ ಚ ವೈಣವೀಂ ತಸ್ಮೈ ದದೌ ವೃತ್ರನಿಷೂದನಃ।
ಇಷ್ಟಪ್ರದಾನಮುದ್ದಿಶ್ಯ ಶಿಷ್ಟಾನಾಂ ಪ್ರತಿಪಾಲಿನೀಂ॥ 1-64-17 (2608) 
`ಏವಂ ಸಂಸಾಂತ್ವ್ಯ ನೃಪತಿಂ ತಪಸಃ ಸಂನ್ಯವರ್ತಯತ್।
ಪ್ರಯಯೌ ದೈವತೈಃ ಸಾರ್ಧಂ ಕೃತ್ವಾ ಕಾರ್ಯಂ ದಿವೌಕಸಾಂ॥ 1-64-18 (2609) 
ತತಸ್ತು ರಾಜಾ ಚೇದೀನಾಮಿಂದ್ರಾಭರಣಭೂಷಿತಃ।
ಇಂದ್ರದತ್ತಂ ವಿಮಾನಂ ತದಾಸ್ಥಾಯ ಪ್ರಯಯೌ ಪುರೀಂ॥'  1-64-19 (2610) 
ತಸ್ಯಾಃ ಶಕ್ರಸ್ಯ ಪೂಜಾರ್ಥಂ ಭೂಮೌ ಭೂಮಿಪತಿಸ್ತದಾ।
ಪ್ರವೇಶಂ ಕಾರಯಾಮಾಸ ಸರ್ವೋತ್ಸವವರಂ ತದಾ॥ 1-64-20 (2611) 
`ಮಾರ್ಗಶೀರ್ಷೇ ಮಹಾರಾಜ ಪೂರ್ವಪಕ್ಷೇ ಮಹಾಮಖಂ।
ತತಃಪ್ರಭೃತಿ ಚಾದ್ಯಾಪಿ ಯಷ್ಟೇಃ ಕ್ಷಿತಿಪಸತ್ತಮೈಃ॥'  1-64-21 (2612) 
ಪ್ರವೇಶಃ ಕ್ರಿಯತೇ ರಾಜನ್ಯಥಾ ತೇನ ಪ್ರವರ್ತಿತಃ।
ಅಪರೇದ್ಯುಸ್ತತಸ್ತಸ್ಯಾಃ ಕ್ರಿಯತೇಽತ್ಯುಚ್ಛ್ರಯೋ ನೃಪೈಃ॥ 1-64-22 (2613) 
ಅಲಂಕೃತಾಯಾ ಪಿಟಕೈರ್ಗಂಧಮಾಲ್ಯೈಶ್ಚ ಭೂಷಣೈಃ।
`ಮಾಲ್ಯದಾಮಪರಿಕ್ಷಿಪ್ತಾಂ ದ್ವಾತ್ರಿಂಶತ್ಕಿಷ್ಕುಸಂಮಿತಾಂ॥ 1-64-23 (2614) 
ಉದ್ಧೃತ್ಯ ಪಿಟಕೇ ಚಾಪಿ ದ್ವಾದಶಾರತ್ನಿಕೋಚ್ಛ್ರಯೇ।
ಮಹಾರಜನವಾಸಾಂಸಿ ಪರಿಕ್ಷಿಪ್ಯ ಧ್ವಜೋತ್ತಮಂ॥ 1-64-24 (2615) 
ವಾಸೋಭಿರನ್ನಪಾನೈಶ್ಚ ಪೂಜಿತೈರ್ಬ್ರಾಹ್ಮಣರ್ಷಭೈಃ।
ಪುಣ್ಯಾಹಂ ವಾಚಯಿತ್ವಾಥ ಧ್ವಜ ಉಚ್ಛ್ರಿಯತೇ ತದಾ॥ 1-64-25 (2616) 
ಶಂಖಭೇರೀಮೃದಂಗೈಶ್ಚ ಸಂನಾದಃ ಕ್ರಿಯತೇ ತದಾ'।
ಭಗವಾನ್ಪೂಜ್ಯತೇ ಚಾತ್ರ ಯಷ್ಟಿರೂಪೇಣ ವಾಸವಃ॥ 1-64-26 (2617) 
ಸ್ವಯಮೇವ ಗೃಹೀತೇನ ವಸೋಃ ಪ್ರೀತ್ಯಾ ಮಹಾತ್ಮನಃ।
`ಮಾಣಿಭದ್ರಾದಯೋ ಯಕ್ಷಾಃ ಪೂಜ್ಯಂತೇ ದೈವತೈಃ ಸಹ॥ 1-64-27 (2618) 
ನಾನಾವಿಧಾನಿ ದಾನಾನಿ ದತ್ತ್ವಾರ್ಥಿಭ್ಯಃ ಸುಹೃಜ್ಜನೈಃ।
ಅಲಂಕೃತ್ವಾ ಮಾಲ್ಯದಾಮೈರ್ವಸ್ತ್ರೈರ್ನಾನಾವಿಧೈಸ್ತಥಾ॥ 1-64-28 (2619) 
ದೃತಿಭಿಃ ಸಜಲೈಃ ಸರ್ವೈಃ ಕ್ರೀಡಿತ್ವಾ ನೃಪಶಾಸನಾತ್।
ಸಭಾಜಯಿತ್ವಾ ರಾಜಾನಂ ಕೃತ್ವಾ ನರ್ಮಾಶ್ರಯಾಃ ಕಥಾಃ॥ 1-64-29 (2620) 
ರಮಂತೇ ನಾಗರಾಃ ಸರ್ವೇ ತಥಾ ಜಾನಪದೈಃ ಸಹ।
ಸೂತಾಶ್ಚ ಮಾಗಧಾಶ್ಚೈವ ರಮಂತೇ ನಟನರ್ತಕಾಃ॥ 1-64-30 (2621) 
ಪ್ರೀತ್ಯಾ ತು ನೃಪಶಾರ್ದೂಲ ಸರ್ವೇ ಚಕ್ರುರ್ಮಹೋತ್ಸವಂ।
ಸಾಂತಃಪುರಃ ಸಹಾಮಾತ್ಯಃ ಸರ್ವಾಭರಣಭೂಷಿತಃ॥ 1-64-31 (2622) 
ಮಹಾರಜನವಾಸಾಂಸಿ ವಸಿತ್ವಾ ಚೇದಿರಾಟ್ ತದಾ।
ಜಾತಿಹಿಂಗುಲಕೇನಾಕ್ತಃ ಸದಾರೋ ಮುಮುದೇ ತದಾ॥ 1-64-32 (2623) 
ಏವಂ ಜಾನಪದಾಃ ಸರ್ವೇ ಚಕ್ರುರಿಂದ್ರಮಹಂ ವಸುಃ॥'
ಯಥಾ ಚೇದಿಪತಿಃ ಪ್ರೀತಶ್ಚಕಾರೇಂದ್ರಮಹಂ ವಸುಃ॥'  1-64-33 (2624) 
ಏತಾಂ ಪೂಜಾಂ ಮಹೇಂದ್ರಸ್ತು ದೃಷ್ಟ್ವಾ ವಸುಕೃತಾಂ ಶುಭಾಂ।
`ಹರಿಭಿರ್ವಾಜಿಭಿರ್ಯುಕ್ತಮಂತರಿಕ್ಷಗತಂ ರಥಂ॥ 1-64-34 (2625) 
ಆಸ್ಥಾಯ ಸಹ ಶಚ್ಯಾ ಚ ವೃತೋ ಹ್ಯಪ್ಸರಸಾಂ ಗಣೈಃ।'
ವಸುನಾ ರಾಜಮುಖ್ಯೇನ ಸಮಾಗಂಯಾಬ್ರವೀದ್ವಚಃ॥  1-64-35 (2626) 
ಯೇ ಪೂಜಯಿಷ್ಯಂತಿ ಚ ಮುದಾ ಯಥಾ ಚೇದಿಪತಿರ್ನೃಪಃ।
ಕಾರಯಿಷ್ಯಂತಿ ಚ ಮುದಾ ಯಥಾ ಚೇದಿಪತಿರ್ನೃಪಃ॥ 1-64-36 (2627) 
ತೇಷಾಂ ಶ್ರೀರ್ವಿಜಯಶ್ಚೈವ ಸರಾಷ್ಟ್ರಾಣಾಂ ಭವಿಷ್ಯತಿ।
ತಥಾ ಸ್ಫೀತೋ ಜನಪದೋ ಮುದಿತಶ್ಚ ಭವಿಷ್ಯತಿ॥ 1-64-37 (2628) 
`ನಿರೀತಿಕಾನಿ ಸಸ್ಯಾನಿ ಭವಂತಿ ಬಹುಧಾ ನೃಪ।
ರಾಕ್ಷಸಾಶ್ಚ ಪಿಶಾಚಾಶ್ಚ ನ ಲುಂಪಂತೇ ಕಥಂಚನ॥ 1-64-38 (2629) 
ವೈಶಂಪಾಯನ ಉವಾಚ।' 1-64-39x (304) 
ಏವಂ ಮಹಾತ್ಮನಾ ತೇನ ಮಹೇಂದ್ರೇಣ ನರಾಧಿಪ।
ವಸುಃ ಪ್ರೀತ್ಯಾ ಮಘವತಾ ಮಹಾರಾಜೋಽಭಿಸತ್ಕೃತಃ। 
ಏವಂ ಕೃತ್ವಾ ಮಹೇಂದ್ರಸ್ತು ಜಗಾಮ ಸ್ವಂ ನಿವೇಶನಂ॥  1-64-39 (2630) 
ಉತ್ಸವಂ ಕಾರಯಿಷ್ಯಂತಿ ಸದಾ ಶಕ್ರಸ್ಯ ಯೇ ನರಾಃ।
ಭೂಮಿರತ್ನಾದಿಭಿರ್ದಾನೈಸ್ತಥಾ ಪೂಜ್ಯಾ ಭವಂತಿ ತೇ। 
ವರದಾನಮಹಾಯಜ್ಞೈಸ್ತಥಾ ಶಕ್ರೋತ್ಸವೇನ ಚ॥  1-64-40 (2631) 
ಸಂಪೂಜಿತೋ ಮಘವತಾ ವಸುಶ್ಚೇದೀಶ್ವರೋ ನೃಪಃ।
ಪಾಲಯಾಮಾಸ ಧರ್ಮೇಣ ಚೇದಿಸ್ಥಃ ಪೃಥಿವೀಮಿಮಾಂ॥ 1-64-41 (2632) 
ಇಂದ್ರಪೀತ್ಯಾ ಚೇದಿಪತಿಶ್ಚಕಾರೇಂದ್ರಮಹಂ ವಸುಃ।
ಪುತ್ರಾಶ್ಚಾಸ್ಯ ಮಹಾವೀರ್ಯಾಃ ಪಂಚಾಸನ್ನಮಿತೌಜಸಃ॥ 1-64-42 (2633) 
ನಾನಾರಾಜ್ಯೇಷು ಚ ಸುತಾನ್ಸ ಸಂರಾಡಭ್ಯಷೇಚಯತ್।
ಮಹಾರಥೋ ಮಾಗಧಾನಾಂ ವಿಶ್ರುತೋ ಯೋ ಬೃಹದ್ರಥಃ॥ 1-64-43 (2634) 
ಪ್ರತ್ಯಗ್ರಹಃ ಕುಶಾಂಬಶ್ಚ ಯಮಾಹುರ್ಮಣಿವಾಹನಂ।
ಮತ್ಸಿಲ್ಲಶ್ಚ ಯದುಶ್ಚೈವ ರಾಜನ್ಯಶ್ಚಾಪರಾಜಿತಃ॥ 1-64-44 (2635) 
ಏತೇ ತಸ್ಯ ಸುತಾ ರಾಜನ್ರಾಜರ್ಷೇರ್ಭೂರಿತೇಜಸಃ।
ನ್ಯವೇಶಯನ್ನಾಮಭಿಃ ಸ್ವೈಸ್ತೇ ದೇಶಾಂಶ್ಚ ಪುರಾಣಿ ಚ॥ 1-64-45 (2636) 
ವಾಸವಾಃ ಪಂಚ ರಾಜಾನಃ ಪೃಥಗ್ವಂಶಾಶ್ಚ ಶಾಸ್ವತಾಃ।
ವಸಂತಮಿಂದ್ರಪ್ರಾಸಾದೇ ಆಕಾಶೇ ಸ್ಫಾಟಿಕೇ ಚ ತಂ॥ 1-64-46 (2637) 
ಉಪತಸ್ಥುರ್ಮಹಾತ್ಮಾನಂ ಗಂಧರ್ವಾಪ್ಸರಸೋ ನೃಪಂ।
ರಾಜೋಪರಿಚರೇತ್ಯೇವಂ ನಾಮ ತಸ್ಯಾಥ ವಿಶ್ರುತಂ॥ 1-64-47 (2638) 
ಪುರೋಪವಾಹಿನೀಂ ತಸ್ಯ ನದೀಂ ಶುಕ್ತಮತೀಂ ಗಿರಿಃ।
ಅರೌತ್ಸೀಚ್ಚೇತನಾಯುಕ್ತಃ ಕಾಮಾತ್ಕೋಲಾಹಲಃ ಕಿಲ॥ 1-64-48 (2639) 
ಗಿರಿಂ ಕೋಲಾಹಲಂ ತಂ ತು ಪದಾ ವಸುರತಾಡಯತ್।
ನಿಶ್ಚಕ್ರಾಮ ತತಸ್ತೇನ ಪ್ರಹಾರವಿವರೇಣ ಸಾ॥ 1-64-49 (2640) 
ತಸ್ಯಾಂ ನದ್ಯಾಂ ಸ ಜನಯನ್ಮಿಥುನಂ ಪರ್ವತಃ ಸ್ವಯಂ।
ತಸ್ಮಾದ್ವಿಮೋಕ್ಷಣಾತ್ಪ್ರೀತಾ ನದೀ ರಾಜ್ಞೇ ನ್ಯವೇದಯತ್॥ 1-64-50 (2641) 
`ಮಹಿಷೀ ಭವಿತಾ ಕನ್ಯಾ ಪುಮಾನ್ಸೇನಾಪತಿರ್ಭವೇತ್।
ಶುಕ್ತಿಮತ್ಯಾ ವಚಃಶ್ರುತ್ವಾ ದೃಷ್ಟ್ವಾ ತೌ ರಾಜಸತ್ತಮಃ'॥ 1-64-51 (2642) 
ಯಃ ಪುಮಾನಭವತ್ತತ್ರ ತಂ ಸ ರಾಜರ್ಷಿಸತ್ತಮಃ।
ವಸುರ್ವಸುಪ್ರದಶ್ಚಕ್ರೇ ಸೇನಾಪತಿಮರಿಂದಮಃ॥ 1-64-52 (2643) 
ಚಕಾರ ಪತ್ನೀಂ ಕನ್ಯಾಂ ತು ತಥಾ ತಾಂ ಗಿರಿಕಾಂ ನೃಪಃ।
ವಸೋಃ ಪತ್ನೀ ತು ಗಿರಿಕಾ ಕಾಮಕಾಲಂ ನ್ಯವೇದಯತ್॥ 1-64-53 (2644) 
ಋತುಕಾಲಮನುಪ್ರಾಪ್ತಾ ಸ್ನಾತಾ ಪುಂಸವನೇ ಶುಚಿಃ।
ತದಹಃ ಪಿತರಶ್ಚೈನಪೂಚುರ್ಜಹಿ ಮೃಗಾನಿತಿ॥ 1-64-54 (2645) 
ತಂ ರಾಜಸತ್ತಮಂ ಪ್ರೀತಾಸ್ತದಾ ಮತಿಮತಾಂ ವರಃ।
ಸ ಪಿತೄಣಾಂ ನಿಯೋಗೇನ ತಾಮತಿಕ್ರಂಯ ಪಾರ್ಥಿವಃ॥ 1-64-55 (2646) 
ಚಕಾರ ಮೃಗಯಾಂ ಕಾಮೀ ಗಿರಿಕಾಮೇವ ಸಂಸ್ಮರನ್।
ಅತೀವ ರೂಪಸಂಪನ್ನಾಂ ಸಾಕ್ಷಾಚ್ಛ್ರಿಯಮಿವಾಪರಾಂ॥ 1-64-56 (2647) 
ಅಶೋಕೈಶ್ಚಂಪಕೈಶ್ಚೂತೈರನೇಕೈರತಿಮುಕ್ತಕೈಃ।
ಪುನ್ನಾಗೈಃ ಕರ್ಣಿಕಾರೈಶ್ಚ ಬಕುಲೈರ್ದಿವ್ಯಪಾಟಲೈಃ॥ 1-64-57 (2648) 
ಪನಸೈರ್ನಾರಿಕೇಲೈಶ್ಚ ಚಂದನೈಶ್ಚಾರ್ಜುನೈಸ್ತಥಾ।
ಏತೈ ರಂಯೈರ್ಮಹಾವೃಕ್ಷೈಃ ಪುಣ್ಯೈಃ ಸ್ವಾದುಫಲೈರ್ಯುತಂ॥ 1-64-58 (2649) 
ಕೋಕಿಲಾಕುಲಸನ್ನಾದಂ ಮತ್ತಭ್ರಮರನಾದಿತಂ।
ವಸಂತಕಾಲೇ ತತ್ಪಶ್ಯನ್ವನಂ ಚೈತ್ರರಥೋಪಮಂ॥ 1-64-59 (2650) 
ಮನ್ಮಥಾಭಿಪರೀತಾತ್ಮಾ ನಾಪಶ್ಯದ್ಗಿರಿಕಾಂ ತದಾ।
ಅಪಶ್ಯನ್ಕಾಮಸಂತಪ್ತಶ್ಚರಮಾಣೋ ಯದೃಚ್ಛಯಾ॥ 1-64-60 (2651) 
ಪುಷ್ಪಸಂಛನ್ನಶಾಖಾಗ್ರಂ ಪಲ್ಲವೈರುಪಶೋಭಿತಂ।
ಅಶೋಕಸ್ತಬಕೈಶ್ಛನ್ನಂ ರಮಣೀಯಮಪಶ್ಯತ॥ 1-64-61 (2652) 
ಅಧಸ್ಯಾತ್ತಸ್ಯ ಛಾಯಾಯಾಂ ಸುಖಾಸೀನೋ ನರಾಧಿಪಃ।
ಮಧುಗಂಧೈಶ್ಚ ಸಂಯುಕ್ತಂ ಪುಷ್ಪಗಂಧಮನೋಹರಂ॥ 1-64-62 (2653) 
ವಾಯುನಾ ಪ್ರೇರ್ಯಮಾಣಸ್ತು ಧೂಂರಾಯ ಮುದಮನ್ವಗಾತ್।
`ಭಾರ್ಯಾಂ ಚಿಂತಯಮಾನಸ್ಯ ಮನ್ಮಥಾಗ್ನಿರವರ್ಧತ।' 
ತಸ್ಯ ರೇತಃ ಪ್ರಚಸ್ಕಂದ ಚರತೋ ಗಹನೇ ವನೇ॥  1-64-63 (2654) 
ಸ್ಕನ್ನಮಾತ್ರಂ ಚ ತದ್ರೇತೋ ವೃಕ್ಷಪತ್ರೇಣ ಭೂಮಿಪಃ।
ಪ್ರತಿಜಗ್ರಾಹ ಮಿಥ್ಯಾ ಮೇ ನ ಪತೇದ್ರೇತ ಇತ್ಯುತ॥ 1-64-64 (2655) 
`ಅಂಗುಲೀಯೇನ ಶುಕ್ಲಸ್ಯ ರಕ್ಷಾಂ ಚ ವಿದಧೇ ನೃಪಃ।
ಅಶೋಕಸ್ತಬಕೈ ರಕ್ತೈಃ ಪಲ್ಲವೈಶ್ಚಾಪ್ಯಬಂಧಯತ್॥'  1-64-65 (2656) 
ಇದಂ ಮಿಥ್ಯಾ ಪರಿಸ್ಕನ್ನಂ ರೇತೋ ಮೇ ನ ಭವೇದಿತಿ।
ಋತುಶ್ಚ ತಸ್ಯಾಃ ಪತ್ನ್ಯಾ ಮೇ ನ ಮೋಘಃ ಸ್ಯಾದಿತಿ ಪ್ರಭುಃ॥ 1-64-66 (2657) 
ಸಂಚಿಂತ್ಯೈವಂ ತದಾ ರಾಜಾ ವಿಚಾರ್ಯ ಚ ಪುನಃಪುನಃ।
ಅಮೋಘತ್ವಂ ಚ ವಿಜ್ಞಾಯ ರೇತಸೋ ರಾಜಸತ್ತಮಃ॥ 1-64-67 (2658) 
ಶುಕ್ರಪ್ರಸ್ಥಾಪನೇ ಕಾಲಂ ಮಹಿಷ್ಯಾ ಪ್ರಸಮೀಕ್ಷ್ಯ ವೈ।
ಅಭಿಮಂತ್ರ್ಯಾಥ ತಚ್ಛುಕ್ರಮಾರಾತ್ತಿಷ್ಠಂತಮಾಶುಗಂ॥ 1-64-68 (2659) 
ಸೂಕ್ಷ್ಮಧರ್ಮಾರ್ಥತತ್ತ್ವಜ್ಞೋ ಗತ್ವಾ ಶ್ಯೇನಂ ತತೋಽಬ್ರವೀತ್।
ಮತ್ಪ್ರಿಯಾರ್ಥಮಿದಂ ಸೌಂಯ ಶುಕ್ರಂ ಮಮ ಗೃಹಂ ನಯ॥ 1-64-69 (2660) 
ಗಿರಿಕಾಯಾಃ ಪ್ರಯಚ್ಛಾಶು ತಸ್ಯಾ ಹ್ಯಾರ್ತವಮದ್ಯ ವೈ।  1-64-70 (2661) 
ವೈಶಂಪಾಯನ ಉವಾಚ।
ಗೃಹೀತ್ವಾ ತತ್ತದಾ ಶ್ಯೇನಸ್ತೂರ್ಣಮುತ್ಪತ್ಯ ವೇಗವಾನ್॥  1-64-70x (305) 
ಜವಂ ಪರಮಮಾಸ್ಥಾಯ ಪ್ರದುದ್ರಾವ ವಿಹಂಗಮಃ।
ತಮಪಶ್ಯದಥಾಯಾಂತಂ ಶ್ಯೇನಂ ಶ್ಯೇನಸ್ತಥಾಽಪರಃ॥ 1-64-71 (2662) 
ಅಭ್ಯದ್ರವಚ್ಚ ತಂ ಸದ್ಯೋ ದೃಷ್ಟ್ವೈವಾಮಿಷಶಂಕಯಾ।
ತುಂಡಯುದ್ಧಮಥಾಕಾಶೇ ತಾವುಭೌ ಸಂಪ್ರಚಕ್ರತುಃ॥ 1-64-72 (2663) 
ಯುದ್ಧ್ಯತೋರಪತದ್ರೇತಸ್ತಚ್ಚಾಪಿ ಯಮುನಾಂಭಸಿ।
ತತ್ರಾದ್ರಿಕೇತಿ ವಿಖ್ಯಾತಾ ಬ್ರಹ್ಮಶಾಪಾದ್ವರಾಪ್ಸರಾ॥ 1-64-73 (2664) 
ಮೀನಭಾವಮನುಪ್ರಾಪ್ತಾ ಬಭೂವ ಯಮುನಾಚರೀ।
ಶ್ಯೇನಪಾದಪರಿಭ್ರಷ್ಟಂ ತದ್ವೀರ್ಯಮಥ ವಾಸವಂ॥ 1-64-74 (2665) 
ಜಗ್ರಾಹ ತರಸೋಪೇತ್ಯ ಸಾಽದ್ರಿಕಾ ಮತ್ಸ್ಯರೂಪಿಣೀ।
ಕದಾಚಿದಪಿ ಮತ್ಸೀಂ ತಾಂ ಬಬಂಧುರ್ಮತ್ಸ್ಯಜೀವಿನಃ॥ 1-64-75 (2666) 
ಮಾಸೇ ಚ ದಶಮೇ ಪ್ರಾಪ್ತೇ ತದಾ ಭರತಸತ್ತಮ॥
ಉಜ್ಜಹ್ರುರುದರಾತ್ತಸ್ಯಾಃ ಸ್ತ್ರೀಂ ಪುಮಾಂಸಂ ಚ ಮಾನುಷೌ॥ 1-64-76 (2667) 
ಆಶ್ಚರ್ಯಭೂತಂ ತದ್ಗತ್ವಾ ರಾಜ್ಞೇಽಥ ಪ್ರತ್ಯವೇದಯನ್।
ಕಾಯೇ ಮತ್ಸ್ಯಾ ಇಮೌ ರಾಜನ್ಸಂಭೂತೌ ಮಾನುಷಾವಿತಿ॥ 1-64-77 (2668) 
ತಯೋಃ ಪುಮಾಂಸಂ ಜಗ್ರಾಹ ರಾಜೋಪರಿಚರಸ್ತದಾ।
ಸ ಮತ್ಸ್ಯೋ ನಾಮ ರಾಜಾಸೀದ್ಧಾರ್ಮಿಕಃ ಸತ್ಯಸಂಗರಃ॥ 1-64-78 (2669) 
ಸಾಽಪ್ಸರಾ ಮುಕ್ತಶಾಪಾ ಚ ಕ್ಷಣೇನ ಸಮಪದ್ಯತ।
ಯಾ ಪುರೋಕ್ತಾ ಭಗವತಾ ತಿರ್ಯಗ್ಯೋನಿಗತಾ ಶುಭಾ॥ 1-64-79 (2670) 
ಮಾನುಷೌ ಜನಯಿತ್ವಾ ತ್ವಂ ಶಾಪಮೋಕ್ಷಮವಾಪ್ಸ್ಯಸಿ।
ತತಃ ಸಾಜನಯಿತ್ವಾ ತೌ ವಿಶಸ್ತಾ ಮತ್ಸ್ಯಘಾತಿಭಿಃ॥ 1-64-80 (2671) 
ಸಂತ್ಯಜ್ಯ ಮತ್ಸ್ಯರೂಪಂ ಸಾ ದಿವ್ಯಂ ರೂಪಮವಾಪ್ಯ ಚ।
ಸಿದ್ಧರ್ಷಿಚಾರಣಪಥಂ ಜಗಾಮಾಥ ವರಾಪ್ಸರಾಃ॥ 1-64-81 (2672) 
ಸಾ ಕನ್ಯಾ ದುಹಿತಾ ತಸ್ಯಾ ಮತ್ಸ್ಯಾ ಮತ್ಸ್ಯಸಗಂಧಿನೀ।
ರಾಜ್ಞಾ ದತ್ತಾ ಚ ದಾಶಾಯ ಕನ್ಯೇಯಂ ತೇ ಭವತ್ವಿತಿ॥ 1-64-82 (2673) 
ರೂಪಸತ್ವಸಮಾಯುಕ್ತಾ ಸರ್ವೈಃ ಸಮುದಿತಾ ಗುಣೈಃ।
ಸಾ ತು ಸತ್ಯವತೀ ನಾಮ ಮತ್ಸ್ಯಘಾತ್ಯಭಿಸಂಶ್ರಯಾತ್॥ 1-64-83 (2674) 
ಆಸೀತ್ಸಾ ಮತ್ಸ್ಯಗಂಧೈವ ಕಂಚಿತ್ಕಾಲಂ ಶುಚಿಸ್ಮಿತಾ।
ಶುಶ್ರೂಷಾರ್ಥಂ ಪಿತುರ್ನಾವಂ ವಾಹಯಂತೀಂ ಜಲೇ ಚ ತಾಂ॥ 1-64-84 (2675) 
ತೀರ್ಥಯಾತ್ರಾಂ ಪರಿಕ್ರಾಮನ್ನಪಶ್ಯದ್ವೈ ಪರಾಶರಃ।
ಅತೀವ ರೂಪಸಂಪನ್ನಾಂ ಸಿದ್ಧಾನಾಮಪಿ ಕಾಂಕ್ಷಿತಾಂ॥ 1-64-85 (2676) 
ದೃಷ್ಟ್ವೈವ ಸ ಚ ತಾಂ ಧೀಮಾಂಶ್ಚಕಮೇ ಚಾರುಹಾಸಿನೀಂ।
ದಿವ್ಯಾಂ ತಾಂ ವಾಸವೀಂ ಕನ್ಯಾಂ ರಂಭೋರೂಂ ಮುನಿಪುಂಗವಃ॥ 1-64-86 (2677) 
ಸಂಭವಂ ಚಿಂತಯಿತ್ವಾ ತಾಂ ಜ್ಞಾತ್ವಾ ಪ್ರೋವಾಚ ಶಕ್ತಿಜಃ।
ಕ್ವ ಕರ್ಣಧಾರೋ ನೌರ್ಯೇನ ನೀಯತೇ ಬ್ರೂಹಿ ಭಾಮಿನಿ॥ 1-64-87 (2678) 
ಮತ್ಸ್ಯಗಂಧೋವಾಚ। 1-64-88x (306) 
ಅನಪತ್ಯಸ್ಯ ದಾಶಸ್ಯ ಸುತಾ ತತ್ಪ್ರಿಯಕಾಂಯಯಾ।
ಸಹಸ್ರಜನಸಂಪನ್ನಾ ನೌರ್ಮಯಾ ವಾಹ್ಯತೇ ದ್ವಿಜ॥ 1-64-88 (2679) 
ಪರಾಶರ ಉವಾಚ। 1-64-89x (307) 
ಶೋಭನಂ ವಾಸವಿ ಶುಭೇ ಕಿಂ ಚಿರಾಯಸಿ ವಾಹ್ಯತಾಂ।
ಕಲಶಂ ಭವಿತಾ ಭದ್ರೇ ಸಹಸ್ರಾರ್ಧೇನ ಸಂಮಿತಂ॥ 1-64-89 (2680) 
ಅಹಂ ಶೇಷೋ ಭಿವಿಷ್ಯಾಮಿ ನೀಯತಾಮಚಿರೇಣ ವೈ।  1-64-90 (2681) 
ವೈಶಂಪಾಯನ ಉವಾಚ।
ಮತ್ಸ್ಯಗಂಧಾ ತಥೇತ್ಯುಕ್ತ್ವಾ ನಾವಂ ವಾಹಯತಾಂ ಜಲೇ॥  1-64-90x (308) 
ವೀಕ್ಷಮಾಣಂ ಮುನಿಂ ದೃಷ್ಟ್ವಾ ಪ್ರೋವಾಚೇದಂ ವಚಸ್ತದಾ।
ಮತ್ಸ್ಯಗಂಧೇತಿ ಮಾಮಾಹುರ್ದಾಶರಾಜಸುತಾಂ ಜನಾಃ॥ 1-64-91 (2682) 
ಜನ್ಮ ಶೋಕಾಭಿತಪ್ತಾಯಾಃ ಕಥಂ ಜ್ಞಾಸ್ಯಸಿ ಕಥ್ಯತಾಂ।  1-64-92 (2683) 
ಪರಾಶರ ಉವಾಚ।
ದಿವ್ಯಜ್ಞಾನೇನ ದೃಷ್ಟಂ ಹಿ ದೃಷ್ಟಮಾತ್ರೇಣ ತೇ ವಪುಃ॥  1-64-92x (309) 
ಪ್ರಣಯಗ್ರಹಣಾರ್ಥಾಯ ವಕ್ಷ್ಯೇವ ವಾಸವಿ ತಚ್ಛೃಣು।
ಬರ್ಹಿಷದ ಇತಿ ಖ್ಯಾತಾಃ ಪಿತರಃ ಸೋಮಪಾಸ್ತುತೇ॥ 1-64-93 (2684) 
ತೇಷಾಂ ತ್ವಂ ಮಾನಸೀ ಕನ್ಯಾ ಅಚ್ಛೋದಾ ನಾಮ ವಿಶ್ರುತಾ।
ಅಚ್ಛೋದಂ ನಾಮ ತದ್ದಿವ್ಯಂ ಸರೋ ಯಸ್ಮಾತ್ಸಮುತ್ಥಿತಂ॥ 1-64-94 (2685) 
ತ್ವಯಾ ನ ದೃಷ್ಟಪೂರ್ವಾಸ್ತು ಪಿತರಸ್ತೇ ಕದಾಚನ।
ಸಂಭೂತಾ ಮನಸಾ ತೇಷಾಂ ಪಿತೄನ್ಸ್ವಾನ್ನಾಭಿಜಾನತೀ॥ 1-64-95 (2686) 
ಸಾ ತ್ವನ್ಯಂ ಪಿತರಂ ವವ್ರೇ ಸ್ವಾನತಿಕ್ರಂಯ ತಾನ್ಪಿತೄನ್।
ನಾಂನಾ ವಸುರಿತಿ ಖ್ಯಾತಂ ಮನುಪುತ್ರಂ ದಿವಿ ಸ್ಥಿತಂ॥ 1-64-96 (2687) 
ಅದ್ರಿಕಾಽಪ್ಸರಸಾ ಯುಕ್ತಂ ವಿಮಾನೇ ದಿವಿ ವಿಷ್ಠಿತಂ।
ಸಾ ತೇನ ವ್ಯಭಿಚಾರೇಣ ಮನಸಾ ಕಾಮಚಾರಿಣೀ॥ 1-64-97 (2688) 
ಪಿತರಂ ಪ್ರಾರ್ಥಯಿತ್ವಾಽನ್ಯಂ ಯೋಗಾದ್ಭಷ್ಟಾ ಪಪಾತ ಸಾ।
ಅಪಶ್ಯತ್ಪತಮಾನಾ ಸಾ ವಿಮಾನತ್ರಯಮಂತಿಕಾತ್॥ 1-64-98 (2689) 
ತ್ರಸರೇಣುಪ್ರಮಾಣಾಂಸ್ತಾಂಸ್ತತ್ರಾಪಶ್ಯತ್ಸ್ವಕಾನ್ಪಿತೄನ್।
ಸುಸೂಕ್ಷ್ಮಾನಪರಿವ್ಯಕ್ತಾನಂಗೈರಂಗೇಷ್ವಿವಾಹಿತಾನ್॥ 1-64-99 (2690) 
ತಾತೇತಿ ತಾನುವಾಚಾರ್ತಾ ಪತಂತೀ ಸಾ ಹ್ಯಧೋಮುಖೀ।
ತೈರುಕ್ತಾ ಸಾ ತು ಮಾಭೈಷೀಸ್ತೇನ ಸಾ ಸಂಸ್ಥಿತಾ ದಿವಿ॥ 1-64-100 (2691) 
ತತಃ ಪ್ರಸಾದಯಾಮಾಸ ಸ್ವಾನ್ಪಿತೄಂದೀನಯಾ ಗಿರಾ।
ತಾಮೂಚುಃ ಪಿತರಃ ಕನ್ಯಾಂ ಭ್ರೈಷ್ಟಶ್ವರ್ಯಾಂ ವ್ಯತಿಕ್ರಮಾತ್॥ 1-64-101 (2692) 
ಭ್ರಷ್ಟೈಶ್ವರ್ಯಾ ಸ್ವದೋಷೇಣ ಪತಸಿ ತ್ವಂ ಶುಚಿಸ್ಮಿತೇ।
ಯೈರಾರಭಂತೇ ಕರ್ಮಾಣಿ ಶರೀರೈರಿಹ ದೇವತಾಃ॥ 1-64-102 (2693) 
ತೈರೇವ ತತ್ಕರ್ಮಫಲಂ ಪ್ರಾಪ್ನುವಂತಿ ಸ್ಮ ದೇವತಾಃ।
ಮನುಷ್ಯಾಸ್ತ್ವನ್ಯದೇಹೇನ ಶುಭಾಶುಭಮಿತಿ ಸ್ಥಿತಿಃ॥ 1-64-103 (2694) 
ಸದ್ಯಃ ಫಲಂತಿ ಕರ್ಮಾಣಿ ದೇವತ್ವೇ ಪ್ರೇತ್ಯ ಮಾನುಷೇ।
ತಸ್ಮಾತ್ತ್ವಂ ಪತಸೇ ಪುತ್ರಿ ಪ್ರೇತ್ಯತ್ವಂ ಪ್ರಾಪ್ಸ್ಯಸೇ ಫಲಂ॥ 1-64-104 (2695) 
ಪಿತೃಹೀನಾ ತು ಕನ್ಯಾ ತ್ವಂ ವಸೋರ್ಹಿ ತ್ವಂ ಸುತಾ ಮತಾ।
ಮತ್ಸ್ಯಯೋನೌ ಸಮುತ್ಪನ್ನಾ ಸುತಾರಾಜ್ಞೋ ಭವಿಷ್ಯಸಿ॥ 1-64-105 (2696) 
ಅದ್ರಿಕಾ ಮತ್ಸ್ಯರೂಪಾಽಭೂದ್ಗಂಗಾಯಮನುಸಂಗಮೇ।
ಪರಾಶರಸ್ಯ ದಾಯಾದಂ ತ್ವಂ ಪುತ್ರಂ ಜನಯಿಷ್ಯಸಿ॥ 1-64-106 (2697) 
ಯೋ ವೇದಮೇಕಂ ಬ್ರಹ್ಮರ್ಷಿಶ್ಚತುರ್ಧಾ ವಿಬಜಿಷ್ಯತಿ।
ಮಹಾಭಿಷಕ್ಸುತಸ್ಯೈವ ಶಂತನೋಃ ಕೀರ್ತಿವರ್ಧನಂ॥ 1-64-107 (2698) 
ಜ್ಯೇಷ್ಠಂ ಚಿತ್ರಾಂಗದಂ ವೀರಂ ಚಿತ್ರವೀರಂ ಚ ವಿಶ್ರುತಂ।
ಏತಾನ್ಸೂತ್ವಾ ಸುಪುತ್ರಾಂಸ್ತ್ವಂ ಪುನರೇವ ಗಮಿಷ್ಯಸಿ॥ 1-64-108 (2699) 
ವ್ಯತಿಕ್ರಮಾತ್ಪಿತೄಣಾಂ ಚ ಪ್ರಾಪ್ಸ್ಯಸೇ ಜನ್ಮ ಕುತ್ಸಿತಂ।
ಅಸ್ಯೈವ ರಾಜ್ಞಸ್ತ್ವಂ ಕನ್ಯಾ ಹ್ಯದ್ರಿಕಾಯಾಂ ಭವಿಷ್ಯಸಿ॥ 1-64-109 (2700) 
ಅಷ್ಟಾವಿಂಶೇ ಭವಿತ್ರೀ ತ್ವಂ ದ್ವಾಪರೇ ಮತ್ಸ್ಯಯೋನಿಜಾ।
ಏವಮುಕ್ತಾ ಪುರಾ ತೈಸ್ತ್ವಂ ಜಾತಾ ಸತ್ಯವತೀ ಶುಭಾ॥ 1-64-110 (2701) 
ಅದ್ರಿಕೇತ್ಯಭಿವಿಖ್ಯಾತಾ ಬ್ರಹ್ಮಶಾಪಾದ್ವರಾಪ್ಸರಾ।
ಮೀನಭಾವಮನುಪ್ರಾಪ್ತಾ ತ್ವಂ ಜನಿತ್ವಾ ಗತಾ ದಿವಂ॥ 1-64-111 (2702) 
ತಸ್ಯಾಂ ಜಾತಾಸಿ ಸಾ ಕನ್ಯಾ ರಾಜ್ಞೋ ವೀರ್ಯೇಣ ಚೈವಹಿ।
ತಸ್ಮಾದ್ವಾಸವಿ ಭದ್ರಂ ತೇ ಯಾಚೇ ವಂಶಕರಂ ಸುತಂ॥ 1-64-112 (2703) 
ಸಂಗಮಂ ಮಮ ಕಲ್ಯಾಣಿ ಕುರುಷ್ವೇತ್ಯಭ್ಯಭಾಷತ॥  1-64-113 (2704) 
ವೈಶಂಪಾಯನ ಉವಾಚ। 1-64-114x (310) 
ವಿಸ್ಮಯಾವಿಷ್ಟಸರ್ವಾಂಗೀ ಜಾತಿಸ್ಮರಣತಾಂ ಗತಾ।
ಸಾಬ್ರವೀತ್ಪಶ್ಯ ಭಗವನ್ಪರಪಾರೇ ಸ್ಥಿತಾನೃಷೀನ್॥ 1-64-114 (2705) 
ಆವಯೋರ್ದೃಷ್ಟಯೋರೇಭಿಃ ಕಥಂ ನು ಸ್ಯಾತ್ಸಮಾಗಮಃ।
ಏವಂ ತಯೋಕ್ತೋ ಭಗವಾನ್ನೀಹಾರಮಸೃಜತ್ಪ್ರಭುಃ॥ 1-64-115 (2706) 
ಯೇನ ದೇಶಃ ಸ ಸರ್ವಸ್ತು ತಮೋಭೂತ ಇವಾಭವತ್।
ದೃಷ್ಟ್ವಾ ಸೃಷ್ಟಂ ತು ನೀಹಾರಂ ತತಸ್ತಂ ಪರಮರ್ಷಿಣಾ॥ 1-64-116 (2707) 
ವಿಸ್ಮಿತಾ ಸಾಭವತ್ಕನ್ಯಾ ವ್ರೀಡಿತಾ ಚ ತಪಸ್ವಿನೀ।  1-64-117 (2708) 
ಸತ್ಯವತ್ಯುವಾಚ।
ವಿದ್ಧಿ ಮಾಂ ಭಗವನ್ಕನ್ಯಾಂ ಸದಾ ಪಿತೃವಶಾನುಗಾಂ॥  1-64-117x (311) 
ತ್ವತ್ಸಂಯೋಗಾಚ್ಚ ದುಷ್ಯೇತ ಕನ್ಯಾಭಾವೋ ಮಮಾಽನಘ।
ಕನ್ಯಾತ್ವೇ ದೂಷಿತೇ ವಾಪಿ ಕಥಂ ಶಕ್ಷ್ಯೇ ದ್ವಿಜೋತ್ತಮ॥ 1-64-118 (2709) 
ಗೃಹ ಗಂತುಮುಷೇ ಚಾಹಂ ಧೀಮನ್ನ ಸ್ಥಾತುಮುತ್ಸಹೇ।
ಏತತ್ಸಂಚಿಂತ್ಯ ಭಗವನ್ವಿಧತ್ಸ್ವ ಯದನಂತರಂ॥ 1-64-119 (2710) 
ವೈಶಂಪಾಯನ ಉವಾಚ। 1-64-119x (312) 
ಏವಮುಕ್ತವತೀಂ ತೀಂ ತು ಪ್ರೀತಿಮಾನುಷಿಸತ್ತಮಃ।
ಉವಾಚ ಮತ್ಪ್ರಿಯಂ ಕೃತ್ವಾ ಕನ್ಯೈವ ತ್ವಂ ಭವಿಷ್ಯತಿ॥ 1-64-120 (2711) 
ವೃಣೀಷ್ವ ಚ ವರಂ ಭೀರುಂ ಯಂ ತ್ವಮಿಚ್ಛಸಿ ಭಾಮಿನಿ।
ವೃಥಾ ಹಿ ನ ಪ್ರಸಾದೋ ಮೇ ಭೂತಪೂರ್ವಃ ಶುಚಿಸ್ಮಿತೇ॥ 1-64-121 (2712) 
ಏವಮುಕ್ತಾ ವರಂ ವವ್ರೇ ಗಾತ್ರಸೌಗಂಧ್ಯಮುತ್ತಮಂ।
ಸಚಾಸ್ಯೈ ಭಗವಾನ್ಪ್ರಾದಾನ್ಮನಃ ಕಾಂಕ್ಷಿತಂ ಪ್ರಭುಃ॥ 1-64-122 (2713) 
ತತೋ ಲಬ್ಧವರಾ ಪ್ರೀತಾ ಸ್ತ್ರೀಭಾವಗುಣಭೂಷಿತಾ।
ಜಗಾಮ ಸಹ ಸಂಸರ್ಗಮೃಷಿಣಾಽದ್ಭುತಕರ್ಮಣಾ॥ 1-64-123 (2714) 
ತೇನ ಗಂಧವತೀತ್ಯೇವಂ ನಾಮಾಸ್ಯಾಃ ಪ್ರಥಿತಂ ಭುವಿ।
ತಸ್ಯಾಸ್ತು ಯೋಜನಾದ್ಗಂಧಮಾಜಿಘ್ರಂತ ನರಾ ಭುವಿ॥ 1-64-124 (2715) 
ತಸ್ಯಾ ಯೋಜನಗಂಧೇತಿ ತತೋ ನಾಮಾಪರಂ ಸ್ಮೃತಂ।
ಇತಿ ಸತ್ಯವತೀ ಹೃಷ್ಟಾ ಲಬ್ಧ್ವಾ ವರಮನುತ್ತಮಂ॥ 1-64-125 (2716) 
ಪರಾಶರೇಣ ಸಂಯುಕ್ತಾ ಸದ್ಯೋ ಗರ್ಭಂ ಸುಷಾವ ಸಾ।
ಜಜ್ಞೇ ಚ ಯಮುನಾದ್ವೀಪೇ ಪಾರಾಶರ್ಯಃ ಸ ವೀರ್ಯವಾನ್॥ 1-64-126 (2717) 
ಸ ಮಾತರಮನುಜ್ಞಾಪ್ಯ ತಪಸ್ಯೇವ ಮನೋ ದಧೇ।
ಸ್ಮೃತೋಽಹಂ ದರ್ಶಯಿಷ್ಯಾಮಿ ಕೃತ್ಯೇಷ್ವಿತಿ ಚ ಸೋಽಬ್ರವೀತ್॥ 1-64-127 (2718) 
ಏವಂ ದ್ವೈಪಾಯನೋ ಜಜ್ಞೇ ಸತ್ಯವತ್ಯಾಂ ಪರಾಶರಾತ್।
ನ್ಯಸ್ತೋದ್ವೀಪೇ ಯದ್ಬಾಲಸ್ತಸ್ಮಾದ್ದ್ವೈಪಾಯನಃಸ್ಮೃತಃ॥ 1-64-128 (2719) 
ಪಾದಾಪಸಾರಿಣಂ ಧರ್ಮಂ ಸ ತು ವಿದ್ವಾನ್ಯುಗೇ ಯುಗೇ।
ಆಯುಃ ಶಕ್ತಿಂ ಚ ಮರ್ತ್ಯಾನಾಂ ಯುಗಾವಸ್ಥಾಮವೇಕ್ಷ್ಯಚ॥ 1-64-129 (2720) 
ಬ್ರಹ್ಮಣೋ ಬ್ರಾಹ್ಮಣಾನಾಂ ಚ ತಥಾನುಗ್ರಹಕಾಂಕ್ಷಯಾ।
ವಿವ್ಯಾಸ ವೇದಾನ್ಯಸ್ಮತ್ಸ ತಸ್ಮಾದ್ವ್ಯಾಸ ಇತಿ ಸ್ಮೃತಃ॥ 1-64-130 (2721) 
ವೇದಾನಧ್ಯಾಪಯಾಮಾಸ ಮಹಾಭಾರತಪಂಚಮಾನ್।
ಸುಮಂತುಂ ಜೈಮಿನಿಂ ಪೈಲಂ ಶುಕಂ ಚೈವ ಸ್ವಮಾತ್ಮಜಂ॥ 1-64-131 (2722) 
ಪ್ರಭುರ್ವರಿಷ್ಠೋ ವರದೋ ವೈಶಂಪಾಯನಮೇವ ಚ।
ಸಂಹಿತಾಸ್ತೈಃ ಪೃಥಕ್ತ್ವೇನ ಭಾರತಸ್ಯ ಪ್ರಕಾಶಿತಾಃ॥ 1-64a-1a [ತತೋ ರಂಯೇ ವನೋದ್ದೇಶೇ ದಿವ್ಯಾಸ್ತರಣಸಂಯುತೇ। 1-64a-1b ವೀರಾಸನಮುಪಾಸ್ಥಾಯ ಯೋಗೀ ಧ್ಯಾನಪರೋಽಭವತ್॥ 1-64a-2a ಶ್ವೇತಪಟ್ಟಗೃಹೇ ರಂಯೇ ಪರ್ಯಂಕೇ ಸೋತ್ತರಚ್ಛದೇ। 1-64a-2b ತೂಷ್ಣೀಂಭೂತಾಂ ತದಾ ಕನ್ಯಾಂ ಜ್ವಲಂತೀಂ ಯೋಗತೇಜಸಾ॥ 1-64a-3a ದೃಷ್ಟ್ವಾ ತಾಂ ತು ಸಮಾಧಾಯ ವಿಚಾರ್ಯ ಚ ಪುನಃ ಪುನಃ। 1-64a-3b ಸ ಚಿಂತಯಾಮಾಸ ಮುನಿಃ ಕಿಂ ಕೃತಂ ಸುಕೃತಂ ಭವೇತ್॥ 1-64a-4a ಶಿಷ್ಟಾನಾಂ ತು ಸಮಾಚಾರಃ ಶಿಷ್ಟಾಚಾರ ಇತಿ ಸ್ಮೃತಃ। 1-64a-4b ಶ್ರುತಿಸ್ಮೃತಿವಿದೋ ವಿಪ್ರಾ ಧರ್ಮಜ್ಞಾ ಜ್ಞಾನಿನಃ ಸ್ಮೃತಾಃ॥ 1-64a-5a ಧರ್ಮಜ್ಞೈರ್ವಿಹಿತೋ ಧರ್ಮಃ ಶ್ರೌತಃ ಸ್ಮಾರ್ತೋ ದ್ವಿಧಾ ದ್ವಿಜೈಃ। 1-64a-5b ದಾನಾಗ್ನಿಹೋತ್ರಮಿಜ್ಯಾ ಚ ಶ್ರೌತಸ್ಯೈತದ್ಧಿ ಲಕ್ಷಣಂ॥ 1-64a-6a ಸ್ಮಾರ್ತೋ ವರ್ಣಾಶ್ರಮಾಚಾರೋ ಯಮೈಶ್ಚ ನಿಯಮೈರ್ಯುತಃ। 1-64a-6b ಧರ್ಮೇ ತು ಧಾರಣೇ ಧಾತುಃ ಸಹತ್ವೇ ಚಾಪಿ ಪಠ್ಯತೇ॥ 1-64a-7a ತತ್ರೇಷ್ಟಫಲಭಾಗ್ಧರ್ಮ ಆಚಾರ್ಯೈರುಪದಿಶ್ಯತೇ। 1-64a-7b ಅನಿಷ್ಟಫಲಭಾಕ್ರೇತಿ ತೈರಧರ್ಮೋಽಪಿ ಭಾಷ್ಯತೇ॥ 1-64a-8a ತಸ್ಮಾದಿಷ್ಟಫಲಾರ್ಥಾಯ ಧರ್ಮಮೇವ ಸಮಾಶ್ರಯೇತ್। 1-64a-8b ಬ್ರಾಹ್ಮೋ ದೈವಸ್ತಥೈವಾರ್ಷಃ ಪ್ರಾಜಾಪತ್ಯಶ್ಚ ಧಾರ್ಮಿಕಃ॥ 1-64a-9a ವಿವಾಹಾ ಬ್ರಾಹ್ಮಣಾನಾಂ ತು ಗಾಂಧರ್ವೋ ನೈವ ಧಾರ್ಮಿಕಃ। 1-64a-9b ತ್ರಿವರ್ಣೇತರಜಾತೀನಾಂ ಗಾಂಧರ್ವಾಸುರರಾಕ್ಷಸಾಃ॥ 1-64a-10a ಪೈಶಾಚೋ ನೈವ ಕರ್ತವ್ಯಃ ಪೈಶಾಚಶ್ಚಾಷ್ಟಮೋಽಧಮಃ। 1-64a-10b ಸಾಮರ್ಷಾಂ ವ್ಯಂಗಿಕಾಂ ಕನ್ಯಾಂ ಮಾತುಶ್ಚ ಕುಲಜಾಂ ತಥಾ॥ 1-64a-11a ವೃದ್ಧಾಂ ಪ್ರವ್ರಾಜಿತಾಂ ವಂಧ್ಯಾಂ ಪತಿತಾಂ ಚ ರಜಸ್ವಲಾಂ। 1-64a-11b ಅಪಸ್ಮಾರಕುಲೇ ಜಾತಾಂ ಪಿಂಗಲಾಂಕುಷ್ಠಿನೀಂ ವ್ರಣೀಂ॥ 1-64a-12a ನ ಚಾಸ್ನಾತಾಂ ಸ್ತ್ರಿಯಂ ಗಚ್ಛೇದಿತಿ ಧರ್ಮಾನುಶಾಸನಂ। 1-64a-12b ಪಿತಾ ಪಿತಾಮಹೋ ಭ್ರಾತಾ ಮಾತಾ ಮಾತುಲ ಏವ ಚ॥ 1-64a-13a ಉಪಾಧ್ಯಾಯರ್ತ್ವಿಜಶ್ಚೈವ ಕನ್ಯಾದಾನೇ ಪ್ರಭೂತ್ತಮಾಃ। 1-64a-13b ಏತೈರ್ದತ್ತಾಂ ನಿಷೇವೇತ ನಾದತ್ತಾಮಾದದೀತ ಚ॥ 1-64a-14a ಇತ್ಯೇವ ಋಷಯಃ ಪ್ರಾಹುರ್ವಿವಾಹೇ ಧರ್ಮವಿತ್ತಮಾಃ। 1-64a-14b ಅಸ್ಯಾ ನಾಸ್ತಿ ಪಿತಾ ಭ್ರಾತಾ ಮಾತಾ ಮಾತುಲ ಏವ ಚ॥ 1-64a-15a ಗಾಂಧರ್ವೇಣ ವಿವಾಹೇನ ನ ಸ್ಪೃಶಾಮಿ ಯದೃಚ್ಛಯಾ। 1-64a-15b ಕ್ರಿಯಾಹೀನಂ ತು ಗಾಂಧರ್ವಂ ನ ಕರ್ತವ್ಯಮನಾಪದಿ॥ 1-64a-16a ಯದಸ್ಯಾಂ ಜಾಯತೇ ಪುತ್ರೋ ವೇದವ್ಯಾಸೋ ಭವೇದೃಷಿಃ। 1-64a-16b ಕ್ರಿಯಾಹೀನಃ ಕಥಂ ವಿಪ್ರೋ ಭವೇದೃಷಿರುದಾರಧೀಃ॥ 1-64a-17x ವೈಶಂಪಾಯನ ಉವಾಚ। 1-64a-17a ಏವಂ ಚಿಂತಯತೋ ಭಾವಂ ಮಹರ್ಷೇರ್ಭಾವಿತಾತ್ಮನಃ। 1-64a-17b ಜ್ಞಾತ್ವಾ ಚೈವಾಭ್ಯವರ್ತಂತ ಪಿತರೋ ಬರ್ಹಿಷಸ್ತದಾ॥ 1-64a-18a ತಸ್ಮಿನ್ಕ್ಷಣೇ ಬ್ರಹ್ಮಪುತ್ರೋ ವಸಿಷ್ಠೋಽಪಿ ಸಮೇಯಿವಾನ್। 1-64a-18b ಪೂರ್ವಂ ಸ್ವಾಗತಮಿತ್ಯುಕ್ತ್ವಾ ವಸಿಷ್ಠಃ ಪ್ರತ್ಯಭಾಷತ॥ 1-64a-19x ಪಿತೃಗಣಾ ಊಚುಃ। 1-64a-19a ಅಸ್ಮಾಕಂ ಮಾನಸೀಂ ಕನ್ಯಾಮಸ್ಮಚ್ಛಾಪೇನ ವಾಸವೀಂ। 1-64a-19b ಯದಿಚಚ್ಛಶಿ ಪುತ್ರಾರ್ಥಂ ಕನ್ಯಾಂ ಗೃಹ್ಮೀಷ್ವಮಾ ಚಿರಂ॥ 1-64a-20a ಪಿತೄಣಾಂ ವಚನಂ ಶ್ರುತ್ವಾ ವಸಿಷ್ಠಃ ಪ್ರತ್ಯಭಾಷತ। 1-64a-20b ಮಹರ್ಷೀಣಾಂ ವಚಃ ಸತ್ಯಂ ಪುರಾಣೇಪಿ ಮಯಾ ಶ್ರುತಂ॥ 1-64a-21a ಪರಾಶರೋ ಬ್ರಹ್ಮಚಾರೀ ಪ್ರಜಾರ್ಥೀ ಮಮ ವಂಶಧೃತ್। 1-64a-21b ಏವಂ ಸಂಭಾಷಮಾಣೇ ತು ವಸಿಷ್ಠೇ ಪಿತೃಭಿಃ ಸಹ॥ 1-64a-22a ಋಷಯೋಽಭ್ಯಾಗಮಂಸ್ತತ್ರ ನೈಮಿಶಾರಣ್ಯವಾಸಿನಃ। 1-64a-22b ವಿವಾಹಂ ದ್ರಷ್ಟುಮಿಚ್ಛಂತಃ ಶಕ್ತಿಪುತ್ರಸ್ಯ ಧೀಮತಃ॥ 1-64a-23a ಅರುಂಧತೀ ಮಹಾಭಾಗಾ ಅದೃಶ್ಯಂತ್ಯಾ ಸಹೈವ ಸಾ। 1-64a-23b ವಿಶ್ವಕರ್ಮಕೃತಾಂ ದಿವ್ಯಾಂ ಪರ್ಣಶಾಲಾಂ ಪ್ರವಿಶ್ಯ ಸಾ॥ 1-64a-24a ವೈವಾಹಿಕಾಂಸ್ತು ಸಂಭಾರಾನ್ಸಂಕಲ್ಪ್ಯ ಚ ಯಥಾಕ್ರಮಂ। 1-64a-24b ಅರುಂಧತೀ ಸತ್ಯವತೀಂ ವಧೂಂ ಸಂಗೃಹ್ಯ ಪಾಣಿನಾ॥ 1-64a-25a ಭದ್ರಾಸನೇ ಪ್ರತಿಷ್ಠಾಪ್ಯ ಇಂದ್ರಾಣೀಂ ಸಮಕಲ್ಪಯತ್। 1-64a-25b ಆಪೂರ್ಯಮಾಣಪಕ್ಷೇ ತು ವೈಶಾಖೇ ಸೋಮದೈವತೇ॥ 1-64a-26a ಶುಭಗ್ರಹೇ ತ್ರಯೋದಶ್ಯಾಂ ಮುಹೂರ್ತೇ ಮೈತ್ರ ಆಗತೇ। 1-64a-26b ವಿವಾಹಕಾಲ ಇತ್ಯುಕ್ತ್ವಾ ವಸಿಷ್ಠೋ ಮುನಿಭಿಃ ಸಹ॥ 1-64a-27a ಯಮುನಾದ್ವೀಪಮಾಸಾದ್ಯ ಶಿಷ್ಯೈಶ್ಚ ಮುನಿಪಂಕ್ತಿಭಿಃ। 1-64a-27b ಸ್ಥಂಡಿಲಂ ಚತುರಶ್ರಂ ಚ ಗೋಮಯೇನೋಪಲಿಪ್ಯ ಚ॥ 1-64a-28a ಅಕ್ಷತೈಃ ಫಲಪುಷ್ಪೈಶ್ಚ ಸ್ವಸ್ತಿಕೈರಾಂರಪಲ್ಲವೈಃ। 1-64a-28b ಜಲಪೂರ್ಣಘಟೈಶ್ಚೈವ ಸರ್ವತಃ ಪರಿಶೋಭಿತಂ॥ 1-64a-29a ತಸ್ಯ ಮಧ್ಯೇ ಪ್ರತಿಷ್ಠಾಪ್ಯ ಬೃಸ್ಯಾಂ ಮುನಿವರಂ ತದಾ। 1-64a-29b ಸಿದ್ಧಾರ್ಥಯವಕಲ್ಕೈಶ್ಚ ಸ್ನಾತಂ ಸರ್ವೌಷಧೈರಪಿ॥ 1-64a-30a ಕೃತ್ವಾರ್ಜುನಾನಿ ವಸ್ತ್ರಾಣಿ ಪರಿಧಾಪ್ಯ ಮಹಾಮುನಿಂ। 1-64a-30b ವಾಚಯಿತ್ವಾ ತು ಪುಣ್ಯಾಹಮಕ್ಷತೈಸ್ತು ಸಮರ್ಚಿತಃ॥ 1-64a-31a ಗಂಧಾನುಲಿಪ್ತಃ ಸ್ರಗ್ವೀ ಚ ಸಪ್ರತೋದೋ ವಧೂಗೃಹೇ। 1-64a-31b ಅಪದಾತಿಸ್ತತೋ ಗತ್ವಾ ವಧೂಜ್ಞಾತಿಭಿರರ್ಚಿತಃ॥ 1-64a-32a ಸ್ನಾತಾಮಹತಸಂವೀತಾಂ ಗಂಧಲಿಪ್ತಾಂ ಸ್ರಗುಜ್ಜ್ವಲಾಂ। 1-64a-32b ವಧೂಂ ಮಂಗಲಸಂಯುಕ್ತಾಮಿಷುಹಸ್ತಾಂ ಸಮೀಕ್ಷ್ಯ ಚ॥ 1-64a-33a ಉವಾಚ ವಚನಂ ಕಾಲೇ ಕಾಲಜ್ಞಃ ಸರ್ವಧರ್ಮವಿತ್। 1-64a-33b ಪ್ರತಿಗ್ರಹೋ ದಾತೃವಶಃ ಶ್ರುತಮೇವಂ ಮಯಾ ಪುರಾ॥ 1-64a-34a ಯಥಾ ವಕ್ಷ್ಯಂತಿ ಪಿತರಸ್ತತ್ಕರಿಷ್ಯಾಮಹೇ ವಯಂ। 1-64a-34x ವೈಶಂಪಾಯನ ಉವಾಚ। 1-64a-34b ತದ್ಧರ್ಮಿಷ್ಠಂ ಯಶಸ್ಯಂ ಚ ವಚನಂ ಸತ್ಯವಾದಿನಃ॥ 1-64a-35a ಶ್ರುತ್ವಾ ತು ಪಿತರಃ ಸರ್ವೇ ನಿಃಸಂಗಾ ನಿಷ್ಪರಿಗ್ರಹಾಃ। 1-64a-35b ವಸುಂ ಪರಮಧರ್ಮಿಷ್ಠಮಾನೀಯೇದಂ ವಚೋಽಬ್ರುವನ್॥ 1-64a-36a ಮತ್ಸ್ಯಯೋನೌ ಸಮುತ್ಪನ್ನಾ ತವ ಪುತ್ರೀ ವಿಶೇಷತಃ। 1-64a-36b ಪರಾಶರಾಯ ಮುನಯೇ ದಾತುಮರ್ಹಸಿ ಧರ್ಮತಃ॥ 1-64a-37x ವಸುರುವಾಚ। 1-64a-37a ಸತ್ಯಂ ಮಮ ಸುತಾ ಸಾ ಹಿ ದಾಶರಾಜೇನ ವರ್ಧಿತಾ। 1-64a-37b ಅಹಂ ಪ್ರಭುಃ ಪ್ರದಾನೇ ತು ಪ್ರಜಾಪಾಲಃ ಪ್ರಜಾರ್ಥಿನಾಂ॥ 1-64a-38x ಪಿತರ ಊಚುಃ। 1-64a-38a ನಿರಾಶಿಷೋ ವಯಂ ಸರ್ವೇ ನಿಃಸಂಗಾ ನಿಷ್ಪರಿಗ್ರಹಾಃ। 1-64a-38b ಕನ್ಯಾದಾನೇನ ಸಂಬಂಧೋ ದಕ್ಷಿಣಾಬಂಧ ಉಚ್ಯತೇ॥ 1-64a-39a ಕರ್ಮಭೂಮಿಸ್ತು ಮಾನುಷ್ಯಂ ಭೋಗಭೂಮಿಸ್ತ್ರಿವಿಷ್ಟಪಂ। 1-64a-39b ಇಹ ಪುಣ್ಯಕೃತೋ ಯಾಂತಿ ಸ್ವರ್ಗಲೋಕಂ ನ ಸಂಶಯಃ॥ 1-64a-40a ಇಹ ಲೋಕೇ ದುಷ್ಕೃತಿನೋ ನರಕಂ ಯಾಂತಿ ನಿರ್ಘೃಣಾಃ। 1-64a-40b ದಕ್ಷಿಣಾಬಂಧ ಇತ್ಯುಕ್ತೇ ಉಭೇ ಸುಕೃತದುಷ್ಕೃತೇ॥ 1-64a-41a ದಕ್ಷಿಣಾಬಂಧಸಂಯುಕ್ತಾ ಯೋಗಿನಃ ಪ್ರಪತಂತಿ ತೇ। 1-64a-41b ತಸ್ಮಾನ್ನೋ ಮಾನಸೀಂ ಕನ್ಯಾಂ ಯೋಗಾದ್ಭ್ರಷ್ಟಾಂ ವಿಶಾಪತೇ॥ 1-64a-42a ಸುತಾತ್ವಂ ತವ ಸಂಪ್ರಾಪ್ತಾಂ ಸತೀಂ ಭಿಕ್ಷಾಂ ದದಸ್ವ ವೈ। 1-64a-42b ಇತ್ಯುಕ್ತ್ವಾ ಪಿತರಃ ಸರ್ವೇ ಕ್ಷಣಾದಂತರ್ಹಿತಾಸ್ತದಾ॥ 1-64a-43x ವೈಶಂಪಾಯನ ಉವಾಚ। 1-64a-43a ಯಾಜ್ಞವಲ್ಕ್ಯಂ ಸಮಾಹೂಯ ವಿವಾಹಾಚಾರ್ಯಮಿತ್ಯುತ। 1-64a-43b ವಸುಂ ಚಾಪಿ ಸಮಾಹೂಯ ವಸಿಷ್ಠೋ ಮುನಿಭಿಃ ಸಹ॥ 1-64a-44a ವಿವಾಹಂ ಕಾರಯಾಮಾಸ ವಿಧಿದೃಷ್ಟೇನ ಕರ್ಮಣಾ। 1-64a-44x ವಸುರುವಾಚ। 1-64a-44b ಪರಾಶರ ಮಹಾಪ್ರಾಜ್ಞ ತವ ದಾಸ್ಯಾಂಯಹಂ ಸುತಾಂ॥ 1-64a-45a ಪ್ರತೀಚ್ಛ ಚೈನಾಂ ಭದ್ರಂ ತೇ ಪಾಣಿಂ ಗೃಹ್ಣೀಷ್ವ ಪಾಣಿನಾ। 1-64a-45x ವೈಶಂಪಾಯನ ಉವಾಚ। 1-64a-45b ವಸೋಸ್ತು ವಚನಂ ಶ್ರುತ್ವಾ ಯಾಜ್ಞವಲ್ಕ್ಯಮತೇ ಸ್ಥಿತಃ॥ 1-64a-46a ಕೃತಕೌತುಕಮಂಗಲ್ಯಃ ಪಾಣಿನಾ ಪಾಣಿಮಸ್ಪೃಶತ್। 1-64a-46b ಪ್ರಭೂತಾಜ್ಯೇನ ಹವಿಷಾ ಹುತ್ವಾ ಮಂತ್ರೈರ್ಹುತಾಶನಂ॥ 1-64a-47a ತ್ರಿರಗ್ನಿಂ ತು ಪರಿಕ್ರಂಯ ಸಮಭ್ಯರ್ಚ್ಯ ಹುತಾಶನಂ। 1-64a-47b ಮಹರ್ಷೀನ್ಯಾಜ್ಞವಲ್ಕ್ಯಾದೀಂದಕ್ಷಿಣಾಭಿಃ ಪ್ರತರ್ಪ್ಯಚ॥ 1-64a-48a ಲಬ್ಧಾನುಜ್ಞೋಽಭಿವಾದ್ಯಾಶು ಪ್ರದಕ್ಷಿಣಮಥಾಕರೋತ್। 1-64a-48b ಪರಾಶರೇ ಕೃತೋದ್ವಾಹೇ ದೇವಾಃ ಸರ್ಪಿಗಣಾಸ್ತದಾ॥ 1-64a-49a ಹೃಷ್ಟಾ ಜಗ್ಮುಃ ಕ್ಷಣಾದೇವ ವೇದವ್ಯಾಸೋ ಭವತ್ವಿತಿ। 1-64a-49b ಏವಂ ಸತ್ಯವತೀ ಹೃಷ್ಟಾ ಪೂಜಾಂ ಲಬ್ಧ್ವಾ ಯಥೇಷ್ಟತಃ॥ 1-64a-50a ಪರಾಶರೇಣ ಸಂಯುಕ್ತಾ ಸದ್ಯೋ ಗರ್ಭಂ ಸುಷಾವ ಸಾ। 1-64a-50b ಜಜ್ಞೇ ಚ ಯಮುನಾದ್ವೀಪೇ ಪಾರಾಶರ್ಯಃ ಸ ವೀರ್ಯವಾನ್॥ 1-64a-51a ಜಾತಮಾತ್ರಃ ಸ ವವೃಧೇ ಸಪ್ತವರ್ಷೋಽಭವತ್ತದಾ। 1-64a-51b ಸ್ನಾತ್ವಾಭಿವಾದ್ಯ ಪಿತರಂ ತಸ್ಥೌ ವ್ಯಾಸಃ ಸಮಾಹಿತಃ॥ 1-64a-52a ಸ್ವಸ್ತೀತಿ ವಚನಂ ಚೋಕ್ತ್ವಾ ದದೌ ಕಲಶಮುತ್ತಮಂ। 1-64a-52b ಗೃಹೀತ್ವಾ ಕಲಶಂ ಪ್ರಾಪ್ತೇ ತಸ್ಥೌ ವ್ಯಾಸಃ ಸಮಾಹಿತಃ॥ 1-64a-53a ತತೋ ದಾಶಭಯಾತ್ಪತ್ನೀ ಸ್ನಾತ್ವಾ ಕನ್ಯಾ ಬಭೂವ ಸಾ। 1-64a-53b ಅಭಿವಾದ್ಯ ಮುನೇಃ ಪಾದೌ ಪುತ್ರಂ ಜಗ್ರಾಹ ಪಾಣಿನಾ॥ 1-64a-54a ಸ್ಪೃಷ್ಟಮಾತ್ರೇ ತು ನಿರ್ಭರ್ತ್ಸ್ಯ ಮಾತರಂ ವಾಕ್ಯಮಬ್ರವೀತ್। 1-64a-54b ಮಮ ಪಿತ್ರಾ ತು ಸಂಸ್ಪರ್ಶಾನ್ಮಾತಸ್ತ್ವಮಭವಃ ಶುಚಿಃ॥ 1-64a-55a ಅದ್ಯ ದಾಶಸುತಾ ಕನ್ಯಾ ನ ಸ್ಪೃಶೇರ್ಮಾಮನಿಂದಿತೇ। 1-64a-55x ವೈಶಂಪಾಯನ ಉವಾಚ। 1-64a-55b ವ್ಯಾಸಸ್ಯ ವಚನಂ ಶ್ರುತ್ವಾ ಬಾಷ್ಪಪೂರ್ಣಮುಖೀ ತದಾ॥ 1-64a-56a ಮನುಷ್ಯಭಾವಾತ್ಸಾ ಯೋಷಿತ್ಪಪಾತ ಮುನಿಪಾದಯೋಃ। 1-64a-56b ಮಹಾಪ್ರಸಾದೋ ಭಗವಾನ್ಪುತ್ರಂ ಪ್ರೋವಾಚ ಧರ್ಮವಿತ್॥ 1-64a-57a ಮಾ ತ್ವಮೇವಂವಿಧಂ ಕಾರ್ಷೀರ್ನೈತದ್ಧರ್ಂಯಂ ಮತಂ ಹಿ ನಃ। 1-64a-57b ದೂಷ್ಯೌ ನ ಮಾತಾಪಿತರೌ ತಥಾ ಪೂರ್ವೋಪಕಾರಿಣೌ॥ 1-64a-58a ಧಾರಣಾದ್ದುಃಖಸಹನಾತ್ತಯೋರ್ಮಾತಾ ಗರೀಯಸೀ। 1-64a-58b ಬೀಜಕ್ಷೇತ್ರಸಮಾಯೋಗೇ ಸಸ್ಯಂ ಜಾಯೇತ ಲೌಕಿಕಂ॥ 1-64a-59a ಜಾಯತೇ ಚ ಸುತಸ್ತದ್ವತ್ಪುರುಷಸ್ತ್ರೀಸಮಾಗಮೇ। 1-64a-59b ಮೃಗೀಣಾಂ ಪಕ್ಷಿಣಾಂ ಚೈವ ಅಪ್ಸರಾಣಾಂ ತಥೈವ ಚ॥ 1-64a-60a ಶೂದ್ರಯೋನ್ಯಾಂ ಚ ಜಾಯಂತೇ ಮುನಯೋ ವೇದಪಾರಗಾಃ। 1-64a-60b ಋಷ್ಯಶೃಂಗೋ ಮೃಗೀಪುತ್ರಃ ಕಣ್ವೋ ಬರ್ಹಿಸುತಸ್ತಥಾ॥ 1-64a-61a ಅಗಸ್ತ್ಯಶ್ಚ ವಸಿಷ್ಠಶ್ಚ ಉರ್ವಶ್ಯಾಂ ಜನಿತಾವುಭೌ। 1-64a-61b ಸೋಮಶ್ರವಾಸ್ತು ಸರ್ಪ್ಯಾಂ ತು ಅಶ್ವಿನಾವಶ್ವಿಸಂಭವೌ॥ 1-64a-62a ಸ್ಕಂದಃ ಸ್ಕನ್ನೇನ ಶುಕ್ಲೇನ ಜಾತಃ ಶರವಣೇ ಪುರಾ। 1-64a-62b ಏವಮೇವ ಚ ದೇವಾನಾಮೃಷೀಮಾಂ ಚೈವ ಸಂಭವಃ॥ 1-64a-63a ಲೋಕವೇದಪ್ರವೃತ್ತಿರ್ಹಿ ನ ಮೀಮಾಂಸ್ಯಾ ಬುಧೈಃ ಸದಾ। 1-64a-63b ವೇದವ್ಯಾಸ ಇತಿ ಪ್ರೋಕ್ತಃ ಪುರಾಣೇ ಚ ಸ್ವಯಂಭುವಾ॥ 1-64a-64a ಧರ್ಮನೇತಾ ಮಹರ್ಷೀಣಾಂ ಮನುಷ್ಯಾಣಾಂ ತ್ವಮೇವ ಚ। 1-64a-64b ತಸ್ಮಾತ್ಪುತ್ರ ನ ದೂಷ್ಯೇತ ವಾಸವೀ ಯೋಗಚಾರಿಣೀ॥ 1-64a-65a ಮತ್ಪ್ರೀತ್ಯರ್ಥಂ ಮಹಾಪ್ರಾಜ್ಞ ಸಸ್ನೇಹಂ ವಕ್ತುಮರ್ಹಸಿ। 1-64a-65b ಪ್ರಜಾಹಿತಾರ್ಥಂ ಸಂಭೂತೋ ವಿಷ್ಣೋರ್ಭಾಗೋ ಮಹಾನೃಷಿಃ॥ 1-64a-66a ತಸ್ಮಾತ್ಸ್ವಮಾತರಂ ಸ್ನೇಹಾತ್ಪ್ರಬವೀಹಿ ತಪೋಧನ। 1-64a-66x ವೈಶಂಪಾಯನ ಉವಾಚ। 1-64a-66b ಗುರೋರ್ವಚನಮಾಜ್ಞಾಯ ವ್ಯಾಸಃ ಪ್ರೀತೋಽಭವತ್ತದಾ॥ 1-64a-67a ಚಿಂತಯಿತ್ವಾ ಲೋಕವೃತ್ತಂ ಮಾತುರಂಕಮಥಾವಿಶತ್। 1-64a-67b ಪುತ್ರಸ್ಪರ್ಶಾತ್ತು ಲೋಕೇಷು ನಾನ್ಯತ್ಸುಖಮತೀವ ಹಿ॥ 1-64a-68a ವ್ಯಾಸಂ ಕಮಲಪತ್ರಾಕ್ಷಂ ಪರಿಷ್ವಜ್ಯಾಶ್ರ್ವವರ್ತಯತ್। 1-64a-68b ಸ್ತನ್ಯಾಸಾರೈಃ ಕ್ಲಿದ್ಯಮಾನಾ ಪುತ್ರಮಾಘ್ರಾಯ ಮೂರ್ಧನಿ॥ 1-64a-69x ವಾಸವ್ಯುವಾಚ। 1-64a-69a ಪುತ್ರಲಾಭಾತ್ಪರಂ ಲೋಕೇ ನಾಸ್ತೀಹ ಪ್ರಸವಾರ್ಥಿನಾಂ। 1-64a-69b ದುರ್ಲಭಂ ಚೇತಿ ಮನ್ಯೇಽಹಂ ಮಯಾ ಪ್ರಾಪ್ತಂ ಮಹತ್ತಪಃ॥ 1-64a-70a ಮಹತಾ ತಪಸಾ ತಾತ ಮಹಾಯೋಗಬಲೇನ ಚ। 1-64a-70b ಮಯಾ ತ್ವಂ ಹಿ ಮಹಾಪ್ರಾಜ್ಞ ಲಬ್ಧೋಽಮೃತಮಿವಾಮರೈಃ॥ 1-64a-71a ತಸ್ಮಾತ್ತ್ವಂ ಮಾಮೃಷೇಃ ಪುತ್ರ ತ್ಯಕ್ತುಂ ನಾರ್ಹಸಿ ಸಾಂಪ್ರತಂ। 1-64a-71x ವೈಶಂಪಾಯನ ಉವಾಚ। 1-64a-71b ಏವಮುಕ್ತಸ್ತತಃ ಸ್ನೇಹಾದ್ವ್ಯಾಸೋ ಮಾತರಮಬ್ರವೀತ್॥ 1-64a-72a ತ್ವಯಾ ಸ್ಪೃಷ್ಟಃ ಪರಿಷ್ವಕ್ತೋ ಮೂರ್ಧ್ನಿ ಚಾಘ್ರಾಯಿತೋ ಮುಹುಃ। 1-64a-72b ಏತಾವನ್ಮಾತ್ರಯಾ ಪ್ರೀತೋ ಭವಿಷ್ಯೇಷು ನೃಪಾತ್ಮಜೇ॥ 1-64a-73a ಸ್ಮೃತೋಽಹಂ ದರ್ಶಯಿಷ್ಯಾಮಿ ಕೃತ್ಯೇಷ್ವಿತಿ ಚ ಸೋಽಬ್ರವೀತ್। 1-64a-73b ಸ ಮಾತರಮನುಜ್ಞಾಪ್ಯ ತಪಸ್ಯೇವ ಮನೋ ದಧೇ॥ 1-64a-74a ತತಃ ಕನ್ಯಾಮನುಜ್ಞಾಯ ಪುನಃ ಕನ್ಯಾ ಭವತ್ವಿತಿ। 1-64a-74b ಪರಾಶರೋಽಪಿ ಭಗವಾನ್ಪುತ್ರೇಣ ಸಹಿತೋ ಯಯೌ॥ 1-64a-75a ಗತ್ವಾಶ್ರಮಪದಂ ಪುಂಯಮದೃಶ್ಯಂತ್ಯಾ ಪರಾಶರಃ। 1-64a-75b ಜಾತಕರ್ಮಾದಿಸಂಸ್ಕಾರಂ ಕಾರಯಾಮಾಸ ಧರ್ಮತಃ॥ 1-64a-76a ಕೃತೋಪನಯನೋ ವ್ಯಾಸೋ ಯಾಜ್ಞವಲ್ಕ್ಯೇನ ಭಾರತ। 1-64a-76b ವೇದಾನಧಿಜಗೌ ಸಾಂಗಾನೋಂಕಾರೇಣ ತ್ರಿಮಾತ್ರಯಾ॥ 1-64a-77a ಗುರವೇ ದಕ್ಷಿಣಾಂ ದತ್ತ್ವಾ ತಪಃ ಕರ್ತುಂ ಪ್ರಚಕ್ರಮೇ। 1-64a-77b ಏವಂ ದ್ವೈಪಾಯನೋ ಜಜ್ಞೇ ಸತ್ಯವತ್ಯಾಂ ಪರಾಶರಾತ್॥ 1-64a-78a ದ್ವೀಪ ನ್ಯಸ್ತಃ ಸ ಯದ್ವಾಲಸ್ತಸ್ಮಾದ್ದ್ವೈಪಾಯನೋಽಭವತ್। 1-64a-78b ಪಾದಾಪಸಾರಿಣಂ ಧರ್ಮಂ ವಿದ್ವಾನ್ಸ ತು ಯುಗೇ ಯುಗೇ॥ 1-64a-79a ಆಯುಃ ಶಕ್ತಿಂ ಚ ಮರ್ತ್ಯಾನಾಂ ಯುಗಾದ್ಯುಗಮವೇಕ್ಷ್ಯ ಚ। 1-64a-79b ಬ್ರಹ್ಮರ್ಷಿರ್ಬ್ರಾಹ್ಮಣಾನಾಂ ಚ ತಥಾಽನುಗ್ರಹಕಾಂಕ್ಷಯಾ॥ 1-64a-80a ವಿವ್ಯಾಸ ವೇದಾನ್ಯಸ್ಮಾಚ್ಚ ವೇದವ್ಯಾಸ ಇತಿ ಸ್ಮೃತಃ। 1-64a-80b ತತಃ ಸ ಮಹರ್ಷಿರ್ವಿದ್ವಾಞ್ಶಿಷ್ಯಾನಾಹೂಯ ಧರ್ಮತಃ॥ 1-64a-81a ಸುಮಂತುಂ ಜೈಮಿನಿಂ ಪೈಲಂ ಶುಕಂ ಚೈವ ಸ್ವಮಾತ್ಮಜಂ। 1-64a-81b ಪ್ರಭುರ್ವರಿಷ್ಠೋ ವರದೋ ವೈಶಂಪಾಯನಮೇವ ಚ॥ 1-64a-82a ವೇದಾನಧ್ಯಾಪಯಾಮಾಸ ಮಹಾಭಾರತಪಂಚಮಾನ್। 1-64a-82b ಸಂಹಿತಾಸ್ತೈಃ ಪೃಥಕ್ತ್ವೇನ ಭಾರತಸ್ಯ ಪ್ರಕೀರ್ತಿತಾ॥ 1-64a-83a ತತಃ ಸತ್ಯವತೀ ಹೃಷ್ಟಾ ಜಗಾಮ ಸ್ವಂ ನಿವೇಶನಂ। 1-64a-83b ತಸ್ಯಾಸ್ತು ಯೋಜನಾದ್ಗಂಧಮಾಜಿಘ್ರಂತಿ ನರಾ ಭುವಿ॥ 1-64a-84a ದಾಶರಾಜಸ್ತು ತದ್ಗಂಧಮಾಜಿಘ್ರನ್ಪೀತಿಮಾವಹತ್। 1-64a-84x ದಾಶರಾಜ ಉವಾಚ। 1-64a-84b ತ್ವಾಮಾಹುರ್ಮತ್ಸ್ಯಗಂಧೇತಿ ಕಥಂ ಬಾಲೇ ಸುಗಂಧತಾ॥ 1-64a-85a ಅಪಾಸ್ಯ ಮತ್ಸ್ಯಗಂಧತ್ವಂ ಕೇನ ದತ್ತಾ ಸುಗಂಧತಾ 1-64a-85x ಸತ್ಯವತ್ಯುವಾಚ। 1-64a-85b ಶಕ್ತೇ- ಪುತ್ರೋ ಮಹಾಪ್ರಾಜ್ಞಃ ಪರಾಶರ ಇತಿ ಶ್ರುತಃ॥ 1-64a-86a ನಾವಂ ವಾಹಯಮಾನಾಯಾ ಮಮ ದೃಷ್ಟ್ವಾಂ ಸುಶಿಕ್ಷಿತಂ। 1-64a-86b ಉಪಾಸ್ಯ ಮತ್ಸ್ಯಗಂಧತ್ವಂ ಯೋಜನಾದ್ಗಂಧತಾಂ ದದೌ॥ 1-64a-87a ಋಷೇಃ ಪ್ರಸಾದಂ ದೃಷ್ಟ್ವಾ ತು ಜನಾಃ ಪ್ರೀತಿಮುಪಾಗಮನ್। 1-64a-87b ಏವಂ ಲಬ್ಧೋ ಮಯಾ ಗಂಧೋ ನ ರೋಷಂ ಕರ್ತುಮರ್ಹಸಿ॥ 1-64a-88a ದಾಶರಾಜಸ್ತು ತದ್ವಾಕ್ಯಂ ಪ್ರಶಶಂಸ ನನಂದ ಚ। 1-64a-88b ಏತತ್ಪವಿತ್ರಂ ಪುಣ್ಯಂ ಚ ವ್ಯಾಸಸಮವಮುತ್ತಮಂ। 1-64a-88c ಇತಿಹಾಸಮಿಮಂ ಶ್ರುತ್ವಾ ಪ್ರಜಾವಂತೋ ಭವಂತಿ ಚ॥  1-64-132 (2723) 
ತಥಾ ಭೀಷ್ಮಃ ಶಾಂತನವೋ ಗಂಗಾಯಾಮಮಿತದ್ಯುತಿಃ।
ವಸುವೀರ್ಯಾತ್ಸಮಭವನ್ಮಹಾವೀರ್ಯೋ ಮಹಾಯಶಾಃ॥ 1-64-133 (2724) 
ವೈದಾರ್ಥವಿಚ್ಚ ಭಗವಾನೃಷಿರ್ವಿಪ್ರೋ ಮಹಾಯಶಾಃ।
ಶೂಲೇ ಪ್ರೋತಃ ಪುರಾಣರ್ಷಿರಚೋರಶ್ಚೋರಶಂಕಯಾ॥ 1-64-134 (2725) 
ಅಣೀಮಾಂಡವ್ಯ ಇತ್ಯೇವಂ ವಿಖ್ಯಾತಃ ಸ ಮಹಾಯಶಾಃ।
ಸ ಧರ್ಮಮಾಹೂಯ ಪುರಾ ಮಹರ್ಷಿರಿದಮುಕ್ತವಾನ್॥ 1-64-135 (2726) 
ಇಷೀಕಯಾ ಮಯಾ ಬಾಲ್ಯಾದ್ವಿದ್ಧಾ ಹ್ಯೇಕಾ ಶಕುಂತಿಕಾ।
ತತ್ಕಿಲ್ಬಿಷಂ ಸ್ಮರೇ ಧರ್ಮ ನಾನ್ಯತ್ಪಾಪಮಹಂ ಸ್ಮರೇ॥ 1-64-136 (2727) 
ತನ್ಮೇ ಸಹಸ್ರಮಮಿತಂ ಕಸ್ಮಾನ್ನೇಹಾಜಯತ್ತಪಃ।
ಗರೀಯಾನ್ಬ್ರಾಹ್ಮಣವಧಃ ಸರ್ವಭೂತವಧಾದ್ಯತಃ॥ 1-64-137 (2728) 
ತಸ್ಮಾತ್ತ್ವಂ ಕಿಲ್ಬಿಷಾದಸ್ಮಾಚ್ಛೂದ್ರಯೋನೌ ಜನಿಷ್ಯಸಿ।  1-64-138 (2729) 
ವೈಶಂಪಾಯನ ಉವಾಚ।
ತೇನ ಶಾಪೇನ ಧರ್ಮೋಽಪಿ ಶೂದ್ರಯೋನಾವಜಾಯತ॥  1-64-138x (313) 
ವಿದ್ವಾನ್ವಿದುರರೂಪೇಣ ಧಾರ್ಮಿಕಃ ಕಿಲ್ಬಿಷಾತ್ತತಃ।
ಸಂಜಯೋ ಮುನಿಕಲ್ಪಸ್ತು ಜಜ್ಞೇ ಸೂತೋ ಗವಲ್ಗಣಾತ್॥ 1-64-139 (2730) 
ಸೂರ್ಯಾಚ್ಚ ಕುಂತಿಕನ್ಯಾಯಾಂ ಜಜ್ಞೇ ಕರ್ಣೋ ಮಹಾಬಲಃ।
ಸಹಜಂ ಕವಚಂ ಬಿಭ್ರತ್ಕುಂಡಲೋದ್ಯೋತಿತಾನನಃ॥ 1-64-140 (2731) 
ಅನುಗ್ರಹಾರ್ಥಂ ಲೋಕಾನಾಂ ವಿಷ್ಣುರ್ಲೋಕನಮಸ್ಕೃತಃ।
ವಸುದೇವಾತ್ತು ದೇವಕ್ಯಾಂ ಪ್ರಾದುರ್ಭೂತೋ ಮಹಾಯಶಾಃ॥ 1-64-141 (2732) 
ಅನಾದಿನಿಧನೋ ದೇವಃ ಸ ಕರ್ತಾ ಜಗತಃ ಪ್ರಭುಃ।
ಅವ್ಯಕ್ತಮಕ್ಷರಂ ಬ್ರಹ್ಮ ಪ್ರಧಾನಂ ತ್ರಿಗುಣಾತ್ಮಕಂ॥ 1-64-142 (2733) 
ಆತ್ಮಾನಮವ್ಯಯಂ ಚೈವ ಪ್ರಕೃತಿಂ ಪ್ರಭವಂ ಪ್ರಭುಂ।
ಪುರುಷಂ ವಿಶ್ವಕರ್ಮಾಣಂ ಸತ್ವಯೋಗಂ ಧ್ರುವಾಕ್ಷರಂ॥ 1-64-143 (2734) 
ಅನಂತಮಚಲಂ ದೇವಂ ಹಂಸಂ ನಾರಾಯಣಂ ಪ್ರಭುಂ।
ಧಾತಾರಮಜಮವ್ಯಕ್ತಂ ಯಮಾಹುಃ ಪರಮವ್ಯಯಂ॥ 1-64-144 (2735) 
ಕೈವಲ್ಯಂ ನಿರ್ಗುಣಂ ವಿಶ್ವಮನಾದಿಮಜಮವ್ಯಯಂ।
ಪುರುಷಃ ಸ ವಿಭುಃ ಕರ್ತಾ ಸರ್ವಭೂತಪಿತಾಮಹಃ॥ 1-64-145 (2736) 
ಧರ್ಮಸಂಸ್ಥಾಪನಾರ್ಥಾಯ ಪ್ರಜಜ್ಞೇಽಂಧಕವೃಷ್ಣಿಷು।
ಅಸ್ತ್ರಜ್ಞೌ ತು ಮಹಾವೀರ್ಯೌ ಸರ್ವಶಾಸ್ತ್ರವಿಶಾರದೌ॥ 1-64-146 (2737) 
ಸಾತ್ಯಕಿಃ ಕೃತವರ್ಮಾ ಚ ನಾರಾಯಣಮನುವ್ರತೌ।
ಸತ್ಯಕಾದ್ಧೃದಿಕಾಚ್ಚೈವ ಜಜ್ಞಾತೇಽಸ್ತ್ರವಿಶಾರದೌ॥ 1-64-147 (2738) 
ಭರದ್ವಾಜಸ್ಯ ಚ ಸ್ಕನ್ನಂ ದ್ರೋಣ್ಯಾಂ ಶುಕ್ರಮವರ್ಧತ।
ಸಹರ್ಷೇರುಗ್ರತಪಸಸ್ತಸ್ಮಾದ್ದ್ರೋಣೋ ವ್ಯಜಾಯತ॥ 1-64-148 (2739) 
ಗೌತಮಾನ್ಮಿಥುನಂ ಜಜ್ಞೇ ಶರಸ್ತಂಬಾಚ್ಛರದ್ವತಃ।
ಅಶ್ವತ್ಥಾಂನಶ್ಚ ಜನನೀ ಕೃಪಶ್ಚೈವ ಮಹಾಬಲಃ॥ 1-64-149 (2740) 
ಅಶ್ವತ್ಥಾಮಾ ತತೋ ಜಜ್ಞೇ ದ್ರೋಣಾದೇವ ಮಹಾಬಲಃ।
ತಥೈವ ಧೃಷ್ಟದ್ಯುಂನೋಽಪಿ ಸಾಕ್ಷಾದಗ್ನಿಸಮದ್ಯುತಿಃ॥ 1-64-150 (2741) 
ವೈತಾನೇ ಕರ್ಮಣಿ ತತೇ ಪಾವಕಾತ್ಸಮಜಾಯತ।
ವೀರೋ ದ್ರೋಣವಿನಾಶಾಯ ಧನುರಾದಾಯ ವೀರ್ಯವಾನ್॥ 1-64-151 (2742) 
ತಥೈವ ವೇದ್ಯಾಂ ಕೃಷ್ಣಾಪಿ ಜಜ್ಞೇ ತೇಜಸ್ವಿನೀ ಶುಭಾ।
ವಿಭ್ರಾಜಮಾನಾ ವಪುಷಾ ಬಿಭ್ರತೀ ರೂಪಮುತ್ತಮಂ॥ 1-64-152 (2743) 
ಪ್ರಹ್ರಾದಶಿಷ್ಯೋ ನಗ್ನಜಿತ್ಸುಬಲಶ್ಚಾಭವತ್ತತಃ।
ತಸ್ಯ ಪ್ರಜಾ ಧರ್ಮಹಂತ್ರೀ ಜಜ್ಞೇ ದೇವಪ್ರಕೋಪನಾತ್॥ 1-64-153 (2744) 
ಗಾಂಧಾರರಾಜಪುತ್ರೋಽಭೂಚ್ಛಕುನಿಃ ಸೌಬಲಸ್ತಥಾ।
ದುರ್ಯೋಧನಸ್ಯ ಜನನೀ ಜಜ್ಞಾತೇಽರ್ಥವಿಶಾರದೌ॥ 1-64-154 (2745) 
ಕೃಷ್ಣದ್ವೈಪಾಯನಾಜ್ಜಜ್ಞೇ ಧೃತರಾಷ್ಟ್ರೋ ಜನೇಶ್ವರಃ।
ಕ್ಷೇತ್ರೇ ವಿಚಿತ್ರವೀರ್ಯಸ್ಯ ಪಾಂಡುಶ್ಚೈವ ಮಹಾಬಲಃ॥ 1-64-155 (2746) 
ಧರ್ಮಾರ್ಥಕುಶಲೋ ಧೀಮಾನ್ಮೇಧಾವೀ ಧೂತಕಲ್ಮಷಃ।
ವಿದುರಃ ಶೂದ್ರಯೋನೌ ತು ಜಜ್ಞೇ ದ್ವೈಪಾಯನಾದಪಿ॥ 1-64-156 (2747) 
ಪಾಂಡೋಸ್ತು ಜಜ್ಞಿರೇ ಪಂಚ ಪುತ್ರಾ ದೇವಸಮಾಃ ಪೃಥಕ್।
ದ್ವಯೋಃ ಸ್ತ್ರಿಯೋರ್ಗುಣಜ್ಯೇಷ್ಠಸ್ತೇಷಾಮಾಸೀದ್ಯುಧಿಷ್ಠಿರಃ॥ 1-64-157 (2748) 
ಧರ್ಮಾದ್ಯುಧಿಷ್ಠಿರೋ ಜಜ್ಞೇ ಮಾರುತಾಚ್ಚ ವೃಕೋದರಃ।
ಇಂದ್ರಾದ್ಧನಂಜಯಃ ಶ್ರೀಮಾನ್ಸರ್ವಶಸ್ತ್ರಭೃತಾಂ ವರಃ॥ 1-64-158 (2749) 
ಜಜ್ಞಾತೇ ರೂಪಸಂಪನ್ನಾವಶ್ವಿಭ್ಯಾಂ ಚ ಯಮಾವಪಿ।
ನಕುಲಃ ಸಹದೇವಶ್ಚ ಗುರುಶುಶ್ರೂಷಣೇ ರತೌ॥ 1-64-159 (2750) 
ತಥಾ ಪುತ್ರಶತಂ ಜಜ್ಞೇ ಧೃತರಾಷ್ಟ್ರಸ್ಯ ಧೀಮತಃ।
ದುರ್ಯೋಧನಪ್ರಭೃತಯೋ ಯುಯುತ್ಸುಃ ಕರಣಸ್ತಥಾ॥ 1-64-160 (2751) 
ತತೋ ದುಃಶಾಸನಶ್ಚೈವ ದುಃಸಹಶ್ಚಾಪಿ ಭಾರತ।
ದುರ್ಮರ್ಷಣೋ ವಿಕರ್ಣಶ್ಚ ಚಿತ್ರಸೇನೋ ವಿವಿಂಶತಿಃ॥ 1-64-161 (2752) 
ಜಯಃ ಸತ್ಯವ್ರತಶ್ಚೈವ ಪುರುಮಿತ್ರಶ್ಚ ಭಾರತ।
ವೈಶ್ಯಾಪುತ್ರೋ ಯುಯುತ್ಸುಶ್ಚ ಏಕಾದಶ ಮಹಾರಥಾಃ॥ 1-64-162 (2753) 
ಅಭಿಮನ್ಯುಃ ಸುಭದ್ರಾಯಾಮರ್ಜುನಾದಭ್ಯಜಾಯತ।
ಸ್ವಸ್ರೀಯೋ ವಾಸುದೇವಸ್ಯ ಪೌತ್ರಃ ಪಾಂಡೋರ್ಮಹಾತ್ಮನಃ॥ 1-64-163 (2754) 
ಪಾಂಡವೇಭ್ಯೋ ಹಿ ಪಾಂಚಾಲ್ಯಾಂ ದ್ರೌಪದ್ಯಾಂ ಪಂಚ ಜಜ್ಞಿರೇ।
ಕುಮಾರಾ ರೂಪಸಂಪನ್ನಾಃ ಸರ್ವಶಾಸ್ತ್ರವಿಶಾರದಾಃ॥ 1-64-164 (2755) 
ಪ್ರತಿವಿಂಧ್ಯೋ ಯುಧಿಷ್ಠಿರಾತ್ಸುತಸೋಮೋ ವೃಕೋದರಾತ್।
ಅರ್ಜುನಾಚ್ಛ್ರುತಕೀರ್ತಿಸ್ತು ಶತಾನೀಕಸ್ತು ನಾಕುಲಿಃ॥ 1-64-165 (2756) 
ತಥೈವ ಸಹದೇವಾಚ್ಚ ಶ್ರುತಸೇನಃ ಪ್ರತಾಪವಾನ್।
ಹಿಡಿಂಬಾಯಾಂ ಚ ಭೀಮೇನ ವನೇ ಜಜ್ಞೇ ಘಟೋತ್ಕಚಃ॥ 1-64-166 (2757) 
ಶಿಖಂಡೀ ದ್ರುಪದಾಜ್ಜಜ್ಞೇ ಕನ್ಯಾ ಪುತ್ರತ್ವಭಾಗತಾ।
ಯಾಂ ಯಕ್ಷಃ ಪುರುಷಂ ಚಕ್ರೇ ಸ್ಥೂಮಃ ಪ್ರಿಯಚಿಕೀರ್ಷಯಾ॥ 1-64-167 (2758) 
ಕುರೂಣಾಂ ವಿಗ್ರಹೇ ತಸ್ಮಿನ್ಸಮಾಗಚ್ಛನ್ಬಹೂನ್ಯಥ।
ರಾಜ್ಞಾಂ ಶತಸಹಸ್ರಾಣಿ ಯೋತ್ಸ್ಯಮಾನಾನಿ ಸಂಯುಗೇ॥ 1-64-168 (2759) 
ತೇಷಾಮಪರಿಮೇಯಾನಾಂ ನಾಮಧೇಯಾನಿ ಸರ್ವಶಃ।
ನ ಶಕ್ಯಾನಿ ಸಮಾಖ್ಯಾತುಂ ವರ್ಷಾಣಾಮಯುತೈರಪಿ। 
ಏತೇ ತು ಕೀರ್ತಿತಾ ಮುಖ್ಯಾ ಯೈರಾಖ್ಯಾನಮಿದಂ ತತಂ॥ ॥  1-64-169 (2760) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಅಂಶಾವತರಣಪರ್ವಣಿ ಚತುಃಷಷ್ಟಿತಮೋಽಧ್ಯಾಯಃ॥ 64 ॥

Mahabharata - Adi Parva - Chapter Footnotes

1-64-1 ರಂಜಕತ್ವಾದ್ರಾಜಾ। ಮಹೀಪತಿಃ ಪೃಥ್ವೀಪಾಲಕಃ॥ 1-64-2 ವಸುಃ ಉಪರಿಚರಃ॥ 1-64-4 ಸಾಕ್ಷಾತ್ಪ್ರತ್ಯಕ್ಷಭೂಯ॥ 1-64-5 ನ ಸಂಕೀರ್ಯೇತ ನಿರ್ನಾಯಕತ್ವಾತ್॥ 1-64-8 ಪಶವ್ಯಃ ಪಶುಭ್ಯೋ ಹಿತಃ॥ 1-64-11 ಗಾಃ ಬಲೀವರ್ದಾನ್। ವೃಷಭಾನ್ಕೃಶಾನ್ನ ಧುರಿ ಯುಂಜತೇ ಪ್ರತ್ಯುತ ಸಂಧುಕ್ಷಯಂತಿ ಪುಷ್ಟಾನ್ಕುರ್ವಂತಿ। ಅನ್ಯೇ ತು ಗಾಃ ಸ್ತ್ರೀಗವೀಃ ತಾಸಾಮಪ್ಯಾಂಧ್ರಾದಿದುರ್ದೇಶೇಷು ಧುರಿ ಯೋಜನಂ ದೃಷ್ಟಂ ತದಿಹ ನಾಸ್ತೀತ್ಯಾಹುಃ॥ 1-64-12 ನ ತ ಇತಿ। ಆತ್ಮಜ್ಞಾನಾತ್ಸರ್ವಜ್ಞೋ ಭವಿಷ್ಯಸೀತ್ಯರ್ಥಃ॥ 1-64-13 ಉಪಪತ್ಸ್ಯತೇ ಉಪಸ್ಥಾಸ್ಯತೇ॥ 1-64-15 ವೈಜಯಂತೀಂ ವಿಜಯಹೇತುಂ। ಅವಿಕ್ಷತಮೇವ ಧಾರಯಿಷ್ಯತಿ ಪಾಲಯಿಷ್ಯತಿ ನತು ವಿಕ್ಷತಂ॥ 1-64-16 ಲಕ್ಷಣಂ ಚಿಹ್ನಂ॥ 1-64-17 ಇಷ್ಟಪ್ರದಾನಂ ಪ್ರೀತಿದಾಯಮುದ್ದಿಶ್ಯ ಯಷ್ಟಿಂ ದದೌ॥ 1-64-20 ಶಕ್ರಸ್ಯ ಪೂಜಾರ್ಥಂ ತಸ್ಯಾ ಯಷ್ಟೇಃ ಪ್ರವೇಶಂ ಸ್ಥಾಪನಂ॥ 1-64-23 ಪಿಟಕೈಃ ಮಂಜೂಷಾರೂಪೈರ್ವಸ್ತ್ರಮಯೈಃ ಕೋಶೈಃ॥ 1-64-46 ವಾಸವಾಃ ವಸುಪುತ್ರಾಃ॥ 1-64-48 ಪುರೋಪವಾಹಿನೀಂ ಪುರಸಮೀಪೇ ವಹಂತೀಂ॥ 1-64-50 ನದೀ ರಾಜ್ಞೇ ನ್ಯವೇದಯನ್ಮಿಥುನಮಿತ್ಯನುಷಜ್ಯತೇ॥ 1-64-54 ತದಹಸ್ತಸ್ಮಿನ್ ದಿನೇ॥ 1-64-63 ವಾಯುನಾ ಕಾಮೋದ್ದೀಪಕೇನ। ಧೂಂರಂ ಮಲಿನಂ ರತಿಕರ್ಮ ತದರ್ಥಂ। ಮುದಂ ಸ್ತ್ರೀವಿಷಯಾಂ ಪ್ರೀತಿಮನುಸೃತ್ಯ ತಾಮೇನ ಮನಸಾಽಗಾತ್। ತಯಾ ಸಹ ಮಾನಸಂ ಸುರತಮಕರೋದಿತ್ಯರ್ಥಃ। ಪ್ರಚಸ್ಕಂದ ಪಪಾತ॥ 1-64-64 ಮಿಥ್ಯಾ ಪ್ರಸವಶೂನ್ಯತ್ವೇನಾಲೀಕಪ್ರಾಯಂ॥ 1-64-68 ಅಭಿಮಂತ್ರ್ಯ ಪುತ್ರೋತ್ಪತ್ತಿಲಿಂಗೈರ್ಮಂತ್ರೈಃ ಸ್ಪೃಷ್ಟ್ವಾ॥ 1-64-70 ಆರ್ತವಮೃತುಕಾಲೀನಂ ಸ್ನಾನಂ॥ 1-64-73 ಯುಧ್ಯತೋಃ ಸತೋಃ॥ 1-64-76 ಮಾಸೇ ದಶಮೇ ಪ್ರಾಪ್ತೇ ಬಬಂಧುರಿತಿ ಸಂಬಂಧಃ। ಉಜ್ಜಹ್ನುಃ ಉದ್ಧೃತವಂತಃ॥ 1-64-77 ಕಾಯೇ ದೇಹೇ। ಮತ್ಸ್ಯಾಃ ಮತ್ಸ್ಯಯೋಷಾಯಾಃ॥ 1-64-115 ನೀಹಾರಂ ಧೂಮಿಕಾಂ॥ 1-64-119 ಸ್ಥಾತುಂ ಜೀವಿತುಂ ನೋತ್ಸಹೇ ಕನ್ಯಾತ್ವದೂಷಣಾದಿತ್ಯರ್ಥಃ॥ 1-64-128 ದ್ವೀಪಮೇವಾಽಯನಂ ನ್ಯಾಸಸ್ಥಾನಂ ಯಸ್ಯ ದ್ವೀಪಾಯನಃ ಸ್ವಾರ್ಥೇ ತದ್ಧಿತಃ ದ್ವೀಪಾಯನ ಏವ ದ್ವೈಪಾಯನ ಇತಿ ನಾಮ ನಿರ್ವಕ್ತಿ ನ್ಯಸ್ತ ಇತಿ॥ 1-64-125 ಪಾದಾಪಸಾರಿಣಂ ಯುಗೇಯುಗೇ ಪಾದಶಃ 1-64-88 ತಮಶ್ಲೋಕಪೂರ್ವಾರ್ಧಾತ್ಪರಂ `ಇತಿ ಸತ್ಯವತೀ ಹೃಷ್ಟಾ' ಇತ್ಯಾದಿ `ಭಾರತಸ್ಯ ಪ್ರಕಾಶಿತಾಃ' ಇತ್ಯಂತಸಾರ್ಧಶ್ಲೋಕಸಪ್ತಕಸ್ಥಾನೇ ಇಮೇ ಕುಂಡಲಿತಾಃ ಶ್ಲೋಕಾಃ ಕೇಷುಚಿತ್ಕೋಶೇಷೂಪಲಭ್ಯಂತೇ। 1-64-133 ವಸುವೀರ್ಯಾತ್ ವಸ್ವಂಶಾತ್॥ 1-64-136 ಶಕುಂತಿಕಾ ಮಕ್ಷಿಕಾ॥ 1-64-140 ಕುಂತಿಭೋಜಸ್ಯ ಕನ್ಯಾಯಾಂ ಕುಂತ್ಯಾಂ॥ 1-64-167 ಸ್ಥೂಣೋ ನಾಂನಾ॥ ಚತುಃಷಷ್ಠಿತಮೋಽಧ್ಯಾಯಃ॥ 64 ॥



ಆದಿಪರ್ವ - ಅಧ್ಯಾಯ 065

॥ ಶ್ರೀಃ ॥

1.65. ಅಧ್ಯಾಯಃ 065 

Mahabharata - Adi Parva - Chapter Topics

ವಿಸ್ತರಶ್ರವಣೇಚ್ಛಯಾ ಜನಮೇಜಯಸ್ಯ ಪ್ರಶ್ನಃ॥ 1 ॥ ಪರಶುರಾಮೇಣ ಲೋಕೇ ನಿಃಕ್ಷತ್ರಿಯೇ ಕೃತೇ ಬ್ರಾಹ್ಮಣೇಭ್ಯಃ ಕ್ಷತ್ರಸ್ಯ ಪುನರುತ್ಪತ್ತಿಃ॥ 2 ॥ ತತ್ಕಾಲಸ್ಯ ಧರ್ಮಭೂಯಿಷ್ಠತ್ವಂ॥ 3 ॥ ದೇವೈರ್ನಿರ್ಜಿತಾನಾಂ ದಾನವಾನಾಂ ಭೂಮಾವುತ್ಪತ್ತಿಃ॥ 4 ॥ ತದ್ಭೂರಿಭಾರಾರ್ತಯಾ ಪೃಥ್ವ್ಯಾ ಪ್ರಾರ್ಥಿತಸ್ಯ ಬ್ರಹ್ಮಣೋ ದೇವಾನ್ಪ್ರತ್ಯಂಶಾವತರಣಾಜ್ಞಾಪನಂ॥ 5 ॥ ಅವತಾರಾರ್ಥಂ ಇಂದ್ರೇಣ ನಾರಾಯಣಪ್ರಾರ್ಥನಾ॥ 6 ॥

Mahabharata - Adi Parva - Chapter Text

1-65-0 (2761) 
ಜನಮೇಜಯ ಉವಾಚ। 1-65-0x (314) 
ಯ ಏತೇ ಕೀರ್ತಿತಾ ಬ್ರಹ್ಮನ್ಯೇ ಚಾನ್ಯೇ ನಾನುಕೀರ್ತಿತಾಃ।
ಸಂಯಕ್ತಾಞ್ಶ್ರೋತುಮಿಚ್ಛಾಮಿರಾಜ್ಞಶ್ಚಾನ್ಯಾನ್ಸಹಸ್ರಶಃ॥ 1 ॥ 1-65-1 (2762) 
ಯದರ್ಥಮಿಹ ಸಂಭೂತಾ ದೇವಕಲ್ಪಾ ಮಹಾರಥಾಃ।
ಭುವಿ ತನ್ಮೇ ಮಹಾಭಾಗ ಸಂಯಗಾಖ್ಯಾತುಮರ್ಹಸಿ॥ 1-65-2 (2763) 
ವೈಶಂಪಾಯನ ಉವಾಚ। 1-65-3x (315) 
ರಹಸ್ಯಂ ಖಲ್ವಿದಂ ರಾಜಂದೇವಾನಾಮಿತಿ ನಃ ಶ್ರುತಂ।
ತತ್ತು ತೇ ಕಥಯಿಷ್ಯಾಮಿ ನಮಸ್ಕೃತ್ವಾ ಸ್ವಯಂಭುವೇ॥ 1-65-3 (2764) 
ತ್ರಿಃಸಪ್ತಕೃತ್ವಃ ಪೃಥಿವೀಂ ಕೃತ್ವಾ ನಿಃಕ್ಷಿತ್ರಯಾಂ ಪುರಾ।
ಜಾಮದಗ್ನ್ಯಸ್ತಪಸ್ತೇಪೇ ಮಹೇಂದ್ರೇ ಪರ್ವತೋತ್ತಮೇ॥ 1-65-4 (2765) 
ತದಾ ನಿಃಕ್ಷತ್ರಿಯೇ ಲೋಕೇ ಭಾರ್ಗವೇಣ ಕೃತೇ ಸತಿ।
ಬ್ರಾಹ್ಮಣಾನ್ಕ್ಷತ್ರಿಯಾ ರಾಜನ್ಸುತಾರ್ಥಿನ್ಯೋಽಭಿಚಕ್ರಮುಃ॥ 1-65-5 (2766) 
ತಾಭಿಃ ಸಹ ಸಮಾಪೇತುರ್ಬ್ರಾಹ್ಮಣಾಃ ಸಂಶಿತವ್ರತಾಃ।
ಋತಾವೃತೌ ನರವ್ಯಾಘ್ರ ನ ಕಾಮಾನ್ನಾನೃತೌ ತಥಾ॥ 1-65-6 (2767) 
ತೇಭ್ಯಶ್ಚ ತೇಭಿರೇ ಗರ್ಭಂ ಕ್ಷತ್ರಿಯಾಸ್ತಾಃ ಸಹಸ್ರಶಃ।
ತತಃ ಸುಷುವಿರೇ ರಾಜನ್ಕ್ಷತ್ರಿಯಾನ್ವೀರ್ಯವತ್ತರಾನ್॥ 1-65-7 (2768) 
ಕುಮಾರಾಂಶ್ಚ ಕುಮಾರೀಶ್ಚ ಪುನಃ ಕ್ಷತ್ರಾಭಿವೃದ್ಧಯೇ।
ಏವಂ ತದ್ಬ್ರಾಹ್ಮಣೈಃ ಕ್ಷತ್ರಂ ಕ್ಷತ್ರಿಯಾಸು ತಪಸ್ವಿಭಿಃ॥ 1-65-8 (2769) 
ಜಾತಂ ವೃದ್ಧಂ ಚ ಧರ್ಮೇಣ ಸುದೀರ್ಗೇಣಾಯುಷಾನ್ವಿತಂ।
ಚತ್ವಾರೋಽಪಿ ತತೋ ವರ್ಣಾ ಬಭೂವುರ್ಬ್ರಾಹ್ಮಣೋತ್ತರಾಃ॥ 1-65-9 (2770) 
ಅಭ್ಯಗಚ್ಛನ್ನೃತೌ ನಾರೀಂ ನ ಕಾಮಾನ್ನಾನೃತೌ ತಥಾ।
ತಥೈವಾನ್ಯಾನಿ ಭೂತಾನಿ ತಿರ್ಯಗ್ಯೋನಿಗತಾನ್ಯಪಿ॥ 1-65-10 (2771) 
ಋತೌ ದಾರಾಂಶ್ಚ ಗಚ್ಛಂತಿ ತತ್ತಥಾ ಭರತರ್ಷಭ।
ತತೋಽವರ್ಧಂತ ಧರ್ಮೇಣ ಸಹಸ್ರಶತಜೀವಿನಃ॥ 1-65-11 (2772) 
ತಾಃ ಪ್ರಜಾಃ ಪೃಥಿವೀಪಾಲ ಧರ್ಮವ್ರತಪರಾಯಣಾಃ।
ಆಧಿಭಿರ್ವ್ಯಾಧಿಭಿಶ್ಚೈವ ವಿಮುಕ್ತಾಃ ಸರ್ವಶೋ ನರಾಃ॥ 1-65-12 (2773) 
ಅಥೇಮಾಂ ಸಾಗರೋಪಾಂತಾಂ ಗಾಂ ಗಜೇಂದ್ರಗತಾಖಿಲಾಂ।
ಅಧ್ಯತಿಷ್ಠತ್ಪುನಃ ಕ್ಷತ್ರಂ ಸಶೈಲವನಪತ್ತನಾಂ॥ 1-65-13 (2774) 
ಪ್ರಶಾಸತಿ ಪುನಃ ಕ್ಷತ್ರೇ ಧರ್ಮೇಣೇಮಾಂ ವಸುಂಧರಾಂ।
ಬ್ರಾಹ್ಮಣಾದ್ಯಾಸ್ತತೋ ವರ್ಣಾ ಲೇಭಿರೇ ಮುದಮುತ್ತಮಾಂ॥ 1-65-14 (2775) 
ಕಾಮಕ್ರೋಧೋದ್ಭವಾಂದೋಷಾನ್ನಿರಸ್ಯ ಚ ನರಾಧಿಪಾಃ।
ಧರ್ಮೇಣ ದಂಡಂ ದಂಡೇಷು ಪ್ರಣಯಂತೋಽನ್ವಪಾಲಯನ್॥ 1-65-15 (2776) 
ತಥಾ ಧರ್ಮಪರೇ ಕ್ಷತ್ರೇ ಸಹಸ್ರಾಕ್ಷಃ ಶತಕ್ರತುಃ।
ಸ್ವಾದು ದೇಶೇ ಚ ಕಾಲೇ ಚ ವವರ್ಷಾಪ್ಯಾಯಯನ್ಪ್ರಜಾಃ॥ 1-65-16 (2777) 
ನ ಬಾಲ ಏವ ಂರಿಯತೇ ತದಾ ಕಶ್ಚಿಜ್ಜನಾಧಿಪ।
ನ ಚ ಸ್ತ್ರಿಯಂ ಪ್ರಜಾನಾತಿ ಕಶ್ಚಿದಪ್ರಾಪ್ತಯೌವನಾಂ॥ 1-65-17 (2778) 
ಏವಮಾಯುಷ್ಮತೀಭಿಸ್ತು ಪ್ರಜಾಭಿರ್ಭರತರ್ಷಭ।
ಇಯಂ ಸಾಗರಪರ್ಯಂತಾ ಸಸಾಪೂರ್ಯತ ಮೇದಿನೀ॥ 1-65-18 (2779) 
ಈಜಿರೇ ಚ ಮಹಾಯಜ್ಞೈಃ ಕ್ಷತ್ರಿಯಾ ಬಹುದಕ್ಷಿಣೈಃ।
ಸಾಂಗೋಪನಿಷದಾನ್ವೇದಾನ್ವಿಪ್ರಾಶ್ಚಾಧೀಯತೇ ತದಾ॥ 1-65-19 (2780) 
ನ ಚ ವಿಕ್ರೀಣತೇ ಬ್ರ್ಹಮ ಬ್ರಾಹ್ಮಣಾಶ್ಚ ತದಾ ನೃಪ।
ನ ಚ ಶೂದ್ರಸಮಭ್ಯಾಶೇ ವೇದಾನುಚ್ಚಾರಯಂತ್ಯುತ॥ 1-65-20 (2781) 
ಕಾರಯಂತಃ ಕೃಷಿಂ ಗೋಭಿಸ್ತಥಾ ವೈಶ್ಯಾಃ ಕ್ಷಿತಾವಿಹ।
ಯುಂಜತೇ ಧುರಿ ನೋ ಗಾಶ್ಚ ಕೃಶಾಂಗಾಂಶ್ಚಾಪ್ಯಜೀವಯನ್॥ 1-65-21 (2782) 
ಫೇನಪಾಂಶ್ಚ ತಥಾ ವತ್ಸಾನ್ನ ದುಹಂತಿ ಸ್ಮ ಮಾನವಾಃ।
ನ ಕೂಟಮಾನೈರ್ವಣಿಜಃ ಪಣ್ಯಂ ವಿಕ್ರೀಣತೇ ತದಾ॥ 1-65-22 (2783) 
ಕರ್ಮಾಣಿ ಚ ನರವ್ಯಾಘ್ರ ಧರ್ಮೋಪೇತಾನಿ ಮಾನವಾಃ।
ಧರ್ಮಮೇವಾನುಪಶ್ಯಂತಶ್ಚಕ್ರುರ್ಧರ್ಮಪರಾಯಣಾಃ॥ 1-65-23 (2784) 
ಸ್ವಕರ್ಮನಿರತಾಶ್ಚಾಸನ್ಸರ್ವೇ ವರ್ಣಾ ನರಾಧಿಪ।
ಏವಂ ತದಾ ನರವ್ಯಾಘ್ರ ಧರ್ಮೋ ನ ಹ್ರಸತೇ ಕ್ವಚಿತ್॥ 1-65-24 (2785) 
ಕಾಲೇ ಗಾವಃ ಪ್ರಸೂಯಂತೇ ನಾರ್ಯಶ್ಚ ಭರತರ್ಷಭ।
ಭವಂತ್ಯೃತುಷು ವೃಕ್ಷಾಣಾಂ ಪುಷ್ಪಾಣಿ ಚ ಫಲಾನಿ ಚ॥ 1-65-25 (2786) 
ಏವಂ ಕೃತಯುಗೇ ಸಂಯಗ್ವರ್ತಮಾನೇ ತದಾ ನೃಪ।
ಆಪೂರ್ಯತ ಮಹೀ ಕೃತ್ಸ್ನಾ ಪ್ರಾಣಿಭಿರ್ಬಹುಭಿರ್ಭೃಶಂ॥ 1-65-26 (2787) 
ಏವಂ ಸಮುದಿತೇ ಲೋಕೇ ಮಾನುಷೇ ಭರತರ್ಷಭ।
ಅಸುರಾ ಜಜ್ಞಿರೇ ಕ್ಷೇತ್ರೇ ರಾಜ್ಞಾಂ ತು ಮನುಜೇಶ್ವರ॥ 1-65-27 (2788) 
ಆದಿತ್ಯೈರ್ಹಿ ತದಾ ದೈತ್ಯಾ ಬಹುಶೋ ನಿರ್ಜಿತಾ ಯುಧಿ।
ಐಶ್ವರ್ಯಾದ್ಧಂಶಿತಾಃ ಸ್ವರ್ಗಾತ್ಸಂಬಭೂವುಃ ಕ್ಷಿತಾವಿಹ॥ 1-65-28 (2789) 
ಇಹ ದೇವತ್ವಮಿಚ್ಛಂತೋ ಮಾನುಷೇಷು ತಪಸ್ವಿನಃ।
ಜಜ್ಞಿರೇ ಭುವಿ ಭೂತೇಷು ತೇಷು ತೇಷ್ವಸುರಾ ವಿಭೋ॥ 1-65-29 (2790) 
ಗೋಷ್ವಶ್ವೇಷು ಚ ರಾಜೇಂದ್ರ ಖರೋಷ್ಟ್ರಮಹಿಷೇಷು ಚ।
ಕ್ರವ್ಯಾತ್ಸು ಚೈವ ಭೂತೇಷು ಗಜೇಷು ಚ ಮೃಗೇಷು ಚ॥ 1-65-30 (2791) 
ಜಾತೈರಿಹ ಮಹೀಪಾಲ ಜಾಯಮಾನೈಶ್ಚ ತೈರ್ಮಹೀ।
ನ ಶಶಾಕಾತ್ಮನಾತ್ಮಾನಮಿಯಂ ಧಾರಯಿತುಂ ಧರಾ॥ 1-65-31 (2792) 
ಅಥ ಜಾತಾ ಮಹೀಪಾಲಾಃ ಕೇಚಿದ್ಬಹುಮದಾನ್ವಿತಾಃ।
ದಿತೇಃ ಪುತ್ರಾ ದನೋಶ್ಚೈವ ತದಾ ಲೋಕಾದಿಹ ಚ್ಯುತಾಃ॥ 1-65-32 (2793) 
ವೀರ್ಯವಂತೋಽವಲಿಪ್ತಾಸ್ತೇ ನಾನಾರೂಪಧರಾ ಮಹೀಂ।
ಇಮಾಂ ಸಾಗರಪರ್ಯಂತಾಂ ಪರೀಯುರರಿಮರ್ದನಾಃ॥ 1-65-33 (2794) 
ಬ್ರಾಹ್ಮಣಾನ್ಕ್ಷತ್ರಿಯಾನ್ವೈಶ್ಯಾಞ್ಶೂದ್ರಾಂಶ್ಚೈವಾಪ್ಯಪೀಡಯನ್।
ಅನ್ಯಾನಿ ಚೈವ ಸತ್ವಾನಿ ಪೀಡಯಾಮಾಸುರೋಜಸಾ॥ 1-65-34 (2795) 
ತ್ರಾಸಯಂತೋಽಭಿನಿಘ್ನಂತಃ ಸರ್ವಭೂತಗಣಾಂಶ್ಚ ತೇ।
ವಿಚೇರುಃ ಸರ್ವಶೋ ರಾಜನ್ಮಹೀಂ ಶತಸಹಸ್ರಶಃ॥ 1-65-35 (2796) 
ಆಶ್ರಮಸ್ಥಾನ್ಮಹರ್ಷೀಂಶ್ಚ ಧರ್ಷಯಂತಸ್ತತಸ್ತತಃ।
ಅಬ್ರಹ್ಮಣ್ಯಾ ವೀರ್ಯಮದಾ ಮತ್ತಾ ಮದಬಲೇನ ಚ॥ 1-65-36 (2797) 
ಏವಂ ವೀರ್ಯಬಲೋತ್ಸಿಕ್ತೈರ್ಭೂರಿಯಂ ತೈರ್ಮಹಾಸುರೈಃ।
ಪೀಡ್ಯಮಾನಾ ಮಹೀ ರಾಜನ್ಬ್ರಹ್ಮಾಣಮುಪಚಕ್ರಮೇ॥ 1-65-37 (2798) 
ನ ಹ್ಯಮೀ ಭೂತಸತ್ವೌಘಾಃ ಪನ್ನಗಾಃ ಸನಗಾಂ ಮಹೀಂ।
ತದಾ ಧಾರಯಿತುಂ ಶೇಕುರಾಕ್ರಾಂತಾಂ ದಾನವೈರ್ಬಲಾತ್॥ 1-65-38 (2799) 
ತತೋ ಮಹೀ ಮಹೀಪಾಲ ಭಾರಾರ್ತಾ ಭಯಪೀಡಿತಾ।
ಜಗಾಮ ಶರಣಂ ದೇವಂ ಸರ್ವಭೂತಪಿತಾಮಹಂ॥ 1-65-39 (2800) 
ಸಾ ಸಂವೃತಂ ಮಹಾಭಾಗೈರ್ದೇವದ್ವಿಜಮಹರ್ಷಿಭಿಃ।
ದದರ್ಶ ದೇವಂ ಬ್ರಹ್ಮಾಣಂ ಲೋಕಕರ್ತಾರಮವ್ಯಯಂ॥ 1-65-40 (2801) 
ಗಂಧರ್ವೈರಪ್ಸರೋಭಿಶ್ಚ ಬಂದಿಕರ್ಮಸು ನಿಷ್ಠಿತೈಃ।
ವಂದ್ಯಮಾನಂ ಮುದೋಪತೈರ್ವವಂದೇ ಚೈನಮೇತ್ಯ ಸಾ॥ 1-65-41 (2802) 
ಅಥ ವಿಜ್ಞಾಪಯಾಮಾಸ ಭೂಮಿಸ್ತಂ ಶರಣಾರ್ಥಿನೀ।
ಸನ್ನಿಧೌ ಲೋಕಪಾಲಾನಾಂ ಸರ್ವೇಷಾಮೇವ ಭಾರತ॥ 1-65-42 (2803) 
ತತ್ಪ್ರಧಾನಾತ್ಮನಸ್ತಸ್ಯ ಭೂಮೇಃ ಕೃತ್ಯಂ ಸ್ವಯಂಭುವಃ।
ಪೂರ್ವಮೇವಾಭವದ್ರಾಜನ್ವಿದಿತಂ ಪರಮೇಷ್ಠಿನಃ॥ 1-65-43 (2804) 
ಸ್ರಷ್ಟಾ ಹಿ ಜಗತಃ ಕಸ್ಮಾನ್ನ ಸಂಬುಧ್ಯೇತ ಭಾರತ।
ಸಸುರಾಸುರಲೋಕಾನಾಮಶೇಷೇಣ ಮನೋಗತಂ॥ 1-65-44 (2805) 
ತಾಮುವಾಚ ಮಹಾರಾಜ ಭೂಮಿಂ ಭೂಮಿಪತಿಃ ಪ್ರಭುಃ।
ಪ್ರಭವಃ ಸರ್ವಭೂತಾನಾಮೀಶಃ ಶಂಭುಃ ಪ್ರಜಾಪತಿಃ॥ 1-65-45 (2806) 
ಬ್ರಹ್ಮೋವಾಚ। 1-65-46x (316) 
ಯದರ್ಥಮಭಿಸಂಪ್ರಾಪ್ತಾ ಮತ್ಸಕಾಶಂ ವಸುಂಧರೇ।
ತದರ್ಥಂ ಸನ್ನಿಯೋಕ್ಷ್ಯಾಮಿ ಸರ್ವಾನೇವ ದಿವೌಕಸಃ॥ 1-65-46 (2807) 
`ಉತ್ತಿಷ್ಠ ಗಚ್ಛ ವಸುಧೇ ಸ್ವಸ್ಥಾನಮಿತಿ ಸಾಽಗಮತ್।'  1-65-47 (2808) 
ವೈಶಂಪಾಯನ ಉವಾಚ।
ಇತ್ಯುಕ್ತ್ವಾ ಸ ಮಹೀಂ ದೇವೋ ಬ್ರಹ್ಮಾ ರಾಜನ್ವಿಸೃಜ್ಯ ಚ। 
ಆದಿದೇಶ ತದಾ ಸರ್ವಾನ್ವಿಬುಧಾನ್ಭೂತಕೃತ್ಸ್ವಯಂ॥  1-65-47x (317) 
ಅಸ್ಯಾ ಭೂಮೇರ್ನಿರಸಿತುಂ ಭಾರಂ ಭಾಗೈಃ ಪೃಥಕ್ಪೃಥಕ್।
ಅಸ್ಯಾಮೇವ ಪ್ರಸೂಯಧ್ವಂ ತಿರೋಧಾಯೇತಿ ಚಾಬ್ರವೀತ್॥ 1-65-48 (2809) 
ತಥೈವ ಚ ಸಮಾನೀಯ ಗಂಧರ್ವಾಪ್ಸರಸಾಂ ಗಣಾನ್।
ಉವಾಚ ಭಗವಾನ್ಸರ್ವಾನಿದಂ ವಚನಮರ್ಥವತ್॥ 1-65-49 (2810) 
ಬ್ರಹ್ಮೋವಾಚ। 1-65-50x (318) 
ಸ್ವೈಃ ಸ್ವೈರಂಶೈಃ ಪ್ರಸೂಯಧ್ವಂ ಯಥೇಷ್ಟಂ ಮಾನೇಷೇಷು ಚ।  1-65-50 (2811) 
ವೈಶಂಪಾಯನ ಉವಾಚ।
ಅಥ ಶಕ್ರಾದಯಃ ಸರ್ವೇ ಶ್ರುತ್ವಾ ಸುರಗುರೋರ್ವಚಃ। 
ತಥ್ಯಮರ್ಥ್ಯಂ ಚ ಪಥ್ಯಂ ಚ ತಸ್ಯ ತೇ ಜಗೃಹುಸ್ತದಾ॥  1-65-50x (319) 
ಅಥ ತೇ ಸರ್ವಶೋಂಶೈಃ ಸ್ವೈರ್ಗಂತುಂ ಭೂಮಿಂ ಕೃತಕ್ಷಣಾಃ।
ನಾರಾಯಣಮಮಿತ್ರಘ್ನಂ ವೈಕುಂಠಮುಪಚಕ್ರಮುಃ॥ 1-65-51 (2812) 
ಯಃ ಸ ಚಕ್ರಗದಾಪಾಣಿಃ ಪೀತವಾಸಾಃ ಶಿತಿಪ್ರಭಃ।
ಪದ್ಮನಾಭಃ ಸುರಾರಿಘ್ನಃ ಪೃಥುಚಾರ್ವಂಚಿತೇಕ್ಷಣಃ॥ 1-65-52 (2813) 
ಪ್ರಜಾಪತಿಪತಿರ್ದೇವಃ ಸುರನಾಥೋ ಮಹಾಬಲಃ।
ಶ್ರೀವತ್ಸಾಂಕೋ ಹೃಷೀಕೇಶಃ ಸರ್ವದೈವತಪೂಜಿತಃ॥ 1-65-53 (2814) 
ತಂ ಭುವಃ ಶೋಧನಾಯೇಂದ್ರ ಉವಾಚ ಪುರುಷೋತ್ತಮಂ।
ಅಂಶೇನಾವತರೇತ್ಯೇವಂ ತಥೇತ್ಯಾಹ ಚ ತಂ ಹರಿಃ॥ ॥ 1-65-54 (2815) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಅಂಶಾವತರಣಪರ್ವಣಿ ಪಂಚಷಷ್ಟಿತಮೋಽಧ್ಯಾಯಃ॥ 65 ॥ ॥ ಸಮಾಪ್ತಮಂಶಾವತರಣಪರ್ವ ॥

Mahabharata - Adi Parva - Chapter Footnotes

1-65-4 ತ್ರಿಃಸಪ್ತಕೃತ್ವಾ ಏಕವಿಂಶತಿವಾರಾನ್॥ 1-65-13 ಹೇ ಗಜೇಂದ್ರಗತ ಹೇ ಗಜೇಂದ್ರಗಮನ॥ 1-65-20 ಬ್ರಹ್ಮ ವೇದಂ ನ ವಿಕ್ರೀಣತೇ ಭೃತಕಾಧ್ಯಾಪನಂ ನ ಕುರ್ವತ ಇತ್ಯರ್ಥಃ॥ 1-65-21 ವೈಶ್ಯಾಃ ಸ್ವಯಂ ಧುರಿ ಗಾ ಬಲೀವರ್ದಾನ್ ನ ಯುಂಜತೇ॥ 1-65-22 ಫೇನಪಾನ್ ಅತೃಣಾದಾನಭಿಲಕ್ಷ್ಯ ನ ದುಹಂತಿ ಧೇನೂರಿತಿ ಶೇಷಃ। ಕೂಟಮಾನೈಃ ಕಪಟತುಲಾಪ್ರಸ್ಥಾದಿಭಿಃ॥ 1-65-29 ದೇವತ್ವಂ ರಾಜತ್ವಂ॥ 1-65-36 ಮಹೀ ಉಪಚಕ್ರಮೇ ಗಂತುಮಿತಿ ಶೇಷಃ॥ 1-65-48 ತಿರೋಧಾಯ ಸ್ವಂಸ್ವಂ ರೂಪಂ ಪ್ರಚ್ಛಾದ್ಯ॥ 1-65-54 ಶೋಧನಾಯ ಕಂಟಕಭೂತಖಲೋನ್ಮೂಲನಾಯ॥ ಪಂಚಷಷ್ಟಿತಮೋಽಧ್ಯಾಯಃ॥ 65 ॥



ಆದಿಪರ್ವ - ಅಧ್ಯಾಯ 066

॥ ಶ್ರೀಃ ॥

1.66. ಅಧ್ಯಾಯಃ 066 

 
(ಅಥ ಸಂಭವಪರ್ವ  ॥ 7 ॥)

Mahabharata - Adi Parva - Chapter Topics

ಅದಿತ್ಯಾದಿದಕ್ಷಕನ್ಯಾವಂಶಕಥನಂ॥ 1 ॥

Mahabharata - Adi Parva - Chapter Text

1-66-0 (2816) 
ವೈಶಂಪಾಯನ ಉವಾಚ। 1-66-0x (320) 
ಅಥ ನಾರಾಯಣೇನೇಂದ್ರಶ್ಚಕಾರ ಸಹ ಸಂವಿದಂ।
ಅವತರ್ತುಂ ಮಹೀಂ ಸ್ವರ್ಗಾದಂಶತಃ ಮಹಿತಃ ಸುರೈಃ॥ 1-66-1 (2817) 
ಆದಿಶ್ಯ ಚ ಸ್ವಯಂ ಶಕ್ರಃ ಸರ್ವಾನೇವ ದಿವೌಕಸಃ।
ನಿರ್ಜಗಾಮ ಪುನಸ್ತಸ್ಮಾತ್ಕ್ಷಯಾನ್ನಾರಾಯಣಸ್ಯ ಹ॥ 1-66-2 (2818) 
ತೇಽಮರಾರಿವಿನಾಶಾಯ ಸರ್ವಲೋಕಹಿತಾಯ ಚ।
ಅವತೇರುಃ ಕ್ರಮೇಣೈವ ಮಹೀಂ ಸ್ವರ್ಗಾದ್ದಿವೌಕಸಃ॥ 1-66-3 (2819) 
ತತೋ ಬ್ರಹ್ಮರ್ಷಿವಂಶೇಷು ಪಾರ್ಥಿವರ್ಷಿಕುಲೇಷು ಚ।
ಜಜ್ಞಿರೇ ರಾಜಶಾರ್ದೂಲ ಯಥಾಕಾಮಂ ದಿವೌಕಸಃ॥ 1-66-4 (2820) 
ದಾನವಾನ್ರಾಕ್ಷಸಾಂಶ್ಚೈವ ಗಂಧರ್ವಾನ್ಪನ್ನಗಾಂಸ್ತಥಾ।
ಪುರುಷಾದಾನಿ ಚಾನ್ಯಾನಿ ಜಘ್ನುಃ ಸತ್ವಾನ್ಯನೇಕಶಃ॥ 1-66-5 (2821) 
ದಾನವಾ ರಾಕ್ಷಸಾಶ್ಚೈವ ಗಂಧರ್ವಾಃ ಪನ್ನಗಾಸ್ತಥಾ।
ನ ತಾನ್ಬಲಸ್ಥಾನ್ಬಾಲ್ಯೇಽಪಿ ಜಘ್ನುರ್ಭರತಸತ್ತಮ॥ 1-66-6 (2822) 
ಜನಮೇಜಯ ಉವಾಚ। 1-66-7x (321) 
ದೇವದಾನವಸಂಘಾನಾಂ ಗಂಧರ್ವಾಪ್ಸರಸಾಂ ತಥಾ।
ಮಾನವಾನಾಂ ಚ ಸರ್ವೇಷಾಂ ತಥಾ ವೈ ಯಕ್ಷರಕ್ಷಸಾಂ॥ 1-66-7 (2823) 
ಶ್ರೋತುಮಿಚ್ಛಾಮಿ ತತ್ತ್ವೇನ ಸಂಭವಂ ಕೃತ್ಸ್ನಮಾದಿತಃ।
ಪ್ರಾಣಿನಾಂ ಚೈವ ಸರ್ವೇಷಾಂ ಸಂಭವಂ ವಕ್ತುಮರ್ಹಸಿ॥ 1-66-8 (2824) 
ವೈಶಂಪಾಯನ ಉವಾಚ। 1-66-9x (322) 
ಹಂತ ತೇ ಕಥಯಿಷ್ಯಾಮಿ ನಮಸ್ಕೃತ್ಯ ಸ್ವಯಂಭುವೇ।
ಸುರಾದೀನಾಮಹಂ ಸಂಯಗ್ಲೋಕಾನಾಂ ಪ್ರಭವಾಪ್ಯಯಂ॥ 1-66-9 (2825) 
ಬ್ರಹ್ಮಣೋ ಮಾನಸಾಃ ಪುತ್ರಾ ವಿದಿತಾಃ ಷಣ್ಮಹರ್ಷಯಃ।
ಮರೀಚಿರತ್ರ್ಯಹ್ಗಿರಸೌ ಪುಲಸ್ತ್ಯಃ ಪುಲಹಃ ಕ್ರತುಃ॥ 1-66-10 (2826) 
ಮರೀಚೇಃ ಕಶ್ಯಪಃ ಪುತ್ರಃ ಕಶ್ಯಪಾತ್ತು ಇಮಾಃ ಪ್ರಜಾಃ।
ಪ್ರಜಜ್ಞಿರೇ ಮಹಾಭಾಗಾ ದಕ್ಷಕನ್ಯಾಸ್ತ್ರಯೋದಶ॥ 1-66-11 (2827) 
ಅದಿತಿರ್ದಿತಿರ್ದನುಃ ಕಾಲಾ ದನಾಯುಃ ಸಿಂಹಿಕಾ ತಥಾ।
ಕ್ರೋಧಾ ಪ್ರಾಧಾ ಚ ವಿಶ್ವಾ ಚ ವಿನತಾ ಕಪಿಲಾ ಮುನಿಃ॥ 1-66-12 (2828) 
ಕದ್ರೂಶ್ಚ ಮನುಜವ್ಯಾಘ್ರ ದಕ್ಷಕನ್ಯೈವ ಭಾರತ।
ಏತಾಸಾಂ ವೀರ್ಯಸಂಪನ್ನಂ ಪುತ್ರಪೌತ್ರಮನಂತಕಂ॥ 1-66-13 (2829) 
ಅದಿತ್ಯಾಂ ದ್ವಾದಶಾದಿತ್ಯಾಃ ಸಂಭೂತಾ ಭುವನೇಶ್ವರಾಃ।
ಯೇ ರಾಜನ್ನಾಮತಸ್ತಾಂಸ್ತೇ ಕೀರ್ತಯಿಷ್ಯಾಮಿ ಭಾರತ॥ 1-66-14 (2830) 
ಧಾತಾ ಮಿತ್ರೋಽರ್ಯಮಾ ಶಕ್ರೋ ವರುಣಸ್ತ್ವಂಶ ಏವ ಚ।
ಭಗೋ ವಿವಸ್ವಾನ್ಪೂಷಾ ಚ ಸವಿತಾ ದಶಮಸ್ತಥಾ॥ 1-66-15 (2831) 
ಏಕಾದಶಸ್ತಥಾ ತ್ವಷ್ಟಾ ದ್ವಾದಶೋ ವಿಷ್ಣುರುಚ್ಯತೇ।
ಜಘನ್ಯಜಸ್ತು ಸರ್ವೇಷಾಮಾದಿತ್ಯಾನಾಂ ಗುಣಾಧಿಕಃ॥ 1-66-16 (2832) 
ಏಕ ಏವ ದಿತೇಃ ಪುತ್ರೋ ಹಿರಣ್ಯಕಶಿಪುಃ ಸ್ಮೃತಃ।
ನಾಂನಾ ಖ್ಯಾತಾಸ್ತು ತಸ್ಯೇಮೇ ಪಂಚ ಪುತ್ರಾ ಮಹಾತ್ಮನಃ॥ 1-66-17 (2833) 
ಪ್ರಹ್ಲಾದಃ ಪೂರ್ವಜಸ್ತೇಷಾಂ ಸಂಹ್ಲಾದಸ್ತದನಂತರಂ।
ಅನುಹ್ಲಾದಸ್ತೃತೀಯೋಽಭೂತ್ತಸ್ಮಾಚ್ಚ ಶಿಬಿಬಾಷ್ಕಲೌ॥ 1-66-18 (2834) 
ಪ್ರಹ್ಲಾದಸ್ಯ ತ್ರಯಃ ಪುತ್ರಾಃ ಖ್ಯಾತಾಃ ಸರ್ವತ್ರ ಭಾರತ।
ವಿರೋಚನಶ್ಚ ಕುಂಭಶ್ಚ ನಿಕುಂಭಶ್ಚೇತಿ ಭಾರತ॥ 1-66-19 (2835) 
ವಿರೋಚನಸ್ಯ ಪುತ್ರೋಽಭೂದ್ಬಲಿರೇಕಃ ಪ್ರತಾಪವಾನ್।
ಬಲೇಶ್ಚ ಪ್ರಥಿತಃ ಪುತ್ರೋ ಬಾಣೋ ನಾಮ ಮಹಾಸುರಃ॥ 1-66-20 (2836) 
ರುದ್ರಸ್ಯಾನುಚರಃ ಶ್ರೀಮಾನ್ಮಹಾಕಾಲೇತಿ ಯಂ ವಿದುಃ।
ಚತ್ವಾರಿಂಶದ್ದನೋಃ ಪುತ್ರಾಃ ಖ್ಯಾತಾಃ ಸರ್ವತ್ರ ಭಾರತ॥ 1-66-21 (2837) 
ತೇಷಾಂ ಪ್ರಥಮಜೋ ರಾಜಾ ವಿಪ್ರಚಿತ್ತಿರ್ಮಹಾಯಶಾಃ।
ಶಂಬರೋ ನಮುಚಿಶ್ಚೈವ ಪುಲೋಮಾ ಚೇತಿ ವಿಶ್ರುತಃ॥ 1-66-22 (2838) 
ಅಸಿಲೋಮಾ ಚ ಕೇಶೀ ಚ ದುರ್ಜಯಶ್ಚೈವ ದಾನವಃ।
ಅಯಃಶಿರಾ ಅಶ್ವಶಿರಾ ಅಶ್ವಶಹ್ಕುಶ್ಚ ವೀರ್ಯವಾನ್॥ 1-66-23 (2839) 
ತಥಾ ಗಗನಮೂರ್ಧಾ ಚ ವೇಗವಾನ್ಕೇತುಮಾಂಶ್ಚ ಸಃ।
ಸ್ವರ್ಭಾನುರಶ್ವೋಽಶ್ವಪತಿರ್ವೃಷಪರ್ವಾಽಜಕಸ್ತಥಾ॥ 1-66-24 (2840) 
ಅಶ್ವಗ್ರೀವಶ್ಚ ಸೂಕ್ಷ್ಮಶ್ಚ ತುಹುಂಡಶ್ಚ ಮಹಾಬಲಃ।
ಇಷುಪಾದೇಕಚಕ್ರಶ್ಚ ವಿರೂಪಾಕ್ಷಹರಾಹರೌ॥ 1-66-25 (2841) 
ನಿಚಂದ್ರಶ್ಚ ನಿಕುಂಭಶ್ಚ ಕುಪಟಃ ಕಪಟಸ್ತಥಾ।
ಶರಭಃ ಶಲಭಶ್ಚೈವ ಸೂರ್ಯಾಚಂದ್ರಮಸೌ ತಥಾ। 
ಏತೇ ಖ್ಯಾತಾ ದನೋರ್ವಂಶೇ ದಾನವಾಃ ಪರಿಕೀರ್ತಿತಾಃ॥  1-66-26 (2842) 
ಅನ್ಯೌ ತು ಖಲು ದೇವಾನಾಂ ಸೂರ್ಯಾಚಂದ್ರಮಸೌ ಸ್ಮೃತೌ।
ಅನ್ಯೌ ದಾನವಮುಖ್ಯಾನಾಂ ಸೂರ್ಯಾಚಂದ್ರಮಸೌ ತಥಾ॥ 1-66-27 (2843) 
ಇಮೇ ಚ ವಂಶಾಃ ಪ್ರಥಿತಾಃ ಸತ್ವವಂತೋ ಮಹಾಬಲಾಃ।
ದನುಪುತ್ರಾ ಮಹಾರಾಜ ದಶ ದಾನವವಂಶಜಾಃ॥ 1-66-28 (2844) 
ಏಕಾಕ್ಷೋ ಮೃತಪೋ ವೀರಃ ಪ್ರಲಂಬನರಕಾವಪಿ।
ವಾತಾಪಿಃ ಶತ್ರುತಪನಃ ಶಠಶ್ಚೈವ ಮಹಾಸುರಃ॥ 1-66-29 (2845) 
ಗವಿಷ್ಠಶ್ಚ ವನಾಯುಶ್ಚ ದೀರ್ಘಜಿಹ್ವಶ್ಚ ದಾನವಃ।
ಅಸಂಖ್ಯೇಯಾಃ ಸ್ಮೃತಾಸ್ತೇಷಾಂ ಪುತ್ರಾಃ ಪೌತ್ರಾಶ್ಚ ಭಾರತ॥ 1-66-30 (2846) 
ಸಿಂಹಿಕಾ ಸುಷುವೇ ಪುತ್ರಂ ರಾಹುಂ ಚಂದ್ರಾರ್ಕಮರ್ದನಂ।
ಸುಚಂದ್ರಂ ಚಂದ್ರಹರ್ತಾರಂ ತಥಾ ಚಂದ್ರಪ್ರಮರ್ದನಂ॥ 1-66-31 (2847) 
ಕ್ರೂರಸ್ವಭಾವಂ ಕ್ರೂರಾಯಾಃ ಪುತ್ರಪೌತ್ರಮನಂತಕಂ।
ಗಣಃ ಕ್ರೋಧವಶೋ ನಾಮ ಕ್ರೂರಕರ್ಮಾಽರಿಮರ್ದನಃ॥ 1-66-32 (2848) 
ದನಾಯುಷಃ ಪುನಃ ಪುತ್ರಾಶ್ಚತ್ವಾರೋಽಸುರಪುಂಗವಾಃ।
ವಿಕ್ಷರೋ ಬಲವೀರೌ ಚ ವೃತ್ರಶ್ಚೈವ ಮಹಾಸುರಃ॥ 1-66-33 (2849) 
ಕಾಲಾಯಾಃ ಪ್ರಥಿತಾಃ ಪುತ್ರಾಃ ಕಾಲಕಲ್ಪಾಃ ಪ್ರಹಾರಿಣಃ।
ಪ್ರವಿಖ್ಯಾತಾ ಮಹಾವೀರ್ಯಾ ದಾನವೇಷು ಪರಂತಪಾಃ॥ 1-66-34 (2850) 
ವಿನಾಶನಶ್ಚ ಕ್ರೋಧಶ್ಚ ಕ್ರೋಧಹಂತಾ ತಥೈವ ಚ।
ಕ್ರೋಧಶತ್ರುಸ್ತಥೈವಾನ್ಯೇ ಕಾಲಕೇಯಾ ಇತಿ ಶ್ರುತಾಃ॥ 1-66-35 (2851) 
ಅಸುರಾಣಾಮುಪಾಧ್ಯಾಯಃ ಶಕ್ರಸ್ತ್ವಷಿಸುತೋಽಭವತ್।
ಖ್ಯಾತಾಶ್ಚೋಶನಸಃ ಪುತ್ರಾಶ್ಚತ್ವಾರೋಽಸುರಯಾಜಕಾಃ॥ 1-66-36 (2852) 
ತ್ವಷ್ಟಾ ಧರಸ್ತಥಾತ್ರಿಶ್ಚ ದ್ವಾವನ್ಯೌ ರೌದ್ರಕರ್ಮಿಣೌ।
ತೇಜಸಾ ಸೂರ್ಯಸಂಕಾಶಾ ಬ್ರಹ್ಮಲೋಕಪರಾಯಣಾಃ॥ 1-66-37 (2853) 
ಇತ್ಯೇಷ ವಂಶಪ್ರಭವಃ ಕಥಿತಸ್ತೇ ತರಸ್ವಿನಾಂ।
ಅಸುರಾಣಾಂ ಸುರಾಣಾಂ ಚ ಪುರಾಣೇ ಸಂಶ್ರುತೋ ಮಯಾ॥ 1-66-38 (2854) 
ಏತೇಷಾಂ ಯದಪತ್ಯಂ ತು ನ ಶಕ್ಯಂ ತದಶೇಷತಃ॥
ಪ್ರಸಂಖ್ಯಾತುಂ ಮಹೀಪಾಲ ಗುಣಭೂತಮನಂತಕಂ॥ 1-66-39 (2855) 
ತಾರ್ಕ್ಷ್ಯಶ್ಚಾರಿಷ್ಟನೇಮಿಶ್ಚ ತಥೈವ ಗರುಡಾರುಣೌ।
ಆರುಣಿರ್ವಾರುಣಿಶ್ಚೈವ ವೈನತೇಯಾಃ ಪ್ರಕೀರ್ತಿತಾಃ॥ 1-66-40 (2856) 
ಶೇಷೋಽನಂತೋ ವಾಸುಕಿಶ್ಚ ತಕ್ಷಕಶ್ಚ ಭುಜಂಗಮಃ।
ಕೂರ್ಮಶ್ಚ ಕುಲಿಕಶ್ಚೈವ ಕಾದ್ರವೇಯಾಃ ಪ್ರಕೀರ್ತಿತಾಃ॥ 1-66-41 (2857) 
ಭೀಮಸೇನೋಗ್ರಸೇನೌ ಚ ಸುಪರ್ಣೋ ವರುಣಸ್ತಥಾ।
ಗೋಪತಿರ್ಧೃತರಾಷ್ಟ್ರಶ್ಚ ಸೂರ್ಯವರ್ಚಾಶ್ಚ ಸಪ್ತಮಃ॥ 1-66-42 (2858) 
ಸತ್ಯವಾಗರ್ಕಪರ್ಣಶ್ಚ ಪ್ರಯುತಶ್ಚಾಪಿ ವಿಶ್ರುತಃ।
ಭೀಮಶ್ಚಿತ್ರರಥಶ್ಚೈವ ವಿಖ್ಯಾತಃ ಸರ್ವವಿದ್ವಶೀ॥ 1-66-43 (2859) 
ತಥಾ ಶಾಲಿಶಿರಾ ರಾಜನ್ಪರ್ಜನ್ಯಶ್ಚ ಚತುರ್ದಶಃ।
ಕಲಿಃ ಪಂಚದಶಸ್ತೇಷಾಂ ನಾರದಶ್ಚೈವ ಷೋಡಶಃ॥
ಇತ್ಯೇತೇ ದೇವಗಂಧರ್ವಾ ಮೌನೇಯಾಃ ಪರಿಕೀರ್ತಿತಾಃ॥  1-66-44 (2860) 
ಅಥ ಪ್ರಭೂತಾನ್ಯನ್ಯಾನಿ ಕೀರ್ತಯಿಷ್ಯಾಮಿ ಭಾರತ।
ಅನವದ್ಯಾಂ ಮನುಂ ವಂಶಾಮಸುರಾಂ ಮಾರ್ಗಣಪ್ರಿಯಾಂ॥ 1-66-45 (2861) 
ಅರೂಪಾಂ ಸುಭಗಾಂ ಭಾಸೀಮಿತಿ ಪ್ರಾಧಾ ವ್ಯಜಾಯತ।
ಸಿದ್ಧಃ ಪೂರ್ಣಶ್ಚ ಬರ್ಹಿಶ್ಚ ಪೂರ್ಣಾಯುಶ್ಚ ಮಹಾಯಶಾಃ॥ 1-66-46 (2862) 
ಬ್ರಹ್ಮಚಾರೀ ರತಿಗುಣಃ ಸುಪರ್ಣಶ್ಚೈವ ಸಪ್ತಮಃ।
ವಿಶ್ವಾವಸುಶ್ಚ ಭಾನುಶ್ಚ ಸುಚಂದ್ರೋ ದಶಮಸ್ತಥಾ॥ 1-66-47 (2863) 
ಇತ್ಯೇತೇ ದೇವಗಂಧರ್ವಾಃ ಪ್ರಾಧೇಯಾಃ ಪರಿಕೀರ್ತಿತಾಃ।
ಇಮಂ ತ್ವಪ್ಸರಸಾಂ ವಂಶಂ ವಿದಿತಂ ಪುಣ್ಯಲಕ್ಷಣಂ॥ 1-66-48 (2864) 
ಅರಿಷ್ಟಾಽಸೂತ ಸುಭಗಾ ದೇವೀ ದೇವರ್ಷಿತಃ ಪುರಾ।
ಅಲಂಬುಷಾ ಮಿಶ್ರಕೇಶೀ ವಿದ್ಯುತ್ಪರ್ಣಾ ತಿಲೋತ್ತಮಾ॥ 1-66-49 (2865) 
ಅರುಣಾ ರಕ್ಷಿತಾ ಚೈವ ರಂಬಾ ತದ್ವನ್ಮನೋರಮಾ।
ಕೇಶಿನೀ ಚ ಸುಬಾಹುಶ್ಚ ಸುರತಾ ಸುರಜಾ ತಥಾ॥ 1-66-50 (2866) 
ಸುಪ್ರಿಯಾ ಚಾತಿಬಾಹುಶ್ಚ ವಿಖ್ಯಾತೌ ಚ ಹಾಹಾ ಹೂಹೂಃ।
ತುಂಬುರುಶ್ಚೇತಿ ಚತ್ವಾರಃ ಸ್ಮೃತಾ ಗಂಧರ್ವಸತ್ತಮಾಃ॥ 1-66-51 (2867) 
ಅಮೃತಂ ಬ್ರಾಹ್ಮಣಾ ಗಾವೋ ಗಂಧರ್ವಾಪ್ಸರಸಸ್ತಥಾ।
ಅಪತ್ಯಂ ಕಪಿಲಾಯಾಸ್ತು ಪುರಾಣೇ ಪರಿಕೀರ್ತಿತಂ॥ 1-66-52 (2868) 
ಇತಿ ತೇ ಸರ್ವಭೂತಾನಾಂ ಸಂಭವಃ ಕಥಿತೋ ಮಯಾ।
ಯಥಾವತ್ಸಂಪರಿಖ್ಯಾತೋ ಗಂಧರ್ವಾಪ್ಸರಸಾಂ ತಥಾ॥ 1-66-53 (2869) 
ಭುಜಂಗಾನಾಂ ಸುಪರ್ಣಾನಾಂ ರುದ್ರಾಣಾಂ ಮರುತಾಂ ತಥಾ।
ಗವಾಂ ಚ ಬ್ರಾಹ್ಮಣಾನಾಂ ಚ ಶ್ರೀಮತಾಂ ಪುಣ್ಯಕರ್ಮಣಾಂ॥ 1-66-54 (2870) 
ಆಯುಷ್ಯಶ್ಚೈವ ಪುಣ್ಯಶ್ಚ ಧನ್ಯಃ ಶ್ರುತಿಸುಖಾವಹಃ।
ಶ್ರೋತವ್ಯಶ್ಚೈವ ಸತತಂ ಶ್ರಾವ್ಯಶ್ಚೈವಾನಸೂಯತಾ॥ 1-66-55 (2871) 
ಇಮಂ ತು ವಂಶಂ ನಿಯಮೇನ ಯಃ ಪಠೇ-
ನ್ಮಹಾತ್ಮನಾಂ ಬ್ರಾಹ್ಮಣದೇವಸನ್ನಿಧೌ। 
ಅಪತ್ಯಲಾಭಂ ಲಭತೇ ಸ ಪುಷ್ಕಲಂ
ಶ್ರಿಯಂ ಯಶಃ ಪ್ರೇತ್ಯ ಚ ಶೋಭನಾಂ ಗತಿಂ॥ ॥  1-66-56 (2872) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಷಟ್ಷಷ್ಟಿತಮೋಽಧ್ಯಾಯಃ॥ 66 ॥

Mahabharata - Adi Parva - Chapter Footnotes

1-66-2 ಕ್ಷಯಾತ್ ಸ್ಥಾನಾತ್॥ 1-66-16 ಜಘನ್ಯಜಃ ಪಶ್ಚಾಜ್ಜಾತಃ॥ 1-66-32 ಕ್ರೂರಾಯಾಃ ಕ್ರೋಧಾಯಾಃ॥ 1-66-39 ಗುಣಭೂತಪ್ರಧಾನರೂಪಂ॥ ಷಟ್ಷಷ್ಟಿತಮೋಽಧ್ಯಾಯಃ॥ 66 ॥



ಆದಿಪರ್ವ - ಅಧ್ಯಾಯ 067

॥ ಶ್ರೀಃ ॥

1.67. ಅಧ್ಯಾಯಃ 067 

Mahabharata - Adi Parva - Chapter Topics

ಋಷ್ಯಾದಿವಂಶಕಥನಂ॥ 1 ॥

Mahabharata - Adi Parva - Chapter Text

1-67-0 (2873) 
ವೈಶಂಪಾಯನ ಉವಾಚ। 1-67-0x (323) 
ಬ್ರಹ್ಮಣೋ ಮಾನಸಾಃ ಪುತ್ರಾ ವಿದಿತಾಃ ಷಣ್ಮಹರ್ಷಯಃ।
ಏಕಾದಶ ಸುತಾಃ ಸ್ಥಾಣೋಃ ಖ್ಯಾತಾಃ ಪರಮತೇಜಸಃ॥ 1-67-1 (2874) 
ಮೃಗವ್ಯಾಧಶ್ಚ ಸರ್ಪಶ್ಚ ನಿರ್ಋತಿಶ್ಚ ಮಹಾಯಶಾಃ।
ಅಜೈಕಪಾದಹಿರ್ಬಿಧ್ನ್ಯಃ ಪಿನಾಕೀ ಚ ಪರಂತಪಃ॥ 1-67-2 (2875) 
ದಹನೋಽಥೇಶ್ವರಶ್ಚೈವ ಕಪಾಲೀ ಚ ಮಹಾದ್ಯುತಿಃ।
ಸ್ಥಾಣುರ್ಭಗಶ್ಚ ಭಗವಾನ್ ರುದ್ರಾ ಏಕಾದಶ ಸ್ಮೃತಾಃ॥ 1-67-3 (2876) 
ಮರೀಚಿರಂಗಿರಾ ಅತ್ರಿಃ ಪುಲಸ್ತ್ಯಃ ಪುಲಹಃ ಕ್ರತುಃ।
ಷಡೇತೇ ಬ್ರಹ್ಮಣಃ ಪುತ್ರಾ ವೀರ್ಯವಂತೋ ಮಹರ್ಷಯಃ॥ 1-67-4 (2877) 
ತ್ರಯಸ್ತ್ವಂಗಿರಸಃ ಪುತ್ರಾ ಲೋಕೇ ಸರ್ವತ್ರ ವಿಶ್ರುತಾಃ।
ಬೃಹಸ್ಪತಿರುತಥ್ಯಶ್ಚ ಸಂವರ್ತಶ್ಚ ಧೃತವ್ರತಾಃ॥ 1-67-5 (2878) 
ಅತ್ರೇಸ್ತು ಬಹವಃ ಪುತ್ರಾಃ ಶ್ರೂಯಂತೇ ಮನುಜಾಧಿಪ।
ಸರ್ವೇ ವೇದವಿದಃ ಸಿದ್ಧಾಃ ಶಾಂತಾತ್ಮಾನೋ ಮಹರ್ಷಯಃ॥ 1-67-6 (2879) 
ರಾಕ್ಷಸಾಶ್ಚ ಪುಲಸ್ತ್ಯಸ್ಯ ವಾನರಾಃ ಕಿನ್ನರಾಸ್ತಥಾ।
ಯಕ್ಷಾಶ್ಚ ಮನುಜವ್ಯಾಘ್ರ ಪುತ್ರಾಸ್ತಸ್ಯ ಚ ಧೀಮತಃ॥ 1-67-7 (2880) 
ಪುಲಹಸ್ಯ ಸುತಾ ರಾಜಞ್ಶರಭಾಶ್ಚ ಪ್ರಕೀರ್ತಿತಾಃ।
ಸಿಂಹಾಃ ಕಿಪುರುಷಾ ವ್ಯಾಘ್ರಾ ಋಕ್ಷಾ ಈಹಾಮೃಗಾಸ್ತಥಾ॥ 1-67-8 (2881) 
ಕ್ರತೋಃ ಕ್ರತುಸಮಾಃ ಪುತ್ರಾಃ ಪತಂಗಸಹಚಾರಿಣಃ।
ವಿಶ್ರುತಾಸ್ತ್ರಿಷು ಲೋಕೇಷು ಸತ್ಯವ್ರತಪರಾಯಣಾಃ॥ 1-67-9 (2882) 
ದಕ್ಷಸ್ತ್ವಜಾಯತಾಂಗುಷ್ಠಾದ್ದಕ್ಷಿಣಾದ್ಭಗವಾನೃಷಿಃ।
ಬ್ರಹ್ಮಣಃ ಪೃಥಿವೀಪಾಲ ಶಾಂತಾತ್ಮಾ ಸುಮಹಾತಪಾಃ॥ 1-67-10 (2883) 
ವಾಮಾದಜಾಯತಾಂಗುಷ್ಠಾದ್ಭಾರ್ಯಾ ತಸ್ಯ ಮಹಾತ್ಮನಃ।
ತಸ್ಯಾಂ ಪಂಚಾಶತಂ ಕನ್ಯಾಃ ಸ ಏವಾಜನಯನ್ಮುನಿಃ॥ 1-67-11 (2884) 
ತಾಃ ಸರ್ವಾಸ್ತ್ವನವದ್ಯಾಂಗ್ಯಃ ಕನ್ಯಾಃ ಕಮಲಲೋಚನಾಃ।
ಪುತ್ರಿಕಾಃ ಸ್ಥಾಪಯಾಮಾಸ ನಷ್ಟಪುತ್ರಃ ಪ್ರಜಾಪತಿಃ॥ 1-67-12 (2885) 
ದದೌ ಸ ದಶ ಧರ್ಮಾಯ ಸಪ್ತವಿಂಶತಿಮಿಂದವೇ।
ದಿವ್ಯೇನ ವಿಧಿನಾ ರಾಜನ್ಕಶ್ಯಪಾಯ ತ್ರಯೋದಶ॥ 1-67-13 (2886) 
ನಾಮತೋ ಧರ್ಮಪತ್ನ್ಯಸ್ತಾಃ ಕೀರ್ತ್ಯಮಾನಾ ನಿಬೋಧ ಮೇ।
ಕೀರ್ತಿರ್ಲಕ್ಷ್ಮೀರ್ಧೃತಿರ್ಮೇಧಾ ಪುಷ್ಟಿಃ ಶ್ರದ್ಧಾ ಕ್ರಿಯಾ ತಥಾ॥ 1-67-14 (2887) 
ಬುದ್ಧಿರ್ಲಜ್ಜಾ ಮತಿಶ್ಚೈವ ಪತ್ನ್ಯೋ ಧರ್ಮಸ್ಯ ತಾ ದಶ।
ದ್ವಾರಾಣ್ಯೇತಾನಿ ಧರ್ಮಸ್ಯ ವಿಹಿತಾನಿ ಸ್ವಯಂಭುವಾ॥ 1-67-15 (2888) 
ಸಪ್ತವಿಂಶತಿಃ ಸೋಮಸ್ಯ ಪತ್ನ್ಯೋ ಲೋಕಸ್ಯ ವಿಶ್ರುತಾಃ।
ಕಾಲಸ್ಯ ನಯನೇ ಯುಕ್ತಾಃ ಸೋಮಪತ್ನ್ಯಾಃ ಶುಚಿವ್ರತಾಃ॥ 1-67-16 (2889) 
ಸರ್ವಾ ನಕ್ಷತ್ರಯೋಗಿನ್ಯೋ ಲೋಕಯಾತ್ರಾವಿಧಾನತಃ।
ಪೈತಾಮಹೋ ಮುನಿರ್ದೇವಸ್ತಸ್ಯ ಪುತ್ರಃ ಪ್ರಜಾಪತಿಃ। 
ತಸ್ಯಾಷ್ಟೌ ವಸವಃ ಪುತ್ರಾಸ್ತೇಷಾಂ ವಕ್ಷ್ಯಾಮಿ ವಿಸ್ತರಂ॥  1-67-17 (2890) 
ಧರೋ ಧ್ರುವಶ್ಚ ಸೋಮಶ್ಚ ಅಹಶ್ಚೈವಾನಿಲೋಽನಲಃ।
ಪ್ರತ್ಯೂಷಶ್ಚ ಪ್ರಭಾಸಶ್ಚ ವಸವೋಽಷ್ಟೌ ಪ್ರಕೀರ್ತಿತಾಃ॥ 1-67-18 (2891) 
ಧೂಂರಾಯಾಸ್ತು ಧರಃ ಪುತ್ರೋ ಬ್ರಹ್ಮವಿದ್ಯೋ ಧ್ರುವಸ್ತಥಾ।
ಚಂದ್ರಮಾಸ್ತು ಮನಸ್ವಿನ್ಯಾಃ ಶ್ವಾಸಾಯಾಃ ಶ್ವಸನಸ್ತಥಾ॥ 1-67-19 (2892) 
ರತಾಯಾಶ್ಚಾಪ್ಯಹಃ ಪುತ್ರಃ ಶಾಂಡಿಲ್ಯಾಶ್ಚ ಹುತಾಶನಃ।
ಪ್ರತ್ಯೂಷಶ್ಚ ಪ್ರಭಾಸಶ್ಚ ಪ್ರಭಾತಾಯಾಃ ಸುತೌ ಸ್ಮೃತೌ॥ 1-67-20 (2893) 
ಧರಸ್ಯ ಪುತ್ರೋ ದ್ರವಿಣೋ ಹುತಹವ್ಯವಹಸ್ತಥಾ।
`ಆಪಸ್ಯ ಪುತ್ರೋ ವೈತಂಡ್ಯಃ ಶ್ರಮಃ ಶಾಂತೋಮುನಿಸ್ತಥಾ'। 
ಧ್ರುವಸ್ಯ ಪುತ್ರೋ ಭಗವಾನ್ಕಾಲೋ ಲೋಕಪ್ರಕಾಲನಃ॥  1-67-21 (2894) 
ಸೋಮಸ್ಯ ತು ಸುತೋ ವರ್ಚಾ ವರ್ಚಸ್ವೀ ಯೇನ ಜಾಯತೇ।
ಮನೋಹರಾಯಾಃ ಶಿಶಿರಃ ಪ್ರಾಣೋಽಥ ರಮಣಸ್ತಥಾ॥ 1-67-22 (2895) 
ಅಹ್ನಃ ಸುತಸ್ತಥಾ ಜ್ಯೋತಿಃ ಶಮಃ ಶಾಂತಸ್ತಥಾ ಮುನಿಃ।
ಅಗ್ನೇಃ ಪುತ್ರಃ ಕುಮಾರಸ್ತು ಶ್ರೀಮಾಂಛರವಣಾಲಯಃ॥ 1-67-23 (2896) 
ತಸ್ಯ ಶಾಖೋ ವಿಶಾಖಶ್ಚ ನೈಗಮೇಯಶ್ಚ ಪೃಷ್ಠಜಃ।
ಕೃತ್ತಿಕಾಭ್ಯುಪಪತ್ತೇಶ್ಚ ಕಾರ್ತಿಕೇಯ ಇತಿ ಸ್ಮೃತಃ॥ 1-67-24 (2897) 
ಅನಿಲಸ್ಯ ಶಿವಾ ಭಾರ್ಯಾ ತಸ್ಯಾಃ ಪುತ್ರೋ ಮನೋಜವಃ।
ಅವಿಜ್ಞಾತಗತಿಶ್ಚೈವ ದ್ವೌ ಪುತ್ರಾವನಿಲಸ್ಯ ತು॥ 1-67-25 (2898) 
ಪ್ರತ್ಯೂಷಸ್ಯ ವಿದುಃ ಪುತ್ರಮೃಷಿಂ ನಾಂನಾಽಥ ದೇವಲಂ।
ದ್ವೌ ಪುತ್ರೌ ದೇವಲಸ್ಯಾಪಿ ಕ್ಷಮಾವಂತೌ ಮನೀಷಿಣೌ। 
ಬೃಹಸ್ಪತೇಸ್ತು ಭಗಿನೀ ವರಸ್ತ್ರೀ ಬ್ರಹ್ಮವಾದಿನೀ॥  1-67-26 (2899) 
ಯೋಗಸಿದ್ಧಾ ಜಗತ್ಕೃತ್ಸ್ನಮಸಕ್ತಾ ವಿಚಚಾರ ಹ।
ಪ್ರಭಾಸಸ್ಯ ತು ಭಾರ್ಯಾ ಸಾ ವಸೂನಾಮಷ್ಟಮಸ್ಯ ಹ॥ 1-67-27 (2900) 
ವಿಶ್ವಕರ್ಮಾ ಮಹಾಭಾಗೋ ಜಜ್ಞೇ ಶಿಲ್ಪಪ್ರಜಾಪತಿಃ।
ಕರ್ತಾ ಶಿಲ್ಪಸಹಸ್ರಾಣಾಂ ತ್ರಿದಶಾನಾಂ ಚ ವರ್ಧಕಿಃ॥ 1-67-28 (2901) 
ಭೂಷಣಾನಾಂ ಚ ಸರ್ವೇಷಾಂ ಕರ್ತಾ ಶಿಲ್ಪವತಾಂ ವರಃ।
ಯೋ ದಿವ್ಯಾನಿ ವಿಮಾನಾನಿ ತ್ರಿದಶಾನಾಂ ಚಕಾರಹ॥ 1-67-29 (2902) 
ಮನುಷ್ಯಾಶ್ಚೋಪಜೀವಂತಿ ಯಸ್ಯ ಶಿಲ್ಪಂ ಮಹಾತ್ಮನಃ।
ಪೂಜಯಂತಿ ಚ ಯಂ ನಿತ್ಯಂ ವಿಶ್ವಕರ್ಮಾಣಮವ್ಯಯಂ॥ 1-67-30 (2903) 
ಸ್ತನಂ ತು ದಕ್ಷಿಣಂ ಭಿತ್ತ್ವಾ ಬ್ರಹ್ಮಣೋ ನರವಿಗ್ರಹಃ।
ನಿಃಸೃತೋ ಭಗವಾಂಧರ್ಮಃ ಸರ್ವಲೋಕಸುಖಾವಹಃ॥ 1-67-31 (2904) 
ತ್ರಯಸ್ತಸ್ಯ ವರಾಃ ಪುತ್ರಾಃ ಸರ್ವಭೂತಮನೋಹರಾಃ।
ಶಮಃ ಕಾಮಶ್ಚ ಹರ್ಷಶ್ಚ ತೇಜಸಾ ಲೋಕಧಾರಿಣಃ॥ 1-67-32 (2905) 
ಕಾಮಸ್ಯ ತು ರತಿರ್ಭಾರ್ಯಾ ಶಮಸ್ಯ ಪ್ರಾಪ್ತಿರಂಗನಾ।
ನಂದಾ ತು ಭಾರ್ಯಾ ಹರ್ಷಸ್ಯ ಯಾಸು ಲೋಕಾಃ ಪ್ರತಿಷ್ಠಿತಾಃ॥ 1-67-33 (2906) 
ಮರೀಚೇಃ ಕಶ್ಯಪಃ ಪುತ್ರಃ ಕಶ್ಯಪಸ್ಯ ಸುರಾಸುರಾಃ।
ಜಜ್ಞಿರೇ ನೃಪಶಾರ್ದೂಲ ಲೋಕಾನಾಂ ಪ್ರಭವಸ್ತು ಸಃ॥ 1-67-34 (2907) 
ತ್ವಾಷ್ಟ್ರೀ ತು ಸವಿತುರ್ಭಾರ್ಯಾ ವಡವಾರೂಪಧಾರಿಣೀ।
ಅಸೂಯತ ಮಹಾಭಾಗಾ ಸಾಂತರಿಕ್ಷೇಽಸ್ವಿನಾವುಭೌ॥ 1-67-35 (2908) 
ದ್ವಾದಶೈವಾದಿತೇಃ ಪುತ್ರಾಃ ಶಕ್ರಮುಖ್ಯಾ ನರಾಧಿಪ।
ತೇಷಾಮವರಜೋ ವಿಷ್ಣುರ್ಯತ್ರ ಲೋಕಾಃ ಪ್ರತಿಷ್ಠಿತಾಃ॥ 1-67-36 (2909) 
ತ್ರಯಸ್ತ್ರಿಂಶತ ಯತ್ಯೇತೇ ದೇವಾಸ್ತೇಷಾಮಹಂ ತವ।
ಅನ್ವಯಂ ಸಂಪ್ರವಕ್ಷ್ಯಾಮಿ ಪಕ್ಷೈಶ್ಚ ಕುಲತೋ ಗಣಾನ್॥ 1-67-37 (2910) 
ರುದ್ರಾಣಾಮಪರಃ ಪಕ್ಷಃ ಸಾಧ್ಯಾನಾಂ ಮರುತಾಂ ತಥಾ।
ವಸೂನಾಂ ಭಾರ್ಗವಂ ವಿದ್ಯಾದ್ವಿಶ್ವೇದೇವಾಂಸ್ತಥೈವ ಚ॥ 1-67-38 (2911) 
ವೈನತೇಯಸ್ತು ಗರುಡೋ ಬಲವಾನರುಣಸ್ತಥಾ।
ಬೃಹಸ್ಪತಿಶ್ಚ ಭಗವಾನಾದಿತ್ಯೇಷ್ವೇವ ಗಣ್ಯತೇ॥ 1-67-39 (2912) 
ಅಶ್ವಿನೌ ಗುಹ್ಯಕಾನ್ವಿದ್ಧಿ ಸರ್ವೌಷಧ್ಯಸ್ತಥಾ ಪಶೂನ್।
ಏತೇ ದೇವಗಣಾ ರಾಜನ್ಕೀರ್ತಿತಾಸ್ತೇಽನುಪೂರ್ವಶಃ॥ 1-67-40 (2913) 
ಯಾನ್ಕೀರ್ತಯಿತ್ವಾ ಮನುಜಃ ಸರ್ವಪಾಪೈಃ ಪ್ರಮುಚ್ಯತೇ।
ಬ್ರಹ್ಮಣೋ ಹೃದಯಂ ಭಿತ್ತ್ವಾ ನಿಃಸೃತೋ ಭಗವಾನ್ಭೃಗುಃ॥ 1-67-41 (2914) 
ಭೃಗೋಃ ಪುತ್ರಃ ಕವಿರ್ವಿದ್ವಾಂಛುಕ್ರಃ ಕವಿಸುತೋ ಗ್ರಹಃ।
ತ್ರೈಲೋಕ್ಯಪ್ರಾಣಯಾತ್ರಾರ್ಥಂ ವರ್ಷಾವರ್ಷೇ ಭಯಾಭಯೇ। 
ಸ್ವಯಂಭುವಾ ನಿಯುಕ್ತಃ ಸನ್ಭುವನಂ ಪರಿಧಾವತಿ॥  1-67-42 (2915) 
ಯೋಗಾಚಾರ್ಯೋ ಮಹಾಬುದ್ಧಿರ್ದೈತ್ಯಾನಾಮಭವದ್ಗುರುಃ।
ಸುರಾಣಾಂ ಚಾಪಿ ಮೇಧಾವೀ ಬ್ರಹ್ಮಚಾರೀ ಯತವ್ರತಃ॥ 1-67-43 (2916) 
ತಸ್ಮಿನ್ನಿಯುಕ್ತೇ ವಿಧಿನಾ ಯೋಗಕ್ಷೇಮಾಯ ಭಾರ್ಗವೇ।
ಅನ್ಯಮುತ್ಪಾದಯಾಮಾಸ ಪುತ್ರಂ ಭೃಗುರನಿಂದಿತಂ॥ 1-67-44 (2917) 
ಚ್ಯವನಂ ದೀಪ್ತತಪಸಂ ಧರ್ಮಾತ್ಮಾನಂ ಯಶಸ್ವಿನಂ।
ಯಃ ಸ ರೋಷಾಚ್ಚ್ಯುತೋ ಗರ್ಭಾನ್ಮಾತುರ್ಮೋಕ್ಷಾಯ ಭಾರತ॥ 1-67-45 (2918) 
ಆರುಷೀ ತು ಮನೋಃ ಕನ್ಯಾ ತಸ್ಯ ಪತ್ನೀ ಮನೀಷಿಣಃ।
ಔರ್ವಸ್ತಸ್ಯಾಂ ಸಮಭವದೂರುಂ ಭಿತ್ತ್ವಾ ಮಹಾಯಶಾಃ॥ 1-67-46 (2919) 
ಮಹಾತೇಜಾ ಮಹಾವೀರ್ಯೋ ಬಾಲ ಏವ ಗುಣೈರ್ಯುತಃ।
ಋಚೀಕಸ್ತಸ್ಯ ಪುತ್ರಸ್ತು ಜಮದಗ್ನಿಸ್ತತೋಽಭವತ್॥ 1-67-47 (2920) 
ಜಮದಗ್ನೇಸ್ತು ಚತ್ವಾರ ಆಸನ್ಪುತ್ರಾ ಮಹಾತ್ಮನಃ।
ರಾಮಸ್ತೇಷಾಂ ಜಘನ್ಯೋಽಭೂದಜಘನ್ಯೈರ್ಗುಣೈರ್ಯುತಃ। 
ಸರ್ವಶಸ್ತ್ರೇಷು ಕುಶಲಃ ಕ್ಷತ್ರಿಯಾಂತಕರೋ ವಶೀ॥  1-67-48 (2921) 
ಔರ್ವಸ್ಯಾಸೀತ್ಪುತ್ರಶತಂ ಜಮದಗ್ನಿಪುರೋಗಮಂ।
ತೇಷಾಂ ಪುತ್ರಸಹಸ್ರಾಣಿ ಬಭೂವುರ್ಭುವಿ ವಿಸ್ತರಃ॥ 1-67-49 (2922) 
ದ್ವೌ ಪುತ್ರೋ ಬ್ರಹ್ಮಣಸ್ತ್ವನ್ಯೌ ಯಯೋಸ್ತಿಷ್ಠತಿ ಲಕ್ಷಣಂ।
ಲೋಕೇ ಧಾತಾ ವಿಧಾತಾ ಚ ಯೌ ಸ್ಥಿತೌ ಮನುನಾ ಸಹ॥ 1-67-50 (2923) 
ತಯೋರೇವ ಸ್ವಸಾ ದೇವೀ ಲಕ್ಷ್ಮೀಃ ಪದ್ಮಗೃಹಾ ಶುಭಾ।
ತಸ್ಯಾಸ್ತು ಮಾನಸಾಃ ಪುತ್ರಾಸ್ತುರಗಾ ವ್ಯೋಮಚಾರಿಣಃ॥ 1-67-51 (2924) 
ವರುಣಸ್ಯ ಭಾರ್ಯಾ ಯಾ ಜ್ಯೇಷ್ಠಾ ಶುಕ್ರಾದ್ದೇವೀ ವ್ಯಜಾಯತ।
ತಸ್ಯಾಃ ಪುತ್ರಂ ಬಲಂ ವಿದ್ಧಿ ಸುರಾಂ ಚ ಸುರನಂದಿನೀಂ॥ 1-67-52 (2925) 
ಪ್ರಜಾನಾಮನ್ನಕಾಮಾನಾಮನ್ಯೋನ್ಯಪರಿಭಕ್ಷಣಾತ್।
ಅಧರ್ಮಸ್ತತ್ರ ಸಂಜಾತಃ ಸರ್ವಭೂತವಿನಾಶಕಃ॥ 1-67-53 (2926) 
ತಸ್ಯಾಪಿ ನಿರ್ಋತಿರ್ಭಾರ್ಯಾ ನೈರ್ಋತಾ ಯೇನ ರಾಕ್ಷಸಾಃ।
ಘೋರಾಸ್ತಸ್ಯಾಸ್ತ್ರಯಃ ಪುತ್ರಾಃ ಪಾಪಕರ್ಮರತಾಃ ಸದಾ॥ 1-67-54 (2927) 
ಭಯೋ ಮಹಾಭಯಶ್ಚೈವ ಮೃತ್ಯುರ್ಭೂತಾಂತಕಸ್ತಥಾ।
ನ ತಸ್ಯ ಭಾರ್ಯಾ ಪುತ್ರೋ ವಾ ಕಶ್ಚಿದಸ್ತ್ಯಂತಕೋ ಹಿ ಸಃ॥ 1-67-55 (2928) 
ಕಾಕೀಂ ಶ್ಯೇನೀಂ ತಥಾ ಭಾಸೀಂ ಧೃತರಾಷ್ಟ್ರೀಂ ತಥಾ ಶುಕೀಂ।
ತಾಂರಾ ತು ಸುಷುವೇ ದೇವೀ ಪಂಚೈತಾ ಲೋಕವಿಶ್ರುತಾಃ॥ 1-67-56 (2929) 
ಉಲೂಕಾನ್ಸುಷುವೇ ಕಾಕೀ ಶ್ಯೇನೀ ಶ್ಯೇನಾನ್ವ್ಯಜಾಯತ।
ಭಾಸೀ ಭಾಸಾನಜನಯದ್ಗೃಧ್ರಾಂಶ್ಚೈವ ಜನಾಧಿಪ॥ 1-67-57 (2930) 
ಧೃತರಾಷ್ಟ್ರೀ ತು ಹಂಸಾಂಶ್ಚ ಕಲಹಂಸಾಂಶ್ಚ ಸರ್ವಶಃ।
ಚಕ್ರವಾಕಾಂಶ್ಚ ಭದ್ರಾ ತು ಜನಯಾಮಾಸ ಸೈವ ತು॥ 1-67-58 (2931) 
ಶುಕೀ ಚ ಜನಯಾಮಾಸ ಶುಕಾನೇವ ಯಶಸ್ವಿನೀ।
ಕಲ್ಯಾಣಗುಣಸಂಪನ್ನಾ ಸರ್ವಲಕ್ಷಣಪೂಜಿತಾ॥ 1-67-59 (2932) 
ನವ ಕ್ರೋಧವಶಾ ನಾರೀಃ ಪ್ರಜಜ್ಞೇ ಕ್ರೋಧಸಂಭವಾಃ।
ಮೃಗೀ ಚ ಮೃಗಮಂದಾ ಚ ಹರೀ ಭದ್ರಮನಾ ಅಪಿ॥ 1-67-60 (2933) 
ಮಾತಂಗೀ ತ್ವಥ ಶಾರ್ದೂಲೀ ಶ್ವೇತಾ ಸುರಭಿರೇವ ಚ।
ಸರ್ವಲಕ್ಷಣಸಂಪನ್ನಾ ಸುರಸಾ ಚೈವ ಭಾಮಿನೀ॥ 1-67-61 (2934) 
ಅಪತ್ಯಂ ತು ಮೃಗಾಃ ಸರ್ವೇ ಮೃಗ್ಯಾ ನರವರೋತ್ತಮ।
ಋಕ್ಷಾಶ್ಚ ಮೃಗಮಂದಾಯಾಃ ಸೃಮರಾಶ್ಚ ಪರಂತಪ॥ 1-67-62 (2935) 
ತತಸ್ತ್ವೈರಾವತಂ ನಾಗಂ ಜಜ್ಞೇ ಭದ್ರಮನಾಃ ಸುತಂ।
ಐರಾವತಃ ಸುತಸ್ತಸ್ಯಾ ದೇವನಾಗೋ ಮಹಾಗಜಃ॥ 1-67-63 (2936) 
ಹರ್ಯಾಶ್ಚ ಹರಯೋಽಪತ್ಯಂ ವಾನರಾಶ್ಚ ತರಸ್ವಿನಃ।
ಗೋಲಾಂಗೂಲಾಂಶ್ಚ ಭದ್ರಂ ತೇ ಹರ್ಯಾಃ ಪುತ್ರಾನ್ಪ್ರಚಕ್ಷತೇ॥ 1-67-64 (2937) 
ಪ್ರಜಜ್ಞೇ ತ್ವಥ ಶಾರ್ದೂಲೀ ಸಿಂಹಾನ್ವ್ಯಾಗ್ರಾನನೇಕಶಃ।
ದ್ವೀಪಿನಶ್ಚ ಮಹಾಸತ್ವಾನ್ಸರ್ವಾನೇವ ನ ಸಶಂಯಃ॥ 1-67-65 (2938) 
ಮಾತಂಗ್ಯಪಿ ಚ ಮಾತಂಗಾನಪತ್ಯಾನಿ ನರಾಧಿಪ।
ದಿಶಾಂ ಗಜಂ ತು ಶ್ವೇತಾಖ್ಯಂ ಶ್ವೇತಾಽಜನಯದಾಶುಗಂ॥ 1-67-66 (2939) 
ತಥಾ ದುಹಿತರೌ ರಾಜನ್ಸುರಭಿರ್ವೈ ವ್ಯಜಾಯತ।
ರೋಹಿಣೀ ಚೈವ ಭದ್ರಂ ತೇ ಗಂಧರ್ವೀ ತು ಯಶಸ್ವಿನೀ॥ 1-67-67 (2940) 
ವಿಮಲಾಮಪಿ ಭದ್ರಂ ತೇ ಅನಲಾಮಪಿ ಭಾರತ।
ರೋಹಿಣ್ಯಾಂ ಜಜ್ಞಿರೇ ಗಾವೋ ಗಂಧರ್ವ್ಯಾಂ ವಾಜಿನಃ ಸುತಾಃ॥ 1-67-68 (2941) 
`ಇರಾಯಾಃ ಕನ್ಯಕಾ ಜಾತಾಸ್ತಿಸ್ರಃ ಕಮಲಲೋಚನಾಃ।
ವನಸ್ಪತೀನಾಂ ವೃಕ್ಷಾಣಾಂ ವೀರುಧಾಂ ಚೈವ ಮಾತರಃ॥ 1-67-69 (2942) 
ಲತಾರುಹೇ ಚ ದ್ವೇ ಪ್ರೋಕ್ತೇ ವೀರುಧಾಂ ಚೈವ ತಾಃ ಸ್ಮೃತಾಃ।
ಗೃಹ್ಣಂತಿ ಯೇ ವಿನಾ ಪುಷ್ಪಂ ಫಲಾನಿ ತರವಃ ಪೃಥಕ್॥ 1-67-70 (2943) 
ಲತಾಸುತಾಸ್ತೇ ವಿಜ್ಞೇಯಾಸ್ತಾನೇವಾಹುರ್ವನಸ್ಪತೀನ್।
ಪುಷ್ಪೈಃ ಫಲಗ್ರಹಾನ್ವೃಕ್ಷಾನ್ರುಹಾಯಾಃ ಪ್ರಸವಂ ವಿದುಃ॥ 1-67-71 (2944) 
ಲತಾಗುಲ್ಮಾನಿ ವೃಕ್ಷಾಶ್ಚ ತ್ವಕ್ಸಾರತೃಣಜಂತವಃ।
ವೀರುಧೋ ಯಾಃ ಪ್ರಜಾಸ್ತಸ್ಯಾಸ್ತತ್ರ ವಂಶಃ ಸಮಾಪ್ಯತೇ॥ 1-67-72 (2945) 
ಸಪ್ತಪಿಂಡಫಲಾನ್ವೃಕ್ಷಾನನಲಾಪಿ ವ್ಯಜಾಯತ॥  1-67-73 (2946) 
ಅನಲಾಯಾಃ ಶುಕೀ ಪುತ್ರೀ ಕಂಕಸ್ತು ಸುರಸಾಸುತಃ।
ಅರುಣಸ್ಯ ಭಾರ್ಯಾ ಶ್ಯೇನೀ ತು ವೀರ್ಯವಂತೌ ಮಹಾಬಲೌ॥ 1-67-74 (2947) 
ಸಂಪಾತಿಂ ಜನಯಾಮಾಸ ವೀರ್ಯವಂತಂ ಜಟಾಯುಷಂ।
ಸುರಸಾಽಜನಯನ್ನಾಗಾನ್ಕದ್ರೂಃ ಪುತ್ರಾಂಸ್ತು ಪನ್ನಗಾನ್॥ 1-67-75 (2948) 
ದ್ವೌ ಪುತ್ರೌ ವಿನತಾಯಾಸ್ತು ವಿಖ್ಯಾತೌ ಗರುಡಾರುಣೌ।
ಇತ್ಯೇಷ ಸರ್ವಭೂತಾನಾಂ ಮಹತಾಂ ಮನುಜಾಧಿಪ। 
ಪ್ರಭವಃ ಕೀರ್ತಿತಃ ಸಂಯಙ್ಮಯಾ ಮತಿಮತಾಂ ವರ॥  1-67-76 (2949) 
ಯಂ ಶ್ರುತ್ವಾ ಪುರುಷಃ ಸಂಯಙ್ಮುಕ್ತೋ ಭವತಿ ಪಾಪ್ಮನಃ।
ಸರ್ವಜ್ಞತಾಂ ಚ ಲಭತೇ ರತಿಮಗ್ರ್ಯಾಂ ಚ ವಿಂದತಿ॥ ॥ 1-67-77 (2950) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಸಪ್ತಷಷ್ಟಿತಮೋಽಧ್ಯಾಯಃ॥ 67 ॥

Mahabharata - Adi Parva - Chapter Footnotes

1-67-1 ಬ್ರಹ್ಮಣ ಇತಿ ಷಣ್ಮಹರ್ಷಯಃ ಸ್ಥಾಣುಶ್ಚ ಸಪ್ತಮ ಇತಿ ಬೋಧ್ಯಂ। ತತ್ರಾದೌ ಸ್ಥಾಣುಸಂತತಿಮೇವಾಹ ಏಕಾದಶೇತಿ। ಏಕಾದಶ ತಥಾ ರುದ್ರಾಃ ಸ್ಥಾಣೋಶ್ಚೈವ ಹಿ ಮಾನಸಾಃ ಇತಿ ಪಾಠಾಂತರಂ। ಅತ್ರ ಸ್ಥಿರತ್ವಾತ್ಸ್ಥಾಣುರ್ಬ್ರಹ್ಮಾ॥ 1-67-5 ಬೃಹಸ್ಪತಿರುಚಥ್ಯಶ್ಚೇತಿ ಪಾಠಾಂತರಂ॥ 1-67-8 ಈಹಾಮೃಗಾಃ ವೃಕಾಃ॥ 1-67-9 ಪತಂಗಸಹಚಾರಿಣಃ ಸೂರ್ಯಸಹಚರಾ ವಾಲಖಿಲ್ಯಾಃ॥ 1-67-16 ನಯನೇ ಜ್ಞಾಪನೇ॥ 1-67-17 ನಕ್ಷತ್ರಯೋಗಿನ್ಯೋ ನಕ್ಷತ್ರನಾಮಯುಕ್ತಾಃ। ವಿಧಾನತಃ ವಿಧಾನಾರ್ಥಮಭವನ್। ಪೈತಾಮಹೋ ದೇವೋ ಧರ್ಮಃ ಪಿತಾಮಹಸ್ತನಾಜ್ಜಾತತ್ವಾತ್। ತಸ್ಯ ಪಿತಾಮಹಸ್ಯ ಪುತ್ರೋ ದಕ್ಷಃ ತದಂಗುಷ್ಠಾಜ್ಜಾತತ್ವಾತ್। ತಸ್ಯ ಸಂಬಂಧಿನೀ ವಸುನಾಂನೀ ಕನ್ಯಾ ತಸ್ಯಾಂ ಧರ್ಮಾದ್ವಸವೋಷ್ಟೌ ಜಾತಾ ಇತ್ಯರ್ಥಃ। ವಸೋಸ್ತು ವಸವಃ ಪುತ್ರಾ ಇತ್ಯನ್ಯತ್ರೋಕ್ತೇಃ॥ 1-67-19 ಧೂಂರಾಯ ಇತಿ ವಸೋರೇವ ಧೂಂರಾದೀನಿ ನಾಮಾಂತರಾಣಿ ಕಲ್ಪಭೇದಾತ್। ಅನ್ಯಾ ಏತಾ ನ ದಕ್ಷಕನ್ಯಾ ಇತಿ ವಾ॥ 1-67-24 ಕೃತ್ತಿಕಾನಾಂ ಷಣ್ಣಾಂ ಮಾತೃತ್ವೇನಾಭ್ಯುಪಪತ್ತೇರಂಗೀಕಾರಾತ್॥ 1-67-35 ಬಡವಾ ಅಶ್ವಾ ಅಂತರಿಕ್ಷೇ ಅಶ್ವಿನಾವಸೂತ ನಾಸಿಕಾಯಾಂ ಶುಕ್ರಪ್ರಕ್ಷೇಪಾತ್॥ 1-67-37 ತ್ರಯಸ್ತ್ರಿಂಶತ್ ಅಷ್ಟೌ ವಸವ ಏಕಾದಶ ರುದ್ರಾ ದ್ವಾದಶಾದಿತ್ಯಾಃ ಪ್ರಜಾಪತಿಶ್ಚ ವಷಟ್ಕಾರಶ್ಚ॥ 1-67-43 ಯೋಗಾಚಾರ್ಯ ಇತಿ। ಚಾಪೀ ವ್ಯಸ್ತೌ। ಸುರಾಣಾಮಪಿ ಚ ಗುರುರಿತಿ ಸಂಬಂಧಃ। ದೇವಾನಾಂ ಗುರುರೇವ ಯೋಗಾಚಾರ್ಯೋ ಯೋಗಬಲೇನ ಕಾಯದ್ವಯಂ ಕೃತ್ವಾ ದೈತ್ಯಾನಾಮಪ್ಯಾಚಾರ್ಯೋಽಭವದಿತ್ಯರ್ಥಃ॥ 1-67-73 ಪಿಂಡಫಲಾನ್ಸಪ್ತ। ಖರ್ಜೂರತಾಲಹಿಂತಾಲಾ ತಾಲೀ ಖರ್ಜೂರಿಕಾ ತಥಾ। ಗುವಾಕಾನಾರಿಕೇಲಶ್ಚ ಸಪ್ತ ಪಿಂಡಫಲಾ ದ್ರುಮಾಃ ಇತ್ಯುಕ್ತರೂಪಾನ್। ಇಹ ಪುರಾಣಾಂತರವಿರೋಧೋ ನಾಮಭೇದಾತ್ಕಲ್ಪಭೇದಾದ್ವಾಪನೇಯಃ॥ ಸಪ್ತಷಷ್ಟಿತಮೋಽಧ್ಯಾಯಃ॥ 67 ॥



ಆದಿಪರ್ವ - ಅಧ್ಯಾಯ 068

॥ ಶ್ರೀಃ ॥

1.68. ಅಧ್ಯಾಯಃ 068 

Mahabharata - Adi Parva - Chapter Topics

ಜರಾಸಂಧಾದೀನಾಂ ಸಂಭವಃ॥ 1 ॥ ದ್ರೋಣಾದೀನಾಂ ಸಂಭವಃ॥ 2 ॥ ಧೃತರಾಷ್ಟ್ರಾದೀನಾಂ ಸಂಭವಃ॥ 3 ॥ ದುರ್ಯೋಧನಾದೀನಾಂ ಸಂಭವಃ॥ 4 ॥ ಯುಧಿಷ್ಠಿರಾದೀನಾಂ ಸಂಭವಃ॥ 5 ॥ ಧೃಷ್ಟದ್ಯುಂನಾದೀನಾಂ ಸಂಭವಃ॥ 6 ॥ ಪೃಥಾಚರಿತ್ರಂ। ಕರ್ಣೋತ್ಪತ್ತಿಶ್ಚ॥ 7 ॥ ಬಲರಾಮಾದೀನಾಂ ಸಂಭವಃ॥ 8 ॥ ದ್ರೌಪದೀಸಂಭವಃ॥ 9 ॥ ಕುಂತೀಮಾದ್ರ್ಯೋಃ ಸಂಭವಃ॥ 10 ॥

Mahabharata - Adi Parva - Chapter Text

1-68-0 (2951) 
ಜನಮೇಜಯ ಉವಾಚ। 1-68-0x (324) 
ದೇವಾನಾಂ ದಾನವಾನಾಂ ಚ ಗಂಧರ್ವೋರಗರಕ್ಷಸಾಂ।
ಸಿಂಹವ್ಯಾಘ್ರಮೃಗಾಣಾಂ ಚ ಪನ್ನಗಾನಾಂ ಪತತ್ತ್ರಿಣಾಂ॥ 1-68-1 (2952) 
ಅನ್ಯೇಷಾಂ ಚೈವ ಭೂತಾನಾಂ ಸಂಭವಂ ಭಗವನ್ನಹಂ।
ಶ್ರೋತುಮಿಚ್ಛಾಮಿ ತತ್ತ್ವೇನ ಮಾನುಷೇಷು ಮಹಾತ್ಮನಾಂ। 
ಜನ್ಮ ಕರ್ಮ ಚ ಭೂತಾನಾಮೇತೇಷಾಮನುಪೂರ್ವಶಃ॥  1-68-2 (2953) 
ವೈಶಂಪಾಯನ ಉವಾಚ। 1-68-3x (325) 
ಮಾನುಷೇಷು ಮನುಷ್ಯೇಂದ್ರ ಸಂಭೂತಾ ಯೇ ದಿವೌಕಸಃ।
ಪ್ರಥಮಂ ದಾನವಾಶ್ಚೈವ ತಾಂಸ್ತೇ ವಕ್ಷ್ಯಾಮಿ ಸರ್ವಶಃ॥ 1-68-3 (2954) 
ವಿಪ್ರಚಿತ್ತಿರಿತಿ ಖ್ಯಾತೋ ಯ ಆಸೀದ್ದಾನವರ್ಷಭಃ।
ಜರಾಸಂಧ ಇತಿ ಖ್ಯಾತಃ ಸ ಆಸೀನ್ಮನುಜರ್ಷಭಃ॥ 1-68-4 (2955) 
ದಿತೇಃ ಪುತ್ರಸ್ತು ಯೋ ರಾಜನ್ಹಿರಣ್ಯಕಶಿಪುಃ ಸ್ಮೃತಃ।
ಸ ಜಜ್ಞೇ ಮಾನುಷೇ ಲೋಕೇ ಶಿಶುಪಾಲೋ ನರರ್ಷಭಃ॥ 1-68-5 (2956) 
ಸಂಹ್ಲಾದ ಇತಿ ವಿಖ್ಯಾತಃ ಪ್ರಹ್ಲಾದಸ್ಯಾನುಜಸ್ತು ಯಃ।
ಸ ಶಲ್ಯ ಇತಿ ವಿಖ್ಯಾತೋ ಜಜ್ಞೇ ವಾಹೀಕಪುಂಗವಃ॥ 1-68-6 (2957) 
ಅನುಹ್ಲಾದಸ್ತು ತೇಜಸ್ವೀ ಯೋಽಭೂತ್ಖ್ಯಾತೋ ಜಘನ್ಯಜಃ।
ಧೃಷ್ಟಕೇತುರಿತಿ ಖ್ಯಾತಃ ಸ ಬಭೂವ ನರೇಶ್ವರಃ॥ 1-68-7 (2958) 
ಯಸ್ತು ರಾಜಞ್ಶಿಬಿರ್ನಾಮ ದೈತೇಯಃ ಪರಿಕೀರ್ತಿತಃ।
ದ್ರುಮ ಇತ್ಯಭಿವಿಖ್ಯಾತಃ ಸ ಆಸೀದ್ಭುವಿ ಪಾರ್ಥಿವಃ॥ 1-68-8 (2959) 
ಬಾಷ್ಕಲೋ ನಾಮ ಯಸ್ತೇಷಾಮಾಸೀದಸುರಸತ್ತಮಃ।
ಭಗದತ್ತ ಇತಿ ಖ್ಯಾತಃ ಸಂ ಜಜ್ಞೇ ಪುರುಷರ್ಷಭಃ॥ 1-68-9 (2960) 
ಅಯಃಶಿರಾ ಅಶ್ವಶಿರಾ ಅಯಃಶಂಕುಶ್ಚ ವೀರ್ಯವಾನ್।
ತಥಾ ಗಗನಮೂರ್ಧಾ ಚ ವೇಗವಾಂಶ್ಚಾತ್ರ ಪಂಚಮಃ॥ 1-68-10 (2961) 
ಪಂಚೈತೇ ಜಜ್ಞಿರೇ ರಾಜನ್ವೀರ್ಯವಂತೋ ಮಹಾಸುರಾಃ।
ಕೇಕಯೇಷು ಮಹಾತ್ಮಾನಃ ಪಾರ್ಥಿವರ್ಷಭಸತ್ತಮಾಃ। 
ಕೇತುಮಾನಿತಿ ವಿಖ್ಯಾತೋ ಯಸ್ತತೋಽನ್ಯಃಪ್ರತಾಪವಾನ್॥  1-68-11 (2962) 
ಅಮಿತೌಜಾ ಇತಿ ಖ್ಯಾತಃ ಸೋಗ್ರಕರ್ಮಾ ನರಾಧಿಪಃ।
ಸ್ವರ್ಭಾನುರಿತಿ ವಿಖ್ಯಾತಃ ಶ್ರೀಮಾನ್ಯಸ್ತು ಮಹಾಸುರಃ॥ 1-68-12 (2963) 
ಉಗ್ರಸೇನ ಇತಿ ಖ್ಯಾತ ಉಗ್ರಕರ್ಮಾ ನರಾಧಿಪಃ।
ಯಸ್ತ್ವಶ್ವ ಇತಿ ವಿಖ್ಯಾತಃ ಶ್ರೀಮಾನಾಸೀನ್ಮಹಾಸುರಃ॥ 1-68-13 (2964) 
ಅಶೋಕೋ ನಾಮ ರಾಜಾಽಭೂನ್ಮಹಾವೀರ್ಯೋಽಪರಾಜಿತಃ।
ತಸ್ಮಾದವರಜೋ ಯಸ್ತು ರಾಜನ್ನಶ್ವಪತಿಃ ಸ್ಮೃತಃ॥ 1-68-14 (2965) 
ದೈತೇಯಃ ಸೋಽಭವದ್ರಾಜಾ ಹಾರ್ದಿಕ್ಯೋ ಮನುಜರ್ಷಭಃ।
ವೃಷಪರ್ವೇತಿ ವಿಖ್ಯಾತಃ ಶ್ರೀಮಾನ್ಯಸ್ತು ಮಹಾಸುರಃ॥ 1-68-15 (2966) 
ದೀರ್ಘಪ್ರಜ್ಞ ಇತಿ ಖ್ಯಾತಃ ಪೃಥಿವ್ಯಾಂ ಸೋಽಭವನ್ನೃಪಃ।
ಅಜಕಸ್ತ್ವವರೋ ರಾಜನ್ಯ ಆಸೀದ್ವೃಷಪರ್ವಣಃ॥ 1-68-16 (2967) 
ಸ ಶಾಲ್ವ ಇತಿ ವಿಖ್ಯಾತಃ ಪೃಥಿವ್ಯಾಮಭವನ್ನೃಪಃ।
ಅಶ್ವಗ್ರೀವ ಇತಿ ಖ್ಯಾತಃ ಸತ್ವವಾನ್ಯೋ ಮಹಾಸುರಃ॥ 1-68-17 (2968) 
ರೋಚಮಾನ ಇತಿ ಖ್ಯಾತಃ ಪೃಥಿವ್ಯಾಂ ಕೋಽಭವನ್ನೃಪಃ।
ಸೂಕ್ಷ್ಮಸ್ತು ಮತಿಮಾನ್ರಾಜನ್ಕೀರ್ತಿಮಾನ್ಯಃ ಪ್ರಕೀರ್ತಿತಃ॥ 1-68-18 (2969) 
ಬೃಹದ್ರಥ ಇತಿ ಖ್ಯಾತಃ ಕ್ಷಿತಾವಾಸೀತ್ಸ ಪಾರ್ಥಿವಃ।
ತುಹುಂಡ ಇತಿ ವಿಖ್ಯಾತೋ ಯ ಆಸೀದಸುರೋತ್ತಮಃ॥ 1-68-19 (2970) 
ಸೇನಾಬಿಂದುರಿತಿ ಖ್ಯಾತಃ ಸ ಬೂಭವ ನರಾಧಿಪಃ।
ಇಷುಮಾನ್ನಾಮ ಯಸ್ತೇಷಾಮಸುರಾಣಾಂ ಬಲಾಧಿಕಃ॥ 1-68-20 (2971) 
ನಗ್ನಜಿನ್ನಾಮ ರಾಜಾಸೀದ್ಭುವಿ ವಿಖ್ಯಾತವಿಕ್ರಮಃ।
ಏಕಚಕ್ರ ಇತಿ ಖ್ಯಾತ ಆಸೀದ್ಯಸ್ತು ಮಹಾಸುರಃ॥ 1-68-21 (2972) 
ಪ್ರತಿವಿನ್ಘ್ಯ ಇತಿ ಖ್ಯಾತೋ ಬಭೂವ ಪ್ರಥಿತಃ ಕ್ಷಿತೌ।
ವಿರೂಪಾಕ್ಷಸ್ತು ದೈತೇಯಶ್ಚಿತ್ರಯೋಧೀ ಮಹಾಸುರಃ॥ 1-68-22 (2973) 
ಚಿತ್ರಧರ್ಮೇತಿ ವಿಖ್ಯಾತಃ ಕ್ಷಿತಾವಾಸೀತ್ಸ ಪಾರ್ಥಿವಃ।
ಹರಸ್ತ್ವರಿಹರೋ ವೀರ ಆಸೀದ್ಯೋ ದಾನವೋತ್ತಮಃ॥ 1-68-23 (2974) 
ಸುಬಾಹುರಿತಿ ವಿಖ್ಯಾತಃ ಶ್ರೀಮಾನಾಸೀತ್ಸ ಪಾರ್ಥಿವಃ।
ಅಹರಸ್ತು ಮಹಾತೇಜಾಃ ಶತ್ರುಪಕ್ಷಕ್ಷಯಂಕರಃ॥ 1-68-24 (2975) 
ಬಾಹ್ಲಿಕೋ ನಾಮ ರಾಜಾ ಸ ಬಭೂವ ಪ್ರಥಿತಃ ಕ್ಷಿತೌ।
ನಿಚಂದ್ರಶ್ಚಂದ್ರವಕ್ತ್ರಸ್ತು ಯ ಆಸೀದಸುರೋತ್ತಮಃ॥ 1-68-25 (2976) 
ಮುಂಜಕೇಶ ಇತಿ ಖ್ಯಾತಃ ಶ್ರೀಮಾನಾಸೀತ್ಸ ಪಾರ್ಥಿವಃ।
ನಿಕುಂಭಸ್ತ್ವಜಿತಃ ಸಂಖ್ಯೇ ಮಹಾಮತಿರಜಾಯತ॥ 1-68-26 (2977) 
ಭೂಮೌ ಭೂಮಿಪತಿಶ್ರೇಷ್ಠೋ ದೇವಾಧಿಪ ಇತಿ ಸ್ಮೃತಃ।
ಶರಭೋ ನಾಮ ಯಸ್ತೇಷಾಂ ದೈತೇಯಾನಾಂ ಮಹಾಸುರಃ॥ 1-68-27 (2978) 
ಪೌರವೋ ನಾಮ ರಾಜರ್ಷಿಃ ಸ ಬಭೂವ ನರೋತ್ತಮಃ।
ಕುಪಟಸ್ತು ಮಹಾವೀರ್ಯಃ ಶ್ರೀಮಾನ್ರಾಜನ್ಮಹಾಸುರಃ॥ 1-68-28 (2979) 
ಸುಪಾರ್ಶ್ವ ಇತಿ ವಿಖ್ಯಾತಃ ಕ್ಷಿತೌ ಜಜ್ಞೇ ಮಹೀಪತಿಃ।
ಕಪಟಸ್ತು ರಾಜನ್ರಾಜರ್ಷಿಃ ಕ್ಷಿತೌ ಜಜ್ಞೇ ಮಹಾಸುರಃ॥ 1-68-29 (2980) 
ಪಾರ್ವತೇಯ ಇತಿ ಖ್ಯಾತಃ ಕಾಂಚನಾಚಲಸನ್ನಿಭಃ।
ದ್ವಿತೀಯಃ ಶಲಭಸ್ತೇಷಾಮಸುರಾಣಾಂ ಬಭೂವ ಹ॥ 1-68-30 (2981) 
ಪ್ರಹ್ಲಾದೋ ನಾಮ ಬಾಹ್ಲೀಕಃ ಸ ಬಭೂವ ನರಾಧಿಪಃ।
ಚಂದ್ರಸ್ತು ದಿತಿಜಶ್ರೇಷ್ಠೋ ಲೋಕೇ ತಾರಾಧಿಪೋಪಮಃ॥ 1-68-31 (2982) 
ಚಂದ್ರವರ್ಮೇತಿ ವಿಖ್ಯಾತಃ ಕಾಂಬೋಜಾನಾಂ ನರಾಧಿಪಃ।
ಅರ್ಕ ಇತ್ಯಭಿವಿಖ್ಯಾತೋ ಯಸ್ತು ದಾನವಪುಂಗವಃ॥ 1-68-32 (2983) 
ಋಷಿಕೋ ನಾಮ ರಾಜರ್ಷಿರ್ಬಭೂವ ನೃಪಸತ್ತಮಃ।
ಮೃತಪಾ ಇತಿ ವಿಖ್ಯಾತೋ ಯ ಆಸೀದಸುರೋತ್ತಮಃ॥ 1-68-33 (2984) 
ಪಶ್ಚಿಮಾನೂಪಕಂ ವಿದ್ಧಿ ತಂ ನೃಪಂ ನೃಪಸತ್ತಮ।
ಗವಿಷ್ಠಸ್ತು ಮಹಾತೇಜಾ ಯಃ ಪ್ರಖ್ಯಾತೋ ಮಹಾಸುರಃ॥ 1-68-34 (2985) 
ದ್ರುಮಸೇನ ಇತಿ ಖ್ಯಾತಃ ಪೃಥಿವ್ಯಾಂ ಸೋಽಭವನ್ನೃಪಃ।
ಮಯೂರ ಇತಿ ವಿಖ್ಯಾತಃ ಶ್ರೀಮಾನ್ಯಸ್ತು ಮಹಾಸುರಃ॥ 1-68-35 (2986) 
ಸ ವಿಶ್ವ ಇತಿ ವಿಖ್ಯಾತೋ ಬಭೂವ ಪೃಥಿವೀಪತಿಃ।
ಸುಪರ್ಣ ಇತಿ ವಿಖ್ಯಾತಸ್ತಸ್ಮಾದವರಜಸ್ತು ಯಃ॥ 1-68-36 (2987) 
ಕಾಲಕೀರ್ತಿರಿತಿ ಖ್ಯಾತಃ ಪೃಥಿವ್ಯಾಂ ಸೋಽಭವನ್ನೃಪಃ।
ಚಂದ್ರಹಂತೇತಿ ಯಸ್ತೇಷಾಂ ಕೀರ್ತಿತಃ ಪ್ರವರೋಽಸುರಃ॥ 1-68-37 (2988) 
ಶುನಕೋ ನಾಮ ರಾಜರ್ಷಿಃ ಸ ಬಭೂವ ನರಾಧಿಪಃ।
ವಿನಾಶನಸ್ತು ಚಂದ್ರಸ್ಯ ಯ ಆಖ್ಯಾತೋ ಮಹಾಸುರಃ॥ 1-68-38 (2989) 
ಜಾನಕಿರ್ನಾಮ ವಿಖ್ಯಾತಃ ಸೋಽಭವನ್ಮನುಜಾಧಿಪಃ।
ದೀರ್ಘಜಿಹ್ವಸ್ತು ಕೌರವ್ಯ ಯ ಉಕ್ತೋ ದಾನವರ್ಷಭಃ॥ 1-68-39 (2990) 
ಕಾಶಿರಾಜಃ ಸ ವಿಖ್ಯಾತಃ ಪೃಥಿವ್ಯಾಂ ಪೃಥಿವೀಪತೇ।
ಗ್ರಹಂ ತು ಸುಷುವೇ ಯಂ ತು ಸಿಂಹಿಕಾರ್ಕೇಂದುಮರ್ದನಂ। 
ಸ ಕ್ರಾಥ ಇತಿ ವಿಖ್ಯಾತೋ ಬಭೂವ ಮನುಜಾಧಿಪಃ॥  1-68-40 (2991) 
ದನಾಯುಷಸ್ತು ಪುತ್ರಾಣಾಂ ಚತುರ್ಣಾಂ ಪ್ರವರೋಽಸುರಃ।
ವಿಕ್ಷರೋ ನಾಮ ತೇಜಸ್ವೀ ವಸುಮಿತ್ರೋ ನೃಪಃ ಸ್ಮೃತಃ॥ 1-68-41 (2992) 
ದ್ವಿತೀಯೋ ವಿಕ್ಷರಾದ್ಯಸ್ತು ನರಾಧಿಪ ಮಹಾಸುರಃ।
ಪಾಂಡ್ಯರಾಷ್ಟ್ರಾಧಿಪ ಇತಿ ವಿಖ್ಯಾತಃ ಸೋಽಭವನ್ನೃಪಃ॥ 1-68-42 (2993) 
ಬಲೀ ವೀರ ಇತಿ ಖ್ಯಾತೋ ಯಸ್ತ್ವಾಸೀದಸುರೋತ್ತಮಃ।
ಪೌಂಡ್ರಮಾತ್ಸ್ಯಕ ಇತ್ಯೇವಂ ಬಭೂವ ಸ ನರಾಧಿಪಃ॥ 1-68-43 (2994) 
ವೃತ್ರ ಇತ್ಯಭಿವಿಖ್ಯಾತೋ ಯಸ್ತು ರಾಜನ್ಮಹಾಸುರಃ।
ಮಣಿಮಾನ್ನಾಮ ರಾಜರ್ಷಿಃ ಸ ಬಭೂವ ನರಾಧಿಪಃ॥ 1-68-44 (2995) 
ಕ್ರೋಧಹಂತೇತಿ ಯಸ್ತಸ್ಯ ಬಭೂವಾವರಜೋಽಸುರಃ।
ದಂಡ ಇತ್ಯಭಿವಿಖ್ಯಾತಃ ಸ ಆಸೀನ್ನೃಪತಿಃ ಕ್ಷಿತೌ॥ 1-68-45 (2996) 
ಕ್ರೋಧವರ್ಧನ ಇತ್ಯೇವಂ ಯಸ್ತ್ವನ್ಯಃ ಪರಿಕೀರ್ತಿತಃ।
ದಂಡಧಾರ ಇತಿ ಖ್ಯಾತಃ ಸೋಽಭವನ್ಮನುಜರ್ಷಭಃ॥ 1-68-46 (2997) 
ಕಾಲೇಯಾನಾಂ ತು ಯೇ ಪುತ್ರಾಸ್ತೇಷಾಮಷ್ಟೌ ನರಾಧಿಪಾಃ।
ಜಜ್ಞಿರೇ ರಾಜಶಾರ್ದೂಲ ಶಾರ್ದೂಲಸಮವಿಕ್ರಮಾಃ॥ 1-68-47 (2998) 
ಮಗಧೇಷು ಜಯತ್ಸೇನಸ್ತೇಷಾಮಾಸೀತ್ಸ ಪಾರ್ಥಿವಃ।
ಅಷ್ಟಾನಾಂ ಪ್ರವರಸ್ತೇಷಾಂ ಕಾಲೇಯಾನಾಂ ಮಹಾಸುರಃ॥ 1-68-48 (2999) 
ದ್ವಿತೀಯಸ್ತು ತತಸ್ತೇಷಾಂ ಶ್ರೀಮಾನ್ಹರಿಹಯೋಪಮಃ।
ಅಪರಾಜಿತ ಇತ್ಯೇವಂ ಸ ಬಭೂವ ನರಾಧಿಪಃ॥ 1-68-49 (3000) 
ತೃತೀಯಸ್ತು ಮಹಾತೇಜಾ ಮಹಾಮಾಯೋ ಮಹಾಸುರಃ।
ನಿಷಾದಾಧಿಪತಿರ್ಜಜ್ಞೇ ಭುವಿ ಭೀಮಪರಾಕ್ರಮಃ॥ 1-68-50 (3001) 
ತೇಷಾಮನ್ಯತಮೋ ಯಸ್ತು ಚತುರ್ಥಃ ಪರಿಕೀರ್ತಿತಃ।
ಶ್ರೇಣಿಮಾನಿತಿ ವಿಖ್ಯಾತಃ ಕ್ಷಿತೌ ರಾಜರ್ಷಿಸತ್ತಮಃ॥ 1-68-51 (3002) 
ಪಂಚಮಸ್ತ್ವಭವತ್ತೇಷಾಂ ಪ್ರವರೋ ಯೋ ಮಹಾಸುರಃ।
ಮಹೌಜಾ ಇತಿ ವಿಖ್ಯಾತೋ ಬಭೂವೇಹ ಪರಂದಪಃ॥ 1-68-52 (3003) 
ಷಷ್ಠಸ್ತು ಮತಿಮಾನ್ಯೋ ವೈ ತೇಷಾಮಾಸೀನ್ಮಹಾಸುರಃ।
ಅಭೀರುರಿತಿ ವಿಖ್ಯಾತಃ ಕ್ಷಿತೌ ರಾಜರ್ಷಿಸತ್ತಮಃ॥ 1-68-53 (3004) 
ಸಮುದ್ರಸೇನಸ್ತು ನೃಪಸ್ತೇಷಾಮೇವಾಭವದ್ಗಣಾತ್।
ವಿಶ್ರುತಃ ಸಾಗರಾಂತಾಯಾಂ ಕ್ಷಿತೌ ಧರ್ಮಾರ್ಥತತ್ತ್ವವಿತ್॥ 1-68-54 (3005) 
ಬೃಹನ್ನಾಮಾಷ್ಟಮಸ್ತೇಷಾಂ ಕಾಲೇಯಾನಾಂ ನರಾಧಿಪ।
ಬಭೂವ ರಾಜಾ ಧರ್ಮಾತ್ಮಾ ಸರ್ವಭೂತಹಿತೇ ರತಃ॥ 1-68-55 (3006) 
ಕುಕ್ಷಿಸ್ತು ರಾಜನ್ವಿಖ್ಯಾತೋ ದಾನವಾನಾಂ ಮಹಾಬಲಃ।
ಪಾರ್ವತೀಯ ಇತಿ ಖ್ಯಾತಃ ಕಾಂಚನಾಚಲಸನ್ನಿಭಃ॥ 1-68-56 (3007) 
ಕ್ರಥನಶ್ಚ ಮಹಾವೀರ್ಯಃ ಶ್ರೀಮಾನ್ರಾಜಾ ಮಹಾಸುರಃ।
ಸೂರ್ಯಾಕ್ಷ ಇತಿ ವಿಖ್ಯಾತಃ ಕ್ಷಿತೌ ಜಜ್ಞೇ ಮಹೀಪತಿಃ॥ 1-68-57 (3008) 
ಅಸುರಾಣಾಂ ತು ಯಃ ಸಕೂರ್ಯಃ ಶ್ರೀಮಾಂಶ್ಚೈವ ಮಹಾಸುರಃ।
ದರದೋ ನಾಮ ಬಾಹ್ಲೀಕೋ ವರಃ ಸರ್ವಮಹೀಕ್ಷಿತಾಂ॥ 1-68-58 (3009) 
ಗಣಃ ಕ್ರೋಧವಶೋ ನಾಮ ಯಸ್ತೇ ರಾಜನ್ಪ್ರಕೀರ್ತಿತಃ।
ತತಃ ಸಂಜಜ್ಞಿರೇ ವೀರಾಃ ಕ್ಷಿತಾವಿಹ ನರಾಧಿಪಾಃ॥ 1-68-59 (3010) 
ಮದ್ರಕಃ ಕರ್ಣವೇಷ್ಟಶ್ಚ ಸಿದ್ಧಾರ್ಥಃ ಕೀಟಕಸ್ತಥಾ।
ಸುವೀರಶ್ಚ ಸುಬಾಹುಶ್ಚ ಮಹಾವೀರೋಽಥ ಬಾಹ್ಲಿಕಃ॥ 1-68-60 (3011) 
ಕ್ರಥೋ ವಿಚಿತ್ರಃ ಸುರಥಃ ಶ್ರೀಮಾನ್ನೀಲಶ್ಚ ಭೂಮಿಪಃ।
ಚೀರವಾಸಾಶ್ಚ ಕೌರವ್ಯ ಭೂಮಿಪಾಲಶ್ಚ ನಾಮತಃ॥ 1-68-61 (3012) 
ದಂತವಕ್ತ್ರಶ್ಚ ನಾಮಾಸೀದ್ದುರ್ಜಯಶ್ಚೈವ ದಾನವಃ।
ರುಕ್ಮೀ ಚ ನೃಪಶಾರ್ದೂಲೋ ರಾಜಾ ಚ ಜನಮೇಜಯಃ॥ 1-68-62 (3013) 
ಆಷಾಢೋ ವಾಯುವೇಗಶ್ಚ ಭೂರಿತೇಜಾಸ್ತಥೈವ ಚ।
ಏಕಲವ್ಯಃ ಸುಮಿತ್ರಶ್ಚ ವಾಟಧಾನೋಽಥ ಗೋಮುಖಃ॥ 1-68-63 (3014) 
ಕಾರೂಷಕಾಶ್ಚ ರಾಜಾನಃ ಕ್ಷೇಮಧೂರ್ತಿಸ್ತಥೈವ ಚ।
ಶ್ರುತಾಯುರುದ್ವಹಶ್ಚೈವ ಬೃಹತ್ಸೇನಸ್ತಥೈವ ಚ॥ 1-68-64 (3015) 
ಕ್ಷೇಮೋಗ್ರತೀರ್ಥಃ ಕುಹರಃ ಕಲಿಂಗೇಷು ನರಾಧಿಪಃ।
ಮತಿಮಾಂಶ್ಚ ಮನುಷ್ಯೇಂದ್ರ ಈಶ್ವರಶ್ಚೇತಿ ವಿಶ್ರುತಃ॥ 1-68-65 (3016) 
ಗಣಾತ್ಕ್ರೋಧವಶಾದೇಷ ರಾಜಪೂಗೋಽಭವತ್ಕ್ಷಿತೌ।
ಜಾತಃ ಪುರಾ ಮಹಾಭಾಗೋ ಮಹಾಕೀರ್ತಿರ್ಮಹಾಬಲಃ॥ 1-68-66 (3017) 
ಕಾಲನೇಮಿರಿತಿ ಖ್ಯಾತೋ ದಾನವಾನಾಂ ಮಹಾಬಲಃ।
ಸ ಕಂಸ ಇತಿ ವಿಖ್ಯಾತ ಉಗ್ರಸೇನಸುತೋ ಬಲೀ॥ 1-68-67 (3018) 
ಯಸ್ತ್ವಾಸೀದ್ದೇವಕೋ ನಾಮ ದೇವರಾಜಸಮದ್ಯುತಿಃ।
ಸ ಗಂಧರ್ವಪತಿರ್ಮುಖ್ಯಃ ಕ್ಷಿತೌ ಜಜ್ಞೇ ನರಾಧಿಪಃ॥ 1-68-68 (3019) 
ಬೃಹಸ್ಪತೇರ್ಬೃಹತ್ಕೀರ್ತೇರ್ದೇವರ್ಷೇರ್ವಿದ್ಧಿ ಭಾರತ।
ಅಶಾದ್ದ್ರೋಣಂ ಸಮುತ್ಪನ್ನಂ ಭಾರದ್ವಾಜಮಯೋನಿಜಂ॥ 1-68-69 (3020) 
ಧನ್ವಿನಾಂ ನೃಪಶಾರ್ದೂಲ ಯಃ ಸರ್ವಾಸ್ತ್ರವಿದುತ್ತಮಃ।
ಮಹಾಕೀರ್ತಿರ್ಮಹಾತೇಜಾಃ ಸ ಜಜ್ಞೇ ಮನುಜೇಶ್ವರ॥ 1-68-70 (3021) 
ಧನುರ್ವೇದೇ ಚ ವೇದೇ ಚ ಯಂ ತಂ ವೇದವಿದೋ ವಿದುಃ।
ವರಿಷ್ಠಂ ಚಿತ್ರಕರ್ಮಾಣಂ ದ್ರೋಣಂ ಸ್ವಕುಲವರ್ಧನಂ॥ 1-68-71 (3022) 
ಮಹಾದೇವಾಂತಕಾಭ್ಯಾಂ ಚ ಕಾಮಾತ್ಕ್ರೋಧಾಚ್ಚ ಭಾರತ।
ಏಕತ್ವಮುಪಸಂಪದ್ಯ ಜಜ್ಞೇ ಶೂರಃ ಪರಂತಪಃ॥ 1-68-72 (3023) 
ಅಶ್ವತ್ಥಾಮಾ ಮಹಾವೀರ್ಯಃ ಶತ್ರುಪಕ್ಷಭಯಾವಹಃ।
ವೀರಃ ಕಮಲಪತ್ರಾಕ್ಷಃ ಕ್ಷಿತಾವಾಸೀನ್ನರಾಧಿಪಃ॥ 1-68-73 (3024) 
ಜಜ್ಞಿರೇ ವಸವಸ್ತ್ವಷ್ಟೌ ಗಂಗಾಯಾಂ ಶಂತನೋಃ ಸುತಾಃ।
ವಸಿಷ್ಠಸ್ಯ ಚ ಶಾಪೇನ ನಿಯೋಗಾದ್ವಾಸವಸ್ಯ ಚ॥ 1-68-74 (3025) 
ತೇಷಾಮವರಜೋ ಭೀಷ್ಮಃ ಕುರೂಣಾಮಭಯಂಕರಃ।
ಮತಿಮಾನ್ವೇದವಿದ್ವಾಗ್ಮೀ ಶತ್ರುಪಕ್ಷಕ್ಷಯಂಕರಃ॥ 1-68-75 (3026) 
ಜಾಮದಗ್ನ್ಯೇನ ರಾಮೇಣ ಸರ್ವಾಸ್ತ್ರವಿದುಷಾಂ ವರಃ।
ಯೋಽಪ್ಯುಧ್ಯತ ಮಹಾತೇಜಾ ಭಾರ್ಗವೇಣ ಮಹಾತ್ಮನಾ॥ 1-68-76 (3027) 
ಯಸ್ತು ರಾಜನ್ಕೃಪೋ ನಾಮ ಬ್ರಹ್ಮರ್ಷಿರಭವತ್ಕ್ಷಿತೌ।
ರುದ್ರಾಣಾಂ ತು ಗಣಾದ್ವಿದ್ಧಿ ಸಂಭೂತಮತಿಪೌರುಷಂ॥ 1-68-77 (3028) 
ಶಕುನಿರ್ನಾಮ ಯಸ್ತ್ವಾಸೀದ್ರಾಜಾ ಲೋಕೇ ಮಹಾರಥಃ।
ದ್ವಾಪರಂ ವಿದ್ಧಿ ತಂ ರಾಜನ್ಸಂಭೂತಮರಿಮರ್ದನಂ॥ 1-68-78 (3029) 
ಸಾತ್ಯಕಿಃ ಸತ್ಯಸಂಧಶ್ಚ ಯೋಽಸೌ ವೃಷ್ಣಿಕುಲೋದ್ವಹಃ।
ಪಕ್ಷಾತ್ಸ ಜಜ್ಞೇ ಮರುತಾಂ ದೇವಾನಾಮರಿಮರ್ದನಃ॥ 1-68-79 (3030) 
ದ್ರುಪದಶ್ಚೈವ ರಾಜರ್ಷಿಸ್ತತ ಏವಾಭವದ್ಗಣಾತ್।
ಮಾನುಷೇ ನೃಪ ಲೋಕೇಽಸ್ಮಿನ್ಸರ್ವಶಸ್ತ್ರಭೃತಾಂ ವರಃ॥ 1-68-80 (3031) 
ತತಶ್ಚ ಕೃತವರ್ಮಾಣಂ ವಿದ್ಧಿ ರಾಜಂಜನಾಧಿಪಂ।
ತಮಪ್ರತಿಮಕರ್ಮಾಣಂ ಕ್ಷತ್ರಿಯರ್ಷಭಸತ್ತಮಂ॥ 1-68-81 (3032) 
ಮರುತಾಂ ತು ಗಣಾದ್ವಿದ್ಧಿ ಸಂಜಾತಮರಿಮರ್ದನಂ।
ವಿರಾಟಂ ನಾಮ ರಾಜಾನಂ ಪರರಾಷ್ಟ್ರಪ್ರತಾಪನಂ॥ 1-68-82 (3033) 
ಅರಿಷ್ಟಾಯಾಸ್ತು ಯಃ ಪುತ್ರೋ ಹಂಸ ಇತ್ಯಭಿವಿಶ್ರುತಃ।
ಸ ಗಂಧರ್ವಪತಿರ್ಜಜ್ಞೇ ಕುರುವಂಶವಿವರ್ಧನಃ॥ 1-68-83 (3034) 
ಧೃತರಾಷ್ಟ್ರ ಇತಿ ಖ್ಯಾತಃ ಕೃಷ್ಣದ್ವೈಪಾಯನಾತ್ಮಜಃ।
ದೀರ್ಘಬಾಹುರ್ಮಹಾತೇಜಾಃ ಪ್ರಜ್ಞಾಚಕ್ಷುರ್ನರಾಧಿಪಃ॥
ಮಾತುರ್ದೋಷಾದೃಷೇಃ ಕೋಪಾದಂಧ ಏವ ವ್ಯಜಾಯತ॥  1-68-84 (3035) 
`ಮರುತಾಂ ತು ಗಣಾದ್ವೀರಃ ಸರ್ವಶಸ್ತ್ರಭೃತಾಂ ವರಃ।
ಪಾಂಡುರ್ಜಜ್ಞೇ ಮಹಾಬಾಹುಸ್ತವ ಪೂರ್ವಪಿತಾಮಹಃ।' 
ತಸ್ಯೈವಾವರಜೋ ಭ್ರಾತಾ ಮಹಾಸತ್ವೋ ಮಹಾಬಲಃ॥  1-68-85 (3036) 
ಧರ್ಮಾತ್ತು ಸುಮಹಾಭಾಗಂ ಪುತ್ರಂ ಪುತ್ರವತಾಂ ವರಂ।
ವಿದುರಂ ವಿದ್ಧಿ ತಂ ಲೋಕೇ ಜಾತಂ ಬುದ್ಧಿಮತಾಂ ವರಂ॥ 1-68-86 (3037) 
ಕಲೇರಂಶಸ್ತು ಸಂಜಜ್ಞೇ ಭುವಿ ದುರ್ಯೋಧನೋ ನೃಪಃ।
ದುರ್ಬದ್ಧಿರ್ದುರ್ಮತಿಶ್ಚೈವ ಕುರೂಣಾಮಯಶಸ್ಕರಃ॥ 1-68-87 (3038) 
ಜಗತೋ ಯಸ್ತು ಸರ್ವಸ್ಯ ವಿದ್ವಿಷ್ಟಃ ಕಲಿಪೂರುಷಃ।
ಯಃ ಸರ್ವಾಂ ಘಾತಯಾಮಾಸ ಪೃಥಿವೀಂ ಪೃಥಿವೀಪತೇ॥ 1-68-88 (3039) 
ಉದ್ದೀಪಿತಂ ಯೇನ ವೈರಂ ಭೂತಾಂತಕರಣಂ ಮಹತ್।
ಪೌಲಸ್ತ್ಯಾ ಭ್ರಾತರಶ್ಚಾಸ್ಯ ಜಜ್ಞಿರೇ ಮನುಜೇಷ್ವಿಹ॥ 1-68-89 (3040) 
ಶತಂ ದುಃಶಾಸನಾದೀನಾಂ ಸರ್ವೇಷಾಂ ಕ್ರೂರಕರ್ಮಣಾಂ।
ದುರ್ಮುಖೋ ದುಃಸಹಶ್ಚೈವ ಯೇ ಚಾನ್ಯೇ ನಾನುಕೀರ್ತಿತಾಃ॥ 1-68-90 (3041) 
ದುರ್ಯೋಧನಸಹಾಯಾಸ್ತೇ ಪೌಲಸ್ತ್ಯಾ ಭರತರ್ಷಭ।
ವೈಶ್ಯಾಪುತ್ರೋ ಯುಯುತ್ಸುಶ್ಚ ಧಾರ್ತರಾಷ್ಟ್ರಃ ಶತಾಧಿಕಃ॥ 1-68-91 (3042) 
ಜನಮೇಜಯ ಉವಾಚ। 1-68-92x (326) 
ಜ್ಯೇಷ್ಠಾನುಜ್ಯೇಷ್ಠತಾಮೇಷಾಂ ನಾಮಧೇಯಾನಿ ವಾ ವಿಭೋ।
ಧೃತರಾಷ್ಟ್ರಸ್ಯ ಪುತ್ರಾಣಾಮಾನುಪೂರ್ವ್ಯೇಣ ಕೀರ್ತಯ॥ 1-68-92 (3043) 
ವೈಶಂಪಾಯನ ಉವಾಚ। 1-68-93x (327) 
ದುರ್ಯೋಧನೋ ಯುಯುತ್ಸುಶ್ಚ ರಾಜಂದುಃಶಾಸನಸ್ತಥಾ।
ದುಃಸಹೋ ದುಃಶಲಶ್ಚೈವ ದುರ್ಮುಖಶ್ಚ ತಥಾಪರಃ॥ 1-68-93 (3044) 
ವಿವಿಂಶತಿರ್ವಿಕರ್ಣಶ್ಚ ಜಲಸಂಧಃ ಸುಲೋಚನಃ।
ವಿಂದಾನುವಿಂದೌ ದುರ್ಧರ್ಷಃ ಸುಬಾಹುರ್ದುಷ್ಪ್ರಧರ್ಷಣಃ॥ 1-68-94 (3045) 
ದುರ್ಮರ್ಷಣೋ ದುರ್ಮುಖಶ್ಚ ದುಷ್ಕರ್ಣಃ ಕರ್ಣ ಏವ ಚ।
ಚತ್ರೋಪಚಿತ್ರೌ ಚಿತ್ರಾಕ್ಷಶ್ಚಾರುಚಿತ್ರಾಂಗದಶ್ಚ ಹ॥ 1-68-95 (3046) 
ದುರ್ಮದೋ ದುಷ್ಪ್ರಹರ್ಷಶ್ಚ ವಿವಿತ್ಸುರ್ವಿಕಟಃ ಸಮಃ।
ಊರ್ಣನಾಭಃ ಪದ್ಮನಾಭಸ್ತಥಾ ನಂದೋಪನಂದಕೌ॥ 1-68-96 (3047) 
ಸೇನಾಪತಿಃ ಸುಷೇಣಶ್ಚ ಕುಂಡೋದರಮಹೋದರೌ।
ಚಿತ್ರಬಾಹುಶ್ಚಿತ್ರವರ್ಮಾ ಸುವರ್ಮಾ ದುರ್ವಿರೋಚನಃ॥ 1-68-97 (3048) 
ಅಯೋಬಾಹುರ್ಮಹಾಬಾಹುಶ್ಚಿತ್ರಚಾಪಸುಕುಂಡಲೌ।
ಭೀಮವೇಗೋ ಭೀಮಬಲೋ ಬಲಾಕೀ ಭೀಮವಿಕ್ರಮಃ॥ 1-68-98 (3049) 
ಉಗ್ರಾಯುಧೋ ಭೀಮಶರಃ ಕನಕಾಯುರ್ದೃಢಾಯುಧಃ।
ದೃಢವರ್ಮಾ ದೃಢಕ್ಷತ್ರಃ ಸೋಮಕೀರ್ತಿರನೂದರಃ॥ 1-68-99 (3050) 
ಜರಾಸಂಧೋ ದೃಢಸಂಧಃ ಸತ್ಯಸಂಧಃ ಸಹಸ್ರವಾಕ್।
ಉಗ್ರಶ್ರವಾ ಉಗ್ರಸೇನಃ ಕ್ಷೇಮಮೂರ್ತಿಸ್ತಥೈವ ಚ॥ 1-68-100 (3051) 
ಅಪರಾಜಿತಃ ಪಂಡಿತಕೋ ವಿಶಾಲಾಕ್ಷೋ ದುರಾಧನಃ॥  1-68-101 (3052) 
ದೃಢಹಸ್ತಃ ಸುಹಸ್ತಶ್ಚ ವಾತವೇಗಸುವರ್ಚಸೌ।
ಆದಿತ್ಯಕೇತುರ್ಬಹ್ವಾಶೀ ನಾಗದತ್ತಾನುಯಾಯಿನೌ॥ 1-68-102 (3053) 
ಕವಾಚೀ ನಿಷಂಗೀ ದಂಡೀ ದಂಡಧಾರೋ ಧನುರ್ಗ್ರಹಃ।
ಉಗ್ರೋ ಭೀಮರಥೋ ವೀರೋ ವೀರಬಾಹುರಲೋಲುಪಃ॥ 1-68-103 (3054) 
ಅಭಯೋ ರೌದ್ರಕರ್ಮಾ ಚ ತಥಾ ದೃಢರಥಶ್ಚ ಯಃ।
ಅನಾಧೃಷ್ಯಃ ಕುಂಡಭೇದೀ ವಿರಾವೀ ದೀರ್ಘಲೋಚನಃ॥ 1-68-104 (3055) 
ದೀರ್ಘಬಾಹುರ್ಮಹಾಬಾಹುರ್ವ್ಯೂಢೋರುಃ ಕನಕಾಂಗದಃ।
ಕುಂಡಜಶ್ಚಿತ್ರಕಶ್ಚೈವ ದುಃಶಲಾ ಚ ಶತಾಧಿಕಾ॥ 1-68-105 (3056) 
ವೈಶ್ಯಾಪುತ್ರೋ ಯುಯುತ್ಸುಶ್ಚ ಧಾರ್ತರಾಷ್ಟ್ರಃ ಶತಾಧಿಕಃ।
ಏತದೇಕಶತಂ ರಾಜನ್ಕನ್ಯಾ ಚೈಕಾ ಪ್ರಕೀರ್ತಿತಾ॥ 1-68-106 (3057) 
ನಾಮಧೇಯಾನುಪೂರ್ವ್ಯಾ ಚ ಜ್ಯೇಷ್ಠಾನುಜ್ಯೇಷ್ಠತಾಂ ವಿದುಃ।
ಸರ್ವೇ ತ್ವತಿರಥಾಃ ಶೂರಾಃ ಸರ್ವೇ ಯುದ್ಧವಿಶಾರದಾಃ॥ 1-68-107 (3058) 
ಸರ್ವೇ ವೇದವಿದಶ್ಚೈವ ರಾಜಞ್ಶಾಸ್ತ್ರೇ ಚ ಪರಾಗಾಃ।
ಸರ್ವೇ ಸಂಘ್ರಾಮವಿದ್ಯಾಸು ವಿದ್ಯಾಭಿಜನಶೋಭಿನಃ॥ 1-68-108 (3059) 
ಸರ್ವೇಷಾಮನುರೂಪಾಶ್ಚ ಕೃತಾ ದಾರಾ ಮಹೀಪತೇ।
ದುಃಶಲಾಂ ಸಮಯೇ ರಾಜಸಿಂಧುರಾಜಾಯ ಕೌರವಃ॥ 1-68-109 (3060) 
ಜಯದ್ರಥಾಯ ಪ್ರದದೌ ಸೌಬಲಾನುಮತೇ ತದಾ।
ಧರ್ಮಸ್ಯಾಂಶಂ ತು ರಾಜಾನಂ ವಿದ್ಧಿ ರಾಜನ್ಯುಧಿಷ್ಠಿರಂ॥ 1-68-110 (3061) 
ಭೀಮಸೇನಂ ತು ವಾತಸ್ಯ ದೇವರಾಜಸ್ಯ ಚಾರ್ಜುನಂ।
ಅಶ್ವಿನೋಸ್ತು ತಥೈವಾಂಶೌ ರೂಪೇಣಾಪ್ರತಿಮೌ ಭುವಿ॥ 1-68-111 (3062) 
ನಕುಲಃ ಸಹದೇವಶ್ಚ ಸರ್ವಭೂತಮನೋಹರೌ।
ಸ್ಯುವರ್ಚಾ ಇತಿ ಖ್ಯಾತಃ ಸೋಮಪುತ್ರಃ ಪ್ರತಾಪವಾನ್॥ 1-68-112 (3063) 
ಸೋಽಭಿಮನ್ಯುರ್ಬೃಹತ್ಕೀರ್ತಿರರ್ಜುನಸ್ಯ ಸುತೋಽಭವತ್।
ಯಸ್ಯಾವತರಣೇ ರಾಜನ್ಸುರಾನ್ಸೋಮೋಽಬ್ರವೀದಿದಂ॥ 1-68-113 (3064) 
ನಾಹಂ ದದ್ಯಾಂ ಪ್ರಿಯಂ ಪುತ್ರಂ ಮಮ ಪ್ರಾಣೈರ್ಗರೀಯಸಂ।
ಸಮಯಃ ಕ್ರಿಯತಾಮೇಷ ನ ಶಕ್ಯಮತಿವರ್ತಿತುಂ॥ 1-68-114 (3065) 
ಸುರಕಾರ್ಯಂ ಹಿ ನಃ ಕಾರ್ಯಮಸುರಾಣಾಂ ಕ್ಷಿತೌ ವಧಃ।
ತತ್ರ ಯಾಸ್ಯತ್ಯಯಂ ವರ್ಚಾ ನ ಚ ಸ್ಥಾಸ್ಯತಿ ವೈ ಚಿರಂ॥ 1-68-115 (3066) 
ಐಂದ್ರಿರ್ನರಸ್ತು ಭವಿತಾ ಯಸ್ಯ ನಾರಾಯಣಃ ಸಖಾ।
ಸೋರ್ಜುನೇತ್ಯಭಿವಿಖ್ಯಾತಃ ಪಾಂಡೋಃ ಪುತ್ರಃ ಪ್ರತಾಪವಾನ್॥ 1-68-116 (3067) 
ತಸ್ಯಾಯಂ ಭವಿತಾ ಪುತ್ರೋ ಬಾಲೋ ಭುವಿ ಮಹಾರಥಃ।
ತತಃ ಷೋಡಶವರ್ಷಾಣಿ ಸ್ಥಾಸ್ಯತ್ಯಮರಸತ್ತಮಾಃ॥ 1-68-117 (3068) 
ಅಸ್ಯ ಷೋಡಶವರ್ಷಸ್ಯ ಸ ಸಂಗ್ರಾಮೋ ಭವಿಷ್ಯತಿ।
ಯತ್ರಾಂಶಾ ವಃ ಕರಿಷ್ಯಂತಿ ಕರ್ಮ ವೀರನಿಷೂದನಂ॥ 1-68-118 (3069) 
ನರನಾರಾಯಣಾಭ್ಯಾಂ ತು ಸ ಸಂಗ್ರಾಮೋ ವಿನಾಕೃತಃ।
ಚಕ್ರವ್ಯೂಹಂ ಸಮಾಸ್ಥಾಯ ಯೋಧಯಿಷ್ಯಂತಿ ವಃಸುರಾಃ॥ 1-68-119 (3070) 
ವಿಮುಖಾಂಛಾತ್ರವಾನ್ಸರ್ವಾನ್ಕಾರಯಿಷ್ಯತಿ ಮೇ ಸುತಃ।
ಬಾಲಃ ಪ್ರವಿಶ್ಯ ಚ ವ್ಯೂಹಮಭೇದ್ಯಂ ವಿಚರಿಷ್ಯತಿ॥ 1-68-120 (3071) 
ಮಹಾರಥಾನಾಂ ವೀರಾಣಾಂ ಕದನಂ ಚ ಕರಿಷ್ಯತಿ।
ಸರ್ವೇಷಾಮೇವ ಶತ್ರೂಣಾಂ ಚತುರ್ಥಾಂಶಂ ನಯಿಷ್ಯತಿ॥ 1-68-121 (3072) 
ದಿನಾರ್ಧೇನ ಮಹಾಬಾಹುಃ ಪ್ರೇತರಾಜಪುರಂ ಪ್ರತಿ।
ತತೋ ಮಹಾರಥೈರ್ವೀರೈಃ ಸಮೇತ್ಯ ಬಹುಶೋ ರಣೇ॥ 1-68-122 (3073) 
ದಿನಕ್ಷಯೇ ಮಹಾಬಾಹುರ್ಮಯಾ ಭೂಯಃ ಸಮೇಷ್ಯತಿ।
ಏಕಂ ವಂಶಕರಂ ಪುತ್ರಂ ವೀರಂ ವೈ ಜನಯಿಷ್ಯತಿ॥ 1-68-123 (3074) 
ಪ್ರನಷ್ಟಂ ಭಾರತಂ ವಂಶಂ ಸ ಭೂಯೋ ಧಾರಯಿಷ್ಯತಿ।  1-68-124 (3075) 
ವೈಶಂಪಾಯನ ಉವಾಚ।
ಏತತ್ಸೋಮವಚಃ ಶ್ರುತ್ವಾ ತಥಾಸ್ತ್ವಿತಿ ದಿವೌಕಸಃ॥  1-68-124x (328) 
ಪ್ರತ್ಯೂಚುಃ ಸಹಿತಾಃ ಸರ್ವೇ ತಾರಾಧಿಪಮಪೂಜಯನ್।
ಏವಂ ತೇ ಕಥಿತಂ ರಾಜಂಸ್ತವ ಜನ್ಮ ಪಿತುಃ ಪಿತುಃ॥ 1-68-125 (3076) 
ಅಗ್ನೇರ್ಭಾಗಂ ತು ವಿದ್ಧಿ ತ್ವಂ ಧೃಷ್ಟದ್ಯುಂನಂ ಮಹಾರಥಣ್।
ಶಿಖಂಡಿನಮಥೋ ರಾಜಂಸ್ತ್ರೀಪೂರ್ವಂ ವಿದ್ಧಿ ರಾಕ್ಷಸಂ॥ 1-68-126 (3077) 
ದ್ರೌಪದೇಯಾಶ್ಚ ಯೇ ಪಂಚ ಬಭೂವುರ್ಭರತರ್ಷಭ।
ವಿಶ್ವಾಂದೇವಗಣಾನ್ವಿದ್ಧಿ ಸಂಜಾತಾನ್ಭರತರ್ಷಭ॥ 1-68-127 (3078) 
ಪ್ರತಿವಿಂಧ್ಯಃ ಸುತಸೋಮಃ ಶ್ರುತಕೀರ್ತಿಸ್ತಥಾಪರಃ।
ನಾಕುಲಿಸ್ತು ಶತಾನೀಕಃ ಶ್ರುತಸೇನಶ್ಚ ವೀರ್ಯವಾನ್॥ 1-68-128 (3079) 
ಶೂರೋ ನಾಮ ಯದುಶ್ರೇಷ್ಠೋ ವಸುದೇವಪಿತಾಽಭವತ್।
ತಸ್ಯ ಕನ್ಯಾ ಪೃಥಾ ನಾಮ ರೂಪೇಣಾಸದೃಶೀ ಭುವಿ।  1-68-129 (3080) 
ಪಿತುಃ ಸ್ವಸ್ರೀಯಪುತ್ರಾಯ ಸೋಽನಪತ್ಯಾಯ ವೀರ್ಯವಾನ್।
ಅಗ್ರಮಗ್ರೇ ಪ್ರತಿಜ್ಞಾಯ ಸ್ವಸ್ಯಾಪತ್ಯಸ್ಯ ವೈ ತದಾ॥ 1-68-130 (3081) 
ಅಗ್ರಜಾತೇತಿ ತಾಂ ಕನ್ಯಾಂ ಶೂರೋಽನುಗ್ರಹಕಾಂಕ್ಷಯಾ।
ಅದದತ್ಕುಂತಿಭೋಜಾಯ ಸ ತಾಂ ದುಹಿತರಂ ತದಾ॥ 1-68-131 (3082) 
ಸಾ ನಿಯುಕ್ತಾ ಪಿತುರ್ಗೇಹೇ ಬ್ರಾಹ್ಮಣಾತಿಥಿಪೂಜನೇ।
ಉಗ್ರಂ ಪರ್ಯಚರದ್ಧೋರಂ ಬ್ರಾಹ್ಮಣಂ ಸಂಶಿತವ್ರತಂ॥ 1-68-132 (3083) 
ನಿಕೂಢನಿಶ್ಚಯಂ ಧರ್ಮೇ ಯಂ ತಂ ದುರ್ವಾಸಸಂ ವಿದುಃ।
ಸಮುಗ್ರಂ ಶಂಸಿತಾತ್ಮಾನಂ ಸರ್ವಯತ್ನೈರತೋಷಯತ್॥ 1-68-133 (3084) 
ತುಷ್ಟೋಽಭಿಚಾರಸಂಯುಕ್ತಮಾಚಚಕ್ಷೇ ಯಥಾವಿಧಿ।
ಉವಾಚ ಚೈನಾಂ ಭಗವಾನ್ಪ್ರೀತೋಽಸ್ಮಿ ಸುಭಗೇ ತವ॥ 1-68-134 (3085) 
ಯಂ ಯಂ ದೇವಂ ತ್ವಮೇತೇನ ಮಂತ್ರೇಣಾವಾಹಯಿಷ್ಯಸಿ।
ತಸ್ಯ ತಸ್ಯ ಪ್ರಸಾದಾತ್ತ್ವಂ ದೇವಿ ಪುತ್ರಾಂಜನಿಷ್ಯಸಿ॥ 1-68-135 (3086) 
ಏವಮುಕ್ತಾ ಚ ಸಾ ಬಾಲಾ ತದಾ ಕೌತೂಹಲಾನ್ವಿತಾ।
ಕನ್ಯಾ ಸತೀ ದೇವಮರ್ಕಮಾಜುಹಾವ ಯಶಸ್ವಿನೀ॥ 1-68-136 (3087) 
ಪ್ರಕಾಶಕರ್ತಾ ಭಗವಾಂಸ್ತಸ್ಯಾಂ ಗರ್ಭಂ ದಧೌ ತದಾ।
ಅಜೀಜನತ್ಸುತಂ ಚಾಸ್ಯಾಂ ಸರ್ವಶಸ್ತ್ರಭೃತಾಂವರಂ॥ 1-68-137 (3088) 
ಸಕುಂಡಲಂ ಸಕವಚಂ ದೇವಗರ್ಭಂ ಶ್ರಿಯಾನ್ವಿತಂ।
ದಿವಾಕರಸಮಂ ದೀಪ್ತ್ಯಾ ಚಾರುಸರ್ವಾಂಗಭೂಷಿತಂ॥ 1-68-138 (3089) 
ನಿಗೂಹಮಾನಾ ಜಾತಂ ವೈ ಬಂಧುಪಕ್ಷಭಯಾತ್ತದಾ।
ಉತ್ಸಸರ್ಜ ಜಲೇ ಕುಂತೀ ತಂ ಕುಮಾರಂ ಯಶಸ್ವಿನಂ॥ 1-68-139 (3090) 
ತಮುತ್ಸೃಷ್ಟಂ ಜಲೇ ಗರ್ಭಂ ರಾಧಾಭರ್ತಾ ಮಹಾಯಶಾಃ।
ರಾಧಾಯಾಃ ಕಲ್ಪಯಾಮಾಸ ಪುತ್ರಂ ಸೋಽಧಿರಥಸ್ತದಾ॥ 1-68-140 (3091) 
ಚಕ್ರತುರ್ನಾಮಧೇಯಂ ಚ ತಸ್ಯ ಬಾಲಸ್ಯ ತಾವುಭೌ।
ದಂಪತೀ ವಸುಷೇಣೇತಿ ದಿಕ್ಷು ಸರ್ವಾಸು ವಿಶ್ರುತಂ॥ 1-68-141 (3092) 
ಸಂವರ್ಧಮಾನೋ ಬಲವಾನ್ಸರ್ವಾಸ್ತ್ರೇಷೂತ್ತಮೋಽಭವತ್।
ವೇದಾಂಗಾನಿ ಚ ಸರ್ವಾಣಿ ಜಜಾಪ ಜಪತಾಂ ವರಃ॥ 1-68-142 (3093) 
ಯಸ್ಮಿನ್ಕಾಲೇ ಜಪನ್ನಾಸ್ತೇ ಧೀಮಾನ್ಸತ್ಯಪರಾಕ್ರಮಃ।
ನಾದೇಯಂ ಬ್ರಾಹ್ಮಣೇಷ್ವಾಸೀತ್ತಸ್ಮಿನ್ಕಾಲೇ ಮಹಾತ್ಮನಃ॥ 1-68-143 (3094) 
ತಮಿಂದ್ರೋ ಬ್ರಾಹ್ಮಣೋ ಭೂತ್ವಾ ಪುತ್ರಾರ್ಥೇ ಭೂತಭಾವನಃ।
ಯಯಾಚೇ ಕುಂಡಲೇ ವೀರಂ ಕವಚಂ ಚ ಸಹಾಂಗಜಂ॥ 1-68-144 (3095) 
ಉತ್ಕೃತ್ಯ ಕರ್ಣೋ ಹ್ಯದದತ್ಕವಚಂ ಕುಂಡಲೇ ತಥಾ॥
ಶಕ್ತಿಂ ಶಕ್ರೋ ದದೌ ತಸ್ಮೈ ವಿಸ್ಮಿತಶ್ಚೇದಮಬ್ರವೀತ್॥ 1-68-145 (3096) 
ದೇವಾಸುರಮನುಷ್ಯಾಣಾಂ ಗಂಧರ್ವೋರಗರಕ್ಷಸಾಂ।
ಯಸ್ಮಿನ್ಕ್ಷೇಪ್ಸ್ಯಸಿ ದುರ್ಧರ್ಷ ಸ ಏಕೋ ನ ಭವಿಷ್ಯತಿ॥ 1-68-146 (3097) 
ವೈಶಂಪಾಯನ ಉವಾಚ। 1-68-147x (329) 
ಪುರಾ ನಾಮ ಚ ತಸ್ಯಾಸೀದ್ವಸುಷೇಣ ಇತಿ ಕ್ಷಿತೌ।
ತತೋ ವೈಕರ್ತನಃ ಕರ್ಣಃ ಕರ್ಮಣಾ ತೇನ ಸೋಽಭವತ್॥ 1-68-147 (3098) 
ಆಮುಕ್ತಕವಚೋ ವೀರೋ ಯಸ್ತು ಜಜ್ಞೇ ಮಹಾಯಶಾಃ।
ಸ ಕರ್ಣ ಇತಿ ವಿಖ್ಯಾತಃ ಪೃಥಾಯಾಃ ಪ್ರಥಮಃ ಸುತಃ॥ 1-68-148 (3099) 
ಸ ತು ಸೂತಕುಲೇ ವೀರೋ ವವೃಧೇ ರಾಜಸತ್ತಮ।
ಕರ್ಣಂ ನರವರಶ್ರೇಷ್ಠಂ ಸರ್ವಶಸ್ತ್ರಭೃತಾಂ ವರಂ॥ 1-68-149 (3100) 
ದುರ್ಯೋಧನಸ್ಯ ಸಚಿವಂ ಮಿತ್ರಂ ಶತ್ರುವಿನಾಶನಂ।
ದಿವಾಕರಸ್ಯ ತಂ ವಿದ್ಧಿ ರಾಜನ್ನಂಶಮನುತ್ತಮಂ॥ 1-68-150 (3101) 
ಯಸ್ತು ನಾರಾಯಣೋ ನಾಮ ದೇವದೇವಃ ಸನಾತನಃ।
ತಸ್ಯಾಂಶೋ ಮಾನುಷೇಷ್ವಾಸೀದ್ವಾಸುದೇವಃ ಪ್ರತಾಪವಾನ್॥ 1-68-151 (3102) 
ಶೇಷಸ್ಯಾಂಶಶ್ಚ ನಾಗಸ್ಯ ಬಲದೇವೋ ಮಹಾಬಲಃ।
ಸನತ್ಕುಮಾರಂ ಪ್ರದ್ಯುಂನಂ ವಿದ್ಧಿ ರಾಜನ್ಮಹೌಜಸಂ॥ 1-68-152 (3103) 
ಏವಮನ್ಯೇ ಮನುಷ್ಯೇಂದ್ರಾ ಬಹವೋಂಶಾ ದಿವೌಕಸಾಂ।
ಜಜ್ಞಿರೇ ವಸುದೇವಸ್ಯ ಕುಲೇ ಕುಲವಿವರ್ಧನಾಃ॥ 1-68-153 (3104) 
ಗಣಸ್ತ್ವಪ್ಸರಸಾಂ ಯೋ ವೈ ಮಯಾ ರಾಜನ್ಪ್ರಕೀರ್ತಿತಃ।
ತಸ್ಯ ಭಾಗಃ ಕ್ಷಿತೌ ಜಜ್ಞೇ ನಿಯೋಗಾದ್ವಾಸವಸ್ಯ ಹ॥ 1-68-154 (3105) 
ತಾನಿ ಷೋಡಶದೇವೀನಾಂ ಸಹಸ್ರಾಣಿ ನರಾಧಿಪ।
ಬಭೂವುರ್ಮಾನುಷೇ ಲೋಕೇ ವಾಸುದೇವಪರಿಗ್ರಹಃ॥ 1-68-155 (3106) 
ಶ್ರಿಯಸ್ತು ಭಾಗಃ ಸಂಜಜ್ಞೇ ರತ್ಯರ್ಥಂ ಪೃಥಿವೀತಲೇ।
[ಭೀಷ್ಮಕಸ್ಯ ಕುಲೇ ಸಾಧ್ವೀ ರುಕ್ಮಿಣೀ ನಾಮ ನಾಮತಃ॥ 1-68-156 (3107) 
ದ್ರೌಪದೀ ತ್ವಥ ಸಂಜಜ್ಞೇ ಶಚೀ ಭಾಗಾದನಿಂದಿತಾ।]
ದ್ರುಪದಸ್ಯ ಕುಲೇ ಜಾತಾ ವೇದಿಮಧ್ಯಾದನಿಂದಿತಾ॥  1-68-157 (3108) 
ನಾತಿಹ್ರಸ್ವಾ ನ ಮಹತೀ ನೀಲೋತ್ಪಲಸುಗಂಧಿನೀ।
ಪದ್ಮಾಯತಾಕ್ಷೀ ಸುಶ್ರೋಣೀ ಸ್ವಸಿತಾಂಚಿತಮೂರ್ಧಜಾ॥ 1-68-158 (3109) 
ಸರ್ವಲಕ್ಷಣಸಂಪನ್ನಾ ವೈದೂರ್ಯಮಣಿಸಂನಿಭಾ।
ಪಂಚಾನಾಂ ಪುರುಷೇಂದ್ರಾಣಾಂ ಚಿತ್ತಪ್ರಮಥನೀ ರಹಃ॥ 1-68-159 (3110) 
ಸಿದ್ಧಿರ್ಧೃತಿಶ್ಚ ಯೇ ದೇವ್ಯೌ ಪಂಚಾನಾಂ ಮಾತರೌ ತು ತೇ।
ಕುಂತೀ ಮಾದ್ರೀ ಚ ಜಜ್ಞಾತೇ ಮತಿಸ್ತು ಕುಬಲಾತ್ಮಜಾ॥ 1-68-160 (3111) 
ಇತಿ ದೇವಾಸುರಾಣಾಂ ತೇ ಗಂಧರ್ವಾಪ್ಸರಸಾಂ ತಥಾ।
ಅಂಶಾವತರಣಂ ರಾಜನ್ರಾಕ್ಷಸಾನಾಂ ಚ ಕೀರ್ತಿತಂ॥ 1-68-161 (3112) 
ಯೇ ಪೃಥಿವ್ಯಾಂ ಸಮುದ್ಭೂತಾ ರಾಜಾನೋ ಯುದ್ಧದುರ್ಮದಾಃ।
ಮಹಾತ್ಮಾನೋ ಯದೂನಾಂ ಚ ಯೇ ಜಾತಾ ವಿಪುಲೇ ಕುಲೇ॥ 1-68-162 (3113) 
ಬ್ರಾಹ್ಮಣಾಃ ಕ್ಷತ್ರಿಯಾ ವೈಶ್ಯಾ ಮಯಾ ತೇ ಪರಿಕೀರ್ತಿತಾಃ।
ಧನ್ಯಂ ಯಶಸ್ಯಂ ಪುತ್ರೀಯಮಾಯುಷ್ಯಂ ವಿಜಯಾವಹಂ॥ 1-68-163 (3114) 
ಇದಮಂಶಾವತರಣಂ ಶ್ರೋತವ್ಯಮನಸೂಯತಾ।
ಅಂಶಾವತರಣಂ ಶ್ರುತ್ವಾ ದೇವಗಂಧರ್ವರಕ್ಷಸಾಂ॥ 1-68-164 (3115) 
ಪ್ರಭವಾಪ್ಯಯವಿತ್ಪ್ರಾಜ್ಞೋ ನ ಕೃಚ್ಛ್ರೇಷ್ವವಸೀದತಿ॥ ॥  1-68-165 (3116) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಅಷ್ಟಷಷ್ಟಿತಮೋಽಧ್ಯಾಯಃ॥ 68 ॥

Mahabharata - Adi Parva - Chapter Footnotes

ಕುಂಡಲಿತೋಯಂ ಪಾಠಃ ಕ್ವಚಿನ್ನ ದೃಶ್ಯತೇ।



ಆದಿಪರ್ವ - ಅಧ್ಯಾಯ 069

॥ ಶ್ರೀಃ ॥

1.69. ಅಧ್ಯಾಯಃ 069 

Mahabharata - Adi Parva - Chapter Topics

ಕುರುವಂಶಕಥನಂ॥ 1 ॥ ಸಂಕ್ಷೇಪೇಣ ಯಯಾತ್ಯುಪಾಖ್ಯಾನಂ॥ 2 ॥

Mahabharata - Adi Parva - Chapter Text

1-69-0 (3117) 
ಜನಮೇಜಯ ಉವಾಚ। 1-69-0x (330) 
ತ್ವತ್ತಃ ಶ್ರುತಮಿದಂ ಬ್ರಹ್ಮಂದೇವದಾನವರಕ್ಷಸಾಂ।
ಅಂಶಾವತರಣಂ ಸಂಯಗ್ಗಂಧರ್ವಾಪ್ಸರಸಾಂ ತಥಾ॥ 1-69-1 (3118) 
ಇಮಂ ತು ಭೂಯ ಇಚ್ಛಾಮಿ ಕುರೂಣಾಂ ವಂಶಮಾದಿತಃ।
ಕಥ್ಯಮಾನಂ ತ್ವಯಾ ವಿಪ್ರ ವಿಪ್ರರ್ಷಿಗಣಸನ್ನಿಧೌ॥ 1-69-2 (3119) 
ವೈಶಂಪಾಯನ ಉವಾಚ। 1-69-3x (331) 
ಧರ್ಮಾರ್ಥಕಾಮಸಹಿತಂ ರಾಜರ್ಷೀಣಾಂ ಪ್ರಕೀರ್ತಿತಂ।
ಪವಿತ್ರಂ ಕೀರ್ತ್ಯಮಾನಂ ಮೇ ನಿಬೋಧೇದಂ ಮನೀಷಿಣಾಂ॥ 1-69-3 (3120) 
ಪ್ರಜಾಪತೇಸ್ತು ದಕ್ಷಸ್ಯ ಮನೋರ್ವೈವಸ್ವತಸ್ಯ ಚ।
ಭರತಸ್ಯ ಕುರೋಃ ಪೂರೋರಾಜಮೀಢಸ್ಯ ಚಾನಘ॥ 1-69-4 (3121) 
ಯಾದವಾನಾಮಿಮಂ ವಂಶಂ ಕೌರವಾಣಾಂ ಚ ಸರ್ವಶಃ।
ತಥೈವ ಭರತಾನಾಂ ಚ ಪುಣ್ಯಂ ಸ್ವಸ್ತ್ಯಯನಂ ಮಹತ್॥ 1-69-5 (3122) 
ಧನ್ಯಂ ಯಶಸ್ಯಮಾಯುಷ್ಯಂ ಕೀರ್ತಯಿಷ್ಯಾಮಿ ತೇಽನಘ।
ತೇಜೋಭಿರುದಿತಾಃ ಸರ್ವೇ ಮಹರ್ಷಿಸಮತೇಜಸಃ॥ 1-69-6 (3123) 
ದಶ ಪ್ರಾಚೇತಸಃ ಪುತ್ರಾಃ ಸಂತಃ ಪುಣ್ಯಜನಾಃ ಸ್ಮೃತಾಃ।
ಮುಖಜೇನಾಗ್ನಿನಾ ಯೈಸ್ತೇ ಪೂರ್ವಂ ದಗ್ಧಾ ಮಹೌಜಸಃ॥ 1-69-7 (3124) 
ತೇಭ್ಯಃ ಪ್ರಾಚೇತಸೋ ಜಜ್ಞೇ ದಕ್ಷೋ ದಕ್ಷಾದಿಮಾಃ ಪ್ರಜಾಃ।
ಸಂಭೂತಾಃ ಪುರುಷವ್ಯಾಘ್ರ ಸ ಹಿ ಲೋಕಪಿತಾಮಹಃ॥ 1-69-8 (3125) 
ವೀರಿಣ್ಯಾ ಸಹ ಸಂಗಂಯ ದಕ್ಷಃ ಪ್ರಾಚೇತಸೋ ಮುನಿಃ।
ಆತ್ಮತುಲ್ಯಾನಜನಯತ್ಸಹಸ್ರಂ ಸಂಶಿತವ್ರತಾನ್॥ 1-69-9 (3126) 
ಸಹಸ್ರಸಂಖ್ಯಾನಸಂಭೂತಾಂದಕ್ಷಪುತ್ರಾಂಶ್ಚ ನಾರದಃ।
ಮೋಕ್ಷಮಧ್ಯಾಪಯಾಮಾಸ ಸಾಂಖ್ಯಜ್ಞಾನಮನುತ್ತಮಂ॥ 1-69-10 (3127) 
`ನಾಶಾರ್ಥಂ ಯೋಜಯಾಮಾಸ ದಿಗಂತಜ್ಞಾನಕರ್ಮಸು'।
ತತಃ ಪಂಚಾಶತಂ ಕನ್ಯಾ ಪುತ್ರಿಕಾ ಅಭಿಸಂದಧೇ। 
ಪ್ರಜಾಪತಿಃ ಪ್ರಜಾ ದಕ್ಷಃ ಸಿಸೃಕ್ಷುರ್ಜನಮೇಜಯ॥  1-69-11 (3128) 
ದದೌ ದಶ ಸ ಧರ್ಮಾಯ ಕಶ್ಯಪಾಯ ತ್ರಯೋದಶ।
ಕಾಲಸ್ಯ ನಯನೇ ಯುಕ್ತಾಃ ಸಪ್ತವಿಂಶತಿಮಿಂದವೇ॥ 1-69-12 (3129) 
ತ್ರಯೋದಶಾನಾಂ ಪತ್ನೀನಾಂ ಯಾ ತು ದಾಕ್ಷಾಯಣೀ ವರಾ।
ಮಾರೀಚಃ ಕಶ್ಯಪಸ್ತ್ವಸ್ಯಾಮಾದಿತ್ಯಾನ್ಸಮಜೀಜನತ್॥ 1-69-13 (3130) 
ಇಂದ್ರಾದೀನ್ವೀರ್ಯಸಂಪನ್ನಾನ್ವಿವಸ್ವಂತಮಥಾಪಿ ಚ।
ವಿವಸ್ವತಃ ಸುತೋ ಜಜ್ಞೇ ಯಮೋ ವೈವಸ್ವತಃ ಪ್ರಭುಃ॥ 1-69-14 (3131) 
`ಮಾರ್ತಾಂಡಸ್ಯ ಯಮೀ ಚಾಪಿ ಸುತಾ ರಾಜನ್ನಜಾಯತ'।
ಮಾರ್ತಂಡಸ್ಯ ಮನುರ್ಧೀಮಾನಜಾಯತ ಸುತಃ ಪ್ರಭುಃ॥ 1-69-15 (3132) 
ಧರ್ಮಾತ್ಮಾ ಸ ಮನುರ್ಧೀಮಾನ್ಯತ್ರ ವಂಶಃ ಪ್ರತಿಷ್ಠಿತಃ।
ಮನೋರ್ವಂಶೋ ಮಾನವಾನಾಂ ತತೋಽಯಂ ಪ್ರಥಿತೋಽಭವತ್॥ 1-69-16 (3133) 
ಬ್ರಹ್ಮಕ್ಷತ್ರಾದಯಸ್ತಸ್ಮಾನ್ಮನೋರ್ಜಾತಾಸ್ತು ಮಾನವಾಃ।
ತತೋಽಭವನ್ಮಹಾರಾಜ ಬ್ರಹ್ಮ ಕ್ಷತ್ರೇಣ ಸಂಗತಂ॥ 1-69-17 (3134) 
ಬ್ರಾಹ್ಮಣಾ ಮಾನವಾಸ್ತೇಷಾಂ ಸಾಂಗಂ ವೇದಮದಾರಯನ್।
ವೇನಂ ಧೃಷ್ಣುಂ ನರಿಷ್ಯಂತಂ ನಾಭಾಗೇಕ್ಷ್ವಾಕುಮೇವ ಚ॥ 1-69-18 (3135) 
ಕಾರೂಷಮಥ ಶರ್ಯಾತಿಂ ತಥಾ ಚೈವಾಷ್ಟಮೀಮಿಲಾಂ।
ಪೃಷ್ಟಧ್ರಂ ನವಮಂ ಪ್ರಾಹುಃ ಕ್ಷತ್ರಧರ್ಮಪರಾಯಣಂ॥ 1-69-19 (3136) 
ನಾಭಾಗಾರಿಷ್ಟದಶಮಾನ್ಮನೋಃ ಪುತ್ರಾನ್ಪ್ರಚಕ್ಷತೇ।
ಪಂಚಾಶತ್ತು ಮನೋಃ ಪುತ್ರಾಸ್ತಥೈವಾನ್ಯೇಽಭವನ್ಕ್ಷಿತೌ॥ 1-69-20 (3137) 
ಅನ್ಯೋನ್ಯಭೇದಾತ್ತೇ ಸರ್ವೇ ವಿನೇಶುರಿತಿ ನಃ ಶ್ರುತಂ।
ಪುರೂರವಾಸ್ತತೋ ವಿದ್ವಾನಿಲಾಯಾಂ ಸಮಪದ್ಯತ॥ 1-69-21 (3138) 
ಸಾ ವೈ ತಸ್ಯಾಭವನ್ಮಾತಾ ಪಿತಾ ಚೈವೇತಿ ನಃ ಶ್ರುತಂ।
ತ್ರಯೋದಶ ಸಮುದ್ರಸ್ಯ ದ್ವೀಪಾನಶ್ನನ್ಪುರೂರವಾಃ॥ 1-69-22 (3139) 
ಅಮಾನುಷೈರ್ವೃತಃ ಸತ್ವೈರ್ಮಾನುಷಃ ಸನ್ಮಹಾಯಶಾಃ।
ವಿಪ್ರೈಃ ಸ ವಿಗ್ರಹಂ ಚಕ್ರೇ ವೀರ್ಯೋನ್ಮತ್ತಃ ಪುರೂರವಾಃ॥ 1-69-23 (3140) 
ಜಹಾರ ಚ ಸ ವಿಪ್ರಾಣಾಂ ರತ್ನಾನ್ಯುತ್ಕ್ರೋಶತಾಮಪಿ।
ಸನತ್ಕುಮಾರಸ್ತಂ ರಾಜನ್ಬ್ರಹ್ಮಲೋಕಾದುಪೇತ್ಯ ಹ॥ 1-69-24 (3141) 
ಅನುದರ್ಶಂ ತತಶ್ಚಕ್ರೇ ಪ್ರತ್ಯಗೃಹ್ಣಾನ್ನ ಚಾಪ್ಯಸೌ।
ತತೋ ಮಹರ್ಷಿಭಿಃ ಕ್ರುದ್ಧೈಃ ಸದ್ಯಃ ಶಪ್ತೋ ವ್ಯನಶ್ಯತ॥ 1-69-25 (3142) 
ಲೋಭಾನ್ವಿತೋ ಬಲಮದಾನ್ನಷ್ಟಸಂಜ್ಞೋ ನರಾಧಿಪಃ।
ಸ ಹಿ ಗಂಧರ್ವಲೋಕಸ್ಥಾನುರ್ವಶ್ಯಾ ಸಹಿತೋ ವಿರಾಟ್॥ 1-69-26 (3143) 
ಆನಿನಾಯ ಕ್ರಿಯಾರ್ಥೇಽಗ್ನೀನ್ಯಥಾವದ್ವಿಹಿತಾಂಸ್ತ್ರಿಧಾ।
ಷಟ್ ಸುತಾ ಜಜ್ಞಿರೇ ಚೈಲಾದಾಯುರ್ಧೀಮಾನಮಾವಸುಃ॥ 1-69-27 (3144) 
ದೃಢಾಯುಶ್ಚ ವನಾಯುಶ್ಚ ಶತಾಯುಶ್ಚೋರ್ವಶೀಸುತಾಃ।
ನಹುಷಂ ವೃದ್ಧಶರ್ಮಾಣಂ ರಜಿಂ ಗಯಮನೇನಸಂ॥ 1-69-28 (3145) 
ಸ್ವರ್ಭಾನವೀ ಸುತಾನೇತಾನಾಯೋಃ ಪುತ್ರಾನ್ಪ್ರಚಕ್ಷತೇ।
ಆಯುಷೋ ನಹುಷಃ ಪುತ್ರೋ ಧೀಮಾನ್ಸತ್ಯಪರಾಕ್ರಮಃ॥ 1-69-29 (3146) 
ರಾಜ್ಯಂ ಶಶಾಸ ಸುಮಹದ್ಧರ್ಮೇಣ ಪೃಥಿವೀಪತೇ।
ಪಿತೄಂದೇವಾನೃಷೀನ್ವಿಪ್ರಾನ್ಗಂಧರ್ವೋರಗರಾಕ್ಷಸಾನ್॥ 1-69-30 (3147) 
ನಹುಷಃ ಪಾಲಯಾಮಾಸ ಬ್ರಹ್ಮಕ್ಷತ್ರಮಥೋ ವಿಶಃ।
ಸ ಹತ್ವಾ ದಸ್ಯುಸಂಘಾತಾನೃಷೀನ್ಕರಮದಾಪಯತ್॥ 1-69-31 (3148) 
ಪಶುವಚ್ಚೈವ ತಾನ್ಪೃಷ್ಠೇ ವಾಹಯಾಮಾಸ ವೀರ್ಯವಾನ್।
ಕಾರಯಾಮಾಸ ಚೇಂದ್ರತ್ವಮಭಿಭೂಯ ದಿವೌಕಸಃ॥ 1-69-32 (3149) 
ತೇಜಸಾ ತಪಸಾ ಚೈವ ವಿಕ್ರಮೇಣೌಜಸಾ ತಥಾ।
`ವಿಶ್ಲಿಷ್ಟೋ ನಹುಷಃ ಶಪ್ತಃ ಸದ್ಯೋ ಹ್ಯಜಗರೋಽಭವತ್'। 
ಯತಿಂ ಯಯಾತಿಂ ಸಂಯಾತಿಮಾಯಾತಿಮಯತಿಂ ಧ್ರುವಂ॥  1-69-33 (3150) 
ನಹುಷೋ ಜನಯಾಮಾಸ ಷಟ್ ಸುತಾನ್ಪ್ರಿಯವಾದಿನಃ।
ಯತಿಸ್ತು ಯೋಗಮಾಸ್ಥಾಯ ಬ್ರಹ್ಮೀಭೂತೋಽಭವನ್ಮುನಿಃ॥ 1-69-34 (3151) 
ಯಯಾತಿರ್ನಾಹುಷಃ ಸಂರಾಡಾಸೀತ್ಸತ್ಯಪರಾಕ್ರಮಃ।
ಸ ಪಾಲಯಾಮಾಸ ಮಹೀಮೀಜೇ ಚ ಬಹುಭಿರ್ಮಖೈಃ॥ 1-69-35 (3152) 
ಅತಿಭಕ್ತ್ಯಾ ಪಿತೄನರ್ಚಂದೇವಾಂಶ್ಚ ಪ್ರಯತಃ ಸದಾ।
ಅನ್ವಗೃಹ್ಣಾತ್ಪ್ರಜಾಃ ಸರ್ವಾ ಯಯಾತಿರಪರಾಜಿತಃ॥ 1-69-36 (3153) 
ತಸ್ಯ ಪುತ್ರಾ ಮಹೇಷ್ವಾಸಾಃ ಸರ್ವೈಃ ಸಮುದಿತಾ ಗುಣೈಃ।
ದೇವಯಾನ್ಯಾಂ ಮಹಾರಾಜ ಶರ್ಮಿಷ್ಠಾಯಾಂ ಚ ಜಜ್ಞಿರೇ॥ 1-69-37 (3154) 
ದೇವಯಾನ್ಯಾಮಜಾಯೇತಾಂ ಯದುಸ್ತುರ್ವಸುರೇವ ಚ।
ದ್ರುಹ್ಯುಶ್ಚಾನುಶ್ಚ ಪೂರುಶ್ಚ ಶರ್ಮಿಷ್ಠಾಯಾಂ ಚ ಜಜ್ಞಿರೇ॥ 1-69-38 (3155) 
ಸ ಶಾಶ್ವತೀಃ ಸಮಾ ರಾಜನ್ಪ್ರಜಾ ಧರ್ಮೇಣ ಪಾಲಯನ್।
ಜರಾಮಾರ್ಚ್ಛನ್ಮಹಾಘೋರಾಂ ನಾಹುಷೋ ರೂಪನಾಶಿನೀಂ॥ 1-69-39 (3156) 
ಜರಾಽಭಿಭೂತಃ ಪುತ್ರಾನ್ಸ ರಾಜಾ ವಚನಮಬ್ರವೀತ್।
ಯದುಂ ಪೂರುಂ ತುರ್ವಸುಂ ಚ ದ್ರುಹ್ಯುಂ ಚಾನುಂ ಚ ಭಾರತ॥ 1-69-40 (3157) 
ಯೌವನೇನ ಚರನ್ಕಾಮಾನ್ಯುವಾ ಯುವತಿಭಿಃ ಸಹ।
ಬಿಹರ್ತುಮಹಮಿಚ್ಛಾಮಿ ಸಾಹ್ಯಂ ಕುರುತ ಪುತ್ರಕಾಃ॥ 1-69-41 (3158) 
ತಂ ಪುತ್ರೋ ದೈವಯಾನೇಯಃ ಪೂರ್ವಜೋ ವಾಕ್ಯಮಬ್ರವೀತ್।
ಕಿಂ ಕಾರ್ಯಂ ಭವತಃ ಕಾರ್ಯಮಸ್ಮಾಕಂ ಯೌವನೇನ ತೇ॥ 1-69-42 (3159) 
ಯಯಾತಿರಬ್ರವೀತ್ತಂ ವೈ ಜರಾ ಮೇ ಪ್ರತಿಗೃಹ್ಯತಾಂ।
ಯೌವನೇನ ತ್ವದೀಯೇನ ಚರೇಯಂ ವಿಷಯಾನಹಂ॥ 1-69-43 (3160) 
ಯಜತೋ ದೀರ್ಘಸತ್ರೈರ್ಮೇ ಶಾಪಾಚ್ಚೋಶನಸೋ ಮುನೇಃ।
ಕಾಮಾರ್ಥಃ ಪರಿಹೀಣೋಽಯಂ ತಪ್ಯೇಯಂ ತೇನ ಪುತ್ರಕಾಃ॥ 1-69-44 (3161) 
ಮಾಮಕೇನ ಶರೀರೇಣ ರಾಜ್ಯಮೇಕಃ ಪ್ರಶಾಸ್ತು ವಃ।
ಅಹಂ ತನ್ವಾಽಭಿನವಯಾ ಯುವಾ ಕಾಮಮವಾಪ್ನುಯಾಂ॥ 1-69-45 (3162) 
ವೈಶಂಪಾಯನ ಉವಾಚ। 1-69-46x (332) 
ತೇ ನ ತಸ್ಯ ಪ್ರತ್ಯಗೃಹ್ಣನ್ಯದುಪ್ರಭೃತಯೋ ಜರಾಂ।
ತಮಬ್ರವೀತ್ತತಃ ಪೂರುಃ ಕನೀಯಾನ್ಸತ್ಯವಿಕ್ರಮಃ॥ 1-69-46 (3163) 
ರಾಜಂಶ್ಚರಾಭಿನವಯಾ ತನ್ವಾ ಯೌವನಗೋಚರಃ।
ಅಹಂ ಜರಾಂ ಸಮಾದಾಯ ರಾಜ್ಯೇ ಸ್ಥಾಸ್ಯಾಮಿ ತೇಜ್ಞಯಾ॥ 1-69-47 (3164) 
ಏವಮುಕ್ತಃ ಸ ರಾಜರ್ಷಿಸ್ತಪೋವೀರ್ಯಸಮಾಶ್ರಯಾತ್।
ಸಂಚಾರಯಾಮಾಸ ಜರಾಂ ತದಾ ಪುತ್ರೇ ಮಹಾತ್ಮನಿ॥ 1-69-48 (3165) 
ಪೌರವೇಣಾಥ ವಯಸಾ ರಾಜಾ ಯೌವನಮಾಸ್ಥಿತಃ।
ಯಾಯಾತೇನಾಪಿ ವಯಸಾ ರಾಜ್ಯಂ ಪೂರುರಕಾರಯತ್॥ 1-69-49 (3166) 
ತತೋ ವರ್ಷಸಹಸ್ರಾಣಿ ಯಯಾತಿರಪರಾಜಿತಃ।
ಸ್ಥಿತಃ ಸ ನೃಪಶಾರ್ದೂಲಃ ಶಾರ್ದೂಲಸಮವಿಕ್ರಮಃ॥ 1-69-50 (3167) 
ಯಯಾತಿರಪಿ ಪತ್ನೀಭ್ಯಾಂ ದೀರ್ಘಕಾಲಂ ವಿಹೃತ್ಯ ಚ।
ವಿಶ್ವಾಚ್ಯಾ ಸಹಿತೋ ರೇಮೇ ಪುನಶ್ಚೈತ್ರರಥೇ ವನೇ॥ 1-69-51 (3168) 
ನಾಧ್ಯಗಚ್ಛತ್ತದಾ ತೃಪ್ತಿಂ ಕಾಮಾನಾಂ ಸ ಮಹಾಯಶಾಃ।
ಅವೇತ್ಯ ಮನಸಾ ರಾಜನ್ನಿಮಾಂ ಗಾಥಾಂ ತದಾ ಜಗೌ॥ 1-69-52 (3169) 
ನ ಜಾತು ಕಾಮಃ ಕಾಮಾನಾಮುಪಭೋಗೇನ ಶಾಂಯತಿ।
ಇವಿಷಾ ಕೃಷ್ಣವರ್ತ್ಮೇವ ಭೂಯ ಏವಾಭಿವರ್ಧತೇ॥ 1-69-53 (3170) 
ಯತ್ಪೃಥಿವ್ಯಾಂ ವ್ರೀಹಿಯವಂ ಹಿರಣ್ಯಂ ಪಶವಃ ಸ್ತ್ರಿಯಃ।
ನಾಲಮೇಕಸ್ಯ ತತ್ಸರ್ವಮಿತಿ ಮತ್ವಾ ಶಮಂ ವ್ರಜೇತ್॥ 1-69-54 (3171) 
ಯದಾ ನ ಕುರುತೇ ಪಾಪಂ ಸರ್ವಭೂತೇಷು ಕರ್ಹಿಚಿತ್।
ಕರ್ಮಣಾ ಮನಸಾ ವಾಚಾ ಬ್ರಹ್ಮ ಸಂಪದ್ಯತೇ ತದಾ॥ 1-69-55 (3172) 
ನ ಬಿಭೇತಿ ಯದಾ ಚಾಯಂ ಯದಾ ಚಾಸ್ಮಾನ್ನ ಬಿಭ್ಯತಿ।
ಯದಾ ನೇಚ್ಛತಿ ನ ದ್ವೇಷ್ಟಿ ಬ್ರಹ್ಮ ಸಂಪದ್ಯತೇ ತದಾ॥ 1-69-56 (3173) 
ಇತ್ಯವೇಕ್ಷ್ಯ ಮಹಾಪ್ರಾಜ್ಞಃ ಕಾಮಾನಾಂ ಫಲ್ಗುತಾಂ ನೃಪ।
ಸಮಾಧಾಯ ಮನೋ ಬುದ್ಧ್ಯಾ ಪ್ರತ್ಯಗೃಹ್ಣಾಜ್ಜರಾಂ ಸುತಾತ್॥ 1-69-57 (3174) 
`ತತೋ ವರ್ಷಸಹಸ್ರಾಂತೇ ಯಯಾತಿರಪರಾಜಿತಃ।'
ದತ್ವಾ ಚ ಯೌವನಂ ರಾಜಾ ಪೂರುಂ ರಾಜ್ಯೇಽಭಿಷಿಚ್ಯ ಚ। 
ಅತೃಪ್ತ ಏವ ಕಾಮಾನಾಂ ಪೂರುಂ ಪುತ್ರಮುವಾಚ ಹ॥  1-69-58 (3175) 
ತ್ವಯಾ ದಾಯಾದವಾನಸ್ಮಿ ತ್ವಂ ಮೇ ವಂಶಕರಃ ಸುತಃ।
ಪೌರವೋ ವಂಶ ಇತಿ ತೇ ಖ್ಯಾತಿಂ ಲೋಕೇ ಗಮಿಷ್ಯತಿ॥ 1-69-59 (3176) 
ವೈಶಂಪಾಯನ ಉವಾಚ। 1-69-60x (333) 
ತತಃ ಸ ನೃಪಶಾರ್ದೂಲ ಪೂರುಂ ರಾಜ್ಯೇಽಭಿಷಿಚ್ಯ ಚ।
ತತಃ ಸುಚರಿತಂ ಕೃತ್ವಾ ಭೃಗುತುಂಗೇ ಮಹಾತಪಾಃ॥ 1-69-60 (3177) 
ಕಾಲೇನ ಮಹತಾ ಪಶ್ಚಾತ್ಕಾಲಧರ್ಮಮುಪೇಯಿವಾನ್।
ಕಾರಯಿತ್ವಾ ತ್ವನಶನಂ ಸದಾರಃ ಸ್ವರ್ಗಮಾಪ್ತವಾನ್॥ ॥ 1-69-61 (3178) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಏಕೋನಸಪ್ತತಿತಮೋಽಧ್ಯಾಯಃ॥ 69 ॥

Mahabharata - Adi Parva - Chapter Footnotes

1-69-7 ಪ್ರಾಚೇತಸಃ ಪ್ರಾಚೇ ದೇಶಾಯ ಯಜ್ಞಕ್ರಿಯಯಾ ಅತತಿ ಸತತಂ ಗಚ್ಛತೀತಿ ಪ್ರಾಚೇತಾಃ ತಸ್ಯ ಪ್ರಾಚೇತಸಃ ಪ್ರಾಚೀನಬರ್ಹಿಷಃ। ಪುಣ್ಯಜನಾಃ ಪುಣ್ಯೋತ್ಪಾದಕಾಸ್ತಪಃ ಶೀಲಾ ಇತ್ಯರ್ಥಃ। ಯೈಸ್ತೇ ಮಹೌಜಸೋ ಮಹಾಪ್ರಭಾವಾ ವೃಕ್ಷೌಷಧಯೋ ದಗ್ಧಾಃ॥ 1-69-9 ವೀರಿಣ್ಯಾ ವೀರಣಪುತ್ರ್ಯಾ॥ 1-69-10 ಮೋಕ್ಷಂ ಮೋಕ್ಷಹೇತುಂ। ಸಾಂಖ್ಯಜ್ಞಾನಂ ವಿವೇಕಜಂ ವಿಜ್ಞಾನಂ॥ 1-69-15 ಯಮೀ ಯಮುನಾ॥ 1-69-21 ಅನ್ಯೋನ್ಯಭೇದಾತ್ಪರಸ್ಪರವೈರಾತ್॥ 1-69-22 ಮಾತೈವ ಲಬ್ಧಪುಂಭಾವಾ ರಾಜ್ಯ ದಾನಾತ್ಪಿತಾಪ್ಯಭೂತ್। ಮುಖ್ಯಃ ಪಿತಾ ತು ಬುಧ ಏವ॥ 1-69-25 ಅನುದಶ ದರ್ಶೋ ದರ್ಶನಂ ಸ ಪಶ್ಚಾದ್ಯಸ್ಯ ಸ ಶ್ರುತಿಯುಕ್ತ್ಯುಪದೇಶೋಽನುದರ್ಶಸ್ತಂ ತತ ಸ್ತದುಪದೇಶಮಿತ್ಯರ್ಥಃ॥ 1-69-26 ವಿರಾಡ್ವಿರಾಜಮಾನಃ॥ 1-69-27 ತ್ರಿಧಾ ಗಾರ್ಹಪತ್ಯದಕ್ಷಿಣಾಗ್ನ್ಯಾಹವನೀಯಭೇದೇನ। ಆಯುಃಶಬ್ದಃ ಉಕ ರಾಂತಃ ಸಾಂತಶ್ಚ॥ 1-69-42 ಕಾರ್ಯಂ ಪ್ರಯೋಜನಂ। ಕಾರ್ಯಂ ಕರ್ತವ್ಯಂ॥ 1-69-44 ವ್ರತನಿರ್ಬಂಧಾಚ್ಛುಕ್ರಶಾಪಾಚ್ಚ ಕಾಮರೂಪಃ ಪುರುಷಾರ್ಥೋ ಹೀನಃ॥ 1-69-47 ತೇಜ್ಞಯಾ ತವ ಆಜ್ಞಯಾ। ಪೂರ್ವರೂಪಮಾಕಾರಲೋಪೋ ವಾರ್ಷಃ॥ 1-69-52 ಕಾಮಾಮಾಂ ಕಾಮಭೋಗೇನ। ಅವೇತ್ಯ ಕಾಮಸೇವಯಾ ತೃಪ್ತ್ಯಭಾವಂ ಜ್ಞಾತ್ವಾ॥ 1-69-53 ಹವಿಷಾ ಸಮಿದಾಜ್ಯಾದಿನಾ॥ 1-69-54 ಏಕಸ್ಯ ಕಾಮಿನಃ ಸರ್ವಂ ನಾಲಮಪರ್ಯಾಪ್ತಂ। ಶಮಂ ಕಾಮಶಾಂತಿಂ॥ 1-69-59 ದಾಯಾದವಾನ್ ಪುತ್ರವಾನ್॥ 1-69-61 ಕಾರಯಿತ್ವಾ ಕೃತ್ವಾ॥ ಏಕೋನಸಪ್ತತಿತಮೋಽಧ್ಯಾಯಃ॥ 69 ॥



ಆದಿಪರ್ವ - ಅಧ್ಯಾಯ 070

॥ ಶ್ರೀಃ ॥

1.70. ಅಧ್ಯಾಯಃ 070 

Mahabharata - Adi Parva - Chapter Topics

ಯಯಾತ್ಯುಪಾಖ್ಯಾನಾರಂಭಃ॥ 1 ॥ ಸಂಜೀವನೀವಿದ್ಯಾಲಾಭಾರ್ಥಂ ದೇವೈಃ ಶುಕ್ರಸಮೀಪೇ ಕಚಸ್ಯ ಪ್ರೇಷಣಂ॥ 2 ॥ ಕಚಸ್ಯ ಶಿಷ್ಯತ್ವೇನಾಂಗೀಕಾರಃ॥ 3 ॥ ದೈತ್ಯೈರ್ಹತಸ್ಯ ಕಚಸ್ಯೋಜ್ಜೀವನಂ॥ 4 ॥ ದೈತ್ಯೈರ್ಭಸ್ಮೀಕೃತ್ಯ ತನ್ಮಿಶ್ರಿತಸುರಾದ್ವಾರಾ ಸ್ವಕುಕ್ಷಿಂ ಪ್ರಾಪಿತಸ್ಯ ಕಚಸ್ಯ ಶುಕ್ರೇಣ ವಿದ್ಯಾದಾನಪೂರ್ವಕಮುಜ್ಜೀವನಂ॥ 5 ॥ ಶುಕ್ರೇಣ ಸುರಾಪಾನನಿಷೇಧಃ॥ 6 ॥

Mahabharata - Adi Parva - Chapter Text

1-70-0 (3179) 
ಜನಮೇಜಯ ಉವಾಚ। 1-70-0x (334) 
ಯಯಾತಿಃ ಪೂರ್ವಜೋಽಸ್ಮಾಕಂ ದಶಮೋ ಯಃ ಪ್ರಜಾಪತೇಃ।
ಕಥಂ ಸ ಶುಕ್ರತನಯಾಂ ಲೇಭೇ ಪರಮದುರ್ಲಭಾಂ॥ 1-70-1 (3180) 
ಏತದಿಚ್ಛಾಂಯಹಂ ಶ್ರೋತುಂ ವಿಸ್ತರೇಣ ತಪೋಧನ।
ಆನುಪೂರ್ವ್ಯಾ ಚ ಮೇ ಶಂಸ ರಾಜ್ಞೋ ವಂಶಕರಾನ್ಪೃಥಕ್॥ 1-70-2 (3181) 
ವೈಶಂಪಾಯನ ಉವಾಚ। 1-70-3x (335) 
ಯಯಾತಿರಾಸೀನ್ನೃಪತಿರ್ದೇವರಾಜಸಮದ್ಯುತಿಃ।
ತಂ ಶುಕ್ರವೃಷಪರ್ವಾಣೌ ವವ್ರಾತೇ ವೈ ಯಥಾ ಪುರಾ॥ 1-70-3 (3182) 
ತತ್ತೇಽಹಂ ಸಂಪ್ರವಕ್ಷ್ಯಾಮಿ ಪೃಚ್ಛತೇ ಜನಮೇಜಯ।
ದೇವಯಾನ್ಯಾಶ್ಚ ಸಂಯೋಗಂ ಯಯಾತೇರ್ನಾಹುಷಸ್ಯ ಚ॥ 1-70-4 (3183) 
ಸುರಾಣಾಮಸುರಾಣಾಂ ಚ ಸಮಜಾಯತ ವೈ ಮಿಥಃ।
ಐಶ್ವರ್ಯಂ ಪ್ರತಿ ಸಂಘರ್ಷಸ್ತ್ರೈಲೋಕ್ಯೇ ಸಚರಾಚರೇ॥ 1-70-5 (3184) 
ಜಿಗೀಷಯಾ ತತೋ ದೇವಾ ವವ್ರಿರೇಽಂಗಿರಸಂ ಮುನಿಂ।
ಪೌರೋಹಿತ್ಯೇನ ಯಾಜ್ಯಾರ್ಥೇ ಕಾವ್ಯಂ ತೂಶನಸಂ ಪರೇ॥ 1-70-6 (3185) 
ಬ್ರಾಹ್ಮಣೌ ತಾವುಭೌ ನಿತ್ಯಮನ್ಯೋನ್ಯಸ್ಪರ್ಧಿನೌ ಭೃಶಂ।
ತತ್ರ ದೇವಾ ನಿಜಘ್ನುರ್ಯಾಂದಾನವಾನ್ಯುಧಿ ಸಂಗತಾನ್॥ 1-70-7 (3186) 
ತಾನ್ಪುನರ್ಜೀವಯಾಮಾಸ ಕಾವ್ಯೋ ವಿದ್ಯಾಬಲಾಶ್ರಯಾತ್।
ತತಸ್ತೇ ಪುನರುತ್ಥಾಯ ಯೋಧಯಾಂಚಕ್ರಿರೇ ಸುರಾನ್॥ 1-70-8 (3187) 
ಅಸುರಾಸ್ತು ನಿಜಘ್ನುರ್ಯಾನ್ಸುರಾನ್ಸಮರಮೂರ್ಧನಿ।
ನ ತಾನ್ಸಂಜೀವಯಾಮಾಸ ಬೃಹಸ್ಪತಿರುದಾರಧೀಃ॥ 1-70-9 (3188) 
ನ ಹಿ ವೇದ ಸ ತಾಂ ವಿದ್ಯಾಂ ಯಾಂ ಕಾವ್ಯೋವೇತ್ತಿ ವೀರ್ಯವಾನ್।
ಸಂಜೀವಿನೀಂ ತತೋ ದೇವಾ ವಿಷಾದಮಗಮನ್ಪರಂ॥ 1-70-10 (3189) 
ತೇ ತು ದೇವಾ ಭಯೋದ್ವಿಗ್ನಾಃ ಕಾವ್ಯಾದುಶನಸಸ್ತದಾ।
ಊಚುಃ ಕಚಮುಪಾಗಂಯ ಜ್ಯೇಷ್ಠಂ ಪುತ್ರಂ ಬೃಹಸ್ಪತೇಃ॥ 1-70-11 (3190) 
ಭಜಮಾನಾನ್ಭಜಸ್ವಾಸ್ಮಾನ್ಕುರು ನಃ ಸಾಹ್ಯಮುತ್ತಮಂ।
ಯಾ ಸಾ ವಿದ್ಯಾ ನಿವಸತಿ ಬ್ರಾಹ್ಮಣೇಽಮಿತತೇಜಸಿ॥ 1-70-12 (3191) 
ಶುಕ್ರೇ ತಾಮಾಹರ ಕ್ಷಿಪ್ರಂ ಭಾಗಭಾಂಗೋ ಭವಿಷ್ಯಸಿ।
ವೃಷಪರ್ವಸಮೀಪೇ ಹಿ ಶಕ್ಯೋ ದ್ರಷ್ಟುಂ ತ್ವಯಾ ದ್ವಿಜಃ॥ 1-70-13 (3192) 
ರಕ್ಷತೇ ದಾನವಾಂಸ್ತತ್ರ ನ ಸ ರಕ್ಷತ್ಯದಾನವಾನ್।
ತಮಾರಾಧಯಿತುಂ ಶಕ್ತೋ ಭವಾನ್ಪೂರ್ವವಯಾಃ ಕವಿಂ॥ 1-70-14 (3193) 
ದೇವಯಾನೀಂ ಚ ದಯಿತಾಂ ಸುತಾಂ ತಸ್ಯ ಮಹಾತ್ಮನಃ।
ತ್ವಮಾರಾಧಯಿತುಂ ಶಕ್ತೋ ನಾನ್ಯಃ ಕಶ್ಚನ ವಿದ್ಯತೇ॥ 1-70-15 (3194) 
ಶೀಲದಾಕ್ಷಿಣ್ಯಮಾಧುರ್ಯೈರಾಚಾರೇಣ ದಮೇನ ಚ।
ದೇವಯಾನ್ಯಾಂ ಹಿ ತುಷ್ಟಾಯಾಂ ವಿದ್ಯಾಂ ತಾಂ ಪ್ರಾಪ್ಸ್ಯಸಿ ಧ್ರುವಂ॥ 1-70-16 (3195) 
ವೈಶಂಪಾಯನ ಉವಾಚ। 1-70-17x (336) 
ತಥೇತ್ಯುಕ್ತ್ವಾ ತತಃ ಪ್ರಾಯಾದ್ಬೃಹಸ್ಪತಿಸುತಃ ಕಚಃ।
ತದಾಽಭಿಪೂಜಿತೋ ದೇವೈಃ ಸಮೀಪೇ ವೃಷಪರ್ವಣಃ॥ 1-70-17 (3196) 
ಸ ಗತ್ವಾ ತ್ವರಿತೋ ರಾಜಂದೇವೈಃ ಸಂಪ್ರೇಷಿತಃ ಕಚಃ।
ಅಸುರೇಂದ್ರಪುರೇ ಶುಕ್ರಂ ದೃಷ್ಟ್ವಾ ವಾಕ್ಯಮುವಾಚ ಹ॥ 1-70-18 (3197) 
ಋಷೇರಂಗಿರಸಃ ಪೌತ್ರಂ ಪುತ್ರಂ ಸಾಕ್ಷಾದ್ಬೃಹಸ್ಪತೇಃ।
ನಾಂನಾ ಕಚ ಇತಿ ಖ್ಯಾತಂ ಶಿಷ್ಯಂ ಗೃಹ್ಣಾತ್ ಮಾಂ ಭವಾನ್॥ 1-70-19 (3198) 
ಬ್ರಹ್ಮಚರ್ಯಂ ಚರಿಷ್ಯಾಮಿ ತ್ವಯ್ಯಹಂ ಪರಮಂ ಗುರೌ।
ಅನುಮನ್ಯಸ್ವ ಮಾಂ ಬ್ರಹ್ಮನ್ಸಹಸ್ರಂ ಪರಿವತ್ಸರಾನ್॥ 1-70-20 (3199) 
ಶುಕ್ರ ಉವಾಚ। 1-70-21x (337) 
ಕಚ ಸುಸ್ವಾಗತಂ ತೇಽಸ್ತು ಪ್ರತಿಗೃಹ್ಣಾಮಿ ತೇ ವಚಃ।
ಅರ್ಚಯಿಷ್ಯೇಽಹಮರ್ಚ್ಯಂ ತ್ವಾಮರ್ಚಿತೋಽಸ್ತು ಬೃಹಸ್ಪತಿಃ॥ 1-70-21 (3200) 
ವೈಶಂಪಾಯನ ಉವಾಚ। 1-70-22x (338) 
ಕಚಸ್ತು ತಂ ತಥೇತ್ಯುಕ್ತ್ವಾ ಪ್ರತಿಜಗ್ರಾಹ ತದ್ವ್ರತಂ।
ಆದಿಷ್ಟಂ ಕವಿಪುತ್ರೇಣ ಶುಕ್ರೇಣೋಶನಸಾ ಸ್ವಯಂ॥ 1-70-22 (3201) 
ವ್ರತಸ್ಯ ಪ್ರಾಪ್ತಕಾಲಂ ಸ ಯಥೋಕ್ತಂ ಪ್ರತ್ಯಗೃಹ್ಣತ।
ಆರಾಧಯನ್ನುಪಾಧ್ಯಾಯಂ ದೇವಯಾನೀಂ ಚ ಭಾರತ॥ 1-70-23 (3202) 
ನಿತ್ಯಮಾರಾಧಯಿಷ್ಯಂಸ್ತಾಂ ಯುವಾ ಯೌವನಗಾಂ ಮುನಿಃ।
ಗಾಯನ್ನೃತ್ಯನ್ವಾದಯಂಶ್ಚ ದೇವಯಾನೀಮತೋಷಯತ್॥ 1-70-24 (3203) 
ಸ ಶೀಲಯಂದೇವಯಾನೀಂ ಕನ್ಯಾಂ ಸಂಪ್ರಾಪ್ತಯೌವನಾಂ।
ಪುಷ್ಪೈಃ ಫಲೈಃ ಪ್ರೇಷಣೈಶ್ಚ ತೋಷಯಾಮಾಸ ಭಾರತ॥ 1-70-25 (3204) 
ದೇವಯಾನ್ಯಪಿ ತಂ ವಿಪ್ರಂ ನಿಯಮವ್ರತಧಾರಿಣಂ।
ಗಾಯಂತೀ ಚ ಲಲಂತೀ ಚ ರಹಃ ಪರ್ಯಚರತ್ತಥಾ॥ 1-70-26 (3205) 
`ಗಾಯಂತಂ ಚೈವ ಶುಲ್ಕಂ ಚ ದಾತಾರಂ ಪ್ರಿಯವಾದಿನಂ।
ನಾರ್ಯೋ ನರಂ ಕಾಮಯಂತೇ ರೂಪಿಣಂ ಸ್ರಗ್ವಿಣಂ ತಥಾ॥'  1-70-27 (3206) 
ಪಂಚವರ್ಷಶತಾನ್ಯೇವಂ ಕಚಸ್ಯ ಚರತೋ ವ್ರತಂ।
ತತ್ರಾತೀಯುರಥೋ ಬುದ್ಧ್ವಾ ದಾನವಾಸ್ತಂ ತತಃ ಕಚಂ॥ 1-70-28 (3207) 
ಗಾ ರಕ್ಷಂತಂ ವನೇ ದೃಷ್ಟ್ವಾ ರಹಸ್ಯೇಕಮಮರ್ಷಿತಾಃ।
ಜಘ್ನುರ್ಬೃಹಸ್ಪತೇರ್ದ್ವೇಷಾದ್ವಿದ್ಯಾರಕ್ಷಾರ್ಥಮೇವ ಚ॥ 1-70-29 (3208) 
ಹತ್ವಾ ಶಾಲಾವೃಕೇಭ್ಯಶ್ಚ ಪ್ರಾಯಚ್ಛಂʼಲ್ಲವಶಃ ಕೃತಂ।
ತತೋ ಗಾವೋ ನಿವೃತ್ತಾಸ್ತಾ ಅಗೋಪಾಃ ಸ್ವಂ ನಿವೇಶನಂ॥ 1-70-30 (3209) 
ಸಾ ದೃಷ್ಟ್ವಾ ರಹಿತಾ ಗಾಶ್ಚ ಕಚೇನಾಭ್ಯಾಗತಾ ವನಾತ್।
ಉವಾಚ ವಚನಂ ಕಾಲೇ ದೇವಯಾನ್ಯಥ ಭಾರತ॥ 1-70-31 (3210) 
ದೇವಯಾನ್ಯುವಾಚ। 1-70-32x (339) 
ಆಹುತಂ ಚಾಗ್ನಿಹೋತ್ರಂ ತೇ ಸೂರ್ಯಶ್ಚಾಸ್ತಂ ಗತಃ ಪ್ರಭೋ।
ಅಗೋಪಾಶ್ಚಾಗತಾ ಗಾವಃ ಕಚಸ್ತಾತ ನ ದೃಶ್ಯತೇ॥ 1-70-32 (3211) 
ವ್ಯಕ್ತಂ ಹತೋ ಮೃತೋ ವಾಪಿ ಕಚಸ್ತಾತ ಭವಿಷ್ಯತಿ।
ತಂ ವಿನಾ ನ ಚ ಜೀವೇಯಮಿತಿ ಸತ್ಯಂ ಬ್ರವೀಮಿ ತೇ॥ 1-70-33 (3212) 
ಶುಕ್ರ ಉವಾಚ। 1-70-34x (340) 
ಅಯಮೇಹೀತಿ ಸಂಶಬ್ದ್ಯ ಮೃತಂ ಸಂಜೀವಯಾಂಯಹಂ।  1-70-34 (3213) 
ವೈಶಂಪಾಯನ ಉವಾಚ।
ತತಃ ಸಂಜೀವಿನೀಂ ವಿದ್ಯಾಂ ಪ್ರಯುಜ್ಯ ಕಚಮಾಹ್ವಯತ್॥  1-70-34x (341) 
ಭಿತ್ತ್ವಾ ಭಿತ್ತ್ವಾ ಶರೀರಾಣಿ ವೃಕಾಣಾಂ ಸ ವಿನಿರ್ಗತಃ।
ಆಹೂತಃ ಪ್ರಾದುರಭವತ್ಕಚೋ ಹೃಷ್ಟೋಽಥ ವಿದ್ಯಯಾ॥ 1-70-35 (3214) 
ಕಸ್ಮಾಚ್ಚಿರಾಯಿತೋಽಸೀತಿ ಪೃಷ್ಟಸ್ತಾಮಾಹ ಭಾರ್ಗವೀಂ।  1-70-36 (3215) 
ಕಚ ಉವಾಚ।
ಸಮಿಧಶ್ಚ ಕುಶಾದೀನಿ ಕಾಷ್ಠಭಾರಂ ಚ ಭಾಮಿನಿ॥  1-70-36x (342) 
ಗೃಹೀತ್ವಾ ಶ್ರಮಭಾರಾರ್ತೋ ವಟವೃಕ್ಷಂ ಸಮಾಶ್ರಿತಃ।
ಗಾವಶ್ಚ ಸಹಿತಾಃ ಸರ್ವಾ ವೃಕ್ಷಚ್ಛಾಯಾಮುಪಾಶ್ರಿತಾಃ॥ 1-70-37 (3216) 
ಅಸುರಾಸ್ತತ್ರ ಮಾಂ ದೃಷ್ಟ್ವಾ ಕಸ್ತ್ವಮಿತ್ಯಭ್ಯಚೋದಯನ್।
ಬೃಹಸ್ಪತಿಸುತಶ್ಚಾಹಂ ಕಚ ಇತ್ಯಭಿವಿಶ್ರುತಃ॥ 1-70-38 (3217) 
ಇತ್ಯುಕ್ತಮಾತ್ರೇ ಮಾಂ ಹತ್ವಾ ಪೇಷೀಕೃತ್ವಾ ತು ದಾನವಾಃ।
ದತ್ತ್ವಾ ಶಾಲಾವೃಕೇಭ್ಯಸ್ತು ಸುಖಂ ಜಗ್ಮುಃ ಸ್ವಮಾಲಯಂ॥ 1-70-39 (3218) 
ಆಹೂತೋ ವಿದ್ಯಯಾ ಭದ್ರೇ ಭಾರ್ಗವೇಣ ಮಹಾತ್ಮನಾ।
ತ್ವತ್ಸಮೀಪಮಿಹಾಯಾತಃ ಕಥಂಚಿತ್ಪ್ರಾಪ್ತಜೀವಿತಃ॥ 1-70-40 (3219) 
ಹತೋಽಹಮಿತಿ ಚಾಚಖ್ಯೌ ಪೃಷ್ಟೋ ಬ್ರಾಹ್ಮಣಕನ್ಯಯಾ।
ಸ ಪುನರ್ದೇವಯಾನ್ಯೋಕ್ತಃ ಪುಷ್ಪಾಣ್ಯಾಹರ ಮೇ ದ್ವಿಜ॥ 1-70-41 (3220) 
ವನಂ ಯಯೌ ಕಚೋ ವಿಪ್ರೋ ದದೃಶುರ್ದಾನವಾಶ್ಚ ತಂ।
ಪುನಸ್ತಂ ಪೇಷಯಿತ್ವಾ ತು ಸಮುದ್ರಾಂಭಸ್ಯಮಿಶ್ರಯನ್॥ 1-70-42 (3221) 
ಚಿರಂ ಗತಂ ಪುನಃ ಕನ್ಯಾ ಪಿತ್ರೇ ತಂ ಸಂನ್ಯವೇದಯತ್।
ವಿಪ್ರೇಣ ಪುನರಾಹೂತೋ ವಿದ್ಯಯಾ ಗುರುದೇಹಜಃ। 
ಪುನರಾವೃತ್ಯ ತದ್ವೃತ್ತಂ ನ್ಯವೇದಯತ ತದ್ಯಥಾ॥  1-70-43 (3222) 
ತತಸ್ತೃತೀಯಂ ಹತ್ವಾ ತಂ ದಗ್ಧ್ವಾ ಕೃತ್ವಾ ಚ ಚೂರ್ಣಶಃ।
ಪ್ರಾಯಚ್ಛನ್ಬ್ರಾಹ್ಮಣಾಯೈವ ಸುರಾಯಾಮಸುರಾಸ್ತಥಾ॥ 1-70-44 (3223) 
`ಅಪಿಬತ್ಸುರಯಾ ಸಾರ್ಧಂ ಕಚಭಸ್ಮ ಭೃಗೂದ್ವಹಃ।
ಸಾ ಸಾಯಂತನವೇಲಾಯಾಮಗೋಪಾ ಗಾಃ ಸಮಾಗತಾಃ॥ 1-70-45 (3224) 
ದೇವಯಾನೀ ಶಂಕಮಾನಾ ದೃಷ್ಟ್ವಾ ಪಿತರಮಬ್ರವೀತ್।'
ಪುಷ್ಪಾಹಾರಃ ಪ್ರೇಷಣಕೃತ್ಕಚಸ್ತಾತ ನ ದೃಶ್ಯತೇ॥  1-70-46 (3225) 
ವ್ಯಕ್ತಂ ಹತೋ ಮೃತೋ ವಾಪಿ ಕಚಸ್ತಾತ ಭವಿಷ್ಯತಿ।
ತಂ ವಿನಾ ನ ಚ ಜೀವೇಯಂ ಕಚಂ ಸತ್ಯಂ ಬ್ರವೀಮಿ ತೇ॥ 1-70-47 (3226) 
`ವೈಶಂಪಾಯನ ಉವಾಚ। 1-70-48x (343) 
ಶ್ರುತ್ವಾ ಪುತ್ರೀವಚಃ ಕಾವ್ಯೋ ಮಂತ್ರೇಣಾಹೂತವಾನ್ಕಚಂ।
ಜ್ಞಾತ್ವಾ ಬಹಿಷ್ಠಮಜ್ಞಾತ್ವಾ ಸ್ವಕುಕ್ಷಿಸ್ಥಂ ಕಚಂ ನೃಪ'॥ 1-70-48 (3227) 
ಶುಕ್ರ ಉವಾಚ। 1-70-49x (344) 
ಬೃಹಸ್ಪತೇಃ ಸುತಃ ಪುತ್ರಿ ಕಚಃ ಪ್ರೇತಗತಿಂ ಗತಃ।
ವಿದ್ಯಯಾ ಜೀವಿತೋಽಪ್ಯೇವಂ ಹನ್ಯತೇ ಕರವಾಮ ಕಿಂ॥ 1-70-49 (3228) 
ಮೈವಂ ಶುಚೋ ಮಾ ರುದ ದೇವಯಾನಿ
ನ ತ್ವಾದೃಶೀ ಮರ್ತ್ಯಮನುಪ್ರಶೋಚತೇ। 
ಯಸ್ಯಾಸ್ತವ ಬ್ರಹ್ಮ ಚ ಬ್ರಾಹ್ಮಣಾಶ್ಚ
ಸೇಂದ್ರಾ ದೇವಾ ವಸವೋಽಥಾಶ್ವಿನೌ ಚ॥  1-70-50 (3229) 
ಸುರದ್ವಿಷಶ್ಚೈವ ಜಗಚ್ಚ ಸರ್ವ-
ಮುಪಸ್ಥಾನೇ ಸನ್ನಮಂತಿ ಪ್ರಭಾವಾತ್। 
ಅಶಕ್ಯೋಽಸೌ ಜೀವಯಿತುಂ ದ್ವಿಜಾತಿಃ
ಸಂಜೀವಿತೋ ವಧ್ಯತೇ ಚೈವ ಭೂಯಃ॥  1-70-51 (3230) 
ದೇವಯಾನ್ಯುವಾಚ। 1-70-52x (345) 
ಯಸ್ಯಾಂಗಿರಾ ವೃದ್ಧತಮಃ ಪಿತಾಮಹೋ
ಬೃಹಸ್ಪತಿಶ್ಚಾಪಿ ಪಿತಾ ತಪೋನಿಧಿಃ। 
ಋಷೇಃ ಪುತ್ರಂ ತಮಥೋ ವಾಪಿ ಪೌತ್ರಂ
ಕಥಂ ನ ಶೋಚೇಯಮಹಂ ನ ರುದ್ಯಾಂ॥  1-70-52 (3231) 
ಸ ಬ್ರಹ್ಮಚಾರೀ ಚ ತಪೋಧನಶ್ಚ
ಸದೋತ್ಥಿತಃ ಕರ್ಮಸು ಚೈವ ದಕ್ಷಃ। 
ಕಚಸ್ಯ ಮಾರ್ಗಂ ಪ್ರತಿಪತ್ಸ್ಯೇ ನ ಭೋಕ್ಷ್ಯೇ
ಪ್ರಿಯೋ ಹಿ ಮೇ ತಾತ ಕಚೋಽಭಿರೂಪಃ॥  1-70-53 (3232) 
ಶುಕ್ರ ಉವಾಚ। 1-70-54x (346) 
ಅಸಂಶಯಂ ಮಾಮಸುರಾ ದ್ವಿಷಂತಿ
ಯೇ ಶಿಷ್ಯಂ ಮೇಽನಾಗಸಂ ಸೂದಯಂತಿ। 
ಅಬ್ರಾಹ್ಮಣಂ ಕರ್ತುಮಿಚ್ಛ್ತಿ ರೌದ್ರಾ-
ಸ್ತೇ ಮಾಂ ಯಥಾ ವ್ಯಭಿಚರಂತಿ ನಿತ್ಯಂ।
ಅಪ್ಯಸ್ಯ ಪಾಪಸ್ಯ ಭವೇದಿಹಾಂತಃ
ಕಂ ಬ್ರಹ್ಮಹತ್ಯಾ ನ ದಹೇದಪೀಂದ್ರಂ॥  1-70-54 (3233) 
`ವೈಶಂಪಾಯನ ಉವಾಚ। 1-70-55x (347) 
ಸಂಚೋದಿತೋ ದೇವಯಾನ್ಯಾ ಮಹರ್ಷಿಃ ಪುನರಾಹ್ವಯತ್।
ಸಂರಂಭೇಣೈವ ಕಾವ್ಯೋ ಹಿ ಬೃಹಸ್ಪತಿಸುತಂ ಕಚಂ॥ 1-70-55 (3234) 
ಕಚೋಽಪಿ ರಾಜನ್ಸ ಮಹಾನುಭಾವೋ
ವಿದ್ಯಾಬಲಾಲ್ಲಬ್ಧಮತಿರ್ಮಹಾತ್ಮಾ।' 
ಗುರೋರ್ಹಿ ಭೀತೋ ವಿದ್ಯಯಾ ಚೋಪಹೂತಃ।
ಶನೈರ್ವಾಕ್ಯಂ ಜಠರೇ ವ್ಯಾಜಹಾರ॥  1-70-56 (3235) 
`ಪ್ರಸೀದ ಭಗವನ್ಮಹ್ಯಂ ಕಚೋಽಹಮಭಿವಾದಯೇ।
ಯಥಾ ಬಹುಮತಃ ಪುತ್ರಸ್ತಥಾ ಮನ್ಯತು ಮಾಂ ಭವಾನ್॥'  1-70-57 (3236) 
ವೈಶಂಪಾಯನ ಉವಾಚ। 1-70-58x (348) 
ತಮಬ್ರವೀತ್ಕೇನ ಪಥೋಪನೀತ-
ಸ್ತ್ವಂ ಚೋದರೇ ತಿಷ್ಠಸಿ ಬ್ರೂಹಿ ವಿಪ್ರ। 
ಅಸ್ಮಿನ್ಮುಹೂರ್ತೇ ಹ್ಯಸುರಾನ್ವಿನಾಶ್ಯ
ಗಚ್ಛಾಮಿ ದೇವಾನಹಮದ್ಯ ವಿಪ್ರ॥  1-70-58 (3237) 
ಕಚ ಉವಾಚ। 1-70-59x (349) 
ತವ ಪ್ರಸಾದಾನ್ನ ಜಹಾತಿ ಮಾಂ ಸ್ಮೃತಿಃ
ಸ್ಮರಾಮಿ ಸರ್ವಂ ಯಚ್ಚ ಯಥಾ ಚ ವೃತ್ತಂ। 
ನತ್ವೇವಂ ಸ್ಯಾತ್ತಪಸಃ ಸಂಕ್ಷಯೋ ಮೇ
ತತಃ ಕ್ಲೇಶಂ ಘೋರಮಿಮಂ ಸಹಾಮಿ॥  1-70-59 (3238) 
ಅಸುರೈಃ ಸುರಾಯಾಂ ಭವತೋಽಸ್ಮಿ ದತ್ತೋ
ಹತ್ವಾ ದಗ್ಧ್ವಾ ಚೂರ್ಣಯಿತ್ವಾ ಚ ಕಾವ್ಯ। 
ಬ್ರಾಹ್ಮೀಂ ಮಾಯಾಂ ಚಾಸುರೀಂ ವಿಪ್ರ ಮಾಯಾಂ
ತ್ವಯಿ ಸ್ಥಿತೇ ಕಥಮೇವಾತಿವರ್ತೇತ್॥  1-70-60 (3239) 
ಶುಕ್ರ ಉವಾಚ। 1-70-61x (350) 
ಕಿಂ ತೇ ಪ್ರಿಯಂ ಕರವಾಣ್ಯದ್ಯ ವತ್ಸೇ
ವಧೇನ ಮೇ ಜೀವಿತಂ ಸ್ಯಾತ್ಕಚಸ್ಯ। 
ನಾನ್ಯತ್ರ ಕುಕ್ಷೇರ್ಮಮ ಭೇದನೇನ
ದೃಶ್ಯೇತ್ಕಚೋ ಮದ್ಗತೋ ದೇವಯಾನಿ॥  1-70-61 (3240) 
ದೇವಯಾನ್ಯುವಾಚ। 1-70-62x (351) 
ದ್ವೌ ಮಾಂ ಶೋಕಾವಗ್ನಿಕಲ್ಪೌ ದಹೇತಾಂ
ಕಚಸ್ಯ ನಾಶಸ್ತವ ಚೈವೋಪಘಾತಃ। 
ಕಚಸ್ಯ ನಾಶೇ ಮಮ ಶರ್ಮ ನಾಸ್ತಿ
ತವೋಪಘಾತೇ ಜೀವಿತುಂ ನಾಸ್ಮಿ ಶಕ್ತಾ॥  1-70-62 (3241) 
ಶುಕ್ರ ಉವಾಚ। 1-70-63x (352) 
ಸಂಸಿದ್ಧರೂಪೋಽಸಿ ಬೃಹಸ್ಪತೇಃ ಸುತ
ಯತ್ತ್ವಾಂ ಭಕ್ತಂ ಭಜತೇ ದೇವಯಾನೀ। 
ವಿದ್ಯಾಮಿಮಾಂ ಪ್ರಾಪ್ನುಹಿ ಜೀವನೀಂ ತ್ವಂ
ನ ಚೇದಿಂದ್ರಃ ಕಚರೂಪೀ ತ್ವಮದ್ಯ॥  1-70-63 (3242) 
ನ ನಿವರ್ತೇತ್ಪುನರ್ಜೀವನ್ಕಶ್ಚಿದನ್ಯೋ ಮಮೋದರಾತ್।
ಬ್ರಾಹ್ಮಣಂ ವರ್ಜಯಿತ್ವೈಕಂ ತಸ್ಮಾದ್ವಿದ್ಯಾಮವಾಪ್ನುಹಿ॥ 1-70-64 (3243) 
ಪುತ್ರೋ ಭೂತ್ವಾ ಭಾವಯ ಭಾವಿತೋ ಮಾ-
ಮಸ್ಮದ್ದೇಹಾದುಪನಿಷ್ಕ್ರಂಯ ತಾತ। 
ಸಮೀಕ್ಷೇಥಾ ಧರ್ಮವತೀಮವೇಕ್ಷಾಂ
ಗುರೋಃ ಸಕಾಶಾತ್ಪ್ರಾಪ್ಯ ವಿದ್ಯಾಂ ಸವಿದ್ಯಃ॥  1-70-65 (3244) 
ವೈಶಂಪಾಯನ ಉವಾಚ। 1-70-66x (353) 
ಗುರೋಃ ಸಕಾಶಾತ್ಸಮವಾಪ್ಯ ವಿದ್ಯಾಂ
ಭಿತ್ತ್ವಾ ಕುಕ್ಷಿಂ ನಿರ್ವಿಚಕ್ರಾಮ ವಿಪ್ರಃ। 
ಕಚೋಽಭಿರೂಪಸ್ತತ್ಕ್ಷಣಾದ್ಬ್ರಾಹ್ಮಣಸ್ಯ
ಶುಕ್ಲಾತ್ಯಯೇ ಪೌರ್ಣಮಾಸ್ಯಾಮಿವೇಂದುಃ॥  1-70-66 (3245) 
ದೃಷ್ಟ್ವಾ ಚ ತಂ ಪತಿತಂ ಬ್ರಹ್ಮರಾಶಿ-
ಮುತ್ಥಾಪಯಾಮಾಸ ಮೃತಂ ಕಚೋಽಪಿ। 
ವಿದ್ಯಾಂ ಸಿದ್ಧಾಂ ತಾಮವಾಪ್ಯಾಭಿವಾದ್ಯ
ತತಃ ಕಚಸ್ತಂ ಗುರುಮಿತ್ಯುವಾಚ॥  1-70-67 (3246) 
ಯಃ ಶ್ರೋತ್ರಯೋರಮೃತಂ ಸನ್ನಿಷಿಂಚೇ-
ದ್ವಿದ್ಯಾಮವಿದ್ಯಸ್ಯ ಯಥಾ ತ್ವಮಾರ್ಯಃ। 
ತಂ ಮನ್ಯೇಽಹಂ ಪಿತರಂ ಮಾತರಂ ಚ
ತಸ್ಮೈ ನ ದ್ರುಹ್ಯೇತ್ಕೃತಮಸ್ಯ ಜಾನನ್॥  1-70-68 (3247) 
ಋತಸ್ಯ ದಾತಾರಮನುತ್ತಮಸ್ಯ
ನಿಧಿಂ ನಿಧೀನಾಮಪಿ ಲಬ್ಧವಿದ್ಯಾಃ। 
ಯೇ ನಾದ್ರಿಯಂತೇ ಗುರುಮರ್ಚನೀಯಂ
ಪಾಪಾಂʼಲ್ಲೋಕಾಂಸ್ತೇ ವ್ರಜಂತ್ಯಪ್ರತಿಷ್ಠಾಃ॥  1-70-69 (3248) 
ವೈಶಂಪಾಯನ ಉವಾಚ। 1-70-70x (354) 
ಸುರಾಪಾನಾದ್ವಂಚನಾಂ ಪ್ರಾಪ್ಯ ವಿದ್ವಾ-
ನ್ಸಂಜ್ಞಾನಾಶಂ ಚೈವ ಮಹಾತಿಘೋರಂ। 
ದೃಷ್ಟ್ವಾ ಕಚಂ ಚಾಪಿ ತಥಾಭಿರೂಪಂ
ಪೀತಂ ತದಾ ಸುರಯಾ ಮೋಹಿತೇನ॥  1-70-70 (3249) 
ಸಮನ್ಯುರುತ್ಥಾಯ ಮಹಾನುಭಾವ-
ಸ್ತದೋಶನಾ ವಿಪ್ರಹಿತಂ ಚಿಕೀರ್ಷುಃ। 
ಸುರಾಪಾನಂ ಪ್ರತಿ ಸಂಜಾತಮನ್ಯುಃ
ಕಾವ್ಯಃ ಸ್ವಯಂ ವಾಕ್ಯಮಿದಂ ಜಗಾದ॥  1-70-71 (3250) 
ಯೋ ಬ್ರಾಹ್ಮಣೋಽದ್ಯಪ್ರಭೃತೀಹ ಕಶ್ಚಿ-
ನ್ಮೋಹಾತ್ಸುರಾಂ ಪಾಸ್ಯತಿ ಮಂದಬುದ್ಧಿಃ। 
ಅಪೇತಧರ್ಮಾ ಬ್ರ್ಹಮಹಾ ಚೈವ ಸ ಸ್ಯಾ-
ದಸ್ಮಿಂಲ್ಲೋಕೇ ಗರ್ಹಿತಃ ಸ್ಯಾತ್ಪರೇ ಚ॥  1-70-72 (3251) 
ಮಯಾ ಚೈತಾಂ ವಿಪ್ರಧರ್ಮೋಕ್ತಿಸೀಮಾಂ
ಮರ್ಯಾದಾಂ ವೈ ಸ್ಥಾಪಿತಾಂ ಸರ್ವಲೋಕೇ। 
ಸಂತೋ ವಿಪ್ರಾಃ ಶುಶ್ರುವಾಂಸೋ ಗುರೂಣಾಂ
ದೇವಾ ಲೋಕಾಶ್ಚೋಪಶೃಣ್ವಂತು ಸರ್ವೇ॥  1-70-73 (3252) 
ವೈಶಂಪಾಯನ ಉವಾಚ। 1-70-74x (355) 
ಇತೀದಮುಕ್ತ್ವಾ ಸ ಮಹಾನುಭಾವ-
ಸ್ತಪೋನಿಧೀನಾಂ ನಿಧಿರಪ್ರಮೇಯಃ। 
ತಾಂದಾನವಾಂದೈವವಿಮೂಢಬುದ್ಧೀ-
ನಿದಂ ಸಮಾಹೂಯ ವಚೋಽಭ್ಯುವಾಚ॥  1-70-74 (3253) 
ಆಚಕ್ಷೇ ವೋ ದಾನವಾ ಬಾಲಿಶಾಃ ಸ್ಥ
ಸಿದ್ಧಃ ಕಚೋ ವತ್ಸ್ಯತಿ ಮತ್ಸಕಾಶೇ। 
ಸಂಜೀವಿನೀಂ ಪ್ರಾಪ್ಯ ವಿದ್ಯಾಂ ಮಹಾತ್ಮಾ
ತುಲ್ಯಪ್ರಭಾವೋ ಬ್ರಾಹ್ಮಣೋ ಬ್ರಹ್ಮಭೂತಃ॥  1-70-75 (3254) 
`ಯೋಽಕಾರ್ಷೀದ್ದುಷ್ಕರಂ ಕರ್ಮ ದೇವಾನಾಂ ಕಾರಣಾತ್ಕಚಃ।
ನ ತತ್ಕಿರ್ತಿರ್ಜರಾಂ ಗಚ್ಛೇದ್ಯಾಜ್ಞೀಯಶ್ಚ ಭವಿಷ್ಯತಿ॥ 1-70-76 (3255) 
ವೈಶಂಪಾಯನ ಉವಾಚ।' 1-70-77x (356) 
ಏತಾವದುಕ್ತ್ವಾ ವಚನಂ ವಿರರಾಮ ಸ ಭಾರ್ಗವಃ।
ದಾನವಾ ವಿಸ್ಮಯಾವಿಷ್ಟಾಃ ಪ್ರಯಯುಃ ಸ್ವಂ ನಿವೇಶನಂ॥ 1-70-77 (3256) 
ಗುರೋರುಷ್ಯ ಸಕಾಶೇ ತು ದಶ ವರ್ಷಶತಾನಿ ಸಃ।
ಅನುಜ್ಞಾತಃ ಕಚೋ ಗಂತುಮಿಯೇಷ ತ್ರಿದಶಾಲಯಂ॥ ॥ 1-70-78 (3257) 
 
ಇತಿ ಶ್ರೀಮನ್ಮೇಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಸಪ್ತತಿತಮೋಽಧ್ಯಾಯಃ॥ 70 ॥

Mahabharata - Adi Parva - Chapter Footnotes

1-70-3 ವಿಪ್ರದಾನವೌ ವವ್ರಾತೇ ಜಾಮಾತೃತ್ವೇನೇತಿ ಶೇಷಃ॥ 1-70-25 ಪ್ರೇಷಣೈಃ ಪ್ರೇಷ್ಯತ್ವಾದಿಭಿಃ॥ 1-70-31 ಉವಾಚ ಶುಕ್ರಂ ಪ್ರತಿ॥ 1-70-39 ಪೇಷಃ ಪಿಷ್ಟಂ। ಪಿಷ್ಟೀಕೃತ್ಯೇತ್ಯರ್ಥಃ॥ 1-70-43 ಗುರುದೇಹಜಃ ಕಚಃ। ಆವೃತ್ಯ ಆಗತ್ಯ। ತದ್ವೃತ್ತಮಸುರಚೇಷ್ಟಿತಂ॥ 1-70-44 ಬ್ರಾಹ್ಮಣಾಯ ಶುಕ್ರಾಯ॥ 1-70-50 ಮರ್ತ್ಯಂ ತ್ವಂ ತು ಮತ್ಪ್ರಭಾವಾದಮರಕಲ್ಪಾಸಿ। ಬ್ರಹ್ಮ ವೇದಃ ತಸ್ಯ ನಮನಂ ಸ್ವಾರ್ಥಪ್ರಕಾಶೇನ॥ 1-70-60 ಚಾದ್ದೈವೀಂ ಮಾಯಾಂ। ಮಾಯಾತ್ರಯವಿದಿ ತ್ವಯಿ ಸತಿ ಕೋ ದೇವೋಽಸುರೋ ಬ್ರಾಹ್ಮಣೋ ವಾಽತಿಕ್ರಾಮೇದತಸ್ತ್ವದುದರಭೇದನಂ ಮಮ ದುಃಸಾಧ್ಯಮೇವೇತಿ ಭಾವಃ॥ 1-70-65 ಭಾವಯ ಜೀವಯ ಭಾವಿತೋ ಮಯಾ ಜೀವಿತಃ। ಕೃತಘ್ನೋ ಮಾ ಭೂರಿತಿ ಭಾವಃ॥ 1-70-66 ಶುಕ್ಲಸ್ಯಾಹ್ನೋ ರವೇರ್ವಾ ಅತ್ಯಯೇ ಶುಕ್ಲಾತ್ಯಯೇ॥ 1-70-69 ಋತಸ್ಯ ವೇದಸ್ಯ। ನಿಧೀನಾಂ ವಿದ್ಯಾನಾಂ ನಿಧಿಮಾಶ್ರಯಂ। ಪ್ರತಿಷ್ಠಾ ವಿದ್ಯಾಫಲಂ ತಚ್ಛೂನ್ಯಾ ಅಪ್ರತಿಷ್ಠಾಃ॥ ಸಪ್ತತಿತಮೋಽಧ್ಯಾಯಃ॥ 70 ॥



ಆದಿಪರ್ವ - ಅಧ್ಯಾಯ 071

॥ ಶ್ರೀಃ ॥

1.71. ಅಧ್ಯಾಯಃ 071 

Mahabharata - Adi Parva - Chapter Topics

ಸ್ವಪಾಣಿಗ್ರಹಣಾರ್ಥಂ ಪ್ರಾರ್ಥಿತವತ್ಯಾ ದೇವಯಾನ್ಯಾ ಕಚಸ್ಯ ವಿವಾದಃ॥ 1 ॥ ಕಚದೇವಯಾನ್ಯೋಃ ಪರಸ್ಪರಶಾಪದಾನಂ॥ 2 ॥

Mahabharata - Adi Parva - Chapter Text

1-71-0 (3258) 
ವೈಶಂಪಾಯನ ಉವಾಚ। 1-71-0x (357) 
ಸಮಾವೃತವ್ರತಂ ತಂ ತು ವಿಸೃಷ್ಟಂ ಗುರುಣಾ ಕಚಂ।
ಪ್ರಸ್ಥಿತಂ ತ್ರಿದಶಾವಾಸಂ ದೇವಯಾನ್ಯಬ್ರವೀದಿದಂ॥ 1-71-1 (3259) 
ಋಷೇರಂಗಿರಸಃ ಪೌತ್ರ ವೃತ್ತೇನಾಭಿಜನೇನ ಚ।
ಭ್ರಾಜಸೇ ವಿದ್ಯಯಾ ಚೈವ ತಪಸಾ ಚ ದಮೇನ ಚ॥ 1-71-2 (3260) 
ಋಷಿರ್ಯಥಾಂಗಿರಾ ಮಾನ್ಯಃ ಪಿತುರ್ಮಮ ಮಹಾಯಶಾಃ।
ತಥಾ ಪ್ರಾನ್ಯಶ್ಚ ಪೂಜ್ಯಶ್ಚ ಮಮ ಭೂಯೋ ಬೃಹಸ್ಪತಿಃ॥ 1-71-3 (3261) 
ಏವಂ ಜ್ಞಾತ್ವಾ ವಿಜಾನೀಹಿ ಯದ್ಬ್ರವೀಮಿ ತಪೋಧನ।
ವ್ರತಸ್ಥೇ ನಿಯಮೋಪೇತೇ ಯಥಾ ವರ್ತಾಂಯಹಂ ತ್ವಯಿ॥ 1-71-4 (3262) 
ಸ ಸಮಾವೃತವಿದ್ಯೋ ಮಾಂ ಭಕ್ತಾಂ ಭಜಿತುಮರ್ಹಸಿ।
ಗೃಹಾಣ ಪಾಣಿಂ ವಿಧಿವನ್ಮಮ ಮಂತ್ರಪುರಸ್ಕೃತಂ॥
ಕಚ ಉವಾಚ।  1-71-5 (3263) 
ಪೂಜ್ಯೋ ಮಾನ್ಯಶ್ಚ ಭಗವಾನ್ಯಥಾ ತವ ಪಿತಾ ಮಮ।
ತಥಾ ತ್ವಮನವದ್ಯಾಂಗಿ ಪೂಜನೀಯತರಾ ಮಮ॥ 1-71-6 (3264) 
ಪ್ರಾಣೇಭ್ಯೋಽಪಿ ಪ್ರಿಯತರಾ ಭಾರ್ಗವಸ್ಯ ಮಹಾತ್ಮನಃ।
ತ್ವಂ ಭತ್ರೇ ಧರ್ಮತಃ ಪೂಜ್ಯಾ ಗುರುಪುತ್ರೀ ಸದಾ ಮಮ॥ 1-71-7 (3265) 
ಯಥಾ ಮಮ ಗುರುರ್ನಿತ್ಯಂ ಮಾನ್ಯಃ ಶುಕ್ರಃ ಪಿತಾ ತವ।
ದೇವಯಾನಿ ತಥೈವ ತ್ವಂ ನೈವಂ ಮಾಂ ವಕ್ತುಮರ್ಹಸಿ॥ 1-71-8 (3266) 
ದೇವಯಾನ್ಯುವಾಚ। 1-71-9x (358) 
ಗುರುಪುತ್ರಸ್ಯ ಪುತ್ರೋ ವೈ ನ ತ್ವಂ ಪುತ್ರಶ್ಚ ಮೇ ಪಿತುಃ।
ತಸ್ಮಾತ್ಪೂಜ್ಯಶ್ಚ ಮಾನ್ಯಶ್ಚ ಮಮಾಪಿ ತ್ವಂ ದ್ವಿಜೋತ್ತಮ॥ 1-71-9 (3267) 
ಅಸುರೈರ್ಹನ್ಯಮಾನೇ ಚ ಕಚ ತ್ವಯಿ ಪುನಃಪುನಃ।
ತದಾಪ್ರಭೃತಿ ಯಾ ಪ್ರೀತಿಸ್ತಾಂ ತ್ವಮದ್ಯ ಸ್ಮರಸ್ವ ಮೇ॥ 1-71-10 (3268) 
ಸೌಹಾರ್ದೇ ಚಾನುರಾಗೇ ಚ ವೇತ್ಥ ಮೇ ಭಕ್ತಿಮುತ್ತಮಾಂ।
ನ ಮಾಮರ್ಹಸಿ ಧರ್ಮಜ್ಞ ತ್ಯಕ್ತುಂ ಭಕ್ತಾಮನಾಗಸಂ॥ 1-71-11 (3269) 
ಕಚ ಉವಾಚ। 1-71-12x (359) 
ಅನಿಯೋಜ್ಯೇ ನಿಯೋಕ್ತುಂ ಮಾಂ ದೇವಯಾನಿ ನ ಚಾರ್ಹಸಿ।
ಪ್ರಸೀದ ಸುಭ್ರು ತ್ವಂ ಮಹ್ಯಂ ಗುರೋರ್ಗುರುತರಾ ಶುಭೇ॥ 1-71-12 (3270) 
ಯತ್ರೋಷಿತಂ ವಿಶಾಲಾಕ್ಷಿ ತ್ವಯಾ ಚಂದ್ರನಿಭಾನನೇ।
ತತ್ರಾಹಮುಷಿತೋ ಭದ್ರೇ ಕುಕ್ಷೌ ಕಾವ್ಯಸ್ಯ ಭಾಮಿನಿ॥ 1-71-13 (3271) 
ಭಗಿನೀ ಧರ್ಮತೋ ಮೇ ತ್ವಂ ಮೈವಂ ವೋಚಃ ಸುಮಧ್ಯಮೇ।
ಸುಖಮಸ್ಂಯುಷಿತೋ ಭದ್ರೇ ನ ಮನ್ಯುರ್ವಿದ್ಯತೇ ಮಮ॥ 1-71-14 (3272) 
ಆಪೃಚ್ಛೇ ತ್ವಾಂ ಗಮಿಷ್ಯಾಮಿ ಶಿವಮಾಶಂಸ ಮೇ ಪಥಿ।
ಅವಿರೋಧೇನ ಧರ್ಮಸ್ಯ ಸ್ಮರ್ತವ್ಯೋಽಸ್ಮಿ ಕಥಾಂತರೇ। 
ಅಪ್ರಮತ್ತೋತ್ಥಿತಾ ನಿತ್ಯಮಾರಾಧಯ ಗುರುಂ ಮಮ॥  1-71-15 (3273) 
ದೇವಯಾನ್ಯುವಾಚ। 1-71-16x (360) 
ಯದಿ ಮಾಂ ಧರ್ಮಕಾಮಾರ್ಥೇ ಪ್ರತ್ಯಾಖ್ಯಾಸ್ಯಸಿ ಯಾಚಿತಃ।
ತತಃ ಕಚ ನ ತೇ ವಿದ್ಯಾ ಸಿದ್ಧಿಮೇಷಾ ಗಮಿಷ್ಯತಿ॥ 1-71-16 (3274) 
ಕಚ ಉವಾಚ। 1-71-17x (361) 
ಗುರುಪುತ್ರೀತಿ ಕೃತ್ವಾಽಹಂ ಪ್ರತ್ಯಾಚಕ್ಷೇ ನ ದೋಷತಃ।
ಗುರುಣಾ ಚಾನನುಜ್ಞಾತಃ ಕಾಮಮೇವಂ ಶಪಸ್ವ ಮಾಂ॥ 1-71-17 (3275) 
ಆರ್ಷಂ ಧರ್ಮಂ ಬ್ರುವಾಣೋಽಹಂ ದೇವಯಾನಿ ಯಥಾ ತ್ವಯಾ।
ಶಪ್ತೋ ಹ್ಯನರ್ಹಃ ಶಾಪಸ್ಯ ಕಾಮತೋಽದ್ಯ ನ ಧರ್ಮತಃ॥ 1-71-18 (3276) 
ತಸ್ಮಾದ್ಭವತ್ಯಾ ಯಃ ಕಾಮೋ ನ ತಥಾ ಸ ಭವಿಷ್ಯತಿ।
ಋಷಿಪುತ್ರೋ ನ ತೇ ಕಶ್ಚಿಜ್ಜಾತು ಪಾಣಿಂ ಗ್ರಹೀಷ್ಯತಿ॥ 1-71-19 (3277) 
ಫಲಿಷ್ಯತಿ ನ ತೇ ವಿದ್ಯಾ ಯತ್ತ್ವಂ ಮಾಮಾತ್ಥ ತತ್ತಥಾ।
ಅಧ್ಯಾಪಯಿಷ್ಯಾಮಿ ತು ಯಂ ತಸ್ಯ ವಿದ್ಯಾ ಫಲಿಷ್ಯತಿ॥ 1-71-20 (3278) 
ವೈಶಂಪಾಯನ ಉವಾಚ। 1-71-21x (362) 
ಏವಮುಕ್ತ್ವಾ ದ್ವಿಜಶ್ರೇಷ್ಠೋ ದೇವಯಾನೀಂ ಕಚಸ್ತದಾ।
ತ್ರಿದಶೇಶಾಲಯಂ ಶೀಘ್ರಂ ಜಗಾಮ ದ್ವಿಜಸತ್ತಮಃ॥ 1-71-21 (3279) 
ತಮಾಗತಮಭಿಪ್ರೇಕ್ಷ್ಯ ದೇವಾ ಇಂದ್ರಪುರೋಗಮಾಃ।
ಬೃಹಸ್ಪತಿಂ ಸಭಾಜ್ಯೇದಂ ಕಚಂ ವಚನಮಬ್ರುವನ್॥ 1-71-22 (3280) 
ದೇವಾ ಊಚುಃ। 1-71-23x (363) 
ಯತ್ತ್ವಯಾಸ್ಮದ್ಧಿತಂ ಕರ್ಮ ಕೃತಂ ವೈ ಪರಮಾದ್ಭುತಂ।
ನ ತೇ ಯಶಃ ಪ್ರಣಶಿತಾ ಭಾಗಭಾಕ್ವ ಭವಿಷ್ಯಸಿ॥ ॥ 1-71-23 (3281) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಏಕಸಪ್ತತಿತಮೋಽಧ್ಯಾಯಃ॥ 71 ॥

Mahabharata - Adi Parva - Chapter Footnotes

1-71-1 ಸಮಾವೃತವ್ರತಂ ಸಮಾಪ್ತವ್ರತಂ॥ 1-71-9 ಗುರುಃ ಪುತ್ರೋ ಯಸ್ಯ ಅಂಗಿರಸಃ ಪುತ್ರಃ ಪೌತ್ರಃ॥ 1-71-15 ಉತ್ಥಿತಾ ಅನಲಸಾ॥ 1-71-17 ಅನನುಜ್ಞಾತಸ್ತ್ವದುಕ್ತಕಾರ್ಯೇ॥ 1-71-23 ಪ್ರಣಶಿತಾ ಪ್ರಣಂಕ್ಷ್ಯತಿ॥ ಏಕಸಪ್ತತಿತಮೋಽಧ್ಯಾಯಃ॥ 71 ॥



ಆದಿಪರ್ವ - ಅಧ್ಯಾಯ 072

॥ ಶ್ರೀಃ ॥

1.72. ಅಧ್ಯಾಯಃ 072 

Mahabharata - Adi Parva - Chapter Topics

ಸ್ವರ್ಗಂಪ್ರತ್ಯಾಗತಾತ್ಕಚಾತ್ಸಂಜೀವಿನ್ಯಧ್ಯಯನೇನ ದೇವಾನಾಂ ಕೃತಾರ್ಥತಾ॥ 1 ॥ ಶುಕ್ರವೃಷಪರ್ವಣೋರ್ವಿರೋಧೋತ್ಪಾದನಾರ್ಥಮಿಂದ್ರಕೃತಂ ಕನ್ಯಾನಾಂ ವಸ್ತ್ರಮಿಶ್ರಣಂ॥ 2 ॥ ವಸ್ತ್ರಮಿಶ್ರಣೇನ ಶರ್ಮಿಷ್ಠಾದೇವಯಾನ್ಯೋರ್ವಿರೋಧಃ॥ 3 ॥ ಶರ್ಮಿಷ್ಠಯಾ ಕೂಪೇ ಪ್ರಕ್ಷಿಪ್ತಾಯಾ ದೇವಯಾನ್ಯಾ ಯಯಾತಿನಾ ಕೂಪಾದುದ್ಧರಣಂ॥ 4 ॥ ಶುಕ್ರಸ್ಯ ಕೂಪಸಮೀಪಾಗಮನಂ ದೇವಯಾನೀಸಾಂತ್ವನಂ ಚ॥ 5 ॥

Mahabharata - Adi Parva - Chapter Text

1-72-0 (3282) 
ವೈಶಂಪಾಯನ ಉವಾಚ। 1-72-0x (364) 
ಕೃತವಿದ್ಯೇ ಕಚೇ ಪ್ರಾಪ್ತೇ ಹೃಷ್ಟರೂಪಾ ದಿವೌಕಸಃ।
ಕಚಾದಧೀತ್ಯ ತಾಂ ವಿದ್ಯಾಂ ಕೃತಾರ್ಥಾ ಭರತರ್ಷಭ॥ 1-72-1 (3283) 
ಸರ್ವ ಏವ ಸಮಾಗಂಯ ಶತಕ್ರತುಮಥಾಬ್ರುವನ್।
ಕಾಲಸ್ತೇ ವಿಕ್ರಮಸ್ಯಾದ್ಯ ಜಹಿ ಶತ್ರೂನ್ಪುರಂದರ॥ 1-72-2 (3284) 
ವೈಶಂಪಾಯನ ಉವಾಚ। 1-72-3x (365) 
ಏವಮುಕ್ತಸ್ತು ಸಹಿತೈಸ್ತ್ರಿದಶೈರ್ಮಘವಾಂಸ್ತದಾ।
ತಥೇತ್ಯುಕ್ತ್ವಾ ಪ್ರಚಕ್ರಾಮ ಸೋಽಪಶ್ಯತ ವನೇ ಸ್ತ್ರಿಯಃ॥ 1-72-3 (3285) 
ಕ್ರೀಡಂತೀನಾಂ ತು ಕನ್ಯಾನಾಂ ವನೇ ಚೈತ್ರರಥೋಪಮೇ।
ವಾಯುಭೂತಃ ಸ ವಸ್ತ್ರಾಣಿ ಸರ್ವಾಣ್ಯೇವ ವ್ಯಮಿಶ್ರಯತ್॥ 1-72-4 (3286) 
ತತೋ ಜಲಾತ್ಸಮುತ್ತೀರ್ಯ ಕನ್ಯಾಸ್ತಾಃ ಸಹಿತಾಸ್ತದಾ।
ವಸ್ತ್ರಾಣಿ ಜಗೃಹುಸ್ತಾನಿ ಯಥಾಽಽಸನ್ನಾನ್ಯನೇಕಶಃ॥ 1-72-5 (3287) 
ತತ್ರ ವಾಸೋ ದೇವಯಾನಯಾಃ ಶರ್ಮಿಷ್ಠಾ ಜಗೃಹೇ ತದಾ।
ವ್ಯತಿಮಿಶ್ರಮಜಾನಂತೀ ದುಹಿತಾ ವೃಷಪರ್ವಣಃ॥ 1-72-6 (3288) 
ತತಸ್ತಯೋರ್ಮಿಥಸ್ತತ್ರ ವಿರೋಧಃ ಸಮಜಾಯತ।
ದೇವಯಾನ್ಯಾಶ್ಚ ರಾಜೇಂದ್ರ ಶರ್ಮಿಷ್ಠಾಯಾಶ್ಚ ತತ್ಕೃತೇ॥ 1-72-7 (3289) 
ದೇವಯಾನ್ಯುವಾಚ। 1-72-8x (366) 
ಕಸ್ಮಾದ್ಗೃಹ್ಣಾಸಿ ಮೇ ವಸ್ತ್ರಂ ಶಿಷ್ಯಾ ಭೂತ್ವಾ ಮಮಾಸುರಿ।
ಸಮುದಾಚಾರಹೀನಾಯಾ ನ ತೇ ಸಾಧು ಭವಿಷ್ಯತಿ॥ 1-72-8 (3290) 
ಸರ್ಮಿಷ್ಠೋವಾಚ। 1-72-9x (367) 
ಆಸೀನಂ ಚ ಶಯಾನಂ ಚ ಪಿತಾ ತೇ ಪಿತರಂ ಮಮ।
ಸ್ತೌತಿಬಂದೀವ ಚಾಭೀಕ್ಷ್ಣಂ ನೀಚೈಃ ಸ್ಥಿತ್ವಾ ವಿನೀತವತ್॥ 1-72-9 (3291) 
ಯಾಚತಸ್ತ್ವಂ ಹಿ ದುಹಿತಾ ಸ್ತುವತಃ ಪ್ರತಿಗೃಹ್ಣತಃ।
ಸುತಾಹಂ ಸ್ತೂಯಮಾನಸ್ಯ ದದತೋಽಪ್ರತಿಗೃಹ್ಣತಃ॥ 1-72-10 (3292) 
ಆದುನ್ವಸ್ವ ವಿದುನ್ವಸ್ವ ದ್ರುಹ್ಯ ಕುಪ್ಯಸ್ವ ಯಾಚಕಿ।
ಅನಾಯುಧಾ ಸಾಯುಧಾಯಾ ರಿಕ್ತಾ ಕ್ಷುಭ್ಯಸಿ ಭಿಕ್ಷುಕಿ॥ 1-72-11 (3293) 
ಲಪ್ಸ್ಯಸೇ ಪ್ರತಿಯೋದ್ಧಾರಂ ನ ಹಿ ತ್ವಾಂ ಗಣಯಾಂಯಹಂ।
`ಪ್ರತಿಕೂಲಂ ವದಸಿ ಚೇದಿತಃಪ್ರಭೃತಿ ಯಾಚಕಿ॥'  1-72-12 (3294) 
ವೈಶಂಪಾಯನ ಉವಾಚ। 1-72-13x (368) 
ಸಮುಚ್ಛ್ರಯಂ ದೇವಯಾನೀಂ ಗತಾಂ ಸಕ್ತಾಂ ಚ ವಾಸಸಿ।
ಶರ್ಮಿಷ್ಠಾ ಪ್ರಾಕ್ಷಿಪತ್ಕೂಪೇ ತತಃ ಸ್ವಪುರಮಾಗಮತ್। 
ಹತೇಯಮಿತಿ ವಿಜ್ಞಾಯ ಶರ್ಮಿಷ್ಠಾ ಪಾಪನಿಶ್ಚಯಾ॥  1-72-13 (3295) 
ಅನವೇಕ್ಷ್ಯ ಯಯೌ ವೇಶ್ಮ ಕ್ರೋಧವೇಗಪರಾಯಣಾ।
`ಪ್ರವಿಶ್ಯ ಸ್ವಗೃಹಂ ಸ್ವಸ್ಥಾ ಧರ್ಮಮಾಸುರಮಾಸ್ಥಿತಾ।' 
ಅಥ ತಂ ದೇಶಮಭ್ಯಾಗಾದ್ಯಯಾತಿರ್ನಹುಷಾತ್ಮಜಃ॥  1-72-14 (3296) 
ಶ್ರಾಂತಯುಗ್ಯಃ ಶ್ರಾಂತಹಯೋ ಮೃಗಲಿಪ್ಸುಃ ಪಿಪಾಸಿತಃ।
ಸ ನಾಹುಷಃ ಪ್ರೇಕ್ಷಮಾಣ ಉದಪಾನಂ ಗತೋದಕಂ॥ 1-72-15 (3297) 
ದದರ್ಶ ರಾಜಾ ತಾಂ ತತ್ರ ಕನ್ಯಾಮಗ್ನಿಶಿಖಾಮಿವ।
ತಾಮಪೃಚ್ಛತ್ಸ ದೃಷ್ಟ್ವೈವ ಕನ್ಯಾಮಮರವರ್ಣಿನೀಂ॥ 1-72-16 (3298) 
ಸಾಂತ್ವಯಿತ್ವಾ ನೃಪಶ್ರೇಷ್ಠಃ ಸಾಂನಾ ಪರಮವಲ್ಗುನಾ।
ಕಾ ತ್ವಂ ತಾಂರನಖೀ ಶ್ಯಾಮಾ ಸುಮೃಷ್ಟಮಣಿಕುಂಡಲಾ॥ 1-72-17 (3299) 
ದೀರ್ಘಂ ಧ್ಯಾಯಸಿ ಚಾತ್ಯರ್ಥಂ ಕಸ್ಮಾಚ್ಛ್ವಸಿಷಿ ಚಾತುರಾ।
ಕಥಂ ಚ ಪತಿತಾಽಸ್ಯಸ್ಮಿನ್ಕೂಪೇ ವೀರುತ್ತೃಣಾವೃತೇ॥ 1-72-18 (3300) 
ದುಹಿತಾ ಚೈವ ಕಸ್ಯ ತ್ವಂ ವದ ಸತ್ಯಂ ಸುಮಧ್ಯಮೇ।  1-72-19 (3301) 
ದೇವಯಾನ್ಯುವಾಚ।
ಯೋಽಸೌ ದೇವೈರ್ಹತಾಂದೈತ್ಯಾನುತ್ಥಾಪಯತಿ ವಿದ್ಯಯಾ॥  1-72-20x (369) 
ತಸ್ಯ ಶುಕ್ರಸ್ಯ ಕನ್ಯಾಹಂ ಸ ಮಾಂ ನೂನಂ ನ ಬುಧ್ಯತೇ।
ಏಷ ಮೇ ದಕ್ಷಿಣೋ ರಾಜನ್ಪಾಣಿಸ್ತಾಂರನಖಾಂಗುಲಿಃ॥ 1-72-20 (3302) 
ಸಮುದ್ಧರ ಗೃಹೀತ್ವಾ ಮಾಂ ಕುಲೀನಸ್ತ್ವಂ ಹಿ ಮೇ ಮತಃ।
ಜಾನಾಮಿ ಹಿ ತ್ವಾಂ ಸಂಶಾಂತಂ ವೀರ್ಯವಂತಂ ಯಶಸ್ವಿನಂ॥ 1-72-21 (3303) 
ತಸ್ಮಾನ್ಮಾಂ ಪತಿತಾಮಸ್ಮಾತ್ಕೂಪಾದುದ್ಧರ್ತುಮರ್ಹಸಿ।  1-72-22 (3304) 
ವೈಶಂಪಾಯನ ಉವಾಚ।
ತಾಮಥೋ ಬ್ರಾಹ್ಮಣೀಂ ಕನ್ಯಾಂ ವಿಜ್ಞಾಯನಹುಷಾತ್ಮಜಃ॥  1-72-22x (370) 
ಗೃಹೀತ್ವಾ ದಕ್ಷಿಣೇ ಪಾಣಾವುಜ್ಜಹಾರ ತತೋಽವಟಾತ್।
ಉದ್ಧೃತ್ಯ ಚೈನಾಂ ತರಸಾ ತಸ್ಮಾತ್ಕೂಪಾನ್ನರಾಧಿಪಃ॥ 1-72-23 (3305) 
`ಯಯಾತಿರುವಾಚ। 1-72-24x (371) 
ಗಚ್ಛ ಭದ್ರೇ ಯಥಾಕಾಮಂ ನ ಭಯಂ ವಿದ್ಯತೇ ತವ।
ಇತ್ಯುಚ್ಯಮಾನಾ ನೃಪತಿಂ ದೇವಯಾನೀದಮುತ್ತರಂ॥ 1-72-24 (3306) 
ಉವಾಚ ಮಾಮುಪಾದಾಯ ಗಚ್ಛ ಶೀಘ್ರಂ ಪ್ರಿಯೋ ಹಿ ಮೇ।
ಗೃಹೀತಾಹಂ ತ್ವಯಾ ಪಾಣೌ ತಸ್ಮಾದ್ಭರ್ತಾ ಭವಿಷ್ಯಸಿ॥ 1-72-25 (3307) 
ಇತ್ಯೇವಮುಕ್ತೋ ನೃಪತಿರಾಹ ಕ್ಷತ್ರಕುಲೋದ್ಭವಃ।
ತ್ವಂ ಭದ್ರೇ ಬ್ರಾಹ್ಮಣೀ ತಸ್ಮಾನ್ಮಯಾ ನಾರ್ಹಸಿ ಸಂಗಮಂ॥ 1-72-26 (3308) 
ಸರ್ವಲೋಕಗುರುಃ ಕಾವ್ಯಸ್ತ್ವಂ ತಸ್ಯ ದುಹಿತಾ ಶುಭೇ।
ತಸ್ಮಾದಪಿ ಭಯಂ ಮೇಽದ್ಯ ತತಃ ಕಲ್ಯಾಣಿ ನಾರ್ಹಸಿ॥ 1-72-27 (3309) 
ದೇವಯಾನ್ಯುವಾಚ। 1-72-28x (372) 
ಯದಿ ಮದ್ವಚನಾನ್ನಾದ್ಯ ಮಾಂ ನೇಚ್ಛಸಿ ನರಾಧಿಪ।
ತ್ವಾಮೇವ ವರಯೇ ಪಿತ್ರಾ ತಸ್ಮಾಲ್ಲಪ್ಸ್ಯಸಿ ಗಚ್ಛ ಹಿ॥ 1-72-28 (3310) 
ವೈಶಂಪಾಯನ ಉವಾಚ। 1-72-29x (373) 
ಆಮಂತ್ರಯಿತ್ವಾ ಸುಶ್ರೋಣೀಂ ಯಯಾತಿಃ ಸ್ವಪುರಂ ಯಯೌ।
ಗತೇ ತು ನಾಹುಷೇ ತಸ್ಮಿಂದೇವಯಾನ್ಯಪ್ಯನಿಂದಿತಾ॥ 1-72-29 (3311) 
ಕ್ವಚಿದ್ಗತ್ವಾ ಚ ರುದತೀ ವೃಕ್ಷಮಾಶ್ರಿತ್ಯ ಧಿಷ್ಠಿತಾ।
ತತಶ್ಚಿರಾಯಮಾಣಾಯಾಂ ದುಹಿತರ್ಯಥ ಭಾರ್ಗವಃ॥ 1-72-30 (3312) 
ಸಂಸ್ಮೃತ್ಯೋವಾಚ ಧಾತ್ರೀಂ ತಾಂ ದುಹಿತುಃ ಸ್ನೇಹವಿಕ್ಲವಃ।
ಧಾತ್ರಿ ತ್ವಮಾನಯ ಕ್ಷಿಪ್ರಂ ದೇವಯಾನೀಂ ಸಮುಧ್ಯಮಾಂ॥ 1-72-31 (3313) 
ಇತ್ಯುಕ್ತಮಾತ್ರೇ ಸಾ ಧಾತ್ರೀ ತ್ವರಿತಾಽಽನಯಿತುಂ ಗತಾ।
ಯತ್ರಯತ್ರ ಸಶೀಭಿಃ ಸಾ ಗತಾ ಪದಮಮಾರ್ಗತ॥ 1-72-32 (3314) 
ಸಾ ದದರ್ಶ ತಥಾ ದೀನಾಂ ಶ್ರಮಾರ್ತಾಂ ರುದತೀಂ ಸ್ಥಿತಾಂ।
ವೃತ್ತಾಂತಂ ಕಿಮಿದಂ ಭದ್ರೇ ಶೀಘ್ರಂ ವದ ಪಿತಾಹ್ವಯತ್॥ 1-72-33 (3315) 
ಏವಮುಕ್ತಾಹ ಧಾತ್ರೀಂ ತಾಂ ಶರ್ಮಿಷ್ಠಾವೃಜಿನಂ ಕೃತಂ।
ಉವಾಚ ಶೋಕಸಂತಪ್ತಾ ಘೂರ್ಣಿಕಾಮಾಗತಾಂ ಪುರಃ'॥ 1-72-34 (3316) 
ದೇವಯಾನ್ಯುವಾಚ। 1-72-35x (374) 
ತ್ವರಿತಂ ಘೂರ್ಣಿಕೇ ಗಚ್ಛ ಶೀಘ್ರಮಾಚಕ್ಷ್ವ ಮೇ ಪಿತುಃ॥  1-72-35 (3317) 
ನೇದಾನೀಂ ಸಂಪ್ರವೇಕ್ಷ್ಯಾಮಿ ನಗರಂ ವೃಷಪರ್ವಣಃ।  1-72-36 (3318) 
ವೈಶಂಪಾಯನ ಉವಾಚ।
ಸಾ ತತ್ರ ತ್ವರಿತಂ ಗತ್ವಾ ಘೂರ್ಣಿಕಾಽಸುರಮಂದಿರಂ॥  1-72-36x (375) 
ದೃಷ್ಟ್ವಾ ಕಾವ್ಯಮುವಾಚೇದಂ ಸಂಭ್ರಮಾವಿಷ್ಟಚೇತನಾ।
ಆಚಚಕ್ಷೇ ಮಹಾಪ್ರಾಜ್ಞಂ ದೇವಯಾನೀಂ ವನೇ ಹತಾಂ॥ 1-72-37 (3319) 
ಶರ್ಮಿಷ್ಠಯಾ ಮಹಾಭಾಗ ದುಹಿತ್ರಾ ವೃಷಪರ್ವಣಃ।
ಶ್ರುತ್ವಾ ದುಹಿತರಂ ಕಾವ್ಯಸ್ತತ್ರ ಶರ್ಮಿಷ್ಠಯಾ ಹತಾಂ॥ 1-72-38 (3320) 
ತ್ವರಯಾ ನಿರ್ಯಯೌ ದುಃಖಾನ್ಮಾರ್ಗಮಾಣಃ ಸುತಾಂ ವನೇ।
ದೃಷ್ಟ್ವಾ ದುಹಿತರಂ ಕಾವ್ಯೋ ದೇವಯಾನೀಂ ತತೋ ವನೇ॥ 1-72-39 (3321) 
ಬಾಹುಭ್ಯಾಂ ಸಂಪರಿಷ್ವಜ್ಯ ದುಃಖಿತೋ ವಾಕ್ಯಮಬ್ರವೀತ್।
ಆತ್ಮದೋಷೈರ್ನಿಯಚ್ಛಂತಿ ಸರ್ವೇ ದುಃಖಸುಖೇ ಜನಾಃ॥ 1-72-40 (3322) 
ಮನ್ಯೇ ದುಶ್ಚರಿತಂ ತೇಽಸ್ತಿ ಯಸ್ಯೇಯಂ ನಿಷ್ಕೃತಿಃ ಕೃತಾ।  1-72-41 (3323) 
ದೇವಯಾನ್ಯುವಾಚ।
ನಿಷ್ಕೃತಿರ್ಮೇಽಸ್ತು ವಾ ಮಾಸ್ತು ಶೃಣುಷ್ವಾವಹಿತೋ ಮಮ॥  1-72-41x (376) 
ಶರ್ಮಿಷ್ಠಯಾ ಯದುಕ್ತಾಽಸ್ಮಿ ದುಹಿತ್ರಾ ವೃಷಪರ್ವಣಃ॥
ಸತ್ಯಂ ಕಿಲೈತತ್ಸಾ ಪ್ರಾಹ ದೈತ್ಯಾನಾಮಸಿ ಗಾಯನಃ॥ 1-72-42 (3324) 
ಏವಂ ಹಿ ಮೇ ಕಥಯತಿ ಶರ್ಮಿಷ್ಠಾ ವಾರ್ಷಪರ್ವಣೀ।
ವಚನಂ ತೀಕ್ಷ್ಣಪರುಷಂ ಕ್ರೋಧರಕ್ತೇಕ್ಷಣಾ ಭೃಶಂ॥ 1-72-43 (3325) 
ಸ್ತುವತೋ ದುಹಿತಾ ನಿತ್ಯಂ ಯಾಚತಃ ಪ್ರತಿಗೃಹ್ಣತಃ।
ಅಹಂ ತು ಸ್ತೂಯಮಾನಸ್ಯ ದದತೋಽಪ್ರತಿಗೃಹ್ಣತಃ॥ 1-72-44 (3326) 
ಇದಂ ಮಾಮಾಹ ಶರ್ಮಿಷ್ಠಾ ದುಹಿತಾ ವೃಷಪರ್ವಣಃ।
ಕ್ರೋಧಸಂರಕ್ತನಯನಾ ದರ್ಪಪೂರ್ಣಾ ಪುನಃ ಪುನಃ॥ 1-72-45 (3327) 
ಯದ್ಯಹ ಸ್ತುವತಸ್ತಾತ ದುಹಿತಾ ಪ್ರತಿಗೃಹ್ಣತಃ।
ಪ್ರಸಾದಯಿಷ್ಯೇ ಶರ್ಮಿಷ್ಠಾಮಿತ್ಯುಕ್ತಾ ತು ಸಖೀ ಮಯಾ॥ 1-72-46 (3328) 
`ಉಕ್ತಾಪ್ಯೇವಂ ಭೃಶಂ ಮಾಂ ಸಾ ನಿಗೃಹ್ಯ ವಿಜನೇ ವನೇ।
ಕೂಪೇ ಪ್ರಕ್ಷೇಪಯಾಮಾಸ ಪ್ರಕ್ಷಿಪ್ಯ ಗೃಹಮಾಗಮತ್॥'  1-72-47 (3329) 
ಶುಕ್ರ ಉವಾಚ। 1-72-48x (377) 
ಸ್ತುವತೋ ದುಹಿತಾ ನ ತ್ವಂ ಯಾಚತಃ ಪ್ರತಿಗೃಹ್ಣತಃ।
ಅಸ್ತೋತುಃ ಸ್ತೂಯಮಾನಸ್ಯ ದುಹಿತಾ ದೇವಯಾನ್ಯಸಿ॥ 1-72-48 (3330) 
ವೃಷಪರ್ವೈವ ತದ್ವೇದ ಶಕ್ರೋ ರಾಜಾ ಚ ನಾಹುಷಃ।
ಅಚಿಂತ್ಯಂ ಬ್ರಹ್ಮ ನಿರ್ದ್ವಂದ್ವಮೈಶ್ವರಂ ಹಿ ಬಲಂ ಮಮ॥ 1-72-49 (3331) 
`ಜಾನಾಮಿ ಜೀವಿನೀಂ ವಿದ್ಯಾಂ ಲೋಕೇಸ್ಮಿಞ್ಶಾಶ್ವತೀಂ ಧ್ರುವಂ।
ಮೃತಃ ಸಂಜೀವತೇ ಜಂತುರ್ಯಯಾ ಕಮಲಲೋಚನೇ॥ 1-72-50 (3332) 
ಕತ್ಥನಂ ಸ್ವಗುಣಾನಾಂ ಚ ಕೃತ್ವಾ ತಪ್ಯತಿ ಸಜ್ಜನಃ।
ತತೋ ವಕ್ತುಮಶಕ್ತೋಽಸ್ಮಿತ್ವಂ ಮೇ ಜಾನಾಸಿ ಯದ್ಬಲಂ॥ 1-72-51 (3333) 
ತಸಮಾದುತ್ತಿಷ್ಠ ಗಚ್ಛಾಮಃ ಸ್ವಗೃಹಂ ಕುಲನಂದಿನಿ।
ಕ್ಷಮಾಂ ಕೃತ್ವಾ ವಿಶಾಲಾಕ್ಷಿ ಕ್ಷಮಾಸಾರಾ ಹಿ ಸಾಧವಃ'॥ 1-72-52 (3334) 
ಯಚ್ಚ ಕಿಂಚಿತ್ಸರ್ವಗತಂ ಭೂಮೌ ವಾ ಯದಿ ವಾ ದಿವಿ।
ತಸ್ಯಾಹಮೀಶ್ವರೋ ನಿತ್ಯಂ ತುಷ್ಟೇನೋಕ್ತಃ ಸ್ವಯಂಭುವಾ॥ 1-72-53 (3335) 
ಅಹಂ ಜಲಂ ವಿಮುಂಚಾಮಿ ಪ್ರಜಾನಾಂ ಹಿತಕಾಂಯಯಾ।
ಪುಷ್ಣಾಂಯೌಷಧಯಃ ಸರ್ವಾ ಇತಿ ಸತ್ಯಂ ಬ್ರವೀಮಿ ತೇ॥ 1-72-54 (3336) 
ವೈಶಂಪಾಯನ ಉವಾಚ। 1-72-55x (378) 
ಏವಂ ವಿಷಾದಮಾಪನ್ನಾಂ ಮನ್ಯುನಾ ಸಂಪ್ರಪೀಡಿತಾಂ।
ವಚನೈರ್ಮಧುರೈಃ ಶ್ಲಕ್ಷ್ಣೈಃ ಸಾಂತ್ವಯಾಮಾಸ ತಾಂ ಪಿತಾ॥ ॥ 1-72-55 (3337) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ದ್ವಿಸಪ್ತತಿತಮೋಽಧ್ಯಾಯಃ॥ 72 ॥

Mahabharata - Adi Parva - Chapter Footnotes

1-72-3 ಪ್ರಚಕ್ರಾಮ ಭೂತಲಂ ಪ್ರತೀತಿ ಶೇಷಃ॥ 1-72-8 ಸಮುದಾಚಾರಃ ಸದಾಚಾರಃ॥ 1-72-11 ಆದುನ್ವಸ್ವ ಆಭಿಮುಖ್ಯೇನ ವಕ್ಷಸ್ತಾಡನಾದಿನಾ ಸಂತಾಪಂ ಪ್ರಾಪ್ನುಹಿ। ವಿದುನ್ವಸ್ವ ಪಾಂಸುಷು ಲುಂಠನಾದಿನಾ। ದ್ರುಹ್ಯ ದ್ರೋಹಂ ಚಿರಕಾಲಿಕಂ ಕ್ರೋಧಂ ಕುರು। ಕುಪ್ಯಸ್ವ ಸದ್ಯಃ ಪರಾನಿಷ್ಟಫಲೋ ಯತ್ನಃ ಕೋಪಸ್ತಂ ಕುರು। ರಿಕ್ತಾ ದರಿದ್ರಾ॥ 1-72-12 ಪ್ರತಿಯೋದ್ಧಾರಂ ಪ್ರಹರ್ತಾರಂ॥ 1-72-15 ಯುಗ್ಯಾ ರಥವಾಹಕಾಃ। ಹಯಾಃ ಕೇವಲಾಶ್ವಾಃ। ಉದಕಂ ಪೀಯತೇಸ್ಮಾದಿತ್ಯುದಪಾನಂ ಕೂಪಃ॥ 1-72-23 ಅವಟಾದ್ಗರ್ತಾತ್॥ 1-72-34 ಘೂರ್ಣಿಕಾಂ ದಾಸೀಂ॥ 1-72-37 ಹತಾಂ ತಾಡಿತಾಂ॥ 1-72-40 ನಿಯಚ್ಛಂತಿ ಪ್ರಯಚ್ಛಂತಿ ಪ್ರಾಪ್ನುವಂತೀತಿ ಭಾವಃ॥ 1-72-41 ಏತದೇವಾಹ ಮನ್ಯೇ ಇತಿ। ನಿಷ್ಕೃತಿಃ ಫಲಭೋಗೇನ ನಿರಸನಂ॥ 1-72-45 ಇದಂ ಪೂರ್ವೋಕ್ತಂ॥ 1-72-49 ನಾಹುಷೋ ಯಯಾತಿಃ। ಮಮ ಐಶ್ವರಂ ನಿರ್ದ್ವಂದ್ವಮಪ್ರತಿಪಕ್ಷಂ ಬಲಮಸ್ತಿ॥ ದ್ವಿಸಪ್ತತಿತಮೋಽಧ್ಯಾಯಃ॥ 72 ॥



ಆದಿಪರ್ವ - ಅಧ್ಯಾಯ 073

॥ ಶ್ರೀಃ ॥

1.73. ಅಧ್ಯಾಯಃ 073 

Mahabharata - Adi Parva - Chapter Topics

ಶುಕ್ರದೇವಯಾನೀಸಂವಾದಃ॥ 1 ॥

Mahabharata - Adi Parva - Chapter Text

1-73-0 (3338) 
ಶುಕ್ರ ಉವಾಚ। 1-73-0x (379) 
ಯಃ ಪರೇಷಾಂ ನರೋ ನಿತ್ಯಮತಿವಾದಾಂಸ್ತಿತಿಕ್ಷತೇ।
ದೇವಯಾನಿ ವಿಜಾನೀಹಿ ತೇನ ಸರ್ವಮಿದಂ ಜಿತಂ॥ 1-73-1 (3339) 
ಯಃ ಸಮುತ್ಪತಿತಂ ಕ್ರೋಧಂ ನಿಗೃಹ್ಣಾತಿ ಇಯಂ ಯಥಾ।
ಸ ಯಂತೇತ್ಯುಚ್ಯತೇ ಸದ್ಭಿರ್ನ ಯೋ ರಶ್ಮಿಷು ಲಂಬತೇ॥ 1-73-2 (3340) 
ಯಃ ಸಮುತ್ಪತಿತಂ ಕ್ರೋಧಮಕ್ರೋಧೇನ ನಿರಸ್ಯತಿ।
ದೇವಯಾನಿ ವಿಜಾನೀಹಿ ತೇನ ಸರ್ವಮಿದಂ ಜಿತಂ॥ 1-73-3 (3341) 
ಯಃ ಸಮುತ್ಪತಿತಂ ಕ್ರೋಧಂ ಕ್ಷಮಯೇಹ ನಿರಸ್ಯತಿ।
ಯಥೋರಗಸ್ತ್ವಚಂ ಜೀರ್ಣಾಂ ಸ ವೈ ಪುರುಷ ಉಚ್ಯತೇ॥ 1-73-4 (3342) 
ಯಃ ಸಂಧಾರಯತೇ ಮನ್ಯುಂ ಯೋಽತಿವಾದಾಂಸ್ತಿತಿಕ್ಷತೇ।
ಯಶ್ಚ ತಪ್ತೋ ನ ತಪತಿ ದೃಢಂ ಸೋಽರ್ಥಸ್ಯ ಭಾಜನಂ॥ 1-73-5 (3343) 
ಯೋ ಯಜೇದಪರಿಶ್ರಾಂತೋ ಮಾಸಿಮಾಸಿ ಶತಂ ಸಮಾಃ।
ನ ಕ್ರುದ್ಧ್ಯೇದ್ಯಶ್ಚ ಸರ್ವಸ್ಯ ತಯೋರಕ್ರೋಧನೋಽಧಿಕಃ॥ 1-73-6 (3344) 
`ತಸ್ಮಾದಕ್ರೋಧನಃ ಶ್ರೇಷ್ಠಃ ಕಾಮಕ್ರೋಧೌ ವಿಗರ್ಹಿತೌ।
ಕ್ರುದ್ಧಸ್ಯ ನಿಷ್ಫಲಾನ್ಯೇವ ದಾನಯಜ್ಞತಪಾಂಸಿ ಚ॥ 1-73-7 (3345) 
ತಸ್ಮಾದಕ್ರೋಧನೇ ಯಜ್ಞತಪೋದಾನಫಲಂ ಮಹತ್।
ಭವೇದಸಂಶಯಂ ಭದ್ರೇ ನೇತರಸ್ಮಿನ್ಕದಾಚನ॥ 1-73-8 (3346) 
ನ ಯತಿರ್ನ ತಪಸ್ವೀ ಚ ನ ಯಜ್ವಾ ನ ಚ ಧರ್ಮಭಾಕ್।
ಕ್ರೋಧಸ್ಯ ಯೋ ವಶಂ ಗಚ್ಛೇತ್ತಸ್ಯ ಲೋಕದ್ವಯಂ ನ ಚ॥ 1-73-9 (3347) 
ಪುತ್ರೋ ಭೃತ್ಯಃ ಸುಹೃದ್ಭ್ರಾತಾ ಭಾರ್ಯಾ ಧರ್ಮಶ್ಚ ಸತ್ಯತಾ।
ತಸ್ಯೈತಾನ್ಯಪಯಾಸ್ಯಂತಿ ಕ್ರೋಧಶೀಲಸ್ಯ ನಿಶ್ಚಿತಂ॥ 1-73-10 (3348) 
ಯತ್ಕುಮಾರಾಃ ಕುಮಾರ್ಯಶ್ಚ ವೈರಂ ಕುರ್ಯುರಚೇತಸಃ।
ನ ತತ್ಪ್ರಾಜ್ಞೋಽನುಕುರ್ವೀತ ನ ವಿದುಸ್ತೇ ಬಲಾಬಲಂ॥ 1-73-11 (3349) 
ದೇವಯಾನ್ಯುವಾಚ। 1-73-12x (380) 
ವೇದಾಹಂ ತಾತ ಬಾಲಾಽಪಿ ಧರ್ಮಾಣಾಂ ಯದಿಹಾಂತರಂ।
ಅಕ್ರೋಧೇ ಚಾತಿವಾದೇ ಚ ವೇದ ಚಾಪಿ ಬಲಾಬಲಂ॥ 1-73-12 (3350) 
`ಸ್ವವೃತ್ತಿಮನನುಷ್ಠಾಯ ಧರ್ಮಮುತ್ಸೃಜ್ಯ ತತ್ತ್ವತಃ।'
ಶಿಷ್ಯಸ್ಯಾಶಿಷ್ಯವೃತ್ತೇಸ್ತು ನ ಕ್ಷಂತವ್ಯಂ ಬುಭೂಷತಾ॥  1-73-13 (3351) 
`ಪ್ರೇಷ್ಯಃ ಶಿಷ್ಯಃ ಸ್ವವೃತ್ತಿಂ ಹಿ ವಿಸೃಜ್ಯ ವಿಫಲಂ ಗತಃ।'
ತಸ್ಮಾತ್ಸಂಕೀರ್ಣವೃತ್ತೇಷು ವಾಸೋ ಮಮ ನ ರೋಚತೇ॥  1-73-14 (3352) 
ಪುಮಾಂಸೋ ಯೇ ಹಿ ನಿಂದಂತಿ ವೃತ್ತೇನಾಭಿಜನೇನ ಚ।
ನ ತೇಷು ನಿವಸೇತ್ಪ್ರಾಜ್ಞಃ ಶ್ರೇಯೋಽರ್ಥೀ ಪಾಪಬುದ್ಧಿಷು॥ 1-73-15 (3353) 
ಯೇ ತ್ವೇನಮಭಿಜಾನಂತಿ ವೃತ್ತೇನಾಭಿಜನೇನ ವಾ।
ತೇಷು ಸಾಧುಷು ವಸ್ತವ್ಯಂ ಸ ವಾಸಃ ಶ್ರೇಷ್ಠ ಉಚ್ಯತೇ॥ 1-73-16 (3354) 
`ಸುಯಂತ್ರಿತಪರಾ ನಿತ್ಯಂ ವಿಹೀನಾಶ್ಚ ಧನೈರ್ವರಾಃ।
ದುರ್ವೃತ್ತಾಃ ಪಾಪಕರ್ಮಾಣಶ್ಚಂಡಾಲಾ ಧನಿನೋಪಿ ಚ॥ 1-73-17 (3355) 
ನೈವ ಜಾತ್ಯಾ ಹಿ ಚಂಡಾಲಾಃ ಸ್ವಕರ್ಮವಿಹಿತೈರ್ವಿನಾ।
ಧನಾಭಿಜನವಿದ್ಯಾಸು ಸಕ್ತಾಶ್ಚಂಡಾಲಧರ್ಮಿಣಃ॥ 1-73-18 (3356) 
ಅಕಾರಣಾಶ್ಚ ದ್ವೇಷ್ಯಂತಿ ಪರಿವಾದಂ ವದಂತಿ ತೇ।
ಸಾಧೋಸ್ತತ್ರ ನ ವಾಸೋಸ್ತಿ ಪಾಪಿಭಿಃ ಪಾಪತಾಂ ವ್ರಜೇತ್॥ 1-73-19 (3357) 
ಸುಕೃತೇ ದುಷ್ಕೃತೇ ವಾಪಿ ಯತ್ರ ಸಜ್ಜತಿ ಯೋ ನರಃ।
ಧ್ರುವಂ ರತಿರ್ಭವೇತ್ತಸ್ಯ ತಸ್ಮಾದ್ದ್ವೇಷಂ ನ ರೋಚಯೇತ್॥'  1-73-20 (3358) 
ವಾಗ್ದುರುಕ್ತಂ ಮಹಾಘೋರಂ ದುಹಿತುರ್ವೃಷಪರ್ವಣಃ।
ಮಮ ಮಥ್ನಾತಿ ಹೃದಯಮಗ್ನಿಕಾಮ ಇವಾರಣಿಂ॥ 1-73-21 (3359) 
ನ ಹ್ಯತೋ ದುಷ್ಕರತರಂ ಮನ್ಯೇ ಲೋಕೇಷ್ವಪಿ ತ್ರಿಷು।
ಯಃ ಸಪತ್ನಶ್ರಿಯಂ ದೀಪ್ತಾಂ ಹೀನಶ್ರೀಃ ಪರ್ಯುಪಾಸತೇ॥ 1-73-22 (3360) 
ಮರಣಂ ಶೋಭನಂ ತಸ್ಯ ಇತಿ ವಿದ್ವಜ್ಜನಾ ವಿದುಃ।
`ಅವಮಾನಮವಾಪ್ನೋತಿ ಶನೈರ್ನೀಚಸಮಾಗಮಾತ್॥ 1-73-23 (3361) 
ಅತಿವಾದಾ ವಕ್ತ್ರತೋ ನಿಃಸರಂತಿ
ಯೈರಾಹತಃ ಶೋಚತಿ ರಾತ್ರ್ಯಹಾನಿ। 
ಪರಸ್ಯ ವೈ ಮರ್ಮಸು ತೇ ಪತಂತಿ
ತಸ್ಮಾದ್ಧೀರೋ ನೈವ ಮುಚ್ಯೇತ್ಪರೇಷು॥  1-73-24 (3362) 
ನಿರೋಹೇದಾಯುಧೈಶ್ಛಿನ್ನಂ ಸಂರೋಹೇದ್ದಗ್ಧಮಾಗ್ನಿನಾ।
ವಾಕ್ಕ್ಷತಂ ಚ ನ ಸಂರೋಹೇದಾಶರೀರಂ ಶರೀರಿಣಾಂ॥ 1-73-25 (3363) 
ಸಂರೋಹಿತ ಶರೈರ್ವಿದ್ಧಂ ನವಂ ಪರಶುನಾ ಹತಂ।
ವಾಚಾ ದುರುಕ್ತಂ ಬೀಭತ್ಸಂ ನ ಸಂರೋಹೇತ ವಾಕ್ಕ್ಷತಂ'॥ ॥ 1-73-26 (3364) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ತ್ರಿಸಪ್ತತಿತಮೋಽಧ್ಯಾಯಃ॥ 73 ॥

Mahabharata - Adi Parva - Chapter Footnotes

1-73-2 ರಶ್ಮಿಷು ಕ್ರೋಧಫಲಭೂತಾಸ್ವಾಪತ್ಸು। ಪಕ್ಷೇ ಸ್ಪಷ್ಟೋಽರ್ಥಃ॥ 1-73-3 ಅಕ್ರೋಧೇನ ಕ್ರೋಧವಿರೋಧಿನಾ ಸಹನೇನ॥ ತ್ರಿಸಪ್ತತಿತಮೋಽಧ್ಯಾಯಃ॥ 73 ॥



ಆದಿಪರ್ವ - ಅಧ್ಯಾಯ 074

॥ ಶ್ರೀಃ ॥

1.74. ಅಧ್ಯಾಯಃ 074 

Mahabharata - Adi Parva - Chapter Topics

ಶುಕ್ರವೃಷಪರ್ವಣೋಃ ಸಂವಾದಃ॥ 1 ॥ ಶುಕ್ರಕೋಪಶಾಂತಯೇ ವೃಷಪರ್ವನಿಯೋಗಾತ್ ಶರ್ಮಿಷ್ಠಯಾ ದೇವಯಾನೀದಾಸ್ಯಾಂಗೀಕಾರಃ॥ 2 ॥ ಪ್ರಸನ್ನಯಾ ದೇವಯಾನ್ಯಾ ಸಹ ಶುಕ್ರಸ್ಯ ಪುರಪ್ರವೇಶನಂ॥ 3 ॥

Mahabharata - Adi Parva - Chapter Text

1-74-0 (3365) 
ವೈಶಂಪಾಯನ ಉವಾಚ। 1-74-0x (381) 
ತತಃ ಕಾವ್ಯೋ ಭೃಗುಶ್ರೇಷ್ಠಃ ಸಮನ್ಯುರುಪಗಂಯ ಹ।
ವೃಷಪರ್ವಾಣಮಾಸೀನಮಿತ್ಯುವಾಚಾವಿಚಾರಯನ್॥ 1-74-1 (3366) 
ನಾಧರ್ಮಶ್ಚರಿತೋ ರಾಜನ್ಸದ್ಯಃ ಫಲತಿ ಗೌರಿವ।
ಶನೈರಾವರ್ತ್ಯಮಾನೋ ಹಿ ಕರ್ತುರ್ಮೂಲಾನಿ ಕೃಂತತಿ॥ 1-74-2 (3367) 
ಪುತ್ರೇಷು ವಾ ನಪ್ತೃಷು ವಾ ನ ಚೇದಾತ್ಮನಿ ಪಶ್ಯತಿ।
ಫಲತ್ಯೇವ ಧ್ರುವಂ ಪಾಯಂ ಗುರುಭುಕ್ತಮಿವೋದರೇ॥ 1-74-3 (3368) 
`ಅಧೀಯಾನಂ ಹಿತಂ ರಾಜನ್ಕ್ಷಮಾವಂತಂ ಜಿತೇಂದ್ರಿಯಂ।'
ಯದಘಾತಯಥಾ ವಿಪ್ರಂ ಕಚಮಾಂಗಿರಸಂ ತದಾ। 
ಅಪಾಪಶೀಲಂ ಧರ್ಮಜ್ಞಂ ಶುಶ್ರೂಷುಂ ಮದ್ಗೃಹೇ ರತಂ॥  1-74-4 (3369) 
`ಶರ್ಮಿಷ್ಠಯಾ ದೇವಯಾನೀ ಕ್ರೂರಮುಕ್ತಾ ಬಹು ಪ್ರಭೋ।
ವಿಪ್ರಕೃತ್ಯ ಚ ಸಂರಂಭಾತ್ಕೂಪೇ ಕ್ಷಿಪ್ತಾ ಮನಸ್ವಿನೀ॥ 1-74-5 (3370) 
ಸಾ ನ ಕಲ್ಪೇತ ವಾಸಾಯ ತಯಾಹಂ ರಹಿತಃ ಕಥಂ।
ವಸೇಯಮಿಹ ತಸ್ಮಾತ್ತೇ ತ್ಯಜಾಮಿ ವಿಷಯಂ ನೃಪ॥'  1-74-6 (3371) 
ವಧಾದನರ್ಹತಸ್ತಸ್ಯ ವಧಾಚ್ಚ ದುಹಿತುರ್ಮಮ।
ವಷಪರ್ವನ್ನಿಬೋಧೇಯಂ ತ್ಯಕ್ಷ್ಯಾಮಿ ತ್ವಾಂ ಸಬಾಂಧವಂ। 
ಸ್ಥಾತುಂ ತ್ವದ್ವಿಷಯೇ ರಾಜನ್ನ ಶಕ್ಷ್ಯಾಮಿ ತ್ವಯಾ ಸಹ॥  1-74-7 (3372) 
`ಮಾ ಶೋಚ ವೃಷಪರ್ವಂಸ್ತ್ವಂ ಮಾ ಕ್ರುಧ್ಯಸ್ವ ವಿಶಾಂಪತೇ।
ಸ್ಥಾತುಂ ತೇ ವಿಷಯೇ ರಾಜನ್ನ ಶಕ್ಷ್ಯಾಮಿ ತಯಾ ವಿನಾ। 
ಅಸ್ಯಾ ಗತಿರ್ಗತಿರ್ಮಹ್ಯಂ ಪ್ರಿಯಮಸ್ಯಾಃ ಪ್ರಿಯಂ ಮಮ॥  1-74-8 (3373) 
ವೃಷಪರ್ವೋವಾಚ। 1-74-9x (382) 
ಯದಿ ಬ್ರಹ್ಮನ್ಘಾತಯಾಮಿ ಯದಿ ವಾ ಕ್ರೋಶಯಾಂಯಹಂ।
ಶರ್ಮಿಷ್ಠಯಾ ದೇವಯಾನೀಂ ತೇನ ಗಚ್ಛಾಂಯಸದ್ಗತಿಂ॥ 1-74-9 (3374) 
ಶುಕ್ರ ಉವಾಚ।' 1-74-10x (383) 
ಅಹೋ ಮಾಮಭಿಜಾನಾಸಿ ದೈತ್ಯ ಮಿಥ್ಯಾಪ್ರಲಾಪಿನಂ।
ಯಥೇಮಮಾತ್ಮನೋ ದೋಷಂ ನ ನಿಯಚ್ಛಸ್ಪುಪೇಕ್ಷಸೇ॥ 1-74-10 (3375) 
ವೃಷಪರ್ವೋವಾಚ। 1-74-11x (384) 
ನಾಧರ್ಮಂ ನ ಮೃಷಾವಾದಂ ತ್ವಯಿ ಜಾನಾಮಿ ಭಾರ್ಗವ।
ತ್ವಯಿ ಧರ್ಮಶ್ಚ ಸತ್ಯಂ ಚ ತತ್ಪ್ರಸೀದತು ನೋ ಭವಾನ್॥ 1-74-11 (3376) 
ಯದ್ಯಸ್ಮಾನಪಹಾಯ ತ್ವಮಿತೋ ಗಚ್ಛಸಿ ಭಾರ್ಗವ।
ಸಮುದ್ರಂ ಸಂಪ್ರವೇಕ್ಷ್ಯಾಮಿ ಪೂರ್ವಂ ಮದ್ಬಾಂಧವೈಃ ಸಹ॥ 1-74-12 (3377) 
ಪಾತಾಲಮಥವಾ ಚಾಗ್ನಿಂ ನಾನ್ಯದಸ್ತಿ ಪರಾಯಣಂ।
ಯದ್ಯೇವ ದೇವಾನ್ಗಚ್ಛೇಸ್ತ್ವಂ ಮಾಂ ಚ ತ್ಯಕ್ತ್ವಾ ಗ್ರಹಾಧಿಪ। 
ಸರ್ವತ್ಯಾಗಂ ತತಃ ಕೃತ್ವಾ ಪ್ರವಿಶಾಮಿ ಹುತಾಶನಂ'॥  1-74-13 (3378) 
ಶುಕ್ರ ಉವಾಚ। 1-74-14x (385) 
ಸಮುದ್ರಂ ಪ್ರವಿಶಧ್ವಂ ವಾ ದಿಶೋ ವಾ ದ್ರವತಾಸುರಾಃ।
ದುಹಿತುರ್ನಾಪ್ರಿಯಂ ಸೋಹುಂ ಶಕ್ತೋಽಹಂ ದಯಿತಾ ಹಿ ಮೇ॥ 1-74-14 (3379) 
ಪ್ರಸಾದ್ಯತಾಂ ದೇವಯಾನೀ ಜೀವಿತಂ ಯತ್ರ ಮೇ ಸ್ಥಿತಂ।
ಯೋಗಕ್ಷೇಮಕರಸ್ತೇಽಹಮಿಂದ್ರಸ್ಯೇವ ಬೃಹಸ್ಪತಿಃ॥ 1-74-15 (3380) 
ವೃಷಪರ್ವೋವಾಚ। 1-74-16x (386) 
ಯತ್ಕಿಂಚಿದಸುರೇಂದ್ರಾಣಾಂ ವಿದ್ಯತೇ ವಸು ಭಾರ್ಗವ।
ಭುವಿ ಹಸ್ತಿಗವಾಶ್ವಂ ಚ ತಸ್ಯ ತ್ವಂ ಮಮ ಚೇಶ್ಚರಃ॥ 1-74-16 (3381) 
ಶುಕ್ರ ಉವಾಚ। 1-74-17x (387) 
ಯತ್ಕಿಂಚಿದಸ್ತಿ ದ್ರವಿಣಂ ದೈತ್ಯೇಂದ್ರಾಣಾಂ ಮಹಾಸುರ।
ತಸ್ಯೇಶ್ವರೋಸ್ಮಿ ಯದ್ಯೇಷಾ ದೇವಯಾನೀ ಪ್ರಸಾದ್ಯತಾಂ॥ 1-74-17 (3382) 
ವೈಶಂಪಾಯನ ಉವಾಚ। 1-74-18x (388) 
ಏವಮುಕ್ತಸ್ತಥೇತ್ಯಾಹ ವೃಷಪರ್ವಾ ಮಹಾಕವಿಂ।
ದೇವಯಾನ್ಯಂತಿಕಂ ಗತ್ವಾ ತಮರ್ಥಂ ಪ್ರಾಹ ಭಾರ್ಗವಃ॥ 1-74-18 (3383) 
ದೇವಯಾನ್ಯುವಾಚ। 1-74-19x (389) 
ಯದಿ ತ್ವಮೀಶ್ವರಸ್ತಾತ ರಾಜ್ಞೋ ವಿತ್ತಸ್ಯ ಭಾರ್ಗವ।
ನಾಭಿಜಾನಾಮಿ ತತ್ತೇಽಹಂ ರಾಜಾ ತು ವದತು ಸ್ವಯಂ॥ 1-74-19 (3384) 
`ವೈಶಂಪಾಯನ ಉವಾಚ। 1-74-20x (390) 
ಶುಕ್ರಸ್ಯ ವಚನಂ ಶ್ರುತ್ವಾ ವೃಷಪರ್ವಾ ಸಬಾಂಧವಃ।
ದೇವಯಾನಿ ಪ್ರಸೀದೇತಿ ಪಪಾತ ಭುವಿ ಪಾದಯೋಃ॥ 1-74-20 (3385) 
ವೃಷಪರ್ವೋವಾಚ। 1-74-21x (391) 
ಸ್ತುತ್ಯೋ ವಂದ್ಯಶ್ಚ ಸತತಂ ಮಯಾ ತಾತಶ್ಚ ತೇ ಶುಭೇ।'
ಯಂ ಕಾಮಮಭಿಕಾಮಾಽಸಿ ದೇವಯಾನಿ ಶುಚಿಸ್ಮಿತೇ। 
ತತ್ತೇಽಹಂ ಸಂಪ್ರದಾಸ್ಯಾಮಿ ಯದಿ ವಾಪಿ ಹಿ ದುರ್ಲಭಂ॥  1-74-21 (3386) 
ದೇವಯಾನ್ಯುವಾಚ। 1-74-22x (392) 
ದಾಸೀಂ ಕನ್ಯಾಸಹಸ್ರೇಣ ಶರ್ಮಿಷ್ಠಾಮಭಿಕಾಮಯೇ।
ಅನು ಮಾಂ ತತ್ರ ಗಚ್ಛೇತ್ಸಾ ಯತ್ರ ದದ್ಯಾಚ್ಚ ಮೇ ಪಿತಾ॥ 1-74-22 (3387) 
ವೃಷಪರ್ವೋವಾಚ। 1-74-23x (393) 
ಉತ್ತಿಷ್ಠ ತ್ವಂ ಗಚ್ಛ ಧಾತ್ರಿ ಶರ್ಮಿಷ್ಠಾಂ ಶೀಘ್ರಮಾನಯ।
ಯಂ ಚ ಕಾಮಯತೇ ಕಾಮಂ ದೇವಯಾನೀ ಕರೋತು ತಂ॥ 1-74-23 (3388) 
`ತ್ಯಜೇದೇಕಂ ಕುಲಸ್ಯಾರ್ಥೇ ಗ್ರಾಮಾರ್ಥೇ ಚ ಕುಲಂ ತ್ಯಜೇತ್।
ಗ್ರಾಮಂ ಜನಪದಸ್ಯಾರ್ಥೇ ಆತ್ಮಾರ್ಥೇ ಪೃಥಿವೀಂ ತ್ಯಜೇತ್'॥ 1-74-24 (3389) 
ವೈಶಂಪಾಯನ ಉವಾಚ। 1-74-25x (394) 
ತತೋ ಧಾತ್ರೀ ತತ್ರ ಗತ್ವಾ ಶರ್ಮಿಷ್ಠಾಂ ವಾಕ್ಯಮಬ್ರವೀತ್।
ಉತ್ತಿಷ್ಠ ಭದ್ರೇ ಶರ್ಮಿಷ್ಠೇ ಜ್ಞಾತೀನಾಂ ಸುಖಮಾವಹ॥ 1-74-25 (3390) 
ತ್ಯಜತಿ ಬ್ರಾಹ್ಮಣಃ ಶಿಷ್ಯಾಂದೇವಯಾನ್ಯಾ ಪ್ರಚೋದಿತಃ।
ಸಾಯಂ ಕಾಮಯತೇ ಕಾಂ ಸ ಕಾರ್ಯೋಽದ್ಯ ತ್ವಯಾಽನಘೇ॥ 1-74-26 (3391) 
ಶರ್ಮಿಷ್ಠೋವಾಚ। 1-74-27x (395) 
ಯಂ ಸಾ ಕಾಮಯತೇ ಕಾಂ ಕರವಾಣ್ಯಹಮದ್ಯ ತಂ।
ಯದ್ಯೇವಮಾಹ್ವಯೇಚ್ಛುಕ್ರೋ ದೇವಯಾನೀಕೃತೇ ಹಿ ಮಾಂ। 
ಮದ್ದೋಷಾನ್ಮಾಗಮಚ್ಛುಕ್ರೋ ದೇವಯಾನೀ ಚ ಮತ್ಕೃತೇ॥  1-74-27 (3392) 
ವೈಶಂಪಾಯನ ಉವಾಚ। 1-74-28x (396) 
ತತಃ ಕನ್ಯಾಸಹಸ್ರೇಣ ವೃತಾ ಶಿಬಿಕಯಾ ತದಾ।
ಪಿತುರ್ನಿಯೋಗಾತ್ತ್ವರಿತಾ ನಿಶ್ಚಕ್ರಾಮ ಪುರೋತ್ತಮಾತ್॥ 1-74-28 (3393) 
ಶರ್ಮಿಷ್ಠೋವಾಚ। 1-74-29x (397) 
ಅಹಂ ದಾಸೀಸಹಸ್ರೇಣ ದಾಸೀ ತೇ ಪರಿಚಾರಿಕಾ।
ಅನು ತ್ವಾಂ ತತ್ರ ಯಾಸ್ಯಾಮಿ ಯತ್ರ ದಾಸ್ಯತಿ ತೇ ಪಿತಾ॥ 1-74-29 (3394) 
ದೇವಯಾನ್ಯುವಾಚ। 1-74-30x (398) 
ಸ್ತುವತೋ ದುಹಿತಾಽಹಂ ತೇ ಯಾಚತಃ ಪ್ರತಿಗೃಹ್ಣತಃ।
ಸ್ತೂಯಮಾನಸ್ಯ ದುಹಿತಾ ಕಥಂ ದಾಸೀ ಭವಿಷ್ಯಸಿ॥ 1-74-30 (3395) 
ಶರ್ಮಿಷ್ಠೋವಾಚ। 1-74-31x (399) 
ಯೇನಕೇನಚಿದಾರ್ತಾನಾಂ ಜ್ಞಾತೀನಾಂ ಸುಖಮಾವಹೇತ್।
ಅತಸ್ತ್ವಾಮನುಯಾಸ್ಯಾಮಿ ತತ್ರ ದಾಸ್ಯತಿ ತೇ ಪಿತಾ॥ 1-74-31 (3396) 
ವೈಶಂಪಾಯನ ಉವಾಚ। 1-74-32x (400) 
ಪ್ರತಿಶ್ರುತೇ ದಾಸಭಾವೇ ದುಹಿತ್ರಾ ವೃಷಪರ್ವಣಃ।
ದೇವಯಾನೀ ನೃಪಶ್ರೇಷ್ಠ ಪಿತರಂ ವಾಕ್ಯಮಬ್ರವೀತ್॥ 1-74-32 (3397) 
ದೇವಯಾನ್ಯುವಾಚ। 1-74-33x (401) 
ಪ್ರವಿಶಾಮಿ ಪುರಂ ತಾತ ತುಷ್ಟಾಽಸ್ಮಿ ದ್ವಿಜಸತ್ತಮ।
ಅಮೋಘಂ ತವ ವಿಜ್ಞಾನಮಸ್ತಿ ವಿದ್ಯಾಬಲಂ ಚ ತೇ॥ 1-74-33 (3398) 
ವೈಶಂಪಾಯನ ಉವಾಚ। 1-74-34x (402) 
ಏವಮುಕ್ತೋ ದುಹಿತ್ರಾ ಸ ದ್ವಿಜಶ್ರೇಷ್ಠೋ ಮಹಾಯಶಾಃ।
ಪ್ರವಿವೇಶ ಪುರಂ ಹೃಷ್ಟಃ ಪೂಜಿತಃ ಸರ್ವದಾನೈವಃ॥ ॥ 1-74-34 (3399) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಚತುಃಸಪ್ತತಿತಮೋಽಧ್ಯಾಯಃ॥ 74 ॥




ಆದಿಪರ್ವ - ಅಧ್ಯಾಯ 075

॥ ಶ್ರೀಃ ॥

1.75. ಅಧ್ಯಾಯಃ 075 

Mahabharata - Adi Parva - Chapter Topics

ಮೃಗಯಾರ್ಥಂ ಗತಸ್ಯ ಯಯಾತೇಃ ಪುನರ್ದೇವಯಾನೀಸಮಾಗಮಃ॥ 1 ॥ ಶುಕ್ರಾಜ್ಞಯಾ ತಯೋರ್ವಿವಾಹಃ॥ 2 ॥ ದೇವಯಾನೀಶರ್ಮಿಷ್ಠಾಯಾಂ ಸಹ ಯಯಾತೇಃ ಸ್ವಪುರಪ್ರವೇಶಃ॥ 3 ॥

Mahabharata - Adi Parva - Chapter Text

1-75-0 (3400) 
ವೈಶಂಪಾಯನ ಉವಾಚ। 1-75-0x (403) 
ಅಥ ದೀರ್ಘಸ್ಯ ಕಾಲಸ್ಯ ದೇವಯಾನೀ ನೃಪೋತ್ತಮ।
ವನಂ ತದೇವ ನಿರ್ಯಾತಾ ಕ್ರೀಡಾರ್ಥಂ ವರವರ್ಣಿನೀ॥ 1-75-1 (3401) 
ತೇನ ದಾಸೀಸಹಸ್ರೇಣ ಸಾರ್ಧಂ ಶರ್ಮಿಷ್ಠಯಾ ತದಾ।
ತಮೇವ ದೇಶಂ ಸಂಪ್ರಾಪ್ತಾ ಯಥಾಕಾಮಂ ಚಚಾರ ಸಾ॥ 1-75-2 (3402) 
ತಾಭಿಃ ಸಖೀಭಿಃ ಸಹಿತಾ ಸರ್ವಾಭಿರ್ಮುದಿತಾ ಭೃಶಂ।
ಕ್ರೀಡಂತ್ಯೋಽಭಿರತಾಃ ಸರ್ವಾಃ ಪಿಬಂತ್ಯೋ ಮಧುಮಾಧವೀಂ॥ 1-75-3 (3403) 
ಖಾದಂತ್ಯೋ ವಿವಿಧಾನ್ಭಕ್ಷ್ಯಾನ್ವಿದಶಂತ್ಯಃ ಫಲಾನಿ ಚ।
ಪುನಶ್ಚ ನಾಡುಷೋ ರಾಜಾ ಮೃಗಲಿಪ್ಸುರ್ಯದೃಚ್ಛಯಾ॥ 1-75-4 (3404) 
ತಮೇವ ದೇಶಂ ಸಂಪ್ರಾಪ್ತೋ ಜಲಾರ್ಥೀ ಶ್ರಮಕರ್ಶಿತಃ।
ದದರ್ಶ ದೇವಯಾನೀಂ ಸ ಶರ್ಮಿಷ್ಠಾಂ ತಾಶ್ಚ ಯೋಷಿತಃ॥ 1-75-5 (3405) 
ಪಿಬಂತೀರ್ಲಲಮಾನಾಶ್ಚ ದಿವ್ಯಾಭರಣಭೂಷಿತಾಃ।
ಆಸನಪ್ರವರೇ ದಿವ್ಯೇ ಸರ್ವರತ್ನವಿಭೂಷಿತೇ। 
ಉಪವಿಷ್ಟಾಂ ಚ ದದೃಶೇ ದೇವಯಾನೀಂ ಶುಚಿಸ್ಮಿತಾಂ॥  1-75-6 (3406) 
ರೂಪೇಣಾಪ್ರತಿಮಾಂ ತಾಸಾಂ ಸ್ತ್ರೀಣಾಂ ಮಧ್ಯೇ ವರಾಂಗನಂ।
`ಆಸನಾಚ್ಚ ತತಃ ಕಿಂಚಿದ್ವಿಹೀನಾಂ ಹೇಮಭೀಷಿತಾಂ॥ 1-75-7 (3407) 
ಅಸುರೇಂದ್ರಸುತಾಂ ಚಾಪಿ ನಿಷಣ್ಣಾಂ ಚಾರುಹಾಸಿನೀಂ।
ದದರ್ಶ ಪಾದೌ ವಿಪ್ರಾಯಾಃ ಸಂವಹಂತೀಮನಿಂದಿತಾಂ॥ 1-75-8 (3408) 
ಗಾಯಂತ್ಯೋಽಥ ಪ್ರನೃತ್ಯಂತ್ಯೋ ವಾದಯಂತ್ಯೋಽಥ ಭಾರತ।
ದೃಷ್ಟ್ವಾ ಯಯಾತಿಮತುಲಂ ಲಜ್ಜಯಾಽವನತಾಃ ಸ್ಥಿತಾಃ॥'  1-75-9 (3409) 
ಯಯಾತಿರುವಾಚ। 1-75-10x (404) 
ದ್ವಾಭ್ಯಾಂ ಕನ್ಯಾಸಹಸ್ರಾಭ್ಯಾಂ ದ್ವೇ ಕನ್ಯೇ ಪರಿವಾರಿತೇ।
ಗೋತ್ರೇ ಚ ನಾಮನೀ ಚೈವ ದ್ವಯೋಃ ಪೃಚ್ಛಾಂಯಹಂ ಶುಭೇ।  1-75-10 (3410) 
ದೇವಯಾನ್ಯುವಾಚ। 1-75-11x (405) 
ಆಖ್ಯಾಸ್ಯಾಂಯಹಮಾದತ್ಸ್ವ ವಚನಂ ಮೇ ನರಾಧಿಪ।
ಶುಕ್ರೋ ನಾಮಾಸುರಗುರುಃ ಸುತಾಂ ಜಾನೀಹಿ ತಸ್ಯ ಮಾಂ॥ 1-75-11 (3411) 
ಇಯಂ ಚ ಮೇ ಸಖೀ ದಾಸೀ ಯತ್ರಾಹಂ ತತ್ರ ಗಾಮಿನೀ।
ದುಹಿತಾ ದಾನವೇಂದ್ರಸ್ಯ ಶರ್ಮಿಷ್ಠಾ ವೃಷಪರ್ವಣಃ॥ 1-75-12 (3412) 
ಯಯಾತಿರುವಾಚ। 1-75-13x (406) 
ಕಥಂ ತು ತೇ ಸಖೀ ದಾಸೀ ಕನ್ಯೇಯಂ ವರವರ್ಣಿನೀ।
ಅಸುರೇಂದ್ರಸುತಾ ಸುಭ್ರೂಃ ಪರಂ ಕೌತೂಹಲಂ ಹಿ ಮೇ॥ 1-75-13 (3413) 
`ನೈವ ದೇವೀ ನ ಗಂಧರ್ವೀ ನ ಯಕ್ಷೀ ನ ಚ ಕಿನ್ನರೀ।
ನೈವಂರೂಪಾ ಮಯಾ ನಾರೀ ದೃಷ್ಟಪೂರ್ವಾ ಮಹೀತಲೇ॥ 1-75-14 (3414) 
ಶ್ರೀರಿವಾಯತಪದ್ಮಾಕ್ಷೀ ಸರ್ವಲಕ್ಷಣಶೋಭನಾ।
ಅಸುರೇಂದ್ರಸುತಾ ಕನ್ಯಾ ಸರ್ವಾಲಂಕಾರಭೂಷಿತಾ॥ 1-75-15 (3415) 
ದೈವೇನೋಪಹತಾ ಸುಭ್ರೂರುತಾಹೋ ತಪಸಾಪಿ ವಾ।
ಅನ್ಯಥೈಷಾಽನವದ್ಯಾಂಗೀ ದಾಸೀ ನೇಹ ಭವಿಷ್ಯತಿ॥ 1-75-16 (3416) 
ಅಸ್ಯಾ ರೂಪೇಣ ತೇ ರೂಪಂ ನ ಕಿಂಚಿತ್ಸದೃಶಂ ಭವೇತ್।
ಪುರಾ ದುಶ್ಚರಿತೇನೇಯಂ ತವ ದಾಸೀ ಭವತ್ಯಹೋ॥'  1-75-17 (3417) 
ದೇವಯಾನ್ಯುವಾಚ। 1-75-18x (407) 
ಸರ್ವ ಏವ ನರಶ್ರೇಷ್ಠ ವಿಧಾನಮನುವರ್ತತೇ।
ವಿಧಾನವಿಹಿತಂ ಮತ್ವಾ ಮಾ ವಿಚಿತ್ರಾಃ ಕಥಾಃಕೃಥಾಃ॥ 1-75-18 (3418) 
ರಾಜವದ್ರೂಪವೇಷೌ ತೇ ಬ್ರಾಹ್ಮೀಂ ವಾಚಂ ಬಿಭರ್ಷಿ ಚ।
ಕೋ ನಾಮ ತ್ವಂ ಕುತಶ್ಚಾಸಿ ಕಸ್ಯ ಪುತ್ರಶ್ಚ ಶಸ ಮೇ॥ 1-75-19 (3419) 
ಯಯಾತಿರುವಾಚ। 1-75-20x (408) 
ಬ್ರಹಮಚರ್ಯೇಣ ವೇದೋ ಮೇ ಕೃತ್ಸ್ರಃ ಶ್ರುತಿಪಥಂ ಗತಃ।
ರಾಜಾಹಂ ರಾಜಪುತ್ರಶ್ಚ ಯಯಾತಿರಿತಿ ವಿಶ್ರುತಃ॥ 1-75-20 (3420) 
ದೇವಯಾನ್ಯುವಾಚ। 1-75-21x (409) 
ಕೇನಾಸ್ಯರ್ಥೇನ ನೃಪತೇ ಇಮಂ ದೇಶಮುಪಾಗತಃ।
ಜಿಘೃಕ್ಷುರ್ವಾರಿಜಂ ಕಿಂಚಿದಥವಾ ಮೃಗಲಿಪ್ಸಯಾ॥ 1-75-21 (3421) 
ಯಯಾತಿರುವಾಚ। 1-75-22x (410) 
ಮೃಗಲಿಪ್ಸುರಹಂ ಭದ್ರೇ ಪಾನೀಯಾರ್ಥಮುಪಾಗತಃ।
ಬಹುಧಾಽಪ್ಯನುಯುಕ್ತೋಽಸ್ಮಿ ತದನುಜ್ಞಾತುಮರ್ಹಸಿ॥ 1-75-22 (3422) 
ದೇವಯಾನ್ಯುವಾಚ। 1-75-23x (411) 
ದ್ವಾಭ್ಯಾಂ ಕನ್ಯಾಸಹಸ್ರಾಭ್ಯಾಂ ದಾಸ್ಯಾ ಶರ್ಮಿಷ್ಠಯಾ ಸಹ।
ತ್ವದಧೀನಾಽಸ್ಮಿ ಭದ್ರಂ ತೇ ಸಖಾ ಭರ್ತಾ ಚ ಮೇ ಭವ॥ 1-75-23 (3423) 
`ವೈಶಂಪಾಯನ ಉವಾಚ। 1-75-24x (412) 
ಅಸುರೇಂದ್ರಸುತಾಮೀಕ್ಷ್ಯ ತಸ್ಯಾಂ ಸಕ್ತೇನ ಚೇತಸಾ।
ಶರ್ಮಿಷ್ಠಾ ಮಹಿಷೀ ಮಹ್ಯಮಿತಿ ಮತ್ವಾ ವಚೋಽಬ್ರವೀತ್'॥ 1-75-24 (3424) 
ಯಯಾತಿರುವಾಚ। 1-75-25x (413) 
ವಿದ್ಧ್ಯೌಶನಸಿ ಭದ್ರಂ ತೇ ನ ತ್ವಾಮರ್ಹೋಽಸ್ಮಿ ಭಾಮಿನಿ।
ಅವಿವಾಹ್ಯಾ ಹಿ ರಾಜಾನೋ ದೇವಯಾನಿ ಪಿತುಸ್ತವ॥ 1-75-25 (3425) 
`ಪರಭಾರ್ಯಾ ಸ್ವಸಾ ಶ್ರೇಷ್ಠಾ ಸಗೋತ್ರಾ ಪತಿತಾ ಸ್ನುಷಾ।
ಅವರಾ ಭಿಕ್ಷುಕಾಽಸ್ವಸ್ಥಾ ಅಗಂಯಾಃ ಕೀರ್ತಿತಾ ಬುಧೈಃ॥ 1-75-26 (3426) 
ದೇವಯಾನ್ಯುವಾಚ। 1-75-27x (414) 
ಸಂಸೃಷ್ಟಂ ಬ್ರಹ್ಮಣಾ ಕ್ಷತ್ರಂ ಕ್ಷತ್ರೇಣ ಬ್ರಹ್ಮ ಸಂಹಿತಂ।
`ಅನ್ಯತ್ವಮಸ್ತಿ ನ ತಯೋರೇಕಾಂತತರಮಾಸ್ಥಿತೇ।' 
ಋಷಿಶ್ಚಾಪ್ಯೃಷಿಪುತ್ರಶ್ಚ ನಾಹುಷಾಂಗ ವಹಸ್ವ ಮಾಂ॥  1-75-27 (3427) 
ಯಯಾತಿರುವಾಚ। 1-75-28x (415) 
ಏಕದೇಹೋದ್ಭವಾ ವರ್ಣಾಶ್ಚತ್ವಾರೋಽಪಿ ವರಾಂಗನೇ।
ಪೃಥಗ್ಧರ್ಮಾಃ ಪೃಥಕ್ಶೌಚಾಸ್ತೇಷಾಂ ತು ಬ್ರಾಹ್ಮಣೋ ವರಃ॥ 1-75-28 (3428) 
ದೇವಯಾನ್ಯುವಾಚ। 1-75-29x (416) 
ಪಾಣಿ ಧರ್ಮೋ ನಾಹುಷಾಽಯಂ ನ ಪುಂಭಿಃ ಸೇವಿತಃ ಪುರಾ।
ತಂ ಮೇ ತ್ವಮಗ್ರಹೀರಗ್ರೇ ವೃಣೋಮಿ ತ್ವಾಮಹಂ ತತಃ॥ 1-75-29 (3429) 
ಕಥಂ ನು ಮೇ ಮನಸ್ವಿನ್ಯಾಃ ಪಾಣಿಮನ್ಯಃ ಪುಮಾನ್ಸ್ಪೃಶೇತ್।
ಗೃಹೀತಮೃಷಿಪುತ್ರೇಣ ಸ್ವಯಂ ವಾಪ್ಯೃಷಿಣಾ ತ್ವಯಾ॥ 1-75-30 (3430) 
ಯಯಾತಿರುವಾಚ। 1-75-31x (417) 
ಕ್ರುದ್ಧಾದಾಶೀವಿಷಾತ್ಸರ್ಪಾಜ್ಜ್ವಲನಾತ್ಸರ್ವತೋಮುಖಾತ್।
ದುರಾಧರ್ಷತರೋ ವಿಪ್ರೋ ಜ್ಞೇಯಃ ಪುಂಸಾ ವಿಜಾನತಾ॥ 1-75-31 (3431) 
ದೇವಯಾನ್ಯುವಾಚ। 1-75-32x (418) 
ಕಥಮಾಶೀವಿಷಾತ್ಸರ್ಪಾಜ್ಜ್ವಲನಾತ್ಸರ್ವತೋಮುಖಾತ್।
ದುರಾಧರ್ಷತರೋ ವಿಪ್ರ ಇತ್ಯಾತ್ಥ ಪುರುಷರ್ಷಭ॥ 1-75-32 (3432) 
ಯಯಾತಿರುವಾಚ। 1-75-33x (419) 
ಏಕಮಾಶೀವಿಷೋ ಹಂತಿ ಶಸ್ತ್ರೇಣೈಕಶ್ಚ ವಧ್ಯತೇ।
ಹಂತಿ ವಿಪ್ರಃ ಸರಾಷ್ಟ್ರಾಣಿ ಪುರಾಣ್ಯಪಿ ಹಿ ಕೋಪಿತಃ॥ 1-75-33 (3433) 
ದುರಾಧರ್ಷತರೋ ವಿಪ್ರಸ್ತಸ್ಮಾದ್ಭೀರು ಮತೋ ಮಮ।
ಅತೋಽದತ್ತಾಂ ಚ ಪಿತ್ರಾ ತ್ವಾಂ ಭದ್ರೇ ನ ವಿವಹಾಂಯಹಂ॥ 1-75-34 (3434) 
ದೇವಯಾನ್ಯುವಾಚ। 1-75-35x (420) 
ದತ್ತಾಂ ವಹಸ್ವ ತನ್ಮಾ ತ್ವಂ ಪಿತ್ರಾ ರಾಜನ್ವೃತೋ ಮಯಾ।
ಆಯಚತೋ ಭಯಂ ನಾಸ್ತಿ ದತ್ತಾಂ ಚ ಪ್ರತಿಗೃಹ್ಣತಃ॥ 1-75-35 (3435) 
`ತಿಷ್ಠ ರಾಜನ್ಮುಹೂರ್ತಂ ಚ ಪ್ರೇಷಯಿಷ್ಯಾಂಯಹಂ ಪಿತುಃ।
ಗಚ್ಛ ತ್ವಂ ಧಾತ್ರಿಕೇ ಶೀಘ್ರಂ ಬ್ರಹ್ಮಕಲ್ಪಮಿಹಾನಯ। 
ಸ್ವಯಂವರೇ ವೃತಂ ಶೀಘ್ರಂ ನಿವೇದಯ ಚ ನಾಹುಷಂ'॥  1-75-36 (3436) 
ವೈಶಂಪಾಯನ ಉವಾಚ। 1-75-37x (421) 
ತ್ವರಿತಂ ದೇವಯಾನ್ಯಾಥ ಸಂದಿಷ್ಟಂ ಪಿತುರಾತ್ಮನಃ।
ಸರ್ವಂ ನಿವೇದಯಾಮಾಸ ಧಾತ್ರೀ ತಸ್ಮೈ ಯಥಾತಥಂ॥ 1-75-37 (3437) 
ಶ್ರುತ್ವೈವ ಚ ಸ ರಾಜಾನಂ ದರ್ಶಯಾಮಾಸ ಭಾರ್ಗವಃ।
ದೃಷ್ಟ್ವೈವ ಚಾಗತಂ ಶುಕ್ರಂ ಯಯಾತಿಃ ಪೃಥಿವೀಪತಿಃ। 
ವವಂದೇ ಬ್ರಾಹ್ಮಣಂ ಕಾವ್ಯಂ ಪ್ರಾಂಜಲಿಃ ಪ್ರಣತಃ ಸ್ಥಿತಃ॥  1-75-38 (3438) 
ದೇವಯಾನ್ಯುವಾಚ। 1-75-39x (422) 
ರಾಜಾಯಂ ನಾಹುಷಸ್ತಾತ ದುರ್ಗಮೇ ಪಾಣಿಮಗ್ರಹೀತ್।
ನಾನ್ಯಪೂರ್ವಗೃಹೀತಂ ಮೇ ತೇನಾಹಮಭಯಾ ಕೃತಾ। 
ನಮಸ್ತೇ ದೇಹಿ ಮಾಮಸ್ಮೈ ಲೋಕೇ ನಾನ್ಯಂ ಪತಿಂ ವೃಣೇ॥  1-75-39 (3439) 
ಶುಕ್ರ ಉವಾಚ। 1-75-40x (423) 
ಅನ್ಯೋ ಧರ್ಮಃ ಪ್ರಿಯಸ್ತ್ವನ್ಯೋ ವೃತಸ್ತೇ ನಾಹುಷಃ ಪತಿಃ।
ಕಚಶಾಪಾತ್ತ್ವಯಾ ಪೂರ್ವಂ ನಾನ್ಯದ್ಭವಿತುಮರ್ಹತಿ॥ 1-75-40 (3440) 
ವೃತೋಽನಯಾ ಪತಿರ್ವೀರ ಸುತಯಾ ತ್ವಂ ಮಮೇಷ್ಟಯಾ।
ಸ್ವಯಂ ಗ್ರಹೇ ಮಹಾಂದೋಷೋ ಬ್ರಾಹ್ಮಣ್ಯಾ ವರ್ಣಸಂಕರಾತ್। 
ಗೃಹಾಣೇಮಾಂ ಮಯಾ ದತ್ತಾಂ ಮಹಿಷೀಂ ನಹುಷಾತ್ಮಜ॥  1-75-41 (3441) 
ಯಯಾತಿರುವಾಚ। 1-75-42x (424) 
ಅಧರ್ಮೋ ನ ಸ್ಪೃಶೇದೇಷ ಮಹಾನ್ಮಾಮಿಹ ಭಾರ್ಗವ।
ವರ್ಣಸಂಕರಜೋ ಬ್ರಹ್ಮನ್ನಿತಿ ತ್ವಾಂ ಪ್ರವೃಣೋಂಯಹಂ॥ 1-75-42 (3442) 
ಶುಕ್ರ ಉವಾಚ। 1-75-43x (425) 
ಅಧರ್ಮಾತ್ತ್ವಾಂ ವಿಮುಂಚಾಮಿ ಶೃಣು ತ್ವಂ ವರಮೀಪ್ಸಿತಂ।
ಅಸ್ಮಿನ್ವಿವಾಹೇ ಮಾ ಂಲಾಸೀರಹಂ ಪಾಪಂ ನುದಾಮಿ ತೇ॥ 1-75-43 (3443) 
ವಹಸ್ವ ಭಾರ್ಯಾಂ ಧರ್ಮೇಣ ದೇವಯಾನೀಂ ಸುಮಧ್ಯಮಾಂ।
ಅನಯಾ ಸಹ ಸಂಪ್ರೀತಿಮತುಲಾಂ ಸಮವಾಪ್ನುಹಿ॥ 1-75-44 (3444) 
ಇಯಂ ಚಾಪಿ ಕುಮಾರೀ ತೇ ಶರ್ಮಿಷ್ಠಾ ವಾರ್ಷಪರ್ವಣೀ।
ಸಂಪೂಜ್ಯಾ ಸತತಂ ರಾಜನ್ಮಾ ಚೈನಾಂ ಶಯನೇ ಹ್ವಯೇಃ॥ 1-75-45 (3445) 
ರಹಸ್ಯೇನಾಂ ಸಮಾಹೂಯ ನ ವದೇರ್ನ ಚ ಸಂಸ್ಪೃಶೇಃ।
ವಹಸ್ವ ಭಾರ್ಯಾಂ ಭದ್ರಂ ತೇ ಯಥಾ ಕಾಮಮವಾಪ್ಸ್ಯಸಿ॥ 1-75-46 (3446) 
ವೈಶಂಪಾಯನ ಉವಾಚ। 1-75-47x (426) 
ಏವಮುಕ್ತೋ ಯಯಾತಿಸ್ತು ಶುಕ್ರಂ ಕೃತ್ವಾ ಪ್ರದಕ್ಷಿಣಂ।
ಶಾಸ್ತ್ರೋಕ್ತವಿಧಿನಾ ರಾಜಾ ವಿವಾಹಮಕರೋಚ್ಛುಭಂ॥ 1-75-47 (3447) 
ಲಬ್ಧ್ವಾ ಶುಕ್ರಾನ್ಮಹದ್ವಿತ್ತಂ ದೇವಯಾನೀಂ ತದೋತ್ತಮಾಂ।
ದ್ವಿಸಹಸ್ರೇಣ ಕನ್ಯಾನಾಂ ತಥಾ ಶರ್ಮಿಷ್ಠಯಾ ಸಹ॥ 1-75-48 (3448) 
ಸಂಪೂಜಿತಶ್ಚ ಶುಕ್ರೇಣ ದೈತ್ಯೈಶ್ಚ ನೃಪಸತ್ತಮಃ।
ಜಗಾಮ ಸ್ವಪುರಂ ಹೃಷ್ಟೋಽನುಜ್ಞಾತೋಽಥ ಮಹಾತ್ಮನಾ॥ ॥ 1-75-49 (3449) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಪಂಚಸಪ್ತತಿತಮೋಽಧ್ಯಾಯಃ॥ 75 ॥

Mahabharata - Adi Parva - Chapter Footnotes

1-75-3 ಮಧುಮಾಧವೀಂ ಮಧುವೃಕ್ಷಮದಿರಾಂ॥ 1-75-18 ವಿಧಾನಂ ದೈವಂ ಅನುವರ್ತತೇ ಅನುಸೃತ್ಯಾಸ್ತಿ॥ 1-75-21 ಅರ್ಥೇನ ಕಾರ್ಯೇಣ। ವಾರಿಜಂ ಮೀನಂ ಪದ್ಮಾದಿ ವಾ॥ 1-75-22 ಅನುಯುಕ್ತೋಸ್ಮಿ ಪಲಾಯಿತೇ ಮೃಗೇ ಶ್ರಾಂತೋಸ್ಮಿ॥ 1-75-27 ಸಂಸೃಷ್ಟಂ ಉಚ್ಛಿನ್ನಸ್ಯ ಕ್ಷತ್ರಸ್ಯ ಬ್ರಾಹ್ಮಣವೀರ್ಯಾದೇವ ಪುನರುದ್ಭವಾದ್ಬ್ರಹ್ಮಣಾ ಕ್ಷತ್ರಂ ಸಂಸೃಷ್ಟಂ। ಕ್ಷತ್ರಿಯಕನ್ಯಾಸು ಲೋಪಾಮುದ್ರಾದಿಷು ಬ್ರಾಹ್ಮಣಾನಾಮುತ್ಪತ್ತಿದರ್ಶನಾತ್ಕ್ಷತ್ರೇಣ ಬ್ರಹ್ಮ ಸಂಹಿತಂ ಮಿಶ್ರಂ॥ 1-75-28 ಏಕಸ್ಯೇಶ್ವರಸ್ಯ ದೇಹೋ ದೇಹಾವಯವಾಃ ಮುಖಬಾಹೂರುಪಾದಾಸ್ತದುದ್ಭವಾಃ॥ 1-75-35 ಮಾ ಮಾಂ ಭಯಂ ಕ್ಷತ್ರಿಯೇಣ ಬ್ರಾಹ್ಮಣೀಪರಿಣಯನದೋಷಜಂ॥ 1-75-39 ದುರ್ಗಮೇ ಸಂಕಟೇ॥ 1-75-43 ಈಪ್ಸಿತಂ ವರಂ ಚ ವೃಣೀಧ್ವೇತ್ಯುಕ್ತೋಽಪೀದಾನೀಂ ನ ವೃತವಾನ್ ಪಶ್ಚಾತ್ತ್ವನ್ಯತ್ರ ಜರಾಸಂಕ್ರಮಣಸಾಮರ್ಥ್ಯರೂಪಃ ಶುಕ್ರೇಣೈವ ಸ್ವಪ್ರತಿಜ್ಞಾಸಿದ್ಧಯೇ ದತ್ತ ಇತಿ ಧ್ಯೇಯಂ॥ ಪಂಚಸಪ್ತತಿತಮೋಽಧ್ಯಾಯಃ॥ 75 ॥



ಆದಿಪರ್ವ - ಅಧ್ಯಾಯ 076

॥ ಶ್ರೀಃ ॥

1.76. ಅಧ್ಯಾಯಃ 076 

Mahabharata - Adi Parva - Chapter Topics

ದೇವಯಾನ್ಯಾಃ ಪುತ್ರೋತ್ಪತ್ತಿಃ॥ 1 ॥ ಅಶೋಕವನಿಕಾಯಾಂ ಶರ್ಮಿಷ್ಠಾಯಾ ಯಯಾತಿಸಮಾಗಮಾತ್ಪುತ್ರೋತ್ಪತ್ತಿಃ॥ 2 ॥

Mahabharata - Adi Parva - Chapter Text

1-76-0 (3450) 
ವೈಶಂಪಾಯನ ಉವಾಚ। 1-76-0x (427) 
ಯಯಾತಿಃ ಸ್ವಪುರಂ ಪ್ರಾಪ್ಯ ಮಹೇಂದ್ರಪುರಸಂನಿಭಂ।
ಪ್ರವಿಶ್ಯಾಂತಃಪುರಂ ತತ್ರ ದೇವಯಾನೀಂ ನ್ಯವೇಶಯತ್॥ 1-76-1 (3451) 
ದೇವಯಾನ್ಯಾಶ್ಚಾನುಮತೇ ಸುತಾಂ ತಾಂ ವೃಷಪರ್ವಣಃ।
ಅಶೋಕವನಿಕಾಭ್ಯಾಶೇ ಗೃಹಂ ಕೃತ್ವಾ ನ್ಯವೇಶಯತ್॥ 1-76-2 (3452) 
ವೃತಾಂ ದಾಸೀಸಹಸ್ರೇಣ ಶರ್ಮಿಷ್ಠಾಂ ವಾರ್ಷಪರ್ವಣೀಂ।
ವಾಸೋಭರನ್ನಪಾನೈಶ್ಚ ಸಂವಿಭಜ್ಯ ಸುಸತ್ಕೃತಾಂ॥ 1-76-3 (3453) 
ದೇವಯಾನ್ಯಾ ತು ಸಹಿತಃ ಸ ನೃಪೋ ನಹುಷಾತ್ಮಜಃ।
`ಪ್ರೀತ್ಯಾ ಪರಮಯಾ ಯುಕ್ತೋ ಮುಮುದೇ ಶಾಶ್ವತೀಃ ಸಮಾಃ॥ 1-76-4 (3454) 
ಅಶೋಕವನಿಕಾಮಧ್ಯೇ ದೇವಯಾನೀ ಸಮಾಗತಾ।
ಶರ್ಮಿಷ್ಠಯಾ ಸಾ ಕ್ರೀಡಿತ್ವಾ ರಮಣೀಯೇ ಮನೋರಮೇ॥ 1-76-5 (3455) 
ತತ್ರೈವ ತಾಂ ತು ನಿರ್ದಿಶ್ಯ ರಾಜ್ಞಾ ಸಹ ಯಯೌ ಗೃಹಂ।
ಏವಮೇವ ಸಹ ಪ್ರೀತ್ಯಾ ಬಹು ಕಾಲಂ ಮುಮೋದ ಚ॥'  1-76-6 (3456) 
ವಿಜಹಾರ ಬಹೂನಬ್ದಾಂದೇವವನ್ಮುದಿತಃ ಸುಖೀ॥  1-76-7 (3457) 
ಋತುಕಾಲೇ ತು ಸಂಪ್ರಾಪ್ತೇ ದೇವಯಾನೀ ವರಾಂಗನಾ।
ಲೇಭೇ ಗರ್ಭಂ ಪ್ರಥಮತಃ ಕುಮಾರಂ ಚ ವ್ಯಜಾಯತ॥ 1-76-8 (3458) 
ಗತೇ ವರ್ಷಸಹಸ್ರೇ ತು ಶರ್ಮಿಷ್ಠಾ ವಾರ್ಷಪರ್ವಣೀ।
ದದರ್ಶ ಯೌವನಂ ಪ್ರಾಪ್ತಾ ಋತುಂ ಸಾ ಚಾನ್ವಚಿಂತಯತ್॥ 1-76-9 (3459) 
`ಶುದ್ಧಾ ಸ್ನಾತಾ ತು ಶರ್ಮಿಷ್ಠಾ ಸರ್ವಾಲಂಕಾರಶೋಭಿತಾ।
ಅಶೋಕಶಾಖಾಮಾಲಂಬ್ಯ ಸುಪುಷ್ಪಸ್ತಬಕೈರ್ವೃತಾಂ॥ 1-76-10 (3460) 
ಆದರ್ಶೇ ಮುಖಮುದ್ವೀಕ್ಷ್ಯ ಭರ್ತುರ್ದರ್ಶನಲಾಲಸಾ।
ಶೋಕಮೋಹಸಮಾವಿಷ್ಟಾ ವಚನಂ ಚೇದಮಬ್ರವೀತ್॥ 1-76-11 (3461) 
ಅಶೋಕ ಶೋಕಾಪನುದ ಶೋಕೋಪಹತಚೇತಸಾಂ।
ತ್ವನ್ನಾಮಾನಂ ಕುರುಷ್ವಾದ್ಯ ಪ್ರಿಯಸಂದರ್ಶನೇನ ಮಾಂ। 
ಏವಮುಕ್ತವತೀ ಸಾ ತು ಶರ್ಮಿಷ್ಠಾ ಪುನರಬ್ರವೀತ್॥'  1-76-12 (3462) 
ಋತುಕಾಲಶ್ಚ ಸಂಪ್ರಾಪ್ತೋ ನ ಚ ಮೇಽಸ್ತಿ ವೃತಃ ಪತಿಃ।
ಕಿಂ ಪ್ರಾಪ್ತಂ ಕಿಂ ನು ಕರ್ತವ್ಯಂ ಕಿಂ ವಾ ಕೃತ್ವಾ ಸುಖಂ ಭವೇತ್॥ 1-76-13 (3463) 
ದೇವಯಾನೀ ಪ್ರಜಾತಾಽಸೌ ವೃಥಾಽಹಂ ಪ್ರಾಪ್ತಯೌವನಾ।
ಯಥಾ ತಯಾ ವೃತೋ ಭರ್ತಾ ತಥೈವಾಹಂ ವೃಣೋಮಿ ತಂ॥ 1-76-14 (3464) 
ರಾಜ್ಞಾ ಪುತ್ರಫಲಂ ದೇಯಮಿತಿ ಮೇ ನಿಶ್ಚಿತಾ ಮತಿಃ।
ಅಪೀದಾನೀಂ ಸ ಧರ್ಮಾತ್ಮಾ ಈಯಾನ್ಮೇ ದರ್ಶನಂ ರಹಃ॥ 1-76-15 (3465) 
`ಕೇಶೈರ್ಬಧ್ಯಾ ತು ರಾಜಾನಂ ಯಾಚೇಽಹಂ ಸದೃಶಂ ಪತಿಂ।
ಸ್ಪೃಹೇದಿದಂ ದೇವಯಾನೀ ಪುತ್ರಮೀಕ್ಷ್ಯ ಪುನಃಪುನಃ। 
ಕ್ರೀಡನ್ನಂತಃಪುರೇ ತಸ್ಯಾಃ ಕ್ವಚಿತ್ಕ್ಷಣಮವಾಪ್ಯ ಚ॥  1-76-16 (3466) 
ವೈಶಂಪಾಯನ ಉವಾಚ।' 1-76-17x (428) 
ಅಥ ನಿಷ್ಕ್ರಂಯ ರಾಜಾಽಸೌ ತಸ್ಮಿನ್ಕಾಲೇ ಯದೃಚ್ಛಯಾ।
ಅಶೋಕವನಿಕಾಭ್ಯಾಶೇ ಶರ್ಮಿಷ್ಠಾಂ ಪ್ರಾಪ ತಿಷ್ಠತೀಂ॥ 1-76-17 (3467) 
ತಮೇಕಂ ರಹಿತೇ ದೃಷ್ಟ್ವಾ ಶರ್ಮಿಷ್ಠಾ ಚಾರುಹಾಸಿನೀ।
ಪ್ರತ್ಯುದ್ಗಂಯಾಂಜಲಿಂ ಕೃತ್ವಾ ರಾಜಾನಂ ವಾಕ್ಯಮಬ್ರವೀತ್॥ 1-76-18 (3468) 
ಶರ್ಮಿಷ್ಠೋವಾಚ। 1-76-19x (429) 
ಸೋಮಸ್ಯೇಂದ್ರಸ್ಯ ವಿಷ್ಣೋರ್ವಾ ಯಮಸ್ಯ ವರುಣಸ್ಯ ವಾ।
ತವ ವಾ ನಾಹುಷ ಗೃಹೇ ಕಃ ಸ್ತ್ರಿಯಂ ದ್ರಷ್ಟುಮರ್ಹತಿ॥ 1-76-19 (3469) 
ರೂಪಾಭಿಜನಶೀಲೈರ್ಹಿ ತ್ವಂ ರಾಜನ್ವೇತ್ಥ ಮಾಂ ಸದಾ।
ಸಾ ತ್ವಾಂ ಯಾಚೇ ಪ್ರಸಾದ್ಯಾಹಮೃತುಂ ದೇಹಿ ನರಾಧಿಪ॥ 1-76-20 (3470) 
ಯಯಾತಿರುವಾಚ। 1-76-21x (430) 
ವೇದ್ಮಿ ತ್ವಾಂ ಶೀಲಸಂಪನ್ನಾಂ ದೈತ್ಯಕನ್ಯಾಮನಿಂದಿತಾಂ।
ರೂಪಂ ಚ ತೇ ನ ಪಶ್ಯಾಮಿ ಸೂಚ್ಯಗ್ರಮಪಿ ನಿಂದಿತಂ॥ 1-76-21 (3471) 
`ತದಾಪ್ರಭೃತಿ ದೃಷ್ಟ್ವಾ ತ್ವಾಂ ಸ್ಮರಾಂಯನಿಶಮುತ್ತಮೇ'।
ಅಬ್ರವೀದುಶನಾ ಕಾವ್ಯೋ ದೇವಯಾನೀಂ ಯದಾಽವಹಂ। 
ನೇಯಮಾಹ್ವಯಿತವ್ಯಾ ತೇ ಶಯನೇ ವಾರ್ಷಪರ್ವಣೀ॥  1-76-22 (3472) 
`ದೇವಯಾನ್ಯಾಃ ಪ್ರಿಯಂ ಕೃತ್ವಾ ಶರ್ಮಿಷ್ಠಾಮಪಿ ಪೋಷಯ॥'  1-76-23 (3473) 
ಶರ್ಮಿಷ್ಠೋವಾಚ। 1-76-24x (431) 
ನ ನರ್ಮಯುಕ್ತಮನೃತಂ ಹಿನಸ್ತಿ
ನ ಸ್ತ್ರೀಷು ರಾಜನ್ನ ವಿವಾಹಕಾಲೇ। 
ಪ್ರಾಣಾತ್ಯಯೇ ಸರ್ವಧನಾಪಹಾರೇ
ಪಂಚಾನೃತಾನ್ಯಾಹುರಪಾತಕಾನಿ॥  1-76-24 (3474) 
ಪೃಷ್ಟಂ ತು ಸಾಕ್ಷ್ಯೇ ಪ್ರವದಂತಮನ್ಯಥಾ
ವದಂತಿ ಮಿಥ್ಯಾ ಪತಿತಂ ನರೇಂದ್ರ। 
ಏಕಾರ್ಥತಾಯಾಂ ತು ಸಮಾಹಿತಾಯಾಂ
ಮಿಥ್ಯಾ ವದಂತಂ ಹ್ಯನೃತಂ ಹಿನಸ್ತಿ॥  1-76-25 (3475) 
`ಅನೃತಂ ನಾನೃತಂ ಸ್ತ್ರೀಷು ಪರಿಹಾಸವಿವಾಹಯೋಃ।
ಆತ್ಮಪ್ರಾಣಾರ್ಥಘಾತೇ ಚ ತದೇವೋತ್ತಮತಾಂ ವ್ರಜೇತ್॥'  1-76-26 (3476) 
ಯಯಾತಿರುವಾಚ। 1-76-27x (432) 
ರಾಜಾ ಪ್ರಮಾಣಂ ಭೂತಾನಾಂ ಸ ನಶ್ಯೇತ ಮೃಷಾ ವದನ್।
ಅರ್ಥಕೃಚ್ಛ್ರಮಪಿ ಪ್ರಾಪ್ಯ ನ ಮಿಥ್ಯಾ ಕರ್ತುಮುತ್ಸಹೇ॥ 1-76-27 (3477) 
ಶರ್ಮಿಷ್ಠೋವಾಚ। 1-76-28x (433) 
ಸಮಾವೇತೌ ಮತೋ ರಾಜನ್ಪತಿಃ ಸಖ್ಯಾಶ್ಚ ಯಃ ಪತಿಃ।
ಸಮಂ ವಿವಾಹಮಿತ್ಯಾಹುಃ ಸಖ್ಯಾ ಮೇಽಸಿ ವೃತಃ ಪತಿಃ॥ 1-76-28 (3478) 
`ಸಹ ದತ್ತಾಸ್ಮಿ ಕಾವ್ಯೇನ ದೇವಯಾನ್ಯಾ ಮನೀಷಿಣಾ।
ಪೂಜ್ಯಾ ಪೋಷಯಿತವ್ಯೇತಿ ನ ಮೃಷಾ ಕರ್ತುಮರ್ಹಸಿ॥'  1-76-29 (3479) 
ಸುವರ್ಣಮಣಿಮುಕ್ತಾನಿ ವಸ್ತ್ರಾಣ್ಯಾಭರಣಾನಿ ಚ।
ಯಾಚಿತೄಣಾಂ ದದಾಸಿ ತ್ವಂ ಗೋಭೂಂಯಾದೀನಿ ಯಾನಿ ಚ॥ 1-76-30 (3480) 
ಬಹಿಃಸ್ಥಂ ದಾನಮಿತ್ಯುಕ್ತಂ ನ ಶರೀರಾಶ್ರಿತಂ ನೃಪ।
ದುಷ್ಕರಂ ಪುತ್ರದಾನಂ ಚ ಆತ್ಮದಾನಂ ಚ ದುಷ್ಕರಂ॥ 1-76-31 (3481) 
ಶರೀರದಾನಾತ್ತತ್ಸರ್ವಂ ದತ್ತಂ ಭವತಿ ಮಾರಿಷ।
ಯಸ್ಯ ಯಸ್ಯ ಯಥಾ ಕಾಮಸ್ತಸ್ಯ ತಸ್ಯ ದದಾಂಯಹಂ॥ 1-76-32 (3482) 
ಇತ್ಯುಕ್ತ್ವಾ ನಗರೇ ರಾಜಂಸ್ತ್ರಿಕಾಲಂ ಘೋಷಿತಂ ತ್ವಯಾ।
ತ್ವಯೋಕ್ತಮನೃತಂ ರಾಜನ್ವೃಥಾ ಘೋಷಿತಮೇವ ವಾ। 
ತತ್ಸತ್ಯಂ ಕುರು ರಾಜೇಂದ್ರ ಯಥಾ ವೈಶ್ರವಣಸ್ತಥಾ॥  1-76-33 (3483) 
ಯಯಾತಿರುವಾಚ। 1-76-34x (434) 
ದಾತವ್ಯಂ ಯಾಚಮಾನೇಭ್ಯ ಇತಿ ಮೇ ವ್ರತಮಾಹಿತಂ।
ತ್ವಂ ಚ ಯಾಚಸಿ ಮಾಂ ಕಾಮಂ ಬ್ರೂಹಿ ಕಿಂ ಕರವಾಣಿ ತೇ॥ 1-76-34 (3484) 
`ಧನಂ ವಾ ಯದಿ ವಾ ಕಿಂಚಿದ್ರಾಜ್ಯಂ ವಾಽಪಿ ಶುಚಿಸ್ಮಿತೇ।'  1-76-35 (3485) 
ಶರ್ಮಿಷ್ಠೋವಾಚ।
ಅಧರ್ಮಾತ್ಪಾಹಿ ಮಾಂ ರಾಜಂಧರ್ಮಂ ಚ ಪ್ರತಿಪಾದಯ॥  1-76-35x (435) 
`ನಾನ್ಯಂ ವೃಣೇ ಪುತ್ರಕಾಮಾ ಪುತ್ರಾತ್ಪರತರಂ ನ ಚ।'
ತ್ವತ್ತೋಽಪತ್ಯವತೀ ಲೋಕೇ ಚರೇಯಂ ಧರ್ಮಮುತ್ತಮಂ॥  1-76-36 (3486) 
ತ್ರಯ ಏವಾಧನಾ ರಾಜನ್ಭಾರ್ಯಾ ದಾಸಸ್ತಥಾ ಸುತಃ।
ಯತ್ತೇ ಸಮಧಿಗಚ್ಛಂತಿ ಯಸ್ಯೈತೇ ತಸ್ಯ ತದ್ಧನಂ॥ 1-76-37 (3487) 
`ಪುತ್ರಾರ್ಥಂ ಭರ್ತೃಪೋಷಾರ್ಥಂ ಸ್ತ್ರಿಯಃ ಸೃಷ್ಟಾಃ ಸ್ವಯಂಭುವಾ।
ಅಪತಿರ್ವಾಪಿ ಯಾ ಕನ್ಯಾ ಅನಪತ್ಯಾ ಚ ಯಾ ಭವೇತ್। 
ತಾಸಾಂ ಜನ್ಮ ವೃಥಾ ಲೋಕೇ ಗತಿಸ್ತಾಸಾಂ ನ ವಿದ್ಯತೇ॥'  1-76-38 (3488) 
ದೇವಯಾನ್ಯಾ ಭುಜಿಷ್ಯಾಽಸ್ಮಿ ವಶ್ಯಾ ಚ ತವ ಭಾರ್ಗವೀ।
ಸಾ ಚಾಹಂ ಚ ತ್ವಯಾ ರಾಜನ್ಭಜನೀಯೇ ಭಜಸ್ವ ಮಾಂ॥ 1-76-39 (3489) 
ವೈಶಂಪಾಯನ ಉವಾಚ। 1-76-40x (436) 
ಏವಮುಕ್ತಸ್ತು ರಾಜಾ ಸ ತಥ್ಯಮಿತ್ಯಭಿಜಜ್ಞಿವಾನ್।
ಪೂಜಯಾಮಾಸ ಶರ್ಮಿಷ್ಠಾಂ ಧರ್ಮಂ ಚ ಪ್ರತ್ಯಪಾದಯತ್॥ 1-76-40 (3490) 
ಸ ಸಮಾಗಂಯ ಶರ್ಮಿಷ್ಠಾಂ ಯಥಾ ಕಾಮಮವಾಪ್ಯ ಚ।
ಅನ್ಯೋನ್ಯಂ ಚಾಭಿಸಂಪೂಜ್ಯ ಜಗ್ಮತುಸ್ತೌ ಯಥಾಗತಂ॥ 1-76-41 (3491) 
ತಸ್ಮಿನ್ಸಮಾಗಮೇ ಸುಭ್ರೂಃ ಶರ್ಮಿಷ್ಠಾ ಚಾರುಹಾಸಿನೀ।
ಲೇಭೇ ಗರ್ಭಂ ಪ್ರಥಮತಸ್ತಸ್ಮಾನ್ನೃಪತಿಸತ್ತಮಾತ್॥ 1-76-42 (3492) 
ಪ್ರಯಜ್ಞೇ ಚ ತತಃ ಕಾಲೇ ರಾಜನ್ರಾಜೀವಲೋಚನಾ।
ಕುಮಾರಂ ದೇವಗರ್ಭಾಭಂ ರಾಜೀವನಿಭಲೋಚನಂ॥ ॥ 1-76-43 (3493) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಷಟ್ಸಪ್ತತಿತಮೋಽಧ್ಯಾಯಃ॥ 76 ॥




ಆದಿಪರ್ವ - ಅಧ್ಯಾಯ 077

॥ ಶ್ರೀಃ ॥

1.77. ಅಧ್ಯಾಯಃ 077 

Mahabharata - Adi Parva - Chapter Topics

ಶರ್ಮಿಷ್ಠಾಪುತ್ರದರ್ಶನೇನ ದೇವಯಾನ್ಯಾಃ ಶರ್ಮಿಷ್ಠಯಾ ಸಹ ಸಂವಾದಃ॥ 1 ॥ ದೇವಯಾನೀಶರ್ಮಿಷ್ಠಯೋಃ ಪುತ್ರಾಂತರೋತ್ಪತ್ತಿಃ॥ 2 ॥ ಶರ್ಮಿಷ್ಠಾಪುತ್ರಾನ್ಯಯಾತಿಜಾಂಜ್ಞಾತ್ವಾ ಕುಪಿತಾಯಾಃ ದೇವಯಾನ್ಯಾಃ ಶುಕ್ರಸಮೀಪೇ ಗಮನಂ॥ 3 ॥ ಯಯಾತೇಃ ಶುಕ್ರಶಾಪಾಜ್ಜರಾಪ್ರಾಪ್ತಿಃ॥ 4 ॥ ತಸ್ಯಾ ಅನ್ಯಸ್ಮಿನ್ಸಂಕ್ರಮಣರೂಪವರಪ್ರಾಪ್ತಿಃ॥ 5 ॥

Mahabharata - Adi Parva - Chapter Text

1-77-0 (3494) 
ವೈಶಂಪಾಯನ ಉವಾಚ। 1-77-0x (437) 
`ತಸ್ಮಿನ್ನಕ್ಷತ್ರಸಂಯೋಗೇ ಶುಕ್ಲೇ ಪುಣ್ಯರ್ಕ್ಷಗೇಂದುನಾ।
ಸ ರಾಜಾ ಮುಮುದೇ ಸಂರಾಟ್ ತಯಾ ಶರ್ಮಿಷ್ಠಯಾ ಸಹ॥ 1-77-1 (3495) 
ಪ್ರಜಾನಾಂ ಶ್ರೀರಿವಾಭ್ಯಾಶೇ ಶರ್ಮಿಷ್ಠಾ ಹ್ಯಭವದ್ವಧೂಃ।
ಪನ್ನಗೀವೋಗ್ರರೂಪಾ ವೈ ದೇವಯಾನೀ ಮಮಾಪ್ಯಭೂತ್॥ 1-77-2 (3496) 
ಪರ್ಜನ್ಯ ಇವ ಸಸ್ಯಾನಾಂ ದೇವಾನಾಮಮೃತಂ ಯಥಾ।
ತದ್ವನ್ಮಮಾಪಿ ಸಂಭೂತಾ ಶರ್ಮಿಷ್ಠಾ ವಾರ್ಷಪರ್ವಣೀ। 
ಇತ್ಯೇವಂ ಮನಸಾ ಜ್ಞಾತ್ವಾ ದೇವಯಾನೀಮವರ್ಜಯತ್॥'  1-77-3 (3497) 
ಶ್ರುತ್ವಾ ಕುಮಾರಂ ಜಾತಂ ತು ದೇವಯಾನೀ ಶುಚಿಸ್ಮಿತಾ।
ಚಿಂತಯಾಮಾಸ ದುಃಖಾರ್ತಾ ಶರ್ಮಿಷ್ಠಾಂ ಪ್ರತಿ ಭಾರತ॥ 1-77-4 (3498) 
ಅಭಿಗಂಯ ಚ ಶರ್ಮಿಷ್ಠಾಂ ದೇವಯಾನ್ಯಬ್ರವೀದಿದಂ।  1-77-5 (3499) 
ದೇವಯಾನ್ವುವಾಚ।
ಕಿಮಿದಂ ವೃಜಿನಂ ಸುಭ್ರು ಕೃತಂ ವೈ ಕಾಮಲುಬ್ಧಯಾ॥  1-77-5x (438) 
ಶರ್ಮಿಷ್ಠೋವಾಚ। 1-77-6x (439) 
ಋಷಿರಭ್ಯಾಗತಃ ಕಶ್ಚಿದ್ಧರ್ಮಾತ್ಮಾ ವೇದಪಾರಗಃ।
ಸ ಮಯಾ ವರದಃ ಕಾಮಂ ಯಾಚಿತೋ ಧರ್ಮಸಂಹಿತಂ॥ 1-77-6 (3500) 
`ಅಪತ್ಯಾರ್ಥೇ ಸ ತು ಮಯಾ ವೃತೋ ವೈ ಚಾರುಹಾಸಿನಿ'।
ನಾಹಮನ್ಯಾಯತಃ ಕಾಮಮಾಚರಾಮಿ ಶುಚಿಸ್ಮಿತೇ। 
ತಸ್ಮಾದೃಷೇರ್ಮಮಾಪತ್ಯಮಿತಿ ಸತ್ಯಂ ಬ್ರವೀಮಿ ತೇ॥  1-77-7 (3501) 
ದೇವಯಾನ್ಯುವಾಚ। 1-77-8x (440) 
ಶೋಭನಂ ಭೀರು ಯದ್ಯೇವಮಥ ಸ ಜ್ಞಾಯತೇ ದ್ವಿಜಃ।
ಗೋತ್ರನಾಮಾಭಿಜನತೋ ವೇತ್ತುಮಿಚ್ಛಾಮಿ ತಂ ದ್ವಿಜಂ॥ 1-77-8 (3502) 
ಶರ್ಮಿಷ್ಠೋವಾಚ। 1-77-9x (441) 
ತಪಸಾ ತೇಜಸಾ ಚೈವ ದೀಪ್ಯಮಾನಂ ಯಥಾ ರವಿಂ।
ತಂ ದೃಷ್ಟ್ವಾ ಮಮ ಸಂಪ್ರಷ್ಟುಂ ಶಕ್ತಿರ್ನಾಸೀಚ್ಛುಚಿಸ್ಮಿತೇ॥ 1-77-9 (3503) 
ದೇವಯಾನ್ಯುವಾಚ। 1-77-10x (442) 
ಯದ್ಯೇತದೇವಂ ಶರ್ಮಿಷ್ಠೇ ನ ಮನ್ಯುರ್ವಿದ್ಯತೇ ಮಮ।
ಅಪತ್ಯಂ ಯದಿ ತೇ ಲಬ್ಧಂ ಜ್ಯೇಷ್ಠಾಚ್ಛ್ರೇಷ್ಠಾಚ್ಚ ವೈ ದ್ವಿಜಾತ್॥ 1-77-10 (3504) 
ವೈಶಂಪಾಯನ ಉವಾಚ। 1-77-11x (443) 
ಅನ್ಯೋನ್ಯಮೇವಮುಕ್ತ್ವಾ ತು ಸಂಪ್ರಹಸ್ಯ ಚ ತೇ ಮಿಥಃ।
ಜಗಾಮ ಭಾರ್ಗವೀ ವೇಶ್ಮ ತಥ್ಯಮಿತ್ಯವಜಗ್ಮುಷೀ॥ 1-77-11 (3505) 
ಯಯಾತಿರ್ದೇವಯಾನ್ಯಾಂ ತು ಪುತ್ರಾವಜನಯನ್ನೃಪಃ।
ಯದುಂ ಚ ತುರ್ವಸುಂ ಚೈವ ಶಕ್ರವಿಷ್ಣೂ ಇವಾಪರೌ॥ 1-77-12 (3506) 
`ತಸ್ಮಿನ್ಕಾಲೇ ತು ರಾಜರ್ಷಿರ್ಯಯಾತಿಃ ಪೃಥಿವೀಪತಿಃ।
ಮಾಧ್ವೀಕರಸಸಂಯುಕ್ತಾಂ ಮದಿರಾಂ ಮದವರ್ಧನೀಂ॥ 1-77-13 (3507) 
ಪಾಯಯಾಮಾಸ ಶುಕ್ರಸ್ಯ ತನಯಾಂ ರಕ್ತಪಿಂಗಲಾಂ।
ಪೀತ್ವಾ ಪೀತ್ವಾ ಚ ಮದಿರಾಂ ದೇವಯಾನೀ ಮುಮೋಹ ಸಾ॥ 1-77-14 (3508) 
ರುದತೀ ಗಾಯಮಾನಾ ಚ ನೃತ್ಯಂತೀ ಚ ಮುಹುರ್ಮುಹುಃ।
ಬಹು ಪ್ರಲಪತೀ ದೇವೀ ರಾಜಾನಮಿದಮಬ್ರವೀತ್॥ 1-77-15 (3509) 
ರಾಜವದ್ರೂಪವೇಷೌ ತೇ ಕಿಮರ್ಥಂ ತ್ವಮಿಹಾಗತಃ।
ಕೇನ ಕಾರ್ಯೇಣ ಸಂಪ್ರಾಪ್ತೋ ನಿರ್ಜನಂ ಗಹನಂ ವನಂ॥ 1-77-16 (3510) 
ದ್ವಿಜಶ್ರೇಷ್ಠ ನೃಪಶ್ರೇಷ್ಠೋ ಯಯಾತಿಶ್ಚೋಗ್ರದರ್ಶನಃ।
ತಸ್ಮಾದಿತಃ ಪಲಾಯಸ್ವ ಹಿತಮಿಚ್ಛಸಿ ಚೇದ್ದ್ವಿಜ॥ 1-77-17 (3511) 
ಇತ್ಯೇವಂ ಪ್ರಲಪಂತೀಂ ತಾಂ ದೇವಯಾನೀಂ ತು ನಾಹುಷಃ।
ಭರ್ತ್ಸಯಾಮಾಸ ವಚನೈರನರ್ಹಾಂ ಪಾಪವರ್ಧನೀಂ॥ 1-77-18 (3512) 
ತತೋ ವರ್ಷವರಾನ್ಮೂಕಾನ್ವ್ಯಂಗಾನ್ವೃದ್ಧಾಂಶ್ಚ ಪಂಗುಕಾನ್।
ರಕ್ಷಣೇ ದೇವಯಾನ್ಯಾಃ ಸ ಪೋಷಣೇ ಚ ಶಶಾಸ ತಾನ್॥ 1-77-19 (3513) 
ತತಸ್ತು ನಾಹುಷೋ ರಾಜಾ ಶರ್ಮಿಷ್ಠಾಂ ಪ್ರಾಪ್ಯ ಬುದ್ಧಿಮಾನ್।
ರೇಮೇ ಚ ಸುಚಿರಂ ಕಾಲಂ ತಯಾ ಶರ್ಮಿಷ್ಠಯಾ ಸಹ॥'  1-77-20 (3514) 
ತಸ್ಮಾದೇವ ತು ರಾಜರ್ಷೇಃ ಶರ್ಮಿಷ್ಠಾ ವಾರ್ಷಪರ್ವಣೀ।
ದ್ರುಹ್ಯುಂ ಚಾನುಂ ಚ ಪೂರುಂ ಚ ತ್ರೀನ್ಕುಮಾರಾನಜೀಜನತ್॥ 1-77-21 (3515) 
ತತಃ ಕಾಲೇ ತು ಕಸ್ಮಿಂಶ್ಚಿದ್ದೇವಯಾನೀ ಶುಚಿಸ್ಮಿತಾ।
ಯಯಾತಿಸಹಿತಾ ರಾಜಂಜಗಾಮ ರಹಿತಂ ವನಂ॥ 1-77-22 (3516) 
ದದರ್ಶ ಚ ತದಾ ತತ್ರ ಕುಮಾರಾಂದೇವರೂಪಿಣಃ।
ಕ್ರೀಡಮಾನಾನ್ಸುವಿಶ್ರಬ್ಧಾನ್ವಿಸ್ಮಿತಾ ಚೇದಮಬ್ರವೀತ್॥ 1-77-23 (3517) 
ದೇವಯಾನ್ಯುವಾಚ। 1-77-24x (444) 
`ಕಸ್ಯೈತೇ ದಾರಕಾ ರಾಜಂದೇವಪುತ್ರೋಪಮಾಃ ಶುಭಾಃ।
ವರ್ಚಸಾ ರೂಪತಶ್ಚೈವ ಸದೃಶಾ ಮೇ ಮತಾಸ್ತವ॥ 1-77-24 (3518) 
ವೈಶಂಪಾಯನ ಉವಾಚ। 1-77-25x (445) 
ಏವಂ ಪೃಷ್ಟ್ವಾ ತು ರಾಜಾನಂ ಕುಮಾರಾನ್ಪರ್ಯಪೃಚ್ಛತ॥  1-77-25 (3519) 
ತಸ್ಮಿನ್ಕಾಲೇ ತು ತಚ್ಛ್ರುತ್ವಾ ಧಾತ್ರೀ ತೇಷಾಂ ವಚೋಽಬ್ರವೀತ್।
ಕಿಂ ನ ಬ್ರೂತ ಕುಮಾರಾ ವಃ ಪಿತರಂ ವೈ ದ್ವಿಜರ್ಷಭಂ॥ 1-77-26 (3520) 
ಕುಮಾರಾ ಊಚುಃ। 1-77-27x (446) 
ಋಷಿಶ್ಚ ಬ್ರಾಹ್ಮಣಶ್ಚೈವ ದ್ವಿಜಾತಿಶ್ಚೈವ ನಃ ಪಿತಾ।
ಶರ್ಮಿಷ್ಠಾ ನಾನೃತಂ ಬ್ರೂತೇ ದೇವಯಾನಿ ಕ್ಷಮಸ್ವ ನಃ॥'  1-77-27 (3521) 
ದೇವಯಾನ್ಯುವಾಚ। 1-77-28x (447) 
ಕಿಂನಾಮಧೇಯಗೋತ್ರೋ ವಃ ಪುತ್ರಕಾ ಬ್ರಾಹ್ಮಣಃ ಪಿತಾ।
ಪ್ರಬ್ರೂತ ತತ್ತ್ವತಃ ಕ್ಷಿಪ್ರಂ ಕಶ್ಚಾಸೌ ಕ್ವ ಚ ವರ್ತತೇ॥ 1-77-28 (3522) 
ಪ್ರಬ್ರೂತ ಮೇ ಯಥಾ ತಥ್ಯಂ ಶ್ರೋತುಮಿಚ್ಛಾಮಿ ತಂ ಹ್ಯಹಂ।
ಏವಮುಕ್ತಾಃ ಕುಮಾರಸ್ತೇ ದೇವಯಾನ್ಯಾ ಸುಮಧ್ಯಯಾ॥ 1-77-29 (3523) 
ತೇಽದರ್ಶಯನ್ಪ್ರದೇಶಿನ್ಯಾ ತಮೇವ ನೃಪಸತ್ತಮಂ।
ಶರ್ಮಿಷ್ಠಾಂ ಮಾತರಂ ಚೈವ ತಥಾಽಽಚಖ್ಯುಶ್ಚ ದಾರಕಾಃ॥ 1-77-30 (3524) 
ವೈಶಂಪಾಯನ ಉವಾಚ। 1-77-31x (448) 
ಇತ್ಯುಕ್ತ್ವಾ ಸಹಿತಾಸ್ತೇ ತು ರಾಜಾನಮುಪಚಕ್ರಮುಃ।
ನಾಭ್ಯನಂದತ ತಾನ್ರಾಜಾ ದೇವಯಾನ್ಯಾಸ್ತದಾಂತಿಕೇ॥ 1-77-31 (3525) 
ರುದಂತಸ್ತೇಽಥ ಶರ್ಮಿಷ್ಠಾಮಭ್ಯಯುರ್ಬಾಲಕಾಸ್ತತಃ।
`ಅವಿಬ್ರುವಂತೀ ಕಿಂಚಿಚ್ಚ ರಾಜಾನಂ ಚಾರುಲೋಚನಾ॥ 1-77-32 (3526) 
ನಾತಿದೂರಾಚ್ಚ ರಾಜಾನಂ ಸಾ ಚಾತಿಷ್ಠದವಾಙ್ಮುಖೀ।
ಶ್ರುತ್ವಾ ತೇಷಾಂ ತು ಬಾಲಾನಾಂ ಸವ್ರೀಡ ಇವ ಪಾರ್ಥಿವಃ॥ 1-77-33 (3527) 
ಪ್ರತಿವಕ್ತುಮಶಕ್ತೋಽಭೂತ್ತೂಷ್ಣೀಂಭೂತೋಽಭವನ್ನೃಪಃ।
ದೃಷ್ಟ್ವಾ ತು ತೇಷಾಂ ಬಾಲಾನಾಂ ಪ್ರಣಯಂ ಪಾರ್ಥಿವಂ ಪ್ರತಿ॥ 1-77-34 (3528) 
ಬುದ್ಧ್ವಾ ತು ತತ್ತ್ವತೋ ದೇವೀ ಶರ್ಮಿಷ್ಠಾಪಿದಮಬ್ರವೀತ್।
ಅಭ್ಯಾಗಚ್ಛತಿ ಮಾಂ ಕಶ್ಚಿದೃಷಿರಿತ್ಯೇವಮಬ್ರವೀಃ॥ 1-77-35 (3529) 
ಯಯಾತಿಮೇವಂ ರಾಜಾನಂ ತ್ವಂ ಗೋಪಾಯಸಿ ಭಾಮಿನಿ।
ಪೂರ್ವಮೇವ ಮಯಾ ಪ್ರೋಕ್ತಂ ತ್ವಯಾ ತು ವೃಜಿನಂ ಕೃತಂ॥ 1-77-36 (3530) 
ಮದಧೀನಾ ಸತೀ ಕಸ್ಮಾದಕಾರ್ಷೀರ್ವಿಪ್ರಿಯಂ ಮಮ।
ತಮೇವಾಽಽಸುರಧರ್ಮಂ ತ್ವಮಾಸ್ಥಿತಾ ನ ಬಿಭೇಷಿ ಮೇ॥'  1-77-37 (3531) 
ಶರ್ಮಿಷ್ಠೋವಾಚ। 1-77-38x (449) 
ಯದುಕ್ತಮೃಷಿರಿತ್ಯೇವ ತತ್ಸತ್ಯಂ ಚಾರುಹಾಸಿನಿ।
ನ್ಯಾಯತೋ ಧರ್ಮತಶ್ಚೈವ ಚರಂತೀ ನ ಬಿಭೇಮಿ ತೇ॥ 1-77-38 (3532) 
ಯದಾ ತ್ವಯಾ ವೃತೋ ಭರ್ತಾ ವೃತ ಏವ ತದಾ ಮಯಾ।
ಸಖೀಭರ್ತಾ ಹಿ ಧರ್ಮೇಣ ಭರ್ತಾ ಭವತಿ ಶೋಭನೇ॥ 1-77-39 (3533) 
ಪೂಜ್ಯಾಸಿ ಮಮ ಮಾನ್ಯಾ ಚ ಜ್ಯೇಷ್ಠಾ ಚ ಬ್ರಾಹ್ಮಣೀ ಹ್ಯಸಿ।
ತ್ವತ್ತೋಪಿ ಮೇ ಪೂಜ್ಯತಮೋ ರಾಜರ್ಷಿಃ ಕಿಂ ನ ವೇತ್ಥ ತತ್॥ 1-77-40 (3534) 
`ತ್ವತ್ಪಿತ್ರಾ ಮಮ ಗುರುಣಾ ಸಹ ದತ್ತೇ ಉಭೇ ಶುಭೇ।
ತತೋ ಭರ್ತಾ ಚ ಪೂಜ್ಯಶ್ಚ ಪೋಷ್ಯಾಂ ಪೋಷಯತೀಹ ಮಾಂ॥ 1-77-41 (3535) 
ವೈಶಂಪಾಯನ ಉವಾಚ। 1-77-42x (450) 
ಶ್ರುತ್ವಾ ತಸ್ಯಾಸ್ತತೋ ವಾಕ್ಯಂ ದೇವಯಾನ್ಯಬ್ರವೀದಿದಂ।
ರಮಸ್ವೇಹ ಯಥಾಕಾಮಂ ದೇವ್ಯಾ ಶರ್ಮಿಷ್ಠಯಾ ಸಹ॥ 1-77-42 (3536) 
ರಾಜನ್ನಾದ್ಯೇಹ ವತ್ಸ್ಯಾಮಿ ವಿಪ್ರಿಯಂ ಮೇ ಕೃತಂ ತ್ವಯಾ।
ಇತಿ ಜಜ್ವಾಲ ಕೋಪೇನ ದೇವಯಾನೀ ತತೋ ಭೃಶಂ॥ 1-77-43 (3537) 
ನಿರ್ದಹಂತೀವ ಸವ್ರೀಡಾಂ ಶರ್ಮಿಷ್ಠಾಂ ಸಮುದೀಕ್ಷ್ಯ ಚ।
ಅಪವಿಧ್ಯ ಚ ಸರ್ವಾಣಿ ಭೂಷಣಾನ್ಯಸಿತೇಕ್ಷಣಾ॥'  1-77-44 (3538) 
ಸಹಸೋತ್ಪತಿತಾಂ ಶ್ಯಾಮಾಂ ದೃಷ್ಟ್ವಾ ತಾಂ ಸಾಶ್ರುಲೋಚನಾಂ।
ತೂರ್ಣಂ ಸಕಾಶಂ ಕಾವ್ಯಸ್ಯ ಪ್ರಸ್ಥಿತಾಂ ವ್ಯಥಿತಸ್ತದಾ॥ 1-77-45 (3539) 
ಅನುವವ್ರಾಜ ಸಂಭ್ರಾಂತಃ ಪೃಷ್ಠತಃ ಸಾಂತ್ವಯನ್ನೃಪಃ।
ನ್ಯವರ್ತತ ನಚೈವ ಸ್ಮ ಕ್ರೋಧಸಂರಕ್ತಲೋಚನಾ॥ 1-77-46 (3540) 
ಅವಿಬ್ರುವಂತೀ ಕಿಂಚಿತ್ಸಾ ರಾಜಾನಂ ಸಾಶ್ರುಲೋಚನಾ।
ಅಚಿರಾದೇವ ಸಂಪ್ರಾಪ್ತಾ ಕಾವ್ಯಸ್ಯೋಶನಸೋಽಂತಿಕಂ॥ 1-77-47 (3541) 
ಸಾ ತು ದೃಷ್ಟ್ವೈ ಪಿತರಮಭಿವಾದ್ಯಾಗ್ರತಃ ಸ್ಥಿತಾ।
ಅನಂತರಂ ಯಾಯಾತಿಸ್ತು ಪೂಜಯಾಮಾಸ ಭಾರ್ಗವಂ॥ 1-77-48 (3542) 
ದೇವಯಾನ್ಯುವಾಚ। 1-77-49x (451) 
ಅಧರ್ಮೇಣ ಜಿತೋ ಧರ್ಮಃ ಪ್ರವೃತ್ತಮಧರೋತ್ತರಂ।
ಶರ್ಮಿಷ್ಠಯಾಽತಿವೃತ್ತಾಽಸ್ಮಿ ದುಹಿತ್ರಾ ವೃಷಪರ್ವಣಃ॥ 1-77-49 (3543) 
ತ್ರಯೋಽಸ್ಯಾಂ ಜನಿತಾಃ ಪುತ್ರಾ ರಾಜ್ಞಾಽನೇನ ಯಯಾತಿನಾ।
ದುರ್ಭಗಾಯಾ ಮಮ ದ್ವೌ ತು ಪುತ್ರೌ ತಾತ ಬ್ರವೀಮಿ ತೇ॥ 1-77-50 (3544) 
ಧರ್ಮಜ್ಞ ಇತಿ ವಿಖ್ಯಾತ ಏಷ ರಾಜಾ ಭೃಗೂದ್ವಹ।
ಅತಿಕ್ರಾಂತಶ್ಚ ಮರ್ಯಾದಾಂ ಕಾವ್ಯೈತತ್ಕಥಯಾಮಿ ತೇ॥ 1-77-51 (3545) 
ಶುಕ್ರ ಉವಾಚ। 1-77-52x (452) 
ಧರ್ಮಜ್ಞಃ ಸನ್ಮಹಾರಾಜ ಯೋಽಧರ್ಮಮಕೃಥಾಃ ಪ್ರಿಯಂ।
ತಸ್ಮಾಜ್ಜರಾ ತ್ವಾಮಚಿರಾದ್ಧರ್ಷಯಿಷ್ಯತಿ ದುರ್ಜಯಾ॥ 1-77-52 (3546) 
ಯಯಾತಿರುವಾಚ। 1-77-53x (453) 
ಋತುಂ ವೈ ಯಾಚಮಾನಾಯಾ ಭಗವನ್ನಾನ್ಯಚೇತಸಾ।
ದುಹಿತುರ್ದಾನವೇಂದ್ರಸ್ಯ ಧರ್ಂಯಮೇತತ್ಕೃತಂ ಮಯಾ॥ 1-77-53 (3547) 
ಋತುಂ ವೈ ಯಾಚಮಾನಾಯಾ ನ ದದಾತಿ ಪುಮಾನೃತುಂ।
ಭ್ರೂಣಹೇತ್ಯುಚ್ಯತೇ ಬ್ರಹ್ಮನ್ ಸ ಇಹ ಬ್ರಹ್ಮವಾದಿಭಿಃ॥ 1-77-54 (3548) 
ಅಭಿಕಾಮಾಂ ಸ್ತ್ರಿಯಂ ಯಶ್ಚ ಗಂಯಾಂ ರಹಸಿ ಯಾಚಿತಃ।
ನೋಪೈತಿ ಸ ಚ ಧರ್ಮೇಷು ಭ್ರೂಣಹೇತ್ಯುಚ್ಯತೇ ಬುಧೈಃ॥ 1-77-55 (3549) 
`ಯದ್ಯದ್ವೃಣೋತಿ ಮಾಂ ಕಶ್ಚಿತ್ತತ್ತದ್ದೇಯಮಿತಿ ವ್ರತಂ।
ತ್ವಯಾ ಚ ಸಾಪಿ ದತ್ತಾ ಮೇ ನಾನ್ಯಂ ನಾಥಮಿಹೇಚ್ಛತಿ'॥ 1-77-56 (3550) 
ಇತ್ಯೇತಾನಿ ಸಮೀಕ್ಷ್ಯಾಹಂ ಕಾರಣಾನಿ ಭೃಗೂದ್ವಹ।
ಅಧರ್ಮಭಯಸಂವಿಗ್ನಃ ಶರ್ಮಿಷ್ಠಾಮುಪಜಗ್ಮಿವಾನ್। 
`ಮತ್ವೈತನ್ಮೇ ಧರ್ಮ ಇತಿ ಕೃತಂ ಬ್ರಹ್ಮನ್ಕ್ಷಮಸ್ವ ಮಾಂ॥'  1-77-57 (3551) 
ಶುಕ್ರ ಉವಾಚ। 1-77-58x (454) 
ನನ್ವಹಂ ಪ್ರತ್ಯವೇಕ್ಷ್ಯಸ್ತೇ ಮದಧೀನೋಽಸಿ ಪಾರ್ಥಿವ।
ಮಿಥ್ಯಾಚಾರಸ್ಯ ಧರ್ಮೇಷು ಚೌರ್ಯಂ ಭವತಿ ನಾಹುಷ॥ 1-77-58 (3552) 
ವೈಶಂಪಾಯನ ಉವಾಚ। 1-77-59x (455) 
ಕ್ರುದ್ಧೇನೋಶನಸಾ ಶಪ್ತೋ ಯಯಾತಿರ್ನಾಹುಷಸ್ತದಾ।
ಪೂರ್ವಂ ವಯಃ ಪರಿತ್ಯಜ್ಯ ಜರಾಂ ಸದ್ಯೋಽನ್ವಪದ್ಯತ॥ 1-77-59 (3553) 
ಯಯಾತಿರುವಾಚ। 1-77-60x (456) 
ಅತೃಪ್ತೋ ಯೌವನಸ್ಯಾಹಂ ದೇವಯಾನ್ಯಾಂ ಭೃಗೂದ್ವಹ।
ಪ್ರಸಾದಂ ಕುರು ಮೇ ಬ್ರಹ್ಮಂಜರೇಯಂ ನ ವಿಶೇಚ್ಚ ಮಾಂ॥ 1-77-60 (3554) 
ಶುಕ್ರ ಉವಾಚ। 1-77-61x (457) 
ನಾಹಂ ಮೃಷಾ ಬ್ರವೀಂಯೇತಜ್ಜರಾಂ ಪ್ರಾಪ್ತೋಽಸಿ ಭೂಮಿಪ।
ಜರಾಂ ತ್ವೇತಾಂ ತ್ವಮನ್ಯಸ್ಮಿನ್ಸಂಕ್ರಾಮಯ ಯದೀಚ್ಛಸಿ॥ 1-77-61 (3555) 
ಯಯಾತಿರುವಾಚ। 1-77-62x (458) 
ರಾಜ್ಯಭಾಕ್ಸ ಭವೇದ್ಬ್ರಹ್ಮನ್ಪುಣ್ಯಭಾಕ್ಕೀರ್ತಿಭಾಕ್ತಥಾ।
ಯೋ ಮೇ ದದ್ಯಾದ್ವಯಃ ಪುತ್ರಸ್ತದ್ಭವಾನನುಮನ್ಯತಾಂ॥ 1-77-62 (3556) 
ಶುಕ್ರ ಉವಾಚ। 1-77-63x (459) 
ಸಂಕ್ರಾಮಯಿಷ್ಯಸಿ ಜರಾಂ ಯೇಥೇಷ್ಟಂ ನಹುಷಾತ್ಮಜ।
ಮಾಮನುಧ್ಯಾಯ ಭಾವೇನ ನ ಚ ಪಾಪಮವಾಪ್ಸ್ಯಸಿ॥ 1-77-63 (3557) 
ವಯೋ ದಾಸ್ಯತಿ ತೇ ಪುತ್ರೋ ಯಃ ಸ ರಾಜಾ ಭವಿಷ್ಯತಿ।
ಆಯುಷ್ಮಾನ್ಕೀರ್ತಿಮಾಂಶ್ಚೈವ ಬಹ್ವಪತ್ಯಸ್ತಥೈವ ಚ॥ ॥ 1-77-64 (3558) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಸಪ್ತಸಪ್ತತಿತಮೋಽಧ್ಯಾಯಃ॥ 77 ॥

Mahabharata - Adi Parva - Chapter Footnotes

1-77-49 ಅಧರೋತ್ತರಂ ನೀಚಸ್ಯಾಭಿವೃದ್ಧಿರುತ್ತಮಸ್ಯ ಹ್ರಾಸಃ। ಅತಿವೃತ್ತಾಸ್ಮಿ ರಾಜ್ಞಃ ಸಕಾಶಾದಪತ್ಯತ್ರಯಾಧಿಗಮನೇತಿಕ್ರಾಂತೋಲ್ಲಂಘಿತಾಽಸ್ಮಿ॥ 1-77-52 ಅಧರ್ಮಮೇವ ಪ್ರಿಯಮಕೃಥಾಃ॥ 1-77-53 ನಾನ್ಯಚೇತಸಾ ನ ಕಾಮಲೋಭೇನ॥ 1-77-58 ಪ್ರತ್ಯವೇಕ್ಷ್ಯಃ ಅಸ್ಮಿನ್ಮಕರ್ಮಣಿ ಮದಾಜ್ಞಾಪಿ ತ್ವಯಾ ಪ್ರಾರ್ಥನೀಯೇತಿ ಭಾವಃ॥ 1-77-62 ಜ್ಯೇಷ್ಠಸ್ಯ ರಾಜ್ಯಾಪ್ರದಾನಜಂ ಪಾಪಂ॥ ಸಪ್ತಸಪ್ತತಿತಮೋಽಧ್ಯಾಯಃ॥ 77 ॥



ಆದಿಪರ್ವ - ಅಧ್ಯಾಯ 078

॥ ಶ್ರೀಃ ॥

1.78. ಅಧ್ಯಾಯಃ 078 

Mahabharata - Adi Parva - Chapter Topics

ಸ್ವಜರಾಮನಂಗೀಕುರ್ವತಾಂ ಯದುಪ್ರಭೃತೀನಾಂ ಯಯಾತಿನಾ ಶಾಪಃ॥ 1 ॥ ತಾಮಂಗೀಕುರ್ವತಃ ಪೂರೋರ್ವರದಾನಂ॥ 2 ॥

Mahabharata - Adi Parva - Chapter Text

1-78-0 (3559) 
ವೈಶಂಪಾಯನ ಉವಾಚ। 1-78-0x (460) 
ಜರಾಂ ಪ್ರಾಪ್ಯ ಯಯಾತಿಸ್ತು ಸ್ವಪುರಂ ಪ್ರಾಪ್ಯ ಚೈವ ಹಿ।
ಪುತ್ರಂ ಜ್ಯೇಷ್ಠಂ ವರಿಷ್ಠಂ ಚ ಯದುಮಿತ್ಯಬ್ರವೀದ್ವಚಃ॥ 1-78-1 (3560) 
ಯಯಾತಿರುವಾಚ। 1-78-2x (461) 
ಜರಾವಲೀ ಚ ಮಾಂ ತಾತ ಪಲಿತಾನಿ ಚ ಪರ್ಯಗುಃ।
ಕಾವ್ಯಸ್ಯೋಶನಸಃ ಶಾಪಾನ್ನ ಚ ತೃಪ್ತೋಽಸ್ಮಿ ಯೌವನೇ॥ 1-78-2 (3561) 
ತ್ವಂ ಯದೋ ಪ್ರತಿಪದ್ಯಸ್ವ ಪಾಪ್ಮಾನಂ ಜರಯಾ ಸಹ।
ಯೌವನೇನ ತ್ವದೀಯೇನ ಚರೇಯಂ ವಿಷಯಾನಹಂ॥ 1-78-3 (3562) 
ಪೂರ್ಣೇ ವರ್ಷಸಹಸ್ರೇ ತು ಪುನಸ್ತೇ ಯೌವನಂ ತ್ವಹಂ।
ದತ್ತ್ವಾ ಸ್ವಂ ಪ್ರತಿಪತ್ಸ್ಯಾಮಿ ಪಾಪ್ಮಾನಂ ಜರಯಾ ಸಹ॥ 1-78-4 (3563) 
ಯದುರುವಾಚ। 1-78-5x (462) 
ಜರಾಯಾಂ ಬಹವೋ ದೋಷಾಃ ಪಾನಭೋಜನಕಾರಿತಾಃ।
ತಸ್ಮಾಜ್ಜರಾಂ ನ ತೇ ರಾಜನ್ಗ್ರಹೀಷ್ಯ ಇತಿ ಮೇ ಮತಿಃ॥ 1-78-5 (3564) 
ಸಿತಶ್ಮಶ್ರುರ್ನಿರಾನಂದೋ ಜರಯಾ ಶಿಥಿಲೀಕೃತಃ।
ವಲೀಸಂಗತಗಾತ್ರಸ್ತು ದುರ್ದರ್ಶೋ ದುರ್ಬಲಃ ಕೃಶಃ॥ 1-78-6 (3565) 
ಅಶಕ್ತಃ ಕಾರ್ಯಕರಣೇ ಪರಿಭೂತಃ ಸ ಯೌವತೈಃ।
ಸಹೋಪಜೀವಿಭಿಶ್ಚೈವ ತಾಂ ಜರಾಂ ನಾಭಿಕಾಮಯೇ॥ 1-78-7 (3566) 
ಸಂತಿ ತೇ ಬಹವಃ ಪುತ್ರಾ ಮತ್ತಃ ಪ್ರಿಯತರಾ ನೃಪ।
ಜರಾಂ ಗ್ರಹೀತುಂ ಧರ್ಮಜ್ಞ ತಸ್ಮಾದನ್ಯಂ ವೃಣೀಷ್ವ ವೈ॥ 1-78-8 (3567) 
ಯಯಾತಿರುವಾಚ। 1-78-9x (463) 
ಯತ್ತ್ವಂ ಮೇ ಹೃದಯಾಜ್ಜಾತೋ ವಯಃ ಸ್ವಂ ನ ಪ್ರಯಚ್ಛಸಿ।
ತಸ್ಮಾದರಾಜ್ಯಭಾಕ್ತಾತ ಪ್ರಜಾ ತವ ಭವಿಷ್ಯತಿ॥ 1-78-9 (3568) 
`ಪ್ರತ್ಯಾಖ್ಯಾತಸ್ತು ರಾಜಾ ಸ ತುರ್ವಸುಂ ಪ್ರತ್ಯುವಾಚ ಹ।'
ತುರ್ವಸೋ ಪ್ರತಿಪದ್ಯಸ್ವ ಪಾಪ್ಮಾನಂ ಜರಯಾ ಸಹ। 
ಯೌವನೇನ ಚರೇಯಂ ವೈ ವಿಷಯಾಂಸ್ತವ ಪುತ್ರಕ॥  1-78-10 (3569) 
ಪೂರ್ಣೇ ವರ್ಷಸಹಸ್ರೇ ತು ಪುನರ್ದಾಸ್ಯಾಮಿ ಯೌವನಂ।
ಸ್ವಂ ಚೈವ ಪ್ರತಿಪತ್ಸ್ಯಾಮಿ ಪಾಪ್ಮಾನಂ ಜರಯಾ ಸಹ॥ 1-78-11 (3570) 
ತುರ್ವಸುರುವಾಚ। 1-78-12x (464) 
ನ ಕಾಮಯೇ ಜರಾಂ ತಾತ ಕಾಮಭೋಗಪ್ರಣಾಶಿನೀಂ।
ಬಲರೂಪಾಂತಕರಣೀಂ ಬುದ್ಧಿಪ್ರಾಣಪ್ರಣಾಶಿನೀಂ॥ 1-78-12 (3571) 
ಯಯಾತಿರುವಾಚ। 1-78-13x (465) 
ಯತ್ತ್ವಂ ಮೇ ಹೃದಯಾಜ್ಜಾತೋ ವಯಃ ಸ್ವಂ ನ ಪ್ರಯಚ್ಛಸಿ।
ತಸ್ಮಾತ್ಪ್ರಜಾ ಸಮುಚ್ಛೇದಂ ತುರ್ವಸೋ ತವ ಯಾಸ್ಯತಿ॥ 1-78-13 (3572) 
ಸಂಕೀರ್ಣಾಚಾರಧರ್ಮೇಷು ಪ್ರತಿಲೋಮಚರೇಷು ಚ।
ಪಿಶಿತಾಶಿಷು ಚಾಂತ್ಯೇಷು ಮೂಢ ರಾಜಾ ಭವಿಷ್ಯಸಿ॥ 1-78-14 (3573) 
ಗುರುದಾರಪ್ರಸಕ್ತೇಷು ತಿರ್ಯಗ್ಯೋನಿಗತೇಷು ಚ।
ಪಶುಧರ್ಮೇಷು ಪಾಪೇಷು ಂಲೇಚ್ಛೇಷು ತ್ವಂ ಭವಿಷ್ಯಸಿ॥ 1-78-15 (3574) 
ವೈಶಂಪಾಯನ ಉವಾಚ। 1-78-16x (466) 
ಏವಂ ಸ ತುರ್ವಸುಂ ಶಪ್ತ್ವಾ ಯಯಾತಿಃ ಸುತಮಾತ್ಮನಃ।
ಶರ್ಮಿಷ್ಠಾಯಾಃ ಸುತಂ ದ್ರುಹ್ಯುಮಿದಂ ವಚನಮಬ್ರವೀತ್॥ 1-78-16 (3575) 
ಯಯಾತಿರುವಾಚ। 1-78-17x (467) 
ದ್ರುಹ್ಯೋ ತ್ವಂ ಪ್ರತಿಪದ್ಯಸ್ವ ವರ್ಣರೂಪವಿನಾಶಿನೀಂ।
ಜರಾಂ ವರ್ಷಸಹಸ್ರಂ ಮೇ ಯೌವನಂ ಸ್ವಂ ದದಸ್ವ ಚ॥ 1-78-17 (3576) 
ಪೂರ್ಣೇ ವರ್ಷಸಹಸ್ರೇ ತು ಪುನರ್ದಾಸ್ಯಾಮಿ ಯೌವನಂ।
ಸ್ವಂ ಚಾದಾಸ್ಯಾಮಿ ಭೂಯೋಽಹಂ ಪಾಪ್ಮಾನಂ ಜರಯಾ ಸಹ॥ 1-78-18 (3577) 
ದ್ರುಹ್ಯುರುವಾಚ। 1-78-19x (468) 
ನ ಗಜಂ ನ ರಥಂ ನಾಶ್ವಂ ಜೀರ್ಣೋ ಭುಂಕ್ತೇ ನ ಚ ಸ್ತ್ರಿಯಂ।
ವಾಗ್ಭಂಗಶ್ಚಾಸ್ಯ ಭವತಿ ತಾಂ ಜರಾಂ ನಾಭಿಕಾಮಯೇ॥ 1-78-19 (3578) 
ಯಯಾತಿರುವಾಚ। 1-78-20x (469) 
ಯತ್ತ್ವಂ ಮೇ ಹೃದಯಾಜ್ಜಾತೋ ವಯಃ ಸ್ವಂ ನ ಪ್ರಯಚ್ಛಸಿ।
ತಸ್ಮಾದ್ದ್ರುಹ್ಯೋ ಪ್ರಿಯಃ ಕಾಮೋ ನ ತೇ ಸಂಪತ್ಸ್ಯತೇ ಕ್ವಚಿತ್॥ 1-78-20 (3579) 
ಯತ್ರಾಶ್ವರಥಮುಖ್ಯಾನಾಮಶ್ವಾನಾಂ ಸ್ಯಾದ್ಗತಂ ನ ಚ।
ಹಸ್ತಿನಾಂ ಪೀಠಕಾನಾಂ ಚ ಗರ್ದಭಾನಾಂ ತಥೈವ ಚ॥ 1-78-21 (3580) 
ಬಸ್ತಾನಾಂ ಚ ಗವಾಂ ಚೈವ ಶಿಬಿಕಾಯಾಸ್ತಥೈವ ಚ।
ಉಡುಪಪ್ಲವಸಂತಾರೋ ಯತ್ರ ನಿತ್ಯಂ ಭವಿಷ್ಯತಿ।  1-78-22 (3581) 
ಯಯಾತಿರುವಾಚ। 1-78-23x (470) 
ಅನೋ ತ್ವಂ ಪ್ರತಿಪದ್ಯಸ್ವ ಪಾಪ್ಮಾನಂ ಜರಯಾ ಸಹ।
ಏಕಂ ವರ್ಷಸಹಸ್ರಂ ತು ಚರೇಯಂ ಯೌವನೇನ ತೇ॥ 1-78-23 (3582) 
ಅನುರುವಾಚ। 1-78-24x (471) 
ಜೀರ್ಣಃ ಶಿಶುವದಾದತ್ತೇ ಕಾಲೇಽನ್ನಮಶುಚಿರ್ಯಥಾ।
ನ ಜುಹೋತಿ ಚ ಕಾಲೇಽಗ್ನಿಂ ತಾಂ ಜರಾಂ ನಾಭಿಕಾಮಯೇ॥ 1-78-24 (3583) 
ಯಯಾತಿರುವಾಚ। 1-78-25x (472) 
ಯತ್ತ್ವಂ ಮೇ ಹೃದಯಾಜ್ಜಾತೋ ವಯಃ ಸ್ವಂ ನ ಪ್ರಯಚ್ಛಸಿ।
ಜರಾದೋಷಸ್ತ್ವಯಾ ಪ್ರೋಕ್ತಸ್ತಸ್ಮಾತ್ತ್ವಂ ಪ್ರತಿಲಪ್ಸ್ಯಸೇ॥ 1-78-25 (3584) 
ಪ್ರಜಾಶ್ಚ ಯೌವನಪ್ರಾಪ್ತಾ ವಿನಶಿಷ್ಯಂತ್ಯನೋ ತವ।
ಅಗ್ನಿಪ್ರಸ್ಕಂದನಪರಸ್ತ್ವಂ ಚಾಪ್ಯೇವಂ ಭವಿಷ್ಯಸಿ॥ 1-78-26 (3585) 
ವೈಶಂಪಾಯನ ಉವಾಚ। 1-78-27x (473) 
ಪ್ರತ್ಯಾಖ್ಯಾತಶ್ಚತುರ್ಭಿಶ್ಚ ಶಪ್ತ್ವಾ ತಾನ್ಯದುಪೂರ್ವಕಾನ್।
ಪೂರೋಃ ಸಕಾಶಮಗಮನ್ಮತ್ತ್ವಾ ಪೂರುಮಲಂಘನಂ॥ 1-78-27 (3586) 
ಯಯಾತಿರುವಾಚ। 1-78-28x (474) 
ಪೂರೋ ತ್ವಂ ಮೇ ಪ್ರಿಯಃ ಪುತ್ರಸ್ತ್ವಂ ವರೀಯಾನ್ಭವಿಷ್ಯಸಿ।
ಜರಾ ವಲೀ ಚ ಮಾಂತಾತ ಪಲಿತಾನಿ ಚ ಪರ್ಯಗುಃ॥ 1-78-28 (3587) 
ಕಾವ್ಯಸ್ಯೋಶನಸಃ ಶಾಪಾನ್ನ ಚ ತೃಪ್ತೋಽಸ್ಮಿ ಯೌವನೇ।
ಪೂರೋ ತ್ವಂ ಪ್ರತಿಪದ್ಯಸ್ವ ಪಾಪ್ಮಾನಂ ಜರಯಾ ಸಹ। 
ಕಂಚಿತ್ಕಾಲಂ ಚರೇಯಂ ವೈ ವಿಷಯಾನ್ವಯಸಾತವ॥  1-78-29 (3588) 
ಪೂರ್ಣೇ ವರ್ಷಸಹಸ್ರೇ ತು ಪುನರ್ದಾಸ್ಯಾಮಿ ಯೌವನಂ।
ಸ್ವಂ ಚೈವ ಪ್ರತಿಪತ್ಸ್ಯಾಮಿ ಪಾಪ್ಮಾನಂ ಜರಯಾ ಸಹ॥ 1-78-30 (3589) 
ವೈಶಂಪಾಯನ ಉವಾಚ। 1-78-31x (475) 
ಏವಮುಕ್ತಃ ಪ್ರತ್ಯುವಾಚ ಪೂರುಃ ಪಿತರಮಜ್ಜಸಾ।
ಯದಾತ್ಥ ಮಾಂ ಮಹಾರಾಜ ತತ್ಕರಿಷ್ಯಾಮಿ ತೇ ವಚಃ॥ 1-78-31 (3590) 
`ಗುರೋರ್ವೈ ವಚನಂ ಪುಣ್ಯಂ ಸ್ವರ್ಗ್ಯಮಾಯುಷ್ಕರಂ ನೃಣಾಂ।
ಗುರುಪ್ರಸಾದಾತ್ತ್ರೈಲೋಕ್ಯಮನ್ವಶಾಸಚ್ಛತಕ್ರತುಃ॥ 1-78-32 (3591) 
ಗುರೋರನುಮತಂ ಪ್ರಾಪ್ಯ ಸರ್ವಾನ್ಕಾಮಾನಮಾಪ್ನುಯಾತ್।
ಯಾವದಿಚ್ಛಸಿ ತಾವಚ್ಚ ಧಾರಯಿಷ್ಯಾಮಿ ತೇ ಜರಾಂ'॥ 1-78-33 (3592) 
ಪ್ರತಿಪತ್ಸ್ಯಾಮಿ ತೇ ರಾಜನ್ಪಾಪ್ಮಾನಂ ಜರಯಾ ಸಹ।
ಗೃಹಾಣ ಯೌವನಂ ಮತ್ತಶ್ಚರ ಕಾಮಾನ್ಯಥೇಪ್ಸಿತಾನ್॥ 1-78-34 (3593) 
ಜರಯಾಹಂ ಪ್ರತಿಚ್ಛನ್ನೋ ವಯೋರೂಪಧರಸ್ತವ।
ಯೌವನಂ ಭವತೇ ದತ್ತ್ವಾ ಚರಿಷ್ಯಾಮಿ ಯಥಾತ್ಥಮಾಂ॥ 1-78-35 (3594) 
ಯಯಾತಿರುವಾಚ। 1-78-36x (476) 
ಪೂರೋ ಪ್ರೀತೋಽಸ್ಮಿ ತೇ ವತ್ಸ ಪ್ರೀತಶ್ಚೇದಂ ದದಾಮಿ ತೇ।
ಸರ್ವಕಾಮಸಮೃದ್ಧಾ ತೇ ಪ್ರಜಾ ರಾಜ್ಯೇ ಭವಿಷ್ಯತಿ॥ 1-78-36 (3595) 
ವೈಶಂಪಾಯನ ಉವಾಚ। 1-78-37x (477) 
ಏವಮುಕ್ತ್ವಾ ಯಯಾತಿಸ್ತು ಸ್ಮೃತ್ವಾ ಕಾವ್ಯಂ ಮಹಾತಪಾಃ।
ಸಂಕ್ರಾಮಯಾಮಾಸ ಜರಾಂ ತದಾ ಪೂರೌ ಮಹಾತ್ಮನಿ॥ ॥ 1-78-37 (3596) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಅಷ್ಟಸಪ್ತತಿತಮೋಽಧ್ಯಾಯಃ॥ 78 ॥

Mahabharata - Adi Parva - Chapter Footnotes

1-78-2 ವಲೀ ತ್ವಚಃಸಂವಲನಂ। ಪಲಿತಾನಿ ಕೇಶರೋಂಣಾಂ ಶೌಕ್ಲ್ಯಂ। ಪರ್ಯಗುಃ ಪರಿತಃ ಶರೀರೇ ಗತಾನಿ ಪ್ರಾಪ್ತಾನಿಯೌವನೇ ಯೌವನಸಾಧ್ಯೇ ಕಾಮಭೋಗೇ॥ 1-78-3 ಪಾಪ್ಮಾನಂ ಭೋಗಸಾಮರ್ಥ್ಯೇಽಪಿ ತದಿಚ್ಛಾರೂಪಂ ಚಿತ್ತಸ್ಯ ದೌಸ್ಥ್ಯಂ। ಚರೇಯಂ ಭುಜ್ಜೀಯ॥ 1-78-5 ದೋಷಾಃ ಕಫಾದ್ಯಾಧಿಕ್ಯಾದ್ವಮನಾದಯಃ॥ 1-78-15 ತಿರ್ಯಗ್ಯೋನೀನಾಮಿವ ಗತಂ ಪ್ರಕಾಶಂ ಮೈಥುನಾದ್ಯಾಚರಣಂ ಯೇಪ ತೇಷು॥ 1-78-21 ಪೀಠಕಾನಾಂ ರಾಜಯೋಗ್ಯಾನಾಂ ನರಯಾನವಿಶೇಷಾಣಾಂ ತಖತರಾವಾ ಇತಿ ಂಲೇಚ್ಛೇಷು ಪ್ರಸಿದ್ಧಾನಾಂ॥ 1-78-26 ಅಗ್ನಿಪ್ರಸ್ಕಂದನಂ ಶ್ರೌತಸ್ಮಾರ್ತಾದ್ಯಗ್ನಿಸಾಧ್ಯಕರ್ಮತ್ಯಾಗಸ್ತತ್ಪರಃ॥ 1-78-28 ವರೀಯಾನ್ಸ್ವಭ್ರಾತೃಭ್ಯೋ ಮಹಾನ್। ಜರೋ ದೇಹೇಂದ್ರಿಯಶಕ್ತಿಘಾತಃ॥ 1-78-31 ಅಂಜಸಾ ಆರ್ಜವೇನ॥ 1-78-34 ಯಥೇಪ್ಸಿತಾನ್ ಯಾವಜ್ಜೀವಂ॥ ಅಷ್ಟಸಪ್ತತಿತಮೋಽಧ್ಯಾಯಃ॥ 78 ॥



ಆದಿಪರ್ವ - ಅಧ್ಯಾಯ 079

॥ ಶ್ರೀಃ ॥

1.79. ಅಧ್ಯಾಯಃ 079 

Mahabharata - Adi Parva - Chapter Topics

ವಿಷಯಾನುಭವೇನ ಯಯಾತೇರ್ವೈರಾಗ್ಯಪ್ರಾಪ್ತಿಃ॥ 1 ॥ ಪೂರೋಃ ಯಯಾತಿನಾ ಯೌವನಪ್ರತ್ಯರ್ಪಣಂ॥ 2 ॥ ತಸ್ಯ ರಾಜ್ಯಾಭಿಷೇಕಃ॥ 3 ॥ ಯಯಾತೇರ್ವನಂ ಪ್ರತಿ ಗಮನಂ॥ 4 ॥ ಯದುಪ್ರಭೃತೀನಾಂ ವಂಶಕಥನಂ॥ 5 ॥

Mahabharata - Adi Parva - Chapter Text

1-79-0 (3597) 
ವೈಶಂಪಾಯನ ಉವಾಚ। 1-79-0x (478) 
ಪೌರವೇಣಾಥ ವಯಸಾ ಯಯಾತಿರ್ನಹುಷಾತ್ಮಜಃ।
`ರೂಪಯೌವನಸಂಪನ್ನಃ ಕುಮಾರಃ ಸಮಪದ್ಯತ।' 
ಪ್ರೀತಿಯುಕ್ತೋ ನೃಪಶ್ರೇಷ್ಠಶ್ಚರಾ ವಿಷಯಾನ್ಪ್ರಿಯಾನ್॥  1-79-1 (3598) 
ಯಥಾಕಾಮಂ ಯಥೋತ್ಸಾಹಂ ಯಥಾಕಾಲಂ ಯಥಾಸುಖಂ।
ಧರ್ಮಾವಿರುದ್ಧಂ ರಾಜೇಂದ್ರೋ ಯಥಾ ಭವತಿ ಸೋಽನ್ವಭೂತ್॥ 1-79-2 (3599) 
ದೇವಾನತರ್ಪಯದ್ಯಜ್ಞೈಃ ಶ್ರಾದ್ಧೈಸ್ತದ್ವಿತ್ಪಿತೄನಪಿ।
ದೀನಾನನುಗ್ರಹೈರಿಷ್ಟೈಃ ಕಾಮೈಶ್ಚ ದ್ವಿಜಸತ್ತಮಾನ್॥ 1-79-3 (3600) 
ಅತಿಥೀನನ್ನಪಾನೈಶ್ಚ ವಿಶಶ್ಚ ಪರಿಪಾಲನೈಃ।
ಆನೃಶಂಸ್ಯೇನ ಶೂದ್ರಾಂಶ್ಚ ದಸ್ಯೂನ್ಸನ್ನಿಗ್ರಹೇಣ ಚ॥ 1-79-4 (3601) 
ಧರ್ಮೇಣ ಚ ಪ್ರಜಾಃ ಸರ್ವಾ ಯಥಾವದನುರಂಜಯನ್।
ಯಯಾತಿಃ ಪಾಲಯಾಮಾಸ ಸಾಕ್ಷಾದಿಂದ್ರ ಇವಾಪರಃ॥ 1-79-5 (3602) 
ಸ ರಾಜಾ ಸಿಂಹವಿಕ್ರಾಂತೋ ಯುವಾ ವಿಷಯಗೋಚರಃ।
ಅವಿರೋಧೇನ ಧರ್ಮಸ್ಯ ಚಚಾರ ಸುಖಮುತ್ತಮಂ॥ 1-79-6 (3603) 
ಸ ಸಂಪ್ರಾಪ್ಯ ಶುಭಾನ್ಕಾಮಾಂಸ್ತೃಪ್ತಃ ಖಿನ್ನಶ್ಚ ಪಾರ್ಥಿವಃ।
ಕಾಲಂ ವರ್ಷಸಹಸ್ರಾಂತಂ ಸಸ್ಮಾರ ಮನುಜಾಧಿಪಃ॥ 1-79-7 (3604) 
ಪರಿಸಂಖ್ಯಾಯ ಕಾಲಜ್ಞಃ ಕಲಾಃ ಕಾಷ್ಠಾಶ್ಚ ವೀರ್ಯವಾನ್।
ಯೌವನಂ ಪ್ರಾಪ್ಯ ರಾಜರ್ಷಿಃ ಸಹಸ್ರಪರಿವತ್ಸರಾನ್॥ 1-79-8 (3605) 
ವಿಶ್ವಾಚ್ಯಾ ಸಹಿತೋ ರೇಮೇ ವ್ಯಭ್ರಾಜನ್ನಂದನೇ ವನೇ।
ಅಲಕಾಯಾಂ ಸ ಕಾಲಂ ತು ಮೇರುಶೃಂಗೇ ತಥೋತ್ತರೇ॥ 1-79-9 (3606) 
ಯದಾ ಸ ಪಶ್ಯತೇ ಕಾಲಂ ಧರ್ಮಾತ್ಮಾ ತಂ ಮಹೀಪತಿಃ।
ಪೂರ್ಣಂ ಮತ್ವಾ ತತಃ ಕಾಲಂ ಪೂರುಂ ಪುತ್ರಮುವಾಚ ಹ॥ 1-79-10 (3607) 
ಯಥಾಕಾಮಂ ಯಥೋತ್ಸಾಹಂ ಯಥಾಕಾಲಮರಿಂದಮ।
ಸೇವಿತಾ ವಿಷಯಾಃ ಪುತ್ರ ಯೌವನೇನ ಮಯಾ ತವ॥ 1-79-11 (3608) 
ನ ಜಾತು ಕಾಮಃ ಕಾಮಾನಾಮುಪಭೋಗೇನ ಶಾಂಯತಿ।
ಹವಿಷಾ ಕೃಷ್ಣವರ್ತ್ಮೇವ ಭೂಯ ಏವಾಭಿವರ್ಧತೇ॥ 1-79-12 (3609) 
ಯತ್ಪೃಥಿವ್ಯಾಂ ವ್ರೀಹಿಯವಂ ಹಿರಣ್ಯಂ ಪಶವಃ ಸ್ತ್ರಿಯಃ।
ಏಕಸ್ಯಾಪಿ ನ ಪರ್ಯಾಪ್ತಂ ತಸ್ಮಾನ್ನೃಷ್ಣಾಂ ಪರಿತ್ಯಜೇತ್॥ 1-79-13 (3610) 
ಯಾ ದುಸ್ತ್ಯಜಾ ದುರ್ಮತಿಭಿರ್ಯಾ ನ ಜೀರ್ಯತಿ ಜೀರ್ಯತಃ।
ಯೋಽಸೌ ಪ್ರಾಣಾಂತಿಕೋ ರೋಗಸ್ತಾಂತೃಷ್ಣಾಂ ತ್ಯಜತಃ ಸುಖಂ॥ 1-79-14 (3611) 
ಪೂರ್ಣಂ ವರ್ಷಸಹಸ್ರಂ ಮೇ ವಿಷಯಾಸಕ್ತಚೇತಸಃ।
ತಥಾಪ್ಯನುದಿನಂ ತೃಷ್ಣಾ ಮಮೈತೇಷ್ವಭಿಜಾಯತೇ॥ 1-79-15 (3612) 
ತಸ್ಮಾದೇನಾಮಹಂ ತ್ಯಕ್ತ್ವಾ ಬ್ರಹ್ಮಣ್ಯಾಧಾಯ ಮಾನಸಂ।
ನಿರ್ದ್ವಂದ್ವೋ ನಿರ್ಮಮೋ ಭೂತ್ವಾ ಚರಿಷ್ಯಾಮಿ ಮೃಗೈಃ ಸಹ॥ 1-79-16 (3613) 
ಪೂರೋ ಪ್ರೀತೋಽಸ್ಮಿ ಭದ್ರಂ ತೇ ಗೃಹಾಣೇದಂ ಸ್ವಯೌವನಂ।
ರಾಜ್ಯಂ ಚೇದಂ ಗೃಹಾಣ ತ್ವಂ `ಯಾವದಿಚ್ಛಸಿ ಯೌವನಂ। 
ತಾವದ್ದೀರ್ಘಾಯುಷಾ ಭುಂಖ' ತ್ವಂ ಹಿ ಮೇ ಪ್ರಿಯಕೃತ್ಸುತಃ॥  1-79-17 (3614) 
ವೈಶಂಪಾಯನ ಉವಾಚ।' 1-79-18x (479) 
ಪ್ರತಿಪೇದೇ ಜರಾಂ ರಾಜಾ ಯಯಾತಿರ್ನಾಹುಷಸ್ತದಾ।
ಯೌವನಂ ಪ್ರತಿಪೇದೇ ಚ ಪೂರುಃ ಸ್ವಂ ಪುನರಾತ್ಮವಾನ್॥ 1-79-18 (3615) 
ಅಭಿಷೇಕ್ತುಕಾಮಂ ನೃಪತಿಂ ಪೂರುಂ ಪುತ್ರಂ ಕನೀಯಸಂ।
ಬ್ರಾಹ್ಮಣಪ್ರಮುಖಾ ವರ್ಣಾ ಇದಂ ವಚನಮಬ್ರುವನ್॥ 1-79-19 (3616) 
ಕಥಂ ಶುಕ್ರಸ್ಯ ನಪ್ತಾರಂ ದೇವಯಾನ್ಯಾಃ ಸುತಂ ಪ್ರಭೋ।
ಜ್ಯೇಷ್ಠಂ ಯದುಮತಿಕ್ರಂಯ ರಾಜ್ಯಂ ಪೂರೋಃ ಪ್ರಯಚ್ಛಸಿ॥ 1-79-20 (3617) 
ಯದುರ್ಜ್ಯೇಷ್ಠಸ್ತವ ಸುತೋ ಜಾತಸ್ತಮನು ತುರ್ವಸುಃ।
ಶರ್ಮಿಷ್ಠಾಯಾಃ ಸುತೋ ದ್ರುಹ್ಯುಸ್ತತೋಽನುಃ ಪೂರುರೇವ ಚ॥ 1-79-21 (3618) 
ಕಥಂ ಜ್ಯೇಷ್ಠಾನತಿಕ್ರಂಯ ಕನೀಯಾನ್ರಾಜ್ಯಮರ್ಹತಿ।
ಏತತ್ಸಂಬೋಧಯಾಮಸ್ತ್ವಾಂ ಧರ್ಮಂ ತ್ವಂ ಪ್ರತಿಪಾಲಯ॥ 1-79-22 (3619) 
ಯಯಾತಿರುವಾಚ। 1-79-23x (480) 
ಬ್ರಾಹ್ಮಣಪ್ರಮುಖಾ ವರ್ಣಾಃ ಸರ್ವೇ ಶೃಣ್ವಂತು ಮೇ ವಚಃ।
ಜ್ಯೇಷ್ಠಂ ಪ್ರತಿ ಯಥಾ ರಾಜ್ಯಂ ನ ದೇಯಂ ಮೇ ಕಥಂಚನ॥ 1-79-23 (3620) 
ಮಮ ಜ್ಯೇಷ್ಠೇನ ಯದುನಾ ನಿಯೋಗೋ ನಾನುಪಾಲಿತಃ।
ಪ್ರತಿಕೂಲಃ ಪಿತುರ್ಯಶ್ಚ ನ ಸ ಪುತ್ರಃ ಸತಾಂ ಮತಃ॥ 1-79-24 (3621) 
ಮಾತಾಪಿತ್ರೋರ್ವಚನಕೃದ್ಧಿತಃ ಪಥ್ಯಶ್ಚ ಯಃ ಸುತಃ।
ಸ ಪುತ್ರಃ ಪುತ್ರವದ್ಯಶ್ಚ ವರ್ತತೇ ಪಿತೃಮಾತೃಷು॥ 1-79-25 (3622) 
`ಪುದಿತಿ ನರಕಸ್ಯಾಖ್ಯಾ ದುಃಖಂ ಚ ನರಕಂ ವಿದುಃ।
ಪುತಸ್ತ್ರಾಣಾತ್ತತಃ ಪುತ್ತ್ರಮಿಹೇಚ್ಛಂತಿ ಪರತ್ರ ಚ॥ 1-79-26 (3623) 
ಆತ್ಮನಃ ಸದೃಶಃ ಪುತ್ರಃ ಪಿತೃದೇವರ್ಷಿಪೂಜನೇ।
ಯೋ ಬಹೂನಾಂ ಗುಣಕರಃ ಸ ಪುತ್ರೋ ಜ್ಯೇಷ್ಠ ಉಚ್ಯತೇ॥ 1-79-27 (3624) 
ಮೂಕೋಽಂಧೋ ಬಧಿರಃ ಶ್ವಿತ್ರೀ ಸ್ವಧರ್ಮಂ ನಾನುತಿಷ್ಠತಿ।
ಚೋರಃ ಕಿಲ್ಬಿಷಿಕಃ ಪುತ್ರೋ ಜ್ಯೇಷ್ಠೋ ನ ಜ್ಯೇಷ್ಠ ಉಚ್ಯತೇ॥ 1-79-28 (3625) 
ಜ್ಯೇಷ್ಠಾಂಶಹಾರೀ ಗುಣಕೃದಿಹ ಲೋಕೇ ಪರತ್ರ ಚ।
ಶ್ರೇಯಾನ್ಪುತ್ರೋ ಗುಣೋಪೇತಃ ಸ ಪುತ್ರೋ ನೇತರೋ ವೃಥಾ। 
ವದಂತಿ ಧರ್ಮಂ ಧರ್ಮಜ್ಞಾಃ ಪಿತೄಣಾಂ ಪುತ್ರಕಾರಣಾತ್॥  1-79-29 (3626) 
ವೇದೋಕ್ತಂ ಸಂಭವಂ ಮಹ್ಯಮನೇನ ಹೃದಯೋದ್ಭವಂ।
ತಸ್ಯ ಜಾತಮಿದಂ ಕೃತ್ಸ್ನಮಾತ್ಮಾ ಪುತ್ರ ಇತಿ ಶ್ರುತಿಃ'॥ 1-79-30 (3627) 
ಯದುನಾಽಹಮವಜ್ಞಾತಸ್ತಥಾ ತುರ್ವಸುನಾಪಿ ಚ।
ದ್ರುಹ್ಯುನಾ ಚಾನುನಾ ಚೈವ ಮಯ್ಯವಜ್ಞ ಕೃತಾ ಭೃಶಂ॥ 1-79-31 (3628) 
ಪೂರುಣಾ ತು ಕೃತಂ ವಾಕ್ಯಂ ಮಾನಿತಂ ಚ ವಿಶೇಷತಃ।
ಕನೀಯಾನ್ಮಮ ದಾಯಾದೋ ಧೃತಾ ಯೇನ ಜರಾ ಮಮ॥ 1-79-32 (3629) 
ಮಮ ಕಾಮಃ ಸ ಚ ಕೃತಃ ಪೂರುಣಾ ಮಿತ್ರರೂಪಿಣಾ।
ಶುಕ್ರೇಣ ಚ ವರೋದತ್ತಃ ಕಾವ್ಯೇನೋಶನಸಾ ಸ್ವಯಂ॥ 1-79-33 (3630) 
ಪುತ್ರೋ ಯಸ್ತ್ವಾಽನುವರ್ತೇತ ಸ ರಾಜಾ ಪೃಥಿವೀಪತಿಃ।
`ಯೋ ವಾನುವರ್ತೀ ಪುತ್ರಾಣಾಂ ಸ ಪುತ್ರೋ ದಾಯಭಾಗ್ಭವೇತ್'॥ 1-79-34 (3631) 
ಭವತೋಽನುನಯಾಂಯೇವಂ ಪೂರೂ ರಾಜ್ಯೇಽಭಿಷಿಚ್ಯತಾಂ।  1-79-35 (3632) 
ಪ್ರಕೃತಯ ಊಚುಃ।
ಯಃ ಪುತ್ರೋ ಗುಣಸಂಪನ್ನೋ ಮಾತಾಪಿತ್ರೋರ್ಹಿತಃ ಸದಾ॥  1-79-36x (481) 
ಸರ್ವಮರ್ಹತಿ ಕಲ್ಯಾಣಂ ಕನೀಯಾನಪಿ ಸತ್ತಮಃ।
`ವೇದ ಧಮಾರ್ಥಶಾಸ್ತ್ರೇಷು ಮುನಿಭಿಃ ಕಥಿತಂ ಪುರಾ'॥ 1-79-36 (3633) 
ಅರ್ಹಃ ಪೂರುರಿದಂ ರಾಜ್ಯಂ ಯಃ ಸುತಃ ಪ್ರಿಯಕೃತ್ತವ।
ವರದಾನೇನ ಶುಕ್ರಸ್ಯ ನ ಶಕ್ಯಂ ವಕ್ತುಮುತ್ತರಂ॥ 1-79-37 (3634) 
ವೈಶಂಪಾಯನ ಉವಾಚ। 1-79-38x (482) 
ಪೌರಜಾನಪದೈಸ್ತುಷ್ಟೈರಿತ್ಯುಕ್ತೋ ನಾಹುಷಸ್ತದಾ।
ಅಭ್ಯಷಿಂಚತ್ತತಃ ಪೂರುಂ ರಾಜ್ಯೇ ಸ್ವೇ ಸುತಮಾತ್ಮನಃ॥ 1-79-38 (3635) 
`ಯದುಂ ಚ ತುರ್ವಸುಂ ಚೋಭೌ ದ್ರುಹ್ಯುಂ ಚೈವ ಸಹಾನುಜಂ।
ಅಂತೇಷು ಸ ವಿನಿಕ್ಷಿಪ್ಯ ನಾಹುಷಃ ಸ್ವಾತ್ಮಜಾನ್ಸುತಾನ್'॥ 1-79-39 (3636) 
ದತ್ತ್ವಾ ಚ ಪೂರವೇ ರಾಜ್ಯಂ ವನವಾಸಾಯ ದೀಕ್ಷಿತಃ।
ಪುರಾತ್ಸ ನಿರ್ಯಯೌ ರಾಜಾ ಬ್ರಾಹ್ಮಣೈಸ್ತಾಪಸೈಃ ಸಹ॥ 1-79-40 (3637) 
`ದೇವಯಾನ್ಯಾ ಚ ಸಹಿತಃ ಶರ್ಮಿಷ್ಠಯಾ ಚ ಭಾರತ।
ಅಕರೋತ್ಸ ವನೇ ರಾಜಾ ಸಭಾರ್ಯಸ್ತಪ ಉತ್ತಮಂ'॥ 1-79-41 (3638) 
ಯದೋಸ್ತು ಯಾದವಾ ಜಾತಾಸ್ತುರ್ವಸೋರ್ಯವನಾಃ ಸ್ಮೃತಾಃ।
ದ್ರುಹ್ಯೋಃ ಸುತಾಸ್ತು ವೈ ಭೋಜಾ ಅನೋಸ್ತು ಂಲೇಚ್ಛಜಾತಯಃ॥ 1-79-42 (3639) 
ಪೂರೋಸ್ತು ಪೌರವೋ ವಂಶೋ ಯತ್ರ ಜಾತೋಽಸಿ ಪಾರ್ಥಿವ।
ಇದಂ ವರ್ಷಸಹಸ್ರಾಣಿ ರಾಜ್ಯಂ ಕಾರಯಿತುಂ ವಶೀ॥ ॥ 1-79-43 (3640) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಊನಾಶೀತಿತಮೋಽಧ್ಯಾಯಃ॥ 79 ॥

Mahabharata - Adi Parva - Chapter Footnotes

1-79-1 ಚಚಾರ ಬುಭೋಜ॥ 1-79-6 ವಿಷಯಾ ದಿವ್ಯಗಂಧಾದಯೋ ಗೋಚರೇ ವಶೇ ಯಸ್ಯ ಸ ವಿಷಯಗೋಚರಃ॥ 1-79-19 ಕನೀಯಸಂ ಕನೀಯಾಂಸಂ॥



ಆದಿಪರ್ವ - ಅಧ್ಯಾಯ 080

॥ ಶ್ರೀಃ ॥

1.80. ಅಧ್ಯಾಯಃ 080 

 
॥ ಉತ್ತರಯಾಯಾತಾರಭ್ಯಃ ॥

Mahabharata - Adi Parva - Chapter Topics

ಯಯಾತೇಃ ಸ್ವರ್ಗಗಮನಂ॥ 1 ॥

Mahabharata - Adi Parva - Chapter Text

1-80-0 (3641) 
ವೈಶಂಪಾಯನ ಉವಾಚ। 1-80-0x (483) 
ಏವಂ ಸ ನಾಹುಷೋ ರಾಜಾ ಯಯಾತಿಃ ಪುತ್ರಮೀಪ್ಸಿತಂ।
ರಾಜ್ಯೇಽಭಿಷಿಚ್ಯ ಮುದಿತೋ ವಾನಪ್ರಸ್ಥೋಽಭವನ್ಮುನಿಃ॥ 1-80-1 (3642) 
ಉಷಿತ್ವಾ ಚ ವನೇ ವಾಸಂ ಬ್ರಾಹ್ಮಣೈಃ ಸಂಶಿತವ್ರತಃ।
ಫಲಮೂಲಾಶನೋ ದಾಂತಸ್ತತಃ ಸ್ವರ್ಗಮಿತೋ ಗತಃ॥ 1-80-2 (3643) 
ಸ ಗತಃ ಸ್ವರ್ನಿವಾಸಂ ತಂ ನಿವಸನ್ಮುದಿತಃ ಸುಖೀ।
ಕಾಲೇನ ನಾತಿಮಹತಾ ಪುನಃ ಶಕ್ರೇಣ ಪಾತಿತಃ॥ 1-80-3 (3644) 
`ಸಾಧುಭಿಃ ಸಂಗತಿಂ ಲಬ್ಧ್ವಾ ಪುನಃ ಸ್ವರ್ಗಮುಪೇಯಿವಾನ್।  1-80-4 (3645) 
ಜನಮೇಜಯ ಉವಾಚ।
ಸ್ವರ್ಗತಶ್ಚ ಪುನರ್ಬ್ರಹ್ಮನ್ನಿವಸಂದೇವವೇಶ್ಮನಿ। 
ಕಾಲೇನ ನಾತಿಮಹತಾ ಕಥಂ ಶಕ್ರೇಣ ಪಾತಿತಃ'॥  1-80-4x (484) 
ನಿಪತನ್ಪ್ರಚ್ಯುತಃ ಸ್ವರ್ಗಾದಪ್ರಾಪ್ತೋ ಮೇದಿನೀತಲಂ।
ಸ್ಥಿತ ಆಸೀದಂತರಿಕ್ಷೇ ಸ ತದೇತಿ ಶ್ರುತಂ ಮಯಾ॥ 1-80-5 (3646) 
ತತ ಏವ ಪುನಶ್ಚಾಪಿ ಗತಃ ಸ್ವರ್ಗಮಿತಿ ಶ್ರುತಂ।
ರಾಜ್ಞಾ ವಸುಮತಾ ಸಾರ್ಧಮಷ್ಟಕೇನ ಚ ವೀರ್ಯವಾನ್॥ 1-80-6 (3647) 
ಪ್ರತರ್ದನೇನ ಶಿವಿನಾ ಸಮೇತ್ಯ ಕಿಲ ಸಂಸದಿ।
ಕರ್ಮಣಾ ಕೇನ ಸ ದಿವಂ ಪುನಃ ಪ್ರಾಪ್ತೋ ಮಹೀಪತಿಃ॥ 1-80-7 (3648) 
ಸರ್ವಮೇತದಶೇಷೇಣ ಶ್ರೋತುಮಿಚ್ಛಾಮಿ ತತ್ತ್ವತಃ।
ಕಥ್ಯಮಾನಂ ತ್ವಯಾ ವಿಪ್ರ ವಿಪ್ರರ್ಷಿಗಣಸಂನಿಧೌ॥ 1-80-8 (3649) 
ದೇವರಾಜಸಮೋ ಹ್ಯಾಸೀದ್ಯಯಾತಿಃ ಪೃಥಿವೀಪತಿಃ।
ವರ್ಧನಃ ಕುರುವಂಶಸ್ಯ ವಿಭಾವಸುಸಮದ್ಯುತಿಃ॥ 1-80-9 (3650) 
ತಸ್ಯ ವಿಸ್ತೀರ್ಣಯಶಸಃ ಸತ್ಯಕೀರ್ತೇರ್ಮಹಾತ್ಮನಃ।
ಚರಿತಂ ಶ್ರೋತುಮಿಚ್ಛಾಮಿ ದಿವಿ ಚೇಹ ಚ ಸರ್ವಶಃ॥ 1-80-10 (3651) 
ವೈಶಂಪಾಯನ ಉವಾಚ। 1-80-11x (485) 
ಹಂತ ತೇ ಕಥಯಿಷ್ಯಾಮಿ ಯಯಾತೇರುತ್ತರಾಂ ಕಥಾಂ।
ದಿವಿ ಚೇಹ ಚ ಪುಣ್ಯಾರ್ಥಾಂ ಸರ್ವಪಾಪಪ್ರಣಾಶಿನೀಂ॥ 1-80-11 (3652) 
ಯಯಾತಿರ್ನಾಹುಷೋ ರಾಜಾ ಪೂರುಂ ಪುತ್ರಂ ಕನೀಯಸಂ।
ರಾಜ್ಯೇಽಭಿಷಿಚ್ಯ ಮುದಿತಃ ಪ್ರಾವವ್ರಾಜ ವನಂ ತದಾ॥ 1-80-12 (3653) 
ಅಂತ್ಯುಷೇ ಸ ವಿನಿಕ್ಷಿಪ್ಯ ಪುತ್ರಾನ್ಯದುಪುರೋಗಮಾನ್।
ಫಲಮೂಲಾಶನೋ ರಾಜಾ ವನೇ ಸಂನ್ಯವಸಚ್ಚಿರಂ॥ 1-80-13 (3654) 
ಶಂಸಿತಾತ್ಮಾ ಜಿತಕ್ರೋಧಸ್ತರ್ಪಯನ್ಪಿತೃದೇವತಾಃ।
ಅಗ್ನೀಂಶ್ಚ ವಿಧಿವಜ್ಜುಹ್ವನ್ವಾನಪ್ರಸ್ಥವಿಧಾನತಃ॥ 1-80-14 (3655) 
ಅಥಿತೀನ್ಪೂಜಯಾಮಾಸ ವನ್ಯೇನ ಹವಿಷಾ ವಿಭುಃ।
ಶಿಲೋಂಛವೃತ್ತಿಮಾಸ್ಥಾಯ ಶೇಷಾನ್ನಕೃತಭೋಜನಃ॥ 1-80-15 (3656) 
ಪೂರ್ಣಂ ವರ್ಷಸಹಸ್ರಂ ಚ ಏವಂವೃತ್ತಿರಭೂನ್ನೃಪಃ।
ಅಬ್ಭಕ್ಷಃ ಶರದಸ್ತ್ರಿಂಶದಾಸೀನ್ನಿಯತವಾಙ್ಮನಾಃ॥ 1-80-16 (3657) 
ತತಶ್ಚ ವಾಯುಭಕ್ಷೋಽಭೂತ್ಸಂವತ್ಸರಮತಂದ್ರಿತಃ।
ತಥಾ ಪಂಚಾಗ್ನಿಮಧ್ಯೇ ಚ ತಪಸ್ತೇಪೇ ಸ ವತ್ಸರಂ॥ 1-80-17 (3658) 
ಏಕಪಾದಃ ಸ್ತಿತಶ್ಚಾಸೀತ್ಷಣ್ಮಾಸಾನನಿಲಾಶನಃ।
ಪುಣ್ಯಕೀರ್ತಿಸ್ತತಃ ಸ್ವರ್ಗೇ ಜಗಾಮಾವೃತ್ಯ ರೋದಸೀ॥ ॥ 1-80-18 (3659) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಅಶೀತಿತಮೋಽಧ್ಯಾಯಃ॥ 80 ॥

Mahabharata - Adi Parva - Chapter Footnotes

1-80-13 ಅಂತ್ಯೇಷು ಂಲೇಚ್ಛೇಷು॥ 1-80-17 ಪಂಚಾಗ್ನಯಶ್ಚತ್ವಾರೋಽಗ್ನಯಃ ಪಂಚಮಃ ಸೂರ್ಯಃ॥ 1-80-18 ಆವೃತ್ಯ ವ್ಯಾಪ್ಯ। ರೋದಸೀ ದ್ಯಾವಭೂಮೀ। ಪೃಥಿವ್ಯಾಮಿವ ಸ್ವರ್ಗೇಪಿ ಮುಖ್ಯೋಽಭೂದಿತ್ಯರ್ಥಃ॥ ಅಶೀತಿತಮೋಽಧ್ಯಾಯಃ॥ 80 ॥



ಆದಿಪರ್ವ - ಅಧ್ಯಾಯ 081

॥ ಶ್ರೀಃ ॥

1.81. ಅಧ್ಯಾಯಃ 081 

Mahabharata - Adi Parva - Chapter Topics

ಇಂದ್ರಯಯಾತಿಸಂವಾದಃ॥ 1 ॥

Mahabharata - Adi Parva - Chapter Text

1-81-0 (3660) 
ವೈಶಂಪಾಯನ ಉವಾಚ। 1-81-0x (486) 
ಸ್ವರ್ಗತಃ ಸ ತು ರಾಜೇಂದ್ರೋ ನಿವಸಂದೇವವೇಶ್ಮನಿ।
ಪೂಜಿತಸ್ತ್ರಿದಶೈಃ ಸಾಧ್ಯೈರ್ಮರುದ್ಭಿರ್ವಸುಭಿಸ್ತಥಾ॥ 1-81-1 (3661) 
ದೇವಲೋಕಂ ಬ್ರಹ್ಮಲೋಕಂ ಸಂಚರನ್ಪುಣ್ಯಕೃದ್ವಶೀ।
ಅವಸತ್ಪೃಥಿವೀಪಾಲೋ ದೀರ್ಘಕಾಲಮಿತಿ ಶ್ರುತಿಃ॥ 1-81-2 (3662) 
ಸ ಕದಾಚಿನ್ನೃಪಶ್ರೇಷ್ಠೋ ಯಯಾತಿಃ ಶಕ್ರಮಾಗಮತ್।
ಕಥಾಂತೇ ತತ್ರ ಶಕ್ರೇಣ ಸ ಪೃಷ್ಟಃ ಪೃಥಿವೀಪತಿಃ॥ 1-81-3 (3663) 
ಶಕ್ರ ಉವಾಚ। 1-81-4x (487) 
ಯದಾ ಸ ಪೂರುಸ್ತವ ರೂಪೇಣ ರಾಜ-
ಂಜರಾಂ ಗೃಹೀತ್ವಾ ಪ್ರಚಚಾರ ಭೂಮೌ। 
ತದಾ ಚ ರಾಜ್ಯಂ ಸಂಪ್ರದಾಯೈವ ತಸ್ಮೈ
ತ್ವಯಾ ಕಿಮುಕ್ತಃ ಕಥಯೇಹ ಸತ್ಯಂ॥  1-81-4 (3664) 
ಯಯಾತಿರುವಾಚ। 1-81-5x (488) 
ಗಂಗಾಯಮುನಯೋರ್ಮಧ್ಯೇ ಕೃತ್ಸ್ನೋಯಂ ವಿಷಯಸ್ತವ।
ಮಧ್ಯೇ ಪೃಥಿವ್ಯಾಸ್ತ್ವಂ ರಾಜಾ ಭ್ರಾತರೋಽಂತ್ಯಾಧಿಪಾಸ್ತವ॥ 1-81-5 (3665) 
`ನ ಚ ಕುರ್ಯಾನ್ನರೋ ದೈನ್ಯಂ ಶಾಠ್ಯಂ ಕ್ರೋಧಂ ತಥೈವ ಚ।
ಜೈಹಯಂ ಚ ಮತ್ಸರಂ ವೈರಂ ಸರ್ವತ್ರೇದಂ ನ ಕಾರಯೇತ್॥ 1-81-6 (3666) 
ಮಾತರಂ ಪಿತರಂ ಜ್ಯೇಷ್ಠಂ ವಿದ್ವಾಂಸಂ ಚ ತಪೋಧನಂ।
ಕ್ಷಮಾವಂತಂ ಚ ರಾಜೇಂದ್ರ ನಾವಮನ್ಯೇತ ಬುದ್ಧಿಮಾನ್॥ 1-81-7 (3667) 
ಳಶಕ್ತಸ್ತು ಕ್ಷಮತೇ ನಿತ್ಯಮಶಕ್ತಃ ಕ್ರುಧ್ಯತೇ ನರಃ।
ದುರ್ಜನಃ ಸುಜನಂ ದ್ವೇಷ್ಟಿ ದುರ್ಬಲೋ ಬಲವತ್ತರಂ॥ 1-81-8 (3668) 
ರೂಪವಂತಮರೂಪೀ ಚ ಧನವಂತಂ ಚ ನಿರ್ಧನಃ।
ಅಕರ್ಮೀ ಕರ್ಮಿಣಂ ದ್ವೇಷ್ಟಿ ಧಾರ್ಮಿಕಂ ಚ ನಧಾರ್ಮಿಕಃ॥ 1-81-9 (3669) 
ನಿರ್ಗುಣೋ ಗುಣವಂತಂ ಚ ಪುತ್ರೈತತ್ಕಲಿಲಕ್ಷಣಂ।
ವಿಪರೀತಂ ಚ ರಾಜೇಂದ್ರ ಏತೇಷು ಕೃತಲಕ್ಷಣಂ॥ 1-81-10 (3670) 
ಬ್ರಾಹ್ಮಣೋ ವಾಥ ವಾ ರಾಜಾ ವೈಶ್ಯೋ ವಾ ಶೂದ್ರ ಏವ ವಾ।
ಪ್ರಶಸ್ತೇಷು ಪ್ರಸಕ್ತಾಶ್ಚೇತ್ಪ್ರಶಸ್ಯಂತೇ ಯಶಸ್ವಿನಃ॥ 1-81-11 (3671) 
ತಸ್ಮಾತ್ಪ್ರಶಸ್ತೇ ರಾಜೇಂದ್ರ ನರಃ ಸಕ್ತಮನಾ ಭವೇತ್।
ಅಲೋಕಜ್ಞಾ ಹ್ಯಪ್ರಶಸ್ತಾ ಭ್ರಾತರಸ್ತೇ ಹ್ಯಬುದ್ಧಯಃ॥ 1-81-12 (3672) 
ಅಂತ್ಯಾಧಿಪತಯಃ ಸರ್ವೇ ಹ್ಯಭವನ್ಗುರುಶಾಸನಾತ್।  1-81-13 (3673) 
ಇಂದ್ರ ಉವಾಚ।
ತ್ವಂ ಹಿ ಧರ್ಮವಿದೋ ರಾಜನ್ಕತ್ಥಸೇ ಧರ್ಮಸುತ್ತಮಂ। 
ಕಥಯಸ್ವ ಪುನರ್ಮೇಽದ್ಯ ಲೋಕವೃತ್ತಾಂತಮುತ್ತಮಂ॥  1-81-13x (489) 
ಯಯಾತಿರುವಾಚ' 1-81-14x (490) 
ಅಕ್ರೋಧನಃ ಕ್ರೋಧನೇಭ್ಯೋ ವಿಶಿಷ್ಟ-
ಸ್ತಥಾ ತಿತಿಕ್ಷುರತಿತಿಕ್ಷೋರ್ವಿಶಿಷ್ಟಃ। 
ಅಮಾನುಷೇಭ್ಯೋ ಮಾನುಷಾಶ್ಚ ಪ್ರಧಾನಾ
ವಿದ್ವಾಂಸ್ತಥೈವಾವಿದುಷಃ ಪ್ರಧಾನಃ॥  1-81-14 (3674) 
ಆಕ್ರುಶ್ಯಮಾನೋ ನಾಕೋಶೇನ್ಮನ್ಯುರೇವ ತಿತಿಕ್ಷತಃ।
ಆಕ್ರೋಷ್ಟಾರಂ ನಿರ್ದಹತಿ ಸುಕೃತಂ ಚಾಸ್ಯ ವಿಂದತಿ॥ 1-81-15 (3675) 
ನಾರುಂತುದಃ ಸ್ಯಾನ್ನ ನೃಶಂಸವಾದೀ
ನ ಹೀನತಃ ಪರಮಭ್ಯಾದದೀತ। 
ಯಯಾಽಸ್ಯ ವಾಚಾ ಪರ ಉದ್ವಿಜೇತ
ನ ತಾಂ ವದೇದ್ರುಶತೀಂ ಪಾಪಲೋಕ್ಯಾಂ॥  1-81-16 (3676) 
ಅರುಂತುದಂ ಪುರುಷಂ ತೀಕ್ಷ್ಣವಾಚಂ
ವಾಕ್ಕಂಟಕೈರ್ವಿತುದಂತಂ ಮನುಷ್ಯನ್। 
ವಿದ್ಯಾದಲಕ್ಷ್ಮೀಕತಮಂ ಜನಾನಾಂ
ಮುಖೇ ನಿಬದ್ಧಾಂ ನಿರ್ಋತಿಂ ವಹಂತಂ॥  1-81-17 (3677) 
ಸದ್ಭಿಃ ಪುರಸ್ತಾದಭಿಪೂಜಿತಃ ಸ್ಯಾ-
ತ್ಸದ್ಭಿಸ್ತಥಾ ಪೃಷ್ಠತೋ ರಕ್ಷಿತಃ ಸ್ಯಾತ್। 
ಸದಾಽಸತಾಮತಿವಾದಾಂಸ್ತಿತಿಕ್ಷೇ-
ತ್ಸತಾಂ ವೃತ್ತಂ ಚಾದದೀತಾರ್ಯವೃತ್ತಃ॥  1-81-18 (3678) 
ವಾಕ್ಸಾಯಕಾ ವದನಾನ್ನಿಷ್ಪತಂತಿ
ಯೈರಾಹತಃ ಶೋಚತಿ ರಾತ್ರ್ಯಹಾನಿ। 
ಪರಸ್ಯ ಯೇ ಮರ್ಮಸು ಸಂಪತಂತಿ
ತಾನ್ಪಂಡಿತೋ ನಾವಸೃಜೇತ್ಪರೇಷು॥  1-81-19 (3679) 
ನಹೀದೃಶಂ ಸಂವನನಂ ತ್ರಿಷು ಲೋಕೇಷು ವಿದ್ಯತೇ।
ದಯಾ ಮೈತ್ರೀ ಚ ಭೂತೇಷು ದಾನಂ ಚ ಮಧುರಾ ಚ ವಾಕ್॥ 1-81-20 (3680) 
ತಸ್ಮಾತ್ಸಾಂತ್ವಂ ಸದಾ ವಾಚ್ಯಂ ನ ವಾಚ್ಯಂ ಪರುಷಂ ಕ್ವಚಿತ್।
ಪೂಜ್ಯಾನ್ಸಂಪೂಜಯೇದ್ದದ್ಯಾನ್ನ ಚ ಯಾಚೇತ್ಕದಾಚನ॥ ॥ 1-81-21 (3681) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಏಕಾಶೀತಿತಮೋಽಧ್ಯಾಯಃ॥ 81 ॥

Mahabharata - Adi Parva - Chapter Footnotes

1-81-16 ಅಸ್ಯ ಆಕ್ರೋಷ್ಟುಃ ಸುಕೃತಂ ತಿತಿಕ್ಷುರ್ವಿಂದತಿ। ರುಶತೀಂ ಅಕಲ್ಯಾಣೀ॥ 1-81-17 ನಿರ್ಋತಿ ದುರ್ದೇವತಾಂ॥ 1-81-20 ಸಂವನನಂ ವಶೀಕರಣಂ॥ ಏಕಾಶೀತಿತಮೋಽಧ್ಯಾಯಃ॥ 81 ॥



ಆದಿಪರ್ವ - ಅಧ್ಯಾಯ 082

॥ ಶ್ರೀಃ ॥

1.82. ಅಧ್ಯಾಯಃ 082 

Mahabharata - Adi Parva - Chapter Topics

ಸ್ವರ್ಗತೋ ಯಯಾತೇಃ ಪತನಂ। ಅಷ್ಟಕಪ್ರಶ್ನಶ್ಚ॥ 1 ॥

Mahabharata - Adi Parva - Chapter Text

1-82-0 (3682) 
ಇಂದ್ರ ಉವಾಚ। 1-82-0x (491) 
ಸರ್ವಾಣಿ ಕರ್ಮಾಣಿ ಸಮಾಪ್ಯ ರಾಜನ್
ಗೃಹಂ ಪರಿತ್ಯಜ್ಯ ವನಂ ಗತೋಽಸಿ। 
ತತ್ತ್ವಾಂ ಪೃಚ್ಛಾಮಿ ನಹುಷಸ್ಯ ಪುತ್ರ
ಕೇನಾಸಿ ತುಲ್ಯಸ್ತಪಸಾ ಯಯಾತೇ॥  1-82-1 (3683) 
ಯಯಾತಿರುವಾಚ। 1-82-2x (492) 
ನಾಹಂ ದೇವಮನುಷ್ಯೇಷು ಗಂಧರ್ವೇಷು ಮಹರ್ಷಿಷು।
ಆತ್ಮನಸ್ತಪಸಾ ತುಲ್ಯಂ ಕಂಚಿತ್ಪಶ್ಯಾಮಿ ವಾಸವ॥ 1-82-2 (3684) 
ಇಂದ್ರ ಉವಾಚ। 1-82-3x (493) 
ಯದಾಽವಮಂಸ್ಥಾಃ ಸದೃಶಃ ಶ್ರೇಯಸಶ್ಚ
ಅಲ್ಪೀಯಸಶ್ಚಾವಿದಿತಪ್ರಭಾವಃ। 
ತಸ್ಮಾಲ್ಲೋಕಾಸ್ತ್ವಂತವಂತಸ್ತವೇ ಮೇ
ಕ್ಷೀಣೇ ಪುಣ್ಯೇ ಪತಿತಾಽಸ್ಯದ್ಯ ರಾಜನ್॥  1-82-3 (3685) 
ಯಯಾತಿರುವಾಚ। 1-82-4x (494) 
ಸುರರ್ಷಿಗಂಧರ್ವನರಾವಮಾನಾ-
ತ್ಕ್ಷಯಂ ಗತಾ ಮೇ ಯದಿ ಶಕ್ರಲೋಕಾಃ। 
ಇಚ್ಛಾಂಯಹಂ ಸುರಲೋಕಾದ್ವಿಹೀನಃ
ಸತಾಂ ಮಧ್ಯೇ ಪತಿತುಂ ದೇವರಾಜ॥  1-82-4 (3686) 
ಇಂದ್ರ ಉವಾಚ। 1-82-5x (495) 
ಸತಾಂ ಸಕಾಶೇ ಪತಿತಾಽಸಿ ರಾಜಂ-
ಶ್ಚ್ಯುತಃ ಪ್ರತಿಷ್ಠಾಂ ಯತ್ರ ಲಬ್ಧಾಸಿ ಭೂಯಃ। 
ಏತದ್ವಿದಿತ್ವಾ ಚ ಪುನರ್ಯಯಾತೇ
ತ್ವಂ ಮಾಽವಮಂಸ್ಥಾಃ ಸದೃಶಃ ಶ್ರೇಯಸಶ್ಚ॥  1-82-5 (3687) 
ವೈಶಂಪಾಯನ ಉವಾಚ। 1-82-6x (496) 
ತತಃ ಪ್ರಹಾಯಾಮರರಾಜಜುಷ್ಟಾ-
ನ್ಪುಣ್ಯಾಂʼಲ್ಲೋಕಾನ್ಪತಮಾನಂ ಯಯಾತಿಂ। 
ಸಂಪ್ರೇಕ್ಷ್ಯ ರಾಜರ್ಷಿವರೋಽಷ್ಟಕಸ್ತ-
ಮುವಾಚ ಸದ್ಧರ್ಮವಿಧಾನಗೋಪ್ತಾ॥  1-82-6 (3688) 
ಅಷ್ಟಕ ಉವಾಚ। 1-82-7x (497) 
ಕಸ್ತ್ವಂ ಯುವಾ ವಾಸವತುಲ್ಯರೂಪಃ
ಸ್ವತೇಜಸಾ ದೀಪ್ಯಮಾನೋ ಯಥಾಽಗ್ನಿಃ। 
ಪತಸ್ಯುದೀರ್ಣಾಂಬುಧರಾಂಧಕಾರಾ-
ತ್ಖಾತ್ಖೇಚರಾಣಾಂ ಪ್ರವರೋ ಯಥಾಽರ್ಕಃ॥  1-82-7 (3689) 
ದೃಷ್ಟ್ವಾ ಚ ತ್ವಾಂ ಸೂರ್ಯಪಥಾತ್ಪತಂತಂ
ವೈಶ್ವಾನರಾರ್ಕದ್ಯುತಿಮಪ್ರಮೇಯಂ। 
ಕಿಂ ನು ಸ್ವಿದೇತತ್ಪತತೀತಿ ಸರ್ವೇ
ವಿತರ್ಕಯಂತಃ ಪರಿಮೋಹಿತಾಃ ಸ್ಮಃ॥  1-82-8 (3690) 
ದೃಷ್ಟ್ವಾ ಚ ತ್ವಾಂ ಧಿಷ್ಠಿತಂ ದೇವಮಾರ್ಗೇ
ಶಕ್ರಾರ್ಕವಿಷ್ಣುಪ್ರತಿಮಪ್ರಭಾವಂ। 
ಅಭ್ಯುದ್ಗತಾಸ್ತ್ವಾಂ ವಯಮದ್ಯ ಸರ್ವೇ
ತತ್ತ್ವಂ ಪ್ರಪಾತೇ ತವ ಜಿಜ್ಞಾಸಮಾನಾಃ॥  1-82-9 (3691) 
ನ ಚಾಪಿ ತ್ವಾಂ ಧೃಷ್ಣುಮಃ ಪ್ರಷ್ಟುಮಗ್ರೇ
ನ ಚ ತ್ವಮಸ್ಮಾನ್ಪೃಚ್ಛಸಿ ಯೇ ವಯಂ ಸ್ಮಃ। 
ತತ್ತ್ವಾಂ ಪೃಚ್ಛಾಮಿ ಸ್ಪೃಹಣೀಯರೂಪ
ಕಸ್ಯ ತ್ವಂ ವಾ ಕಿಂನಿಮಿತ್ತಂ ತ್ವಮಾಗಾಃ॥  1-82-10 (3692) 
ಭಯಂ ತು ತೇ ವ್ಯೇತು ವಿಷಾದಮೋಹೌ
ತ್ಯಜಾಶು ಚೈವೇಂದ್ರಸಮಪ್ರಭಾವ। 
ತ್ವಾಂ ವರ್ತಮಾನಂ ಹಿ ಸತಾಂ ಸಕಾಶೇ
ನಾಲಂ ಪ್ರಸೋಢುಂ ಬಲಹಾಽಪಿ ಶಕ್ರಃ॥  1-82-11 (3693) 
ಸಂತಃ ಪ್ರತಿಷ್ಠಾ ಹಿ ಸುಖಚ್ಯುತಾನಾಂ
ಸತಾಂ ಸದೈವಾಮರರಾಜಕಲ್ಪ। 
ತೇ ಸಂಗತಾಃ ಸ್ಥಾವರಜಂಗಮೇಶಾಃ
ಪ್ರತಿಷ್ಠಿತಸ್ತ್ವಂ ಸದೃಶೇಷು ಸತ್ಸು॥  1-82-12 (3694) 
ಪ್ರಭುರಗ್ನಿಃ ಪ್ರತಪನೇ ಭೂಮಿರಾವಪನೇ ಪ್ರಭುಃ।
ಪ್ರಭುಃ ಸೂರ್ಯಃ ಪ್ರಕಾಶಿತ್ವೇ ಸತಾಂ ಚಾಭ್ಯಾಗತಃ ಪ್ರಭುಃ॥ ॥ 1-82-13 (3695) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ದ್ವ್ಯಶೀತಿತಮೋಽಧ್ಯಾಯಃ॥ 82 ॥

Mahabharata - Adi Parva - Chapter Footnotes

1-82-3 ಅವಮಂಸ್ಥಾಃ ಸರ್ವೇಭ್ಯ ಆತ್ಮನ ಆಧಿಕ್ಯೋಕ್ತ್ಯಾ। ಸದೃಶಃ ಸದೃಶಾನ್॥ 1-82-5 ಯತ್ರ ಪತಿತಾ ಪ್ರತಿಷ್ಠಾಂ ಲಬ್ಧಾಸಿ ಲಪ್ಸ್ಯಸಿ॥ 1-82-10 ಧುಷ್ಣುಮಃ ಪ್ರಗಲ್ಭಾಮಹೇ॥ 1-82-13 ಆವಪನೇ ಸಂಗ್ರಹೇ ಬೀಜಾವಾಪೇ ವಾ॥ ದ್ವ್ಯಶೀತಿತಮೋಽಧ್ಯಾಯಃ॥ 82 ॥



ಆದಿಪರ್ವ - ಅಧ್ಯಾಯ 083

॥ ಶ್ರೀಃ ॥

1.83. ಅಧ್ಯಾಯಃ 083 

Mahabharata - Adi Parva - Chapter Topics

ಯಯಾತೇಃ ಸ್ವನಾಮಕಥನಪೂರ್ವಕಂ ಅಷ್ಟಕೇನ ಸಹ ಸಂವಾದಃ॥ 1 ॥ ತತ್ರ ಯಯಾತಿನಾ ಸ್ವಸ್ಯ ಸ್ವರ್ಗಾದಧಃಪತನಕಾರಣಕಥನಂ॥ 2 ॥

Mahabharata - Adi Parva - Chapter Text

1-83-0 (3696) 
ಯಯಾತಿರುವಾಚ। 1-83-0x (498) 
ಅಹಂ ಯಯಾತಿರ್ನಹುಷಸ್ಯ ಪುತ್ರಃ
ಪೂರೋಃ ಪಿತಾ ಸರ್ವಭೂತಾವಮಾನಾತ್। 
ಪ್ರಭ್ರಂಶಿತಃ ಸುರಸಿದ್ಧರ್ಷಿಲೋಕಾ-
ತ್ಪರಿಚ್ಯುತಃ ಪ್ರಪತಾಂಯಲ್ಪಪುಣ್ಯಃ॥  1-83-1 (3697) 
ಅಹಂ ಹಿ ಪೂರ್ವೋ ವಯಸಾ ಭವದ್ಭ್ಯ-
ಸ್ತೇನಾಭಿವಾದಂ ಭವತಾಂ ನ ಪ್ರಯುಂಜೇ। 
ಯೋ ವಿದ್ಯಯಾ ತಪಸಾ ಜನ್ಮನಾ ವಾ
ವೃದ್ಧಃ ಸ ಪೂಜ್ಯೋ ಭವತಿ ದ್ವಿಜಾನಾಂ॥  1-83-2 (3698) 
ಅಷ್ಟಕ ಉವಾಚ। 1-83-3x (499) 
ಅವಾದೀಸ್ತ್ವಂ ವಯಸಾ ಯಃ ಪ್ರವೃದ್ಧಃ
ಸ ವೈ ರಾಜನ್ನಾಭ್ಯಧಿಕಃ ಕಥ್ಯತೇ ಚ। 
ಯೋ ವಿದ್ಯಯಾ ತಪಸಾ ಸಂಪ್ರವೃದ್ಧಃ
ಸ ಏವ ಪೂಜ್ಯೋ ಭವತಿ ದ್ವಿಜಾನಾಂ॥  1-83-3 (3699) 
ಯಯಾತಿರುವಾಚ। 1-83-4x (500) 
ಪ್ರತಿಕೂಲಂ ಕರ್ಮಣಾಂ ಪಾಪಮಾಹು-
ಸ್ತದ್ವರ್ತತೇಽಪ್ರವಣೇ ಪಾಪಲೋಕ್ಯಂ। 
ಸಂತೋಽಸತಾಂ ನಾನುವರ್ತಂತಿ ಚೈತ-
ದ್ಯಥಾ ಚೈಷಾಮನುಕೂಲಾಸ್ತಥಾಽಽಸನ್॥  1-83-4 (3700) 
ಅಭೂದ್ಧನಂ ಮೇ ವಿಪುಲಂ ಗತಂ ತ-
ದ್ವಿಚೇಷ್ಟಮಾನೋ ನಾಧಿಗಂತಾ ತದಸ್ಮಿ। 
ಏವಂ ಪ್ರಧಾರ್ಯಾತ್ಮಹಿತೇ ನಿವಿಷ್ಟೋ
ಯೋ ವರ್ತತೇ ಸ ವಿಜಾನಾತಿ ಜೀವಃ॥  1-83-5 (3701) 
ಮಹಾಧನೋ ಯೋ ಯಜತೇ ಸುಯಜ್ಞೈ-
ರ್ಯಃ ಸರ್ವವಿದ್ಯಾಸು ವಿನೀತಬುದ್ಧಿಃ। 
ವೇದಾನಧೀತ್ಯ ತಪಸಾ ಯೋಜ್ಯ ದೇಹಂ
ದಿವಂ ಸ ಯಾಯಾತ್ಪುರುಷೋ ವೀತಮೋಹಃ॥  1-83-6 (3702) 
ನ ಜಾತು ಹೃಷ್ಯೇನ್ಮಹತಾ ಧನೇನ
ವೇದಾನಧೀಯೀತಾನಹಂಕೃತಃ ಸ್ಯಾತ್। 
ನಾನಾಭಾವಾ ಬಹವೋ ಜೀವಲೋಕೇ
ದೈವಾಧೀನಾ ನಷ್ಟಚೇಷ್ಟಾಧಿಕಾರಾಃ।
ತತ್ತತ್ಪ್ರಾಪ್ಯ ನ ವಿಹನ್ಯೇತ ಧೀರೋ
ದಿಷ್ಟಂ ಬಲೀಯ ಇತಿ ಮತ್ವಾಽಽತ್ಮಬುದ್ಧ್ಯಾ॥  1-83-7 (3703) 
ಸುಖಂ ಹಿ ಜಂತುರ್ಯದಿ ವಾಽಪಿ ದುಃಖಂ
ದೈವಾಧೀನಂ ವಿಂದತೇ ನಾತ್ಮಶಕ್ತ್ಯಾ। 
ತಸ್ಮಾದ್ದಿಷ್ಟಂ ಬಲವನ್ಮನ್ಯಮಾನೋ
ನ ಸಂಜ್ವರೇನ್ನಾಪಿ ಹೃಷ್ಯೇತ್ಕಥಂಚಿತ್॥  1-83-8 (3704) 
ದುಃಖೈರ್ನ ತಪ್ಯೇನ್ನ ಸುಖೈಃ ಪ್ರಹೃಷ್ಯೇ-
ತ್ಸಮೇನ ವರ್ತೇತ ಸದೈವ ಧೀರಃ। 
ದಿಷ್ಟಂ ಬಲೀಯ ಇತಿ ಮನ್ಯಮಾನೋ
ನ ಸಂಜ್ವರೇನ್ನಾಪಿ ಹೃಷ್ಯೇತ್ಕಥಂಚಿತ್॥  1-83-9 (3705) 
ಭಯೇ ನ ಮುಹ್ಯಾಂಯಷ್ಟಕಾಹಂ ಕದಾಚಿ-
ತ್ಸಂತಾಪೋ ಮೇ ಮಾನಸೋ ನಾಸ್ತಿ ಕಶ್ಚಿತ್। 
ಧಾತಾ ಯಥಾ ಮಾಂ ವಿದಧೀತ ಲೋಕೇ
ಧ್ರುವಂ ತಥಾಽಹಂ ಭವಿತೇತಿ ಮತ್ವಾ॥  1-83-10 (3706) 
ಸಂಸ್ವೇದಜಾ ಅಂಡಜಾಶ್ಚೋದ್ಭಿದಶ್ಚ
ಸರೀಸೃಪಾಃ ಕೃಮಯೋಽಥಾಪ್ಸು ಮತ್ಸ್ಯಾಃ। 
ತಥಾಶ್ಮನಸ್ತೃಣಕಾಷ್ಠಂ ಚ ಸರ್ವೇ
ದಿಷ್ಟಕ್ಷಯೇ ಸ್ವಾಂ ಪ್ರಕೃತಿಂ ಭಜಂತಿ॥  1-83-11 (3707) 
ಅನಿತ್ಯತಾಂ ಸುಖದುಃಸ್ವಸ್ಯ ಬುದ್ಧ್ವಾ
ಕಸ್ಮಾತ್ಸಂತಾಪಮಷ್ಟಕಾಹಂ ಭಜೇಯಂ। 
ಕಿಂ ಕುರ್ಯಾಂ ವೈ ಕಿಂ ಚ ಕೃತ್ವಾ ನ ತಪ್ಯೇ
ತಸ್ಮಾತ್ಸಂತಾಪಂ ವರ್ಜಯಾಂಯಪ್ರಮತ್ತಃ॥  1-83-12 (3708) 
ವೈಶಂಪಾಯನ ಉವಾಚ। 1-83-13x (501) 
ಏವಂ ವ್ರುವಾಣಂ ನೃಪತಿಂ ಯಯಾತಿ-
ಮಥಾಷ್ಟಕಃ ಪುನರೇವಾನ್ವಪೃಚ್ಛತ್। 
ಮಾತಾಮಹಂ ಸರ್ವಗುಣೋಪಪನ್ನಂ
ತತ್ರಸ್ಥಿತಂ ಸ್ವರ್ಗಲೋಕೇ ಯಥಾವತ್॥  1-83-13 (3709) 
ಅಷ್ಟಕ ಉವಾಚ। 1-83-14x (502) 
ಯೇ ಯೇ ಲೋಕಾಃ ಪಾರ್ಥಿವೇಂದ್ರಪ್ರಧಾನಾ-
ಸ್ತ್ವಯಾ ಭುಕ್ತಾ ಯಂ ಚ ಕಾಲಂ ಯಥಾವತ್। 
ತಾನ್ಮೇ ರಾಜನ್ಬ್ರೂಹಿ ಸರ್ವಾನ್ಯಥಾವ-
ತ್ಕ್ಷೇತ್ರಜ್ಞವದ್ಭಾಷಸೇ ತ್ವಂ ಹಿ ಧರ್ಮಾನ್॥  1-83-14 (3710) 
ಯಯಾತಿರುವಾಚ। 1-83-15x (503) 
ರಾಜಾಽಹಮಾಸಮಿಹ ಸಾರ್ವಭೌಮ-
ಸ್ತತೋ ಲೋಕಾನ್ಮಹತಶ್ಚಾಜಯಂ ವೈ। 
ತತ್ರಾವಸಂ ವರ್ಷಸಹಸ್ರಮಾತ್ರಂ
ತತೋ ಲೋಕಂ ಪರಮಸ್ಂಯಭ್ಯುಪೇತಃ॥  1-83-15 (3711) 
ತತಃ ಪುರೀಂ ಪುರುಹೂತಸ್ಯ ರಂಯಾಂ
ಸಹಸ್ರದ್ವಾರಾಂ ಶತಯೋಜನಾಯತಾಂ। 
ಅಧ್ಯಾವಸಂ ವರ್ಷಸಹಸ್ರಮಾತ್ರಂ
ತತೋ ಲೋಕಂ ಪರಮಸ್ಂಯಭ್ಯುಪೇತಃ॥  1-83-16 (3712) 
ತತೋ ದಿವ್ಯಮಜರಂ ಪ್ರಾಪ್ಯ ಲೋಕಂ
ಪ್ರಜಾಪತೇರ್ಲೋಕಪತೇರ್ದುರಾಪಂ। 
ತತ್ರಾವಸಂ ವರ್ಷಸಹಸ್ರಮಾತ್ರಂ
ತತೋ ಲೋಕಂ ಪರಮಸ್ಂಯಭ್ಯುಪೇತಃ॥  1-83-17 (3713) 
ಸ ದೇವದೇವಸ್ಯ ನಿವೇಶನೇ ಚ
ವಿಹೃತ್ಯ ಲೋಕಾನವಸಂ ಯಥೇಷ್ಟಂ। 
ಸಂಪೂಜ್ಯಮಾನಸ್ತ್ರಿದಶೈಃ ಸಮಸ್ತೈ-
ಸ್ತುಲ್ಯಪ್ರಭಾವದ್ಯುತಿರೀಶ್ವರಾಣಾಂ॥  1-83-18 (3714) 
ತಥಾಽಽವಸಂ ನಂದನೇ ಕಾಮರೂಪೀ
ಸಂವತ್ಸರಾಣಾಮಯುತಂ ಶತಾನಾಂ। 
ಸಹಾಪ್ಸರೋಭಿರ್ವಿಹರನ್ಪುಣ್ಯಗಂಧಾ-
ನ್ಪಶ್ಯನ್ನಗಾನ್ಪುಷ್ಪಿತಾಂಶ್ಚಾರುರೂಪಾನ್॥  1-83-19 (3715) 
ತತ್ರ ಸ್ಥಿತಂ ಮಾಂ ದೇವ ಸುಖೇಷು ಸಕ್ತಂ
ಕಾಲೇಽತೀತೇ ಮಹತಿ ತತೋಽತಿಮಾತ್ರಂ। 
ದೂತೋ ದೇವಾನಾಮಬ್ರವೀದುಗ್ರರೂಪೋ
ಧ್ವಂಸೇತ್ಯುಚ್ಚೈಸ್ತ್ರಿಃ ಪ್ಲುತೇನ ಸ್ವರೇಣ॥  1-83-20 (3716) 
ಏತಾವನ್ಮೇ ವಿದಿತಂ ರಾಜಸಿಂಹ
ತತೋ ಭ್ರಷ್ಟೋಽಹಂ ನಂದನಾತ್ಕ್ಷೀಣಪುಣ್ಯಃ। 
ವಾಚೋಽಶ್ರೌಷಂ ಚಾಂತರಿಕ್ಷೇ ಸುರಾಣಾಂ
ಸಾನುಕ್ರೋಂಶಾಃ ಶೋಚತಾಂ ಮಾಂ ನರೇಂದ್ರ॥  1-83-21 (3717) 
ಅಹೋ ಕಷ್ಟಂ ಕ್ಷೀಣಪುಣ್ಯೋ ಯಯಾತಿಃ
ಪತತ್ಯಸೌ ಪುಣ್ಯಕೃತ್ಪುಣ್ಯಕೀರ್ತಿಃ। 
ತಾನಬ್ರುವಂ ಪತಮಾನಸ್ತತೋಽಹಂ
ಸತಾಂ ಮಧ್ಯೇ ನಿಪತೇಯಂ ಕಥಂ ನು॥  1-83-22 (3718) 
ತೈರಾಖ್ಯಾತಾ ಭವತಾಂ ಯಜ್ಞಭೂಮಿಃ
ಸಮೀಕ್ಷ್ಯ ಚೇಮಾಂ ತ್ವರಿತಮುಪಾಗತೋಽಸ್ಮಿ। 
ಹವಿರ್ಗಂಧಂ ದೇಶಿಕಂ ಯಜ್ಞಭೂಮೇ-
ರ್ಧೂಮಾಪಾಂಗಂ ಪ್ರತಿಗೃಹ್ಯ ಪ್ರತೀತಃ॥ ॥  1-83-23 (3719) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ತ್ರ್ಯಶೀತಿತಮೋಽಧ್ಯಾಯಃ॥ 83 ॥

Mahabharata - Adi Parva - Chapter Footnotes

1-83-2 ಯಯಾತಿರಪನೀತತಪೋವಿದ್ಯಾಗರ್ವತ್ವಾದ್ವಯೋಜ್ಯೈಷ್ಠ್ಯಮೇವ ಪುರಸ್ಕೃತ್ಯಾಹ। ಅಹಂ ಹೀತಿ। ತದೇವೋಪಪಾದಯತ್ಯುತ್ತರಾರ್ಧೇನ॥ 1-83-3 ತದಸಹಮಾನೋಽಷ್ಟಕ ಆಹ। ಅವಾದೀರಿತಿ। ತ್ವಂ ಚ ವಿದ್ಯಾತಪಃಸಂಪ್ರವೃದ್ಧ ಇತಿ ಭಾವಃ॥ 1-83-4 ವಿದ್ಯಾತಪಸೋಃ ಶ್ರೈಷ್ಠ್ಯೇ ಅಷ್ಟಕೇನ ಸ್ತುತೇ ತತ್ರ ಸ್ವಾನುಭೂತಂ ವಿಘ್ನಂ ದರ್ಶಯನ್ಯಯಾತಿರುವಾಚ। ಪ್ರತಿಕೂಲಮಿತಿ। ಕರ್ಮಣಾಂ ಪುಣ್ಯಾನಾಂ ಪ್ರತಿಕೂಲಂ ನಾಶಕಂ ಪಾಪಂ ಗರ್ವಸ್ತಚ್ಚಾಪ್ರವಣೇಽನಂರೇ ದರ್ಪವತಿ ವರ್ತತೇ। ಪಾಪಲೋಕ್ಯಂ ನರಕಪ್ರದಂ। ಏತತ್ಪಾಪಮಸತಾಂ ಸಂಬಂಧಿ ಸಂತೋ ನಾನುವರ್ತಂತೇ ಇದಾನೀಮಪಿ। ಕಿಂಚ ಪ್ರಾಂಚೋಪಿ ಸಂತೋ ಯಥೈಷಾಂ ಕರ್ಮಣಾಮನುಕೂಲಾ ಉಪಬೃಂಹಕಾಃ ಸ್ಯುಸ್ತಥಾ ತೇನ ಪ್ರಕಾರೇಣ ದಂಭದರ್ಪಾದಿರಾಹಿತ್ಯೇನ ಆಸನ್। ಅಹಂ ತ್ವತ ದ್ವಿಧತ್ವಾತ್ಸ್ವರ್ಗಾದಿಂದ್ರೇಣ ಚ್ಯಾವಿತ ಇತ್ಯಾಶಯಃ॥ 1-83-5 ತದ್ದಂಭಾದಿರಾಹಿತ್ಯೇನ ಪ್ರಸಿದ್ಧಂ ಧನಂ ಪುಣ್ಯಂ ಮೇ ಮಮ ವಿಪುಲಂ ಯದಭೂತ್ತದ್ಗತಂ ನಷ್ಟಂ ದರ್ಪಾದಿತ್ಯರ್ಥಃ। ಪುನರಿದಾನೀಂ ತಚ್ಚೇಷ್ಟಮಾನೋಽಪಿ ತತ್ಪುನರ್ನಾಧಿಗಂತಾಸ್ಮಿ। ಏವಂ ಪ್ರಧಾರ್ಯ ಮಾಮಿಕಾಂ ಗತಿಂ ಜ್ಞಾತ್ವಾ ಯ ಆತ್ಮಹಿತೇ ನಿವಿಷ್ಟೋ ಯೋ ವರ್ತತೇ ಸ ಧೀರೋ ಜಾನಾತಿ ನಾನ್ಯ ಇತ್ಯರ್ಥಃ॥ 1-83-7 ಏತದೇವಾಹ। ನ ಜಾತ್ವಿತಿ ಧನೇನ ತಪಸಾ ತರ್ಹಿ ತ್ವಮೇ ಕುತೋಽಹಂಕಾರಂ ಕೃತವಾನಿತ್ಯತ ಆಹ। ನಾನೇತಿ। ಜೀವಲೋಕೇಽಸ್ಮಿನ್ ಜೀವಾ ನಾನಾಭಾವಾಃ ಪೃಥಕ್ಸ್ವಭಾವಾಃ ಕೇಚಿದ್ಧರ್ಮರುಚಯಃ ಕೇಚಿದ್ವಿಪರೀತಾಃ। ಯತೋ ದೈವಾಧೀನಾಃ। ಅತಏವ ನಷ್ಟಾ ವೃಥಾಭೂತಾ ಚೇಷ್ಟಾ ಉದ್ಯೋಗೋಽಧಿಕಾರಃ ಸಾಮರ್ಥ್ಯಂ ಚ ಯೇಷಾಂ ತೇ ತಥಾ। ದೃಷ್ಟಾ ಇತಿ ಶೇಷಃ। ಮೂಢಾನಾಂ ಪುಣ್ಯೇ ಪಂಡಿತಾನಾಂ ಪಾಪೇ ಚ ಪ್ರವೃತ್ತಿಕರಂ ದೈವಮೇವ ಬಲವದಿತ್ಯರ್ಥಃ। ಏವಂ ವಿದ್ವಾಂಸ್ತತ್ತಪ್ರಾಪ್ಯ ತತ್ಸುಖಂ ದುಃಖಂ ವಾ ಪ್ರಾಪ್ಯ ನ ವಿಹನ್ಯೇತ। ಹರ್ಷವಿಷಾದಾಭ್ಯಾಮಾತ್ಮಾನಂ ನ ಹಿಂಸ್ಯಾದಿತ್ಯರ್ಥಃ॥ 1-83-8 ಏತದೇವ ವಿವೃಣೋತಿ। ಸುಖಂ ಹೀತಿ ದ್ವಾಭ್ಯಾಂ॥ 1-83-10 ಭಯಂ ತು ತೇ ವ್ಯೇತು ವಿಷಾದಮೋಹಾವಿತಿ ಯದಷ್ಟಕೇನೋಕ್ತಂ ತತ್ರೋತ್ತರಮಾಹ। ಭಯೇ ಇತಿ। ಧಾತಾ ದಿಷ್ಟಂ॥ 1-83-11 ಅಹಮಿವಾನ್ಯೇಽಪಿ ದಿಷ್ಟಾಧೀನಾ ಏವೇತ್ಯಾಹ। ಸಂಸ್ವೇದಜಾ ಇತಿ। ಏತೇಪಿ ದಿಷ್ಟಕ್ಷಯೇ ಪುಣ್ಯಪಾಪಾನುಭವಾನಂತರಂ। ಸ್ವಾಂ ಪ್ರಕೃತಿಂ ಸ್ವಕರ್ಮಶೇಷಾನುಗುಣಾಂ ಯೋನಿಂ ಭಜಂತಿ ಪ್ರಾಪ್ನುವಂತಿ॥ 1-83-12 ಅಹಂ ತು ದಿಷ್ಟಕ್ಷಯಾಭಾವಾತ್ಪ್ರಾಪ್ತೇಪಿ ದುಃಖೇ ನ ತಪ್ಯೇ ಇತ್ಯಾಹ। ಅನಿತ್ಯತಾಮಿತಿ॥ 1-83-14 ಕ್ಷೇತ್ರಜ್ಞವತ್ ಜ್ಞಾನಿವತ್॥ 1-83-23 ತೈರಿತಿ। ದೇಶಿಕಮುಪದೇಷ್ಟಾರಮಿವ ಸ್ಥಿತಂ। ಹವಿಷಾಂ ಗಂಧೋ ಯತ್ರ ತಂ ಧೂಮಾಪಾಂಗಂ ಧೂಮಪ್ರಾಂತಂ ಪ್ರತಿಗೃಹ್ಯ ಆಘ್ರಾಯ ಪ್ರತೀತಃ ಜಾತಪ್ರತ್ಯಯಃ॥ ತ್ರ್ಯಶೀತಿತಮೋಽಧ್ಯಾಯಃ॥ 83 ॥



ಆದಿಪರ್ವ - ಅಧ್ಯಾಯ 084

॥ ಶ್ರೀಃ ॥

1.84. ಅಧ್ಯಾಯಃ 084 

Mahabharata - Adi Parva - Chapter Topics

ಮೃತಸ್ಯ ಸ್ವರ್ಗಾದಿಭೋಗಾನಂತರಂ ಪುನರ್ಜನನಪ್ರಕಾರಕಥನಂ॥1 ॥

Mahabharata - Adi Parva - Chapter Text

1-84-0 (3720) 
ಅಷ್ಟಕ ಉವಾಚ। 1-84-0x (504) 
ಯದಾಽವಸೋ ನಂದನೇ ಕಾಮರೂಪೀ
ಸಂವತ್ಸರಾಣಾಮಯುತಂ ಶತಾನಾಂ। 
ಕಿಂ ಕಾರಣಂ ಕಾರ್ತಯುಗಪ್ರಧಾನ
ಹಿತ್ವಾ ಚ ತ್ವಂ ವಸುಧಾಮನ್ವಪದ್ಯಃ॥  1-84-1 (3721) 
ಯಯಾತಿರುವಾಚ। 1-84-2x (505) 
ಜ್ಞಾತಿಃ ಸುಹೃತ್ಸ್ವಜನೋ ವಾ ಯಥೇಹ
ಕ್ಷೀಣೇ ವಿತ್ತೇ ತ್ಯಜ್ಯತೇ ಮಾನವೈರ್ಹಿ। 
ತಥಾ ತತ್ರ ಕ್ಷೀಣಪುಣ್ಯಂ ಮನುಷ್ಯಂ
ತ್ಯಜಂತಿ ಸದ್ಯಃ ಸೇಶ್ವರಾ ದೇವಸಂಘಾಃ॥  1-84-2 (3722) 
ಅಷ್ಟಕ ಉವಾಚ। 1-84-3x (506) 
ತಸ್ಮಿನ್ಕಥಂ ಕ್ಷೀಣಪುಣ್ಯಾ ಭವಂತಿ
ಸಂಮುಹ್ಯತೇ ಮೇಽತ್ರ ಮನೋಽತಿಮಾತ್ರಂ। 
ಕಿಂ ವಾ ವಿಶಿಷ್ಟಾಃ ಕಸ್ಯ ಧಾಮೋಪಯಾಂತಿ
ತದ್ವೈ ಬ್ರೂಹಿ ಕ್ಷೇತ್ರವಿತ್ತ್ವಂ ಮತೋ ಮೇ॥  1-84-3 (3723) 
ಯಯಾತಿರುವಾಚ। 1-84-4x (507) 
ಇಮಂ ಭೌಮಂ ನರಕಂ ತೇ ಪತಂತಿ
ಲಲಾಪ್ಯಮಾನಾ ನರದೇವ ಸರ್ವೇ। 
ತೇ ಕಂಕಗೋಮಾಯುಬಲಾಶನಾರ್ಥೇ
ಕ್ಷೀಣೇ ಪುಣ್ಯೇ ಬಹುಧಾ ಪ್ರವ್ರಜಂತಿ॥  1-84-4 (3724) 
ತಸ್ಮಾದೇತದ್ವರ್ಜನೀಯಂ ನರೇಂದ್ರ
ದುಷ್ಟಂ ಲೋಕೇ ಗರ್ಹಣೀಯಂ ಚ ಕರ್ಮ। 
ಆಖ್ಯಾತಂ ತೇ ಪಾರ್ಥಿವ ಸರ್ವಮೇವ
ಭೂಯಶ್ಚೇದಾನೀಂ ವದ ಕಿಂ ತೇ ವದಾಮಿ॥  1-84-5 (3725) 
ಅಷ್ಟಕ ಉವಾಚ। 1-84-6x (508) 
ಯದಾ ತು ತಾನ್ವಿತುದಂತೇ ವಯಾಂಸಿ
ತಥಾ ಗೃಧ್ರಾಃ ಶಿತಿಕಂಠಾಃ ಪತಂಗಾಃ। 
ಕಥಂ ಭವಂತಿ ಕಥಮಾಭವಂತಿ
ನ ಭೌಮಮನ್ಯಂ ನರಕಂ ಶೃಣೋಮಿ॥  1-84-6 (3726) 
ಯಯಾತಿರುವಾಚ। 1-84-7x (509) 
ಊರ್ಧ್ವಂ ದೇಹಾತ್ಕರ್ಮಣೋ ಜೃಂಭಮಾಣಾ-
ದ್ವ್ಯಕ್ತಂ ಪೃಥಿವ್ಯಾಮನುಸಂಚರಂತಿ। 
ಇಮಂ ಭೌಮಂ ನರಕಂ ತೇ ಪತಂತಿ
ನಾವೇಕ್ಷಂತೇ ವರ್ಷಪೂಗಾನನೇಕಾನ್॥  1-84-7 (3727) 
ಷಷ್ಟಿಂ ಸಹಸ್ರಾಣಿ ಪತಂತಿ ವ್ಯೋಂನಿ
ತಥಾ ಅಶೀತಿಂ ಪರಿವತ್ಸರಾಣಿ। 
ತಾನ್ವೈ ತುದಂತಿ ಪತತಃ ಪ್ರಪಾತಂ
ಭೀಮಾ ಭೌಮಾ ರಾಕ್ಷಸಾಸ್ತೀಕ್ಷ್ಣದಂಷ್ಟ್ರಾಃ॥  1-84-8 (3728) 
ಅಷ್ಟಕ ಉವಾಚ। 1-84-9x (510) 
ಯದೇನಸಸ್ತೇ ಪತತಸ್ತುದಂತಿ
ಭೀಮಾ ಭೌಮಾ ರಾಕ್ಷಸಾಸ್ತೀಕ್ಷ್ಣದಂಷ್ಟ್ರಾಃ। 
ಕಥಂ ಭವಂತಿ ಕಥಮಾಭವಂತಿ
ಕಥಂಭೂತಾ ಗರ್ಭಭೂತಾ ಭವಂತಿ॥  1-84-9 (3729) 
ಯಯಾತಿರುವಾಚ। 1-84-10x (511) 
ಅಸ್ರಂ ರೇತಃ ಪುಷ್ಪಫಲಾನುಪೃಕ್ತ-
ಮನ್ವೇತಿ ತದ್ವೈ ಪುರುಷೇಣ ಸೃಷ್ಟಂ। 
ಸ ವೈ ತಸ್ಯಾ ರಜ ಆಪದ್ಯತೇ ವೈ
ಸ ಗರ್ಭಭೂತಃ ಸಮುಪೈತಿ ತತ್ರ॥  1-84-10 (3730) 
ವನಸ್ಪತೀನೋಷಧೀಶ್ಚಾವಿಶಂತಿ
ಆಪೋ ವಾಯುಂ ಪೃಥಿವೀಂ ಚಾಂತರಿಕ್ಷಂ। 
ಚತುಷ್ಪದಂ ದ್ವಿಪದಂ ಚಾತಿ ಸರ್ವ-
ಮೇವಂಭೂತಾ ಗರ್ಭಭೂತಾ ಭವಂತಿ॥  1-84-11 (3731) 
ಅಷ್ಟಕ ಉವಾಚ। 1-84-12x (512) 
ಅನ್ಯದ್ವಪುರ್ವಿದಧಾತೀಹ ಗರ್ಭ-
ಮುತಾಹೋಸ್ವಿತ್ಸ್ವೇನ ಕಾಯೇನ ಯಾತಿ। 
ಆಪದ್ಯಮಾನೋ ನರಯೋನಿಮೇತಾ-
ಮಾಚಕ್ಷ್ವ ಮೇ ಸಂಶಯಾತ್ಪ್ರಬ್ರವೀಮಿ॥  1-84-12 (3732) 
ಶರೀರದೇಹಾತಿಸಮುಚ್ಛ್ರಯಂ ಚ
ಚಕ್ಷುಃಶ್ರೋತ್ರೇ ಲಭತೇ ಕೇನ ಸಂಜ್ಞಾಂ। 
ಏತತ್ತತ್ತ್ವಂ ಸರ್ವಮಾಚಕ್ಷ್ವ ಪೃಷ್ಟಃ
ಕ್ಷೇತ್ರಜ್ಞಂ ತ್ವಾಂ ತಾತ ಮನ್ಯಾಮ ಸರ್ವೇ॥  1-84-13 (3733) 
ಯಯಾತಿರುವಾಚ। 1-84-14x (513) 
ವಾಯುಃ ಸಮುತ್ಕರ್ಷತಿ ಗರ್ಭಯೋನಿ-
ಮೃತೌ ರೇತಃ ಪುಷ್ಪಫಲಾನುಪೃಕ್ತಂ। 
ಸ ತತ್ರ ತನ್ಮಾತ್ರಕೃತಾಧಿಕಾರಃ
ಕ್ರಮೇಣ ಸಂವರ್ಧಯತೀಹ ಗರ್ಭಂ॥  1-84-14 (3734) 
ಸ ಜಾಯಮಾನೋ ವಿಗೃಹೀತಮಾತ್ರಃ
ಸಂಜ್ಞಾಮಧಿಷ್ಠಾಯ ತತೋ ಮನುಷ್ಯಃ। 
ಸ ಶ್ರೋತ್ರಾಭ್ಯಾಂ ವೇದಯತೀಹ ಶಬ್ದಂ
ಸ ವೈ ರೂಪಂ ಪಶ್ಯತಿ ಚಕ್ಷುಷಾ ಚ॥  1-84-15 (3735) 
ಘ್ರಾಣೇನ ಗಂಧಂ ಜಿಹ್ವಯಾಽಥೋ ರಸಂ ಚ
ತ್ವಚಾ ಸ್ಪರ್ಶಂ ಮನಸಾ ವೇದಭಾವಂ। 
ಇತ್ಯಷ್ಟಕೇಹೋಪಹಿತಂ ಹಿ ವಿದ್ಧಿ
ಮಹಾತ್ಮನಃ ಪ್ರಾಣಭೃತಃ ಶರೀರೇ॥  1-84-16 (3736) 
ಅಷ್ಟಕ ಉವಾಚ। 1-84-17x (514) 
ಯಃ ಸಂಸ್ಥಿತಃ ಪುರುಷೋ ದಹ್ಯತೇ ವಾ
ನಿಖನ್ಯತೇ ವಾಪಿ ನಿಕೃಷ್ಯತೇ ವಾ। 
ಅಭಾವಭೂತಃ ಸ ವಿನಾಶಮೇತ್ಯ
ಕೇನಾತ್ಮಾನಂ ಚೇತಯತೇ ಪರಸ್ತಾತ್॥  1-84-17 (3737) 
ಯಯಾತಿರುವಾಚ। 1-84-18x (515) 
ಹಿತ್ವಾ ಸೋಽಸೂನ್ಸುಪ್ತವನ್ನಿಷ್ಟನಿತ್ವಾ
ಪುರೋಧಾಯ ಸುಕೃತಂ ದುಷ್ಕೃತಂ ವಾ। 
ಅನ್ಯಾಂ ಯೋನಿಂ ಪವನಾಗ್ರಾನುಸಾರೀ
ಹಿತ್ವಾ ದೇಹಂ ಭಜತೇ ರಾಜಸಿಂಹ॥  1-84-18 (3738) 
ಪುಣ್ಯಾಂ ಯೋನಿಂ ಪುಣ್ಯಕೃತೋ ವ್ರಜಂತಿ
ಪಾಪಾಂ ಯೋನಿಂ ಪಾಪಕೃತೋ ವ್ರಜಂತಿ। 
ಕೀಟಾಃ ಪತಂಗಾಶ್ಚ ಭವಂತಿ ಪಾಪಾ
ನ ಮೇ ವಿವಕ್ಷಾಸ್ತಿ ಮಹಾನುಭಾವ॥  1-84-19 (3739) 
ಚತುಷ್ಪದಾ ದ್ವಿಪದಾಃ ಷಟ್ಪದಾಶ್ಚ
ತಥಾಭೂತಾ ಗರ್ಭಭೂತಾ ಭವಂತಿ। 
ಆಖ್ಯಾತಮೇತನ್ನಿಖಿಲೇನ ಸರ್ವಂ
ಭೂಯಸ್ತು ಕಿಂ ಪೃಚ್ಛಸಿ ರಾಜಸಿಂಹ॥  1-84-20 (3740) 
ಅಷ್ಟಕ ಉವಾಚ। 1-84-21x (516) 
ಕಿಂಸ್ವಿತ್ಕೃತ್ವಾ ಲಭತೇ ತಾತ ಲೋಕಾ-
ನ್ಮರ್ತ್ಯಃ ಶ್ರೇಷ್ಠಾಂಸ್ತಪಸಾ ವಿದ್ಯಯಾ ಚ। 
ತನ್ಮೇ ಪೃಷ್ಟಃ ಶಂಸ ಸರ್ವಂ ಯಥಾವ-
ಚ್ಛುಭಾಂʼಲ್ಲೋಕಾನ್ಯೇನ ಗಚ್ಛೇತ್ಕ್ರಮೇಣ॥  1-84-21 (3741) 
ಯಯಾತಿರುವಾಚ। 1-84-22x (517) 
ತಪಶ್ಚ ದಾನಂ ಚ ಶಮೋ ದಮಶ್ಚ
ಹ್ರೀರಾರ್ಜವಂ ಸರ್ವಭೂತಾನುಕಂಪಾ। 
ಸ್ವರ್ಗಸ್ಯ ಲೋಕಸ್ಯ ವದಂತಿ ಸಂತೋ
ದ್ವಾರಾಣಿ ಸಪ್ತೈವ ಮಹಾಂತಿ ಪುಂಸಾಂ।
ನಶ್ಯಂತಿ ಮಾನೇನ ತಮೋಽಭಿಭೂತಾಃ
ಪುಂಸಃ ಸದೈವೇತಿ ವದಂತಿ ಸಂತಃ॥  1-84-22 (3742) 
ಅಧೀಯಾನಃ ಪಂಡಿತಂಮನ್ಯಮಾನೋ
ಯೋ ವಿದ್ಯಯಾ ಹಂತಿ ಯಶಃ ಪರೇಷಾಂ। 
ತಸ್ಯಾಂತವಂತಶ್ಚ ಭವಂತಿ ಲೋಕಾ
ನ ಚಾಸ್ಯ ತದ್ಬ್ರಹ್ಮ ಫಲಂ ದದಾತಿ॥  1-84-23 (3743) 
ಚತ್ವಾರಿ ಕರ್ಮಾಣ್ಯಭಯಂಕರಾಣಿ
ಭಯಂ ಪ್ರಯಚ್ಛಂತ್ಯಯಥಾಕೃತಾನಿ। 
ಮಾನಾಗ್ನಿಹೋತ್ರಮುತ ಮಾನಮೌನಂ
ಮಾನೇನಾಧೀತಮುತ ಮಾನಯಜ್ಞಃ॥  1-84-24 (3744) 
ನ ಮಾನಮಾನ್ಯೋ ಮುದಮಾದದೀತ
ನ ಸಂತಾಪಂ ಪ್ರಾಪ್ನುಯಾಚ್ಚಾವಮಾನಾತ್। 
ಸಂತಃ ಸತಃ ಪೂಜಯಂತೀಹ ಲೋಕೇ
ನಾಸಾಧವಃ ಸಾಧುಬುದ್ಧಿಂ ಲಭಂತೇ॥  1-84-25 (3745) 
ಇತಿ ದದ್ಯಾಮಿತಿ ಯಜ ಇತ್ಯದೀಯ ಇತಿ ವ್ರತಂ।
ಇತ್ಯೇತಾನಿ ಭಯಾನ್ಯಾಹುಸ್ತಾನಿ ವರ್ಜ್ಯಾನಿ ಸರ್ವಶಃ॥ 1-84-26 (3746) 
ಯೇ ಚಾಶ್ರಯಂ ವೇದಯಂತೇ ಪುರಾಣಂ
ಮನೀಷಿಣೋ ಮಾನಸಮಾರ್ಗರುದ್ಧಂ। 
ತನ್ನಿಃಶ್ರೇಯಸ್ತೇನ ಸಂಯೋಗಮೇತ್ಯ
ಪರಾಂ ಶಾಂತಿಂ ಪ್ರತ್ಯುಃ ಪ್ರೇತ್ಯ ಚೇಹ॥ ॥  1-84-27 (3747) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಚತುರಶೀತಿತಮೋಽಧ್ಯಾಯಃ॥ 84 ॥

Mahabharata - Adi Parva - Chapter Footnotes

1-84-1 ಕಾರ್ತಯುಗಪ್ರಧಾನಾ ಕೃತಯುಗೇ ಭವಾಃ ಕಾರ್ತಯುಗಾ ಅತ್ಯಂತನಿಷ್ಪಾಪಾಸ್ತೇಷಾಂ ಮುಖ್ಯತಮೇತ್ಯರ್ಥಃ॥ 1-84-3 ತತ್ರ ಕ್ಷೀಣಪುಣ್ಯಾಃ ಕಥಂ ಕಿಂಪ್ರಕಾರಾ ಭವಂತಿ। ತತಶ್ಚ ಕಿಂವಿಶಿಷ್ಟಾಃ ಕೀದೃಸಾಃ ಸಂತಃ ಕಸ್ಯ ಧಾಮ ಸ್ಥಾನಂ ಯಾಂತಿ ಕಂ ಲೋಕಂ ಯಾಂತೀತ್ಯರ್ಥಃ॥ 1-84-4 ತತ್ರ ಕಸ್ಯ ಧಾಮೇತ್ಯಸ್ಯೋತ್ತರಂ ಇಮಂ ಭೌಮಮಿತಿ। ಪುಣ್ಯೇ ಕ್ಷೀಣೇ ಸತಿ ನರಕಂ ನರಕೋಪಮಂ ಬೌಮಂ ಭೂಸಂಬಂಧಿನಂ ಇಮಂ ಲೋಕಂ ಪ್ರತಿ ಪತಂತಿ। ಕಥಂ ಭವಂತೀತ್ಯಸ್ಯೋತ್ತರಂ ತೇ ಕಂಕೇತಿ। ಕಂಕಾಶ್ಚ ಗೋಮಾಯವಶ್ಚ ತೇಷಾಂ ಬಲಂ ಸಂಘಃ ತಸ್ಯಾ ಶನಾರ್ಥೇ ಅಶನವಿಷಯೀಭೂತೈತದ್ದೇಹರಕ್ಷಣಾರ್ಥೇ ಬಹುಧಾ ಪ್ರವ್ರಜಂತಿ ಪರ್ಯಟಂತಿ॥ 1-84-5 ತಸ್ಮಾದೇತತ್ಕಾಂಯಕರ್ಮ ದುಷ್ಟಂ ವಿಷಿದ್ಧಂ ಗರ್ಹಣೀಯಂ॥ 1-84-6 ನನು ಕಂಕಾದಿಭಕ್ಷಿತಸ್ಯ ಕಥಂ ಸ್ವರೂಪಸತ್ತಾ ಕಥಂ ವಾ ಶರೀರಾಂತರೇಣಾವಿರ್ಭಾವ ಇತಿ ದೇಹಾತ್ಮವಾದಮಾಶ್ರಿತ್ಯ ಶಂಕತೇ। ಭೌಮೋ ನರಕಶ್ಚ ಕ ಇತಿ ಪೃಚ್ಛತಿ ಚ। ಯದಾ ತು ತಾನಿತಿ॥ 1-84-7 ಊರ್ಧ್ವಂ ದೇಹಾತ್ ದೇಹಕ್ಷಯಾನಂತರಂ। ಜೃಂಭಮಾಣಾತ್ಪ್ರಬುದ್ಧಾತ್ಕರ್ಮಣೋ ಹೇತೋಃ ವ್ಯಕ್ತಂ ಸ್ಥೂಲಂ ಶರೀರಂ ಅನು ಅನುಪ್ರವಿಶ್ಯ ಜೀವಾಃ ಸಂಚರಂತಿ ಕರ್ಮಫಲಾನಿ ಭುಂಜತೇ ಇತಿ ಯತ್ ತದೇವ ಭೌಮೋ ನರಕಃ। ಕುತೋಽಸ್ಯ ನರಕತ್ವಮತ ಆಹ। ನಾವೇಕ್ಷಂತೇ ವರ್ಷಪೂಗಾನನೇಕಾನ್ ಯಸ್ಮಾದತ್ರ ಪತಿತಾ ಗತಂ ವಯೋ ನ ಬುಧ್ಯಂತೇ ಕರ್ಮಭೂಮಿಂ ಪ್ರಾಪ್ಯಾಪಿ ಸ್ವಹಿತಾಯ ನ ಯತಂತೇಽತ ಇತ್ಯರ್ಥಃ। ಏತೇನ ಕಂಕಾದಿಭಕ್ಷಿತಸ್ಯಾಪಿ ಸತ್ವಂ ದೇಹಯೋಗಶ್ಚಾಸ್ತೀತ್ಯುಕ್ತಂ॥ 1-84-8 ಷಷ್ಟಿಂ ಸಹಸ್ರಾಣ್ಯಶೀತಿಂ ಚ ಸಹಸ್ರಾಣಿ ಪರಿವತ್ಸರಾಣಿ ವ್ಯೋಂನಿ ಸ್ವರ್ಗೇ ಸ್ಥಿತ್ವಾ ಪತಂತಿ। ದಾರಾದಯೋ ಭೌಮಾ ರಾಕ್ಷಸಾಃ। ಪಾತಂ ಭೂಮಿಸ್ಥಿತಿಂ ಪ್ರಪತತಃ ಅನುಭವತಃ॥ 1-84-9 ಯತ್ ಯಾನ್ ಏನಸಃ ಪಾಪಾದ್ಧೇತೋಃ ಪತತಃ ಸ್ವರ್ಗಾಹ್ಯವಮಾನಾನ್ ತೇ ರಾಕ್ಷಸಾಸ್ತುದಂತಿ ತೇ ಪುರುಷಾಃ ಕಥಂ ಭವಂತಿ ಪ್ರಪಾತಭ್ರಷ್ಟಾ ಇವ ಕಥಂ ನ ಶೀರ್ಯಂತೇ। ಕಥಂ ವಾ ಆಭವಂತಿ ಇಂದ್ರಿಯಾದಿಮಂತೋ ಭವಂತಿ। ಕಥಂ ವಾ ಗರ್ಭತ್ವಂ ಪ್ರಾಪ್ನುವಂತೀತಿ ಪ್ರಶ್ನತ್ರಯಂ॥ 1-84-10 ರೇತಃ ಕರ್ತೃ। ಅಸ್ರಂ ಸ್ತ್ರೀರಜಃ ಕರ್ಮಭೂತಂ ಅನ್ವೇತಿ। ತದ್ದ್ವಯಂ ಪುಷ್ಪಫಲಾದಿಭಾವೇನಾನುಪೃಕ್ತಂ ಕಲಲಾದಿರೂಪಂ ಭವತಿ। ತತ್ ಆಹಾರಾದಿವತ್ಕಥಂ ನ ಜೀರ್ಯತ ಇತ್ಯತ ಆಹ। ಪುರುಷೇಣೇತಿ। ಈಶ್ವರೇಣೇತ್ಯರ್ಥಃ। ರಜಃ ತದುಪಲಕ್ಷಿತಾನ್ ಧಾತೂನ್। ಸಮುಪೈತಿ ದುಃಖಾದೀನೀತಿ ಶೇಷಃ॥ 1-84-11 ಮಾತ್ರುದರಪರ್ಯಂತಂ ಪ್ರವೇಶಕ್ರಮಮಾಹ। ವನಸ್ಪತೀತಿ॥ 1-84-12 ನರಯೋನಿಮಾಪದ್ಯಮಾನೋ ಜೀವಃ ಸ್ವೇನ ಕಾಯೇನ ಜೈವೇನೈವ ರೂಪೇಣ ಗರ್ಭಂ ಮಾತುರುದರಂ ಯಾತಿ ಉತ ತತ್ರ ಪ್ರವೇಷ್ಟುಮನ್ಯದ್ವಪುರ್ವಿದಧಾತಿ॥ 1-84-13 ಶರೀರದೇಹಾತಿಸಮುಚ್ಛ್ರಯಂ ಮಾತುಃ ಶರೀರೇ ಗರ್ಭದೇಹಸ್ಯಾತಿಸಮುಚ್ಛ್ರಯಂ ವೃದ್ಧಿಂ। ಚಕ್ಷುಃಶ್ರೋತ್ರೇ ಇತೀಂದ್ರಿಯಮಾತ್ರೋಪಲಕ್ಷಣಂ॥ 1-84-14 ದೇಹಸಮುಚ್ಛ್ರಯಕ್ರಮಮಾಹ। ವಾಯುರಿತಿ। ಋತೌ ತತ್ಕಾಲೇ ವಾಯುಃ ಗರ್ಭಯೋನಿಂ ಅಸ್ರಂ ಪ್ರತಿ ರೇತಃ ಸಮುತ್ಕರ್ಷತಿ ಪ್ರಾಪಯತಿ। ತತಶ್ಚ ಪುಷ್ಪಫಲಾನುಪೃಕ್ತಂ ಕಲಲಾದಿರೂಪಗರ್ಭಂ ಸಏವ ತತ್ರ ಗರ್ಭಾಶಯೇ ಕ್ರಮೇಣ ಸಂವರ್ಧಯತಿ। ಕಥಂಭೂತಃ ತನ್ಮಾತ್ರೇ ವೃದ್ಧಿಮಾತ್ರಏವ ಕೃತಾಧಿಕಾರಃ ಸಮರ್ಥಃ॥ 1-84-15 ಸ ಜೀವಃ ವಿಗೃಹೀತಾ ಮಾತ್ರಾ ಸೂಕ್ಷ್ಮಶರೀರಂ ಯೇನ ಸಃ॥ 1-84-16 ಶ್ರೋತ್ರಾದಿಕಂ ಇತ್ಯುಪಹಿತಂ ಸಂಬದ್ಧಂ ವಿದ್ಧಿ॥ 1-84-17 ದೇಹಾತ್ಮವಾದೇನ ಪುನಃ ಶಂಕತೇ। ಯಃ ಸಂಸ್ಥಿತ ಇತಿ। ಪರಸ್ತಾತ್ ಆತ್ಮಾನಂ ಕೇನ ಕಾರಣೇನ ಚೇತಯತೇ ಜಾನಾತಿ। ದೇಹಾತಿರಿಕ್ತಜೀವಾಭಾವಾದಿತಿ ಬಾವಃ॥ 1-84-18 ಜೀವೋ ದೇಹಾದ್ಭಿನ್ನಃ ಪೂರ್ವದೇಹಂ ತ್ಯಕ್ತ್ವಾ ಸೂಕ್ಷ್ಮದೇಹೇನ ದೇಹಾಂತರಂ ಪ್ರಾಪ್ನೋತೀತ್ಯಾಹ। ಹಿತ್ವೇತಿ। ಪವನಾಗ್ರಾನುಸಾರೀ ಆತಿವಾಹಿಕಪವನಾನುಸಾರೀ॥ 1-84-19 ಕರ್ಮಾನುಸಾರೇಣ ಯೋನಿಪ್ರಾಪ್ತಿಮಾಹ। ಪುಣ್ಯಾಮಿತಿ॥ 1-84-21 ಕಿಂಸ್ವಿತ್ಕೃತ್ವೇತಿ ಸಾಮಾನ್ಯಪ್ರಶ್ನಃ। ತಪಸಾ ವಿದ್ಯಯೇತಿ ವಿಶೇಷಪ್ರಶ್ನಃ। ಚೋ ವಾರ್ಥೇ॥ 1-84-22 ಪುಂಸಃ ಪುಮಾಂಸಃ॥ 1-84-23 ದರ್ಪವತಾ ಕೃತಮಧ್ಯಯನಾದಿ ನ ಮೋಕ್ಷೋಪಯೋಗಿ ನಾಪಿ ಸ್ವರ್ಗದಂ ಪ್ರತ್ಯುತ ಭಯಾವಹಮಿತ್ಯಾಹ ದ್ವಾಭ್ಯಾಂ। ಅಧೀಯಾನ ಇತಿ॥ 1-84-25 ಅತೋ ಮಾನಾಪಮಾನಾದಿದ್ವಂದ್ವಸಹಿಷ್ಣುರ್ಭವೇದಿತ್ಯಾಹ। ನ ಮಾನಮಾನ್ಯ ಇತಿ॥ 1-84-26 ಇತಿ ದದ್ಯಾಮಿತಿ ದಾಂಭಿಕಸ್ಯ ಸ್ವಧರ್ಮಪ್ರಕಾಶನಾಭಿನಯಃ॥ 1-84-27 ಮಾನಸಮಾರ್ಗರುದ್ಧಂ ಧ್ಯಾನವಿಷಯೀಭೂತಂ। ವೇದಯಂತೇ ಜಾನಂತಿ। ತದ್ವೇದನಂ ನಿಃಶ್ರೇಯಃ ಸುಖಸಾಧನಂ॥ ಚತುರಶೀತಿತಮೋಽಧ್ಯಾಯಃ॥ 84 ॥



ಆದಿಪರ್ವ - ಅಧ್ಯಾಯ 085

॥ ಶ್ರೀಃ ॥

1.85. ಅಧ್ಯಾಯಃ 085 

Mahabharata - Adi Parva - Chapter Topics

ಬ್ರಹ್ಮಚರ್ಯಾದ್ಯಾಶ್ರಮವಿಷಯಕಾಷ್ಟಕಯಯಾತಿಪ್ರಶ್ನಪ್ರತಿವಚನಂ॥ 1 ॥

Mahabharata - Adi Parva - Chapter Text

1-85-0 (3748) 
ಅಷ್ಟಕ ಉವಾಚ। 1-85-0x (518) 
ಚರನ್ಗೃಹಸ್ಥಃ ಕಥಮೇತಿ ಧರ್ಮಾ-
ನ್ಕಥಂ ಭಿಕ್ಷುಃ ಕಥಮಾಚಾರ್ಯಕರ್ಮಾ। 
ವಾನಪ್ರಸ್ಥಃ ಸತ್ಪಥೇ ಸನ್ನಿವಿಷ್ಟೋ
ಬಹೂನ್ಯಸ್ಮಿನ್ಸಂಪ್ರತಿ ವೇದಯಂತಿ॥  1-85-1 (3749) 
ಯಯಾತಿರುವಾಚ। 1-85-2x (519) 
ಆಹೂತಾಧ್ಯಾಯೀ ಗುರುಕರ್ಮಸ್ವಚೋದ್ಯಃ
ಪೂರ್ವೋತ್ಥಾಯೀ ಚರಮಂ ಚೋಪಶಾಯೀ। 
ಮೃದುರ್ದಾಂತೋ ಧೃತಿಮಾನಪ್ರಮತ್ತಃ
ಸ್ವಾಧ್ಯಾಶೀಲಃ ಸಿಧ್ಯತಿ ಬ್ರಹ್ಮಚಾರೀ॥  1-85-2 (3750) 
ಧರ್ಮಾಗತಂ ಪ್ರಾಪ್ಯ ಧನಂ ಯಜೇತ
ದದ್ಯಾತ್ಸದೈವಾತಿಥೀನ್ಭೋಜಯೇಚ್ಚ। 
ಅನಾದದಾನಶ್ಚ ಪರೈರದತ್ತಂ
ಸೈಷಾ ಗೃಹಸ್ಥೋಪನಿಷತ್ಪುರಾಣೀ॥  1-85-3 (3751) 
ಸ್ವವೀರ್ಯಜೀವೀ ವೃಜಿನಾನ್ನಿವೃತ್ತೋ
ದಾತಾ ಪರೇಭ್ಯೋ ನ ಪರೋಪತಾಪೀ। 
ತಾದೃಙ್ಮುನಿಃ ಸಿದ್ಧಿಮುಪೈತಿ ಮುಖ್ಯಾಂ
ವಸನ್ನರಣ್ಯೇ ನಿಯತಾಹಾರಚೇಷ್ಟಃ॥  1-85-4 (3752) 
ಅಶಿಲ್ಪಜೀವೀ ಗುಣವಾಂಶ್ಚೈವ ನಿತ್ಯಂ
ಜಿತೇಂದ್ರಿಯಃ ಸರ್ವತೋ ವಿಪ್ರಯುಕ್ತಃ। 
ಅನೋಕಶಾಯೀ ಲಘುರಲ್ಪಪ್ರಸಾರ-
ಶ್ಚರಂದೇಶಾನೇಕಚರಃ ಸ ಭಿಕ್ಷುಃ॥  1-85-5 (3753) 
ರಾತ್ರ್ಯಾ ಯಯಾ ವಾಽಭಿಜಿತಾಶ್ಚ ಲೋಕಾ
ಭವಂತಿ ಕಾಮಾಭಿಜಿತಾಃ ಸುಖಾಶ್ಚ। 
ತಾಮೇವ ರಾತ್ರಿಂ ಪ್ರಯತೇತ ವಿದ್ವಾ-
ನರಣ್ಯಸಂಸ್ಥೋ ಭವಿತುಂ ಯತಾತ್ಮಾ॥  1-85-6 (3754) 
ದಶೈವ ಪೂರ್ವಾಂದಶ ಚಾಪರಾಂಶ್ಚ
ಜ್ಞಾತೀನಥಾತ್ಮಾನಮಥೈಕವಿಂಶಂ। 
ಅರಣ್ಯವಾಸೀ ಸುಕೃತೇ ದಧಾತಿ
ವಿಮುಚ್ಯಾರಣ್ಯೇ ಸ್ವಶರೀರಧಾತೂನ್॥  1-85-7 (3755) 
ಅಷ್ಟಕ ಉವಾಚ। 1-85-8x (520) 
ಕತಿಸ್ವಿದೇವ ಮುನಯಃ ಕತಿ ಮೌನಾನಿ ಚಾಪ್ಯುತ।
ಭವಂತೀತಿ ತದಾಚಕ್ಷ್ವ ಶ್ರೋತುಮಿಚ್ಛಾಮಹೇ ವಯಂ॥ 1-85-8 (3756) 
ಯಯಾತಿರುವಾಚ। 1-85-9x (521) 
ಅರಣ್ಯೇ ವಸತೋ ಯಸ್ಯ ಗ್ರಾಮೋ ಭವತಿ ಪೃಷ್ಠತಃ।
ಗ್ರಾಮೇ ವಾ ವಸತೋಽರಣ್ಯಂ ಸ ಮುನಿಃ ಸ್ಯಾಜ್ಜನಾಧಿಪ॥ 1-85-9 (3757) 
ಅಷ್ಟಕ ಉವಾಚ। 1-85-10x (522) 
ಕಥಂಸ್ವಿದ್ವಸತೋಽರಣ್ಯೇ ಗ್ರಾಮೋ ಭವತಿ ಪೃಷ್ಠತಃ।
ಗ್ರಾಮೇ ವಾ ವಸತೋಽರಣ್ಯಂ ಕಥಂ ಭವತಿ ಪೃಷ್ಠತಃ॥ 1-85-10 (3758) 
ಯಯಾತಿರುವಾಚ। 1-85-11x (523) 
ನ ಗ್ರಾಂಯಮುಪಯುಂಜೀತ ಯ ಆರಣ್ಯೋ ಮುನಿರ್ಭವೇತ್।
ತಥಾಸ್ಯ ವಸತೋಽರಣ್ಯೇ ಗ್ರಾಮೋ ಭವತಿ ಪೃಷ್ಠತಃ॥ 1-85-11 (3759) 
ಅನಗ್ನಿರನಿಕೇತಶ್ಚಾಪ್ಯಗೋತ್ರಚರಣೋ ಮುನಿಃ।
ಕೌಪೀನಾಚ್ಛಾದನಂ ಯಾವತ್ತಾವದಿಚ್ಛೇಚ್ಚ ಚೀವರಂ॥ 1-85-12 (3760) 
ಯಾವತ್ಪ್ರಾಣಾಭಿಸಂಧಾನಂ ತಾವದಿಚ್ಛೇಚ್ಚ ಭೋಜನಂ।
ತಥಾಽಸ್ಯ ವಸತೋ ಗ್ರಾಮೇಽರಣ್ಯಂ ಭವತಿ ಪೃಷ್ಠತಃ॥ 1-85-13 (3761) 
ಯಸ್ತು ಕಾಮಾನ್ಪರಿತ್ಯಜ್ಯ ತ್ಯಕ್ತಕರ್ಮಾ ಜಿತೇಂದ್ರಿಯಃ।
ಆತಿಷ್ಠೇಚ್ಚ ಮುನಿರ್ಮೌನಂ ಸ ಲೋಕೇ ಸಿದ್ಧಿಮಾಪ್ನುಯಾತ್॥ 1-85-14 (3762) 
ಧೌತದಂತಂ ಕೃತ್ತನಖಂ ಸದಾ ಸ್ನಾತಮಲಂಕೃತಂ।
ಅಸಿತಂ ಸಿತಕರ್ಮಾಣಂ ಕಸ್ತಮರ್ಹತಿ ನಾರ್ಚಿತುಂ॥ 1-85-15 (3763) 
ತಪಸಾ ಕರ್ಶಿತಃ ಕ್ಷಾಮಃ ಕ್ಷೀಣಮಾಂಸಾಸ್ಥಿಶೋಣಿತಃ।
ಸ ಚ ಲೋಕಮಿಮಂ ಜಿತ್ವಾ ಲೋಕಂ ವಿಜಯತೇ ಪರಂ॥ 1-85-16 (3764) 
ಯದಾ ಭವತಿ ನಿರ್ದ್ವಂದ್ವೋ ಮುನಿರ್ಮೌನಂ ಸಮಾಸ್ಥಿತಃ।
ಅಥ ಲೋಕಮಿಮಂ ಜಿತ್ವಾ ಲೋಕಂ ವಿಜಯತೇ ಪರಂ॥ 1-85-17 (3765) 
ಆಸ್ಯೇನ ತು ಯದಾಽಹಾರಂ ಗೋವನ್ಮೃಗಯತೇ ಮುನಿಃ।
ಅಥಾಸ್ಯ ಲೋಕಃ ಸರ್ವೋಽಯಂ ಸೋಽಮೃತತ್ವಾಯ ಕಲ್ಪತೇ॥ 1-85-18 (3766) 
ಸಾಮಾನ್ಯಧರ್ಮಃ ಸರ್ವೇಷಾಂ ಕ್ರೋಧೋ ಲೋಭೋ ದ್ರುಹಾಽಕ್ಷಮಾ।
ವಿಹಾಯ ಮತ್ಸರಂ ಶಾಠ್ಯಂ ದರ್ಪಂ ದಂಭಂ ಚ ಪೈಶುನಂ। 
ಕ್ರೋಧಂ ಲೋಭಂ ಮಮತ್ವಂ ಚ ಯಸ್ಯ ನಾಸ್ತಿ ಸ ಧರ್ಮವಿತ್॥  1-85-19 (3767) 
ಅಷ್ಟಕ ಉವಾಚ। 1-85-20x (524) 
ನಿತ್ಯಾಶನೋ ಬ್ರಹ್ಮಚಾರೀ ಗೃಹಸ್ಥೋ ವನಗೋ ಮುನಿಃ।
ನಾಧರ್ಮಮಶನಾತ್ಪ್ರಾಪ್ಯೇತ್ಕಥಂ ಬ್ರೂಹೀಹ ಪೃಚ್ಛತೇ॥ 1-85-20 (3768) 
ಯಯಾತಿರುವಾಚ। 1-85-21x (525) 
ಅಷ್ಟೌ ಗ್ರಾಸಾ ಮುನೇಃ ಪ್ರೋಕ್ತಾಃ ಷೋಡಶಾರಣ್ಯವಾಸಿನಃ।
ದ್ವಾತ್ರಿಂಶತ್ತು ಗೃಹಸ್ಥಸ್ಯ ಅಮಿತಂ ಬ್ರಹ್ಮಚಾರಿಣಃ॥ 1-85-21 (3769) 
ಇತ್ಯೇವಂ ಕಾರಣೈರ್ಜ್ಞೇಯಮಷ್ಟಕೈತಚ್ಛುಭಾಶುಭಂ॥ ॥  1-85-22 (3770) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಪಂಚಾಶೀತಿತಮೋಽಧ್ಯಾಯಃ॥ 85 ॥

Mahabharata - Adi Parva - Chapter Footnotes

1-85-1 ಅಸ್ಮಿಂಧರ್ಮೇ ವಿಷಯೇ ಬಹೂನಿ ಪ್ರಾಪ್ತಿದ್ವಾರಾಣಿ ವೇದಯಂತಿ ವೈದಿಕಾಃ॥ 1-85-4 ಸ್ವವೀರ್ಯಜೀವೀ ಸ್ವಪ್ರಯತ್ನಲಬ್ಧಜೀವಿಕಃ॥ 1-85-5 ಅನೋಕಶಾಯೀ ಯತ್ರ ಕ್ವಚನಶಾಯೀ। ಲಘುಃ ಪರಿಗ್ರಹಶೂನ್ಯಃ॥ 1-85-6 ತಾಮೇವ ರಾತ್ರಿಂ ತದೈವ ಸರ್ವಪರಿಗ್ರಹಂ ಸಂನ್ಯಸ್ಯ ಅರಣ್ಯಸಂಸ್ಥೋ ಭವಿತುಂ ಪ್ರಯತೇತ॥ 1-85-8 ಸಂನ್ಯಾಸಃ ಕತಿಧೇತಿ ಪೃಚ್ಛತಿ। ಕತಿಸ್ವಿದಿತಿ॥ 1-85-9 ಸಂನ್ಯಾಸಂ ಚತುಷ್ಪ್ರಕಾರಮಭಿಪ್ರೇತ್ಯ ಪ್ರಥಮಂ ಕುಟೀಚಕಬಹೂದಕರೂಪಂ ಭೇದದ್ವಯಮಾಹ। ಅರಣ್ಯೇತಿ॥ 1-85-10 ಗ್ರಾಮಾರಣ್ಯಯೋಃ ಪೃಷ್ಠತಃಕರಣಂ ಕಥಮಿತಿ ಪೃಚ್ಛತಿ। ಕಥಮಿತಿ॥ 1-85-11 ಕೃಟೀಚಕಂ ವಿಶಿನಷ್ಟಿ। ನ ಗ್ರಾಂಯಮಿತಿ॥ 1-85-12 ಬಹೂದಕಂ ವಿಶಿನಷ್ಟಿ। ಅನಗ್ನಿರಿತಿ॥ 1-85-14 ಹಂಸಪರಮಹಂಸೌ ಪ್ರಸ್ತೌತಿ। ಯಸ್ತ್ವಿತಿ॥ 1-85-15 ಧೌತದಂತಂ ಶುದ್ಧಾಹಾರಂ। ಕೃತ್ತನಖಂ ತ್ಯಕ್ತಹಿಂಸಾಸಾಧನಂ। ಸದಾ ಸ್ನಾತಂ ನಿತ್ಯಂ ಶುದ್ಧಚಿತ್ತಂ। ಅಲಂಕೃತಂ ಶಮಾದಿನಾ। ಅಸಿತಂ ಬಂಧರಹಿತಂ। ಸಿತಕರ್ಮಾಣಂ ಶುದ್ಧಕರ್ಮಾಣಂ॥ 1-85-18 ಆಸ್ಯಸ್ಯ ಯಾವದಪೇಕ್ಷಿತಂ ತಾವದೇವ ಮೃಗಯತೇ ನತು ಪರದಿನಾರ್ಥಣಾರ್ಜಯತೀತ್ಯರ್ಥಃ॥ ಪಂಚಾಶೀತಿತಮೋಽಧ್ಯಾಯಃ॥ 85 ॥



ಆದಿಪರ್ವ - ಅಧ್ಯಾಯ 086

॥ ಶ್ರೀಃ ॥

1.86. ಅಧ್ಯಾಯಃ 086 

Mahabharata - Adi Parva - Chapter Topics

ಸ್ವರ್ಗಾಚ್ಚ್ಯುತಸ್ಯ ಯಯಾತೇರಷ್ಟಕಾದಿಯಜ್ಞಭೂಮಿಂ ಪ್ರತ್ಯಾಗಮನನಿಮಿತ್ತಕಥನಂ॥ 1 ॥ ಅಷ್ಟಕಪ್ರತರ್ದನಯೋರ್ಯಯಾತಿನಾ ಸಂವಾದಃ॥ 2 ॥

Mahabharata - Adi Parva - Chapter Text

1-86-0 (3771) 
ಅಷ್ಟಕ ಉವಾಚ। 1-86-0x (526) 
ಕತರಸ್ತ್ವನಯೋಃ ಪೂರ್ವಂ ದೇವಾನಾಮೇತಿ ಸಾಂಯತಾಂ।
ಉಭಯೋರ್ಧಾವತೋ ರಾಜನ್ಸೂರ್ಯಾಚಂದ್ರಮಸೋರಿವ॥ 1-86-1 (3772) 
ಯಯಾತಿರುವಾಚ। 1-86-2x (527) 
ಅನಿಕೇತೋ ಗೃಹಸ್ಥೇಷು ಕಾಮವೃತ್ತೇಷು ಸಂಯತಃ।
ಗ್ರಾಮ ಏವ ವಸನ್ಭಿಕ್ಷುಸ್ತಯೋಃ ಪೂರ್ವತರಂ ಗತಃ॥ 1-86-2 (3773) 
ಅಪ್ರಾಪ್ಯ ದೀರ್ಘಮಾಯುಸ್ತು ಯಃ ಪ್ರಾಪ್ತೋ ವಿಕೃತಿಂ ಚರೇತ್।
ತಪ್ಯತೇ ಯದಿ ತತ್ಕೃತ್ವಾ ಚರೇತ್ಸೋಽನ್ಯತ್ತಪಸ್ತತಃ॥ 1-86-3 (3774) 
ಪಾಪಾನಾಂ ಕರ್ಮಣಾಂ ನಿತ್ಯಂ ಬಿಭೀಯಾದ್ಯಸ್ತು ಮಾನವಃ।
ಸುಖಮಪ್ಯಾಚರನ್ನಿತ್ಯಂ ಸೋಽತ್ಯಂತಂ ಸುಖಮೇಧತೇ॥ 1-86-4 (3775) 
ಯದ್ವೈ ನೃಶಂಸಂ ತದಸತ್ಯಮಾಹು-
ರ್ಯಃ ಸೇವತೇ ಧರ್ಮಮನರ್ಥಬುದ್ಧಿಃ। 
ಅಸ್ವೋಽಪ್ಯನೀಶಶ್ಚ ತಥೈವ ರಾಜಂ-
ಸ್ತದಾರ್ಜವಂ ಸ ಸಮಾಧಿಸ್ತದಾರ್ಯಂ॥  1-86-5 (3776) 
ಅಷ್ಟಕ ಉವಾಚ। 1-86-6x (528) 
ಕೇನಾಸಿ ಹೂತಃ ಪ್ರಹಿತೋಽಸಿ ರಾಜ-
ನ್ಯುವಾ ಸ್ರಗ್ವೀ ದರ್ಶನೀಯಃ ಸುವರ್ಚಾಃ। 
ಕುತಋ ಆಯಾತಃ ಕತರಸ್ಯಾಂ ದಿಶಿ ತ್ವ-
ಮುತಾಹೋಸ್ವಿತ್ಪಾರ್ಥಿವಂ ಸ್ಥಾನಮಸ್ತಿ॥  1-86-6 (3777) 
ಯಯಾತಿರುವಾಚ। 1-86-7x (529) 
ಇಮಂ ಭೌಮಂ ನರಕಂ ಕ್ಷೀಣಪುಣ್ಯಃ
ಪ್ರವೇಷ್ಟುಮುರ್ವೀಂ ಗಗನಾದ್ವಿಪ್ರಹೀಣಃ। 
`ವಿದ್ವಾಂಶ್ಚೈವಂ ಮತಿಮಾನಾರ್ಯಬುದ್ಧಿ-
ರ್ಮಮಾಭವತ್ಕರ್ಮಲೋಕ್ಯಂ ಚ ಸರ್ವಂ'।
ಉಕ್ತ್ವಾಽಹಂ ವಃ ಪ್ರಪತಿಷ್ಯಾಂಯನಂತರಂ
ತ್ವರಂತಿ ಮಾಂ ಲೋಕಪಾ ಬ್ರಾಹ್ಮಣಾ ಯೇ॥  1-86-7 (3778) 
ಸತಾಂ ಸಕಾಶೇ ತು ವೃತಃ ಪ್ರಪಾತ-
ಸ್ತೇ ಸಂಗತಾ ಗುಣವಂತಶ್ಚ ಸರ್ವೇ। 
ಶಕ್ರಾಚ್ಚ ಲಬ್ಧೋ ಹಿ ವರೋ ಮಯೈಷ
ಪತಿಷ್ಯತಾ ಭೂಮಿತಲಂ ನರೇಂದ್ರ॥  1-86-8 (3779) 
ಅಷ್ಟಕ ಉವಾಚ। 1-86-9x (530) 
ಪೃಚ್ಛಾಮಿ ತ್ವಾಂ ಮಾ ಪ್ರಪತ ಪ್ರಪಾತಂ
ಯದಿ ಲೋಕಾಃ ಪಾರ್ಥಿವ ಸಂತಿ ಮೇಽತ್ರ। 
ಯದ್ಯಂತರಿಕ್ಷೇ ಯದಿ ವಾ ದಿವಿ ಸ್ಥಿತಾಃ
ಕ್ಷೇತ್ರಜ್ಞಂ ತ್ವಾಂ ತಸ್ಯ ಧರ್ಮಸ್ಯ ಮನ್ಯೇ॥  1-86-9 (3780) 
ಯಯಾತಿರುವಾಚ। 1-86-10x (531) 
ಯಾವತ್ಪೃಥಿವ್ಯಾಂ ವಿಹಿತಂ ಗವಾಶ್ವಂ
ಸಹಾರಣ್ಯೈಃ ಪಶುಭಿಃ ಪಾರ್ವತೈಶ್ಚ। 
ತಾವಲ್ಲೋಕಾ ದಿವಿ ತೇ ಸಂಸ್ಥಿತಾ ವೈ
ತಥಾ ವಿಜಾನೀಹಿ ನರೇಂದ್ರಸಿಂಹ॥  1-86-10 (3781) 
ಅಷ್ಟಕ ಉವಾಚ। 1-86-11x (532) 
ತಾಂಸ್ತೇ ದದಾಮಿ ಮಾ ಪ್ರಪತ ಪ್ರಪಾತಂ
ಯೇ ಮೇ ಲೋಕಾ ದಿವಿ ರಾಜೇಂದ್ರ ಸಂತಿ। 
ಯದ್ಯಂತರಿಕ್ಷೇ ಯದಿ ವಾ ದಿವಿ ಶ್ರಿತಾ-
ಸ್ತಾನಾಕ್ರಮ ಕ್ಷಿಪ್ರಮಪೇತಮೋಹಃ॥  1-86-11 (3782) 
ಯಯಾತಿರುವಾಚ। 1-86-12x (533) 
ನಾಸ್ಮದ್ವಿಧೋಽಬ್ರಾಹ್ಮಣೋ ಬ್ರಹ್ಮವಿಚ್ಚ
ಪ್ರತಿಗ್ರಹೇ ವರ್ತತೇ ರಾಜಮುಖ್ಯ। 
ಯಥಾ ಪ್ರದೇಯಂ ಸತತಂ ದ್ವಿಜೇಭ್ಯ-
ಸ್ತಥಾಽದದಂ ಪೂರ್ವಮಹಂ ನರೇಂದ್ರ॥  1-86-12 (3783) 
ನಾಬ್ರಾಹ್ಮಣಃ ಕೃಪಣೋ ಜಾತು ಜೀವೇ-
ದ್ಯಾ ಚಾಪ್ಯಸ್ಯಾಽಬ್ರಾಹ್ಮಣೀ ವೀರಪತ್ನೀ। 
ಸೋಽಹಂ ನೈವಾಕೃತಪೂರ್ವಂ ಚರೇಯಂ
ವಿಧಿತ್ಸಮಾನಃ ಕಿಮು ತತ್ರ ಸಾಧುಃ॥  1-86-13 (3784) 
ಪ್ರತರ್ದನ ಉವಾಚ। 1-86-14x (534) 
ಪೃಚ್ಛಾಮಿ ತ್ವಾಂ ಸ್ಪೃಹಣೀಯರೂಪ
ಪ್ರತರ್ದನೋಽಹಂ ಯದಿ ಮೇ ಸಂತಿ ಲೋಕಾಃ। 
ಯದ್ಯಂತರಿಕ್ಷೇ ಯದಿ ವಾ ದಿವಿ ಶ್ರಿತಾಃ
ಕ್ಷೇತ್ರಜ್ಞಂ ತ್ವಾಂ ತಸ್ಯ ಧರ್ಮಸ್ಯ ಮನ್ಯೇ॥  1-86-14 (3785) 
ಯಯಾತಿರುವಾಚ। 1-86-15x (535) 
ಸಂತಿ ಲೋಕಾ ಬಹವಸ್ತೇ ನರೇಂದ್ರ
ಅಪ್ಯೇಕೈಕಃ ಸಪ್ತಸಪ್ತಾಪ್ಯಹಾನಿ। 
ಮಧುಚ್ಯುತೋ ಘೃತಪೃಕ್ತಾ ವಿಶೋಕಾ-
ಸ್ತೇ ನಾಂತವಂತಃ ಪ್ರತಿಪಾಲಯಂತಿ॥  1-86-15 (3786) 
ಪ್ರತರ್ದನ ಉವಾಚ। 1-86-16x (536) 
ತಾಂಸ್ತೇ ದದಾನಿ ಮಾ ಪ್ರಪತ ಪ್ರಪಾತಂ
ಯೇ ಮೇ ಲೋಕಾಸ್ತವ ತೇ ವೈ ಭವಂತು। 
ಯದ್ಯಂತರಿಕ್ಷೇ ಯದಿ ವಾ ದಿವಿ ಶ್ರಿತಾ-
ಸ್ತಾನಾಕ್ರಮ ಕ್ಷಿಪ್ರಮಪೇತಮೋಹಃ॥  1-86-16 (3787) 
ಯಯಾತಿರುವಾಚ। 1-86-17x (537) 
ನ ತುಲ್ಯತೇಜಾಃ ಸುಕೃತಂ ಕಾಮಯೇತ
ಯೋಗಕ್ಷೇಮಂ ಪಾರ್ಥಿವ ಪಾರ್ಥಿವಃ ಸನ್। 
ದೈವಾದೇಶಾದಾಪದಂ ಪ್ರಾಪ್ಯ ವಿದ್ವಾಂ-
ಶ್ಚರೇನ್ನೃಶಂಸಂ ನ ಹಿ ಜಾತು ರಾಜಾ॥  1-86-17 (3788) 
ಧರ್ಂಯಂ ಮಾರ್ಗಂ ಯತಮಾನೋ ಯಶಸ್ಯಂ
ಕುರ್ಯಾನ್ನೃಪೋ ಧರ್ಮಮವೇಕ್ಷಮಾಣಃ। 
ನ ಮದ್ವಿಧೋ ಧರ್ಮಬುದ್ಧಿಃ ಪ್ರಜಾನ-
ನ್ಕುರ್ಯಾದೇವಂ ಕೃಪಣಂ ಮಾಂ ಯಥಾಽತ್ಥ॥  1-86-18 (3789) 
ಕುರ್ಯಾದಪೂರ್ವಂ ನ ಕೃತಂ ಯದನ್ಯೈ-
ರ್ವಿಧಿತ್ಸಮಾನಃ ಕಿಮು ತತ್ರ ಸಾಧು। 
`ಧರ್ಮಾಧರ್ಮೌ ಸುವಿನಿಶ್ಚಿತ್ಯ ಸಂಯ-
ಕ್ಕಾರ್ಯಾಕಾರ್ಯೇಷ್ವಪ್ರಮತ್ತಶ್ಚರೇದ್ಯಃ॥  1-86-19 (3790) 
ಸ ವೈ ಧೀಮಾನ್ಸತ್ಯಸಂಧಃ ಕೃತಾತ್ಮಾ
ರಾಜಾ ಭವೇಲ್ಲೋಕಪಾಲೋ ಮಹಿಂನಾ। 
ಯದಾ ಭವೇತ್ಸಂಶಯೋ ಧರ್ಮಕಾರ್ಯೇ
ಕಾಮಾರ್ಥೌ ವಾ ಯತ್ರ ವಿಂದಂತಿ ಸಂಯಕ್॥  1-86-20 (3791) 
ಕಾರ್ಯಂ ತತ್ರ ಪ್ರಥಮಂ ಧರ್ಮಕಾರ್ಯಂ
ಯನ್ನೋ ವಿರುಧ್ಯಾದರ್ಥಕಾಮೌ ಸ ಧರ್ಮಃ  1-86-21 (3792) 
ವೈಶಂಪಾಯನ ಉವಾಚ।'
ಬ್ರುವಾಣಮೇವಂ ನೃಪತಿಂ ಯಯಾತಿಂ
ನೃಪೋತ್ತಮೋ ವಸುಮಾನಬ್ರವೀತ್ತಂ॥ ॥  1-86-21x (538) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಷಡಶೀತಿತಮೋಽಧ್ಯಾಯಃ॥ 86 ॥

Mahabharata - Adi Parva - Chapter Footnotes

1-86-1 ಅನಯೋಃ ಕುಟೀಚಕಬಹೂದಕಯೋಃ॥ 1-86-2 ಗೃಹಸ್ಥೇಷು ಶರೀರಸ್ಥೇಷ್ವಿಂದ್ರಿಯೇಷು॥ 1-86-3 ದೀರ್ಘಮಾಯುಃ ಪ್ರಾಪ್ತಃ ಸಿದ್ಧಿಮಪ್ರಾಪ್ಯ ಯೋ ವಿಕೃತಿಂ ಪಾಪಂ ಚರೇತ್। ತತ್ಕೃತ್ವಾ ತಪ್ಯೇತ ಯದಿ ಸೋನ್ಯತ್ತಪಃ ಪ್ರಾಯಶ್ಚಿತ್ತಂ ಚರೇತ್॥ 1-86-4 ಕರ್ಮಣಾಂ ಸಕಾಶಾತ್ ಬಿಭೀಯಾತ್। ಸುಖಂ ಯಥೇಚ್ಛಂ॥ 1-86-5 ನೃಶಂಸಂ ಹಿಂಸ್ರಂ ಯತ್ಕರ್ಮ ತದಸತ್ಯಂ ಅಸತ್ಸಂಬಂಧಿ। ಅನರ್ಥಬುದ್ಧಿಃ ಫಲೇಚ್ಛಾರಹಿತಃ। ಅನೀಶಃ ಈಶತ್ವಬುದ್ಧಿರಹಿತಃ॥ 1-86-6 ಕೇನ ಕತರಸ್ಯಾಂ ದಿಶಿ ಪ್ರಹಿಹಿತೋಸೀತ್ಯನ್ವಯಃ॥ 1-86-7 ವಿಪ್ರಹೀಣಶ್ಚ್ಯುತಃ। ಉಕ್ತ್ವಾ ಆಪೃಚ್ಛ್ಯ। ವೋ ಯುಷ್ಮಾನ್। ಬ್ರಾಹ್ಮಣಾಃ ಬ್ರಹ್ಮನಿಯುಕ್ತಾಃ॥ 1-86-12 ಅಬ್ರಾಹ್ಮಣಃ ಬ್ರಾಹ್ಮಣೇತರಃ ಬ್ರಾಹ್ಮಣಸ್ಯೈವ ಭಿಕ್ಷಾವೃತ್ತಿತ್ವಾತ್। ಬ್ರಹ್ಮವಿದ್ವೇದಾರ್ಥವೇತ್। ನ ವರ್ತತೇ ನ ಪ್ರವರ್ತತೇ। ಪ್ರತ್ಯುತ ಪೂರ್ವಮದದಮೇವ॥ 1-86-13 ಕೃಪಣೋ ಯಾಚಕಃ। ಯಾ ಚಾಪ್ಯಸ್ಯ ಕ್ಷತ್ರಿಯಸ್ಯ ಅಬ್ರಾಹ್ಮಣೀ ಕ್ಷತ್ರಿಯಾ ಸಾಪಿ ಕೃಪಣಾ ನಜೀವೇತ್। ತದ್ವಿಧಿತ್ಸಮಾನಃ ಕರ್ತುಮಿಚ್ಛುಃ ತತ್ರ ತದಾ ಕಿಮು ಸಾಧುಃ ಸ್ಯಾಂ ಅಪಿತು ನೈವೇತ್ಯರ್ಥಃ॥ 1-86-15 ಪ್ರತ್ಯೇಕಂ ಸಪ್ತಸಪ್ತಾಪ್ಯಹಾನಿ ಸೇವಿತಾಃ ಸಂತೋ ನಾಂತವಂತಃ। ಮಧುಚ್ಯುತಃ ಸುಖಸ್ರವಃ। ಘೃತಪೃಕ್ತಾಸ್ತೇಜೋಯುಕ್ತಾಃ। ತೇ ತ್ವಾಂ ಪ್ರತಿಪಾಲಯಂತಿ ಪ್ರತೀಕ್ಷಂತೇ॥ 1-86-17 ನೃಶಂಸಂ ನಿಂದ್ಯಂ॥ 1-86-19 ಅನ್ಯೈ ರಾಜಭಿರ್ಯತ್ಪ್ರತಿಗ್ರಹಾಖ್ಯಂ ನ ಕೃತಂ ತದಪೂರ್ವಂ॥ ಷಡಶೀತಿತಮೋಽಧ್ಯಾಯಃ॥ 86 ॥



ಆದಿಪರ್ವ - ಅಧ್ಯಾಯ 087

॥ ಶ್ರೀಃ ॥

1.87. ಅಧ್ಯಾಯಃ 087 

Mahabharata - Adi Parva - Chapter Topics

ವಸುಮತಃ ಶಿಬೇಶ್ಚ ಯಯಾತಿನಾ ಸಂವಾದಃ॥ 1 ॥ ಪುನರಷ್ಟಕಯಯಾತಿಸಂವಾದಃ॥ 2 ॥ ತತ್ರಾಗತಯಾ ಮಾಧವ್ಯಾ ಸ್ವಪುತ್ರಾನ್ಪ್ರತಿ ಯಯಾ ತೇರ್ಮಾತಾಮಹತ್ವಕಥನಂ॥ 3 ॥ ತದ್ವಚನೇನ ಯಯಾತೇರಷ್ಟಕಾದಿದತ್ತಪುಣ್ಯಸ್ವೀಕಾರಪೂರ್ವಕಮಷ್ಟಕಾದಿಭಿಃ ಸಹ ಸ್ವರ್ಗಗಮನಂ॥ 4 ॥ ಯಯಾತಿನಾ ಮಾರ್ಗೇ ಅಷ್ಟಕಾದೀನ್ಪ್ರತಿ ವಿಸ್ತರೇಣ ಸ್ವವೃತ್ತಾಂತಕಥನಂ॥ 5 ॥ ಯಯಾತ್ಯುಪಾಖ್ಯಾನಶ್ರವಣಾದಿಫಲಕಥನಂ॥ 6 ॥

Mahabharata - Adi Parva - Chapter Text

1-87-0 (3793) 
ವಸುಮಾನುವಾಚ। 1-87-0x (539) 
ಪೃಚ್ಛಾಮಿ ತ್ವಾಂ ವಸುಮಾನೌಷದಶ್ವಿ-
ರ್ಯದ್ಯಸ್ತಿ ಲೋಕೋ ದಿವಿ ಮೇ ನರೇಂದ್ರ। 
ಯದ್ಯಂತರಿಕ್ಷೇ ಪ್ರಥಿತೋ ಮಹಾತ್ಮನ್
ಕ್ಷೇತ್ರಜ್ಞಂ ತ್ವಾಂ ತಸ್ಯ ಧರ್ಮಸ್ಯ ಮನ್ಯೇ॥  1-87-1 (3794) 
ಯಯಾತಿರುವಾಚ। 1-87-2x (540) 
ಯದಂತರಿಕ್ಷಂ ಪೃಥಿವೀ ದಿಶಶ್ಚ
ಯತ್ತೇಜಸಾ ತಪತೇ ಭಾನುಮಾಂಶ್ಚ। 
ಲೋಕಾಸ್ತಾವಂತೋ ದಿವಿ ಸಂಸ್ಥಿತಾ ವೈ
ತೇನಾಂತವಂತಃ ಪ್ರತಿಪಾಲಯಂತಿ॥  1-87-2 (3795) 
ವಸುಮಾನುವಾಚ। 1-87-3x (541) 
ತಾಂಸ್ತೇ ದದಾನಿ ಮಾ ಪ್ರಪತ ಪ್ರಪಾತಂ
ಯೇ ಮೇ ಲೋಕಾಸ್ತವ ತೇ ವೈ ಭವಂತು। 
ಕ್ರೀಣೀಷ್ವೈತಾಂಸ್ತೃಣಕೇನಾಪಿ ರಾಜ-
ನ್ಪ್ರತಿಗ್ರಹಸ್ತೇ ಯದಿ ಧೀಮನ್ಪ್ರದುಷ್ಟಃ॥  1-87-3 (3796) 
ಯಯಾತಿರುವಾಚ। 1-87-4x (542) 
ನ ಮಿಥ್ಯಾಽಹಂ ವಿಕ್ರಯಂ ವೈ ಸ್ಮರಾಮಿ
ವೃಥಾ ಗೃಹೀತಂ ಶಿಶುಕಾಚ್ಛಂಕಮಾನಃ। 
ಕುರ್ಯಾಂ ನ ಚೈವಾಕೃತಪೂರ್ವಮನ್ಯೈ-
ರ್ವಿಧಿತ್ಸಮಾನಃ ಕಿಮು ತತ್ರ ಸಾಧುಃ॥  1-87-4 (3797) 
ವಸುಮಾನುವಾಚ। 1-87-5x (543) 
ತಾಂಸ್ತ್ವಂ ಲೋಕಾನ್ಪ್ರತಿಪದ್ಯಸ್ವ ರಾಜ-
ನ್ಮಯಾ ದತ್ತಾನ್ಯದಿ ನೇಷ್ಟಃ ಕ್ರಯಸ್ತೇ। 
ಅಹಂ ನ ತಾನ್ವೈ ಪ್ರತಿಗಂತಾ ನರೇಂದ್ರ
ಸರ್ವೇ ಲೋಕಾಸ್ತವ ತೇ ವೈ ಭವಂತು॥  1-87-5 (3798) 
ಶಿಬಿರುವಾಚ। 1-87-6x (544) 
ಪೃಚ್ಛಾಮಿ ತ್ವಾಂ ಶಿಬಿರೌಶೀನರೋಽಹಂ
ಮಮಾಪಿ ಲೋಕಾ ಯದಿ ಸಂತೀಹ ತಾತ। 
ಯದ್ಯಂತರಿಕ್ಷೇ ಯದಿ ವಾ ದಿವಿ ಶ್ರಿತಾಃ
ಕ್ಷೇತ್ರಜ್ಞಂ ತ್ವಾಂ ತಸ್ಯ ಧರ್ಮಸ್ಯ ಮನ್ಯೇ॥  1-87-6 (3799) 
ಯಯಾತಿರುವಾಚ। 1-87-7x (545) 
ಯತ್ತ್ವಂ ವಾಚಾ ಹೃದಯೇನಾಪಿ ಸಾಧೂ-
ನ್ಪರೀಪ್ಸಮಾನಾನ್ನಾವಮಂಸ್ಥಾ ನರೇಂದ್ರ। 
ತೇನಾನಂತಾ ದಿವಿ ಲೋಕಾಃ ಶ್ರಿತಾಸ್ತೇ
ವಿದ್ಯುದ್ರೂಪಾಃ ಸ್ವನವಂತೋ ಮಹಾಂತಃ॥  1-87-7 (3800) 
ಶಿಬಿರುವಾಚ। 1-87-8x (546) 
ತಾಂಸ್ತ್ವಂ ಲೋಕಾನ್ಪ್ರತಿಪದ್ಯಸ್ವ ರಾಜ-
ನ್ಮಯಾ ದತ್ತಾನ್ಯದಿ ನೇಷ್ಟಃ ಕ್ರಯಸ್ತೇ। 
ನ ಚಾಹಂ ತಾನ್ಪ್ರತಿಪತ್ಸ್ಯೇ ಹ ದತ್ತ್ವಾ
ಯತ್ರ ಗತ್ವಾ ನಾನುಶೋಚಂತಿ ಧೀರಾಃ॥  1-87-8 (3801) 
ಯಯಾತಿರುವಾಚ। 1-87-9x (547) 
ಯಥಾ ತ್ವಮಿಂದ್ರಪ್ರತಿಮಪ್ರಭಾವ-
ಸ್ತೇ ಚಾಪ್ಯನಂತಾ ನರದೇವ ಲೋಕಾಃ। 
ತಥಾಽದ್ಯ ಲೋಕೇ ನ ರಮೇಽನ್ಯದತ್ತೇ
ತಸ್ಮಾಚ್ಛಿಬೇ ನಾಭಿನಂದಾಮಿ ದಾಯಂ॥  1-87-9 (3802) 
ಅಷ್ಟಕ ಉವಾಚ। 1-87-10x (548) 
ನ ಚೇದೇಕೈಕಶೋ ರಾಜಂʼಲ್ಲೋಕಾನ್ನಃ ಪ್ರತಿನಂದಸಿ।
ಸರ್ವೇ ಪ್ರದಾಯ ಭವತೇ ಗಂತಾರೋ ನರಕಂ ವಯಂ॥ 1-87-10 (3803) 
ಯಯಾತಿರುವಾಚ। 1-87-11x (549) 
ಯದರ್ಹೋಽಹಂ ತದ್ಯತಧ್ವಂ ಸಂತಃ ಸತ್ಯಾಭಿನಂದಿನಃ।
ಅಹಂ ತನ್ನಾಭಿಜಾನಾಮಿ ಯತ್ಕೃತಂ ನ ಮಯಾ ಪುರಾ॥ 1-87-11 (3804) 
ಅಷ್ಟಕ ಉವಾಚ। 1-87-12x (550) 
ಕಸ್ಯೈತೇ ಪ್ರತಿದೃಶ್ಯಂತೇ ರಥಾಃ ಪಂಚ ಹಿರಣ್ಮಯಾಃ।
ಯಾನಾರುಹ್ಯ ನರೋ ಲೋಕಾನಭಿವಾಂಛತಿ ಶಾಶ್ವತಾನ್॥ 1-87-12 (3805) 
ಯಯಾತಿರುವಾಚ। 1-87-13x (551) 
ಯುಷ್ಮಾನೇತೇ ವಹಿಷ್ಯಂತಿ ರಥಾಃ ಪಂಚ ಹಿರಣ್ಮಯಾಃ।
ಉಚ್ಚೈಃ ಸಂತಃ ಪ್ರಕಾಶಂತೇ ಜ್ವಲಂತೋಽಗ್ನಿಶಿಖಾ ಇವ॥ 1-87-13 (3806) 
`ವೈಶಂಪಾಯನ ಉವಾಚ। 1-87-14x (552) 
ಅಶ್ವಮೇಧೇ ಮಹಾಯಜ್ಞೇ ಸ್ವಯಂಭುವಿಹಿತೇ ಪುರಾ।
ಹಯಸ್ಯ ಯಾನಿ ಚಾಂಗಾನಿ ಸಂನಿಕೃತ್ಯ ಯಥಾಕ್ರಮಂ॥ 1-87-14 (3807) 
ಹೋತಾಽಧ್ವರ್ಯುರಥೋದ್ಗಾತಾ ಬ್ರಹ್ಮಣಾ ಸಹ ಭಾರತ।
ಅಗ್ನೌ ಪ್ರಾಸ್ಯಂತಿ ವಿಧಿವತ್ಸಮಸ್ತಾಃ ಷೋಡಶರ್ತ್ವಿಜಃ॥ 1-87-15 (3808) 
ಧೂಮಗಂಧಂ ಚ ಪಾಪಿಷ್ಠಾ ಯೇ ಜಿಘ್ರಂತಿ ನರಾ ಭುವಿ।
ವಿಮುಕ್ತಪಾಪಾಃ ಪೂತಾಸ್ತೇ ತತ್ಕ್ಷಣೇನಾಭವನ್ನರಾಃ॥ 1-87-16 (3809) 
ಏತಸ್ಮಿನ್ನಂತರೇ ಚೈವ ಮಾಧವೀ ಸಾ ತಪೋಧನಾ।
ಮೃಗಚರ್ಮಪರೀತಾಂಗೀ ಪರಿಧಾಯ ಮೃಗತ್ವಚಂ॥ 1-87-17 (3810) 
ಮೃಗೈಃ ಪರಿಚರಂತೀ ಸಾ ಮೃಗಾಹಾರವಿಚೇಷ್ಟಿತಾ।
ಯಜ್ಞವಾಟಂ ಮೃಗಗಣೈಃ ಪ್ರವಿಶ್ಯ ಭೃಶವಿಸ್ಮಿತಾ॥ 1-87-18 (3811) 
ಆಘ್ರಾಯಂತೀ ಧೂಮಗಂಧಂ ಮೃಗೈರೇವ ಚಚಾರ ಸಾ।
ಯಜ್ಞವಾಟಮಟಂತೀ ಸಾ ಪುತ್ರಾಂಸ್ತಾನಪರಾಜಿತಾನ್॥ 1-87-19 (3812) 
ಪಶ್ಯಂತೀ ಯಜ್ಞಮಾಹಾತ್ಂಯಂ ಮುದಂ ಲೇಭೇ ಚ ಮಾಧವೀ।
ಅಸಂಸ್ಪೃಶಂತಂ ವಸುಧಾಂ ಯಯಾತಿಂ ನಾಹುಷಂ ಯದಾ॥ 1-87-20 (3813) 
ದಿವಿಷ್ಠಂ ಪ್ರಾಪ್ತಮಾಜ್ಞಾಯ ವವಂದೇ ಪಿತರಂ ತದಾ।
ತದಾ ವಸುಮನಾಪೃಚ್ಛನ್ಮಾತರಂ ವೈ ತಪಸ್ವಿನೀಂ॥ 1-87-21 (3814) 
ಭವತ್ಯಾ ಯತ್ಕೃತಮಿದಂ ವಂದನಂ ಪಾದಯೋರಿಹ।
ಕೋಯಂ ದೇವೋಪಮೋ ರಾಜಾ ಯಾಽಭಿವಂದಸಿ ಮೇ ವದ॥ 1-87-22 (3815) 
ಮಾಧವ್ಯುವಾಚ। 1-87-23x (553) 
ಶೃಣುಧ್ವಂ ಸಹಿತಾಃ ಪುತ್ರಾ ನಾಹುಷೋಯಂ ಪಿತಾ ಮಮ।
ಯಯಾತಿರ್ಮಮ ಪುತ್ರಾಣಾಂ ಮಾತಾಮಹ ಇತಿ ಸ್ಮೃತಃ॥ 1-87-23 (3816) 
ಪೂರುಂ ಮೇ ಭ್ರಾತರಂ ರಾಜ್ಯೇ ಸಮಾವೇಶ್ಯ ದಿವಂ ಗತಃ।
ಕೇನ ವಾ ಕಾರಣೇನೈವಮಿಹ ಪ್ರಾಪ್ತೋ ಮಹಾಯಶಾಃ॥ 1-87-24 (3817) 
ವೈಶಂಪಾಯನ ಉವಾಚ। 1-87-25x (554) 
ತಸ್ಯಾಸ್ತದ್ವಚನಂ ಶ್ರುತ್ವಾ ಸ್ವರ್ಗಾದ್ಭ್ರಷ್ಟೇತಿ ಚಾಬ್ರವೀತ್।
ಸಾ ಪುತ್ರಸ್ಯ ವಚಃ ಶ್ರುತ್ವಾ ಸಂಭ್ರಮಾವಿಷ್ಟಚೇತನಾ॥ 1-87-25 (3818) 
ಮಾಧವೀ ಪಿತರಂ ಪ್ರಾಹ ದೌಹಿತ್ರಪರಿವಾರಿತಂ।
ತಪಸಾ ನಿರ್ಜಿತಾಂʼಲ್ಲೋಕಾನ್ಪ್ರತಿಗೃಹ್ಣೀಷ್ವ ಮಾಮಕಾನ್॥ 1-87-26 (3819) 
ಪುತ್ರಾಣಾಮಿವ ಪೌತ್ರಾಣಾಂ ಧರ್ಮಾದಧಿಗತಂ ಧನಂ।
ಸ್ವಾರ್ಥಣೇವ ವದಂತೀಹ ಋಷಯೋ ಧರ್ಮಪಾಠಕಾಃ। 
ತಸ್ಮಾದ್ದಾನೇನ ತಪಸಾ ಚಾಸ್ಮಾಕಂ ದಿವಮಾವ್ರಜ॥  1-87-27 (3820) 
ಯಯಾತಿರುವಾಚ। 1-87-28x (555) 
ಯದಿ ಧರ್ಮಫಲಂ ಹ್ಯೇತಚ್ಛೋಭನಂ ಭವಿತಾ ತವ।
ದುಹಿತ್ರಾ ಚೈವ ದೌಹಿತ್ರೈಸ್ತಾರಿತೋಽಹಂ ಮಹಾತ್ಮಭಿಃ॥ 1-87-28 (3821) 
ತಸ್ಮಾತ್ಪವಿತ್ರಂ ದೌಹಿತ್ರಮದ್ಯಪ್ರಭೃತಿ ಪೈತೃಕೇ।
ತ್ರೀಣಿ ಶ್ರಾದ್ಧೇ ಪವಿತ್ರಾಣಿ ದೌಹಿತ್ರಃ ಕುತಪಸ್ತಿಲಾಃ॥ 1-87-29 (3822) 
ತ್ರೀಣಿ ಚಾತ್ರ ಪ್ರಶಂಸಂತಿ ಶೌಚಮಕ್ರೋಧಮತ್ವರಾಂ।
ಭೋಕ್ತಾರಃ ಪರಿವೇಷ್ಟಾರಃ ಶ್ರಾವಿತಾರಃ ಪವಿತ್ರಕಾಃ॥ 1-87-30 (3823) 
ದಿವಸಸ್ಯಾಷ್ಟಮೇ ಭಾಗೇ ಮಂದೀಭವತಿ ಭಾಸ್ಕರೇ।
ಸ ಕಾಲಃ ಕುತಪೋ ನಾಮ ಪಿತೄಣಾಂ ದತ್ತಮಕ್ಷಯಂ॥ 1-87-31 (3824) 
ತಿಲಾಃ ಪಿಶಾಚಾದ್ರಕ್ಷಂತಿ ದರ್ಭಾ ರಕ್ಷಂತಿ ರಾಕ್ಷಸಾತ್।
ರಕ್ಷಂತಿ ಶ್ರೋತ್ರಿಯಾಃ ಪಂಕ್ತಿಂ ಯತಿಭಿರ್ಭುಕ್ತಮಕ್ಷಯಂ॥ 1-87-32 (3825) 
ಲಬ್ಧ್ವಾ ಪಾತ್ರಂ ತು ವಿದ್ವಾಂಸಂ ಶ್ರೋತ್ರಿಯಂ ಸುವ್ರತಂ ಶುಚಿಂ।
ಸ ಕಾಲಃ ಕಾಲತೋ ದತ್ತಂ ನಾನ್ಯಥಾ ಕಾಲ ಇಷ್ಯತೇ॥ 1-87-33 (3826) 
ವೈಶಂಪಾಯನ ಉವಾಚ। 1-87-34x (556) 
ಏವಮುಕ್ತ್ವಾ ಯಯಾತಿಸ್ತು ಪುನಃ ಪ್ರೋವಾಚ ಬುದ್ಧಿಮಾನ್।
ಸರ್ವೇ ಹ್ಯವಭೃಥಸ್ನಾತಾಸ್ತ್ವರಧ್ವಂ ಕಾರ್ಯಗೌರವಾತ್॥'  1-87-34 (3827) 
ಅಷ್ಟಕ ಉವಾಚ। 1-87-35x (557) 
ಆತಿಷ್ಠ ಸ್ವರಥಂ ರಾಜನ್ವಿಕ್ರಮಸ್ವ ವಿಹಾಯಸಂ।
ವಯಮಪ್ಯನುಯಾಸ್ಯಾಮೋ ಯದಾ ಕಾಲೋ ಭವಿಷ್ಯತಿ॥ 1-87-35 (3828) 
ಯಯಾತಿರುವಾಚ। 1-87-36x (558) 
ಸರ್ವೈರಿದಾನೀಂ ಗಂತವ್ಯಂ ಸಹ ಸ್ವರ್ಗಜಿತೋ ವಯಂ।
ಏಷ ನೋ ವಿರಜಾಃ ಪಂಥಾ ದೃಶ್ಯತೇ ದೇವಸದ್ಮನಃ॥ 1-87-36 (3829) 
ವೈಶಂಪಾಯನ ಉವಾಚ। 1-87-37x (559) 
`ಅಷ್ಟಕಶ್ಚ ಶಿಬಿಶ್ಚೈವ ಕಾಶೇಯಶ್ಚ ಪ್ರತರ್ದನಃ।
ಐಕ್ಷ್ವಾಕವೋ ವಸುಮನಾಶ್ಚತ್ವಾರೋ ಭೂಮಿಪಾಸ್ತದಾ। 
ಸರ್ವೇ ಹ್ಯವಭೃಥಸ್ನಾತಾಃ ಸ್ವರ್ಗತಾಃ ಸಾಧವಃ ಸಹ॥'  1-87-37 (3830) 
ತೇಽಧಿರುಹ್ಯ ರಥಾನ್ಸರ್ವೇ ಪ್ರಯಾತಾ ನೃಪಸ್ತಮಾಃ।
ಆಕ್ರಮಂತೋ ದಿವಂ ಭಾಭಿರ್ಧರ್ಮೇಣಾವೃತ್ಯ ರೋದಸೀ॥ 1-87-38 (3831) 
ಅಷ್ಟಕ ಉವಾಚ। 1-87-39x (560) 
ಅಹಂ ಮನ್ಯೇ ಪೂರ್ವಮೇಕೋಽಸ್ಮಿ ಗಂತಾ
ಸಖಾ ಚೇಂದ್ರಃ ಸರ್ವಥಾ ಮೇ ಮಹಾತ್ಮಾ। 
ಕಸ್ಮಾದೇವಂ ಶಿಬಿರೌಶೀನರೋಽಯ-
ಮೇಕೋಽತ್ಯಗಾತ್ಸರ್ವವೇಗೇನ ವಾಹಾನ್॥  1-87-39 (3832) 
ಯಯಾತಿರುವಾಚ। 1-87-40x (561) 
ಅದದದ್ಯಾಚಮಾನಾಯ ಯಾವದ್ವಿತ್ತಮವಿಂದತ।
ಉಶೀನರಸ್ಯ ಪುತ್ರೋಽಯಂ ತಸ್ಮಾಚ್ಛ್ರೇಷ್ಠೋಹಿ ವಃ ಶಿಬಿಃ॥ 1-87-40 (3833) 
ದಾನಂ ತಪಃ ಸಂತ್ಯಮಥಾಽಪಿ ಧರ್ಮೋ
ಹ್ರೀಃ ಶ್ರೀಃ ಕ್ಷಮಾ ಸೌಂಯಮಥೋ ವಿಧಿತ್ಸಾ। 
ರಾಜನ್ನೇತಾನ್ಯಪ್ರಮೇಯಾಣಿ ರಾಜ್ಞಃ
ಶಿಬೇಃ ಸ್ಥಿತಾನ್ಯಪ್ರತಿಮಸ್ಯ ಬುದ್ಧ್ಯಾ॥  1-87-41 (3834) 
ಏವಂ ವೃತ್ತೋ ಹ್ರೀನಿಷೇವಶ್ಚ ಯಸ್ಮಾ-
ತ್ತಸ್ಮಾಚ್ಛಿಬಿರತ್ಯಗಾದ್ವೈ ರಥೇನ।  1-87-42 (3835) 
ವೈಶಂಪಾಯನ ಉವಾಚ।
ಅಥಾಷ್ಟಕಃ ಪುನರೇವಾನ್ವಪೃಚ್ಛ-
ನ್ಮಾತಾಮಹಂ ಕೌತುಕೇನೇಂದ್ರಕಲ್ಪಂ॥  1-87-42x (562) 
ಪೃಚ್ಛಾಮಿ ತ್ವಾಂ ನೃಪತೇ ಬ್ರೂಹಿ ಸತ್ಯಂ
ಕುತಶ್ಚ ಕಶ್ಚಾಸಿ ಸುತಶ್ಚ ಕಸ್ಯ। 
ಕೃತಂ ತ್ವಯಾ ಯದ್ಧಿ ನ ತಸ್ಯ ಕರ್ತಾ
ಲೋಕೇ ತ್ವದನ್ಯಃ ಕ್ಷತ್ರಿಯೋ ಬ್ರಾಹ್ಮಣೋ ವಾ॥  1-87-43 (3836) 
ಯಯಾತಿರುವಾಚ। 1-87-44x (563) 
ಯಯಾತಿರಸ್ಮಿ ನಹುಷಸ್ಯ ಪುತ್ರಃ
ಪೂರೋಃ ಪಿತಾ ಸಾರ್ವಬೌಮಸ್ತ್ವಿಹಾಸಂ। 
ಗುಹ್ಯಂ ಚಾರ್ಥಂ ಮಾಮಕೇಭ್ಯೋ ಬ್ರವೀಮಿ
ಮಾತಾಮಹೋಽಹಂ ಭವತಾಂ ಪ್ರಕಾಶಂ॥  1-87-44 (3837) 
ಸರ್ವಾಮಿಮಾಂ ಪೃಥಿವೀಂ ನಿರ್ಜಿಗಾಯ
ದತ್ತ್ವಾ ಪ್ರತಸ್ಥೇ ವಿಪಿನಂ ಬ್ರಾಹ್ಮಣೇಭ್ಯಃ। 
ಮೇಧ್ಯಾನಶ್ವಾನೇಕಶತಾನ್ಸುರೂಪಾಂ-
ಸ್ತದಾ ದೇವಾಃ ಪುಣ್ಯಭಾಜೋ ಭವಂತಿ॥  1-87-45 (3838) 
ಅದಾಮಹಂ ಪೃಥಿವೀಂ ಬ್ರಾಹ್ಮಣೇಭ್ಯಃ
ಪೂರ್ಣಾಮಿಮಾಮಖಿಲಾಂ ವಾಹನೇನ। 
ಗೋಭಿಃ ಸುವರ್ಣೇನ ಧನೈಶ್ಚ ಮುಖ್ಯೈ-
ಸ್ತದಾಽದದಂ ಗಾಃ ಶಥಮರ್ಬುದಾನಿ॥  1-87-46 (3839) 
ಸತ್ಯೇನ ಮೇ ದ್ಯೌಶ್ಚ ವಸುಂಧರಾ ಚ
ತಥೈವಾಗ್ನಿಜ್ವರ್ಲತೇ ಮಾನುಷೇಷು। 
ನ ಮೇ ವೃಥಾ ವ್ಯಾಹೃತಮೇವ ವಾಕ್ಯಂ
ಸತ್ಯಂ ಹಿ ಸಂತಃ ಪ್ರತಿಪೂಜಯಂತಿ॥  1-87-47 (3840) 
ಯದಷ್ಟಕ ಪ್ರಬ್ರವೀಮೀಹ ಸತ್ಯಂ
ಪ್ರತರ್ದನಂ ಚೌಷದಶ್ವಿಂ ತಥೈವ। 
ಸರ್ವೇ ಚ ಲೋಕಾ ಮುನಯಶ್ಚ ದೇವಾಃ
ಸತ್ಯೇನ ಪೂಜ್ಯಾ ಇತಿ ಮೇ ಮನೋಗತಂ॥  1-87-48 (3841) 
ಯೋ ನಃ ಸ್ವರ್ಗಜಿತಃ ಸರ್ವಾನ್ಯಥಾವೃತ್ತಂ ನಿವೇದಯೇತ್।
ಅನಸೂಯುರ್ದ್ವಿಜಾಗ್ರ್ಯೇಭ್ಯಃ ಸ ಲಭೇನ್ನಃ ಸಲೋಕತಾಂ॥ 1-87-49 (3842) 
ವೈಶಂಪಾಯನ ಉವಾಚ। 1-87-50x (564) 
ಏವಂ ರಾಜಾ ಸ ಮಹಾತ್ಮಾ ಹ್ಯತೀವ
ಸ್ವೈರ್ದೌಹಿತ್ರೈಸ್ತಾರಿತೋಽಮಿತ್ರಸಾಹ। 
ತ್ಯಕ್ತ್ವಾ ಮಹೀಂ ಪರಮೋದಾರಕರ್ಮಾ
ಸ್ವರ್ಗಂ ಗತಃ ಕರ್ಮಭಿರ್ವ್ಯಾಪ್ಯ ಪೃಥ್ವೀಂ॥ ॥  1-87-50 (3843) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಸಪ್ತಾಶೀತಿತಮೋಽಧ್ಯಾಯಃ॥ 87 ॥

Mahabharata - Adi Parva - Chapter Footnotes

1-87-2 ಯತ್ ಯತ್ ತಪತೇ ಪ್ರಕಾಶಯತಿ॥ 1-87-4 ಶಿಶುಕಾತ್ ಶೈಶವಮಾರಭ್ಯ॥ 1-87-7 ಪರೀಪ್ಸಮಾನಾನ್ ಯಾಚಕಾನ್। ನಾವಮಂಸ್ಥಾ ನಾವಮಾನಂ ಕೃತವಾನಸಿ। ಸ್ವನವಂತಃ ಸಂಗೀತಾದಿಧ್ವನಿಯುಕ್ತಾಃ॥ 1-87-10 ಗಂತಾರೋ ಮೃತ್ವಾ ಪ್ರಾಪ್ಸ್ಯಾಮಃ। ನರಕಂ ಭೂಲೋಕಂ॥ 1-87-11 ಯತಧ್ವಂ ಕರ್ತುಂ। ನಾಭಿಜಾನಾಮಿ ನಾಂಗೀಕರೋಮಿ॥ 1-87-13 ಪ್ರಕಾಶಂತೇ ದೃಶ್ಯಂತೇ। ಜ್ವಲಂತೋ ದೀಪ್ಯಮಾನಾಃ॥ 1-87-14 ಅಕೃತಹೋಮಸಮಾಪ್ತೀನಾಮವಭೃಥಾಯೋಗಾತ್ ಹೋಮೋಪಿ ಸಮಾಪಿತ ಇತ್ಯಾಹ। ಅಶ್ವಮೇಧ ಇತಿ। ಪುರಾ ಸ್ವಯಂಭುವಿಹಿತೇ ಕರ್ತವ್ಯತಯಾ ವಿಹಿತೇ ಅಶ್ವಮೇಧೇ ಅಷ್ಟಕಾದಿಭಿಃ ಕ್ರಿಯಮಾಣೇ॥ 1-87-41 ಸೌಂಯಮಕ್ರೂರತ್ವಂ। ವಿಧಿತ್ಸಾ ಪಾಲನೇಚ್ಛಾ॥ 1-87-42 ಸತ್ಯಮೇವ ಶ್ರೇಯಃಸಾಧನಮಿತಿ ವಿಧಾತುಂ ಪೂರ್ವೋಕ್ತಪ್ರಶ್ನೋತ್ತರೇ ಅನುವದತಿ। ಅಥಾಷ್ಟಕ ಇತ್ಯಾದಿನಾ॥ 1-87-44 ಪ್ರಕಾಶಂ ಪ್ರಾಗುಕ್ತಮಪಿ ಸ್ಪಷ್ಟತರಂ॥ 1-87-45 ಏವಂ ಕೃತೇ ಸತಿ ಪುಣ್ಯಭಾಜಃ ಸಂತಃ ದೇವಾ ಭವಂತಿ॥ ಸಪ್ತಾಶೀತಿತಮೋಽಧ್ಯಾಯಃ॥ 87 ॥



ಆದಿಪರ್ವ - ಅಧ್ಯಾಯ 088

॥ ಶ್ರೀಃ ॥

1.88. ಅಧ್ಯಾಯಃ 088 

Mahabharata - Adi Parva - Chapter Topics

ಪೂರುವಂಶಕಥನಂ॥ 1 ॥

Mahabharata - Adi Parva - Chapter Text

1-88-0 (3844) 
ಜನಮೇಜಯ ಉವಾಚ। 1-88-0x (565) 
ಪುತ್ರಂ ಯಯಾತೇಃ ಪ್ರಬೂಹಿ ಪೂರುಂ ಧರ್ಮಭೃತಾಂ ವರಂ।
ಆನುಪೂರ್ವ್ಯೇಣ ಯೇ ಚಾನ್ಯೇ ಪೂರೋರ್ವಂಶವಿವರ್ಧನಾಃ॥ 1-88-1 (3845) 
ವಿಸ್ತರೇಣ ಪುನರ್ಬ್ರೂಹಿ ದೌಷ್ಯಂತೇರ್ಜನಮೇಜಯಾತ್।
ಸಂಬಭೂವ ಯಥಾ ರಾಜಾ ಭರತೋ ದ್ವಿಜಸತ್ತಮ॥ 1-88-2 (3846) 
ವೈಶಂಪಾಯನ ಉವಾಚ। 1-88-3x (566) 
ಪೂರುರ್ನೃಪತಿಶಾರ್ದೂಲೋ ಯಥೈವಾಸ್ಯ ಪಿತಾ ನೃಪ।
ಧರ್ಮನಿತ್ಯಃ ಸ್ಥಿತೋ ರಾಜ್ಯೇ ಶಕ್ರತುಲ್ಯಪರಾಕ್ರಮಃ॥ 1-88-3 (3847) 
ಪ್ರವೀರೇಶ್ವರರೌದ್ರಾಶ್ವಾಸ್ತ್ರಯಃ ಪುತ್ರಾ ಮಹಾರಥಾಃ।
ಪೂರೋಃ ಪೌಷ್ಟ್ಯಾಮಜಾಯಂತ ಪ್ರವೀರೋ ವಂಶಕೃತ್ತತಃ॥ 1-88-4 (3848) 
ಮನಸ್ಯುರಭವತ್ತಸ್ಮಾಚ್ಛೂರಸೇನೀಸುತಃ ಪ್ರಭುಃ।
ಪೃಥಿವ್ಯಾಶ್ಚತುರಂತಾಯಾ ಗೋಪ್ತಾ ರಾಜೀವಲೋಚನಃ॥ 1-88-5 (3849) 
ಶಕ್ತಃ ಸಂಹನನೋ ವಾಗ್ಮೀ ಸೌವೀರೀತನಯಾಸ್ತ್ರಯಃ।
ಮನಸ್ಯೋರಭವನ್ಪುತ್ರಾಃ ಶೂರಾಃ ಸರ್ವೇ ಮಹಾರಥಾಃ॥ 1-88-6 (3850) 
ಅನ್ವಗ್ಭಾನುಪ್ರಭೃತಯೋ ಮಿಶ್ರಕೇಶ್ಯಾಂ ಮನಸ್ವಿನಃ।
ರೌದ್ರಾಶ್ವಸ್ಯ ಮಹೇಷ್ವಾಸಾ ದಶಾಪ್ಸರಸಿ ಸೂನವಃ॥ 1-88-7 (3851) 
ಯಜ್ವಾನೋ ಜಜ್ಞಿರೇ ಶೂರಾಃ ಪ್ರಜಾವಂತೋ ಬಹುಶ್ರುತಾಃ।
ಸರ್ವೇ ಸರ್ವಾಸ್ತ್ರವಿದ್ವಾಸಃ ಸರ್ವೇ ಧರ್ಮಪರಾಯಣಾಃ॥ 1-88-8 (3852) 
ಋಚೇಯುರಥ ಕಕ್ಷೇಯುಃ ಕೃಕಣೇಯುಶ್ಚ ವೀರ್ಯವಾನ್।
ಸ್ಥಂಡಿಲೇಯುರ್ವನೇಯುಶ್ಚ ಜಲೇಯುಶ್ಚ ಮಹಾಯಶಾಃ॥ 1-88-9 (3853) 
ತೇಜೇಯುರ್ಬಲಾವಾಂಧೀಮಾನ್ಸತ್ಯೇಯುಶ್ಚಂದ್ರವಿಕ್ರಮಃ।
ಧರ್ಮೇಯುಃ ಸನ್ನತೇಯುಶ್ಚ ದಶಮೋ ದೇವವಿಕ್ರಮಃ॥ 1-88-10 (3854) 
ಅನಾಧೃಷ್ಟಿರಭೂತ್ತೇಷಾಂ ವಿದ್ವಾನ್ಭುವಿ ತಥೈಕರಾಟ್।
ಋಚೇಯುರಥ ವಿಕ್ರಾಂತೋ ದೇವಾನಾಮಿವ ವಾಸವಃ॥ 1-88-11 (3855) 
ಅನಾಧೃಷ್ಟಿಸುತಸ್ತ್ವಾಸೀದ್ರಾಜಸೂಯಾಶ್ವಮೇಧಕೃತ್।
ಮತಿನಾರ ಇತಿ ಖ್ಯಾತೋ ರಾಜಾ ಪರಮಧಾರ್ಮಿಕಃ॥ 1-88-12 (3856) 
ಮತಿನಾರಸುತಾ ರಾಜಂಶ್ಚತ್ವಾರೋಽಮಿತವಿಕ್ರಮಾಃ।
ತಂಸುರ್ಮಹಾನತಿರಥೋ ದ್ರುಹ್ಯುಶ್ಚಾಪ್ರತಿಮದ್ಯುತಿಃ॥ 1-88-13 (3857) 
ತೇಷಾಂ ತಂಸುರ್ಮಹಾವೀರ್ಯಃ ಪೌರವಂ ವಂಶಮುದ್ವಹನ್।
ಆಜಹಾರ ಯಶೋ ದೀಪ್ತಂ ಜಿಗಾಯ ಚ ವಸುಂಧರಾಂ॥ 1-88-14 (3858) 
ಈಲಿನಂ ತು ಸುತಂ ತಂಸುರ್ಜನಯಾಮಾಸ ವೀರ್ಯವಾನ್।
ಸೋಽಪಿ ಕೃತ್ಸ್ನಾಮಿಮಾಂ ಭೂಮಿಂ ವಿಜಿಗ್ಯೇ ಜಯತಾಂ ವರಃ॥ 1-88-15 (3859) 
ರಥಂತರ್ಯಾಂ ಸುತಾನ್ಪಂಚ ಪಂಚಭೂತೋಪಮಾಂಸ್ತತಃ।
ಈಲಿನೋ ಜನಯಾಮಾಸ ದುಷ್ಯಂತಪ್ರಭೃತೀನ್ನೃಪಾನ್॥ 1-88-16 (3860) 
ದುಷ್ಯಂತಂ ಶೂರಭೀಮೌ ಚ ಪ್ರವಸುಂ ವಸುಮೇವ ಚ।
ತೇಷಾಂ ಶ್ರೇಷ್ಠೋಽಭವದ್ರಾಜಾ ದುಷ್ಯಂತೋ ದುರ್ಜಯೋ ಯುಧಿ॥ 1-88-17 (3861) 
ದುಷ್ಯಂತಾಲ್ಲಕ್ಷಣಾಯಾಂ ತು ಜಜ್ಞೇ ವೈ ಜನಮೇಜಯಃ।
ಶಕುಂತಲಾಯಾಂ ಭರತೋ ದೌಷ್ಯಂತಿರಭವತ್ಸುತಃ॥ 1-88-18 (3862) 
ತಸ್ಮಾದ್ಭರತವಂಶಸ್ಯ ವಿಪ್ರತಸ್ಥೇ ಮಹದ್ಯಶಃ॥ ॥  1-88-19 (3863) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಅಷ್ಟಾಶೀತಿತಮೋಽಧ್ಯಾಯಃ॥ 88 ॥




ಆದಿಪರ್ವ - ಅಧ್ಯಾಯ 089

॥ ಶ್ರೀಃ ॥

1.89. ಅಧ್ಯಾಯಃ 089 

Mahabharata - Adi Parva - Chapter Topics

ಶಕುಂತಲೋಪಾಖ್ಯಾನಾರಂಭಃ॥ 1 ॥

Mahabharata - Adi Parva - Chapter Text

1-89-0 (3864) 
ಜನಮೇಜಯ ಉವಾಚ। 1-89-0x (567) 
ಭಗವನ್ವಿಸ್ತರೇಣೇಹ ಭರತಸ್ಯ ಮಹಾತ್ಮನಃ।
ಜನ್ಮ ಕರ್ಮ ಚ ಸುಶ್ರೂಷೋಸ್ತನ್ಮೇ ಶಂಸಿತುಮರ್ಹಸಿ॥ 1-89-1 (3865) 
ವೈಶಂಪಾಯನ ಉವಾಚ। 1-89-2x (568) 
ಪೌರವಾಣಾಂ ವಂಶಕರೋ ದುಷ್ಯಂತೋ ನಾಮ ವೀರ್ಯವಾನ್।
ಪೃಥಿವ್ಯಾಶ್ಚತುರಂತಾಯಾ ಗೋಪ್ತಾ ಭರತಸತ್ತಮ॥ 1-89-2 (3866) 
ಚತುರ್ಭಾಗಂ ಭುವಃ ಕೃತ್ಸ್ನಂ ಯೋ ಭುಂಕ್ತೇ ಮನುಜೇಶ್ವರಃ।
ಸಮುದ್ರಾವರಣಾಂಶ್ಚಾಪಿ ದೇಶಾನ್ಸ ಸಮಿತಿಂಜಯಃ॥ 1-89-3 (3867) 
ಆಂಲೇಚ್ಛಾವಧಿಕಾನ್ಸರ್ವಾನ್ಸ ಭುಂಕ್ತೇ ರಿಪುಮರ್ದನಃ।
ರತ್ನಾಕರಸಮುದ್ರಾಂತಾಂಶ್ಚಾತುರ್ವರ್ಣ್ಯಜನಾವೃತಾನ್॥ 1-89-4 (3868) 
ನ ವರ್ಣಸಂಕರಕರೋ ನ ಕೃಷ್ಯಾಕರಕೃಜ್ಜನಃ।
ನ ಪಾಪಕೃತ್ಕಶ್ಚಿದಾಸೀತ್ತಸ್ಮಿನ್ರಾಜನಿ ಶಾಸತಿ॥ 1-89-5 (3869) 
ಧರ್ಮೇ ರತಿಂ ಸೇವಮಾನಾ ಧರ್ಮಾರ್ಥಾವಭಿಪೇದಿರೇ।
ತದಾ ನರಾ ನರವ್ಯಾಘ್ರ ತಸ್ಮಿಂಜನಪದೇಶ್ವರೇ॥ 1-89-6 (3870) 
ನಾಸೀಚ್ಚೋರಭಯಂ ತಾತ ನ ಕ್ಷುಧಾಭಯಮಣ್ವಪಿ।
ನಾಸೀದ್ವ್ಯಾಧಿಭಯಂ ಚಾಪಿ ತಸ್ಮಿಂಜನಪದೇಶ್ವರೇ॥ 1-89-7 (3871) 
ಸ್ವಧರ್ಮೈ ರೇಮಿರೇ ವರ್ಣಾ ದೈವೇ ಕರ್ಮಣಿ ನಿಃಸ್ಪೃಹಾಃ।
ತಮಾಶ್ರಿತ್ಯ ಮಹೀಪಾಲಮಾಸಂಶ್ಚೈವಾಕುತೋಭಯಾಃ॥ 1-89-8 (3872) 
ಕಾಲವರ್ಷೀ ಚ ಪರ್ಜನ್ಯಃ ಸಸ್ಯಾನಿ ರಸವಂತಿ ಚ।
ಸರ್ವರತ್ನಸಮೃದ್ಧಾ ಚ ಮಹೀ ಪಶುಮತೀ ತಥಾ॥ 1-89-9 (3873) 
ಸ್ವಕರ್ಮನಿರತಾ ವಿಪ್ರಾ ನಾನೃತಂ ತೇಷು ವಿದ್ಯತೇ।
ಸ ಚಾದ್ಭುತಮಹಾವೀರ್ಯೋ ವಜ್ರಸಂಹನನೋ ಯುವಾ॥ 1-89-10 (3874) 
ಉದ್ಯಂಯ ಮಂದರಂ ದೋರ್ಭ್ಯಾಂ ವಹೇತ್ಸವನಕಾನನಂ।
ಚತುಷ್ಪಥಗದಾಯುದ್ಧೇ ಸರ್ವಪ್ರಹರಣೇಷು ಚ॥ 1-89-11 (3875) 
ನಾಗಪೃಷ್ಠೇಽಶ್ವಪೃಷ್ಠೇ ಚ ಬಭೂವ ಪರಿನಿಷ್ಠತಃ।
ಬಲೇ ವಿಷ್ಣುಸಮಶ್ಚಾಸೀತ್ತೇಜಸಾ ಭಾಸ್ಕರೋಪಮಃ॥ 1-89-12 (3876) 
ಅಕ್ಷೋಭ್ಯತ್ವೇಽರ್ಣವಸಮಃ ಸಹಿಷ್ಣುತ್ವೇ ಧರಾಸಮಃ।
ಸಂಮತಃ ಸ ಮಹೀಪಾಲಃ ಪ್ರಸನ್ನಪುರರಾಷ್ಟ್ರವಾನ್॥ 1-89-13 (3877) 
ಭೂಯೋ ಧರ್ಮಪರೈರ್ಭಾವೈರ್ಮುದಿತಂ ಜನಮಾದಿಶತ್॥ ॥  1-89-14 (3878) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಏಕೋನನವತಿತಮೋಽಧ್ಯಾಯಃ॥ 89 ॥

Mahabharata - Adi Parva - Chapter Footnotes

1-89-5 ನ ಕೃಷ್ಯಾಕರಕೃತ್ ಕೃಷಿಕೃನ್ನ ಭುವೋಽಕೃಷ್ಟಪಚ್ಯತ್ವಾತ್। ಆಕರಃ ಸುವರ್ಣಾದಿಧಾತೂತ್ಪತ್ತಿಸ್ಥಾನಂ ತತ್ರಾಪಿ ಯತ್ನಂ ನ ಕರೋತಿ ಪೃಥಿವ್ಯಾ ರತ್ನೈರ್ಧಾತುಭಿಶ್ಚ ಪೂರ್ಣತ್ವಾತ್॥ 1-89-8 ದೈವೇ ಕರ್ಮಣಿ ವೃಷ್ಟ್ಯಾದ್ಯರ್ಥೇ ಕಾರೀರ್ಯಾದಿಕಾಂಯಕರ್ಮಣಿ॥ 1-89-9 ತದೇವಾಹ ಕಾಲೇತಿ॥ 1-89-10 ವಜ್ರಸಂಹನನೋ ದೃಢದೇಹಃ॥ 1-89-11 ಸವನಕಾನನಂ ವನಂ ಜಲಮುಪವನಂ ವಾ॥ 1-89-14 ಆದಿಶತ್ ಶಶಾಸ॥ ಏಕೋನನವತಿತಮೋಽಧ್ಯಾಯಃ॥ 89 ॥



ಆದಿಪರ್ವ - ಅಧ್ಯಾಯ 090

॥ ಶ್ರೀಃ ॥

1.90. ಅಧ್ಯಾಯಃ 090 

Mahabharata - Adi Parva - Chapter Topics

ಮೃಗಯಾರ್ಥಂ ದುಷ್ಯಂತಸ್ಯಾರಣ್ಯಗಮನಂ॥ 1 ॥

Mahabharata - Adi Parva - Chapter Text

1-90-0 (3879) 
ಜನಮೇಜಯ ಉವಾಚ। 1-90-0x (569) 
ಸಂಭವಂ ಭರತಸ್ಯಾಹಂ ಚರಿತಂ ಚ ಮಹಾಮತೇಃ।
ಶಕುಂತಲಾಯಾಶ್ಚೋತ್ಪತ್ತಿಂ ಶ್ರೋತುಮಿಚ್ಛಾಮಿ ತತ್ತ್ವತಃ॥ 1-90-1 (3880) 
ದುಷ್ಯಂತೇನ ಚ ವೀರೇಣ ಯಥಾ ಪ್ರಾಪ್ತಾ ಶಕುಂತಲಾ।
ತಂ ವೈ ಪುರುಷಸಿಂಹಸ್ಯ ಭಗವನ್ವಿಸ್ತರಂ ತ್ವಹಂ॥ 1-90-2 (3881) 
ಶ್ರೋತುಮಿಚ್ಛಾಮಿ ತತ್ತ್ವಜ್ಞ ಸರ್ವಂ ಮತಿಮತಾಂ ವರ।  1-90-3 (3882) 
ವೈಶಂಪಾಯನ ಉವಾಚ।
ಸ ಕದಾಚಿನ್ಮಹಾಬಾಹುಃ ಪ್ರಭೂತಬಲವಾಹನಃ॥  1-90-3x (570) 
ವನಂ ಜಗಾಮ ಗಹನಂ ಹಯನಾಗಶತೈರ್ವೃತಃ।
ಬಲೇನ ಚತುರಂಗೇಣ ವೃತಃ ಪರಮವಲ್ಗುನಾ॥ 1-90-4 (3883) 
ಖಡ್ಗಶಕ್ತಿಧರೈರ್ವೀರೈರ್ಗದಾಮುಸಲಪಾಣಿಭಿಃ।
ಪ್ರಾಸತೋಮರಹಸ್ತೈಶ್ಚ ಯಯೌ ಯೋಧಶತೈರ್ವೃತಃ॥ 1-90-5 (3884) 
ಸಿಂಹನಾದೈಶ್ಚ ಯೋಧಾನಾಂ ಶಂಖದುನದುಭಿನಿಃಸ್ವನೈಃ।
ರಥನೇಮಿಸ್ವನೈಶ್ಚೈವ ಸನಾಗವರಬೃಂಹಿತೈಃ॥ 1-90-6 (3885) 
ನಾನಾಯುಧಧರೈಶ್ಚಾಪಿ ನಾನಾವೇಷಧರೈಸ್ತಥಾ।
ಹ್ರೇಷಿತಸ್ವನಮಿಶ್ರೈಶ್ಚ ಕ್ಷ್ವೇಡಿತಾಸ್ಫೋಟಿತಸ್ವನೈಃ॥ 1-90-7 (3886) 
ಆಸೀತ್ಕಿಲಕಿಲಾಶಬ್ದಸ್ತಸ್ಮಿನ್ಗಚ್ಛತಿ ಪಾರ್ಥಿವೇ।
ಪ್ರಾಸಾದವರಶೃಂಗಸ್ಥಾಃ ಪರಯಾ ನೃಪಶೋಭಯಾ॥ 1-90-8 (3887) 
ದದೃಶುಸ್ತಂ ಸ್ತ್ರಿಯಸ್ತತ್ರ ಶೂರಮಾತ್ಮಯಶಸ್ಕರಂ।
ಶಕ್ರೋಪಮಮಮಿತ್ರಘ್ನಂ ಪರವಾರಣವಾರಣಂ॥ 1-90-9 (3888) 
ಪಶ್ಯಂತಃ ಸ್ತ್ರೀಗಣಾಸ್ತತ್ರ ವಜ್ರಪಾಣಿಂ ಸ್ಮ ಮೇನಿರೇ।
ಅಯಂ ಸ ಪುರುಷವ್ಯಾಘ್ರೋ ರಣೇ ವಸುಪರಾಕ್ರಮಃ॥ 1-90-10 (3889) 
ಯಸ್ಯ ಬಾಹುಬಲಂ ಪ್ರಾಪ್ಯ ನ ಭವಂತ್ಯಸುಹೃದ್ಗಣಾಃ।
ಇತಿ ವಾಚೋ ಬ್ರುವಂತ್ಯಸ್ತಾಃ ಸ್ತ್ರಿಯಃ ಪ್ರೇಂಣಾ ನರಾಧಿಪಂ॥ 1-90-11 (3890) 
ತುಷ್ಟುವುಃ ಪುಷ್ಪವೃಷ್ಟೀಶ್ಚ ಸಸೃಜುಸ್ತಸ್ಯ ಮೂರ್ಧನಿ।
ತತ್ರತತ್ರ ಚ ವಿಪ್ರೇಂದ್ರೈಃ ಸ್ತೂಯಮಾನಃ ಸಮಂತತಃ॥ 1-90-12 (3891) 
ನಿರ್ಯಯೌ ಪರಮಪ್ರೀತ್ಯಾ ವನಂ ಮೃಗಜಿಘಾಂಸಯಾ।
ತಂ ದೇವರಾಜಪ್ರತಿಮಂ ಮತ್ತವಾರಣಧೂರ್ಗತಂ॥ 1-90-13 (3892) 
ದ್ವಿಜಕ್ಷತ್ರಿಯವಿಟ್ಶೂದ್ರಾ ನಿರ್ಯಾಂತಮನುಜಗ್ಮಿರೇ।
ದದೃಶುರ್ವರ್ಧಮಾನಾಸ್ತೇ ಆಶೀರ್ಭಿಶ್ಚ ಜಯೇನ ಚ॥ 1-90-14 (3893) 
ಸುದೂರಮನುಜಗ್ಮುಸ್ತಂ ಪೌರಜಾನಪದಾಸ್ತಥಾ।
ನ್ಯವರ್ತಂತ ತತಃ ಪಶ್ಚಾದನುಜ್ಞಾತಾ ನೃಪೇಣ ಹ॥ 1-90-15 (3894) 
ಸುಪರ್ಣಪ್ರತಿಮೇನಾಥ ರಥೇನ ವಸುಧಾಧಿಪಃ।
ಮಹೀಮಾಪೂರಯಾಮಾಸ ಘೋಷೇಣ ತ್ರಿದಿವಂ ತಥಾ॥ 1-90-16 (3895) 
ಸ ಗಚ್ಛಂದದೃಶೇ ಧೀಮಾನ್ನಂದನಪ್ರತಿಮಂ ವನಂ।
ಬಿಲ್ವಾರ್ಕಖದಿರಾಕೀರ್ಣಂ ಕಪಿತ್ಥಧವಸಂಕುಲಂ॥ 1-90-17 (3896) 
ವಿಷಮಂ ಪರ್ವತಸ್ರಸ್ತೈ ರಶ್ಮಭಿಶ್ಚ ಸಮಾವೃತಂ।
ನಿರ್ಜಲಂ ನಿರ್ಮನುಷ್ಯಂ ಚ ಬಹುಯೋಜನಮಾಯತಂ॥ 1-90-18 (3897) 
ಮೃಗಸಿಂಹೈರ್ವೃತಂ ಘೋರೈರನ್ಯೈಶ್ಚಾಪಿ ವನೇಚರೈಃ।
ತದ್ವನಂ ಮನುಜವ್ಯಾಘ್ರಃ ಸಭೃತ್ಯಬಲವಾಹನಃ॥ 1-90-19 (3898) 
ಲೋಡಯಾಮಾಸ ದುಷ್ಯಂತಃ ಸೂದಯನ್ವಿವಿಧಾನ್ಮೃಗಾನ್।
ಬಾಣಗೋಚರಸಂಪ್ರಾಪ್ತಾಂಸ್ತತ್ರ ವ್ಯಾಘ್ರಗಣಾನ್ಬಹೂನ್॥ 1-90-20 (3899) 
ಪಾತಯಾಮಾಸ ದುಷ್ಯಂತೋ ನಿರ್ಬಿಭೇದ ಚ ಸಾಯಕೈಃ।
ದೂರಸ್ಥಾನ್ಸಾಯಕೈಃ ಕಾಂಶ್ಚಿದಭಿನತ್ಸ ನರಾಧಿಪಃ॥ 1-90-21 (3900) 
ಅಭ್ಯಾಶಮಾಗತಾಂಶ್ಚಾನ್ಯಾನ್ಖಡ್ಗೇನ ನಿರಕೃಂತತ।
ಕಾಂಶ್ಚಿದೇಣಾನ್ಸಮಾಜಘ್ನೇ ಶಕ್ತ್ಯಾ ಶಕ್ತಿಮತಾಂ ವರಃ॥ 1-90-22 (3901) 
ಗದಾಮಂಡಲತತ್ತ್ವಜ್ಞಶ್ಚಚಾರಾಮಿತವಿಕ್ರಮಃ।
ತೋಮರೈರಸಿಭಿಶ್ಚಾಪಿ ಗದಾಮುಸಲಕಂಪನೈಃ॥ 1-90-23 (3902) 
ಚಚಾರ ಸ ವಿನಿಘ್ನನ್ವೈ ವನ್ಯಾಂಸ್ತತ್ರ ಮೃಗದ್ವಿಜಾನ್।
ರಾಜ್ಞಾ ಚಾದ್ಭುತವೀರ್ಯೇಣ ಯೋಧೈಶ್ಚ ಸಮರಪ್ರಿಯೈಃ॥ 1-90-24 (3903) 
ಲೋಡ್ಯಮಾನಂ ಮಹಾರಣ್ಯಂ ತತ್ಯಜುಃ ಸ್ಮ ಮೃಗಾಧಿಪಾಃ।
ತತ್ರ ವಿದ್ರುತಯೂಥಾನಿ ಹತಯೂಥಪತೀನಿ ಚ॥ 1-90-25 (3904) 
ಮೃಗಯೂಥಾನ್ಯಥೌತ್ಸುಕ್ಯಾಚ್ಛಬ್ದಂ ಚಕ್ರುಸ್ತತಸ್ತತಃ।
ಶುಷ್ಕಾಶ್ಚಾಪಿ ನದೀರ್ಗತ್ವಾ ಜಲನೈರಾಶ್ಯಕರ್ಶಿತಾಃ॥ 1-90-26 (3905) 
ವ್ಯಾಯಾಮಕ್ಲಾಂತಹೃದಯಾಃ ಪತಂತಿ ಸ್ಮ ವಿಚೇತಸಃ।
ಕ್ಷುತ್ಪಿಪಾಸಾಪರೀತಾಶ್ಚ ಶ್ರಾಂತಾಶ್ಚ ಪತಿತಾ ಭುವಿ॥ 1-90-27 (3906) 
ಕೇಚಿತ್ತತ್ರ ನರವ್ಯಾಘ್ರೈರಭಕ್ಷ್ಯಂತ ಬುಭುಕ್ಷಿತೈಃ।
ಕೇಚಿದಗ್ನಿಮಥೋತ್ಪಾದ್ಯ ಸಂಸಾಧ್ಯ ಚ ವನೇಚರಾಃ॥ 1-90-28 (3907) 
ಭಕ್ಷಯಂತಿ ಸ್ಮ ಮಾಂಸಾನಿ ಪ್ರಕುಟ್ಯ ವಿಧಿವತ್ತದಾ।
ತತ್ರ ಕೇಚಿದ್ಗಜಾ ಮತ್ತಾ ಬಲಿನಃ ಶಸ್ತ್ರವಿಕ್ಷತಾಃ॥ 1-90-29 (3908) 
ಸಂಕೋಚ್ಯಾಗ್ರಕರಾನ್ಭೀತಾಃ ಪ್ರಾದ್ರವಂತಿ ಸ್ಮ ವೇಗಿತಾಃ।
ಶಕೃನ್ಮೂತ್ರಂ ಸೃಜಂತಶ್ಚ ಕ್ಷರಂತಃ ಶೋಣಿತಂ ಬಹು॥ 1-90-30 (3909) 
ವನ್ಯಾ ಗಜವರಾಸ್ತತ್ರ ಮಮೃದುರ್ಮನುಜಾನ್ಬಹೂನ್।
ತದ್ವನಂ ಬಲಮೇಘೇನ ಶರಧಾರೇಣ ಸಂವೃತಂ। 
ವ್ಯರೋಚತ ಮೃಗಾಕೀರ್ಣಂ ರಾಜ್ಞಾ ಹತಮೃಗಾಧಿಪಂ॥ ॥  1-90-31 (3910) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ನವತಿತಮೋಽಧ್ಯಾಯಃ॥ 90 ॥

Mahabharata - Adi Parva - Chapter Footnotes

1-90-9 ಪರವಾರಣವಾರಣಂ ಶತ್ರಗಜಾನಾಂ ನಿವಾರಕಂ॥ 1-90-13 ಧರ್ಗತಂ ಸ್ಕಂಧಾರೂಢಂ॥ 1-90-28 ಸಂಸಾಧ್ಯ ಪಾಕಾದಿನಾ ಸಂಸ್ಕೃತ್ಯ॥ 1-90-29 ಪ್ರಕುಟ್ಯ ಚೂರ್ಣೀಕೃತ್ಯ। ಗಜಾ ವನಗಜಾಃ॥ ನವತಿತಮೋಽಧ್ಯಾಯಃ॥ 90 ॥



ಆದಿಪರ್ವ - ಅಧ್ಯಾಯ 091

॥ ಶ್ರೀಃ ॥

1.91. ಅಧ್ಯಾಯಃ 091 

Mahabharata - Adi Parva - Chapter Topics

ಮೃಗಯಾಪ್ರಸಂಗೇನ ದುಷ್ಯಂತಸ್ಯ ಕಣ್ವಾಶ್ರಮಗಮನಂ॥ 1 ॥

Mahabharata - Adi Parva - Chapter Text

1-91-0 (3911) 
ವೈಶಂಪಾಯನ ಉವಾಚ। 1-91-0x (571) 
ತತೋ ಮೃಗಸಹಸ್ರಾಣಿ ಹತ್ವಾ ಸಬಲವಾಹನಃ।
ತತ್ರ ಮೇಘಘನಪ್ರಖ್ಯಂ ಸಿದ್ಧಚಾರಣಸೇವಿತಂ॥ 1-91-1 (3912) 
ವನಮಾಲೋಕಯಾಮಾಸ ನಗರಾದ್ಯೋಜನದ್ವಯೇ।
ಮೃಗಾನನುಚರನ್ವನ್ಯಾಞ್ಶ್ರಮೇಣ ಪರಿಪೀಡಿತಃ॥ 1-91-2 (3913) 
ಮೃಗಾನನುಚರನ್ರಾಜಾ ವೇಗೇನಾಶ್ವಾನಚೋದಯತ್।
ರಾಜಾ ಮೃಗಪ್ರಸಂಗೇನ ವನಮನ್ಯದ್ವಿವೇಶ ಹ॥ 1-91-3 (3914) 
ಏಕ ಏವೋತ್ತಮಬಲಃ ಕ್ಷುತ್ಪಿಪಾಸಾಶ್ರಮಾನ್ವಿತಃ।
ಸ ವನಸ್ಯಾಂತಮಾಸಾದ್ಯ ಮಹಚ್ಛೂನ್ಯಂ ಸಮಾಸದತ್॥ 1-91-4 (3915) 
ತಚ್ಚಾಪ್ಯತೀತ್ಯ ನೃಪತಿರುತ್ತಮಾಶ್ರಮಸಂಯುತಂ।
ಮನಃಪ್ರಹ್ಲಾದಜನನಂ ದೃಷ್ಟಿಕಾಂತಮತೀವ ಚ॥ 1-91-5 (3916) 
ಸೀತಮಾರುತಸಂಯುಕ್ತಂ ಜಗಾಮಾನ್ಯನ್ಮಹದ್ವನಂ।
ಪುಷ್ಪಿತೈಃ ಪಾದಪೈಃ ಕೀರ್ಣಮತೀವ ಸುಖಶಾದ್ವಲಂ॥ 1-91-6 (3917) 
ವಿಪುಲಂ ಮಧುರಾರಾವೈರ್ನಾದಿತಂ ವಿಹಗೈಸ್ತಥಾ।
ಪುಂಸ್ಕೋಕಿಲನಿನಾದೈಶ್ಚ ಝಿಲ್ಲೀಕಗಣನಾದಿತಂ॥ 1-91-7 (3918) 
ಪ್ರವೃದ್ಧವಿಟಪೈರ್ವೃಕ್ಷೈಃ ಸುಖಚ್ಛಾಯೈಃ ಸಮಾವೃತಂ।
ಷಟ್ಪದಾಘೂರ್ಣಿತತಲಂ ಲಕ್ಷ್ಂಯಾ ಪರಮಯಾ ಯುತಂ॥ 1-91-8 (3919) 
ನಾಪುಷ್ಪಃ ಪಾದಪಃ ಕಶ್ಚಿನ್ನಾಫಲೋ ನಾಪಿ ಕಂಟಕೀ।
ಷಟ್ಪದೈರ್ನಾಪ್ಯಪಾಕೀರ್ಣಸ್ತಸ್ಮಿನ್ವೈ ಕಾನನೇಽಭವತ್॥ 1-91-9 (3920) 
ವಿಗಹೈರ್ನಾದಿತಂ ಪುಷ್ಪೈರಲಂಕೃತಮತೀವ ಚ।
ಸರ್ವರ್ತುಕುಸುಮೈರ್ವೃಕ್ಷೈಃ ಸುಖಚ್ಛಾಯೈಃ ಸಮಾವೃತಂ॥ 1-91-10 (3921) 
ಮನೋರಮಂ ಸಹೇಷ್ವಾಸೋ ವಿವೇಶ ವನಮುತ್ತಮಂ।
ಮಾರುತಾ ಕಲಿತಾಸ್ತತ್ರ ದ್ರುಮಾಃ ಕುಸುಮಶಾಖಿನಃ॥ 1-91-11 (3922) 
ಪುಷ್ಪವೃಷ್ಟಿಂ ವಿಚಿತ್ರಾಂ ತು ವ್ಯಸಜಂಸ್ತೇ ಪುನಃ ಪುನಃ।
ದಿವಸ್ಪೃಶೋಽಥ ಸಂಘುಷ್ಟಾಃ ಪಕ್ಷಿಭಿರ್ಮಧುರಸ್ವನೈಃ॥ 1-91-12 (3923) 
ವಿರೇಜುಃ ಪಾದಪಾಸ್ತತ್ರ ವಿಚಿತ್ರಕುಸುಮಾಂಬರಾಃ।
ತೇಷಾಂ ತತ್ರ ಪ್ರವಾಲೇಷು ಪುಷ್ಪಭಾರಾವನಾಮಿಷು॥ 1-91-13 (3924) 
ರುವಂತಿ ರಾವಾನ್ಮಧುರಾನ್ಷಟ್ಪದಾ ಮಧುಲಿಪ್ಸವಃ।
ತತ್ರ ಪ್ರದೇಶಾಂಶ್ಚ ಬಹೂನ್ಕುಸುಮೋತ್ಕರಮಂಡಿತಾನ್॥ 1-91-14 (3925) 
ಲತಾಗೃಹಪರಿಕ್ಷಿಪ್ತಾನ್ಮನಸಃ ಪ್ರೀತಿವರ್ಧನಾನ್।
ಸಂಪಶ್ಯನ್ಸುಮಹಾತೇಜಾ ಬಭೂವ ಮುದಿತಸ್ತದಾ॥ 1-91-15 (3926) 
ಪರಸ್ಪರಾಶ್ಲಿಷ್ಟಶಾಖೈಃ ಪಾದಪೈಃ ಕುಸುಮಾನ್ವಿತೈಃ।
ಅಶೋಭತ ವನಂ ತತ್ತು ಮಹೇಂದ್ರಧ್ವಜಸನ್ನಿಭೈಃ॥ 1-91-16 (3927) 
ಸಿದ್ಧಚಾರಣಸಂಘೈಶ್ಚ ಗಂಧರ್ವಾಪ್ಸರಸಾಂ ಗಣೈಃ।
ಸೇವಿತಂ ವನಮತ್ಯರ್ಥಂ ಮತ್ತವಾನರಕಿನ್ನರೈಃ॥ 1-91-17 (3928) 
ಸುಖಃ ಶೀತಃ ಸುಗಂಧೀ ಚ ಪುಷ್ಪರೇಣುವಹೋಽನಿಲಃ।
ಪರಿಕ್ರಾಮನ್ವನೇ ವೃಕ್ಷಾನುಪೈತೀವ ರಿರಂಸಯಾ॥ 1-91-18 (3929) 
ಏವಂಗುಣಸಮಾಯುಕ್ತಂ ದದರ್ಶ ಸ ವನಂ ನೃಪಃ।
ನದೀಕಚ್ಛೋದ್ಭಂ ಕಾಂತಮುಚ್ಛ್ರಿತಧ್ವಜಸನ್ನಿಭಂ॥ 1-91-19 (3930) 
ಪ್ರೇಕ್ಷಮಾಣೋ ವನಂ ತತ್ತು ಸುಪ್ರಹೃಷ್ಟವಿಹಂಗಮಂ।
ಆಶ್ರಮಪ್ರವರಂ ರಂಯಂ ದದರ್ಶ ಚ ಮನೋರಮಂ॥ 1-91-20 (3931) 
ನಾನಾವೃಕ್ಷಸಮಾಕೀರ್ಣಂ ಸಂಪ್ರಜ್ವಲಿತಪಾವಕಂ।
ತಂ ತದಾಽಪ್ರತಿಮಂ ಶ್ರೀಮಾನಾಶ್ರಮಂ ಪ್ರತ್ಯಪೂಜಯತ್॥ 1-91-21 (3932) 
ಯತಿಭಿರ್ವಾಲಖಿಲ್ಯೈಶ್ಚ ವೃತಂ ಮುನಿಗಣಾನ್ವಿತಂ।
ಅಗ್ನ್ಯಗಾರೈಶ್ಚ ಬಹುಭಿಃ ಪುಷ್ಪಸಂಸ್ತರಸಂಸ್ತೃತಂ॥ 1-91-22 (3933) 
ಮಹಾಕಚ್ಛೈರ್ಬೃಹದ್ಭಿಶ್ಚ ವಿಭ್ರಾಜಿತಮತೀವ ಚ।
ಮಾಲಿನೀಮಭಿತೋ ರಾಜನ್ನದೀಂ ಪುಣ್ಯಾಂ ಸುಖೋದಕಾಂ॥ 1-91-23 (3934) 
ನೈಕಪಕ್ಷಿಗಣಾಕೀರ್ಣಾಂ ತಪೋವನಮನೋರಮಾಂ।
ತತ್ರವ್ಯಾಲಮೃಗಾನ್ಸೈಂಯಾನ್ಪಶ್ಯನ್ಪ್ರೀತಿಮವಾಪ ಸಃ॥ 1-91-24 (3935) 
ತಂ ಚಾಪ್ರತಿರಥಃ ಶ್ರೀಮಾನಾಶ್ರಮಂ ಪ್ರತ್ಯಪದ್ಯತ।
ದೇವಲೋಕಪ್ರತೀಕಾಶಂ ಸರ್ವತಃ ಸುಮನೋಹರಂ॥ 1-91-25 (3936) 
ನದೀಂ ಚಾಶ್ರಮಸಂಶ್ಲಿಷ್ಟಾಂ ಪುಣ್ಯತೋಯಾಂ ದದರ್ಶ ಸಃ।
ಸರ್ವಪ್ರಾಣಭೃತಾಂ ತತ್ರ ಜನನೀಮಿವ ಧಿಷ್ಠಿತಾಂ॥ 1-91-26 (3937) 
ಸಚಕ್ರವಾಕಪುಲಿನಾಂ ಪುಷ್ಪಫೇನಪ್ರವಾಹಿನೀಂ।
ಸಕಿನ್ನರಗಣಾವಾಸಾಂ ವಾರನರ್ಕ್ಷನಿಷೇವಿತಾಂ॥ 1-91-27 (3938) 
ಪುಣ್ಯಸ್ವಾಧ್ಯಾಯಸಂಘುಷ್ಟಾ ಪುಲಿನೈರುಪಶೋಭಿತಾಂ।
ಮತ್ತವಾರಣಶಾರ್ದೂಲಭುಜಗೇಂದ್ರನಿಷೇವಿತಾಂ॥ 1-91-28 (3939) 
ತಸ್ಯಾಸ್ತೀರೇ ಭಗವತಃ ಕಾಶ್ಯಪಸ್ಯ ಮಹಾತ್ಮನಃ।
ಆಶ್ರಮಪ್ರವರಂ ರಂಯಂ ಮಹರ್ಷಿಗಣಸೇವಿತಂ॥ 1-91-29 (3940) 
ನದೀಮಾಶ್ರಮಸಂಬದ್ಧಾಂ ದೃಷ್ಟ್ವಾಶ್ರಮಪದಂ ತಥಾ।
ಚಕಾರಾಭಿಪ್ರವೇಶಾಯ ಮತಿಂ ಸ ನೃಪತಿಸ್ತದಾ॥ 1-91-30 (3941) 
ಅಲಂಕೃತಂ ದ್ವೀಪವತ್ಯಾ ಮಾಲಿನ್ಯಾ ರಂಯತೀರಯಾ।
ನರನಾರಾಯಣಸ್ಥಾನಂ ಗಂಗಯೇವೋಪಶೋಭಿತಂ॥ 1-91-31 (3942) 
ಮತ್ತಬರ್ಹಿಣಸಂಘುಷ್ಟಂ ಪ್ರವಿವೇಶ ಮಹದ್ವನಂ।
ತತ್ಸ ಚೈತ್ರರಥಪ್ರಖ್ಯಂ ಸಮುಪೇತ್ಯ ನರರ್ಷಭಃ॥ 1-91-32 (3943) 
ಅತೀವ ಗುಣಸಂಪನ್ನಮನಿರ್ದೇಶ್ಯಂ ಚ ವರ್ಚಸಾ।
ಮಹರ್ಷಿಂ ಕಾಶ್ಯಪಂ ದ್ರಷ್ಟುಮಥ ಕಣ್ವಂ ತಪೋಧನಂ॥ 1-91-33 (3944) 
ಧ್ವಜಿನೀಮಶ್ವಸಂಬಾಧಾಂ ಪದಾತಿಗಜಸಂಕುಲಾಂ।
ಅವಸ್ಥಾಪ್ಯ ವನದ್ವಾರಿ ಸೇನಾಮಿದಮುವಾಚ ಸಃ॥ 1-91-34 (3945) 
ಮುನಿಂ ವಿರಜಸಂ ದ್ರಷ್ಟುಂ ಗಮಿಷ್ಯಾಮಿ ತಪೋಧನಂ।
ಕಾಶ್ಯಪಂ ಸ್ಥೀಯತಾಮತ್ರ ಯಾವದಾಗಮನಂ ಮಮ॥ 1-91-35 (3946) 
ತದ್ವನಂ ನಂದನಪ್ರಖ್ಯಮಾಸಾದ್ಯ ಮನುಜೇಶ್ವರಃ॥
ಕ್ಷುತ್ಪಿಪಾಸೇ ಜಹೌ ರಾಜಾ ಮುದಂ ಚಾವಾಪ ಪುಷ್ಕಲಾಂ॥ 1-91-36 (3947) 
ಸಾಮಾತ್ಯೋ ರಾಜಲಿಂಗಾನಿ ಸೋಪನೀಯ ನರಾಧಿಪಃ।
ಪುರೋಹಿತಸಹಾಯಶ್ಚ ಜಗಾಮಾಶ್ರಮಮುತ್ತಮಂ॥ 1-91-37 (3948) 
ದಿದೃಕ್ಷುಸ್ತತ್ರ ತಮೃಷಿಂ ತಪೋರಾಶಿಮಥಾವ್ಯಯಂ।
ಬ್ರಹ್ಮಲೋಕಪ್ರತೀಕಾಶಮಾಶ್ರಮಂ ಸೋಽಭಿವೀಕ್ಷ್ಯ ಹ। 
ಷಟ್ಪದೋದ್ಗೀತಸಂಘುಷ್ಟಂ ನಾನಾದ್ವಿಜಗಣಾಯುತಂ॥  1-91-38 (3949) 
ವಿಸ್ಮಯೋತ್ಫುಲ್ಲನಯನೋ ರಾಜಾ ಪ್ರೀತೋ ಬಭೂವಹ।
ಋಚೋ ಬಹ್ವೃಚಮುಖ್ಯೈಶ್ಚ ಪ್ರೇರ್ಯಮಾಣಾಃ ಪದಕ್ರಮೈಃ। 
ಶುಶ್ರಾವ ಮನುಜವ್ಯಾಘ್ರೋ ವಿತತೇಷ್ವಿಹ ಕರ್ಮಸು॥  1-91-39 (3950) 
ಯಜ್ಞವಿದ್ಯಾಂಗವಿದ್ಭಿಶ್ಚ ಯಜುರ್ವಿದ್ಭಿಶ್ಚ ಶೋಭಿತಂ।
ಮಧುರೈಃ ಸಾಮಗೀತೈಶ್ಚ ಋಷಿಭಿರ್ನಿಯತವ್ರತೈಃ॥ 1-91-40 (3951) 
ಭಾರುಂಡಸಾಮಗೀತಾಭಿರಥರ್ವಶಿರಸೋದ್ಗತೈಃ।
ಯತಾತ್ಮಭಿಃ ಸುನಿಯತೈಃ ಶುಶುಭೇ ಸ ತದಾಶ್ರಮಃ॥ 1-91-41 (3952) 
ಅಥರ್ವವೇದಪ್ರವರಾಃ ಪೂಗಯಜ್ಞಿಯಸಾಮಗಾಃ।
ಸಂಹಿತಾಮೀರಯಂತಿ ಸ್ಮ ಪದಕ್ರಮಯುತಾಂ ತು ತೇ॥ 1-91-42 (3953) 
ಶಬ್ದಸಂಸ್ಕಾರಸಂಯುಕ್ತರ್ಬ್ರುವದ್ಭಿಶ್ಚಾಪರೈರ್ದ್ವಿಜೈಃ।
ನಾದಿತಃ ಸ ಬಭೌ ಶ್ರೀಮಾನ್ಬ್ರಹ್ಮಲೋಕ ಇವಾಪರಃ॥ 1-91-43 (3954) 
ಯಜ್ಞಸಂಸ್ತರವಿದ್ಭಿಶ್ಚ ಕ್ರಮಶಿಕ್ಷಾವಿಶಾರದೈಃ।
ನ್ಯಾಯತತ್ತ್ವಾತ್ಮವಿಜ್ಞಾನಸಂಪನ್ನೈರ್ವೇದಪಾರಗೈಃ॥ 1-91-44 (3955) 
ನಾನಾವಾಕ್ಯಸಮಾಹಾರಸಮವಾಯವಿಶಾರದೈಃ।
ವಿಶೇಷಕಾರ್ಯವಿದ್ಭಿಶ್ಚ ಮೋಕ್ಷಧರ್ಮಪರಾಯಣೈಃ॥ 1-91-45 (3956) 
ಸ್ತಾಪನಾಕ್ಷೇಪಸಿದ್ಧಾಂತಪರಮಾರ್ಥಜ್ಞತಾಂ ಗತೈಃ।
ಶಬ್ದಚ್ಛಂದೋನಿರುಕ್ತಜ್ಞೈಃ ಕಾಲಜ್ಞಾನವಿಶಾರದೈಃ॥ 1-91-46 (3957) 
ದ್ರವ್ಯಕರ್ಮಗುಣಜ್ಞೈಶ್ಚ ಕಾರ್ಯಕಾರಣವೇದಿಭಿಃ।
ಪಕ್ಷಿವಾನರರುತಜ್ಞೈಶ್ಚ ವ್ಯಾಸಗ್ರಂಥಸಮಾಶ್ರಿತೈಃ॥ 1-91-47 (3958) 
ನಾನಾಶಾಸ್ತ್ರೇಷು ಮುಖ್ಯೈಶ್ಚ ಶುಶ್ರಾವ ಸ್ವನಮೀರಿತಂ।
ಲೋಕಾಯತಿಕಮುಖ್ಯೈಶ್ಚ ಸಮಂತಾದನುನಾದಿತಂ॥ 1-91-48 (3959) 
ತತ್ರತತ್ರ ಚ ವಿಪ್ರೇಂದ್ರಾನ್ನಿಯತಾನ್ಸಂಶಿತವ್ರತಾನ್।
ಜಪಹೋಮಪರಾನ್ವಿಪ್ರಾಂದದರ್ಶ ಪರವೀರಹಾ॥ 1-91-49 (3960) 
ಆಸನಾನಿ ವಿಚಿತ್ರಾಣಿ ರುಚಿರಾಣಿ ಮಹೀಪತಿಃ।
ಪ್ರಯತ್ನೋಪಹಿತಾನಿ ಸ್ಮ ದೃಷ್ಟ್ವಾ ವಿಸ್ಮಯಮಾಗಮತ್॥ 1-91-50 (3961) 
ದೇವತಾಯತನಾನಾಂ ಚ ಪ್ರೇಕ್ಷ್ಯ ಪೂಜಾಂ ಕೃತಾಂ ದ್ವಿಜೈಃ।
ಬ್ರಹ್ಮಲೋಕಸ್ಥಮಾತ್ಮಾನಂ ಮೇನೇ ಸ ನೃಪಸತ್ತಮಃ॥ 1-91-51 (3962) 
ಸ ಕಾಶ್ಯಪತಪೋಗುಪ್ತಮಾಶ್ರಮಪ್ರವರಂ ಶುಭಂ।
ನಾತೃಪ್ಯತ್ಪ್ರೇಕ್ಷಮಾಣೋ ವೈ ತಪೋವನಗುಣೈರ್ಯುತಂ॥ 1-91-52 (3963) 
ಸ ಕಾಶ್ಯಪಸ್ಯಾಯತನಂ ಮಹಾವ್ರತೈ-
ರ್ವೃತಂ ಸಮಾಂತಾದೃಷಿಭಿಸ್ತಪೋಧನೈಃ। 
ವಿವೇಶ ಸಾಮಾತ್ಯಪುರೋಹಿತೋಽರಿಹಾ
ವಿವಿಕ್ತಮತ್ಯರ್ಥಮನೋಹರಂ ಶುಭಂ॥ ॥  1-91-53 (3964) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಏಕನವತಿತಮೋಽಧ್ಯಾಯಃ॥ 91 ॥

Mahabharata - Adi Parva - Chapter Footnotes

1-91-4 ಶೂನ್ಯಂ ವೃಕ್ಷಾದಿರಹಿತಮೂಷರಂ॥ 1-91-18 ರಿರಂಸಯಾ ರಮಯಿತುಮಿಚ್ಛಯಾ॥ 1-91-19 ನದೀಕಚ್ಛೋದ್ಭವಂ ಕಚ್ಛಃ ಸಜಲೋಽನೂಪಪ್ರದೇಶಃ॥ 1-91-29 ಕಾಶ್ಯಪಸ್ಯ ಕಶ್ಯಪಗೋತ್ರಸ್ಯ ಕಣ್ವಸ್ಯ॥ 1-91-39 ವಿತತೇಷು ವೈತಾನಿಕೇಷು ಇಷ್ಟಿಪಶುಸೋಮಾದಿಷು ಪ್ರವರ್ತಮಾನೇಷು॥ 1-91-40 ಯಜ್ಞವಿದ್ಯಾಯಾಮಂಗಭೂತಾನಿ ಕಲ್ಪಸೂತ್ರಾದೀನಿ॥ 1-91-41 ಭಾರುಂಡಸಾಮಾನಿ ಪೂಗಯಜ್ಞಿಯಸಾಮಾನಿ ಚ ಸಾಂನಾಮವಾಂತರಭೇದಾಃ॥ 1-91-46 ಸ್ಥಾಪನಂ ಪ್ರಥಮಂ ಸ್ವಸಿದ್ಧಾಂತವ್ಯವಸ್ಥಾ ತತಸ್ತತ್ರ ಶಂಕಾಽಽಕ್ಷೇಪಃ ತಸ್ಯಾಃ ಪರಿಹಾರಃ ಸಿದ್ಧಾಂತಸ್ತೈರ್ಯಾ ಪರಮಾರ್ಥಜ್ಞತಾ ತಾಂ ಗತೈಃ॥ 1-91-48 ಲೋಕೇ ಏವ ಆಯತಂತೇ ತೇ ಲೋಕಾಯತಿಕಾಃ ತೇಷು ಲೋಕರಂಜನಪರೇಷು ಮುಖ್ಯೈಃ॥ ಏಕನವತಿತಮೋಽಧ್ಯಾಯಃ॥ 91 ॥



ಆದಿಪರ್ವ - ಅಧ್ಯಾಯ 092

॥ ಶ್ರೀಃ ॥

1.92. ಅಧ್ಯಾಯಃ 092 

Mahabharata - Adi Parva - Chapter Topics

ಕಣ್ವಾಶ್ರಮೇ ದುಷ್ಯಂತಶಕುಂತಲಾಸಂವಾದಃ॥ 1 ॥ ಶಕುಂತಲಾಯಾಃ ಸ್ವಜನ್ಮವೃತ್ತಾಂತಕಥನಾರಂಭಃ॥ 2 ॥

Mahabharata - Adi Parva - Chapter Text

1-92-0 (3965) 
ವೈಶಂಪಾಯನ ಉವಾಚ। 1-92-0x (572) 
ತತೋ ಗಚ್ಛನ್ಮಹಾಬಾಹುರೇಕೋಽಮಾತ್ಯಾನ್ವಿಸೃಜ್ಯ ತಾನ್।
ನಾಪಶ್ಯಚ್ಚಾಶ್ರಮೇ ತಸ್ಮಿಂಸ್ತಮೃಷಿಂ ಸಂಶಿತವ್ರತಂ॥ 1-92-1 (3966) 
ಸೋಽಪಶ್ಯಮಾನಸ್ತಮೃಷಿಂ ಶೂನ್ಯಂ ದೃಷ್ಟ್ವಾ ತಥಾಽಽಶ್ರಮಂ।
ಉವಾಚ ಕ ಇಹೇತ್ಯುಚ್ಚೈರ್ವನಂ ಸನ್ನಾದಯನ್ನಿವ॥ 1-92-2 (3967) 
ಶ್ರುತ್ವಾಽಥ ತಸ್ಯ ತಂ ಶಬ್ದಂ ಕನ್ಯಾ ಶ್ರೀರಿವ ರೂಪಿಣೀ।
ನಿಶ್ಚಕ್ರಾಮಾಶ್ರಮಾತ್ತಸ್ಮಾತ್ತಾಪಸೀವೇಷಧಾರಿಣೀ॥ 1-92-3 (3968) 
ಸಾ ತಂ ದೃಷ್ಟ್ವೈವ ರಾಜಾನಂ ದುಷ್ಯಂತಮಸಿತೇಕ್ಷಣಾ।
`ಸುಪ್ರೀತಾಽಭ್ಯಾಗತಂ ತಂ ತು ಪೂಜ್ಯಂ ಪ್ರಾಪ್ತಮಥೇಶ್ವರಂ॥ 1-92-4 (3969) 
ರೂಪಯೌವನಸಂಪನ್ನಾ ಶೀಲಾಚಾರವತೀ ಶುಭಾ।
ಸಾ ತಮಾಯತಪದ್ಮಾಕ್ಷಂ ವ್ಯೂಢೋರಸ್ಕಂ ಮಹಾಭುಜಂ॥ 1-92-5 (3970) 
ಸಿಂಹಸ್ಕಂಧಂ ದೀರ್ಘಬಾಹುಂ ಸರ್ವಲಕ್ಷಣಪೂಜಿತಂ।
ಸ್ಪೃಷ್ಟಂ ಮಧುರಯಾ ವಾಚಾ ಸಾಽಬ್ರವೀಜ್ಜನಮೇಜಯಾ॥'  1-92-6 (3971) 
ಸ್ವಾಗತಂ ತ ಇತಿ ಕ್ಷಿಪ್ರಮುವಾಚ ಪ್ರತಿಪೂಜ್ಯ ಚ।
ಆಸನೇನಾರ್ಚಯಿತ್ವಾ ಚ ಪಾದ್ಯೇನಾರ್ಘ್ಯೇಣ ಚೈವ ಹಿ॥ 1-92-7 (3972) 
ಪಪ್ರಚ್ಛಾನಾಮಯಂ ರಾಜನ್ಕುಶಲಂ ಚ ನರಾಧಿಪಂ।
ಯಥಾವದರ್ಚಯಿತ್ವಾಽಥ ಪೃಷ್ಟ್ವಾ ಚಾನಾಮಯಂ ತದಾ॥ 1-92-8 (3973) 
ಉವಾಚ ಸ್ಮಯಮಾನೇವ ಕಿಂ ಕಾರ್ಯಂ ಕ್ರಿಯತಾಮಿತಿ।
`ಆಶ್ರಮಸ್ಯಾಭಿಗಮನೇ ಕಿಂ ತ್ವಂ ಕಾರ್ಯಂ ಚಿಕೀರ್ಷಸಿ॥ 1-92-9 (3974) 
ಕಸ್ತ್ವಮದ್ಯೇಹ ಸಂಪ್ರಾಪ್ತೋ ಮಹರ್ಷೇರಾಶ್ರಮಂ ಶುಭಂ।'
ತಾಮಬ್ರವೀತ್ತತೋ ರಾಜಾ ಕನ್ಯಾಂ ಮಧುರಭಾಷಿಣೀಂ॥  1-92-10 (3975) 
ದೃಷ್ಟ್ವಾ ಸರ್ವಾನವದ್ಯಾಂಗೀಂ ಯಥಾವತ್ಪ್ರತಿಪೂಜಿತಃ।
`ರಾಜರ್ಷೇಸ್ತಸ್ಯ ಪುತ್ರೋಽಹಮಿಲಿನಸ್ಯ ಮಹಾತ್ಮನಃ॥ 1-92-11 (3976) 
ದುಷ್ಯಂತ ಇತಿ ಮೇ ನಾಮ ಸತ್ಯಂ ಪುಷ್ಕರಲೋಚನೇ।'
ಆಗತೋಽಹಂ ಮಹಾಭಾಗಮೃಷಿಂ ಕಣ್ವಮುಪಾಸಿತುಂ॥  1-92-12 (3977) 
ಕ್ವ ಗತೋ ಭಗವಾನ್ಭದ್ರೇ ಗನ್ಮಮಾಚಕ್ಷ್ವ ಶೋಭನೇ।  1-92-13 (3978) 
ಶಕುಂತಲೋವಾಚ।
ಗತಃ ಪಿತಾ ಮೇ ಭಗವಾನ್ಫಲಾನ್ಯಾಹರ್ತುಮಾಶ್ರಮಾತ್। 
ಮುಹೂರ್ತಂ ಸಂಪ್ರತೀಕ್ಷಸ್ವ ದ್ರಷ್ಟಾಸ್ಯೇನಮುಪಾಗತಂ॥  1-92-13x (573) 
ವೈಶಂಪಾಯನ ಉವಾಚ। 1-92-14x (574) 
ಅಪಶ್ಯಮಾನಸ್ತಮೃಷಿಂ ತಥಾ ಚೋಕ್ತಸ್ತಯಾ ಚ ಸಃ।
ತಾಂ ದೃಷ್ಟ್ವಾ ಚ ವರಾರೋಹಾಂ ಶ್ರೀಮತೀಂ ಚಾರುಹಾಸಿನೀಂ॥ 1-92-14 (3979) 
ವಿಭ್ರಾಜಮಾನಾಂ ವಪುಷಾ ತಪಸಾ ಚ ದಮೇನ ಚ।
ರೂಪಯೌವನಸಂಪನ್ನಾಮಿತ್ಯುವಾಚ ಮಹೀಪತಿಃ॥ 1-92-15 (3980) 
ಕಾ ತ್ವಂ ಕಸ್ಯಾಸಿ ಸುಶ್ರೋಣಿ ಕಿಮರ್ಥಂ ಚಾಗತಾ ವನಂ।
ಏವಂರೂಪಗುಣೋಪೇತಾ ಕುತಸ್ತ್ವಮಸಿ ಶೋಭನೇ॥ 1-92-16 (3981) 
ದರ್ಶನಾದೇವ ಹಿ ಶುಭೇ ತ್ವಯಾ ಮೇಽಪಹೃತಂ ಮನಃ।
ಇಚ್ಛಾಮಿ ತ್ವಾಮಹಂ ಜ್ಞಾತುಂ ತನ್ಮಮಾಚಕ್ಷ್ವ ಶೋಭನೇ॥ 1-92-17 (3982) 
`ಸ್ಥಿತೋಸ್ಂಯಮಿತಸೌಭಾಗ್ಯೇ ವಿವಕ್ಷುಶ್ಚಾಸ್ಮಿ ಕಿಂಚನ।
ಶೃಣು ಮೇ ನಾಗನಾಸೋರು ವಚನಂ ಮತ್ತಕಾಶಿನಿ॥ 1-92-18 (3983) 
ರಾಜರ್ಷೇರನ್ವಯೇ ಜಾತಃ ಪೂರೋರಸ್ಮಿ ವಿಶೇಷತಃ।
ವೃಣ್ವೇ ತ್ವಾಮದ್ಯ ಸುಶ್ರೋಣಿ ದುಷ್ಯಂತೋ ವರವರ್ಣಿನಿ॥ 1-92-19 (3984) 
ನ ಮೇಽನ್ಯತ್ರ ಕ್ಷತ್ರಿಯಾಯಾ ಮನೋ ಜಾತು ಪ್ರವರ್ತತೇ।
ಋಷಿಪುತ್ರೀಷು ಚಾನ್ಯಾಸು ನಾವರಾಸು ಪರಾಸು ಚ॥ 1-92-20 (3985) 
ತಸ್ಮಾತ್ಪ್ರಣಿಹಿತಾತ್ಮಾನಂ ವಿದ್ದಿ ಮಾಂ ಕಲಭಾಷಿಣಿ।
ಯಸ್ಯಾಂ ಮೇ ತ್ವಯಿ ಭಾವೋಽಸ್ತಿ ಕ್ಷತ್ರಿಯಾ ಹ್ಯಸಿ ಕಾ ವದಾ॥ 1-92-21 (3986) 
ನ ಹಿ ಮೇ ಭೀರು ವಿಪ್ರಾಯಾಂ ಮನಃ ಪ್ರಸಹತೇ ಗತಿಂ।
ಭಜೇ ತ್ವಾಮಾಯತಾಪಾಂಗೇ ಭಕ್ತಂ ಭಜಿತುಮರ್ಹಸಿ। 
ಭುಂಕ್ಷ ರಾಜ್ಯಂ ವಿಶಾಲಾಕ್ಷಿ ಬುದ್ಧಿಂ ಮಾತ್ವನ್ಯಥಾ ಕೃಥಾಃ'॥  1-92-22 (3987) 
ಏವಮುಕ್ತಾ ತು ಸಾ ಕನ್ಯಾ ತೇನ ರಾಜ್ಞಾ ತಮಾಶ್ರಮೇ।
ಉವಾಚ ಹಸತೀ ವಾಕ್ಯಮಿದಂ ಸುಮಧುರಾಕ್ಷರಂ॥ 1-92-23 (3988) 
ಕಣ್ವಸ್ಯಾಹಂ ಭಗವತೋ ದುಷ್ಯಂತ ದುಹಿತಾ ಮತಾ।
ತಪಸ್ವಿನೋ ಧೃತಿಮತೋ ಧರ್ಮಜ್ಞಸ್ಯ ಮಹಾತ್ಮನಃ॥ 1-92-24 (3989) 
`ಅಸ್ವತಂತ್ರಾಸ್ಮಿ ರಾಜೇಂದ್ರ ಕಾಶ್ಯಪೋ ಮೇ ಗುರುಃ ಪಿತಾ।
ತಮೇವ ಪ್ರಾರ್ಥಯ ಸ್ವಾರ್ಥಂ ನಾಯುಕ್ತಂ ಕರ್ತುಮರ್ಹಸಿ॥'  1-92-25 (3990) 
ದುಷ್ಯಂತ ಉವಾಚ। 1-92-26x (575) 
ಊರ್ಧ್ವರೇತಾ ಮಹಾಭಾಗೇ ಭಗವಾಂʼಲ್ಲೋಕಪೂಜಿತಃ।
ಚಲೇದ್ಧಿ ವೃತ್ತಾದ್ಧರ್ಮೋಪಿ ನ ಚಲೇತ್ಸಂಶಿತವ್ರತಃ॥ 1-92-26 (3991) 
ಕಥಂ ತ್ವಂ ತಸ್ಯ ದುಹಿತಾ ಸಂಭೂತಾ ವರವರ್ಣಿನೀ।
ಸಂಶಯೋ ಮೇ ಮಹಾನತ್ರ ತನ್ಮೇ ಛೇತ್ತುಮಿಹಾರ್ಹಸಿ॥ 1-92-27 (3992) 
ಶಕುಂತಲೋವಾಚ। 1-92-28x (576) 
ಯಥಾಽಯಮಾಗಮೋ ಮಹ್ಯಂ ಯಥಾ ಚೇದಮಭೂತ್ಪುರಾ।
`ಅನ್ಯಥಾ ಸಂತಮಾತ್ಮಾನಮನ್ಯಥಾ ಸತ್ಸು ಭಾಷತೇ॥ 1-92-28 (3993) 
ಸ ಪಾಪೇನಾವೃತೋ ಮೂರ್ಖಸ್ತೇನ ಆತ್ಮಾಪಹಾರಕಃ।'
ಶೃಣು ರಾಜನ್ಯಥಾತತ್ತ್ವಂ ಯಥಾಽಸ್ಮಿ ದುಹಿತಾ ಮುನೇಃ॥  1-92-29 (3994) 
ಋಷಿಃ ಕಶ್ಚಿದಿಹಾಗಂಯ ಮಮ ಜನ್ಮಾಭ್ಯಚೋದಯತ್।
`ಊರ್ಧ್ವರೇತಾ ಯಥಾಸಿ ತ್ವಂ ಕುತಸ್ತ್ವೇಯಂ ಶಕುಂತಲಾ॥ 1-92-30 (3995) 
ಪುತ್ರೀ ತ್ವತ್ತಃ ಕಥಂ ಜಾತಾ ತತ್ತ್ವಂ ಮೇ ಬ್ರೂಹಿ ಕಾಶ್ಯಪ।'
ತಸ್ಮೈ ಪ್ರೋವಾಚ ಭಗವಾನ್ಯಥಾ ತಚ್ಛೃಣು ಪಾರ್ಥಿವಾ॥  1-92-31 (3996) 
ಕಣ್ವ ಉವಾಚ। 1-92-32x (577) 
ತಪ್ಯಮಾನಃ ಕಿಲ ಪುರಾ ವಿಶ್ವಾಮಿತ್ರೋ ಮಹತ್ತಪಃ।
ಸುಭೃಶಂ ತಾಪಯಾಮಾಸ ಶಕ್ರಂ ಸುರಗಣೇಶ್ವರಂ॥ 1-92-32 (3997) 
ತಪಸಾ ದೀಪ್ತವೀರ್ಯೋಽಯಂ ಸ್ಥಾನಾನ್ಮಾಂ ಚ್ಯಾವಯೇದಿತಿ।
ಭೀತಃ ಪುರಂದರಸ್ತಸ್ಮಾನ್ಮೇನಕಾಮಿದಮಬ್ರವೀತ್॥ 1-92-33 (3998) 
ಗುಣೈರಪ್ಸರಸಾಂ ದಿವ್ಯೈರ್ಮೇನಕೇ ತ್ವಂ ವಿಶಿಷ್ಯಸೇ।
ಶ್ರೇಯೋ ಮೇ ಕುರು ಕಲ್ಯಾಣಿ ಯತ್ತ್ವಾಂ ವಕ್ಷ್ಯಾಮಿ ತಚ್ಛೃಣು॥ 1-92-34 (3999) 
ಅಸಾವಾದಿತ್ಯಶಂಕಾಶೋ ವಿಶ್ವಾಮಿತ್ರೋ ಮಹಾತಪಾಃ।
ತಪ್ಯಮಾನಸ್ತಪೋ ಘೋರಂ ಮಮ ಕಂಪಯತೇ ಮನಃ॥ 1-92-35 (4000) 
ಮೇನಕೇ ತವ ಭಾರೋಽಯಂ ವಿಶ್ವಾಮಿತ್ರಃ ಸುಮಧ್ಯಮೇ।
ಶಂಸಿತಾತ್ಮಾ ಸುದುರ್ಧರ್ಷ ಉಗ್ರೇ ತಪಸಿ ವರ್ತತೇ॥ 1-92-36 (4001) 
ಸ ಮಾಂ ನ ಚ್ಯಾವಯೇತ್ಸ್ಥಾನಾತ್ತಂ ವೈ ಗತ್ವಾ ಪ್ರಲೋಭಯ।
ಚರ ತಸ್ಯ ತಪೋವಿಘ್ನಂ ಕುರು ಮೇ ಪ್ರಿಯಮುತ್ತಮಂ॥ 1-92-37 (4002) 
ರೂಪಯೌವನಮಾಧುರ್ಯಚೇಷ್ಟಿತಸ್ಮಿತಭಾಷಣೈಃ।
ಲೋಭಯಿತ್ವಾ ವರಾರೋಹೇ ತಪಸಸ್ತಂ ನಿವರ್ತಯ॥ 1-92-38 (4003) 
ಮೇನಕೋವಾಚ। 1-92-39x (578) 
ಮಹಾತೇಜಾಃ ಸ ಭಗವಾಂಸ್ತಥೈವ ಚ ಮಹಾತಪಾಃ।
ಕೋಪನಶ್ಚ ತಥಾ ಹ್ಯೇನಂ ಜಾನಾತಿ ಭಗವಾನಪಿ॥ 1-92-39 (4004) 
ತೇಜಸ್ತಪಸಶ್ಚೈವ ಕೋಪಸ್ಯ ಚ ಮಹಾತ್ಮನಃ।
ತ್ವಮಪ್ಯುದ್ವಿಜಸೇ ಯಸ್ಯ ನೋದ್ವಿಜೇಯಮಹಂ ಕಥಂ॥ 1-92-40 (4005) 
ಮಹಾಭಾಗಂ ವಸಿಷ್ಠಂ ಯಃ ಪುತ್ರೈರಿಷ್ಟೈರ್ವ್ಯಯೋಜಯತ್।
ಕ್ಷತ್ರಜಾತಶ್ಚ ಯಃ ಪೂರ್ವಮಭವದ್ಬ್ರಾಹ್ಮಣೋ ಬಲಾತ್॥ 1-92-41 (4006) 
ಶೌಚಾರ್ಥಂ ಯೋ ನದೀಂ ಚಕ್ರೇ ದುರ್ಗಮಾಂ ಬಹುಭಿರ್ಜಲೈಃ।
ಯಾಂ ತಾಂ ಪುಣ್ಯತಮಾಂ ಲೋಕೇ ಕೌಶಿಕೀತಿ ವಿದುರ್ಜನಾಃ॥ 1-92-42 (4007) 
ಬಭಾರ ಯತ್ರಾಸ್ಯ ಪುರಾ ಕಾಲೇ ದುರ್ಗೇ ಮಹಾತ್ಮನಃ।
ದಾರಾನ್ಮತಂಗೋ ಧರ್ಮಾತ್ಮಾ ರಾಜರ್ಷಿರ್ವ್ಯಾಧತಾಂ ಗತಃ॥ 1-92-43 (4008) 
ಅತೀತಕಾಲೇ ದುರ್ಭಿಕ್ಷೇ ಅಭ್ಯೇತ್ಯ ಪುನರಾಕ್ಷಮಂ।
ಮುನಿಃ ಪಾರೇತಿ ನದ್ಯಾ ವೈ ನಾಮ ಚಕ್ರೇ ತದಾ ಪ್ರಭುಃ॥ 1-92-44 (4009) 
ಮತಂಗಂ ಯಾಜಯಾಂಚಕ್ರೇ ಯತ್ರ ಪ್ರೀತಮನಾಃ ಸ್ವಯಂ।
ತ್ವಂ ಚ ಸೋಮಂ ಭಯಾದ್ಯಸ್ಯ ಗತಃ ಪಾತುಂ ಸುರೇಶ್ವರ॥ 1-92-45 (4010) 
ಚಕಾರಾನ್ಯಂ ಚ ಲೋಕಂ ವೈ ಕ್ರುದ್ಧೋ ನಕ್ಷತ್ರಸಂಪದಾ।
ಪ್ರತಿಶ್ರವಣಪೂರ್ವಾಣಿ ನಕ್ಷತ್ರಾಣಿ ಚಕಾರ ಯಃ। 
ಗುರುಶಾಪಹತಸ್ಯಾಪಿ ತ್ರಿಶಂಕೋಃ ಶರಣಂ ದದೌ॥  1-92-46 (4011) 
ಬ್ರಹ್ಮರ್ಷಿಶಾಪಂ ರಾಜರ್ಷಿಃ ಕಥಂ ಮೋಕ್ಷ್ಯತಿ ಕೌಶಿಕಃ।
ಅವಮತ್ಯ ತದಾ ದೇವೈರ್ಯಜ್ಞಾಂಗಂ ತದ್ವಿನಾಶಿತಂ॥ 1-92-47 (4012) 
ಅನ್ಯಾನಿ ಚ ಮಹಾತೇಜಾ ಯಜ್ಞಾಂಗಾನ್ಯಸೃಜತ್ಪ್ರಭುಃ।
ನಿನಾಯ ಚ ತದಾ ಸ್ವರ್ಗಂ ತ್ರಿಶಂಕುಂ ಸ ಮಹಾತಪಾಃ॥ 1-92-48 (4013) 
ಏತಾನಿ ಯಸ್ಯ ಕರ್ಮಾಣಿ ತಸ್ಯಾಹಂ ಭೃಶಮುದ್ವಿಜೇ।
ಯಥಾಽಸೌ ನ ದಹೇತ್ಕ್ರುದ್ಧಸ್ತಥಾಽಽಜ್ಞಾಪಯ ಮಾಂ ವಿಭೋ॥ 1-92-49 (4014) 
ತೇಜಸಾ ನಿರ್ದಹೇಲ್ಲೋಕಾನ್ಕಂಪಯೇದ್ಧರಣೀಂ ಪದಾ।
ಸಂಕ್ಷಿಪೇಚ್ಚ ಮಹಾಮೇರುಂ ತೂರ್ಣಮಾವರ್ತಯೇದ್ದಿಶಃ॥ 1-92-50 (4015) 
ತಾದೃಶಂ ತಪಸಾ ಯುಕ್ತಂ ಪ್ರದೀಪ್ತಮಿವ ಪಾವಕಂ।
ಕಥಮಸ್ಮದ್ವಿಧಾ ನಾರೀ ಜಿತೇಂದ್ರಿಯಮಭಿಸ್ಪೃಶೇತ್॥ 1-92-51 (4016) 
ಹುತಾಶನಮುಖಂ ದೀಪ್ತಂ ಸೂರ್ಯಚಂದ್ರಾಕ್ಷಿತಾರಕಂ।
ಕಾಲಜಿಹ್ವಂ ಸುರಶ್ರೇಷ್ಠ ಕಥಮಸ್ಮದ್ವಿಧಾ ಸ್ಪೃಶೇತ್॥ 1-92-52 (4017) 
ಯಮಶ್ಚ ಸೋಮಶ್ಚ ಮಹರ್ಷಯಶ್ಚ
ಸಾಧ್ಯಾ ವಿಶ್ವೇ ವಾಲಸ್ವಿಲ್ಯಾಶ್ಚ ಸರ್ವೇ। 
ಏತೇಽಪಿ ಯಸ್ಯೋದ್ವಿಜಂತೇ ಪ್ರಭಾವಾ-
ತ್ತಸ್ಮಾತ್ಕಸ್ಮಾನ್ಮಾದೃಶೀ ನೋದ್ವಿಜೇತ॥  1-92-53 (4018) 
ತ್ವಯೈವಮುಕ್ತಾ ಚ ಕಥಂ ಸಮೀಪ-
ಮೃಷೇರ್ನ ಗಚ್ಛೇಯಮಹಂ ಸುರೇಂದ್ರ। 
ರಕ್ಷಾಂ ಚ ಮೇ ಚಿಂತಯ ದೇವರಾಜ
ಯಥಾ ತ್ವದರ್ಥಂ ರಕ್ಷಿತಾಽಹಂ ಚರೇಯಂ॥  1-92-54 (4019) 
ಕಾಮಂ ತು ಮೇ ಮಾರುತಸ್ತತ್ರ ವಾಸಃ
ಪ್ರಕ್ರೀಡಿತಾಯಾ ವಿವೃಣೋತು ದೇವ। 
ಭವೇಚ್ಚ ಮೇ ಮನ್ಮಥಸ್ತತ್ರ ಕಾರ್ಯೇ
ಸಹಾಯಭೂತಸ್ತು ತವ ಪ್ರಸಾದಾತ್॥  1-92-55 (4020) 
ವನಾಚ್ಚ ವಾಯುಃ ಸುರಭಿಃ ಪ್ರವಾಯಾ-
ತ್ತಸ್ಮಿನ್ಕಾಲೇ ತಮೃಷಿಂ ಲೋಭಯಂತ್ಯಾಃ। 
ತಥೇತ್ಯುಕ್ತ್ವಾ ವಿಹಿತೇ ಚೈವ ತಸ್ಮಿಂ-
ಸ್ತತೋ ಯಯೌ ಸಾಽಽಶ್ರಮಂ ಕೌಶಿಕಸ್ಯ॥ ॥  1-92-56 (4021) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ದ್ವಿನವತಿತಮೋಽಧ್ಯಾಯಃ॥ 92 ॥

Mahabharata - Adi Parva - Chapter Footnotes

1-92-23 ಹಸತೀ ಹಸಂತೀ॥ 1-92-30 ಅಭ್ಯಚೋದಯತ್ ಪೃಷ್ಟವಾನ್॥ 1-92-43 ಬಭಾರ ಪೋಷಿತವಾನ್। ಮತಂಗಸ್ತ್ರಿಶಂಕುಃ॥ 1-92-44 ಆಶ್ರಮಮಭ್ಯೇತ್ಯ ತಪಸ್ತಪ್ತ್ವೇತಿ ಶೇಷಃ। ನದ್ಯಾಃ ಕೌಶಿಕ್ಯಾಃ॥ 1-92-49 ತಸ್ಯ ತಸ್ಮಾತ್॥ 1-92-50 ಆವರ್ತಯೇದೇಕೀಕುರ್ಯಾತ್॥ 1-92-52 ಸೂರ್ಯಚಂದ್ರಾವೇವಾಕ್ಷ್ಣೋಃ ಸಂಬಂಧಿನೀ ತಾರಕೇ ಯಸ್ಯ ತಾವಪಿ ಭ್ರೂಭಂಗಮಾತ್ರೇಣ ಸ್ರಷ್ಟುಂ ಸಮರ್ಥ ಇತ್ಯರ್ಥಃ॥ 1-92-55 ಪ್ರಕ್ರೀಡಿತಾಯಾಃ ಪ್ರಕೃಷ್ಟಂ ಕ್ರೀಡಿತಂ ಯಸ್ಯಾಃ। ವಿವೃಣೋತು ಅಪಸಾರಯತು॥ ದ್ವಿನವತಿತಮೋಽಧ್ಯಾಯಃ॥ 92 ॥



ಆದಿಪರ್ವ - ಅಧ್ಯಾಯ 093

॥ ಶ್ರೀಃ ॥

1.93. ಅಧ್ಯಾಯಃ 093 

Mahabharata - Adi Parva - Chapter Topics

ವಿಶ್ವಾಮಿತ್ರಾನ್ಮೇನಕಾಯಾಂ ಶಕುಂತಲಾಯಾ ಜನ್ಮಕಥನಂ॥ 1 ॥

Mahabharata - Adi Parva - Chapter Text

1-93-0 (4022) 
ಕಣ್ವ ಉವಾಚ। 1-93-0x (579) 
ಏವಮುಕ್ತಸ್ತಯಾ ಶಕ್ರಃ ಸಂದಿದೇಶ ಸದಾಗತಿಂ।
ಪ್ರಾತಿಷ್ಠತ ತದಾ ಕಾಲೇ ಮೇನಕಾ ವಾಯುನಾ ಸಹ॥ 1-93-1 (4023) 
ಅಥಾಪಶ್ಯದ್ವರಾರೋಹಾ ತಪಸಾ ದಗ್ಧಕಿಲ್ಬಿಷಂ।
ಮಿಶ್ವಾಮಿತ್ರಂ ತಪ್ಯಮಾನಂ ಮೇನಕಾ ಭೀರುರಾಶ್ರಮೇ॥ 1-93-2 (4024) 
ಅಭಿವಾದ್ಯ ತತಃ ಸಾ ತಂ ಪ್ರಾಕ್ರೀಡದೃಷಿಸನ್ನಿಧೌ।
ಅಪೋವಾಹ ಚ ವಾಸೋಽಸ್ಯಾ ಮಾರುತಃ ಶಶಿಸಂನಿಭಂ॥ 1-93-3 (4025) 
ಸಾಗಚ್ಛತ್ತ್ವರಿತಾ ಭೂಮಿಂ ವಾಸಸ್ತದಭಿಲಿಪ್ಸತೀ।
ಕುತ್ಸಯಂತೀವ ಸವ್ರೀಡಂ ಮಾರುತಂ ವರವರ್ಣಿನೀ॥ 1-93-4 (4026) 
ಪಶ್ಯತಸ್ತಸ್ಯ ರಾಜರ್ಷೇರಪ್ಯಗ್ನಿಸಮತೇಜಸಃ।
ವಿಶ್ವಾಮಿತ್ರಸ್ತತಸ್ತಾಂ ತು ವಿಷಮಸ್ಥಾಮನಿಂದಿತಾಂ॥ 1-93-5 (4027) 
ಗೃದ್ಧಾಂ ವಾಸಸಿ ಸಂಭ್ರಾಂತಾಂ ಮೇನಕಾಂ ಮುನಿಸತ್ತಮಃ।
ಅನಿರ್ದೇಶ್ಯವಯೋರೂಪಾಮಪಶ್ಯದ್ವಿವೃತಾಂ ತದಾ॥ 1-93-6 (4028) 
ತಸ್ಯಾ ರೂಪಗುಣಾಂದೃಷ್ಟ್ವಾ ಸ ತು ವಿಪ್ರರ್ಷಭಸ್ತದಾ।
ಚಕಾರ ಭಾವಂ ಸಂಸರ್ಗೇ ತಯಾ ಕಾಮವಶಂ ಗತಃ॥ 1-93-7 (4029) 
ನ್ಯಮಂತ್ರಯತ ಚಾಪ್ಯೇನಾಂ ಸಾ ಚಾಪ್ಯೈಚ್ಛದನಿಂದಿತಾ।
ತೌ ತತ್ರ ಸುಚಿರಂ ಕಾಲಮುಭೌ ವ್ಯವಹರತಾಂ ತದಾ॥ 1-93-8 (4030) 
ರಮಮಾಣೌ ಯಥಾಕಾಮಂ ಯತೈಕದಿವಸಂ ತಥಾ।
`ಏವಂ ವರ್ಷಸಹಸ್ರಾಣಾಮತೀತಂ ನಾನ್ವಚಿಂತಯತ್॥ 1-93-9 (4031) 
ಕಾಮಕ್ರೋಧಾವಜಿತವಾನ್ಮುನಿರ್ನಿತ್ಯಂ ಸಮಾಹಿತಃ।
ಚಿರಾರ್ಜಿತಸ್ಯ ತಪಸಃ ಕ್ಷಯಂ ಸ ಕೃತವಾನ್ಮುನಿಃ॥ 1-93-10 (4032) 
ತಪಸಃ ಸಂಕ್ಷಯಾದೇವ ಮುನಿರ್ಮೋಹಂ ಸಮಾವಿಶತ್।
ಮೋಹಾಭಿಭೂತಃ ಕ್ರೋಧಾತ್ಮಾ ಗ್ರಸನ್ಮೂಲಫಲಾನ್ಮುನಿಃ॥ 1-93-11 (4033) 
ಪಾದೈರ್ಜಲರವಂ ಕೃತ್ವಾ ಅಂತರ್ದ್ವೀಪೇ ಕುಟೀಂ ಗತಃ।
ಮೇನಕಾ ಗಂತುಕಾಮಾ ತು ಶುಶ್ರಾವ ಜಲನಿಸ್ವನಂ॥ 1-93-12 (4034) 
ತಪಸಾ ದೀಪ್ತವೀರ್ಯೋಽಸಾವಾಕಾಶಾದೇತಿ ಯಾತಿ ಚ।
ಅದ್ಯ ಸಂಜ್ಞಾಂ ವಿಜಾನಾಮಿ ಯಯಾಽದ್ಯ ತಪಸಃ ಕ್ಷಯಃ॥ 1-93-13 (4035) 
ಗಂತುಂ ನ ಯುಕ್ತಮಿತ್ಯುಕ್ತ್ವಾ ಋತುಸ್ನಾತಾಥ ಮೇನಕಾ।
ಕಾಮರಾಗಾಭಿಭೂತಸ್ಯ ಮುನೇಃ ಪಾರ್ಸ್ವಂ ಜಗಾಮ ಹ॥'  1-93-14 (4036) 
ಜನಯಾಮಾಸ ಸ ಮುನಿರ್ಮೇನಕಾಯಾಂ ಶಕುಂತಲಾಂ।
ಪ್ರಸ್ಥೇ ಹಿಮವತೋ ರಂಯೇ ಮಾಲಿನೀಮಭಿತೋ ನದೀಂ॥ 1-93-15 (4037) 
`ದೇವಗರ್ಭೋಪಮಾಂ ಬಾಲಾಂ ಸರ್ವಾಭರಣಭೂಷಿತಾಂ।
ಶಯಾನಾಂ ಶಯನೇ ರಂಯೇ ಮೇನಕಾ ವಾಕ್ಯಮಬ್ರವೀತ್॥ 1-93-16 (4038) 
ಮಹರ್ಷೇರುಗ್ರತಪಸಸ್ತೇಜಸ್ತ್ವಮಸಿ ಭಾಮಿನಿ।
ತಸ್ಮಾತ್ಸ್ವರ್ಗಂ ಗಮಿಷ್ಯಾಮಿ ದೇವಕಾರ್ಯಾರ್ಥಮಾಗತಾ॥'  1-93-17 (4039) 
ಜಾತಮುತ್ಸೃಜ್ಯ ತಂ ಗರ್ಭಂ ಮೇನಕಾ ಮಾಲಿನೀಮನು।
ಕೃತಕಾರ್ಯಾ ತತಸ್ತೂರ್ಣಮಗಚ್ಛಚ್ಛಕ್ರಸಂಸದಂ॥ 1-93-18 (4040) 
ತಂ ವನೇ ವಿಜನೇ ಗರ್ಭಂ ಸಿಂಹವ್ಯಾಘ್ರಸಮಾಕುಲೇ।
ದೃಷ್ಟ್ವಾ ಶಯಾನಂ ಶಕುನಾಃ ಸಮಂತಾತ್ಪರ್ಯವಾರಯನ್। 
ನೇಮಾಂ ಹಿಂಸ್ಯುರ್ವನೇ ಬಾಲಾಂ ಕ್ರವ್ಯಾದಾ ಮಾಂಸಗೃದ್ಧಿನಃ॥  1-93-19 (4041) 
ಪರ್ಯರಕ್ಷಂತ ತಾಂ ತತ್ರ ಶಕುಂತಾ ಮೇನಕಾತ್ಮಜಾಂ।
ಉಪಸ್ಪ್ರಷ್ಟುಂ ಗತಶ್ಚಾಹಮಪಶ್ಯಂ ಶಯಿತಾಮಿಮಾಂ॥ 1-93-20 (4042) 
ನಿರ್ಜನೇ ವಿಪಿನೇ ರಂಯೇ ಶಕುಂತೈಃ ಪರಿವಾರಿತಾಂ।
`ಮಾಂ ದೃಷ್ಟ್ವೈವಾಭ್ಯಪದ್ಯಂತ ಪಾದಯೋಃ ಪತಿತಾ ದ್ವಿಜಾಃ। 
ಅಬ್ರುಞ್ಶಕುನಾಃ ಸರ್ವೇ ಕಲಂ ಮಧುರಭಾಷಿಣಃ॥  1-93-21 (4043) 
ವಿಶ್ವಾಮಿತ್ರಸುತಾಂ ಬ್ರಹ್ಮನ್ನ್ಯಾಸಭೂತಾಂ ಭರಸ್ವ ವೈ।
ಕಾಮಕ್ರೋಧಾವಜಿತವಾನ್ಸಖಾ ತೇ ಕೌಶಿಕೀಂ ಗತಃ॥ 1-93-22 (4044) 
ತಸ್ಮಾತ್ಪೋಷಯ ತತ್ಪುತ್ರೀಂ ದಯಾವಾನಿತಿ ತೇಽಬ್ರುವನ್।
ಸರ್ವಭೂತರುತಜ್ಞೋಽಹಂ ದಯಾವಾನ್ಸರ್ವಜಂತುಷು॥'  1-93-23 (4045) 
ಆನಯಿತ್ವಾ ತತಶ್ಚೈನಾಂ ದುಹಿತೃತ್ವೇ ನ್ಯವೇಶಯಂ॥  1-93-24 (4046) 
ಶರೀರಕೃತ್ಪ್ರಾಣದಾತಾ ಯಸ್ಯ ಚಾನ್ನಾನಿ ಭುಂಜತೇ।
ಕ್ರಮೇಣೈತೇ ತ್ರಯೋಽಪ್ಯುಕ್ತಾಃ ಪಿತರೋ ಧರ್ಮಶಾಸನೇ॥ 1-93-25 (4047) 
ನಿರ್ಜನೇ ತು ವನೇ ಯಸ್ಮಾಚ್ಛಕುಂತೈಃ ಪರಿವಾರಿತಾ।
ಶಕುಂತಲೇತಿ ನಾಮಾಸ್ಯಾಃ ಕೃತಂ ಚಾಪಿ ತತೋ ಮಯಾ॥ 1-93-26 (4048) 
ಏವಂ ದುಹಿತರಂ ವಿದ್ಧಿ ಮಮ ವಿಪ್ರ ಶಕುಂತಲಾಂ।
ಶಕುಂತಲಾ ಚ ಪಿತರಂ ಮನ್ಯತೇ ಮಾಮನಿಂದಿತಾ॥ 1-93-27 (4049) 
ಶಕುಂತಲೋವಾಚ। 1-93-28x (580) 
ಏತದಾಚಷ್ಟ ಪೃಷ್ಟಃ ಸನ್ಮಮ ಜನ್ಮ ಮಹರ್ಷಯೇ।
ಸುತಾಂ ಕಣ್ವಸ್ಯ ಮಾಮೇವಂ ವಿದ್ಧಿ ತ್ವಂ ಮನುಜಾಧಿಪ॥ 1-93-28 (4050) 
ಕಣ್ವಂ ಹಿ ಪಿತರಂ ಮನ್ಯೇ ಪಿತರಂ ಸ್ವಮಜಾನತೀ।
ಇತಿ ತೇ ಕಥಿತಂ ರಾಜನ್ಯಥಾವೃತ್ತಂ ಶ್ರುತಂ ಮಯಾ॥ ॥ 1-93-29 (4051) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ತ್ರಿನವತಿತಮೋಽಧ್ಯಾಯಃ॥ 93 ॥

Mahabharata - Adi Parva - Chapter Footnotes

1-93-1 ಸದಾಗತಿಂ ವಾಯುಂ॥ 1-93-6 ಗೃದ್ಧಾಂ ಸಕ್ತಾಂ। ವಿವೃತಾಮನಾಚ್ಛಾದಿತಾಂ॥ 1-93-8 ನ್ಯಮಂತ್ರಯತ ಏಹೀತ್ಯಾಕಾರಿತವಾನ್। ವ್ಯಹರತಾಂ ವಿಹಾರಂ ಚಕ್ರತುಃ॥ 1-93-20 ಉಪಸ್ಪ್ರಷ್ಟುಂ ಆಚಮನಾದಿಕಂ ಕರ್ತುಂ॥ 1-93-25 ಶರೀರಕೃನ್ನಿಷೇಕ್ತಾ। ಪ್ರಾಣದಾತಾಽಭಯಪ್ರದಃ॥ ತ್ರಿನವತಿತಮೋಽಧ್ಯಾಯಃ॥ 93 ॥



ಆದಿಪರ್ವ - ಅಧ್ಯಾಯ 094

॥ ಶ್ರೀಃ ॥

1.94. ಅಧ್ಯಾಯಃ 094 

Mahabharata - Adi Parva - Chapter Topics

ಸಮಯಬಂಧಪೂರ್ವಕಂ ಗಾಂಧರ್ವೇಣ ವಿವಾಹೇನ ಶಕುಂತಲಾಪಾಣಿಗ್ರಹಣಂ॥ 1 ॥ ಕಣ್ವಸ್ಯ ಸ್ವಾಶ್ರಮಂ ಪ್ರತಿ ಪ್ರತ್ಯಾಗಮನಂ॥ 2 ॥ ಕಣ್ವಶಕುಂತಲಾಸಂವಾದಃ॥ 3 ॥ ಕಣ್ವಾಚ್ಛಕುಂತಲಾಯಾ ವರಲಾಭಃ॥ 4 ॥

Mahabharata - Adi Parva - Chapter Text

1-94-0 (4052) 
ದುಷ್ಯಂತ ಉವಾಚ। 1-94-0x (581) 
ಸುವ್ಯಕ್ತಂ ರಾಜಪುತ್ರೀ ತ್ವಂ ಯಥಾ ಕಲ್ಯಾಣಿ ಭಾಷಸೇ।
ಭಾರ್ಯಾ ಮೇ ಭವ ಸುಶ್ರೋಣಿ ಬ್ರೂಹಿ ಕಿಂ ಕರವಾಣಿ ತೇ॥ 1-94-1 (4053) 
ಸುವರ್ಣಮಾಲಾಂ ವಾಸಾಂಸಿ ಕುಂಡಲೇ ಪರಿಹಾಟಕೇ।
ನಾನಾಪತ್ತನಜೇ ಶುಭ್ರೇ ಮಣಿರತ್ನೇ ಚ ಶೋಭನೇ॥ 1-94-2 (4054) 
ಆಹರಾಮಿ ತವಾದ್ಯಾಹಂ ನಿಷ್ಕಾದೀನ್ಯಜಿನಾನಿ ಚ।
ಸರ್ವಂ ರಾಜ್ಯಂ ತವಾದ್ಯಾಸ್ತು ಭಾರ್ಯಾ ಮೇ ಭವ ಶೋಭನೇ॥ 1-94-3 (4055) 
ಗಾಂಧರ್ವೇಣ ಚ ಮಾಂ ಭೀರು ವಿವಾಹೇನೈಹಿ ಸುಂದರಿ।
ವಿವಾಹಾನಾಂ ಹಿ ರಂಭೋರು ಗಾಂಧರ್ವಃ ಶ್ರೇಷ್ಠ ಉಚ್ಯತೇ॥ 1-94-4 (4056) 
ಶಕುಂತಲೋವಾಚ। 1-94-5x (582) 
ಫಲಾಹಾರೋ ಗತೋ ರಾಜನ್ಪಿತಾ ಮೇ ಇತ ಆಶ್ರಮಾತ್।
ಮುಹೂರ್ತಂ ಸಂಪ್ರತೀಕ್ಷಸ್ವ ಸ ಮಾಂ ತುಭ್ಯಂ ಪ್ರದಾಸ್ಯತಿ॥ 1-94-5 (4057) 
`ಪಿತಾ ಹಿ ಮೇ ಪ್ರಭುರ್ನಿತ್ಯಂ ದೈವತಂ ಪರಮಂ ಮಮ।
ಯಸ್ಮೈ ಮಾಂ ದಾಸ್ಯತಿ ಪಿತಾ ಸ ಮೇ ಭರ್ತಾ ಭವಿಷ್ಯತಿ॥ 1-94-6 (4058) 
ಪಿತಾ ರಕ್ಷತಿ ಕೌಮಾರೇ ಭರ್ತಾ ರಕ್ಷತಿ ಯೌವನೇ।
ಪುತ್ರಸ್ತು ಸ್ಥಾವಿರೇ ಭಾವೇ ನ ಸ್ತ್ರೀ ಸ್ವಾತಂತ್ರ್ಯಮರ್ಹತಿ॥ 1-94-7 (4059) 
ಸಮನ್ಯಮಾನಾ ರಾಜೇಂದ್ರ ಪಿತರಂ ಮೇ ತಪಸ್ವಿನಂ।
ಅಧರ್ಮೇಣ ಹಿ ಧರ್ಮಿಷ್ಠ ಕಥಂ ವರಮುಪಾಸ್ಮಹೇ॥ 1-94-8 (4060) 
ದುಷ್ಯಂತ ಉವಾಚ। 1-94-9x (583) 
ಮಾಮೈವಂ ವದ ಕಲ್ಯಾಣಿ ತಪೋರಾಶಿಂ ದಮಾತ್ಮಕಂ।  1-94-9 (4061) 
ಶಕುಂತಲೋವಾಚ।
ಮನ್ಯುಪ್ರಹರಣಾ ವಿಪ್ರಾ ನ ವಿಪ್ರಾಃ ಶಸ್ತ್ರಪಾಣಯಃ॥  1-94-9x (584) 
ಮನ್ಯುನಾ ಘ್ನಂತಿ ತೇ ಶತ್ರೂನ್ವಜ್ರೇಣೇಂದ್ರ ಇವಾಸುರಾನ್।
ಅಗ್ನಿರ್ದಹತಿ ತೇಜೋಭಿಃ ಸೂರ್ಯೋ ದಹತಿ ರಶ್ಮಿಭಿಃ॥ 1-94-10 (4062) 
ರಾಜಾ ದಹತಿ ದಂಡೇನ ಬ್ರಾಹ್ಮಣೋ ಮನ್ಯುನಾ ದಹೇತ್।
ಕ್ರೋಧಿತಾ ಮನ್ಯುನಾ ಘ್ನಂತಿ ವಜ್ರಪಾಣಿರಿವಾಸುರಾನ್॥ 1-94-11 (4063) 
ದುಷ್ಯಂತ ಉವಾಚ। 1-94-12x (585) 
ಜಾನೇ ಭದ್ರೇ ಮಹರ್ಷಿಂ ತಂ ತಸ್ಯ ಮನ್ಯುರ್ನ ವಿದ್ಯತೇ।'
ಇಚ್ಛಾಮಿ ತ್ವಾಂ ವರಾರೋಹೇ ಭಜಮಾನಾಮನಿಂದಿತೇ। 
ತ್ವದರ್ಥಂ ಮಾಂ ಸ್ಥಿತಂ ವಿದ್ಧಿ ತ್ವದ್ಗತಂ ಹಿ ಮನೋ ಮಮ॥  1-94-12 (4064) 
ಆತ್ಮನೋ ಬಂಧುರಾತ್ಮೈವ ಗತಿರಾತ್ಮೈವ ಚಾತ್ಮನಃ।
ಆತ್ಮನೈವಾತ್ಮನೋ ದಾನಂ ಕರ್ತುಮರ್ಹಸಿ ಧರ್ಮತಃ॥ 1-94-13 (4065) 
ಅಷ್ಟಾವೇವ ಸಮಾಸೇನ ವಿವಾಹಾ ಧರ್ಮತಃ ಸ್ಮೃತಾಃ।
ಬ್ರಾಹ್ಮೋ ದೈವಸ್ತಥೈವಾರ್ಷಃ ಪ್ರಾಜಾಪತ್ಯಸ್ತಥಾಽಽಸುರಃ॥ 1-94-14 (4066) 
ಗಾಂಧರ್ವೋ ರಾಕ್ಷಸಶ್ಚೈವ ಪೈಶಾಚಶ್ಚಾಷ್ಟಮಃ ಸ್ಮೃತಃ।
ತೇಷಾಂ ಧರ್ಂಯಾನ್ಯಥಾಪೂರ್ವಂ ಮನುಃ ಸ್ವಾಯಂಭುವೋಽಬ್ರವೀತ್॥ 1-94-15 (4067) 
ಪ್ರಶಸ್ತಾಂಶ್ಚತುರಃ ಪೂರ್ವಾನ್ಬ್ರಾಹ್ಮಣಸ್ಯೋಪಧಾರಯ।
ಷಡಾನುಪೂರ್ವ್ಯಾ ಕ್ಷತ್ರಸ್ಯ ವಿದ್ಧಿ ಧರ್ಂಯಾನನಿಂದಿತೇ॥ 1-94-16 (4068) 
ರಾಜ್ಞಾಂ ತು ರಾಕ್ಷಸೋಽಪ್ಯುಕ್ತೋ ವಿಟ್ಶೂದ್ರೇಷ್ವಾಸುರಃ ಸ್ಮೃತಃ।
ಪಂಚಾನಾಂ ತು ತ್ರಯೋ ಧರ್ಂಯಾ ಅಧರ್ಂಯೌ ದ್ವೌ ಸ್ಮೃತಾವಿಹ॥ 1-94-17 (4069) 
ಪೈಶಾಚ ಆಸುರಶ್ಚೈವ ನ ಕರ್ತವ್ಯೌ ಕದಾಚನ।
ಅನೇನ ವಿಧಿನಾ ಕಾರ್ಯೋ ಧರ್ಮಸ್ಯೈಷಾ ಗತಿಃ ಸ್ಮೃತಾ॥ 1-94-18 (4070) 
ಗಾಂಧರ್ವರಾಕ್ಷಸೌ ಕ್ಷತ್ರೇ ಧರ್ಂಯೌ ತೌ ಮಾ ವಿಶಂಕಿಥಾಃ।
ಪೃಥಗ್ವಾ ಯದಿ ವಾ ಮಿಶ್ರೌ ಕರ್ತವ್ಯೌ ನಾತ್ರ ಸಂಶಯಃ॥ 1-94-19 (4071) 
ಸಾ ತ್ವಂ ಮಮ ಸಕಾಮಸ್ಯ ಸಕಾಮಾ ವರವರ್ಣಿನೀ।
ಗಾಂಧರ್ವೇಣ ವಿವಾಹೇನ ಭಾರ್ಯಾ ಭವಿತುಮರ್ಹಸಿ॥ 1-94-20 (4072) 
ಶಕುಂತಲೋವಾಚ। 1-94-21x (586) 
ಯದಿ ಧರ್ಮಪಥಸ್ತ್ವೇವ ಯದಿ ಚಾತ್ಮಾ ಪ್ರಭುರ್ಮಮ।
ಪ್ರದಾನೇ ಪೌರವಶ್ರೇಷ್ಠ ಶೃಣು ಮೇ ಸಮಯಂ ಪ್ರಭೋ॥ 1-94-21 (4073) 
ಸತ್ಯಂ ಮೇ ಪ್ರತಿಜಾನೀಹಿ ಯಥಾ ವಕ್ಷ್ಯಾಂಯಹಂ ರಹಃ।
ಮಯಿ ಜಾಯೇತ ಯಃ ಪುತ್ರಃ ಸ ಭವೇತ್ತ್ವದನಂತರಃ॥ 1-94-22 (4074) 
ಯುವರಾಜೋ ಮಹಾರಾಜ ಸತ್ಯಮೇತದ್ಬ್ರವೀಮಿ ತೇ।
ಯದ್ಯೇತದೇವಂ ದುಷ್ಯಂತ ಅಸ್ತು ಮೇ ಸಂಗಮಸ್ತ್ವಯಾ॥ 1-94-23 (4075) 
ವೈಶಂಪಾಯನ ಉವಾಚ। 1-94-24x (587) 
`ತಸ್ಯಾಸ್ತು ಸರ್ವಂ ಸಂಶ್ರುತ್ಯ ಯಥೋಕ್ತಂ ಸ ವಿಶಾಂಪತಿಃ।
ದುಷ್ಯಂತಃ ಪುನರೇವಾಹ ಯದ್ಯದಿಚ್ಛಸಿ ತದ್ವದ॥ 1-94-24 (4076) 
ಶಕುಂತಲೋವಾಚ। 1-94-25x (588) 
ಖ್ಯಾತೋ ಲೋಕಪ್ರವಾದೋಯಂ ವಿವಾಹ ಇತಿ ಶಾಸ್ತ್ರತಃ।
ವೈವಾಹಿಕೀಂ ಕ್ರಿಯಾಂ ಸಂತಃ ಪ್ರಶಂಸಂತಿ ಪ್ರಜಾಹಿತಾಂ॥ 1-94-25 (4077) 
ಲೋಕಪ್ರವಾದಶಾಂತ್ಯರ್ಥಂ ವಿವಾಹಂ ವಿಧಿನಾ ಕುರು।
ಸಂತ್ಯತ್ರ ಯಜ್ಞಪಾತ್ರಾಣಿ ದರ್ಭಾಃ ಸುಮನಸೋಽಕ್ಷತಾಃ॥ 1-94-26 (4078) 
ಯಥಾ ಯುಕ್ತೋ ವಿವಾಹಃ ಸ್ಯಾತ್ತಥಾ ಯುಕ್ತಾ ಪ್ರಜಾ ಭವೇತ್।
ತಸ್ಮಾದಾಜ್ಯಂ ಹವಿರ್ಲಾಜಾಃ ಸಿಕತಾ ಬ್ರಾಹ್ಮಣಾಸ್ತವ॥ 1-94-27 (4079) 
ವೈವಾಹಿಕಾನಿ ಚಾನ್ಯಾನಿ ಸಮಸ್ತಾನೀಹ ಪಾರ್ಥಿವ।
ದುರುಕ್ತಮಪಿ ರಾಜೇಂದ್ರ ಕ್ಷಂತವ್ಯಂ ಧರ್ಮಕಾರಣಾತ್॥ 1-94-28 (4080) 
ವೈಶಂಪಾಯನ ಉವಾಚ।' 1-94-29x (589) 
ಏವಮಸ್ತ್ವಿತಿ ತಾಂ ರಾಜಾ ಪ್ರತ್ಯುವಾಚಾವಿಚಾರಯನ್।
ಅಪಿ ಚ ತ್ವಾಂ ಹಿ ನೇಷ್ಯಾಮಿ ನಗರಂ ಸ್ವಂ ಶುಚಿಸ್ಮಿತೇ॥ 1-94-29 (4081) 
ಯಥಾ ತ್ವಮರ್ಹಾ ಸುಶ್ರೋಣಿ ಮನ್ಯಸೇ ತದ್ಬ್ರವೀಮಿ ತೇ।
ಏವಮುಕ್ತ್ವಾ ಸ ರಾಜರ್ಷಿಸ್ತಾಮನಿಂದಿತಗಾಮಿನೀಂ॥ 1-94-30 (4082) 
`ಪುರೋಹಿತಂ ಸಮಾಹೂಯ ವಚನಂ ಯುಕ್ತಮಬ್ರವೀತ್।
ರಾಜಪುತ್ರ್ಯಾ ಯದುಕ್ತಂ ವೈ ನ ವೃಥಾ ಕರ್ತುಮುತ್ಸಹೇ॥ 1-94-31 (4083) 
ಕ್ರಿಯಾಹೀನೋ ಹಿ ನ ಭವೇನ್ಮಮ ಪುತ್ರೋ ಮಹಾದ್ಯುತಿಃ।
ತಥಾ ಕುರುಷ್ವ ಶಾಸ್ತ್ರೋಕ್ತಂ ವಿವಾಹಂ ಮಾ ಚಿರಂಕುರು॥ 1-94-32 (4084) 
ಏವಮುಕ್ತೋ ನೃಪತಿನಾ ದ್ವಿಜಃ ಪರಮಯಂತ್ರಿತಃ।
ಶೋಭನಂ ರಾಜರಾಜೇತಿ ವಿಧಿನಾ ಕೃತವಾಂದ್ವಿಜಃ॥ 1-94-33 (4085) 
ಶಾಸನಾದ್ವಿಪ್ರಮುಖ್ಯಸ್ಯ ಕೃತಕೌತುಕಮಂಗಲಃ।'
ಜಗ್ರಾಹ ವಿಧಿವತ್ಪಾಣಾವುವಾಸ ಚ ತಯಾ ಸಹ॥  1-94-34 (4086) 
ವಿಶ್ವಾಸ್ಯ ಚೈನಾಂ ಸ ಪ್ರಾಯಾದಬ್ರವೀಚ್ಚ ಪುನಃ ಪುನಃ।
ಪ್ರೇಷಯಿಷ್ಯೇ ತವಾರ್ಥಾಯ ವಾಹಿನೀಂ ಚತುರಂಗಿಣೀಂ॥ 1-94-35 (4087) 
`ತ್ರೈವಿದ್ಯವೃದ್ಧೈಃ ಸಹಿತಾಂ ನಾನಾರಾಜಜನೈಃ ಸಹ।
ಶಿಬಿಕಾಸಹಸ್ರೈಃ ಸಹಿತಾ ವಯಮಾಯಾಂತಿ ಬಾಂಧವಾಃ॥ 1-94-36 (4088) 
ಮೂಕಾಶ್ಚೈವ ಕಿರಾತಾಶ್ಚ ಕುಬ್ಜಾ ವಾಮನಕೈಃ ಸಹ।
ಸಹಿತಾಃ ಕಂಚುಕಿವರೈರ್ವಾಹಿನೀ ಸೂತಮಾಗಧೈಃ॥ 1-94-37 (4089) 
ಶಂಖದುಂದುಭಿನಿರ್ಘೋಷೈರ್ವನಂ ಚ ಸಮುಪೈಷ್ಯತಿ।
ತಥಾ ತ್ವಾಮಾನಯಿಷ್ಯಾಮಿ ನಗರಂ ಸ್ವಂ ಶುಚಿಸ್ಮಿತೇ॥ 1-94-38 (4090) 
ಅನ್ಯಥಾ ತ್ವಾಂ ನ ನೇಷ್ಯಾಮಿ ಸ್ವನಿವೇಶಮಸತ್ಕೃತಾಂ।
ಸರ್ವಮಂಗಲಸತ್ಕಾರೈಃ ಸುಭ್ರು ಸತ್ಯಂ ಕರೋಮಿ ತೇ॥ 1-94-39 (4091) 
ವೈಶಂಪಾಯನ ಉವಾಚ। 1-94-40x (590) 
ಏವಮುಕ್ತ್ವಾ ಸ ರಾಜರ್ಷಿಸ್ತಾಮನಿಂದಿತಗಾಮಿನೀಂ।
ಪರಿಷ್ವಜ್ಯ ಚ ಬಾಹುಭ್ಯಾಂ ಸ್ಮಿತಪೂರ್ವಮುದೈಕ್ಷತ॥ 1-94-40 (4092) 
ಪ್ರದಕ್ಷಿಣೀಕೃತಾಂ ದೇವೀಂ ಪುನಸ್ತಾಂ ಪರಿಷಸ್ವಜೇ।
ಶಕುಂತಲಾ ಸಾ ಸುಮುಖೀ ಪಪಾತ ನೃಪಪಾದಯೋಃ॥ 1-94-41 (4093) 
ತಾಂ ದೇವೀಂ ಪುನರುತ್ಥಾಪ್ಯ ಮಾ ಶುಚೇತಿ ಪುನಃ ಪುನಃ।
ಶಪೇಯಂ ಸುಕೃತೇನೈವ ಪ್ರಾಪಯಿಷ್ಯೇ ನೃಪಾತ್ಮಜೇ॥'  1-94-42 (4094) 
ಇತಿ ತಸ್ಯಾಃ ಪ್ರತಿಶ್ರುತ್ಯ ಸ ನೃಪೋ ಜನಮೇಜಯ।
ಮನಸಾ ಚಿಂತಯನ್ಪ್ರಾಯಾತ್ಕಾಶ್ಯಪಂ ಪ್ರತಿ ಪಾರ್ಥಿವ॥ 1-94-43 (4095) 
ಭಗವಾಂಸ್ತಪಸಾ ಯುಕ್ತಃ ಶ್ರುತ್ವಾ ಕಿಂ ನು ಕರಿಷ್ಯತಿ।
ತಂ ನ ಪ್ರಸಾದ್ಯಾಗತೋಽಹಂ ಪ್ರಸೀದೇತಿ ದ್ವಿಜೋತ್ತಮಂ। 
ಏವಂ ಸಂಚಿಂತಯನ್ನೇವ ಪ್ರವಿವೇಶ ಸ್ವಕಂ ಪುರಂ॥  1-94-44 (4096) 
ತತೋ ಮುಹೂರ್ತೇ ಯಾತೇ ತು ಕಣ್ವೋಽಪ್ಯಾಶ್ರಮಮಾಗಮತ್।
ಶಕುಂತಲಾ ಚ ಪಿತರಂ ಹ್ರಿಯಾ ನೋಪಜಗಾಮ ತಂ॥ 1-94-45 (4097) 
`ಶಂಕಿತೇವ ಚ ವಿಪ್ರರ್ಷಿಮುಪಚಕ್ರಾಮ ಸಾ ಶನೈಃ।
ತತೋಽಸ್ಯ ಭಾರಂ ಜಗ್ರಾಹ ಆಸನಂ ಚಾಪ್ಯಕಲ್ಪಯತ್॥ 1-94-46 (4098) 
ಪ್ರಾಕ್ಷಾಲಯಚ್ಚ ಸಾ ಪಾದೌ ಕಾಶ್ಯಪಸ್ಯ ಮಹಾತ್ಮನಃ।
ನ ಚೈನಂ ಲಜ್ಜಯಾಽಶಕ್ನೋದಕ್ಷಿಭ್ಯಾಮಭಿವೀಕ್ಷಿತುಂ॥ 1-94-47 (4099) 
ಶಕುಂತಲಾ ಚ ಸವ್ರೀಡಾ ತಮೃಷಿಂ ನಾಭ್ಯಭಾಷತ।
ತಸ್ಮಾತ್ಸ್ವಧರ್ಮಾತ್ಸ್ಖಲಿತಾ ಭೀತಾ ಸಾ ಭರತರ್ಷಭ॥ 1-94-48 (4100) 
ಅಭವದ್ದೋಷದರ್ಶಿತ್ವಾದ್ಬ್ರಹ್ಮಚಾರಿಣ್ಯಯಂತ್ರಿತಾ।
ಸ ತದಾ ವ್ರೀಡಿತಾಂ ದೃಷ್ಟ್ವಾ ಋಷಿಸ್ತಾಂ ಪ್ರತ್ಯಭಾಷತ॥ 1-94-49 (4101) 
ಕಣ್ವ ಉವಾಚ। 1-95-50x (591) 
ಸವ್ರೀಡೈವ ಚ ದೀರ್ಘಾಯುಃ ಪುರೇವ ಭವಿತಾ ನ ಚ।
ವೃತ್ತಂ ಕಥಯ ರಂಭೋರು ಮಾ ತ್ರಾಸಂ ಚ ಪ್ರಕಲ್ಪಯ॥ 1-94-50 (4102) 
ವೈಶಂಪಾಯನ ಉವಾಚ। 1-94-51x (592) 
ತತಃ ಪ್ರಕ್ಷಾಲ್ಯ ಪಾದೌ ಸಾ ವಿಶ್ರಾಂತಂ ಪುನರಬ್ರವೀತ್।
ನಿಧಾಯ ಕಾಮಂ ತಸ್ಯರ್ಷೇಃ ಕಂದಾನಿ ಚ ಫಲಾನಿ ಚ॥ 1-94-51 (4103) 
ತತಃ ಸಂವಾಹ್ಯ ಪಾದೌ ಸಾ ವಿಶ್ರಾಂತಂ ವೇದಿಮಧ್ಯಮಾ।
ಶಕುಂತಲಾ ಪೌರವಾಣಾಂ ದುಷ್ಯಂತಂ ಜಗ್ಮುಷೀ ಪತಿಂ॥ 1-94-52 (4104) 
ತತಃ ಕೃಚ್ಛ್ರಾದತಿಶುಭಾ ಸವ್ರೀಡಾ ಶ್ರಮತೀ ತದಾ।
ಸಗದ್ಗದಮುವಾಚೇದಂ ಕಾಶ್ಯಪಂ ಸಾ ಶುಚಿಸ್ಮಿತಾ॥ 1-94-53 (4105) 
ಶಕುಂತಲೋವಾಚ। 1-94-54x (593) 
ರಾಜಾ ತಾತಾಜಗಾಮೇಹ ದುಷ್ಯಂತ ಇಲಿಲಾತ್ಮಜಃ।
ಮಯಾ ಪತಿರ್ವೃತೋ ಯೋಽಸೌ ದೈವಯೋಗಾದಿಹಾಗತಃ॥ 1-94-54 (4106) 
ತಸ್ಯ ತಾತ ಪ್ರಸೀದ ತ್ವಂ ಭರ್ತಾ ಮೇ ಸುಮಹಾಯಶಾಃ।
ಅತಃ ಸರ್ವಂ ತು ಯದ್ವೃತ್ತಂ ದಿವ್ಯಜ್ಞಾನೇನ ಪಶ್ಯಸಿ॥ 1-94-55 (4107) 
ಅಭಯಂ ಕ್ಷತ್ರಿಯಕುಲೇ ಪ್ರಸಾದಂ ಕರ್ತುಮರ್ಹಸಿ।  1-94-56 (4108) 
ವೈಶಂಪಾಯನ ಉವಾಚ।
ಚಕ್ಷುಷಾ ಸ ತು ದಿವ್ಯೇನ ಸರ್ವಂ ವಿಜ್ಞಾಯ ಕಾಶ್ಯಪಃ॥  1-94-56x (594) 
ತತೋ ಧರ್ಮಿಷ್ಠತಾಂ ಮತ್ವಾ ಧರ್ಮೇ ಚಾಸ್ಖಲಿತಂ ಮನಃ।
ಉವಾಚ ಭಗವಾನ್ಪ್ರೀತಸ್ತದ್ವೃತ್ತಂ ಸುಮಹಾತಪಾಃ॥ 1-94-57 (4109) 
ಕಣ್ವ ಉವಾಚ। 1-94-58x (595) 
ಏವಮೇತನ್ಮಯಾ ಜ್ಞಾತಂ ದೃಷ್ಟಂ ದಿವ್ಯೇನ ಚಕ್ಷುಷಾ।
ತ್ವಯಾಽದ್ಯ ರಾಜಾನ್ವಯಯಾ ಮಾಮನಾದೃತ್ಯ ಯತ್ಕೃತಂ'॥ 1-94-58 (4110) 
ಪುಂಸಾ ಸಹ ಸಮಾಯೋಗೋ ನ ಸ ಧರ್ಮೋಪಘಾತಕಃ।
ನ ಭಯಂ ವಿದ್ಯತೇ ಭದ್ರೇ ಮಾ ಶುಚಃ ಸುಕೃತಂ ಕೃತಂ॥ 1-94-59 (4111) 
ಕ್ಷತ್ರಿಯಸ್ಯ ತು ಗಾಂಧರ್ವೋ ವಿವಾಹಃ ಶ್ರೇಷ್ಠ ಉಚ್ಯತೇ।
ಸಕಾಮಾಯಾಃ ಸಕಾಮೇನ ನಿಮಂತ್ರಃ ಶ್ರೇಷ್ಠ ಉಚ್ಯತೇ॥ 1-94-60 (4112) 
`ಕಿಂ ಪುನರ್ವಿಧಿವತ್ಕೃತ್ವಾ ಸುಪ್ರಜಸ್ತ್ವಮವಾಪ್ಸ್ಯಸಿ।'
ಧರ್ಮಾತ್ಮಾ ಚ ಮಹಾತ್ಮಾ ಚ ದುಷ್ಯಂತಃ ಪುರುಷೋತ್ತಮಃ॥  1-94-61 (4113) 
ಅಭ್ಯಾಗಚ್ಛತ್ಪತಿರ್ಯಸ್ತ್ವಾಂ ಭಜಮಾನಾಂ ಶಕುಂತಲೇ।
ಮಹಾತ್ಮಾ ಜನಿತಾ ಲೋಕೇ ಪುತ್ರಸ್ತವ ಮಹಾಯಶಾಃ॥ 1-94-62 (4114) 
ಸ ಚ ಸರ್ವಾಂ ಸಮುದ್ರಾಂತಾಂ ಕೃತ್ಸ್ನಾಂ ಭೋಕ್ಷ್ಯತಿ ಮೇದಿನೀಂ।
ಪರಂ ಚಾಭಿಪ್ರಯಾತಸ್ಯ ಚಕ್ರಂ ತಸ್ಯ ಮಹಾತ್ಮನಃ॥ 1-94-63 (4115) 
ಭವಿಷ್ಯತ್ಯಪ್ರತಿಹತಂ ಸತತಂ ಚಕ್ರವರ್ತಿನಃ।
ಪ್ರಸನ್ನ ಏವ ತಸ್ಯಾಹಂ ತ್ವಕೃತೇ ವರವರ್ಣಿನಿ॥ 1-94-64 (4116) 
ಋತವೋ ಬಹವಸ್ತೇ ವೈ ಗತಾ ವ್ಯರ್ಥಾಃ ಶುಚಿಸ್ಮಿತೇ।
ಸಾರ್ಥಕಂ ಸಾಂಪ್ರತಂ ಹ್ಯೇತನ್ನ ಚ ಪಾಪ್ಮಾಸ್ತಿ ತೇಽನಘೇ। 
ಗೃಹಾಣ ಚ ವರಂ ಮತ್ತಸ್ತತ್ಕೃತೇ ಯದಭೀಪ್ಸಿತಂ॥  1-94-65 (4117) 
ಶಕುಂತಲೋವಾಚ। 1-94-66x (596) 
ಮಯಾ ಪತಿರ್ವೃತೋ ಯೋಽಸೌ ದುಷ್ಯಂತಃ ಪುರುಷೋತ್ತಮಃ।
ಮಮ ಚೈವ ಪತಿರ್ದೃಷ್ಟೋ ದೇವತಾನಾಂ ಸಮಕ್ಷತಃ। 
ತಸ್ಮೈ ಸಸಚಿವಾಯ ತ್ವಂ ಪ್ರಸಾದಂ ಕರ್ತುಮರ್ಹಸಿ॥  1-94-66 (4118) 
ವೈಶಂಪಾಯನ ಉವಾಚ। 1-94-67x (597) 
ಇತ್ಯೇವಮುಕ್ತ್ವಾ ಮನಸಾ ಪ್ರಣಿಧಾಯ ಮನಸ್ವಿನೀ।
ತತೋ ಧರ್ಮಿಷ್ಠತಾಂ ವವ್ರೇ ರಾಜ್ಯೇ ಚಾಸ್ಖಲನಂ ತಥಾ॥ 1-94-67 (4119) 
ಶಕುಂತಲಾಂ ಪೌರವಾಣಾಂ ದುಷ್ಯಂತಹಿತಕಾಂಯಯಾ।
`ಏವಮಸ್ತ್ವಿತಿ ತಾಂ ಪ್ರಾಹ ಕಣ್ವೋ ಧರ್ಮಭೃತಾಂ ವರಃ॥ 1-94-68 (4120) 
ಪಸ್ಪರ್ಶ ಚಾಪಿ ಪಾಣಿಭ್ಯಾಂ ಸುತಾಂ ಶ್ರೀಮಿವರೂಪಿಣೀಂ॥  1-94-69 (4121) 
ಕಣ್ವ ಉವಾಚ। 1-94-70x (598) 
ಅದ್ಯಪ್ರಭೃತಿ ದೇವೀ ತ್ವಂ ದುಷ್ಯಂತಸ್ಯ ಮಹಾತ್ಮನಃ।
ಪತಿವ್ರತಾನಾಂ ಯಾ ವೃತ್ತಿಸ್ತಾಂ ವೃತ್ತಿಮನುಪಾಲಯ॥ 1-94-70 (4122) 
ವೈಶಂಪಾಯನ ಉವಾಚ। 1-94-71x (599) 
ಇತ್ಯೇವಮುಕ್ತ್ವಾ ಧರ್ಮಾತ್ಮಾ ತಾಂ ವಿಶುದ್ಧ್ಯರ್ಥಮಸ್ಪೃಶತ್।
ಸ್ಪೃಷ್ಟಮಾತ್ರೇ ಶರೀರೇ ತು ಪರಂ ಹರ್ಷಮವಾಪ ಸಾ॥' ॥  1-94-71 (4123) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಚತುರ್ನವತಿತಮೋಽಧ್ಯಾಯಃ॥ 94 ॥

Mahabharata - Adi Parva - Chapter Footnotes

1-94-4 ಗಾಂಧರ್ವೋ ವರವಧ್ವೋರೈಕಮತ್ಯೇನ ಕೃತಃ॥ 1-94-5 ಫಲಾಹಾರಃ ಫಳನ್ಯಾಹರ್ತುಂ ಗತಃ॥ 1-94-17 ಪಂಚಾನಾಂ ಬ್ರಾಹ್ಮಾದೀನಾಂ ತ್ರಯೋ ಬ್ರಾಹ್ಮದೈವಪ್ರಾಜಾಪತ್ಯಾ ಧರ್ಂಯಾಃ। ದ್ವಾವರ್ಷಾಸುರೋ ಕನ್ಯಾಶುಲ್ಕಗ್ರಹಣಾದಧರ್ಂಯೌ॥ 1-94-18 ತಯೋರಪ್ಯಾಸುರಃ ಪೈಶಾಚವದತ್ಯಂತಂ ಹೇಯ ಇತ್ಯಾಹ। ಪೈಶಾಚ ಇತಿ॥ 1-94-19 ಪರಿಶೇಷಾದ್ಗಂಧರ್ವರಾಕ್ಷಸೌ ಕ್ಷತ್ರಿಯಸ್ಯ ಧರ್ಂಯಾವಿತ್ಯಾಹ ಗಾಂಧರ್ವೇತಿ॥ 1-94-42 ಶಪೇಯಂ ಶಪಥಂ ಕುರ್ಯಾಂ॥ ಚತುರ್ನವತಿತಮೋಽಧ್ಯಾಯಃ॥ 94 ॥



ಆದಿಪರ್ವ - ಅಧ್ಯಾಯ 095

॥ ಶ್ರೀಃ ॥

1.95. ಅಧ್ಯಾಯಃ 095 

Mahabharata - Adi Parva - Chapter Topics

ಶಕುಂತಲಾಯಾಃ ಪುತ್ರೋತ್ಪತ್ತಿಃ॥ 1 ॥ ತಸ್ಯ ಸರ್ವದಮನೇತಿನಾಮಪ್ರಾಪ್ತಿಃ॥ 2 ॥

Mahabharata - Adi Parva - Chapter Text

1-95-0 (4124) 
ವೈಶಂಪಾಯನ ಉವಾಚ। 1-95-0x (600) 
ಪ್ರತಿಜ್ಞಾಯ ಚ ದುಷ್ಯಂತೇ ಪ್ರತಿಯಾತೇ ದಿನೇ ದಿನೇ।
`ಗರ್ಭಶ್ಚ ವವೃಧೇ ತಸ್ಯಾಂ ರಾಜಪುತ್ರ್ಯಾಂ ಮಹಾತ್ಮನಃ॥'  1-95-1 (4125) 
ಶಕುಂತಲಾ ಚಿಂತಯಂತೀ ರಾಜಾನಂ ಕಾರ್ಯಗೌರವಾತ್।
ದಿವಾರಾತ್ರಮನಿದ್ರೈವ ಸ್ನಾನಭೋಜನವರ್ಜಿತಾ॥ 1-95-2 (4126) 
ರಾಜಪ್ರೇಷಣಿಕಾ ವಿಪ್ರಾಶ್ಚತುರಂಗಬಲಾನ್ವಿತಾಃ।
ಅದ್ಯ ಶ್ವೋ ವಾ ಪರಶ್ವೋ ವಾ ಸಮಾಯಾಂತೀತಿ ನಿಸ್ಚಿತಾ॥ 1-95-3 (4127) 
ದಿನಾನ್ಪಕ್ಷಾನೃತೂನ್ಮಾಸಾನಯನಾನಿ ಚ ಸರ್ವಶಃ।
ಗಣ್ಯಮಾನಾನಿ ವರ್ಷಾಣಿ ವ್ಯತೀಯುಸ್ತ್ರೀಣಿ ಭಾರತ॥ 1-95-4 (4128) 
ತ್ರಿಷು ವರ್ಷೇಷು ಪೂರ್ಣೇಷು ಋಷೇರ್ವಚನಗೌರವಾತ್।
ಋಷಿಪತ್ನ್ಯಃ ಸುಬಹುಶೋ ಹೇತುಮದ್ವಾಕ್ಯಮಬ್ರುವನ್॥ 1-95-5 (4129) 
ಋಷಿಪತ್ನ್ಯ ಊಚುಃ। 1-95-6x (601) 
ಶೃಣು ಭದ್ರೇ ಲೋಕವೃತ್ತಂ ಶ್ರುತ್ವಾ ಯದ್ರೋಚತೇ ತವ।
ತತ್ಕುರುಷ್ವ ಹಿತಂ ದೇವಿ ನಾವಮಾನ್ಯಂ ಗುರೋರ್ವಚಃ॥ 1-95-6 (4130) 
ದೇವಾನಾಂ ದೈವತಂ ವಿಷ್ಣುರ್ವಿಪ್ರಾಣಾಮಗ್ನಿರ್ಬ್ರಹ್ಮ ಚ।
ನಾರೀಣಾಂ ದೈವತಂ ಭರ್ತಾ ಲೋಕಾನಾಂ ಬ್ರಾಹ್ಮಣೋ ಗುರುಃ॥ 1-95-7 (4131) 
ಸೂತಿಕಾಲೇ ಪ್ರಸೂಷ್ವೇತಿ ಭಗವಾಂಸ್ತೇ ಪಿತಾಽಬ್ರವೀತ್।
ಕರಿಷ್ಯಾಮೀತಿ ಕರ್ತವ್ಯಂ ತದಾ ತೇ ಸುಕೃತಂ ಭವೇತ್॥ 1-95-8 (4132) 
ವೈಶಂಪಾಯನ ಉವಾಚ। 1-95-9x (602) 
ಪತ್ನೀನಾಂ ವಚನಂ ಶ್ರುತ್ವಾ ಸಾಧು ಸಾಧ್ವಿತ್ಯಚಿಂತಯತ್।'
ಗರ್ಭಂ ಸುಷಾವ ವಾಮೋರೂಃ ಕುಮಾರಮಮಿತೌಜಸಂ॥  1-95-9 (4133) 
ತ್ರಿಷು ವರ್ಷೇಷು ಪೂರ್ಣೇಷು ಪ್ರಾಜಾಯತ ಶಕುಂತಲಾ।
ರೂಪೌದಾರ್ಯಗುಣೋಪೇತಂ ದೌಷ್ಯಂತಿಂ ಜನಮೇಜಯ॥ 1-95-10 (4134) 
`ಜಾತೇ' ತಸ್ಮಿನ್ನಂತರಿಕ್ಷಾತ್ಪುಷ್ಪವೃಷ್ಟಿಃ ಪಪಾತ ಹ।
ದೇವದುಂದುಭಯೋ ನೇದುರ್ನನೃತುಶ್ಚಾಪ್ಸರೋಗಣಾಃ॥ 1-95-11 (4135) 
ಗಾಯದ್ಭಿರ್ಮಧುರಂ ತತ್ರ ದೇವೈಃ ಶಕ್ರೋಽಭ್ಯುವಾಚ ಹ।
ಶಕುಂತಲೇ ತವ ಸುತಶ್ಚಕ್ರವರ್ತೀ ಭವಿಷ್ಯತಿ॥ 1-95-12 (4136) 
ಬಲಂ ತೇಜಶ್ಚ ರೂಪಂ ಚ ನ ಸಮಂ ಭುವಿ ಕೇನಚಿತ್।
ಆಹರ್ತಾ ವಾಜಿಮೇಧಸ್ಯ ಶತಸಂಖ್ಯಸ್ಯ ಪೌರವಃ॥ 1-95-13 (4137) 
ಅನೇಕಾರಪಿ ಸಾಹಸ್ರೈ ರಾಜಸೂಯಾದಿಭಿರ್ಮಖೈಃ।
ಸ್ವಾರ್ಥಂ ಬ್ರಾಹ್ಮಣಸಾತ್ಕೃತ್ವಾ ದಕ್ಷಿಣಾಮಮಿತಾಂ ದದತ್॥ 1-95-14 (4138) 
ದೇವತಾನಾಂ ವಚಃ ಶ್ರುತ್ವಾ ಕಣ್ವಾಶ್ರಮನಿವಾಸಿನಃ।
ಸಭಾಜಯಂತಃ ಕಣ್ವಸ್ಯ ಸುತಾಂ ಸರ್ವೇ ಮಹರ್ಷಯಃ॥ 1-95-15 (4139) 
ಶಕುಂತಲಾ ಚ ತಚ್ಛ್ರುತ್ವಾ ಪರಂ ಹರ್ಷಮವಾಪ ಸಾ।
ದ್ವಿಜಾನಾಹೂಯ ಮುನಿಭಿಃ ಸತ್ಕೃತ್ಯ ಚ ಮಹಾಯಶಾಃ।'  1-95-16 (4140) 
ಜಾತಕರ್ಮಾದಿಸಂಸ್ಕಾರಂ ಕಣ್ವಃ ಪುಣ್ಯವತಾಂ ವರಃ।
ತಸ್ಯಾಥ ಕಾರಯಾಮಾಸ ವರ್ಧಮಾನಸ್ಯ ಚಾಸಕೃತ್॥ 1-95-17 (4141) 
ಯಥಾವಿಧಿ ಯಥಾನ್ಯಾಯಂ ಕ್ರಿಯಾಃ ಸರ್ವಾಸ್ತ್ವಕಾರಯತ್।
ದಂತೈಃ ಶುಕ್ಲೈಃ ಶಿಖರಿಭಿಃಸಿಂಹಸಂಹನನೋಽಭವತ್॥ 1-95-18 (4142) 
ಚಕ್ರಾಂಕಿತಕರಃ ಶ್ರೀಮಾನ್ಸ್ವಯಂ ವಿಷ್ಣುರಿವಾಪರಃ।
`ಚತುಷ್ಕಿಷ್ಕುರ್ಮಹಾತೇಜಾ ಮಹಾಮೂರ್ಧಾ ಮಹಾಬಲಃ॥'  1-95-19 (4143) 
ಕುಮಾರೋ ದೇವಗರ್ಭಾಭಃ ಸ ತತ್ರಾಶು ವ್ಯವರ್ಧತ।
`ಋಷೇರ್ಭಯಾತ್ತು ದುಷ್ಯಂತಃ ಸ್ಮರನ್ನೈವಾಹ್ವಯತ್ತದಾ॥ 1-95-20 (4144) 
ಗತೇ ಕಾಲೇ ತು ಮಹತಿ ನ ಸಸ್ಮಾರ ತಪೋಧನಾಂ।'
ಷಡ್ವರ್ಷೇಷು ತತೋ ಬಾಲಃ ಕಣ್ವಾಶ್ರಮಪದಂ ಪ್ರತಿ॥  1-95-21 (4145) 
ವ್ಯಾಘ್ರಾನ್ಸಿಂಹಾನ್ವರಾಹಾಂಶ್ಚ ವೃಕಾಂಶ್ಚ ಮಹಿಷಾಂಸ್ತಥಾ।
`ಋಕ್ಷಾಂಶ್ಚಾಭ್ಯಹನದ್ವ್ಯಾಲಾನ್ಪದ್ಭ್ಯಾಮಾಶ್ರಮಪೀಡಕಾನ್॥ 1-95-22 (4146) 
ಬಲಾದ್ಭುಜಾಭ್ಯಾಂ ಸಂಗೃಹ್ಯ ಬಲವಾನ್ಸಂನಿಯಂಯ ಚ।'
ಬದ್ಧ್ವಾ ವೃಕ್ಷೇಷು ದೌಷ್ಯಂತಿರಾಶ್ರಮಸ್ಯ ಸಮಂತತಃ॥  1-95-23 (4147) 
ಆರುರೋಹ ದ್ರುಮಾಂಶ್ಚೈವ ಕ್ರೀಡನ್ಸ್ಮ ಪರಿಧಾವತಿ।
`ವನಂ ಚ ಲೋಡಯಾಮಾಸ ಸಿಂಹವ್ಯಾಘ್ರಗಣೈರ್ವೃತಂ॥ 1-95-24 (4148) 
ತತಶ್ಚ ರಾಕ್ಷಸಾನ್ಸರ್ವಾನ್ಪಿಶಾಚಾಂಶ್ಚ ರಿಪೂನ್ರಣೇ।
ಮುಷ್ಟಿಯುದ್ಧೇನ ತಾನ್ಹತ್ವಾ ಋಷೀನಾರಾಧಯತ್ತದಾ॥ 1-95-25 (4149) 
ಕಶ್ಚಿದ್ದಿತಿಸುತಸ್ತಂ ತು ಹಂತುಕಾಮೋ ಮಹಾಬಲಃ।
ವಧ್ಯಮಾನಾಂಸ್ತು ದೈತೇಯಾನಮರ್ಷೀ ತಂ ಸಮಭ್ಯಯಾತ್॥ 1-95-26 (4150) 
ತಮಾಗತಂ ಪ್ರಹಸ್ಯೈವ ಬಾಹುಭ್ಯಾಂ ಪರಿಗೃಹ್ಯ ಚ।
ದೃಢಂ ಚಾಬಧ್ಯ ಬಾಹುಭ್ಯಾಂ ಪೀಡಯಾಮಾಸ ತಂ ತದಾ॥ 1-95-27 (4151) 
ಮರ್ದಿತೋ ನ ಶಶಾಕಾಸ್ಮಾನ್ಮೋಚಿತುಂ ಬಲವತ್ತಯಾ।
ಪ್ರಾಕ್ರೋಶದ್ಭೈರವಂ ತತ್ರ ದ್ವಾರೇಭ್ಯೋ ನಿಃಸೃತಂ ತ್ವಸೃಕ್॥ 1-95-28 (4152) 
ತೇನ ಶಬ್ದೇನ ವಿತ್ರಸ್ತಾ ಮೃಗಾಃ ಸಿಂಹಾದಯೋ ಗಣಾಃ।
ಸುಸ್ರುವುಶ್ಚ ಶಕೃನ್ಮೂತ್ರಮಾಶ್ರಮಸ್ಥಾಶ್ಚ ಸುಸ್ರುವುಃ॥ 1-95-29 (4153) 
ನಿರಸುಂ ಜಾನುಭಿಃ ಕೃತ್ವಾ ವಿಸಸರ್ಜ ಚ ಸೋಽಪತತ್।
ತದ್ದೃಷ್ಟ್ವಾ ವಿಸ್ಮಯಂ ಜಗ್ಮುಃ ಕುಮಾರಸ್ಯ ವಿಚೇಷ್ಟಿತಂ॥ 1-95-30 (4154) 
ನಿತ್ಯಕಾಲಂ ವಧ್ಯಮಾನಾ ದೈತೇಯಾ ರಾಕ್ಷಸೈಃ ಸಹ।
ಕುಮಾರಸ್ಯ ಭಯಾದೇವ ನೈವ ಜಗ್ಮುಸ್ತದಾಶ್ರಮಂ॥'  1-95-31 (4155) 
ತತೋಽಸ್ಯ ನಾಮ ಚಕ್ರುಸ್ತೇ ಕಣ್ವಾಶ್ರಮನಿವಾಸಿನಃ।
ಕಣ್ವೇನ ಸಹಿತಾಃ ಸರ್ವೇ ದೃಷ್ಟ್ವಾ ಕರ್ಮಾತಿಮಾನುಷಂ॥ 1-95-32 (4156) 
ಅಸ್ತ್ವಯಂ ಸರ್ವದಮನಃ ಸರ್ವಂ ಹಿ ದಮಯತ್ಯಸೌ।
ಸ ಸರ್ವದಮನೋ ನಾಮ ಕುಮಾರಃ ಸಮಪದ್ಯತ॥ 1-95-33 (4157) 
ವಿಕ್ರಮೇಣೌಜಸಾ ಚೈವ ಬಲೇನ ಚ ಸಮನ್ವಿತಃ।
`ಅಪ್ರೇಷಯತಿ ದುಷ್ಯಂತೇ ಮಹಿಷ್ಯಾಸ್ತನಯಸ್ಯ ಚ॥ 1-95-34 (4158) 
ಪಾಂಡುಭಾವಪರೀತಾಂಗೀಂ ಚಿಂತಯಾ ಸಮಭಿಪ್ಲುತಾಂ।
ಲಂಬಾಲಕಾಂ ಕೃಶಾಂ ದೀನಾಂ ತಥಾ ಮಲಿನವಾಸಸಂ॥ 1-95-35 (4159) 
`ಶಕುಂತಲಾಂ ಚ ಸಂಪ್ರೇಕ್ಷ್ಯ ಪ್ರದಧ್ಯೌ ಸ ಮುನಿಸ್ತದಾ।
ಶಾಸ್ತ್ರಾಣಿ ಸರ್ವವೇದಾಶ್ಚ ದ್ವಾದಶಾಬ್ದಸ್ಯ ಚಾಭವನ್'॥ ॥ 1-95-36 (4160) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಪಂಚನವತಿತಮೋಽಧ್ಯಾಯಃ॥ 95 ॥




ಆದಿಪರ್ವ - ಅಧ್ಯಾಯ 096

॥ ಶ್ರೀಃ ॥

1.96. ಅಧ್ಯಾಯಃ 096 

Mahabharata - Adi Parva - Chapter Topics

ಶಕುಂತಲಾಯಾ ದುಷ್ಯಂತಂ ಪ್ರತಿ ಪ್ರೇಷಯಿತುಂ ಕಣ್ವಕೃತ ಉಪದೇಶಃ॥ 1 ॥ ಹಾಸ್ತಿನಪುರಗಮನವಿಷಯೇಕಣ್ವಶಕುಂತಲಾಸರ್ವದಮನಾನಾಂ ವಿವಾದಃ॥ 2 ॥ ಕಣ್ವೇನ ಸ್ವಶಿಷ್ಯದ್ವಾರಾ ಶಕುಂತಲಾಸರ್ವದಮನಯೋರ್ಹಾಸ್ತಿನಪುರಪ್ರೇಷಣಂ॥ 3 ॥ ಪುರಪ್ರವೇಶಾನ್ನಿರ್ವಿಣ್ಣೈಃ ಶಿಷ್ಯೈಃ ಕಣ್ವಾಶ್ರಮಂ ಪ್ರತಿ ನಿವರ್ತನಂ॥ 4 ॥

Mahabharata - Adi Parva - Chapter Text

1-96-0 (4161) 
ವೈಶಂಪಾಯನ ಉವಾಚ। 1-96-0x (603) 
ತಂ ಕುಮಾರಮೃಷಿರ್ದೃಷ್ಟ್ವಾ ಕರ್ಮ ಚಾಸ್ಯಾತಿಮಾನುಷಂ।
ಸಮಯೋ ಯೌವರಾಜ್ಯಾಯ ಇತ್ಯನುಧ್ಯಾಯ ಸ ದ್ವಿಜಃ॥ 1-96-1 (4162) 
`ಶಕುಂತಲಾಂ ಸಮಾಹೂಯ ಕಣ್ವೋ ವಚನಮಬ್ರವೀತ್।  1-96-2 (4163) 
ಕಣ್ವ ಉವಾಚ।
ಶೃಣು ಭದ್ರೇ ಮಮ ಸುತೇ ಮಮ ವಾಕ್ಯಂ ಶುಚಿಸ್ಮಿತೇ॥  1-96-2x (604) 
ಪತಿವ್ರತಾನಾಂ ನಾರೀಣಾಂ ವಿಶಿಷ್ಟಮಿತಿ ಚೋಚ್ಯತೇ।
ಪತಿಶುಶ್ರೂಷಣಂ ಪೂರ್ವಂ ಮನೋವಾಕ್ಕಾಯಚೇಷ್ಟಿತೈಃ॥ 1-96-3 (4164) 
ಅನುಜ್ಞಾತಾ ಮಯಾ ಪೂರ್ವಂ ಪೂಜಯೈತದ್ವ್ರತಂ ತವ।
ಏತೇನೈವ ಚ ವೃತ್ತೇನ ಪುಣ್ಯಾಂʼಲ್ಲೋಕಾನವಾಪ್ಯ ಚ॥ 1-96-4 (4165) 
ತಸ್ಯಾಂತೇ ಮಾನುಷೇ ಲೋಕೇ ವಿಶಿಷ್ಟಾಂ ತಪ್ಸ್ಯಸೇ ಶ್ರಿಯಂ।
ತಸ್ಮಾದ್ಭದ್ರೇಽದ್ಯ ಯಾತವ್ಯಂ ಸಮೀಪಂ ಪೌರವಸ್ಯ ಹ॥ 1-96-5 (4166) 
ಸ್ವಯಂ ನಾಯಾತಿ ಮತ್ವಾ ತೇ ಗತಂ ಕಾಲಂ ಶುಚಿಸ್ಮಿತೇ।
ಗತ್ವಾಽಽರಾಧಯ ರಾಜಾನಂ ದುಷ್ಯಂತಂ ಹಿತಕಾಂಯಯಾ॥ 1-96-6 (4167) 
ದೌಷ್ಯಂತಿಂ ಯೌವರಾಜ್ಯಸ್ಥಂ ದೃಷ್ಟ್ವಾ ಪ್ರೀತಿಮವಾಪ್ಸ್ಯಸಿ।
ದೇವತಾನಾಂ ಗುರೂಣಾಂ ಚ ಕ್ಷತ್ರಿಯಾಣಾಂ ಚ ಭಾಮಿನಿ॥ 1-96-7 (4168) 
ಭರ್ತೄಣಾಂ ಚ ವಿಶೇಷೇಮ ಹಿತಂ ಸಂಗಮನಂ ಭವೇತ್।
ತಸ್ಮಾತ್ಪುತ್ರಿ ಕುಮಾರೇಣ ಗಂತವ್ಯಂ ಮತ್ಪ್ರಿಯೇಪ್ಸಯಾ॥ 1-96-8 (4169) 
ಪ್ರತಿವಾಕ್ಯಂ ನ ದದ್ಯಾಸ್ತ್ವಂ ಶಪಿತಾ ಮಮ ಪಾದಯೋಃ॥  1-96-9 (4170) 
ವೈಶಂಪಾಯನ ಉವಾಚ। 1-96-10x (605) 
ಏವಮುಕ್ತ್ವಾ ಸುತಾಂ ತತ್ರ ಪೌತ್ರಂ ಕಣ್ವೋಽಭ್ಯಭಾಷತ।
ಪರಿಷ್ವಜ್ಯ ಚ ಬಾಹುಭ್ಯಾಂ ಮೂರ್ಧ್ನ್ಯುಪಾಘ್ರಾಯ ಪೌರವಂ॥ 1-96-10 (4171) 
ಸೋಮವಂಶೋದ್ಭವೋ ರಾಜಾ ದುಷ್ಯಂತ ಇತಿ ವಿಶ್ರುತಃ।
ತಸ್ಯಾಗ್ರಮಹಿಷೀ ಚೈಷಾ ತವ ಮಾತಾ ಶುಚಿವ್ರತಾ॥ 1-96-11 (4172) 
ಗಂತುಕಾಮಾ ಭರ್ತೃಪಾರ್ಶ್ವಂ ತ್ವಯಾ ಸಹ ಸುಮಧ್ಯಮಾ।
ಗತ್ವಾಽಭಿವಾದ್ಯ ರಾಜನಂ ಯೌವರಾಜ್ಯಮವಾಪ್ಸ್ಯಸಿ॥ 1-96-12 (4173) 
ಸ ಪಿತಾ ತವ ರಾಜೇಂದ್ರಸ್ತಸ್ಯ ತ್ವಂ ವಶಗೋ ಭವ।
ಪಿತೃಪೈತಾಮಹಂ ರಾಜ್ಯಮಾತಿಷ್ಠಸ್ವ ಸ್ವಭಾವತಃ॥ 1-96-13 (4174) 
ತಸ್ಮಿನ್ಕಾಲೇ ಸ್ವರಾಜ್ಯಸ್ಥೋ ಮಾಮನುಸ್ಮರ ಪೌರವ॥  1-96-14 (4175) 
ವೈಶಂಪಾಯನ ಉವಾಚ। 1-96-15x (606) 
ಅಭಿವಾದ್ಯ ಮುನೇಃ ಪಾದೌ ಪೌರವೋ ವಾಕ್ಯಮಬ್ರವೀತ್।
ತ್ವಂ ಪಿತಾ ಮಮ ವಿಪ್ರರ್ಷೇ ತ್ವಂ ಮಾತಾ ತ್ವಂ ಗತಿಶ್ಚ ಮೇ॥ 1-96-15 (4176) 
ನ ಚಾನ್ಯಂ ಪಿತರಂ ಮನ್ಯೇ ತ್ವಾಮೃತೇ ತು ಮಹಾತಪಃ।
ತವ ಶುಶ್ರೂಷಣಂ ಪುಣ್ಯಮಿಹ ಲೋಕೇ ಪರತ್ರ ಚ॥ 1-96-16 (4177) 
ಶಕುಂತಲಾ ಭರ್ತೃಕಾಮಾ ಸ್ವಯಂ ಯಾತು ಯಥೇಷ್ಟತಃ।
ಅಹಂ ಸುಶ್ರೂಷಣಪರಃ ಪಾದಮೂಲೇ ವಸಾಮಿ ವಃ॥ 1-96-17 (4178) 
ಕ್ರೀಡಾಂ ವ್ಯಾಲಮೃಗೈಃ ಸಾರ್ಧಂ ಕರಿಷ್ಯೇ ನ ಪುರಾ ಯಥಾ।
ತ್ವಚ್ಛಾಸನಪರೋ ನಿತ್ಯಂ ಸ್ವಾಧ್ಯಾಯಂ ಚ ಕರೋಂಯಹಂ॥ 1-96-18 (4179) 
ಏವಮುಕ್ತ್ವಾ ತು ಸಂಶ್ಲಿಷ್ಯ ಪಾದೌ ಕಣ್ವಸ್ಯ ತಿಷ್ಠತಃ।
ತಸ್ಯ ತದ್ವಚನಂ ಶ್ರುತ್ವಾ ಪ್ರರುರೋದ ಶಕುಂತಲಾ॥ 1-96-19 (4180) 
ಸ್ನೇಹಾತ್ಪಿತುಶ್ಚ ಪುತ್ರಸ್ಯ ಹರ್ಷಶೋಕಸಮನ್ವಿತಾ।
ನಿಶಾಂಯ ರುದತೀಮಾರ್ತಾಂ ದೌಷ್ಯಂತಿರ್ವಾಕ್ಯಮಬ್ರವೀತ್॥ 1-96-20 (4181) 
ಶ್ರುತ್ವಾ ಭಗವತೋ ವಾಕ್ಯಂ ಕಿಂ ರೋದಿಷಿ ಶಕುಂತಲೇ।
ಗಂತವ್ಯಂ ಕಾಲ್ಯ ಉತ್ಥಾಯ ಭರ್ತೃಪ್ರೀತಿಸ್ವವಾಸ್ತಿ ಚೇತ್॥ 1-96-21 (4182) 
ಶಕುಂತಲೋವಾಚ। 1-96-22x (607) 
ಏಕಸ್ತು ಕುರುತೇ ಪಾಪಂ ಫಲಂ ಭುಂಕ್ತೇ ಮಹಾಜನಃ।
ಮಯಾ ನಿವಾರಿತೋ ನಿತ್ಯಂ ನ ಕರೋಷಿ ವಚೋ ಮಮ॥ 1-96-22 (4183) 
ನಿಃಸೃತಾನ್ಕುಂಜರಾನ್ನಿತ್ಯಂ ಬಾಹುಭ್ಯಾಂ ಸಂಪ್ರಮಥ್ಯ ವೈ।
ವನಂ ಚ ಲೋಡಯನ್ನಿತ್ಯಂ ಸಿಂಹವ್ಯಾಘ್ರಗಣೈರ್ವೃತಂ॥ 1-96-23 (4184) 
ಏವಂವಿಧಾನಿ ಚಾನ್ಯಾನಿ ಕೃತ್ವಾ ವೈ ಪುರುನಂದನ।
ರುಷಿತೋ ಭಗವಾಂಸ್ತಾತ ತಸ್ಮಾದಾವಾಂ ವಿವಾಸಿತೌ॥ 1-96-24 (4185) 
ನಾಹಂ ಗಚ್ಛಾಮಿ ದುಷ್ಯಂತಂ ನಾಸ್ಮಿ ಪುತ್ರ ಹಿತೈಷಿಣೀ।
ಪಾದಮೂಲೇ ವಸಿಷ್ಯಾಮಿ ಮಹರ್ಷೇರ್ಭಾವಿತಾತ್ಮನಃ॥ 1-96-25 (4186) 
ವೈಶಂಪಾಯನ ಉವಾಚ। 1-96-26x (608) 
ಏವಮುಕ್ತ್ವಾ ತು ರುದತೀ ಪಪಾತ ಮುನಿಪಾದಯೋಃ।
ಏವಂ ವಿಲಪತೀಂ ಕಣ್ವಶ್ಚಾನುನೀಯ ಚ ಹೇತುಭಿಃ। 
ಪುನಃ ಪ್ರೋವಾಚ ಭಗವಾನಾನೃಶಂಸ್ಯಾದ್ಧಿತಂ ವಚಃ॥  1-96-26 (4187) 
ಕಣ್ವ ಉವಾಚ। 1-96-27x (609) 
ಶಕುಂತಲೇ ಶೃಣುಷ್ವೇದಂ ಹಿತಂ ಪಥ್ಯಂ ಚ ಭಾಮಿನಿ।
ಪತಿವ್ರತಾಭಾವಗುಣಾನ್ಹಿತ್ವಾ ಸಾಧ್ಯಂ ನ ಕಿಂಚನ॥ 1-96-27 (4188) 
ಪ್ರತಿವ್ರತಾನಾಂ ದೇವಾ ವೈ ತುಷ್ಟಾಃ ಸರ್ವರಪ್ರದಾಃ।
ಪ್ರಸಾದಂ ಚ ಕರಿಷ್ಯಂತಿ ಆಪದೋ ಮೋಕ್ಷಯಂತಿ ಚ॥ 1-96-28 (4189) 
ಪತಿಪ್ರಸಾದಾತ್ಪುಣ್ಯಂ ಚ ಪ್ರಾಪ್ನುವಂತಿ ನ ಚಾಶುಭಂ।
ತಸ್ಮಾದ್ಗತ್ವಾ ತು ರಾಜಾನಮಾರಾಧಯ ಶುಚಿಸ್ಮಿತೇ॥ 1-96-29 (4190) 
ವೈಶಂಪಾಯನ ಉವಾಚ। 1-96-30x (610) 
ಶಕುಂತಲಾಂ ತಥೋಕ್ತ್ವಾ ವೈ ಶಾಕುಂತಲಮಥಾಬ್ರವೀತ್।
ದೌಹಿತ್ರೋ ಮಮ ಪೌತ್ರಸ್ತ್ವಮಿಲಿಲಸ್ಯ ಮಹಾತ್ಮನಃ॥ 1-96-30 (4191) 
ಶೃಣುಷ್ವ ವಚನಂ ಸತ್ಯಂ ಪ್ರಬ್ರವೀಮಿ ತವಾನಘ।
ಮನಸಾ ಭರ್ತೃಕಾಮಾ ವೈ ವಾಗ್ಭಿರುಕ್ತ್ವಾ ಪೃಥಗ್ವಿಧಂ॥ 1-96-31 (4192) 
ಗಂತುಂ ನೇಚ್ಛತಿ ಕಲ್ಯಾಣೀ ತಸ್ಮಾತ್ತಾತ ವಹಸ್ವ ವೈ।
ಶಕ್ತಸ್ತ್ವಂ ಪ್ರತಿಗಂತುಂ ಚ ಮುನಿಭಿಃ ಸಹ ಪೌರವ॥'  1-96-32 (4193) 
ಇತ್ಯುಕ್ತ್ವಾ ಸರ್ವದಮನಂ ಕಣ್ವಃ ಶಿಷ್ಯಾನಥಾಬ್ರವೀತ್।
ಶಕುಂತಲಾಮಿಮಾಂ ಶೀಗ್ರಂ ಸಪುತ್ರಾಮಾಶ್ರಮಾದಿತಃ॥ 1-96-33 (4194) 
ಭರ್ತುಃ ಪ್ರಾಪಯತಾಭ್ಯಾಶಂ ಸರ್ವಲಕ್ಷಣಪೂಜಿತಾಂ।
ನಾರೀಣಾಂ ಚಿರವಾಸೋ ಹಿ ಬಾಂಧವೇಷು ನ ರೋಚತೇ॥ 1-96-34 (4195) 
ಕೀರ್ತಿಚಾರಿತ್ರಧರ್ಂನಸ್ತಸ್ಮಾನ್ನಯತ ಮಾ ಚಿರಂ॥  1-96-35 (4196) 
`ವೈಶಂಪಾಯನ ಉವಾಚ। 1-96-36x (611) 
ಧರ್ಮಾಭಿಪೂಜಿತಂ ಪುತ್ರಂ ಕಾಶ್ಯಪೇನ ನಿಶಾಂಯ ತು।
ಕಾಶ್ಯಪಾತ್ಪ್ರಾಪ್ಯ ಚಾನುಜ್ಞಾಂ ಮುಮುದೇ ಚ ಶಕುಂತಲಾ॥ 1-96-36 (4197) 
ಕಣ್ವಸ್ಯ ವಚನಂ ಶ್ರುತ್ವಾ ಪ್ರತಿಗಚ್ಛೇತಿ ಚಾಸಕೃತ್।
ತಥೇತ್ಯುಕ್ತ್ವಾ ತು ಕಣ್ವಂ ಚ ಮಾತರಂ ಪೌರವೋಽಬ್ರವೀತ್। 
ಕಿಂ ಚಿರಾಯಸಿ ಮಾತಸ್ತ್ವಂ ಗಮಿಷ್ಯಾಮೋ ನೃಪಾಲಯಂ॥  1-96-37 (4198) 
ಏವಮುಕ್ತ್ವಾ ತು ತಾಂ ದೇವೀಂ ದುಷ್ಯಂತಸ್ಯ ಮಹಾತ್ಮನಃ।
ಅಭಿವಾದ್ಯ ಮುನೇಃ ಪಾದೌ ಗಂತುಮೈಚ್ಛತ್ಸ ಪೌರವಃ॥ 1-96-38 (4199) 
ಶಕುಂತಲಾ ಚ ಪಿತರಮಭಿವಾದ್ಯ ಕೃತಾಂಜಲಿಃ।
ಪ್ರದಕ್ಷಿಣೀಕೃತ್ಯ ತದಾ ಪಿತರಂ ವಾಕ್ಯಮಬ್ರವೀತ್॥ 1-96-39 (4200) 
ಅಜ್ಞಾನಾನ್ಮೇ ಪಿತಾ ಚೇತಿ ದುರುಕ್ತಂ ವಾಪಿ ಚಾನೃತಂ।
ಅಕಾರ್ಯಂ ವಾಪ್ಯನಿಷ್ಟಂ ವಾ ಕ್ಷಂತುಮರ್ಹತಿ ತದ್ಭವಾನ್॥ 1-96-40 (4201) 
ಏವಮುಕ್ತೋ ನತಶಿರಾ ಮುನಿರ್ನೋವಾಚ ಕಿಂಚನ।
ಮನುಷ್ಯಭಾವಾತ್ಕಣ್ವೋಽಪಿ ಮುನಿರಶ್ರೂಣ್ಯವರ್ತಯತ್॥ 1-96-41 (4202) 
ಅಬ್ಭಕ್ಷಾನ್ವಾಯುಭಕ್ಷಾಂಶ್ಚ ಶೀರ್ಣಪರ್ಣಾಶನಾನ್ಮುನೀನ್।
ಫಲಮೂಲಾಶಿನೋ ದಾಂತಾನ್ಕೃಶಾಂಧಮನಿಸಂತತಾನ್॥ 1-96-42 (4203) 
ವ್ರತಿನೋ ಜಟಿಲಾನ್ಮುಂಡಾನ್ವಲ್ಕಲಾಜಿನಸಂವೃತಾನ್।
ಸಮಾಹೂಯ ಮುನಿಃ ಕಣ್ವಃ ಕಾರುಣ್ಯಾದಿದಮಬ್ರವೀತ್॥ 1-96-43 (4204) 
ಮಯಾ ತು ಲಾಲಿತಾ ನಿತ್ಯಂ ಮಮ ಪುತ್ರೀ ಯಶಸ್ವಿನೀ।
ವನೇ ಜಾತಾ ವಿವೃದ್ಧಾ ಚ ನ ಚ ಜಾನಾತಿ ಕಿಂಚನ॥ 1-96-44 (4205) 
ಆಶ್ರಮಾತ್ತು ಪಥಾ ಸರ್ವೈರ್ನೀಯತಾಂ ಕ್ಷತ್ರಿಯಾಲಯಂ।
ದ್ವಿತೀಯಯೋಜನೇ ವಿಪ್ರಾಃ ಪ್ರತಿಷ್ಠಾನಂ ಪ್ರತಿಷ್ಠಿತಂ॥ 1-96-45 (4206) 
ಪ್ರತಿಷ್ಠಾನೇ ಪುರೇ ರಾಜಾ ಶಾಕುಂತಲಪಿತಾಮಹಃ।
ಅಧ್ಯುವಾಸ ಚಿರಂ ಕಾಲಮುರ್ವಶ್ಯಾ ಸಹಿತಃ ಪುರಾ॥ 1-96-46 (4207) 
ಅನೂಪಜಾಂಗಲಯುತಂ ಧನಧಾನ್ಯಸಮಾಕುಲಂ।
ಪ್ರತಿಷ್ಠಿತಂ ಪುರವರಂ ಗಂಗಾಯಾಮುನಸಂಗಮೇ॥ 1-96-47 (4208) 
ತತ್ರ ಸಂಗಮಮಾಸಾದ್ಯ ಸ್ನಾತ್ವಾ ಹುತಹುತಾಶನಾಃ।
ಶಾಕಮೂಲಫಲಾಹಾರಾ ನಿವರ್ತಧ್ವಂ ತಪೋಧನಾಃ। 
ಅನ್ಯಥಾ ತು ಭವೇದ್ವಿಪ್ರಾ ಅಧ್ವನೋ ಗಮನೇ ಶ್ರಮಃ॥'  1-96-48 (4209) 
ತಥೇತ್ಯುಕ್ತ್ವಾ ಚ ತೇ ಸರ್ವೇ ಪ್ರಾತಿಷ್ಠಂತ ಮಹೌಜಸಃ।
`ಶಕುಂತಲಾಂ ಪುರಸ್ಕೃತ್ಯ ದುಷ್ಯಂತಸ್ಯ ಪುರಂ ಪ್ರತಿ॥ 1-96-49 (4210) 
ಗೃಹೀತ್ವಾ ಚಾಮರಪ್ರಖ್ಯಂ ಪುತ್ರಂ ಕಮಲಲೋಚನಂ।
ಆಜಗ್ಮುಶ್ಚ ಪುರಂ ರಂಯಂ ದುಷ್ಯಂತಾಧ್ಯುಷಿತಂ ವನಾತ್॥ 1-96-50 (4211) 
ಶಕುಂತಲಾಂ ಸಮಾದಾಯ ಮುನಯೋ ಧರ್ಮವತ್ಸಲಾಃ।
ತೇ ವನಾನಿ ನದೀಃ ಶೈಲಾನ್ಗಿರಿಪ್ರಸ್ರವಣಾನಿ ಚ॥ 1-96-51 (4212) 
ಕಂದರಾಣಿ ನಿತಂಬಾಂಶ್ಚ ರಾಷ್ಟ್ರಾಣಿ ನಗರಾಣಿ ಚ।
ಆಶ್ರಮಾಣಿ ಚ ಪುಣ್ಯಾನಿ ಗತ್ವಾ ಚೈವ ಗತಶ್ರಮಾಃ॥ 1-96-52 (4213) 
ಶನೈರ್ಮಧ್ಯಾಹ್ನವೇಲಾಯಾಂ ಪ್ರತಿಷ್ಠಾನಂ ಸಮಾಯಯುಃ।
ತಾಂ ಪುರೀಂ ಪುರುಹೂತೇನ ಐಲಸ್ಯಾರ್ಥೇ ವಿನಿರ್ಮಿತಾಂ॥ 1-96-53 (4214) 
ಪರಿಘಾಟ್ಟಾಲಕೈರ್ಮುಖ್ಯೈರುಪಕಲ್ಪಶತೈರಪಿ।
ಶತಘ್ನೀಚಕ್ರಯಂತ್ರೈಶ್ಚ ಗುಪ್ತಾಮನ್ಯೈರ್ದುರಾಸದಾಂ॥ 1-96-54 (4215) 
ಹರ್ಂಯಪ್ರಸಾದಸಂಬಾಧಾಂ ನಾನಾಪಣ್ಯವಿಭೂಷಿತಾಂ।
ಮಂಟಪೈಃ ಸಸಭೈ ರಂಯೈಃ ಪ್ರಪಾಭಿಶ್ಚ ಸಮಾವೃತಾಂ॥ 1-96-55 (4216) 
ರಾಜಮಾರ್ಗೇಣ ಮಹತಾ ಸುವಿಭಕ್ತೇನ ಶೋಭಿತಾಂ।
ಕೈಲಾಸಶಿಖರಾಕಾರೈರ್ಗೋಪುರೈಃ ಸಮಲಂಕೃತಾಂ॥ 1-96-56 (4217) 
ದ್ವಾರತೋರಣನಿರ್ಯೂಹೈರ್ಮಂಗಲೈರುಪಶೋಭಿತಾಂ।
ಉದ್ಯಾನಾಂರವಣೋಪೇತಾಂ ಮಹತೀಂ ಸಾಲಮೇಖಲಾಂ॥ 1-96-57 (4218) 
ಸರ್ವಪುಷ್ಕರಿಣೀಭಿಶ್ಚ ಉದ್ಯಾನೈಶ್ಚ ಸಮಾವೃತಾಂ।
ವರ್ಣಾಶ್ರಮೈಃ ಸ್ವಧರ್ಮಸ್ಥೈರ್ನಿತ್ಯೋತ್ಸವಸಮಾಹಿತೈಃ॥ 1-96-58 (4219) 
ಧನಧಾನ್ಯಸಮೃದ್ಧೈಶ್ಚ ಸಂತುಷ್ಟೈ ರತ್ನಪೂಜಿತೈಃ।
ಕೃತಯಜ್ಞೈಶ್ಚ ವಿದ್ವದ್ಭಿರಗ್ನಿಹೋತ್ರಪರೈಃ ಸದಾ॥ 1-96-59 (4220) 
ವರ್ಜಿತಾ ಕಾರ್ಯಕರಣೈರ್ದಾನಶೀಲೈರ್ದಯಾಪರೈಃ।
ಅಧರ್ಮಭೀರುಭಿಃ ಸರ್ವೈಃ ಸ್ವರ್ಗಲೋಕಜಿಗೀಷುಭಿಃ॥ 1-96-60 (4221) 
ಏವಂವಿಧಜನೋಪೇತಮಿಂದ್ರಲೋಕಮಿವಾಪರಂ।
ತಸ್ಮಿನ್ನಗರಮಧ್ಯೇ ತು ರಾಜವೇಶ್ಮ ಪ್ರತಿಷ್ಠಿತಂ॥ 1-96-61 (4222) 
ಇಂದ್ರಸದ್ಮಪ್ರತೀಕಾಶಂ ಸಂಪೂರ್ಣಂ ವಿತ್ತಸಂಚಯೈಃ।
ತಸ್ಯ ಮಧ್ಯೇ ಸಭಾ ದಿವ್ಯಾ ನಾನಾರತ್ನವಿಭೂಷಿತಾ॥ 1-96-62 (4223) 
ತಸ್ಯಾಂ ಸಭಾಯಾಂ ರಾಜರ್ಷಿಃ ಸರ್ವಾಲಂಕಾರಭೂಷಿತಃ।
ಬ್ರಾಹ್ಮಣೈಃ ಕ್ಷತ್ರಿಯೈಶ್ಚಾಪಿ ಮಂತ್ರಿಭಿಶ್ಚಾಪಿ ಸಂವೃತಃ॥ 1-96-63 (4224) 
ಸಂಸ್ತೂಯಮಾನೋ ರಾಜೇಂದ್ರಃ ಸೂತಮಾಗಧಬಂದಿಭಿಃ।
ಕಾರ್ಯಾರ್ಥಿಷು ತದಾಽಭ್ಯೇತ್ಯ ಕೃತ್ವಾ ಕಾರ್ಯಂ ಗತೇಷು ಸಃ॥ 1-96-64 (4225) 
ಸುಖಾಸೀನೋಽಭವದ್ರಾಜಾ ತಸ್ಮಿನ್ಕಾಲೇ ಮಹರ್ಷಯಃ।
ಶಕುಂತಾನಾಂ ಸ್ವನಂ ಶ್ರುತ್ವಾ ನಿಮಿತ್ತಜ್ಞಾಸ್ತ್ವಲಕ್ಷಯನ್॥ 1-96-65 (4226) 
ಶಕುಂತಲೇ ನಿಮಿತ್ತಾನಿ ಶೋಭನಾನಿ ಭವಂತಿ ನಃ।
ಕಾರ್ಯಸಿದ್ಧಿಂ ವದಂತ್ಯೇತೇ ಧ್ರುವಂ ರಾಜ್ಞೀ ಭವಿಷ್ಯಸಿ। 
ಅಸ್ಮಿಂಸ್ತು ದಿವಸೇ ಪುತ್ರೋ ಯುವರಾಜೋ ಭವಿಷ್ಯತಿ॥  1-96-66 (4227) 
ವೈಶಂಪಾಯನ ಉವಾಚ। 1-96-67x (612) 
ವರ್ಧಮಾನಪುರದ್ವಾರಂ ತೂರ್ಯಘೋಷನಿನಾದಿತಂ।
ಶಕುಂತಲಾಂ ಪುರಸ್ಕೃತ್ಯ ವಿವಿಶುಸ್ತೇ ಮಹರ್ಷಯಃ॥ 1-96-67 (4228) 
ಪ್ರವಿಶಂತಂ ನೃಪಸುತಂ ಪ್ರಶಶಂಸುಶ್ಚ ವೀಕ್ಷಕಾಃ।
ವರ್ಧಮಾನಪುರದ್ವಾರಂ ಪ್ರವಿಶನ್ನೇವ ಪೌರವಃ॥ 1-96-68 (4229) 
ಇಂದ್ರಲೋಕಸ್ಥಮಾತ್ಮಾನಂ ಮೇನೇ ಹರ್ಷಸಮನ್ವಿತಃ॥  1-96-69 (4230) 
ತತೋ ವೈ ನಾಗರಾಃ ಸರ್ವೇ ಸಮಾಹೂಯ ಪರಸ್ಪರಂ।
ದ್ರಷ್ಟುಕಾಮಾ ನೃಪಸುತಂ ಸಮಪದ್ಯಂತ ಭಾರತ॥ 1-96-70 (4231) 
ನಾಗರಾ ಊಚುಃ। 1-96-71x (613) 
ದೇವತೇವ ಜನಸ್ಯಾಗ್ರೇ ಭ್ರಾಜತೇ ಶ್ರೀರಿವಾಗತಾ।
ಜಯಂತೇನೇವ ಪೌಲೋಮೀ ಇಂದ್ರಲೋಕಾದಿಹಾಗತಾ॥ 1-96-71 (4232) 
ಇತಿ ಬ್ರುವಂತಸ್ತೇ ಸರ್ವೇ ಮಹರ್ಷೀನಿದಮಬ್ರುವನ್।
ಅಭಿವಾದಯಂತಃ ಸಹಿತಾ ಮಹರ್ಷೀಂದೇವವರ್ಚಸಃ॥ 1-96-72 (4233) 
ಅದ್ಯ ನಃ ಸಫಲಂ ಜನ್ಮ ಕೃತಾರ್ಥಾಶ್ಚ ತತೋ ವಯಂ।
ಏವಂ ಯೇ ಸ್ಮ ಪ್ರಪಶ್ಯಾಮೋ ಮಹರ್ಷೀನ್ಸೂರ್ಯವರ್ಚಸಃ॥ 1-96-73 (4234) 
ವೈಶಂಪಾಯನ ಉವಾಚ। 1-96-74x (614) 
ಇತ್ಯುಕ್ತ್ವಾ ಸಹಿತಾಃ ಕೇಚಿದನ್ವಗಚ್ಛಂತ ಪೌರವಂ।
ಹೈಮವತ್ಯಾಃ ಸುತಮಿವ ಕುಮಾರಂ ಪುಷ್ಕರೇಕ್ಷಣಂ॥ 1-96-74 (4235) 
ಯೇ ಕೇಚಿದಬ್ರುವನ್ಮೂಢಾಃ ಶಾಕುಂತಲದಿದೃಕ್ಷವಃ।
ಕೃಷ್ಣಾಜಿನೇನ ಸಂಛನ್ನಾನನಿಚ್ಛಂತೋ ಹ್ಯವೇಕ್ಷಿತುಂ॥ 1-96-75 (4236) 
ಪಿಶಾಚಾ ಇವ ದೃಶ್ಯಂತೇ ನಾಗರಾಣಾಂ ವಿರೂಪಿಣಃ।
ವಿನಾ ಸಂಧ್ಯಾಂ ಪಿಶಾಚಾಸ್ತೇ ಪ್ರವಿಶಂತಿ ಪುರೋತ್ತಮಂ॥ 1-96-76 (4237) 
ಕ್ಷುತ್ಪಿಪಾಸಾರ್ದಿತಾಂದೀನಾನ್ವಲ್ಕಲಾಜಿನವಾಸಸಃ।
ತ್ವಗಸ್ಥಿಭೂತಾನ್ನಿರ್ಮಾಂಸಾಂಧಮನೀಸಂತತಾನಪಿ॥ 1-96-77 (4238) 
ಪಿಂಗಲಾಕ್ಷಾನ್ಪಿಂಗಜಟಾಂದೀರ್ಘದಂತಾನ್ನಿರೂದರಾನ್।
ವಿಶೀರ್ಷಕಾನೂರ್ಧ್ವಹಸ್ತಾಂದೃಷ್ಟ್ವಾ ಹಾಸ್ಯಂತಿ ನಾಗರಾಃ॥ 1-96-78 (4239) 
ಏವಮುಕ್ತವತಾಂ ತೇಷಾಂ ಗಿರಂ ಶ್ರುತ್ವಾ ಮಹರ್ಷಯಃ।
ಅನ್ಯೋನ್ಯಂ ತೇ ಸಮಾಹೂಯ ಇದಂ ವಚನಮಬ್ರುವನ್॥ 1-96-79 (4240) 
ಉಕ್ತಂ ಭಗವತಾ ವಾಕ್ಯಂ ನ ಕೃತಂ ಸತ್ಯವಾದಿನಾ।
ಪುರಪ್ರವೇಶನಂ ನಾತ್ರ ಕರ್ತವ್ಯಮಿತಿ ಶಾಸನಂ॥ 1-96-80 (4241) 
ಕಿಂ ಕಾರಣಂ ಪ್ರವೇಕ್ಷ್ಯಾಮೋ ನಗರಂ ದುರ್ಜನೈರ್ವೃತಂ।
ತ್ಯಕ್ತಸಂಗಸ್ಯ ಚ ಮುನೇರ್ನಗರೇ ಕಿಂ ಪ್ರಯೋಜನಂ॥ 1-96-81 (4242) 
ಗಮಿಷ್ಯಾಮೋ ವನಂ ತಸ್ಮಾದ್ಗಂಗಾಯಾಮುನಸಂಗಮಂ।
ಏವಮುಕ್ತ್ವಾ ಮುನಿಗಣಾಃ ಪ್ರತಿಜಗ್ಮುರ್ಯಥಾಗತಂ॥ ॥ 1-96-82 (4243) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಷಣ್ಣವತಿತಮೋಽಧ್ಯಾಯಃ॥ 96 ॥

Mahabharata - Adi Parva - Chapter Footnotes

1-96-10 ಪುತ್ರ್ಯಾಃ ಪುತ್ರಃ ಪೌತ್ರಃ ದೌಹಿತ್ರ ಇತ್ಯರ್ಥಃ॥



ಆದಿಪರ್ವ - ಅಧ್ಯಾಯ 097

॥ ಶ್ರೀಃ ॥

1.97. ಅಧ್ಯಾಯಃ 097 

Mahabharata - Adi Parva - Chapter Topics

ಸಪುತ್ರಾಯಾಃ ಶಕುಂತಲಾಯಾ ದುಪ್ಯಂತಸಮೀಪಗಮನಂ॥ 1 ॥ ತಯೋಃ ಸಂವಾದಶ್ಚ॥ 2 ॥

Mahabharata - Adi Parva - Chapter Text

1-97-0 (4244) 
ವೈಶಂಪಾಯನ ಉವಾಚ। 1-97-0x (615) 
ಗತಾನ್ಮುನಿಗಣಾಂದೃಷ್ಟ್ವಾ ಪುತ್ರಂ ಸಂಗೃಹ್ಯ ಪಾಣಿನಾ।
ಮಾತಾಪಿತೃಭ್ಯಾಂ ರಹಿತಾ ಯಥಾ ಶೋಚಂತಿ ದಾರಕಾಃ॥ 1-97-1 (4245) 
ತಥಾ ಶೋಕಪರೀತಾಂಗೀ ಧೃತಿಮಾಲಂಬ್ಯ ದುಃಖಿತಾ।
ಗತೇಷು ತೇಷು ವಿಪ್ರೇಷು ರಾಜಮಾರ್ಗೇಣ ಭಾಮಿನೀ॥ 1-97-2 (4246) 
ಪುತ್ರೇಣೈವ ಸಹಾಯೇನ ಸಾ ಜಗಾಮ ಶನೈಃ ಶನೈಃ।
ಅದೃಷ್ಟಪೂರ್ವಾನ್ಪಶ್ಯನ್ವೈ ರಾಜಮಾರ್ಗೇಣ ಪೌರವಃ॥ 1-97-3 (4247) 
ಹರ್ಂಯಪ್ರಸಾದಚೈತ್ಯಾಂಶ್ಚ ಸಭಾ ದಿವ್ಯಾ ವಿಚಿತ್ರಿತಾಃ।
ಕೌತೂಹಲಸಮಾವಿಷ್ಟೋ ದೃಷ್ಟ್ವಾ ವಿಸ್ಮಯಮಾಗತಃ॥ 1-97-4 (4248) 
ಸರ್ವೇ ಬ್ರುವಂತಿ ತಾಂ ದೃಷ್ಟ್ವಾ ಪದ್ಮಹೀನಾಮಿವ ಶ್ರಿಯಂ।
ಗತ್ಯಾ ಚ ಸಂಹೀಸದೃಶೀಂ ಕೋಕಿಲೇನ ಸ್ವರೇ ಸಮಾಂ॥ 1-97-5 (4249) 
ಮುಖೇನ ಚಂದ್ರಸದೃಶೀಂ ಶ್ರಿಯಾ ಪದ್ಮಾಲಯಾಸಮಾಂ।
ಸ್ಮಿತೇನ ಕುಂದಸದೃಶೀಂ ಪದ್ಮಗರ್ಭಸಮತ್ವಚಂ॥ 1-97-6 (4250) 
ಪದ್ಮಪತ್ರವಿಶಾಲಾಕ್ಷೀಂ ತಪ್ತಜಾಂಬೂನದಪ್ರಭಾಂ।
ಕರಾಂತಮಿತಮಧ್ಯೈಷಾ ಸುಕೇಶೀ ಸಂಹತಸ್ತನೀ॥ 1-97-7 (4251) 
ಜಘನಂ ಸುವಿಶಾಲಂ ವೈ ಊರೂ ಕರಿಕರೋಪಮೌ।
ರಕ್ತತುಂಗತಲೌ ಪಾದೌ ಧರಣ್ಯಾಂ ಸುಪ್ರತಿಷ್ಠಿತೌ॥ 1-97-8 (4252) 
ಏವಂ ರೂಪಸಮಾಯುಕ್ತಾ ಸ್ವರ್ಗಲೋಕಾದಿವಾಗತಾ।
ಇತಿ ಸ್ಮ ಸರ್ವೇಽಮನ್ಯಂತ ದುಷ್ಯಂತನಗರೇ ಜನಾಃ॥ 1-97-9 (4253) 
ಪುನಃ ಪುನರವೋಚಂಸ್ತೇ ಶಾಕುಂತಲಗುಣಾನಪಿ।
ಸಿಂಹೇಕ್ಷಣಃ ಸಿಂಹದಂಷ್ಟ್ರಃ ಸಿಂಹಸ್ಕಂಧೋ ಮಹಾಭುಜಃ॥ 1-97-10 (4254) 
ಸಿಂಹೋರಸ್ಕಃ ಸಿಂಹಬಲಃ ಸಿಂಹವಿಕ್ರಾಂತಗಾಂಯಯಂ।
ಪೃಥ್ವಂಸಃ ಪೃಥುವಕ್ಷಾಶ್ಚ ಛತ್ರಾಕಾರಶಿರಾ ಮಹಾನ್॥ 1-97-11 (4255) 
ಪಾಣಿಪಾದತಲೇ ರಕ್ತೋ ರಕ್ತಾಸ್ಯೋ ದುಂದುಭಿಸ್ವನಃ।
ರಾಜಲಕ್ಷಣಯುಕ್ತಶ್ಚ ರಾಜಶ್ರೀಶ್ಚಾಸ್ಯ ಲಕ್ಷ್ಯತೇ॥ 1-97-12 (4256) 
ಆಕಾರೇಣ ಚ ರೂಪೇಣ ಶರೀರೇಣಾಪಿ ತೇಜಸಾ।
ದುಷ್ಯಂತೇನ ಸಮೋ ಹ್ಯೇಷ ಕಸ್ಯ ಪುತ್ರೋ ಭವಿಷ್ಯತಿ॥ 1-97-13 (4257) 
ಏವಂ ಬ್ರುವಂತಸ್ತೇ ಸರ್ವೇ ಪ್ರಶಶಂಸುಃ ಸಹಸ್ರಶಃ।
ಯುಕ್ತಿವಾದಾನವೋಚಂತ ಸರ್ವಾಃ ಪ್ರಾಣಭೃತಃ ಸ್ತ್ರಿಯಃ॥ 1-97-14 (4258) 
ಬಾಂಧವಾ ಇವ ಸಸ್ನೇಹಾ ಅನುಜಗ್ಮುಃ ಶಕುಂತಲಾಂ।
ಪೌರಾಣಾಂ ತದ್ವಚಃ ಶ್ರುತ್ವಾ ತೂಷ್ಣೀಂಭೂತಾ ಶಕುಂತಲಾ॥ 1-97-15 (4259) 
ವೇಶ್ಮದ್ವಾರಂ ಸಮಾಸಾದ್ಯ ವಿಹ್ವಲಾ ಸಾ ನೃಪಾತ್ಮಜಾ।
ಚಿಂತಯಾಮಾಸ ಸಹಸಾ ಕಾರ್ಯಗೌರವಕಾರಣಾತ್॥ 1-97-16 (4260) 
ಲಜ್ಜಯಾ ಚ ಪರೀತಾಂಗೀ ರಾಜನ್ರಾಜಸಮಕ್ಷತಃ।
ಅಘೃಣಾ ಕಿಂ ನು ವಕ್ಷ್ಯಾಮಿ ದುಷ್ಯಂತಂ ಮಮ ಕಾರಣಾತ್॥ 1-97-17 (4261) 
ಏವಮುಕ್ತ್ವಾ ತು ಕೃಪಣಾ ಚಿಂತಯಂತೀ ಶಕುಂತಲಾ।'
ಅಭಿಸೃತ್ಯ ಚ ರಾಜಾನಂ ವೇದಿತಾ ಸಾ ಪ್ರವೇಶಿತಾ॥  1-97-18 (4262) 
ಸಹ ತೇನ ಕುಮಾರೇಣ ತರುಣಾದಿತ್ಯವರ್ಚಸಾ।
`ಸಿಂಹಾಸನಸ್ಥಂ ರಾಜಾನಂ ಮಹೇಂದ್ರಸದೃಶದ್ಯುತಿಂ॥ 1-97-19 (4263) 
ಶಕುಂತಲಾ ನತಶಿರಾಃ ಪರಂ ಹರ್ಷಮವಾಪ್ಯ ಚ।'
ಪೂಜಯಿತ್ವಾ ಯಥಾನ್ಯಾಯಮಬ್ರವೀತ್ತಂ ಶಕುಂತಲಾ॥  1-97-20 (4264) 
`ಅಭಿವಾದಯ ರಾಜಾನಂ ಪಿತರಂ ತೇ ದೃಢವ್ರತಂ।
ಏವಮುಕ್ತ್ವಾ ಸುತಂ ತತ್ರ ಲಜ್ಜಾನತಮುಖೀ ಸ್ಥಿತಾ॥ 1-97-21 (4265) 
ಸ್ತಂಭಮಾಲಿಂಗ್ಯ ರಾಜಾನಂ ಪ್ರಸೀದಸ್ವೇತ್ಯುವಾಚ ಸಾ।
ಶಾಕುಂತಲೋಪಿ ರಾಜಾನಮಭಿವಾದ್ಯ ಕೃತಾಂಜಲಿಃ॥ 1-97-22 (4266) 
ಹರ್ಷೇಣೋತ್ಫುಲ್ಲನಯನೋ ರಾಜಾನಂ ಚಾನ್ವವೈಕ್ಷತ।
ದುಷ್ಯಂತೋ ಧರ್ಮಬುದ್ಧ್ಯಾ ತು ಚಿಂತಯನ್ನೇವ ಸೋಬ್ರವೀತ್॥ 1-97-23 (4267) 
ಕಿಮಾಗಮನಕಾರ್ಯಂ ತೇ ಬ್ರೂಹಿ ತ್ವಂ ವರವರ್ಣಿನಿ।
ಕರಿಷ್ಯಾಮಿ ನ ಸಂದೇಹಃ ಸಪುತ್ರಾಯಾ ವಿಶೇಷತಃ॥ 1-97-24 (4268) 
ಶಕುಂತಲೋವಾಚ। 1-97-25x (616) 
ಪ್ರಸೀದಸ್ವ ಮಹಾರಾಜ ವಕ್ಷ್ಯಾಮಿ ಪುರುಷೋತ್ತಮ।
ಏಷ ಪುತ್ರೋ ಹಿ ತೇ ರಾಜನ್ಮಯ್ಯುತ್ಪನ್ನಃ ಪರಂತಪ॥ 1-97-25 (4269) 
ತಸ್ಮಾತ್ಪುತ್ರಸ್ತ್ವಯಾ ರಾಜನ್ಯೌವರಾಜ್ಯೇಽಭಿಷಿಚ್ಯತಾಂ।
ಯಥೋಕ್ತಮಾಶ್ರಮೇ ತಸ್ಮಿನ್ವರ್ತಸ್ವ ಪುರುಷೋತ್ತಮ॥ 1-97-26 (4270) 
ಮಯಾ ಸಮಾಗಮೇ ಪೂರ್ವಂ ಕೃತಃ ಸ ಸಮಯಸ್ತ್ವಯಾ।
ತತ್ತ್ವಂ ಸ್ಮರ ಮಹಾಬಾಹೋ ಕಣ್ವಾಶ್ರಮಪದಂ ಪ್ರತಿ॥ 1-97-27 (4271) 
ವೈಶಂಪಾಯನ ಉವಾಚ। 1-97-28x (617) 
ತಸ್ಯೋಪಭೋಗಸಕ್ತಸ್ಯ ಸ್ತ್ರೀಷು ಚಾನ್ಯಾಸು ಭಾರತ।
ಶಕುಂತಲಾ ಸಪುತ್ರಾ ಚ ಮನಸ್ಯಂತರಧೀಯತ॥ 1-97-28 (4272) 
ಸ ಧಾರಯನ್ಮನಸ್ಯೇನಾಂ ಸಪುತ್ರಾಂ ಸಸ್ಮಿತಾಂ ತದಾ।
ತದೋಪಗೃಹ್ಯ ಮನಸಾ ಚಿರಂ ಸುಖಮವಾಪ ಸಃ॥ 1-97-29 (4273) 
ಸೋಽಥ ಶ್ರುತ್ವಾಪಿ ತದ್ವಾಕ್ಯಂ ತಸ್ಯಾ ರಾಜಾ ಸ್ಮರನ್ನಪಿ।
ಅಬ್ರವೀನ್ನ ಸ್ಮರಾಮೀತಿ ತ್ವಯಾ ಭದ್ರೇ ಸಮಾಗಮಂ॥ 1-97-30 (4274) 
ಮೈಥುನಂ ಚ ವೃಥಾ ನಾಹಂ ಗಚ್ಛೇಯಮಿತಿ ಮೇ ಮತಿಃ।
ನಾಭಿಜಾನಾಮಿ ಕಲ್ಯಾಣಿ ತ್ವಯಾ ಸಹ ಸಮಾಗಮಂ'॥ 1-97-31 (4275) 
ಧರ್ಮಾರ್ಥಕಾಮಸಂಬಂಧಂ ನ ಸ್ಮರಾಮಿ ತ್ವಯಾ ಸಹ।
ಗಚ್ಛ ವಾ ತಿಷ್ಠ ವಾ ಕಾಮಂ ಯದ್ವಾಪೀಚ್ಛಸಿ ತತ್ಕುರು॥ ॥ 1-97-32 (4276) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಸಪ್ತನವತಿತಮೋಽಧ್ಯಾಯಃ॥ 97 ॥




ಆದಿಪರ್ವ - ಅಧ್ಯಾಯ 098

॥ ಶ್ರೀಃ ॥

1.98. ಅಧ್ಯಾಯಃ 098 

Mahabharata - Adi Parva - Chapter Topics

ಶಕುಂತಲಾಯಾಃ ಸ್ವಪಾಣಿಗ್ರಹಣಮನಂಕೀಕುರ್ವತಾ ದುಷ್ಯಂತೇನ ಸಹ ವಿವಾದಃ॥ 1 ॥

Mahabharata - Adi Parva - Chapter Text

ಏವಮುಕ್ತಾ ವರಾರೋಹಾ ವ್ರೀಡಿತೇವ ಮನಸ್ವಿನೀ।
ವಿಸಂಜ್ಞೇವ ಚ ದುಃಖೇನ ತಸ್ಥೌ ಸ್ಥೂಣೇವ ನಿಶ್ಚಲಾ॥ 1-98-1 (4277) 
ಸಂರಂಭಾಮರ್ಷತಾಂರಾಕ್ಷೀ ಸ್ಫುರಮಾಣೋಷ್ಠಸಂಪುಟಾ।
ಕಟಾಕ್ಷೈರ್ನಿರ್ದಹಂತೀವ ತಿರ್ಯಗ್ರಾಜಾನಮೈಕ್ಷತ॥ 1-98-2 (4278) 
ಆಕಾರಂ ಗೂಹಮಾನಾ ಚ ಮನ್ಯುನಾ ಚ ಸಮೀರಿತಂ।
ತಪಸಾ ಸಂಭೃತಂ ತೇಜೋ ಧಾರಯಾಮಾಸ ವೈ ತದಾ॥ 1-98-3 (4279) 
ಸಾ ಮುಹೂರ್ತಮಿವ ಧ್ಯಾತ್ವಾ ದುಃಖಾಮರ್ಷಸಮನ್ವಿತಾ।
ಭರ್ತಾರಮಭಿಸಂಪ್ರೇಕ್ಷ್ಯ ಯಥಾನ್ಯಾಯಂ ವಚೋಽಬ್ರವೀತ್॥ 1-98-4 (4280) 
ಜಾನನ್ನಪಿ ಮಹಾರಾಜ ಕಸ್ಮಾದೇವಂ ಪ್ರಭಾಷಸೇ।
ನ ಜಾನಾಮೀತಿ ನಿಃಶಂಕಂ ಯಥಾನ್ಯಃ ಪ್ರಾಕೃತಸ್ತಥಾ॥ 1-98-5 (4281) 
ತಸ್ಯ ತೇ ಹೃದಯಂ ವೇದ ಸತ್ಯಸ್ಯೈವಾನೃತಸ್ಯ ಚ।
ಸಾಕ್ಷಿಣಂ ಬತ ಕಲ್ಯಾಣಮಾತ್ಮಾನಮವಮನ್ಯಸೇ॥ 1-98-6 (4282) 
ಯೋಽನ್ಯಥಾ ಸಂತಮಾತ್ಮಾನನ್ಯಥಾ ಪ್ರತಿಪದ್ಯತೇ।
ಕಿಂ ತೇನ ನ ಕೃತಂ ಪಾಪಂ ಚೋರೇಣಾತ್ಮಾಪಹಾರಿಣಾ॥ 1-98-7 (4283) 
ಏಕೋಽಹಮಸ್ಮೀತಿ ಚ ಮನ್ಯಸೇ ತ್ವಂ
ನ ಹೃಚ್ಛಯಂ ವೇತ್ಸಿ ಮುನಿಂ ಪುರಾಣಂ। 
ಯೋ ವೇದಿತಾ ಕರ್ಮಣಃ ಪಾಪಕಸ್ಯ
ತಸ್ಯಾಂತಿಕೇ ತ್ವಂ ವೃಜಿನಂ ಕರೋಷಿ॥  1-98-8 (4284) 
`ಧರ್ಮ ಏವ ಹಿ ಸಾಧೂನಾಂ ಸರ್ವೇಷಾಂ ಹಿತಕಾರಣಂ।
ನಿತ್ಯಂ ಮಿಥ್ಯಾವಿಹೀನಾನಾಂ ನ ಚ ದುಃಖಾವಹೋ ಭವೇತ್'॥ 1-98-9 (4285) 
ಮನ್ಯತೇ ಪಾಪಕಂ ಕೃತ್ವಾ ನ ಕಶ್ಚಿದ್ವೇತ್ತಿ ಮಾಮಿತಿ।
ವಿದಂತಿ ಚೈನಂ ದೇವಾಶ್ಚ ಯಶ್ಚೈವಾಂತರಪೂರುಷಃ॥ 1-98-10 (4286) 
ಆದಿತ್ಯಚಂದ್ರಾವನಿಲೋಽನಲಶ್ಚ
ದ್ಯೌರ್ಭೂಮಿರಾಪೋ ಹೃದಯಂ ಯಮಶ್ಚ। 
ಅಹಶ್ಚ ರಾತ್ರಿಶ್ಚ ಉಭೇ ಚ ಸಂಧ್ಯೇ
ಧರ್ಮಶ್ಚ ಜಾನಾತಿ ನರಸ್ಯ ವೃತ್ತಂ॥  1-98-11 (4287) 
ಯಮೋ ವೈವಸ್ವತಸ್ತಸ್ಯ ನಿರ್ಯಾತಯತಿ ದುಷ್ಕೃತಂ।
ಹೃದಿ ಸ್ಥಿತಃ ಕರ್ಮಸಾಕ್ಷೀ ಕ್ಷೇತ್ರಜ್ಞೋ ಯಸ್ಯ ತುಷ್ಯತಿ॥ 1-98-12 (4288) 
ನ ತುಷ್ಯತಿ ಚ ಯಸ್ಯೈಷ ಪುರುಷಸ್ಯ ದುರಾತ್ಮನಃ।
ತಂ ಯಮಃ ಪಾಪಕರ್ಮಾಣಂ ನಿರ್ಭರ್ತ್ಸಯತಿ ದುಷ್ಕೃತಂ॥ 1-98-13 (4289) 
ಯೋಽವಮತ್ಯಾತ್ಮನಾತ್ಮಾನಮನ್ಯಥಾ ಪ್ರತಿಪದ್ಯತೇ।
ನ ತಸ್ಯ ದೇವಾಃ ಶ್ರೇಯಾಂಸೋ ಯಸ್ಯಾತ್ಮಾಪಿ ನ ಕಾರಣಂ॥ 1-98-14 (4290) 
ಸ್ವಯಂ ಪ್ರಾಪ್ತೇತಿ ಮಾಮೇವಂ ಮಾವಮಂಸ್ಥಾ ಪತಿವ್ರತಾಂ।
ಅರ್ಚಾರ್ಹಾಂ ನಾರ್ಚಯಸಿ ಮಾಂ ಸ್ವಯಂ ಭಾರ್ಯಾಮುಪಸ್ಥಿತಾಂ॥ 1-98-15 (4291) 
ಕಿಮರ್ಥಂ ಮಾಂ ಪ್ರಾಕೃತವದುಪಪ್ರೇಕ್ಷಸಿ ಸಂಸದಿ।
ನಖಲ್ವಹಮಿದಂ ಶೂನ್ಯೇ ರೌಮಿ ಕಿಂ ನ ಶೃಣೋಷಿ ಮೇ॥ 1-98-16 (4292) 
ಯದಿ ಮೇ ಯಾಚಮಾನಾಯಾ ವಚನಂ ನ ಕರಿಷ್ಯಸಿ।
ದುಷ್ಯಂತ ಶತಧಾ ತ್ವದ್ಯ ಮೂರ್ಧಾ ತೇ ವಿಫಲಿಷ್ಯತಿ॥ 1-98-17 (4293) 
ಜಾಯಾಂ ಪತಿಃ ಸಂಪ್ರವಿಶ್ಯ ಯದಸ್ಯಾಂ ಜಾಯತೇ ಪುನಃ।
ಜಾಯಾಯಾಸ್ತದ್ಧಿ ಜಾಯಾತ್ವಂ ಪೌರಾಣಾಃ ಕವಯೋ ವಿದುಃ॥ 1-98-18 (4294) 
ಯದಾಗಮವತಃ ಪುಂಸಸ್ತದಪತ್ಯಂ ಪ್ರಜಾಯತೇ।
ತತ್ತಾರಯತಿ ಸಂತತ್ಯಾ ಪೂರ್ವಪ್ರೇತಾನ್ಪಿತಾಮಹಾನ್॥ 1-98-19 (4295) 
ಪುನ್ನಾಂನೋ ನರಕಾದ್ಯಸ್ಮಾತ್ಪಿತರಂ ತ್ರಾಯತೇ ಸುತಃ।
ತಸ್ಮಾತ್ಪುತ್ರ ಇತಿ ಪ್ರೋಕ್ತಃ ಪೂರ್ವಮೇವ ಸ್ವಯಂಭುವಾ॥ 1-98-20 (4296) 
`ಪುತ್ರೇಣ ಲೋಕಾಂಜಯಂತಿ ಪೌತ್ರೇಣಾನಂತ್ಯಮಶ್ನುತೇ।
ಅಥ ಪೌತ್ರಸ್ಯ ಪುತ್ರೇಣ ಮೋದಂತೇ ಪ್ರಪಿತಾಮಹಾಃ॥'  1-98-21 (4297) 
ಸಾ ಭಾರ್ಯಾ ಯಾ ಗೃಹೇ ದಕ್ಷಾ ಸಾ ಭಾರ್ಯಾ ಯಾ ಪ್ರಜಾವತೀ।
ಸಾ ಭಾರ್ಯಾ ಯಾ ಪತಿಪ್ರಾಣಾ ಸಾ ಭಾರ್ಯಾ ಯಾ ಪತಿವ್ರತಾ॥ 1-98-22 (4298) 
ಅರ್ಧಂ ಭಾರ್ಯಾ ಮನುಷ್ಯಸ್ಯ ಭಾರ್ಯಾ ಶ್ರೇಷ್ಠತಮಃ ಸಖಾ।
ಭಾರ್ಯಾ ಮೂಲಂ ತ್ರಿವರ್ಗಸ್ಯ ಯಃ ಸಭಾರ್ಯಃ ಸ ಬಂಧುಮಾನ್॥ 1-98-23 (4299) 
ಭಾರ್ಯಾವಂತಃ ಕ್ರಿಯಾವಂತಃ ಸಭಾರ್ಯಾ ಗೃಹಮೇಧಿನಃ।
ಭಾರ್ಯಾವಂತಃ ಪ್ರಮೋದಂತೇ ಭಾರ್ಯಾವಂತಃ ಶ್ರಿಯಾವೃತಾಃ॥ 1-98-24 (4300) 
ಸಖಾಯಃ ಪ್ರವಿವಿಕ್ತೇಷು ಭವಂತ್ಯೇತಾಃ ಪ್ರಿಯಂವದಾಃ।
ಪಿತರೋ ಧರ್ಮಕಾರ್ಯೇಷು ಭವಂತ್ಯಾರ್ತಸ್ಯ ಮಾತರಃ॥ 1-98-25 (4301) 
ಕಾಂತಾರೇಷ್ವಪಿ ವಿಶ್ರಾಮೋ ಜನಸ್ಯಾಧ್ವನಿ ಕಸ್ಯ ವೈ।
ಯಃ ಸದಾರಃ ಸ ವಿಶ್ವಾಸ್ಯಸ್ತಸ್ಮಾದ್ದಾರಾಃ ಪರಾ ಗತಿಃ।  1-98-26 (4302) 
ಸಂಸರಂತಮಭಿಪ್ರೇತಂ ವಿಷಮೇಷ್ವೇಕಪಾತಿನಂ।
ಭಾರ್ಯೈವಾನ್ವೇತಿ ಭರ್ತಾರಂ ಸತತಂ ಯಾ ಪತಿವ್ರತಾ॥ 1-98-27 (4303) 
ಪ್ರಥಮಂ ಸಂಸ್ಥಿತಾ ಭಾರ್ಯಾ ಪತಿಂ ಪ್ರೇತ್ಯ ಪ್ರತೀಕ್ಷತೇ।
ಪೂರ್ವಪ್ರೇತಂ ತು ಭರ್ತಾರಂ ಪಶ್ಚಾತ್ಸಾಪ್ಯನುಗಚ್ಛತಿ॥ 1-98-28 (4304) 
ಏತಸ್ಮಾತ್ಕಾರಣಾದ್ರಾಜನ್ಪಾಣಿಗ್ರಹಣಮಿಷ್ಯತೇ।
ಯದಾಪ್ನೋತಿ ಪತಿರ್ಭಾರ್ಯಾಮಿಹ ಲೋಕೇ ಪರತ್ರ ಚ॥ 1-98-29 (4305) 
`ಪೋಷಣಾರ್ಥಂ ಶರೀರಸ್ಯ ಪಾಥೇಯಂ ಸ್ವರ್ಗತಸ್ಯ ವೈ।'
ಆತ್ಮಾಽಽತ್ಮನೈವ ಜನಿತಃ ಪುತ್ರ ಇತ್ಯುಚ್ಯತೇ ಬುಧೈಃ॥  1-98-30 (4306) 
ತಸ್ಮಾದ್ಭಾರ್ಯಾಂ ಪತಿಃ ಪಶ್ಯೇನ್ಮಾತೃವತ್ಪುತ್ರಮಾತರಂ।
`ಅಂತರಾತ್ಮೈವ ಸರ್ವಸ್ಯ ಪುತ್ರೋ ನಾಮೋಚ್ಯತೇ ಸದಾ॥ 1-98-31 (4307) 
ಗತೀ ರೂಪಂ ಚ ಚೇಷ್ಟಾ ಚ ಆವರ್ತಾ ಲಕ್ಷಣಾನಿ ಚ।
ಪಿತೄಣಾಂ ಯಾನಿ ದೃಶ್ಯಂತೇ ಪುತ್ರಾಣಾಂ ಸಂತಿ ತಾನಿ ಚ॥ 1-98-32 (4308) 
ತೇಷಾಂ ಶೀಲಗುಣಾಚಾರಾಸ್ತತ್ಸಂಪರ್ಕಾಚ್ಛುಭಾಶುಭಾತ್।'
ಭಾರ್ಯಾಯಾಂ ಜನಿತಂ ಪುತ್ರಮಾದರ್ಶೇ ಸ್ವಮಿವಾನನಂ॥  1-98-33 (4309) 
ಜನಿತಾ ಮೋದತೇ ಪ್ರೇಕ್ಷ್ಯ ಸ್ವರ್ಗಂ ಪ್ರಾಪ್ಯೇವ ಪುಣ್ಯಕೃತ್।
`ಪತಿವ್ರತಾರೂಪಧರಾಃ ಪರಬೀಜಸ್ಯ ಸಂಗ್ರಹಾತ್॥ 1-98-34 (4310) 
ಕುಲಂ ವಿನಾಶ್ಯ ಭರ್ತೄಣಾಂ ನರಕಂ ಯಾಂತಿ ದಾರುಣಂ।
ಪರೇಣ ಜನಿತಾಃ ಪುತ್ರಾಃ ಸ್ವಭಾರ್ಯಾಯಾಂ ಯಥೇಷ್ಟತಃ॥ 1-98-35 (4311) 
ಮಮ ಪುತ್ರಾ ಇತಿ ಮತಾಸ್ತೇ ಪುತ್ರಾ ಅಪಿ ಶತ್ರವಃ।
ದ್ವಿಷಂತಿ ಪ್ರತಿಕುರ್ವಂತಿ ನ ತೇ ವಚನಂಕಾರಿಣಃ॥ 1-98-36 (4312) 
ದ್ವೇಷ್ಟಿ ತಾಂಶ್ಚ ಪಿತಾ ಚಾಪಿ ಸ್ವಬೀಜೇ ನ ತಥಾ ನೃಪ।
ನ ದ್ವೇಷ್ಟಿ ಪಿತರಂ ಪುತ್ರೋ ಜನಿತಾರಮಥಾಪಿ ವಾ॥ 1-98-37 (4313) 
ನ ದ್ವೇಷ್ಟಿ ಜನಿತಾ ಪುತ್ರಂ ತಸ್ಮಾದಾತ್ಮಾ ಸುತೋ ಭವೇತ್।'
ದಹ್ಯಮಾನಾ ಮನೋದುಃಖೈರ್ವ್ಯಾಧಿಭಿಸ್ತುಮುಲೈರ್ಜನಃ॥  1-98-38 (4314) 
ಹ್ಲಾದಂತೇ ಸ್ವೇಷು ದಾರೇಷು ಘರ್ಮಾರ್ತಾಃ ಸಲಿಲೇಷ್ವಿವ।
`ವಿಪ್ರವಾಸಕೃಶಾ ದೀನಾ ನರಾ ಮಲಿನವಾಸಸಃ॥ 1-98-39 (4315) 
ತೇಽಪಿ ಸ್ವದಾರಾಂಸ್ತುಷ್ಯಂತಿ ದರಿದ್ರಾ ಧನಲಾಭವತ್।'
ಅಪ್ರಿಯೋಕ್ತೋಪಿ ದಾರಾಣಾಂ ನ ಬ್ರೂಯಾದಪ್ರಿಯಂ ಬುಧಃ॥  1-98-40 (4316) 
ರತಿಂ ಪ್ರೀತಿಂ ಚ ಧರ್ಮಂ ಚ ತದಾಯತ್ತಮವೇಕ್ಷ್ಯ ಚ।
`ಆತ್ಮನೋಽರ್ಧಮಿತಿ ಶ್ರೌತಂ ಸಾ ರಕ್ಷತಿ ಧನಂ ಪ್ರಜಾಃ॥ 1-98-41 (4317) 
ಶರೀರಂ ಲೋಕಯಾತ್ರಾಂ ವೈ ಧರ್ಮಂ ಸ್ವರ್ಗಮೃಷೀನ್ಪಿತೄನ್।'
ಆತ್ಮನೋ ಜನ್ಮನಃ ಕ್ಷೇತ್ರಂ ಪುಣ್ಯಾ ರಾಮಾಃ ಸನಾತನಾಃ॥  1-98-42 (4318) 
ಋಷೀಣಾಮಪಿ ಕಾ ಶಕ್ತಿಃ ಸ್ರಷ್ಟುಂ ರಾಮಾಮೃತೇ ಪ್ರಜಾ-।
`ದೇವಾನಾಮಪಿ ಕಾ ಶಕ್ತಿಃ ಕರ್ತುಂ ಸಂಭವಮಾತ್ಮನಃ॥ 1-98-43 (4319) 
ಪಂಡಿತಸ್ಯಾಪಿ ಲೋಕೇಷು ಸ್ತ್ರೀಷು ಸೃಷ್ಟಿಃ ಪ್ರತಿಷ್ಠಿತಾ।
ಋಷಿಭ್ಯೋ ಹ್ಯೃಷಯಃ ಕೇಚಿಚ್ಚಂಡಾಲೀಷ್ವಪಿ ಜಜ್ಞಿರೇ'॥ 1-98-44 (4320) 
ಪರಿಸೃತ್ಯ ಯಥಾ ಸೂನುರ್ಧರಣೀರೇಣುಕುಂಠಿತಃ।
ಪಿತುರಾಲಿಂಗತೇಽಂಗಾನಿ ಕಿಮಸ್ತ್ಯಭ್ಯಧಿಕಂ ತತಃ॥ 1-98-45 (4321) 
ಸ ತ್ವಂ ಸೂನುಮನುಪ್ರಾಪ್ತಂ ಸಾಭಿಲಾಷಂ ಮನಸ್ವಿನಂ।
ಪ್ರೇಕ್ಷಮಾಣಂ ಕಟಾಕ್ಷೇಣ ಕಿಮರ್ಥಮವಮನ್ಯಸೇ॥ 1-98-46 (4322) 
ಅಂಡಾನಿ ಬಿಭ್ರತಿ ಸ್ವಾನಿ ನ ತ್ಯಜಂತಿ ಪಿಪೀಲಿಕಾಃ।
ಕಿಂ ಪುನಸ್ತ್ವಂ ನ ಮನ್ಯೇಥಾಃ ಸರ್ವಥಾ ಪುತ್ರಮೀದೃಶಂ॥ 1-98-47 (4323) 
ನ ಭರೇಥಾಃ ಕಥಂ ನು ತ್ವಂ ಮಯಿ ಜಾತಂ ಸ್ವಮಾತ್ಮಜಂ।
`ಮಮಾಂಡಾನೀತಿ ವರ್ಧ್ತೇ ಕೋಕಿಲಾಂಡಾನಿ ವಾಯಸಾಃ॥ 1-98-48 (4324) 
ಕಿಂ ಪುನಸ್ತ್ವಂ ನ ಮನ್ಯೇಥಾಃ ಸರ್ವಜ್ಞಃ ಪುತ್ರಮೀದೃಶಂ।
ಮಲಯಾಚ್ಚಂದನಂ ಜಾತಮತಿಶೀತಂ ವದಂತಿ ವೈ॥ 1-98-49 (4325) 
ಶಿಶೋರಾಲಿಂಗನಂ ತಸ್ಮಾಚ್ಚಂದನಾದಧಿಕಂ ಭವೇತ್।'
ನ ವಾಸಸಾಂ ನ ರಾಮಾಣಾಂ ನಾಪಾಂ ಸ್ಪರ್ಶಸ್ತಥಾವಿಧಃ॥  1-98-50 (4326) 
ಶಿಶುನಾಲಿಂಗ್ಯಮಾನಸ್ಯ ಸ್ಪರ್ಶಃ ಸೂನೋರ್ಯಥಾ ಸುಖಃ।
ಪುತ್ರಸ್ಪರ್ಶಾತ್ಪ್ರಿಯತರಃ ಸ್ಪರ್ಶೋ ಲೋಕೇ ನ ವಿದ್ಯತೇ॥ 1-98-51 (4327) 
ಸ್ಪೃಶತು ತ್ವಾಂ ಸಮಾಲಿಂಗ್ಯ ಪುತ್ರೋಽಯಂ ಪ್ರಿಯದರ್ಶನಃ।
ಬ್ರಾಹ್ಮಣೋ ದ್ವಿಪದಾಂ ಶ್ರೇಷ್ಠೋ ಗೌರ್ವರಿಷ್ಠಾ ಚತುಷ್ಪದಾಂ॥ 1-98-52 (4328) 
ಮುರುರ್ಗರೀಯಸಾಂ ಶ್ರೇಷ್ಠಃ ಪುತ್ರಃ ಸ್ಪರ್ಶವತಾಂ ವರಃ॥
ತ್ರಿಷು ವರ್ಷೇಷು ಪೂರ್ಣೇಷು ಪ್ರಜಾತೋಽಯಮರಿಂದಮಃ॥ 1-98-53 (4329) 
`ಅದ್ಯಾಯಂ ಮನ್ನಿಯೋಗಾತ್ತು ತವಾಹ್ವಾನಂ ಪ್ರತೀಕ್ಷತೇ।
ಕುಮಾರೋ ರಾಜಶಾರ್ದೂಲ ತವ ಶೋಕಪ್ರಣಾಶನಃ॥'  1-98-54 (4330) 
ಆಹರ್ತಾ ವಾಜಿಮೇಧಸ್ಯ ಶತಸಂಖ್ಯಸ್ಯ ಪೌರವಃ।
`ರಾಜಸೂಯಾದಿಕಾನನ್ಯಾನ್ಕ್ರತೂನಮಿತದಕ್ಷಿಣಾನ್॥ 1-98-55 (4331) 
ಇತಿ ಗೌರಂತರಿಕ್ಷೇ ಮಾಂ ಸೂತಕೇ ಹ್ಯವದತ್ಪುರಾ।
ಹಂತ ಸ್ವಮಂಕಮಾರೋಪ್ಯ ಸ್ನೇಹಾದ್ಗ್ರಾಮಾಂತರಂ ಗತಾಃ॥ 1-98-56 (4332) 
ಮೂರ್ಧ್ನಿ ಪುತ್ರಾನುಪಾಘ್ರಾಯ ಪ್ರತಿನಂದಂತಿ ಮಾನವಾಃ।
ವೇದೇಷ್ವಪಿ ವದಂತೀಮಂ ಮಂತ್ರಗ್ರಾಮಂ ದ್ವಿಜಾತಯಃ॥ 1-98-57 (4333) 
ಜಾತಕರ್ಮಣಿ ಪುತ್ರಾಣಾಂ ತವಾಪಿ ವಿದಿತಂ ಧ್ರುವಂ।
ಅಂಗಾದಂಗಾತ್ಸಂಭವಸಿ ಹೃದಯಾದಧಿಜಾಯಸೇ॥ 1-98-58 (4334) 
ಆತ್ಮಾ ವೈ ಪುತ್ರನಾಮಾಸಿ ಸ ಜೀವ ಶರದಃ ಶತಂ।
ಉಪಜಿಘ್ರಂತಿ ಪಿತರೋ ಮಂತ್ರೇಣಾನೇನ ಮೂರ್ಧನಿ॥ 1-98-59 (4335) 
ಪೋಷಣಂ ತ್ವದಧೀನಂ ಮೇ ಸಂತಾನಮಪಿ ಚಾಕ್ಷಯಂ।
ತಸ್ಮಾತ್ತ್ವಂ ಜೀವ ಮೇ ಪುತ್ರ ಸ ಸುಖೀ ಶರದಾಂ ಶತಂ॥ 1-98-60 (4336) 
ಏಕೋ ಭೂತ್ವಾ ದ್ವಿಧಾ ಭೂತ ಇತಿ ವಾದಃ ಪ್ರವರ್ತತೇ।
ತ್ವದಂಗೇಭ್ಯಃ ಪ್ರಸೂತೋಽಯಂ ಪುರುಷಾತ್ಪುರುಷಃ ಪರಃ॥ 1-98-61 (4337) 
ಸರಸೀವಾಮಲೇಽಽತ್ಮಾನಂ ದ್ವಿತೀಯಂ ಪಶ್ಯ ತೇ ಸುತಂ।
`ಸರಸೀವಾಮಲೇ ಸೋಮಂ ಪ್ರೇಕ್ಷಾತ್ಮಾನಂ ತ್ವಮಾತ್ಮನಿ'॥ 1-98-62 (4338) 
ಯಥಾಚಾಹವನೀಯೋಽಗ್ನಿರ್ವರ್ಹಪತ್ಯಾತ್ಪ್ರಣೀಯತೇ।
ಏವಂ ತ್ವತ್ತಃ ಪ್ರಣೀತೋಽಯಂ ತ್ವಮೇಕಃ ಸಂದ್ವಿಧಾ ಕೃತಃ॥ 1-98-63 (4339) 
ಮೃಗಾಪಕೃಷ್ಟೇನ ಹಿ ವೈ ಮೃಗಯಾಂ ಪರಿಧಾವತಾ।
ಅಹಮಾಸಾದಿತಾ ರಾಜನ್ಕುಮಾರೀ ಪಿತುರಾಶ್ರಮೇ॥ 1-98-64 (4340) 
ಉರ್ವಶೀ ಪೂರ್ವಚಿತ್ತಿಶ್ಚ ಸಹಜನ್ಯಾ ಚ ಮೇನಕಾ।
ವಿಶ್ವಾಚೀ ಚ ಘೃತಾಚೀ ಚ ಷಡೇವಾಪ್ಸರಸಾಂ ವರಾಃ॥ 1-98-65 (4341) 
ತಾಸಾಂ ವೈ ಮೇನಕಾ ನಾಮ ಬ್ರಹ್ಮಯೋನಿರ್ವರಾಪ್ಸರಾಃ।
ದಿವಃ ಸಂಪ್ರಾಪ್ಯ ಜಗತೀಂ ವಿಶ್ವಾಮಿತ್ರಾದಜೀಜನತ್॥ 1-98-66 (4342) 
`ಶ್ರೀಮಾನೃಷಿರ್ಧರ್ಮಪರೋ ವೈಶ್ವಾನರ ಇವಾಪರಃ।
ಬ್ರಹ್ಮಯೋನಿಃ ಕುಶೋ ನಾಮ ವಿಶ್ವಾಮಿತ್ರಪಿತಾಮಹಃ॥ 1-98-67 (4343) 
ಕುಶಸ್ಯ ಪುತ್ರೋ ಬಲವಾನ್ಕುಶನಾಭಶ್ಚ ಧಾರ್ಮಿಕಃ।
ಗಾಧಿಸ್ತಸ್ಯ ಸುತೋ ರಾಜನ್ವಿಶ್ವಾಮಿತ್ರಸ್ತು ಗಾಧಿಜಃ॥ 1-98-68 (4344) 
ಏವಂವಿಧೋ ಮಮ ಪಿತಾ ಮೇನಕಾ ಜನನೀ ವರಾ।'
ಸಾ ಮಾಂ ಹಿಮವತಃ ಪೃಷ್ಠೇ ಸುಷುವೇ ಮೇನಕಾಽಪ್ಸರಾಃ॥  1-98-69 (4345) 
ಪರಿತ್ಯಜ್ಯ ಚ ಮಾಂ ಯಾತಾ ಪರಾತ್ಮಜಮಿವಾಸತೀ।
`ಪಕ್ಷಿಣಃ ಪುಂಯವಂತಸ್ತೇ ಸಹಿತಾ ಧರ್ಮತಸ್ತದಾ॥ 1-98-70 (4346) 
ಪಕ್ಷೈಸ್ತೈರಭಿಗುಪ್ತಾ ಚ ತಸ್ಮಾದಸ್ಮಿ ಶಕುಂತಲಾ।
ತತೋಽಹಮೃಷಿಣಾ ದೃಷ್ಟಾ ಕಾಶ್ಯಪೇನ ಮಹಾತ್ಮನಾ॥ 1-98-71 (4347) 
ಜಲಾರ್ಥಮಗ್ನಿಹೋತ್ರಸ್ಯ ಗತಂ ದೃಷ್ಟ್ವಾ ತು ಪಕ್ಷಿಣಃ।
ನ್ಯಾಸಭೂತಾಮಿವ ಮುನೇಃ ಪ್ರದದುರ್ಮಾಂ ದಯಾವತಃ॥ 1-98-72 (4348) 
ಕಣ್ವಸ್ತ್ವಾಲೋಕ್ಯ ಮಾಂ ಪ್ರೀತೋ ಹಸಂತೀತಿ ಹವಿರ್ಭುಜಃ।
ಸ ಮಾಽರಣಿಮಿವಾದಾಯ ಸ್ವಮಾಶ್ರಮಮುಪಾಗಮತ್॥ 1-98-73 (4349) 
ಸಾ ವೈ ಸಂಭಾವಿತಾ ರಾಜನ್ನನುಕ್ರೋಶಾನ್ಮಹರ್ಷಿಣಾ।
ತೇನೈವ ಸ್ವಸುತೇವಾಹಂ ರಾಜನ್ವೈ ವರವರ್ಣಿನೀ॥ 1-98-74 (4350) 
ವಿಶ್ವಾಮಿತ್ರಸುತಾ ಚಾಹಂ ವರ್ಧಿತಾ ಮುನಿನಾ ನೃಪ।
ಯೌವನೇ ವರ್ತಮಾನಾಂ ಚ ದೃಷ್ಟವಾನಸಿ ಮಾಂ ನೃಪ॥ 1-98-75 (4351) 
ಆಶ್ರಮೇ ಪರ್ಣಶಾಲಾಯಾಂ ಕುಮಾರೀಂ ವಿಜನೇ ತದಾ।
ಧಾತ್ರಾ ಪ್ರಚೋದಿತಾಂ ಶೂನ್ಯೇ ಪಿತ್ರಾ ವಿರಹಿತಾಂ ಮಿಥಃ॥ 1-98-76 (4352) 
ವಾಗ್ಭಿಸ್ತ್ವಂ ಸೂನೃತಾಭಿರ್ಮಾಮಪತ್ಯಾರ್ಥಮಚೂಚುದಃ।
ಅಕಾರ್ಷೀಸ್ತ್ವಾಶ್ರಮೇ ವಾಸಂ ಧರ್ಮಕಾಮಾರ್ಥನಿಶ್ಚಿತಂ॥ 1-98-77 (4353) 
ಗಾಂಧರ್ವೇಣ ವಿವಾಹೇನ ವಿಧಿನಾ ಪಾಣಿಮಗ್ರಹೀಃ।
ಸಾಽಹಂ ಕುಲಂ ಚ ಶೀಲಂ ಚ ಸತ್ಯವಾದಿತ್ವಮಾತ್ಮನಃ॥ 1-98-78 (4354) 
ಸ್ವಧರ್ಮಂ ಚ ಪುರಸ್ಕೃತ್ಯ ತ್ವಾಮದ್ಯ ಶರಣಂ ಗತಾ।
ತಸ್ಮಾನ್ನರ್ಹಸಿ ಸಂಶ್ರುತ್ಯ ತಥೇತಿ ವಿತಥಂ ವಚಃ॥ 1-98-79 (4355) 
ಸ್ವಧರ್ಮಂ ಪೃಷ್ಠತಃ ಕೃತ್ವಾ ಪರಿತ್ಯಕ್ತುಮುಪಸ್ಥಿತಾಂ।
ತ್ವನ್ನಾಥಾಂ ಲೋಕನಾಥಸ್ತ್ವಂ ನಾರ್ಹಸಿ ತ್ವಮನಾಗಸಂ'॥ 1-98-80 (4356) 
ಕಿಂ ನು ಕರ್ಮಾಶುಭಂ ಪೂರ್ವಂ ಕೃತವತ್ಯಸ್ಮಿ ಪಾರ್ಥಿವ।
ಯದಹಂ ಬಾಂಧವೈಸ್ತ್ಯಕ್ತಾ ಬಾಲ್ಯೇ ಸಂಪ್ರತಿ ವೈ ತ್ವಯಾ॥ 1-98-81 (4357) 
ಕಾಮಂ ತ್ವಯಾ ಪರಿತ್ಯಕ್ತಾ ಗಮಿಷ್ಯಾಂಯಹಮಾಶ್ರಮಂ।
ಇಮಂ ಬಾಲಂ ತು ಸಂತ್ಯುಕ್ತಂ ನಾರ್ಹಸ್ಯಾತ್ಮಜಮಾತ್ಮನಾ॥ 1-98-82 (4358) 
ದುಷ್ಯಂತ ಉವಾಚ। 1-98-83x (618) 
ನ ಪುತ್ರಮಭಿಜಾನಾಮಿ ತ್ವಯಿ ಜಾತಂ ಶಕುಂತಲೇ।
ಅಸತ್ವಚನಾ ನಾರ್ಯಃ ಕಸ್ತೇ ಶ್ರದ್ಧಾಸ್ಯತೇ ವಚಃ॥ 1-98-83 (4359) 
`ಅಶ್ರದ್ಧೇಯಮಿದಂ ವಾಕ್ಯಂ ಕಥಯಂತೀ ನ ಲಜ್ಜಸೇ।
ವಿಶೇಷತೋ ಮತ್ಸಕಾಶೇ ದುಷ್ಟತಾಪಸಿ ಗಂಯತಾಂ'॥ 1-98-84 (4360) 
ಕ್ವ ಮಹರ್ಷಿಸ್ತಪಸ್ಯುಗ್ರಃ ಕ್ವಾಪ್ಸರಾಃ ಸಾ ಚ ಮೇನಕಾ।
ಕ್ವ ಚ ತ್ವಮೇವಂ ಕೃಪಣಾ ತಾಪಸೀವೇಷಧಾರಿಣೀ॥ 1-98-85 (4361) 
ಅತಿಕಾಯಶ್ಚ ಪುತ್ರಸ್ತೇ ಬಾಲೋಽತಿಬಲವಾನಯಂ।
ಕಥಮಲ್ಪೇನ ಕಾಲೇನ ಸಾಲಸ್ಕಂಧ ಇವೋದ್ಗತಃ॥ 1-98-86 (4362) 
ಸುನಿಕೃಷ್ಟಾ ಚ ಯೋನಿಸ್ತೇ ಪುಂಶ್ಚಲೀ ಪ್ರತಿಭಾಸಿ ಮೇ।
ಯದೃಚ್ಛಯಾ ಕಾಮರಾಗಾಜ್ಜಾತಾ ಮೇನಕಯಾ ಹ್ಯಸಿ॥ 1-98-87 (4363) 
ಸರ್ವಮೇವ ಪರೋಕ್ಷಂ ಮೇ ಯತ್ತ್ವಂ ವದಸಿ ತಾಪಸಿ।
`ಸರ್ವಾ ವಾಮಾಃ ಸ್ತ್ರಿಯೋ ಲೋಕೇ ಸರ್ವಾಃ ಕಾಮಪರಾಯಣಾಃ॥ 1-98-88 (4364) 
ಸರ್ವಾಃ ಸ್ತ್ರಿಯಃ ಪರವಶಾಃ ಸರ್ವಾಃ ಕ್ರೋಧಸಮಾಕುಲಾಃ।
ಅಸತ್ಯೋಕ್ತಾಃ ಸ್ತ್ರಿಯಃ ಸರ್ವಾ ನ ಕಣ್ವಂ ವಕ್ತುಮರ್ಹಸಿ'॥ 1-98-89 (4365) 
ಮೇನಕಾ ನಿರನುಕ್ರೋಶಾ ವರ್ಧಕೀ ಜನನೀ ತವ।
ಯಯಾ ಹಿಮವತಃ ಪಾದೇ ನಿರ್ಮಾಲ್ಯವದುಪೇಕ್ಷಿತಾ॥ 1-98-90 (4366) 
ಸ ಚಾಪಿ ನಿರನುಕ್ರೋಶಃ ಕ್ಷತ್ರಯೋನಿಃ ಪಿತಾ ತವ।
ವಿಶ್ವಾಮಿತ್ರೋ ಬ್ರಾಹ್ಮಣತ್ವೇ ಲುಬ್ಧಃ ಕಾಮಪರಾಯಣಃ॥ 1-98-91 (4367) 
ಸುಷಾವ ಸುರನಾರೀ ಮಾಂ ವಿಶ್ವಾಮಿತ್ರಾದ್ಯಥೇಷ್ಟತಃ।
ಅಹೋ ಜಾನಾಮಿ ತೇ ಜನ್ಮ ಕುತ್ಸಿತಂ ಕುಲಟೇ ಜನೈಃ॥ 1-98-92 (4368) 
ಮೇನಕಾಽಪ್ಸರಸಾಂ ಶ್ರೇಷ್ಠಾ ಮಹರ್ಷಿಶ್ಚಾಪಿ ತೇ ಪಿತಾ।
ತಯೋರಪತ್ಯಂ ಕಸ್ಮಾತ್ತ್ವಂ ಪುಂಶ್ಚಲೀವಾಭಿಭಾಷಸೇ॥ 1-98-93 (4369) 
ಜಾತಿಶ್ಚಾಪಿ ನಿಕೃಷ್ಟೋ ತೇ ಕುಲೀನೇತಿ ವಿಜಲ್ಪಸೇ।
ಜನಯಿತ್ವಾ ತ್ವಮುತ್ಸೃಷ್ಟಾ ಕೋಕಿಲೇನ ಪರೈರ್ಭೃತಾ॥ 1-98-94 (4370) 
ಅರಿಷ್ಟೈರಿವ ದುರ್ಬದ್ಧಿಃ ಕಣ್ವೋ ವರ್ಧಯಿತಾ ಪಿತಾ।
ಅಶ್ರದ್ಧೇಯಮಿದಂ ವಾಕ್ಯಂ ಯತ್ತ್ವಂ ಜಲ್ಪಸಿ ತಾಪಸಿ॥ 1-98-95 (4371) 
ಬ್ರುವಂತೀ ರಾಜಸಾನ್ನಿಧ್ಯೇ ಗಂಯತಾಂ ಯತ್ರ ಚೇಚ್ಛಸಿ।
`ಸುವರ್ಣಮಣಿಮುಕ್ತಾನಿ ವಸ್ತ್ರಾಣ್ಯಾಭರಣಾನಿ ಚ॥ 1-98-96 (4372) 
ಯದಿಹೇಚ್ಛಸಿ ಭೋಗಾರ್ಥಂ ತಾಪಸಿ ಪ್ರತಿಗೃಹ್ಯತಾಂ।
ನಾಹಂ ತ್ವಾಂ ದ್ರಷ್ಟುಮಿಚ್ಛಾಮಿ ಯಥೇಷ್ಟಂ ಗಂಯತಾಮಿತಃ'॥ ॥ 1-98-97 (4373) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಅಷ್ಟನವತಿತಮೋಽಧ್ಯಾಯಃ॥ 98 ॥




ಆದಿಪರ್ವ - ಅಧ್ಯಾಯ 099

॥ ಶ್ರೀಃ ॥

1.99. ಅಧ್ಯಾಯಃ 099 

Mahabharata - Adi Parva - Chapter Topics

ದುಷ್ಯಂತಶಕುಂತಲಾವಿವಾದಃ॥ 1 ॥

Mahabharata - Adi Parva - Chapter Text

1-99-0 (4374) 
ಶಕುಂತಲೋವಾಚ। 1-99-0x (619) 
ರಾಜನ್ಸರ್ಷಪಮಾತ್ರಾಣಿ ಪರಚ್ಛಿದ್ರಾಣಿ ಪಶ್ಯಸಿ।
ಆತ್ಮನೋ ಬಿಲ್ವಮಾತ್ರಾಣಿ ಪಶ್ಯನ್ನಪಿ ನ ಪಶ್ಯಸಿ॥ 1-99-1 (4375) 
ಮೇನಕಾ ತ್ರಿದಶೇಷ್ವೇವ ತ್ರಿದಶಾಶ್ಚಾನು ಮೇನಕಾಂ।
ಮಮೈವೋದ್ರಿಚ್ಯತೇ ಜನ್ಮ ದುಷ್ಯಂತ ತವ ಜನ್ಮತಃ॥ 1-99-2 (4376) 
ಕ್ಷಿತೌ ಚರಸಿ ರಾಜಂಸ್ತ್ವಮಂತರಿಕ್ಷೇ ಚರಾಂಯಹಂ।
ಆವಯೋರಂತರಂ ಪಶ್ಯ ಮೇರುಸರ್ಷಪಯೋರಿವ॥ 1-99-3 (4377) 
ಮಹೇಂದ್ರಸ್ಯ ಕುಬೇರಸ್ಯ ಯಮಸ್ಯ ವರುಣಸ್ಯ ಚ।
ಭವನಾನ್ಯನುಸಂಯಾಮಿ ಪ್ರಭಾವಂ ಪಶ್ಯ ಮೇ ನೃಪ॥ 1-99-4 (4378) 
`ಪುರಾ ನರವರಃ ಪುತ್ರ ಉರ್ವಶ್ಯಾಂ ಜನಿತಸ್ತದಾ।
ಆಯುರ್ನಾಮ ಮಹಾರಾಜ ತವ ಪೂರ್ವಪಿತಾಮಹಃ॥ 1-99-5 (4379) 
ಮಹರ್ಷಯಶ್ಚ ಬಹವಃ ಕ್ಷತ್ರಿಯಾಶ್ಚ ಪರಂತಪಾಃ।
ಅಪ್ಸರಃಸು ಋಷೀಣಾಂ ಚ ಮಾತೃದೋಷೋ ನ ವಿದ್ಯತೇ॥'  1-99-6 (4380) 
ಸತ್ಯಶ್ಚಾಪಿ ಪ್ರವಾದೋಽಯಂ ಪ್ರವಕ್ಷ್ಯಾಮಿ ಚ ತೇ ನೃಪ।
ನಿದರ್ಶನಾರ್ಥಂ ನ ದ್ವೇಷಾಚ್ಛ್ರುತ್ವಾ ತತ್ಕ್ಷಂತುಮರ್ಹಸಿ॥ 1-99-7 (4381) 
ವಿರೂಪೋ ಯಾವದಾದರ್ಶೇ ನಾತ್ಮನೋ ವೀಕ್ಷತೇ ಮುಖಂ।
ಮನ್ಯತೇ ತಾವದಾತ್ಮಾನಮನ್ಯೇಭ್ಯೋ ರೂಪವತ್ತರಂ॥ 1-99-8 (4382) 
ಯದಾ ತು ರೂಪಮಾದರ್ಶೇ ವಿರೂಪಂ ಸೋಽಭಿವೀಕ್ಷತೇ।
ತದಾ ಹ್ರೀಮಾಂಸ್ತು ಜಾನೀಯಾದಂತರಂ ನೇತರಂ ಜನಂ॥ 1-99-9 (4383) 
ಅತೀವ ರೂಪಸಂಪನ್ನೋ ನ ಕಂಚಿದವಮನ್ಯತೇ।
ಅತೀವ ಜಲ್ಪಂದುರ್ವಾಚೋ ಭವತೀಹ ವಿಹೇತುಕಃ॥ 1-99-10 (4384) 
`ಪಾಂಸುಪಾತೇನ ಹೃಷ್ಯಂತಿ ಕುಂಜರಾ ಮದಶಾಲಿನಃ।
ತಥಾ ಪರಿವದನ್ನನ್ಯಾನ್ಹೃಷ್ಟೋ ಭವತಿ ದುರ್ಮತಿಃ॥ 1-99-11 (4385) 
ಸತ್ಯಧರ್ಮಚ್ಯುತಾತ್ಪುಂಸಃ ಕ್ರುದ್ಧಾದಾಶೀವಿಷಾದಿವ।
ಸುನಾಸ್ತಿಕೋಪ್ಯುದ್ವಿಜತೇ ಜನಃ ಕಿಂ ಪುನರಾಸ್ತಿಕಃ॥ 1-99-12 (4386) 
ಸ್ವಯಮುತ್ಪಾದ್ಯ ಪುತ್ರಂ ವೈ ಸದೃಶಂ ಯೋಽವಮನ್ಯತೇ।
ತಸ್ಯ ದೇವಾಃ ಶ್ರಿಯಂ ಘ್ನಂತಿ ತತ್ರೈನಂ ಕಲಿರಾವಿಶೇತ್॥ 1-99-13 (4387) 
ಅಭವ್ಯೇಽಪ್ಯನೃತೇಽಶುದ್ಧೇ ನಾಸ್ತಿಕೇ ಪಾಪಕರ್ಮಣಿ।
ದುರಾಚಾರೇ ಕಲಿರ್ಹ್ಯಾಶು ನ ಕಲಿರ್ಧರ್ಮಚಾರಿಷು॥'  1-99-14 (4388) 
ಮೂರ್ಖೋ ಹಿ ಜಲ್ಪತಾಂ ಪುಂಸಾಂ ಶ್ರುತ್ವಾ ವಾಚಃ ಶುಭಾಶುಭಾಃ।
ಅಶುಭಂ ವಾಕ್ಯಮಾದತ್ತೇ ಪುರೀಷಮಿವ ಸೂಕರಃ॥ 1-99-15 (4389) 
ಪ್ರಾಜ್ಞಸ್ತು ಜಲ್ಪತಾಂ ಪುಂಸಾಂ ಶ್ರುತ್ವಾ ವಾಚಃ ಶುಭಾಶುಭಾಃ।
ಗುಣವದ್ವಾಕ್ಯಮಾದತ್ತೇ ಹಂಸಃ ಕ್ಷೀರಮಿವಾಂಭಸಿ॥ 1-99-16 (4390) 
`ಆತ್ಮನೋ ದುಷ್ಟಭಾವತ್ವಂ ಜಾನನ್ನೀಚೋಽಪ್ರಸನ್ನಧೀಃ।
ಪರೇಷಾಮಪಿ ಜಾನಾತಿ ಸ್ವಧರ್ಮಸದೃಶಾನ್ಗುಣಾನ್॥ 1-99-17 (4391) 
ದಹ್ಯಮಾನಾಸ್ತು ತೀವ್ರೇಣ ನೀಚಾಃ ಪರಯಶೋಗ್ನಿನಾ।
ಅಶಕ್ತಾಸ್ತದ್ಗತಿಂ ಗಂತುಂ ತತೋ ನಿಂದಾಂ ಪ್ರಕುರ್ವತೇ॥'  1-99-18 (4392) 
ಅನ್ಯಾನ್ಪರಿವದನ್ಸಾಧುರ್ಯಥಾ ಹಿ ಪರಿತಪ್ಯತೇ।
ತಥಾ ಪರಿವದನ್ನನ್ಯಾನ್ಹೃಷ್ಟೋ ಭವತಿ ದುರ್ಜನಃ॥ 1-99-19 (4393) 
`ಅಪವಾದರತಾ ಮೂರ್ಖಾ ಭವಂತಿ ಹಿ ವಿಶೇಷತಃ।
ನಾಪವಾದರತಾಃ ಸಂತೋ ಭವಂತಿ ಸ್ಮ ವಿಶೇಷತಃ॥'  1-99-20 (4394) 
ಅಭಿವಾದ್ಯ ಯಥಾ ವೃದ್ಧಾನ್ಸಾಧುರ್ಗಚ್ಛತಿ ನಿರ್ವೃತಿಂ।
ಏವಂ ಸಜ್ಜನಮಾಕ್ರುಶ್ಯ ಮೂರ್ಖೋ ಭವತಿ ನಿರ್ವೃತಃ॥ 1-99-21 (4395) 
ಸುಖಂ ಜೀವಂತ್ಯದೋಷಜ್ಞಾ ಮೂರ್ಖಾ ದೋಷಾನುದರ್ಶಿನಃ।
ಯಥಾ ವಾಚ್ಯಾಃ ಪರೈಃ ಸಂತಃ ಪರಾನಾಹುಸ್ತಥಾವಿಧಾನ್॥ 1-99-22 (4396) 
ಅತೋ ಹಾಸ್ಯತರಂ ಲೋಕೇ ಕಿಂಚಿದನ್ಯನ್ನ ವಿದ್ಯತೇ।
ಯದಿ ದುರ್ಜನ ಇತ್ಯಾಹುಃ ಸಜ್ಜನಂ ದುರ್ಜನಾಃ ಸ್ವಯಂ॥ 1-99-23 (4397) 
`ದಾರುಣಾಲ್ಲೋಕಸಂಕ್ಲೇಶಾದ್ದುಃಖಮಾಪ್ನೋತ್ಯಸಂಶಯಂ॥'
ಕುಲವಂಶಪ್ರತಿಷ್ಠಾಂ ಹಿ ಪಿತರಃ ಪುತ್ರಮಬ್ರುವನ್॥  1-99-24 (4398) 
ಉತ್ತಮಂ ಸರ್ವಧರ್ಮಾಣಾಂ ತಸ್ಮಾತ್ಪುತ್ರಂ ತು ನ ತ್ಯಜೇತ್।
ಸ್ವಪತ್ನೀಪ್ರಭವಾಂʼಲ್ಲಬ್ಧಾನ್ಕೃತಾನ್ಸಮಯವರ್ಧಿತಾನ್॥ 1-99-25 (4399) 
ಕ್ರೀತಾನ್ಕನ್ಯಾಸು ಚೋತ್ಪನ್ನಾನ್ಪುತ್ರಾನ್ವೈ ಮನುರಬ್ರವೀತ್।
`ತೇ ಚ ಷಡ್ವಂಧುದಾಯಾದಾಃ ಷಡದಾಯಾದಬಾಂಧವಾಃ॥ 1-99-26 (4400) 
ಧರ್ಮಕೃತ್ಯವಹಾ ನೄಣಾಂ ಮನಸಃ ಪ್ರೀತಿವರ್ಧನಾಃ।
ತ್ರಾಯಂತೇ ನರಕಾಜ್ಜಾತಾಃ ಪುತ್ರಾ ಧರ್ಮಪ್ಲವಾಃ ಪಿತೄನ್॥ 1-99-27 (4401) 
ಸ ತ್ವಂ ನೃಪತಿಶಾರ್ದೂಲ ನ ಪುತ್ರಂ ತ್ಯಕ್ತುಮರ್ಹಸಿ।
ತಸ್ಮಾತ್ಪುತ್ರಂ ಚ ಸತ್ಯಂ ಚ ಪಾಲಯಸ್ವ ಮಹೀಪತೇ॥ 1-99-28 (4402) 
ಉಭಯಂ ಪಾಲಯಸ್ವೈತನ್ನಾನೃತಂ ವಕ್ತುಮರ್ಹಸಿ।'
ಆತ್ಮಾನಂ ಸತ್ಯಧರ್ಮೌ ಚ ಪಾಲಯೇಥಾ ಮಹೀಪತೇ। 
ನರೇಂದ್ರಸಿಂಹ ಕಪಟಂ ನ ಹಿ ವೋಢುಂ ತ್ವಮರ್ಹಸಿ॥  1-99-29 (4403) 
ವರಂ ಕೂಪಶತಾದ್ವಾಪೀ ವರಂ ವಾಪೀಶತಾತ್ಕ್ರತುಃ।
ವರಂ ಕ್ರತುಶತಾತ್ಪುತ್ರಃ ಸತ್ಯಂ ಪುತ್ರಶತಾದ್ವರಂ॥ 1-99-30 (4404) 
ಅಶ್ವಮೇಧಸಹಸ್ರಂ ಚ ಸತ್ಯಂ ಚ ತುಲಯಾ ಧೃತಂ।
ಅಶ್ವಮೇಧಸಹಸ್ರಾದ್ಧಿ ಸತ್ಯಮೇವ ವಿಶಿಷ್ಯತೇ॥ 1-99-31 (4405) 
ಸರ್ವವೇದಾಧಿಗಮನಂ ಸರ್ವತೀರ್ಥಾವಗಾಹನಂ।
ಸತ್ಯಸ್ಯೈವ ಚ ರಾಜೇಂದ್ರ ಕಲಾಂ ನಾರ್ಹತಿ ಷೋಡಶೀಂ॥ 1-99-32 (4406) 
ನಾಸ್ತಿ ಸತ್ಯಸಮೋ ಧರ್ಮೋ ನ ಸತ್ಯಾದ್ವಿದ್ಯತೇ ಪರಂ।
ನ ಹಿ ತೀವ್ರತರಂ ಪಾಪಮನೃತಾದಿಹ ವಿದ್ಯತೇ॥ 1-99-33 (4407) 
ರಾಜನ್ಸತ್ಯಂ ಪರೋ ಧರ್ಮಃ ಸತ್ಯಾಚ್ಚ ಸಮಯಃ ಪರಃ।
ಮಾತ್ಯಾಕ್ಷೀಃ ಸಮಯಂ ರಾಜನ್ಸತ್ಯಂ ಸಂಗತಮಸ್ತು ತೇ॥ 1-99-34 (4408) 
`ಯಃ ಪಾಪೋ ನ ವಿಜಾನೀಯಾತ್ಕರ್ಮ ಕೃತ್ವಾ ನರಾಧಿಪ।
ನ ಹಿ ತಾದೃಕ್ಪರಂ ಪಾಪಮನೃತಾದಿಹ ವಿದ್ಯತೇ॥ 1-99-35 (4409) 
ಯಸ್ಯ ತೇ ಹೃದಯಂ ವೇದ ಸತ್ಯಸ್ಯೈವಾನೃತಸ್ಯ ಚ।
ಕಲ್ಯಾಣಾವೇಕ್ಷಣಂ ತಸ್ಮಾತ್ಕರ್ತುಮರ್ಹಸಿ ಧರ್ಮತಃ॥ 1-99-36 (4410) 
ಯೋ ನ ಕಾಮಾನ್ನ ಚ ಕ್ರೋಧಾನ್ನ ದ್ರೋಹಾದತಿವರ್ತತೇ।
ಅಮಿತ್ರಂ ವಾಪಿ ಮಿತ್ರಂ ವಾ ಸ ಏವೋತ್ತಮಪೂರುಷಃ॥'  1-99-37 (4411) 
ಅನೃತಶ್ಚೇತ್ಪ್ರಸಂಗಸ್ತೇ ಶ್ರದ್ದಧಾಸಿ ನ ಚೇತ್ಸ್ವಯಂ।
ಆಶ್ರಮಂ ಗಂತುಮಿಚ್ಛಾಮಿ ತ್ವಾದೃಶೋ ನಾಸ್ತಿ ಸಂಗತಂ॥ 1-99-38 (4412) 
`ಪುತ್ರತ್ವೇ ಶಂಕಮಾನಸ್ಯ ತ್ವಂ ಬುದ್ಧ್ಯಾ ನಿಶ್ಚಯಂ ಕುರು।
ಗತಿಃ ಸ್ವರಃ ಸ್ಮೃತಿಃ ಸತ್ವಂ ಶೀಲಂ ವಿದ್ಯಾ ಚ ವಿಕ್ರಮಃ॥ 1-99-39 (4413) 
ಧೃಷ್ಣುಪ್ರಕೃತಿಭಾವೌ ಚ ಆವರ್ತಾ ರೋಮರಾಜಯಃ।
ಸಮಾ ಯಸ್ಯ ಯದಾ ಸ್ಯುಸ್ತೇ ತಸ್ಯ ಪುತ್ರೋ ನ ಸಂಶಯಃ॥ 1-99-40 (4414) 
ಸಾದೃಶ್ಯೇನೋದ್ಧಋತಂ ಬಿಂಬಂ ತವ ದೇಹಾದ್ವಿಶಾಂಪತೇ।
ತಾತೇತಿ ಭಾಷಮಾಣಂ ವೈ ಮಾ ಸ್ಮ ರಾಜನ್ವೃಥಾ ಕೃಥಾಃ॥ 1-99-41 (4415) 
ಋತೇ ಚ ಗರ್ದಭೀಕ್ಷೀರಾತ್ಪಯಃ ಪಾಸ್ಯತಿ ಮೇ ಸುತಃ।'
ಋತೇಪಿ ತ್ವಾಂ ಚ ದುಷ್ಯಂತ ಶೈಲರಾಜಾವತಂಸಿಕಾಂ। 
ಚತುರಂತಾಮಿಮಾಮುರ್ವೀಂ ಪುತ್ರೋ ಮೇ ಪಾಲಯಿಷ್ಯತಿ॥  1-99-42 (4416) 
`ಶಕುಂತಲೇ ತವ ಸುತಶ್ಚಕ್ರವರ್ತೀ ಭವಿಷ್ಯತಿ।
ಏವಮುಕ್ತಂ ಮಹೇಂದ್ರೇಣ ಭವಿಷ್ಯತಿ ನ ಚಾನ್ಯಥಾ॥ 1-99-43 (4417) 
ಸಾಕ್ಷಿತ್ವೇ ಬಹವೋ ಹ್ಯುಕ್ತಾ ದೇವದೂತಾದಯೋ ಮಯಾ।
ನ ಬ್ರುವಂತಿ ತಥಾ ಸತ್ಯಮುತಾಹೋ ನಾನೃತಂ ಕಿಲ॥ 1-99-44 (4418) 
ಅಸಾಕ್ಷಿಣೀ ಮಂದಬಾಗ್ಯಾ ಗಮಿಷ್ಯಾಮಿ ಯಥಾಗತಂ॥'  1-99-45 (4419) 
ವೈಶಂಪಾಯನ ಉವಾಚ। 1-99-46x (620) 
ಏತಾವದುಕ್ತ್ವಾ ವಚನಂ ಪ್ರಾತಿಷ್ಠತ ಶಕುಂತಲಾ।
`ತಸ್ಯಾಃ ಕ್ರೋಧಸಮುತ್ಥೋಗ್ನಿಃ ಸಧೂಮೋ ಮೂರ್ಧ್ನ್ಯದೃಶ್ಯತ॥ 1-99-46 (4420) 
ಸಂನಿಯಂಯಾತ್ಮನೋಽಂಗೇಷು ತತಃ ಕ್ರೋಧಾಗ್ನಿಮಾತ್ಮಜಂ।
ಪ್ರಸ್ಥಿತೈವಾನವದ್ಯಾಂಗೀ ಸಹ ಪುತ್ರೇಣ ವೈ ವನಂ'॥ ॥ 1-99-47 (4421) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಏಕೋನಶತತಮೋಽಧ್ಯಾಯಃ॥ 99 ॥




ಆದಿಪರ್ವ - ಅಧ್ಯಾಯ 100

॥ ಶ್ರೀಃ ॥

1.100. ಅಧ್ಯಾಯಃ 100 

Mahabharata - Adi Parva - Chapter Topics

ಆಕಾಶವಾಣೀಶ್ರವಣಾನಂತರಂ ಸಪುತ್ರಾಯಾಃ ಶಕುಂತಲಾಯಾ ರಾಜ್ಞಾಂಗೀಕಾರಃ॥ 1 ॥ ಭರತೇತಿನಾಮಕರಣಪೂರ್ವಕಂ ಪುತ್ರಸ್ಯ ರಾಜ್ಯೇಽಭಿಷೇಕಃ॥ 2 ॥

Mahabharata - Adi Parva - Chapter Text

1-100-0 (4422) 
ವೈಶಂಪಾಯನ ಉವಾಚ। 1-100-0x (621) 
ಅಥಾಂತರಿಕ್ಷೇ ದುಷ್ಯಂತಂ ವಾಗುವಾಚಾಶರೀರಿಣೀ।
ಋತ್ವಿಕ್ಪುರೋಹಿತಾಚಾರ್ಯೈರ್ಮಂತ್ರಿಭಿಶ್ಚಾಭಿಸಂವೃತಂ॥ 1-100-1 (4423) 
ಮಾತಾ ಭಸ್ತ್ರಾ ಪಿತುಃ ಪುತ್ರೋ ಯಸ್ಮಾಜ್ಜಾತಃ ಸ ಏವ ಸಃ।
ಭರಸ್ವ ಪುತ್ರಂ ದೌಷ್ಯಂತಿಂ ಸತ್ಯಮಾಹ ಶಕುಂತಲಾ॥ 1-100-2 (4424) 
`ಸರ್ವೇಭ್ಯೋ ಹ್ಯಂಗಮಂಗೇಭ್ಯಃ ಸಾಕ್ಷಾದುತ್ಪದ್ಯತೇ ಸುತಃ।
ಆತ್ಮಾ ಚೈವ ಸುತೋ ನಾಮ ತೇನೈವ ತವ ಪೌರವ॥ 1-100-3 (4425) 
ಆಹಿತಂ ಹ್ಯಾತ್ಮನಾಽಽತ್ಮಾನಂ ಪರಿರಕ್ಷ ಇಮಂ ಸುತಂ।
ಅನನ್ಯಾಂ ತ್ವಂ ಪ್ರತೀಕ್ಷಸ್ವ ಮಾವಮಂಸ್ಥಾಃ ಶಕುಂತಲಾಂ॥ 1-100-4 (4426) 
ಸ್ತ್ರಿಯಃ ಪವಿತ್ರಮತುಲಮೇತದ್ದುಷ್ಯಂತ ಧರ್ಮತಃ।
ಮಾಸಿ ಮಾಸಿ ರಜೋ ಹ್ಯಾಸಾಂ ದುರಿತಾನ್ಯಪಕರ್ಷತಿ॥ 1-100-5 (4427) 
ತತಃ ಸರ್ವಾಣಿ ಭೂತಾನಿ ವ್ಯಾಜಹ್ರಸ್ತಂ ಸಮಂತತಃ।  1-100-6 (4428) 
ದೇವಾ ಊಚುಃ।
ಆಹಿತಸ್ತ್ವತ್ತನೋರೇಷ ಮಾವಮಂಸ್ಥಾಃ ಶಕುಂತಲಾಂ'॥  1-100-6x (622) 
ರೇತೋಧಾಃ ಪುತ್ರ ಉನ್ನಯತಿ ನರದೇವ ಯಮಕ್ಷಯಾತ್।
ತ್ವಂ ಚಾಸ್ಯ ಧಾತಾ ಗರ್ಭಸ್ಯ ಸತ್ಯಮಾಹ ಶಕುಂತಲಾ॥ 1-100-7 (4429) 
`ಪತಿರ್ಜಾಯಾಂ ಪ್ರವಿಶತಿ ಸ ತಸ್ಯಾಂ ಜಾಯತೇ ಪುನಃ।
ಅನ್ಯೋನ್ಯಪ್ರಕೃತಿರ್ಹ್ಯೇಷಾ ಮಾವಮಂಸ್ಥಾಃ ಶಕುಂತಲಾಂ॥'  1-100-8 (4430) 
ಜಾಯಾ ಜನಯತೇ ಪುತ್ರಮಾತ್ಮನೋಽಂಗಾದ್ದ್ವಿಧಾ ಕೃತಂ।
ತಸ್ಮಾದ್ಭರಸ್ವ ದುಷ್ಯಂತ ಪುತ್ರಂ ಶಾಕುಂತಲಂ ನೃಪ॥ 1-100-9 (4431) 
ಸುಭೂತಿರೇಷಾ ನ ತ್ಯಾಜ್ಯಾ ಜೀವಿತಂ ಜೀವಯಾತ್ಮಜಂ।
ಶಾಕುಂತಲಂ ಮಹಾತ್ಮಾನಂ ದುಷ್ಯಂತ ಭರ ಪೌರವಂ॥ 1-100-10 (4432) 
ಭರ್ತವ್ಯೋಽಯಂ ತ್ವಯಾ ಯಸ್ಮಾದಸ್ಮಾಕಂ ವಚನಾದಪಿ।
ತಸ್ಮಾದ್ಭವತ್ವಯಂ ನಾಂನಾ ಭರತೋ ನಾಮ ತೇ ಸುತಃ॥ 1-100-11 (4433) 
`ಭರತಾದ್ಭಾರತೀ ಕೀರ್ತಿರ್ಯೇನೇದಂ ಭಾರತಂ ಕುಲಂ।
ಅಪರೇ ಯೇ ಚ ಪೂರ್ವೇ ಚ ಭಾರತಾ ಇತಿ ತೇಽಭವನ್॥ 1-100-12 (4434) 
ವೈಶಂಪಾಯನ ಉವಾಚ। 1-100-13x (623) 
ಏವಮುಕ್ತ್ವಾ ತತೋ ದೇವಾ ಋಷಯಶ್ಚ ತಪೋಧನಾಃ।
ಪತಿವ್ರತೇತಿ ಸಂಹೃಷ್ಟಾಃ ಪುಷ್ಪವೃಷ್ಟಿಂ ವವರ್ಷಿರೇ॥'  1-100-13 (4435) 
ತಚ್ಛ್ರುತ್ವಾ ಪೌರವೋ ವಾಕ್ಯಂ ವ್ಯಾಹೃತಂ ವೇ ದಿವೌಕಸಾಂ।
`ಸಿಂಹಾಸನಾತ್ಸಮುತ್ಥಾಯ ಪ್ರಣಂಯ ಚ ದಿವೌಕಸಃ॥'  1-100-14 (4436) 
ಪುರೋಹಿತಮಮಾತ್ಯಾಂಶ್ಚ ಸಂಪ್ರಹೃಷ್ಟೋಽಬ್ರವೀದಿದಂ।
ಶೃಣ್ವಂತ್ವೇತದ್ಭವಂತೋಽಪಿ ದೇವದೂತಸ್ಯ ಭಾಷಿತಂ॥ 1-100-15 (4437) 
`ಶೃಣ್ವಂತು ದೇವತಾನಾಂ ಚ ಮಹರ್ಷೀಣಾಂ ಚ ಭಾಷಿತಂ'।
ಅಹಮಪ್ಯೇವಮೇವೈನಂ ಜಾನಾಮಿ ಸುತಮಾತ್ಮಜಂ॥ 1-100-16 (4438) 
ಯದ್ಯಹಂ ವಚನಾದಸ್ಯಾ ಗೃಹ್ಣೀಯಾಮಿಮಮಾತ್ಮಜಂ।
ಭವೇದ್ಧಿ ಶಂಕಾ ಲೋಕಸ್ಯ ನೈವಂ ಶುದ್ಧೋ ಭವೇದಯಂ॥ 1-100-17 (4439) 
ವೈಶಂಪಾಯನ ಉವಾಚ। 1-100-18x (624) 
ತಾಂ ವಿಶೋಧ್ಯ ತದಾ ರಾಜಾ ದೇವೈಃ ಸಹ ಮಹರ್ಷಿಭಿಃ।
ಹೃಷ್ಟಃ ಪ್ರಮುದಿತಶ್ಚಾಪಿ ಪ್ರತಿಜಗ್ರಾಹ ತಂ ಸುತಂ॥ 1-100-18 (4440) 
ತತಸ್ತಸ್ಯ ತದಾ ರಾಜಾ ಪಿತೃಕರ್ಮಾಣಿ ಸರ್ವಶಃ।
ಕಾರಯಾಮಾಸ ಮುದಿತಃ ಪ್ರೀತಿಮಾನಾತ್ಮಜಸ್ಯ ಹ। 
ಮೂರ್ಧ್ನಿ ಚೈನಂ ಸಮಾಘ್ರಾಯ ಸಸ್ನೇಹಂ ಪರಿಷಸ್ವಜೇ॥  1-100-19 (4441) 
ಸಭಾಜ್ಯಮಾನೋ ವಿಪ್ರೈಶ್ಚ ಸ್ತೂಯಮಾನಶ್ಚ ಬಂದಿಭಿಃ।
ಮುದಂ ಸ ಪರಮಾಂ ಲೇಭೇ ಪುತ್ರಸ್ಪರ್ಶನಜಾಂ ನೃಪಃ॥ 1-100-20 (4442) 
ಸ್ವಾಂ ಚೈವ ಭಾರ್ಯಾಂ ಧರ್ಮಜ್ಞಃ ಪೂಜಯಾಮಾಸ ಧರ್ಮತಃ।
ಅಬ್ರವೀಚ್ಚೈವ ತಾಂ ರಾಜಾ ಸಾಂತ್ವಪೂರ್ವಮಿದಂ ವಚಃ॥ 1-100-21 (4443) 
ಲೋಕಸ್ಯಾಯಂ ಪರೋಕ್ಷಸ್ತು ಸಂಬಂಧೋ ನೌ ಪುರಾಽಭವತ್।
ಕೃತೋ ಲೋಕಸಮಕ್ಷೋಽದ್ಯ ಸಂಬಂಧೋ ವೈ ಪುನಃ ಕೃತಃ॥ 1-100-22 (4444) 
ತಸ್ಮಾದೇತನ್ಮಯಾ ತಸ್ಯ ತನ್ನಿಮಿತ್ತಂ ಪ್ರಭಾಷಿತಂ॥  1-100-23 (4445) 
ಶಂಕೇತ ವಾಽಯಂ ಲೋಕೋಽಥ ಸ್ತ್ರೀಭಾವಾನ್ಮಯಿ ಸಂಗತಂ।
ತಸ್ಮಾದೇತನ್ಮಯಾ ಚಾಪಿ ತಚ್ಛುದ್ಧ್ಯರ್ಥಂ ವಿಚಾರಿತಂ॥ 1-100-24 (4446) 
`ಬ್ರಾಹ್ಮಣಾಃ ಕ್ಷತ್ರಿಯಾ ವೈಶ್ಯಾಃ ಶೂದ್ರಾಶ್ಚೈವ ಪೃಥಗ್ವಿಧಾಃ।
ತ್ವಾಂ ದೇವಿ ವೂಜಯಿಷ್ಯಂತಿ ನಿರ್ವಿಶಂಕಾಂ ಪತಿವ್ರತಾಂ'॥ 1-100-25 (4447) 
ಪುತ್ರಶ್ಚಾಯಂ ವೃತೋ ರಾಜ್ಯೇ ತ್ವಮಗ್ರಮಹಿಷೀ ಭವ॥  1-100-26 (4448) 
ಯಚ್ಚ ಕೋಪನಯಾತ್ಯರ್ಥಂ ತ್ವಯೋಕ್ತೋಽಸ್ಂಯಪ್ರಿಯಂ ಪ್ರಿಯೇ।
ಪ್ರಣಯಿನ್ಯಾ ವಿಶಾಲಾಕ್ಷಿತತ್ಕ್ಷಾಂತಂ ತೇ ಮಯಾ ಶುಭೇ॥ 1-100-27 (4449) 
`ಅನೃತಂ ವಾಪ್ಯನಿಷ್ಟಂ ವಾ ದುರುಕ್ತಂ ವಾತಿದುಷ್ಕೃತಂ।
ತ್ವಯಾಪ್ಯೇವಂ ವಿಶಾಲಾಕ್ಷಿ ಕ್ಷಂತವ್ಯಂ ಮಮ ದುರ್ವಚಃ। 
ಕ್ಷಾಂತ್ಯಾ ಪತಿಕೃತೇ ನಾರ್ಯಃ ಪಾತಿವ್ರತ್ಯಂ ವ್ರಜಂತಿ ತಾಃ॥  1-100-28 (4450) 
ಏವಮುಕ್ತ್ವಾ ತು ರಾಜರ್ಷಿಸ್ತಾಮನಿಂದಿತಗಾಮಿನೀಂ।
ಅಂತಃಪುರಂ ಪ್ರವೇಶ್ಯಾಥ ದುಷ್ಯಂತೋ ಮಹಿಷೀಂ ಪ್ರಿಯಾಂ॥ 1-100-29 (4451) 
ವಾಸೋಭಿರನ್ನಪಾನೈಶ್ಚ ಪೂಜಯಿತ್ವಾ ತು ಭಾರತ।
`ಸ ಮಾತರಮುಪಸ್ಥಾಯ ರಥಂತರ್ಯಾಮಭಾಷತ॥ 1-100-30 (4452) 
ಮಮ ಪುತ್ರೋ ವನೇ ಜಾತಸ್ತವ ಶೋಕಪ್ರಣಶನಃ।
ಋಣಾದದ್ಯ ವಿಮುಕ್ತೋಽಹಂ ತವ ಪೌತ್ರೇಣ ಶೋಭನೇ॥ 1-100-31 (4453) 
ವಿಶ್ವಾಮಿತ್ರಸುತಾ ಚೇಯಂ ಕಣ್ವೇನ ಚ ವಿವರ್ಧಿತಾ।
ಸ್ನುಷಾ ತವ ಮಹಾಭಾಗೇ ಪ್ರಸೀದಸ್ವ ಶಕುಂತಲಾಂ॥ 1-100-32 (4454) 
ಪುತ್ರಸ್ಯ ವಚನಂ ಶ್ರುತ್ವಾ ಪೌತ್ರಂ ಸಾ ಪರಿಷಸ್ವಜೇ।
ಪಾದಯೋಃ ಪತಿತಾಂ ತತ್ರ ರಥಂತರ್ಯಾ ಶಕುಂತಲಾಂ॥ 1-100-33 (4455) 
ಪರಿಷ್ವಜ್ಯ ಚ ಬಾಹುಭ್ಯಾಂ ಹರ್ಷಾದಶ್ರುಣ್ಯವರ್ತಯತ್।
ಉವಾಚ ವಚನಂ ಸತ್ಯಂ ಲಕ್ಷಯೇ ಲಕ್ಷಣಾನಿ ಚ॥ 1-100-34 (4456) 
ತವ ಪುತ್ರೋ ವಿಶಾಲಾಕ್ಷಿ ಚಕ್ರವರ್ತೀ ಭವಿಷ್ಯತಿ।
ತವ ಭರ್ತಾ ವಿಶಾಲಾಕ್ಷಿ ತ್ರೈಲೋಕ್ಯವಿಜಯೀ ಭವೇತ್॥ 1-100-35 (4457) 
ದಿವ್ಯಾನ್ಭೋಗಾನನುಪ್ರಾಪ್ತಾ ಭವ ತ್ವಂ ವರವರ್ಣಿನಿ।
ಏವಮುಕ್ತಾ ರಥ್ತರ್ಯಾ ಪರಂ ಹರ್ಷಮವಾಪ ಸಾ॥ 1-100-36 (4458) 
ಶಕುಂತಲಾಂ ತದಾ ರಾಜಾ ಶಾಸ್ತ್ರೋಕ್ತೇನೈವ ಕರ್ಮಣಾ।
ತತೋಽಗ್ರಮಹಿಷೀಂ ಕೃತ್ವಾ ಸರ್ವಾಭರಣಭೂಷಿತಾಂ॥ 1-100-37 (4459) 
ಬ್ರಾಹ್ಮಣೇಭ್ಯೋ ಧನಂ ದತ್ತ್ವಾ ಸೈನಿಕಾನಾಂ ಚ ಭೂಪತಿಃ।
ದೌಷ್ಯಂತಿಂ ಚ ತತೋ ರಾಜಾ ಪುತ್ರಂ ಶಾಕುಂತಲಂ ತದಾ'॥ 1-100-38 (4460) 
ಭರತಂ ನಾಮತಃ ಕೃತ್ವಾ ಯೌವರಾಜ್ಯೇಽಭ್ಯಷೇಚಯತ್।
`ಭರತೇ ಭಾರಮಾವೇಶ್ಯ ಕೃತಕೃತ್ಯೋಽಭವನ್ನೃಪಃ॥ 1-100-39 (4461) 
ತತೋ ವರ್ಷಶತಂ ಪೂರ್ಣಂ ರಾಜ್ಯಂ ಕೃತ್ವಾ ನರಾಧಿಪಃ।
ಗತ್ವಾ ವನಾನಿ ದುಷ್ಯಂತಃ ಸ್ವರ್ಗಲೋಕಮುಪೇಯಿವಾನ್॥' ॥  1-100-40 (4462) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಶತತಮೋಽಧ್ಯಾಯಃ॥ 100 ॥




ಆದಿಪರ್ವ - ಅಧ್ಯಾಯ 101

॥ ಶ್ರೀಃ ॥

1.101. ಅಧ್ಯಾಯಃ 101 

Mahabharata - Adi Parva - Chapter Topics

ಭರತಚರಿತ್ರಕಥನಂ॥ 1 ॥ ತದ್ವಂಶಕಥನಂ ಚ॥ 2 ॥

Mahabharata - Adi Parva - Chapter Text

1-101-0 (4463) 
`ವೈಶಂಪಾಯನ ಉವಾಚ। 1-101-0x (625) 
ದುಷ್ಯಂತಾದ್ಭರತೋ ರಾಜ್ಯಂ ಯಥಾನ್ಯಾಯಮವಾಪ ಸಃ।'
ತಸ್ಯ ತತ್ಪ್ರಥಿತಂ ಕರ್ಮ ಪ್ರಾವರ್ತತ ಮಹಾತ್ಮನಃ॥  1-101-1 (4464) 
ಭಾಸ್ವರಂ ದಿವ್ಯಮಜಿತಂ ಲೋಕಸಂನಾದನಂ ಮಹತ್।
ಸ ವಿಜಿತ್ಯ ಮಹೀಪಾಲಾಂಶ್ಚಕಾರ ವಶವರ್ತಿನಃ॥ 1-101-2 (4465) 
ಚಚಾರ ಚ ಸತಾಂ ಧರ್ಮಂ ಪ್ರಾಪ್ಯ ಚಾನುತ್ತಮಂ ಯಶಃ।
ಸ ರಾಜಾ ಚಕ್ರವರ್ತ್ಯಾಸೀತ್ಸಾರ್ವಭೌಮಃ ಪ್ರತಾಪವಾನ್॥ 1-101-3 (4466) 
ಈಜೇ ಚ ಬಹುಭಿರ್ಯಜ್ಞೈರ್ಯಥಾ ಶಕ್ರೋ ಮರುತ್ಪತಿಃ।
ಯಾಜಯಾಮಾಸ ತಂ ಕಣ್ವೋ ದಕ್ಷವದ್ಭೂರಿದಕ್ಷಿಣಂ॥ 1-101-4 (4467) 
ಶ್ರೀಮದ್ಗೋವಿತತಂ ನಾಮ ವಾಜಿಮೇಧಮವಾಪ ಸಃ।
ಯಸ್ಮಿನ್ಸಹಸ್ರಂ ಪದ್ಮಾನಾಂ ಕಣ್ವಾಯ ಭರತೋ ದದೌ॥ 1-101-5 (4468) 
ಸೋಽಶ್ವಮೇಧಶತೈರೀಜೇ ಯಮುನಾಮನು ತೀರಗಃ।
ತ್ರಿಶತೈಶ್ಚ ಸರಸ್ವತ್ಯಾಂ ಗಂಗಾಮನು ಚತುಃಶತೈಃ॥ 1-101-6 (4469) 
ದೌಷ್ಯಂತಿರ್ಭರತೋ ಯಜ್ಞೈರೀಜೇ ಶಾಕುಂತಲೋ ನೃಪಃ।
ತಸ್ಮಾದ್ಭರತವಂಶಸ್ಯ ವಿಪ್ರತಸ್ಥೇ ಮಹದ್ಯಶಃ॥ 1-101-7 (4470) 
ಭರತಸ್ಯ ವರಸ್ತ್ರೀಷು ಪುತ್ರಾಃ ಸಂಜಜ್ಞಿರೇ ಪೃಥಕ್।
ನಾಭ್ಯನಂದತ್ತದಾ ರಾಜಾ ನಾನುರೂಪಾ ಮಮೇತಿ ತಾನ್॥ 1-101-8 (4471) 
ತತಸ್ತಾನ್ಮಾತರಃ ಕ್ರುದ್ಧಾಃ ಪುತ್ರಾನ್ನಿನ್ಯುರ್ಯಮಕ್ಷಯಂ।
ತತಸ್ತಸ್ಯ ನರೇಂದ್ರಸ್ಯ ವಿತಥಂ ಪುತ್ರಜನ್ಮ ತತ್॥ 1-101-9 (4472) 
ತತೋ ಮಹದ್ಭಿಃ ಕ್ರತುಭಿರೀಜಾನೋ ಭರತಸ್ತದಾ।
ಲೇಭೇ ಪುತ್ರಂ ಭರದ್ಪಾಜಾದ್ಭುಮನ್ಯುಂ ನಾಮ ಭಾರತ॥ 1-101-10 (4473) 
ತತಃ ಪುತ್ರಿಣಮಾತ್ಮಾನಂ ಜ್ಞಾತ್ವಾ ಪೌರವನಂದನಃ।
ಭುಮನ್ಯುಂ ಭರತಶ್ರೇಷ್ಠ ಯೌವರಾಜ್ಯೇಽಭ್ಯಷೇಚಯತ್॥ 1-101-11 (4474) 
ತತೋ ದಿವಿರಥೋ ನಾಮ ಭುಮನ್ಯೋರಭವತ್ಸುತಃ।
ಸುಹೋತ್ರಶ್ಚ ಸುಹೋತಾ ಚ ಸುಹವಿಃ ಸುಯಜುಸ್ತಥಾ॥ 1-101-12 (4475) 
ಪುಷ್ಕರಿಣ್ಯಾಮೃಚೀಕಶ್ಚ ಭುಮನ್ಯೋರಭವನ್ಸುತಾಃ।
ತೇಷಾಂ ಜ್ಯೇಷ್ಠಃ ಸುಹೋತ್ರಸ್ತು ರಾಜ್ಯಮಾಪ ಮಹೀಕ್ಷಿತಾಂ॥ 1-101-13 (4476) 
ರಾಜಸೂಯಾಶ್ವಮೇಧಾದ್ಯೈಃ ಸೋಽಯಜದ್ಬಹುಭಿಃ ಸವೈಃ।
ಸುಹೋತ್ರಃ ಪೃಥಿವೀಂ ಕೃತ್ಸ್ನಾಂ ಬುಭುಜೇ ಸಾಗರಾಂಬರಾಂ॥ 1-101-14 (4477) 
ಪೂರ್ಣಾಂ ಹಸ್ತಿಗವಾಶ್ವೈಶ್ಚ ಬಹುರತ್ನಸಮಾಕುಲಾಂ।
ಮಮಜ್ಜೇವ ಮಹೀ ತಸ್ಯ ಭೂರಿಭಾರಾವಪೀಡಿತಾ॥ 1-101-15 (4478) 
ಹಸ್ತ್ಯಶ್ವರಥಸಂಪೂರ್ಣಾ ಮನುಷ್ಯಕಲಿಲಾ ಭೃಶಂ।
ಸುಹೋತ್ರೇ ರಾಜನಿ ತದಾ ಧರ್ಮತಃ ಶಾಸತಿ ಪ್ರಜಾಃ॥ 1-101-16 (4479) 
ಚೈತ್ಯಯೂಪಾಂಕಿತಾ ಚಾಸೀದ್ಭೂಮಿಃ ಶತಸಹಸ್ರಶಃ।
ಪ್ರವೃದ್ಧಜನಸಸ್ಯಾ ಚ ಸರ್ವದೈವ ವ್ಯರೋಚತ॥ 1-101-17 (4480) 
ಐಕ್ಷ್ವಾಕೀ ಜನಯಾಮಾಸ ಸುಹೋತ್ರಾತ್ಪೃಥಿವೀಪತೇಃ।
ಅಜಮೀಢಂ ಸುಮೀಢಂ ಚ ಪುರುಮೀಢಂ ಚ ಭಾರತ॥ 1-101-18 (4481) 
ಅಜಮೀಢೋ ವರಸ್ತೇಷಾಂ ತಸ್ಮಿನ್ವಂಶಃ ಪ್ರತಿಷ್ಠಿತಃ।
ಷಟ್ ಪುತ್ರಾನ್ಸೋಪ್ಯಜನಯತ್ತಿಸೃಷು ಸ್ತ್ರೀಷು ಭಾರತ॥ 1-101-19 (4482) 
ಋಕ್ಷಂ ಧೂಮಿನ್ಯಥೋ ನೀಲೀ ದುಷ್ಯಂತಪರಮೇಷ್ಠಇನೌ।
ಕೇಶಿನ್ಯಜನಯಜ್ಜಹ್ನುಂ ಸುತೌ ಚ ಜನರೂಷಿಣೌ॥ 1-101-20 (4483) 
ವಿದುಃ ಸಂವರಣಂ ವೀರಮೃಕ್ಷಾದ್ರಾಥಂತರೀಸುತಂ।
ತಥೇಮೇ ಸರ್ವಪಂಚಾಲಾ ದುಷ್ಯಂತಪರಮೇಷ್ಠಿನೋಃ। 
ಅನ್ವಯಾಃ ಕುಶಿಕಾ ರಾಜಂಜನ್ಹೋರಮಿತತೇಜಸಃ॥  1-101-21 (4484) 
ಜನರೂಷಣಯೋರ್ಜ್ಯೇಷ್ಠಮೃಕ್ಷಮಾಹುರ್ಜನಾಧಿಪಂ।
ಋಕ್ಷಾತ್ಸಂವರಣೋ ಜಜ್ಞೇ ರಾಜನ್ವಂಶಕರಸ್ತವ॥ 1-101-22 (4485) 
ಆರ್ಕ್ಷೇ ಸಂವರಣೇ ರಾಜನ್ಪ್ರಶಾಸತಿ ವಸುಂಧರಾಂ।
ಸಂಕ್ಷಯಃ ಸುಮಹಾನಾಸೀತ್ಪ್ರಜಾನಾಮಿತಿ ನಃ ಶ್ರುತಂ॥ 1-101-23 (4486) 
ವ್ಯಶೀರ್ಯತ ತತೋ ರಾಷ್ಟ್ರಂ ಕ್ಷಯೈರ್ನಾನಾವಿಧೈಸ್ತದಾ।
ಕ್ಷುನ್ಮೃತ್ಯುಭ್ಯಾಮನಾವೃಷ್ಟ್ಯಾ ವ್ಯಾಧಿಭಿಶ್ಚ ಸಮಾಹತಂ॥ 1-101-24 (4487) 
ಅಭ್ಯಘ್ನನ್ಭಾರತಾಂಶ್ಚೈವ ಸಪತ್ನಾನಾಂ ಬಲಾನಿ ಚ।
ಚಾಲಯನ್ವಸುಧಾಂ ಚೇಮಾಂ ಬಲೇನ ಚತುರಂಗಿಣಾ॥ 1-101-25 (4488) 
ಅಭ್ಯಯಾತ್ತಂ ಚ ಪಾಂಚಲ್ಯೋ ವಿಜಿತ್ಯ ತರಸಾ ಮಹೀಂ।
ಅಕ್ಷೌಹಿಣೀಭಿರ್ದಶಭಿಃ ಸ ಏನಂ ಸಮರೇಽಜಯತ್॥ 1-101-26 (4489) 
ತತಃ ಸದಾರಃ ಸಾಮಾತ್ಯಃ ಸಪುತ್ರಃ ಸಸುಹೃಜ್ಜನಃ।
ರಾಜಾ ಸಂವರಣಸ್ತಸ್ಮಾತ್ಪಲಾಯತ ಮಹಾಭಯಾತ್॥ 1-101-27 (4490) 
`ತೇ ಪ್ರತೀಚೀಂ ಪರಾಭೂತಾಃ ಪ್ರಪನ್ನಾ ಭಾರತಾ ದಿಶಂ'।
ಸಿಂಧೋರ್ನದಸ್ಯ ಮಹತೋ ನಿಕುಂಜೇ ನ್ಯವಸಂಸ್ತದಾ। 
ನದೀವಿಪಯಪರ್ಯಂತೇ ಪರ್ವತಸ್ಯ ಸಮೀಪತಃ॥  1-101-28 (4491) 
ತತ್ರಾವಸನ್ಬಹೂನ್ಕಾಲಾನ್ಭಾರತಾ ದುರ್ಗಮಾಶ್ರಿತಾಃ।
ತೇಷಾಂ ನಿವಸತಾಂ ತತ್ರ ಸಹಸ್ರಂ ಪರಿವತ್ಸರಾನ್॥ 1-101-29 (4492) 
ಅಥಾಭ್ಯಗಚ್ಛದ್ಭರತಾನ್ವಸಿಷ್ಠೋ ಭಗವಾನೃಷಿಃ।
ತಮಾಗತಂ ಪ್ರಯತ್ನೇನ ಪ್ರತ್ಯುದ್ಗಂಯಾಭಿವಾದ್ಯ ಚ॥ 1-101-30 (4493) 
ಅರ್ಘ್ಯಮಭ್ಯಾಹರಂಸ್ತಸ್ಮೈ ತೇ ಸರ್ವೇ ಭಾರತಾಸ್ತದಾ।
ನಿವೇದ್ಯ ಸರ್ವಮೃಷಯೇ ಸತ್ಕಾರೇಣ ಸುವರ್ಚಸೇ॥ 1-101-31 (4494) 
ತಮಾಸನೇ ಚೋಪವಿಷ್ಟಂ ರಾಜಾ ವವ್ರೇ ಸ್ವಯಂ ತದಾ।
ಪುರೋಹಿತೋ ಭವಾನ್ನೋಽಸ್ತು ರಾಜ್ಯಾಯ ಪ್ರಯತೇಮಹಿ॥ 1-101-32 (4495) 
ಓಮಿತ್ಯೇವಂ ವಸಿಷ್ಠೋಽಪಿ ಭಾರತಾನ್ಪ್ರತ್ಯಪದ್ಯತ।
ಅಥಾಭ್ಯಷಿಂಚತ್ಸಾಂರಾಜ್ಯೇ ಸರ್ವಕ್ಷತ್ರಸ್ಯ ಪೌರವಂ॥ 1-101-33 (4496) 
ವಿಷಾಣಭೂತಂ ಸರ್ವಸ್ಯಾಂ ಪೃಥಿವ್ಯಾಮಿತಿ ನಃ ಶ್ರುತಂ।
ಭರತಾಧ್ಯುಷಿತಂ ಪೂರ್ವಂ ಸೋಽಧ್ಯತಿಷ್ಠತ್ಪುರೋತೋತಮಂ॥ 1-101-34 (4497) 
ಪುನರ್ಬಲಿಭೃತಶ್ಚೈವ ಚಕ್ರೇ ಸರ್ವಮಹೀಕ್ಷಿತಃ।
ತತಃ ಸ ಪೃಥಿವೀಂ ಪ್ರಾಪ್ಯ ಪುನರೀಜೇ ಮಹಾಬಲಃ॥ 1-101-35 (4498) 
ಆಜಮೀಢೋ ಮಹಾಯಜ್ಞೈರ್ಬಹುಭಿರ್ಭೂರಿದಕ್ಷಿಣೈಃ।
ತತಃ ಸಂವರಣಾತ್ಸೌರೀ ತಪತೀ ಸುಷುವೇ ಕುರುಂ॥ 1-101-36 (4499) 
ರಾಜತ್ವೇ ತಂ ಪ್ರಜಾಃ ಸರ್ವಾ ಧರ್ಮಜ್ಞ ಇತಿ ವವ್ರಿರೇ।
`ಮಹಿಂನಾ ತಸ್ಯ ಕುರವೋ ಲೇಭಿರೇ ಪ್ರತ್ಯಯಂ ಭೃಶಂ।' 
ತಸ್ಯ ನಾಂನಾಽಭಿವಿಖ್ಯಾತಂ ಪೃಥಿವ್ಯಾಂ ಕುರುಜಾಂಗಲಂ॥  1-101-37 (4500) 
ಕುರುಕ್ಷೇತ್ರಂ ಸ ತಪಸಾ ಪುಣ್ಯಂ ಚಕ್ರೇ ಮಹಾತಪಾಃ।
ಅಶ್ವವಂತಮಭಿಷ್ಯಂತಂ ತಥಾ ಚೈತ್ರರಥಂ ಮುನಿಂ॥ 1-101-38 (4501) 
ಜನಮೇಜಯಂ ಚ ವಿಖ್ಯಾತಂ ಪುತ್ರಾಂಶ್ಚಾಸ್ಯಾನುಶುಶ್ರುಮ।
ಪಂಚೈತಾನ್ವಾಹಿನೀ ಪುತ್ರಾನ್ವ್ಯಜಾಯತ ಮನಸ್ವಿನೀ॥ 1-101-39 (4502) 
ಅವಿಕ್ಷಿತಃ ಪರಿಕ್ಷಿತ್ತು ಶಬಲಾಶ್ವಸ್ತು ವೀರ್ಯವಾನ್।
ಆದಿರಾಜೋ ವಿರಾಜಶ್ಚ ಶಾಲ್ಮಲಿಶ್ಚ ಮಹಾಬಲಃ॥ 1-101-40 (4503) 
ಉಚ್ಚೈಃಶ್ರವಾ ಭಂಗಕಾರೋ ಜಿತಾರಿಶ್ಚಾಷ್ಟಮಃ ಸ್ಮೃತಃ।
ಏತೇಷಾಮನ್ವವಾಯೇ ತು ಖ್ಯಾತಾಸ್ತೇ ಕರ್ಮಜೈರ್ಗುಣೈಃ। 
ಜನಮೇಜಯಾದಯಃ ಸಪ್ತ ತಥೈವಾನ್ಯೇ ಮಹಾರಥಾಃ॥  1-101-41 (4504) 
ಪರೀಕ್ಷಿತೋಽಭವನ್ಪುತ್ರಾಃ ಸರ್ವೇ ಧರ್ಮಾರ್ಥಕೋವಿದಾಃ।
ಕಕ್ಷಸೇನೋಗ್ರಸೇನೌ ತು ಚಿತ್ರಸೇನಶ್ಚ ವೀರ್ಯವಾನ್॥ 1-101-42 (4505) 
ಇಂದ್ರಸೇನಃ ಸುಷೇಣಶ್ಚ ಭೀಮಸೇನಶ್ಚ ನಾಮತಃ।
ಜನಮೇಜಯಸ್ಯ ತನಯಾ ಭುವಿ ಖ್ಯಾತಾ ಮಹಾಬಲಾಃ॥ 1-101-43 (4506) 
ಧೃತರಾಷ್ಟ್ರಃ ಪ್ರಥಮಜಃ ಪಾಂಡುರ್ಬಾಹ್ಲೀಕ ಏವ ಚ।
ನಿಷಧಶ್ಚ ಮಹಾತೇಜಾಸ್ತಥಾ ಜಾಂಬೂನದೋ ಬಲೀ॥ 1-101-44 (4507) 
ಕುಂಡೋದರಃ ಪದಾತಿಶ್ಚ ವಸಾತಿಶ್ಚಾಷ್ಟಮಃ ಸ್ಮೃತಃ।
ಸರ್ವೇ ಧರ್ಮಾರ್ಥಕುಶಲಾಃ ಸರ್ವಭೂತಹಿತೇ ರತಾಃ॥ 1-101-45 (4508) 
ಧೃತರಾಷ್ಟ್ರೋಽಥ ರಾಜಾಸೀತ್ತಸ್ಯ ಪುತ್ರೋಽಥ ಕುಂಡಿಕಃ।
ಹಸ್ತೀ ವಿತರ್ಕಃ ಕ್ರಾಥಶ್ಚ ಕುಂಡಿನಶ್ಚಾಪಿ ಪಂಚಮಃ॥ 1-101-46 (4509) 
ಹವಿಶ್ರವಾಸ್ತಥೇಂದ್ರಾಭೋ ಭುಮನ್ಯುಶ್ಚಾಪರಾಜಿತಃ।
ಧೃತರಾಷ್ಟ್ರಸುತಾನಾಂ ತು ತ್ರೀನೇತಾನ್ಪ್ರಥಿತಾನ್ಭುವಿ॥ 1-101-47 (4510) 
ಪ್ರತೀಪಂ ಧರ್ಮನೇತ್ರಂ ಚ ಸುನೇತ್ರಂ ಚಾಪಿ ಭಾರತ।
ಪ್ರತೀಪಃ ಪ್ರಥಿತಸ್ತೇಷಾಂ ಬಭೂವಾಪ್ರತಿಮೋ ಭುವಿ॥ 1-101-48 (4511) 
ಪ್ರತೀಪಸ್ಯ ತ್ರಯಃ ಪುತ್ರಾ ಜಜ್ಞಿರೇ ಭರತರ್ಷಭ।
ದೇವಾಪಿಃ ಶಂತನುಶ್ಚೈವ ಬಾಹ್ಲೀಕಶ್ಚ ಮಹಾರಥಃ॥ 1-101-49 (4512) 
ದೇವಾಪಿಸ್ತು ಪ್ರವವ್ರಾಜ ತೇಷಾಂ ಧರ್ಮಹಿತೇಪ್ಸಯಾ।
ಶಂತನುಶ್ಚ ಮಹೀಂ ಲೇಭೇ ಬಾಹ್ಲೀಕಶ್ಚ ಮಹಾರಥಃ॥ 1-101-50 (4513) 
ಭರತಸ್ಯಾನ್ವಯಾಸ್ತ್ವೇತೇ ದೇವಕಲ್ಪಾ ಮಹಾರಥಾಃ।
ಬಭೂವುರ್ಬ್ರಹ್ಮಕಲ್ಪಾಶ್ಚ ಬಹವೋ ರಾಜಸತ್ತಮಾಃ॥ 1-101-51 (4514) 
ಏವಂವಿಧಾ ಮಹಾಭಾಗಾ ದೇವರೂಪಾಃ ಪ್ರಹಾರಿಣಃ।
ಅನ್ವವಾಯೇ ಮಹಾರಾಜ ಐಲವಂಶವಿವರ್ಧನಾಃ॥ 1-101-52 (4515) 
`ಗಂಗಾತೀರಂ ಸಮಾಗಂಯ ದೀಕ್ಷಿತೋ ಜನಮೇಜಯ।
ಅಶ್ವಮೇಧಸಹಸ್ರಾಣಿ ವಾಜಪೇಯಶತಾನಿ ಚ॥ 1-101-53 (4516) 
ಪುನರೀಜೇ ಮಹಾಯಜ್ಞೈಃ ಸಮಾಪ್ತವರದಕ್ಷಿಣೈಃ।
ಅಗ್ನಿಷ್ಟೋಮಾತಿರಾತ್ರಾಣಾಮುಕ್ಥಾನಾಂ ಸೋಮವತ್ಪುನಃ॥ 1-101-54 (4517) 
ವಾಜಪೇಯೇಷ್ಟಿಸತ್ರಾಣಾಂ ಸಹಸ್ರೈಶ್ಚ ಸುಸಂಭೃತೈಃ।
ದೃಷ್ಟ್ವಾ ಶಾಕುಂತಲೋ ರಾಜಾ ತರ್ಪಯಿತ್ವಾ ದ್ವಿಜಾಂಧನೈಃ॥ 1-101-55 (4518) 
ಪುನಃ ಸಹಸ್ರಂ ಪದ್ಮಾನಾಂ ಕಣ್ವಾಯ ಭರತೋ ದದೌ।
ಜಂಬೂನದಸ್ಯ ಶುದ್ಧಸ್ಯ ಕನಕಸ್ಯ ಮಹಾಯಶಾಃ॥ 1-101-56 (4519) 
ಯಸ್ಯ ಯೂಪಾಃ ಶತವ್ಯಾಮಾಃ ಪರಿಣಾಹೇಽಥ ಕಾಂಚನಾಃ।
ಸಹಸ್ರವ್ಯಾಮಮುದ್ವೃದ್ಧಾಃ ಸೇಂದ್ರೈರ್ದೇವೈಃ ಸಮುಚ್ಛ್ರಿತಾಃ॥ 1-101-57 (4520) 
ಸ್ವಲಂಕೃತಾ ಭ್ರಾಜಮಾನಾಃ ಸರ್ವರತ್ನೈರ್ಮನೋರಮೈಃ।
ಹಿರಣ್ಯಂ ದ್ವಿರದಾನಶ್ವಾನ್ಮಹಿಷೋಷ್ಟ್ರಗಜಾವಿಕಂ॥ 1-101-58 (4521) 
ದಾಸೀದಾಸಂ ಧನಂ ಧಾನ್ಯಂ ಗಾಃ ಸುಶೀಲಾಃ ಸವತ್ಸಕಾಃ।
ಭೂಮಿಂ ಯೂಪಸಹಸ್ರಾಂಕಾಂ ಕಣ್ವಾಯ ಬಹುದಕ್ಷಿಣಾಂ॥ 1-101-59 (4522) 
ಬಹೂನಾಂ ಬ್ರಹ್ಮಕಲ್ಪಾನಾಂ ಧನಂ ದತ್ತ್ವಾ ಕ್ರತೂನ್ಬಹೂನ್।
ಗ್ರಾಮಾನ್ಗೃಹಾಣಿ ಶುಭ್ರಾಣಿ ಕೋಟಿಶೋಥಾದದತ್ತದಾ॥ 1-101-60 (4523) 
ಭರತಾದ್ಭಾರತೀ ಕೀರ್ತಿರ್ಯೇನೇದಂ ಭಾರತಂ ಕುಲಂ।'
ಭರತಸ್ಯಾನ್ವಯೇ ಜಾತಾ ದೇವಕಲ್ಪಾ ಮಹಾರಥಾಃ॥  1-101-61 (4524) 
ಬಹವೋ ಬ್ರಹ್ಮಕಲ್ಪಾಶ್ಚ ಬಭೂವುಃ ಕ್ಷತ್ರಸತ್ತಮಾಃ।
ತೇಷಾಮಪರಿಮೇಯಾನಿ ನಾಮಧೇಯಾನಿ ಸಂತ್ಯುತ॥ 1-101-62 (4525) 
ತೇಷಾಂ ಕುಲೇ ಯಥಾ ಮುಖ್ಯಾನ್ಕೀರ್ತಯಿಷ್ಯಾಮಿ ಭಾರತ।
ಮಹಾಭಾಗಾಂದೇವಕಲ್ಪಾನ್ಸತ್ಯಾರ್ಜವಪರಾಯಣಾನ್॥ ॥ 1-101-63 (4526) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಏಕೋತ್ತರಶತತಮೋಽಧ್ಯಾಯಃ॥ 101 ॥

Mahabharata - Adi Parva - Chapter Footnotes

1-101-9 ವಿತಥಂ ವಿಗತಸ್ತಥಾಭಾವೋ ಜನಕಸಾದೃಶ್ಯಂ ಯತ್ರ ತತ್ತಾದೃಶಂ ಪುತ್ರಜನ್ಮ॥ 1-101-23 ಆರ್ಕ್ಷೇ ಋಕ್ಷಪುತ್ರೇ॥ 1-101-24 ಕ್ಷಯೈರ್ನಾಶಹೇತುಭಿಃ ಕ್ಷುತ್ಪ್ರಭೃತಿಭಿಃ॥ 1-101-26 ಅಭ್ಯಯಾತ್ತಂ ಸಂವರಣಂ। ಏನಂ ಸಂವರಣಮೇವ॥ 1-101-35 ಬಲಿಭೃತಃ ಕರದಾನ್॥ 1-101-36 ಸೌರೀ ಸೂರ್ಯಕನ್ಯಾ॥ 1-101-40 ಅಶ್ವವತ ಏವಾವಿಕ್ಷಿದಿತಿ ಸಂಜ್ಞಾಂತರಂ॥ ಏಕೋತ್ತರಶತ್ತತಮೋಽಧ್ಯಾಯಃ॥ 101 ॥



ಆದಿಪರ್ವ - ಅಧ್ಯಾಯ 102

॥ ಶ್ರೀಃ ॥

1.102. ಅಧ್ಯಾಯಃ 102 

Mahabharata - Adi Parva - Chapter Topics

ಮಹಾಭಿಷಗುಪಾಖ್ಯಾನಂ॥ 1 ॥ ಮಹಾಭಿಷಗ್ಗಂಗಯೋಃ ಶಾಪಃ॥ 2 ॥ ಅಷ್ಟವಸೂನಾಂ ಗಂಗಾಯಾಶ್ಚ ಸಂವಾದಃ॥ 3 ॥

Mahabharata - Adi Parva - Chapter Text

1-102-0 (4527) 
ವೈಶಂಪಾಯನ ಉವಾಚ। 1-102-0x (626) 
ಇಕ್ಷ್ವಾಕುವಂಶಪ್ರಭೋ ರಾಜಾಸೀತ್ಪೃಥಿವೀಪತಿಃ।
ಮಹಾಭಿಷಗಿತಿ ಖ್ಯಾತಃ ಸತ್ಯವಾಕ್ಸತ್ಯವಿಕ್ರಮಃ॥ 1-102-1 (4528) 
ಸೋಽಶ್ವಮೇಧಸಹಸ್ರೇಣ ರಾಜಸೂಯಶತೇನ ಚ।
ತೋಷಯಾಮಾಸ ದೇವೇಶಂ ಸ್ವರ್ಗಂ ಲೇಭೇ ತತಃ ಪ್ರಭುಃ॥ 1-102-2 (4529) 
ತತಃ ಕದಾಚಿದ್ಬ್ರಹ್ಮಾಣಮುಪಾಸಾಂಚಕ್ರಿರೇ ಸುರಾಃ।
ತತ್ರ ರಾಜರ್ಷಯೋ ಹ್ಯಾಸನ್ಸ ಚ ರಾಜಾ ಮಹಾಭಿಷಕ್॥ 1-102-3 (4530) 
ಅಥ ಗಂಗಾ ಸರಿಚ್ಛ್ರೇಷ್ಠಾ ಸಮುಪಾಯಾತ್ಪಿತಾಮಹಂ।
ತಸ್ಯಾ ವಾಸಃ ಸಮುದ್ಧೂತಂ ಮಾರುತೇನ ಶಶಿಪ್ರಭಂ॥ 1-102-4 (4531) 
ತತೋಽಭವನ್ಸುರಗಣಾಃ ಸಹಸಾಽವಾಙ್ಮುಖಾಸ್ತದಾ।
ಮಹಾಭಿಷಕ್ತು ರಾಜರ್ಷಿರಶಂಕೋ ದೃಷ್ಟವಾನ್ನದೀಂ॥ 1-102-5 (4532) 
ಸೋಪಧ್ಯಾತೋ ಭಗವತಾ ಬ್ರಹ್ಮಣಾ ತು ಮಹಾಭಿಷಕ್।
ಉಕ್ತಶ್ಚ ಜಾತೋ ಮರ್ತ್ಯೇಷು ಪುನರ್ಲೋಕಾನವಾಪ್ಸ್ಯಸಿ॥ 1-102-6 (4533) 
ಯಯಾ ಹೃತಮನಾಶ್ಚಾಸಿ ಗಂಗಯಾ ತ್ವಂ ಹಿ ದುರ್ಮತೇ।
ಸಾ ತೇ ವೈ ಮಾನುಷೇ ಲೋಕೇ ವಿಪ್ರಿಯಾಣ್ಯಾಚರಿಷ್ಯತಿ॥ 1-102-7 (4534) 
ಯದಾ ತೇ ಭವಿತಾ ಮನ್ಯುಸ್ತದಾ ಶಾಪಾದ್ವಿಮೋಕ್ಷ್ಯತೇ।  1-102-8 (4535) 
ವೈಶಂಪಾಯನ ಉವಾಚ।
ಸ ಚಿಂತಯಿತ್ವಾ ನೃಪತಿರ್ನೃಪಾನನ್ಯಾಂಸ್ತಪೋಧನಾನ್॥  1-102-8x (627) 
ಪ್ರತೀಪಂ ರೋಚಯಾಮಾಸ ಪಿತರಂ ಭೂರಿತೇಜಸಂ।
ಸಾ ಮಹಾಭಿಷಜಂ ದೃಷ್ಟ್ವಾ ನದೀ ದೈರ್ಯಾಚ್ಚ್ಯುತಂ ನೃಪಂ॥ 1-102-9 (4536) 
ತಮೇವ ಮನಸಾ ಧ್ಯಾಯಂತ್ಯುಪಾವೃತ್ತಾ ಸರಿದ್ವರಾ।
ಸಾ ತು ವಿಧ್ವಸ್ತವಪುಷಃ ಕಶ್ಮಲಾಭಿಹತಾನ್ನೃಪ॥ 1-102-10 (4537) 
ದದರ್ಶ ಪಥಿ ಗಚ್ಛಂತೀ ವಸೂಂದೇವಾಂದಿವೌಕಸಃ।
ತಥಾರೂಪಾಂಶ್ಚ ತಾಂದೃಷ್ಟ್ವಾ ಪ್ರಪಚ್ಛ ಸರಿತಾಂ ವರಾ॥ 1-102-11 (4538) 
ಕಿಮಿದಂ ನಷ್ಟರೂಪಾಃ ಸ್ಥ ಕಚ್ಚಿತ್ಕ್ಷೇಮಂ ದಿವೌಕಸಾಂ।
ತಾಮೂಚುರ್ವಸವೋ ದೇವಾಃ ಶಪ್ತಾಃ ಸ್ಮೋ ವೈ ಮಹಾನದಿ॥ 1-102-12 (4539) 
ಅಲ್ಪೇಽಪರಾಧೇ ಸಂರಂಭಾದ್ವಸಿಷ್ಠೇನ ಮಹಾತ್ಮನಾ।
ವಿಮೂಢಾ ಹಿ ವಯಂ ಸರ್ವೇ ಪ್ರಚ್ಛನ್ನಮೃಷಿಸತ್ತಮಂ॥ 1-102-13 (4540) 
ಸಂಧ್ಯಾಂ ವಸಿಷ್ಠಮಾಸೀನಂ ತಮತ್ಯಭಿಸೃತಾಃ ಪುರಾ।
ತೇನ ಕೋಪಾದ್ವಯಂ ಶಪ್ತಾ ಯೋನೌ ಸಂಭವತೇತಿ ಹ॥ 1-102-14 (4541) 
ನ ತಚ್ಛಕ್ಯಂ ನಿವರ್ತಯಿತುಂ ಯದುಕ್ತಂ ಬ್ರಹ್ಮವಾದಿನಾ।
ತ್ವಮಸ್ಮಾನ್ಮಾನುಷೀ ಭೂತ್ವಾ ಸೂಷ್ವ ಪುತ್ರಾನ್ವಸೂನ್ಭುವಿ॥ 1-102-15 (4542) 
ನ ಮಾನುಷೀಣಾಂ ಜಠರಂ ಪ್ರವಿಶೇಮ ವಯಂ ಶುಭೇ।
ಇತ್ಯುಕ್ತಾ ತೈಶ್ಚ ವಸುಭಿಸ್ತಥೇತ್ಯುಕ್ತ್ವಾಽಬ್ರವೀದಿದಂ॥ 1-102-16 (4543) 
ಗಂಗೋವಾಚ। 1-102-17x (628) 
ಮರ್ತ್ಯೇಷು ಪುರುಷಶ್ರೇಷ್ಠಃ ಕೋ ವಃ ಕರ್ತಾ ಭವಿಷ್ಯತಿ।  1-102-17 (4544) 
ವಸವ ಊಚುಃ।
ಪ್ರತೀಪಸ್ಯ ಸುತೋ ರಾಜಾ ಶಾಂತನುರ್ಲೋಕವಿಶ್ರುತಃ। 
ಭವಿತಾ ಮಾನುಷೇ ಲೋಕೇ ಸ ನಃ ಕರ್ತಾ ಭವಿಷ್ಯತಿ॥  1-102-17x (629) 
ಗಂಗೋವಾಚ। 1-102-18x (630) 
ಮಮಾಪ್ಯೇವಂ ಮತಂ ದೇವಾ ಯಥಾ ಮಾಂ ವದಥಾನಘಾಃ।
ಪ್ರಿಯಂ ತಸ್ಯ ಕರಿಷ್ಯಾಮಿ ಯುಷ್ಮಾಕಂ ಚೇತದೀಪ್ಸಿತಂ॥ 1-102-18 (4545) 
ವಸವ ಊಚುಃ। 1-102-19x (631) 
ಜಾತಾನ್ಕುಮಾರಾನ್ಸ್ವಾನಪ್ಸು ಪ್ರಕ್ಷೇಪ್ತುಂ ವೈ ತ್ವಮರ್ಹಸಿ।
ಯಥಾ ನಚಿರಕಾಲಂ ನೋ ನಿಷ್ಕೃತಿಃ ಸ್ಯಾತ್ತ್ರಿಲೋಕಗೇ॥ 1-102-19 (4546) 
ಜಿಘೃಕ್ಷವೋ ವಯಂ ಸರ್ವೇ ಸುರಭಿಂ ಮಂದಬುದ್ಧಯಃ।
ಶಪ್ತಾ ಬ್ರಹ್ಮರ್ಷಿಣಾ ತೇನ ತಾಂಸ್ತ್ವಂ ಮೋಚಯ ಚಾಶು ನಃ॥ 1-102-20 (4547) 
ಗಂಗೋವಾಚ। 1-102-21x (632) 
ಏವಮೇತತ್ಕರಿಷ್ಯಾಮಿ ಪುತ್ರಸ್ತಸ್ಯ ವಿಧೀಯತಾಂ।
ನಾಸ್ಯ ಮೋಘಃ ಸಂಗಮಃ ಸ್ಯಾತ್ಪುತ್ರಹೇತೋರ್ಮಯಾ ಸಹ॥ 1-102-21 (4548) 
ವಸವ ಊಚುಃ। 1-102-22x (633) 
ತುರೀಯಾರ್ಧಂ ಪ್ರದಾಸ್ಯಾಮೋ ವೀರ್ಯಸ್ಯೈಕೈಕಶೋ ವಯಂ।
ತೇನ ವೀರ್ಯೇಣ ಪುತ್ರಸ್ತೇ ಭವಿತಾ ತಸ್ಯ ಚೇಪ್ಸಿತಃ॥ 1-102-22 (4549) 
ನ ಸಂಪತ್ಸ್ಯತಿ ಮರ್ತ್ಯೇಷು ಪುನಸ್ತಸ್ಯ ತು ಸಂತತಿಃ।
ತಸ್ಮಾದಪುತ್ರಃ ಪುತ್ರಸ್ತೇ ಭವಿಷ್ಯತಿ ಸ ವೀರ್ಯವಾನ್॥ 1-102-23 (4550) 
ಏವಂ ತೇ ಸಮಯಂ ಕೃತ್ವಾ ಗಂಗಯಾ ವಸವಃ ಸಹ।
ಜಗ್ಮುಃ ಸಂಹೃಷ್ಟಮನಸೋ ಯಥಾಸಂಕಲ್ಪಮಂಜಸಾ॥ ॥ 1-102-24 (4551) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪ್ರವಮಿ ಸಂಭವಪರ್ವಣಿ ದ್ವ್ಯಧಿಕಶತತಮೋಽಧ್ಯಾಯಃ॥ 102 ॥

Mahabharata - Adi Parva - Chapter Footnotes

1-102-6 ಅಪಧ್ಯಾತಃ ಶಪ್ತಃ॥ 1-102-10 ವಿಧ್ವಸ್ತವಪುಷೋ ದಿವಶ್ಚ್ಯುತತ್ವಾತ್॥ 1-102-14 ಅತ್ಯಭಿಸೃತಾ ಅತಿಕ್ರಾಂತವಂತಃ। ವಕ್ಷ್ಯಮಾಣೇನ ತದ್ಧೇನುಹರಣೇನೇತಿ ಶೇಷಃ॥ 1-102-19 ನಚಿರಕಾಲಂ ಶೀಘ್ರಂ। ನೋಽಸ್ಮಾಕಂ॥ 1-102-22 ತುರೀಯಾರ್ಧಮಷ್ಟಮಾಂಶಂ॥ ದ್ವ್ಯಧಿಕಶತತಮೋಽಧ್ಯಾಯಃ॥ 102 ॥



ಆದಿಪರ್ವ - ಅಧ್ಯಾಯ 103

॥ ಶ್ರೀಃ ॥

1.103. ಅಧ್ಯಾಯಃ 103 

Mahabharata - Adi Parva - Chapter Topics

ಪ್ರತೀಪೇನ ಗಂಗಾಯಾಃ ಸ್ನುಷಾತ್ವೇನ ಪರಿಗ್ರಹಃ॥ 1 ॥ ಶಾಂತನೂತ್ಪತ್ತಿಃ॥ 2 ॥ ತಸ್ಯ ರಾಜ್ಯೇಽಭಿಷೇಕಃ॥ 3 ॥ ಮೃಗಯಾರ್ಥಂ ಗತಸ್ಯ ಶಾಂತ ನೋರ್ಗಂಗಯಾ ಸಂವಾದಃ॥ 4 ॥

Mahabharata - Adi Parva - Chapter Text

1-103-0 (4552) 
ವೈಶಂಪಾಯನ ಉವಾಚ। 1-103-0x (634) 
ತತಃ ಪ್ರತೀಪೋ ರಾಜಾಽಽಸೀತ್ಸರ್ವಭೂತಹಿತಃ ಸದಾ।
ನಿಷಸಾದ ಸಮಾ ಬಹ್ವೀರ್ಗಂಗಾದ್ವಾರಗತೋ ಜಪನ್॥ 1-103-1 (4553) 
ತಸ್ಯ ರೂಪಗುಣೋಪೇತಾ ಗಂಗಾ ಸ್ತ್ರೀರೂಪಧಾರಿಣೀ।
ಉತ್ತೀರ್ಯ ಸಲಿಲಾತ್ತಸ್ಮಾಲ್ಲೋಭನೀಯತಮಾಕೃತಿಃ॥ 1-103-2 (4554) 
ಅಧೀಯಾನಸ್ಯ ರಾಜರ್ಷೇರ್ದಿವ್ಯರೂಪಾ ಮನಸ್ವಿನೀ।
ದಕ್ಷಿಣಂ ಶಾಲಸಂಕಾಶಮೂರುಂ ಭೇಜೇ ಶುಭಾನನಾ॥ 1-103-3 (4555) 
ಪ್ರತೀಪಸ್ತು ಮಹೀಪಾಲಸ್ತಾಮುವಾಚ ಯಶಸ್ವಿನೀಂ।
`ವಾಕ್ಯಂ ವಾಕ್ಯವಿದಾಂ ಶ್ರೇಷ್ಠೋ ಧರ್ಮನಿಶ್ಚಯತತ್ತ್ವವಿತ್।' 
ಕರೋಮಿ ಕಿಂ ತೇ ಕಲ್ಯಾಣಿ ಪ್ರಿಯಂ ಯತ್ತೇಽಭಿಕಾಂಕ್ಷಿತಂ॥  1-103-4 (4556) 
ಸ್ತ್ರ್ಯುವಾಚ। 1-103-5x (635) 
ತ್ವಾಮಹಂ ಕಾಮಯೇ ರಾಜನ್ಭಜಮಾನಾಂ ಭಜಸ್ವ ಮಾಂ।
ತ್ಯಾಗಃ ಕಾಮವತೀನಾಂ ಹಿ ಸ್ತ್ರೀಣಾಂ ಸದ್ಭಿರ್ವಿಗರ್ಹಿತಃ॥ 1-103-5 (4557) 
ಪ್ರತೀಪ ಉವಾಚ। 1-103-6x (636) 
ನಾಹಂ ಪರಸ್ತ್ರಿಯಂ ಕಾಮಾದ್ಗಚ್ಛೇದಂ ವರವರ್ಣಿನಿ।
ನ ಚಾಸವರ್ಣಾಂ ಕಲ್ಯಾಣಿ ಧರ್ಂಯಮೇತದ್ಧಿ ಮೇ ವ್ರತಂ॥ 1-103-6 (4558) 
`ಯಃ ಸ್ವದಾರಾನ್ಪರಿತ್ಯಜ್ಯ ಪಾರಕ್ಯಾಂ ಸೇವತೇ ಸ್ತ್ರಿಯಂ।
ನಿರಯಾನ್ನೈವ ಮುಚ್ಯತೇ ಯಾವದಾಭೂತಸಂಪ್ಲವಂ॥'  1-103-7 (4559) 
ಸ್ತ್ರ್ಯುವಾಚ। 1-103-8x (637) 
ನಾಶ್ರೇಯಸ್ಯಸ್ಮಿ ನಾಗಂಯಾ ನ ವಕ್ತವ್ಯಾ ಚ ಕರ್ಹಿಚಿತ್।
ಭಜಂತೀಂ ಭಜ ಮಾಂ ರಾಜಂದಿವ್ಯಾಂ ಕನ್ಯಾಂ ವರಸ್ತ್ರಿಯಂ॥ 1-103-8 (4560) 
ಪ್ರತೀಪ ಉವಾಚ। 1-103-9x (638) 
ತ್ವಯಾ ನಿವೃತ್ತಮೇತತ್ತು ಯನ್ಮಾಂ ಚೋದಯಸಿ ಪ್ರಿಯಂ।
ಅನ್ಯಥಾ ಪ್ರತಿಪನ್ನಂ ಮಾಂ ನಾಶಯೇದ್ಧರ್ಮವಿಪ್ಲವಃ॥ 1-103-9 (4561) 
ಪ್ರಾಪ್ಯ ದಕ್ಷಿಣಮೂರುಂ ಮೇ ತ್ವಮಾಶ್ಲಿಷ್ಟಾ ವರಾಂಗನೇ।
ಅಪತ್ಯಾನಾಂ ಸ್ನುಷಾಣಾಂ ಚ ಭೀರು ವಿದ್ಧ್ಯೇತದಾಸನಂ॥ 1-103-10 (4562) 
ಸವ್ಯೋರುಃ ಕಾಮಿನೀಭೋಗ್ಯಸ್ತ್ವಯಾ ಸ ಚ ವಿವರ್ಜಿತಃ।
ತಸ್ಮಾದಹಂ ನಾಚರಿಷ್ಯೇ ತ್ವಯಿ ಕಾಮಂ ವರಾಂಗನೇ॥ 1-103-11 (4563) 
ಸ್ನುಷಾ ಮೇ ಭವ ಸುಶ್ರೋಣಿ ಪುತ್ರಾರ್ಥಂ ತ್ವಾಂ ವೃಣೋಂಯಹಂ।
ಸ್ನುಷಾಪಕ್ಷಂ ಹಿ ವಾಮೋರು ತ್ವಮಾಗಂಯ ಸಮಾಶ್ರಿತಾ॥ 1-103-12 (4564) 
ಸ್ತ್ರ್ಯುವಾಚ। 1-103-13x (639) 
ಏವಮಪ್ಯಸ್ತು ಧರ್ಮಜ್ಞ ಸಂಯುಜ್ಯೇಯಂ ಸುತೇನ ತೇ।
ತ್ವದ್ಭಕ್ತ್ಯಾ ತು ಭಜಿಷ್ಯಾಮಿ ಪ್ರಖ್ಯಾತಂ ಭಾರತಂ ಕುಲಂ॥ 1-103-13 (4565) 
ಪೃಥಿವ್ಯಾಂ ಪಾರ್ಥಿವಾ ಯೇ ಚ ತೇಷಾಂ ಯೂಯಂ ಪರಾಯಣಂ।
ಗುಣಾ ನ ಹಿ ಮಯಾ ಶಕ್ಯಾ ವಕ್ತುಂ ವರ್ಷಶತೈರಪಿ॥ 1-103-14 (4566) 
ಕುಲಸ್ಯ ಯೇ ವಃ ಪ್ರಥಿತಾಸ್ತತ್ಸಾಧುತ್ವಮಥೋತ್ತಮಂ।
ಸಮಯೇನೇಹ ಧರ್ಮಜ್ಞ ಆಚರೇಯಂ ಚ ಯದ್ವಿಭೋ॥ 1-103-15 (4567) 
ತತ್ಸರ್ವಮೇವ ಪುತ್ರಸ್ತೇ ನ ಮೀಮಾಂಸೇತ ಕರ್ಹಿಚಿತ್।
ಏವಂ ವಸಂತೀ ಪುತ್ರೇ ತೇ ವರ್ಧಯಿಷ್ಯಾಂಯಹಂ ರತಿಂ॥ 1-103-16 (4568) 
ಪುತ್ರೈಃ ಪುಣ್ಯೈಃ ಪ್ರಿಯೈಶ್ಚೈವ ಸ್ವರ್ಗಂ ಪ್ರಾಪ್ಸ್ಯತಿ ತೇ ಸುತಃ।  1-103-17 (4569) 
ವೈಶಂಪಾಯನ ಉವಾಚ।
ತಥೇತ್ಯುಕ್ತ್ವಾ ತು ಸಾ ರಾಜಂಸ್ತತ್ರೈವಾಂತರಧೀಯತ। 
`ಅದೃಶ್ಯಾ ರಾಜಸಿಂಹಸ್ಯ ಪಶ್ಯತಃ ಸಾಽಭವತ್ತದಾ॥'  1-103-17x (640) 
ಪುತ್ರಜನ್ಮ ಪ್ರತೀಕ್ಷನ್ವೈ ಸ ರಾಜಾ ತದಧಾರಯತ್।
ಏತಸ್ಮಿನ್ನೇವ ಕಾಲೇ ತು ಪ್ರತೀಪಃ ಕ್ಷತ್ರಿಯರ್ಷಭಃ॥ 1-103-18 (4570) 
ತಪಸ್ತೇಪೇ ಸುತಸ್ಯಾರ್ಥೇ ಸಭಾರ್ಯಃ ಕುರುನಂದನ।
`ಪ್ರತೀಪಸ್ಯ ತು ಭಾರ್ಯಾಯಾಂ ಗರ್ಭಃ ಶ್ರೀಮಾನವರ್ಧತ॥ 1-103-19 (4571) 
ಶ್ರಿಯಾ ಪರಮಯಾ ಯುಕ್ತಃ ಶರಚ್ಛುಕ್ಲೇ ಯಥಾ ಶಶೀ।
ತತಸ್ತು ದಶಮೇ ಮಾಸಿ ಪ್ರಾಜಾಯತ ರವಿಪ್ರಭಂ॥ 1-103-20 (4572) 
ಕುಮಾರಂ ದೇವಗರ್ಭಾಭಂ ಪ್ರತೀಪಮಹಿಷೀ ತದಾ।'
ತಯೋಃ ಸಮಭವತ್ಪುತ್ರೋ ವೃದ್ಧಯೋಃ ಸ ಮಹಾಭಿಷಕ್॥  1-103-21 (4573) 
ಶಾಂತಸ್ಯ ಜಜ್ಞೇ ಸಂತಾನಸ್ತಸ್ಮಾದಾಸೀತ್ಸ ಶಾಂತನುಃ।
`ತಸ್ಯ ಜಾತಸ್ಯ ಕೃತ್ಯಾನಿ ಪ್ರತೀಪೋಽಕಾರಯತ್ಪ್ರಭುಃ॥ 1-103-22 (4574) 
ಜಾತಕರ್ಮಾದಿ ವಿಪ್ರೇಣ ವೇದೋಕ್ತೈಃ ಕರ್ಮಭಿಸ್ತದಾ।
ನಾಮಕರ್ಮ ಚ ವಿಪ್ರಾಸ್ತು ಚಕ್ರುಃ ಪರಮಸತ್ಕೃತಂ॥ 1-103-23 (4575) 
ಶಾಂತನೋರವನೀಪಾಲ ವೇದೋಕ್ತೈಃ ಕರ್ಮಭಿಸ್ತದಾ।
ತತಃ ಸಂವರ್ಧಿತೋ ರಾಜಾ ಶಾಂತನುರ್ಲೋಕಧಾರ್ಮಿಕಃ॥ 1-103-24 (4576) 
ಸ ತು ಲೇಭೇ ಪರಾಂ ನಿಷ್ಠಾಂ ಪ್ರಾಪ್ಯ ಧರ್ಮಭೃತಾಂ ವರಃ।
ಧನುರ್ವೇದೇ ಚ ವೇದೇ ಚ ಗತಿಂ ಸ ಪರಮಾ ಗತಃ॥ 1-103-25 (4577) 
ಯೌವನಂ ಚಾಪಿ ಸಂಪ್ರಾಪ್ತಃ ಕುಮಾರೋ ವದತಾಂ ವರಃ।'
ಸಂಸ್ಮರಂಶ್ಚಾಕ್ಷಯಾಂʼಲ್ಲೋಕಾನ್ವಿಜಾತಾನ್ಸ್ವೇನ ಕರ್ಮಣಾ॥  1-103-26 (4578) 
ಪುಣ್ಯಕರ್ಮಕೃದೇವಾಸೀಚ್ಛಾಂತನುಃ ಕುರುಸತ್ತಮಃ।
ಪ್ರತೀಪಃ ಶಾಂತನುಂ ಪುತ್ರಂ ಯೌವನಸ್ಥಂ ತತೋಽನ್ವಶಾತ್॥ 1-103-27 (4579) 
ಪುರಾ ಸ್ತ್ರೀ ಮಾಂ ಸಮಭ್ಯಾಗಾಚ್ಛಾಂತನೋ ಭೂತಯೇ ತವ।
ತ್ವಾಮಾವ್ರಜೇದ್ಯದಿ ರಹಃ ಸಾ ಪುತ್ರ ವರವರ್ಣಿನೀ॥ 1-103-28 (4580) 
ಕಾಮಯಾನಾಽಭಿರೂಪಾಢ್ಯಾ ದಿವ್ಯಸ್ತ್ರೀ ಪುತ್ರಕಾಂಯಯಾ।
ಸಾ ತ್ವಯಾ ನಾನುಯೋಕ್ತವ್ಯಾ ಕಾಸಿ ಕಸ್ಯಾಸಿ ಚಾಂಗನೇ॥ 1-103-29 (4581) 
ಯಚ್ಚ ಕುರ್ಯಾನ್ನ ತತ್ಕರ್ಮ ಸಾ ಪ್ರಷ್ಟವ್ಯಾ ತ್ವಯಾಽನಘ।
ಸನ್ನಿಯೋಗಾದ್ಭಜಂತೀಂ ತಾಂ ಭಜೇಥಾ ಇತ್ಯುವಾಚ ತಂ॥ 1-103-30 (4582) 
ಏವಂ ಸಂದಿಶ್ಯ ತನಯಂ ಪ್ರತೀಪಃ ಶಾಂತನುಂ ತದಾ।
ಸ್ವೇ ಚ ರಾಜ್ಯೇಽಭಿಷಿಚ್ಯೈನಂ ವನಂ ರಾಜಾ ವಿವೇಶ ಹ॥ 1-103-31 (4583) 
ಸ ರಾಜಾ ಶಾಂತನುರ್ಧೀಮಾಂದೇವರಾಜಸಮದ್ಯುತಿಃ।
`ಬಭೂವ ಸರ್ವಲೋಕಸ್ಯ ಸತ್ಯವಾಗಿತಿ ಸಂಮತಃ॥ 1-103-32 (4584) 
ಪೀನಸ್ಕಂಧೋ ಮಹಾಬಾಹುರ್ಮತ್ತವಾರಣವಿಕ್ರಮಃ।
ಅನ್ವಿತಃ ಪರಿಪೂರ್ಣಾರ್ಥೈಃ ಸರ್ವೈರ್ನೃಪತಿಲಕ್ಷಣೈಃ॥ 1-103-33 (4585) 
ಅಮಾತ್ಯಲಕ್ಷಣೋಪೇತಃ ಕ್ಷತ್ರಧರ್ಮವಿಶೇಷವಿತ್।
ವಶೇ ಚಕ್ರೇ ಮಹೀಮೇಕೋ ವಿಜಿತ್ಯ ವಸುಧಾಧಿಪಾನ್॥ 1-103-34 (4586) 
ವೇದಾನಾಗಮಯತ್ಕೃತ್ಸ್ನಾನ್ರಾಜಧರ್ಮಾಂಶ್ಚ ಸರ್ವಶಃ।
ಈಜೇ ಚ ಬಹುಭಿಃ ಸತ್ರೈಃ ಕ್ರತುಭಿರ್ಭೂರಿದಕ್ಷಿಣೈಃ॥ 1-103-35 (4587) 
ತರ್ಪಯಾಮಾಸ ವಿಪ್ರಾಂಶ್ಚ ವೇದಾಧ್ಯಯನಕೋವಿದಾನ್।
ರತ್ನೈರುಚ್ಚಾವಚೈರ್ಗೋಭಿರ್ಗ್ರಾಮೈರಶ್ವೈರ್ಧನೈರಪಿ॥ 1-103-36 (4588) 
ವಯೋರೂಪೇಣ ಸಂಪನ್ನಃ ಪೌರುಷೇಣ ಬಲೇನ ಚ।
ಐಶ್ವರ್ಯೇಣ ಪ್ರತಾಪೇನ ವಿಕ್ರಮೇಣ ಧನೇನ ಚ॥ 1-103-37 (4589) 
ವರ್ತಮಾನಶ್ಚ ಸತ್ಯೇನ ಸರ್ವಧರ್ಮವಿಶಾರದಃ।
ತಂ ಮಹೀಪಂ ಮಹೀಪಾಲಾ ರಾಜರಾಜಮಕುರ್ವತ॥ 1-103-38 (4590) 
ವೀತಶೋಕಭಯಾಬಾಧಾಃ ಸುಖಸ್ವಪ್ನಪ್ರಬೋಧಾಃ।
ಶ್ರಿಯಾ ಭರತಶಾರ್ದೂಲ ಸಮಪದ್ಯಂತ ಭೂಮಿಪಾಃ॥ 1-103-39 (4591) 
ನಿಯಮೈಃ ಸರ್ವವರ್ಣಾನಾಂ ಬ್ರಹ್ಮೋತ್ತರಮವರ್ತತ।
ಬ್ರಾಹ್ಮಣಾಭಿಮುಖಂ ಕ್ಷತ್ರಂ ಕ್ಷತ್ರಿಯಾಭಿಮುಖಾ ವಿಶಃ॥ 1-103-40 (4592) 
ಬ್ರಹ್ಮಕ್ಷತ್ರಾನುಕೂಲಾಂಶ್ಚ ಶೂದ್ರಾಃ ಪರ್ಯಚರನ್ವಿಶಃ।
ಏವಂ ಪಶುವರಾಹಾಣಾಂ ತಥೈವ ಮೃಗಪಕ್ಷಿಣಾಂ॥ 1-103-41 (4593) 
ಶಾಂತನಾವಥ ರಾಜ್ಯಸ್ಥೇ ನಾವರ್ತತ ವೃಥಾ ವಧಃ।
ಅಸುಖಾನಾಮನಾಥಾನಾಂ ತಿರ್ಯಗ್ಯೋನಿಷು ವರ್ತತಾಂ॥ 1-103-42 (4594) 
ಸ ಏವ ರಾಜಾ ಸರ್ವೇಷಾಂ ಭೂತಾನಾಮಭವತ್ಪಿತಾ।
ಸ ಹಸ್ತಿನಾಂನಿ ಧರ್ಮಾತ್ಮಾ ವಿಹರನ್ಕುರುನಂದನಃ॥ 1-103-43 (4595) 
ತೇಜಸಾ ಸೂರ್ಯಕಲ್ಪೋಽಭೂದ್ವಾಯುನಾ ಚ ಸಮೋ ಬಲೇ।
ಅಂತಕಪ್ರತಿಮಃ ಕೋಪೇ ಕ್ಷಮಯಾ ಪೃಥಿವೀಸಮಃ॥ 1-103-44 (4596) 
ಬಭೂವ ರಾಜಾ ಸುಮತಿಃ ಪ್ರಜಾನಾಂ ಸತ್ಯವಿಕ್ರಮಃ।
ಸ ವನೇಷು ಚ ರಂಯೇಷು ಶೈಲಪ್ರಸ್ರವಣೇಷು ಚ॥'  1-103-45 (4597) 
ಚಚಾರ ಮೃಗಯಾಶೀಲಃ ಶಾಂತನುರ್ವನಗೋಚರಃ।
ಸ ಮೃಗಾನ್ಮಹಿಷಾಂಶ್ಚೈವ ವಿನಿಘ್ನನ್ರಾಜಸತ್ತಮಃ॥ 1-103-46 (4598) 
ಗಂಗಾಮನು ಚಚಾರೈಕಃ ಸಿದ್ಧಚಾರಣಸೇವಿತಾಂ।
ಸ ಕದಾಚಿನ್ಮಹಾರಾಜ ದದರ್ಶ ಪರಮಾಂ ಸ್ತ್ರಿಯಂ॥ 1-103-47 (4599) 
ಜಾಜ್ವಲ್ಯಮಾನಾಂ ವಪುಷಾ ಸಾಕ್ಷಾಚ್ಛ್ರಿಯಮಿವಾಪರಾಂ।
ಸರ್ವಾನವದ್ಯಾಂ ಸುದತೀಂ ದಿವ್ಯಾಭರಣಭೂಷಿತಾಂ॥ 1-103-48 (4600) 
ಸೂಕ್ಷ್ಮಾಂಬರಧರಾಮೇಕಾಂ ಪದ್ಮೋದರಸಮಪ್ರಭಾಂ।
`ಸ್ನಾತಗಾತ್ರಾಂ ಧೌತವಸ್ತ್ರಾಂ ಗಂಗಾತೀರರುಹೇ ವನೇ॥ 1-103-49 (4601) 
ಪ್ರಕೀರ್ಣಕೇಶೀಂ ಪಾಣಿಭ್ಯಾಂ ಸಂಸ್ಪೃಶಂತೀಂ ಶಿರೋರುಹಾನ್।
ರೂಪೇಣ ವಯಸಾ ಕಾಂತ್ಯಾ ಶರೀರಾವಯವೈಸ್ತಥಾ॥ 1-103-50 (4602) 
ಹಾವಭಾವವಿಲಾಸೈಶ್ಚ ಲೋಚನಾಂಚಲವಿಕ್ರಿಯೈಃ।
ಶ್ರೋಣೀಭಾರೇಣ ಮಧ್ಯೇನ ಸ್ತನಾಭ್ಯಾಮುರಸಾ ದೃಶಾ॥ 1-103-51 (4603) 
ಕವರೀಭರೇಣ ಪಾದಾಭ್ಯಾಮಿಂಗಿತೇನ ಸ್ಮಿತೇನ ಚ।
ಕೋಕಿಲಾಲಾಪಸಂಲ್ಲಾಪೈರ್ನ್ಯಕ್ಕುರ್ವಂತೀಂ ತ್ರಿಲೋಕಗಾಂ॥ 1-103-52 (4604) 
ವಾಣೀಂ ಚ ಗಿರಿಜಾಂ ಲಕ್ಷ್ಮೀಂ ಯೋಷಿತೋನ್ಯಾಃ ಸುರಾಂಗನಾಃ।
ಸಾ ಚ ಶಾಂತನುಮಬ್ಯಾಗಾದಲಕ್ಷ್ಮೀಮಪಕರ್ಷತೀ॥'  1-103-53 (4605) 
ತಾಂ ದೃಷ್ಟ್ವಾ ಹೃಷ್ಟರೋಮಾಽಭೂದ್ವಿಸ್ಮಿತೋ ರೂಪಸಂಪದಾ।
ಪಿಬನ್ನಿವ ಚ ನೇತ್ರಾಭ್ಯಾಂ ನಾತೃಪ್ಯತ ನರಾಧಿಪಃ॥ 1-103-54 (4606) 
ಸಾ ಚ ದೃಷ್ಟ್ವೈವ ರಾಜಾನಂ ವಿಚರಂತಂ ಮಹಾದ್ಯುತಿಂ।
ಸ್ನೇಹಾದಾಗತಸೌಹಾರ್ದಾ ನಾತೃಪ್ಯತ ವಿಲಾಸಿನೀ॥ 1-103-55 (4607) 
`ಗಂಗಾ ಕಾಮೇನ ರಾಜಾನಂ ಪ್ರೇಕ್ಷಮಾಣಾ ವಿಲಾಸಿನೀ।
ಚಂಚೂರ್ಯತಾಗ್ರತಸ್ತಸ್ಯ ಕಿನ್ನರೀವಾಪ್ಸರೋಪಮಾ॥ 1-103-56 (4608) 
ದೃಷ್ಟ್ವಾ ಪ್ರಹೃಷ್ಟರೂಪೋಽಭೂದ್ದರ್ಶನಾದೇವ ಶಾಂತನುಃ।
ರೂಪೇಣಾತೀತ್ಯ ತಿಷ್ಠಂತೀಂ ಸರ್ವಾ ರಾಜನ್ಯಯೋಷಿತಃ॥'  1-103-57 (4609) 
ತಾಮುವಾಚ ತತೋ ರಾಜಾ ಸಾಂತ್ವಯಞ್ಶ್ಲಕ್ಷ್ಣಯಾ ಗಿರಾ।
ದೇವೀ ವಾ ದಾನವೀ ವಾ ತ್ವಂ ಗಂಧರ್ವೀ ಚಾಥವಾಽಪ್ಸರಾಃ॥ 1-103-58 (4610) 
ಯಕ್ಷೀ ವಾ ಪನ್ನಗೀ ವಾಽಪಿ ಮಾನುಷೀ ವಾ ಸುಮಧ್ಯಮೇ।
`ಯಾಽಸಿ ಕಾಽಸಿ ಸುರಪ್ರಖ್ಯೇ ಮಹಿಷೀ ಮೇ ಭವಾನಘೇ॥ 1-103-59 (4611) 
ತ್ವಾಂ ಗತಾ ಹಿ ಮಮ ಪ್ರಾಮಾ ವಸು ಯನ್ಮೇಽಸ್ತಿ ಕಿಂಚನ।'
ಯಾಚೇ ತ್ವಾಂ ಸುರಗರ್ಭಾಭೇ ಭಾರ್ಯಾ ಮೇ ಭವ ಶೋಭನೇ॥ ॥  1-103-60 (4612) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ತ್ರ್ಯಧಿಕಶತತಮೋಽಧ್ಯಾಯಃ॥ 103 ॥

Mahabharata - Adi Parva - Chapter Footnotes

1-103-1 ತತ ಇತಿ॥ 1-103-8 ದಿವ್ಯಾಂ ದಿವಿ ಭವಾಂ॥ 1-103-9 ನಿವೃತ್ತಂ ನಿರಸ್ತಂ॥ 1-103-10 ಆಶ್ಲಿಷ್ಟಾ ಸಂಗತಾ॥ 1-103-15 ಸಮಯೇನ ನಿಯಮೇನ॥ 1-103-16 ನ ಮೀಮಾಂಸೇತ ನ ವಿಚಾರಯೇತ್॥ 1-103-22 ಶಾಂತಸ್ಯೋಪರತಸ್ಯ ವಂಶಸ್ಯ ಸಂತಾನೋ ವಿಸ್ತಾರ ಇತಿ ಶಾಂತತನುಃ। ತಕಾರಲೋಪೇನ ಶಾಂತನುರಿತಿ ನಾಮ॥ 1-103-26 ಸಂಸ್ಮರನ್ನಿತಿ ವ್ಯವಹಿತಮಪಿ ಜ್ಞಾನಬಲೇನ ಜಾನಾತೀತ್ಯರ್ಥಃ॥ 1-103-29 ನಾನುಯೋಕ್ತವ್ಯಾ ನ ಪ್ರಷ್ಟವ್ಯಾ॥ ತ್ರ್ಯಧಿಕಶತತಮೋಽಧ್ಯಾಯಃ॥ 103 ॥



ಆದಿಪರ್ವ - ಅಧ್ಯಾಯ 104

॥ ಶ್ರೀಃ ॥

1.104. ಅಧ್ಯಾಯಃ 104 

Mahabharata - Adi Parva - Chapter Topics

ಸಮಯಬಂಧಪೂರ್ವಕಂ ಗಂಗಾಶಾಂತನ್ವೋರ್ವಿವಾಹಃ॥ 1 ॥

Mahabharata - Adi Parva - Chapter Text

1-104-0 (4613) 
ವೈಶಂಪಾಯನ ಉವಾಚ। 1-104-0x (641) 
ಏತಚ್ಛ್ರುತ್ವಾ ವಚೋ ರಾಜ್ಞಃ ಸಸ್ಮಿತಂ ಮೃದು ವಲ್ಗು ಚ।
ಯಶಸ್ವಿನೀ ಚ ಸಾಽಗಚ್ಛಚ್ಛಾಂತನೋರ್ಭೂತಯೇ ತದಾ॥ 1-104-1 (4614) 
ಸಾ ತು ದೃಷ್ಟ್ವಾ ನೃಪಶ್ರೇಷ್ಠಂ ಚರಂತಂ ತೀರಮಾಶ್ರಿತಂ।
ವಸೂನಾಂ ಸಮಯಂ ಸ್ಮೃತ್ವಾಽಥಾಭ್ಯಗಚ್ಛದನಿಂದಿತಾ॥ 1-104-2 (4615) 
ಪ್ರಜಾರ್ಥಿನೀ ರಾಜಪುತ್ರಂ ಶಾಂತನುಂ ಪೃಥಿವೀಪತಿಂ।
ಪ್ರತೀಪವಚನಂ ಚಾಪಿ ಸಂಸ್ಮೃತ್ಯೈವ ಸ್ವಯಂ ನೃಪಂ॥ 1-104-3 (4616) 
ಕಾಲೋಽಯಮಿತಿ ಮತ್ವಾ ಸಾ ವಸೂನಾಂ ಶಾಪಚೋದಿತಾ।
ಉವಾಚ ಚೈವ ರಾಜ್ಞಃ ಸಾ ಹ್ಲಾದಯಂತೀ ಮನೋ ಗಿರಾ॥ 1-104-4 (4617) 
ಗಂಗೋವಾಚ। 1-104-5x (642) 
ಭವಿಷ್ಯಾಮಿ ಮಹೀಪಾಲ ಮಹಿಷೀ ತೇ ವಶಾನುಗಾ।
ನ ತು ತ್ವಂ ವಾ ದ್ವಿತೀಯೋ ವಾ ಜ್ಞಾತುಮಿಚ್ಛೇತ್ಕಥಂಚನ॥ 1-104-5 (4618) 
ಯತ್ತು ಕುರ್ಯಾಮಹಂ ರಾಜಞ್ಶುಭಂ ವಾ ಯದಿ ವಾಽಶುಭಂ।
ನ ತದ್ವಾರಯಿತವ್ಯಾಽಸ್ಮಿ ನ ವಕ್ತವ್ಯಾ ತಥಾಽಪ್ರಿಯಂ॥ 1-104-6 (4619) 
ಏವಂ ಹಿ ವರ್ತಮಾನೇಽಹಂ ತ್ವಯಿ ವತ್ಸ್ಯಾಮಿ ಪಾರ್ಥಿವ।
ವಾರಿತಾ ವಿಪ್ರಿಯಂ ಚೋಕ್ತಾ ತ್ಯಜೇಯಂ ತ್ವಾಮಸಂಶಯಂ॥ 1-104-7 (4620) 
ಏಷ ಮೇ ಸಮಯೋ ರಾಜನ್ಭಜ ಮಾಂ ತ್ವಂ ಯಥೇಪ್ಸಿತಂ।
ಅನುನೀತಾಽಸ್ಮಿ ತೇ ಪಿತ್ರಾ ಭರ್ತಾ ಮೇ ತ್ವಂ ಭವ ಪ್ರಭೋ॥ 1-104-8 (4621) 
ವೈಶಂಪಾಯನ ಉವಾಚ। 1-104-9x (643) 
ತಥೇತಿ ಸಾ ಯದಾ ತೂಕ್ತಾ ತದಾ ಭರತಸತ್ತಮ।
ಪ್ರಹರ್ಷಮತುಲಂ ಲೇಭೇ ಪ್ರಾಪ್ಯ ತಂ ಪಾರ್ಥಿವೋತ್ತಮಂ॥ 1-104-9 (4622) 
ಪ್ರತಿಜ್ಞಾಯ ತು ತತ್ತಸ್ಯಾಸ್ತಥೇತಿ ಮನುಜಾಧಿಪಃ।
ರಥಮಾರೋಪ್ಯ ತಾಂ ದೇವೀಂ ಜಗಾಮ ಸ ತಯಾ ಸಹ॥ 1-104-10 (4623) 
ಸಾ ಚ ಶಾಂತನುಮಭ್ಯಾಗಾತ್ಸಾಕ್ಷಾಲ್ಲಕ್ಷ್ಮೀರಿವಾಪರಾ।
ಆಸಾದ್ಯ ಶಾಂತನುಸ್ತಾಂ ಚ ಬುಭುಜೇ ಕಾಮತೋ ವಶೀ॥ 1-104-11 (4624) 
ನ ಪ್ರಷ್ಟವ್ಯೇತಿ ಮನ್ವಾನೋ ನ ಸ ತಾಂ ಕಿಂಚಿದೂಚಿವಾನ್।
ಸ ತಸ್ಯಾಃ ಶೀಲವೃತ್ತೇನ ರೂಪೌದಾರ್ಯಗುಣೇನ ಚ॥ 1-104-12 (4625) 
ಉಪಚಾರೇಣ ಚ ರಹಸ್ತುತೋಷ ಜಗತೀಪತಿಃ।
ಸ ರಾಜಾ ಪರಮಪ್ರೀತಃ ಪರಮಸ್ತ್ರೀಪ್ರಲಾಲಿತಃ॥ 1-104-13 (4626) 
ದಿವ್ಯರೂಪಾ ಹಿ ಸಾ ದೇವೀ ಗಂಗಾ ತ್ರಿಪಥಗಾಮಿನೀ।
ಮಾನುಷಂ ವಿಗ್ರಹಂ ಕೃತ್ವಾ ಶ್ರೀಮಂತಂ ವರವರ್ಣಿನೀ॥ 1-104-14 (4627) 
ಭಾಗ್ಯೋಪನತಕಾಮಸ್ಯ ಭಾರ್ಯಾ ಚೋಪನತಾಽಭವತ್।
ಶಂತನೋರ್ನೃಪಸಿಂಹಸ್ಯ ದೇವರಾಜಸಮದ್ಯುತೇಃ॥ 1-104-15 (4628) 
ಸಂಭೋಗಸ್ನೇಹಚಾತುರ್ಯೈರ್ಹಾವಲಾಸ್ಯೈರ್ಮನೋಹರೈಃ।
ರಾಜಾನಂ ರಮಯಾಮಾಸ ಯಥಾ ರಜ್ಯೇತ ಸ ಪ್ರಭುಃ॥ 1-104-16 (4629) 
ಸ ರಾಜಾ ರತಿಸಕ್ತೋಽಭೂದುತ್ತಮಸ್ತ್ರೀಗುಣೈರ್ಹೃತಃ॥ ॥  1-104-17 (4630) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಚತುರಧಿಕಶತತಮೋಽಧ್ಯಾಯಃ॥ 104 ॥




ಆದಿಪರ್ವ - ಅಧ್ಯಾಯ 105

॥ ಶ್ರೀಃ ॥

1.105. ಅಧ್ಯಾಯಃ 105 

Mahabharata - Adi Parva - Chapter Topics

ಗಂಗಯಾ ಜಾತಮಾತ್ರಸ್ಯ ಪುತ್ರಸಪ್ತಕಸ್ಯ ಹನನಂ॥ 1 ॥ ಅಷ್ಟಮಪುತ್ರಹನನೋದ್ಯುಕ್ತಾಂ ಸ್ವಭಾರ್ಯಾಂ ಪ್ರತಿ ಶಾಂಂತನುಪ್ರಶ್ನಾಃ॥ 2 ॥ ಪೂರ್ವವೃತ್ತಕಥನಪೂರ್ವಕಂ ಗಂಗಾಯಾಃ ಪ್ರತಿವಚನಂ॥ 3 ॥

Mahabharata - Adi Parva - Chapter Text

1-105-0 (4631) 
ವೈಶಂಪಾಯನ ಉವಾಚ। 1-105-0x (644) 
ಸಂವತ್ಸರಾನೃತೂನ್ಮಾಸಾನ್ಬುಬುಧೇ ನ ಬಹೂನ್ಗತಾನ್।
ರಮಮಾಣಸ್ತಯಾ ಸಾರ್ಧಂ ಯಥಾಕಾಮಂ ನರೇಶ್ವರಃ॥ 1-105-1 (4632) 
`ದಿವಿಷ್ಠಾನ್ಮಾನುಷಾಂಶ್ಚೈವ ಭೋಗಾನ್ಭುಂಕ್ತೇ ಸ ವೈ ನೃಪಃ।'
ಆಸಾದ್ಯ ಶಾಂತನುಃ ಶ್ರೀಮಾನ್ಮುಮುದೇ ಯೋಷಿತಾಂ ವರಾಂ॥  1-105-2 (4633) 
ಋತುಕಾಲೇ ತು ಸಾ ದೇವೀ ದಿವ್ಯಂ ಗರ್ಭಮಧಾರಯತ್।
ಅಷ್ಟಾವಜನಯತ್ಪುತ್ರಾಂಸ್ತಸ್ಮಾದಮರಸನ್ನಿಭಾನ್॥ 1-105-3 (4634) 
ಜಾತಂ ಜಾತಂ ಚ ಸಾ ಪುತ್ರಂ ಕ್ಷಿಪತ್ಯಂಯಸಿ ಭಾರತ।
ಸೂತಕೇ ಕಂಠಮಾಕ್ರಂಯ ತಾನ್ನಿನಾಯ ಯಮಕ್ಷಯಂ॥ 1-105-4 (4635) 
ಪ್ರೀಣಾಂಯಹಂ ತ್ವಾಮಿತ್ಯುಕ್ತ್ವಾ ಗಂಗಾಸ್ರೋತಸ್ಯಮಜ್ಜಯತ್।
ತಸ್ಯ ತನ್ನ ಪ್ರಿಯಂ ರಾಜ್ಞಃ ಶಾಂತನೋರಭವತ್ತದಾ॥ 1-105-5 (4636) 
ನ ಚ ತಾಂ ಕಿಂಚನೋವಾಚ ತ್ಯಾಗಾದ್ಭೀತೋ ಮಹೀಪತಿಃ।
`ಅಮೀಮಾಂಸ್ಯಾ ಕರ್ಮಯೋನಿರಾಗಮಶ್ಚೇತಿ ಶಾಂತನುಃ॥ 1-105-6 (4637) 
ಸ್ಮರನ್ಪಿತೃವಚಶ್ಚೈವ ನಾಪೃಚ್ಛತ್ಪುತ್ರಕಿಲ್ಬಿಷಂ।
ಜಾತಾಂಜಾತಾಂಶ್ಚ ವೈ ಹಂತಿ ಸಾ ಸ್ತ್ರೀ ಸಪ್ತ ವರಾನ್ಸುತಾನ್॥ 1-105-7 (4638) 
ಶಾಂತನುರ್ಧರ್ಮಭಂಗಾಚ್ಚ ನಾಪೃಚ್ಛತ್ತಾಂ ಕಥಂಚನ।
ಅಷ್ಟಮಂ ತು ಜಿಘಾಂಸಂತ್ಯಾಂ ಚುಕ್ಷುಭೇ ಶಾಂತನೋರ್ಧೃತಿಃ॥'  1-105-8 (4639) 
ಅಥೈನಾಮಷ್ಟಮೇ ಪುತ್ರೇ ಜಾತೇ ಪ್ರಹಸತೀಮಿವ।
ಉವಾಚ ರಾಜಾ ದುಃಖಾರ್ತಃ ಪರೀಪ್ಸನ್ಪುತ್ರಮಾತ್ಮನಃ॥ 1-105-9 (4640) 
`ಆಲಭಂತೀಂ ತದಾ ದೃಷ್ಟ್ವಾ ತಾಂ ಸ ಕೌರವನಂದನಃ।
ಅಬ್ರವೀದ್ಭರತಶ್ರೇಷ್ಠೋ ವಾಕ್ಯಂ ಪರಮದುಃಖಿತಃ॥'  1-105-10 (4641) 
ಮಾವಧೀಃ ಕಸ್ಯ ಕಾಽಸೀತಿ ಕಿಂ ಹಿನತ್ಸಿ ಸುತಾನಿತಿ।
ಪುತ್ರಘ್ನಿ ಸುಮಹತ್ಪಾಪಂ ಸಂಪ್ರಾಪ್ತಂ ತೇ ಸುಗರ್ಹಿತಂ॥ 1-105-11 (4642) 
ಗಂಗೋವಾಚ। 1-105-12x (645) 
ಪುತ್ರಕಾಮ ನ ತೇ ಹನ್ಮಿ ಪುತ್ರಂ ಪುತ್ರವತಾಂ ವರ।
ಜೀರ್ಣಸ್ತು ಮಮ ವಾಸೋಽಯಂ ಯಥಾ ಸ ಸಮಯಃ ಕೃತಃ॥ 1-105-12 (4643) 
ಅಹಂ ಗಂಗಾ ಜಹ್ನುಸುತಾ ಮಹರ್ಷಿಗಣಸೇವಿತಾ।
ದೇವಕಾರ್ಯಾರ್ಥಸಿದ್ಧ್ಯರ್ಥಮುಷಿತಾಽಹಂ ತ್ವಯಾ ಸಹ॥ 1-105-13 (4644) 
ಇಮೇಽಷ್ಟೌ ವಸವೋ ದೇವಾ ಮಹಾಭಾಗಾ ಮಹೌಜಸಃ।
ವಸಿಷ್ಠಶಾಪದೋಷೇಣ ಮಾನುಷತ್ವಮುಪಾಗತಾಃ॥ 1-105-14 (4645) 
ತೇಷಾಂ ಜನಯಿತಾ ನಾನ್ಯಸ್ತ್ವದೃತೇ ಭುವಿ ವಿದ್ಯತೇ।
ಮದ್ವಿಧಾ ಮಾನುಷೀ ಧಾತ್ರೀ ಲೋಕೇ ನಾಸ್ತೀಹ ಕಾಚನ॥ 1-105-15 (4646) 
ತಸ್ಮಾತ್ತಜ್ಜನನೀಹೇತೋರ್ಮಾನುಷತ್ವಮುಪಾಗತಾ।
ಜನಯಿತ್ವಾ ವಸೂನಷ್ಟೌ ಜಿತಾ ಲೋಕಾಸ್ತ್ವಯಾಽಕ್ಷಯಾಃ॥ 1-105-16 (4647) 
ದೇವಾನಾಂ ಸಮಯಸ್ತ್ವೇಷ ವಸೂನಾಂ ಸಂಶ್ರುತೋ ಮಯಾ।
ಜಾತಂ ಜಾತಂ ಮೋಕ್ಷಯಿಷ್ಯೇ ಜನ್ಮತೋ ಮಾನುಷಾದಿತಿ॥ 1-105-17 (4648) 
ತತ್ತೇ ಶಾಪಾದ್ವಿನಿರ್ಮುಕ್ತಾ ಆಪವಸ್ಯ ಮಹಾತ್ಮನಃ।
ಸ್ವಸ್ತಿ ತೇಸ್ತು ಗಮಿಷ್ಯಾಮಿ ಪುತ್ರಂ ಪಾಹಿ ಮಹಾವ್ರತಂ॥ 1-105-18 (4649) 
`ಅಯಂ ತವ ಸುತಸ್ತೇಷಾಂ ವೀರ್ಯೇಣ ಕುಲನಂದನಃ।
ಸಂಭೂತೋತಿಜನಂ ಕರ್ಮ ಕರಿಷ್ಯತಿ ನ ಸಂಶಯಃ॥'  1-105-19 (4650) 
ಏಷ ಪರ್ಯಾಯವಾಸೋ ಮೇ ವಸೂನಾಂ ಸನ್ನಿಧೌ ಕೃತಃ।
ಮತ್ಪ್ರಸೂತಿಂ ವಿಜಾನೀಹಿ ಗಂಗಾದತ್ತಮಿಮಂ ಸುತಂ॥ ॥ 1-105-20 (4651) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಪಂಚಾಧಿಕಶತತಮೋಽಧ್ಯಾಯಃ॥ 105 ॥

Mahabharata - Adi Parva - Chapter Footnotes

1-105-11 ತೇತ್ವಯಾ॥ 1-105-15 ಧಾತ್ರೀ ಗರ್ಭಧಾರಿಣೀ॥ 1-105-17 ಸಂಶ್ರುತೋಽಂಗೀಕೃತಃ॥ 1-105-18 ಆಪವಸ್ಯ ವಸಿಷ್ಠಸ್ಯ॥ ಪಂಚಾಧಿಕಶತತಮೋಽಧ್ಯಾಯಃ॥ 105 ॥



ಆದಿಪರ್ವ - ಅಧ್ಯಾಯ 106

॥ ಶ್ರೀಃ ॥

1.106. ಅಧ್ಯಾಯಃ 106 

Mahabharata - Adi Parva - Chapter Topics

ಸ್ವಗೋಹರ್ತೄಣಾಂ ವಸೂನಾಂ ವಸಿಷ್ಠೇನ ಶಾಪಃ॥ 1 ॥ ಪುನಸ್ತತ್ಪ್ರಾರ್ಥನಯಾ ತುಷ್ಟನೇ ವಸಿಷ್ಟೇನ ಶಾಪಸಂಕೋಚಃ॥ 2 ॥ ಗಂಗಾಯಾ ಭೀಷ್ಮೇಣ ಸಹ ಸ್ವಲೋಕಗಮನಂ॥ 3 ॥

Mahabharata - Adi Parva - Chapter Text

1-106-0 (4652) 
ಶಾಂತನುರುವಾಚ। 1-106-0x (646) 
ಆಪವೋ ನಾಮ ಕೋನ್ವೇಷ ವಸೂನಾಂ ಕಿಂ ಚ ದುಷ್ಕೃತಂ।
`ಶಶಾಪ ಯಸ್ಮಾತ್ಕಲ್ಯಾಣಿ ಸ ವಸೂಂಶ್ಚಾರುದರ್ಶನೇ।' 
ಯಸ್ಯಾಭಿಶಾಪಾತ್ತೇ ಸರ್ವೇ ಮಾನುಷೀಂ ಯೋನಿಮಾಗತಾಃ॥  1-106-1 (4653) 
ಅನೇನ ಚ ಕುಮಾರೇಣ ತ್ವಯಾ ದತ್ತೇನ ಕಿಂ ಕೃತಂ।
ಯಸ್ಯ ಚೈವ ಕೃತೇನಾಯಂ ಮಾನುಷೇಷು ನಿವತ್ಸ್ಯತಿ॥ 1-106-2 (4654) 
ಈಶಾ ವೈ ಸರ್ವಲೋಕಸ್ಯ ವಸವಸ್ತೇ ಚ ವೈ ಕಥಂ।
ಮಾನುಷೇಷೂದಪದ್ಯಂತ ತನ್ಮಮಾಚಕ್ಷ್ವ ಜಾಹ್ನವಿ॥ 1-106-3 (4655) 
ವೈಶಂಪಾಯನ ಉವಾಚ। 1-106-4x (647) 
ಏವಮುಕ್ತಾ ತದಾ ಗಂಗಾ ರಾಜಾನಮಿದಮಬ್ರವೀತ್।
ಭರ್ತಾರಂ ಜಾಹ್ನವೀ ದೇವೀ ಶಾಂತನುಂ ಪುರುಷರ್ಷಭ॥ 1-106-4 (4656) 
ಗಂಗೋವಾಚ। 1-106-5x (648) 
ಯಂ ಲೇಭೇ ವರುಣಃ ಪುತ್ರಂ ಪುರಾ ಭರತಸತ್ತಮ।
ವಸಿಷ್ಠನಾಮಾ ಸ ಮುನಿಃ ಖ್ಯಾತ ಆಪವ ಇತ್ಯುತ॥ 1-106-5 (4657) 
ತಸ್ಯಾಶ್ರಮಪದಂ ಪುಣ್ಯಂ ಮೃಗಪಕ್ಷಿಸಮನ್ವಿತಂ।
ಮೇರೋಃ ಪಾರ್ಶ್ವೇ ನಗೇಂದ್ರಸ್ಯ ಸರ್ವರ್ತುಕುಸುಮಾವೃತಂ॥ 1-106-6 (4658) 
ಸ ವಾರುಣಿಸ್ತಪಸ್ತೇಪೇ ತಸ್ಮಿನ್ಭರತಸತ್ತಮ।
ವನೇ ಪುಣ್ಯಕೃತಾಂ ಶ್ರೇಷ್ಠಃ ಸ್ವಾದುಮೂಲಫಲೋದಕೇ॥ 1-106-7 (4659) 
ದಕ್ಷಸ್ಯ ದುಹಿತಾ ಯಾ ತು ಸುರಭೀತ್ಯಭಿಶಬ್ದಿತಾ।
ಗಾಂ ಪ್ರಜಾತಾ ತು ಸಾ ದೇವೀ ಕಶ್ಯಪಾದ್ಭರತರ್ಷಭ॥ 1-106-8 (4660) 
ಅನುಗ್ರಹಾರ್ಥಂ ಜಗತಃ ಸರ್ವಕಾಮದುಹಾಂ ವರಾಂ।
ತಾಂ ಲೇಭೇ ಗಾಂ ತು ಧರ್ಮಾತ್ಮಾ ಹೋಮಧೇನುಂ ಸ ವಾರುಣಿಃ॥ 1-106-9 (4661) 
ಸಾ ತಸ್ಮಿಂಸ್ತಾಪಸಾರಣ್ಯೇ ವಸಂತೀ ಮುನಿಸೇವಿತೇ।
ಚಚಾರ ಪುಣ್ಯೇ ರಂಯೇ ಚ ಗೌರಪೇತಭಯಾ ತದಾ॥ 1-106-10 (4662) 
ಅಥ ತದ್ವನಮಾಜಗ್ಮುಃ ಕದಾಚಿದ್ಭರತರ್ಷಭ।
ಪೃಥ್ವಾದ್ಯಾ ವಸವಃ ಸರ್ವೇ ದೇವಾ ದೇವರ್ಷಿಸೇವಿತಂ॥ 1-106-11 (4663) 
ತೇ ಸದಾರಾ ವನಂ ತಚ್ಚ ವ್ಯಚರಂತ ಸಮಂತತಃ।
ರೇಮಿರೇ ರಮಣೀಯೇಷು ಪರ್ವತೇಷು ವನೇಷು ಚ॥ 1-106-12 (4664) 
ತತ್ರೈಕಸ್ಯಾಥ ಭಾರ್ಯಾ ತು ವಸೋರ್ವಾಸವವಿಕ್ರಮ।
ಸಂಚರಂತೀ ವನೇ ತಸ್ಮಿನ್ಗಾಂ ದದರ್ಶ ಸುಮಧ್ಯಮಾ॥ 1-106-13 (4665) 
ನಂದಿನೀಂ ನಾಮ ರಾಜೇಂದ್ರ ಸರ್ವಕಾಮಧುಗುತ್ತಮಾಂ।
ಸಾ ವಿಸ್ಮಯಸಮಾವಿಷ್ಟಾ ಶೀಲದ್ರವಿಣಸಂಪದಾ॥ 1-106-14 (4666) 
ದ್ಯವೇ ವೈ ದರ್ಶಯಾಮಾಸ ತಾಂ ಗಾಂ ಗೋವೃಷಭೇಕ್ಷಣ।
ಆಪೀನಾಂ ಚ ಸುದೋಗ್ಧ್ರೀಂ ಚ ಸುವಾಲಧಿಖುರಾಂ ಶುಭಾಂ॥ 1-106-15 (4667) 
ಉಪಪನ್ನಾಂ ಗುಣೈಃ ಸರ್ವೈಃ ಶೀಲೇನಾನುತ್ತಮೇನ ಚ।
ಏವಂಗುಣಸಮಾಯುಕ್ತಾಂ ವಸವೇ ವಸುನಂದಿನೀ॥ 1-106-16 (4668) 
ದರ್ಶಯಾಮಾಸ ರಾಜೇಂದ್ರ ಪುರಾ ಪೌರವನಂದನ।
ದ್ಯೌಸ್ತದಾ ತಾಂ ತು ದೃಷ್ಟ್ವೈವ ಗಾಂ ಗಜೇಂದ್ರೇಂದ್ರವಿಕ್ರಮ॥ 1-106-17 (4669) 
ಉವಾಚ ರಾಜಂಸ್ತಾಂ ದೇವೀಂ ತಸ್ಯಾ ರೂಪಗುಣಾನ್ವದನ್।
ಏಷಾ ಗೌರುತ್ತಮಾ ದೇವೀ ವಾರುಣೇರಸಿತೇಕ್ಷಣಾ॥ 1-106-18 (4670) 
ಋಷೇಸ್ತಸ್ಯ ವರಾರೋಹೇ ಯಸ್ಯೇದಂ ವನಮುತ್ತಮಂ।
ಅಸ್ಯಾಃ ಕ್ಷೀರಂ ಪಿಬೇನ್ಮರ್ತ್ಯಃ ಸ್ವಾದು ಯೋ ವೈ ಸುಮಧ್ಯಮೇ॥ 1-106-19 (4671) 
ದಶವರ್ಷಸಹಸ್ರಾಣಿ ಸ ಜೀವೇತ್ಸ್ಥಿರಯೌವನಃ।  1-106-20 (4672) 
ವೈಶಂಪಾಯನ ಉವಾಚ।
ಏತಚ್ಛ್ರುತ್ವಾ ತು ಸಾ ದೇವೀ ನೃಪೋತ್ತಮ ಸುಮಧ್ಯಮಾ॥  1-106-20x (649) 
ತಮುವಾಚಾನವದ್ಯಾಂಗೀ ಭರ್ತಾರಂ ದೀಪ್ತತೇಜಸಂ।
ಅಸ್ತಿ ಮೇ ಮಾನುಷೇ ಲೋಕೇ ನರದೇವಾತ್ಮಜಾ ಸಖೀ॥ 1-106-21 (4673) 
ನಾಂನಾಜಿತವತೀ ನಾಮ ರೂಪಯೌವನಶಾಲಿನೀ।
ಉಶೀನರಸ್ಯ ರಾಜರ್ಷೇಃ ಸತ್ಯಸಂಧಸ್ಯ ಧೀಮತಃ॥ 1-106-22 (4674) 
ದುಹಿತಾ ಪ್ರಥಿತಾ ಲೋಕೇ ಮಾನುಷೇ ರೂಪಸಂಪದಾ।
ತಸ್ಯಾ ಹೇತೋರ್ಮಹಾಭಾಗ ಸವತ್ಸಾಂ ಗಾಂ ಮಮೇಪ್ಸಿತಾಂ॥ 1-106-23 (4675) 
ಆನಯಸ್ವಾಮರಶ್ರೇಷ್ಠ ತ್ವರಿತಂ ಪುಣ್ಯವರ್ಧನ।
ಯಾವದಸ್ಯಾಃ ಪಯಃ ಪೀತ್ವಾ ಸಾ ಸಖೀ ಮಮ ಮಾನದ॥ 1-106-24 (4676) 
ಮಾನುಷೇಷು ಭವತ್ವೇಕಾ ಜರಾರೋಗವಿವರ್ಜಿತಾ।
ಏತನ್ಮಮ ಮಹಾಭಾಗ ಕರ್ತುಮರ್ಹಸ್ಯನಿಂದಿತ॥ 1-106-25 (4677) 
ಪ್ರಿಯಾತ್ಪ್ರಿಯತರಂ ಹ್ಯಸ್ಮಾನ್ನಾಸ್ತಿ ಮೇಽನ್ಯತ್ಕಥಂಚನ।
ಏತಚ್ಛ್ರುತ್ವಾ ವಚಸ್ತಸ್ಯಾ ದೇವ್ಯಾಃ ಪ್ರಿಯಚಿಕೀರ್ಷಯಾ॥ 1-106-26 (4678) 
ಪೃಥ್ವಾದ್ಯೈರ್ಭ್ರಾತೃಭಿಃ ಸಾರ್ಧಂ ದ್ಯೌಸ್ತದಾ ತಾಂ ಜಹಾರ ಗಾಂ।
ತಯಾ ಕಮಲಪತ್ರಾಕ್ಷ್ಯಾ ನಿಯುಕ್ತೋ ದ್ಯೌಸ್ತದಾ ನೃಪ॥ 1-106-27 (4679) 
ಋಷೇಸ್ತಸ್ಯ ತಪಸ್ವೀವ್ರಂ ನ ಶಶಾಕ ನಿರೀಕ್ಷಿತುಂ।
ಹೃತಾ ಗೌಃ ಸಾ ತದಾ ತೇನ ಪ್ರಪಾತಸ್ತು ನ ತರ್ಕಿತಃ॥ 1-106-28 (4680) 
ಅಥಾಶ್ರಮಪದಂ ಪ್ರಾಪ್ತಃ ಫಲಾನ್ಯಾದಾಯ ವಾರುಣಿಃ।
ನ ಚಾಪಶ್ಯತ್ಸ ಗಾಂ ತತ್ರ ಸವತ್ಸಾಂ ಕಾನನೋತ್ತಮೇ॥ 1-106-29 (4681) 
ತತಃ ಸ ಮೃಗಯಾಮಾಸ ವನೇ ತಸ್ಮಿಂಸ್ತಪೋಧನಃ।
ನಾಧ್ಯಾಗಮಚ್ಚ ಮೃಗಯಂಸ್ತಾಂ ಗಾಂ ಮುನಿರುದಾರಧೀಃ॥ 1-106-30 (4682) 
ಜ್ಞಾತ್ವಾ ತಥಾಽಪನೀತಾಂ ತಾಂ ವಸುಭಿರ್ದಿವ್ಯದರ್ಶನಃ।
ಯಯೌ ಕ್ರೋಧವಶಂ ಸದ್ಯಃ ಶಶಾಪ ಚ ವಸೂಂಸ್ತದಾ॥ 1-106-31 (4683) 
ಯಸ್ಮಾನ್ಮೇ ವಸವೋ ಜಹ್ರುರ್ಗಾಂ ವೈ ದೋಗ್ಧ್ರೀಂ ಸುವಾಲಧಿಂ।
ತಸ್ಮಾತ್ಸರ್ವೇ ಜನಿಷ್ಯಂತಿ ಮಾನುಷೇಷು ನ ಸಂಶಯಃ॥ 1-106-32 (4684) 
ಏವಂ ಶಶಾಪ ಭಗವಾನ್ವಸೂಂಸ್ತಾನ್ಭರತರ್ಷಭ।
ವಶಂ ಕ್ರೋಧಸ್ಯ ಸಂಪ್ರಾಪ್ತ ಆಪವೋ ಮುನಿಸತ್ತಮಃ॥ 1-106-33 (4685) 
ಶಪ್ತ್ವಾ ಚ ತಾನ್ಮಹಾಭಾಗಸ್ತಪಸ್ಯೇವ ಮನೋ ದಧೇ।
ಏವಂ ಸ ಶಪ್ತವಾನ್ರಾಜನ್ವಸೂನಷ್ಟೌ ತಪೋಧನಃ॥ 1-106-34 (4686) 
ಮಹಾಪ್ರಭಾವೋ ಬ್ರಹ್ಮರ್ಷಿರ್ದೇವಾನ್ಕ್ರೋಧಸಮನ್ವಿತಃ।
`ಏವಂ ಶಪ್ತಾಸ್ತತಸ್ತೇನ ಮುನಿನಾ ಯಾಮುನೇನ ವೈ॥ 1-106-35 (4687) 
ಅಷ್ಟೌ ಸಮಸ್ತಾ ವಂಸವೋ ದಿವೋ ದೋಷೇಣ ಸತ್ತಮ।'
ಅಥಾಶ್ರಮಪದಂ ಪ್ರಾಪ್ತಾಸ್ತೇ ವೈ ಭೂಯೋ ಮಹಾತ್ಮನಃ॥  1-106-36 (4688) 
ಶಪ್ತಾಃ ಸ್ಮ ಇತಿ ಜಾನಂತ ಋಷಿಂ ತಮುಪಚಕ್ರಮುಃ।
ಪ್ರಸಾದಯಂತಸ್ತಮೃಷಿಂ ವಸವಃ ಪಾರ್ಥಿವರ್ಷಭ॥ 1-106-37 (4689) 
ಲೇಭಿರೇ ನ ಚ ತಸ್ಮಾತ್ತೇ ಪ್ರಸಾದಮೃಷಿಸತ್ತಮಾತ್।
ಆಪವಾತ್ಪುರುಷವ್ಯಾಘ್ರ ಸರ್ವಧರ್ಮವಿಶಾರದಾತ್॥ 1-106-38 (4690) 
ಉವಾಚ ಚ ಸ ಧರ್ಮಾತ್ಮಾ ಶಪ್ತಾ ಯೂಯಂ ಧರಾದಯಃ।
ಅನುಸಂವತ್ಸರಾತ್ಸರ್ವೇ ಶಾಪಮೋಕ್ಷಮವಾಪ್ಸ್ಯಥ॥ 1-106-39 (4691) 
ಅಯಂ ತು ಯತ್ಕೃತೇ ಯೂಯಂ ಮಯಾ ಶಪ್ತಾಃ ಸ ವತ್ಸ್ಯತಿ।
ದ್ಯೌಸ್ತದಾ ಮಾನುಷೇ ಲೋಕೇ ದೀರ್ಘಕಾಲಂ ಸ್ವಕರ್ಮಣಃ॥ 1-106-40 (4692) 
ನಾನೃತಂ ತಚ್ಚಿಕೀರ್ಷಾಮಿ ಕ್ರುದ್ಧೋ ಯುಷ್ಮಾನ್ಯದಬ್ರುವಂ।
ನ ಪ್ರಜಾಸ್ಯತಿ ಚಾಪ್ಯೇಷ ಮಾನುಷೇಷು ಮಹಾಮನಾಃ॥ 1-106-41 (4693) 
ಭವಿಷ್ಯತಿ ಚ ಧರ್ಮಾತ್ಮಾ ಸರ್ವಶಾಸ್ತ್ರವಿಶಾರದಃ।
ಪಿತುಃ ಪ್ರಿಯಹಿತೇ ಯುಕ್ತಃ ಸ್ತ್ರೀಭೋಗಾನ್ವರ್ಜಯಿಷ್ಯತಿ॥ 1-106-42 (4694) 
ಏವಮುಕ್ತ್ವಾ ವಸೂನ್ಸರ್ವಾನ್ಸಜಗಾಮ ಮಹಾನೃಷಿಃ।
ತತೋ ಮಾಮುಪಜಗ್ಮುಸ್ತೇ ಸಮೇತಾ ವಸವಸ್ತದಾ॥ 1-106-43 (4695) 
ಅಯಾಚಂತ ಚ ಮಾಂ ರಾಜನ್ವರಂ ತಚ್ಚ ಮಯಾ ಕೃತಂ।
ಜಾತಾಂಜಾತಾನ್ಪ್ರಕ್ಷಿಪಾಸ್ಮಾನ್ಸ್ವಯಂ ಗಂಗೇ ತ್ವಮಂಭಸಿ॥ 1-106-44 (4696) 
ಏವಂ ತೇಷಾಮಹಂ ಸಂಯಕ್ ಶಪ್ತಾನಾಂ ರಾಜಸತ್ತಮ।
ಮೋಕ್ಷಾರ್ಥಂ ಮಾನುಷಾಲ್ಲೋಕಾದ್ಯಥಾವತ್ಕೃತವತ್ಯಹಂ॥ 1-106-45 (4697) 
ಅಯಂ ಶಾಪಾದೃಷೇಸ್ತಸ್ಯ ಏಕ ಏವ ನೃಪೋತ್ತಮ।
ದ್ಯೌ ರಾಜನ್ಮಾನುಷೇ ಲೋಕೇ ಚಿರಂ ವತ್ಸ್ಯತಿ ಭಾರತ॥ 1-106-46 (4698) 
ಅಯಂ ಕುಮಾರಃ ಪುತ್ರಸ್ತೇ ವಿವೃದ್ಧಃ ಪುನರೇಷ್ಯತಿ।
ಅಹಂ ಚ ತೇ ಭವಿಷ್ಯಾಮಿ ಆಹ್ವಾನೋಪಗತಾ ನೃಪ॥ 1-106-47 (4699) 
ವೈಶಂಪಾಯನ ಉವಾಚ। 1-106-48x (650) 
ಏತದಾಖ್ಯಾಯ ಸಾ ದೇವೀ ತತ್ರೈವಾಂತರಧೀಯತ।
ಆದಾಯ ಚ ಕುಮಾರಂ ತಂ ಜಗಾಮಾಥ ಯಥೇಪ್ಸಿತಂ॥ 1-106-48 (4700) 
ಸ ತು ದೇವವ್ರತೋ ನಾಮ ಗಾಂಗೇಯ ಇತಿ ಚಾಭವತ್।
ದ್ಯುನಾಮಾ ಶಾಂತನೋಃ ಪುತ್ರಃ ಶಾಂತನೋರಧಿಕೋ ಗುಣೈಃ॥ 1-106-49 (4701) 
ಶಾಂತನುಶ್ಚಾಪಿ ಶೋಕಾರ್ತೋ ಜಗಾಮ ಸ್ವಪುರಂ ತತಃ।
ತಸ್ಯಾಹಂ ಕೀರ್ತಯಿಷ್ಯಾಮಿ ಶಾಂತನೋರಧಿಕಾನ್ಗುಣಾನ್॥ 1-106-50 (4702) 
ಮಹಾಭಾಗ್ಯಂ ಚ ನೃಪತೇರ್ಭಾರತಸ್ಯ ಮಹಾತ್ಮನಃ।
ಯಸ್ಯೇತಿಹಾಸೋ ದ್ಯುತಿಮಾನ್ಮಹಾಭಾರತಮುಚ್ಯತೇ॥ ॥ 1-106-51 (4703) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಷಡಧಿಕಶತತಮೋಽಧ್ಯಾಯಃ॥ 106 ॥

Mahabharata - Adi Parva - Chapter Footnotes

1-106-8 ಗಾಂ ಪ್ರಜಾತಾ ನಂದಿನೀಂ ಜನಿತವತೀ॥ 1-106-15 ದ್ಯವೇ ದ್ಯುಸಂಜ್ಞಾಯ ವಸವೇ। ವಾಲಧಿಃ ಪುಚ್ಛಂ॥ 1-106-16 ವಸುನಂದಿನೀ ವಸುಪ್ರಿಯಾ॥ 1-106-28 ಪ್ರಪಾತೋ ವಸಿಷ್ಠಶಾಪರೂಪಃ॥ 1-106-41 ನ ಪ್ರಜಾಸ್ಯತ್ಯಾತ್ಮನಃ ಪ್ರಜೇಚ್ಛಾಂ ನ ಕರಿಷ್ಯತಿ। ಕ್ಯಜಂತೋಯಂ॥ ಷಡಧಿಕಶತತಮೋಽಧ್ಯಾಯಃ॥ 106 ॥



ಆದಿಪರ್ವ - ಅಧ್ಯಾಯ 107

॥ ಶ್ರೀಃ ॥

1.107. ಅಧ್ಯಾಯಃ 107 

Mahabharata - Adi Parva - Chapter Topics

ಶಾಂತನುಭೀಷ್ಮಯೋಶ್ಚರಿತಂ॥ 1 ॥ ಶಾಂತನೋಃ ಪುನರ್ಗಂಗಾದರ್ಶನಂ ತಯಾ ಸಹ ಸಂವಾದಶ್ಚ॥ 2 ॥ ಗಂಗಾದತ್ತೇನ ಭೀಷ್ಮೇಣ ಸಹ ಶಾಂತನೋಃ ಸ್ವಪುರಪ್ರವೇಶಃ॥ 3 ॥ ಭೀಷ್ಮಸ್ಯ ಯೌವರಾಜ್ಯೇಭಿಷೇಕಃ॥ 4 ॥ ಶಾಂತನುಭಾವಂ ಜ್ಞಾತ್ವಾ ದಾಶಾಶಯಾನುಸಾರೇಣ ಪ್ರತಿಜ್ಞಾಪೂರ್ವಕಂ ಭೀಷ್ಮೇಣ ದಾಶಕನ್ಯಾನಯನಂ॥ 5 ॥ ತುಷ್ಟೇನ ಶಾಂತನುನಾ ಭೀಷ್ಮಾಯ ಸ್ವಚ್ಛಂದಮರಣವರದಾನಂ॥ 6 ॥

Mahabharata - Adi Parva - Chapter Text

1-107-0 (4704) 
ವೈಶಂಪಾಯನ ಉವಾಚ। 1-107-0x (651) 
ಸ ರಾಜಾ ಶಾಂತನುರ್ಧೀಮಾಂದೇವರಾಜರ್ಷಿಸತ್ಕೃತಃ।
ಧರ್ಮಾತ್ಮಾ ಸರ್ವಲೋಕೇಷು ಸತ್ಯವಾಗಿತಿ ವಿಶ್ರುತಃ॥ 1-107-1 (4705) 
ಶಾಂತನೋಃ ಕೀರ್ತಯಿಷ್ಯಾಮಿ ಸರ್ವಾನೇವ ಗುಣಾನಹಂ।
ದಮೋ ದಾನಂ ಕ್ಷಮಾ ಬುದ್ಧಿರ್ಹ್ರೀರ್ಧೃತಿಸ್ತೇಜ ಉತ್ತಮಂ। 
ನಿತ್ಯಾನ್ಯಾಸನ್ಮಹಾಸತ್ವೇ ಶಾಂತನೌ ಪುರುಷರ್ಷಭೇ॥  1-107-2 (4706) 
ಏವಂ ಸ ಗುಣಸಂಪನ್ನೋ ಧರ್ಮಾರ್ಥಕುಶಲೋ ನೃಪಃ।
ಆಸೀದ್ಭರತವಂಶಸ್ಯ ಗೋಪ್ತಾ ಸರ್ವಜನಸ್ಯ ಚ॥ 1-107-3 (4707) 
ಕಂಬುಗ್ರೀವಃ ಪೃಥುವ್ಯಂಸೋ ಮತ್ತವಾರಣವಿಕ್ರಮಃ।
ಅನ್ವಿತಃ ಪರಿಪೂರ್ಣಾರ್ಥೈಃ ಸರ್ವೈರ್ನೃಪತಿಲಕ್ಷಣೈಃ॥ 1-107-4 (4708) 
ತಸ್ಯ ಕೀರ್ತಿಮತೋ ವೃತ್ತಮವೇಕ್ಷ್ಯ ಸತತಂ ನರಾಃ।
ಧರ್ಮ ಏವ ಪರಃ ಕಾಮಾದರ್ಥಾಚ್ಚೇತಿ ವ್ಯವಸ್ಥಿತಃ॥ 1-107-5 (4709) 
ಏವಮಾಸೀನ್ಮಹಾಸತ್ವಃ ಶಾಂತನುರ್ಭರತರ್ಷಭ।
ನ ಚಾಸ್ಯ ಸದೃಶಃ ಕಶ್ಚಿದ್ಧರ್ಮತಃ ಪಾರ್ಥಿವೋಽಭವತ್॥ 1-107-6 (4710) 
ವರ್ತಮಾನಂ ಹಿ ಧರ್ಮೇಷು ಸರ್ವಧರ್ಮಭೃತಾಂ ವರಂ।
ತಂ ಮಹೀಪಾ ಮಹೀಪಾಲಂ ರಾಜರಾಜ್ಯೇಽಭ್ಯಷೇಚಯನ್॥ 1-107-7 (4711) 
ವೀತಶೋಕಭಯಾಬಾಧಾಃ ಸುಖಸ್ವಪ್ನನಿಬೋಧನಾಃ।
ಪತಿಂ ಭಾರತಗೋಪ್ತಾರಂ ಸಮಪದ್ಯಂತ ಭೂಮಿಪಾಃ॥ 1-107-8 (4712) 
ತೇನ ಕೀರ್ತಿಮತಾ ಶಿಷ್ಟಾಃ ಶಕ್ರಪ್ರತಿಮತೇಜಸಾ।
ಯಜ್ಞದಾನಕ್ರಿಯಾಶೀಲಾಃ ಸಮಪದ್ಯಂತ ಭೂಮಿಪಾಃ॥ 1-107-9 (4713) 
ಶಾಂತನುಪ್ರಮುಖೈರ್ಗುಪ್ತೇ ಲೋಕೇ ನೃಪತಿಭಿಸ್ತದಾ।
ನಿಯಮಾತ್ಸರ್ವವರ್ಣಾನಾಂ ಧರ್ಮೋತ್ತರಮವರ್ತತ॥ 1-107-10 (4714) 
ಬ್ರಹ್ಮ ಪರ್ಯಚರತ್ಕ್ಷತ್ರಂ ವಿಶಃ ಕ್ಷತ್ರಮನುವ್ರತಾಃ।
ಬ್ರಹ್ಮಕ್ಷತ್ರಾನುರಕ್ತಾಶ್ಚ ಶೂದ್ರಾಃ ಪರ್ಯಚರನ್ವಿಶಃ॥ 1-107-11 (4715) 
ಸ ಹಾಸ್ತಿನಪುರೇ ರಂಯೇ ಕುರೂಣಾಂ ಪುಟಭೇದನೇ।
ವಸನ್ಸಾಗರಪರ್ಯಂತಾಮನ್ವಶಾಸದ್ವಸುಂಧರಾಂ॥ 1-107-12 (4716) 
ಸ ದೇವರಾಜಸದೃಶೋ ಧರ್ಮಜ್ಞಃ ಸತ್ಯವಾಗೃಜುಃ।
ದಾನಧರ್ಮತಪೋಯೋಗಾಚ್ಛ್ರಿಯಾ ಪರಮಯಾ ಯುತಃ॥ 1-107-13 (4717) 
ಅರಾಗದ್ವೇಷಸಂಯುಕ್ತಃ ಸೋಮವತ್ಪ್ರಿಯದರ್ಶನಃ॥
ತೇಜಸಾ ಸೂರ್ಯಕಲ್ಪೋಽಭೂದ್ವಾಯುವೇಗಸಮೋ ಜವೇ। 
ಅಂತಕಪ್ರತಿಮಃ ಕೋಪೇ ಕ್ಷಮಯಾ ಪೃಥಿವೀಸಮಃ॥  1-107-14 (4718) 
ವಧಃ ಪಶುವರಾಹಾಣಾಂ ತಥೈವ ಮೃಗಪಕ್ಷಿಣಾಂ।
ಶಾಂತನೌ ಪೃಥಿವೀಪಾಲೇ ನಾವರ್ತತ ತಥಾ ನೃಪ॥ 1-107-15 (4719) 
ಬ್ರಹ್ಮಧರ್ಮೋತ್ತರೇ ರಾಜ್ಯೇ ಶಾಂತನುರ್ವಿನಯಾತ್ಮವಾನ್।
ಸಮಂ ಶಶಾಸ ಭೂತಾನಿ ಕಾಮರಾಗವಿವರ್ಜಿತಃ॥ 1-107-16 (4720) 
`ಚಕೋರನೇತ್ರಸ್ತಾಂರಾಸ್ಯಃ ಸಿಂಹರ್ಷಭಗತಿರ್ಯುವಾ।
ಗುಣೈರನುಪಮೈರ್ಯುಕ್ತಃ ಸಮಸ್ತೈರಾಭಿಗಾಮಿಕೈಃ। 
ಗಂಭೀರಃ ಸತ್ವಸಂಪನ್ನಃ ಪೂರ್ಣಚಂದ್ರನಿಭಾನನಃ॥'  1-107-17 (4721) 
ದೇವರ್ಷಿಪಿತೃಯಜ್ಞಾರ್ಥಮಾರಭ್ಯಂತ ತದಾ ಕ್ರಿಯಾಃ।
ನ ಚಾಧರ್ಮೇಣ ಕೇಷಾಂಚಿತ್ಪ್ರಾಣಿನಾಮಭವದ್ವಧಃ॥ 1-107-18 (4722) 
ಅಸುಖಾನಾಮನಾಥಾನಾಂ ತಿರ್ಯಗ್ಯೋನಿಷು ವರ್ತತಾಂ।
ಸ ಏವ ರಾಜಾ ಸರ್ವೇಷಾಂ ಭೂತಾನಾಮಭವತ್ಪಿತಾ॥ 1-107-19 (4723) 
ತಸ್ಮಿನ್ಕುರುಪತಿಶ್ರೇಷ್ಠೇ ರಾಜರಾಜೇಶ್ವರೇ ಸತಿ।
ಶ್ರಿತಾ ವಾಗಭವತ್ಸತ್ಯಂ ದಾನಧರ್ಮಾಶ್ರಿತಂ ಮನಃ॥ 1-107-20 (4724) 
`ಯಜ್ಞಾರ್ಥಂ ಪಶವಃ ಸೃಷ್ಟಾಃ ಸಂತಾನಾರ್ಥಂ ಚ ಮೈಥುನಂ।'
ಸ ಸಮಾಃ ಷೋಡಶಾಷ್ಟೌ ಚ ಚತಸ್ರೋಽಷ್ಟೌ ತಥಾಽಪರಾಃ। 
ರತಿಮಪ್ರಾಪ್ನುವನ್ಸ್ತ್ರೀಷು ಬಭೂವ ವನಗೋಚರಃ॥  1-107-21 (4725) 
ತಥಾರೂಪಸ್ತಥಾಚಾರಸ್ತಥಾವೃತ್ತಸ್ತಥಾಶ್ರುತಃ।
ಗಾಂಗೇಯಸ್ತಸ್ಯ ಪುತ್ರೋಽಭೂನ್ನಾಂನಾ ದೇವವ್ರತೋ ವಸುಃ॥ 1-107-22 (4726) 
ಸರ್ವಾಸ್ತ್ರೇಷು ಸ ನಿಷ್ಣಾತಃ ಪಾರ್ಥಿವೇಷ್ವಿತರೇಷು ಚ।
ಮಹಾಬಲೋ ಮಹಾಸತ್ವೋ ಮಹಾವೀರ್ಯೋ ಮಹಾರಥಃ॥ 1-107-23 (4727) 
ಸ ಕದಾಚಿನ್ಮೃಗಂ ವಿದ್ಧ್ವಾ ಗಂಗಾಮನುಸರನ್ನದೀಂ।
ಭಾಗೀರಥೀಮಲ್ಪಜಲಾಂ ಶಾಂತನುರ್ದೃಷ್ಟವಾನ್ನೃಪಃ॥ 1-107-24 (4728) 
ತಾಂ ದೃಷ್ಟ್ವಾ ಚಿಂತಯಾಮಾಸ ಶಾಂತನುಃ ಪುರುಷರ್ಷಭಃ।
ಸ್ಯಂದತೇ ಕಿಂ ನ್ವಿಯಂ ನಾದ್ಯ ಸರಿಚ್ಛ್ರೇಷ್ಠಾ ಯಥಾ ಪುರಾ॥ 1-107-25 (4729) 
ತತೋ ನಿಮಿತ್ತಮನ್ವಿಚ್ಛಂದದರ್ಶ ಸ ಮಹಾಮನಾಃ।
ಕುಮಾರಂ ರೂಪಸಂಪನ್ನಂ ಬೃಹಂತಂ ಚಾರುದರ್ಶನಂ॥ 1-107-26 (4730) 
ದಿವ್ಯಮಸ್ತ್ರಂ ವಿಕುರ್ವಾಣಂ ಯಥಾ ದೇವಂ ಪುರಂದರಂ।
ಕೃತ್ಸ್ನಾಂ ಗಂಗಾಂ ಸಮಾವೃತ್ಯ ಶರೈಸ್ತೀಕ್ಷ್ಣೈರವಸ್ಥಿತಂ॥ 1-107-27 (4731) 
ತಾಂ ಶರೈರಾಚಿತಾಂ ದೃಷ್ಟ್ವಾ ನದೀಂ ಗಂಗಾಂ ತದಂತಿಕೇ।
ಅಭವದ್ವಿಸ್ಮಿತೋ ರಾಜಾ ದೃಷ್ಟ್ವಾ ಕರ್ಮಾತಿಮಾನುಷಂ॥ 1-107-28 (4732) 
ಜಾತಮಾತ್ರಂ ಪುರಾ ದೃಷ್ಟಂ ತಂ ಪುತ್ರಂ ಶಾಂತನುಸ್ತದಾ।
ನೋಪಲೇಭೇ ಸ್ಮೃತಿಂ ಧೀಮಾನಭಿಜ್ಞಾತುಂ ತಮಾತ್ಮಜಂ॥ 1-107-29 (4733) 
ಸ ತು ತಂ ಪಿತರಂ ದೃಷ್ಟ್ವಾ ಮೋಹಯಾಮಾಸ ಮಾಯಯಾ।
ಸಂಮೋಹ್ಯ ತು ತತಃ ಕ್ಷಿಪ್ರಂ ತತ್ರೈವಾಂತರಧೀಯತ॥ 1-107-30 (4734) 
ತದದ್ಬುತಂ ತತೋ ದೃಷ್ಟ್ವಾ ತತ್ರ ರಾಜಾ ಸ ಶಾಂತನುಃ।
ಸಂಕಮಾನಃ ಸುತಂ ಗಂಗಾಮಬ್ರವೀದ್ದರ್ಶಯೇತಿ ಹ॥ 1-107-31 (4735) 
ದರ್ಶಯಾಮಾಸ ತಂ ಗಂಗಾ ಬಿಭ್ರತೀ ರೂಪಮುತ್ತಮಂ।
ಗೃಹೀತ್ವಾ ದಕ್ಷಿಣೇ ಪಾಣೌ ತಂ ಕುಮಾರಮಲಂಕೃತಂ॥ 1-107-32 (4736) 
ಅಲಂಕೃತಾಮಾಭರಣೈರ್ವಿರಜೋಂಬರಧಾರಿಣೀಂ।
ದೃಷ್ಟಪೂರ್ವಾಮಪಿ ಸ ತಾಂ ನಾಭ್ಯಜಾನಾತ್ಸ ಶಾಂತನುಃ॥ 1-107-33 (4737) 
ಗಂಗೋವಾಚ। 1-107-34x (652) 
ಯಂ ಪುತ್ರಮಷ್ಟಮಂ ರಾಜಂಸ್ತ್ವಂ ಪುರಾ ಮಯ್ಯವಿಂದಥಾಃ।
ಸ ಚಾಯಂ ಪುರುಷವ್ಯಾಘ್ರ ಸರ್ವಾಸ್ತ್ರವಿದನುತ್ತಮಃ॥ 1-107-34 (4738) 
ಗೃಹಾಣೇಮಂ ಮಹಾರಾಜ ಮಯಾ ಸಂವರ್ಧಿತಂ ಸುತಂ।
ಆದಾಯ ಪುರುಷವ್ಯಾಘ್ರ ನಯಸ್ವೈನಂ ಗೃಹಂ ವಿಭೋ॥ 1-107-35 (4739) 
ವೇದಾನಧಿಜಗೇ ಸಾಂಗಾನ್ವಸಿಷ್ಠಾದೇಷ ವೀರ್ಯವಾನ್।
ಕೃತಾಸ್ತ್ರಃ ಪರಮೇಷ್ವಾಸೋ ದೇವರಾಜಸಮೋ ಯುಧಿ॥ 1-107-36 (4740) 
ಸುರಾಣಾಂ ಸಂಮತೋ ನಿತ್ಯಮಸುರಾಣಾಂ ಚ ಭಾರತ।
ಉಶಾ ವೇದ ಯಚ್ಛಾಸ್ತ್ರಮಯಂ ತದ್ವೇದ ಸರ್ವಶಃ॥ 1-107-37 (4741) 
ತಥೈವಾಂಗಿರಸಃ ಪುತ್ರಃ ಸುರಸುರನಮಸ್ಕೃತಃ।
ಯದ್ವೇದ ಶಾಸ್ತ್ರಂ ತಚ್ಚಾಪಿ ಕೃತ್ಸ್ನಮಸ್ಮಿನ್ಪ್ರತಿಷ್ಠಿತಂ॥ 1-107-38 (4742) 
ತವ ಪುತ್ರೇ ಮಹಾಬಾಹೌ ಸಾಂಗೋಪಾಂಗಂ ಮಹಾತ್ಮನಿ।
ಋಷಿಃ ಪರೈರನಾಧೃಷ್ಯೋ ಜಾಮದಗ್ನ್ಯಃ ಪ್ರತಾಪವಾನ್॥ 1-107-39 (4743) 
ಯದಸ್ತ್ರಂ ವೇದ ರಾಭಶ್ಚ ತದೇತಸ್ಮಿನ್ಪ್ರತಿಷ್ಠಿತಂ।
ಮಹೇಷ್ವಾಸಮಿಮಂ ರಾಜನ್ರಾಜಧರ್ಮಾರ್ಥಕೋವಿದಂ॥ 1-107-40 (4744) 
ಮಯಾ ದತ್ತಂ ನಿಜಂ ಪುತ್ರಂ ವೀರಂ ವೀರ ಗೃಹಂ ನಯ।  1-107-41 (4745) 
ವೈಶಂಪಾಯನ ಉವಾಚ।
`ಇತ್ಯುಕ್ತ್ವಾ ಸಾ ಮಹಾಭಾಗಾ ತತ್ರೈವಾಂತರಧೀಯತ।' 
ತಯೈವಂ ಸಮನುಜ್ಞಾತಃ ಪುತ್ರಮಾದಾಯ ಶಾಂತನುಃ॥  1-107-41x (653) 
ಭ್ರಾಜಮಾನಂ ಯಥಾಽದಿತ್ಯಮಾಯಯೌ ಸ್ವಪುರಂ ಪ್ರತಿ।
ಪೌರವಸ್ತು ಪುರೀಂ ಗತ್ವಾ ಪುರಂದರಪುರೋಪಮಾಂ॥ 1-107-42 (4746) 
ಸರ್ವಕಾಮಸಮೃದ್ಧಾರ್ಥಂ ಮೇನೇ ಸೋತ್ಮಾನಮಾತ್ಮನಾ।
ಪೌರವೇಷು ತತಃ ಪುತ್ರಂ ರಾಜ್ಯಾರ್ಥಮಭಯಪ್ರದಂ॥ 1-107-43 (4747) 
ಗುಣವಂತಂ ಮಹಾತ್ಮಾನಂ ಯೌವರಾಜ್ಯೇಽಭ್ಯಷೇಚಯತ್।
ಪೌರವಾಞ್ಶಾಂತನೋಃ ಪುತ್ರಃ ಪಿತರಂ ಚ ಮಹಾಯಶಾಃ॥ 1-107-44 (4748) 
ರಾಷ್ಟ್ರಂ ಚ ರಂಜಯಾಮಾಸ ವೃತ್ತೇನ ಭರತರ್ಷಭ।
ಸ ತಥಾ ಸಹ ಪುತ್ರೇಣ ರಮಮಾಣೋ ಮಹೀಪತಿಃ॥ 1-107-45 (4749) 
ವರ್ತಯಾಮಾಸ ವರ್ಷಾಣಿ ಚತ್ವಾರ್ಯಮಿತವಿಕ್ರಮಃ।
ಸ ಕದಾಚಿದ್ವನಂ ಯಾತೋ ಯಮುನಾಮಭಿತೋ ನದೀಂ॥ 1-107-46 (4750) 
ಮಹೀಪತಿರನಿರ್ದೇಶ್ಯಮಾಜಿಘ್ರದ್ಗಂಧಮುತ್ತಮಂ।
ತಸ್ಯ ಪ್ರಭವಮನ್ವಿಚ್ಛನ್ವಿಚಚಾರ ಸಮಂತತಃ॥ 1-107-47 (4751) 
ಸ ದದರ್ಶ ತದಾ ಕನ್ಯಾಂ ದಾಶಾನಾಂ ದೇವರೂಪಿಣೀಂ।
ತಾಮಪೃಚ್ಛತ್ಸ ದೃಷ್ಟ್ವೈವ ಕನ್ಯಾಮಸಿತಲೋಚನಾಂ॥ 1-107-48 (4752) 
ಕಸ್ಯ ತ್ವಮಸಿ ಕಾ ಚಾಸಿ ಕಿಂ ಚ ಭೀರು ಚಿಕೀರ್ಷಸಿ।
ಸಾಽಬ್ರವೀದ್ದಾಶಕನ್ಯಾಽಸ್ಮಿ ಧರ್ಮಾರ್ಥಂ ವಾಹಯೇ ತರಿಂ॥ 1-107-49 (4753) 
ಪಿತುರ್ನಿಯೋಗಾದ್ಭದ್ರಂ ತೇ ದಾಶರಾಜ್ಞೋ ಮಹಾತ್ಮನಃ।
ರೂಪಮಾಧುರ್ಯಗಂಧೈಸ್ತಾಂ ಸಂಯುಕ್ತಾಂ ದೇವರೂಪಿಣೀಂ॥ 1-107-50 (4754) 
ಸಮೀಕ್ಷ್ಯ ರಾಜಾ ದಾಶೇಯೀಂ ಕಾಮಯಾಮಾಸ ಶಾಂತನುಃ।
ಸ ಗತ್ವಾ ಪಿತರಂ ತಸ್ಯಾ ವರಯಾಮಾಸ ತಾಂ ತದಾ॥ 1-107-51 (4755) 
ಪರ್ಯಪೃಚ್ಛತ್ತತಸ್ತಸ್ಯಾಃ ಪಿತರಂ ಸೋತ್ಮಕಾರಣಾತ್।
ಸ ಚ ತಂ ಪ್ರತ್ಯುವಾಚೇದಂ ದಾಶರಾಜೋ ಮಹೀಪತಿಂ॥ 1-107-52 (4756) 
ಜಾತಮಾತ್ರೈವ ಮೇ ದೇಯಾ ವರಾಯ ವರವರ್ಣಿನೀ।
ಹೃದಿ ಕಾಮಸ್ತು ಮೇ ಕಶ್ಚಿತ್ತಂ ನಿಬೋಧ ಜನೇಶ್ವರ॥ 1-107-53 (4757) 
ಯದೀಮಾಂ ಧರ್ಮಪತ್ನೀಂ ತ್ವಂ ಮತ್ತಃ ಪ್ರಾರ್ಥಯಸೇಽನಘ।
ಸತ್ಯವಾಗಸಿ ಸತ್ಯೇನ ಸಮಯಂ ಕುರು ಮೇ ತತಃ॥ 1-107-54 (4758) 
ಸಮಯೇನ ಪ್ರದದ್ಯಾಂ ತೇ ಕನ್ಯಾಮಹಮಿಮಾಂ ನೃಪ।
ನ ಹಿ ಮೇ ತ್ವತ್ಸಮಃ ಕಶ್ಚಿದ್ವರೋ ಜಾತು ಭವಿಷ್ಯತಿ॥ 1-107-55 (4759) 
ಶಾಂತನುರುವಾಚ। 1-107-56x (654) 
ಶ್ರುತ್ವಾ ತವ ವರಂ ದಾಶ ವ್ಯವಸ್ಯೇಯಮಹಂ ತವ।
ದಾತವ್ಯಂ ಚೇತ್ಪ್ರದಾಸ್ಯಾಮಿ ನ ತ್ವದೇಯಂ ಕಥಂಚನ॥ 1-107-56 (4760) 
ದಾಶ ಉವಾಚ। 1-107-57x (655) 
ಅಸ್ಯಾಂ ಜಾಯೇತ ಯಃ ಪುತ್ರಃ ಸ ರಾಜಾ ಪೃಥಿವೀಪತೇ।
ತ್ವದೂರ್ಧ್ವಮಭಿಷೇಕ್ತವ್ಯೋ ನಾನ್ಯಃ ಕಶ್ಚನ ಪಾರ್ಥಿವ॥ 1-107-57 (4761) 
ವೈಶಂಪಾಯನ ಉವಾಚ। 1-107-58x (656) 
ನಾಕಾಮಯತ ತಂ ದಾತುಂ ವರಂ ದಾಶಾಯ ಶಾಂತನುಃ।
ಶರೀರಜೇನ ತೀವ್ರೇಣ ದಹ್ಯಮಾನೋಽಪಿ ಭಾರತ॥ 1-107-58 (4762) 
ಸ ಚಿಂತಯನ್ನೇವ ತದಾ ದಾಶಕನ್ಯಾಂ ಮಹೀಪತಿಃ।
ಪ್ರತ್ಯಯಾದ್ಧಾಸ್ತಿನಪುರಂ ಕಾಮೋಪಹತಚೇತನಃ॥ 1-107-59 (4763) 
ತತಃ ಕದಾಚಿಚ್ಛೋಚಂತಂ ಶಾಂತನುಂ ಧ್ಯಾನಮಾಸ್ಥಿತಂ।
ಪುತ್ರೋ ದೇವವ್ರತೋಽಭ್ಯೇತ್ಯ ಪಿತರಂ ವಾಕ್ಯಮಬ್ರವೀತ್॥ 1-107-60 (4764) 
ಸರ್ವತೋ ಭವತಃ ಕ್ಷೇಮಂ ವಿಧೇಯಾಃ ಸರ್ವಪಾರ್ಥಿವಾಃ।
ತತ್ಕಿಮರ್ಥಮಿಹಾಭೀಕ್ಷ್ಣಂ ಪರಿಶೋಚಸಿ ದುಃಖಿತಃ॥ 1-107-61 (4765) 
ಧ್ಯಾಯನ್ನಿವ ಚ ಮಾಂ ರಾಜನ್ನಾಭಿಭಾಷಸಿ ಕಿಂಚನ।
ನ ಚಾಶ್ವೇನ ವಿನಿರ್ಯಾಸಿ ವಿವರ್ಣೋ ಹರಿಣಃ ಕೃಶಃ॥ 1-107-62 (4766) 
ವ್ಯಾಧಿಮಿಚ್ಛಾಮಿ ತೇ ಜ್ಞಾತುಂ ಪ್ರತಿಕುರ್ಯಾಂ ಹಿ ತತ್ರ ವೈ।  1-107-63 (4767) 
`ವೈಶಂಪಾಯನ ಉವಾಚ।
ಸ ತಂ ಕಾಮಮವಾಚ್ಯಂ ವೈ ದಾಶಕನ್ಯಾಂ ಪ್ರತೀದೃಶಂ॥  1-107-63x (657) 
ವಿವರ್ತುಂ ನಾಶಕತ್ತಸ್ಮೈ ಪಿತಾ ಪುತ್ರಸ್ಯ ಶಾಂತನುಃ।'
ಏವಮುಕ್ತಃ ಸ ಪುತ್ರೇಣ ಶಾಂತನುಃ ಪ್ರತ್ಯಭಾಷತ॥  1-107-64 (4768) 
ಅಸಂಶಯಂ ಧ್ಯಾನಪರೋ ಯಥಾ ವತ್ಸ ತಥಾ ಶೃಣು।
ಅಪತ್ಯಂ ನಸ್ತ್ವಮೇವೈಕಃ ಕುಲೇ ಮಹತಿ ಭಾರತ॥ 1-107-65 (4769) 
ಶಸ್ತ್ರನಿತ್ಯಶ್ಚ ಸತತಂ ಪೌರುಷೇ ಪರ್ಯವಸ್ಥಿತಃ।
ಅನಿತ್ಯತಾಂ ಚ ಲೋಕಾನಾಮನುಶೋಚಾಮಿ ಪುತ್ರಕ॥ 1-107-66 (4770) 
ಕಥಂಚಿತ್ತವ ಗಾಂಗೇಯ ವಿಪತ್ತೌ ನಾಸ್ತಿ ನಃ ಕುಲಂ।
ಅಸಂಶಯಂ ತ್ವಮೇವೈಕಃ ಶತಾದಪಿ ವರಃ ಸುತಃ॥ 1-107-67 (4771) 
ನ ಚಾಪ್ಯಹಂ ವೃಥಾ ಭೂಯೋ ದಾರಾನ್ಕರ್ತುಮಿಹೋತ್ಸಹೇ।
ಸಂತಾನಸ್ಯಾವಿನಾಶಾಯ ಕಾಮಯೇ ಭದ್ರಮಸ್ತು ತೇ॥ 1-107-68 (4772) 
ಅನಪತ್ಯತೈಕಪುತ್ರತ್ವಮಿತ್ಯಾಹುರ್ಧರ್ಮವಾದಿನಃ।
`ಚಕ್ಷುರೇಕಂ ಚ ಪುತ್ರಶ್ಚ ಅಸ್ತಿ ನಾಸ್ತಿ ಚ ಭಾರತ। 
ಚಕ್ಷುರ್ನಾಶೇ ತನೋರ್ನಾಶಃ ಪುತ್ರನಾಶೇ ಕುಲಕ್ಷಯಃ॥'  1-107-69 (4773) 
ಅಗ್ನಿಹೋತ್ರಂ ತ್ರಯೀ ವಿದ್ಯಾ ಯಜ್ಞಾಶ್ಚ ಸಹದಕ್ಷಿಣಾಃ।
ಸರ್ವಾಣ್ಯೇತಾನ್ಯಪತ್ಯಸ್ಯ ಕಲಾಂ ನಾರ್ಹಂತಿ ಷೋಡಶೀಂ॥ 1-107-70 (4774) 
ಏವಮೇತನ್ಮನುಷ್ಯೇಷು ತಚ್ಚ ಸರ್ವಂ ಪ್ರಜಾಸ್ವಿತಿ।
ಯದಪತ್ಯಂ ಮಹಾಪ್ರಾಜ್ಞ ತತ್ರ ಮೇ ನಾಸ್ತಿ ಸಂಶಯಃ॥ 1-107-71 (4775) 
`ಅಪತ್ಯೇನಾನೃಣೋ ಲೋಕೇ ಪಿತೄಣಾಂ ನಾಸ್ತಿ ಸಂಶಯಃ।'
ಏಷಾ ತ್ರಯೀ ಪುರಾಣಾನಾಂ ದೇವತಾನಾಂ ಚ ಶಾಶ್ವತೀ॥  1-107-72 (4776) 
`ಅಪತ್ಯಂ ಕರ್ಮ ವಿದ್ಯಾ ಚ ತ್ರೀಣಿ ಜ್ಯೋತೀಂಷಿ ಭಾರತ॥'  1-107-73 (4777) 
ತ್ವಂ ಚ ಶೂರಃ ಸದಾಽಮರ್ಷೀ ಶಸ್ತ್ರನಿತ್ಯಶ್ಚ ಭಾರತ।
ನಾನ್ಯತ್ರ ಯುದ್ಧಾತ್ತಸ್ಮಾತ್ತೇ ನಿಧನಂ ವಿದ್ಯತೇ ಕ್ವಚಿತ್॥ 1-107-74 (4778) 
ಸೋಽಸ್ಮಿ ಸಂಶಯಮಾಪನ್ನಸ್ತ್ವಯಿ ಶಾಂತೇ ಕಥಂ ಭವೇತ್।
ಇತಿ ತೇ ಕಾರಣಂ ತಾತ ದುಃಖಸ್ಯೋಕ್ತಮಶೇಷತಃ॥ 1-107-75 (4779) 
ವೈಶಂಪಾಯನ ಉವಾಚ। 1-107-76x (658) 
ತತಸ್ತತ್ಕಾರಣಂ ರಾಜ್ಞೋ ಜ್ಞಾತ್ವಾ ಸರ್ವಮಶೇಷತಃ।
ದೇವವ್ರತೋ ಮಹಾಬುದ್ಧಿಃ ಪ್ರಜ್ಞಯಾ ಚಾನ್ವಚಿಂತಯತ್॥ 1-107-76 (4780) 
ಅಪತ್ಯಫಲಸಂಯುಕ್ತಮೇತಚ್ಛ್ರುತ್ವಾ ಪಿತುರ್ವಚಃ।
ಸೂತಂ ಭೂಯೋಽಪಿ ಸಂತಪ್ತ ಆಹ್ವಯಾಮಾಸ ವೈ ಪಿತುಃ॥ 1-107-77 (4781) 
ಸೂತಸ್ತು ಕುರುಮುಖ್ಯಸ್ಯ ಉಪಯಾತಸ್ತದಾಜ್ಞಯಾ।
ತಮುವಾಚ ಮಹಾಪ್ರಾಜ್ಞೋ ಭೀಷ್ಮೋ ವೈ ಸಾರಥಿಂ ಪಿತುಃ॥ 1-107-78 (4782) 
ತ್ವಂ ಸಾರಥೇ ಪಿತುರ್ಮಹ್ಯಂ ಸಖಾಸಿ ರಥಧೂರ್ಗತಃ।
ಅಪಿ ಜಾನಾಸಿ ಯದಿ ವೈ ಕಸ್ಯಾಂ ಭಾವೋ ನೃಪಸ್ಯ ತು॥ 1-107-79 (4783) 
ತದಾಚಕ್ಷ್ವ ಭವಾನ್ಪೃಷ್ಟಃ ಕರಿಷ್ಯೇ ನ ತದನ್ಯಥಾ।  1-107-80 (4784) 
ಸೂತ ಉವಾಚ।
ದಾಶಕನ್ಯಾ ಕುರುಶ್ರೇಷ್ಠ ತತ್ರ ಭಾವಃ ಪಿತುರ್ಗತಃ॥  1-107-80x (659) 
ವೃತಃ ಸ ನರದೇವೇನ ತದಾ ವಚನಮಬ್ರವೀತ್।
ಯೋಽಸ್ಯಾಂ ಪುಮಾನ್ಭವೇಜ್ಜಾತಃ ಸ ರಾಜಾ ತ್ವದನಂತರಂ॥ 1-107-81 (4785) 
ನಾಕಾಮಯತ ತಂ ದಾತುಂ ಪಿತಾ ತವ ವರಂ ತದಾ।
ಸ ಚಾಪಿ ನಿಶ್ಚಯಸ್ತಸ್ಯ ನ ಚ ದದ್ಯಾಂ ತತೋಽನ್ಯಥಾ॥ 1-107-82 (4786) 
ಏತತ್ತೇ ಕಥಿತಂ ವೀರ ಕುರುಷ್ವ ಯದನಂತರಂ।  1-107-83 (4787) 
ವೈಶಂಪಾಯನ ಉವಾಚ।
ತತಃ ಸ ಪಿತುರಾಜ್ಞಾಯ ಮತಂ ಸಂಯಗವೇಕ್ಷ್ಯ ಚ। 
ಜ್ಞಾತ್ವಾ ಚ ಮಾನಸಂ ಪುತ್ರಃ ಪ್ರಯಯೌ ಯಮುನಾಂ ಪ್ರತಿ॥  1-107-83x (660) 
ಕ್ಷತ್ರಿಯೈಃ ಸಹ ಧರ್ಮಾತ್ಮಾ ಪುರಾಣೈರ್ಧರ್ಮಚಾರಿಭಿಃ।
ಉಚ್ಚೈಶ್ಶ್ರವಸಮಾಗಂಯ ಕನ್ಯಾಂ ವವ್ರೇ ಪಿತುಃ ಸ್ವಯಂ'॥ 1-107-84 (4788) 
ತಂ ದಾಶಃ ಪ್ರತಿಜಗ್ರಾಹ ವಿಧಿವತ್ಪ್ರತಿಪೂಜ್ಯ ಚ।
ಅಬ್ರವೀಚ್ಚೈನಮಾಸೀನಂ ರಾಜಸಂಸದಿ ಭಾರತ॥ 1-107-85 (4789) 
`ರಾಜ್ಯಶುಲ್ಕಾ ಪ್ರದಾತವ್ಯಾ ಕನ್ಯೇಯಂ ಯಾಚತಾಂ ವರ।
ಅಪತ್ಯಂ ಯದ್ಭವೇದಸ್ಯಾಃ ಸ ರಾಜಾಽಸ್ತು ಪಿತುಃ ಪರಂ॥'  1-107-86 (4790) 
ತ್ವಮೇವಾತ್ರ ಮಹಾಬಾಹೋ ಶಾಂತನೋರ್ವಂಶವರ್ಧನಃ।
ಪುತ್ರಃ ಶಸ್ತ್ರಭೃತಾಂ ಶ್ರೇಷ್ಠಃ ಕಿಂ ನು ವಕ್ಷ್ಯಾಮಿ ತೇ ವಚಃ॥ 1-107-87 (4791) 
`ಕುಮಾರಿಕಾಯಾಃ ಶುಲ್ಕಾರ್ಥಂ ಕಿಂಚಿದ್ವಕ್ಷ್ಯಾಮಿ ಭಾರತ।'
ಕೋಹಿ ಸಂಬಂಧಖಂ ಶ್ಲಾಘ್ಯಮೀಪ್ಸಿತಂ ಯೌನಮೀದೃಶಂ। 
ಅತಿಕ್ರಾಮನ್ನ ತಪ್ಯೇತ ಸಾಕ್ಷಾದಪಿ ಶತಕ್ರತುಃ॥  1-107-88 (4792) 
ಅಪತ್ಯಂ ಚೈತದಾರ್ಯಸ್ಯ ಯೋ ಯುಷ್ಮಾಕಂ ಸಮೋ ಗುಣೈಃ।
ಯಸ್ಯ ಶುಕ್ರಾತ್ಸತ್ಯವತೀ ಸಂಭೂತಾ ವರವರ್ಣಿನೀ॥ 1-107-89 (4793) 
ತೇನ ಮೇ ಬಹುಶಸ್ತಾತ ಪಿತಾ ತೇ ಪರಿಕೀರ್ತಿತಃ।
ಅರ್ಹಃ ಸತ್ಯವತೀಂ ವೋಢುಂ ಧರ್ಮಜ್ಞಃ ಸ ನರಾಧಿಪಃ॥ 1-107-90 (4794) 
`ಇಯಂ ಸತ್ಯವತೀ ದೇವೀ ಪಿತರಂ ತೇಽಬ್ರವೀತ್ತಥಾ।
ಅರ್ಥಿತಶ್ಚಾಪಿರಾಜರ್ಷಿಃ ಪ್ರತ್ಯಾಖ್ಯಾತಃ ಪುರಾ ಮಯಾ'॥ 1-107-91 (4795) 
ಕನ್ಯಾಪಿತೃತ್ವಾತ್ಕಿಂಚಿತ್ತು ವಕ್ಷ್ಯಾಮಿ ತ್ವಾಂ ನರಾಧಿಪ।
ಬಲವತ್ಸಪತ್ನತಾಮತ್ರ ದೋಷಂ ಪಶ್ಯಾಮಿ ಕೇವಲಂ॥ 1-107-92 (4796) 
`ಭೂಯಾಂಸಂ ತ್ವಯಿ ಪಶ್ಯಾಮಿ ತದ್ದೋಷಮಪರಾಜಿತ।'
ಯಸ್ಯ ಹಿ ತ್ವಂ ಸಪತ್ನಃ ಸ್ಯಾ ಗಂಧರ್ವಸ್ಯಾಸುರಸ್ಯ ವಾ॥  1-107-93 (4797) 
ನ ಸ ಜಾತು ಚಿರಂ ಜೀವೇತ್ತ್ವಯಿ ಕ್ರುದ್ಧೇ ಪರಂತಪ।
ಏತಾವಾನತ್ರ ದೋಷೋ ಹಿ ನಾನ್ಯಃ ಕಶ್ಚನ ಪಾರ್ಥಿವ॥ 1-107-94 (4798) 
ಏತಜ್ಜಾನೀಹಿ ಭದ್ರಂ ತೇ ದಾನಾದಾನೇ ಪರಂತಪ॥  1-107-95 (4799) 
ವೈಶಂಪಾಯನ ಉವಾಚ। 1-107-96x (661) 
ಏವಮುಕ್ತಸ್ತು ಗಾಂಗೇಯಸ್ತದ್ಯುಕ್ತಂ ಪ್ರತ್ಯಭಾಷತ।
ಶೃಣ್ವತಾಂ ಭೂಮಿಪಾಲಾನಾಂ ಪಿತುರರ್ಥಾಯ ಭಾರತ॥ 1-107-96 (4800) 
`ಇದಂ ವಚನಮಾಧತ್ಸ್ವ ನಾಸ್ತಿ ವಕ್ತಾಸ್ಯ ಮತ್ಸಮಃ।
ಅನ್ಯೋ ಜಾತೋ ನ ಜನಿತಾ ನ ಚ ಕಶ್ಚನ ಸಂಪ್ರತಿ'॥ 1-107-97 (4801) 
ಏವಮೇತತ್ಕರಿಷ್ಯಾಮಿ ಯಥಾ ತ್ವಮನುಭಾಷಸೇ।
ಯೋಽಸ್ಯಾಂ ಜನಿಷ್ಯತೇ ಪುತ್ರಃ ಸ ನೋ ರಾಜಾ ಭವಿಷ್ಯತಿ॥ 1-107-98 (4802) 
ಇತ್ಯುಕ್ತಃ ಪುನರೇವ ಸ್ಮ ತಂ ದಾಶಃ ಪ್ರತ್ಯಭಾಷತ।
ಚಿಕೀರ್ಷುರ್ದುಷ್ಕರಂ ಕರ್ಮ ರಾಜ್ಯಾರ್ಥೇ ಭರತರ್ಷಭ॥ 1-107-99 (4803) 
ತ್ವಮೇವ ನಾಥಃ ಸಂಪ್ರಾಪ್ತಃ ಶಾಂತನೋರಮಿತದ್ಯುತೇ।
ಕನ್ಯಾಯಾಶ್ಚೈವ ಧರ್ಮಾತ್ಮನ್ಪ್ರಭುರ್ದಾನಾಯ ಚೇಶ್ವರಃ॥ 1-107-100 (4804) 
ಇದಂ ತು ವಚನಂ ಸೌಂಯ ಕಾರ್ಯಂ ಚೈವ ನಿಬೋಧ ಮೇ।
ಕೌಮಾರಿಕಾಣಾಂ ಶೀಲೇನ ವಕ್ಷ್ಯಾಂಯಹಮರಿಂದಮ॥ 1-107-101 (4805) 
ಯತ್ತ್ವಯಾ ಸತ್ಯವತ್ಯರ್ಥೇ ಸತ್ಯಧರ್ಮಪರಾಯಣ।
ರಾಜಮಧ್ಯೇ ಪ್ರತಿಜ್ಞಾತಮನುರೂಪಂ ತವೈವ ತತ್॥ 1-107-102 (4806) 
ನಾನ್ಯಥಾ ತನ್ಮಹಾಬಾಹೋ ಸಂಶಯೋಽತ್ರ ನ ಕಶ್ಚನ।
ತವಾಪತ್ಯಂ ಭವೇದ್ಯತ್ತು ತತ್ರ ನಃ ಸಂಶಯೋ ಮಹಾನ್॥ 1-107-103 (4807) 
ವೈಶಂಪಾಯನ ಉವಾಚ। 1-107-104x (662) 
ತಸ್ಯೈತನ್ಮತಮಾಜ್ಞಾಯ ಸತ್ಯಧರ್ಮಪರಾಯಣಃ।
ಪ್ರತ್ಯಜಾನಾತ್ತದಾ ರಾಜನ್ಪಿತುಃ ಪ್ರಿಯಚಿಕೀರ್ಷಯಾ॥ 1-107-104 (4808) 
ಗಾಂಗೇಯ ಉವಾಚ। 1-107-105x (663) 
`ಉಚ್ಚೈಶ್ಶ್ರವಃ ಸಮಾಧತ್ಸ್ವ ಪ್ರತಿಜ್ಞಾಂ ಜನಸಂಸದಿ।
ಋಷಯೋ ವಾಥ ವಾ ದೇವಾ ಭೂತಾನ್ಯಂತರ್ಹಿತಾನಿ ಚ॥ 1-107-105 (4809) 
ಯಾನಿ ಯಾನೀಹ ಶೃಣ್ವಂತು ನಾಸ್ತಿ ವಕ್ತಾಸ್ಯ ಮತ್ಸಮಃ।'
ದಾಶರಾಜ ನಿಬೋಧೇದಂ ವಚನಂ ಮೇ ನೃಪೋತ್ತಮ॥  1-107-106 (4810) 
ಶೃಣ್ವತಾಂ ಭೂಮಿಪಾಲಾನಾಂ ಯದ್ಬ್ರವೀಮಿ ಪಿತುಃ ಕೃತೇ।
ರಾಜ್ಯಂ ತಾವತ್ಪೂರ್ವಮೇವ ಮಯಾ ತ್ಯಕ್ತಂ ನರಾಧಿಪಾಃ॥ 1-107-107 (4811) 
ಅಪತ್ಯಹೇತೋರಪಿ ಚ ಕರಿಷ್ಯೇಽದ್ಯ ವಿನಿಶ್ಚಯಂ।
ಅದ್ಯಪ್ರಭೃತಿ ಮೇ ದಾಶ ಬ್ರಹ್ಮಚರ್ಯಂ ಭವಿಷ್ಯತಿ॥ 1-107-108 (4812) 
ಅಪುತ್ರಸ್ಯಾಪಿ ಮೇ ಲೋಕಾ ಭವಿಷ್ಯಂತ್ಯಕ್ಷಯಾ ದಿವಿ।
`ನ ಹಿ ಜನ್ಮಪ್ರಭೃತ್ಯುಕ್ತಂ ಮಯಾ ಕಿಂಚಿದಿಹಾನೃತಂ॥ 1-107-109 (4813) 
ಯಾವತ್ಪ್ರಾಣಾ ಧ್ರಿಯಂತೇ ವೈ ಮಮ ದೇಹಂ ಸಮಾಶ್ರಿತಾಃ।
ತಾವನ್ನ ಜನಯಿಷ್ಯಾಮಿ ಪಿತ್ರೇ ಕನ್ಯಾಂ ಪ್ರಯಚ್ಛ ಮೇ॥ 1-107-110 (4814) 
ಪರಿತ್ಯಜಾಂಯಹಂ ರಾಜ್ಯಂ ಮೈಥುನಂ ಚಾಪಿ ಸರ್ವಶಃ।
ಊರ್ಧ್ವರೇತಾ ಭವಿಷ್ಯಾಮಿ ದಾಶ ಸತ್ಯಂ ಬ್ರವೀಮಿ ತೇ॥'  1-107-111 (4815) 
ವೈಶಂಪಾಯನ ಉವಾಚ। 1-107-112x (664) 
ತಸ್ಯ ತದ್ವಚನಂ ಶ್ರುತ್ವಾ ಸಂಪ್ರಹೃಷ್ಟತನೂರುಹಃ।
ದದಾನೀತ್ಯೇವ ತಂ ದಾಶೋ ಧರ್ಮಾತ್ಮಾ ಪ್ರತ್ಯಭಾಷತ॥ 1-107-112 (4816) 
ತತೋಂತರಿಕ್ಷೇಽಪ್ಸರಸೋ ದೇವಾಃ ಸರ್ಷಿಗಣಾಸ್ತದಾ।
`ತದ್ದೃಷ್ಟಾ ದುಷ್ಕರಂ ಕರ್ಮ ಪ್ರಶಶಂಸುಶ್ಚ ಪಾರ್ಥಿವಾಃ॥'  1-107-113 (4817) 
ಅಭ್ಯವರ್ಷಂತ ಕುಸುಮೈರ್ಭೀಷ್ಮೋಽಯಮಿತಿ ಚಾಬ್ರುವನ್।
ತತಃ ಸ ಪಿತುರರ್ಥಾಯ ತಾಮುವಾಚ ಯಶಸ್ವಿನೀಂ॥ 1-107-114 (4818) 
ಅಧಿರೋಹ ರಥಂ ಮಾತರ್ಗಚ್ಛಾವಃ ಸ್ವಗೃಹಾನಿತಿ।
ಏವಮುಕ್ತ್ವಾ ತು ಭೀಷ್ಮಸ್ತಾಂ ರಥಮಾರೋಪ್ಯ ಭಾಮಿನೀಂ॥ 1-107-115 (4819) 
ಆಗಂಯ ಹಾಸ್ತಿನಪುರಂ ಶಾಂತನೋಃ ಸಂನ್ಯವೇದಯತ್।
ತಸ್ಯ ತದ್ದುಷ್ಕರಂ ಕರ್ಮ ಪ್ರಶಶಂಸುರ್ನಾರಾಧಿಪಾಃ॥ 1-107-116 (4820) 
ಸಮೇತಾಶ್ಚ ಪೃಥಕ್ಚೈವ ಭೀಷ್ಮೋಯಮಿತಿ ಚಾಬ್ರುವನ್।
ತಚ್ಛ್ರುತ್ವಾ ದುಷ್ಕರಂ ಕರ್ಮ ಕೃತಂ ಭೀಷ್ಮೇಣ ಶಾಂತನುಃ॥ 1-107-117 (4821) 
ಬಭೂವ ದುಃಖಿತೋ ರಾಜಾ ಚಿರರಾತ್ರಾಯ ಭಾರತ।
ಸ ತೇನ ಕರ್ಮಣಾ ಸೂನೋಃ ಪ್ರೀತಸ್ತಸ್ಮೈ ವರಂ ದದೌ॥'  1-107-118 (4822) 
ಸ್ವಚ್ಛಂದಮರಣಂ ತುಷ್ಟೋ ದದೌ ತಸ್ಮೈ ಮಹಾತ್ಮನೇ।
ನ ತೇ ಮೃತ್ಯುಃ ಪ್ರಭವಿತಾ ಯಾವಜ್ಜೀವಿತುಮಿಚ್ಛಸಿ॥ 1-107-119 (4823) 
ತ್ವತ್ತೋ ಹ್ಯನುಜ್ಞಾಂ ಸಂಪ್ರಾಪ್ಯ ಮೃತ್ಯುಃ ಪ್ರಭವಿತಾಽನಘ॥  1-107-120 (4824) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಸಪ್ತಾಧಿಕಶತತಮೋಽಧ್ಯಾಯಃ॥ 107 ॥

Mahabharata - Adi Parva - Chapter Footnotes

1-107-12 ಪುಟಭೇದನೇ ಪತ್ತನೇ॥ 1-107-16 ಬ್ರಹ್ಮಧರ್ಮೋತ್ತರೇ ಅಹಿಂಸಾಧರ್ಮಪ್ರಧಾನೇ॥ 1-107-20 ವಾಕ್ ಸತ್ಯಂ ಶ್ರಿತಾಭವತ್॥ 1-107-36 ಅಧಿಜಗೇ ಅಧೀತವಾನ್॥ 1-107-49 ತರಿಂ ನಾವಂ॥ 1-107-56 ವ್ಯವಸ್ಯೇಯಂ ವಿನಿಶ್ಚಿನುಯಂ॥ 1-107-58 ಶರೀರಜೇನ ಕಾಮೇನ॥ 1-107-62 ಹರಿಣಃ ಪಾಂಡುಗಾತ್ರಃ॥ 1-107-72 ಪುರಾಣಾನಾಂ ಪುರಾತನಾನಾಂ॥ 1-107-95 ದಾನೇ ವಸುವಚನಂ ಅದಾನೇ ಬಲವತ್ಸಪತ್ನತಾ ಅತ್ರ ಕಾರಣಮಿತಿ ಶೇಷಃ॥ ಸಪ್ತೋತ್ತರಶತತಮೋಽಧ್ಯಾಯಃ॥ 107 ॥



ಆದಿಪರ್ವ - ಅಧ್ಯಾಯ 108

॥ ಶ್ರೀಃ ॥

1.108. ಅಧ್ಯಾಯಃ 108 

Mahabharata - Adi Parva - Chapter Topics

ಶಾಂತನುಸತ್ಯವತೀವಿವಾಹಃ॥ 1 ॥ ಚಿತ್ರಾಂಗದವಿಚಿತ್ರವೀರ್ಯಯೋರುತ್ಪತ್ತಿಃ॥ 2 ॥ ಶಾಂತನುಮರಣಂ॥ 3 ॥ ಚಿತ್ರಾಂಗದಮರಣಂ॥ 4 ॥ ವಿಚಿತ್ರವೀರ್ಯಸ್ಯ ರಾಜ್ಯೇಽಭಿಷೇಕಃ॥ 5 ॥

Mahabharata - Adi Parva - Chapter Text

1-108-0 (4825) 
ವೈಶಂಪಾಯನ ಉವಾಚ। 1-108-0x (665) 
`ಚೇದಿರಾಜಸುತಾಂ ಜ್ಞಾತ್ವಾ ದಾಶರಾಜೇನ ವರ್ಧಿತಾಂ।
ವಿವಾಹಂ ಕಾರಯಾಮಾಸ ಶಾಸ್ತ್ರದೃಷ್ಟೇನ ಕರ್ಮಣಾ॥'  1-108-1 (4826) 
ತತೋ ವಿವಾಹೇ ನಿರ್ವೃತ್ತೇ ಸ ರಾಜಾ ಶಾಂತನುರ್ನೃಪಃ।
ತಾಂ ಕನ್ಯಾಂ ರೂಪಸಂಪನ್ನಾಂ ಸ್ವಗೃಹೇ ಸಂನ್ಯವೇಶಯತ್॥ 1-108-2 (4827) 
ತತಃ ಶಾಂತನವೋ ಧೀಮಾನ್ಸತ್ಯವತ್ಯಾಮಜಾಯತ।
ವೀರಶ್ಚಿತ್ರಾಂಗದೋ ನಾಮ ವೀರ್ಯವಾನ್ಪುರುಷೇಶ್ವರಃ॥ 1-108-3 (4828) 
ಅಥಾಪರಂ ಮಹೇಷ್ವಾಸಂ ಸತ್ಯವತ್ಯಾಂ ಸುತಂ ಪ್ರಭುಃ।
ವಿಚಿತ್ರವೀರ್ಯಂ ರಾಜಾನಂ ಜನಯಾಮಾಸ ವೀರ್ಯವಾನ್॥ 1-108-4 (4829) 
ಅಪ್ರಾಪ್ತವತಿ ತಸ್ಮಿಂಸ್ತು ಯೌವನಂ ಪುರುಷರ್ಷಭೇ।
ಸ ರಾಜಾ ಶಾಂತನುರ್ಧೀಮಾನ್ಕಾಲಧರ್ಮಮುಪೇಯಿವಾನ್॥ 1-108-5 (4830) 
ಸ್ವರ್ಗತೇ ಶಾಂತನೌ ಭೀಷ್ಮಶ್ಚಿತ್ರಾಂಗದಮರಿಂದನಂ।
ಸ್ಥಾಪಯಾಮಾಸ ವೈ ರಾಜ್ಯೇ ಸತ್ಯವತ್ಯಾ ಮತೇ ಸ್ಥಿತಃ॥ 1-108-6 (4831) 
ಸ ತು ಚಿತ್ರಾಂಗದಃ ಶೌರ್ಯಾತ್ಸರ್ವಾಂಶ್ಚಿಕ್ಷೇಪ ಪಾರ್ಥಿವಾನ್।
ಮನುಷ್ಯಂ ನ ಹಿ ಮೇನ ಸ ಕಂಚಿತ್ಸದೃಶಮಾತ್ಮನಃ॥ 1-108-7 (4832) 
ತಂ ಕ್ಷಿಪಂತಂ ಸುರಾಂಶ್ಚೈವ ಮನುಷ್ಯಾನಸುರಾಂಸ್ತಥಾ।
ಗಂಧರ್ವರಾಜೋ ಬಲವಾಂಸ್ತುಲ್ಯನಾಮಾಽಭ್ಯಯಾತ್ತದಾ॥ 1-108-8 (4833) 
ಗಂಧರ್ವ ಉವಾಚ। 1-108-9x (666) 
`ತ್ವಂ ವೈ ಸದೃಶನಾಮಾಸಿ ಯುದ್ಧಂ ದೇಹಿ ನೃಪಾತ್ಮಜ।
ನಾಮ ವಾಽನ್ಯತ್ಪ್ರಗೃಹ್ಣೀಷ್ವ ಯದಿ ಯುದ್ಧಂ ನ ದಾಸ್ಯಸಿ॥ 1-108-9 (4834) 
ತ್ವಯಾಹಂ ಯುದ್ಧಮಿಚ್ಛಾಮಿ ತ್ವತ್ಸಕಾಶಂ ತು ನಾಮತಃ।
ಆಗತೋಸ್ಮಿ ವೃಥಾಽಽಭಾಷ್ಯ ನ ಗಚ್ಛೇನ್ನಾಮ ತೇ ಮಮ॥ 1-108-10 (4835) 
ಇತ್ಯುಕ್ತ್ವಾ ಗರ್ಜಮಾನೌ ತೌ ಹಿರಣ್ವತ್ಯಾಸ್ತಟಂ ಗತೌ'।
ತೇನಾಸ್ಯ ಸುಮಹದ್ಯುದ್ಧಂ ಕುರುಕ್ಷೇತ್ರೇ ಬಭೂವ ಹ॥ 1-108-11 (4836) 
ತಯೋರ್ಬಲವತೋಸ್ತತ್ರ ಗಂಧರ್ವಕುರುಮುಖ್ಯಯೋಃ।
ನದ್ಯಾಸ್ತೀರೇ ಹಿರಣ್ವತ್ಯಾಃ ಸಮಾಸ್ತಿಸ್ರೋಽಭವದ್ರಣಃ॥ 1-108-12 (4837) 
ತಸ್ಮಿನ್ವಿಮರ್ದೇ ತುಮುಲೇ ಶಸ್ತ್ರವರ್ಷಸಮಾಕುಲೇ।
ಮಾಯಾಧಿಕೋಽವಧೀದ್ವೀರಂ ಗಂಧರ್ವಃ ಕುರುಸತ್ತಮಂ॥ 1-108-13 (4838) 
ಸ ಹತ್ವಾ ತು ನರಶ್ರೇಷ್ಠಂ ಚಿತ್ರಾಂಗದಮರಿಂದಮಂ।
ಅಂತಾಯ ಕೃತ್ವಾ ಗಂಧರ್ವೋ ದಿವಮಾಚಕ್ರಮೇ ತತಃ॥ 1-108-14 (4839) 
ತಸ್ಮಿನ್ಪುರುಷಶಾರ್ದೂಲೇ ನಿಹತೇ ಭೂರಿತೇಜಸಿ।
ಭೀಷ್ಮಃ ಶಾಂತನವೋ ರಾಜಾ ಪ್ರೇತಕಾರ್ಯಾಣ್ಯಕಾರಯತ್॥ 1-108-15 (4840) 
ವಿಚಿತ್ರವೀರ್ಯಂ ಚ ತದಾ ಬಾಲಮಪ್ರಾಪ್ತಯೌವನಂ।
ಕುರುರಾಜ್ಯೇ ಮಹಾಬಾಹುರಭ್ಯಷಿಂಚದನಂತರಂ॥ 1-108-16 (4841) 
ವಿಚಿತ್ರವೀರ್ಯಃ ಸ ತದಾ ಭೀಷ್ಮಸ್ಯ ವಚನೇ ಸ್ಥಿತಃ।
ಅನ್ವಶಾಸನ್ಮಹಾರಾಜ ಪಿತೃಪೈತಾಮಹಂ ಪದಂ॥ 1-108-17 (4842) 
ಸ ಧರ್ಮಶಾಸ್ತ್ರಕುಶಲಂ ಭೀಷ್ಮಂ ಶಾಂತನವಂ ನೃಪಃ।
ಪೂಜಯಾಮಾಸ ಧರ್ಮೇಣ ಸ ಚೈನಂ ಪ್ರತ್ಯಪಾಲಯತ್॥ ॥ 1-108-18 (4843) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಅಷ್ಟಾಧಿಕಶತತಮೋಽಧ್ಯಾಯಃ॥ 108 ॥




ಆದಿಪರ್ವ - ಅಧ್ಯಾಯ 109

॥ ಶ್ರೀಃ ॥

1.109. ಅಧ್ಯಾಯಃ 109 

Mahabharata - Adi Parva - Chapter Topics

ಭೀಷ್ಮಸ್ಯ ಕಾಶಿಪತಿಕನ್ಯಾಹರಣಾರ್ಥಂ ವಾರಾಣಸೀಗಮನಂ॥ 1 ॥ ಕನ್ಯಾಂ ಹೃತವತಾ ಭೀಷ್ಮೇಣ ಯುದ್ಧೇ ರಾಜ್ಞಾಂ ಪರಾಜಯಃ॥ 2 ॥ ಮಧ್ಯೇಮಾರ್ಗಂ ಸಾಲ್ವಪರಾಜಯಃ॥ 3 ॥ ವಿಚಿತ್ರವೀರ್ಯವಿವಾಹೋಪಕ್ರಮೇ ತಮನಿಚ್ಛಂತ್ಯಾ ಜ್ಯೇಷ್ಠಾಯಾ ಅಂಬಯಾಃ ಸಾಲ್ವಂ ಪ್ರತಿ ಗಮನಂ॥ 4 ॥ ತೇನ ಪ್ರತ್ಯಾಖ್ಯಾತಾಯಾಃ ಪುನರ್ಭೀಷ್ಮಂ ಪ್ರಾಪ್ತಾಯ ಅಂಬ್ರಾಯಾಃ ಭೀಷ್ಮೇಣ ನಿರಾಕರಣಂ॥ 5 ॥ ಭೀಷ್ಮಜಿಘಾಂಸಯಾ ತಪಸ್ಯಂತ್ಯಾ ಅಂಬಾಯಾಃ ಪ್ರಸನ್ನಾತ್ಕುಮಾರಾನ್ಮಾಲಾಪ್ರಾಪ್ತಿಃ॥ 6 ॥

Mahabharata - Adi Parva - Chapter Text

1-109-0 (4844) 
ವೈಶಂಪಾಯನ ಉವಾಚ। 1-109-0x (667) 
ಹತೇ ಚಿತ್ರಾಂಗದೇ ಭೀಷ್ಮೋ ಬಾಲೇ ಭ್ರಾತರಿ ಕೌರವ।
ಪಾಲಯಾಮಾಸ ತದ್ರಾಜ್ಯಂ ಸತ್ಯವತ್ಯಾ ಮತೇ ಸ್ಥಿತಃ॥ 1-109-1 (4845) 
`ತಥಾ ವಿಚಿತ್ರವೀರ್ಯಂ ತು ವರ್ತಮಾನಂ ಸುಖೇಽತುಲೇ।'
ಸಂಪ್ರಾಪ್ತಯೌವನಂ ದೃಷ್ಟ್ವಾ ಭ್ರಾತರಂ ಧೀಮತಾಂ ವರಃ। 
ಭೀಷ್ಮೋ ವಿಚಿತ್ರವೀರ್ಯಸ್ಯ ವಿವಾಹಾಯಾಕರೋನ್ಮತಿಂ॥  1-109-2 (4846) 
ಅಥ ಕಾಶಿಪತೇರ್ಭೀಷ್ಮಃ ಕನ್ಯಾಸ್ತಿಸ್ರೋಽಪ್ಸರೋಪಮಾಃ।
ಶುಶ್ರಾವ ಸಹಿತಾ ರಾಜನ್ವೃಣ್ವಾನಾ ವೈ ಸ್ವಯಂವರಂ॥ 1-109-3 (4847) 
ತತಃ ಸ ರಥಿನಾಂ ಶ್ರೇಷ್ಠೋ ರಥೇನೈಕೇನ ಶತ್ರುಜಿತ್।
ಜಗಾಮಾನುಮತೇ ಮಾತುಃ ಪುರೀಂ ವಾರಾಣಸೀಂ ಪ್ರಭುಃ॥ 1-109-4 (4848) 
ತತ್ರ ರಾಜ್ಞಃ ಸಮುದಿತಾನ್ಸರ್ವತಃ ಸಮುಪಾಗತಾನ್।
ದದರ್ಶ ಕನ್ಯಾಸ್ತಾಶ್ವೈ ಭೀಷ್ಮಃ ಶಾಂತನುನಂದನಃ॥ 1-109-5 (4849) 
`ತಾಸಾಂ ಕಾಮೇನ ಸಂಮತ್ತಾಃ ಸಹಿತಾಃ ಕಾಶಿಕೋಸಲಾಃ।
ವಂಗಾಃ ಪುಂಡ್ರಾಃ ಕಲಿಂಗಾಶ್ಚ ತೇ ಜಗ್ಮುಸ್ತಾಂ ಪುರೀಂ ಪ್ರತಿ॥'  1-109-6 (4850) 
ಕೀರ್ತ್ಯಮಾನೇಷು ರಾಜ್ಞಾಂ ತು ತದಾ ನಾಮಸು ಸರ್ವಶಃ।
ಏಕಾಕಿನಂ ತದಾ ಭೀಷ್ಮಂ ವೃದ್ಧಂ ಶಾಂತನುನಂದನಂ॥ 1-109-7 (4851) 
ಸೋದ್ವೇಗಾ ಇವ ತಂ ದೃಷ್ಟ್ವಾ ಕನ್ಯಾಃ ಪರಮಶೋಭನಾಃ।
ಅಪಾಕ್ರಾಮಂತ ತಾಃ ಸರ್ವಾ ವೃದ್ಧ ಇತ್ಯೇವ ಚಿಂತಯಾ॥ 1-109-8 (4852) 
ವೃದ್ಧಃ ಪರಮಧರ್ಮಾತ್ಮಾ ವಲೀಪಲಿತಧಾರಣಃ।
ಕಿಕಾರಣಮಿಹಾಯಾತೋ ನಿರ್ಲಜ್ಜೋ ಭರತರ್ಷಭಃ॥ 1-109-9 (4853) 
ಮಿಥ್ಯಾಪ್ರತಿಜ್ಞೋ ಲೋಕೇಷು ಕಿಂ ವದಿಷ್ಯತಿ ಭಾರತ।
ಬ್ರಹ್ಮಚಾರೀತಿ ಭೀಷ್ಮೋ ಹಿ ವೃಥೈವ ಪ್ರಥಿತೋ ಭುವಿ॥ 1-109-10 (4854) 
ಇತ್ಯೇವಂ ಪ್ರಬುವಂತಸ್ತೇ ಹಸಂತಿ ಸ್ಮ ನೃಪಾಧಮಾಃ।  1-109-11 (4855) 
ವೈಶಂಪಾಯನ ಉವಾಚ।
ಕ್ಷತ್ರಿಯಾಣಾಂ ವಚಃ ಶ್ರುತ್ವಾ ಭೀಷ್ಮಶ್ಚುಕ್ರೋಧ ಭಾರತ॥  1-109-11x (668) 
ಭೀಷ್ಮಸ್ತದಾ ಸ್ವಯಂ ಕನ್ಯಾ ವರಯಾಮಾಸ ತಾಃ ಪ್ರಭುಃ।
ಉವಾಚ ಚ ಮಹೀಪಾಲಾನ್ರಾಜಂಜಲದನಿಃಸ್ವನಃ॥ 1-109-12 (4856) 
ರಥಮಾರೋಪ್ಯ ತಾಃ ಕನ್ಯಾ ಭೀಷ್ಮಃ ಪ್ರಹರತಾಂ ವರಃ।
ಆಹೂಯ ದಾನಂ ಕನ್ಯಾನಾಂ ಗುಣವದ್ಭ್ಯಃ ಸ್ಮೃತಂ ಬುಧೈಃ॥ 1-109-13 (4857) 
ಅಲಂಕೃತ್ಯ ಯಥಾಶಕ್ತಿ ಪ್ರದಾಯ ಚ ಧನಾನ್ಯಪಿ।
ಪ್ರಯಚ್ಛಂತ್ಯಪರೇ ಕನ್ಯಾಂ ಮಿಥುನೇನ ಗವಾಮಪಿ॥ 1-109-14 (4858) 
ವಿತ್ತೇನ ಕಥಿತೇನಾನ್ಯೇ ಬಲೇನಾನ್ಯೇಽನುಮಾನ್ಯ ಚ।
ಪ್ರಮತ್ತಾಮುಪಯಂತ್ಯನ್ಯೇ ಸ್ವಯಮನ್ಯೇ ಚ ವಿಂದತೇ॥ 1-109-15 (4859) 
ಆರ್ಷಂ ವಿಧಿಂ ಪುರಸ್ಕೃತ್ಯ ದಾರಾನ್ವಿಂದಂತಿ ಚಾಪರೇ।
ಅಷ್ಟಮಂ ತಮಥೋ ವಿತ್ತ ವಿವಾಹಂ ಕವಿಭಿರ್ವೃತಂ॥ 1-109-16 (4860) 
ಸ್ವಯಂವರಂ ತು ರಾಜನ್ಯಾಃ ಪ್ರಶಂಸಂತ್ಯುಪಯಾಂತಿ ಚ।
ಪ್ರಮಥ್ಯ ತು ಹೃತಾಮಾಹುರ್ಜ್ಯಾಯಸೀಂ ಧರ್ಮವಾದಿನಃ॥ 1-109-17 (4861) 
ತಾ ಇಮಾಃ ಪೃಥಿವೀಪಾಲಾ ಜಿಹೀರ್ಷಾಮಿ ಬಲಾದಿತಃ।
ತೇ ಯತಧ್ವಂ ಪರಂ ಶಕ್ತ್ಯಾ ವಿಜಯಾಯೇತರಾಯ ವಾ॥ 1-109-18 (4862) 
ಸ್ಥಿತೋಽಹಂ ಪೃಥಿವೀಪಾಲಾ ಯುದ್ಧಾಯ ಕೃತನಿಶ್ಚಯಃ।  1-109-19 (4863) 
ವೈಶಂಪಾಯನ ಉವಾಚ।
ಏವಮುಕ್ತ್ವಾ ಮಹೀಪಾಲಾನ್ಕಾಶಿರಾಜಂ ಚ ವೀರ್ಯವಾನ್॥  1-109-19x (669) 
ಸರ್ವಾಃ ಕನ್ಯಾಃ ಸ ಕೌರವ್ಯೋ ರಥಮಾರೋಪ್ಯ ಚ ಸ್ವಕಂ।
ಆಮಂತ್ರ್ಯ ಚ ಸ ತಾನ್ಪ್ರಾಯಾಚ್ಛೀಘ್ರಂ ಕನ್ಯಾಃ ಪ್ರಗೃಹ್ಯ ತಾಃ॥ 1-109-20 (4864) 
ತತಸ್ತೇ ಪಾರ್ಥಿವಾಃ ಸರ್ವೇ ಸಮುತ್ಪೇತುರಮರ್ಷಿತಾಃ।
ಸಂಸ್ಪೃಶಂತಃ ಸ್ವಕಾನ್ಬಾಹೂಂದಶಂತೋ ದಶನಚ್ಛದಾನ್॥ 1-109-21 (4865) 
ತೇಷಾಮಾಭರಣಾನ್ಯಾಶು ತ್ವರಿತಾನಾಂ ವಿಮುಂಚತಾಂ।
ಆಮುಂಚತಾಂ ಚ ವರ್ಮಾಣಿ ಸಂಭ್ರಮಃ ಸುಮಹಾನಭೂತ್॥ 1-109-22 (4866) 
ತಾರಾಣಾಮಿವ ಸಂಪಾತೋ ಬಭೂವ ಜನಮೇಜಯ।
ಭೂಷಣಾನಾಂ ಚ ಸರ್ವೇಷಾಂ ಕವಚಾನಾಂ ಚ ಸರ್ವಶಃ॥ 1-109-23 (4867) 
ಸವರ್ಮಭಿರ್ಭೂಷಣೈಶ್ಚ ಪ್ರಕೀರ್ಯದ್ಬಿರಿತಸ್ತತಃ।
ಸಕ್ರೋಧಾಮರ್ಷಜಿಹ್ಮಭ್ರೂಕಷಾಯೀಕೃತಲೋಚನಾಃ॥ 1-109-24 (4868) 
ಸೂತೋಪಕ್ಲೃಪ್ತಾನ್ ರುಚಿರಾನ್ಸದಶ್ವೈರುಪಕಲ್ಪಿತಾನ್।
ರಥಾನಾಸ್ಥಾಯ ತೇ ವೀರಾಃ ಸರ್ವಪ್ರಹರಣಾನ್ವಿತಾಃ॥ 1-109-25 (4869) 
ಪ್ರಯಾಂತಮಥ ಕೌರವ್ಯಮನುಸಸ್ರುರುದಾಯುಧಾಃ।
ತತಃ ಸಮಭವದ್ಯುದ್ಧಂ ತೇಷಾಂ ತಸ್ಯ ಚ ಭಾರತ। 
ಏಕಸ್ಯ ಚ ಬಹೂನಾಂ ಚ ತುಮುಲಂ ರೋಮಹರ್ಷಣಂ॥  1-109-26 (4870) 
ತೇ ತ್ವಿಷೂಂದಶಸಾಹಸ್ರಾಂಸ್ತಸ್ಮಿನ್ಯುಗಪದಾಕ್ಷಿಪನ್।
ಅಪ್ರಾಪ್ತಾಂಶ್ಚೈವ ತಾನಾಶು ಭೀಷ್ಮಃ ಸರ್ವಾಂಸ್ತಥಾಽಂತರಾ॥ 1-109-27 (4871) 
ಅಚ್ಛಿನಚ್ಛರವರ್ಷೇಣ ಮಹತಾ ಲೋಮವಾಹಿನಾ।
ತತಸ್ತೇ ಪಾರ್ಥಿವಾಃ ಸರ್ವೇ ಸರ್ವತಃ ಪರಿವಾರ್ಯ ತಂ॥ 1-109-28 (4872) 
ವವೃಷುಃ ಶರವರ್ಷೇಣ ವರ್ಷೇಣೇವಾದ್ರಿಮಂಬುದಾಃ।
ಸ ತಂ ಬಾಣಮಯಂ ವರ್ಷಂ ಶರೈರಾವಾರ್ಯ ಸರ್ವತಃ॥ 1-109-29 (4873) 
ತತಃ ಸರ್ವಾನ್ಮಹೀಪಾಲಾನ್ಪರ್ಯವಿಧ್ಯತ್ತ್ರಿಭಿಸ್ತ್ರಿಭಿಃ।
ಏಕೈಕಸ್ತು ತತೋ ಭೀಷ್ಮಂ ರಾಜನ್ವಿವ್ಯಾಧ ಪಂಚಭಿಃ॥ 1-109-30 (4874) 
ಸ ಚ ತಾನ್ಪ್ರತಿವಿವ್ಯಾಧ ದ್ವಾಭ್ಯಾಂ ದ್ವಾಭ್ಯಾಂ ಪರಾಕ್ರಮನ್।
ತದ್ಯುದ್ಧಮಾಸೀತ್ತುಮುಲಂ ಘೋರಂ ದೇವಾಸುರೋಪಮಂ॥ 1-109-31 (4875) 
ಪಶ್ಯತಾಂ ಲೋಕವೀರಾಣಾಂ ಶರಶಕ್ತಿಸಮಾಕುಲಂ।
ಸ ಧನೂಂಷಿ ಧ್ವಜಾಗ್ರಾಣಿ ವರ್ಮಾಣಿ ಚ ಶಿರಾಂಸಿ॥ 1-109-32 (4876) 
ಚಿಚ್ಛೇದ ಸಮರೇ ಭೀಷ್ಮಃ ಶತಶೋಥ ಸಹಸ್ರಶಃ।
ತಸ್ಯಾತಿಪುರುಷಂ ಕರ್ಮ ಲಾಘವಂ ರಥಚಾರಿಣಃ॥ 1-109-33 (4877) 
ರಕ್ಷಣಂ ಚಾತ್ಮನಃ ಸಂಖ್ಯೇ ಶತ್ರವೋಽಪ್ಯಭ್ಯಪೂಜಯನ್।
`ಅಕ್ಷತಃ ಕ್ಷಪಯಿತ್ವಾನ್ಯಾನಸಂಖ್ಯೇಯಪರಾಕ್ರಮಃ॥ 1-109-34 (4878) 
ಆನಿನಾಯ ಸ ಕಾಶ್ಯಸ್ಯ ಸುತಾಃ ಸಾಗರಗಾಸುತಃ।'
ತಾನ್ವಿನಿರ್ಜಿತ್ಯ ತು ರಣೇ ಸರ್ವಶಸ್ತ್ರಭೃತಾಂ ವರಃ॥  1-109-35 (4879) 
ಕನ್ಯಾಭಿಃ ಸಹಿತಃ ಪ್ರಾಯಾದ್ಭಾರತೋ ಭಾರತಾನ್ಪ್ರತಿ।
ತತಸ್ತಂ ಪೃಷ್ಠತೋ ರಾಜಞ್ಶಾಲ್ವರಾಜೋ ಮಹಾರಥಃ॥ 1-109-36 (4880) 
ಅಭ್ಯಗಚ್ಛದಮೇಯಾತ್ಮಾ ಭೀಷ್ಮಂ ಶಾಂತನವಂ ರಣೇ।
ವಾರಣಂ ಜಘನೇ ಭಿಂದಂದಂತಾಭ್ಯಾಮಪರೋ ಯಥಾ॥ 1-109-37 (4881) 
ವಾಸಿತಾಮನುಸಂಪ್ರಾಪ್ತೋ ಯೂಥಪೋ ಬಲಿನಾಂ ವರಃ।
ಸ್ತ್ರೀಕಾಮಸ್ತಿಷ್ಠತಿಷ್ಠೇತಿ ಭೀಷ್ಮಮಾಹ ಸ ಪಾರ್ಥಿವಃ॥ 1-109-38 (4882) 
ಸಾಲ್ವರಾಜೋ ಮಹಾಬಾಹುರಮರ್ಷೇಣ ಪ್ರಚೋದಿತಃ।
ತತಃ ಸ ಪುರುಷವ್ಯಾಘ್ರೋ ಭೀಷ್ಮಃ ಪರಬಲಾರ್ದನಃ॥ 1-109-39 (4883) 
ತದ್ವಾಕ್ಯಾಕುಲಿತಃ ಕ್ರೋಧಾದ್ವಿಧೂಮೋಗ್ನಿರಿವ ಜ್ವಲನ್।
ವಿತತೇಷುಧನುಷ್ಪಾಣಿರ್ವಿಕುಂಚಿತಲಲಾಟಭೃತ್॥ 1-109-40 (4884) 
ಕ್ಷತ್ರಧರ್ಮಂ ಸಮಾಸ್ಥಾಯ ವ್ಯಪೇತಭಯಸಂಭ್ರಮಃ।
ನಿವರ್ತಯಾಮಾಸ ರಥಂ ಸಾಲ್ವಂ ಪ್ರತಿ ಮಹಾರಥಃ॥ 1-109-41 (4885) 
ನಿವರ್ತಮಾನಂ ತಂ ದೃಷ್ಟ್ವಾ ರಾಜಾನಃ ಸರ್ವ ಏವ ತೇ।
ಪ್ರೇಕ್ಷಕಾಃ ಸಮಪದ್ಯಂತ ಭೀಷ್ಮಸಾಲ್ವಸಮಾಗಮೇ॥ 1-109-42 (4886) 
ತೌ ವೃಷಾವಿವ ನರ್ದಂತೌ ಬಲಿನೌ ವಾಸಿತಾಂತರೇ।
ಅನ್ಯೋನ್ಯಮಭಿವರ್ತೇತಾಂ ಬಲವಿಕ್ರಮಶಾಲಿನೌ॥ 1-109-43 (4887) 
ತತೋ ಭೀಷ್ಮಂ ಶಾಂತನವಂ ಶರೈಃ ಶತಸಹಸ್ರಶಃ।
ಸಾಲ್ವರಾಜೋ ನರಶ್ರೇಷ್ಠಃ ಸಮವಾಕಿರದಾಶುಗೈಃ॥ 1-109-44 (4888) 
ಪೂರ್ವಮಭ್ಯರ್ದಿತಂ ದೃಷ್ಟ್ವಾ ಭೀಷ್ಮಂ ಸಾಲ್ವೇನ ತೇ ನೃಪಾಃ।
ವಿಸ್ಮಿತಾಃ ಸಮಪದ್ಯಂತ ಸಾಧುಸಾಧ್ವಿತಿ ಚಾಬ್ರುವನ್॥ 1-109-45 (4889) 
ಲಾಘವಂ ತಸ್ಯ ತೇ ದೃಷ್ಟ್ವಾ ಸಮರೇ ಸರ್ವಪಾರ್ಥಿವಾಃ।
ಅಪೂಜಯಂತ ಸಂಹೃಷ್ಟಾ ವಾಗ್ಭಿಃ ಸಾಲ್ವಂ ನರಾಧಿಪಂ॥ 1-109-46 (4890) 
ಕ್ಷತ್ರಿಯಾಣಾಂ ತತೋ ವಾಚಃ ಶ್ರುತ್ವಾ ಪರಪುಂಜಯಃ।
ಕ್ರುದ್ಧಃ ಶಾಂತನವೋ ಭೀಷ್ಮಸ್ತಿಷ್ಠತಿಷ್ಠೇತ್ಯಭಾಷತ॥ 1-109-47 (4891) 
ಸಾರಥಿಂ ಚಾಬ್ರವೀತ್ಕ್ರುದ್ಧೋ ಯಾಹಿ ಯತ್ರೈಷ ಪಾರ್ಥಿವಃ।
ಯಾವದೇನಂ ನಿಹನ್ಂಯದ್ಯ ಭುಜಂಗಮಿವ ಪಕ್ಷಿರಾಟ್॥ 1-109-48 (4892) 
ತತೋಽಸ್ತ್ರಂ ವಾರುಣಂ ಸಂಯಗ್ಯೋಜಯಾಮಾಸ ಕೌರವಃ।
ತೇನಾಶ್ವಾಂಶ್ಚತುರೋಽಮೃದ್ಗಾತ್ಸಾಲ್ವರಾಜಸ್ಯ ಭೂಪತೇ॥ 1-109-49 (4893) 
ಅಸ್ತ್ರೈರಸ್ತ್ರಾಣಿ ಸಂವಾರ್ಯ ಸಾಲ್ವರಾಜಸ್ಯ ಕೌರವಃ।
ಭೀಷ್ಮೋ ನೃಪತಿಶಾರ್ದೂಲ ನ್ಯವಧೀತ್ತಸ್ಯ ಸಾರಥಿಂ॥ 1-109-50 (4894) 
ಅಸ್ತ್ರೇಣ ಚಾಸ್ಯಾಥೈಂದ್ರೇಣ ನ್ಯವಧೀತ್ತುರಗೋತ್ತಮಾನ್।
ಕನ್ಯಾಹೇತೋರ್ನರಶ್ರೇಷ್ಠ ಭೀಷ್ಮಃ ಶಾಂತನವಸ್ತದಾ॥ 1-109-51 (4895) 
ಜಿತ್ವಾ ವಿಸರ್ಜಯಾಮಾಸ ಜೀವಂತಂ ನೃಪಸತ್ತಮಂ।
ತತಃ ಸಾಲ್ವಃ ಸ್ವನಗರಂ ಪ್ರಯಯೌ ಭರತರ್ಷಭ॥ 1-109-52 (4896) 
ಸ್ವರಾಜ್ಯಮನ್ವಶಾಚ್ಚೈವ ಧರ್ಮೇಣ ನೃಪತಿಸ್ತದಾ।
ರಾಜಾನೋ ಯೇ ಚ ತತ್ರಾಸನ್ಸ್ವಯಂವರದಿದೃಕ್ಷವಃ॥ 1-109-53 (4897) 
ಸ್ವಾನ್ಯೇವ ತೇಽಪಿ ರಾಷ್ಟ್ರಾಣಿ ಜಗ್ಮುಃ ಪರಪುರಂಜಯಾಃ।
ಏವಂ ವಿಜಿತ್ಯ ತಾಃ ಕನ್ಯಾ ಭೀಷ್ಮಃ ಪ್ರಹರತಾಂ ವರಃ॥ 1-109-54 (4898) 
ಪ್ರಯಯೌ ಹಾಸ್ತಿನಪುರಂ ಯತ್ರ ರಾಜಾ ಸ ಕೌರವಃ।
ವಿಚಿತ್ರವೀರ್ಯೋ ಧರ್ಮಾತ್ಮಾ ಪ್ರಶಾಸ್ತಿ ವಸುಧಾಮಿಮಾಂ॥ 1-109-55 (4899) 
ಯಥಾ ಪಿತಾಸ್ಯ ಕೌರವ್ಯಃ ಶಾಂತನುರ್ನೃಪಸತ್ತಮಃ।
ಸೋಽಚಿರೇಣೈವ ಕಾಲೇನ ಅತ್ಯಕ್ರಾಮನ್ನರಾಧಿಪ॥ 1-109-56 (4900) 
ವನಾನಿ ಸರಿತಶ್ಚೈವ ಶೈಲಾಂಶ್ಚ ವಿನಿಧಾಂದ್ರುಮಾನ್।
ಅಕ್ಷತಃ ಕ್ಷಪಯಿತ್ವಾಽರೀನ್ಸಂಖ್ಯೇಽಸಂಖ್ಯೇಯವಿಕ್ರಮಃ॥ 1-109-57 (4901) 
ಆನಯಾಮಾಸ ಕಾಶ್ಯಸ್ಯ ಸುತಾಃ ಸಾಗರಗಾಸುತಃ।
ಸ್ನುಷಾ ಇವ ಸ ಧರ್ಮಾತ್ಮಾ ಭಗಿನೀರಿವ ಚಾನುಜಾಃ॥ 1-109-58 (4902) 
ಯಥಾ ದುಹಿತಶ್ಚೈವ ಪರಿಗೃಹ್ಯ ಯಯೌ ಕುರೂನ್।
ಆನಿನ್ಯೇ ಸ ಮಹಾಬಾಹುರ್ಭ್ರಾತುಃ ಪ್ರಿಯಚಿಕೀರ್ಷಯಾ॥ 1-109-59 (4903) 
ತಾಃ ಸರ್ವಗುಣಸಂಪನ್ನಾ ಭ್ರಾತಾ ಭ್ರಾತ್ರೇ ಯವೀಯಸೇ।
ಭೀಷ್ಮೋ ವಿಚಿತ್ರವೀರ್ಯಾಯ ಪ್ರದದೌ ವಿಕ್ರಮಾಹೃತಾಃ॥ 1-109-60 (4904) 
ಏವಂ ಧರ್ಮೇಣ ಧರ್ಮಜ್ಞಃ ಕೃತ್ವಾ ಕರ್ಮಾತಿಮಾನುಷಂ।
ಭ್ರಾತುರ್ವಿಚಿತ್ರವೀರ್ಯಸ್ಯ ವಿವಾಹಾಯೋಪಚಕ್ರಮೇ॥ 1-109-61 (4905) 
ಸತ್ಯವತ್ಯಾ ಸಹ ಮಿಥಃ ಕೃತ್ವಾ ನಿಶ್ಚಯಮಾತ್ಮವಾನ್।
ವಿವಾಹಂ ಕಾರಯಿಷ್ಯಂತಂ ಭೀಷ್ಮಂ ಕಾಶಿಪತೇಃ ಸುತಾ। 
ಜ್ಯೇಷ್ಠಾ ತಾಸಾಮಿದಂ ವಾಕ್ಯಮಬ್ರವೀದ್ಧಸತೀ ತದಾ॥  1-109-62 (4906) 
ಮಯಾ ಸೌಭಪತಿಃ ಪೂರ್ವಂ ಮನಸಾ ಹಿ ವೃತಃ ಪತಿಃ।
ತೇನ ಚಾಸ್ಮಿ ವೃತಾ ಪೂರ್ವಮೇಷ ಕಾಮಶ್ಚ ಮೇ ಪಿತುಃ॥ 1-109-63 (4907) 
ಮಯಾ ವರಯಿತವ್ಯೋಽಭೂತ್ಸಾಲ್ವಸ್ತಸ್ಮಿನ್ಸ್ವಯಂವರೇ।
ಏತದ್ವಿಜ್ಞಾಯ ಧರ್ಮಜ್ಞ ಧರ್ಮತತ್ತ್ವಂ ಸಮಾಚರ॥ 1-109-64 (4908) 
ಏವಮುಕ್ತಸ್ತಯಾ ಭೀಷ್ಮಃ ಕನ್ಯಯಾ ವಿಪ್ರಸಂಸದಿ।
ಚಿಂತಾಮಭ್ಯಗಮದ್ವೀರೋ ಯುಕ್ತಾಂ ತಸ್ಯೈವ ಕರ್ಮಣಃ॥ 1-109-65 (4909) 
`ಅನ್ಯಸಕ್ತಾ ತ್ವಿಯಂ ಕನ್ಯಾ ಜ್ಯೇಷ್ಠಾ ತ್ವಂಬಾ ಮಯಾ ಜಿತಾ।
ವಾಚಾ ದತ್ತಾ ಮನೋದತ್ತಾ ಕೃತಮಂಗಲವಾಚನಾ॥ 1-109-66 (4910) 
ನಿರ್ದಿಷ್ಟಾ ತು ಪರಸ್ಯೈವ ಸಾ ತ್ಯಾಜ್ಯಾ ಪರಚಿಂತಿನೀ।
ಇತ್ಯುಕ್ತ್ವಾ ಚಾನುಮಾನ್ಯೈವ ಭ್ರಾತರಂ ಸ್ವವಶಾನುಗಂ॥'  1-109-67 (4911) 
ವಿನಿಶ್ಚಿತ್ಯ ಸ ಧರ್ಮಜ್ಞೋ ಬ್ರಾಹ್ಮಣೈರ್ವೇದಪಾರಗೈಃ।
ಅನುಜಜ್ಞೇ ತದಾ ಜ್ಯೇಷ್ಠಾಮಂಬಾಂ ಕಾಶಿಪತೇಃ ಸುತಾಂ॥ 1-109-68 (4912) 
ಅಂಬಿಕಾಂಬಾಲಿಕೇ ಭಾರ್ಯೇ ಪ್ರಾದಾದ್ಭ್ರಾತ್ರೇ ಯವೀಯಸೇ।
ಭೀಷ್ಮೋ ವಿಚಿತ್ರವೀರ್ಯಾಯ ವಿಧಿದೃಷ್ಟೇನ ಕರ್ಮಣಾ॥ 1-109-69 (4913) 
ತಯೋಃ ಪಾಣೀ ಗೃಹೀತ್ವಾ ತು ರೂಪಯೌವನದರ್ಪಿತಃ।
ವಿಚಿತ್ರವೀರ್ಯೋ ಧರ್ಮಾತ್ಮಾ ನಾಂಬಾಮೈಚ್ಛತ್ಕಥಂಚನ॥ 1-109-70 (4914) 
`ಅಂಬಾಮನ್ಯಸ್ಯ ಕೀರ್ತ್ಯಂತೀಮಬ್ರವೀಚ್ಚಾರುದರ್ಶನಾಂ।  1-109-71 (4915) 
ವಿಚಿತ್ರವೀರ್ಯ ಉವಾಚ।
ಪಾಪಸ್ಯ ಫಲಮೇವೈಷ ಕಾಮೋಽಸಾಧುರ್ನಿರರ್ಥಕಃ। 
ಪರತಂತ್ರೋಪಭೋಗೋ ಮಾಮಾರ್ಯ ನಾಽಽಯೋಕ್ತುಮರ್ಹಸಿ॥  1-109-71x (670) 
ಭೀಷ್ಮ ಉವಾಚ। 1-109-72x (671) 
ಪ್ರಾತಿಷ್ಠಚ್ಛಾಂತನೋರ್ವಂಶಸ್ತಾತ ಯಸ್ಯ ತ್ವಮನ್ವಯಃ।
ಅಕಾಮವೃತ್ತೋ ಧರ್ಮಾತ್ಮನ್ಸಾಧು ಮನ್ಯೇ ಮತಂ ತವ॥ 1-109-72 (4916) 
ಇತ್ಯುಕ್ತ್ವಾಂಬಾಂ ಸಮಾಲೋಕ್ಯ ವಿಧಿವದ್ವಾಕ್ಯಮಬ್ರವೀತ್।
ವಿಸೃಷ್ಟಾ ಹ್ಯಸಿ ಗಚ್ಛ ತ್ವಂ ಯಥಾಕಾಮಮನಿಂದಿತೇ॥ 1-109-73 (4917) 
ನಾನಿಯೋಜ್ಯೇ ಸಮರ್ಥೋಽಹಂ ನಿಯೋಕ್ತುಂ ಭ್ರಾತರಂ ಪ್ರಿಯಂ।
ಅನ್ಯಬಾವಗತಾಂ ಚಾಪಿ ಕೋ ನಾರೀಂ ವಾಸಯೇದ್ಗೃಹೇ॥ 1-109-74 (4918) 
ಅತಸ್ತ್ವಾಂ ನ ನಿಯೋಕ್ಷ್ಯಾಮಿ ಅನ್ಯಕಾಮಾಸಿ ಗಂಯತಾಂ।
ಅಹಮಪ್ಯೂರ್ಧ್ವರೇತಾ ವೈ ನಿವೃತ್ತೋ ದಾರಕರ್ಮಣಿ॥ 1-109-75 (4919) 
ನ ಸಂಬಂಧಸ್ತದಾವಾಭ್ಯಾಂ ಭವಿತಾ ವೈ ಕಥಂಚನ।  1-109-76 (4920) 
ವೈಶಂಪಾಯನ ಉವಾಚ।
ಇತ್ಯುಕ್ತಾ ಸಾ ಗತಾ ತತ್ರ ಸಖೀಭಿಃ ಪರಿವಾರಿತಾ॥  1-109-76x (672) 
ನಿರ್ದಿಷ್ಟಾ ಹಿ ಶನೈ ರಾಜನ್ಸಾಲ್ವರಾಜಪುರಂ ಪ್ರತಿ।
ಅಥಾಂಬಾ ಸಾಲ್ವಂಮಾಗಂಯ ಸಾಽಬ್ರವೀತ್ಪ್ರತಿಪೂಜ್ಯ ತಂ॥ 1-109-77 (4921) 
ಪುರಾ ನಿರ್ದಿಷ್ಟಭಾವಾ ತ್ವಾಮಾಗತಾಸ್ಮಿ ವರಾನನ।
ದೇವವ್ರತಂ ಸಮುತ್ಸೃಜ್ಯ ಸಾನುಜಂ ಭರತರ್ಷಭಂ॥ 1-109-78 (4922) 
ಪ್ರತಿಗೃಹ್ಣೀಷ್ವ ಭದ್ರಂ ತೇ ವಿಧಿವನ್ಮಾಂ ಸಮುದ್ಯತಾಂ॥  1-109-79 (4923) 
ವೈಶಂಪಾಯನ ಉವಾಚ। 1-109-80x (673) 
ತಯೈವಮುಕ್ತಃ ಸಾಲ್ವೋಪಿ ಪ್ರಹಸನ್ನಿದಮಬ್ರವೀತ್।
ನಿರ್ಜಿತಾಽಸೀಹ ಭೀಷ್ಮೇಣ ಮಾಂ ವಿನಿರ್ಜಿತ್ಯ ರಾಜಸು॥ 1-109-80 (4924) 
ಅನ್ಯೇನ ನಿರ್ಜಿತಾಂ ಭದ್ರೇ ವಿಸೃಷ್ಟಾಂ ತೇನ ಚಾಲಯಾತ್।
ನ ಗೃಹ್ಣಾಮಿ ವರಾರೋಹೇ ತತ್ರ ಚೈವ ತು ಗಂಯತಾಂ॥ 1-109-81 (4925) 
ವೈಶಂಪಾಯನ ಉವಾಚ। 1-109-82x (674) 
ಇತ್ಯುಕ್ತಾ ಸಾ ಸಮಾಗಂಯ ಕುರುರಾಜ್ಯಮನುತ್ತಮಂ।
ಅಂಬಾಬ್ರವೀತ್ತತೋ ಭೀಷ್ಮಂ ತ್ವಯಾಽಹಂ ಸಹಸಾ ಹೃತಾ॥ 1-109-82 (4926) 
ಕ್ಷತ್ರಧರ್ಮಮವೇಕ್ಷಸ್ವ ತ್ವಂ ಭರ್ತಾ ಮಮ ಧರ್ಮತಃ।
ಯಾಂ ಯಃ ಸ್ವಯಂವರೇ ಕನ್ಯಾಂ ನಿರ್ಜಯೇಚ್ಛೌರ್ಯಸಂಪದಾ॥ 1-109-83 (4927) 
ರಾಜ್ಞಃ ಸರ್ವಾನ್ವಿನಿರ್ಜಿತ್ಯ ಸ ತಾಮುದ್ವಾಹಯೇದ್ಧ್ರುವಂ।
ಅತಸ್ತ್ವಮೇವ ಭರ್ತಾ ಮೇ ತ್ವಯಾಽಹಂ ನಿರ್ಜಿತಾ ಯತಃ॥ 1-109-84 (4928) 
ತಸ್ಮಾದ್ವಹಸ್ವ ಮಾಂ ಭೀಷ್ಮ ನಿರ್ಜಿತಾಂ ಸಂಸದಿ ತ್ವಯಾ।
ಊರ್ಧ್ವರೇತಾ ಹ್ಯಹಮಿತಿ ಪ್ರತ್ಯುವಾಚ ಪುನಃಪುನಃ॥ 1-109-85 (4929) 
ಭೀಷ್ಮಂ ಸಾ ಚಾಬ್ರವೀದಂಬಾ ಯಥಾಜೈಷೀಸ್ತಥಾ ಕುರು।
ಏವಮನ್ವಗಮದ್ಭೀಷ್ಮಂ ಷಟ್ಸಮಾಃ ಪುಷ್ಕರೇಕ್ಷಣಾ॥ 1-109-86 (4930) 
ಊರ್ಧ್ವರೇತಾಸ್ತ್ವಹಂ ಭದ್ರೇ ವಿವಾಹವಿಮುಖೋಽಭವಂ।
ತಮೇವ ಸಾಲ್ವಂ ಗಚ್ಛ ತ್ವಂ ಯಃ ಪುರಾ ಮನಸಾ ವೃತಃ॥ 1-109-87 (4931) 
ಅನ್ಯಸಕ್ತಂ ಕಿಮರ್ಥಂ ತ್ವಮಾತ್ಮಾನಮವದಃ ಪುರಾ।
ಅನ್ಯಸಕ್ತಾಂ ವಧೂಂ ಕನ್ಯಾಂ ವಾಸಯೇತ್ಸ್ವಗೃಹೇ ನ ಹಿ॥ 1-109-88 (4932) 
ನಾಹಮುದ್ವಾಹಯಿಷ್ಯೇ ತ್ವಾಂ ಮಮ ಭ್ರಾತ್ರೇ ಯವೀಯಸೇ।
ವಿಚಿತ್ರವೀರ್ಯಾಯ ಶುಭೇ ಯಥೇಷ್ಟಂ ಗಂಯತಾಮಿತಿ॥ 1-109-89 (4933) 
ಭೂಯಃ ಸಾಲ್ವಂ ಸಮಭ್ಯೇತ್ಯ ರಾಜನ್ಗೃಹ್ಣೀಷ್ವ ಮಾಮಿತಿ।
ನಾಹಂ ಗೃಹ್ಣಾಂಯನ್ಯಜಿತಾಮಿತಿ ಸಾಲ್ವನಿರಾಕೃತಾ॥ 1-109-90 (4934) 
ಊರ್ಧ್ವರೇತಾಸ್ತ್ವಹಮಿತಿ ಭೀಷ್ಮೇಣ ಚ ನಿರಾಕೃತಾ।
ಅಂಬಾ ಭೀಷ್ಮಂ ಪುನಃ ಸಾಲ್ವಂ ಭೀಷ್ಮಂ ಸಾಲ್ವಂ ಪುನಃ ಪುನಃ॥ 1-109-91 (4935) 
ಗಮನಾಗಮನೇನೈವಮನೈಷೀತ್ಷಟ್ ಸಮಾ ನೃಪ।
ಅಶ್ರುಭಿರ್ಭೂಮಿಮುಕ್ಷಂತೀ ಶೋಚಂತೀ ಸಾ ಮನಸ್ವಿನೀ॥ 1-109-92 (4936) 
ಪೀನೋನ್ನತಕುಚದ್ವಂದ್ವಾ ವಿಶಾಲಜಘನೇಕ್ಷಣಾ।
ಶ್ರೋಣೀಭರಾಲಸಗಮಾ ರಾಕಾಚಂದ್ರನಿಭಾನನಾ॥ 1-109-93 (4937) 
ವರ್ಷತ್ಕಾದಂಬಿನೀಮೂರ್ಧ್ನಿ ಸ್ಫುರಂತೀ ಚಂಚಲೇವ ಸಾ।
ಸಾ ತತೋ ದ್ವಾದಶ ಸಮಾ ಬಾಹುದಾಮಭಿತೋ ನದೀಂ। 
ಪಾರ್ಶ್ವೇ ಹಿಮವತೋ ರಂಯೇ ತಪೋ ಘೋರಂ ಸಮಾದದೇ॥  1-109-94 (4938) 
ಸಂಕ್ಷಿಪ್ತಕರಣಾ ತತ್ರ ತಪ ಆಸ್ಥಾಯ ಸುವ್ರತಾ।
ಪಾದಾಂಗುಷ್ಠೇನ ಸಾಽತಿಷ್ಠದಕಂಪಂತ ತತಃ ಸುರಾಃ॥ 1-109-95 (4939) 
ತಸ್ಯಾಸ್ತತ್ತು ತಪೋ ದೃಷ್ಟ್ವಾ ಸುರಾಣಾಂ ಕ್ಷೋಭಕಾರಕಂ।
ವಿಸ್ಮಿತಶ್ಚೈವ ಹೃಷ್ಟಶ್ಚ ತಸ್ಯಾನುಗ್ರಹಬುದ್ಧಿಮಾನ್॥ 1-109-96 (4940) 
ಅನಂತಸೇನೋ ಭಗವಾನ್ಕುಮಾರೋ ವರದಃ ಪ್ರಭುಃ।
ಮಾನಯನ್ರಾಜಪುತ್ರೀಂ ತಾಂ ದದೌ ತಸ್ಯೈ ಶುಭಾಂ ಸ್ರಜಂ॥ 1-109-97 (4941) 
ಏಷಾ ಪುಷ್ಕರಿಣೀ ದಿವ್ಯಾ ಯಥಾವತ್ಸಮುಪಸ್ಥಿತಾ।
ಅಂಬೇ ತ್ವಚ್ಛೋಕಶಮನೀ ಮಾಲಾ ಭುವಿ ಭವಿಷ್ಯತಿ॥ 1-109-98 (4942) 
ಏತಾಂ ಚೈವ ಮಯಾ ದತ್ತಾಂ ಮಾಲಾಂ ಯೋ ಧಾರಯಿಷ್ಯತಿ।
ಸೋಽಸ್ಯ ಭೀಷ್ಮಸ್ಯ ನಿಧನೇ ಕಾರಣಂ ವೈ ಭವಿಷ್ಯತಿ॥ ॥ 1-109-99 (4943) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ನವಾಧಿಕಶತತಮೋಽಧ್ಯಾಯಃ॥ 109 ॥

Mahabharata - Adi Parva - Chapter Footnotes

1-109-13 ಆಹೂಯೇತಿ ಬ್ರಾಹ್ಮಃ॥ 1-109-14 ಮಿಥುನೇನ ಗೃಹೀತೇನೇತ್ಯಾರ್ಷಃ॥ 1-109-15 ವಿತ್ತೇನೇತ್ಯಾಸುರಃ। ಬಲೇನೇತಿ ರಾಕ್ಷಸಃ। ಅನುಮಾನ್ಯೇತಿ ಗಾಂಧರ್ವಃ। ಪ್ರಮತ್ತಾಮಿತಿ ಪೈಶಾಚಃ। ಸ್ವಯಮನ್ಯೇ ಇತಿ ಪ್ರಾಜಾಪತ್ಯಃ॥ 1-109-16 ಆರ್ಷಂ ವಿಧಿಂ ಯಜ್ಞಂ। ತೇನ ದೈವ ಉಕ್ತಃ। ಅಷ್ಟಮಂ ರಾಕ್ಷಸಂ ವಿವಾಹಂ॥ 1-109-17 ಪ್ರಶಂಸತಿ। ಸ್ವಯಂವರಮಿತಿ॥ 1-109-24 ಪ್ರಕೀರ್ಯದ್ಭಿರ್ಭಊಷಣೈರುಪಲಕ್ಷಿತಾ ಅನುಸಸ್ರುರಿತಿ ತೃತೀಯೇನಾನ್ವಯಃ॥ 1-109-43 ವೃಷೌ ರೇತಃಸೇಕಕಾಮೌ ಗಜೌ ಗೋವೃಷಾವೇವ ವಾ ತತ್ಸಾಹಚರ್ಯಾದ್ವಾಸಿತಾ ಪುಷ್ಪಿಣೀ ಗೌಸ್ತದಂತರೇ ವನ್ನಿಮಿತ್ತಂ॥ 1-109-52 ಜೀವಂತಂ ಪ್ರಾಣಮಾತ್ರಾವಶೇಷಿತಂ॥ 1-109-58 ಕಾಶ್ಯಸ್ಯ ಕಾಶಿರಾಜಸ್ಯ। ಅನುಜಾಃ ಕನಿಷ್ಠಾಃ॥ 1-109-71 ಅಂಬಾಂ ದೃಷ್ಟ್ವೇತಿ ಶೇಷಃ। ಅಬ್ರವೀತ್ ಭೀಷ್ಮಮಿತಿ ಶೇಷಃ॥ ನವಾಧಿಕಶತತಮಃ॥ 109 ॥



ಆದಿಪರ್ವ - ಅಧ್ಯಾಯ 110

॥ ಶ್ರೀಃ ॥

1.110. ಅಧ್ಯಾಯಃ 110 

Mahabharata - Adi Parva - Chapter Topics

ಸಂಗ್ರಹೇಣ ಅಂಬಾಚರಿತ್ರಕಥನಂ॥ 1 ॥

Mahabharata - Adi Parva - Chapter Text

1-110-0 (4944) 
ಅಂಬೋವಾಚ। 1-110-0x (675) 
ಅನ್ಯಪೂರ್ವೇತಿ ಮಾಂ ಸಾಲ್ವೋ ನಾಭಿನಂದತಿ ಬಾಲಿಶಃ।
ಸಾಹಂ ಧರ್ಮಾಚ್ಚ ಕಾಮಾಚ್ಚ ವಿಹೀನಾ ಶೋಕಧಾರಿಣೀ॥ 1-110-1 (4945) 
ಅಪತಿಃ ಕ್ಷತ್ರಿಯಾನ್ಸರ್ವಾನಾಕ್ರಂದಾಮಿ ಸಮಂತತಃ।
ಇಯಂ ವಃ ಕ್ಷತ್ರಿಯಾ ಮಾಲಾ ಯಾ ಭೀಷ್ಮಂ ನಿಹನಿಷ್ಯತಿ॥ 1-110-2 (4946) 
ಅಹಂ ಚ ಭಾರ್ಯಾ ತಸ್ಯ ಸ್ಯಾಂ ಯೋ ಭೀಷ್ಮಂ ಘಾತಯಿಷ್ಯತಿ।
ತಸ್ಯಾಶ್ಚಂಕ್ರಂಯಮಾಣಾಯಾಃ ಸಮಾಃ ಪಂಚ ಗತಾಃ ಪರಾಃ॥ 1-110-3 (4947) 
ನಾಭವಚ್ಛರಣಂ ಕಶ್ಚಿತ್ಕ್ಷತ್ರಿಯೋ ಭೀಷ್ಮಜಾದ್ಭಯಾತ್।
ಅಗಚ್ಛತ್ಸೋಮಕಂ ಸಾಽಂಬಾ ಪಾಂಚಾಲೇಷು ಯಶಸ್ವಿನಂ॥ 1-110-4 (4948) 
ಸತ್ಯಸಂಧಂ ಮಹೇಷ್ವಾಸಂ ಸತ್ಯಧರ್ಮಪರಾಯಣಂ।
ಸಾ ಸಭಾದ್ವಾರಮಾಗಂಯ ಪಾಂಚಾಲೈರಭಿರಕ್ಷಿತಂ॥ 1-110-5 (4949) 
ಪಾಂಚಾಲರಾಜಮಾಕ್ರಂದತ್ಪ್ರಗೃಹ್ಯ ಸುಭುಜಾ ಭುಜೌ।
ಭೀಷ್ಮೇಣ ಹನ್ಯಮಾನಾಂ ಮಾಂ ಮಜ್ಜಂತೀಮಿವ ಚ ಹ್ರದೇ॥ 1-110-6 (4950) 
ಯಜ್ಞಸೇನಾಭಿಧಾವೇಹ ಪಾಣಿಮಾಲಂಬ್ಯ ಚೋದ್ಧರ।
ತೇನ ಮೇ ಸರ್ವಧರ್ಮಾಶ್ಚ ರತಿಭೋಗಾಶ್ಚ ಕೇವಲಾಃ॥ 1-110-7 (4951) 
ಉಭೌ ಚ ಲೋಕೌ ಕೀರ್ತಿಶ್ಚ ಸಮೂಲೌ ಸಫಲೌ ಹೃತೌ।
***ಂತ್ಯೇವಂ ನ ವಿಂದಾಮಿ ರಾಜನ್ಯಂ ಶರಣಂ ಕ್ವಚಿತ್॥ 1-110-8 (4952) 
ಕಿಂ ನು ನಿಃಕ್ಷತ್ರಿಯೋ ಲೋಕೋ ಯತ್ರಾನಾಥೋಽವಸೀದತಿ।
ಸಮಾಗಂಯ ತು ರಾಜಾನೋ ಮಯೋಕ್ತಾ ರಾಜಸತ್ತಮಾಃ॥ 1-110-9 (4953) 
ಶೃಣ್ವಂತು ಸರ್ವೇ ರಾಜಾನೋ ಮಯೋಕ್ತಂ ರಾಜಸತ್ತಮಾಃ।
ಇಕ್ಷ್ವಾಕೂಣಾಂ ತು ಯೇ ವೃದ್ಧಾಃ ಪಾಂಚಾಲಾನಾಂ ಚ ಯೇ ವರಾಃ॥ 1-110-10 (4954) 
ತ್ವತ್ಪ್ರಸಾದಾದ್ವಿವಾಹೇಽಸ್ಮಿನ್ಮಾ ಧರ್ಮೋ ಮಾ ಪರಾಜಯೇತ್।
ಪ್ರಸೀದ ಯಜ್ಞಸೇನೇಹ ಗತಿರ್ಮೇ ಭವ ಸೋಮಕ॥ 1-110-11 (4955) 
ಯಜ್ಞಸೇನ ಉವಾಚ। 1-110-12x (676) 
ಜಾನಾಮಿ ತ್ವಾಂ ಬೋಧಯಾಮಿ ರಾಜಪುತ್ರಿ ವಿಶೇಷತಃ।
ಯಥಾಶಕ್ತಿ ಯಥಾಧರ್ಮಂ ಬಲಂ ಸಂಧಾರಯಾಂಯಹಂ॥ 1-110-12 (4956) 
ಅನ್ಯಸ್ಮಾತ್ಪಾರ್ಥಿವಾದ್ಯತ್ತೇ ಭಯಂ ಸ್ಯಾತ್ಪಾರ್ಥಿವಾತ್ಮಜೇ।
ತಸ್ಯಾಪನಯನೇ ಹೇತುಂ ಸಂವಿಧಾತುಮಹಂ ಪ್ರಭುಃ॥ 1-110-13 (4957) 
ನಹಿ ಶಾಂತನವಸ್ಯಾಹಂ ಮಹಾಸ್ತ್ರಸ್ಯ ಪ್ರಹಾರಿಣಃ।
ಈಶ್ವರಃ ಕ್ಷತ್ರಿಯಾಣಾಂ ಹಿ ಬಲಂ ಧರ್ಮೋಽನುವರ್ತತೇ॥ 1-110-14 (4958) 
ಸಾ ಸಾಧು ವ್ರಜ ಕಲ್ಯಾಣಿ ನ ಮಾಂ ಭೀಷ್ಮೋ ದಹೇದ್ಬಲಾತ್।
ನ ಪ್ರತ್ಯಗೃಹ್ಣಂಸ್ತೇ ಸರ್ವೇ ಕಿಮಿತ್ಯೇವ ನ ವೇದ್ಂಯಹಂ॥ 1-110-15 (4959) 
ನ ಹಿ ಭೀಷ್ಮಾದಹಂ ಧರ್ಮಂ ಶಕ್ತೋ ದಾತುಂ ಕಥಂಚನ।  1-110-16 (4960) 
ವೈಶಂಪಾಯನ ಉವಾಚ।
ಇತ್ಯುಕ್ತಾ ಸ್ರಜಮಾಸಜ್ಯ ದ್ವಾರಿ ರಾಜ್ಞೋ ವ್ಯಪಾದ್ರವತ್॥  1-110-16x (677) 
ವ್ಯುದಸ್ತಾಂ ಸರ್ವಲೋಕೇಷು ತಪಸಾ ಸಂಶಿತವ್ರತಾಂ।
ತಾಮನ್ವಗಚ್ಛದ್ದ್ರುಪದಃ ಸಾಂತ್ವಂ ಜಲ್ಪನ್ಪುನಃ ಪುನಃ॥ 1-110-17 (4961) 
ಸ್ರಜಂ ಗೃಹಾಣ ಕಲ್ಯಾಣಿ ನ ನೋ ವೈರಂ ಪ್ರಸಂಜಯ॥  1-110-18 (4962) 
ಅಂಬೋವಾಚ। 1-110-19x (678) 
ಏವಮೇವ ತ್ವಯಾ ಕಾರ್ಯಮಿತಿ ಸ್ಮ ಪ್ರತಿಕಾಂಕ್ಷತೇ।
ನ ತು ತಸ್ಯಾನ್ಯಥಾ ಭಾವೋ ದೈವಮೇತದಮಾನುಷಂ॥ 1-110-19 (4963) 
ಯಶ್ಚೈನಾಂ ಸ್ರಜಮಾದಾಯ ಸ್ವಯಂ ವೈ ಪ್ರತಿಮೋಕ್ಷತೇ।
ಸ ಭೀಷ್ಮಂ ಸಮರೇ ಹಂತಾ ಮಮ ಧರ್ಮಪ್ರಣಾಶನಂ॥ 1-110-20 (4964) 
ವೈಶಂಪಾಯನ ಉವಾಚ। 1-110-21x (679) 
ತಾಂ ಸ್ರಜಂ ದ್ರುಪದೋ ರಾಜಾ ಕಂಚಿತ್ಕಾಲಂ ರರಕ್ಷ ಸಃ।
ತತೋ ವಿಸ್ರಂಭಮಾಸ್ಥಾಯ ತೂಷ್ಣೀಮೇತಾಮುಪೈಕ್ಷತ॥ 1-110-21 (4965) 
ತಾಂ ಶಿಖಂಡಿನ್ಯಬಧ್ನಾತ್ತು ಬಾಲಾ ಪಿತುರವಜ್ಞಯಾ।
ತಾಂ ಪಿತಾ ತ್ವತ್ಯಜಚ್ಛೀಘ್ರಂ ತ್ರಸ್ತೋ ಭೀಷ್ಮಸ್ಯ ಕಿಲ್ಬಿಷಾತ್॥ 1-110-22 (4966) 
ಇಷೀಕಂ ಬ್ರಾಹ್ಮಣಂ ಭೀತಾ ಸಾಭ್ಯಗಚ್ಛತ್ತಪಸ್ವಿನಂ।
ಗಂಗಾದ್ವಾರಿ ತಪಸ್ಯಂತಂ ತುಷ್ಟಿಹೇತೋಸ್ತಪಸ್ವಿನೀ॥ 1-110-23 (4967) 
ಉಪಚಾರಾಭಿತುಷ್ಟಸ್ತಾಮಬ್ರವೀದೃಷಿಸತ್ತಮಃ।
ಗಂಗಾದ್ವಾರೇ ವಿಭಜನಂ ಭವಿತಾ ನಚಿರಾದಿವ॥ 1-110-24 (4968) 
ತತ್ರ ಗಂಧರ್ವರಾಜಾನಂ ತುಂಬುರುಂ ಪ್ರಿಯದರ್ಶನಂ।
ಆರಾಧಯಿತುಮೀಹಸ್ವ ಸಂಯಕ್ಪರಿಚರಸ್ವ ತಂ॥ 1-110-25 (4969) 
ಅಹಮಪ್ಯತ್ರ ಸಾಚಿವ್ಯಂ ಕರ್ತಾಸ್ಮಿ ತವ ಶೋಭನೇ।
ತಂ ತದಾಚರ ಭದ್ರಂ ತೇ ಸ ತೇ ಶ್ರೇಯೋ ವಿಧಾಸ್ಯತಿ॥ 1-110-26 (4970) 
ತತೋ ವಿಭಜನಂ ತತ್ರ ಗಂಧರ್ವಾಣಾಮವರ್ತತ।
ತತ್ರ ದ್ವಾವವಶಿಷ್ಯೇತಾಂ ಗಂಧರ್ವಾವಮಿತೌ ಜಸೌ॥ 1-110-27 (4971) 
ತಯೋರೇಕಃ ಸಮೀಕ್ಷ್ಯೈನಾಂ ಸ್ತ್ರೀಬುಭೂಷುರುವಾಚ ಹ।
ಇದಂ ಗೃಹ್ಣೀಷ್ವ ಪುಂಲಿಂಗಂ ವೃಣೇ ಸ್ತ್ರೀಲಿಂಗಮೇವ ತೇ॥ 1-110-28 (4972) 
ನಿಯಮಂ ಚಕ್ರತುಸ್ತತ್ರ ಸ್ತ್ರೀ ಪುಮಾಂಶ್ಚೈವ ತಾವುಭೌ।
ತತಃ ಪುಮಾನ್ಸಮಭವಚ್ಛಿಖಂಡೀ ಪರವೀರಹಾ॥ 1-110-29 (4973) 
ಸ್ತ್ರೀ ಭೂತ್ವಾ ಹ್ಯಪಚಕ್ರಾಮ ಸ ಗಂಧರ್ವೋ ಮುದಾನ್ವಿತಃ।
ಲಬ್ಧ್ವಾ ತು ಮಹತೀಂ ಪ್ರೀತಿಂ ಯಾಜ್ಞಸೇನಿರ್ಮಹಾಯಶಾಃ॥ 1-110-30 (4974) 
ತತೋ ಬುದ್ಬುದಕಂ ಗತ್ವಾ ಪುನರಸ್ತ್ರಾಣಿ ಸೋಽಕರೋತ್।
ತತ್ರ ಚಾಸ್ತ್ರಾಣಿ ದಿವ್ಯಾನಿ ಕೃತ್ವಾ ಸ ಸುಮಹಾದ್ಯುತಿಃ॥ 1-110-31 (4975) 
ಸ್ವದೇಶಮಭಿಸಂಪದೇ ಪಾಂಚಾಲಂ ಕುರುನಂದನ।
ಸೋಽಭಿವಾದ್ಯ ಪಿತುಃ ಪಾದೌ ಮಹೇಷ್ವಾಸಃ ಕೃತಾಂಜಲಿಃ॥ 1-110-32 (4976) 
ಉವಾಚ ಭವತಾ ಭೀಷ್ಮಾನ್ನ ಭೇತವ್ಯಂ ಕಥಂಚನ॥ ॥  1-110-33 (4977) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ದಶಾಧಿಕಶತತಮೋಽಧ್ಯಾಯಃ॥ 110 ॥

Mahabharata - Adi Parva - Chapter Footnotes

1-110-10 ಪಾಂಚಾಲಾನಾಂ ಚ ಯೇ ವರಾಃ ತೇ ರಾಜಾನಃ ಮಯೋಕ್ತಾ ಇತಿ ಪೂರ್ವೇಣ ಸಂಬಂಧಃ॥ 1-110-14 ಈಶ್ವರೋ ನಹಿ॥ 1-110-16 ಭೀಷ್ಮಾತ್ ಭೀಷ್ಮಮಪೇಕ್ಷ್ಯ॥ 1-110-24 ವಿಭಜನಂ ಉತ್ಸವವಿಶೇಷಃ॥ ದಶಾಧಿಕಶತತಮೋಽಧ್ಯಾಯಃ॥ 110 ॥



ಆದಿಪರ್ವ - ಅಧ್ಯಾಯ 111

॥ ಶ್ರೀಃ ॥

1.111. ಅಧ್ಯಾಯಃ 111 

Mahabharata - Adi Parva - Chapter Topics

ವಿಚಿತ್ರವೀರ್ಯಸ್ಯ ಅಂಬಿಕಾಂಬಾಲಿಕಾಶ್ಯಾಂ ವಿವಾಹಃ॥ 1 ॥ ವಿಚಿತ್ರವೀರ್ಯಮರಣಂ॥ 2 ॥

Mahabharata - Adi Parva - Chapter Text

1-111-0 (4978) 
ವೈಶಂಪಾಯನ ಉವಾಚ। 1-111-0x (680) 
ಅಂಬಾಯಾಂ ನಿರ್ಗತಾಯಾಂ ತು ಭೀಷ್ಮಃ ಶಾಂತನವಸ್ತದಾ।
ನ್ಯಾಯೇನ ಕಾರಯಾಮಾಸ ರಾಜ್ಞೋ ವೈವಾಹಿಕೀಂ ಕ್ರಿಯಾಂ॥ 1-111-1 (4979) 
ಅಂಬಿಕಾಂಬಾಲಿಕೇ ಚೈವ ಪರಿಣೀಯಾಗ್ನಿಸಂನಿಧೌ।
`ತಯೋಃ ಪಾಣೀ ಗೃಹೀತ್ವಾ ತು ಕೌರವ್ಯೋ ರೂಪದರ್ಪಿತಃ।' 
ವಿಚಿತ್ರವೀರ್ಯೋ ಧರ್ಮಾತ್ಮಾ ಕಾಮಾತ್ಮಾ ಸಮಪದ್ಯತ॥  1-111-2 (4980) 
ತೇ ಚಾಪಿ ಬೃಹತೀಶ್ಯಾಮೇ ನೀಲಕುಂಚಿತಮೂರ್ಧಜೇ।
ರಕ್ತತುಂಗನಖೋಪೇತೇ ಪೀನಶ್ರೋಣಿಪಯೋಧಱೇ॥ 1-111-3 (4981) 
ಆತ್ಮನಃ ಪ್ರತಿರೂಪೋಽಸೌ ಲಬ್ಧಃ ಪತಿರಿತಿ ಸ್ಥಿತೇ।
ವಿಚಿತ್ರವೀರ್ಯಂ ಕಲ್ಯಾಣ್ಯೌ ಪೂಜಯಾಮಾಸತುಃ ಶುಭೇ॥ 1-111-4 (4982) 
`ಅನ್ಯೋನ್ಯಂ ಪ್ರತಿ ಸಕ್ತೇ ಚ ಏಕಭಾವೇ ಇವ ಸ್ಥಿತೇ।'
ಸ ಚಾಶ್ವಿರೂಪಸದೃಶೋ ದೇವತುಲ್ಯಪರಾಕ್ರಮಃ। 
ಸರ್ವಾಸಾಮೇವ ನಾರೀಣಾಂ ಚಿತ್ತಪ್ರಮಥನೋ ರಹಃ॥  1-111-5 (4983) 
ತಾಭ್ಯಾಂ ಸಹ ಸಮಾಃ ಸಪ್ತ ವಿಹರನ್ಪೃಥಿವೀಪತಿಃ।
ವಿಚಿತ್ರವೀರ್ಯಸ್ತರುಣೋ ಯಕ್ಷ್ಮಣಾ ಸಮಗೃಹ್ಯತ॥ 1-111-6 (4984) 
ಸುಹೃದಾಂ ಯತಮಾನಾನಾಮಾಪ್ತೈಃ ಸಹ ಚಿಕಿತ್ಸಕೈಃ।
ಜಗಾಮಾಸ್ತಮಿವಾದಿತ್ಯಃ ಕೌರವ್ಯೋ ಯಮಸಾದನಂ॥ 1-111-7 (4985) 
ಧರ್ಮಾತ್ಮಾ ಸ ತು ಗಾಂಗೇಯಃ ಚಿಂತಾಶೋಕಪರಾಯಣಃ।
ಪ್ರೇತಕಾರ್ಯಾಣಿ ಸರ್ವಾಣಿ ತಸ್ಯ ಸಂಯಗಕಾರಯತ್॥ 1-111-8 (4986) 
1-111-9 (4987) 
ರಾಜ್ಞೋ ವಿಚಿತ್ರವೀರ್ಯಸ್ಯ ಸತ್ಯವತ್ಯಾ ಮತೇ ಸ್ಥಿತಃ।
ಋತ್ವಿಗ್ಬಿಃ ಸಹಿತೋ ಭೀಷ್ಮಃ ಸರ್ವೈಶ್ಚ ಕುರುಪುಂಗವೈಃ॥
Mahabharata - Adi Parva - Chapter Footnotes

1-111-3 ಬೃಹತೀಶ್ಯಾಮೇ ಬೃಹತೀಪುಷ್ಪದ್ರಕ್ತಶ್ಯಾಮೇ॥ 1-111-4 ಪ್ರತಿರೂಪಃ ಅನುರೂಪಃ॥ ಏಕಾದಶಾಧಿಕಶತತಮೋಽಧ್ಯಾಯಃ॥ 111 ॥



ಆದಿಪರ್ವ - ಅಧ್ಯಾಯ 112

॥ ಶ್ರೀಃ ॥

1.112. ಅಧ್ಯಾಯಃ 112 

Mahabharata - Adi Parva - Chapter Topics

ವಿಚಿತ್ರವೀರ್ಯಭಾರ್ಯಯೋರಂಬಿಕಾಂಬಾಲಿಕಯೋಃ ಪುತ್ರೋತ್ಪಾದನಾಯ ಸತ್ಯವತ್ಯಾ ನಿಯುಕ್ತೇನ ಭೀಷ್ಮೇಣ ತದನಂಗೀಕಾರಃ॥ 1 ॥

Mahabharata - Adi Parva - Chapter Text

1-112-0 (4988) 
ವೈಶಂಪಾಯನ ಉವಾಚ। 1-112-0x (681) 
ತತಃ ಸತ್ಯವತೀ ದೀನಾ ಕೃಪಣಾ ಪುತ್ರಗೃದ್ಧಿನೀ।
ಪುತ್ರಸ್ಯ ಕೃತ್ವಾ ಕಾರ್ಯಾಣಿ ಸ್ನುಷಾಭ್ಯಾಂ ಸಹ ಭಾರತ॥ 1-112-1 (4989) 
ಸಮಾಶ್ವಾಸ್ಯ ಸ್ನುಷೇ ತೇ ಚ ಭರ್ತೃಶೋಕನಿಪೀಡಿತೇ।
ಧರ್ಮಂ ಚ ಪಿತೃವಂಶಂ ಚ ಮಾತೃವಂಶಂ ಚ ಭಾಮಿನೀ। 
ಪ್ರಸಮೀಕ್ಷ್ಯ ಮಹಾಭಾಗಾ ಗಾಂಗೇಯಂ ವಾಕ್ಯಮಬ್ರವೀತ್॥  1-112-2 (4990) 
`ದುಃಖಾರ್ದಿತಾ ತು ಸಾ ದೇವೀ ಮಜ್ಜಂತೀ ಶೋಕಸಾಗರೇ।
ಶಂತನೋರ್ಧರ್ಮನಿತ್ಯಸ್ಯ ಕೌರವ್ಯಸ್ಯ ಯಶಸ್ವಿನಃ।' 
ತ್ವಯಿ ಪಿಂಡಶ್ಚ ಕೀರ್ತಿಶ್ಚ ಸಂತಾನಶ್ಚ ಪ್ರತಿಷ್ಠಿತಃ॥  1-112-3 (4991) 
`ಭ್ರಾತಾ ವಿಚಿತ್ರವೀರ್ಯಸ್ತೇ ಭೂತಾನಾಮಂತಮೇಯಿವಾನ್।'
ಯಥಾಕರ್ಮ ಶುಭಂ ಕೃತ್ವಾ ಸ್ವರ್ಗೋಪಗಮನಂ ಧ್ರುವಂ। 
ಯಥಾ ಚಾಯುರ್ಧ್ರುವಂ ಸತ್ಯೇ ತ್ವಯಿ ಧರ್ಮಸ್ತಥಾ ಧ್ರುವಃ॥  1-112-4 (4992) 
ವೇತ್ಥ ಧರ್ಮಾಂಶ್ಚ ಧರ್ಮಜ್ಞ ಸಮಾಸೇನೇತರೇಣ ಚ।
ವಿವಿಧಾಸ್ತ್ವಂ ಶ್ರುತೀರ್ವೇತ್ಥ ವೇದಾಂಗಾನಿ ಚ ಸರ್ವಶಃ॥ 1-112-5 (4993) 
ವ್ಯವಸ್ಥಾನಂ ಚ ತೇ ಧರ್ಮೇ ಕುಲಾಚಾರಂ ಚ ಲಕ್ಷಯೇ।
ಪ್ರತಿಪತ್ತಿಂ ಚ ಕೃಚ್ಛ್ರೇಷು ಶುಕ್ರಾಂಗಿರಸಯೋರಿವ॥ 1-112-6 (4994) 
ತಸ್ಮಾತ್ಸುಭೃಶಮಾಶ್ವಸ್ಯ ತ್ವಯಿ ಧರ್ಮಭೃತಾಂ ವರ।
ಕಾರ್ಯೇ ತ್ವಾಂ ವಿನಿಯೋಕ್ಷ್ಯಾಮಿ ತಚ್ಛ್ರುತ್ವಾ ಕರ್ತುಮರ್ಹಸಿ॥ 1-112-7 (4995) 
ಮಮ ಪುತ್ರಸ್ತವ ಭ್ರಾತಾ ವೀರ್ಯವಾನ್ಸುಪ್ರಿಯಶ್ಚ ತೇ।
ಬಾಲ ಏವ ಗತಃ ಸ್ವರ್ಗಮಪುತ್ರಃ ಪುರುಷರ್ಷಭ॥ 1-112-8 (4996) 
ಇಮೇ ಮಹಿಷ್ಯೌ ಭ್ರಾತುಸ್ತೇ ಕಾಶಿರಾಜಸುತೇ ಶುಭೇ।
ರೂಪಯೌವನಸಂಪನ್ನೇ ಪುತ್ರಕಾಮೇ ಚ ಭಾರತ॥ 1-112-9 (4997) 
ತಯೋರುತ್ಪಾದಯಾಪತ್ಯಂ ಸಂತಾನಾಯ ಕುಲಸ್ಯ ನಃ।
ಮನ್ನಿಯೋಗಾನ್ಮಹಾಬಾಹೋ ಧರ್ಮಂ ಕರ್ತುಮಿಹಾರ್ಹಸಿ॥ 1-112-10 (4998) 
ರಾಜ್ಯೇ ಚೈವಾಭಿಷಿಚ್ಯಸ್ವ ಭಾರತಾನನುಶಾಧಿ ಚ।
ದಾರಾಂಶ್ಚ ಕುರು ಧರ್ಮೇಣ ಮಾ ನಿಮಜ್ಜೀಃ ಪಿತಾಮಹಾನ್॥ 1-112-11 (4999) 
ವೈಶಂಪಾಯನ ಉವಾಚ। 1-112-12x (682) 
ತಥೋಚ್ಯಮಾನೋ ಮಾತ್ರಾ ಸ ಸುಹೃದ್ಭಿಶ್ಚ ಪರಂತಪಃ।
ಇತ್ಯುವಾಚಾಥ ಧರ್ಮಾತ್ಮಾ ಧರ್ಂಯಮೇವೋತ್ತರಂ ವಚಃ॥ 1-112-12 (5000) 
ಅಸಂಶಯಂ ಪರೋ ಧರ್ಮಸ್ತ್ವಯಾ ಮಾತರುದಾಹೃತಃ।
ತ್ವಮಪತ್ಯಂ ಪ್ರತಿ ಚ ಮೇ ಪ್ರತಿಜ್ಞಾಂ ವೇತ್ಥ ವೈ ಪರಾಂ॥ 1-112-13 (5001) 
ಜಾನಾಸಿ ಚ ಯಥಾವೃತ್ತಂ ಶುಲ್ಕಹೇತೋಸ್ತ್ವದಂತರೇ।
ಸ ಸತ್ಯವತಿ ಸತ್ಯಂ ತೇ ಪ್ರತಿಜಾನಾಂಯಹಂ ಪುನಃ॥ 1-112-14 (5002) 
ಪರಿತ್ಯಜೇಯಂ ತ್ರೈಲೋಕ್ಯಂ ರಾಜ್ಯಂ ದೇವೇಷು ವಾ ಪುನಃ।
ಯದ್ವಾಽಪ್ಯಧಿಕಮೇತಾಭ್ಯಾಂ ನ ತು ಸತ್ಯಂ ಕಥಂಚನ॥ 1-112-15 (5003) 
ತ್ಯಜೇಚ್ಚ ಪೃಥಿವೀ ಗಂಧಮಾಪಶ್ಚ ರಸಮಾತ್ಮನಃ।
ಜ್ಯೋತಿಸ್ತಥಾ ತ್ಯಜೇದ್ರೂಪಂ ವಾಯುಃ ಸ್ಪರ್ಶಗುಣಂ ತ್ಯಜೇತ್॥ 1-112-16 (5004) 
ಪ್ರಭಾಂ ಸಮುತ್ಸೃಜೇದರ್ಕೋ ಧೂಮಕೇತುಸ್ತಥೋಷ್ಮತಾಂ।
ತ್ಯಜೇಚ್ಛಬ್ದಂ ತಥಾಽಽಕಾಶಂ ಸೋಮಃ ಶೀತಾಂಶುತಾಂ ತ್ಯಜೇತ್॥ 1-112-17 (5005) 
ವಿಕ್ರಮಂ ವೃತ್ರಹಾ ಜಹ್ಯಾದ್ಧರ್ಮಂ ಜಹ್ಯಾಚ್ಚ ಧರ್ಮರಾಟ್।
ನ ತ್ವಹಂ ಸತ್ಯಮುತ್ಸ್ರಷ್ಟುಂ ವ್ಯವಸೇಯಂ ಕಥಂಚನ॥ 1-112-18 (5006) 
`ತನ್ನ ಜಾತ್ವನ್ಯಥಾ ಕುರ್ಯಾಂ ಲೋಕಾನಾಮಪಿ ಸಂಕ್ಷಯೇ।
ಅಮರತ್ವಸ್ಯ ವಾ ಹೇತೋಸ್ತ್ರೈಲೋಕ್ಯಸ್ಯ ಧನಸ್ಯ ಚ॥'  1-112-19 (5007) 
ಏವಮುಕ್ತಾ ತು ಪುತ್ರೇಣ ಭೂರಿದ್ರವಿಣತೇಜಸಾ।
ಮಾತಾ ಸತ್ಯವತೀ ಭೀಷ್ಮಮುವಾಚ ತದನಂತರಂ॥ 1-112-20 (5008) 
ಜಾನಾಮಿ ತೇ ಸ್ಥಿತಿಂ ಸತ್ಯೇ ಪರಾಂ ಸತ್ಯಪರಾಕ್ರಮ।
ಇಚ್ಛನ್ಸೃಜೇಥಾಸ್ತ್ರೀಂಲ್ಲೋಕಾನನ್ಯಾಂಸ್ತ್ವಂ ಸ್ವೇನ ತೇಜಸಾ॥ 1-112-21 (5009) 
ಜಾನಾಮಿ ಚೈವಂ ಸತ್ಯಂ ತನ್ಮದರ್ಥೇ ಯಚ್ಚ ಭಾಷಿತಂ।
ಆಪದ್ಧರ್ಮಂ ತ್ವಮಾವೇಕ್ಷ್ಯ ವಹ ಪೈತಾಮಹೀಂ ಧುರಂ॥ 1-112-22 (5010) 
ಯಥಾ ತೇ ಕುಲತಂತುಶ್ಚ ಧರ್ಮಶ್ಚ ನ ಪರಾಭವೇತ್।
ಸುಹೃದಶ್ಚ ಪ್ರಹೃಷ್ಯೇರಂಸ್ತಥಾ ಕುರು ಪರಂತಪ॥ 1-112-23 (5011) 
`ಆತ್ಮನಶ್ಚ ಹಿತಂ ತಾತ ಪ್ರಿಯಂ ಚ ಮಮ ಭಾರತ।'
ಲಾಲಪ್ಯಮಾನಾಂ ತಾಮೇವಂ ಕೃಪಣಾಂ ಪುತ್ರಗೃದ್ಧಿನೀಂ। 
ಧರ್ಮಾದಪೇತಂ ಬ್ರುವತೀಂ ಭೀಷ್ಮೋ ಭೂಯೋಽಬ್ರವೀದಿದಂ॥  1-112-24 (5012) 
ರಾಜ್ಞಿ ಧರ್ಮಾನವೇಕ್ಷಸ್ವ ಮಾ ನಃ ಸರ್ವಾನ್ವ್ಯನೀನಶಃ।
ಸತ್ಯಾಚ್ಚ್ಯುತಿಃ ಕ್ಷತ್ರಿಯಸ್ಯ ನ ಧರ್ಮೇಷು ಪ್ರಶಸ್ಯತೇ॥ 1-112-25 (5013) 
ಶಾಂತನೋರಪಿ ಸಂತಾನಂ ಯಥಾ ಸ್ಯಾದಕ್ಷಯಂ ಭುವಿ।
ತತ್ತೇ ಧರ್ಮಂ ಪ್ರವಕ್ಷ್ಯಾಮಿ ಕ್ಷಾತ್ರಂ ರಾಜ್ಞಿ ಸನಾತನಂ॥ 1-112-26 (5014) 
ಶ್ರುತ್ವಾ ತಂ ಪ್ರತಿಪದ್ಯಸ್ವ ಪ್ರಾಜ್ಞೈಃ ಸಹ ಪುರೋಹಿತೈಃ।
ಆಪದ್ಧರ್ಮಾರ್ಥಕುಶಲೈರ್ಲೋಕತಂತ್ರಮವೇಕ್ಷ್ಯ ಚ॥ ॥ 1-112-27 (5015) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ದ್ವಾದಶಾಧಿಕಶತತಮೋಽಧ್ಯಾಯಃ॥ 112 ॥

Mahabharata - Adi Parva - Chapter Footnotes

1-112-11 ಅಭಿಷಿಚ್ಯಸ್ವ ಅಭಿಷೇಚಯ। ಆತ್ಮಾನಮಿತಿ ಶೇಷಃ। ಕುರು ಅಂಗೀಕುರು। ಮಾ ನಿಮಜ್ಜೀರ್ಮಾ ನಿಮಜ್ಜಯ॥ 1-112-14 ತ್ವದಂತರೇತ್ವನ್ನಿಮಿತ್ತಂ॥ 1-112-20 ಭೂರಿದ್ರವಿಣತೇಜಸಾ ಬಹುಬಲೋತ್ಸಾಹವತಾ॥ ದ್ವಾದಶಾಧಿಕಶತತಮೋಽಧ್ಯಾಯಃ॥ 112 ॥



ಆದಿಪರ್ವ - ಅಧ್ಯಾಯ 113

॥ ಶ್ರೀಃ ॥

1.113. ಅಧ್ಯಾಯಃ 113 

Mahabharata - Adi Parva - Chapter Topics

ದೀರ್ಘತಮಸೋ ಋಷೇರುಪಾಖ್ಯಾನಂ॥ 1 ॥

Mahabharata - Adi Parva - Chapter Text

1-113-0 (5016) 
ಭೀಷ್ಮ ಉವಾಚ। 1-113-0x (683) 
ಜಾಮದಗ್ನ್ಯೇನ ರಾಮೇಣ ಪಿತುರ್ವಧಮಮೃಷ್ಯತಾ।
ರಾಜಾ ಪರಶುನಾ ಪೂರ್ವಂ ಹೈಹಯಾಧಿಪತಿರ್ಹತಃ॥ 1-113-1 (5017) 
ಶತಾನಿ ದಶಬಾಹೂನಾಂ ನಿಕೃತ್ತಾನ್ಯರ್ಜುನಸ್ಯ ವೈ।
ಲೋಕಸ್ಯಾಚರಿತೋ ಧರ್ಮಸ್ತೇನಾತಿ ಕಿಲ ದುಶ್ಚರಃ॥ 1-113-2 (5018) 
ಪುನಶ್ಚ ಧನುರಾದಾಯ ಮಹಾಸ್ತ್ರಾಣಿ ಪ್ರಮುಂಚತಾ।
ನಿರ್ದಗ್ಧಂ ಕ್ಷತ್ರಮಸಕೃದ್ರಥೇನ ಜಯತಾ ಮಹೀಂ॥ 1-113-3 (5019) 
ಏವಮುಚ್ಚಾವಚೈರಸ್ತ್ರೈರ್ಭಾರ್ಗವೇಣ ಮಹಾತ್ಮನಾ।
ತ್ರಿಃಸಪ್ತಕೃತ್ವಃ ಪೃಥಿವೀ ಕೃತಾ ನಿಃಕ್ಷತ್ರಿಯಾ ಪುರಾ॥ 1-113-4 (5020) 
ಏವಂ ನಿಃಕ್ಷತ್ರಿಯೇ ಲೋಕೇ ಕೃತೇ ತೇನ ಮಹರ್ಷಿಣಾ।
ತತಃ ಸಂಭೂಯ ಸರ್ವಾಭಿಃ ಕ್ಷತ್ರಿಯಾಭಿಃ ಸಮಂತತಃ॥ 1-113-5 (5021) 
ಉತ್ಪಾದಿತಾನ್ಯಪತ್ಯಾನಿ ಬ್ರಾಹ್ಮಣೈರ್ವೇದಪಾರಗೈಃ।
ಪಾಣಿಗ್ರಾಹಸ್ಯ ತನಯ ಇತಿ ವೇದೇಷು ನಿಶ್ಚಿತಂ॥ 1-113-6 (5022) 
ಧರ್ಮಂ ಮನಸಿ ಸಂಸ್ಥಾಪ್ಯ ಬ್ರಾಹ್ಮಣಾಂಸ್ತಾಃ ಸಮಭ್ಯಯುಃ।
ಲೋಕೇಽಪ್ಯಾಚರಿತೋ ದೃಷ್ಟಃ ಕ್ಷತ್ರಿಯಾಣಾಂ ಪುನರ್ಭವಃ॥ 1-113-7 (5023) 
ತತಃ ಪುನಃ ಸಮುದಿತಂ ಕ್ಷತ್ರಂ ಸಮಭವತ್ತದಾ।
ಇಮಂ ಚೈವಾತ್ರ ವಕ್ಷ್ಯೇಽಹಮಿತಿಹಾಸಂ ಪುರಾತನಂ॥ 1-113-8 (5024) 
ಅಥೋಚಥ್ಯ ಇತಿ ಖ್ಯಾತ ಆಸೀದ್ಧೀಮಾನೃಷಿಃ ಪುರಾ।
ಮಮತಾ ನಾಮ ತಸ್ಯಾಸೀದ್ಭಾರ್ಯಾ ಪರಮಸಂಮತಾ॥ 1-113-9 (5025) 
ಉಚಥ್ಯಸ್ಯ ಯವೀಯಾಂಸ್ತು ಪುರೋಧಾಸ್ತ್ರಿದಿವೌಕಸಾಂ।
ಬೃಹಸ್ಪತಿರ್ಬೃಹತ್ತೇಜಾ ಮಮತಾಮನ್ವಪದ್ಯತ॥ 1-113-10 (5026) 
ಉವಾಚ ಮಮತಾ ತಂ ತು ದೇವರಂ ವದತಾಂ ವರಂ।
ಅಂತರ್ವತ್ನೀ ತ್ವಹಂ ಭ್ರಾತ್ರಾ ಜ್ಯೇಷ್ಠೇನಾರಂಯತಾಮಿತಿ॥ 1-113-11 (5027) 
ಅಯಂ ಚ ಮೇ ಮಹಾಭಾಗ ಕುಕ್ಷಾವೇವ ಬೃಹಸ್ಪತೇ।
ಔಚಥ್ಯೋ ದೇವಮತ್ರಾಪಿ ಷಡಂಗಂ ಪ್ರತ್ಯಧೀಯತ॥ 1-113-12 (5028) 
ಅಮೋಘರೇತಾಸ್ತ್ವಂ ಚಾಪಿ ದ್ವಯೋರ್ನಾಸ್ತ್ಯತ್ರ ಸಂಭವಃ।
ತಸ್ಮಾದೇವಂ ಗತೇ ತ್ವದ್ಯ ಉಪಾರಮಿತುಮರ್ಹಸಿ॥ 1-113-13 (5029) 
ವೈಶಂಪಾಯನ ಉವಾಚ। 1-113-14x (684) 
ಏವಮುಕ್ತಸ್ತದಾ ಸಂಯಕ್ ಬೃಹಸ್ಪತಿರುದಾರಧೀಃ।
ಕಾಮಾತ್ಮಾನಂ ತದಾತ್ಮಾನಂ ನ ಶಶಾಕ ನಿಯಚ್ಛಿತುಂ॥ 1-113-14 (5030) 
ಸ ಬಭೂವ ತತಃ ಕಾಮೀ ತಯಾ ಸಾರ್ಧಮಕಾಮಯಾ।
ಉತ್ಸೃಜಂತಂ ತು ತಂ ರೇತಃ ಸ ಗರ್ಭಸ್ಥೋಽಭ್ಯಭಾಷತ॥ 1-113-15 (5031) 
ಭೋಸ್ತಾತ ಮಾ ಗಮಃ ಕಾಮಂ ದ್ವಯೋರ್ನಾಸ್ತೀಹ ಸಂಭವಃ।
ಅಲ್ಪಾವಕಾಶೋ ಭಗವನ್ಪೂರ್ವಂ ಚಾಹಮಿಹಾಗತಃ॥ 1-113-16 (5032) 
ಅಮೋಘರೇತಾಶ್ಚ ಭವಾನ್ನ ಪೀಡಾಂ ಕರ್ತುಮರ್ಹತಿ।
ಅಶ್ರುತ್ವೈವ ತು ತದ್ವಾಕ್ಯಂ ಗರ್ಭಸ್ಥಸ್ಯ ಬೃಹಸ್ಪತಿಃ॥ 1-113-17 (5033) 
ಜಗಾಮ ಮೈಥುನಾಯೈವ ಮಮತಾಂ ಚಾರುಲೋಚನಾಂ।
ಶುಕ್ರೋತ್ಸರ್ಗಂ ತತೋ ಬುದ್ಧ್ವಾ ತಸ್ಯಾ ಗರ್ಭಗತೋ ಮುನಿಃ॥ 1-113-18 (5034) 
ಪದ್ಭ್ಯಾಮಾರೋಧಯನ್ಮಾರ್ಗಂ ಶುಕ್ರಸ್ಯ ಚ ಬೃಹಸ್ಪತೇಃ।
ಸ್ಥಾನಮಪ್ರಾಪ್ತಮಥ ತಚ್ಛುಕ್ರಂ ಪ್ರತಿಹತಂ ತದಾ॥ 1-113-19 (5035) 
ಪಪಾತ ಸಹಸಾ ಭೂಮೌ ತತಃ ಕ್ರುದ್ಧೋ ಬೃಹಸ್ಪತಿಃ।
ತಂ ದೃಷ್ಟ್ವಾ ಪತಿತಂ ಶುಕ್ರಂ ಶಶಾಪ ಸ ರುಷಾನ್ವಿತಃ॥ 1-113-20 (5036) 
ಉಚಥ್ಯಪುತ್ರಂ ಗರ್ಭಸ್ಥಂ ನಿರ್ಭರ್ತ್ಸ್ಯ ಭಗವಾನೃಷಿಃ।
ಯನ್ಮಾಂ ತ್ವಮೀದೃಶೇ ಕಾಲೇ ಸರ್ವಭೂತೇಪ್ಸಿತೇ ಸತಿ॥ 1-113-21 (5037) 
ಏವಮಾತ್ಥ ವಚಸ್ತಸ್ಮಾತ್ತಮೋ ದೀರ್ಘಂ ಪ್ರವೇಕ್ಷ್ಯಸಿ।
ಸ ವೈ ದೀರ್ಘತಮಾ ನಾಮ ಶಾಪಾದೃಷಿರಜಾಯತ॥ 1-113-22 (5038) 
ಬೃಹಸ್ಪತೇರ್ಬೃಹತ್ಕೀರ್ತೇರ್ಬೃಹಸ್ಪತಿರಿವೌಜಸಾ।
ಜಾತ್ಯಂಧೋ ವೇದವಿತ್ಪ್ರಾಜ್ಞಃ ಪತ್ನೀಂ ಲೇಭೇ ಸ ವಿದ್ಯಯಾ॥ 1-113-23 (5039) 
ತರುಣೀಂ ರುಪಸಂಪನ್ನಾಂ ಪ್ರದ್ವೇಷೀಂ ನಾಮ ಬ್ರಾಹ್ಮಣೀಂ।
ಸ ಪುತ್ರಾಂಜನಯಾಮಾಸ ಗೌತಮಾದೀನ್ಮಹಾಯಶಾಃ॥ 1-113-24 (5040) 
ಋಷೇರುಚಥ್ಯಸ್ಯ ತದಾ ಸಂತಾನಕುಲವೃದ್ಧಯೇ।
ಧರ್ಮಾತ್ಮಾ ಚ ಮಹಾತ್ಮಾ ಚ ವೇದವೇದಾಂಗಪಾರಗಃ॥ 1-113-25 (5041) 
ಗೋಧರ್ಮಂ ಸೌರಭೇಯಾಚ್ಚ ಸೋಽಧೀತ್ಯ ನಿಖಿಲಂ ಮುನಿಃ।
ಪ್ರಾವರ್ತತ ತದಾ ಕರ್ತುಂ ಶ್ರದ್ಧಾವಾಂಸ್ತಮಶಂಕಯಾ॥ 1-113-26 (5042) 
ತತೋ ವಿತಥಮರ್ಯಾದಂ ತಂ ದೃಷ್ಟ್ವಾ ಮುನಿಸತ್ತಮಾಃ।
ಕ್ರುದ್ಧಾ ಮೋಹಾಭಿಭೂತಾಸ್ತೇ ಸರ್ವೇ ತತ್ರಾಶ್ರಮೌಕಸಃ॥ 1-113-27 (5043) 
ಅಹೋಽಯಂ ಭಿನ್ನಮರ್ಯಾದೋ ನಾಶ್ರಮೇ ವಸ್ತುಮರ್ಹತಿ।
ತಸ್ಮಾದೇನಂ ವಯಂ ಸರ್ವೇ ಪಾಪಾತ್ಮಾನಂ ತ್ಯಜಾಮಹೇ॥ 1-113-28 (5044) 
ಇತ್ಯನ್ಯೋನ್ಯಂ ಸಮಾಭಾಷ್ಯ ತೇ ದೀರ್ಘತಮಸಂ ಮುನಿಂ।
ಪುತ್ರಲಾಭಾಚ್ಚ ಸಾ ಪತ್ನೀ ನ ತುತೋಷ ಪತಿಂ ತದಾ॥ 1-113-29 (5045) 
ಪ್ರದ್ವಿಷಂತೀಂ ಪತಿರ್ಭಾರ್ಯಾಂ ಕಿಂ ಮಾಂ ದ್ವೇಕ್ಷೀತಿ ಚಾಬ್ರವೀತ್।  1-113-30 (5046) 
ಪ್ರದ್ವೇಷ್ಯುವಾಚ।
ಭಾರ್ಯಾಯಾ ಭರಣಾದ್ಭರ್ತಾ ಪಾಲನಾಚ್ಚ ಪತಿಃ ಸ್ಮೃತಃ॥  1-113-30x (685) 
ಅಹಂ ತ್ವದ್ಭರಣಾಶಕ್ತಾ ಜಾತ್ಯಂಧಂ ಸಸುತಂ ತದಾ।
ನಿತ್ಯಕಾಲಂ ಶ್ರಮೇಣಾರ್ತಾ ನ ಭರೇಯಂ ಮಹಾತಪಃ॥ 1-113-31 (5047) 
ಭೀಷ್ಮ ಉವಾಚ। 1-113-32x (686) 
ತಸ್ಮಾಸ್ತದ್ವಚನಂ ಶ್ರುತ್ವಾ ಋಷಿಃ ಕೋಪಸಮನ್ವಿತಃ।
ಪ್ರತ್ಯುವಾಚ ತತಃ ಪತ್ನೀಂ ಪ್ರದ್ವೇಷೀಂ ಸಸುತಾಂ ತದಾ॥ 1-113-32 (5048) 
ನೀಯತಾಂ ಕ್ಷತ್ರಿಯಕುಲೇ ಧನಾರ್ಥಶ್ಚ ಭವಿಷ್ಯತಿ।  1-113-33 (5049) 
ಪ್ರದ್ವೇಷ್ಯುವಾಚ।
ತ್ವಯಾ ದತ್ತಂ ಧನಂ ವಿಪ್ರ ನೇಚ್ಛೇಯಂ ದುಃಖಕಾರಣಂ॥  1-113-33x (687) 
ಯಥೇಷ್ಟಂ ಕುರು ವಿಪ್ರೇಂದ್ರ ನ ಭೇರಯಂ ಪುರಾ ಯಥಾ।  1-113-34 (5050) 
ದೀರ್ಘತಮಾ ಉವಾಚ।
ಅದ್ಯಪ್ರಭೃತಿ ಮರ್ಯಾದಾ ಮಯಾ ಲೋಕೇ ಪ್ರತಿಷ್ಠಿತಾ॥  1-113-34x (688) 
ಏಕ ಏವ ಪತಿರ್ನಾರ್ಯಾ ಯಾವಜ್ಜೀವಂ ಪರಾಯಣಂ।
ಮೃತೇ ಜೀವತಿ ವಾ ತಸ್ಮಿನ್ನಾಪರಂ ಪ್ರಾಪ್ನುಯಾನ್ನರಂ॥ 1-113-35 (5051) 
ಅಭಿಗಂಯ ಪರಂ ನಾರೀ ಪತಿಷ್ಯತಿ ನ ಸಂಶಯಃ।
ಅಪತೀನಾಂ ತು ನಾರೀಣಾಮದ್ಯಪ್ರಭೃತಿ ಪಾತಕಂ॥ 1-113-36 (5052) 
ಯದ್ಯಸ್ತಿ ಚೇದ್ಧನಂ ಸರ್ವಂ ವೃಥಾಭೋಗಾ ಭವಂತು ತಾಃ।
ಅಕೀರ್ತಿಃ ಪರಿವಾದಾಶ್ಚ ನಿತ್ಯಂ ತಾಸಾಂ ಭವಂತು ವೈ॥ 1-113-37 (5053) 
ಇತಿ ತದ್ವಚನಂ ಶ್ರುತ್ವಾ ಬ್ರಾಹ್ಮಣೀ ಭೃಶಕೋಪಿತಾ।
ಗಂಗಾಯಾಂ ನೀಯತಾಮೇಷ ಪುತ್ರಾ ಇತ್ಯೇವಮಬ್ರವೀತ್॥ 1-113-38 (5054) 
ಲೋಭಮೋಹಾಭಿಭೂತಾಸ್ತೇ ಪುತ್ರಾಸ್ತಂ ಗೌತಮಾದಯಃ।
ವದ್ಧ್ವೋಡುಪೇ ಪರಿಕ್ಷಿಪ್ಯ ಗಂಗಾಯಾಂ ಸಮವಾಸೃಜನ್॥ 1-113-39 (5055) 
ಕಸ್ಮಾದಂಧಶ್ಚ ವೃದ್ಧಶ್ಚ ಭರ್ತವ್ಯೋಽಯಮಿತಿ ಸ್ಮ ತೇ।
ಚಿಂತಯಿತ್ವಾ ತತಃ ಕ್ರೂರಾಃ ಪ್ರತಿಜಗ್ಮುರಥೋ ಗೃಹಾನ್॥ 1-113-40 (5056) 
ಸೋಽನುಸ್ರೋತಸ್ತದಾ ವಿಪ್ರಃ ಪ್ಲವಮಾನೋ ಯದೃಚ್ಛಯಾ।
ಜಗಾಮ ಸುಬಹೂಂದೇಶಾನಂಧಸ್ತೇನೋಡುಪೇನ ಹ॥ 1-113-41 (5057) 
ತಂ ತು ರಾಜಾ ಬಲಿರ್ನಾಮ ಸರ್ವಧರ್ಮವಿದಾಂ ವರಃ।
ಅಪಶ್ಯನ್ಮಜ್ಜನಗತಃ ಸ್ರೋತಸಾಽಭ್ಯಾಶಮಾಗತಂ॥ 1-113-42 (5058) 
ಜಗ್ರಾಹ ಚೈನಂ ಧರ್ಮಾತ್ಮಾ ಬಲಿಃ ಸತ್ಯಪರಾಕ್ರಮಃ।
ಜ್ಞಾತ್ವಾ ಚೈವಂ ಸ ವವ್ರೇಽಥ ಪುತ್ರಾರ್ಥೇ ಭರತರ್ಷಭ॥ 1-113-43 (5059) 
`ತಂ ಪೂಜಯಿತ್ವಾ ರಾಜರ್ಷಿರ್ವಿಶ್ರಾಂತಂ ಮುನಿಮಬ್ರವೀತ್।'
ಸಂತಾನಾರ್ಥಂ ಮಹಾಭಾಗ ಭಾರ್ಯಾಸು ಮಮ ಮಾನದ। 
ಪುತ್ರಾಂಧರ್ಮಾರ್ಥಕುಶಲಾನುತ್ಪಾದಯಿತುಮರ್ಹಸಿ॥  1-113-44 (5060) 
ಭೀಷ್ಮ ಉವಾಚ। 1-113-45x (689) 
ಏವಮುಕ್ತಃ ಸ ತೇಜಸ್ವೀ ತಂ ತಥೇತ್ಯುಕ್ತವಾನೃಷಿಃ।
ತಸ್ಮೈಸ ರಾಜಾ ಸ್ವಾಂ ಭಾರ್ಯಾಂ ಸುದೇಷ್ಣಾಂ ಪ್ರಾಹಿಣೋತ್ತದಾ॥ 1-113-46 (5061) 
ಅಂಧಂ ವೃದ್ಧಂ ಚ ತಂ ಮತ್ವಾ ನ ಸಾ ದೇವೀ ಜಗಾಮ ಹ।
ಸ್ವಾಂ ತು ಧಾತ್ರೇಯಿಕಾಂ ತಸ್ಮೈ ವೃದ್ಧಾಯ ಪ್ರಾಹಿಣೋತ್ತದಾ॥ 1-113-46 (5062) 
ತಸ್ಯಾಂ ಕಾಕ್ಷೀವದಾದೀನ್ಸ ಶೂದ್ರಯೋನಾವೃಷಿಸ್ತದಾ।
ಜನಯಾಮಾಸ ಧರ್ಮಾತ್ಮಾ ಪುತ್ರಾನೇಕಾದಶೈವ ತು॥ 1-113-47 (5063) 
ಕಾಕ್ಷೀವದಾದೀನ್ಪುತ್ರಾಂಸ್ತಾಂದೃಷ್ಟ್ವಾ ಸರ್ವಾನಧೀಯತಃ।
ಉವಾಚ ತಮೃಷಿಂ ರಾಜಾ ಮಮೇಮ ಇತಿ ಭಾರತ॥ 1-113-48 (5064) 
ನೇತ್ಯುವಾಚ ಮಹರ್ಷಿಸ್ತಂ ಮಮೇಮ ಇತಿ ಚಾಬ್ರವೀತ್।
ಶೂದ್ರಯೋನೌ ಮಯಾ ಹೀಮೇ ಜಾತಾಃ ಕಾಕ್ಷೀವದಾದಯಃ॥ 1-113-49 (5065) 
ಅಂಧಂ ವೃದ್ಧಂ ಚ ಮಾಂ ದೃಷ್ಟ್ವಾ ಸುದೇಷ್ಣಾ ಮಹಿಷೀ ತವ।
ಅವಮನ್ಯ ದದೌ ಮೂಢಾ ಶೂದ್ರಾಂ ಧಾತ್ರೇಯಿಕಾಂ ಮಮ॥ 1-113-50 (5066) 
ಭೀಷ್ಮ ಉವಾಚ। 1-113-51x (690) 
ತತಃ ಪ್ರಸಾದಯಾಮಾಸ ಪುನಸ್ತಮೃಷಿಸತ್ತಮಂ।
ಬಲಿಃ ಸುದೇಷ್ಣಾಂ ಸ್ವಾಂ ಭಾರ್ಯಾಂ ತಸ್ಮೈ ಸ ಪ್ರಾಹಿಣೋತ್ಪುನಃ॥ 1-113-51 (5067) 
ತಾಂ ಸ ದೀರ್ಘತಮಾಂಗೇಷು ಸ್ಪೃಷ್ಟ್ವಾ ದೇವೀಮಥಾಬ್ರವೀತ್।
ಭವಿಷ್ಯಂತಿ ಕುಮಾರಾಸ್ತೇ ತೇಜಸಾಽಽದಿತ್ಯವರ್ಚಸಃ॥ 1-113-52 (5068) 
ಅಂಗೋ ವಂಗಃ ಕಲಿಂಗಶ್ಚ ಪುಂಡ್ರಃ ಸುಹ್ಮಶ್ಚ ತೇ ಸುತಾಃ।
ತೇಷಾಂ ದೇಶಾಃ ಸಮಾಖ್ಯಾತಾಃ ಸ್ವನಾಮಕಥಿತಾ ಭುವಿ॥ 1-113-53 (5069) 
ಅಂಗಸ್ಯಾಂಗೋಽಭವದ್ದೇಶೋ ವಂಗೋ ವಂಗಸ್ಯ ಚ ಸ್ಮೃತಃ।
ಕಲಿಂಗವಿಷಯಶ್ಚೈವ ಕಲಿಂಗಸ್ಯ ಚ ಸ ಸ್ಮೃತಃ॥ 1-113-54 (5070) 
ಪುಂಡ್ರಸ್ಯ ಪುಂಡ್ರಾಃ ಪ್ರಖ್ಯಾತಾಃ ಸುಹ್ಮಾಃ ಸುಹ್ಮಸ್ಯ ಚ ಸ್ಮೃತಾಃ।
ಏವಂ ಬಲೇಃ ಪುರಾ ವಂಶಃ ಪ್ರಖ್ಯಾತೋ ವೈ ಮಹರ್ಷಿಜಃ॥ 1-113-55 (5071) 
ಏವಮನ್ಯೇ ಮಹೇಷ್ವಾಸಾ ಬ್ರಾಹ್ಮಣೈಃ ಕ್ಷತ್ರಿಯಾ ಭುವಿ।
ಜಾತಾಃ ಪರಮಧರ್ಮಜ್ಞಾ ವೀರ್ಯವಂತೋ ಮಹಾಬಲಾಃ। 
ಏತಚ್ಛ್ರುತ್ವಾ ತ್ವಮಪ್ಯತ್ರ ಮಾತಃ ಕುರು ಯಥೇಪ್ಸಿತಂ॥ ॥  1-113-56 (5072) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ತ್ರಯೋದಶಾಧಿಕಶತತಮೋಽಧ್ಯಾಯಃ॥ 113 ॥

Mahabharata - Adi Parva - Chapter Footnotes

1-113-10 ಅನ್ವಪದ್ಯತ ಉಪಗತವಾನ್॥ 1-113-11 ಆರಂಯತಾಮುಪರಂಯತಾಂ॥ 1-113-14 ಆತ್ಮಾನಂ ಚಿತ್ತಂ। ನಿಯಚ್ಛಿತುಂ ನಿಯಂತುಂ॥ 1-113-16 ಕಾಮಂ ಮೈಥುನಂ ಮಾ ಗಮಃ॥ 1-113-20 ತಂ ಶಶಾಪೇತಿ ಸಂಬಂಧಃ॥ 1-113-22 ದೀರ್ಘಂ ತಮಃ ಅಂಧತ್ವಂ॥ 1-113-25 ಸಂಯಕ್ ತಾನಂ ವಿಸ್ತಾರೋ ಯಸ್ಯ ತಸ್ಯ ಕುಲಸ್ಯ ವೃದ್ಧಯೇ ವಿಸ್ತೀರ್ಣಸ್ಯಾಪಿ ವೃದ್ಧಯೇ ಇತ್ಯರ್ಥಃ॥ 1-113-26 ಗೋಧರ್ಮಂ ಪ್ರಕಾಶಮೈಥುನಂ। ಸೌರಭೇಯಾತ್ ಕಾಮಧೇನುಪುತ್ರಾದಧೀತ್ಯಾಧಿಗಂಯ॥ 1-113-27 ಮೋಹಾಭಿಭೂತತ್ವಮಪಾಪೇ ಪಾಪದರ್ಶಿತ್ವಾತ್॥ 1-113-29 ಸಮಾಭಾ ಯ ಕ್ರುದ್ಧಾ ಇತಿ ಪೂರ್ವೇಣಾನ್ವಯಃ॥ 1-113-30 ದ್ವೇಕ್ಷಿ ದ್ವೇಷಂ ಕರೋಷಿ। ಪತಿಃ ಪಾಲನಾದುಪಸರ್ಗೇಭ್ಯಃ। ಭರಣಾದನ್ನಾದಿನಾ ಭರ್ತಾ ಚ॥ 1-113-31 ಅಹಂ ತು ಪ್ರತ್ಯುತ ತ್ವದ್ಭರಣಾಶಕ್ತಾ ಸತೀ ನ ಭರೇಯಂ। ತದಾ ತದೇವ। ಲುಪ್ತೋಪಮಾ। ಪೂರ್ವವದಿತ್ಯರ್ಥಃ॥ 1-113-33 ಧನಮರ್ಥಶ್ಚೋಪಭೋಗಾದಿಃ॥ 1-113-34 ನ ಭರೇಯಂ ಯಥಾ ಪುರಾ ಭರ್ತ್ರಂತರಂ ಕರಿಷ್ಯಾಮೀತ್ಯಾಶಯಃ॥ 1-113-42 ಮಜ್ಜನಗತಃ ಸ್ನಾನಾರ್ಥಂ ಗತಃ। ಸ್ರೋತಸಾ ಪ್ರವಾಹೇಣ। ಅಭ್ಯಾಶಂ ಸಮೀಪಂ॥ 1-113-46 ಧಾತ್ರೇಯಿಕಾಂ ದಾಸೀಂ॥ 1-113-52 ಅಂಗೇಷು ಸ್ಪೃಷ್ಟ್ವಾ ಸ್ವರೂಪಜ್ಞಾನಾರ್ಥಮಿತಿ ಭಾವಃ। ಸಂಧಿರಾರ್ಷಃ॥ 1-113-56 ಯಥೇಪ್ಸಿತಂ ಬ್ರಾಹ್ಮಣೇಭ್ಯೋ ವಂಶವೃದ್ಧಿಮಿತ್ಯರ್ಥಃ॥ ತ್ರಯೋದಶಾಧಿಕಶತತಮೋಽಧ್ಯಾಯಃ॥ 113 ॥



ಆದಿಪರ್ವ - ಅಧ್ಯಾಯ 114

॥ ಶ್ರೀಃ ॥

1.114. ಅಧ್ಯಾಯಃ 114 

Mahabharata - Adi Parva - Chapter Topics

ಸತ್ಯವತ್ಯಾ ಸ್ವಸ್ಮಿನ್ಕನ್ಯಾತ್ವಾವಸ್ಥಾಯಾಂ ವ್ಯಾಸೋತ್ಪತ್ತಿಕಥನಂ॥ 1 ॥ ಸ್ಮರಣಮಾತ್ರಾದಾಗತೇನ ವ್ಯಾಸೇನ ಸಹ ಸತ್ಯವತ್ಯಾಃ ಸಂವಾದಃ॥ 2 ॥ ವ್ಯಾಸೇನ ಅಂಬಿಕಾಂಬಾಲಿಕಲೋಃ ಪುತ್ರೋತ್ಪಾದನಾಂಗೀಕಾರಃ॥ 3 ॥

Mahabharata - Adi Parva - Chapter Text

1-114-0 (5073) 
ಭೀಷ್ಮ ಉವಾಚ। 1-114-0x (691) 
ಪುನರ್ಭರತವಂಶಸ್ಯ ಹೇತುಂ ಸಂತಾನವೃದ್ಧಯೇ।
ವಕ್ಷ್ಯಾಮಿ ನಿಯತಂ ಮಾತಸ್ತನ್ಮೇ ನಿಗದತಃ ಶೃಣು॥ 1-114-1 (5074) 
ಬ್ರಾಹ್ಮಣೋ ಗುಣವಾನ್ಕಶ್ಚಿದ್ಧನೇನೋಪನಿಮಂತ್ರ್ಯತಾಂ।
ವಿಚಿತ್ರವೀರ್ಯಕ್ಷೇತ್ರೇಷು ಯಃ ಸಮುತ್ಪಾದಯೇತ್ಪ್ರಜಾಃ॥ 1-114-2 (5075) 
`ವೈಶಂಪಾಯನ ಉವಾಚ। 1-114-3x (692) 
ಭೀಷ್ಮಸ್ಯ ತು ವಚಃ ಶ್ರುತ್ವಾ ಧರ್ಮಹೇತ್ವರ್ಥಸಂಹಿತಂ।
ಮಾತಾ ಸತ್ಯವತೀ ಭೀಷ್ಮಂ ಪುನರೇವಾಭ್ಯಭಾಷತ॥ 1-114-3 (5076) 
ಔಚಥ್ಯಮಧಿಕೃತ್ಯೇದಮಂಗಂ ಚ ಯದುದಾಹೃತಂ।
ಪೌರಾಣೀ ಶ್ರುತಿರಿತ್ಯೇಷಾ ಪ್ರಾಪ್ತಕಾಲಮಿದಂ ಕುರು॥ 1-114-4 (5077) 
ತ್ವಂ ಹಿ ಪುತ್ರ ಕುಲಸ್ಯಾಸ್ಯ ಜ್ಯೇಷ್ಠಃ ಶ್ರೇಷ್ಠಶ್ಚ ಭಾರತ।
ಯಥಾ ಚ ತೇ ಪಿತುರ್ವಾಕ್ಯಂ ಮಮ ಕಾರ್ಯಂ ತಥಾಽನಘ॥ 1-114-5 (5078) 
ಮಮ ಪುತ್ರಸ್ತವ ಭ್ರಾತಾ ಯವೀಯಾನ್ಸುಪ್ರಿಯಶ್ಚ ತೇ।
ಬಾಲ ಏವ ಗತಃ ಸ್ವರ್ಗಂ ಭಾರತೋ ಭರತರ್ಷಭ॥ 1-114-6 (5079) 
ಇಮೇ ಮಹಿಷ್ಯೌ ತಸ್ಯೇಹ ಕಾಶಿರಾಜಸುತೇ ಉಭೇ।
ರೂಪಯೌವನಸಂಪನ್ನೇ ಪುತ್ರಕಾಮೇ ಚ ಭಾರತ॥ 1-114-7 (5080) 
ಧರ್ಂಯಮೇತತ್ಪರಂ ಜ್ಞಾತ್ವಾ ಸಂತಾನಾಯ ಕುಲಸ್ಯ ಚ।
ಆಭ್ಯಾಂ ಮಮ ನಿಯೋಗಾತ್ತು ಧರ್ಮಂ ಚರಿತುಮರ್ಹಸಿ॥ 1-114-8 (5081) 
ಭೀಷ್ಮ ಉವಾಚ। 1-114-9x (693) 
ಅಸಂಶಯಂ ಪರೋ ಧರ್ಮಸ್ತ್ವಯಾಃ ಮಾತಃ ಪ್ರಕೀರ್ತಿತಃ।
ತ್ವಮಪ್ಯೇತಾಂ ಪ್ರತಿಜ್ಞಾಂ ತು ವೇತ್ಥ ಯಾ ಮಯಿ ವರ್ತತೇ॥ 1-114-9 (5082) 
ಅಮರತ್ವಸ್ಯ ವಾ ಹೇತೋಸ್ತ್ರೈಲೋಕ್ಯಸದನಸ್ಯ ವಾ।
ಉತ್ಸೃಜೇಯಮಹಂ ಪ್ರಾಣಾನ್ನ ತು ಸತ್ಯಂ ಕಥಂಚನ॥ 1-114-10 (5083) 
ಸತ್ಯವತ್ಯುವಾಚ। 1-114-11x (694) 
ಜಾನಾಮಿ ತ್ವಯಿ ಧರ್ಮಜ್ಞ ಸತ್ಯಂ ಸತ್ಯಪರಾಕ್ರಮ।
ಇಚ್ಛಂಸ್ತ್ವಮಿಹ ಲೋಕಾಂಸ್ತ್ರೀನ್ಸೃಜೇರನ್ಯಾನರಿಂದಮ॥ 1-114-11 (5084) 
ಯಥಾ ತು ನಃ ಕುಲಂ ಚೈವ ಧರ್ಮಶ್ಚ ನ ಪರಾಭವೇತ್।
ಸುಹೃದಶ್ಚ ಪ್ರಹೃಷ್ಟಾಃ ಸ್ಯುಸ್ತಥಾ ತ್ವಂ ಕರ್ತುಮರ್ಹಸಿ॥ 1-114-12 (5085) 
ಭೀಷ್ಮ ಉವಾಚ। 1-114-13x (695) 
ತ್ವಮೇವ ಕುಲವೃದ್ಧಾಸಿ ಗೌರವಂ ತು ಪರಂ ತ್ವಯಿ।
ಸೋಪಾಯಂ ಕುಲಸಂತಾನೇ ವಕ್ತುಮರ್ಹಸಿ ನಃ ಪರಂ॥ 1-114-13 (5086) 
ಸ್ತ್ರಿಯೋ ಹಿ ಪರಮಂ ಗುಹ್ಯಂ ಧಾರಯಂತಿ ಸದಾ ಕುಲೇ।
ಪುರುಷಾಂಶ್ಚೈವ ಮಾಯಾಭಿರ್ಬಹ್ವೀಭಿರುಪಗೃಹ್ಣತೇ॥ 1-114-14 (5087) 
ಸಾ ಸತ್ಯವತಿ ಸಂಪಶ್ಯ ಧರ್ಮಂ ಸತ್ಯಪರಾಯಣೇ।
ಯಥಾ ನ ಜಹ್ಯಾಂ ಸತ್ಯಂ ಚ ನ ಸೀದೇಚ್ಚ ಕುಲಂ ಹಿ ನಃ॥'  1-114-15 (5088) 
ವೈಶಂಪಾಯನ ಉವಾಚ। 1-114-16x (696) 
ತತಃ ಸತ್ಯವತೀ ಭೀಷ್ಮಂ ವಾಚಾ ಸಂಸಜ್ಜಮಾನಯಾ।
ವಿಹಸಂತೀವ ಸವ್ರೀಡಮಿದಂ ವಚನಮಬ್ರವೀತ್॥ 1-114-16 (5089) 
ಸತ್ಯಮೇತನ್ಮಹಾಬಾಹೋ ಯಥಾ ವದಸಿ ಭಾರತ।
ವಿಶ್ವಾಸಾತ್ತೇ ಪ್ರವಕ್ಷ್ಯಾಮಿ ಸಂತಾನಾಯ ಕುಲಸ್ಯ ನಃ॥ 1-114-17 (5090) 
ನ ತೇ ಶಕ್ಯಮನಾಖ್ಯಾತುಮಾಪದ್ಧರ್ಮಂ ತಥಾವಿಧಂ।
ತ್ವಮೇವ ನಃ ಕುಲೇ ಧರ್ಮಸ್ತ್ವಂ ಸತ್ಯಂ ತ್ವಂ ಪರಾ ಗತಿಃ॥ 1-114-18 (5091) 
`ಯತ್ತ್ವಂ ವಕ್ಷ್ಯಸಿ ತತ್ಕಾರ್ಯಮಸ್ಮಾಭಿರಿತಿ ಮೇ ಮತಿಃ।'
ತಸ್ಮಾನ್ನಿಶಂಯ ಸತ್ಯಂ ಮೇ ಕುರುಷ್ವ ಯದನಂತರಂ। 
`ಶೃಣು ಭೀಷ್ಮ ವಚೋ ಮಹ್ಯಂ ಧರ್ಮಾರ್ಥಸಹಿತಂ ಹಿತಂ॥  1-114-19 (5092) 
ನ ಚ ವಿಸ್ರಂಭಕಥಿತಂ ಭವಾನ್ಸೂಚಿತುಮರ್ಹತಿ।
ಯಸ್ತು ರಾಜಾ ವಸುರ್ನಾಮ ಶ್ರುತಸ್ತೇ ಭರತರ್ಷಭ॥ 1-114-20 (5093) 
ತಸ್ಯ ಶುಕ್ಲಾದಹಂ ಮತ್ಸ್ಯಾ ಧೃತಾ ಕುಕ್ಷೌ ಪುರಾ ಕಿಲ।
ಮಾತರಂ ಮೇ ಜಲಾದ್ಧೃತ್ವಾ ದಾಶಃ ಪರಮಧರ್ಮವಿತ್॥ 1-114-21 (5094) 
ಮಾಂ ತು ಸ್ವಗೃಹಮಾನೀಯ ದುಹಿತೃತ್ವೇಽಭ್ಯಕಲ್ಪಯತ್।
ಧರ್ಮಯುಕ್ತಃ ಸ ಧರ್ಮೇಣ ಪಿತಾ ಚಾಸೀತ್ತತೋ ಮಮ॥'  1-114-22 (5095) 
ಧರ್ಮಯುಕ್ತಸ್ಯ ಧರ್ಮಾರ್ಥಂ ಪಿತುರಾಸೀತ್ತರೀ ಮಮ।
ಸಾ ಕದಾಚಿದಹಂ ತತ್ರ ಗತಾ ಪ್ರಥಮಯೌವನಂ॥ 1-114-23 (5096) 
ಅಥ ಧರ್ಮವಿದಾಂ ಶ್ರೇಷ್ಠಃ ಪರಮರ್ಷಿಃ ಪರಾಶರಃ।
ಆಜಗಾಮ ತರೀಂ ಧೀಮಾಂಸ್ತರಿಷ್ಯನ್ಯಮುನಾಂ ನದೀಂ॥ 1-114-24 (5097) 
ಸ ತಾರ್ಯಮಾಣೋ ಯಮುನಾಂ ಮಾಮುಪೇತ್ಯಾಬ್ರವೀತ್ತದಾ।
ಸಾಂತ್ವಪೂರ್ವಂ ಮುನಿಶ್ರೇಷ್ಠಃ ಕಾಮಾರ್ತೋ ಮಧುರಂ ವಚಃ। 
ಉಕ್ತ್ವಾ ಜನ್ಮ ಕುಲಂ ಮಹ್ಯಂ ನಾಸಿ ದಾಶಸುತೇತಿ ಚ॥  1-114-25 (5098) 
ತಮಹಂ ಶಾಪಭೀತಾ ಚ ಪಿತುರ್ಭೀತಾ ಚ ಭಾರತ।
ವರೈರಸುಲಭೈರುಕ್ತಾ ನ ಪ್ರತ್ಯಾಖ್ಯಾತುಮುತ್ಸಹೇ॥ 1-114-26 (5099) 
`ಪ್ರೇಕ್ಷ್ಯ ತಾಂಸ್ತು ಮಹಾಭಾಗಾನ್ಪಾರಾವಾರೇ ಋಷೀನ್ಸ್ಥಿತಾನ್।
ಯಮುನಾತೀರವಿನ್ಯಸ್ತಾನ್ಪ್ರದೀಪ್ತಾನಿವ ಪಾವಕಾನ್॥ 1-114-27 (5100) 
ಪುರಸ್ತಾದರುಣಶ್ಚೈವ ತರುಣಃ ಸಂಪ್ರಕಾಶತೇ।
ಯೇನೈಷಾ ತಾಂರವಸ್ತ್ರೇವ ದ್ಯೌಃ ಕೃತಾ ಪ್ರವಿಜೃಂಭಿತಾ॥ 1-114-28 (5101) 
ಉಕ್ತಮಾತ್ರೋ ಮಯಾ ತತ್ರ ನೀಹಾರಮಸೃಜತ್ಪ್ರಭುಃ।
ಪರಾಶರಃ ಸತ್ಯಧೃತಿರ್ದ್ವೀಪೇ ಚ ಯಮುನಾಂಭಸಿ॥'  1-114-29 (5102) 
ಅಭಿಭೂಯ ಸ ಮಾಂ ಬಾಲಾಂ ತೇಜಸಾ ವಶಮಾನಯತ್।
ತಮಸಾ ಲೋಕಮಾವೃತ್ಯ ನೌಗತಾಮೇವ ಭಾರತ॥ 1-114-30 (5103) 
ಮತ್ಸ್ಯಗಂಧೋ ಮಹಾನಾಸೀತ್ಪುರಾ ಮಮ ಜುಗುಪ್ಸಿತಃ।
ತಮಪಾಸ್ಯ ಶುಭಂ ಗಂಧಮಿಮಂ ಪ್ರಾದಾತ್ಸ ಮೇ ಮುನಿಃ॥ 1-114-31 (5104) 
ತತೋ ಮಾಮಾಹ ಸ ಮುನಿರ್ಗರ್ಭಮುತ್ಸೃಜ್ಯ ಮಾಮಕಂ।
ದ್ವೋಪೇಽಸ್ಯಾ ಏವ ಸರಿತಃ ಕನ್ಯೈವ ತ್ವಂ ಭವಿಷ್ಯಸಿ॥ 1-114-32 (5105) 
ಕನ್ಯಾತ್ವಂ ಚ ದದೌ ಪ್ರೀತಃ ಪುನರ್ವಿದ್ವಾಂಸ್ತಪೋಧನಃ।
ತಸ್ಯ ವೀರ್ಯಮಹಂ ದೃಷ್ಟ್ವಾ ತಥಾ ಯುಕ್ತಂ ಮಹಾತ್ಮನಃ॥ 1-114-33 (5106) 
ವಿಸ್ಮಿತಾ ವ್ಯಥಿತಾ ಚೈವ ಪ್ರಾದಾಮಾತ್ಮಾನಮೇವ ಚ।
ತತಸ್ತದಾ ಮಹಾತ್ಮಾ ಸ ಕನ್ಯಾಯಾಂ ಮಯಿ ಭಾರತ। 
ಪ್ರಹೃಷ್ಟೋಽಜನಯತ್ಪುತ್ರಂ ದ್ವೀಪ ಏವ ಪರಾಶರಃ॥'  1-114-34 (5107) 
ಪಾರಾಶರ್ಯೋ ಮಹಾಯೋಗೀ ಸ ಬಭೂವ ಮಹಾನೃಷಿಃ।
ಕನ್ಯಾಪುತ್ರೋ ಮಮ ಪುರಾ ದ್ವೈಪಾಯನ ಇತಿ ಶ್ರುತಃ॥ 1-114-35 (5108) 
ಯೋ ವ್ಯಸ್ಯ ವೇದಾಂಶ್ಚತುರಸ್ತಪಸಾ ಭಗವಾನೃಷಿಃ।
ಲೋಕೇ ವ್ಯಾಸತ್ವಮಾಪೇದೇ ಕಾರ್ಷ್ಣ್ಯಾತ್ಕೃಷ್ಣತ್ವಮೇವ ಚ॥ 1-114-36 (5109) 
ಸತ್ಯವಾದೀ ಶಮಪರಸ್ತಪಸ್ವೀ ದಗ್ಧಕಿಲ್ಬಿಷಃ।
ಸದ್ಯೋತ್ಪನ್ನಃ ಸ ತು ಮಹಾನ್ಸಹ ಪಿತ್ರಾ ತತೋ ಗತಃ॥ 1-114-37 (5110) 
ಸ ನಿಯುಕ್ತೋ ಮಯಾ ವ್ಯಕ್ತಂ ತ್ವಯಾ ಚಾಪ್ರತಿಮದ್ಯುತಿಃ।
ಭ್ರಾತುಃ ಕ್ಷೇತ್ರೇಷು ಕಲ್ಯಾಣಮಪತ್ಯಂ ಜನಯಿಷ್ಯತಿ॥ 1-114-38 (5111) 
ಸ ಹಿ ಮಾಮುಕ್ತವಾಂಸ್ತತ್ರ ಸ್ಮರೇಃ ಕೃಚ್ಛ್ರೇಷು ಮಾಮಿತಿ।
ತಂ ಸ್ಮರಿಷ್ಯೇ ಮಹಾಬಾಹೋ ಯದಿ ಭೀಷ್ಮ ತ್ವಮಿಚ್ಛಸಿ॥ 1-114-39 (5112) 
ತವ ಹ್ಯನುಮತೇ ಭೀಷ್ಮ ನಿಯತಂ ಸ ಮಹಾತಪಾಃ।
ವಿಚಿತ್ರವೀರ್ಯಕ್ಷೇತ್ರೇಷು ಪುತ್ರಾನುತ್ಪಾದಯಿಷ್ಯತಿ॥ 1-114-40 (5113) 
ವೈಶಂಪಾಯನ ಉವಾಚ। 1-114-41x (697) 
ಮಹರ್ಷೇಃ ಕೀರ್ತನೇ ತಸ್ಯ ಭೀಷ್ಮಃ ಪ್ರಾಂಜಲಿರಬ್ರವೀತ್।
`ದೇಶಕಾಲೌ ಚ ಜಾನಾಸಿ ಕ್ರಿಯತಾಮರ್ಥಸಿದ್ಧಯೇ।'  1-114-41 (5114) 
ಧರ್ಮಮರ್ಥಂ ಚ ಕಾಮಂ ಚ ತ್ರೀನೇತಾನ್ಯೋನುಪಶ್ಯತಿ॥ 1-114-41x (698) 
ಅರ್ಥಮರ್ಥಾನುಬಂಧಂ ಚ ಧರ್ಮಂ ಧರ್ಮಾನುಬಂಧನಂ।
ಕಾಮಂ ಕಾಮಾನುಬಂಧಂ ಚ ವಿಪರೀತಾನ್ಪೃಥಕ್ಪೃಥಕ್॥ 1-114-42 (5115) 
ಯೋ ವಿಚಿಂತ್ಯ ಧಿಯಾ ಧೀರೋ ವ್ಯವಸ್ಯತಿ ಸ ಬುದ್ಧಿಮಾನ್।
ತದಿದಂ ಧರ್ಮಯುಕ್ತಂ ಚ ಹಿತಂ ಚೈವ ಕುಲಸ್ಯ ನಃ॥ 1-114-43 (5116) 
ಉಕ್ತಂ ಭವತ್ಯಾ ಯಚ್ಛ್ರೇಯಸ್ತನ್ಮಹ್ಯಂ ರೋಚತೇ ಭೃಶಂ।  1-114-44 (5117) 
ವೈಶಂಪಾಯನ ಉವಾಚ।
ತತಸ್ತಸ್ಮಿನ್ಪ್ರತಿಜ್ಞಾತೇ ಭೀಷ್ಮೇಣ ಕುರುನಂದನ॥  1-114-44x (699) 
ಕೃಷ್ಣದ್ವೈಪಾಯನಂ ಕಾಲೀ ಚಿಂತಯಾಮಾಸ ವೈ ಮುನಿಂ।
ಸ ವೇದಾನ್ವಿಬ್ರುವಂಧೀಮಾನ್ಮಾತುರ್ವಿಜ್ಞಾಯ ಚಿಂತಿತಂ॥ 1-114-45 (5118) 
ಪ್ರಾದುರ್ಬಭೂವಾವಿದಿತಃ ಕ್ಷಣೇನ ಕುರುನಂದನ।
ತಸ್ಮೈ ಪೂಜಾಂ ತತಃ ಕೃತ್ವಾ ಸುತಾಯ ವಿಧಿಪೂರ್ವಕಂ॥ 1-114-46 (5119) 
ಪರಿಷ್ವಜ್ಯ ಚ ಬಾಹುಭ್ಯಾಂ ಪ್ರಸ್ರವೈರಭ್ಯಷಿಂಚತ।
ಮುಮೋಚ ಬಾಷ್ಪಂ ದಾಶೇಯೀ ಪುತ್ರಂ ದೃಷ್ಟ್ವಾ ಚಿರಸ್ಯ ತು॥ 1-114-47 (5120) 
ತಾಮದ್ಭಿಃ ಪರಿಷಿಚ್ಯಾರ್ತಾಂ ಮಹರ್ಷಿರಭಿವಾದ್ಯ ಚ।
ಮಾತರಂ ಪೂರ್ವಜಃ ಪುತ್ರೋ ವ್ಯಾಸೋ ವಚನಮಬ್ರವೀತ್॥ 1-114-48 (5121) 
ಭವತ್ಯಾ ಯದಭಿಪ್ರೇತಂ ತದಹಂ ಕರ್ತುಮಾಗತಃ।
ಶಾಧಿ ಮಾಂ ಧರ್ಮತತ್ತ್ವಜ್ಞೇ ಕರವಾಣಿ ಪ್ರಿಯಂ ತವ॥ 1-114-49 (5122) 
ತಸ್ಮೈ ಪೂಜಾಂ ತತೋಽಕಾರ್ಷೀತ್ಪುರೋಧಾಃ ಪರಮರ್ಷಯೇ।
ಸ ಚ ತಾಂ ಪ್ರತಿಜಗ್ರಾಹ ವಿಧಿಮನ್ಮಂತ್ರಪೂರ್ವಕಂ॥ 1-114-50 (5123) 
ಪೂಜಿತೋ ಮಂತ್ರಪೂರ್ವಂ ತು ವಿಧಿವತ್ಪ್ರೀತಿಮಾಪ ಸಃ।
ತಮಾಸನಗತಂ ಮಾತಾ ಪೃಷ್ಟ್ವಾ ಕುಶಲಮವ್ಯಯಂ॥ 1-114-51 (5124) 
ಸತ್ಯವತ್ಯಥ ವೀಕ್ಷ್ಯೈನಮುವಾಚೇದಮನಂತರಂ।
ಮಾತಾಪಿತ್ರೋಃ ಪ್ರಜಾಯಂತೇ ಪುತ್ರಾಃ ಸಾಧಾರಣಾಃ ಕವೇ॥ 1-114-52 (5125) 
ತೇಷಾಂ ಪಿತಾ ಯಥಾ ಸ್ವೀಮೀ ತಥಾ ಮಾತಾ ನ ಸಂಶಯಃ।
ವಿಧಾನವಿಹಿತಃ ಸ ತ್ವಂ ಯಥಾ ಮೇ ಪ್ರಥಮಃ ಸುತಃ॥ 1-114-53 (5126) 
ವಿಚಿತ್ರವೀರ್ಯೋ ಬ್ರಹ್ಮರ್ಷೇ ತಥಾ ಮೇಽವರಜಃ ಸುತಃ।
ಯಥೈವ ಪಿತೃತೋ ಭೀಷ್ಮಸ್ತಥಾ ತ್ವಮಪಿ ಮಾತೃತಃ॥ 1-114-54 (5127) 
ಭ್ರಾತಾ ವಿಚಿತ್ರವೀರ್ಯಸ್ಯ ಯಥಾ ವಾ ಪುತ್ರ ಮನ್ಯಸೇ।
ಅಯಂ ಶಾಂತನವಃ ಸತ್ಯಂ ಪಾಲಯನ್ಸತ್ಯವಿಕ್ರಮಃ॥ 1-114-55 (5128) 
ಬುದ್ಧಿಂ ನ ಕುರುತೇಽಪತ್ಯೇ ತಥಾ ರಾಜ್ಯಾಽನುಶಾಸನೇ।
ಸ ತ್ವಂ ವ್ಯಪೇಕ್ಷಯಾ ಭ್ರಾತುಃ ಸಂತಾನಾಯ ಕುಲಸ್ಯ ಚ॥ 1-114-56 (5129) 
ಭೀಷ್ಮಸ್ಯ ಚಾಸ್ಯ ವಚನಾನ್ನಿಯೋಗಾಚ್ಚ ಮಮಾನಘ।
ಅನುಕ್ರೋಶಾಚ್ಚ ಭೂತಾನಾಂ ಸರ್ವೇಷಾಂ ರಕ್ಷಣಾಯ ಚ॥ 1-114-57 (5130) 
ಆನೃಶಂಸ್ಯಾಚ್ಚ ಯದ್ಬ್ರೂಯಾಂ ತಚ್ಛ್ರುತ್ವಾ ಕರ್ತುಮರ್ಹಸಿ।
ಯವೀಯಸಸ್ವ ಭ್ರಾತುರ್ಭಾರ್ಯೇ ಸುರಸುತೋಪಮೇ॥ 1-114-58 (5131) 
ರೂಪಯೌವನಸಂಪನ್ನೇ ಪುತ್ರಕಾಮೇ ಚ ಧರ್ಮತಃ।
ತಯೋರುತ್ಪಾದಯಾಪತ್ಯಂ ಸಮರ್ಥೋ ಹ್ಯಸಿ ಪುತ್ರಕ॥ 1-114-59 (5132) 
ಅನುರೂಪಂ ಕುಲಸ್ಯಾಸ್ಯ ಸಂತತ್ಯಾಃ ಪ್ರಸವಸ್ಯ ಚ।  1-114-60 (5133) 
ವ್ಯಾಸ ಉವಾಚ।
ವೇತ್ಥ ಧರ್ಮಂ ಸತ್ಯವತಿ ಪರಂ ಚಾಪರಮೇವ ಚ॥  1-114-60x (700) 
ತಥಾ ತವ ಮಹಾಪ್ರಾಜ್ಞೇ ಧರ್ಮೇ ಪ್ರಣಿಹಿತಾ ಮತಿಃ।
ತಸ್ಮಾದಹಂ ತ್ವನ್ನಿಯೋಗಾದ್ಧರ್ಮಮುದ್ದಿಶ್ಯ ಕಾರಣಂ॥ 1-114-61 (5134) 
ಈಪ್ಸಿತಂ ತೇ ಕರಿಷ್ಯಾಮಿ ದೃಷ್ಟಂ ಹ್ಯೇತತ್ಸನಾತನಂ।
ಭ್ರಾತುಃ ಪುತ್ರಾನ್ಪ್ರದಾಸ್ಯಾಮಿ ಮಿತ್ರಾವರುಣಯೋಃ ಸಮಾನ್॥ 1-114-62 (5135) 
ವ್ರತಂ ಚರೇತಾಂ ತೇ ದೇವ್ಯೌ ನಿರ್ದಿಷ್ಟಮಿಹ ಯನ್ಮಯಾ।
ಸಂವತ್ಸರಂ ಯಥಾನ್ಯಾಯಂ ತತಃ ಶುದ್ಧೇ ಭವಿಷ್ಯತಃ॥ 1-114-63 (5136) 
ನಹಿ ಮಾಮವ್ರತೋಪೇತಾ ಉಪೇಯಾತ್ಕಾಚಿದಂಗನಾ।  1-114-64 (5137) 
ಸತ್ಯವತ್ಯುವಾಚ।
ಸದ್ಯೋ ಯಥಾ ಪ್ರಪದ್ಯೇತೇ ದೇವ್ಯೌ ಗರ್ಭಂ ತಥಾ ಕುರು॥  1-114-64x (701) 
ಅರಾಜಕೇಷು ರಾಷ್ಟ್ರೇಷು ಪ್ರಜಾಽನಾಥಾ ವಿನಶ್ಯತಿ।
ನಶ್ಯಂತಿ ಚ ಕ್ರಿಯಾಃ ಸರ್ವಾ ನಾಸ್ತಿ ವೃಷ್ಟಿರ್ನ ದೇವತಾ॥ 1-114-65 (5138) 
ಕಥಂ ಚಾರಾಜಕಂ ರಾಷ್ಟ್ರಂ ಶಕ್ಯಂ ಧಾರಯಿತುಂ ಪ್ರಭೋ।
ತಸ್ಮಾದ್ಗರ್ಭಂ ಸಮಾಧತ್ಸ್ವ ಭೀಷ್ಮಃ ಸಂವರ್ಧಯಿಷ್ಯತಿ॥ 1-114-66 (5139) 
ವ್ಯಾಸ ಉವಾಚ। 1-114-67x (702) 
ಯದಿ ಪುತ್ರಃ ಪ್ರದಾತವ್ಯೋ ಮಯಾ ಭ್ರಾತುರಕಾಲಿಕಃ।
ವಿರೂಪತಾಂ ಮೇ ಸಹತಾಂ ತಯೋರೇತತ್ಪರಂ ವ್ರತಂ॥ 1-114-67 (5140) 
ಯದಿ ಮೇ ಸಹತೇ ಗಂಧಂ ರೂಪಂ ವೇಷಂ ತಥಾ ವಪುಃ।
ಅದ್ಯೈವ ಗರ್ಭಂ ಕೌಸಲ್ಯಾ ವಿಶಿಷ್ಟಂ ಪ್ರತಿಪದ್ಯತಾಂ॥ 1-114-68 (5141) 
`ತಸ್ಯಾಪಿ ಚ ಶತಂ ಪುತ್ರಾ ಭವಿತಾರೋ ನ ಸಂಶಯಃ।
ಗೋಪ್ತಾರಃ ಕುರುವಂಶಸ್ಯ ಭವತ್ಯಾಃ ಶೋಕನಾಶನಾಃ॥'  1-114-69 (5142) 
ವೈಶಂಪಾಯನ ಉವಾಚ। 1-114-70x (703) 
ಏವಮುಕ್ತ್ವಾ ಮಹಾತೇಜಾ ವ್ಯಾಸಃ ಸತ್ಯವತೀಂ ತದಾ।
ಶಯನೇ ಸಾ ಚ ಕೌಸಲ್ಯಾ ಶುಚಿವಸ್ತ್ರಾ ಹ್ಯಲಂಕೃತಾ॥ 1-114-70 (5143) 
ಸಮಾಗಮನಮಾಕಾಂಕ್ಷೇದಿತಿ ಸೋಽಂತರ್ಹಿತೋ ಮುನಿಃ।
ತತೋಽಭಿಗಂಯ ಸಾ ದೇವೀ ಸ್ನುಷಾಂ ರಹಸಿ ಸಂಗತಾಂ॥ 1-114-71 (5144) 
ಧರ್ಂಯಮರ್ಥಸಮಾಯುಕ್ತಮುವಾಚ ವಚನಂ ಹಿತಂ।
ಕೌಸಲ್ಯೇ ಧರ್ಮತಂತ್ರಂ ತ್ವಾಂ ಯದ್ಬ್ರವೀಮಿ ನಿಬೋಧ ತತ್॥ 1-114-72 (5145) 
ಭರತಾನಾಂ ಸಮುಚ್ಛೇದೋ ವ್ಯಕ್ತಂ ಮದ್ಭಾಗ್ಯಸಂಕ್ಷಯಾತ್।
ವ್ಯಥಿತಾಂ ಮಾಂ ಚ ಸಂಪ್ರೇಕ್ಷ್ಯ ಪಿತೃವಂಶಂ ಚ ಪೀಡಿತಂ॥ 1-114-73 (5146) 
ಭೀಷ್ಮೋ ಬುದ್ಧಿಮದಾನ್ಮಹ್ಯಂ ಕುಲಸ್ಯಾಸ್ಯ ವಿವೃದ್ಧಯೇ।
ಸಾ ಚ ಬುದ್ಧಿಸ್ತ್ವಯ್ಯಧೀನಾ ಪುತ್ರಿ ಪ್ರಾಪಯ ಮಾಂ ತಥಾ॥ 1-114-74 (5147) 
ನಷ್ಟಂ ಚ ಭಾರತಂ ವಂಶಂ ಪುನರೇವ ಸಮುದ್ಧಱ।
ಪುತ್ರಂ ಜನಯ ಸುಶ್ರೋಣಿ ದೇವರಾಜಸಮಪ್ರಭಂ॥ 1-114-75 (5148) 
ಸ ಹಿ ರಾಜ್ಯಧುರಂ ಗುರ್ವೀಮುದ್ವಕ್ಷ್ಯತಿ ಕುಲಸ್ಯ ನಃ।
`ಏವಮುಕ್ತ್ವಾ ತು ಸಾ ದೇವೀ ಸ್ನುಷಾಂ ಸತ್ಯವತೀ ತದಾ॥'  1-114-76 (5149) 
ಸಾ ಧರ್ಮತೋಽನುನೀಯೈನಾಂ ಕಥಂಚಿದ್ಧರ್ಮಚಾರಿಣೀಂ।
ಭೋಜಯಾಮಾಸ ವಿಪ್ರಾಂಶ್ಚ ದೇವರ್ಷೀನತಿಥೀಂಸ್ತಥಾ॥ ॥ 1-114-77 (5150) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಚತುರ್ದಶಾಧಿಕಶತತಮೋಽಧ್ಯಾಯಃ॥ 114 ॥

Mahabharata - Adi Parva - Chapter Footnotes

1-114-16 ಸಂಸಜ್ಜಮಾನಯಾ ಸ್ಖಲನವತ್ಯಾ॥ 1-114-17 ವಿಶ್ವಾಸಾದಂತರಂಗತ್ವಬುದ್ಧೇಃ। ಸಂತಾನಾಯ ವಿಸ್ತಾರಾಯ॥ 1-114-18 ಆಪದ್ಧರ್ಮಮವೇಕ್ಷ್ಯೇತಿ ಶೇಷಃ॥ 1-114-38 ವ್ಯಕ್ತಂ ನಿಃಸಂಶಯಂ॥ 1-114-42 ಅನುಬಧ್ಯತೇಽನೇನೇತ್ಯನುಬಂಧಃ ಫಲಂ॥ 1-114-45 ಕಾಲೀ ಸತ್ಯವತೀ॥ 1-114-47 ಪ್ರಸ್ರವೈಃ ಸ್ನೇಹಸ್ರುತಸ್ತನೈಃ॥ 1-114-53 ವಿಧಾನವಿಹಿತಃ ಪೂರ್ವಪುಣ್ಯಪ್ರಸೂತಃ॥ 1-114-56 ವ್ಯಪೇಕ್ಷಯಾ ಸ್ನೇಹಾನುಬಂಧೇನ॥ 1-114-58 ಆನೃಶಂಸ್ಯಾದನೈಷ್ಠುರ್ಯಾತ್॥ 1-114-63 ದೇವ್ಯೌ ರಾಜಭಾರ್ಯೇ॥ 1-114-74 ಯಥಾ ಭೀಷ್ಮೇಣೋಕ್ತಂ ತಥಾ ಮಾಂ ಪ್ರಾಪಯ ಇಷ್ಟಾರ್ಥೇನ ಯೋಜಯ॥ 1-114-76 ಉದ್ವಕ್ಷ್ಯತಿ ಧುರಂ ಧುರ ಉದ್ವಹನಂಮ ಕರಿಷ್ಯತಿ॥ ಚತುರ್ದಶಾಧಿಕಶತತಮೋಽಧ್ಯಾಯಃ॥ 114 ॥



ಆದಿಪರ್ವ - ಅಧ್ಯಾಯ 115

॥ ಶ್ರೀಃ ॥

1.115. ಅಧ್ಯಾಯಃ 115 

Mahabharata - Adi Parva - Chapter Topics

ಅಂಬಿಕಾಯಾಂ ವ್ಯಾಸಾದ್ಧೃತರಾಷ್ಟ್ರಸ್ಯೋತ್ಪತ್ತಿಃ॥ 1 ॥ ಅಂಬಾಲಿಕಾಯಾಂ ಪಾಂಡೋರುತ್ಪತ್ತಿಃ॥ 2 ॥ ಅಂಬಿಕಾದಾಸ್ಯಾಂ ವಿದುರಸ್ಯೋತ್ಪತ್ತಿಃ॥ 3 ॥

Mahabharata - Adi Parva - Chapter Text

1-115-0 (5151) 
ವೈಶಂಪಾಯನ ಉವಾಚ। 1-115-0x (704) 
ತತಃ ಸತ್ಯವತೀ ಕಾಲೇ ವಧೂಂ ಸ್ನಾತಾಮೃತೌ ತದಾ।
ಸಂವೇಶಯಂತೀ ಶಯನೇ ಶನೈರ್ವಚನಮಬ್ರವೀತ್॥ 1-115-1 (5152) 
ಕೌಸಲ್ಯೇ ದೇವರಸ್ತೇಽಸ್ತಿ ಸೋಽದ್ಯ ತ್ವಾಽನುಪ್ರವೇಕ್ಷ್ಯತಿ।
ಅಪ್ರಮತ್ತಾ ಪ್ರತೀಕ್ಷೈನಂ ನಿಶೀಥೇ ಹ್ಯಾಗಮಿಷ್ಯತಿ॥ 1-115-2 (5153) 
ಶ್ವಶ್ರ್ವಾಸ್ತದ್ವಚನಂ ಶ್ರುತ್ವಾ ಶಯಾನಾ ಶಯನೇ ಶುಭೇ।
ಸಾಽಚಿಂತಯತ್ತದಾ ಭೀಷ್ಮಮನ್ಯಾಂಶ್ಚ ಕುರುಪುಂಗವಾನ್॥ 1-115-3 (5154) 
`ತತಃ ಸುಪ್ತಜನಪ್ರಾಯೇಽರ್ಧರಾತ್ರೇ ಭಗವಾನೃಷಿಃ।
ದೀಪ್ಯಮಾನೇಷು ದೀಪೇಷು ಶರಣಂ ಪ್ರವಿವೇಶ ಹ॥ 1-115-4 (5155) 
ತತೋಽಂಬಿಕಾಯಾಂ ಪ್ರಥಮಂ ನಿಯುಕ್ತಃ ಸತ್ಯವಾಗೃಷಿಃ।
ಜಗಾಮ ತಸ್ಯಾಃ ಶಯನಂ ವಿಪುಲೇ ತಪಸಿ ಸ್ಥಿತಃ॥ 1-115-5 (5156) 
ತಂ ಸಮೀಕ್ಷ್ಯ ತು ಕೌಸಲ್ಯಾ ದುಷ್ಪ್ರೇಕ್ಷಮತಥೋಚಿತಾ।
ವಿರೂಪ ಇತಿ ವಿತ್ರಸ್ತಾ ಸಂಕುಚ್ಯಾಸೀನ್ನಿಮೀಲಿತಾ॥ 1-115-6 (5157) 
ವಿರೂಪೋ ಹಿ ಜಟೀ ಚಾಪಿ ದುರ್ವರ್ಣಃ ಪರುಷಃ ಕೃಶಃ।
ಸುಗಂಧೇತರಗಂಧಶ್ಚ ಸರ್ವಥಾ ದುಷ್ಪ್ರಧರ್ಷಣಃ॥'  1-115-7 (5158) 
ತಸ್ಯ ಕೃಷ್ಣಸ್ಯ ಕಪಿಲಾಂ ಜಟಾಂ ದೀಪ್ತೇ ಚ ಲೋಚನೇ।
ಬಬ್ರೂಣಿ ಚೈವ ಶ್ಮಶ್ರೂಮಿ ದೃಷ್ಟ್ವಾ ದೇವೀ ನ್ಯಮೀಲಯತ್॥ 1-115-8 (5159) 
ಸಂಭೂವ ತಯಾ ಸಾರ್ಧಂ ಮಾತುಃ ಪ್ರಿಯಚಿಕೀರ್ಷಯಾ।
ಭಯಾತ್ಕಾಶಿಸುತಾ ತಂ ತು ನಾಶಕ್ನೋದಭಿವೀಕ್ಷಿತುಂ॥ 1-115-9 (5160) 
ತತೋ ನಿಷ್ಕ್ರಾಂತಮಾಗಂಯ ಮಾತಾ ಪುತ್ರಮುವಾಚ ಹ।
ಅಪ್ಯಸ್ಯಾಂ ಗುಣವಾನ್ಪುತ್ರ ರಾಜಪುತ್ರೋ ಭವಿಷ್ಯತಿ॥ 1-115-10 (5161) 
ನಿಶಂಯ ತದ್ವಚೋ ಮಾತುರ್ವ್ಯಾಸಃ ಸತ್ಯವತೀಸುತಃ।
`ಪ್ರೋವಾಚಾತೀಂದ್ರಿಯಜ್ಞಾನೋ ವಿಧಿನಾ ಸಂಪ್ರಚೋದಿತಃ॥'  1-115-11 (5162) 
ನಾಗಾಯುತಸಮಪ್ರಾಣೋ ವಿದ್ವಾನ್ರಾಜರ್ಷಿಸತ್ತಮಃ।
ಮಹಾಭಾಗೋ ಮಹಾವೀರ್ಯೋ ಮಹಾಬುದ್ಧಿರ್ಭವಿಷ್ಯತಿ॥ 1-115-12 (5163) 
ತಸ್ಯ ಚಾಪಿ ಶತಂ ಪುತ್ರಾ ಭವಿಷ್ಯಂತಿ ಮಹಾತ್ಮನಃ।
ಕಿಂತು ಮಾತುಃ ಸ ವೈಗುಣ್ಯಾದಂಧ ಏವ ಭವಿಷ್ಯತಿ॥ 1-115-13 (5164) 
ತಸ್ಯ ತದ್ವಚನಂ ಶ್ರುತ್ವಾ ಮಾತಾ ಪುತ್ರಮಥಾಽಬ್ರವೀತ್।
ನಾಂಧಃ ಕುರೂಣಾಂ ನೃಪತಿರನುರೂಪಸ್ತಪೋಧನ॥ 1-115-14 (5165) 
ಜ್ಞಾತಿವಂಶಸ್ಯ ಗೋಪ್ತಾರಂ ಪಿತೄಣಾಂ ವಂಶವರ್ಧನಂ।
`ಅಪರಸ್ಯಾಮಪಿ ಪುನರ್ಮಮ ಶೋಕವಿನಾಶನಂ॥ 1-115-15 (5166) 
ತಸ್ಮಾದವರಜಂ ಪುತ್ರಂ ಜನಯಾನ್ಯಂ ನರಾಧಿಪಂ।
ಭ್ರಾತುರ್ಭಾರ್ಯಾಽವರಾ ಚೇಯಂ ರೂಪಯೌವನಶಾಲಿನೀ॥ 1-115-16 (5167) 
ಅಸ್ಯಾಮುತ್ಪಾದಯಾಽಪತ್ಯಂ ಮನ್ನಿಯೋಗಾದ್ಗುಣಾಧಿಕಂ।'
ದ್ವಿತೀಯಂ ಕುರುವಂಶಸ್ಯ ರಾಜಾನಂ ದಾತುಮರ್ಹಸಿ॥  1-115-17 (5168) 
ಸ ತಥೇತಿ ಪ್ರತಿಜ್ಞಾಯ ನಿಶ್ಚಕ್ರಾಮ ಮಹಾಯಶಾಃ।
ಸಾಽಪಿ ಕಾಲೇನ ಕೌಸಲ್ಯಾ ಸುಷುವೇಽಂಧಂ ತಮಾತ್ಮಜಂ॥ 1-115-18 (5169) 
ಪುನರೇವ ತು ಸಾ ದೇವೀ ಪರಿಭಾಷ್ಯ ಸ್ನುಷಾಂ ತತಃ।
ಋಷಿಮಾವಾಹಯತ್ಸತ್ಯಾ ಯಥಾಪೂರ್ವಮರಿಂದಮ॥ 1-115-19 (5170) 
`ಅಂಬಾಲಿಕಾಂ ಸಮಾಹೂಯ ತಸ್ಯಾಂ ಸತ್ಯವತೀ ಸುತಂ।
ಭೂಯೋ ನಿಯೋಜಯಾಮಾಸ ಸಂತಾನಾಯ ಕುಲಸ್ಯ ವೈ॥ 1-115-20 (5171) 
ವಿಷಣ್ಣಾಂಬಾಲಿಕಾ ಸಾಧ್ವೀ ನಿಷಣ್ಣಾ ಶಯನೋತ್ತಮೇ।
ಕೋನ್ವೇಷ್ಯತೀತಿ ಧ್ಯಾಯಂತೀ ನಿಯತಾಂ ಸಂಪ್ರತೀಕ್ಷತೇ'॥ 1-115-21 (5172) 
ತತಸ್ತೇನೈವ ವಿಧಿನಾ ಮಹರ್ಷಿಸ್ತಾಮಪದ್ಯತ।
ಅಂಬಾಲಿಕಾಮಥಾಽಭ್ಯಾಗಾದೃಷಿಂ ದೃಷ್ಟ್ವಾ ಚ ಸಾಽಪಿ ತಂ॥ 1-115-22 (5173) 
ವಿವರ್ಣಾ ಪಾಂಡುಸಂಕಾಶಾ ಸಮಪದ್ಯತ ಭಾರತ।
ತಾಂ ಭೀತಾಂ ಪಾಂಡುಸಂಕಾಶಾಂ ವಿಷಣ್ಣಾಂ ಪ್ರೇಕ್ಷ್ಯ ಭಾರತ॥ 1-115-23 (5174) 
ವ್ಯಾಸಃ ಸತ್ಯವತೀಪುತ್ರ ಇದಂ ವಚನಮಬ್ರವೀತ್।
ಯಸ್ಮಾತ್ಪಾಂಡುತ್ವಮಾಪನ್ನಾ ವಿರೂಪಂ ಪ್ರೇಕ್ಷ್ಯ ಮಾಮಿಹ॥ 1-115-24 (5175) 
ತಸ್ಮಾದೇಷ ಸುತಸ್ತೇ ವೈ ಪಾಂಡುರೇವ ಭವಿಷ್ಯತಿ।
ನಾಮ ಚಾಸ್ಯೈತದೇವೇಹ ಭವಿಷ್ಯತಿ ಶುಭಾನನೇ॥ 1-115-25 (5176) 
ಇತ್ಯುಕ್ತ್ವಾ ಸ ನಿರಾಕ್ರಾಮದ್ಭಗವಾನೃಷಿಸತ್ತಮಃ।
ತತೋ ನಿಷ್ಕ್ರಾಂತಮಾಲೋಕ್ಯ ಸತ್ಯಾ ಪುತ್ರಮಥಾಽಬ್ರವೀತ್॥ 1-115-26 (5177) 
`ಕುಮಾರೋ ಬ್ರೂಹಿ ಮೇ ಪುತ್ರ ಅಪ್ಯತ್ರ ಭವಿತಾ ಶುಭಃ।'
ಶಶಂಸ ಸ ಪುನರ್ಮಾತ್ರೇ ತಸ್ಯ ಬಾಲಸ್ಯ ಪಾಂಡುತಾಂ॥  1-115-27 (5178) 
`ಭವಿಷ್ಯತಿ ಸುವಿಕ್ರಾಂತಃ ಕುಮಾರೋ ದಿಕ್ಷು ವಿಶ್ರುತಃ।
ಪಾಂಡುತ್ವಂ ವರ್ಣತಸ್ತಸ್ಯ ಮಾತೃದೋಷಾದ್ಭವಿಷ್ಯತಿ॥ 1-115-28 (5179) 
ತಸ್ಯ ಪುತ್ರಾ ಮಹೇಷ್ವಾಸಾ ಭವಿಷ್ಯಂತೀಹ ಪಂಚ ವೈ।
ಇತ್ಯುಕ್ತ್ವಾ ಮಾತರಂ ತತ್ರ ಸೋಽಭಿವಾದ್ಯ ಜಗಾಮ ಹ॥'  1-115-29 (5180) 
ತಂ ಮಾತಾ ಪುನರೇವಾನ್ಯಮೇಕಂ ಪುತ್ರಮಯಾಚತ।
ತಥೇತಿ ಚ ಮಹರ್ಷಿಸ್ತಾಂ ಮಾತರಂ ಪ್ರತ್ಯಭಾಷತ॥ 1-115-30 (5181) 
ತತಃ ಕುಮಾರಂ ಸಾ ದೇವೀ ಪ್ರಾಪ್ತಕಾಲಮಜೀಜನತ್।
ಪಾಂಡುಲಕ್ಷಣಸಂಪನ್ನಂ ದೀಪ್ಯಮಾನಮಿವ ಶ್ರಿಯಾ॥ 1-115-31 (5182) 
ಯಸ್ಯ ಪುತ್ರಾ ಮಹೇಷ್ವಾಸಾ ಜಜ್ಞಿರೇ ಪಂಚ ಪಾಂಡವಾಃ।
`ತಯೋರ್ಜನ್ಮಕ್ರಿಯಾಃ ಸರ್ವಾ ಯಥಾವದನುಪೂರ್ವಶಃ॥ 1-115-32 (5183) 
ಕಾರಯಾಮಾಸ ವೈ ಭೀಷ್ಮೋ ಬ್ರಾಹ್ಮಣೈರ್ವೇದಪಾರಗೈಃ।
ಅಂಧಂ ದೃಷ್ಟ್ವಾಽಂಬಿಕಾಪುತ್ರಂ ಜಾತಂ ಸತ್ಯವತೀ ಸುತಂ॥ 1-115-33 (5184) 
ಕೌಸಲ್ಯಾರ್ಥೇ ಸಮಾಹೂಯ ಪುತ್ರಮನ್ಯಮಯಾಚತ।
ಅಂಧೋಯಮನ್ಯಮಿಚ್ಛಾಮಿ ಕೌಸಲ್ಯಾತನಯಂ ಶುಭಂ॥ 1-115-34 (5185) 
ಏವಮುಕ್ತೋ ಮಹರ್ಷಿಸ್ತಾಂ ಮಾತರಂ ಪ್ರತ್ಯಭಾಷತ।
ನಿಯತಾ ಯದಿ ಕೌಸಲ್ಯಾ ಭವಿಷ್ಯತಿ ಪುನಃಶುಭಾ॥ 1-115-35 (5186) 
ಭವಿಷ್ಯತಿ ಕುಮಾರೋಽಸ್ಯಾ ಧರ್ಮಶಾಸ್ತ್ರಾರ್ಥತತ್ವವಿತ್।
ತಾಂ ಸಮಾಧಾಯ ವೈ ಭೂಯಃ ಸ್ನುಷಾಂ ಸತ್ಯವತೀ ಪುನಃ॥'  1-115-36 (5187) 
ಋತುಕಾಲೇ ತತೋ ಜ್ಯೇಷ್ಠಾಂ ವಧೂಂ ತಸ್ಮೈ ನ್ಯಯೋಜಯತ್।
ಸಾ ತು ರೂಪಂ ಚ ಗಂಧಂ ಚ ಮಹರ್ಷೇಃ ಪ್ರವಿಚಿಂತ್ಯ ತಂ॥ 1-115-37 (5188) 
ನಾಕರೋದ್ವಚನಂ ದೇವ್ಯಾ ಭಯಾತ್ಸುರಸುತೋಪಮಾ।
ತತಃಸ್ವೈರ್ಭೂಷಣೈರ್ದಾಸೀಂ ಭೂಷಯಿತ್ವಾಽಪ್ಸರೋಪಮಾಂ॥ 1-115-38 (5189) 
ಪ್ರೇಷಯಾಮಾಸ ಕೃಷ್ಣಾಯ ತತಃ ಕಾಶಿಪತೇಃ ಸುತಾ।
ಸಾ ತಂ ತ್ವೃಷಿಮನುಪ್ರಾಪ್ತಂ ಪ್ರತ್ಯುದ್ಗಂಯಾಭಿವಾದ್ಯ ಚ॥ 1-115-39 (5190) 
ಸಂವಿವೇಶಾಭ್ಯನುಜ್ಞಾತಾ ಸತ್ಕೃತ್ಯೋಪಚಚಾರ ಹ।
`ವಾಗ್ಭಾವೋಪಪ್ರದಾನೇನ ಗಾತ್ರಸಂಸ್ಪರ್ಶನೇನ ಚ॥'  1-115-40 (5191) 
ಕಾಮೋಪಭೋಗೇನ ರಹಸ್ತಸ್ಯಾಂ ತುಷ್ಟಿಮಗಾದೃಷಿಃ।
ತಯಾ ಸಹೋಷಿತೋ ರಾಜನ್ಮಹರ್ಷಿಃ ಸಂಶಿತವ್ರತಃ॥ 1-115-41 (5192) 
ಉತ್ತಿಷ್ಠನ್ನಬ್ರವೀದೇನಾಮಭುಜಿಷ್ಯಾ ಭವಿಷ್ಯಸಿ।
ಅಯಂ ಚ ತೇ ಶುಭೇ ಗರ್ಭಃ ಶ್ರೇಯಾನುದರಮಾಗತಃ। 
ಧರ್ಮಾತ್ಮಾ ಭವಿತಾ ಲೋಕೇ ಸರ್ವಬುದ್ಧಿಮತಾಂ ವರಃ॥  1-115-42 (5193) 
ಸ ಜಜ್ಞೇ ವಿದುರೋ ನಾಮ ಕೃಷ್ಣದ್ವೈಪಾಯನಾತ್ಮಜಃ।
ಧೃತರಾಷ್ಟ್ರಸ್ಯ ವೈ ಭ್ರಾತಾ ಪಾಂಡೋಶ್ಚೈವ ಮಹಾತ್ಮನಃ॥ 1-115-43 (5194) 
ಧರ್ಮೋ ವಿದುರರೂಪೇಣ ಶಾಪಾತ್ತಸ್ಯ ಮಹಾತ್ಮನಃ।
ಮಾಂಡವ್ಯಸ್ಯಾರ್ಥತತ್ತ್ವಜ್ಞಃ ಕಾಮಕ್ರೋಧವಿವರ್ಜಿತಃ॥ 1-115-44 (5195) 
ಕೃಷ್ಣದ್ವೈಪಾಯನೋಽಪ್ಯೇತತ್ಸತ್ಯವತ್ಯೈ ನ್ಯವೇದಯತ್।
ಪ್ರಲಂಭಮಾತ್ಮನಶ್ಚೈವ ಶೂದ್ರಾಯಾಃ ಪುತ್ರಜನ್ಮ ಚ॥ 1-115-45 (5196) 
ಸ ಧರ್ಮಸ್ಯಾನೃಣೋ ಭೂತ್ವಾ ಪುನರ್ಮಾತ್ರಾ ಸಮೇತ್ಯ ಚ।
ತಸ್ಯೈ ಗರ್ಭಂ ಸಮಾವೇದ್ಯ ತತ್ರೈವಾಂತರಧೀಯತ॥ 1-115-46 (5197) 
ಏತೇ ವಿಚಿತ್ರವೀರ್ಯಸ್ಯ ಕ್ಷೇತ್ರೇ ದ್ವೈಪಾಯನಾದಪಿ।
ಜಜ್ಞಿರೇ ದೇವಗರ್ಭಾಭಾಃ ಕುರುವಂಶವಿವರ್ಧನಾಃ॥ ॥ 1-115-47 (5198) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಪಂಚಾದಶಾಧಿಕಶತತಮೋಽಧ್ಯಾಯಃ॥ 115 ॥

Mahabharata - Adi Parva - Chapter Footnotes

1-115-42 ಅಭುಜಿಷ್ಯಾ ಅದಾಸೀ॥ 1-115-45 ಪ್ರಲಂಭಮಾತ್ಮಸ್ಥೋನೇ ದಾಸೀನಿಯೋಜನಂ॥ ಪಂಚಾದಶಾಧಿಕಶತತಮೋಽಧ್ಯಾಯಃ॥ 115 ॥



ಆದಿಪರ್ವ - ಅಧ್ಯಾಯ 116

॥ ಶ್ರೀಃ ॥

1.116. ಅಧ್ಯಾಯಃ 116 

Mahabharata - Adi Parva - Chapter Topics

ಮಾಂಡವ್ಯೋಪಾಖ್ಯಾನಂ॥ 1 ॥ ರಾಜಾಜ್ಞಯಾ ಮಾಂಡವ್ಯಸ್ಯ ಶೂಲಾರೋಪಣಂ॥ 2 ॥

Mahabharata - Adi Parva - Chapter Text

1-116-0 (5199) 
ಜನಮೇಜಯ ಉವಾಚ। 1-116-0x (705) 
ಕಿಂ ಕೃತಂ ಕರ್ಮ ಧರ್ಮೇಣ ಯೇನ ಶಾಪಮುಪೇಯಿವಾನ್।
ಕಸ್ಯ ಶಾಪಾಚ್ಚ ಬ್ರಹ್ಮರ್ಷೇಃ ಶೂದ್ರಯೋನಾವಜಾಯತ॥ 1-116-1 (5200) 
ವೈಶಂಪಾಯನ ಉವಾಚ। 1-116-2x (706) 
ಬಭೂವ ಬ್ರಾಹ್ಮಣಃ ಕಶ್ಚಿನ್ಮಾಂಡವ್ಯ ಇತಿ ವಿಶ್ರುತಃ।
ಧೃತಿಮಾನ್ಸರ್ವಧರ್ಮಜ್ಞಃ ಸತ್ಯೇ ತಪಸಿ ಚ ಸ್ಥಿತಃ॥ 1-116-2 (5201) 
`ಸ ತೀರ್ಥಯಾತ್ರಾಂ ವಿಚರನ್ನಾಜಗಾಮ ಯದೃಚ್ಛಯಾ।
ಸಂನಿಕೃಷ್ಟಾನಿ ತೀರ್ಥಾನಿ ಗ್ರಾಮಾಣಾಂ ಯಾನಿ ಕಾನಿ ಚ। 
ತತ್ರಾಶ್ರಮಪದಂ ಕೃತ್ವಾ ವಸತಿ ಸ್ಮ ಮಹಾಮುನಿಃ॥'  1-116-3 (5202) 
ಸ ಆಶ್ರಮಪದದ್ವಾರಿ ವೃಕ್ಷಮೂಲೇ ಮಹಾತಪಾಃ।
ಊರ್ಧ್ವಬಾಹುರ್ಮಹಾಯೋಗೀ ತಸ್ಥೌ ಮೌನವ್ರತಾನ್ವಿತಃ॥ 1-116-4 (5203) 
ತಸ್ಯ ಕಾಲೇನ ಮಹತಾ ತಸ್ಮಿಂಸ್ತಪಸಿ ವರ್ತತಃ।
ತಮಾಶ್ರಮಮನುಪ್ರಾಪ್ತಾ ದಸ್ಯವೋ ಲೋಪ್ತ್ರಹಾರಿಣಃ॥ 1-116-5 (5204) 
ಅನುಸಾರ್ಯಮಾಣಾ ಬಹುಭೀ ರಕ್ಷಿಭಿರ್ಭರತರ್ಷಭ।
`ತಾಮೇವ ವಸತಿಂ ಜಗ್ಮುಸ್ತೇ ಗ್ರಾಮಾಲ್ಲೋಪ್ತ್ರಹಾರಿಣಃ॥ 1-116-6 (5205) 
ಯಸ್ಮಿನ್ನಾವಸಥೇ ಶೇತೇ ಸ ಮುನಿಃ ಸಂಶಿತವ್ರತಃ।'
ತೇ ತಸ್ಯಾವಸಥೇ ಲೋಪ್ತ್ರಂ ದಸ್ಯವಃ ಕುರುಸತ್ತಮ॥  1-116-7 (5206) 
ನಿಧಾಯ ಚ ಭಯಾಲ್ಲೀನಾಸ್ತತ್ರೈವಾನಾಗತೇ ಬಲೇ।
ತೇಷು ಲೀನೇಷ್ವಥೋ ಶೀಘ್ರಂ ತತಸ್ತದ್ರಕ್ಷಿಣಾಂ ಬಲಂ॥ 1-116-8 (5207) 
ಆಜಗಾಮ ತತೋಽಪಶ್ಯಂಸ್ತಮೃಷಿಂ ತಸ್ಕರಾನುಗಾಃ।
ತಮಪೃಚ್ಛಂಸ್ತತೋ ರಾಜಂಸ್ತಥಾವೃತ್ತಂ ತಪೋಧನಂ॥ 1-116-9 (5208) 
ಕತರೇಣ ಪಥಾ ಯಾತಾ ದಸ್ಯವೋ ದ್ವಿಜಸತ್ತಮ।
ತೇನ ಗಚ್ಛಾಮಹೇ ಬ್ರಹ್ಮನ್ಯಥಾ ಶೀಘ್ರತರಂ ವಯಂ॥ 1-116-10 (5209) 
ತಥಾ ತು ರಕ್ಷಿಮಾಂ ತೇಷಾಂ ಬ್ರುವತಾಂ ಸ ತಪೋಧನಃ।
ನ ಕಿಂಚಿದ್ವಚನಂ ರಾಜನ್ನಬ್ರವೀತ್ಸಾಧ್ವಸಾಧು ವಾ॥ 1-116-11 (5210) 
ತತಸ್ತೇ ರಾಜಪುರುಷಾ ವಿಚಿನ್ವಾನಾಸ್ತಮಾಶ್ರಮಂ।
ದದೃಶುಸ್ತತ್ರ ಲೀನಾಂಸ್ತಾಂಶ್ಚೋರಾಂಸ್ತದ್ದ್ರವ್ಯಮೇವ ಚ॥ 1-116-12 (5211) 
ತತಃ ಶಂಕಾ ಸಮಭವದ್ರಕ್ಷಿಣಾಂ ತಂ ಮುನಿಂ ಪ್ರತಿ।
ಸಂಯಂಯೈನಂ ತತೋ ರಾಜ್ಞೇ ದಸ್ಯೂಂಶ್ಚೈವ ನ್ಯವೇದಯನ್॥ 1-116-13 (5212) 
ತಂ ರಾಜಾ ಸಹ ತೈಶ್ಚೋರೈರನ್ವಶಾದ್ವಧ್ಯತಾಮಿತಿ।
ಸ ರಕ್ಷಿಭಿಸ್ತೈರಜ್ಞಾತಃ ಶೂಲೇ ಪ್ರೋತೋ ಮಹಾತಪಾಃ॥ 1-116-14 (5213) 
ತತಸ್ತೇ ಶೂಲಮಾರೋಪ್ಯ ತಂ ಮುನಿಂ ರಕ್ಷಿಣಸ್ತದಾ।
ಪ್ರತಿಜಗ್ಮುರ್ಮಹೀಪಾಲಂ ಧನಾನ್ಯಾದಾಯ ತಾನ್ಯಥ॥ 1-116-15 (5214) 
ಶೂಲಸ್ಥಃ ಸ ತು ಧರ್ಮಾತ್ಮಾ ಕಾಲೇನ ಮಹತಾ ತತಃ।
ನಿರಾಹಾರೋಽಪಿ ವಿಪ್ರರ್ಷಿರ್ಮರಣಂ ನಾಭ್ಯಪದ್ಯತ॥ 1-116-16 (5215) 
ಧಾರಯಾಮಾಸ ಚ ಪ್ರಾಣಾನೃಷೀಂಶ್ಚ ಸಮುಪಾನಯತ್।
ಶೂಲಾಗ್ರೇ ತಪ್ಯಮಾನೇನ ತಪಸ್ತೇನ ಮಹಾತ್ಮನಾ॥ 1-116-17 (5216) 
ಸಂತಾಪಂ ಪರಮಂ ಜಗ್ಮುರ್ಮುನಯಸ್ತಪಸಾಽನ್ವಿತಾಃ।
ತೇ ರಾತ್ರೌ ಶಕುನಾ ಭೂತ್ವಾ ಸನ್ನಿಪತ್ತ್ಯ ತು ಭಾರತ। 
ದರ್ಶಂತೋ ಯಥಾಶಕ್ತಿ ತಮಪೃಚ್ಛಂದ್ವಿಜೋತ್ತಮಂ॥  1-116-18 (5217) 
ಶ್ರೋತುಮಿಚ್ಛಾಮಹೇ ಬ್ರಹ್ಮನ್ಕಿಂ ಪಾಪಂ ಕೃತವಾನಸಿ।
ಯೇನೇಹ ಸಮನುಪ್ರಾಪ್ತಂ ಶೂಲೇ ದುಃಖಭಯಂ ಮಹತ್॥ ॥ 1-116-19 (5218) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಷೋಡಶಾಧಿಕಶತತಮೋಽಧ್ಯಾಯಃ॥ 116 ॥

Mahabharata - Adi Parva - Chapter Footnotes

1-116-1 ಕಸ್ಯ ಕೀದೃಶಸ್ಯ॥ 1-116-6 ಲೋಪ್ತ್ರಂ ಲುಪ್ಯತ ಇತಿ ವ್ಯುತ್ಪತ್ತ್ಯಾ ಚೋರಾಪಹೃತಂ ಧನಂ॥ 1-116-8 ಬಲೇ ರಾಜಸೈನ್ಯೇ॥ 1-116-13 ಸಂಯಂಯ ಚೋರವನ್ನಿಗೃಹ್ಯ॥ 1-116-14 ಪ್ರೋತೋಽರ್ಪಿತಃ॥ 1-116-17 ಸಮುಪಾನಯಾತ್ ಸ್ವಸಮೀಪಮಿತಿ ಶೇಷಃ॥ 1-116-18 ದರ್ಶಯಂತಃ ಸ್ವಾನಿ ರೂಪಾಮಿ ಪ್ರಕಾಶಯಂತಃ॥ ಷೋಡಶಾಧಿಕಶತತಮೋಽಧ್ಯಾಯಃ॥ 116 ॥



ಆದಿಪರ್ವ - ಅಧ್ಯಾಯ 117

॥ ಶ್ರೀಃ ॥

1.117. ಅಧ್ಯಾಯಃ 117 

Mahabharata - Adi Parva - Chapter Topics

ಮಾಂಡವ್ಯಂ ಋಷಿಂ ಜ್ಞಾತ್ವಾ ಭೀತೇನ ರಾಜ್ಞಾ ತಸ್ಯ ಶೂಲಾದ್ವಿಮೋಕ್ಷಣಂ॥ 1 ॥ ಅಣೀಮಾಂಡವ್ಯಸ್ಯ ಯಮೇನ ವಿವಾದಃ॥ 2 ॥ ಮಾಂಡವ್ಯಂ ನ ಯಮಸ್ಯ ಶಾಪಃ॥ 3 ॥

Mahabharata - Adi Parva - Chapter Text

1-117-0 (5219) 
ವೈಶಂಪಾಯನ ಉವಾಚ। 1-117-0x (707) 
ತತಃ ಸ ಮುನಿಶಾರ್ದೂಲಸ್ತಾನುವಾಚ ತಪೋಧನಾನ್।
ದೋಷತಃ ಕಂ ಗಮಿಷ್ಯಾಮಿ ನ ಹಿ ಮೇಽನ್ಯೋಪರಾಧ್ಯತಿ॥ 1-117-1 (5220) 
ತಂ ದೃಷ್ಟ್ವಾ ರಕ್ಷಿಣಸ್ತತ್ರ ತಥಾ ಬಹುತಿಥೇಽಹನಿ।
ನ್ಯವೇದಯಂಸ್ತಥಾ ರಾಜ್ಞೇ ಯಥಾವೃತ್ತಂ ನರಾಧಿಪ॥ 1-117-2 (5221) 
ರಾಜಾ ಚ ತಮೃಷಿಂ ಶ್ರುತ್ವಾ ನಿಷ್ಕ್ರಂಯ ಸಹ ಮಂತ್ರಿಭಿಃ।
ಪ್ರಸಾದಯಾಮಾಸ ತದಾ ಶೂಲಸ್ಥಮೃಷಿಸತ್ತಮಂ॥ 1-117-3 (5222) 
ಪ್ರಜೋವಾಚ। 1-117-4x (708) 
ಯನ್ಮಯಾಽಪಕೃತಂ ಮೋಹಾದಜ್ಞಾನಾದೃಷಿಸತ್ತಮ।
ಪ್ರಸಾದಯೇ ತ್ವಾಂ ತತ್ರಾಹಂ ನ ಮೇ ತ್ವಂ ಕ್ರೋದ್ಧುಮರ್ಹಸಿ॥ 1-117-4 (5223) 
ವೈಶಂಪಾಯನ ಉವಾಚ। 1-117-5x (709) 
ಏವಮುಕ್ತಸ್ತತೋ ರಾಜ್ಞಾ ಪ್ರಸಾದಮಕರೋನ್ಮುನಿಃ।
ಕೃತಪ್ರಸಾದಂ ರಾಜಾ ತಂ ತತಃ ಸಮವತಾರಯತ್॥ 1-117-5 (5224) 
ಅವತಾರ್ಯ ಚ ಶೂಲಾಗ್ರಾತ್ತಚ್ಛೂಲಂ ನಿಶ್ಚಕರ್ಷ ಹ।
ಅಶಕ್ನುವಂಶ್ಚ ನಿಷ್ಕ್ರಷ್ಟುಂ ಶೂಲಂ ಮೂಲೇ ಸ ಚಿಚ್ಛಿದೇ॥ 1-117-6 (5225) 
ಸ ತಥಾಂತರ್ಗತೇನೈವ ಶೂಲೇನ ವ್ಯಚರನ್ಮುನಿಃ।
ಕಂಠಪಾರ್ಶ್ವಾಂತರಸ್ಥೇನ ಶಂಕುನಾ ಮುನಿರಾಚತ್। 
ಪುಷ್ಪಭಾಜನಧಾರೀ ಸ್ಯಾದಿತಿ ಚಿಂತಾಪರೋಽಭವತ್॥'  1-117-7 (5226) 
ಸ ಚಾತಿತಪಸಾ ಲೋಕಾನ್ವಿಜಿಗ್ಯೇ ದುರ್ಲಭಾನ್ಪರೈಃ॥  1-117-8 (5227) 
ಅಣೀಮಾಂಡವ್ಯ ಇತಿ ಚ ತತೋ ಲೋಕೇಷು ಗೀಯತೇ।
ಸ ಗತ್ವಾ ಸದನಂ ವಿಪ್ರೋ ಧರ್ಮಸ್ಯ ಪರಮಾರ್ಥವಿತ್॥ 1-117-9 (5228) 
ಆಸನಸ್ಥಂ ತತೋ ಧರ್ಮಂ ದೃಷ್ಟ್ವೋಪಾಲಭತ ಪ್ರಭುಂ।
ಕಿಂ ನು ತದ್ದುಷ್ಕೃತಂ ಕರ್ಮ ಮಯಾ ಕೃತಮಜಾನತಾ॥ 1-117-10 (5229) 
ಯಸ್ಯೇಯಂ ಫಲನಿರ್ವೃತ್ತಿರೀದೃಶ್ಯಾಸಾದಿತಾ ಮಯಾ।
ಶೀಘ್ರಮಾಚಕ್ಷ್ವ ಮೇ ತತ್ತ್ವಂ ಪಶ್ಯ ಮೇ ತಪಸೋ ಬಲಂ॥ 1-117-11 (5230) 
ಧರ್ಮ ಉವಾಚ। 1-117-12x (710) 
ಪತಂಗಿಕಾನಾಂ ಪುಚ್ಛೇಷು ತ್ವಯೇಷೀಕಾ ಪ್ರವೇಶಿತಾ।
ಕರ್ಮಣಸ್ತಸ್ಯ ತೇ ಪ್ರಾಪ್ತಂ ಫಲಮೇತತ್ತಪೋಧನ॥ 1-117-12 (5231) 
ಸ್ವಲ್ಪಮೇವ ಯಥಾ ದತ್ತಂ ದಾನಂ ಬಹುಗುಣಂ ಭವೇತ್।
ಅಧರ್ಮ ಏವಂ ವಿಪ್ರರ್ಷೇ ಬಹುದುಃಖಫಲಪ್ರದಃ॥ 1-117-13 (5232) 
ಅಣೀಮಾಂಡವ್ಯ ಉವಾಚ। 1-117-14x (711) 
ಕಸ್ಮಿನ್ಕಾಲೇ ಮಯಾ ತತ್ತು ಕೃತಂ ಬ್ರೂಹಿ ಯಥಾತಥಂ।
ತೇನೋಕ್ತಂ ಧರ್ಮರಾಜೇನ ಬಾಲಭಾವೇ ತ್ವಯಾ ಕೃತಂ॥ 1-117-14 (5233) 
ಅಣೀಮಾಂಡವ್ಯ ಉವಾಚ। 1-117-15x (712) 
ಬಾಲೋ ಹಿ ದ್ವಾದಶಾದ್ವರ್ಷಾಜ್ಜನ್ಮತೋ ಯತ್ಕರಿಷ್ಯತಿ।
ನ ಭವಿಷ್ಯತ್ಯಧರ್ಮೋಽತ್ರ ನ ಪ್ರಜ್ಞಾಸ್ಯತಿ ವೈ ದಿಶಃ॥ 1-117-15 (5234) 
ಅಲ್ಪೇಽಪರಾಧೇಽಪಿ ಮಹಾನ್ಮಮ ದಂಡಸ್ತ್ವಯಾ ಧೃತಃ।
ಗರೀಯಾನ್ಬ್ರಾಹ್ಮಣವಧಃ ಸರ್ವಭೂತವಧಾದಪಿ॥ 1-117-16 (5235) 
ಶೂದ್ರಯೋನಾವತೋ ಧರ್ಮ ಮಾನುಷಃ ಸಂಭವಿಷ್ಯಸಿ।
ಮರ್ಯಾದಾಂ ಸ್ಥಾಪಯಾಂಯದ್ಯ ಲೋಕೇ ಕರ್ಮಫಲೋದಯಾಂ॥ 1-117-17 (5236) 
ಆ ಚತುರ್ದಶಕಾದ್ವರ್ಷಾನ್ನ ಭವಿಷ್ಯತಿ ಪಾತಕಂ।
ಪರತಃ ಕುರ್ವತಾಮೇವ ದೋಷ ಏವ ಭವಿಷ್ಯತಿ॥ 1-117-18 (5237) 
ವೈಶಂಪಾಯನ ಉವಾಚ। 1-117-19x (713) 
ಏತೇನ ತ್ವಪರಾಧೇನ ಶಾಪಾತ್ತಸ್ಯ ಮಹಾತ್ಮನಃ।
ಧರ್ಮೋ ವಿದುರರೂಪೇಣ ಶೂದ್ರಯೋನಾವಜಾಯತ॥ 1-117-19 (5238) 
ಧರ್ಮೇ ಚಾರ್ಥೇ ಚ ಕುಶಲೋ ಲೋಭಕ್ರೋಧವಿವರ್ಜಿತಃ।
ದೀರ್ಘದರ್ಶೀ ಶಮಪರಃ ಕುರೂಣಾಂ ಚ ಹಿತೇ ರತಃ॥ ॥ 1-117-20 (5239) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಸಪ್ತದಶಾಧಿಕಶತತಮೋಽಧ್ಯಾಯಃ॥ 117 ॥

Mahabharata - Adi Parva - Chapter Footnotes

1-117-1 ದೋಷತಃ ಕಂಗಮಿಷ್ಯಾಮಿ ನ ಕಮಪಿ ದೋಷಿಣಂ ಕಥಯಾಮಿ। ಸ್ವಕೃತಮೇ ಭುಂಜೇ ಇತ್ಯರ್ಥಃ॥ 1-117-9 ಅಣೀ ಶೂಲಾಗ್ರಂ ತದ್ಯುಕ್ತೋ ಮಾಂಡವ್ಯಃ॥ 1-117-10 ಉಪಾಲಭತ ಗರ್ಹಿತವಾನ್॥ 1-117-15 ದಿಶೋ ದೇಶನಾಃ ಧರ್ಮಶಾಸ್ತ್ರಾಣಿ ಯತೋ ನ ಪ್ರಜ್ಞಾಸ್ಯತಿ ಬಾಲತ್ವಾತ್॥ 1-117-16 ಬ್ರಾಹ್ಮಣವಧೋ ಬ್ರಾಹ್ಮಣಪೀಡನಂ॥ 1-117-20 ದೀರ್ಘದರ್ಶೀ ಸರ್ವಕಾಲಪರಾಮರ್ಶೀ। ಶಮಪರೋ ನಿರ್ವೈರಃ॥ ಸಪ್ತದಶಾಧಿಕಶತತಮೋಽಧ್ಯಾಯಃ॥ 117 ॥



ಆದಿಪರ್ವ - ಅಧ್ಯಾಯ 118

॥ ಶ್ರೀಃ ॥

1.118. ಅಧ್ಯಾಯಃ 118 

Mahabharata - Adi Parva - Chapter Topics

ಕಂಚಿತ್ಕಾಲಂ ಭೀಷ್ಮೇಣ ರಾಜ್ಯಪರಿಪಾಲನಾನಂತರಂ ಪಾಂಡೋ ರಾಜ್ಯೇಽಭಿಷೇಕಃ॥ 1 ॥

Mahabharata - Adi Parva - Chapter Text

1-118-0 (5240) 
ವೈಶಂಪಾಯನ ಉವಾಚ। 1-118-0x (714) 
`ಧೃತರಾಷ್ಟ್ರೇ ಚ ಪಾಂಡೌ ಚ ವಿದುರೇ ಚ ಮಹಾತ್ಮನಿ।'
ಏಷು ತ್ರಿಷು ಕುಮಾರೇಷು ಜಾತೇಷು ಕುರುಜಾಂಗಲಂ। 
ಕುರವೋಽಥ ಕುರುಕ್ಷೇತ್ರಂ ತ್ರಯಮೇತದವರ್ಧತ॥  1-118-1 (5241) 
ಊರ್ಧ್ವಸಸ್ಯಾಽಭವದ್ಭೂಮಿಃ ಸಸ್ಯಾನಿ ಫಲವಂತಿ ಚ।
ಯಥರ್ತುವರ್ಷೀ ಪರ್ಜನ್ಯೋ ಬಹುಪುಷ್ಪಫಲಾ ದ್ರುಮಾಃ॥ 1-118-2 (5242) 
ವಾಹನಾನಿ ಪ್ರಹೃಷ್ಟಾನಿ ಮುದಿತಾ ಮೃಗಪಕ್ಷಿಣಃ।
ಗಂಧವಂತಿ ಚ ಮಾಲ್ಯಾನಿ ರಸವಂತಿ ಫಲಾನಿ ಚ॥ 1-118-3 (5243) 
ವಣಿಗ್ಭಿಶ್ಚಾನ್ವಕೀರ್ಯಂತ ನಗರಾಣ್ಯಥ ಶಿಲ್ಪಿಭಿಃ।
ಶೂರಾಶ್ಚ ಕೃತವಿದ್ಯಾಶ್ಚ ಸಂತಶ್ಚ ಸುಖಿನೋಽಭವನ್॥ 1-118-4 (5244) 
ನಾಭವಂದಸ್ಯವಃ ಕೇಚಿನ್ನಾಧರ್ಮರುಚಯೋ ಜನಾಃ।
ಪ್ರದೇಶೇಷ್ವಪಿ ರಾಷ್ಟ್ರಾಣಾಂ ಕೃತಂ ಯುಗಮವರ್ತತ॥ 1-118-5 (5245) 
ಧರ್ಮಕ್ರಿಯಾ ಯಜ್ಞಶೀಲಾಃ ಸತ್ಯವ್ರತಪರಾಯಣಾಃ।
ಅನ್ಯೋನ್ಯಪ್ರೀತಿಸಂಯುಕ್ತಾ ವ್ಯವರ್ಧಂತ ಪ್ರಜಾಸ್ತದಾ॥ 1-118-6 (5246) 
ಮಾನಕ್ರೋಧವಿಹೀನಾಶ್ಚ ನರಾ ಲೋಭವಿವರ್ಜಿತಾಃ।
ಅನ್ಯೋನ್ಯಮಭ್ಯನಂದಂತ ಧರ್ಮೋತ್ತರಮವರ್ತತ॥ 1-118-7 (5247) 
ತನ್ಮಹೋದಧಿವತ್ಪೂರ್ಣಂ ನಗರಂ ವೈ ವ್ಯರೋಚತ।
ದ್ವಾರತೋರಣನಿರ್ಯೂಹೈರ್ಯುಕ್ತಮಭ್ರಚಯೋಪಮೈಃ॥ 1-118-8 (5248) 
ಪ್ರಸಾದಶತಸಂಬಾಧಂ ಮಹೇಂದ್ರಪುರಸನ್ನಿಭಂ।
ನದೀಷು ವನಖಂಡೇಷು ವಾಪೀಪಲ್ವಲಸಾನುಷು। 
ಕಾನನೇಷು ಚ ರಂಯೇಷು ವಿಜಹ್ರುರ್ಮುದಿತಾ ಜನಾಃ॥  1-118-9 (5249) 
ಉತ್ತರೈಃ ಕುರುಭಿಃ ಸಾರ್ಧಂ ದಕ್ಷಿಣಾಃ ಕುರವಸ್ತಥಾ।
ವಿಸ್ಪರ್ಧಮಾನಾ ವ್ಯಚರಂಸ್ತಥಾ ದೇವರ್ಷಿಚಾರಣೈಃ॥ 1-118-10 (5250) 
ನಾಭವತ್ಕೃಪಣಃ ಕಶ್ಚಿನ್ನಾಭವನ್ವಿಧವಾಃ ಸ್ತ್ರಿಯಃ।
ತಸ್ಮಿಂಜನಪದೇ ರಂಯೇ ಕುರುಭಿರ್ಬಹುಲೀಕೃತೇ॥ 1-118-11 (5251) 
ಕೂಪಾರಾಮಸಭಾವಾಪ್ಯೋ ಬ್ರಾಹ್ಮಣಾವಸಥಾಸ್ತಥಾ।
ಬಭೂವುಃ ಸರ್ವರ್ದ್ಧಿಯುತಾಸ್ತಸ್ಮಿನ್ರಾಷ್ಟ್ರೇ ಸದೋತ್ಸವಾಃ॥ 1-118-12 (5252) 
ಭೀಷ್ಮೇಣ ಧರ್ಮತೋ ರಾಜನ್ಸರ್ವತಃ ಪರಿರಕ್ಷಿತೇ।
ಬಭೂವ ರಮಣೀಯಶ್ಚ ಚೈತ್ಯಯೂಪಶತಾಂಕಿತಃ॥ 1-118-13 (5253) 
ಸ ದೇಶಃ ಪರರಾಷ್ಟ್ರಾಣಿ ವಿಮೃಜ್ಯಾಭಿಪ್ರವರ್ಧಿತಃ।
ಭೀಷ್ಮೇಣ ವಿಹಿತಂ ರಾಷ್ಟ್ರೇ ಧರ್ಮಚಕ್ರಮವರ್ತತ॥ 1-118-14 (5254) 
ಕ್ರಿಯಮಾಣೇಷು ಕೃತ್ಯೇಷು ಕುಮಾರಾಣಾಂ ಮಹಾತ್ಮನಾಂ।
ಪೌರಜಾನಪದಾಃ ಸರ್ವೇ ಬಭೂವುಃ ಪರಮೋತ್ಸುಕಾಃ॥ 1-118-15 (5255) 
ಗೃಹೇಷು ಕುರುಮುಖ್ಯಾನಾಂ ಪೌರಾಣಾಂ ಚ ನರಾಧಿಪ।
ದೀಯತಾಂ ಭುಜ್ಯತಾಂ ಚೇತಿ ವಾಚೋಽಶ್ರೂಯಂತ ಸರ್ವಶಃ॥ 1-118-16 (5256) 
ಧೃತರಾಷ್ಟ್ರಶ್ಚ ಪಾಂಡುಶ್ಚ ವಿದುರಶ್ಚ ಮಹಾಮತಿಃ।
ಜನ್ಮಪ್ರಭೃತಿ ಭೀಷ್ಮೇಣ ಪುತ್ರವತ್ಪರಿಪಾಲಿತಾಃ॥ 1-118-17 (5257) 
ಸಂಸ್ಕಾರೈಃ ಸಂಸ್ಕೃತಾಸ್ತೇ ತು ವ್ರತಾಧ್ಯಯನಸಂಯುತಾಃ।
ಶ್ರಮವ್ಯಾಯಾಮಕುಶಲಾಃ ಸಮಪದ್ಯಂತ ಯೌವನಂ॥ 1-118-18 (5258) 
ಧನುರ್ವೇದೇ ಚ ವೇದೇ ಚ ಗದಾಯುದ್ಧೇಽಸಿಚರ್ಮಣಿ।
ತಥೈವ ಗಜಶಿಕ್ಷಾಯಾಂ ನೀತಿಶಾಸ್ತ್ರೇಷು ಪಾರಗಾಃ॥ 1-118-19 (5259) 
ಇತಿಹಾಸಪುರಾಣೇಷು ನಾನಾಶಿಕ್ಷಾಸು ಬೋಧಿತಾಃ।
ವೇದವೇದಾಂಗತತ್ತ್ವಜ್ಞಾಃ ಸರ್ವತ್ರ ಕೃತನಿಶ್ಚಯಾಃ॥ 1-118-20 (5260) 
`ವೈದಿಕಾಧ್ಯಯನೇ ಯುಕ್ತೋ ನೀತಿಶಾಸ್ತ್ರೇಷು ಪಾರಗಃ।
ಭೀಷ್ಮೇಣ ರಾಜಾ ಕೌರವ್ಯೋ ಧೃತರಾಷ್ಟ್ರೋಽಭಿಷೇಚಿತಃ॥ 1-118-21 (5261) 
ಧನುರ್ವೇದೇಽಶ್ವಪೃಷ್ಠೇ ಚ ಗದಾಯುದ್ಧೇಽಸಿಚರ್ಮಣಿ।
ತಥೈವ ಗಜಶಿಕ್ಷಾಯಾಮಸ್ತ್ರೇಷು ವಿವಿಧೇಷು ಚ॥ 1-118-22 (5262) 
ಅರ್ಥಧರ್ಮಪ್ರಧಾನಾಸು ವಿದ್ಯಾಸು ವಿವಿಧಾಸು ಚ।
ಗತಃ ಪಾರಂ ಯದಾ ಪಾಂಡುಸ್ತದಾ ಸೇನಾಪತಿಃ ಕೃತಃ॥'  1-118-23 (5263) 
ಪಾಂಡುರ್ಧನುಷಿ ವಿಕ್ರಾಂತೋ ನರೇಷ್ವಭ್ಯದಿಕೋಽಭವತ್।
ಅನ್ಯೇಭ್ಯೋ ಬಲವಾನಾಸೀದ್ಧೃತರಾಷ್ಟ್ರೋ ಮಹೀಪತಿಃ॥ 1-118-24 (5264) 
ಅಮಾತ್ಯೋ ಮನುಜೇಂದ್ರಸ್ಯ ಬಾಲ ಏವ ಯಶಸ್ವಿನಃ।
ಭೀಷ್ಮೇಣ ಸರ್ವಧರ್ಮಾಣಾಂ ಪ್ರಣೇತಾ ವಿದುರಃ ಕೃತಃ॥ 1-118-25 (5265) 
`ಸರ್ವಶಾಸ್ತ್ರಾರ್ಥತತ್ತ್ವಜ್ಞೋ ಬುದ್ಧಿಮೇಧಾಪಟುರ್ಯುವಾ।
ಭಾವೇನಾಗಮಯುಕ್ತೇನ ಸರ್ವಂ ವೇದಯತೇ ಜಗತ್॥'  1-118-26 (5266) 
ತ್ರಿಷು ಲೋಕೇಷು ನ ತ್ವಾಸೀತ್ಕಶ್ಚಿದ್ವಿದುರಸಂಮಿತಃ।
ಧರ್ಮನಿತ್ಯಸ್ತಥಾ ರಾಜಂಧರ್ಮಂ ಚ ಪರಮಂ ಗತಃ॥ 1-118-27 (5267) 
ಪ್ರನಷ್ಟಂ ಶಾಂತನೋರ್ವಂಶಂ ಸಮೀಕ್ಷ್ಯ ಪುನರುದ್ಧೃತಂ।
ತತೋ ನಿರ್ವಚನಂ ಲೋಕೇ ಸರ್ವರಾಷ್ಟ್ರೇಷ್ವವರ್ತತ॥ 1-118-28 (5268) 
ವೀರಸೂನಾಂ ಕಾಶಿಸುತೇ ದೇಶಾನಾಂ ಕುರುಜಾಂಗಲಂ।
ಸರ್ವಧ್ರಮವಿದಾಂ ಭೀಷ್ಮಃ ಪುರಾಣಾಂ ಗಜಸಾಹ್ವಯಂ॥ 1-118-29 (5269) 
ಧೃತರಾಷ್ಟ್ರಸ್ತ್ವಚಕ್ಷುಷ್ಟ್ವಾದ್ರಜ್ಯಂ ನ ಪ್ರತ್ಯಪದ್ಯತ।
ಪಾರಸವತ್ವಾದ್ವಿದುರೋ ರಾಜಾ ಪಾಂಡುರ್ಬಭೂವ ಹ॥ 1-118-30 (5270) 
`ಅಥ ಶುಶ್ರಾವ ವಿಪ್ರೇಭ್ಯಃ ಕುಂತಿಭೋಜಮಹೀಪತೇಃ।
ರೂಪಯೌವನಸಂಪನ್ನಾಂ ಸುತಾಂ ಸಾಗರಗಾಸುತಃ॥ 1-118-31 (5271) 
ಸುಬಲಸ್ಯ ಚ ಕಲ್ಯಾಣೀಂ ಗಾಂಧಾರಾಧಿಪತೇಃ ಸುತಾಂ।
ಸುತಾಂ ಚ ಮದ್ರರಾಜಸ್ಯ ರೂಪೇಣಾಪ್ರತಿಮಾಂ ಭುವಿ॥'  1-118-32 (5272) 
ಕದಾಚಿದಥ ಗಾಂಗೇಯಃ ಸರ್ವನೀತಿಮತಾಂ ವರಃ।
ವಿದುರಂ ಧರ್ಮತತ್ತ್ವಜ್ಞಂ ವಾಕ್ಯಮಾಹ ಯಥೋಚಿತಂ॥ ॥ 1-118-33 (5273) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಅಷ್ಟಾದಶಾಧಿಕಶತತಮೋಽಧ್ಯಾಯಃ॥ 118 ॥

Mahabharata - Adi Parva - Chapter Footnotes

1-118-2 ಊರ್ಧ್ವಸಸ್ಯಾ ಪ್ರಚುರಸಸ್ಯಾ॥ 1-118-18 ಶ್ರಮಃ ಶಾಸ್ತ್ರಾಭ್ಯಾಸಃ। ವ್ಯಾಯಾಮೋ ಬಾಹುಯುದ್ಧಾದ್ಯಭ್ಯಾಸಃ॥ 1-118-28 ನಿರ್ವಚನಂ ಪ್ರಶಂಸಾ॥ 1-118-30 ಪಾರಸವತ್ವಾಚ್ಛೂದ್ರಾಯಾಂ ಬ್ರಾಹ್ಮಣಾಜ್ಜಾತತ್ವಾತ್॥ ಅಷ್ಟಾದಶಾಧಿಕಶತತಮೋಽಧ್ಯಾಯಃ॥ 118 ॥



ಆದಿಪರ್ವ - ಅಧ್ಯಾಯ 119

॥ ಶ್ರೀಃ ॥

1.119. ಅಧ್ಯಾಯಃ 119 

Mahabharata - Adi Parva - Chapter Topics

ಧೃತರಾಷ್ಟ್ರವಿವಾಹಾರ್ಥಂ ಭೀಷ್ಮವಿದುರಸಂವಾದಃ॥ 1 ॥ ಧೃತರಾಷ್ಟ್ರಸ್ಯ ಗಾಂಧಾರ್ಯಾ ವಿವಾಹಃ॥ 2 ॥

Mahabharata - Adi Parva - Chapter Text

1-119-0 (5274) 
ಭೀಷ್ಮ ಉವಾಚ। 1-119-0x (715) 
ಗುಣೈಃ ಸಮುದಿತಂ ಸಂಯಗಿದಂ ನಃ ಪ್ರಥಿತಂ ಕುಲಂ।
ಅತ್ಯನ್ಯಾನ್ಪೃಥಿವೀಪಾಲಾನ್ಪೃಥಿವ್ಯಾಮಧಿರಾಜ್ಯಭಾಕ್॥ 1-119-1 (5275) 
ರಕ್ಷಿತಂ ರಾಜಭಿಃ ಪೂರ್ವಂ ಧರ್ಮವಿದ್ಭಿರ್ಮಹಾತ್ಮಭಿಃ।
ನೋತ್ಸಾದಮಗಮಚ್ಚೇದಂ ಕದಾಚಿದಿಹ ನಃ ಕುಲಂ॥ 1-119-2 (5276) 
ಮಯಾ ಚ ಸತ್ಯವತ್ಯಾ ಚ ಕೃಷ್ಣೇನ ಚ ಮಹಾತ್ಮನಾ।
ಸಮವಸ್ಥಾಪಿತ ಭೂಯೋ ಯುಷ್ಮಾಸು ಕುಲತಂತುಷು॥ 1-119-3 (5277) 
ತಚ್ಚೈತದ್ವರ್ಧತೇ ಭೂಯಃ ಕುಲಂ ಸಾಗರವದ್ಯಥಾ।
ತಥಾ ಮಯಾ ವಿಧಾತವ್ಯಂ ತ್ವಯಾ ಚೈವ ನ ಸಂಶಯಃ॥ 1-119-4 (5278) 
ಶ್ರೂಯತೇ ಯಾದವೀ ಕನ್ಯಾ ಸ್ವನುರೂಪಾ ಕುಲಸ್ಯ ನಃ।
ಸುಬಲಸ್ಯಾತ್ಮಜಾ ಚೈವ ತಥಾ ಮದ್ರೇಶ್ವರಸ್ಯ ಚ॥ 1-119-5 (5279) 
ಕುಲೀನಾ ರೂಪವತ್ಯಶ್ಚ ತಾಃ ಕನ್ಯಾಃ ಪುತ್ರ ಸರ್ವಶಃ।
ಉಚಿತಾಶ್ಚೈವ ಸಂಬಂಧೇ ತೇಽಸ್ಮಾಕಂ ಕ್ಷತ್ರಿಯರ್ಷಭಾಃ॥ 1-119-6 (5280) 
ಮನ್ಯೇ ವರಯಿತವ್ಯಾಸ್ತಾ ಇತ್ಯಹಂ ಧೀಮತಾಂ ವರ।
ಸಂತಾನಾರ್ಥಂ ಕುಲಸ್ಯಾಸ್ಯ ಯದ್ವಾ ವಿದುರ ಮನ್ಯಸೇ॥ 1-119-7 (5281) 
ವಿದುರ ಉವಾಚ। 1-119-8x (716) 
ಭವಾನ್ಪಿತಾ ಭಾವನ್ಮಾತಾ ಭವಾನ್ನಃ ಪರಮೋ ಗುರುಃ।
ತಸ್ಮಾತ್ಸ್ವಯಂ ಕುಲಸ್ಯಾಸ್ಯ ವಿಚಾರ್ಯ ಕುರು ಯದ್ಧಿತಂ॥ 1-119-8 (5282) 
ವೈಶಂಪಾಯನ ಉವಾಚ। 1-119-9x (717) 
ಅಥ ಶುಶ್ರಾವ ವಿಪ್ರೇಭ್ಯೋ ಗಾಂಧಾರೀಂ ಸುಬಲಾತ್ಮಜಾಂ।
ಆರಾಧ್ಯ ವರದಂ ದೇವಂ ಭಗನೇತ್ರಹರಂ ಹರಂ॥ 1-119-9 (5283) 
ಗಾಂಧಾರೀ ಕಿಲ ಪುತ್ರಾಣಾಂ ಶತಂ ಲೇಭೇ ವರಂ ಶುಭಾ।
ಇತಿ ಶುಶ್ರಾವ ತತ್ತ್ವೇನ ಭೀಷ್ಮಃ ಕುರುಪಿತಾಮಹಃ॥ 1-119-10 (5284) 
ತತೋ ಗಾಂಧಾರರಾಜಸ್ಯ ಪ್ರೇಷಯಾಮಾಸ ಭಾರತ।
ಅಚಕ್ಷುರಿತಿ ತತ್ರಾಸೀತ್ಸುಬಲಸ್ಯ ವಿಚಾರಣಾ॥ 1-119-11 (5285) 
ಕುಲಂ ಖ್ಯಾತಿಂ ಚ ವೃತ್ತಂ ಚ ಬುದ್ಧ್ಯಾ ತು ಪ್ರಸಮೀಕ್ಷ್ಯ ಸಃ।
ದದೈ ತಾಂ ಧೃತರಾಷ್ಟ್ರಾಯ ಗಾಂಧಾರೀಂ ಧರ್ಮಚಾರಿಣೀಂ॥ 1-119-12 (5286) 
ಗಾಂಧಾರೀ ತ್ವಥ ಶುಶ್ರಾವ ಧೃತರಾಷ್ಟ್ರಮಚಕ್ಷುಷಂ।
ಆತ್ಮಾನಂ ದಿಪ್ಸಿತಂ ಚಾಸ್ಮೈ ಪಿತ್ರಾ ಮಾತ್ರಾ ಚ ಭಾರತ॥ 1-119-13 (5287) 
ತತಃ ಸಾ ಪಟಮಾದಾಯ ಕೃತ್ವಾ ಬಹುಗುಣಂ ತದಾ।
ಬಬಂಧ ನೇತ್ರೇ ಸ್ವೇ ರಾಜನ್ಪತಿವ್ರತಪರಾಯಣಾ॥ 1-119-14 (5288) 
ನಾಭ್ಯಸೂಯಾಂ ಪತಿಮಹಮಿತ್ಯೇವಂ ಕೃತನಿಶ್ಚಯಾ।
ತತೋ ಗಾಂಧಾರರಾಜಸ್ಯ ಪುತ್ರಃ ಶಕುನಿರಭ್ಯಯಾತ್॥ 1-119-15 (5289) 
ಸ್ವಸಾರಂ ಪರಯಾ ಲಕ್ಷ್ಂಯಾ ಯುಕ್ತಾಮಾದಾಯ ಕೌರವಾನ್।
ತಾಂ ತದಾ ಧೃತರಾಷ್ಟ್ರಾಯ ದದೌ ಪರಮಸತ್ಕೃತಾಂ। 
ಭೀಷ್ಮಸ್ಯಾನುಮತೇ ಚೈವ ವಿವಾಹಂ ಸಮಕಾರಯತ್॥  1-119-16 (5290) 
ದತ್ತ್ವಾ ಸ ಭಗಿನೀಂ ವೀರೋ ಯಥಾರ್ಹಂ ಚ ಪರಿಚ್ಛದಂ।
ಪುನರಾಯಾತ್ಸ್ವನಗರಂ ಭೀಷ್ಮೇಣ ಪ್ರತಿಪೂಜಿತಃ॥ 1-119-17 (5291) 
ಗಾಂಧಾರ್ಯಪಿ ವರಾರೋಹಾ ಶೀಲಾಚಾರವಿಚಿಷೇಟಿತೈಃ।
ತುಷ್ಟಿಂ ಕುರೂಣಾಂ ಸರ್ವೇಷಾಂ ಜನಯಾಮಾಸ ಭಾರತ॥ 1-119-18 (5292) 
`ಗಾಂಧಾರೀ ಸಾ ಪತಿಂ ದೃಷ್ಟ್ವಾ ಪ್ರಜ್ಞಾಚಕ್ಷುಷಮೀಶ್ವರಂ।
ಅತಿಚಾರಾದ್ಭೃಶಂ ಭೀತಾ ಭರ್ತುಃ ಸಾ ಸಮಚಿಂತಯತ್॥ 1-119-19 (5293) 
ಸಾ ದೃಷ್ಟಿವಿನಿವೃತ್ತ್ಯಾ ಹಿ ಭರ್ತುಶ್ಚ ಸಮತಾಂ ಯಯೌ।
ನಹಿ ಸೂಕ್ಷ್ಮೇಪ್ಯತೀಚಾರೇ ಭರ್ತುಃ ಸಾ ವವೃತೇ ತದಾ॥ 1-119-20 (5294) 
ವೃತ್ತೇನಾರಾಧ್ಯ ತಾನ್ಸರ್ವಾನ್ಗುರೂನ್ಪತಿಪರಾಯಣಾ।
ವಾಚಾಪಿ ಪುರುಷಾನನ್ಯಾನ್ಸುವ್ರತಾ ನಾನ್ವಕೀರ್ತಯತ್॥ 1-119-21 (5295) 
ತಸ್ಯಾಃ ಸಹೋದರೀಃ ಕನ್ಯಾಃ ಪುನರೇವ ದದೌ ದಶ।
ಗಾಂಧಾರರಾಜಃ ಸುಬಲೋ ಭೀಷ್ಮೇಣ ಚ ವೃತಸ್ತದಾ॥ 1-119-22 (5296) 
ಸತ್ಯವ್ರತಾಂ ಸತ್ಯಸೇನಾಂ ಸುದೇಷ್ಣಾಂ ಚಾಪಿ ಸಂಹಿತಾಂ।
ತೇಜಶ್ಶ್ರ್ವಾಂ ಸುಶ್ರವಾಂ ಚ ತಥೈವ ನಿಕೃತಿಂ ಶುಭಾಂ॥ 1-119-23 (5297) 
ಶಂಭ್ವಠಾಂ ಚ ದಶಾರ್ಣಾಂ ಚ ಗಾಂಧಾರೀರ್ದಶ ವಿಶ್ರುತಾಃ।
ಏಕಾಹ್ನಾ ಪ್ರತಿಜಗ್ರಾಹ ಧೃತರಾಷ್ಟ್ರೋ ಜನೇಶ್ವರಃ॥ 1-119-24 (5298) 
ತತಃ ಶಾಂತನವೋ ಭೀಷ್ಮೋ ಧಾನುಷ್ಕಸ್ತಾಸ್ತತಸ್ತತಃ।
ಅದದಾದ್ಧೃತರಾಷ್ಟ್ರಸ್ಯ ರಾಜಪುತ್ರೀಃ ಪರಶ್ಶತಂ॥' ॥  1-119-25 (5299) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಏಕೋನವಿಂಶತ್ಯಧಿಕಶತತಮೋಽಧ್ಯಾಯಃ॥ 119 ॥

Mahabharata - Adi Parva - Chapter Footnotes

1-119-5 ಯಾದವೀ ಯಾದವಸ್ಯ ಕುಂತಿಭೋಜಸ್ಯ ಅಪತ್ಯಂ॥ 1-119-11 ಪ್ರೇಷಯಾಮಾಸ ದೂತಮಿತಿ ಶೇಷಃ॥ 1-119-13 ದಿತ್ಸಿತಂ ದಾತುಮಿಷ್ಟಂ॥ 1-119-14 ಬಹುಗುಣಂ ಬಹುಧಾಗುಣಿತಂ॥ 1-119-15 ನಾಭ್ಯಸೂಯಾಂ ಪತ್ಯುರಭಿಭವಂ ನ ಕುರ್ಯಾಂ॥ ಏಕೋನವಿಂಶತ್ಯಧಿಕಶತತಮೋಽಧ್ಯಾಯಃ॥ 119 ॥



ಆದಿಪರ್ವ - ಅಧ್ಯಾಯ 120

॥ ಶ್ರೀಃ ॥

1.120. ಅಧ್ಯಾಯಃ 120 

Mahabharata - Adi Parva - Chapter Topics

ಪೃಥಾಯಾ ಬಾಲ್ಯಚರಿತ್ರಕಥನಂ॥ 1 ॥ ತಸ್ಯಾ ದುರ್ವಾಸಸೋ ಮಂತ್ರಪ್ರಾಪ್ತಿಃ॥ 2 ॥ ಮಂತ್ರಪ್ರಭಾವಜಿಜ್ಞಾಸಯಾಽಽಹೂತಾತ್ಸೂರ್ಯಾತ್ಕುಂತ್ಯಾಂ ಕರ್ಣಸ್ಯೋತ್ಪತ್ತಿಃ॥ 3 ॥ ಲೋಕಭಯಾತ್ಕುಂತ್ಯಾ ಯಮುನಾಯಾಂ ವಿಸೃಷ್ಟಸ್ಯ ರಾಧಾಭರ್ತ್ರಾ ಸ್ವೀಕಾರೋ ವಸುಷೇಣೇತಿ ನಾಮಕರಮಂ ಚ॥ 4 ॥ ಸಂಗ್ರಹೇಣ ಕರ್ಣಚರಿತ್ರಕಥನಂ॥ 5 ॥

Mahabharata - Adi Parva - Chapter Text

1-120-0 (5300) 
ವೈಶಂಪಾಯನ ಉವಾಚ। 1-120-0x (718) 
ಶೂರೋ ನಾಮ ಯದುಶ್ರೇಷ್ಠೋ ವಸುದೇವಪಿತಾಽಭವತ್।
ತಸ್ಯ ಕನ್ಯಾ ಪೃಥಾ ನಾಮ ರೂಪೇಣಾಪ್ರತಿಮಾ ಭುವಿ॥ 1-120-1 (5301) 
ಪಿತೃಷ್ವಸ್ರೀಯಾಯ ಸ ತಾಮನಪತ್ಯಾಯ ಭಾರತ।
ಅಗ್ರ್ಯಮಗ್ರೇ ಪ್ರತಿಜ್ಞಾಯ ಸ್ವಸ್ಯಾಪತ್ಯಂ ಸ ಸತ್ಯವಾಕ್॥ 1-120-2 (5302) 
ಅಗ್ರಜಾಮಥ ತಾಂ ಕನ್ಯಾಂ ಶೂರೋಽನುಗ್ರಹಕಾಂಕ್ಷಿಣೇ।
ಪ್ರದದೌ ಕುಂತಿಭೋಜಾಯ ಸಖಾ ಸಖ್ಯೇ ಮಹಾತ್ಮನೇ॥ 1-120-3 (5303) 
ನಿಯುಕ್ತಾ ಸಾ ಪಿತುರ್ಗೇಹೇ ಬ್ರಾಹ್ಮಣಾತಿಥಿಪೂಜನೇ।
ಉಗ್ರಂ ಪರ್ಯಚರತ್ತತ್ರ ಬ್ರಾಹ್ಮಣಂ ಸಂಶಿತಬ್ರತಂ॥ 1-120-4 (5304) 
ನಿಗೂಢನಿಶ್ಚಯಂ ಧರ್ಮೇ ಯಂ ತಂ ದುರ್ವಾಸಸಂ ವಿದುಃ।
ತಮುಗ್ರಂ ಸಂಶಿತಾತ್ಮಾನಂ ಸರ್ವಯತ್ನೈರತೋಷಯತ್॥ 1-120-5 (5305) 
`ದಧ್ಯಾಜ್ಯಕಾದಿಭಿರ್ನಿತ್ಯಂ ವ್ಯಂಜನೈಃ ಪ್ರತ್ಯಹಂ ಶುಭಾ।
ಸಹಸ್ರಸಂಖ್ಯೈರ್ಯೋಗೀಂದ್ರಮುಪಚಾರದನುತ್ತಮಾ॥ 1-120-6 (5306) 
ದುರ್ವಾಸಾ ವತ್ಸರಸ್ಯಾಂತೇ ದದೌ ಮಂತ್ರಮನುತ್ತಮಂ'।
ಯಶಸ್ವಿನ್ಯೈ ಪೃಥಾಯೈ ತದಾಪದ್ಧರ್ಮಾನ್ವವೇಕ್ಷಯಾ। 
ಅಭಿಚಾರಾಭಿಸಂಯುಕ್ತಮಬ್ರವೀಚ್ಚೈವ ತಾಂ ಮುನಿಃ॥  1-120-7 (5307) 
ಯಂ ಯಂ ದೇವಂ ತ್ವಮೇತೇನ ಮಂತ್ರೇಣಾವಾಹಯಿಷ್ಯಸಿ।
ತಸ್ಯ ತಸ್ಯ ಪ್ರಭಾವೇಣ ತವ ಪುತ್ರೋ ಭವಿಷ್ಯತಿ॥ 1-120-8 (5308) 
ತಥೋಕ್ತಾ ಸಾ ತು ವಿಪ್ರೇಣ ಕುಂತೀ ಕೌತೂಹಲಾನ್ವಿತಾ।
ಕನ್ಯಾ ಸತೀ ದೇವಮರ್ಕಮಾಜುಹಾವ ಯಶಸ್ವಿನೀ॥ 1-120-9 (5309) 
ತತೋ ಘನಾಂತರಂ ಕೃತ್ವಾ ಸ್ವಮಾರ್ಗಂ ತಪನಸ್ತದಾ।
ಉಪತಸ್ಥೇ ಸ ತಾಂ ಕನ್ಯಾಂ ಪೃಥಾಂ ಪೃಥುಲಲೋಚನಾಂ॥ 1-120-10 (5310) 
ಸಾ ದದರ್ಶ ತಮಾಯಾಂತಂ ಭಾಸ್ಕರಂ ಲೋಕಭಾವನಂ।
ವಿಸ್ಮಿತಾ ಚಾನವದ್ಯಾಂಗೀ ದೃಷ್ಟ್ವಾ ತನ್ಮಹದದ್ಭುತಂ॥ 1-120-11 (5311) 
`ಸಾಬ್ರವೀದ್ಭಗವನ್ಕಸ್ತ್ವಮಾವಿರ್ಭೂತೋ ಮಮಾಗ್ರತಃ।  1-120-12 (5312) 
ಆದಿತ್ಯ ಉವಾಚ।
ಆಹೂತೋಪಸ್ಥಿತಂ ಭದ್ರೇ ಋಷಿಮಂತ್ರೇಣ ಚೋದಿತಂ। 
ವಿದ್ಧಿ ಮಾಂ ಪುತ್ರಲಾಭಾಯ ದೇವಮರ್ಕಂ ಶುಚಿಸ್ಮಿತೇ॥  1-120-12x (719) 
ಪುತ್ರಸ್ತೇ ನಿರ್ಮಿತಃ ಸುಭ್ರು ಶೃಣು ಮಹಾದೃಕ್ಛುಭಾನನೇ।
ಆದಿತ್ಯೇ ಕುಂಡಲೇ ಬಿಭ್ರತ್ಕವಚಂ ಚೈವ ಮಾಮಕಂ॥ 1-120-13 (5313) 
ಶಸ್ತ್ರಾಸ್ತ್ರಾಣಾಮಭೇದ್ಯಶ್ಚ ಭವಿಷ್ಯತಿ ಶುಚಿಸ್ಮಿತೇ।
ನಾಸ್ಯ ಕಿಂಚಿದದೇಯಂ ಚ ಬ್ರಾಹ್ಮಣೇಭ್ಯೋ ಭವಿಷ್ಯತಿ॥ 1-120-14 (5314) 
ಚೋದ್ಯಮಾನೋ ಮಯಾ ಚಾಪಿ ನ ಕ್ಷಮಂ ಚಿಂತಯಿಷ್ಯತಿ।
ದಾಸ್ಯತ್ಯೇವ ಹಿ ವಿಪ್ರೇಭ್ಯೋ ಮಾನೀ ಚೈವ ಭವಿಷ್ಯತಿ॥ 1-120-15 (5315) 
ವೈಶಂಪಾಯನ ಉವಾಚ। 1-120-16x (720) 
ಏವಮುಕ್ತಾ ತತಃ ಕುಂತೀ ಗೋಪತಿಂ ಪ್ರತ್ಯುವಾಚ ಹ।
ಕನ್ಯಾ ಪಿತೃಸಾ ಚಾಹಂ ಪುರುಷಾರ್ಥೋ ನ ಚೈವ ಮೇ॥'  1-120-16 (5316) 
ಕಶ್ಚಿನ್ಮೇ ಬ್ರಾಹ್ಮಣಃ ಪ್ರಾದಾದ್ವರಂ ವಿದ್ಯಾಂ ಚ ಶತ್ರುಹನ್।
ತದ್ವಿಜಿಜ್ಞಾಸಯಾಽಽಹ್ವಾನಂ ಕೃತವತ್ಯಸ್ಮಿ ತೇ ವಿಭೋ॥ 1-120-17 (5317) 
ಏತಸ್ಮಿನ್ನಪರಾಧೇ ತ್ವಾಂ ಶಿರಸಾಽಹಂ ಪ್ರಸಾದಯೇ।
ಯೋಷಿತೋ ಹಿ ಸದಾ ರಕ್ಷ್ಯಾಸ್ತ್ವಪರಾಧೇಽಪಿ ನಿತ್ಯಶಃ॥ 1-120-18 (5318) 
ಸೂರ್ಯ ಉವಾಚ। 1-120-19x (721) 
ವೇದಾಹಂ ಸರ್ವಮೇವೈತದ್ಯದ್ದುರ್ವಾಸಾ ವರಂ ದದೌ।
ಸಂತ್ಯಜ್ಯ ಭಯಮೇವೇಹ ಕ್ರಿಯತಾಂ ಸಂಗಮೋ ಮಮ॥ 1-120-19 (5319) 
ಅಮೋಘಂ ದರ್ಶನಂ ಮಹ್ಯಮಾಹೂತಶ್ಚಾಸ್ಮಿ ತೇ ಶುಭೇ।
ವೃಥಾಽಽಹ್ವಾನೇಽಪಿ ತೇ ಭೀರು ದೋಷಃ ಸ್ಯಾನ್ನಾತ್ರ ಸಂಶಯಃ॥ 1-120-20 (5320) 
`ಯದ್ಯೇವಂ ಮನ್ಯಸೇ ಭೀರು ಕಿಮಾಹ್ವಯಸಿ ಭಾಸ್ಕರಂ।
ಯದಿ ಮಾಮವಜಾನಾಸಿ ಋಷಿಃ ಸ ನ ಭವಿಷ್ಯತಿ॥ 1-120-21 (5321) 
ಮಂತ್ರದಾನೇನ ಯಸ್ಮಾತ್ತ್ವಮವಲೇಪೇನ ದರ್ಪಿತಾ।
ಕುಲಂ ಚ ತೇಽದ್ಯ ಧಕ್ಷ್ಯಾಮಿ ಕ್ರೋಧದೀಪ್ತೇನ ಚಕ್ಷುಷಾ'॥ 1-120-22 (5322) 
ವೈಶಂಪಾಯನ ಉವಾಚ। 1-120-23x (722) 
ಏವಮುಕ್ತಾ ಬಹುವಿಧಂ ಸಾಂತ್ವಪೂರ್ವಂ ವಿವಸ್ವತಾ।
ಸಾ ತು ನೈಚ್ಛದ್ವರಾರೋಹಾ ಕನ್ಯಾಹಮಿತಿ ಭಾರತ॥ 1-120-23 (5323) 
ಬಂಧುಪಕ್ಷಭಯಾದ್ಭೀತಾ ಲಜ್ಜಯಾ ಚ ಯಶಸ್ವಿನೀ।
ತಾಮರ್ಕಃ ಪುನರೇವೇದಬ್ರವೀದ್ಭರತರ್ಷಭ॥ 1-120-24 (5324) 
ಮತ್ಪ್ರಸಾದಾನ್ನ ತೇ ರಾಜ್ಞಿ ಭವಿತಾ ದೋಷ ಇತ್ಯುತ॥  1-120-25 (5325) 
`ಕುಂತ್ಯುವಾಚ। 1-120-26x (723) 
ಪ್ರಸೀದ ಭಗವನ್ಮಹ್ಯಮವಲೇಪೋ ಹಿ ನಾಸ್ತಿ ಮೇ।
ತ್ವಯೈವ ಪರಿಹಾರ್ಯಂ ಸ್ಯಾತ್ಕನ್ಯಾಭಾವಸ್ಯ ದೂಷಣಂ॥ 1-120-26 (5326) 
ಆದಿತ್ಯ ಉವಾಚ। 1-120-27x (724) 
ವ್ಯಪಯಾತು ಭಯಂ ತೇಽದ್ಯ ಕುಮಾರಂ ಪ್ರಸಮೀಕ್ಷಸೇ।
ಮಯಾ ತ್ವಂ ಚಾಪ್ಯನುಜ್ಞಾತಾ ಪುನಃ ಕನ್ಯಾ ಭವಿಷ್ಯಸಿ॥ 1-120-27 (5327) 
ವೈಶಂಪಾಯನ ಉವಾಚ। 1-120-28x (725) 
ಏವಮುಕ್ತಾ ತತಃ ಕುಂತೀ ಸಂಪ್ರಹೃಷ್ಟತನೂರುಹಾ।
ಸಂಗತಾಽಭೂತ್ತದಾ ಸುಭ್ರೂರಾದಿತ್ಯೇನ ಮಹಾತ್ಮನಾ॥ 1-120-28 (5328) 
ಪ್ರಕಾಶಕರ್ಮಾ ತಪನಃ ಕನ್ಯಾಗರ್ಭಂ ದದೌ ಪುನಃ।'
ತತ್ರ ವೀರಃ ಸಮಭವತ್ಸರ್ವಶಸ್ತ್ರಭೃತಾಂ ವರಃ॥  1-120-29 (5329) 
ಆಮುಕ್ತಕವಚಃ ಶ್ರೀಮಾಂದೇವಗರ್ಭಃ ಶ್ರಿಯಾನ್ವಿತಃ।
ಸಹಜಂ ಕವಚಂ ಬಿಭ್ರತ್ಕುಂಡಲೋದ್ದ್ಯೋತಿತಾನನಃ॥ 1-120-30 (5330) 
ಅಜಾಯತ ಸುತಃ ಕರ್ಣಃ ಸರ್ವಲೋಕೇಷು ವಿಶ್ರುತಃ।
ಪ್ರಾದಾಚ್ಚ ತಸ್ಯೈ ಕನ್ಯಾತ್ವಂ ಪುನಃ ಸ ಪರಮದ್ಯುತಿಃ॥ 1-120-31 (5331) 
ದತ್ತ್ವಾ ಚ ತಪತಾಂ ಶ್ರೇಷ್ಠೋ ದಿವಮಾಚಕ್ರಮೇ ತತಃ।
ದೃಷ್ಟ್ವಾ ಕುಮಾರಂ ಜಾತಂ ಸಾ ವಾರ್ಷ್ಣೇಯೀ ದೀನಮಾನಸಾ॥ 1-120-32 (5332) 
ಏಕಾಗ್ರಂ ಚಿಂತಯಾಮಾಸ ಕಿಂ ಕೃತ್ವಾ ಸುಕೃತಂ ಭವೇತ್।
ಗೂಹಮಾನಾಪಚಾರಂ ಸಾ ಬಂಧುಪಕ್ಷಭಯಾತ್ತದಾ॥ 1-120-33 (5333) 
ಮಂಜೂಷಾಂ ರತ್ನಸಂಪೂರ್ಣಾಂ ಕೃತ್ವಾ ಬಾಲಸಮಾಶ್ರಿತಾಂ।
ಉತ್ಸಸರ್ಜ ಕುಮಾರಂ ತಂ ಜಲೇ ಕುಂತೀ ಮಹಾಬಲಂ॥ 1-120-34 (5334) 
ತಮುತ್ಸೃಷ್ಟಂ ಜಲೇ ಗರ್ಭಂ ರಾಧಾಭರ್ತಾ ಮಹಾಯಶಾಃ।
ಪುತ್ರತ್ವೇ ಕಲ್ಪಯಾಮಾಸ ಸಭಾರ್ಯಃ ಸೂತನಂದನಃ॥ 1-120-35 (5335) 
ನಾಮಧೇಯಂ ಚ ಚಕ್ರಾತೇ ತಸ್ಯ ಬಾಲಸ್ಯ ತಾವುಭೌ।
ವಸುನಾ ಸಹ ಜಾತೋಽಯಂ ವಸುಷೇಣೋ ಭವತ್ವಿತಿ॥ 1-120-36 (5336) 
ಸ ವರ್ಧಮಾನೋ ಬಲವಾನ್ಸರ್ವಾಸ್ತ್ರೇಷೂದ್ಯತೋಽಭವತ್।
ಆಪೃಷ್ಠತಾಪಾದಾದಿತ್ಯಮುಪಾತಿಷ್ಠತ ವೀರ್ಯವಾನ್॥ 1-120-37 (5337) 
ತಸ್ಮಿನ್ಕಾಲೇ ತು ಜಪತಸ್ತಸ್ಯ ವೀರಸ್ಯ ಧೀಮತಃ।
ನಾದೇಯಂ ಬ್ರಾಹ್ಮಣೇಷ್ವಾಸೀತ್ಕಿಂಚಿದ್ವಸು ಮಹೀತಲೇ॥ 1-120-38 (5338) 
`ತತಃ ಕಾಲೇ ತು ಕಸ್ಮಿಂಶ್ಚಿತ್ಸ್ವಪ್ನಾಂತೇ ಕರ್ಣಮಬ್ರವೀತ್।
ಆದಿತ್ಯೋ ಬ್ರಾಹ್ಮಣೋ ಭೂತ್ವಾ ಶೃಣು ವೀರ ವಚೋ ಮಮ॥ 1-120-39 (5339) 
ಪ್ರಭಾತಾಯಾಂ ರಜನ್ಯಾಂ ತ್ವಾಮಾಗಮಿಷ್ಯತಿ ವಾಸವಃ।
ನ ತಸ್ಯ ಭಿಕ್ಷಾ ದಾತವ್ಯಾ ವಿಪ್ರರೂಪೀ ಭವಿಷ್ಯತಿ॥ 1-120-40 (5340) 
ನಿಶ್ಚಯೋಽಸ್ಯಾಪಹರ್ತುಂ ತೇ ಕವಚಂ ಕುಂಡಲೇ ತಥಾ।
ಅತಸ್ತ್ವಾಂ ಬೋಧಯಾಂಯೇಷ ಸ್ಮರ್ತಾಸಿ ವಚನಂ ಮಮ॥ 1-120-41 (5341) 
ಕರ್ಣ ಉವಾಚ। 1-120-42x (726) 
ಶಕ್ರೋ ಮಾಂ ವಿಪ್ರರೂಪೇಣ ಯದಿ ವೈ ಯಾಚತೇ ದ್ವಿಜ।
ಕಥಂ ತಸ್ಮೈ ನ ದಾಸ್ಯಾಮಿ ಯಥಾ ಚಾಸ್ಂಯವಬೋಧಿತಃ॥ 1-120-42 (5342) 
ವಿಪ್ರಾಃ ಪೂಜ್ಯಾಸ್ತು ದೇವಾನಾಂ ಸತತಂ ಪ್ರಿಯಮಿಚ್ಛತಾಂ।
ತಂ ದೇವದೇವಂ ಜಾನನ್ವೈ ನ ಶಕ್ತೋಽಸ್ಂಯವಮಂತ್ರಣೇ॥ 1-120-43 (5343) 
ಸೂರ್ಯ ಉವಾಚ। 1-120-44x (727) 
ಯದ್ಯೇವಂ ಶೃಣು ಮೇ ವೀರ ವರಂ ತೇ ಸೋಽಪಿ ದಾಸ್ಯತಿ।
ಶಕ್ತಿಂ ತ್ವಮಪಿ ಯಾಚೇಥಾಃ ಸರ್ವಶತ್ರುವಿಬಾಧಿನೀಂ॥ 1-120-44 (5344) 
ವೈಶಂಪಾಯನ ಉವಾಚ। 1-120-45x (728) 
ಏವಮುಕ್ತ್ವಾ ದ್ವಿಜಃ ಸ್ವಪ್ನೇ ತತ್ರೈವಾಂತರಧೀಯತ।
ಕರ್ಣಃ ಪ್ರಬುದ್ಧಸ್ತಂ ಸ್ವಪ್ನಂ ಚಿಂತಯಾನೋಽಭವತ್ತದಾ॥ 1-120-45 (5345) 
ತಮಿಂದ್ರೋ ಬ್ರಾಹ್ಮಣೋ ಭೂತ್ವಾ ಪುತ್ರಾರ್ಥಂ ಭೂತಭಾವನಃ।
ಕುಂಡಲೇ ಪ್ರಾರ್ಥಯಾಮಾಸ ಕವಚಂ ಚ ಮಹಾದ್ಯುತಿಃ॥ 1-120-46 (5346) 
ಉತ್ಕೃತ್ಯಾವಿಮನಾಃ ಸ್ವಾಂಗಾತ್ಕವಚಂ ರುಧಿರಸ್ರವಂ।
ಕರ್ಣೌ ಪಾರ್ಶ್ವೇ ಚ ದ್ವೇ ಛಿತ್ತ್ವಾ ಪ್ರಾಯಚ್ಛತ್ಸ ಕೃತಾಂಜಲಿಃ॥ 1-120-47 (5347) 
ಪ್ರತಿಗೃಹ್ಯ ತು ದೇವೇಶಸ್ತುಷ್ಟಸ್ತೇನಾಸ್ಯ ಕರ್ಮಣಾ।
ಅಹೋ ಸಾಹಸಮಿತ್ಯಾಹ ಮನಸಾ ವಾಸವೋ ಹಸನ್॥ 1-120-48 (5348) 
ದೇವದಾನವಯಕ್ಷಾಣಾಂ ಗಂಧರ್ವೋರಗರಕ್ಷಸಾಂ।
ನ ತಂ ಪಶ್ಯಾಮಿ ಯೋ ಹ್ಯೇತತ್ಕರ್ಮ ಕರ್ತಾ ಭವಿಷ್ಯತಿ॥ 1-120-49 (5349) 
ಪ್ರೀತೋಽಸ್ಮಿ ಕರ್ಮಣಾ ತೇನ ವರಂ ಬ್ರೂಹಿ ಯದಿಚ್ಛಸಿ।  1-120-50 (5350) 
ಕರ್ಣ ಉವಾಚ।
ಇಚ್ಛಾಮಿ ಭಗವದ್ದತ್ತಾಂ ಶಕ್ತಿಂ ಶತ್ರುನಿಬರ್ಹಣೀಂ॥  1-120-50x (729) 
ವೈಶಂಪಾಯನ ಉವಾಚ। 1-120-51x (730) 
ಶಕ್ತಿಂ ತಸ್ಮೈ ದದೌ ಶಕ್ರೋ ವಿಸ್ಮಯಾದ್ವಾಕ್ಯಮಬ್ರವೀತ್।
ದೇವದಾನವಯಕ್ಷಾಣಾಂ ಗಂಧರ್ವೋರಗರಕ್ಷಸಾಂ॥ 1-120-51 (5351) 
ಯಸ್ಮೈ ಕ್ಷೇಪ್ಸ್ಯಸಿ ರುಷ್ಟಃ ಸನ್ಸೋಽನಯಾ ನ ಭವಿಷ್ಯತಿ।
ಹತ್ವೈಕಂ ಸಮರೇ ಶತ್ರುಂ ತತೋ ಮಾಮಾಗಮಿಷ್ಯತಿ। 
ಇತ್ಯುಕ್ತ್ವಾಂತರ್ದಧೇ ಶಕ್ರೋ ವರಂ ದತ್ತ್ವಾ ತು ತಸ್ಯ ವೈ॥  1-120-52 (5352) 
ಪ್ರಾಙ್ನಾಮ ತಸ್ಯ ಕಥಿತಂ ವಸುಷೇಣ ಇತಿ ಕ್ಷಿತೌ।
ಕರ್ಣೋ ವೈಕರ್ತನಶ್ಚೈವ ಕರ್ಮಣಾ ತೇನ ಸೋಽಭವತ್॥ ॥ 1-120-53 (5353) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ವಿಂಶತ್ಯಧಿಕಶತತಮೋಽಧ್ಯಾಯಃ॥ 120 ॥

Mahabharata - Adi Parva - Chapter Footnotes

1-120-2 ಅಗ್ರ್ಯಂ ಪ್ರಥಮಂ। ಅಗ್ರೇ ಜನ್ಮತಃ ಪೂರ್ವಂ ಪ್ರತಿಜ್ಞಾಯ ಮಯಾ ಪ್ರಥಮಮಪತ್ಯಂ ತುಭ್ಯಂ ದೇಯಮಿತಿ ಪ್ರತಿಶ್ರುತ್ಯ॥ 1-120-7 ಅಭಿಚಾರೋ ವಶ್ಯಾಕರ್ಷಣಾದಿದೃಷ್ಟಫಲಂ ತದ್ಯುಕ್ತಂ॥ 1-120-36 ವಸುನಾ ಕವಚಕುಂಡಲಾದಿದ್ರವ್ಯೇಣ ಬದ್ಧ ಇತಿ ವಸುಷೇಣಃ॥ 1-120-37 ಆಪೃಷ್ಠತಾಪಾತ್ ಮಧ್ಯಾಹ್ನಾತ್ಪರತ ಇತ್ಯರ್ಥಃ॥ 1-120-53 ಸಹಜಕವಚಕರ್ತನಾತ್ ಕರ್ಣಃ ವಿಶೇಷತಃ ಕರ್ತನೇನ ವೈಕರ್ತನಃ। ಸ್ವಾರ್ಥೇ ತದ್ಧಿತಃ॥ ವಿಂಶತ್ಯಧಿಕಶತತಮೋಽಧ್ಯಾಯಃ॥ 120 ॥



ಆದಿಪರ್ವ - ಅಧ್ಯಾಯ 121

॥ ಶ್ರೀಃ ॥

1.121. ಅಧ್ಯಾಯಃ 121 

Mahabharata - Adi Parva - Chapter Topics

ಪಾಂಡೋಃ ಕುಂತ್ಯಾ ವಿವಾಹಃ॥ 1 ॥

Mahabharata - Adi Parva - Chapter Text

1-121-0 (5354) 
ವೈಶಂಪಾಯನ ಉವಾಚ। 1-121-0x (731) 
ಸತ್ವರೂಪಗುಣೋಪೇತಾ ಧರ್ಮಾರಾಮಾ ಮಹಾವ್ರತಾ।
ದುಹಿತಾ ಕುಂತಿಭೋಜಸ್ಯ ಪೃಥಾ ಪೃಥುಲಲೋಚನಾ॥ 1-121-1 (5355) 
ತಾಂ ತು ತೇಜಸ್ವಿನೀಂ ಕನ್ಯಾಂ ರೂಪಯೌವನಶಾಲಿನೀಂ।
ವ್ಯಾವೃಣ್ವನ್ಪಾರ್ಥಿವಾಃ ಕೇಚಿದತೀವ ಸ್ತ್ರೀಗುಣೈರ್ಯುತಾಂ॥ 1-121-2 (5356) 
ತತಃ ಸಾ ಕುಂತಿಭೋಜೇನ ರಾಜ್ಞಾಹೂಯ ನರಾಧಿಪಾನ್।
ಪಿತ್ರಾ ಸ್ವಯಂವರೇ ದತ್ತಾ ದುಹಿತಾ ರಾಜಸತ್ತಮ॥ 1-121-3 (5357) 
ತತಃ ಸಾ ರಂಗಮಧ್ಯಸ್ಥಂ ತೇಷಾಂ ರಾಜ್ಞಾಂ ಮನಸ್ವಿನೀ।
ದದರ್ಶ ರಾಜಶಾರ್ದೂಲಂ ಪಾಂಡುಂ ಭರತಸತ್ತಮಂ॥ 1-121-4 (5358) 
ಸಿಂಹದರ್ಪಂ ಮಹೋರಸ್ಕಂ ವೃಷಭಾಕ್ಷಂ ಮಹಾಬಲಂ।
ಆದಿತ್ಯಮಿವ ಸರ್ವೇಷಾಂ ರಾಜ್ಞಾಂ ಪ್ರಚ್ಛಾದ್ಯ ವೈ ಪ್ರಭಾಃ॥ 1-121-5 (5359) 
ತಿಷ್ಠಂತಂ ರಾಜಸಮಿತೌ ಪುರಂದರಮಿವಾಪರಂ।
ತಂ ದೃಷ್ಟ್ವಾ ಸಾಽನವದ್ಯಾಂಗೀ ಕುಂತಿಭೋಜಸುತಾ ಶುಭಾ॥ 1-121-6 (5360) 
ಪಾಂಡುಂ ನರವರಂ ರಂಗೇ ಹೃದಯೇನಾಕುಲಾಽಭವತ್।
ತತಃ ಕಾಮಪರೀತಾಂಗೀ ಸಕೃತ್ಪ್ರಚಲಮಾನಸಾ॥ 1-121-7 (5361) 
ವ್ರೀಡಮಾನ ಸ್ರಜಂ ಕುಂತೀ ರಾಜ್ಞಃ ಸ್ಕಂಧೇ ಸಮಾಸಜತ್।
ತಂ ನಿಶಂಯ ವೃತಂ ಪಾಂಡುಂ ಕುಂತ್ಯಾ ಸರ್ವೇ ನರಾಧಿಪಾಃ॥ 1-121-8 (5362) 
ಯಥಾಗತಂ ಸಮಾಜಗ್ಮುರ್ಗಜೈರಶ್ವೈ ರಥೈಸ್ತಥಾ।
ತತಸ್ತಸ್ಯಾಃ ಪಿತಾ ರಾಜನ್ವಿವಾಹಮಕರೋತ್ಪ್ರಭುಃ॥ 1-121-9 (5363) 
ಸ ತಯಾ ಕುಂತಿಭೋಜಸ್ಯ ದುಹಿತ್ರಾ ಕುರುನಂದನಃ।
ಯುಯುಜೇಽಮಿತಸೌಭಾಗ್ಯಃ ಪೌಲೋಂಯಾ ಮಘವಾನಿವ॥ 1-121-10 (5364) 
ಕುಂತ್ಯಾಃ ಪಾಂಡೋಶ್ಚ ರಾಜೇಂದ್ರ ಕುಂತಿಭೋಜೋ ಮಹೀಪತಿಃ।
ಕೃತ್ವೋದ್ವಾಹಂ ತದಾ ತಂ ತು ನಾನಾವಸುಭಿರರ್ಚಿತಂ। 
ಸ್ವಪುರಂ ಪ್ರೇಷಯಾಮಾಸ ಸ ರಾಜಾ ಕುರುಸತ್ತಮ॥  1-121-11 (5365) 
ತತೋ ಬಲೇನ ಮಹತಾ ನಾನಾಧ್ವಜಪತಾಕಿನಾ।
ಸ್ತೂಯಮಾನಃ ಸ ಚಾಶೀರ್ಭಿರ್ಬ್ರಾಹ್ಮಣೈಶ್ಚ ಮಹರ್ಷಿಭಿಃ॥ 1-121-12 (5366) 
ಸಂಪ್ರಾಪ್ಯ ನಗರಂ ರಾಜಾ ಪಾಂಡುಃ ಕೌರವನಂದನಃ।
ನ್ಯವೇಶತ ತಾಂ ಭಾರ್ಯಾಂ ಕುಂತೀಂ ಸ್ವಭವನೇ ಪ್ರಭುಃ॥ ॥ 1-121-13 (5367) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಏಕವಿಂಶತ್ಯಧಿಕಶತತಮೋಽಧ್ಯಾಯಃ॥ 121 ॥




ಆದಿಪರ್ವ - ಅಧ್ಯಾಯ 122

॥ ಶ್ರೀಃ ॥

1.122. ಅಧ್ಯಾಯಃ 122 

Mahabharata - Adi Parva - Chapter Topics

ಪಾಂಡೋರ್ಮಾದ್ರ್ಯಾ ವಿವಾಹಃ। ದಿಗ್ವಿಜಯಶ್ಚ॥ 1 ॥

Mahabharata - Adi Parva - Chapter Text

1-122-0 (5368) 
ವೈಶಂಪಾಯನ ಉವಾಚ। 1-122-0x (732) 
ತತಃ ಶಾಂತನವೋ ಭೀಷ್ಮೋ ರಾಜ್ಞಃ ಪಾಂಡೋರ್ಯಶಸ್ವಿನಃ।
ವಿವಾಹಸ್ಯಾಪರಸ್ಯಾರ್ಥೇ ಚಕಾರ ಮತಿಮಾನ್ಮತಿಂ॥ 1-122-1 (5369) 
ಸೋಽಮಾತ್ಯೈಃ ಸ್ಥವಿರೈಃ ಸಾರ್ಧಂ ಬ್ರಾಹ್ಮಣೈಶ್ಚ ಮಹರ್ಷಿಭಿಃ।
ಬಲೇನ ಚತುರಂಗೇಣ ಯಯೌ ಮದ್ರಪತೇಃ ಪುರಂ॥ 1-122-2 (5370) 
ತಮಾಗತಮಭಿಶ್ರುತ್ಯ ಭೀಷ್ಮಂ ವಾಹೀಕಪುಂಗವಃ।
ಪ್ರತ್ಯುದ್ಗಂಯಾರ್ಚಯಿತ್ವಾ ಚ ಪುರಂ ಪ್ರಾವೇಶಯನ್ನೃಪಃ॥ 1-122-3 (5371) 
ದತ್ತ್ವಾ ತಸ್ಯಾಸನಂ ಶುಭ್ರಂ ಪಾದ್ಯಮರ್ಘ್ಯಂ ತಥೈವ ಚ।
ಮಧುಪರ್ಕಂ ಚ ಮದ್ರೇಶಃ ಪಪ್ರಚ್ಛಾಗಮನೇಽರ್ಥಿತಾಂ॥ 1-122-4 (5372) 
ತಂ ಭೀಷ್ಮಃ ಪ್ರತ್ಯುವಾಚೇದಂ ಮದ್ರರಾಜಂ ಕುರೂದ್ವಹಃ।
ಆಗತಂ ಮಾಂ ವಿಜಾನೀಹಿ ಕನ್ಯಾರ್ಥಿನಮರಿಂದಮ॥ 1-122-5 (5373) 
ಶ್ರೂಯತೇ ಭವತಃ ಸಾಧ್ವೀ ಸ್ವಸಾ ಮಾದ್ರೀ ಯಶಸ್ವಿನೀ।
ತಾಮಹಂ ವರಯಿಷ್ಯಾಮಿ ಪಾಂಡೋರರ್ಥೇ ಯಶಸ್ವಿನೀಂ॥ 1-122-6 (5374) 
ಯುಕ್ತರೂಪೋ ಹಿ ಸಂಬಂಧೇ ತ್ವಂ ನೋ ರಾಜನ್ವಯಂ ತವ।
ಏತತ್ಸಂಚಿಂತ್ಯ ಮದ್ರೇಶ ಗೃಹಾಣಾಸ್ಮಾನ್ಯಥಾವಿಧಿ॥ 1-122-7 (5375) 
ತಮೇವಂವಾದಿನಂ ಭೀಷ್ಮಂ ಪ್ರತ್ಯಭಾಷತ ಮದ್ರಪಃ।
ನ ಹಿ ಮೇಽನ್ಯೋ ವರಸ್ತ್ವತ್ತಃ ಶ್ರೇಯಾನಿತಿ ಮತಿರ್ಮಮ॥ 1-122-8 (5376) 
ಪೂರ್ವೈಃ ಪ್ರವರ್ತಿತಂ ಕಿಂಚಿತ್ಕುಲೇಽಸ್ಮಿನ್ನೃಪಸತ್ತಮೈಃ।
ಸಾಧು ವಾ ಯದಿ ವಾಽಸಾಧು ತನ್ನಾತಿಕ್ರಾಂತುಮುತ್ಸಹೇ॥ 1-122-9 (5377) 
ವ್ಯಕ್ತಂ ತದ್ಭವತಶ್ಚಾಪಿ ವಿದಿತಂ ನಾತ್ರ ಸಂಶಯಃ।
ನ ಚ ಯುಕ್ತಂ ತಥಾ ವಕ್ತುಂ ಭವಾಂದೇಹೀತಿ ಸತ್ತಮ॥ 1-122-10 (5378) 
ಕುಲಧರ್ಮಃ ಸ ನೋ ವೀರ ಪ್ರಮಾಣಂ ಪರಮಂ ಚ ತತ್।
ತೇನ ತ್ವಾಂ ನ ಬ್ರವೀಂಯೇತದಸಂದಿಗ್ಧಂ ವಚೋಽರಿಹನ್॥ 1-122-11 (5379) 
ತಂ ಭೀಷ್ಮಃ ಪ್ರತ್ಯುವಾಚೇದಂ ಮದ್ರರಾಜಂ ಜನಾಧಿಪಃ।
ಧರ್ಮ ಏಷ ಪರೋ ರಾಜನ್ಸ್ವಯಮುಕ್ತಃ ಸ್ವಯಂಭುವಾ॥ 1-122-12 (5380) 
ನಾತ್ರ ಕಶ್ಚನ ದೋಷೋಽಸ್ತಿ ಪೂರ್ವೈರ್ವಿಧಿರಯಂ ಕೃತಃ।
ವಿದಿತೇಯಂ ಚ ತೇ ಶಲ್ಯ ಮರ್ಯಾದಾ ಸಾಧುಸಂಮತಾ॥ 1-122-13 (5381) 
ಇತ್ಯುಕ್ತ್ವಾ ಸ ಮಹಾತೇಜಾಃ ಶಾತಕುಂಭಂ ಕೃತಾಕೃತಂ।
ರತ್ನಾನಿ ಚ ವಿಚಿತ್ರಾಣಿ ಶಲ್ಯಾಯಾದಾತ್ಸಹಸ್ರಶಃ॥ 1-122-14 (5382) 
ಗಜಾನಶ್ವಾನ್ರಥಾಂಶ್ಚೈವ ವಾಸಾಂಸ್ಯಾಭರಣಾನಿ ಚ।
ಮಣಿಮುಕ್ತಾಪ್ರವಾಲಂ ಚ ಗಾಂಗೇಯೋ ವ್ಯಸೃಜಚ್ಛುಭಂ॥ 1-122-15 (5383) 
ತತ್ಪ್ರಗೃಹ್ಯ ಧನಂ ಸರ್ವಂ ಶಲ್ಯಃ ಸಂಪ್ರತೀಮಾನಸಃ।
ದದೌ ತಾಂ ಸಮಲಂಕೃತ್ಯ ಸ್ವಸಾರಂ ಕೌರವರ್ಷಭೇ॥ 1-122-16 (5384) 
ಸ ತಾಂ ಮಾದ್ರೀಮುಪಾದಾಯ ಭೀಷ್ಮಃ ಸಾಗರಗಾಸುತಃ।
ಆಜಗಾಮ ಪುರೀಂ ಧೀಮಾನ್ಪ್ರವಿಷ್ಟೋ ಗಜಸಾಹ್ವಯಂ॥ 1-122-17 (5385) 
ತತ ಇಷ್ಟೇಽಹನಿ ಪ್ರಾಪ್ತೇ ಮುಹೂರ್ತೇ ಸಾಧುಸಂಮತೇ।
`ವಿವಾಹಂ ಕಾರಾಯಾಮಾಸ ಭೀಷ್ಮಃ ಪಾಂಡೋರ್ಮಹಾತ್ಮನಃ।' 
ಜಗ್ರಾಹ ವಿಧಿವತ್ಪಾಣಿಂ ಮಾದ್ರ್ಯಾಃ ಪಾಂಡುರ್ನರಾಧಿಪಃ॥  1-122-18 (5386) 
ತತೋ ವಿವಾಹೇ ನಿರ್ವೃತ್ತೇ ಸ ರಾಜಾ ಕುರುನಂದನಃ।
ಸ್ಥಾಪಯಾಮಾಸ ತಾಂ ಭಾರ್ಯಾಂ ಶುಭೇ ವೇಶ್ಮನಿ ಭಾಮಿನೀಂ॥ 1-122-19 (5387) 
ಸ ತಾಭ್ಯಾಂ ವ್ಯಚರತ್ಸಾರ್ಧಂ ಭಾರ್ಯಾಭ್ಯಾಂ ರಾಜಸತ್ತಮಃ।
ಕುಂತ್ಯಾ ಮಾದ್ರ್ಯಾ ಚ ರಾಜೇಂದ್ರೋ ಯಥಾಕಾಮಂ ಯಥಾಸುಖಂ॥ 1-122-20 (5388) 
ತತಃ ಸ ಕೌರವೋ ರಾಜಾ ವಿಹೃತ್ಯ ತ್ರಿದಶಾ ನಿಶಾಃ।
ಜಿಗೀಷಯಾ ಮಹೀಂ ಪಾಂಡುರ್ನಿರಕ್ರಾಮತ್ಪುರಾತ್ಪ್ರಭೋ॥ 1-122-21 (5389) 
ಸ ಭೀಷ್ಮಪ್ರಮುಖಾನ್ವೃದ್ಧಾನಭಿವಾದ್ಯ ಪ್ರಣಂಯ ಚ।
ಧೃತರಾಷ್ಟ್ರಂ ಚ ಕೌರವ್ಯಂ ತಥಾನ್ಯಾನ್ಕುರುಸತ್ತಮಾನ್। 
ಆಮಂತ್ರ್ಯ ಪ್ರಯಯೌ ರಾಜಾ ತೈಶ್ಚೈವಾಪ್ಯನುಮೋಜಿತಃ॥  1-122-22 (5390) 
ಮಂಗಲಾಚಾರಯುಕ್ತಾಭಿರಾಶೀರ್ಭಿರಭಿನಂದಿತಃ।
ಗಜವಾಜಿರಥೌಘೇನ ಬಲೇನ ಮಹತಾಽಗಮತ್॥ 1-122-23 (5391) 
ಸ ರಾಜಾ ದೇವಗರ್ಭಾಭೋ ವಿಜಿಗೀಷುರ್ವಸುಂಧರಾಂ।
ಹೃಷ್ಟಪುಷ್ಟಬಲೈಃ ಪ್ರಾಯಾತ್ಪಾಂಡುಃ ಶತ್ರೂನನೇಕಶಃ॥ 1-122-24 (5392) 
ಪೂರ್ವಮಾಗಸ್ಕೃತೋ ಗತ್ವಾ ದಶಾರ್ಣಾಃ ಸಮರೇ ಜಿತಾಃ।
ಪಾಂಡುನಾ ನರಸಿಂಹೇನ ಕೌರವಾಣಾಂ ಯಶೋಭೃತಾ॥ 1-122-25 (5393) 
ತತಃ ಸೇನಾಮುಪಾದಾಯ ಪಾಂಡುರ್ನಾನಾವಿಧಧ್ವಜಾಂ।
ಪ್ರಭೂತಹಸ್ತ್ಯಶ್ವಯುತಾಂ ಪದಾತಿರಥಸಂಕುಲಾಂ॥ 1-122-26 (5394) 
ಆಗಸ್ಕಾರೀ ಮಹೀಪಾನಾಂ ಬಹೂನಾಂ ಬಲದರ್ಪಿತಃ।
ಗೋಪ್ತಾ ಮಗಧರಾಷ್ಟ್ರಸ್ಯ ದೀರ್ಘೋ ರಾಜಗೃಹೇ ಹತಃ॥ 1-122-27 (5395) 
ತತಃ ಕೋಶಂ ಸಮಾದಾಯ ವಾಹನಾನಿ ಚ ಭೂರಿಶಃ।
ಪಾಂಡುನಾ ಮಿಥಿಲಾಂ ಗತ್ವಾ ವಿದೇಹಾಃ ಸಮರೇ ಜಿತಾಃ॥ 1-122-28 (5396) 
ತಥಾ ಕಾಶಿಷು ಸುಹ್ಮೇಷು ಪುಂಡ್ರೇಷು ಚ ನರರ್ಷಭ।
ಸ್ವಬಾಹುಬಲವೀರ್ಯೇಣ ಕುರೂಣಾಮಕರೋದ್ಯಶಃ॥ 1-122-29 (5397) 
ತಂ ಶರೌಘಮಹಾಜ್ವಾಲಂ ಶಸ್ತ್ರಾರ್ಚಿಷಮರಿಂದಮಂ।
ಪಾಂಡುಪಾವಕಮಾಸಾದ್ಯ ವ್ಯವಹ್ಯಂತ ನರಾಧಿಪಾಃ॥ 1-122-30 (5398) 
ತೇ ಸಸೇನಾಃ ಸಸೇನೇನ ವಿಧ್ವಂಸಿತಬಲಾ ನೃಪಾಃ।
ಪಾಂಡುನಾ ವಶಗಾಃ ಕೃತ್ವಾ ಕುರುಕರ್ಮಸು ಯೋಜಿತಾಃ॥ 1-122-31 (5399) 
ತೇನ ತೇ ನಿರ್ಜಿತಾಃ ಸರ್ವೇ ಪೃಥಿವ್ಯಾಂ ಸರ್ವಪಾರ್ಥಿವಾಃ।
ತಮೇಕಂ ಮೇನಿರೇ ಶೂರಂ ದೇವೇಷ್ವಿವ ಪುರಂದರಂ॥ 1-122-32 (5400) 
ತಂ ಕೃತಾಂಜಲಯಃ ಸರ್ವೇ ಪ್ರಣತಾ ವಸುಧಾಧಿಪಾಃ।
ಉಪಾಜಗ್ಮುರ್ಧನಂ ಗೃಹ್ಯ ರತ್ನಾನಿ ವಿವಿಧಾನಿ ಚ॥ 1-122-33 (5401) 
ಮಣಿಮುಕ್ತಾಪ್ರವಾಲಂ ಚ ಸುವರ್ಣಂ ರಜತಂ ಬಹು।
ಗೋರತ್ನಾನ್ಯಶ್ವರತ್ನಾನಿ ರಥರತ್ನಾನಿ ಕುಂಜರಾನ್॥ 1-122-34 (5402) 
ಖರೋಷ್ಟ್ರಮಹಿಷಾಂಶ್ಚೈವ ಯಚ್ಚ ಕಿಂಚಿದಜಾವಿಕಂ।
ಕಂಲಾಜಿನರತ್ನಾನಿ ರಾಂಕವಾಸ್ತರಣಾನಿ ಚ। 
ತತ್ಸರ್ವಂ ಪ್ರತಿಜಗ್ರಾಹ ರಾಜಾ ನಾಗಪುರಾಧಿಪಃ॥  1-122-35 (5403) 
ತದಾದಾಯ ಯಯೌ ಪಾಂಡುಃ ಪುನರ್ಮದಿತವಾಹನಃ।
ಹರ್ಷಯಿಷ್ಯನ್ಸ್ವರಾಷ್ಟ್ರಾಣಿ ಪುರಂ ಚ ಗಜಸಾಹ್ವಯಂ॥ 1-122-36 (5404) 
ಶಾಂತನೋ ರಾಜಸಿಂಹಸ್ಯ ಭರತಸ್ಯ ಚ ಧೀಮತಃ।
ಪ್ರನಷ್ಟಃ ಕೀರ್ತಿಜಃ ಶಬ್ದಃ ಪಾಂಡುನಾ ಪುನರಾಹೃತಃ॥ 1-122-37 (5405) 
ಯೇ ಪುರಾ ಕುರುರಾಷ್ಟ್ರಾಣಿ ಜಹ್ರುಃ ಕುರುಧನಾನಿ ಚ।
ತೇ ನಾಗಪುರಸಿಂಹೇನ ಪಾಂಡುನಾ ಕರದೀಕೃತಾಃ॥ 1-122-38 (5406) 
ಇತ್ಯಭಾಷಂತ ರಾಜಾನೋ ರಾಜಾಮಾತ್ಯಾಶ್ಚ ಸಂಗತಾಃ।
ಪ್ರತೀತಮನಸೋ ಹೃಷ್ಟಾಃ ಪೌರಜಾನಪದೈಃ ಸಹ॥ 1-122-39 (5407) 
ಪ್ರತ್ಯುದ್ಯಯುಶ್ಚ ತಂ ಪ್ರಾಪ್ತಂ ಸರ್ವೇ ಭೀಷ್ಮಪುರೋಗಮಾಃ।
ತೇ ನದೂರಮಿವಾಧ್ವಾನಂ ಗತ್ವಾ ನಾಗಪುರಾಲಯಾಃ॥ 1-122-40 (5408) 
ಆವೃತಂ ದದೃಶುರ್ಹೃಷ್ಟಾ ಲೋಕಂ ಬಹುವಿಧೈರ್ಧನೈಃ।
ನಾನಾಯಾನಸಮಾನೀತೈ ರತ್ನೈರುಚ್ಚಾವಚೈಸ್ತದಾ॥ 1-122-41 (5409) 
ಹಸ್ತ್ಯಶ್ವರಥರತ್ನೈಶ್ಚ ಗೋಭಿರುಷ್ಟ್ರೈಸ್ತಥಾಽಽವಿಭಿಃ।
ನಾಂತಂ ದದೃಶುರಾಸಾದ್ಯ ಭೀಷ್ಮೇಣ ಸಹ ಕೌರವಾಃ॥ 1-122-42 (5410) 
ಸೋಽಭಿವಾದ್ಯ ಪಿತುಃ ಪಾದೌ ಕೌಸಲ್ಯಾನಂದವರ್ಧನಃ।
ಯಥಾಽರ್ಹಂ ಮಾನಯಾಮಾಸ ಪೌರಜಾನಪದಾನಪಿ॥ 1-122-43 (5411) 
ಪ್ರಮೃದ್ಯ ಪರರಾಷ್ಟ್ರಾಣಿ ಕೃತಾರ್ಥಂ ಪುನರಾಗತಂ।
ಪುತ್ರಮಾಶ್ಲಿಷ್ಯ ಭೀಷ್ಮಸ್ತು ಹರ್ಷಾದಶ್ರೂಣ್ಯವರ್ತಯತ್॥ 1-122-44 (5412) 
ಸ ತೂರ್ಯಶತಶಂಖಾನಾಂ ಭೇರೀಣಾಂ ಚ ಮಹಾಸ್ವನೈಃ।
ಹರ್ಷಯನ್ಸರ್ವಶಃ ಪೌರಾನ್ವಿವೇಶ ಗಜಸಾಹ್ವಯಂ॥ ॥ 1-122-45 (5413) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ದ್ವಾವಿಂಶತ್ಯಧಿಕಶತತಮೋಽಧ್ಯಾಯಃ॥ 122 ॥

Mahabharata - Adi Parva - Chapter Footnotes

1-122-8 ಮೇ ವರಃ ಮಮ ಜಾಮಾತಾ॥ 1-122-14 ಶಾತಕುಂಭಂ ಕಾಂಚನಂ। ಕೃತಾಕೃತಂ ಘಟಿತಮಘಟಿತಂ ಚ॥ 1-122-15 ವ್ಯಸೃದತ್ ಪ್ರಾದಾತ್॥ 1-122-21 ತ್ರಿದಶಾಃ ತ್ರಿಂಶತ್॥ 1-122-40 ನದೂರಮಿವ ಅದೂರಮಿವ। ಜಯೋತ್ಸಾಹೇನ ಮಾರ್ಗಶ್ರಮಾಭಾವಾತ್॥ ದ್ವಾವಿಂಶತ್ಯಧಿಕಶತತಮೋಽಧ್ಯಾಯಃ॥ 122 ॥



ಆದಿಪರ್ವ - ಅಧ್ಯಾಯ 123

॥ ಶ್ರೀಃ ॥

1.123. ಅಧ್ಯಾಯಃ 123 

Mahabharata - Adi Parva - Chapter Topics

ಸಭಾರ್ಯಸ್ಯ ಪಾಂಡೋರ್ಮೃಗಯಾರ್ಥಂ ವನಗಮನಂ॥ 1 ॥ ತತ್ರ ಮೃಗರೂಪಸ್ಯ ಮೃಗ್ಯಾ ಮೈಥುನಂ ಚರತಃ ಕಿಂದಮಸ್ಯ ಮುನೇರ್ಹನನಂ॥ 2 ॥ ಮೈಥುನಕಾಲೇ ತ್ವಂ ಮರಿಷ್ಯಸೀತಿ ಕಿಂದಮೇನ ಪಾಂಡುಂ ಪ್ರತಿ ಶಾಪಃ॥ 3 ॥

Mahabharata - Adi Parva - Chapter Text

1-123-0 (5414) 
ವೈಶಂಪಾಯನ ಉವಾಚ। 1-123-0x (733) 
ಧೃತರಾಷ್ಟ್ರಾಭ್ಯನುಜ್ಞಾತಃ ಸ್ವಬಾಹುವಿಜಿತಂ ಧನಂ।
ಭೀಷ್ಮಾಯ ಸತ್ಯವತ್ಯೈ ಚ ಮಾತ್ರೇ ಚೋಪಜಹಾರ ಸಃ॥ 1-123-1 (5415) 
ವಿದುರಾಯ ಚ ವೈ ಪಾಂಡುಃ ಪ್ರೇಷಯಾಮಾಸ ತದ್ಧನಂ।
ಸುಹೃದಶ್ಚಾಪಿ ಧರ್ಮಾತ್ಮಾ ಧನೇನ ಸಮತರ್ಪಯತ್॥ 1-123-2 (5416) 
ತತಃ ಸತ್ಯವತೀಂ ಭೀಷ್ಮಂ ಕೌಸಲ್ಯಾಂ ಚ ಯಶಸ್ವಿನೀಂ।
ಶುಭೈಃ ಪಾಂಡುರ್ಜಿತೈರರ್ಥೈಸ್ತೋಷಯಾಮಾಸ ಭಾರತ॥ 1-123-3 (5417) 
ನನಂದ ಮಾತಾ ಕೌಸಲ್ಯಾ ತಮಪ್ರತಿಮತೇಜಸಂ।
ಜಯಂತಮಿವ ಪೌಲೋಮೀ ಪರಿಷ್ವಜ್ಯ ನರ್ಷಭಂ॥ 1-123-4 (5418) 
ತಸ್ಯ ವೀರಸ್ಯ ವಿಕ್ರಾಂತೈಃ ಸಹಸ್ರಶತದಕ್ಷಿಣೈಃ।
ಅಶ್ವಮೇಧಶತೈರೀಜೇ ಧೃತರಾಷ್ಟ್ರೋ ಮಹಾಮಖೈಃ॥ 1-123-5 (5419) 
ಸಂಪ್ರಯುಕ್ತಸ್ತು ಕುಂತ್ಯಾ ಚ ಮಾದ್ರ್ಯಾ ಚ ಭರತರ್ಷಭ।
ಜಿತತಂದ್ರಿಸ್ತದಾ ಪಾಂಡುರ್ಬಭೂವ ವನಗೋಚರಃ॥ 1-123-6 (5420) 
ಹಿತ್ವಾ ಪ್ರಾಸಾದನಿಲಯಂ ಶುಭಾನಿ ಶಯನಾನಿ ಚ।
ಅರಣ್ಯನಿತ್ಯಃ ಸತತಂ ಬಭೂವ ಮೃಗಯಾಪರಃ॥ 1-123-7 (5421) 
ಸ ಚರಂದಕ್ಷಿಣಂ ಪಾರ್ಶ್ವಂ ರಂಯಂ ಹಿಮವತೋ ಗಿರಃ।
ಉವಾಸ ಗಿರಿಪೃಷ್ಠೇಷು ಮಹಾಶಾಲವನೇಷು ಚ॥ 1-123-8 (5422) 
ರರಾಜ ಕುಂತ್ಯಾ ಮಾದ್ರ್ಯಾ ಚ ಪಾಂಡುಃ ಸಹ ವನೇ ಚರನ್।
ಕರೇಣ್ವೋರಿವ ಮಧ್ಯಸ್ಥಃ ಶ್ರೀಮಾನ್ಪೌರಂದರೋ ಗಜಃ॥ 1-123-9 (5423) 
ಭಾರತಂ ಸಹ ಭಾರ್ಯಾಭ್ಯಾಂ ಖಂಗಬಾಣಧನುರ್ಧರಂ।
ವಿಚಿತ್ರಕವಚಂ ವೀರಂ ಪರಮಾಸ್ತ್ರವಿದಂ ನೃಪಂ। 
ದೇವೋಽಯಮಿತ್ಯಮನ್ಯಂತ ಚರಂತಂ ವನವಾಸಿನಃ॥  1-123-10 (5424) 
ತಸ್ಯ ಕಾಮಾಂಶ್ಚ ಭೋಗಾಂಶ್ಚ ನರಾ ನಿತ್ಯಮತಂದ್ರಿತಾಃ।
ಉಪಜಹ್ರುರ್ವನಾಂತೇಷು ಧೃತರಾಷ್ಟ್ರೇಣ ಚೋದಿತಾಃ॥ 1-123-11 (5425) 
ತದಾಸಾದ್ಯ ಮಹಾರಣ್ಯಂ ಮೃಗವ್ಯಾಲನಿಷೇವಿತಂ।
ತತ್ರ ಮೈಥುನಕಾಲಸ್ಥಂ ದದರ್ಶ ಮೃಗಯೂಥಪಂ॥ 1-123-12 (5426) 
ತತಸ್ತಂ ಚ ಮೃಗೀಂ ಚೈವ ರುಕ್ಮಪುಂಖೈಃ ಸುಪತ್ರಿಭಿಃ।
ನಿರ್ಬಿಭೇದ ಶರೈಸ್ತೀಕ್ಷ್ಣೈಃ ಪಾಂಡುಃ ಪಂಚಭಿರಾಶುಗೈಃ॥ 1-123-13 (5427) 
ಸ ಚ ರಾಜನ್ಮಹಾತೇಜಾ ಋಷಿಪುತ್ರಸ್ತಪೋಧನಃ।
ಭಾರ್ಯಯಾ ಸಹ ತೇಜಸ್ವೀ ಮೃಗರೂಪೇಣ ಸಂಗತಃ॥ 1-123-14 (5428) 
ಸ ಸಂಯುಕ್ತಸ್ತಯಾ ಮೃಗ್ಯಾ ಮಾನುಷೀಂ ವಾಚಮೀರಯನ್।
ಕ್ಷಣೇನ ಪತಿತೋ ಭೂಮೌ ವಿಲಲಾಪಾತುರೋ ಮೃಗಃ॥ 1-123-15 (5429) 
ಮೃಗ ಉವಾಚ। 1-123-16x (734) 
ಕಾಮಮನ್ಯುವಶಂ ಪ್ರಾಪ್ತಾ ಬುದ್ಧ್ಯಂತರಗತಾ ಅಪಿ।
ವರ್ಜಯಂತಿ ನೃಶಂಸಾನಿ ಪಾಪೇಷ್ವಪಿ ರತಾ ನರಾಃ॥ 1-123-16 (5430) 
ನ ವಿಧಿಂ ಗ್ರಸತೇ ಪ್ರಜ್ಞಾ ಪ್ರಜ್ಞಾಂ ತು ಗ್ರಸತೇ ವಿಧಿಃ।
ವಿಧಿಪರ್ಯಾಗತಾನರ್ಥಾನ್ಪ್ರಜ್ಞಾವಾನ್ಪ್ರತಿಪದ್ಯತೇ॥ 1-123-17 (5431) 
ಶಸ್ವದ್ಧರ್ಮಾತ್ಮನಾಂ ಮುಖ್ಯೇ ಕುಲೇ ಜಾತಸ್ಯ ಭಾರತ।
ಕಾಮಲೋಭಾಭಿಭೂತಸ್ಯ ಕಥಂ ತೇ ಚಲಿತಾ ಮತಿಃ॥ 1-123-18 (5432) 
ಪಾಂಡುರುವಾಚ। 1-123-19x (735) 
ಶತ್ರೂಣಾಂ ಯಾ ವಧೇ ವೃತ್ತಿಃ ಸಾ ಮೃಗಾಣಾಂ ವಧೇ ಸ್ಮೃತಾ।
ರಾಜ್ಞಾಂ ಮೃಗ ನ ಮಾಂ ಮೋಹಾತ್ತ್ವಂ ಗರ್ಹಯಿತುಮರ್ಹಸಿ॥ 1-123-19 (5433) 
ಅಚ್ಛದ್ಮನಾಽಮಾಯಯಾ ಚ ಮೃಗಾಣಾಂ ವಧ ಇಷ್ಯತೇ।
ಸ ಏವ ಧರ್ಮೋ ರಾಜ್ಞಾಂ ತು ತದ್ಧಿ ತ್ವಂ ಕಿಂ ನು ಗರ್ಹಸೇ॥ 1-123-20 (5434) 
ಅಗಸ್ತ್ಯಃ ಸತ್ರಮಾಸೀನಶ್ಚಕಾರ ಮೃಗಯಾಮೃಷಿಃ।
ಆರಣ್ಯಾನ್ಸರ್ವದೈವತ್ಯಾನ್ಮೃಗಾನ್ಪ್ರೋಕ್ಷ್ಯ ಮಹಾವನೇ॥ 1-123-21 (5435) 
ಪ್ರಮಾಣದೃಷ್ಟಧರ್ಮೇಣ ಕಥಮಸ್ಮಾನ್ವಿಗರ್ಹಸೇ।
ಅಗಸ್ತ್ಯಸ್ಯಾಭಿಚಾರೇಣ ಯುಷ್ಮಾಕಂ ವಿಹಿತೋ ವಧಃ॥ 1-123-22 (5436) 
ನ ರಿಪೂನ್ವೈ ಸಮುದ್ದಿಶ್ಯ ವಿಮುಂಚಂತಿ ನರಾಃ ಶರಾನ್।
ರಂಧ್ರ ಏಷಾಂ ವಿಶೇಷೇಣ ವಧಕಾಲಃ ಪ್ರಶಸ್ಯತೇ॥ 1-123-23 (5437) 
ಪ್ರಮತ್ತಮಪ್ರಮತ್ತಂ ವಾ ವಿವೃತಂ ಘ್ನಂತಿ ಚೌಜಸಾ।
ಉಪಾಯೈರ್ವಿವಿಧೈಸ್ತೀಕ್ಷ್ಣೈಃ ಕಸ್ಮಾನ್ಮೃಗ ವಿಗರ್ಹಸೇ॥ 1-123-24 (5438) 
ಮೃಗ ಉವಾಚ। 1-123-25x (736) 
ನಾಹಂ ಘ್ಂತಂ ಮೃಗನ್ರಾಜನ್ವಿಗರ್ಹೇ ಚಾತ್ಮಕಾರಣಾತ್।
ಮೈಥುನಂ ತು ಪ್ರತೀಕ್ಷ್ಯಂ ಮೇ ತ್ವಯೇಹಾದ್ಯಾನೃಶಂಸ್ಯತಃ॥ 1-123-25 (5439) 
ಸರ್ವಭೂತಹಿತೇ ಕಾಲೇ ಸರ್ವಭೂತೇಪ್ಸಿತೇ ತಥಾ।
ಕೋ ಹಿ ವಿದ್ವಾನ್ಮೃಗಂ ಹನ್ಯಾಚ್ಚರಂತಂ ಮೈಥುನಂ ವನೇ॥ 1-123-26 (5440) 
ಅಸ್ಯಾಂ ಮೃಗ್ಯಾಂ ಚ ರಾಜೇಂದ್ರ ಹರ್ಷಾನ್ಮೈಥುನಮಾಚರಂ।
ಪುರುಷಾರ್ಥಫಲಂ ಕರ್ತುಂ ತತ್ತ್ವಯಾ ವಿಫಲೀಕೃತಂ॥ 1-123-27 (5441) 
ಪೌರವಾಣಾಂ ಮಹಾರಾಜ ತೇಷಾಮಕ್ಲಿಷ್ಟಕರ್ಮಣಾಂ।
ವಂಶೇ ಜಾತಸ್ಯ ಕೌರವ್ಯ ನಾನುರೂಪಮಿದಂ ತವ॥ 1-123-28 (5442) 
ನೃಶಂಸಂ ಕರ್ಮ ಸುಮಹತ್ಸರ್ವಲೋಕವಿಗರ್ಹಿತಂ।
ಅಸ್ವರ್ಗ್ಯಮಯಶಸ್ಯಂ ಚಾಪ್ಯಧರ್ಮಿಷ್ಠಂ ಚ ಭಾರತ॥ 1-123-29 (5443) 
ಸ್ತ್ರೀಭೋಗಾನಾಂ ವಿಶೇಷಜ್ಞಃ ಶಾಸ್ತ್ರಧರ್ಮಾರ್ಥತತ್ತ್ವವಿತ್।
ನಾರ್ಹಸ್ತ್ವಂ ಸುರಸಂಕಾಶ ಕರ್ತುಮಸ್ವರ್ಗ್ಯಮೀದೃಶಂ॥ 1-123-30 (5444) 
ತ್ವಯಾ ನೃಶಂಸಕರ್ತಾರಃ ಪಾಪಾಚಾರಾಶ್ಚ ಮಾನವಾಃ।
ನಿಗ್ರಾಹ್ಯಾಃ ಪಾರ್ಥಿವಶ್ರೇಷ್ಠ ತ್ರಿವರ್ಗಪರಿವರ್ಜಿತಾಃ॥ 1-123-31 (5445) 
ಕಿಂ ಕೃತಂ ತೇ ನರಶ್ರೇಷ್ಠ ಮಾಮಿಹಾನಾಗಸಂ ಘ್ನತಃ।
ಮುನಿಂ ಮೂಲಫಲಾಹಾರಂ ಮೃಗವೇಷಧರಂ ನೃಪ॥ 1-123-32 (5446) 
ವಸಮಾನಮರಣ್ಯೇಷು ನಿತ್ಯಂ ಶಮಪರಾಯಣಂ।
ತ್ವಯಾಽಹಂ ಹಿಂಸಿತೋ ಯಸ್ಮಾತ್ತಸ್ಮಾತ್ತ್ವಾಮಪ್ಯನಾಗಸಃ॥ 1-123-33 (5447) 
ದ್ವಯೋರ್ನೃಶಂಸಕರ್ತಾರಮವಶಂ ಕಾಮಮೋಹಿತಂ।
ಜೀವಿತಾಂತಕರೋ ಭಾವೋ ಮೈಥುನೇ ಸಮುಪೈಷ್ಯತಿ॥ 1-123-34 (5448) 
ಅಹಂ ಹಿ ಕಿಂದಮೋ ನಾಮ ತಪಸಾ ಭಾವಿತೋ ಮುನಿಃ।
ವ್ಯಪತ್ರಪನ್ಮನುಷ್ಯಾಣಾಂ ಮೃಗ್ಯಾಂ ಮೈಥುನಮಾಚರಂ॥ 1-123-35 (5449) 
ಮೃಗೋ ಭತ್ವಾ ಮೃಗೈಃ ಸಾರ್ಧಂ ಚರಾಮಿ ಗಹನೇ ವನೇ।
ನ ತು ತೇ ಬ್ರಹ್ಮಹತ್ಯೇಯಂ ಭವಿಷ್ಯತ್ಯವಿಜಾನತಃ॥ 1-123-36 (5450) 
ಮೃಗರೂಪಧರಂ ಹತ್ವಾ ಮಾಮೇವಂ ಕಾಮಮೋಹಿತಂ।
ಅಸ್ಯ ತು ತ್ವಂ ಫಲಂ ಮೂಢ ಪ್ರಾಪ್ಸ್ಯಸೀದೃಶಮೇವ ಹಿ॥ 1-123-37 (5451) 
ಪ್ರಿಯಯಾ ಸಹ ಸಂವಾಸಂ ಪ್ರಾಪ್ಯ ಕಾಮವಿಮೋಹಿತಃ।
ತ್ವಮಪ್ಯಸ್ಯಾಮವಸ್ಥಾಯಾಂ ಪ್ರೇತಲೋಕಂ ಗಮಿಷ್ಯಸಿ॥ 1-123-38 (5452) 
ಅಂತಕಾಲೇ ಹಿ ಸಂವಾಸಂ ಯಯಾ ಗಂತಾಸಿ ಕಾಂತಯಾ।
ಪ್ರೇತರಾಜಪುರಂ ಪ್ರಾಪ್ತಂ ಸರ್ವಭೂತದುರತ್ಯಯಂ। 
ಭಕ್ತ್ಯಾ ಮತಿಮತಾಂ ಶ್ರೇಷ್ಠ ಸೈವ ತ್ವಾಽನುಗಮಿಷ್ಯತಿ॥  1-123-39 (5453) 
ವರ್ತಮಾನಃ ಸುಖೇ ದುಃಖಂ ಯಥಾಽಹಂ ಪ್ರಾಪಿತಸ್ತ್ವಯಾ।
ತಥಾ ತ್ವಾಂ ಚ ಸುಖಂ ಪ್ರಾಪ್ತಂ ದುಃಖಮಭ್ಯಾಗಮಿಷ್ಯತಿ॥ 1-123-40 (5454) 
ವೈಶಂಪಾಯನ ಉವಾಚ। 1-123-41x (737) 
ಏವಮುಕ್ತ್ವಾ ಸುದುಃಖಾರ್ತೋ ಜೀವಿತಾತ್ಸ ವ್ಯಮುಚ್ಯತ।
ಮೃಗಃ ಪಾಂಡುಶ್ಚ ದುಃಖಾರ್ತಃ ಕ್ಷಣೇನ ಸಮಪದ್ಯತ॥ ॥ 1-123-41 (5455) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ತ್ರಯೋವಿಂಶತ್ಯಧಿಕಶತತಮೋಽಧ್ಯಾಯಃ॥ 123 ॥

Mahabharata - Adi Parva - Chapter Footnotes

1-123-23 ರಂಧ್ರೇ ವಿಶಸ್ತ್ರತ್ವವ್ಯಸನಾಕ್ರಾಂತತ್ವಾದಿಸಮಯೇ ಶರಾನ್ನ ವಿಮುಂಚಂತೀತಿ ಸಂಬಂಧಃ। ಕಿಂತ್ವೇಷಾಂ ಶತ್ರೂಣಾಂ ವಧಕಾಲಃ ಸರ್ವಲೋಕಪ್ರಸಿದ್ಧಃ ಸಂಗ್ರಾಮ ಆಭಿಮುಖ್ಯಾದಿಮಾನ್ಸ ಏವ ಪ್ರಶಶ್ಯತೇಽನ್ಯೋ ನಿಂದ್ಯತ ಇತ್ಯರ್ಥಃ॥ 1-123-24 ಪ್ರಮತ್ತಮಸಾವಧಾನಂ॥ 1-123-32 ತೇ ತ್ವಯಾ॥ 1-123-34 ದ್ವಯೋಃ ಸ್ತ್ರೀಪುಂಸಯೋರ್ನೃಶಂಸಂ ನಿಂದ್ಯಂ ಮೈಥುನಾಸಕ್ತಯೋರ್ವಧಸ್ತಸ್ಯ ಕರ್ತಾರಂ॥ 1-123-39 ಪ್ರಾಪ್ತಂ ತ್ವಾ ತ್ವಾಂ॥ ತ್ರಯೋವಿಂಶತ್ಯಧಿಕಶತತಮೋಽಧ್ಯಾಯಃ॥ 123 ॥



ಆದಿಪರ್ವ - ಅಧ್ಯಾಯ 124

॥ ಶ್ರೀಃ ॥

1.124. ಅಧ್ಯಾಯಃ 124 

Mahabharata - Adi Parva - Chapter Topics

ಕಿಂದಮಶಾಪಾತ್ಖಿನ್ನಸ್ಯ ಪಾಂಡೋಃ ಪತ್ನೀಭ್ಯಾಂ ವನೇ ವಾಸಃ॥ 1 ॥ ಪಾಂಡೋಃ ಶತಶೃಂಗೇ ತಪಶ್ಚರಣಂ॥ 2 ॥

Mahabharata - Adi Parva - Chapter Text

1-124-0 (5456) 
ವೈಶಂಪಾಯನ ಉವಾಚ। 1-124-0x (738) 
ತಂ ವ್ಯತೀತಮುಪಕ್ರಂಯ ರಾಜಾ ಸ್ವಮಿವ ಬಾಂಧವಂ।
ಸಭಾರ್ಯಃ ಶೋಕದುಃಖಾರ್ತಃ ಪರ್ಯದೇವಯದಾತುರಃ॥ 1-124-1 (5457) 
ಪಾಂಡುರುವಾಚ। 1-124-2x (739) 
ಸತಾಮಪಿ ಕುಲೇ ಜಾತಾಃ ಕರ್ಮಣಾ ಬತ ದುರ್ಗತಿಂ।
ಪ್ರಾಪ್ನುವಂತ್ಯಕೃತಾತ್ಮಾನಃ ಕಾಮಜಾಲವಿಮೋಹಿತಾಃ॥ 1-124-2 (5458) 
ಶಶ್ವದ್ಧರ್ಮಾತ್ಮನಾ ಜಾತೋ ಬಾಲ ಏವ ಪಿತಾ ಮಮ।
ಜೀವಿತಾಂತಮನುಪ್ರಾಪ್ತಃ ಕಾಮಾತ್ಮೈವೇತಿ ನಃ ಶ್ರುತಂ॥ 1-124-3 (5459) 
ತಸ್ಯ ಕಾಮಾತ್ಮನಃ ಕ್ಷೇತ್ರೇ ರಾಜ್ಞಃ ಸಂಯತವಾಗೃಷಿಃ।
ಕೃಷ್ಣದ್ವೈಪಾಯನಃ ಸಾಕ್ಷಾದ್ಭಗವಾನ್ಮಾಮಜೀಜನತ್॥ 1-124-4 (5460) 
ತಸ್ಯಾದ್ಯ ವ್ಯಸನೇ ಬುದ್ಧಿಃ ಸಂಜಾತೇಯಂ ಮಮಾಧಮಾ।
ತ್ಯಕ್ತಸ್ಯ ದೇವೈರನಯಾನ್ಮೃಗಯಾಂ ಪರಿಧಾವತಃ॥ 1-124-5 (5461) 
ಮೋಕ್ಷಮೇವ ವ್ಯವಸ್ಯಾಮಿ ಬಂಧೋ ಹಿ ವ್ಯಸನಂ ಮಹತ್।
ಸುವೃತ್ತಿಮನುವರ್ತಿಷ್ಯೇ ತಾಮಹಂ ಪಿತುರವ್ಯಯಾಂ॥ 1-124-6 (5462) 
ಅತೀವ ತಪಸಾತ್ಮಾನಂ ಯೋಜಯಿಷ್ಯಾಂಯಸಂಶಯಂ।
ತಸ್ಮಾದೇಕಾಹಮೇಕಾಹಮೇಕೈಕಸ್ಮಿನ್ವನಸ್ಪತೌ॥ 1-124-7 (5463) 
ಚರನ್ಭೈಕ್ಷಂ ಮುನಿರ್ಮುಂಡಶ್ಚರಿಷ್ಯಾಂಯಾಶ್ರಮಾನಿಮಾನ್।
ಪಾಂಸುನಾ ಸಮವಚ್ಛನ್ನಃ ಶೂನ್ಯಾಗಾರಕೃತಾಲಯಃ॥ 1-124-8 (5464) 
ವೃಕ್ಷಮೂಲನಿಕೇತೋ ವಾ ತ್ಯಕ್ತಸರ್ವಪ್ರಿಯಾಪ್ರಿಯಃ।
ನ ಶೋಚನ್ನ ಪ್ರಹೃಷ್ಯಂಶ್ಚ ತುಲ್ಯನಿಂದಾತ್ಮಸಂಸ್ತುತಿಃ॥ 1-124-9 (5465) 
ನಿರಾಶೀರ್ನಿರ್ನಮಸ್ಕಾರೋ ನಿರ್ದ್ವಂದ್ವೋ ನಿಷ್ಪರಿಗ್ರಹಃ।
ನ ಚಾಪ್ಯವಹಸನ್ಕಂಚಿನ್ನ ಕುರ್ವನ್ಭ್ರುಕುಟೀಂ ಕ್ವಚಿತ್॥ 1-124-10 (5466) 
ಪ್ರಸನ್ನವದನೋ ನಿತ್ಯಂ ಸರ್ವಭೂತಹಿತೇ ರತಃ।
ಜಂಗಮಾಜಂಗಮಂ ಸರ್ವಮವಿಹಿಂಸಂಶ್ಚತುರ್ವಿಧಂ॥ 1-124-11 (5467) 
ಸ್ವಾಸು ಪ್ರಜಾಸ್ವಿವ ಸದಾ ಸಮಃ ಪ್ರಾಣಭೃತಃ ಪ್ರತಿ।
ಏಕಕಾಲಂ ಚರನ್ಭೈಕ್ಷಂ ಕುಲಾನಿ ದಶ ಪಂಚ ಚ॥ 1-124-12 (5468) 
ಅಸಂಭವೇ ವಾ ಭೈಕ್ಷಸ್ಯ ಚರನ್ನನಶನಾನ್ಯಪಿ।
ಅಲ್ಪಮಲ್ಪಂ ಚ ಭುಂಜಾನಃ ಪೂರ್ವಾಲಾಭೇ ನ ಜಾತುಚಿತ್॥ 1-124-13 (5469) 
ಅನ್ಯಾನ್ಯಪಿ ಚರಂʼಲ್ಲೋಭಾದಲಾಭೇ ಸಪ್ತ ಪೂರಯನ್।
ಅಲಾಭೇ ಯದಿ ವಾ ಲಾಭೇ ಸಮದರ್ಶೀ ಮಹಾತಪಾಃ॥ 1-124-14 (5470) 
ವಾಸ್ಯೈಕಂ ತಕ್ಷತೋ ಬಾಹುಂ ಚಂದನೇನೈಕಮುಕ್ಷತಃ।
ನಾಕಲ್ಯಾಣಂ ನ ಕಲ್ಯಾಣಂ ಚಿಂತಯನ್ನುಭಯೋಸ್ತಯೋಃ॥ 1-124-15 (5471) 
ನ ಜಿಜೀವಿಷುವತ್ಕಿಂಚಿನ್ನ ಮುಮೂರ್ಷುವದಾಚರನ್।
ಜೀವಿತಂ ಮರಣಂ ಚೈವ ನಾಭಿಂದನ್ನ ಚ ದ್ವಿಷನ್॥ 1-124-16 (5472) 
ಯಾಃ ಕಾಶ್ಚಿಜ್ಜೀವತಾ ಶಕ್ಯಾಃ ಕರ್ತುಮಭ್ಯುದಯಕ್ರಿಯಾಃ।
ತಾಃ ಸರ್ವಾಃ ಸಮತಿಕ್ರಂಯ ನಿಮೇಷಾದಿವ್ಯವಸ್ಥಿತಃ॥ 1-124-17 (5473) 
ತಾಸು ಚಾಪ್ಯನವಸ್ಥಾಸು ತ್ಯಕ್ತಸರ್ವೇಂದ್ರಿಯಕ್ರಿಯಃ।
ಸಂಪರಿತ್ಯಕ್ತಧರ್ಮಾರ್ಥಃ ಸುನಿರ್ಣಿಕ್ತಾತ್ಮಕಲ್ಮಷಃ॥ 1-124-18 (5474) 
ನಿರ್ಮುಕ್ತಃ ಸರ್ವಪಾಪೇಭ್ಯೋ ವ್ಯತೀತಃ ಸರ್ವವಾಗುರಾಃ।
ನ ವಶೇ ಕಸ್ಯಚಿತ್ತಿಷ್ಠನ್ಸಧರ್ಮಾ ಮಾತರಿಶ್ವನಃ॥ 1-124-19 (5475) 
ಏತಯಾ ಸತತಂ ವೃತ್ತ್ಯಾ ಚರನ್ನೇವಂಪ್ರಕಾರಯಾ।
ದೇಹಂ ಸಂಸ್ಥಾಪಯಿಷ್ಯಾಮಿ ನಿರ್ಭಯಂ ಮಾರ್ಗಮಾಸ್ಥಿತಃ॥ 1-124-20 (5476) 
ನಾಹಂ ಸುಕೃಪಣೇ ಮಾರ್ಗೇ ಸ್ವವೀರ್ಯಕ್ಷಯಶೋಚಿತೇ।
ಸ್ವಧರ್ಮಾತ್ಸತತಾಪೇತೇ ಚರೇಯಂ ವೀರ್ಯವರ್ಜಿತಃ॥ 1-124-21 (5477) 
ಸತ್ಕೃತೋಽಸತ್ಕೃತೋ ವಾಽಪಿ ಯೋಽನ್ಯಾಂ ಕೃಪಣಚಕ್ಷುಷಾ।
ಉಪೈತಿ ವೃತ್ತಿಂ ಕಾಮಾತ್ಮಾ ಸ ಶುನಾಂ ವರ್ತತೇ ಪಥಿ॥ 1-124-22 (5478) 
ವೈಶಂಪಾಯನ ಉವಾಚ। 1-124-23x (740) 
ಏವಮುಕ್ತ್ವಾ ಸುದುಃಖಾರ್ತೋ ನಿಃಶ್ವಾಸಪರಮೋ ನೃಪಃ।
ಅವೇಕ್ಷಮಾಣಃ ಕುಂತೀಂ ಚ ಮಾಂದ್ರೀಂ ಚ ಸಮಭಾಷತ॥ 1-124-23 (5479) 
ಕೌಸಲ್ಯಾ ವಿದುರಃ ಕ್ಷತ್ತಾ ರಾಜಾ ಚ ಸಹ ಬಂಧುಭಿಃ।
ಆರ್ಯಾ ಸತ್ಯವತೀ ಭೀಷ್ಮಸ್ತೇ ಚ ರಾಜಪುರೋಹಿತಾಃ॥ 1-124-24 (5480) 
ಬ್ರಾಹ್ಮಣಾಶ್ಚ ಮಹಾತ್ಮಾನಃ ಸೋಮಪಾಃ ಸಂಶಿತವ್ರತಾಃ।
ಪೌರವೃದ್ಧಾಶ್ಚ ಯೇ ತತ್ರ ನಿವಸಂತ್ಯಸ್ಮದಾಶ್ರಯಾಃ। 
ಪ್ರಸಾದ್ಯ ಸರ್ವೇ ವಕ್ತವ್ಯಾಃ ಪಾಂಡುಃ ಪ್ರವ್ರಾಜಿತೋ ವನೇ॥  1-124-25 (5481) 
ನಿಶಂಯ ವಚನಂ ಭರ್ತುಸ್ತ್ಯಾಗಧರ್ಮಕೃತಾತ್ಮನಃ।
ತತ್ಸಮಂ ವಚನಂ ಕುಂತೀ ಮಾದ್ರೀ ಚ ಸಮಭಾಷತಾಂ॥ 1-124-26 (5482) 
ಅನ್ಯೇಽಪಿ ಹ್ಯಾಶ್ರಮಾಃ ಸಂತಿ ಯೇ ಶಕ್ಯಾ ಭರತರ್ಷಭ।
`ಆವಾಭ್ಯಾಂ ಸಹ ವಸ್ತುಂ ವೈ ಧರ್ಮಮಾಶ್ರಿತ್ಯ ಚಿಂತ್ಯತಾಂ।' 
ಆವಾಭ್ಯಾಂ ಧರ್ಮಪತ್ನೀಭ್ಯಾಂ ಸಹ ತಪ್ತುಂ ತಪೋ ಮಹತ್॥  1-124-27 (5483) 
ಶರೀರಸ್ಯಾಪಿ ಮೋಕ್ಷಾಯ ಧರ್ಮಂ ಪ್ರಾಪ್ಯ ಮಹಾಫಲಂ।
ತ್ವಮೇವ ಭವಿತಾ ಭರ್ತಾ ಸ್ವರ್ಗಸ್ಯಾಪಿ ನ ಸಂಶಯಃ॥ 1-124-28 (5484) 
ಪ್ರಣಿಧಾಯೇಂದ್ರಿಯಗ್ರಾಮಂ ಭರ್ತೃಲೋಕಪರಾಯಣೇ।
ತ್ಯಕ್ತ್ವಾ ಕಾಮಸುಖೇ ಹ್ಯಾವಾಂ ತಪ್ಸ್ಯವೋ ವಿಪುಲಂ ತಪಃ॥ 1-124-29 (5485) 
ಯದಿ ಚಾವಾಂ ಮಹಾಪ್ರಾಜ್ಞ ತ್ಯಕ್ಷ್ಯಸಿ ತ್ವಂ ವಿಶಾಂಪತೇ।
ಅದ್ಯೈವಾವಾಂ ಪ್ರಹಾಸ್ಯಾವೋ ಜೀವಿತಂ ನಾತ್ರ ಸಂಶಯಃ॥ 1-124-30 (5486) 
ಪಾಂಡುರುವಾಚ। 1-124-31x (741) 
ಯದಿ ವ್ಯವಸಿತಂ ಹ್ಯೇತದ್ಯುವಯೋರ್ಧರ್ಮಸಂಹಿತಂ।
ಸ್ವವೃತ್ತಿಮನುವರ್ತಿಷ್ಯೇ ತಾಮಹಂ ಪಿತುರವ್ಯಯಾಂ॥ 1-124-31 (5487) 
ತ್ಯಕ್ತ್ವಾ ಗ್ರಾಂಯಸುಖಾಹಾರಂ ತಪ್ಯಮಾನೋ ಮಹತ್ತಪಃ।
ವಲ್ಕಲೀ ಫಲಮೂಲಾಶೀ ಚರಿಷ್ಯಾಮಿ ಮಹಾವನೇ॥ 1-124-32 (5488) 
ಅಗ್ನೌ ಜುಹ್ವನ್ನುಭೌ ಕಾಲಾವುಭೌ ಕಾಲಾವುಪಸ್ಪೃಶನ್।
ಕೃಶಃ ಪರಿಮಿತಾಹಾರಶ್ಚೀರಚರ್ಮಜಟಾಧರಃ॥ 1-124-33 (5489) 
ಶೀತವಾತಾತಪಸಹಃ ಕ್ಷುತ್ಪಿಪಾಸಾನವೇಕ್ಷಕಃ।
ತಪಸಾ ದುಶ್ಚರೇಣೇದಂ ಶರೀರಮುಪಶೋಷಯನ್॥ 1-124-34 (5490) 
ಏಕಾಂತಶೀಲೀ ವಿಮೃಶನ್ಪಕ್ವಾಪಕ್ವೇನ ವರ್ತಯನ್।
ಪಿತೃಂದೇವಾಂಶ್ಚ ವನ್ಯೇನ ವಾಗ್ಭಿರದ್ಭಿಶ್ಚ ತರ್ಪಯನ್॥ 1-124-35 (5491) 
ವಾನಪ್ರಸ್ಥಜನಸ್ಯಾಪಿ ದರ್ಶನಂ ಕುಲವಾಸಿನಃ।
ನಾಪ್ರಿಯಾಣ್ಯಾಚರಿಷ್ಯಾಮಿ ಕಿಂ ಪುನರ್ಗ್ರಾಮವಾಸಿನಾಂ॥ 1-124-36 (5492) 
ಏವಮಾರಣ್ಯಶಾಸ್ತ್ರಾಣಾಮುಗ್ರಮುಗ್ರತರಂ ವಿಧಿಂ।
ಕಾಂಕ್ಷಮಾಣೋಽಹಮಾಸ್ಥಾಸ್ಯೇ ದೇಹಸ್ಯಾಸ್ಯಾಽಽಸಮಾಪನಾತ್॥ 1-124-37 (5493) 
ವೈಶಂಪಾಯನ ಉವಾಚ। 1-124-38x (742) 
ಇತ್ಯೇವಮುಕ್ತ್ವಾ ಭಾರ್ಯೇ ತೇ ರಾಜಾ ಕೌರವನಂದನಃ।
ತತಶ್ಚೂಡಾಮಣಿಂ ನಿಷ್ಕಮಂಗದೇ ಕುಂಡಲಾನಿ ಚ॥ 1-124-38 (5494) 
ವಾಸಾಂಸಿ ಚ ಮಹಾರ್ಹಾಣಿ ಸ್ತ್ರೀಣಾಮಾಭರಣಾನಿ ಚ।
`ವಾಹನಾನಿ ಚ ಮುಖ್ಯಾನಿ ಶಸ್ತ್ರಾಣಿ ಕವಚಾನಿ ಚ॥ 1-124-39 (5495) 
ಹೇಮಭಾಂಡಾನಿ ದಿವ್ಯಾನಿ ಪರ್ಯಂಕಾಸ್ತರಣಾನಿ ಚ।
ಮಣಿಮುಕ್ತಾಪ್ರವಾಲಾನಿ ರತ್ನಾನಿ ವಿವಿಧಾನಿ ಚ॥'  1-124-40 (5496) 
ಪ್ರದಾಯ ಸರ್ವಂ ವಿಪ್ರೇಭ್ಯಃ ಪಾಂಡುರ್ಭೃತ್ಯಾನಭಾಷತ।
ಗತ್ವಾ ನಾಗಪುರಂ ವಾಚ್ಯಂ ಪಾಂಡುಃ ಪ್ರವ್ರಾಜಿತೋ ವನೇ। 
ಅರ್ಥಂ ಕಾಮಂ ಸುಖಂ ಚೈವ ರತಿಂ ಚ ಪರಮಾತ್ಮಿಕಾಂ॥  1-124-41 (5497) 
ಪ್ರತಸ್ಥೇ ಸರ್ವಮುತ್ಸೃಜ್ಯ ಸಭಾರ್ಯಃ ಕುರುನಂದನಃ।
ತತಸ್ತಸ್ಯಾನುಯಾತಾರಸ್ತೇ ಚೈವ ಪರಿಚಾರಕಾಃ॥ 1-124-42 (5498) 
ಶ್ರುತ್ವಾ ಭರತಸಿಂಹಸ್ಯ ವಿಧಿಧಾಃ ಕರುಣಾ ಗಿರಃ।
ಭಮಮಾರ್ತಸ್ವರಂ ಕೃತ್ವಾ ಹಾಹೇತಿ ಪರಿಚುಕ್ರುಶುಃ॥ 1-124-43 (5499) 
ಉಷ್ಣಮಶ್ರು ವಿಮುಂಚಂತಸ್ತಂ ವಿಹಾಯ ಮಹೀಪತಿಂ।
ಯಯುರ್ನಾಗಪುರಂ ತೂರ್ಣಂ ಸರ್ವಮಾದಾಯ ತದ್ಧನಂ॥ 1-124-44 (5500) 
ತೇ ಗತ್ವಾ ನಗರಂ ರಾಜ್ಞೋ ಯಥಾವೃತ್ತಂ ಮಹಾತ್ಮನಃ।
ಕಥಯಾಂಚಕ್ರಿರೇ ರಾಜ್ಞಸ್ತದ್ಧನಂ ವಿವಿಧಂ ದದುಃ॥ 1-124-45 (5501) 
ಶ್ರುತ್ವಾ ತೇಭ್ಯಸ್ತತಃ ಸರ್ವಂ ಯಥಾವೃತ್ತಂ ಮಹಾವನೇ।
ಧೃತರಾಷ್ಟ್ರೋ ನರಶ್ರೇಷ್ಠಃ ಪಾಂಡುಮೇವಾನ್ವಶೋಚತ॥ 1-124-46 (5502) 
ನ ಶಯ್ಯಾಸನಭೋಗೇಷು ರತಿಂ ವಿಂದತಿ ಕರ್ಹಿಚಿತ್।
ಭ್ರಾತೃಶೋಕಸಮಾವಿಷ್ಟಸ್ತಮೇವಾರ್ಥಂ ವಿಚಿಂತಯನ್॥ 1-124-47 (5503) 
ರಾಜಪುತ್ರಸ್ತು ಕೌರವ್ಯ ಪಾಂಡುರ್ಮೂಲಫಲಾಶನಃ।
ಜಗಾಮ ಸಹ ಪತ್ನೀಭ್ಯಾಂ ತತೋ ನಾಗಶತಂ ಗಿರಿಂ॥ 1-124-48 (5504) 
ಸ ಚೈತ್ರರಥಮಾಸಾದ್ಯ ಕಾಲಕೂಟಮತೀತ್ಯ ಚ।
ಹಿಮವಂತಮತಿಕ್ರಂಯ ಪ್ರಯಯೌ ಗಂಧಮಾದನಂ॥ 1-124-49 (5505) 
ರಕ್ಷ್ಯಮಾಣೋ ಮಹಾಭೂತೈಃ ಸಿದ್ಧೈಶ್ಚ ಪರಮರ್ಷಿಭಿಃ।
ಉವಾಸ ಸ ಮಹಾರಾಜ ಸಮೇಷು ವಿಷಮೇಷು ಚ॥ 1-124-50 (5506) 
ಇಂದ್ರದ್ಯುಂನಸರಃ ಪ್ರಾಪ್ಯ ಹಂಸಕೂಟಮತೀತ್ಯ ಚ।
ಶತಶೃಂಗೇ ಮಹಾರಾಜ ತಾಪಸಃ ಸಮತಪ್ಯತ॥ ॥ 1-124-51 (5507) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಚತುರ್ವಿಂಶತ್ಯಧಿಕಶತತಮೋಽಧ್ಯಾಯಃ॥ 124 ॥

Mahabharata - Adi Parva - Chapter Footnotes

1-124-1 ವ್ಯತೀತಂ ಮಾರಿತಂ॥ 1-124-5 ದೇವೈಸ್ತ್ಯಕ್ತಸ್ಯ ಅಪುತ್ರತಯಾ ಸ್ವರ್ಗಮನಾನರ್ಹತ್ವಾತ್॥ 1-124-6 ಮೋಕ್ಷಂ ಮೋಕ್ಷಮಾರ್ಗಂ ವ್ಯವಸ್ಯಾಮಿ ನಿಶ್ಚಿನೋಮಿ ಶ್ರೇಯಸ್ಕರತ್ವೇನ। ತತ್ರ ಹಿ ಪುತ್ರಾದ್ಯನಪೇಕ್ಷಾ ದೃಷ್ಟಾ। ಇಷ್ಟಮೇವೈತಜ್ಜಾತಮಿತ್ಯಾಹ ಬಂಧೋ ಹೀತಿ। ಬಂಧಃ ಪುತ್ರೈಷಣಾದಿಃ। ಸುವೃತ್ತಿಂ ಬ್ರಹ್ಮಚರ್ಯಾಖ್ಯಾಂ ವೃತ್ತಿಂ। ಪಿತುರ್ವ್ಯಾಸಸ್ಯ॥ 1-124-10 ನಿರಾಶೀರ್ನಿರ್ನಮಸ್ಕಾರಃ। ಆಶಿಷಂ ನಮಸ್ಕಾರಂ ವಾ ನೇಚ್ಛಾಮೀತ್ಯರ್ಥಃ। ನಿರ್ದ್ವಂದ್ವಃ ಸುಖದುಃಖಾದಿಹೀನಃ। ನಿಷ್ಪರಿಗ್ರಹಃ ಕಂಥಾಪಾದುಕಾದಿಹೀನಃ॥ 1-124-11 ಚತುರ್ವಿಧಂ ಜರಾಯುಜಾದಿಕಂ॥ 1-124-12 ಕುಲಾನಿ ಗೃಹಾಣಿ॥ 1-124-15 ವಾಸ್ಯಾ ವಾಸ್ಯೇನ ಕಾಷ್ಠತಕ್ಷಣೇನ॥ 1-124-17 ಅಭ್ಯುದಯಕ್ರಿಯಾಃ ಇಷ್ಟಸಾಧನಕ್ರಿಯಾಃ। ನಿಮೇಷಾದಿವ್ಯವಸ್ಥಿತಃ ಜೀವನಸಾಧನಕರ್ಮಸು ವ್ಯವಸ್ಥಿತಃ॥ 1-124-18 ಅನವಸ್ಥಾಸು ಪ್ರವಾಹರೂಪಾಸು ತಾಸು ಜೀವನಸಾಧನಕ್ರಿಯಾಸು॥ 1-124-20 ಸಂಸ್ಥಾಪಯಿಷ್ಯಾಮಿ ನಾಶಯಿಷ್ಯಾಮಿ। ನಿರ್ಭಯಂ ಮಾರ್ಗಂ ಸಂಸಾರಭಯರಹಿತಂ॥ 1-124-25 ಪ್ರವ್ರಾಜಿತಃ ಸಂನ್ಯಾಸಂ ಪ್ರಾಪ್ತಃ॥ 1-124-26 ತ್ಯಾಗಧರ್ಮಃ ಸಂನ್ಯಾಸಃ॥ 1-124-35 ವಿಮೃಶನ್ ಹಿಂಸಾದಿದೋಷಂ॥ 1-124-38 ನಿಷ್ಕಂ ಗ್ರೈವೇಯಕಂ॥ ಚತುರ್ವಿಂಶತ್ಯಧಿಕಶತತಮೋಽಧ್ಯಾಯಃ॥ 124 ॥



ಆದಿಪರ್ವ - ಅಧ್ಯಾಯ 125

॥ ಶ್ರೀಃ ॥

1.125. ಅಧ್ಯಾಯಃ 125 

Mahabharata - Adi Parva - Chapter Topics

ಬ್ರಹ್ಮಲೋಕಂ ಜಿಗಮಿಷೋಃ ಪಾಂಡೋಃ ತವ ಪುತ್ರಾ ಭವಿಷ್ಯಂತೀತ್ಯುಕ್ತ್ವಾ ಋಷಿಭಿಃ ಪ್ರತಿನಿವರ್ತನಂ॥ 1 ॥

Mahabharata - Adi Parva - Chapter Text

1-125-0 (5508) 
ವೈಶಂಪಾಯನ ಉವಾಚ। 1-125-0x (743) 
ತತ್ರಾಪಿ ತಪಸಿ ಶ್ರೇಷ್ಠೇ ವರ್ತಮಾನಃ ಸ ವೀರ್ಯವಾನ್।
ಸಿದ್ಧಚಾರಣಸಂಘಾನಾಂ ಬಭೂವ ಪ್ರಿಯದರ್ಶನಃ॥ 1-125-1 (5509) 
ಸುಶ್ರೂಷುರನಹಂವಾದೀ ಸಂಯತಾತ್ಮಾ ಜಿತೇಂದ್ರಿಯಃ।
ಸ್ವರ್ಗಂ ಗಂತುಂ ಪರಾಕ್ರಾಂತಃ ಸ್ವೇನ ವೀರ್ಯೇಣ ಭಾರತ॥ 1-125-2 (5510) 
ಕೇಷಾಂಚಿದಭವದ್ಭ್ರಾತಾ ಕೇಷಾಂಚಿದಭವತ್ಸಖಾ।
ಋಷಯಸ್ತ್ವಪರೇ ಚೈನಂ ಪುತ್ರವತ್ಪರ್ಯಪಾಲಯನ್॥ 1-125-3 (5511) 
ಸ ತು ಕಾಲೇನ ಮಹತಾ ಪ್ರಾಪ್ಯ ನಿಷ್ಕಲ್ಮಷಂ ತಪಃ।
ಬ್ರಹ್ಮರ್ಷಿಸದೃಶಃ ಪಾಂಡುರ್ಬಭೂವ ಭರತರ್ಷಭ॥ 1-125-4 (5512) 
ಅಮಾವಾಸ್ಯಾಂ ತು ಸಹಿತಾ ಋಷಯಃ ಸಂಶಿತವ್ರತಾಃ।
ಬ್ರಹ್ಮಾಣಂ ದ್ರಷ್ಟುಕಾಮಾಸ್ತೇ ಸಂಪ್ರತಸ್ಥುರ್ಮಹರ್ಷಯಃ॥ 1-125-5 (5513) 
ಸಂಪ್ರಯಾತಾನೃಷೀಂದೃಷ್ಟ್ವಾ ಪಾಂಡುರ್ವಚನಮಬ್ರವೀತ್।
ಭವಂತಃ ಕ್ವ ಗಮಿಷ್ಯಂತಿ ಬ್ರೂತ ಮೇ ವದತಾಂ ವರಾಃ॥ 1-125-6 (5514) 
ಋಷಯ ಊಚುಃ। 1-125-7x (744) 
ಸಮಾವಾಯೋ ಮಹಾನದ್ಯ ಬ್ರಹ್ಮಲೋಕೇ ಮಹಾತ್ಮನಾಂ।
ದೇವಾನಾಂ ಚ ಋಷೀಣಾಂ ಚ ಪಿತೄಣಾಂ ಚ ಮಹಾತ್ಮನಾಂ। 
ವಯಂ ತತ್ರ ಗಮಿಷ್ಯಾಮೋ ದ್ರಷ್ಟುಕಾಮಾಃ ಸ್ವಯಂಭುವಂ॥  1-125-7 (5515) 
ವೈಶಂಪಾಯನ ಉವಾಚ। 1-125-8x (745) 
ಪಾಂಡುರುತ್ಥಾಯ ಸಹಸಾ ಗಂತುಕಾಮೋ ಮಹರ್ಷಿಭಿಃ।
ಸ್ವರ್ಗಪಾರಂ ತಿತೀರ್ಷುಃ ಸ ಶತಶೃಂಗಾದುದಙ್ಮುಖಃ॥ 1-125-8 (5516) 
ಪ್ರತಸ್ಥೇ ಸಹ ಪತ್ನೀಭ್ಯಾಮಬ್ರುವಂಸ್ತಂ ಚ ತಾಪಸಾಃ।
ಉಪರ್ಯುಪರಿ ಗಚ್ಛಂತಃ ಶೈಲರಾಜಮುದಙ್ಮುಖಾಃ॥ 1-125-9 (5517) 
ದೃಷ್ಟವಂತೋ ಗಿರೌ ರಂಯೇ ದುರ್ಗಾಂದೇಶಾನ್ಬಹೂನ್ವಯಂ।
ವಿಮಾನಶತಸಂಬಾಧಾಂ ಗೀತಸ್ವರನಿನಾದಿತಾಂ॥ 1-125-10 (5518) 
ಆಕ್ರೀಡಭೂಮಿಂ ದೇವಾನಾಂ ಗಂಧರ್ವಾಪ್ಸರಸಾಂ ತಥಾ।
ಉದ್ಯಾನಾನಿ ಕುಬೇರಸ್ಯ ಸಮಾನಿ ವಿಷಮಾಣಿ ಚ॥ 1-125-11 (5519) 
ಮಹಾನದೀನಿತಂಬಾಂಶ್ಚ ಗಹನಾನ್ಗಿರಿಗಹ್ವರಾನ್।
ಸಂತಿ ನಿತ್ಯಹಿಮಾ ದೇಶಾ ನಿರ್ವೃಕ್ಷಮೃಗಪಕ್ಷಿಣಃ॥ 1-125-12 (5520) 
ಸಂತಿ ಕ್ವಚಿನ್ಮಹಾದರ್ಯೋ ದುರ್ಗಾಃ ಕಾಶ್ಚಿದ್ದುರಾಸದಾಃ।
ನಾತಿಕ್ರಾಮೇತ ಪಕ್ಷೀ ಯಾನ್ಕುತ ಏವೇತರೇ ಮೃಗಾಃ॥ 1-125-13 (5521) 
ವಾಯುರೇಕೋ ಹಿ ಯಾತ್ಯತ್ರ ಸಿದ್ಧಾಶ್ಚ ಪರಮರ್ಷಯಃ।
ಗಚ್ಛಂತ್ಯೌ ಶೈಲರಾಜೇಽಸ್ಮಿನ್ರಾಜಪುತ್ರ್ಯೌ ಕಥಂ ನ್ವಿಮೇ॥ 1-125-14 (5522) 
ನ ಸೀದೇತಾಮದುಃಖಾರ್ಹೇ ಮಾ ಗಮೋ ಭರತರ್ಷಭ।  1-125-15 (5523) 
ಪಾಂಡುರುವಾಚ।
ಅಪ್ರಜಸ್ಯ ಮಹಾಭಾಗಾ ನ ದ್ವಾರಂ ಪರಿಚಕ್ಷತೇ॥  1-125-15x (746) 
ಸ್ವರ್ಗೇ ತೇನಾಭಿತಪ್ತೋಽಹಮಪ್ರಜಸ್ತು ಬ್ರವೀಮಿ ವಃ।
ಸೋಽಹಮುಗ್ರೇಣ ತಪಸಾ ಸಭಾರ್ಯಸ್ತ್ಯಕ್ತಜೀವಿತಃ॥ 1-125-16 (5524) 
ಅನಪತ್ಯೋಽಪಿ ವಿಂದೇಯಂ ಸ್ವರ್ಗಮುಗ್ರೇಣ ಕರ್ಮಣಾ।  1-125-17 (5525) 
ಋಷಯ ಊಚುಃ।
ಅಸ್ತಿ ವೈ ತವ ಧರ್ಮಾತ್ಮನ್ವಿದ್ಮ ದೇವೋಪಮ ಶುಭಂ॥  1-125-17x (747) 
ಅಪತ್ಯಮನಘಂ ರಾಜನ್ವಯಂ ದಿವ್ಯೇನ ಚಕ್ಷುಷಾ।
ದೈವೋದ್ದಿಷ್ಟಂ ನರವ್ಯಾಘ್ರ ಕರ್ಮಣೇಹೋಪಪಾದಯ॥ 1-125-18 (5526) 
ಅಕ್ಲಿಷ್ಟಂ ಫಲಮವ್ಯಗ್ರೋ ವಿಂದತೇ ಬುದ್ಧಿಮಾನ್ನರಃ।
ತಸ್ಮಿಂದೃಷ್ಟೇ ಫಲೇ ರಾಜನ್ಪ್ರಯತ್ನಂ ಕರ್ತುಮರ್ಹಸಿ॥ 1-125-19 (5527) 
ಅಪತ್ಯಂ ಗುಣಸಂಪನ್ನಂ ಲಬ್ಧಾ ಪ್ರೀತಿಕರಂ ಹ್ಯಸಿ।  1-125-20 (5528) 
ವೈಶಂಪಾಯನ ಉವಾಚ।
ತಚ್ಛ್ರುತ್ವಾ ತಾಪಸವಚಃ ಪಾಂಡುಸ್ಚಿಂತಾಪರೋಽಭವತ್॥  1-125-20x (748) 
ಆತ್ಮನೋ ಮೃಗಶಾಪೇನ ಜಾನನ್ನುಪಹತಾಂ ಕ್ರಿಯಾಂ॥ ॥  1-125-21 (5529) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಸಂಭವಪರ್ವಣಿ ಪಂಚವಿಂಶತ್ಯಧಿಕಶತತಮೋಽಧ್ಯಾಯಃ॥ 125 ॥

Mahabharata - Adi Parva - Chapter Footnotes

1-125-5 ಅಮಾವಾಸ್ಯಾಂ ಪ್ರಾಪ್ಯ॥ 1-125-10 ವಿಮಾನಶತೇನ ಸಂಬಾಧಂ ಸಂಕಟಂ ಯಸ್ಯಾಂ ಸಾ॥ 1-125-19 ಅವ್ಯಗ್ರೋ ವಿಂದತೇಽತೋ ವ್ಯಗ್ರೋ ಮಾಭೂರಿತ್ಯರ್ಥಃ॥ 1-125-20 ಲಭತೇ ಇತಿ ಲಬ್ಧಾ ತಾದೃಶೋಽಸಿ ಲಪ್ಸ್ಯಸೀತ್ಯರ್ಥಃ॥ ಪಂಚವಿಂಶತ್ಯಧಿಕಶತತಮೋಽಧ್ಯಾಯಃ॥ 125 ॥



ಆದಿಪರ್ವ - ಅಧ್ಯಾಯ 126

॥ ಶ್ರೀಃ ॥

1.126. ಅಧ್ಯಾಯಃ 126 

Mahabharata - Adi Parva - Chapter Topics

ವಿದುರಸ್ಯ ವಿವಾಹಃ ಪುತ್ರೋತ್ಪತ್ತಿಶ್ಚ॥ 1 ॥ ವ್ಯಾಸಸ್ಯ ವರೇಣ ಗಾಂಧಾರ್ಯಾಂ ಧೃತರಾಷ್ಟ್ರಾದ್ಗರ್ಭೋತ್ಪತ್ತಿಃ॥ 2 ॥ ಪಾಂಡೋಃ ಪುತ್ರೋತ್ಪತ್ತೌ ಚಿಂತಾ॥ 3 ॥

Mahabharata - Adi Parva - Chapter Text

1-126-0 (5530) 
ವೈಶಂಪಾಯನ ಉವಾಚ। 1-126-0x (749) 
ಅಥ ಪಾರಸವೀಂ ಕನ್ಯಾಂ ದೇವಕಸ್ಯ ಮಹೀಪತೇಃ।
ರೂಪಯೌವನಸಂಪನ್ನಾಂ ಸ ಸುಶ್ರಾವಾಪಗಾಸುತಃ॥ 1-126-1 (5531) 
ತತಸ್ತು ವರಯಿತ್ವಾ ತಾಮಾನೀಯ ಭರತರ್ಷಭಃ।
ವಿವಾಹಂ ಕಾರಯಾಮಾಸ ವಿದುರಸ್ಯ ಮಹಾಮತೇಃ॥ 1-126-2 (5532) 
ತಸ್ಯಾಂ ಚೋತ್ಪಾದಯಾಮಾಸ ವಿದುರಃ ಕುರುನಂದನ।
ಪುತ್ರಾನ್ವಿನಯಸಂಪನ್ನಾನಾತ್ಮನಃ ಸದೃಶಾನ್ಗುಣೈಃ॥ 1-126-3 (5533) 
ತತಃ ಪುತ್ರಶತಂ ಜಜ್ಞೇ ಗಾಂಧಾರ್ಯಾ ಜನಮೇಜಯ।
ಧೃತರಾಷ್ಟ್ರಸ್ಯ ವೈಶ್ಯಾಯಾಮೇಕಶ್ಚಾಪಿ ಶತಾತ್ಪರಃ॥ 1-126-4 (5534) 
ಪಾಂಡೋಃ ಕೃಂತ್ಯಾಂ ಚ ಮಾದ್ರ್ಯಾಂ ಚ ಪುತ್ರಾಃ ಪಂಚ ಮಹಾರಥಾಃ।
ದೇವೇಭ್ಯಃ ಸಮಪದ್ಯಂತ ಸಂತಾನಾಯ ಕುಲಸ್ಯ ವೈ॥ 1-126-5 (5535) 
ಜನಮೇಜಯ ಉವಾಚ। 1-126-6x (750) 
ಕಥಂ ಪುತ್ರಶತಂ ಜಜ್ಞೇ ಗಾಂಧಾರ್ಯಾಂ ದ್ವಿಜಸತ್ತಮ।
ಕಿಯತಾ ಚೈವ ಕಾಲೇನ ತೇಷಾಮಾಯುಶ್ಚ ಕಿಂ ಪರಂ॥ 1-126-6 (5536) 
ಕಥಂ ಚೈಕಃ ಸ ವೈಶ್ಯಾಯಾಂ ಧೃತರಾಷ್ಟ್ರಸುತೋಽಭವತ್।
ಕಥಂ ಚ ಸದೃಶೀಂ ಭಾರ್ಯಾಂ ಗಾಂಧಾರೀಂ ಧರ್ಮಚಾರಿಣೀಂ॥ 1-126-7 (5537) 
ಆನುಕೂಲ್ಯೇ ವರ್ತಮಾನಾಂ ಧೃತರಾಷ್ಟ್ರೋಽತ್ಯವರ್ತತ।
ಕಥಂ ಚ ಶಪ್ತಸ್ಯ ಸತಃ ಪಾಂಡೋಸ್ತೇನ ಮಹಾತ್ಮನಾ॥ 1-126-8 (5538) 
ಸಮುತ್ಪನ್ನಾ ದೈವತೇಭ್ಯಃ ಪುತ್ರಾಃ ಪಂಚ ಮಹಾರಥಾಃ।
ಏತದ್ವಿದ್ವನ್ಯಥಾನ್ಯಾಯಂ ವಿಸ್ತರೇಣ ತಪೋಧನ॥ 1-126-9 (5539) 
ಕಥಯಸ್ವ ನ ಮೇ ತೃಪ್ತಿಃ ಕಥ್ಯಮಾನೇಷು ಬಂಧುಷು।  1-126-10 (5540) 
ವೈಶಂಪಾಯನ ಉವಾಚ।
ಋಷಿಂ ಬುಭುಕ್ಷಿತಂ ಶ್ರಾಂತಂ ದ್ವೈಪಾಯನಮುಪಸ್ಥಿತಂ॥  1-126-10x (751) 
ತೋಷಯಾಮಾಸ ಗಾಂಧಾರೀ ವ್ಯಾಸಸ್ತಸ್ಯೈ ವರಂ ದದೌ।
ಸಾ ವವ್ರೇ ಸದೃಶಂ ಭರ್ತುಃ ಪುತ್ರಾಣಾಂ ಶತಮಾತ್ಮನಃ॥ 1-126-11 (5541) 
ತತಃ ಕಾಲೇನ ಸಾ ಗರ್ಭಮಗೃಹ್ಣಾಜ್ಜ್ಞಾನಚಕ್ಷುಷಃ॥  1-126-12 (5542) 
ಗಾಂಧಾರ್ಯಾಮಾಹಿತೇ ಗರ್ಭೇ ಪಾಂಡುರಂಬಾಲಿಕಾಸುತಃ।
ಅಗಚ್ಛತ್ಪರಮಂ ದುಃಖಮಪತ್ಯಾರ್ಥಮರಿಂದಮ॥ 1-126-13 (5543) 
ಗರ್ಭಿಣ್ಯಾಮಥ ಗಾಂಧಾರ್ಯಾಂ ಪಾಂಡುಃ ಪರಮದುಃಖಿತಃ।
ಮೃಗಾಭಿಶಾಪಾದಾತ್ಮಾನಂ ಶೋಚನ್ನುಪರತಕ್ರಿಯಃ॥ 1-126-14 (5544) 
ಸ ಗತ್ವಾ ತಪಸಾ ಸಿದ್ಧಿಂ ವಿಶ್ವಾಮಿತ್ರೋ ಯಥಾ ಭುವಿ।
ದೇಹಾನ್ಯಾಸೇ ಕೃತಮನಾ ಇದಂ ವಚನಮಬ್ರವೀತ್॥ 1-126-15 (5545) 
ಪಾಂಡುರುವಾಚ। 1-126-16x (752) 
ಚತುರ್ಭಿರ್ಋಣವಾನಿತ್ಥಂ ಜಾಯತೇ ಮನುಜೋ ಭುವಿ।
ಪಿತೃದೇವಮನುಷ್ಯಾಣಾಮೃಷೀಣಾಮಥ ಭಾಮಿನಿ॥ 1-126-16 (5546) 
ಏತೇಭ್ಯಸ್ತು ಯಥಾಕಾಲಂ ಯೋ ನ ಮುಚ್ಯೇತ ಧರ್ಮವಿತ್।
ನ ತಸ್ಯ ಲೋಕಾಃ ಸಂತೀತಿ ತತಾ ಲೋಕವಿದೋ ವಿದುಃ॥ 1-126-17 (5547) 
ಯಜ್ಞೇನ ದೇವಾನ್ಪ್ರೀಣಾತಿ ಸ್ವಾಧ್ಯಾಯಾತ್ತಪಸಾ ಋಷೀನ್।
ಪುತ್ರೈಃ ಶ್ರಾದ್ಧೈರಪಿ ಪಿತೄನಾನೃಶಂಸ್ಯೇನ ಮಾನವಾನ್॥ 1-126-18 (5548) 
ಋಷಿದೇವಮನುಷ್ಯಾಣಾಮೃಣಾನ್ಮುಕ್ತೋಽಸ್ಮಿ ಧರ್ಮತಃ।
ಪಿತೄಣಾಂ ತು ನ ಮುಕ್ತೋಽಸ್ಮಿ ತಚ್ಚ ತೇಭ್ಯೋ ವಿಶಿಷ್ಯತೇ॥ 1-126-19 (5549) 
ದೇಹನಾಶೇ ಭವೇನ್ನಾಶಃ ಪಿತೄಣಾಮೇಷ ನಿಶ್ಚಯಃ।
ಇತರೇಷಾಂ ತ್ರಯಾಣಾಂ ತು ನಾಶೇ ಹ್ಯಾತ್ಮಾ ವಿನಶ್ಯತಿ॥ 1-126-20 (5550) 
ಇಹ ತಸ್ಮಾತ್ಪ್ರಜಾಲಾಭೇ ಪ್ರಯತಂತೇ ದ್ವಿಜೋತ್ತಮಾಃ।
ಯಥೈವಾಹಂ ಪಿತುಃ ಕ್ಷೇತ್ರೇ ಸೃಷ್ಟಸ್ತೇನ ಮಹಾತ್ಮನಾ॥ 1-126-21 (5551) 
ತಥೈವಾಸ್ಮಿನ್ಮಮ ಕ್ಷೇತ್ರೇ ಕಥಂ ಸೃಜ್ಯೇತ ವೈ ಪ್ರಜಾ।  1-126-22 (5552) 
ವೈಶಂಪಾಯನ ಉವಾಚ।
ಸ ಸಮಾನೀಯ ಕುಂತೀಂ ಚ ಮಾದ್ರೀಂ ಚ ಭರತರ್ಷಭಃ॥  1-126-22x (753) 
ಆಚಷ್ಟ ಪುತ್ರಲಾಭಸ್ಯ ವ್ಯುಷ್ಟಿಂ ಸರ್ವಕ್ರಿಯಾಧಿಕಾಂ।
ಉತ್ತಮಾದವರಾಃ ಪುಂಸಃ ಕಾಂಕ್ಷಂತೋ ಪುತ್ರಮಾಪದಿ॥ 1-126-23 (5553) 
ಅಪತ್ಯಂ ಧರ್ಮಫಲದಂ ಶ್ರೇಷ್ಠಾದಿಚ್ಛಂತಿ ಸಾಧವಃ।
ಅನುನೀಯ ತು ತೇ ಸಂಯಙ್ಮಹಾಬ್ರಾಹ್ಮಣಸಂಸದಿ। 
ಬ್ರಾಹ್ಮಣಂ ಗುಣವಂತಂ ಹಿ ಚಿಂತಯಾಮಾಸ ಧರ್ಮವಿತ್॥  1-126-24 (5554) 
ಸೋಽಬ್ರವೀದ್ವಿಜನೇ ಕುಂತೀಂ ಧರ್ಮಪತ್ನೀಂ ಯಶಸ್ವಿನೀಂ।
ಅಪತ್ಯೋತ್ಪಾದನೇ ಯತ್ನಮಾಪದಿ ತ್ವಂ ಸಮರ್ಥಯ॥ 1-126-25 (5555) 
ಅಪತ್ಯಂ ನಾಮ ಲೋಕೇಷು ಪ್ರತಿಷ್ಠಾ ಧರ್ಮಸಂಹಿತಾ।
ಇತಿ ಕುಂತಿ ವಿದುರ್ಧೀರಾಃ ಶಾಶ್ವತಂ ಧರ್ಮವಾದಿನಃ॥ 1-126-26 (5556) 
ಇಷ್ಟಂ ದತ್ತಂ ತಪಸ್ತಪ್ತಂ ನಿಯಮಶ್ಚ ಸ್ವನುಷ್ಠಿತಃ।
ಸರ್ವಮೇವಾನಪತ್ಯಸ್ಯ ನ ಪಾವನಮಿಹೋಚ್ಯತೇ॥ 1-126-27 (5557) 
ಸೋಽಹಮೇವಂ ವಿದಿತ್ವೈತತ್ಪ್ರಪಶ್ಯಾಮಿ ಶುಚಿಸ್ಮಿತೇ।
ಅನಪತ್ಯಃ ಶುಭಾಂʼಲ್ಲೋಕಾನ್ನಪ್ರಾಪ್ಸ್ಯಾಮೀತಿ ಚಿಂತಯನ್॥ 1-126-28 (5558) 
`ಅನಪತ್ಯೋ ಹಿ ಮರಣಂ ಕಾಮಯೇ ನೈವ ಜೀವಿತಂ।'
ಮೃಗಾಭಿಶಾಪಂ ಜಾನಾಸಿ ವಿಜನೇ ಮಮ ಕೇವಲಂ। 
ನೃಶಂಸಕರ್ಮಣಾ ಕೃತ್ಸ್ನಂ ಯಥಾ ಹ್ಯುಪಹತಂ ತಥಾ॥  1-126-29 (5559) 
ಇಮೇ ವೈ ಬಂಧುದಾಯಾದಾಃ ಷಟ್ ಪುತ್ರಾ ಧರ್ಮದರ್ಶನೇ।
ಷಡೇವಾಬಂಧುದಾಯಾದಾಃ ಪುತ್ರಾಸ್ತಾಂಛೃಣು ಮೇ ಪೃಥೇ॥ 1-126-30 (5560) 
ಸ್ವಯಂಜಾತಃ ಪ್ರಣೀತಶ್ಚ ಪರಿಕ್ರೀತಶ್ಚ ಯಃ ಸುತಃ।
ಪೌನರ್ಭವಶ್ಚ ಕಾನೀನಃ ಸ್ವೈರಿಣ್ಯಾಂ ಯಶ್ಚ ಜಾಯತೇ॥ 1-126-31 (5561) 
ದತ್ತಃ ಕ್ರೀತಃ ಕೃತ್ರಿಮಶ್ಚ ಉಪಗಚ್ಛೇತ್ಸ್ವಯಂ ಚ ಯಃ।
ಸಹೋಢೋ ಜ್ಞಾತಿರೇತಾಶ್ಚ ಹೀನಯೋನಿಧೃತಶ್ಚ ಯಃ॥ 1-126-32 (5562) 
ಪೂರ್ವಪೂರ್ವತಮಾಭಾವಂ ಮತ್ತ್ವಾ ಲಿಪ್ಸೇತ ವೈ ಸುತಂ।
ಉತ್ತಮಾದ್ದೇವರಾತ್ಪುಂಸಃ ಕಾಂಕ್ಷಂತೇ ಪುತ್ರಮಾಪದಿ॥ 1-126-33 (5563) 
ಅಪತ್ಯಂ ಧರ್ಮಫಲದಂ ಶ್ರೇಷ್ಠಂ ವಿಂದಂತಿ ಮಾನವಾಃ।
ಆತ್ಮಶುಕ್ರಾದಪಿ ಪೃಥೇ ಮನುಃ ಸ್ವಾಯಂಭುವೋಽಬ್ರವೀತ್॥ 1-126-34 (5564) 
ತಸ್ಮಾತ್ಪ್ರಹೇಷ್ಯಾಂಯದ್ಯ ತ್ವಾಂ ಹೀನಃ ಪ್ರಜನನಾತ್ಸ್ವಯಂ॥  1-126-35 (5565) 
ಸದೃಶಾಚ್ಛ್ರೇಯಸೋ ವಾ ತ್ವಂ ವಿದ್ಧ್ಯಪತ್ಯಂ ಯಶಸ್ವಿನಿ।
ಶೃಣು ಕುಂತಿ ಕಥಾಮೇತಾಂ ಶಾರದಂಡಾಯಿನೀಂ ಪ್ರತಿ॥ 1-126-36 (5566) 
`ಯಾ ಹಿ ತೇ ಭಗಿನೀ ಸಾಧ್ವೀ ಶ್ರುತಸೇನಾ ಯಶಸ್ವಿನೀ।
ಅವಾಹ ತಾಂ ತು ಕೈಕೇಯಃ ಶಾರದಾಂಡಾಯನಿರ್ಮಹಾನ್॥'  1-126-37 (5567) 
ಸಾ ವೀರಪತ್ನೀ ಗುರುಣಾ ನಿಯುಕ್ತಾ ಪುತ್ರಜನ್ಮನಿ।
ಪುಷ್ಪೇಣ ಪ್ರಯತಾ ಸ್ನಾತಾ ನಿಶಿ ಕುಂತಿ ಚತುಷ್ಪಥೇ॥ 1-126-38 (5568) 
ವರಯಿತ್ವಾ ದ್ವಿಜಂ ಸಿದ್ಧಂ ಹುತ್ವಾ ಪುಂಸವನೇಽನಲಂ।
ಕರ್ಮಣ್ಯವಸಿತೇ ತಸ್ಮಿನ್ಸಾ ತೇನೈವ ಸಹಾವಸತ್॥ 1-126-39 (5569) 
ತತ್ರ ತ್ರೀಂಜನಯಾಮಾಸ ದುರ್ಜಯಾದೀನ್ಮಹಾರಥಾನ್।
ತಥಾ ತ್ವಮಪಿ ಕಲ್ಯಾಣಿ ಬ್ರಾಹ್ಮಣಾತ್ತಪಸಾಧಿಕಾತ್। 
ಮನ್ನಿಯೋಗಾದ್ಯತ ಕ್ಷಿಪ್ರಮಪತ್ಯೋತ್ಪಾದನಂ ಪ್ರತಿ॥ ॥  1-126-40 (5570) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಷಡ್ವಿಂಶತ್ಯಧಿಕಶತತಮೋಽಧ್ಯಾಯಃ॥ 126 ॥

Mahabharata - Adi Parva - Chapter Footnotes

1-126-26 ಧರ್ಮಸಂಹಿತಾ ಧರ್ಮಮಯೀ॥ 1-126-30 ಧರ್ಮದರ್ಶನೇ ಧರ್ಮಶಾಸ್ತ್ರೇ ಉಕ್ತಾ ಇತಿ ಶೇಷಃ। ಬಂಧುದಾಯಾದಾರಿಕ್ಥಹರಾಃ। ಅಬಂಧುದಾಯಾದಾಸ್ತದನ್ಯೇ॥ 1-126-35 ಪ್ರಹೇಷ್ಯಾಮಿ ಗತಿವೃದ್ಧಿಕರ್ಮಣೋ ಹಿನೋತೇ ರೂಪಂ। ಅದ್ಯೇತಿ ಕ್ಷಿಪ್ರವಚನಸಂಯೋಗಾಲ್ಲೃಟ್। ತ್ವಾಂ ಶರಣಂ ಗತೋಽಸ್ಮಿ ವರ್ಧಯಾಮಿ ವೇತಿ ಚಾರ್ಥಃ॥ 1-126-36 ವಿದ್ಧಿ ಲಭಸ್ವ। ಶಾರದಂಡಾಯನೇರ್ಭಾರ್ಯಾಂ॥ 1-126-38 ಗುರುಣಾ ಭರ್ತ್ರಾ। ಪುಷ್ಪೇಣ ಆರ್ತವೇನ ನಿಮಿತ್ತೇನ ಸ್ನಾತಾ॥ 1-126-40 ಯತ ಯತಸ್ವ॥ ಷಡ್ವಿಂಶತ್ಯಧಿಕಶತತಮೋಽಧ್ಯಾಯಃ॥ 126 ॥



ಆದಿಪರ್ವ - ಅಧ್ಯಾಯ 127

॥ ಶ್ರೀಃ ॥

1.127. ಅಧ್ಯಾಯಃ 127 

Mahabharata - Adi Parva - Chapter Topics

ಕುಂತ್ಯಾ ಪಾಂಡುಂ ಪ್ರತಿ ವ್ಯುಷಿತಾಶ್ವಕಥಾಕಥನಂ॥ 1 ॥

Mahabharata - Adi Parva - Chapter Text

1-127-0 (5571) 
ವೈಶಂಪಾಯನ ಉವಾಚ। 1-127-0x (754) 
ಏವಮುಕ್ತಾ ಮಹಾರಾಜ ಕುಂತೀ ಪಾಂಡುಮಭಾಷತ।
ಕುರೂಣಾಮೃಷಭಂ ವೀರಂ ತದಾ ಭೂಮಿಪತಿಂ ಪತಿಂ॥ 1-127-1 (5572) 
ಕುಂತ್ಯುವಾಚ। 1-127-2x (755) 
ನ ಮಾಮರ್ಹಸಿ ಧರ್ಮಜ್ಞ ವಕ್ತುಮೇವಂ ಕಥಂಚನ।
ಧರ್ಮಪತ್ನೀಮಭಿರತಾಂ ತ್ವಯಿ ರಾಜೀವಲೋಚನೇ॥ 1-127-2 (5573) 
ತ್ವಮೇವ ತು ಮಹಾಬಾಹೋ ಮಯ್ಯಪತ್ಯಾನಿ ಭಾರತ।
ವೀರ ವೀರ್ಯೋಪಪನ್ನಾನಿ ಧರ್ಮತೋ ಜನಯಿಷ್ಯಸಿ॥ 1-127-3 (5574) 
ಸ್ವರ್ಗಂ ಮನುಜಶಾರ್ದೂಲ ಗಚ್ಛೇಯಂ ಸಹಿತಾ ತ್ವಯಾ।
ಅಪತ್ಯಾಯ ಚ ಮಾಂ ಗಚ್ಛ ತ್ವಮೇವ ಕುರುನಂದನ॥ 1-127-4 (5575) 
ನ ಹ್ಯಹಂ ಮನಸಾಪ್ಯನ್ಯಂ ಗಚ್ಛೇಯಂ ತ್ವದೃತೇ ನರಂ।
ತ್ವತ್ತಃ ಪ್ರತಿ ವಿಶಿಷ್ಟಶ್ಚ ಕೋಽನ್ಯೋಽಸ್ತಿ ಭುವಿ ಮಾನವಃ॥ 1-127-5 (5576) 
ಇಮಾಂ ಚ ತಾವದ್ಧರ್ಮಾತ್ಮನ್ಪೌರಾಣೀಂ ಶೃಣು ಮೇ ಕಥಾಂ।
ಪರಿಶ್ರುತಾಂ ವಿಶಾಲಾಕ್ಷ ಕೀರ್ತಯಿಷ್ಯಾಮಿ ಯಾಮಹಂ॥ 1-127-6 (5577) 
ವ್ಯುಷಇತಾಶ್ವ ಇತಿ ಖ್ಯಾತೋ ಬಭೂವ ಕಿಲ ಪಾರ್ಥಿವಃ।
ಪುರಾ ಪರಮಧರ್ಮಿಷ್ಠಃ ಪೂರೋರ್ವಂಶವಿವರ್ಧನಃ॥ 1-127-7 (5578) 
ತಸ್ಮಿಂಶ್ಚ ಯಜಮಾನೇ ವೈ ಧರ್ಮಾತ್ಮನಿ ಮಹಾಭುಜೇ।
ಉಪಾಗಮಂಸ್ತತೋ ದೇವಾಃ ಸೇಂದ್ರಾ ದೇವರ್ಷಿಭಿಃ ಸಹ॥ 1-127-8 (5579) 
ಅಮಾದ್ಯದಿಂದ್ರಃ ಸೋಮೇನ ದಕ್ಷಿಣಾಭಿರ್ದ್ವಿಜಾತಯಃ।
ವ್ಯುಷಿತಾಶ್ವಸ್ಯ ರಾಜರ್ಷೇಸ್ತತೋ ಯಜ್ಞೇ ಮಹಾತ್ಮನಃ॥ 1-127-9 (5580) 
ದೇವಾ ಬ್ರಹ್ಮರ್ಷಯಶ್ಚೈವ ಚಕ್ರುಃ ಕರ್ಮ ಸ್ವಯಂ ತದಾ।
ವ್ಯುಷಿತಾಶ್ವಸ್ತತೋ ರಾಜನ್ನತಿ ಮರ್ತ್ಯಾನ್ವ್ಯರೋಚತ॥ 1-127-10 (5581) 
ಸರ್ವಭೂತಾನ್ಪ್ರತಿ ಯಥಾ ತಪನಃ ಶಿಶಿರಾತ್ಯಯೇ।
ಸ ವಿಜಿತ್ಯ ಗೃಹೀತ್ವಾ ಚ ನೃಪತೀನ್ರಾಜಸತ್ತಮಃ॥ 1-127-11 (5582) 
ಪ್ರಾಚ್ಯಾನುದಿಚ್ಯಾನ್ಪಾಶ್ಚಾತ್ಯಾಂದಾಕ್ಷಿಣಾತ್ಯಾನಕಾಲಯತ್।
ಅಶ್ವಮೇಧೇ ಮಹಾಯಜ್ಞೇ ವ್ಯುಷಿತಾಶ್ವಃ ಪ್ರತಾಪವಾನ್॥ 1-127-12 (5583) 
ಬಭೂವ ಸ ಹಿ ರಾಜೇಂದ್ರೋ ದಶನಾಗಬಲಾನ್ವಿತಃ।
ಅಪ್ಯತ್ರ ಗಾಥಾಂ ಗಾಯಂತಿ ಯೇ ಪುರಾಣವಿದೋ ಜನಾಃ॥ 1-127-13 (5584) 
ವ್ಯುಷಿತಾಶ್ವೇ ಯಶೋವೃದ್ಧೇ ಮನುಷ್ಯೇಂದ್ರೇ ಕುರೂತ್ತಮ।
ವ್ಯುಷಿತಾಶ್ವಃ ಸಮುದ್ರಾಂತಾಂ ವಿಜಿತ್ಯೇಮಾಂ ವಸುಂಧರಾಂ॥ 1-127-14 (5585) 
ಅಪಾಲಯತ್ಸರ್ವವರ್ಣಾನ್ಪಿತಾ ಪುತ್ರಾನಿವೌರಸಾನ್।
ಯಜಮಾನೋ ಮಹಾಯಜ್ಞೈರ್ಬ್ರಾಹ್ಮಣೇಭ್ಯೋ ಧನಂ ದದೌ॥ 1-127-15 (5586) 
ಅನಂತರತ್ನಾನ್ಯಾದಾಯ ಸ ಜಹಾರ ಮಹಾಕ್ರತೂನ್।
ಸುಷಾವ ಚ ಬಹೂನ್ಸೋಮಾನ್ಸೋಮಸಂಸ್ಥಾಸ್ತತಾನ ಚ॥ 1-127-16 (5587) 
ಆಸೀತ್ಕಾಕ್ಷೀವತೀ ಚಾಸ್ಯ ಭಾರ್ಯಾ ಪರಮಸಂಮತಾ।
ಭದ್ರಾ ನಾಮ ಮನುಷ್ಯೇಂದ್ರ ರೂಪೇಣಾಸದೃಶೀ ಭುವಿ॥ 1-127-17 (5588) 
ಕಾಮಯಾಮಾಸತುಸ್ತೌ ಚ ಪರಸ್ಪರಮಿತಿ ಶ್ರುತಂ।
ಸ ತಸ್ಯಾಂ ಕಾಮಸಂಪನ್ನೋ ಯಕ್ಷ್ಮಣಾ ಸಮಪದ್ಯತ॥ 1-127-18 (5589) 
ತೇನಾಚಿರೇಣ ಕಾಲೇನ ಜಗಾಮಾಸ್ತಮಿವಾಂಶುಮಾನ್।
ತಸ್ಮಿನ್ಪ್ರೇತೇ ಮನುಷ್ಯೇಂದ್ರೇ ಭಾರ್ಯಾಽಸ್ಯ ಭೃಶದುಃಖಿತಾ॥ 1-127-19 (5590) 
ಅಪುತ್ರಾ ಪುರುಷವ್ಯಾಘ್ರ ವಿಲಲಾಪೇತಿ ನಃ ಶ್ರುತಂ।
ಭದ್ರಾ ಪರಮದುಃಖಾರ್ತಾ ತನ್ನಿಬೋಧ ಜನಾಧಿಪ॥ 1-127-20 (5591) 
ಭದ್ರೋವಾಚ। 1-127-21x (756) 
ನಾರೀ ಪರಮಧರ್ಮಜ್ಞ ಸರ್ವಾ ಭರ್ತೃವಿನಾಕೃತಾ।
ಪತಿಂ ವಿನಾ ಜೀವತಿ ಯಾ ನ ಸಾ ಜೀವತಿ ದುಃಖಿತಾ॥ 1-127-21 (5592) 
ಪತಿಂ ವಿನಾ ಮೃತಂ ಶ್ರೇಯೋ ನಾರ್ಯಾಃ ಕ್ಷತ್ರಿಯಪುಂಗವ॥
ತ್ವದ್ಗತಿಂ ಗಂತುಮಿಚ್ಛಾಮಿ ಪ್ರಸೀದಸ್ವನಯಸ್ವಮಾಂ॥ 1-127-22 (5593) 
ತ್ವಯಾ ಹೀನಾ ಕ್ಷಣಮಪಿ ನಾಹಂ ಜೀವಿತುಮುತ್ಸಹೇ।
ಪ್ರಸಾದಂ ಕುರು ಮೇ ರಾಜನ್ನಿತಸ್ತೂರ್ಣಂ ನಯಸ್ವ ಮಾಂ॥ 1-127-23 (5594) 
ಪೃಷ್ಠತೋಽನುಗಮಿಷ್ಯಾಮಿ ಸಮೇಷು ವಿಷಮೇಷು ಚ।
ತ್ವಾಮಹಂ ನರಶಾರ್ದೂಲ ಗಚ್ಛಂತಮನಿವರ್ತಿತುಂ॥ 1-127-24 (5595) 
ಛಾಯೇವಾನುಗತಾ ರಾಜನ್ಸತತಂ ವಶವರ್ತಿನೀ।
ಭವಿಷ್ಯಾಮಿ ನರವ್ಯಾಘ್ರ ನಿತ್ಯಂ ಪ್ರಿಯಹಿತೇ ರತಾ॥ 1-127-25 (5596) 
ಅದ್ಯಪ್ರಭೃತಿ ಮಾಂ ರಾಜನ್ಕಷ್ಟಾ ಹೃದಯಶೋಷಣಾಃ।
ಆಧಯೋಽಭಿಭವಿಷ್ಯಂತಿ ತ್ವಾಮೃತೇ ಪುಷ್ಕರೇಕ್ಷಣ॥ 1-127-26 (5597) 
ಅಭಾಗ್ಯಯಾ ಮಯಾ ನೂನಂ ವಿಯುಕ್ತಾಃ ಸಹಚಾರಿಣಃ।
ತೇನ ಮೇ ವಿಪ್ರಯೋಗೋಽಯಮುಪಪನ್ನಸ್ತ್ವಯಾ ಸಹ॥ 1-127-27 (5598) 
ವಿಪ್ರಯುಕ್ತಾ ತು ಯಾ ಪತ್ಯಾ ಮುಹೂರ್ತಮಪಿ ಜೀವತಿ।
ದುಃಖಂ ಜೀವತಿ ಸಾ ಪಾಪಾ ನರಕಸ್ಥೇವ ಪಾರ್ಥಿವ॥ 1-127-28 (5599) 
ಸಂಯುಕ್ತಾ ವಿಪ್ರಯುಕ್ತಾಶ್ಚ ಪೂರ್ವದೇಹೇ ಕೃತಾ ಮಯಾ।
ತದಿದಂ ಕರ್ಮಭಿಃ ಪಾಪೈಃ ಪೂರ್ವದೇಹೇಷು ಸಂಚಿತಂ॥ 1-127-29 (5600) 
ದುಃಖಂ ಮಾಮನುಸಂಪ್ರಾಪ್ತಂ ರಾಜಂಸ್ತ್ವದ್ವಿಪ್ರಯೋಗಜಂ।
ಅದ್ಯಪ್ರಭೃತ್ಯಹಂ ರಾಜನ್ಕುಶಸಂಸ್ತರಶಾಯಿನೀ। 
ಭವಿಷ್ಯಾಂಯಸುಖಾವಿಷ್ಟಾ ತ್ವದ್ದರ್ಶನಪರಾಯಣಾ॥  1-127-30 (5601) 
ದರ್ಶಯಸ್ವ ನರವ್ಯಾಘ್ರ ಶಾಧಿ ಮಾಮಸುಖಾನ್ವಿತಾಂ।
ಕೃಪಣಾಂ ಚಾಥ ಕರುಣಂ ವಿಲಪತ್ನೀಂ ನರೇಶ್ವರ॥ 1-127-31 (5602) 
ಕಂತ್ಯುವಾಚ। 1-127-32x (757) 
ಏವಂ ಬಹುವಿಧಂ ತಸ್ಯಾಂ ವಿಲಪಂತ್ಯಾಂ ಪುನಃಪುನಃ।
ತಂ ಶವಂ ಸಂಪರಿಷ್ವಜ್ಯ ವಾಕ್ಕಿಲಾಽಂತರ್ಹಿತಾಽಬ್ರವೀತ್॥ 1-127-32 (5603) 
ಉತ್ತಿಷ್ಠ ಭದ್ರೇ ಗಚ್ಛ ತ್ವಂ ದದಾನೀಹ ವರಂ ತವ।
ಜನಯಿಷ್ಯಾಂಯಪತ್ಯಾನಿ ತ್ವಯ್ಯಹಂ ಚಾರುಹಾಸಿನಿ॥ 1-127-33 (5604) 
ಆತ್ಮಕೀಯೇ ವರಾರೋಹೇ ಶಯನೀಯೇ ಚತುರ್ದಶೀಂ।
ಅಷ್ಟಮೀಂ ವಾ ಋತುಸ್ನಾತಾ ಸಂವಿಶೇಥಾ ಮಯಾ ಸಹ॥ 1-127-34 (5605) 
ಏವಮುಕ್ತಾ ತು ಸಾ ದೇವೀ ತಥಾ ಚಕ್ರೇ ಪತಿವ್ರತಾ।
ಯಥೋಕ್ತಮೇವ ತದ್ವಾಕ್ಯಂ ಭದ್ರಾ ಪುತ್ರಾರ್ಥಿನೀ ತದಾ॥ 1-127-35 (5606) 
ಸಾ ತೇನ ಸುಷುವೇ ದೇವೀ ಶವೇನ ಭರತರ್ಷಭ।
ತ್ರೀಞ್ಶಾಲ್ವಾಂಶ್ಚತುರೋ ಮದ್ರಾನ್ಸುತಾನ್ಭರತಸತ್ತಮ॥ 1-127-36 (5607) 
ತಥಾ ತ್ವಮಪಿ ಮಯ್ಯೇವಂ ಮನಸಾ ಭರತರ್ಷಭ।
ಶಕ್ತೋ ಜನಯಿತುಂ ಪುತ್ರಾಂಸ್ತಪೋಯೋಗಬಲಾನ್ವಿತಃ॥ ॥ 1-127-37 (5608) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಸಪ್ತವಿಂಶತ್ಯಧಿಕಶತತಮೋಽಧ್ಯಾಯಃ॥ 127 ॥

Mahabharata - Adi Parva - Chapter Footnotes

1-127-12 ಅಕಾಲಯದ್ವಶೀಕೃತವಾನ್॥ 1-127-16 ಜಹಾರ ಆಹೃತವಾನ್ ಚಕಾರೇತ್ಯರ್ಥಃ। ಸೋಮಸಂಸ್ಥಾಃ ಅಗ್ನಿಷ್ಟೋಮಾತ್ಯಗ್ನಿಷ್ಟೋಮಾದಯಃ ಸಪ್ತ॥ 1-127-22 ಮೃತಂ ಮರಾ॥ 1-127-32 ಶವಂ ಪ್ರೇವಶರೀರಂ ಸಂಪರಿಷ್ವಜ್ಯ ವಿಲಪಂತ್ಯಾಮಿತ್ಯನ್ವಯಃ॥ ಸಪ್ತವಿಂಶತ್ಯಧಿಕಶತತಮೋಽಧ್ಯಾಯಃ॥ 127 ॥



ಆದಿಪರ್ವ - ಅಧ್ಯಾಯ 128

॥ ಶ್ರೀಃ ॥

1.128. ಅಧ್ಯಾಯಃ 128 

Mahabharata - Adi Parva - Chapter Topics

ಉದ್ದಾಲಕಕಥಾ॥ 1 ॥ ಉದ್ದಾಲಕಪುತ್ರೇಣ ಶ್ವೇತಕೇತುನಾ ಕೃತಾ ಸ್ತ್ರೀಪುರುಷಮರ್ಯಾದಾ॥ 2 ॥ ಗುಣಾಧಿಕಾತ್ ದ್ವಿಜಾತೇಃ ಪುತ್ರೋತ್ಪಾದನಾರ್ಥಂ ಪ್ರತಿ ಪಾಂಡೋರಾಜ್ಞಾ॥ 3 ॥ ಕುಂತ್ಯಾ ದುರ್ವಾಸಸಃ ಸ್ವಸ್ಯ ಮಂತ್ರಪ್ರಾಪ್ತಿಕಥನಂ॥ 4 ॥

Mahabharata - Adi Parva - Chapter Text

1-128-0 (5609) 
ವೈಶಂಪಾಯನ ಉವಾಚ। 1-128-0x (758) 
ಏವಮುಕ್ತಸ್ತಯಾ ರಾಜಾ ತಾಂ ದೇವೀಂ ಪುನರಬ್ರವೀತ್।
ಧರ್ಮವಿದ್ಧರ್ಮಸಂಯುಕ್ತಮಿದಂ ವಚನಮುತ್ತಮಂ॥ 1-128-1 (5610) 
ಪಾಂಡುರುವಾಚ। 1-128-2x (759) 
ಏವಮೇತತ್ಪುರಾ ಕುಂತಿ ವ್ಯುಷಿತಾಶ್ವಶ್ಚಕಾರ ಹ।
ಯಥಾ ತ್ವಯೋಕ್ತಂ ಕಲ್ಯಾಣಿ ಸ ಹ್ಯಾಸೀದಮರೋಪಮಃ॥ 1-128-2 (5611) 
ಅಥ ತ್ವಿದಂ ಪ್ರವಕ್ಷ್ಯಾಮಿ ಧರ್ಮತತ್ತ್ವಂ ನಿಬೋಧ ಮೇ।
ಪುರಾಣಮೃಷಿಭಿರ್ದೃಷ್ಟಂ ಧರ್ಮವಿದ್ಭಿರ್ಮಹಾತ್ಮಭಿಃ॥ 1-128-3 (5612) 
ಅನಾವೃತಾಃ ಕಿಲ ಪುರಾ ಸ್ತ್ರಿಯ ಆಸನ್ವರಾನನೇ।
ಕಾಮಚಾರವಿಹಾರಿಣ್ಯಃ ಸ್ವತಂತ್ರಾಶ್ಚಾರುಹಾಸಿನಿ॥ 1-128-4 (5613) 
ತಾಸಾಂ ವ್ಯುಚ್ಚರಮಾಣಾನಾಂ ಕೌಮಾರಾತ್ಸುಭಗೇ ಪತೀನ್।
ನಾಧರ್ಮೋಽಭೂದ್ವರಾರೋಹೇ ಸ ಹಿ ಧರ್ಮಃ ಪುರಾಽಭವತ್॥ 1-128-5 (5614) 
ತಂ ಚೈವ ಧರ್ಮಂ ಪೌರಾಣಂ ತಿರ್ಯಗ್ಯೋನಿಗತಾಃ ಪ್ರಜಾಃ।
ಅದ್ಯಾಪ್ಯನುವಿಧೀಯಂತೇ ಕಾಮಕ್ರೋಧವಿವರ್ಜಿತಾಃ॥ 1-128-6 (5615) 
ಪ್ರಮಾಣದೃಷ್ಟೋ ಧರ್ಮೋಽಯಂ ಪೂಜ್ಯತೇ ಚ ಮಹರ್ಷಿಭಿಃ।
ಉತ್ತರೇಷು ಚ ರಂಭೋರು ಕುರುಷ್ವದ್ಯಾಪಿ ಪೂಜ್ಯತೇ। 
ಸ್ತ್ರೀಣಾಮನುಗ್ರಹಕರಃ ಸ ಹಿ ಧರ್ಮಃ ಸನಾತನಃ॥  1-128-7 (5616) 
`ನಾಗ್ನಿಸ್ತೃಪ್ಯತಿ ಕಾಷ್ಠಾನಾಂ ನಾಪಗಾನಾಂ ಮಹೋದಧಿಃ।
ನಾಂತಕಃ ಸರ್ವಭೂತಾನಾಂ ನ ಪುಂಸಾಂ ವಾಮಲೋಚನಾಃ॥ 1-128-8 (5617) 
ಏವಂ ತೃಷ್ಣಾ ತು ನಾರೀಣಾಂ ಪುರುಷಂ ಪುರುಷಂ ಪ್ರತಿ।
ಅಗಂಯಾಗಮನಂ ಸ್ತ್ರೀಣಾಂ ನಾಸ್ತಿ ನಿತ್ಯಂ ಶುಚಿಸ್ಮಿತೇ॥ 1-128-9 (5618) 
ಪುತ್ರಂ ವಾ ಕಿಲ ಪೌತ್ರಂ ವಾ ಕಾಸಾಂಚಿದ್ಧಾತರಂ ತಥಾ।
ರಹಸೀಹ ನರಂ ದೃಷ್ಟ್ವಾ ಯೋನಿರುತ್ಕ್ಲಿದ್ಯತೇ ತದಾ॥ 1-128-10 (5619) 
ಏತತ್ಸ್ವಾಭಾವಿಕಂ ಸ್ತ್ರೀಣಾಂ ನ ನಿಮಿತ್ತಕೃತಂ ಶುಭೇ।'
ಅಸ್ಮಿಂಸ್ತು ಲೋಕೇ ನಚಿರಾನ್ಮರ್ಯಾದೇಯಂ ಶುಚಿಸ್ಮಿತೇ॥  1-128-11 (5620) 
ಸ್ಥಾಪಿತಾ ಯೇನ ಯಸ್ಮಾಚ್ಚ ತನ್ಮೇ ವಿಸ್ತರತಃ ಶೃಣು।
ಬಭೂವೋದ್ದಾಲಕೋ ನಾಮ ಮಹರ್ಷಿರಿತಿ ನಃ ಶ್ರುತಂ॥ 1-128-12 (5621) 
ಶ್ವೇತಕೇತುರಿತಿ ಖ್ಯಾತಃ ಪುತ್ರಸ್ತಸ್ಯಾಭವನ್ಮುನಿಃ।
ಮರ್ಯಾದೇಯಂ ಕೃತಾ ತೇನ ಧರ್ಂಯಾ ವೈ ಶ್ವೇತಕೇತುನಾ॥ 1-128-13 (5622) 
ಕೋಪಾತ್ಕಮಲಪತ್ರಾಕ್ಷಿ ಯದರ್ಥಂ ತನ್ನಿಬೋಧ ಮೇ॥  1-128-14 (5623) 
`ಶ್ವೇತಕೇತೋಃ ಪಿತಾ ದೇವಿ ತಪ ಉಗ್ರಂ ಸಮಾಸ್ಥಿತಃ।
ಗ್ರೀಷ್ಮೇ ಪಂಚತಪಾ ಭೂತ್ವಾ ವರ್ಷಾಸ್ವಾಕಾಶಗೋಽಭವತ್॥ 1-128-15 (5624) 
ಶಿಶಇರೇ ಸಲಿಲಸ್ಥಾಯೀ ಸಹ ಪತ್ನ್ಯಾ ಮಹಾತಪಾಃ।
ಉದ್ದಾಲಕಂ ತಪಸ್ಯಂತಂ ನಿಯಮೇನ ಸಮಾಹಿತಂ॥ 1-128-16 (5625) 
ತಸ್ಯ ಪುತ್ರಃ ಶ್ವೇತಕೇತುಃ ಪರಿಚರ್ಯಾಂ ಚಕಾರ ಹ।
ಅಭ್ಯಾಗಚ್ಛದ್ದ್ವಿಜಃ ಕಶ್ಚಿದ್ವಲೀಪಲಿತಸಂತತಃ॥ 1-128-17 (5626) 
ತಂ ದೃಷ್ಟ್ವೈವ ಮುನಿಃ ಪ್ರೀತಃ ಪೂಜಯಾಮಾಸ ಶಾಸ್ತ್ರತಃ।
ಸ್ವಾಗತೇನ ಚ ಪಾದ್ಯೇನ ಮೃದುವಾಕ್ಯೈಶ್ಚ ಭಾರತ॥ 1-128-18 (5627) 
ಶಾಕಮೂಲಫಲಾದ್ಯೈಶ್ಚ ವನ್ಯೈರನ್ಯೈರಪೂಜಯತ್।
ಕ್ಷುತ್ಪಿಪಾಸಾಶ್ರಮೇಂಣಾರ್ತಃ ಪೂಜಿತಶ್ಚ ಮಹರ್ಷಿಣಾ॥ 1-128-19 (5628) 
ವಿಶ್ರಾಂತೋ ಮುನಿಮಾಸಾದ್ಯ ಪರ್ಯಪೃಚ್ಛದ್ದ್ವಿಜಸ್ತದಾ।
ಉದ್ದಾಲಕ ಮಹರ್ಷೇ ತ್ವಂ ಸತ್ಯಂ ಮೇ ಬ್ರೂಹಿ ಮಾಽನೃತಂ॥ 1-128-20 (5629) 
ಋಷಿಪುತ್ರಃ ಕುಮಾರೋಽಯಂ ದರ್ಶನೀಯೋ ವಿಶೇಷತಃ।
ತವ ಪುತ್ರಮಿಮಂ ಮನ್ಯೇ ಕೃತಕೃತ್ಯೋಽಸಿ ತದ್ವದ॥ 1-128-21 (5630) 
ಉದ್ದಾಲಕ ಉವಾಚ। 1-128-22x (760) 
ಮಮ ಪತ್ನೀ ಮಹಾಪ್ರಾಜ್ಞ ಕುಶಿಕಸ್ಯ ಸುತಾ ಮತಾ।
ಮಾಮೇವಾನುಗತಾ ಪತ್ನೀ ಮಮ ನಿತ್ಯಮನುವ್ರತಾ॥ 1-128-22 (5631) 
ಅರುಂಧತೀವ ಪತ್ನೀನಾಂ ತಪಸಾ ಕರ್ಶಿತಸ್ತನೀ।
ಅಸ್ಯಾಂ ಜಾತಃ ಶ್ವೇತಕೇತುರ್ಮಮ ಪುತ್ರೋ ಮಹಾತಪಾಃ॥ 1-128-23 (5632) 
ವೇದವೇದಾಂಗವಿದ್ವಿಪ್ರ ಮಚ್ಛಾಸನಪರಾಯಣಃ।
ಲೋಕಜ್ಞಃ ಸರ್ವಲೋಕೇಷು ವಿಶ್ರುತಃ ಸತ್ಯವಾಗ್ಘೃಣೀ॥ 1-128-24 (5633) 
ಬ್ರಾಹ್ಮಣ ಉವಾಚ। 1-128-25x (761) 
ಅಪುತ್ರೀ ಭಾರ್ಯಯಾ ಚಾರ್ಥೀ ವೃದ್ಧೋಽಹಂ ಮಂದಚಾಕ್ಷುಷಃ।
ಪಿತ್ರ್ಯಾದೃಣಾದನಿರ್ಮುಕ್ತಃ ಪೂರ್ವಮೇವಾಕೃತಸ್ತ್ರಿಯಃ॥ 1-128-25 (5634) 
ಪ್ರಜಾರಣಿಸ್ತು ಪತ್ನೀ ತೇ ಕುಲಶೀಲಸಮನ್ವಿತಾ।
ಸದೃಶೀ ಮಮ ಗೋತ್ರೇಣ ವಹಾಂಯೇನಾಂ ಕ್ಷಮಸ್ವ ಮೇ॥ 1-128-26 (5635) 
ಪಾಂಡುರುವಾಚ। 1-128-27x (762) 
ಇತ್ಯುಕ್ತ್ವಾ ಮೃಗಶಾವಾಕ್ಷೀಂ ಚೀರಕೃಷ್ಣಾಜಿನಾಂಬರಾಂ।
ಯಷ್ಟ್ಯಾಧಾರಃ ಸ್ರಸ್ತಗಾತ್ರೋ ಮಂದಚಕ್ಷುರಬುದ್ಧಿಮಾನ್॥ 1-128-27 (5636) 
ಸ್ವವ್ಯಾಪಾರಾಕ್ಷಮಾಂ ಶ್ರೇಷ್ಠಮಚಿತ್ತಾಮಾತ್ಮನಿ ದ್ವಿಜಃ।'
ಶ್ವೇತಕೇತೋಃ ಕಿಲ ಪುರಾ ಸಮಕ್ಷಂ ಮಾತರಂ ಪಿತುಃ॥  1-128-28 (5637) 
ಜಗ್ರಾಹ ಬ್ರಾಹ್ಮಣಃ ಪಾಪೌ ಗಚ್ಛಾವ ಇತಿ ಚಾಬ್ರವೀತ್।
ಋಷಿಪುತ್ರಸ್ತದಾ ಕೋಪಂ ಚಕಾರಾಮರ್ಷಿತಸ್ತದಾ॥ 1-128-29 (5638) 
ಮಾತರಂ ತಾಂ ತಥಾ ದೃಷ್ಟ್ವಾ ನೀಯಮಾನಾಂ ಬಲಾದಿವ।
`ತಪಸಾ ದೀಪ್ತವೀರ್ಯೋ ಹಿ ಶ್ವೇತಕೇತುರ್ನ ಚಕ್ಷಮೇ॥ 1-128-30 (5639) 
ಸಂಗೃಹ್ಯ ಮಾತರಂ ಹಸ್ತೇ ಶ್ವೇತಕೇತುರಭಾಷತ।
ದುರ್ಬ್ರಾಹ್ಮಣ ವಿಮುಂಚ ತ್ವಂ ಮಾತರಂ ಮೇ ಪತಿವ್ರತಾಂ॥ 1-128-31 (5640) 
ಸ್ವಯಂ ಪಿತಾ ಮೇ ಬ್ರಹ್ಮರ್ಷಿಃ ಕ್ಷಮಾವಾನ್ಬ್ರಹ್ಮವಿತ್ತಮಃ।
ಶಾಪಾನುಗ್ರಹಯೋಃ ಶಕ್ತಃ ತೂಷ್ಣೀಂಭೂತೋ ಮಹಾವ್ರತಃ॥ 1-128-32 (5641) 
ತಸ್ಯ ಪತ್ನೀ ದಮೋಪೇತಾ ಮಮ ಮಾತಾ ವಿಶೇಷತಃ।
ಪತಿವ್ರತಾಂ ತಪೋವೃದ್ಧಾಂ ಸಾಧ್ವಾಚಾರೈರಲಂಕೃತಾಂ॥ 1-128-33 (5642) 
ಅಪ್ರಮಾದೇನ ತೇ ಬ್ರಹ್ಮನ್ಮಾತೃಭೂತಾಂ ವಿಮುಂಚ ವೈ॥  1-128-34 (5643) 
ಏವಮುಕ್ತ್ವಾ ತು ಯಾಚಂತಂ ವಿಮುಂಚೇತಿ ಮುಹುರ್ಮುಹುಃ।
ಪ್ರತ್ಯವೋಚದ್ದ್ವಿಜೋ ರಾಜನ್ನಪ್ರಗಲ್ಭಮಿದಂ ವಚಃ॥ 1-128-35 (5644) 
ಬ್ರಾಹ್ಮಣ ಉವಾಚ। 1-128-36x (763) 
ಅಪತ್ಯಾರ್ಥೀ ಶ್ವೇತಕೇತೋ ವೃದ್ಧೋಽಹಂ ಮಂದಚಾಕ್ಷುಷಃ।
ಪಿತಾ ತೇ ಋಣನಿರ್ಮುಕ್ತಸ್ತ್ವಯಾ ಪುತ್ರೇಣ ಕಾಶ್ಯಪ॥ 1-128-36 (5645) 
ಋಣಾದಹಮನಿರ್ಮುಕ್ತೋ ವೃದ್ಧೋಽಹಂ ವಿಗತಸ್ಪೃಹಃ।
ಮಮ ಕೋ ದಾಸ್ಯತಿ ಸುತಾಂ ಕನ್ಯಾಂ ಸಂಪ್ರಾಪ್ತಯೌವನಾಂ॥ 1-128-37 (5646) 
ಪ್ರಜಾರಣಿಮಿಮಾಂ ಪತ್ನೀಂ ವಿಮುಂಚ ತ್ವಂ ಮಹಾತಪಃ।
ಏಕಯಾ ಪ್ರಜಯಾ ಪ್ರೀತೋ ಮಾತರಂ ತೇ ದದಾಂಯಹಂ॥ 1-128-38 (5647) 
ಏವಮುಕ್ತಃ ಶ್ವೇತಕೇತುರ್ಲಜ್ಜಯಾ ಕ್ರೋಧಮೇಯಿವಾನ್।'
ಕ್ರುದ್ಧಂ ತಂ ತು ಪಿತಾ ದೃಷ್ಟ್ವಾ ಶ್ವೇತಕೇತುಮುವಾಚ ಹ॥  1-128-39 (5648) 
ಮಾ ತಾತ ಕೋಪಂ ಕಾರ್ಷೀಸ್ತ್ವಮೇಷ ಧರ್ಮಃ ಸನಾತನಃ।
ಅನಾವೃತಾ ಹಿ ಸರ್ವೇಷಾಂ ವರ್ಣಾನಾಮಂಗನಾ ಭುವಿ॥ 1-128-40 (5649) 
ಯಥಾ ಗಾವಃ ಸ್ಥಿತಾಃ ಪುತ್ರ ಸ್ವೇಸ್ವೇ ವರ್ಣೇ ತಥಾ ಪ್ರಜಾಃ।
`ತಥೈವ ಚ ಕುಟುಂಬೇಷು ನ ಪ್ರಮಾದ್ಯಂತಿ ಕರ್ಹಿಚಿತ್॥ 1-128-41 (5650) 
ಋತುಕಾಲೇ ತು ಸಂಪ್ರಾಪ್ತೇ ಭರ್ತಾರಂ ನ ಜಹುಸ್ತದಾ।'
ಋಷಿಪುತ್ರೋಽಥ ತಂ ಧರ್ಮಂ ಶ್ವೇತಕೇತುರ್ನ ಚಕ್ಷಮೇ॥  1-128-42 (5651) 
ಚಕಾರ ಚೈವ ಮರ್ಯಾದಾಮಿಮಾಂ ಸ್ತ್ರೀಪುಂಸಯೋರ್ಭುವಿ।
ಮಾನುಷೇಷು ಮಹಾಭಾಗೇ ನ ತ್ವೇವಾನ್ಯೇಷು ಜಂತುಷು॥ 1-128-43 (5652) 
ತದಾಪ್ರಭೃತಿ ಮರ್ಯಾದಾ ಸ್ಥಿತೇಯಮಿತಿ ನಃ ಶ್ರುತಂ।
ವ್ಯುಚ್ಚರಂತ್ಯಾಃ ಪತಿಂ ನಾರ್ಯಾ ಅದ್ಯಪ್ರಭೃತಿ ಪಾತಕಂ॥ 1-128-44 (5653) 
ಭ್ರೂಣಹತ್ಯಾಸಮಂ ಘೋರಂ ಭವಿಷ್ಯತ್ಯಸುಖಾವಹಂ।
`ಅದ್ಯಾಪ್ಯನುವಿಧೀಯಂತೇ ಕಾಮಕ್ರೋಧವಿವರ್ಜಿತಾಃ॥ 1-128-45 (5654) 
ಉತ್ತರೇಷು ಮಹಾಭಾಗೇ ಕುರುಷ್ವೇವಂ ಯಶಸ್ವಿನಿ।
ಪುರಾಣದೃಷ್ಟೋ ಧರ್ಮೋಽಯಂ ಪೂಜ್ಯತೇ ಚ ಮಹರ್ಷಿಭಿಃ॥'  1-128-46 (5655) 
ಭಾರ್ಯಾಂ ತಥಾ ವ್ಯುಚ್ಚರತಃ ಕೌಮಾರಬ್ರಹ್ಮಚಾರಿಣೀಂ।
ಪತಿವ್ರತಾಮೇತದೇವ ಭವಿತಾ ಪಾತಕಂ ಭುವಿ॥ 1-128-47 (5656) 
ನಿಯುಕ್ತಾ ಪತಿನಾ ಭಾರ್ಯಾ ಯದ್ಯಪತ್ಯಸ್ಯ ಕಾರಣಾತ್।
ನ ಕುರ್ಯಾತ್ತತ್ತಥಾ ಭೀರು ಸೈನಃ ಸುಮಹದಾಪ್ನುಯಾತ್। 
ಇತಿ ತೇನ ಪುರಾ ಭೀರು ಮರ್ಯಾದಾ ಸ್ಥಾಪಿತಾ ಬಲಾತ್॥  1-128-48 (5657) 
ಉದ್ದಾಲಕಸ್ಯ ಪುತ್ರೇಣ ಧರ್ಂಯಾ ವೈ ಶ್ವೇತಕೇತುನಾ।
ಸೌದಾಸೇನ ಚ ರಂಭೋರು ನಿಯುಕ್ತಾ ಪುತ್ರಜನ್ಮನಿ॥ 1-128-49 (5658) 
ಮದಯಂತೀ ಜಗಾಮರ್ಷಿಂ ವಸಿಷ್ಠಮಿತಿ ನಃ ಶ್ರುತಂ।
ತಸ್ಮಾಲ್ಲೇಭೇ ಚ ಸಾ ಪುತ್ರಮಶ್ಮಕಂ ನಾಮ ಭಾಮಿನೀ॥ 1-128-50 (5659) 
ಏವಂ ಕೃತವತೀ ಸಾಪಿ ಭರ್ತುಃ ಪ್ರಿಯಚಿಕೀರ್ಷಯಾ।
ಅಸ್ಮಾಕಮಪಿ ತೇ ಜನ್ಮ ವಿದಿತಂ ಕಮಲೇಕ್ಷಣೇ॥ 1-128-51 (5660) 
ಕೃಷ್ಣದ್ವೈಪಾಯನಾದ್ಭೀರು ಕುರೂಣಾಂ ವಂಶವೃದ್ಧಯೇ।
ಅತ ಏತಾನಿ ಸರ್ವಾಣಿ ಕಾರಣಾನಿ ಸಮೀಕ್ಷ್ಯ ವೈ॥ 1-128-52 (5661) 
ಮಮೈತದ್ವಚನಂ ಧರ್ಂಯಂ ಕರ್ತುಮರ್ಹಸ್ಯನಿಂದಿತೇ।
ಋತಾವೃತೌ ರಾಜಪುತ್ರಿ ಸ್ತ್ರಿಯಾ ಭರ್ತಾ ಪತಿವ್ರತೇ॥ 1-128-53 (5662) 
ನಾತಿವರ್ತವ್ಯ ಇತ್ಯೇವಂ ಧರ್ಮಂ ಧರ್ಮವಿದೋ ವಿದುಃ।
ಶೇಷೇಷ್ವನ್ಯೇಷು ಕಾಲೇಷು ಸ್ವಾತಂತ್ರ್ಯಂ ಸ್ತ್ರೀ ಕಿಲಾರ್ಹತಿ॥ 1-128-54 (5663) 
ಧರ್ಮಮೇವಂ ಜನಾಃ ಸಂತಃ ಪುರಾಣಂ ಪರಿಚಕ್ಷತೇ।
ಭರ್ತಾ ಭಾರ್ಯಾಂ ರಾಜಪುತ್ರಿ ಧರ್ಂಯಂ ವಾಽಧರ್ಂಯಮೇವ ವಾ॥ 1-128-55 (5664) 
ಯದ್ಬ್ರೂಯಾತ್ತತ್ತಥಾ ಕಾರ್ಯಮಿತಿ ವೇದವಿದೋ ವಿದುಃ।
ವಿಶೇಷತಃ ಪುತ್ರಗೃದ್ಧೀ ಹೀನಃ ಪ್ರಜನನಾತ್ಸ್ವಯಂ॥ 1-128-56 (5665) 
ಯಥಾಽಹಮನವದ್ಯಾಂಗಿ ಪುತ್ರದರ್ಶನಲಾಲಸಃ।
ಅಯಂ ರಕ್ತಾಂಗುಲಿನಖಃ ಪದ್ಮಪತ್ರನಿಭಃ ಶುಭೇ॥ 1-128-57 (5666) 
ಪ್ರಸಾದನಾರ್ಥಂ ಸುಶ್ರೋಣಿ ಶಿರಸ್ಯಭ್ಯುದ್ಯತೋಽಂಜಲಿಃ।
ಮನ್ನಿಯೋಗಾತ್ಸುಕೇಶಾಂತೇ ದ್ವಿಜಾತೇಸ್ತಪಸಾಽಧಿಕಾತ್॥ 1-128-58 (5667) 
ಪುತ್ರಾನ್ಗುಣಸಮಾಯುಕ್ತಾನುತ್ಪಾದಯಿತುಮರ್ಹಸಿ।
ತ್ವತ್ಕೃತೇಽಹಂ ಪೃಥುಶ್ರೋಣಿ ಗಚ್ಛೇಯಂ ಪುತ್ರಿಣಾಂ ಗತಿಂ॥ 1-128-59 (5668) 
ವೈಶಂಪಾಯನ ಉವಾಚ। 1-128-60x (764) 
ಏವಮುಕ್ತಾ ತತಃ ಕುಂತೀ ಪಾಂಡುಂ ಪರಪುರಂಜಯಂ।
ಪ್ರತ್ಯುವಾಚ ವರಾರೋಹಾ ಭರ್ತುಃ ಪ್ರಿಯಹಿತೇ ರತಾ॥ 1-128-60 (5669) 
`ಅಧರ್ಮಃ ಸುಮಹಾನೇಷು ಸ್ತ್ರೀಣಾಂ ಭರತಸತ್ತಮ।
ಯತ್ಪ್ರಸಾದಯತೇ ಭರ್ತಾ ಪ್ರಸಾದ್ಯಃ ಕ್ಷತ್ರಿಯರ್ಷಭ। 
ಶೃಣು ಚೇದಂ ಮಹಾಬಾಹೋ ಮಮ ಪ್ರೀತಿಕರಂ ಚಃ॥'  1-128-61 (5670) 
ಪಿತೃವೇಶ್ಮನ್ಯಹಂ ಬಾಲಾ ನಿಯುಕ್ತಾಽತಿಥಿಪೂಜನೇ।
ಉಗ್ರಂ ಪರ್ಯಚರಂ ತತ್ರ ಬ್ರಾಹ್ಮಣಂ ಸಂಶಿತವ್ರತಂ॥ 1-128-62 (5671) 
ನಿಗೂಢನಿಶ್ಚಯಂ ಧರ್ಮೇ ಯಂ ತಂ ದುರ್ವಾಸಸಂ ವಿದುಃ।
ತಮಹಂ ಸಂಶಿತಾತ್ಮಾನಂ ಸರ್ವಯತ್ನೈರತೋಷಯಂ॥ 1-128-63 (5672) 
ಸ ಮೇಽಭಿಚಾರಸಂಯುಕ್ತಮಾಚಷ್ಟ ಭಗವಾನ್ವರಂ।
ಮಂತ್ರಂ ತ್ವಿಮಂ ಚ ಮೇ ಪ್ರಾದಾದಬ್ರವೀಚ್ಚೈವ ಮಾಮಿದಂ॥ 1-128-64 (5673) 
ಯಂ ಯಂ ದೇವಂ ತ್ವಮೇತೇನ ಮಂತ್ರೇಣಾವಾಹಯಿಷ್ಯಸಿ।
ಅಕಾಮೋ ವಾ ಸಕಾಮೋ ವಾ ವಶಂ ತೇ ಸಮುಪೈಷ್ಯತಿ॥ 1-128-65 (5674) 
ತಸ್ಯ ತಸ್ಯ ಪ್ರಸಾದಾತ್ತೇ ರಾಜ್ಞಿ ಪುತ್ರೋ ಭವಿಷ್ಯತಿ।
ಇತ್ಯುಕ್ತಾಽಹಂ ತದಾ ತೇನ ಪಿತೃವೇಶ್ಮನಿ ಭಾರತ॥ 1-128-66 (5675) 
ಬ್ರಾಹ್ಮಣಸ್ಯ ವಚಸ್ತಥ್ಯಂ ತಸ್ಯ ಕಾಲೋಽಯಮಾಗತಃ।
ಅನುಜ್ಞಾತಾ ತ್ವಯಾ ದೇವಮಾಹ್ವಯೇಯಮಹಂ ನೃಪ॥ 1-128-67 (5676) 
`ಯಾಂ ಮೇ ವಿದ್ಯಾಂ ಮಹಾರಾಜ ಅದದಾತ್ಸ ಮಹಾಯಶಾಃ।
ತಯಾಽಽಹೂತಃ ಸುರಃ ಪುತ್ರಂ ಪ್ರದಾಸ್ಯತಿ ಸುರೋಪಮಂ। 
ಅನಪತ್ಯಕೃತಂ ಯಸ್ತೇ ಶೋಕಂ ವೀರ ವಿನೇಷ್ಯತಿ॥' ॥  1-128-68 (5677) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಅಷ್ಟಾವಿಂಶತ್ಯಧಿಕಶತತಮೋಽಧ್ಯಾಯಃ॥ 128 ॥

Mahabharata - Adi Parva - Chapter Footnotes

1-128-4 ಅನಾವೃತಾಃ ಸರ್ವೈರ್ದ್ರಷ್ಟುಂ ಯೋಗ್ಯಾಃ। ಕಾಮಚಾರೋ ರತಿಸುಖಂ ತದರ್ಥಂ ವಿಹಾರಿಣ್ಯಃ ಪರ್ಯಟನಶೀಲಾಃ। ಸ್ವತಂತ್ರಾ ಭರ್ತ್ರಾದಿಭಿರನಿವಾರ್ಯಾಃ॥ 1-128-5 ಪತೀನ್ವ್ಯುಚ್ಚರಮಾಣಾನಾಂ ವ್ಯಭಿಚರಂತೀನಾಂ॥ 1-128-6 ಅನುವಿಧೀಯಂತೇ ಅನುಸಾರ್ಯಂತೇ ಈಶ್ವರೇಣ॥ 1-128-11 ನಚಿರಾದಲ್ಪಕಾಲತಃ॥ 1-128-55 ಪುರಾಣಂ ಯುಗಾಂತರೀಯಂ॥ 1-128-59 ತ್ವತ್ಕೃತೇ ತ್ವಯಾ॥ 1-128-64 ಅಭಿಚಾರೋ ದೇವತಾಕರ್ಷಣಶಕ್ತಿಃ॥ ಅಷ್ಟವಿಂಶತ್ಯಧಿಕಶತತಮೋಽಧ್ಯಾಯಃ॥ 128 ॥



ಆದಿಪರ್ವ - ಅಧ್ಯಾಯ 129

॥ ಶ್ರೀಃ ॥

1.129. ಅಧ್ಯಾಯಃ 129 

Mahabharata - Adi Parva - Chapter Topics

ಧರ್ಮಾತ್ಕುಂತ್ಯಾಂ ಯುಧಿಷ್ಠಿರೋತ್ಪತ್ತಿಃ॥ 1 ॥ ಕುಂತ್ಯಾಃ ಪುತ್ರೋತ್ಪತ್ತಿಶ್ರವಣೇನ ದುಃಖಿತಯಾ ಗಾಂಧಾರ್ಯಾಂ ಘಾತಿತಾತ್ಸ್ವೋದರಾನ್ಮಾಂಸಪೇಶೀಜನನಂ॥ 2 ॥ ಮಾಂಸಪೇಶೀಂ ಏಕೋತ್ತರಶತಧಾ ವಿಭಜ್ಯ ಪೃಥಕ್ಪೃಥಕ್ಕುಂಡೇಷು ನಿಧಾಯ ರಕ್ಷಣಂ॥ 3 ॥ ವನೇ ಸ್ಥಿತಸ್ಯ ಪಾಂಡೋಃ ಕುಂತ್ಯಾಂ ವಾಯೋರ್ಭೀಮಸೇನ್ನೋತ್ಪತ್ತಿಃ॥ 4 ॥ ಮಾತುರಂಕಾತ್ಪತಿತೇನ ಭೀಮೇನ ಶೈಲಶಿಲಾಸಂಚೂರ್ಣನಂ॥ 5 ॥ ದುರ್ಯೋಧನೋತ್ಪತ್ತಿಃ॥ 6 ॥ ತತೋ ಮಾಸೇನ ಧೃತರಾಷ್ಟ್ರಸ್ಯ ಪುತ್ರಶತೋತ್ಪತ್ತಿಃ। ದುಃಶಲಾಜನನಂ ಚ॥ 7 ॥

Mahabharata - Adi Parva - Chapter Text

1-129-0 (5678) 
`ಕುಂತ್ಯುವಾಚ। 1-129-0x (765) 
ಅಪತ್ಯಕಾಮ ಏವಂ ಸ್ಯಾನ್ಮಮಾಪತ್ಯಂ ಭವೇದಿತಿ।
ವಿಪ್ರಂ ವಾ ಗುಣಸಂಪನ್ನಂ ಸರ್ವಭೂತಹಿತೇ ರತಂ॥ 1-129-1 (5679) 
ಅನುಜಾನೀಹಿ ಭದ್ರಂ ತೇ ದೈವತಂ ಹಿ ಪತಿಃ ಸ್ತ್ರಿಯಃ।
ಯಂ ತ್ವಂ ವಕ್ಷ್ಯಸಿ ಧರ್ಮಜ್ಞ ದೇವಂ ಬ್ರಾಹ್ಮಣಮೇವ ಚ॥ 1-129-2 (5680) 
ಯಥೋದ್ದಿಷ್ಟಂ ತ್ವಯಾ ವೀರ ತತ್ಕರ್ತಾಸ್ಮಿ ಮಹಾಭುಜ।
ದೇವಾತ್ಪುತ್ರಫಲಂ ಸದ್ಯೋ ವಿಪ್ರಾತ್ಕಾಲಾಂತರೇ ಭವೇತ್॥ 1-129-3 (5681) 
ಆವಾಹಯಾಮಿ ಕಂ ದೇವಂ ಕದಾ ವಾ ಭರತರ್ಷಭ।
ತ್ವತ್ತ ಆಜ್ಞಾಂ ಪ್ರತೀಕ್ಷಂತೀಂ ವಿದ್ಧ್ಯಸ್ಮಿನ್ಕರ್ಮಣೀಪ್ಸಿತೇ॥ 1-129-4 (5682) 
ಪಾಂಡುರುವಾಚ। 1-129-5x (766) 
ಧನ್ಯೋಽಞಸ್ಂಯನುಗೃಹೀತೋಽಸ್ಮಿ ತ್ವಂ ನೋ ಧಾತ್ರೀ ಕುಲಸ್ಯ ಹಿ।
ನಮೋ ಮಹರ್ಷಯೇ ತಸ್ಮೈ ಯೇನ ದತ್ತೋ ವರಸ್ತವ॥ 1-129-5 (5683) 
ನ ಚಾಧರ್ಮೇಣ ಧರ್ಮಜ್ಞೇ ಶಕ್ಯಾಃ ಪಾಲಯಿತುಂ ಪ್ರಜಾಃ।
ತಸ್ಮಾತ್ತ್ವಂ ಪುತ್ರಲಾಭಾಯ ಸಂತಾನಾಯ ಮಮೈವ ಚ॥ 1-129-6 (5684) 
ಪ್ರವರಂ ಸರ್ವದೇವಾನಾಂ ಧರ್ಮಮಾವಾಹಯಾಬಲೇ।  1-129-7 (5685) 
ವೈಶಂಪಾಯನ ಉವಾಚ।
ಪಾಂಡುನಾ ಸಮನುಜ್ಞಾತಾ ಭಾರತೇನ ಯಶಸ್ವಿನಾ। 
ಮತಿಂ ಚಕ್ರೇ ಮಹಾರಾಜ ಧರ್ಮಸ್ಯಾವಾಹನೇ ತದಾ॥'  1-129-7x (767) 
ಪಾಂಡುರುವಾಚ। 1-129-8x (768) 
ಅದ್ಯೈವ ತ್ವಂ ವರಾರೋಹೇ ಪ್ರಯತಸ್ವ ಯಥಾವಿಧಿ।
ಧಾರ್ಮಿಕಶ್ಚ ಕುರೂಣಾಂ ಹಿ ಭವಿಷ್ಯತಿ ನ ಸಂಶಯಃ॥ 1-129-8 (5686) 
ದತ್ತಸ್ಯ ತಸ್ಯ ಧರ್ಮೇಣ ನಾಧರ್ಮೇ ರಂಸ್ಯತೇ ಮನಃ।
ಧರ್ಮಾದಿಕಂ ಹಿ ಧರ್ಮಜ್ಞೇ ಧರ್ಮಾಂತಂ ಧರ್ಮಮಧ್ಯಮಂ॥ 1-129-9 (5687) 
ಅಪತ್ಯಮಿಷ್ಟಂ ಲೋಕೇಷು ಯಶಃಕೀರ್ತಿವಿವರ್ಧನಂ।
ತಸ್ಮಾದ್ಧರ್ಮಂ ಪುರಸ್ಕೃತ್ಯ ನಿಯತಾ ತ್ವಂ ಶುಚಿಸ್ಮಿತೇ॥ 1-129-10 (5688) 
ಆಕಾರಾಚಾರಸಂಪನ್ನಾ ಭಜಸ್ವಾರಾಧಯ ಸ್ವಯಂ॥  1-129-11 (5689) 
ವೈಶಂಪಾಯನ ಉವಾಚ। 1-129-12x (769) 
ಸಾ ತಥೋಕ್ತಾ ತಥೇತ್ಯುಕ್ತ್ವಾ ತೇನ ಭರ್ತ್ರಾ ವರಾಂಗನಾ।
ಅಭಿವಾದ್ಯಾಭ್ಯನುಜ್ಞಾತಾ ಪ್ರದಕ್ಷಿಣಮಥಾಕರೋತ್॥ 1-129-12 (5690) 
ಸಂವತ್ಸರೋಷಿತೇ ಗರ್ಭೇ ಗಾಂಧಾರ್ಯಾ ಜನಮೇಜಯ।
ಆಜುಬಹಾವ ತತೋ ಧರ್ಮಂ ಕುಂತೀ ಗರ್ಭಾರ್ಥಮಚ್ಯುತಂ॥ 1-129-13 (5691) 
ಸಾ ಬಲಿಂ ತ್ವರಿತಾ ದೇವೀ ಧರ್ಮಾಯೋಪಜಹಾರ ಹ।
ಜಜಾಪ ವಿಧಿವಜ್ಜಪ್ಯಂ ದತ್ತಂ ದುರ್ವಾಸಸಾ ಪುರಾ॥ 1-129-14 (5692) 
`ಜಾನಂತೀ ಧರ್ಮಮಗ್ರ್ಯಂ ವೈ ಧರ್ಮಂ ವಶಮುಪಾನಯತ್।
ಆಹೂತೋ ನಿಯಮಾತ್ಕುಂತ್ಯಾ ಸರ್ವಭೂತನಮಸ್ಕೃತಃ॥'  1-129-15 (5693) 
ಆಜಗಾಮ ತತೋ ದೇವೀಂ ಧರ್ಮೋ ಮಂತ್ರಬಲಾತ್ತತಃ।
ವಿಮಾನೇ ಸೂರ್ಯಸಂಕಾಶೇ ಕುಂತೀ ಯತ್ರ ಜಪಸ್ಥಿತಾ॥ 1-129-16 (5694) 
`ದದೃಶೇ ಭಗವಾಂಧರ್ಮಃ ಸಂತಾನಾರ್ಥಾಯ ಪಾಂಡವೇ।'
ವಿಹಸ್ಯ ತಾಂ ತತೋ ಬ್ರೂಯಾಃ ಕುಂತಿ ಕಿಂ ತೇ ದದಾಂಯಹಂ। 
ಸಾ ತಂ ವಿಹಸ್ಯಮಾನಾಪಿ ಪುತ್ರಂ ದೇಹ್ಯಬ್ರವೀದಿದಂ॥  1-129-17 (5695) 
`ತಸ್ಮಿನ್ಬಹುಮೃಗೇಽರಣ್ಯೇ ಶತಶೃಂಗೇ ನಗೋತ್ತಮೇ।
ಪಾಂಡೋರರ್ಥೇ ಮಹಾಭಾಗಾ ಕುಂತೀ ಧರ್ಮಮುಪಾಗಮತ್॥ 1-129-18 (5696) 
ಋತುಕಾಲೇ ಶುಚಿಃ ಸ್ನಾತಾ ಶುಕ್ಲವಸ್ತ್ರಾ ಯಶಸ್ವಿನೀ।
ಶಯ್ಯಾಂ ಜಗ್ರಾಹ ಸುಶ್ರೋಣೀ ಸಹ ಧರ್ಮೇಣ ಸುವ್ರತಾ॥'  1-129-19 (5697) 
ಧರ್ಮೇಣ ಸಹ ಸಂಗಂಯ ಯೋಗಮೂರ್ತಿಧರೇಣ ಸಾ।
ಲೇಭೇ ಪುತ್ರಂ ಮಹಾಬಾಹುಂ ಸರ್ವಪ್ರಾಣಭೃತಾಂ ವರಂ॥ 1-129-20 (5698) 
ಐಂದ್ರೇ ಚಂದ್ರಮಸಾ ಯುಕ್ತೇ ಮುಹೂರ್ತೇಽಭಿಜಿತೇಽಷ್ಟಮೇ।
ದಿವಾ ಮಧ್ಯಗತೇ ಸೂರ್ಯೇ ತಿಥೌ ಪೂರ್ಣೇ ಹಿ ಪೂಜಿತೇ॥ 1-129-21 (5699) 
ಸಮೃದ್ಧಯಸಶಂ ಕುಂತೀ ಸುಷಾವ ಪ್ರವರಂ ಸುತಂ।
ಜಾತಮಾತ್ರೇ ಸುತೇ ತಸ್ಮಿನ್ವಾಗುವಾಚಾಶರೀರಿಣೀ॥ 1-129-22 (5700) 
ಏಷ ಧರ್ಮಭೃತಾಂ ಶ್ರೇಷ್ಠೋ ಭವಿಷ್ಯತಿ ನರೋತ್ತಮಃ।
ವಿಕ್ರಾಂತಃ ಸತ್ಯವಾಕ್ಚೈವ ರಾಜಾ ಪೃಥ್ವ್ಯಾಂ ಭವಿಷ್ಯತಿ॥ 1-129-23 (5701) 
ಯುಧಿಷ್ಠಿರ ಇತಿ ಖ್ಯಾತಃ ಪಾಂಡೋಃ ಪ್ರಥಮಜಃ ಸುತಃ।
ಭವಿತಾ ಪ್ರಥಿತೋ ರಾಜಾ ತ್ರಿಷು ಲೋಕೇಷು ವಿಶ್ರುತಃ। 
ಯಶಸಾ ತೇಜಸಾ ಚೈವ ವೃತ್ತೇನ ಚ ಸಮನ್ವಿತಃ॥  1-129-24 (5702) 
ಸಂವತ್ಸರೇ ದ್ವಿತೀಯೇ ತು ಗಾಂಧಾರ್ಯಾ ಉದರಂ ಮಹತ್।
ನ ಚ ಪ್ರಾಜಾಯತ ತದಾ ತತಸ್ತಾಂ ದುಃಖಮಾವಿಶತ್॥ 1-129-25 (5703) 
ಶ್ರುತ್ವಾ ಕುಂತೀಸುತಂ ಜಾತಂ ಬಾಲಾರ್ಕಸಮತೇಜಸಂ।
ಉದಸ್ಯಾತ್ಮನಃ ಸ್ಥೈರ್ಯಮುಪಾಲಭ್ಯ ಚ ಸೌಬಲೀ॥ 1-129-26 (5704) 
ಕೌರವಸ್ಯಾಪರಿಜ್ಞಾತಂ ಯತ್ನೇನ ಮಹತಾ ಸ್ವಯಂ।
ಉದರಂ ಘಾತಯಾಮಾಸ ಗಾಂಧಾರೀ ಶೋಕಮೂರ್ಛಿತಾ॥ 1-129-27 (5705) 
ತತೋ ಜಜ್ಞೇ ಮಾಂಸಪೇಶೀ ಲೋಹಾಷ್ಠೀಲೇವ ಸಂಹತಾ।
ದ್ವಿವರ್ಷಸಂಭೃತಾ ಕುಕ್ಷೌ ತಾಮುತ್ಸ್ರಷ್ಟುಂ ಪ್ರಚಕ್ರಮೇ॥ 1-129-28 (5706) 
ಅಥ ದ್ವೈಪಾಯನೋ ಜ್ಞಾತ್ವಾ ತ್ವರಿತಃ ಸಮುಪಾಗಮತ್।
ತಾಂ ಸ ಮಾಂಸಮಯೀಂ ಪೇಶೀಂ ದದರ್ಶ ಜಪತಾಂ ವರಃ॥ 1-129-29 (5707) 
ತತೋಽವದತ್ಸೌಬಲೇಯೀಂ ಕಿಮಿದಂ ತೇ ಚಿಕೀರ್ಷಿತಂ।
ಸಾ ಚಾತ್ಮನೋ ಮತಂ ಸರ್ವಂ ಶಶಂಸ ಪರಮರ್ಷಯೇ॥ 1-129-30 (5708) 
ಗಾಂಧಾರ್ಯುವಾಚ। 1-129-31x (770) 
ಜ್ಯೇಷ್ಠಂ ಕುಂತೀಸುತಂ ಜಾತಂ ಶ್ರುತ್ವಾ ರವಿಸಮಪ್ರಭಂ।
ದುಃಖೇನ ಪರಮೇಣೇದಮುದರಂ ಘಾತಿತಂ ಮಯಾ॥ 1-129-31 (5709) 
ಶತಂ ಚ ಕಿಲ ಪುತ್ರಾಣಾಂ ವಿತೀರ್ಣಂ ಮೇ ತ್ವಯಾ ಪುರಾ।
ಇಯಂ ಚ ಮೇ ಮಾಂಸಪೇಶೀ ಜಾತಾ ಪುತ್ರಶತಾಯ ವೈ॥ 1-129-32 (5710) 
ವ್ಯಾಸ ಉವಾಚ। 1-129-33x (771) 
ಏವಮೇತತ್ಸೌಬಲೇಯಿ ನೈತಜ್ಜಾತ್ವನ್ಯಥಾ ಭವೇತ್।
ವಿತಥಂ ನೋಕ್ತಪೂರ್ವಂ ಮೇ ಸ್ವೈರೇಷ್ವಪಿ ಕುತೋಽನ್ಯಥಾ॥ 1-129-33 (5711) 
ಘೃತಪೂರ್ಣಂ ಕುಂಡಶತಂ ಕ್ಷಿಪ್ರಮೇವ ವಿಧೀಯತಾಂ।
ಸುಗುಪ್ತೇಷು ಚ ದೇಶೇಷು ರಕ್ಷಾ ಚೈವ ವಿಧೀಯತಾಂ॥ 1-129-34 (5712) 
ಶೀತಾಭಿರದ್ಭಿರಷ್ಠೀಲಾಮಿಮಾಂ ಚ ಪರಿಷಿಂಚಯ॥  1-129-35 (5713) 
ವೈಶಂಪಾಯನ ಉವಾಚ। 1-129-36x (772) 
ಸಾ ಸಿಚ್ಯಮಾನಾ ಹ್ಯಷ್ಠೀಲಾ ಹ್ಯಭವಚ್ಛತಧಾ ತದಾ।
ಅಂಗುಷ್ಠಪರ್ವಭಾತ್ರಾಣಾಂ ಗರ್ಭಾಣಾಂ ತತ್ಕ್ಷಣಂ ತಥಾ॥ 1-129-36 (5714) 
ಏಕಾಧಿಕಶತಂ ಪೂರ್ಣಂ ಯಥಾಯೋಗಂ ವಿಶಾಂಪತೇ।
ತತಃ ಕುಂಡಶತಂ ತತ್ರ ಆನಾಯ್ಯ ತು ಮಹಾನೃಷಿಃ॥ 1-129-37 (5715) 
ಮಾಂಸಪೇಶ್ಯಾಸ್ತದಾ ರಾಜನ್ಕ್ರಮಶಃ ಕಾಲಪರ್ಯಯಾತ್।
ತತಸ್ತಾಂಸ್ತೇಷು ಕುಂಡೇಷು ಗರ್ಭಾನ್ಸರ್ವಾನ್ಸಮಾದಧತ್॥ 1-129-38 (5716) 
ಸ್ವನುಗುಪ್ತೇಷು ದೇಶೇಷು ರಕ್ಷಾಂ ಚೈಷಾಂ ವ್ಯಧಾಪಯತ್।
ಶಶಾಸ ಚೈವ ಕೃಷ್ಣೋ ವೈ ಗರ್ಭಾಣಾಂ ರಕ್ಷಣಂ ತಥಾ॥ 1-129-39 (5717) 
ಉವಾಚ ಚೈನಾಂ ಭಗವಾನ್ಕಾಲೇನೈತಾವತಾ ಪುನಃ।
ಸ್ಫುಟಮಾನೇಷು ಕುಂಡೇಷು ಜಾತಾಂಜಾನೀಹಿ ಶೋಭನೇ॥ 1-129-40 (5718) 
ಉದ್ಧಾಟನೀಯಾನ್ಯೇತಾನಿ ಕುಂಡಾನೀತಿ ಚ ಸೌಬಲೀಂ।
ಇತ್ಯುಕ್ತ್ವಾ ಭಗವಾನ್ವ್ಯಾಸಸ್ತಥಾ ಪ್ರತಿವಿಧಾಯ ಚ॥ 1-129-41 (5719) 
ಜಗಾಮ ತಪಸೇ ಧೀಮಾನ್ಹಿಮವಂತಂ ಶಿಲೋಚ್ಚಯಂ।
ಅಹ್ನೋತ್ತರಾಃ ಕುಮಾರಸ್ತೇ ಕುಂಡೇಭ್ಯಸ್ತು ಸಮುತ್ಥಿತಾಃ॥ 1-129-42 (5720) 
ತೇನೈವೈಷಾಂ ಕ್ರಮೇಣಾಸೀಜ್ಜ್ಯೋಷ್ಠಾನುಜ್ಯೇಷ್ಠತಾ ತದಾ।
ಜನ್ಮತಶ್ಚ ಪ್ರಮಾಣೇನ ಜ್ಯೇಷ್ಠಃ ಕುಂತೀಸುತೋಽಭವತ್॥ 1-129-43 (5721) 
ಧಾರ್ಮಿಕಂ ಚ ಸುತಂ ದೃಷ್ಟ್ವಾ ಪಾಂಡುಃ ಕುಂತೀಮಥಾಽಬ್ರವೀತ್।
ಪ್ರಾಹುಃ ಕ್ಷತ್ರಂ ಬಲಜ್ಯೇಷ್ಠಂ ಬಲಜ್ಯೇಷ್ಠಂ ಸುತಂ ವೃಣು॥ 1-129-44 (5722) 
ತತಃ ಕುಂತೀಮಭಿಕ್ರಂಯ ಶಶಾಸಾತೀವ ಭಾರತ।
ವಾಯುಮಾವಾಹಯಸ್ವೇತಿ ಸ ದೇವೋ ಬಲವತ್ತರಃ॥ 1-129-45 (5723) 
ಅಶ್ವಮೇಧಃ ಕ್ರತುಶ್ರೇಷ್ಠೋ ಜ್ಯೋತಿಃಶ್ರೇಷ್ಠೋ ದಿವಾಕರಃ।
ಬ್ರಾಹ್ಮಣೋ ದ್ವಿಪದಾಂ ಶ್ರೇಷ್ಠೋ ದೇವಶ್ರೇಷ್ಠಶ್ಚ ಮಾರುತಃ॥ 1-129-46 (5724) 
ಮಾರುತಂ ಮರುತಾಂ ಶ್ರೇಷ್ಠಂ ಸರ್ವಪ್ರಾಣಿಭಿರೀಡಿತಂ।
ಆವಾಹಯ ತ್ವಂ ನಿಯಮಾತ್ಪುತ್ರಾರ್ಥಂ ವರವರ್ಣಿನಿ॥ 1-129-47 (5725) 
ಸ ನೋ ಯಂ ದಾಸ್ಯತಿ ಸುತಂ ಸ ಪ್ರಾಣಬಲವಾನ್ನೃಷು।
ಭವಿಷ್ಯತಿ ವರಾರೋಹೇ ಬಲಜ್ಯೇಷ್ಠಾ ಹಿ ಭೂಮಿಪಾಃ॥ 1-129-48 (5726) 
ವೈಶಂಪಾಯನ ಉವಾಚ। 1-129-49x (773) 
ತಥೋಕ್ತವತಿ ಸಾ ಕಾಲೇ ವಾಯುಮೇವಾಜುಹಾವ ಹ।
ದ್ವಿತೀಯೇನೋಪಹಾರೇಣ ತೇನೋಕ್ತವಿಧಿನಾ ಪುನಃ॥ 1-129-49 (5727) 
ತೈರೇವ ನಿಯಮೈಃ ಸ್ಥಿತ್ವಾ ಮಂತ್ರಗ್ರಾಮಮುದೈರಯತ್।
ಆಜಗಾಮ ತತೋ ವಾಯುಃ ಕಿಂ ಕರೋಮೀತಿ ಚಾಬ್ರವೀತ್॥ 1-129-50 (5728) 
ಲಜ್ಜಾನ್ವಿತಾ ತತಃ ಕುಂತೀ ಪುತ್ರಮೈಚ್ಛನ್ಮಹಾಬಲಂ।
ತಥಾಸ್ತ್ವಿತಿ ಚ ತಾಂ ವಾಯುಃ ಸಮಾಲಭ್ಯ ದಿವಂ ಗತಃ॥ 1-129-51 (5729) 
ತಸ್ಯಾಂ ಜಜ್ಞೇ ಮಹಾವೀರ್ಯೋ ಭೀಮೋ ಭೀಮಪರಾಕ್ರಮಃ।
ತಮಪ್ಯತಿಬಲಂ ಜಾತಂ ವಾಗುವಾಚಾಶರೀರಿಣೀ॥ 1-129-52 (5730) 
ಸರ್ವೇಷಾಂ ಬಲಿನಾಂ ಶ್ರೇಷ್ಠೋ ಜಾತೋಽಯಮಿತಿ ಭಾರತ।
ಜಾತಮಾತ್ರೇ ಕುಮಾರೇ ತು ಸರ್ವಲೋಕಸ್ಯ ಪಾರ್ಥಿವಾಃ॥ 1-129-53 (5731) 
ಮೂತ್ರಂ ಪ್ರಸುಸ್ರುವುಃ ಸರ್ವೇ ವ್ಯಥಾಂ ಚಾಪಿ ಪ್ರಪೇದಿರೇ।
ವಾಹನಾನಿ ವ್ಯಶೀರ್ಯಂತ ವ್ಯಮುಂಚನ್ನಶ್ರುಬಿಂದವಃ॥ 1-129-54 (5732) 
ಯಥಾಽನಿಲಃ ಸಮುದ್ಭೂತಃ ಸಮರ್ಥಃ ಕಂಪನೇ ಭುವಃ।
ತಥಾ ಹ್ಯುಪಚಿತಾಂಗೋ ವೈ ಭೀಮೋ ಭೀಮಪರಾಕ್ರಮಃ॥ 1-129-55 (5733) 
ಇದಂ ಚಾದ್ಭುತಮತ್ರಾಸೀಜ್ಜಾತಮಾತ್ರೇ ವೃಕೋದರೇ।
ಯದಱ್ಕಾತ್ಪತಿತೋ ಮಾತುಃ ಶಿಲಾಂ ಗಾತ್ರೈರಚೂರ್ಣಯತ್॥ 1-129-56 (5734) 
ಕುಂತೀ ತು ಸಹ ಪುತ್ರೇಣ ಯಾತಾ ಸುರುಚಿರಂ ಸರಃ।
ಸ್ನಾತ್ವಾ ಚ ಸುತಮಾದಾಯ ದಶಮೇಽಹನಿ ಯಾದವೀ॥ 1-129-57 (5735) 
ದೈವತಾನ್ಯರ್ಚಯಿಷ್ಯಂತೀ ನಿರ್ಜಗಾಮಾಶ್ರಮಾತ್ಪೃಥಾ।
ಶೈಲಾಭ್ಯಾಶೇನ ಗಚ್ಛಂತ್ಯಾಸ್ತದಾ ಭರತಸತ್ತಮ॥ 1-129-58 (5736) 
ನಿಶ್ಚಕ್ರಾಮ ಮಹಾವ್ಯಾಘ್ರೋ ಜಿಘಾಂಸುರ್ಗಿರಿಗಹ್ವರಾತ್।
ತಮಾಪತಂತಂ ಶಾರ್ದೂಲಂ ವಿಕೃಷ್ಯ ಧನುರುತ್ತಮಂ॥ 1-129-59 (5737) 
ನಿರ್ಬಿಭೇದ ಶರೈಃ ಪಾಂಡುಸ್ತ್ರಿಭಿಸ್ತಿರದಶವಿಕ್ರಮಃ।
ನಾದೇನ ಮಹತಾ ತಾಂ ತು ಪೂರಯಂತಂ ಗಿರೇರ್ಗುಹಾಂ॥ 1-129-60 (5738) 
ದೃಷ್ಟ್ವಾ ಶೈಲಮುಪಾರೋಢುಮೈಚ್ಛತ್ಕುಂತೀ ಭಯಾತ್ತದಾ।
ತ್ರಾಸಾತ್ತಸ್ಯಾಃ ಸುತಸ್ತ್ವಂಕಾತ್ಪಪಾತ ಭರತರ್ಷಭ॥ 1-129-61 (5739) 
ಪರ್ವತಸ್ಯೋಪರಿಸ್ಥಾಯಾಮಧಸ್ತಾದಪತಚ್ಛಿಶುಃ।
ಸ ಶಿಲಾಂ ಚೂರ್ಣಯಾಮಾಸ ವಜ್ರವದ್ವಜ್ರಿಚೋದಿತಃ॥ 1-129-62 (5740) 
ಪುತ್ರಸ್ನೇಹಾತ್ತತಃ ಪಾಂಡುರಭ್ಯಧಾವದ್ಗಿರೇಸ್ತಟಂ।
ಪತತಾ ತೇನ ಶತಧಾ ಶಿಲಾ ಗಾತ್ರೈರ್ವಿಚೂರ್ಣಿತಾ॥ 1-129-63 (5741) 
ಶಿಲಾಂ ಚ ಚೂರ್ಣಿತಾಂ ದೃಷ್ಟ್ವಾ ಪರಂ ವಿಸ್ಮಯಮಾಗಮತ್।
ಸ ತು ಜನ್ಮನಿ ಭೀಮಸ್ಯ ವಿನದಂತಂ ವಿನಾದಿತಂ॥ 1-129-64 (5742) 
ದದರ್ಶ ಗಿರಿಶೃಂಗಸ್ಥಂ ವ್ಯಾಘ್ರಂ ವ್ಯಾಘ್ರಪರಾಕ್ರಮಃ।
ದಾರಸಂರಕ್ಷಣಾರ್ಥಾಯ ಪುತ್ರಸಂರಕ್ಷಣಾಯ ಚ॥ 1-129-65 (5743) 
ಸದಾ ಬಾಣಧನುಷ್ಪಾಣಿರಭವತ್ಕುರುನಂದನಃ।
ಮಘೇ ಚಂದ್ರಮಸಾ ಯುಕ್ತೇ ಸಿಂಹೇ ಚಾಭ್ಯುದಿತೇ ಗುರೌ॥ 1-129-66 (5744) 
ದಿವಾ ಮಧ್ಯಗತೇ ಸೂರ್ಯೇ ತಿಥೌ ಪುಣ್ಯೇ ತ್ರಯೋದಶೇ।
ಪಿತ್ರ್ಯೇ ಮುಹೂರ್ತೇ ಸಾ ಕುಂತೀ ಸುಷುವೇ ಭೀಮಮಚ್ಯುತಂ॥ 1-129-67 (5745) 
ಯಸ್ಮಿನ್ನಹನಿ ಭಮಸ್ತು ಜಜ್ಞೇ ಭೀಮಪರಾಕ್ರಮಃ।
ತಾಮೇವ ರಾತ್ರಿಂ ಪೂರ್ವಾಂ ತು ಜಜ್ಞೇ ದುರ್ಯೋಧನೋ ನೃಪಃ॥ 1-129-68 (5746) 
ಸ ಜಾತಮಾತ್ರ ಏವಾಥ ಧೃತರಾಷ್ಟ್ರಸುತೋ ನೃಪ।
ರಾಸಭಾರಾವಸದೃಶಂ ರುರಾವ ಚ ನನಾದ ಚ॥ 1-129-69 (5747) 
ತಂ ಖರಾಃ ಪ್ರತ್ಯಭಾಷಂತ ಗೃಧ್ರಗೋಮಾಯುವಾಯಸಾಃ।
ಕ್ರವ್ಯಾದಾಃ ಪ್ರಾಣದನ್ಘೋರಾಃ ಶಿವಾಶ್ಚಾಶಿವನಿಸ್ವನಾಃ॥ 1-129-70 (5748) 
ವಾತಾಶ್ಚ ಪ್ರವವುಶ್ಚಾಪಿ ದಿಗ್ದಾಹಶ್ಚಾಭವತ್ತದಾ।
ತತಸ್ತು ಭೀತವದ್ರಾಜಾ ಧೃತರಾಷ್ಟ್ರೋಽಬ್ರವೀದಿದಂ॥ 1-129-71 (5749) 
ಸಮಾನೀಯ ಬಹೂನ್ವಿಪ್ರಾನ್ಭೀಷ್ಮಂ ವಿದುರಮೇವ ಚ।
ಅನ್ಯಾಂಶ್ಚ ಸುಹೃದೋ ರಾಜನ್ಕುರೂನ್ಸರ್ವಾಂಸ್ತಥೈವ ಚ॥ 1-129-72 (5750) 
ಯುಧಿಷ್ಠಿರೋ ರಾಜಪುತ್ರೋ ಜ್ಯೇಷ್ಠೋ ನಃ ಕುಲವರ್ಧನಃ।
ಪ್ರಾಪ್ತಃ ಸ್ವಗುಣತೋ ರಾಜ್ಯಂ ನ ತಸ್ಮಿನ್ವಾಚ್ಯಮಸ್ತಿನಃ॥ 1-129-73 (5751) 
ಅಯಂ ತ್ವನಂತರಸ್ತಸ್ಮಾದಪಿ ರಾಜಾ ಭವಿಷ್ಯತಿ।
ಏತದ್ವಿಬ್ರೂತ ಮೇ ತಥ್ಯಂ ಯದತ್ರ ಭವಿತಾ ಧ್ರುವಂ॥ 1-129-74 (5752) 
`ಅಸ್ಮಿಂಜಾತೇ ನಿಮಿತ್ತಾನಿ ಶಂಸಂತೀ ಹಾಶಿವಂ ಮಹತ್।
ಅತೋ ಬ್ರವೀಮಿ ವಿದುರ ದ್ರುತಂ ಮಾಂ ಭಯಮಾವಿಶತ್॥'  1-129-75 (5753) 
ವಾಕ್ಯಸ್ಯೈತಸ್ಯ ನಿಧೇನ ದಿಕ್ಷು ಸರ್ವಾಸು ಭಾರತ।
ಕ್ರವ್ಯಾದಾಃ ಪ್ರಾಣದನ್ಘೋರಾಃ ಶಿವಾಶ್ಚಾಶಿವನಿಸ್ವನಾಃ॥ 1-129-76 (5754) 
ಲಕ್ಷಯಿತ್ವಾ ನಿಮಿತ್ತಾನಿ ತಾನಿ ಘೋರಾಣಿ ಸರ್ವಶಃ।
ತೇಽಬ್ರುವನ್ಬ್ರಾಹ್ಮಣಾ ರಾಜನ್ವಿದುರಶ್ಚ ಮಹಾಮತಿಃ॥ 1-129-77 (5755) 
ಯಥೇಮಾನಿ ನಿಮಿತ್ತಾನಿ ಘೋರಾಣಿ ಮನುಜಾಧಿಪ।
ಉತ್ಥಿತಾನಿ ಸುತೇ ಜಾತೇ ಜ್ಯೇಷ್ಠೇ ತೇ ಪುರುಷರ್ಷಭ॥ 1-129-78 (5756) 
ವ್ಯಕ್ತಂ ಕುಲಾಂತಕರಣೋ ಭವಿತೈಷ ಸುತಸ್ತವ।
ತಸ್ಯ ಶಾಂತಿಃ ಪರಿತ್ಯಾಗೇ ಗುಪ್ತಾವಪನಯೋ ಮಹಾನ್॥ 1-129-79 (5757) 
`ಏಷ ದುರ್ಯೋಧನೋ ರಾಜಾ ಮಧುಪಿಂಗಲಲೋಚನಃ।
ನ ಕೇವಲಂ ಕುಲಸ್ಯಾಂತಂ ಕ್ಷತ್ರಿಯಾಂತಂ ಕರಿಷ್ಯತಿ॥'  1-129-80 (5758) 
ಶತಮೇಕೋನಮಪ್ಯಸ್ತು ಪುತ್ರಾಣಾಂ ತೇ ಮಹೀಪತೇ।
ತ್ಯಜೈನಮೇಕಂ ಶಾಂತಿಂ ಚೇತ್ಕುಲಸ್ಯೇಚ್ಛಸಿ ಭಾರತ॥ 1-129-81 (5759) 
ಏಕೇನ ಕುರು ವೈ ಕ್ಷೇಮಂ ಕುಲಸ್ಯ ಜಗತಸ್ತಥಾ।
ತ್ಯಜೇದೇಕಂ ಕುಲಸ್ಯಾರ್ಥೇ ಗ್ರಾಮಸ್ಯಾರ್ಥೇ ಕುಲಂ ತ್ಯಜೇತ್॥ 1-129-82 (5760) 
ಗ್ರಾಮಂ ಜನಪದಸ್ಯಾರ್ಥೇ ಆತ್ಮಾರ್ಥೇ ಪೃಥಿವೀಂ ತ್ಯಜೇತ್।
ಸ ತಥಾ ವಿದುರೇಣೋಕ್ತಸ್ತೈಶ್ಚ ಸರ್ವೈರ್ದ್ವಿಜೋತ್ತಮೈಃ॥ 1-129-83 (5761) 
ನ ಚಕಾರ ತಥಾ ರಾಜಾ ಪುತ್ರಸ್ನೇಹಸಮನ್ವಿತಃ।
ತತಃ ಪುತ್ರಶತಂ ಪೂರ್ಣ ಧೃತರಾಷ್ಟ್ರಸ್ಯ ಪಾರ್ಥಿವ॥ 1-129-84 (5762) 
ಅಹ್ನಾಂಶತೇನ ಸಂಜಜ್ಞೇ ಕನ್ಯಾ ಚೈಕಾ ಶತಾಧಿಕಾ।
ಗಾಂಧಾರ್ಯಾಂ ಕ್ಲಿಶ್ಯಮಾನಾಯಾಮುದರೇಣ ವಿವರ್ಧತಾ॥ 1-129-85 (5763) 
`ವೈಶ್ಯಾ ಸಾ ತ್ವಂಬಿಕಾಪುತ್ರಂ ಕನ್ಯಾ ಪರಿಚಚಾರ ಹ।
ತಯಾ ಸಮಭವದ್ರಾಜಾ ಧೃತರಾಷ್ಟ್ರೋ ಯದೃಚ್ಛಯಾ॥'  1-129-86 (5764) 
ತಸ್ಮಿನ್ಸಂವತ್ಸರೇ ರಾಜಂಧೃತರಾಷ್ಟ್ರಾನ್ಮಹಾಯಶಾಃ।
ಜಜ್ಞೇ ಧೀಮಾಂಸ್ತತಸ್ತಸ್ಯಾಂ ಯುಯುತ್ಸುಃ ಕರಮೋ ನೃಪ। 
ಏವಂ ಪುತ್ರಶತಂ ಜಜ್ಞೇ ಧೃತರಾಷ್ಟ್ರಸ್ಯ ಧೀಮತಃ॥  1-129-87 (5765) 
ಮಹಾರಥಾನಾಂ ವೀರಾಣಾಂ ಕನ್ಯಾ ಚೈಕಾ ಶತಾಧಿಕಾ।
ಯುಯುತ್ಸುಶ್ಚ ಮಹಾತೇಜಾ ವೈಶ್ಯಾಪುತ್ರಃ ಪ್ರತಾಪವಾನ್॥ ॥ 1-129-88 (5766) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಏಕೋನತ್ರಿಂಶದಧಿಕಶತತಮೋಽಧ್ಯಾಯಃ॥ 129 ॥

Mahabharata - Adi Parva - Chapter Footnotes

1-129-21 ಐಂದ್ರೇ ಜ್ಯೇಷ್ಠಾನಕ್ಷತ್ರೇ। ಅಷ್ಟಮೇ ಅಭಿಜಿತೇಽಭಿಜಿತಿ ತ್ರಿಂಶನ್ಮುಹೂರ್ತಸ್ಯಾಹ್ನೋಽಷ್ಟಮೇ ಮುಹೂರ್ತೇ। ದಿವಾ ಶುಕ್ಲಪಕ್ಷೇ। ಮಧ್ಯಗತೇ ತುಲಾಯನಗತೇ। ತಿಥೌ ಪೂರ್ಣೇ ಪೂರ್ಣಾಯಾಂ ಪಂಚಂಯಾಂ। ಅಯಂ ಯೋಗಃ ಪ್ರಾಯೇಣಾಸ್ವಿನಶುಕ್ಲಪಂಚಂಯಾಂ॥ 1-129-28 ಲೋಹಾಷ್ಠೀಲಾ ಲೋಹಪಿಂಡಿಕಾ॥ 1-129-62 ವಜ್ರವದ್ವಜ್ರಿಚೋದಿತಃ ವಜ್ರಿಚೋದಿತವಜ್ರವದಿತ್ಯರ್ಥಃ॥ 1-129-64 ವಿನಾದಿತಂ ನಾದಂ। ವಿನಂದಂ ಕುರ್ವಾಣಂ॥ 1-129-69 ರುರಾವ ಚ ನನಾದ ಚ ವ್ಯಕ್ತಮವ್ಯಕ್ತಂ ಚ ಶಬ್ದಂ ಖರಸದೃಶಮೇವಾಕರೋತ್॥ 1-129-87 ಕರಣ ಇವ ಕರಣಃ ಕ್ಷತ್ರಿಯಾದ್ವೈಶ್ಯಾಯಾಂ ಜಾತತ್ವಾನ್ನ ತು ವೈಶ್ಯಾಚ್ಛೂದ್ರಾಯಾಂ॥ ಏಕೋನತ್ರಿಂಶದಧಿಕಶತತಮೋಽಧ್ಯಾಯಃ॥ 129 ॥



ಆದಿಪರ್ವ - ಅಧ್ಯಾಯ 130

॥ ಶ್ರೀಃ ॥

1.130. ಅಧ್ಯಾಯಃ 130 

Mahabharata - Adi Parva - Chapter Topics

ದುಃಶಲಾಜನನಪ್ರಕಾರಕಥನಂ॥ 1 ॥

Mahabharata - Adi Parva - Chapter Text

1-130-0 (5767) 
ಜನಮೇಜಯ ಉವಾಚ। 1-130-0x (774) 
ಧೃತರಾಷ್ಟ್ರಸ್ಯ ಪುತ್ರಾಣಾಮಾದಿತಃ ಕಥಿತಂ ತ್ವಯಾ।
ಋಷೇಃ ಪ್ರಸಾದಾತ್ತು ಶತಂ ನ ಚ ಕನ್ಯಾ ಪ್ರಕೀರ್ತಿತಾ॥ 1-130-1 (5768) 
ವೈಶ್ಯಾಪುತ್ರೋ ಯುಯುತ್ಸುಶ್ಚ ಕನ್ಯಾ ಚೈಕಾ ಶತಾಧಿಕಾ।
ಗಾಂಧಾರರಾಜದುಹಿತಾ ಶತಪುತ್ರೇತಿ ಚಾನಘ॥ 1-130-2 (5769) 
ಉಕ್ತಾ ಮಹರ್ಷಿಣಾ ತೇನ ವ್ಯಾಸೇನಾಮಿತತೇಜಸಾ।
ಕಥಂ ತ್ವಿದಾನೀಂ ಭಗವನ್ಕನ್ಯಾಂ ತ್ವಂ ತು ಬ್ರವೀಷಿ ಮೇ॥ 1-130-3 (5770) 
ಯದಿ ಭಾಗಶತಂ ಪೇಶೀ ಕೃತಾ ತೇನ ಮಹರ್ಷಿಣಾ।
ನ ಪ್ರಜಾಸ್ಯತಿ ಚೇದ್ಭೂಯಃ ಸೌಬಲೇಯೀ ಕಥಂಚನ॥ 1-130-4 (5771) 
ಕಥಂ ತು ಸಂಭವಸ್ತಸ್ಯಾ ದುಃಶಲಾಯಾ ವದಸ್ವ ಮೇ।
ಯಥಾವದಿಹ ವಿಪ್ರರ್ಷೇ ಪರಂ ಮೇಽತ್ರ ಕುತೂಹಲಂ॥ 1-130-5 (5772) 
ವೈಶಂಪಾಯನ ಉವಾಚ। 1-130-6x (775) 
ಸಾಧ್ವಯಂ ಪ್ರಶ್ನ ಉದ್ದಿಷ್ಟಃ ಪಾಂಡವೇಯ ಬ್ರವೀಮಿ ತೇ।
ತಾಂ ಮಾಂಸಪೇಶೀಂ ಭಗವಾನ್ಸ್ವಯಮೇವ ಮಹಾತಪಾಃ॥ 1-130-6 (5773) 
ಶೀತಾಭಿರದ್ಭಿರಾಸಿಚ್ಯ ಭಾಗಂ ಭಾಗಮಕಲ್ಪಯತ್।
ಯೋ ಯಥಾ ಕಲ್ಪಿತೋ ಭಾಗಸ್ತಂತ ಧಾತ್ರ್ಯಾ ತಥಾ ನೃಪ॥ 1-130-7 (5774) 
ಘೃತಪೂರ್ಣೇಷು ಕುಂಡೇಷು ಏಕೈಕಂ ಪ್ರಾಕ್ಷಿಪತ್ತದಾ।
ಏತಸ್ಮಿನ್ನಂತರೇ ಸಾಧ್ವೀ ಗಾಂಧಾರೀ ಸುದೃಢವ್ರತಾ॥ 1-130-8 (5775) 
ದುಹಿತುಃ ಸ್ನೇಹಸಂಯೋಗಮನುಧ್ಯಾಯ ವರಾಂಗನಾ।
`ನಾಬ್ರವೀತ್ತಮೃಷಿಂ ಕಿಂಚಿದ್ಗೌರವಾಚ್ಚ ಯಶಸ್ವಿನೀ।' 
ಮನಸಾ ಚಿಂತಯದ್ದೇವೀ ಏತತ್ಪುತ್ರಶತಂ ಮಮ॥  1-130-9 (5776) 
ಭವಿಷ್ಯತಿ ನ ಸಂದೇಹೋ ನ ಬ್ರವೀತ್ಯನ್ಯಥಾ ಮುನಿಃ।
ಮಮೇಯಂ ಪರಮಾ ತುಷ್ಟಿರ್ದುಹಿತಾ ಮೇ ಭವೇದ್ಯದಿ॥ 1-130-10 (5777) 
ಏಕಾ ಶತಾಧಿಕಾ ಬಾಲಾ ಭವಿಷ್ಯತಿ ಕನೀಯಸೀ।
ತತೋ ದೌಹಿತ್ರಜಾಲ್ಲೋಕಾದಬಾಹ್ಯೋಽಸೌ ಪತಿರ್ಮಮ॥ 1-130-11 (5778) 
ಅಧಿಕಾ ಕಿಲ ನಾರೀಣಾಂ ಪ್ರೀತಿರ್ಜಾಮಾತೃಜಾ ಭವೇತ್।
ಯದಿ ನಾಮ ಮಮಾಪಿ ಸ್ಯಾದ್ದುಹಿತೈಕಾ ಶತಾಧಿಕಾ॥ 1-130-12 (5779) 
ಕೃತಕೃತ್ಯಾ ಭವೇಯಂ ವೈ ಪುತ್ರದೌಹಿತ್ರಸಂವೃತಾ।
ಯದಿ ಸತ್ಯಂ ತಪಸ್ತಪ್ತಂ ದತ್ತಂ ವಾಽಪ್ಯಥವಾ ಹುತಂ॥ 1-130-13 (5780) 
ಗುರವಸ್ತೋಷಿತಾ ವಾಪಿ ತಥಾಽಸ್ತು ದುಹಿತಾ ಮಮ।
ಏತಸ್ಮಿನ್ನೇವ ಕಾಲೇ ತು ಕೃಷ್ಣದ್ವೈಪಾಯನಃ ಸ್ವಯಂ॥ 1-130-14 (5781) 
ವ್ಯಭಜತ್ಸ ತದಾ ಪೇಶೀಂ ಭಗವಾನೃಷಿಸತ್ತಮಃ।
`ಗಣ್ಯಮಾನೇಷು ಕುಂಡೇಷು ಶತೇ ಪೂರ್ಣೇ ಮಹಾತ್ಮನಾ॥ 1-130-15 (5782) 
ಅಭವಚ್ಚಾಪರಂ ಖಂಡಂ ವಾಮಹಸ್ತೇ ತದಾ ಕಿಲ।'
ಗಣಯಿತ್ವಾ ಶತಂ ಪೂರ್ಣಮಂಶಾನಾಮಾಹ ಸೌಬಲೀಂ॥  1-130-16 (5783) 
ವ್ಯಾಸ ಉವಾಚ। 1-130-17x (776) 
ಪೂರ್ಣಂ ಪುತ್ರಶತಂ ತ್ವೇತನ್ನ ಮಿಥ್ಯಾ ವಾಗುದಾಹೃತಾ।
ದೈವಯೋಗಾಚ್ಚ ಭಾಗೈಕಃ ಪರಿಶಿಷ್ಟಃ ಶತಾತ್ಪರಃ॥ 1-130-17 (5784) 
ಏಷಾ ತೇ ಸುಭಗಾ ಕನ್ಯಾ ಭವಿಷ್ಯತಿ ಯತೇಪ್ಸಿತಾ।  1-130-18 (5785) 
ವೈಶಂಪಾಯನ ಉವಾಚ।
ತತೋಽನ್ಯಂ ಘೃತಕುಂಭಂ ಚ ಸಮಾನಾಯ್ಯ ಮಹಾತಪಾಃ॥  1-130-18x (777) 
ತಂ ಚಾಪಿ ಪ್ರಾಕ್ಷಿಪತ್ತತ್ರ ಕನ್ಯಾಭಾಗಂ ತಪೋಧನಃ।
`ಸಂಭೂತಾ ಚೈವ ಕಾಲೇನ ಸರ್ವೇಷಾಂ ಚ ಯವೀಯಸೀ॥ 1-130-19 (5786) 
ಐತತ್ತೇ ಕಥಿತಂ ರಾಜಂದುಃಶಲಾಜನ್ಮ ಭಾರತ।
ಬ್ರೂಹಿ ರಾಜೇಂದ್ರ ಕಿಂ ಭೂಯೋ ವರ್ತಯಿಷ್ಯಾಮಿ ತೇಽನಘ॥ ॥ 1-130-20 (5787) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ತ್ರಿಂಶದಧಿಕಶತತಮೋಽಧ್ಯಾಯಃ॥ 130 ॥

Mahabharata - Adi Parva - Chapter Footnotes

1-130-4 ನ ಪ್ರಜಾಸ್ಯತಿ ಪ್ರಜಾಮಾತ್ಮನೋ ನೇಚ್ಛತಿ॥ ತ್ರಿಂಶದಧಿಕಶತತಮೋಽಧ್ಯಾಯಃ॥ 130 ॥



ಆದಿಪರ್ವ - ಅಧ್ಯಾಯ 131

॥ ಶ್ರೀಃ ॥

1.131. ಅಧ್ಯಾಯಃ 131 

Mahabharata - Adi Parva - Chapter Topics

ದುರ್ಯೋಧನಾದೀನಾಂ ನಾಮಕಥನಂ॥ 1 ॥ ದುಃಶಲಾವಿವಾಹಃ॥ 2 ॥

Mahabharata - Adi Parva - Chapter Text

1-131-0 (5788) 
ಜನಮೇಜಯ ಉವಾಚ। 1-131-0x (778) 
ಜ್ಯೇಷ್ಠಾಽನುಜ್ಯೇಷ್ಠತಾಂ ತೇಷಾಂ ನಾಮಾನಿ ಚ ಪೃಥಕ್ಪೃಥಕ್।
ಧೃತರಾಷ್ಟ್ರಸ್ಯ ಪುತ್ರಾಣಾಮಾನುಪೂರ್ವ್ಯಾತ್ಪ್ರಕೀರ್ತಯ॥ 1-131-1 (5789) 
ವೈಶಂಪಾಯನ ಉವಾಚ। 1-131-2x (779) 
ದುರ್ಯೋಧನೋ ಯುಯುತ್ಸುಶ್ಚ ರಾಜಂದುಃಶಾಸನಸ್ತಥಾ।
ದುಃಸಹೋ ದುಃಶಲಶ್ಚೈವ ಜಲಸಂಧಃ ಸಮಃ ಸಹಃ॥ 1-131-2 (5790) 
ವಿಂದಾನುವಿಂದೌ ದುರ್ಧರ್ಷಃ ಸುಬಾಹುರ್ದುಷ್ಪ್ರಧರ್ಷಣಃ।
ದುರ್ಮರ್ಷಣೋ ದುರ್ಮುಖಶ್ಚ ದುಷ್ಕರ್ಣಃ ಕರ್ಣ ಏವ ಚ॥ 1-131-3 (5791) 
ವಿವಿಂಶತಿರ್ವಿಕರ್ಣಶ್ಚ ಶಲಃ ಸತ್ವಃ ಸುಲೋಚನಃ।
ಚಿತ್ರೋಪಚಿತ್ರೌ ಚಿತ್ರಾಕ್ಷಶ್ಚಾರುಚಿತ್ರಃ ಶರಾಸನಃ॥ 1-131-4 (5792) 
ದುರ್ಮದೋ ದುರ್ವಿಗಾಹಶ್ಚ ವಿವಿತ್ಸುರ್ವಿಕಟಾನನಃ।
ಊರ್ಣನಾಭಃ ಸುನಾಭಶ್ಚ ತಥಾ ನಂದೋಪನಂದಕೌ॥ 1-131-5 (5793) 
ಚಿತ್ರಬಾಣಶ್ಚಿತ್ರವರ್ಮಾ ಸುವರ್ಮಾ ದುರ್ವಿಮೋಚನಃ।
ಅಯೋಬಾಹುರ್ಮಹಾಬಾಹುಶ್ಚಿತ್ರಾಂಗಶ್ಚಿತ್ರಕುಂಡಲಃ॥ 1-131-6 (5794) 
ಭೀಮವೇಗೋ ಭೀಮಬಲೋ ಬಲಾಕೀ ಬಲವರ್ಧನಃ।
ಉಗ್ರಾಯುಧಃ ಸುಷೇಣಶ್ಚ ಕುಂಡಧಾರೋ ಮಹೋದರಃ॥ 1-131-7 (5795) 
ಚಿತ್ರಾಯುಧೋ ನಿಷಂಗೀ ಚ ಪಾಶೀ ವೃಂದಾರಕಸ್ತಥಾ।
ದೃಢವರ್ಮಾ ದೃಢಕ್ಷತ್ರಃ ಸೋಮಕೀರ್ತಿರನೂದರಃ॥ 1-131-8 (5796) 
ದೃಢಸಂಧೋ ಜರಾಸಂಧಃ ಸತ್ಯಸಂಧಃ ಸದಃ ಸುವಾಕ್।
ಉಗ್ರಶ್ರವಾ ಉಗ್ರಸೇನಃ ಸೇನಾನೀರ್ದುಷ್ಪರಾಜಯಃ॥ 1-131-9 (5797) 
ಅಪರಾಜಿತಃ ಕುಂಡಶಾಯೀ ವಿಶಾಲಾಕ್ಷೋ ದುರಾಧರಃ।
ದೃಢಹಸ್ತಃ ಸುಹಸ್ತಶ್ಚ ವಾತವೇಗಸುವರ್ಚಸೌ॥ 1-131-10 (5798) 
ಆದಿತ್ಯಕೇತುರ್ಬಹ್ವಾಶೀ ನಾಗದತ್ತೋಽಗ್ರಯಾಯ್ಯಪಿ।
ಕವಚೀ ಕ್ರಥನಃ ಕುಂಡೀ ಕುಂಡಧಾರೋ ಧನುರ್ಧರಃ॥ 1-131-11 (5799) 
ಉಗ್ರಭೀಮರಥೌ ವೀರೌ ವೀರಬಾಹುರಲೋಲುಪಃ।
ಅಭಯೋ ರೌದ್ರಕರ್ಮಾ ಚ ತಥಾ ದೃಢರಥಾಶ್ರಯಃ॥ 1-131-12 (5800) 
ಅನಾಧೃಷ್ಯಃ ಕುಂಡಭೇದೀ ವಿರಾವೀ ಚಿತ್ರಕುಂಡಲಃ।
ಪ್ರಮಥಶ್ಚ ಪ್ರಮಾಥೀ ಚ ದೀರ್ಘರೋಮಶ್ಚ ವೀರ್ಯವಾನ್॥ 1-131-13 (5801) 
ದೀರ್ಘಬಾಹುರ್ಮಹಾಬಾಹುರ್ವ್ಯೂಢೋರಾಃ ಕನಕಧ್ವಜಃ।
ಕುಂಡಾಶೀ ವಿರಾಜಾಶ್ಚೈವ ದುಃಶಲಾ ಚ ಶತಾಧಿಕಾ॥ 1-131-14 (5802) 
ಇತಿ ಪುತ್ರಶತಂ ರಾಜನ್ಕನ್ಯಾ ಚೈವ ಶತಾಧಿಕಾ।
ನಾಮಧೇಯಾನುಪೂರ್ವ್ಯೇಣ ವಿದ್ಧಿ ಜನ್ಮಕ್ರಮಂ ನೃಪ॥ 1-131-15 (5803) 
ಸರ್ವೇ ತ್ವತಿರಥಾಃ ಶೂರಾಃ ಸರ್ವೇ ಯುದ್ಧವಿಶಾರದಾಃ।
ಸರ್ವೇ ವೇದವಿದಶ್ಚೈವ ಸರ್ವೇ ಸರ್ವಾಸ್ತ್ರಕೋವಿದಾಃ॥ 1-131-16 (5804) 
ಸರ್ವೇಷಾಮನುರೂಪಾಶ್ಚ ಕೃತಾ ದಾರಾ ಮಹೀಪತೇ।
ಧೃತರಾಷ್ಟ್ರೇಣ ಸಮಯೇ ಪರೀಕ್ಷ್ಯ ವಿವಿವನ್ನೃಪ॥ 1-131-17 (5805) 
ದುಃಶಲಾಂ ಚಾಪಿ ಸಮಯೇ ಧೃತರಾಷ್ಟ್ರೋ ನರಾಧಿಪಃ।
ಜಯದ್ರಥಾಯ ಪ್ರದದೌ ವಿಧಿನಾ ಭರತರ್ಷಭ॥ 1-131-18 (5806) 
`ಇತಿ ಪುತ್ರಶತಂ ರಾಜನ್ಯುಯುತ್ಸುಶ್ಚ ಶತಾಧಿಕಃ।
ಕನ್ಯಕಾ ದುಃಶಲಾ ಚೈವ ಯಥಾವತ್ಕೀರ್ತಿತಂ ಮಯಾ'॥ ॥ 1-131-19 (5807) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಏಕತ್ರಿಂಶದಧಿಕಶತತಮೋಽಧ್ಯಾಯಃ॥ 131 ॥




ಆದಿಪರ್ವ - ಅಧ್ಯಾಯ 132

॥ ಶ್ರೀಃ ॥

1.132. ಅಧ್ಯಾಯಃ 132 

Mahabharata - Adi Parva - Chapter Topics

ಕುಂತ್ಯಾಂ ಇಂದ್ರಾದರ್ಜುನೋತ್ಪತ್ತಿಃ॥ 1 ॥ ತದ್ವೇಲಾಯಾಂ ಆಕಾಶವಾಣ್ಯಾದಿ॥ 2 ॥

Mahabharata - Adi Parva - Chapter Text

1-132-0 (5808) 
ವೈಶಂಪಾಯನ ಉವಾಚ। 1-132-0x (780) 
ಜಾತೇ ಬಲವತಾಂ ಶ್ರೇಷ್ಠೇ ಪಾಂಡುಶ್ಚಿಂತಾಪರೋಽಭವತ್।
ಕಥಮನ್ಯೋ ಮಮ ಸುತೋ ಲೋಕೇ ಶ್ರೇಷ್ಠೋ ಭವೇದಿತಿ॥ 1-132-1 (5809) 
ದೈವೇ ಪುರುಷಕಾರೇ ಚ ಲೋಕೋಽಯಂ ಸಂಪ್ರತಿಷ್ಠಿತಃ।
ತತ್ರ ದೈವಂ ತು ವಿಧಿನಾ ಕಾಲಯುಕ್ತೇನ ಲಭ್ಯತೇ॥ 1-132-2 (5810) 
ಇಂದ್ರೋ ಹಿ ರಾಜಾ ದೇವಾನಾಂ ಪ್ರಧಾನ ಇತಿ ನಃ ಶ್ರುತಂ।
ಅಪ್ರಮೇಯಬಲೋತ್ಸಾಹೋ ವೀರ್ಯವಾನಮಿತದ್ಯುತಿಃ॥ 1-132-3 (5811) 
ತಂ ತೋಷಯಿತ್ವಾ ತಪಸಾ ಪುತ್ರಂ ಲಪ್ಸ್ಯೇ ಮಹಾಬಲಂ।
ಯಂ ದಾಸ್ಯತಿ ಸ ಮೇ ಪುತ್ರಂ ಸ ವೀರಯಾನ್ಭವಿಷ್ಯತಿ॥ 1-132-4 (5812) 
ಅಮಾನುಷಾನ್ಮಾನುಷಾಂಶ್ಚ ಸಂಗ್ರಾಮೇ ಸ ಹನಿಷ್ಯತಿ।
ಕರ್ಮಣಾ ಮನಸಾ ವಾಚಾ ತಸ್ಮಾತ್ತಪ್ಸ್ಯೇ ಮಹತ್ತಪಃ॥ 1-132-5 (5813) 
ತತಃ ಪಾಂಡುರ್ಮಹಾರಾಜೋ ಮಂತ್ರಯಿತ್ವಾ ಮಹರ್ಷಿಭಿಃ।
ದಿದೇಶ ಕುಂತ್ಯಾಃ ಕೌರವ್ಯೋ ವ್ರತಂ ಸಾಂವತ್ಸರಂ ಶುಭಂ॥ 1-132-6 (5814) 
ಆತ್ಮನಾ ಚ ಮಹಾಬಾಹುರೇಕಪಾದಸ್ಥಿತೋಽಭವತ್।
ಉಗ್ರಂ ಸ ತಪ ಆಸ್ಥಾಯ ಪರಮೇಣ ಸಮಾಧಿನಾ॥ 1-132-7 (5815) 
ಆರಿರಾಧಯಿಷುರ್ದೇವಂ ತ್ರಿದಶಾನಾಂ ತಮೀಶ್ವರಂ।
ಸೂರ್ಯೇಣ ಸಹ ಧರ್ಮಾತ್ಮಾ ಪರ್ಯತಪ್ಯತ ಭಾರತ॥ 1-132-8 (5816) 
ತಂ ತು ಕಾಲೇನ ಮಹತಾ ವಾಸವಃ ಪ್ರತ್ಯಪದ್ಯತ।  1-132-9 (5817) 
ಶಕ್ರ ಉವಾಚ।
ಪುತ್ರಂ ತವ ಪ್ರದಾಸ್ಯಾಮಿ ತ್ರಿಷು ಲೋಕೇಷು ವಿಶ್ರುತಂ॥  1-132-9x (781) 
ಬ್ರಾಹ್ಮಣಾನಾಂ ಗವಾಂ ಚೈವ ಸುಹೃದಾಂ ಚಾರ್ಥಸಾಧಕಂ।
ದುರ್ಹೃದಾಂ ಶೋಕಜನನಂ ಸರ್ವಬಾಂಧವನಂದನಂ॥ 1-132-10 (5818) 
ಸುತಂ ತೇಽಗ್ರ್ಯಂ ಪ್ರದಾಸ್ಯಾಮಿ ಸರ್ವಾಮಿತ್ರವಿನಾಶನಂ।
ಇತ್ಯುಕ್ತಃ ಕಾರೈವೋ ರಾಜಾ ವಾಸವೇನ ಮಹಾತ್ಮನಾ॥ 1-132-11 (5819) 
ಉವಾಚ ಕುಂತೀಂ ಧರ್ಮಾತ್ಮಾ ದೇವರಾಜವಚಃ ಸ್ಮರನ್।
ಉದರ್ಕಸ್ತವ ಕಲ್ಯಾಣಿ ತುಷ್ಟೋ ದೇವಗಣೇಶ್ವರಃ॥ 1-132-12 (5820) 
ದಾತುಮಿಚ್ಛತಿ ತೇ ಪುತ್ರಂ ಯಥಾ ಸಂಕಲ್ಪಿತಂ ತ್ವಯಾ।
ಅತಿಮಾನುಷಕರ್ಮಾಣಂ ಯಶಸ್ವಿನಮರಿಂದಮಂ॥ 1-132-13 (5821) 
ನೀತಿಮಂತಂ ಮಹಾತ್ಮಾನಮಾದಿತ್ಯಸಮತೇಜಸಂ।
ದುರಾಧರ್ಷಂ ಕ್ರಿಯಾವಂತಮತೀವಾದ್ಭುತದರ್ಶನಂ॥ 1-132-14 (5822) 
ಪುತ್ರಂ ಜನಯ ಸುಶ್ರೋಣಿ ಧಾಮ ಕ್ಷತ್ರಿಯತೇಜಸಾಂ।
ಲಬ್ಧಃ ಪ್ರಸಾದೋ ದೇವೇಂದ್ರಾತ್ತಮಾಹ್ವಯ ಶುಚಿಸ್ಮಿತೇ॥ 1-132-15 (5823) 
ವೈಶಂಪಾಯನ ಉವಾಚ। 1-132-16x (782) 
ಏವಮುಕ್ತಾ ತತಃ ಶಕ್ರಮಾಜುಹಾವ ಯಶಸ್ವಿನೀ।
ಅಥಾಜಗಾಮ ದೇವೇಂದ್ರೋ ಜನಯಾಮಾಸ ಚಾರ್ಜುನಂ॥ 1-132-16 (5824) 
`ಉತ್ತರಾಭ್ಯಾಂ ತು ಪೂರ್ವಾಭ್ಯಾಂ ಫಲ್ಗುನೀಭ್ಯಾಂ ತತೋ ದಿವಾ।
ಜಾತಸ್ತು ಫಾಲ್ಗುನೇ ಮಾಸಿ ತೇನಾಸೌ ಫಲ್ಗುನಃಸ್ಮೃತಃ'॥ 1-132-17 (5825) 
ಜಾತಮಾತ್ರೇ ಕುಮಾರೇ ತು `ಸರ್ವಭೂತಪ್ರಹರ್ಷಿಣೀ।
ಸೂತಕೇ ವರ್ತಮಾನಾಂ ತಾಂ' ವಾಗುವಾಚಾಶರೀರಿಣೀ। 
ಮಹಾಗಂಭೀರನಿರ್ಘೋಷಾ ನಭೋ ನಾದಯತೀ ತದಾ॥  1-132-18 (5826) 
ಶೃಣ್ವತಾಂ ಸರ್ವಭೂತಾನಾಂ ತೇಷಾಂ ಚಾಶ್ರಮವಾಸಿನಾಂ।
ಕುಂತೀಮಾಭಾಷ್ಯ ವಿಸ್ಪಷ್ಟಮುವಾಚೇದಂ ಶುಚಿಸ್ಮಿತಾಂ॥ 1-132-19 (5827) 
ಕಾರ್ತವೀರ್ಯಸಮಃ ಕುಂತಿ ಶಿವತುಲ್ಯಪರಾಕ್ರಮಃ।
ಏಷ ಶಕ್ರ ಇವಾಜಯ್ಯೋ ಯಶಸ್ತೇ ಪ್ರಥಯಿಷ್ಯತಿ॥ 1-132-20 (5828) 
ಅದಿತ್ಯಾ ವಿಷ್ಣುನಾ ಪ್ರೀತಿರ್ಯಥಾಽಭೂದಭಿವರ್ಧಿತಾ।
ತಥಾ ವಿಷ್ಣುಸಮಃ ಪ್ರೀತಿಂ ವರ್ಧಯಿಷ್ಯತಿ ತೇಽರ್ಜುನಃ॥ 1-132-21 (5829) 
ಏಷ ಮದ್ರಾನ್ವಶೇ ಕೃತ್ವಾ ಕುರೂಂಶ್ಚ ಸಹ ಸೋಮಕೈಃ।
ಚೇದಿಕಾಶಿಕರೂಷಾಂಶ್ಚ ಕುರುಲಕ್ಷ್ಮೀಂ ವಹಿಷ್ಯತಿ॥ 1-132-22 (5830) 
ಏತಸ್ಯ ಭುಜವೀರ್ಯೇಣ ಖಾಂಡವೇ ಹವ್ಯವಾಹನಃ।
ಮೇದಸಾ ಸರ್ವಭೂತಾನಾಂ ತೃಪ್ತಿಂ ಯಾಸ್ಯತಿ ವೈ ಪರಾಂ॥ 1-132-23 (5831) 
ಗ್ರಾಮಣೀಶ್ಚ ಮಹೀಪಾಲಾನೇಷ ಜಿತ್ವಾ ಮಹಾಬಲಃ।
ಭ್ರಾತೃಭಿಃ ಸಹಿತೋ ವೀರಸ್ತ್ರೀನ್ಮೇಧಾನಾಹರಿಷ್ಯತಿ॥ 1-132-24 (5832) 
ಜಾಮದಗ್ನ್ಯಸಮಃ ಕುಂತಿ ವಿಷ್ಣುತುಲ್ಯಪರಾಕ್ರಮಃ।
ಏಷ ವೀರ್ಯವತಾಂ ಶ್ರೇಷ್ಠೋ ಭವಿಷ್ಯತಿ ಮಹಾಯಶಾಃ॥ 1-132-25 (5833) 
ಏಷ ಯುದ್ಧೇ ಮಹಾದೇವಂ ತೋಷಯಿಷ್ಯತಿ ಶಂಕರಂ।
ಅಸ್ತ್ರಂ ಪಾಶುಪತಂ ನಾಮ ತಸ್ಮಾತ್ತುಷ್ಟಾದವಾಪ್ಸ್ಯತಿ॥ 1-132-26 (5834) 
ನಿವಾತಕವಚಾ ನಾಮ ದೈತ್ಯಾ ವಿಬುಧವಿದ್ವಿಷಃ।
ಶಕ್ರಾಜ್ಞಯಾ ಮಹಾಬಾಹುಸ್ತಾನ್ವಧಿಷ್ಯತಿ ತೇ ಸುತಃ॥ 1-132-27 (5835) 
ತಥಾ ದಿವ್ಯಾನಿ ಚಾಸ್ತ್ರಾಣಿ ನಿಖಿಲೇನಾಹರಿಷ್ಯತಿ।
ವಿಪ್ರನಷ್ಟಾಂ ಶ್ರಿಯಂ ಚಾಯಮಾಹರ್ತಾ ಪುರುಷರ್ಷಭಃ॥ 1-132-28 (5836) 
ಏತಾಮತ್ಯದ್ಭುತಾಂ ವಾಚಂ ಕುಂತೀ ಶುಶ್ರಾವ ಸೂತಕೇ।
ವಾಚಮುಚ್ಚರಿತಾಮುಚ್ಚೈಸ್ತಾಂ ನಿಶಂಯ ತಪಸ್ವಿನಾಂ॥ 1-132-29 (5837) 
ಬಭೂವ ಪಮೋ ಹರ್ಷಃ ಶತಶೃಂಗನಿವಾಸಿನಾಂ।
ತಥಾ ದೇವಮಹರ್ಷೀಣಾಂ ಸೇಂದ್ರಾಣಾಂ ಚ ದಿವೌಕಸಾಂ॥ 1-132-30 (5838) 
ಆಕಾಶೇ ದುಂದುಭೀನಾಂ ಚ ಬಭೂವ ತುಮುಲಃ ಸ್ವನಃ।
ಉದತಿಷ್ಠನ್ಮಹಾಘೋರಃ ಪುಷ್ಪವೃಷ್ಟಿಭಿರಾವೃತಃ॥ 1-132-31 (5839) 
ಸಮವೇತ್ಯ ಚ ದೇವಾನಾಂ ಗಣಾಃ ಪಾರ್ಥಮಪೂಜಯನ್।
ಕಾದ್ರವೇಯಾ ವೈನತೇಯಾ ಗಂಧರ್ವಾಪ್ಸರಸಸ್ತಥಾ। 
ಪ್ರಜಾನಾಂ ಪತಯಃ ಸರ್ವೇ ಸಪ್ತ ಚೈವ ಮಹರ್ಷಯಃ॥  1-132-32 (5840) 
ಭರದ್ವಾಜಃ ಖಸ್ಯಪೋ ಗೌತಮಶ್ಚ
ವಿಶ್ವಾಮಿತ್ರೋ ಜಮದಗ್ನಿರ್ವಸಿಷ್ಠಃ। 
ಯಶ್ಚೋದಿತೋ ಭಾಸ್ಕರೇಽಭೂತ್ಪ್ರನಷ್ಟೇ
ಸೋಽಪ್ಯತ್ರಾತ್ರಿರ್ಭಗವಾನಾಜಗಾಮ॥  1-132-33 (5841) 
ಮರೀಚಿರಂಗಿರಾಶ್ಚೈವ ಪುಲಸ್ತ್ಯಃ ಪುಲಹಃ ಕ್ರತುಃ।
ದಕ್ಷಃ ಪ್ರಜಾಪತಿಶ್ಚೈವ ಗಂಧರ್ವಾಪ್ಸರಸಸ್ತಥಾ॥ 1-132-34 (5842) 
ದಿವ್ಯಮಾಲ್ಯಾಂಬರಧರಾಃ ಸರ್ವಾಲಂಕಾರಭೂಷಿತಾಃ।
ಉಪಗಾಯಂತಿ ಬೀಭತ್ಸುಂ ನೃತ್ಯಂತೇಽಪ್ಸರಸಾಂ ಗಣಾಃ॥ 1-132-35 (5843) 
ತಥಾ ಮಹರ್ಷಯಶ್ಚಾಪಿ ಜೇಪುಸ್ತತ್ರ ಸಮಂತತಃ।
ಗಂಧರ್ವೈಃ ಸಹಿತಃ ಶ್ರೀಮಾನ್ಪ್ರಾಗಾಯತ ಚ ತುಂಬುರುಃ॥ 1-132-36 (5844) 
ಭೀಮಸೇನೋಗ್ರಸೇನೌ ಚ ಊರ್ಣಾಯುರನಘಸ್ತಥಾ।
ಗೋಪತಿರ್ಧೃತರಾಷ್ಟ್ರಶ್ಚ ಸೂರ್ಯವರ್ಚಾಸ್ತಥಾಷ್ಟಮಃ॥ 1-132-37 (5845) 
ಯುಗಪಸ್ತೃಣಪಃ ಕಾರ್ಷ್ಣಿರ್ನಂದಿಶ್ಚಿತ್ರರಥಸ್ತಥಾ।
ತ್ರಯೋದಶಃ ಶಾಲಿಶಿರಾಃ ಪರ್ಜನ್ಯಶ್ಚ ಚತುರ್ದಶಃ॥ 1-132-38 (5846) 
ಕಲಿಃ ಪಂಚದಶಶ್ಚೈವ ನಾರದಶ್ಚಾತ್ರ ಷೋಡಶಃ।
ಋತ್ವಾ ಬೃಹತ್ತ್ವಾ ಬೃಹಕಃ ಕರಾಲಶ್ಚ ಮಹಾಮನಾಃ॥ 1-132-39 (5847) 
ಬ್ರಹ್ಮಚಾರೀ ಬಹುಗುಣಃ ಸುವರ್ಣಶ್ಚೇತಿ ವಿಶ್ರುತಃ।
ವಿಶ್ವಾವಸುರ್ಭುಮನ್ಯುಶ್ಚ ಸುಚಂದ್ರಶ್ಚ ಶರುಸ್ತಥಾ॥ 1-132-40 (5848) 
ಗೀತಮಾಧುರ್ಯಸಂಪನ್ನೌ ವಿಖ್ಯಾತೌ ಚ ಹಹಾಹುಹೂ।
ಇತ್ಯೇತೇ ದೇವಗಂಧರ್ವಾ ಜಗ್ಮುಸ್ತತ್ರ ನರಾಧಿಪ॥ 1-132-41 (5849) 
ತಥೈವಾಪ್ಸರಸೋ ಹೃಷ್ಟಾಃ ಸರ್ವಾಲಂಕಾರಭೂಷಿತಾಃ।
ನನೃತುರ್ವೈ ಮಹಾಭಾಗಾ ಜಗುಶ್ಚಾಯತಲೋಚನಾಃ॥ 1-132-42 (5850) 
ಅನೂಚಾನಾಽನವದ್ಯಾ ಚ ಗುಣಮುಖ್ಯಾ ಗುಣಾವರಾ।
ಅದ್ರಿಕಾ ಚ ತಥಾ ಸೋಮಾ ಮಿಶ್ರಕೇಶೀ ತ್ವಲಂಬುಷಾ॥ 1-132-43 (5851) 
ಮರೀಚಿಃ ಶುಚಿಕಾ ಚೈವ ವಿದ್ಯುತ್ಪರ್ಣಾ ತಿಲೋತ್ತಮಾ।
ಅಂಬಿಕಾ ಲಕ್ಷಣಾ ಕ್ಷೇಮಾ ದೇವೀ ರಂಭಾ ಮನೋರಮಾ॥ 1-132-44 (5852) 
ಅಸಿತಾ ಚ ಸುಬಾಹುಶ್ಚ ಸುಪ್ರಿಯಾ ಚ ವಪುಸ್ತಥಾ।
ಪುಂಡರೀಕಾ ಸುಗಂಧಾ ಚ ಸುರಸಾ ಚ ಪ್ರಮಾಥಿನೀ॥ 1-132-45 (5853) 
ಕಾಂಯಾ ಶಾರದ್ವತೀ ಚೈವ ನನೃತುಸ್ತತ್ರ ಸಂಘಶಃ।
ಮೇನಕಾ ಸಹಜನ್ಯಾ ಚ ಕರ್ಣಿಕಾ ಪುಂಜಿಕಸ್ಥಲಾ॥ 1-132-46 (5854) 
ಋತುಸ್ಥಲಾ ಘೃತಾಚೀ ಚ ವಿಶ್ವಾಚೀ ಪೂರ್ವಚಿತ್ತ್ಯಪಿ।
ಉಂಲೋಚೇತಿ ಚ ವಿಖ್ಯಾತಾ ಪ್ರಂಲೋಚೇತಿ ಚ ತಾ ದಶ॥ 1-132-47 (5855) 
ಉರ್ವಶ್ಯೇಕಾದಶೀ ತಾಸಾಂ ಜಗುಶ್ಚಾಯತಲೋಚನಾಃ।
ಧಾತಾಽರ್ಯಮಾ ಚ ಮಿತ್ರಶ್ಚ ವರುಣೋಂಽಶೋ ಭಗಸ್ತಥಾ॥ 1-132-48 (5856) 
ಇಂದ್ರೋ ವಿವಸ್ವಾನ್ಪೂಷಾ ಚ ಪರ್ಜನ್ಯೋ ದಶಮಃ ಸ್ಮೃತಃ।
ತತಸ್ತ್ವಷ್ಟಾ ತತೋ ವಿಷ್ಣುರಜಘನ್ಯೋ ಜಘನ್ಯಜಃ॥ 1-132-49 (5857) 
ಇತ್ಯೇತೇ ದ್ವಾದಶಾದಿತ್ಯಾ ಜ್ವಲಂತಃ ಸೂರ್ಯವರ್ಚಸಃ॥  1-132-50 (5858) 
ಮೃಗವ್ಯಾಧಶ್ಚ ಸರ್ಪಶ್ಚ ನಿರ್ಋತಿಶ್ಚ ಮಹಾಯಶಾಃ।
ಅಜೈಕಪಾದಹಿರ್ಬುಧ್ನ್ಯಃ ಪಿನಾಕೀ ಚ ಪರಂತಪ॥ 1-132-51 (5859) 
ದಹನೋಽಥೇಶ್ವರಶ್ಚೈವ ಕಪಾಲೀ ಚ ವಿಶಾಂಪತೇ।
ಸ್ಥಾಣುರ್ಭಗಶ್ಚ ಭಗವಾನ್ರುದ್ರಾಸ್ತತ್ರಾವತಸ್ಥಿರೇ॥ 1-132-52 (5860) 
ಅಶ್ವಿನೌ ವಸವಶ್ಚಾಷ್ಟೌ ಮರುತಶ್ಚ ಮಹಾಬಲಾಃ।
ವಿಶ್ವೇದೇವಾಸ್ತಥಾ ಸಾಧ್ಯಾಸ್ತತ್ರಾಸನ್ಪರಿತಃ ಸ್ಥಿತಾಃ॥ 1-132-53 (5861) 
ಕರ್ಕೋಟಕೋಽಥ ಸರ್ಪಶ್ಚ ವಾಸುಕಿಶ್ಚ ಭುಜಂಗಮಃ।
ಕಚ್ಛಪಶ್ಚಾಥ ಕುಂಡಶ್ಚ ತಕ್ಷಕಶ್ಚ ಮಹೋರಗಃ॥ 1-132-54 (5862) 
ಆಯಯುಸ್ತಪಸಾ ಯುಕ್ತಾ ಮಹಾಕ್ರೋಧಾ ಮಹಾಬಲಾಃ।
ಏತೇ ಚಾನ್ಯೇ ಚ ಬಹವಸ್ತತ್ರ ನಾಗಾ ವ್ಯವಸ್ಥಿತಾಃ॥ 1-132-55 (5863) 
ತಾರ್ಕ್ಷ್ಯಶ್ಚಾರಿಷ್ಟನೇಮಿಶ್ಚ ಗರುಡಶ್ಚಾಸಿತಧ್ವಜಃ।
ಅರುಣಶ್ಚಾರುಣಿಶ್ಚೈವ ವೈನತೇಯಾ ವ್ಯವಸ್ಥಿತಾಃ॥ 1-132-56 (5864) 
ತಾಂಶ್ಚ ದೇವಗಣಾನ್ಸರ್ವಾಂಸ್ತಪಃಸಿದ್ಧಾ ಮಹರ್ಷಯಃ।
ವಿಮಾನಗಿರ್ಯಗ್ರಗತಾಂದದೃಶುರ್ನೇತರೇ ಜನಾಃ॥ 1-132-57 (5865) 
ತದ್ದೃಷ್ಟ್ವಾ ಮಹದಾಶ್ಚರ್ಯಂ ವಿಸ್ಮಿತಾ ಮುನಿಸತ್ತಮಾಃ।
ಅಧಿಕಾಂ ಸ್ಮ ತತೋ ವೃತ್ತಿಮವರ್ತನ್ಪಾಂಡವಂ ಪ್ರತಿ॥ 1-132-58 (5866) 
ಪಾಂಡುಃ ಪ್ರೀತೇನ ಮನಸಾ ದೇವತಾದೀನಪೂಜಯತ್।
ಪಾಂಡುನಾ ಪೂಜಿತಾ ದೇವಾಃ ಪ್ರತ್ಯೂಚುರ್ನರಸತ್ತಮಂ॥ 1-132-59 (5867) 
ಪ್ರಾದುರ್ಬೂತೋ ಹ್ಯಯಂ ಧರ್ಮೋ ದೇವತಾನಾಂ ಪ್ರಸಾದತಃ।
ಮಾತರಿಶ್ವಾ ಹ್ಯಯಂ ಭೀಮೋ ಬಲವಾನರಿಮರ್ದನಃ॥ 1-132-60 (5868) 
ಸಾಕ್ಷಾದಿಂದ್ರಃ ಸ್ವಯಂ ಜಾತಃ ಪ್ರಸಾದಾಚ್ಚ ಶತಕ್ರತೋಃ।
ಪಿತೃತ್ವಾದ್ದೇವತಾನಾಂ ಹಿ ನಾಸ್ತಿ ಪುಣ್ಯತರಸ್ತ್ವಯಾ॥ 1-132-61 (5869) 
ಪಿತೄಣಾಮೃಣನಿರ್ಮುಕ್ತಃ ಸ್ವರ್ಗಂ ಪ್ರಾಪ್ಸ್ಯಸಿ ಪುಣ್ಯಭಾಕ್।
ಇತ್ಯುಕ್ತ್ವಾ ದೇವತಾಃ ಸರ್ವಾ ವಿಪ್ರಜಗ್ಮುರ್ಯಥಾಗತಂ॥ 1-132-62 (5870) 
ಪಾಂಡುಸ್ತು ಪುನರೇವೈನಾಂ ಪುತ್ರಲೋಭಾನ್ಮಹಾಯಶಾಃ।
ಪ್ರಾದಿಶದ್ದರ್ಶನೀಯಾರ್ಥೀ ಕುಂತೀ ತ್ವೇನಮಥಾಬ್ರವೀತ್॥ 1-132-63 (5871) 
ನಾತಶ್ಚತುರ್ಥಂ ಪ್ರಸವಮಾಪಸ್ತ್ವಪಿ ವದಂತ್ಯುತ।
ಅತಃಪರಂ ಸ್ವೈರಿಣೀ ಸ್ಯಾದ್ಬಂಧಕೀ ಪಂಚಮೇ ಭವೇತ್॥ 1-132-64 (5872) 
ಸ ತ್ವಂ ವಿದ್ವಂಧರ್ಮಮಿಮಮಧಿಗಂಯ ಕಥಂ ನು ಮಾಂ।
ಅಪತ್ಯಾರ್ಥಂ ಸಮುತ್ಕ್ರಂಯ ಪ್ರಮಾದಾದಿವ ಭಾಷಸೇ॥ ॥ 1-132-65 (5873) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ದ್ವಾತ್ರಿಂಶದಧಿಕಶತತಮೋಽಧ್ಯಾಯಃ॥ 132 ॥

Mahabharata - Adi Parva - Chapter Footnotes

1-132-8 ಸೂರ್ಯೇಣ ಸಹ ಉದಯಾದಸ್ತಮಯಾವಧಿ॥ ದ್ವಾತ್ರಿಂಶದಧಿಕಶತತಮೋಽಧ್ಯಾಯಃ॥ 132 ॥



ಆದಿಪರ್ವ - ಅಧ್ಯಾಯ 133

॥ ಶ್ರೀಃ ॥

1.133. ಅಧ್ಯಾಯಃ 133 

Mahabharata - Adi Parva - Chapter Topics

ಅಶ್ವಿಭ್ಯಾಂ ಮಾದ್ರ್ಯಾಂ ನಕುಲಸಹದೇವಯೋರುತ್ಪತ್ತಿಃ॥ 1 ॥ ಯುಧಿಷ್ಠಿರಾದೀನಾಂ ನಾಮಕರಣಂ॥ 2 ॥ ವಸುದೇವಪ್ರೇಷಿತೇನ ಪುರೋಹಿತೇನ ಪಾಂಡವಾನಾಮುಪನಯನಾದಿಸಂಸ್ಕಾರಕರಣಂ॥ 3 ॥ ಪಾಂಡವಾನಾಂ ಶುಕ್ರಾದ್ಧನುರ್ವೇದಶಿಕ್ಷಣಂ॥ 4 ॥

Mahabharata - Adi Parva - Chapter Text

1-133-0 (5874) 
ವೈಶಂಪಾಯನ ಉವಾಚ। 1-133-0x (783) 
ಕುಂತೀಪುತ್ರೇಷು ಜಾತೇಷು ಧೃತರಾಷ್ಟ್ರಾತ್ಮಜೇಷು ಚ।
ಮದ್ರರಾಜಸುತಾ ಪಾಂಡುಂ ರಹೋ ವಚನಮಬ್ರವೀತ್॥ 1-133-1 (5875) 
ನ ಮೇಽಸ್ತಿ ತ್ವಯಿ ಸಂತಾಪೋ ವಿಗುಣೇಽಪಿ ಪರಂತಪ।
ನಾವರತ್ವೇ ವರಾರ್ಹಾಯಾಃ ಸ್ಥಿತ್ವಾ ಚಾನಘ ನಿತ್ಯದಾ॥ 1-133-2 (5876) 
ಗಾಂಧಾರ್ಯಾಶ್ಚೈವ ನೃಪತೇ ಜಾತಂ ಪುತ್ರಶತಂ ತಥಾ।
ಶ್ರುತ್ವಾ ನ ಮೇ ತಥಾ ದುಃಖಮಭವತ್ಕುರುನಂದನ॥ 1-133-3 (5877) 
ಇದಂ ತು ಮೇ ಮಹದ್ದುಃಖಂ ತುಲ್ಯತಾಯಾಮಪುತ್ರತಾ।
ದಿಷ್ಟ್ಯಾ ತ್ವಿದಾನೀಂ ಭರ್ತುರ್ಮೇ ಕುಂತ್ಯಾಮಪ್ಯಸ್ತಿ ಸಂತತಿಃ॥ 1-133-4 (5878) 
ಯದಿ ತ್ವಪತ್ಯಸಂತಾನಂ ಕುಂತಿರಾಜಸುತಾ ಮಯಿ।
ಕುರ್ಯಾದನುಗ್ರಹೋ ಮೇ ಸ್ಯಾತ್ತವ ಚಾಪಿ ಹಿತಂ ಭವೇತ್॥ 1-133-5 (5879) 
ಸಂರಂಭೋ ಹಿ ಸಪತ್ನೀತ್ವಾದ್ವಕ್ತುಂ ಕುಂತಿಸುತಾಂ ಪ್ರತಿ।
ಯದಿ ತು ತ್ವಂ ಪ್ರಸನ್ನೋ ಮೇ ಸ್ವಯಮೇನಾಂ ಪ್ರಚೋದಯ॥ 1-133-6 (5880) 
ಪಾಂಡುರುವಾಚ। 1-133-7x (784) 
ಮಮಾಪ್ಯೇಷ ಸದಾ ಮಾದ್ರಿ ಹೃದ್ಯರ್ಥಃ ಪರಿವರ್ತತೇ।
ನ ತು ತ್ವಾಂ ಪ್ರಸಹೇ ವಕ್ತುಮಿಷ್ಟಾನಿಷ್ಟವಿವಕ್ಷಯಾ॥ 1-133-7 (5881) 
ತವ ತ್ವಿದಂ ಮತಂ ಮತ್ವಾ ಪ್ರಯತಿಷ್ಯಾಂಯತಃ ಪರಂ।
ಮನ್ಯೇ ಧ್ರುವಂ ಮಯೋಕ್ತಾ ಸಾ ವಚನಂ ಪ್ರತಿಪತ್ಸ್ಯತೇ॥ 1-133-8 (5882) 
ವೈಶಂಪಾಯನ ಉವಾಚ। 1-133-9x (785) 
ತತಃ ಕುಂತೀಂ ಪುನಃ ಪಾಂಡುರ್ವಿವಿಕ್ತ ಇದಮಬ್ರವೀತ್।
`ಅನುಗೃಹ್ಣೀಷ್ವ ಕಲ್ಯಾಣಿ ಮದ್ರರಾಜಸುತಾಮಪಿ।' 
ಕುಲಸ್ಯ ಮಮ ಸಂತಾನಂ ಲೋಕಸ್ಯ ಚ ಕುರು ಪ್ರಿಯಂ॥  1-133-9 (5883) 
ಮಮ ಚಾಪಿಂಡನಾಶಾಯ ಪೂರ್ವೇಷಾಂ ಚ ಮಹಾತ್ಮನಾಂ।
ಮತ್ಪ್ರಿಯಾರ್ಥಂ ಚ ಕಲ್ಯಾಣಿ ಕುರು ಕಲ್ಯಾಣಮುತ್ತಮಂ॥ 1-133-10 (5884) 
ಯಶಸೋಽರ್ಥಾಯ ಚೈವ ತ್ವಂ ಕುರು ಕರ್ಮ ಸುದುಷ್ಕರಂ।
ಪ್ರಾಪ್ಯಾಧಿಪತ್ಯಮಿಂದ್ರೇಣ ಯಜ್ಞೈರಿಷ್ಟಂ ಯಶೋಽರ್ಥಿನಾ॥ 1-133-11 (5885) 
ತಥಾ ಮಂತ್ರವಿದೋ ವಿಪ್ರಾಸ್ತಪಸ್ತಪ್ತ್ವಾ ಸುದುಷ್ಕರಂ।
ಗುರೂನಭ್ಯುಪಗಚ್ಛಂತಿ ಯಶಸೋಽರ್ಥಾಯ ಭಾಮಿನಿ॥ 1-133-12 (5886) 
ತಥಾ ರಾಜರ್ಷಯಃ ಸರ್ವೇ ಬ್ರಾಹ್ಮಣಾಶ್ಚ ತಪೋಧನಾಃ।
ಚಕ್ರುರುಚ್ಚಾವಚಂ ಕರ್ಮ ಯಶಸೋಽರ್ಥಾಯ ದುಷ್ಕರಂ॥ 1-133-13 (5887) 
ಸಾ ತ್ವಂ ಮಾದ್ರೀಂ ಪ್ಲವೇನೈವ ತಾರಯೈನಾಮನಿಂದಿತೇ।
ಅಪತ್ಯಸಂವಿಧಾನೇನ ಪರಾಂ ಕೀರ್ತಿಮವಾಪ್ನುಹಿ॥ 1-133-14 (5888) 
`ಕುಂತ್ಯುವಾಚ। 1-133-15x (786) 
ಧರ್ಮಂ ವೈ ಧರ್ಮಶಾಸ್ತ್ರೋಕ್ತಂ ಯಥಾ ವದಸಿ ತತ್ತಥಾ।
ತಸ್ಮಾದನುಗ್ರಹಂ ತಸ್ಯಾಃ ಕರೋಮಿ ಕುರುನಂದನ॥'  1-133-15 (5889) 
ವೈಶಂಪಾಯನ ಉವಾಚ। 1-133-16x (787) 
ಏವಮುಕ್ತಾಽಬ್ರವೀನ್ಮಾರ್ದ್ರೀಂ ಸಕೃಚ್ಚಿಂತಯ ದೈವತಂ।
ತಸ್ಮಾತ್ತೇ ಭವಿತಾಽಪತ್ಯಮನುರೂಪಮಸಂಶಯಂ॥ 1-133-16 (5890) 
`ತತೋ ಮಂತ್ರೇ ಕೃತೇ ತಸ್ಮಿನ್ವಿಧಿದೃಷ್ಟೇನ ಕರ್ಮಣಾ।
ತತೋ ರಾಜಸುತಾ ಸ್ನಾತಾ ಶಯನೇ ಸಂವಿವೇಶ ಹ॥'  1-133-17 (5891) 
ತತೋ ಮಾದ್ರೀ ವಿಚಾರ್ಯೈಕಾ ಜಗಾಮ ಮನಸಾಽಶ್ವಿನೌ।
ತಾವಾಗಂಯ ಸುತೌ ತಸ್ಯಾಂ ಜನಯಾಮಾಸತುರ್ಯಮೌ। 
ನಕುಲಂ ಸಹದೇವಂ ಚ ರೂಪೇಣಾಪ್ರತಿಮೌ ಭುವಿ॥  1-133-18 (5892) 
ತಥೈವ ತಾವಪಿ ಯಮೌ ವಾಗುವಾಚಾಶರೀರಿಣೀ।
`ಧರ್ಮತೋ ಭಕ್ತಿತಶ್ಚೈವ ಶೀಲತೋ ವಿನಯೈಸ್ತಥಾ॥ 1-133-19 (5893) 
ಸತ್ವರೂಪಗುಣೋಪೇತೌ ಭವತೋಽತ್ಯಶ್ವಿನಾವಿತಿ।
ಮಾಸತೇ ತೇಜಸಾಽತ್ಯರ್ಥಂ ರೂಪದ್ರವಿಣಸಂಪದಾ॥ 1-133-20 (5894) 
ನಾಮಾನಿ ಚಕ್ರಿರೇ ತೇಷಾಂ ಶತಶೃಂಗನಿವಾಸಿನಃ।
ಭಕ್ತ್ಯಾ ಚ ಕರ್ಮಣಾ ಚೈವ ತಥಾಽಽಶೀರ್ಭಿರ್ವಿಶಾಂಪತೇ॥ 1-133-21 (5895) 
ಜ್ಯೇಷ್ಠಂ ಯುಧಿಷ್ಠಿರೇತ್ಯೇವಂ ಭೀಮಸೇನೇತಿ ಮಧ್ಯಮಂ।
ಅರ್ಜುನೇತಿ ತೃತೀಯಂ ಚ ಕುಂತೀಪುತ್ರಾನಕಲ್ಪಯನ್॥ 1-133-22 (5896) 
ಪೂರ್ವಜಂ ನಕುಲೇತ್ಯೇವಂ ಸಹದೇವೇತಿ ಚಾಪರಂ।
ಮಾದ್ರೀಪುತ್ರಾವಕಥಯಂಸ್ತೇ ವಿಪ್ರಾಃ ಪ್ರೀತಮಾನಸಾಃ॥ 1-133-23 (5897) 
ಅನುಸಂವತ್ಸರಂ ಜಾತಾ ಅಪಿ ತೇ ಕುರುಸತ್ತಮಾಃ।
ಪಾಂಡುಪುತ್ರಾ ವ್ಯರಾಜಂತ ಪಂಚಸಂವತ್ಸರಾ ಇವ॥ 1-133-24 (5898) 
ಮಹಾಸತ್ತ್ವಾ ಮಹಾವೀರ್ಯಾ ಮಹಾಬಲಪರಾಕ್ರಮಾಃ।
ಪಾಂಡುರ್ದೃಷ್ಟ್ವಾ ಸುತಾಂಸ್ತಾಂಸ್ತು ದೇವರೂಪಾನ್ಮಹೌಜಸಃ॥ 1-133-25 (5899) 
ಮುದಂ ಪರಮಿಕಾಂ ಲೇಭೇ ನನಂದ ಚ ನರಾಧಿಪಃ।
ಋಷೀಣಾಮಪಿ ಸರ್ವೇಷಾಂ ಶತಶೃಂಗನಿವಾಸಿನಾಂ॥ 1-133-26 (5900) 
ಪ್ರಿಯಾ ಬಭೂವುಸ್ತಾಸಾಂ ಚ ತಥೈವ ಮುನಿಯೋಷಿತಾಂ।
ಕುಂತೀಮಥ ಪುನಃ ಪಾಂಡುರ್ಮಾದ್ರ್ಯರ್ಥೇ ಸಮಚೋದಯತ್॥ 1-133-27 (5901) 
ತಮುವಾಚ ಪೃಥಾ ರಾಜನ್ ರಹಸ್ಯುಕ್ತಾ ತದಾ ಸತೀ।
ಉಕ್ತಾ ಸಕ್ವದ್ದ್ವಂದ್ವಮೇಷಾ ಲೇಭೇ ತೇನಾಸ್ಮಿ ವಂಚಿತಾ॥ 1-133-28 (5902) 
ಬಿಭೇಂಯಸ್ಯಾಃ ಪರಿಭವಾತ್ಕುಸ್ತ್ರೀಣಾಂ ಗತಿರಿದೃಶೀ।
ನಾಜ್ಞಾಸಿಷಮಹಂ ಮೂಢಾ ದ್ವಂದ್ವಾಹ್ವಾನೇ ಫಲದ್ವಯಂ॥ 1-133-29 (5903) 
ತಸ್ಮಾನ್ನಾಹಂ ನಿಯೋಕ್ತವ್ಯಾ ತ್ವಯೈಷೋಽಸ್ತು ವರೋ ಮಮ।
ಏವಂ ಪಾಂಡೋಃ ಸುತಾಃ ಪಂಚ ದೇವದತ್ತಾ ಮಹಾಬಲಾಃ॥ 1-133-30 (5904) 
ಸಂಭೂತಾಃ ಕೀರ್ತಿಮಂತಶ್ಚ ಕುರುವಂಶವಿವರ್ಧನಾಃ।
ಶುಭಲಕ್ಷಣಸಂಪನ್ನಾಃ ಸೋಮವತ್ಪ್ರಿಯದರ್ಶನಾಃ॥ 1-133-31 (5905) 
ಸಿಂಹದರ್ಪಾ ಮಹೇಷ್ವಾಸಾಃ ಸಿಂಹವಿಕ್ರಾಂತಗಾಮಿನಃ।
ಸಿಂಹಗ್ರೀವಾ ಮನುಷ್ಯೇಂದ್ರಾ ವವೃಧುರ್ದೇವವಿಕ್ರಮಾಃ॥ 1-133-32 (5906) 
ವಿವರ್ಧಮಾನಾಸ್ತೇ ತತ್ರ ಪುಣ್ಯೇ ಹೈಮವತೇ ಗಿರೌ।
ವಿಸ್ಮಯಂ ಜನಯಾಮಾಸುರ್ಮಹರ್ಷೀಣಾಂ ಸಮೇಯುಷಾಂ॥ 1-133-33 (5907) 
`ಜಾತಮಾತ್ರಾನುಪಾದಾಯ ಶತಶೃಂಗನಿವಾಸಿನಃ।
ಪಾಂಡೋಃ ಪುತ್ರಾನಮನ್ಯಂತ ತಾಪಸಾಃ ಸ್ವಾನಿವಾತ್ಮಜಾನ್॥ 1-133-34 (5908) 
ವೈಶಂಪಾಯನ ಉವಾಚ। 1-133-35x (788) 
ತತಸ್ತು ವೃಷ್ಣಯಃ ಸರ್ವೇ ವಸುದೇವಪುರೋಗಮಾಃ॥  1-133-35 (5909) 
ಪಾಂಡುಃ ಶಾಪಭಯಾದ್ಭೀತಃ ಶತಶೃಂಗಮುಪೇಯಿವಾನ್।
ತತ್ರೈವ ಮುನಿಭಿಃ ಸಾರ್ಧಂ ತಾಪಸೋಽಭೂತ್ತಪಸ್ವಿಭಿಃ॥ 1-133-36 (5910) 
ಶಾಕಮೂಲಫಲಾಹಾರಸ್ತಪಸ್ವೀ ನಿಯತೇಂದ್ರಿಯಃ।
ಯೋಗಧ್ಯಾನಪರೋ ರಾಜಾ ಬಭೂವೇತಿ ಚ ವಾದಕಾಃ॥ 1-133-37 (5911) 
ಪ್ರಬುವಂತಿ ಸ್ಮ ಬಹವಸ್ತಚ್ಛ್ರುತ್ವಾ ಶೋಕಕರ್ಶಿತಾಃ।
ಪಾಂಡೋಃ ಪ್ರೀತಿಸಮಾಯುಕ್ತಾಃ ಕದಾ ಶ್ರೋಷ್ಯಾಮ ಸಂಕಥಾಃ॥ 1-133-38 (5912) 
ಇತ್ಯೇವಂ ಕಥಯಂತಸ್ತೇ ವೃಷ್ಣಯಃ ಸಹ ಬಾಂಧವೈಃ।
ಪಾಂಡೋಃ ಪುತ್ರಾಗಮಂ ಶ್ರುತ್ವಾ ಸರ್ವೇ ಹರ್ಷಸಮನ್ವಿತಾಃ॥ 1-133-39 (5913) 
ಸಭಾಜಯಂತಸ್ತೇಽನ್ಯೋನ್ಯಂ ವಸುದೇವಂ ವಚೋಽಬ್ರುವನ್।
ನ ಭವೇರನ್ಕ್ರಿಯಾಹೀನಾಃ ಪಾಂಡುಪುತ್ರಾ ಮಹಾಬಲಾಃ॥ 1-133-40 (5914) 
ಪಾಂಡೋಃ ಪ್ರಿಯಹಿತಾನ್ವೇಷೀ ಪ್ರೇಷಯ ತ್ವಂ ಪುರೋಹಿತಂ।
ವಸುದೇವಸ್ತಥೇತ್ಯುಕ್ತ್ವಾ ವಿಸಸರ್ಜ ಪುರೋಹಿತಂ॥ 1-133-41 (5915) 
ಯುಕ್ತಾನಿ ಚ ಕುಮಾರಾಣಾಂ ಪಾರಬರ್ಹಾಣ್ಯನೇಕಶಃ।
ಕುಂತೀಂ ಮಾದ್ರೀಂ ಚ ಸಂದಿಶ್ಯ ದಾಸೀದಾಸಪರಿಚ್ಛದಂ॥ 1-133-42 (5916) 
ಗಾವೋ ಹಿರಣ್ಯಂ ರೌಪ್ಯಂ ಚ ಪ್ರೇಷಯಾಮಾಸ ಭಾರತ।
ತಾನಿ ಸರ್ವಾಣಿ ಸಂಗೃಹ್ಯ ಪ್ರಯಯೌ ಸ ಪುರೋಹಿತಃ॥ 1-133-43 (5917) 
ತಮಾಗತಂ ದ್ವಿಜಶ್ರೇಷ್ಠಂ ಕಾಶ್ಯಪಂ ವೈ ಪುರೋಹಿತಂ।
ಪೂಜಯಾಮಾಸ ವಿಧಿವತ್ಪಾಂಡುಃ ಪರಪುರಂಜಯಃ॥ 1-133-44 (5918) 
ಪೃಥಾ ಮಾದ್ರೀ ಚ ಸಂಹೃಷ್ಟೇ ವಸುದೇವಂ ಪ್ರಶಂಸತಾಂ।
ತತಃ ಪಾಂಡುಃ ಕ್ರಿಯಾಃ ಸರ್ವಾಃ ಪಾಂಡವಾನಾಮಕಾರಯತ್॥ 1-133-45 (5919) 
ಗರ್ಭಾಧಾನಾದಿಕೃತ್ಯಾನಿ ಚೌಲೋಪನಯನಾನಿ ಚ।
ಕಾಶ್ಯಪಃ ಕೃತವಾನ್ಸರ್ವಮುಪಾಕರ್ಮ ಚ ಭಾರತ॥ 1-133-46 (5920) 
ಚೌಲೋಪನಯನಾದೂರ್ಧ್ವಮೃಷಭಾಕ್ಷಾ ಯಶಸ್ವಿನಃ।
ವೈದಿಕಾಧ್ಯಯನೇ ಸರ್ವೇ ಸಮಪದ್ಯಂತ ಪಾರಗಾಃ॥ 1-133-47 (5921) 
ಶರ್ಯಾತೇಃ ಪ್ರಥಮಃ ಪುತ್ರಃ ಶುಕ್ರೋ ನಾಮ ಪರಂತಪಃ।
ಯೇನ ಸಾಗರಪರ್ಯಂತಾ ಧುಷಾ ನಿರ್ಜಿತಾ ಮಹೀ॥ 1-133-48 (5922) 
ಅಶ್ವಮೇಧಶತೈರಿಷ್ಟ್ವಾ ಸ ಮಹಾತ್ಮಾ ಮಹಾಮಖೈಃ।
ಆರಾಧ್ಯ ದೇವತಾಃ ಸರ್ವಾಃ ಪಿತೄನಪಿ ಮಹಾಮತಿಃ॥ 1-133-49 (5923) 
ಶತಶೃಹ್ಗೇ ತಪಸ್ತೇಪೇ ಶಾಕಮೂಲಫಲಾಶನಃ।
ತೇನೋಪಕರಣಶ್ರೇಷ್ಠೈಃ ಶಿಕ್ಷಯಾ ಚೋಪಬೃಂಹಿತಾಃ॥ 1-133-50 (5924) 
ತತ್ಪ್ರಸಾದಾದ್ಧನುರ್ವೇದೇ ಸಮಪದ್ಯಂತ ಪಾರಗಾಃ।
ಗದಾಯಾಂ ಪಾರಗೋ ಭೀಮಸ್ತೋಮರೇಷು ಯುಧಿಷ್ಠಿರಃ॥ 1-133-51 (5925) 
ಅಸಿಚರ್ಮಣಿ ನಿಷ್ಣಾತೌ ಯಮೌ ಸತ್ತ್ವವತಾಂ ವರೌ।
ಧನುರ್ವೇದೇ ಗತಃ ಪಾರಂ ಸವ್ಯಸಾಚೀ ಪರಂತಪಃ॥ 1-133-52 (5926) 
ಶುಕ್ರೇಣ ಸಮನುಜ್ಞಾತೋ ಮತ್ಸಮೋಽಯಮಿತಿ ಪ್ರಭೋ।
ಅನುಜ್ಞಾಯ ತತೋ ರಾಜಾ ಶಕ್ತಿಂ ಖಂಗಂ ತತಃ ಶರಾನ್॥ 1-133-53 (5927) 
ಧನುಶ್ಚ ದಮತಾಂ ಶ್ರೇಷ್ಠಸ್ತಾಲಮಾತ್ರಂ ಮಹಾಪ್ರಭಂ।
ವಿಪಾಠಕ್ಷುರನಾರಾಚಾನ್ಗೃಧ್ರಪಕ್ಷೈರಲಂಕೃತಾನ್॥ 1-133-54 (5928) 
ದದೌ ಪಾರ್ಥಾಯ ಸಂಹೃಷ್ಟೋ ಮಹೋರಗಸಮಪ್ರಭಾನ್।
ಅವಾಪ್ಯ ಸರ್ವಶಸ್ತ್ರಾಣಿ ಮುದಿತೋ ವಾಸವಾತ್ಮಜಃ॥ 1-133-55 (5929) 
ಮೇನೇ ಸರ್ವಾನ್ಮಹೀಪಾಲಾನಪರ್ಯಾಪ್ತಾನ್ಸ್ವತೇಜಸಃ॥  1-133-56 (5930) 
ಏಕವರ್ಷಾಂತರಾಸ್ತ್ವೇವಂ ಪರಸ್ಪರಮರಿಂದಮಾಃ।
ಅನ್ವವರ್ತಂತ ಪಾರ್ಥಾಶ್ಚ ಮಾದ್ರೀಪುತ್ರೌ ತಥೈವ ಚ॥'  1-133-57 (5931) 
ತೇ ಚ ಪಂಚ ಶತಂ ಚೈವ ಕುರುವಂಶವಿವರ್ಧನಾಃ।
ಸರ್ವೇ ವವೃಧಿರೇಽಲ್ಪೇನ ಕಾಲೇನಾಪ್ಸ್ವಿವ ಪಂಕಜಾಃ॥ ॥ 1-133-58 (5932) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ತ್ರಯಸ್ತ್ರಿಂಶದಧಿಕಶತತಮೋಽಧ್ಯಾಯಃ॥ 133 ॥

Mahabharata - Adi Parva - Chapter Footnotes

1-133-2 ವಿಗುಣೇ ಪ್ರಜೋತ್ಪಾದನಾನಧಿಕೃತೇ। ಅವರತ್ವೇ ಕನಿಷ್ಠಾತ್ವೇ। ವರಾರ್ಹಾಯಾಃ ಕೃಂತ್ಯಾ ಅಪೇಕ್ಷಯಾ॥ 1-133-6 ಸಂರಂಭೋಽಭಿಮಾನಃ॥ 1-133-7 ಇಷ್ಟಮನಿಷ್ಟಂ ವಾ ವಕ್ಷ್ಯಸೀತಿ ಸಂದೇಹೇನ॥ 1-133-8 ಪ್ರತಿಪತ್ಸ್ಯತೇ ಅಂಗೀಕರಿಷ್ಯತಿ॥ 1-133-9 ಸತಾನಮವಿಚ್ಛೇದಂ॥ 1-133-10 ಮಮ ಪೂರ್ವೇಷಾಂ ಚಾಪಿಂಡನಾಶಾಯ ಪಿಂಡವಿನಾಶಾಭಾವಾಯ। ಬಹುಷು ಪುತ್ರೇಷು ಕಸ್ಯಚಿದಪಿ ಪುತ್ರಸ್ಯ ಸಂತತೇರವಿಚ್ಛೇದಸಂಭವಾದಿತ್ಯರ್ಥಃ॥ 1-133-11 ಯಶಸ ಇತಿ ಕೃತಕೃತ್ಯಾ ಅಪಿ ಯಶೋರ್ಥಂ ದೇವಗುರ್ವಾದ್ಯಾರಾಧನಂ ಕುರ್ವಂತೀತ್ಯರ್ಥಃ॥ 1-133-20 ಅತ್ಯಶ್ವಿನೌ ಅಶ್ವಿಭ್ಯಾಮಧಿಕೌ॥ 1-133-24 ಅನುಸಂವತ್ಸರಂ ಸಂವತ್ಸರಮನು ಪಶ್ಚಾಜ್ಜಾತಾ ಅಪಿ ದೇವತಾಭಾವಾತ್ಸರ್ವೇ ಪಂಚಸಂವತ್ಸರಾ ಇವಾದೃಶ್ಯಂತೇತ್ಯರ್ಥಃ॥ ತ್ರಯಸ್ತ್ರಿಂಶದಧಿಕಶತತಮೋಽಧ್ಯಾಯಃ॥ 133 ॥



ಆದಿಪರ್ವ - ಅಧ್ಯಾಯ 134

॥ ಶ್ರೀಃ ॥

1.134. ಅಧ್ಯಾಯಃ 134 

Mahabharata - Adi Parva - Chapter Topics

ಪಾಂಡವಾನಾಮಾಯುಷ್ಯಕಥನಂ॥ 1 ॥ ಮಾದ್ರ್ಯಾ ಮೈಥುನಪ್ರವೃತ್ತಸ್ಯ ಪಾಂಡೋರ್ಮರಣಂ॥ 2 ॥ ಪಾಂಡವಪ್ರಲಾಪಃ॥ 3 ॥ ಮಾದ್ರ್ಯಾಃ ಸಹಗಮನಂ॥ 4 ॥ ಮೃತಸ್ಯ ಪಾಂಡೋರ್ದಹನಾದಿಸಂಸ್ಕಾರಃ॥ 5 ॥

Mahabharata - Adi Parva - Chapter Text

1-134-0 (5933) 
`ಜನಮೇಜಯ ಉವಾಚ। 1-134-0x (789) 
ಕಸ್ಮಿನ್ವಯಸಿ ಸಂಪ್ರಾಪ್ತಾಃ ಪಾಂಡವಾ ಗಜಸಾಹ್ವಯಂ।
ಸಮಪದ್ಯಂತ ದೇವೇಭ್ಯಸ್ತೇಷಾಮಾಯುಶ್ಚ ಕಿಂ ಪರಂ॥ 1-134-1 (5934) 
ವೈಶಂಪಾಯನ ಉವಾಚ। 1-134-2x (790) 
ಪಾಂಡವಾನಾಮಿಹಾಯುಷ್ಯಂ ಶೃಣು ಕೌರವನಂದನ।
ಜಗಾಮ ಹಾಸ್ತಿನಪುರಂ ಷೋಡಶಾಬ್ದೋ ಯುಧಿಷ್ಠಿರಃ॥ 1-134-2 (5935) 
ಭೀಮಸೇನಃ ಪಂಚದಶೋ ಬೀಭತ್ಸುರ್ವೈ ಚತುರ್ದಶಃ।
ತ್ರಯೋದಶಾಬ್ದೌ ಚ ಯಮೌ ಜಗ್ಮತುರ್ನಾಗಸಾಹ್ವಯಂ॥ 1-134-3 (5936) 
ತತ್ರ ತ್ರಯೋದಶಾಬ್ದಾನಿ ಧಾರ್ತರಾಷ್ಟ್ರೈಃ ಸಹೋಷಿತಾಃ।
ಷಣ್ಮಾಸಾಂಜಾತುಷಗೃಹಾನ್ಮುಕ್ತಾ ಜಾತೋ ಘಟೋತ್ಕಚಃ॥ 1-134-4 (5937) 
ಷಣ್ಮಾಸಾನೇಕಚಕ್ರಾಯಾಂ ವರ್ಷಂ ಪಾಂಚಾಲಕೇ ಗೃಹೇ।
ಧಾರ್ತರಾಷ್ಟ್ರೈಃ ಸಹೋಷಿತ್ವಾ ಪಂಚ ವರ್ಷಾಣಿ ಭಾರತ॥ 1-134-5 (5938) 
ಇಂದ್ರಪ್ರಸ್ಥೇ ವಸಂತಸ್ತೇ ತ್ರೀಣಿ ವರ್ಷಾಣಿ ವಿಂಶತಿಂ।
ದ್ವಾದಶಾಬ್ದಾನಥೈಕಂ ಚ ಬಭೂವುರ್ದ್ಯೂತನಿರ್ಜಿತಾಃ॥ 1-134-6 (5939) 
ಭುಕ್ತ್ವಾ ಷಟ್ತ್ರಿಂಶತಂ ರಾಜನ್ಸಾಗರಾಂತಾಂ ವಸುಂಧರಾಂ।
ಮಾಸೈಃ ಷಡ್ಭಿರ್ಮಹಾತ್ಮಾನಃ ಸರ್ವೇ ಕೃಷ್ಣಪರಾಯಣಾಃ॥ 1-134-7 (5940) 
ರಾಜ್ಯೇ ಪರೀಕ್ಷಿತಂ ಸ್ಥಾಪ್ಯ ದಿಷ್ಟಾಂ ಗತಿಮವಾಪ್ನುವನ್।
ಏವಂ ಯುಧಿಷ್ಠಿರಸ್ಯಾಸೀದಾಯುರಷ್ಟೋತ್ತರಂ ಶತಂ॥ 1-134-8 (5941) 
ಅರ್ಜುನಾತ್ಕೇಶವೋ ಜ್ಯೇಷ್ಠಸ್ತ್ರಿಭಿರ್ಮಾಸೈರ್ಮಹಾದ್ಯುತಿಃ।
ಕೃಷ್ಣಾತ್ಸಂಕರ್ಷಣೋ ಜ್ಯೇಷ್ಠಸ್ತ್ರಿಭಿರ್ಮಾಸೈರ್ಮಹಾಬಲಃ॥ 1-134-9 (5942) 
ಪಾಂಡುಃ ಪಂಚಮಹಾತೇಜಾಸ್ತಾನ್ಪಶ್ಯನ್ಪರ್ವತೇ ಸುತಾನ್।
ರೇಮೇ ಸ ಕಾಶ್ಯಪಯುತಃ ಪತ್ನೀಭ್ಯಾಂ ಸುಭೃಶಂ ತದಾ॥ 1-134-10 (5943) 
ಸುಪುಷ್ಪಿತವನೇ ಕಾಲೇ ಪ್ರವೃತ್ತೇ ಮಧುಮಾಧವೇ।
ಪೂರ್ಣೇ ಚತುರ್ದಶೇ ವರ್ಷೇ ಫಲ್ಗುನಸ್ಯ ಚ ಧೀಮತಃ॥ 1-134-11 (5944) 
ಯಸ್ಮಿನ್ನೃಕ್ಷೇ ಸಮುತ್ಪನ್ನಃ ಪಾರ್ಥಸ್ತಸ್ಯ ಚ ಧೀಮತಃ।
ತಸ್ಮಿನ್ನುತ್ತರಫಲ್ಗುನ್ಯಾಂ ಪ್ರವೃತ್ತೇ ಸ್ವಸ್ತಿವಾಚನೇ॥ 1-134-12 (5945) 
ರಕ್ಷಣೇ ವಿಸ್ಮೃತಾ ಕುಂತೀ ವ್ಯಗ್ರಾ ಬ್ರಾಹ್ಮಣಭೋಜನೇ।
ಪುರೋಹಿತೇನ ಸಹಿತಾನ್ಬ್ರಾಹ್ಮಣಾನ್ಪರ್ಯವೇಷಯತ್॥'  1-134-13 (5946) 
ವೈಶಂಪಾಯನ ಉವಾಚ। 1-134-14x (791) 
ದರ್ಶನೀಯಾಂಸ್ತತಃ ಪುತ್ರಾನ್ಪಾಂಡುಃ ಪಂಚ ಮಹಾವನೇ।
ತಾನ್ಪಶ್ಯನ್ಪರ್ವತೇ ರಂಯೇ ಸ್ವಬಾಹುಬಲಮಾಶ್ರಿತಃ॥ 1-134-14 (5947) 
ಸುಪುಷ್ಪಿತವನೇ ಕಾಲೇ ಕದಾಚಿನ್ಮಧುಮಾಧವೇ।
ಭೂತಸಂಮೋಹನೇ ರಾಜಾ ಸಭಾರ್ಯೋ ವ್ಯಚರದ್ವನಂ॥ 1-134-15 (5948) 
ಪಲಾಶೈಸ್ತಿಲಕೈಶ್ಚೂತೈಶ್ಚಂಪಕೈಃ ಪಾರಿಭದ್ರಕೈಃ।
ಅನ್ಯೈಶ್ಚ ಬಹುಭಿರ್ವೃಕ್ಷೈಃ ಫಲಪುಷ್ಪಸಮೃದ್ಧಿಭಿಃ॥ 1-134-16 (5949) 
ಜಲಸ್ಥಾನೈಶ್ಚ ವಿವಿಧೈಃ ಪದ್ಮಿನೀಭಿಶ್ಚ ಶೋಭಿತಂ।
ಪಾಂಡೋರ್ವನಂ ತತ್ಸಂಪ್ರೇಕ್ಷ್ಯ ಪ್ರಜಜ್ಞೇ ಹೃದಿ ಮನ್ಮಥಃ॥ 1-134-17 (5950) 
ಪ್ರಹೃಷ್ಟಮನಸಂ ತತ್ರ ವಿಚರಂತಂ ಯಥಾಽಮರಂ।
ತಂ ಮಾದ್ರ್ಯನುಜಗಾಮೈಕಾ ವಸನಂ ಬಿಭ್ರತೀ ಶುಭಂ॥ 1-134-18 (5951) 
ಸಮೀಕ್ಷಮಾಣಃ ಸ ತು ತಾಂ ವಯಃಸ್ಥಾಂ ತನುವಾಸಸಂ।
ತಸ್ಯ ಕಾಮಃ ಪ್ರವೃತೇ ಗಹನೇಽಗ್ನಿರಿವೋದ್ಗತಃ॥ 1-134-19 (5952) 
ರಹಸ್ಯೇಕಾಂ ತು ತಾಂ ದೃಷ್ಟ್ವಾ ರಾಜಾ ರಾಜೀವಲೋಚನಾಂ।
ನ ಶಶಾಕ ನಿಯಂತುಂ ತಂ ಕಾಮಂ ಕಾಮವಶೀಕೃತಃ॥ 1-134-20 (5953) 
`ಅಥ ಸೋಽಷ್ಟಾದಶೇ ವರ್ಷೇ ಋತೌ ಮಾದ್ರಮಲಂಕೃತಾಂ।
ಆಜುಹಾವ ತತಃ ಪಾಂಡುಃ ಪರೀತಾತ್ಮಾ ಯಶಸ್ವಿನೀಂ॥'  1-134-21 (5954) 
ತತ ಏನಾಂ ಬಲಾದ್ರಾಜಾ ನಿಜಗ್ರಾಹ ರಹೋಗತಾಂ।
ವಾರ್ಯಮಾಣಸ್ತಯಾ ದೇವ್ಯಾ ವಿಸ್ಫುರಂತ್ಯಾ ಯಥಾಬಲಂ॥ 1-134-22 (5955) 
ಸ ತು ಕಾಮಪರೀತಾತ್ಮಾ ತಂ ಶಾಪಂ ನಾನ್ವಬುಧ್ಯತ।
ಮಾದ್ರೀಂ ಮೈಥುನಧರ್ಮೇಣ ಸೋಽನ್ವಗಚ್ಛದ್ಬಲಾದಿವ॥ 1-134-23 (5956) 
ಜೀವಿತಾಂತಾಯ ಕೌರವ್ಯ ಮನ್ಮಥಸ್ಯ ವಶಂ ಗತಃ।
ಶಾಪಜಂ ಭಯಮುತ್ಸೃಜ್ಯ ವಿಧಿನಾ ಸಂಪ್ರಚೋದಿತಃ॥ 1-134-24 (5957) 
ತಸ್ಯ ಕಾಮಾತ್ಮನೋ ಬುದ್ಧಿಃ ಸಾಕ್ಷಾತ್ಕಾಲೇನ ಮೋಹಿತಾ।
ಸಂಪ್ರಮಥ್ಯೇಂದ್ರಿಯಗ್ರಾಮಂ ಪ್ರನಷ್ಟಾ ಸಹ ಚೇತಸಾ॥ 1-134-25 (5958) 
ಸ ತಯಾ ಸಹ ಸಂಗಂಯ ಭಾರ್ಯಯಾ ಕುರುನಂದನಃ।
ಪಾಂಡುಃ ಪರಮಧರ್ಮಾತ್ಮಾ ಯುಯುಜೇ ಕಾಲಧರ್ಮಣಾ॥ 1-134-26 (5959) 
ತತೋ ಮಾದ್ರೀ ಸಮಾಲಿಂಗ್ಯ ರಾಜಾನಂ ಗತಚೇತಸಂ।
ಮುಮೋಚ ದುಃಖಜಂ ಶಬ್ದಂ ಪುನಃ ಪುನರತೀವ ಹಿ॥ 1-134-27 (5960) 
ಸಹ ಪುತ್ರೈಸ್ತತಃ ಕುಂತೀ ಮಾದ್ರೀಪುತ್ರೌ ಚ ಪಾಂಡವೌ।
ಆಜಗ್ಮುಃ ಸಹಿತಾಸ್ತತ್ರ ಯತ್ರ ರಾಜಾ ತಥಾಗತಃ॥ 1-134-28 (5961) 
ತತೋ ಮಾದ್ರ್ಯಬ್ರವೀದ್ರಾಜನ್ನಾರ್ತಾ ಕುಂತೀಮಿದಂ ವಚಃ।
ಏಕೈವ ತ್ವಮಿಹಾಗಚ್ಛ ತಿಷ್ಠಂತ್ವತ್ರೈವ ದಾರಕಾಃ॥ 1-134-29 (5962) 
ತಚ್ಛ್ರುತ್ವಾ ವಚನಂ ತಸ್ಯಾಸ್ತತ್ರೈವಾಧಾಯ ದರಕಾನ್।
ಹತಾ।ಹಮಿತಿ ವಿಕ್ರುಶ್ಚ ಸಹಸೈವಾಜಗಾಮ ಸಾ॥ 1-134-30 (5963) 
ದೃಷ್ಟ್ವಾ ಪಾಂಡುಂ ಚ ಮಾದ್ರೀಂ ಚ ಶಯಾನೌ ಧರಣೀತಲೇ।
ಕುಂತೀ ಶೋಕಪರೀತಾಂಗೀ ವಿಲಲಾಪ ಸುದುಃಖಿತಾ॥ 1-134-31 (5964) 
ರಕ್ಷ್ಯಮಾಣೋ ಮಯಾ ನಿತ್ಯಂ ವೀರಃ ಸತತಮಾತ್ಮವಾನ್।
ಕಥಂ ತ್ವಾಮತ್ಯತಿಕ್ರಾಂತಃ ಶಾಪಂ ಜಾನನ್ವನೌಕಸಃ॥ 1-134-32 (5965) 
ನನು ನಾಮ ತ್ವಯಾ ಮಾದ್ರಿ ರಕ್ಷಿತವ್ಯೋ ನರಾಧಿಪಃ।
ಸಾ ಕಥಂ ಲೋಭಿತವತೀ ವಿಜನೇ ತ್ವಂ ನರಾಧಿಪಂ॥ 1-134-33 (5966) 
ಕಥಂ ದೀನಸ್ಯ ಸತತಂ ತ್ವಾಮಾಸಾದ್ಯ ರಹೋಗತಾಂ।
ತಂ ವಿಚಿಂತಯತಃ ಶಾಪಂ ಪ್ರಹರ್ಷಃ ಸಮಜಾಯತ॥ 1-134-34 (5967) 
ಧನ್ಯಾ ತ್ವಮಸಿ ಬಾಹ್ಲೀಕಿ ಮತ್ತೋ ಭಾಗ್ಯತರಾ ತಥಾ।
ದೃಷ್ಟವತ್ಯಸಿ ಯದ್ವಕ್ತ್ರಂ ಪ್ರಹೃಷ್ಟಸ್ಯ ಮಹೀಪತೇಃ॥ 1-134-35 (5968) 
ಮಾದ್ರ್ಯುವಾಚ। 1-134-36x (792) 
ವಿಲಪಂತ್ಯಾ ಮಯಾ ದೇವಿ ವಾರ್ಯಮಾಣೇನ ಚಾಸಕೃತ್।
ಆತ್ಮಾ ನ ವಾರಿತೋಽನೇನ ಸತ್ಯಂ ದಿಷ್ಟಂ ಚಿಕೀರ್ಷುಣಾ॥ 1-134-36 (5969) 
`ವೈಶಂಪಾಯಾನ ಉವಾಚ। 1-134-37x (793) 
ತಸ್ಯಾಸ್ತದ್ವಚನಂ ಶ್ರುತ್ವಾ ಕುಂತೀ ಶೋಕಾಗ್ನಿದೀಪಿತಾ।
ಪಪಾತ ಸಹಸಾ ಭೂಮೌ ಛಿನ್ನಮೂಲ ಇವ ದ್ರುಮಃ॥ 1-134-37 (5970) 
ನಿಶ್ಚೇಷ್ಟಾ ಪತಿತಾ ಭೂಮೌ ಮೋಹೇನ ನ ಚಚಾಲ ಸಾ।
ತಸ್ಮಿನ್ಕ್ಷಣೇ ಕೃತಸ್ನಾನಮಹತಾಂಬರಸಂವೃತಂ॥ 1-134-38 (5971) 
ಅಲಂಕಾರಕೃತಂ ಪಾಂಡುಂ ಶಯಾನಂ ಶಯನೇ ಶುಭೇ।
ಕುಂತೀಮುತ್ಥಾಪ್ಯ ಮಾದ್ರೀ ತು ಮೋಹೇನಾವಿಷ್ಟಚೇತನಾಂ॥ 1-134-39 (5972) 
ಆರ್ಯೇ ಏಹೀತಿ ತಾಂ ಕುಂತೀಂ ದರ್ಶಯಾಮಾಸ ಕೌರವ।
ಪಾದಯೋಃ ಪತಿತಾ ಕುಂತೀ ಪುನರುತ್ಥಾಯ ಭೂಮಿಪಂ॥ 1-134-40 (5973) 
ರಕ್ತಚಂದನದಿಗ್ಧಾಂಂಗಂ ಮಹಾರಜನವಾಸಸಂ।
ಸಸ್ಮಿತೇನ ಚ ವಕ್ತ್ರೇಣ ವದಂತಮಿವ ಭಾರತಂ॥ 1-134-41 (5974) 
ಪರಿರಭ್ಯ ತತೋ ಮೋಹಾದ್ವಿಲಲಾಪಾಕುಲೇಂದ್ರಿಯಾ।
ಮಾದ್ರೀ ಚಾಪಿ ಸಮಾಲಿಂಗ್ಯ ರಾಜಾನಂ ವಿಲಲಾಪ ಸಾ॥ 1-134-42 (5975) 
ತಂ ತಥಾ ಶಾಯಿನಂ ಪುತ್ರಾ ಋಷಯಃ ಸಹ ಚಾರಣೈಃ।
ಅಭ್ಯೇತ್ಯ ಸಹಿತಾಃ ಸರ್ವೇ ಶೋಕಾದಶ್ರೂಣ್ಯವರ್ತಯನ್॥ 1-134-43 (5976) 
ಅಸ್ತಂ ಗತಮಿವಾದಿತ್ಯಂ ಸಂಶುಷ್ಕಮಿವ ಸಾಗರಂ।
ದೃಷ್ಟ್ವಾ ಪಾಂಡುಂ ನರವ್ಯಾಘ್ರಂ ಶೋಚಂತಿ ಸ್ಮ ಮಹರ್ಷಯಃ॥ 1-134-44 (5977) 
ಸಮಾನಶೋಕಾ ಋಷಯಃ ಪಾಂಡವಾಶ್ಚ ಬಭೂವಿರೇ।
ತೇ ಸಮಾಶ್ವಾಸಿತೇ ವಿಪ್ರೈರ್ವಿಲೇಪತುರನಿಂದಿತೇ॥ 1-134-45 (5978) 
ಕುಂತ್ಯುವಾಚ। 1-134-46x (794) 
ಹಾ ರಾಜನ್ಕಸ್ಯ ನೋ ಹಿತ್ವಾ ಗಚ್ಛಸಿ ತ್ರಿದಶಾಲಯಂ।
ಹಾ ರಾಜನ್ಮಮ ಮಂದಾಯಾಃ ಕಥಂ ಮಾದ್ರೀಂ ಸಮೇತ್ಯ ವೈ॥ 1-134-46 (5979) 
ನಿಧನಂ ಪ್ರಾಪ್ತವಾನ್ರಾಜನ್ಮದ್ಭಾಗ್ಯಪರಿಸಂಕ್ಷಯಾತ್।
ಯುಧಿಷ್ಠಿರಂ ಭೀಮಸೇನಮರ್ಜುನಂ ಚ ಯಮಾವುಭೌ॥ 1-134-47 (5980) 
ಕಸ್ಯ ಹಿತ್ವಾ ಪ್ರಿಯಾನ್ಪುತ್ರಾನ್ಪ್ರಯಾತೋಽಸಿ ವಿಶಾಂಪತೇ।
ನೂನಂ ತ್ವಾಂ ತ್ರಿದಶಾ ದೇವಾಃ ಪ್ರತಿನಂದಂತಿ ಭಾರತ॥ 1-134-48 (5981) 
ಯತೋ ಹಿ ತಪ ಉಗ್ರಂ ವೈ ಚರಿತಂ ಬ್ರಹ್ಮಸಂಸದಿ।
ಆವಾಭ್ಯಾಂ ಸಹಿತೋ ರಾಜನ್ಗಮಿಷ್ಯಸಿ ದಿವಂ ಶುಭಂ॥ 1-134-49 (5982) 
ಆಜಮೀಢಾಜಮೀಢಾನಾಂ ಕರ್ಮಣಾ ಚರತಾಂ ಗತಿಂ।
ನನು ನಾಮ ಸಹಾವಾಭ್ಯಾಂ ಗಮಿಷ್ಯಾಮೀತಿ ಯತ್ತ್ವಯಾ॥ 1-134-50 (5983) 
ಪ್ರತಿಜ್ಞಾತಾ ಕುರುಶ್ರೇಷ್ಠ ಯದಾಽಸ್ಮಿ ವನಮಾಗತಾ।
ಆವಾಭ್ಯಾಂ ಚೈವ ಸಹಿತೋ ಗಮಿಷ್ಯಸಿ ವಿಶಾಂಪತೇ। 
ಮುಹೂರ್ತಂ ಕ್ಷಂಯತಾಂ ರಾಜಂದ್ರಕ್ಷ್ಯೇಽಹಂ ಚ ಮುಖಂ ತವ॥  1-134-51 (5984) 
ವೈಶಂಪಾಯನ ಉವಾಚ। 1-134-52x (795) 
ವಿಲಪಿತ್ವಾ ಭೃಶಂ ಚೈವ ನಿಃಸಂಜ್ಞೇ ಪತಿತೇ ಭುವಿ।
ಯಥಾ ಹತೇ ಮೃಗೇ ಮೃಗ್ಯೌ ಲುಬ್ಧೈರ್ವನಗತೇ ತಥಾ॥ 1-134-52 (5985) 
ಯುಧಿಷ್ಠಿರಮುಖಾಃ ಸರ್ವೇ ಪಾಂಡವಾ ವೇದಪರಾಗಾಃ।
ತೇಽಭ್ಯಾಗತ್ಯ ಪಿತುರ್ಮೂಲೇ ನಿಃಸಂಜ್ಞಾಃ ಪತಿತಾ ಭುವಿ॥ 1-134-53 (5986) 
ಪಾಂಡೋಃ ಪಾದೌ ಪರಿಷ್ವಜ್ಯ ವಿಲಪಂತಿ ಸ್ಮ ಪಾಂಡವಾಃ।
ಹಾ ವಿನಷ್ಟಾಃ ಸ್ಮ ತಾತೇತಿ ಹಾ ಅನಾಥಾ ಭವಾಮಹೇ॥ 1-134-54 (5987) 
ತ್ವದ್ವಿಹೀನಾ ಮಹಾಪ್ರಾಜ್ಞ ಕಥಂ ಜೀವಾಮ ಬಾಲಕಾಃ।
ಲೋಕನಾಥಸ್ಯ ಪುತ್ರಾಃ ಸ್ಮೋ ನ ಸನಾಥಾ ಭವಾಮಹೇ॥ 1-134-55 (5988) 
ಕ್ಷಣೇನೈವ ಮಹಾರಾಜ ಅಹೋ ಲೋಕಸ್ಯ ಚಿತ್ರತಾ।
ನಾಸ್ಮದ್ವಿಧಾ ರಾಜಪುತ್ರಾ ಅಧನ್ಯಾಃ ಸಂತಿ ಭಾರತ॥ 1-134-56 (5989) 
ತ್ವದ್ವಿನಾಶಾಚ್ಚ ರಾಜೇಂದ್ರ ರಾಜ್ಯಪ್ರಸ್ಖಲನಾತ್ತದಾ।
ಪಾಂಡವಾಶ್ಚ ವಯಂ ಸರ್ವೇ ಪ್ರಾಪ್ತಾಃ ಸ್ಮ ವ್ಯಸನಂ ಮಹತ್॥ 1-134-57 (5990) 
ಕಿಂ ಕರಿಷ್ಯಾಮಹೇ ರಾಜನ್ಕರ್ತವ್ಯಂ ಚ ಪ್ರಸೀದತಾಂ।  1-134-58 (5991) 
ಭೀಮಸೇನ ಉವಾಚ।
ಹಿತ್ವಾ ರಾಜ್ಯಂ ಚ ಭೋಗಾಂಶ್ಚ ಶತಶೃಂಗನಿವಾಸಿನಾ॥  1-134-58x (796) 
ತ್ವಯಾ ಲಬ್ಧಾಃ ಸ್ಮ ರಾಜೇಂದ್ರ ಮಹತಾ ತಪಸಾ ವಯಂ।
ಹಿತ್ವಾ ಮಾನಂ ವನಂ ಗತ್ವಾ ಸ್ವಯಮಾಹೃತ್ಯ ಭಕ್ಷಣಂ॥ 1-134-59 (5992) 
ಶಾಕಮೂಲಫಲೈರ್ವನ್ಯೈರ್ಭರಣಂ ವೈ ತ್ವಯಾ ಕೃತಂ।
ಪುತ್ರಾನುತ್ಪಾದ್ಯ ಪಿತರೋ ಯಮಿಚ್ಛ್ತಿ ಮಹಾತಂನಃ॥ 1-134-60 (5993) 
ತ್ರಿವರ್ಗಫಲಮಿಚ್ಛಂತಸ್ತಸ್ಯ ಕಾಲೋಽಯಮಾಗತಃ।
ಅಭುಕ್ತ್ವೈವ ಫಲಂ ರಾಜನ್ಗಂತುಂ ನಾರ್ಹಸಿ ಭಾರತ॥ 1-134-61 (5994) 
ಇತ್ಯೇವಮುಕ್ತ್ವಾ ಪಿತರಂ ಭೀಮೋಽಪಿ ವಿಲಲಾಪ॥  1-134-62 (5995) 
ಅರ್ಜುನ ಉವಾಚ। 1-134-63x (797) 
ಪ್ರನಷ್ಟಂ ಭಾರತಂ ವಂಶಂ ಪಾಂಡುನಾ ಪುನರುದ್ಧೃತಂ।
ತಸ್ಮಿಂಸ್ತದಾ ವನಗತೇ ನಷ್ಟಂ ರಾಜ್ಯಮರಾಜಕಂ॥ 1-134-63 (5996) 
ಪುನರ್ನಿಃಸಾರಿತಂ ಕ್ಷತ್ರಂ ಪಾಂಡುಪುತ್ರೈಶ್ಚ ಪಂಚಭಿಃ।
ಏತಚ್ಛ್ರುತ್ವಾಽನುಮೋದಿತ್ವಾ ಗಂತುಮರ್ಹಸಿ ಶಂಕರ॥ 1-134-64 (5997) 
ಇತ್ಯೇವಮುಕ್ತ್ವಾ ಪಿತರಂ ವಿಲಲಾಪ ಧನಂಜಯಃ।  1-134-65 (5998) 
ಯಮಾವೂಚತುಃ।
ದುಃಸಹಂ ಚ ತಪಃ ಕೃತ್ವಾ ಲಬ್ಧ್ವಾ ನೋ ಭರತರ್ಷಭ॥  1-134-65x (798) 
ಪುತ್ರಲಾಭಸ್ಯ ಮಹತಃ ಶುಶ್ರೂಷಾದಿಫಲಂ ತ್ವಯಾ।
ನ ಚಾವಾಪ್ತಂ ಕಿಂಚಿದೇವ ಪುರಾ ದಶರಥೋ ಯಥಾ॥ 1-134-66 (5999) 
ಏವಮುಕ್ತ್ವಾ ಯಮೌ ಚಾಪಿ ವಿಲೇಪತುರಥಾತುರೌ॥'  1-134-67 (6000) 
ಕುಂತ್ಯುವಾಚ। 1-134-68x (799) 
ಅಹಂ ಜ್ಯೇಷ್ಠಾ ಧರ್ಮಪತ್ನೀ ಜ್ಯೇಷ್ಠಂ ಧರ್ಮಫಲಂ ಮಮ।
ಅವಶ್ಯಂ ಭಾವಿನೋ ಭಾವಾನ್ಮಾ ಮಾಂ ಮಾದ್ರಿ ನಿವರ್ತಯ॥ 1-134-68 (6001) 
ಅನ್ವಿಷ್ಯಾಮೀಹ ಭರ್ತಾರಮಹಂ ಪ್ರೇತವಶಂ ಗತಂ।
ಉತ್ತಿಷ್ಠ ತ್ವಂ ವಿಸೃಜ್ಯೈನಮಿಮಾನ್ರಕ್ಷಸ್ವ ದಾರಕಾನ್॥ 1-134-69 (6002) 
`ಅವಾಪ್ಯ ಪುತ್ರಾಂಲ್ಲಬ್ಧಾರ್ಥಾನ್ವೀರಪತ್ನೀತ್ವಮರ್ಥಯೇ।  1-134-70 (6003) 
ವೈಶಂಪಾಯನ ಉವಾಚ।
ಮದ್ರರಾಜಸುತಾ ಕುಂತೀಮಿದಂ ವಚನಮಬ್ರವೀತ್॥'  1-134-70x (800) 
ಅಹಮೇವಾನುಯಾಸ್ಯಾಮಿ ಭರ್ತಾರಮಪಲಾಪಿನಂ।
ನ ಹಿ ತೃಪ್ತಾಽಸ್ಮಿ ಕಾಮಾನಾಂ ಜ್ಯೇಷ್ಠಾ ಮಾಮನುಮನ್ಯತಾಂ॥ 1-134-71 (6004) 
ಮಾಂ ಚಾಭಿಗಂಯ ಕ್ಷೀಣೋಽಯಂ ಕಾಮಾದ್ಭರತಸತ್ತಮಃ।
ಸಮುಚ್ಛಿದ್ಯಾಮಿ ತತ್ಕಾಮಂ ಕಥಂ ನು ಯಮಸಾದನೇ॥ 1-134-72 (6005) 
`ಮಮ ಹತೋರ್ಹಿ ರಾಜಾಽಯಂ ದಿವಂ ರಾಜರ್ಪಿಸತ್ತಮಃ।
ನ ಚೈವ ತಾದೃಶೀ ಬುದ್ಧಿರ್ಬಾಂಧವಾಶ್ಚ ನ ತಾದೃಶಾಃ॥ 1-134-73 (6006) 
ನ ಚೋತ್ಸಹೇ ಧಾರಯಿತುಂ ಪ್ರಾಣಾನ್ಭರ್ತ್ರಾ ವಿನಾ ಕೃತಾ।
ತಸ್ಮಾತ್ತಮನುಯಾಸ್ಯಾಮಿ ಯಾಂತಂ ವೈವಸ್ವತಕ್ಷಯಂ॥ 1-134-74 (6007) 
ವರ್ತೇಯಂ ನ ಸಮಾಂ ವೃತ್ತಿಂ ಜಾತ್ವಹಂ ನ ಸುತೇಷು ತೇ।
ತಥಾಹಿ ವರ್ತಮಾನಾಂ ಮಾಮಧರ್ಮಃ ಸಂಸ್ಪೃಶೇನ್ಮಹಾನ್॥ 1-134-75 (6008) 
ತಸ್ಮಾನ್ಮೇ ಸುತಯೋರ್ದೇವಿ ವರ್ತಿತವ್ಯಂ ಸ್ವಪುತ್ರವತ್।
ಅನ್ವೇಷ್ಯಾಮಿ ಚ ಭರ್ತಾರಂ ವ್ರಜಂತಂ ಯಮಸಾದನಂ॥'  1-134-76 (6009) 
ಮಾಂ ಹಿ ಕಾಮಯಮಾನೋಽಯಂ ರಾಜಾ ಪ್ರೇತವಶಂ ಗತಃ।
ರಾಜ್ಞಃ ಶರೀರೇಣ ಸಹ ಮಾಮಪೀದಂ ಕಲೇವರಂ॥ 1-134-77 (6010) 
ದಗ್ಧವ್ಯಂ ಸುಪ್ರತಿಚ್ಛನ್ನಂ ತ್ವೇತದಾರ್ಯೇ ಪ್ರಿಯಂ ಕುರು।
ದಾರಕೇಷ್ವಪ್ರಮತ್ತಾ ತ್ವಂ ಭವೇಶ್ಚಾಭಿಹಿತಾ ಮಯಾ। 
ಅತೋಽಹಂ ನ ಪ್ರಪಶ್ಯಾಮಿ ಸಂದೇಷ್ಟವ್ಯಂ ಹಿತಂ ತವ॥  1-134-78 (6011) 
`ವೈಶಂಪಾಯನ ಉವಾಚ। 1-134-79x (801) 
ಋಷಯಸ್ತಾನ್ಸಮಾಶ್ವಾಸ್ಯ ಪಾಂಡವಾನ್ಸತ್ಯವಿಕ್ರಮಾನ್।
ಊಚುಃ ಕುಂತೀಂ ಚ ಮಾದ್ರೀಂ ಚ ಸಮಾಶ್ವಾಸ್ಯ ತಪಸ್ವಿನಃ॥ 1-134-79 (6012) 
ಸುಭಗೇ ಬಾಲಪುತ್ರಾ ತು ನ ಮರ್ತವ್ಯಂ ತಥಂಚನ।
ಪಾಂಡವಾಂಶ್ಚಾಪಿ ನೇಷ್ಯಾಮಃ ಕುರುರಾಷ್ಟ್ರಂ ಪರಂತಪಾನ್॥ 1-134-80 (6013) 
ಅಧರ್ಮೇಷ್ವರ್ಥಜಾತೇಷು ಧೃತರಾಷ್ಟ್ರಶ್ಚ ಲೋಭವಾನ್।
ಸ ಕದಾಚಿನ್ನ ವರ್ತೇತ ಪಾಂಡವೇಷು ಯಥಾವಿಧಿ॥ 1-134-81 (6014) 
ಕುಂತ್ಯಾಶ್ಚ ವೃಷ್ಣಯೋ ನಾಥಾಃ ಕುಂತಿಭೋಜಸ್ತಥೈವ ಚ।
ಮಾದ್ರ್ಯಾಶ್ಚ ಬಲಿನಾಂಶ್ರೇಷ್ಠಃ ಶಲ್ಯೋ ಭ್ರಾತಾ ಮಹಾರಥಃ॥ 1-134-82 (6015) 
ಭರ್ತ್ರಾ ತು ಮರಣಂ ಸಾರ್ಧಂ ಫಲವನ್ನಾತ್ರ ಸಂಶಯಃ।
ಯುವಾಭ್ಯಾಂ ದುಷ್ಕರಂ ಚೈತದ್ವದಂತಿ ದ್ವಿಜಪುಂಗವಾಃ॥ 1-134-83 (6016) 
ಮೃತೇ ಭರ್ತರಿ ಸಾಧ್ವೀ ಸ್ತ್ರೀ ಬ್ರಹ್ಮಚರ್ಯವ್ರತೇ ಸ್ಥಿತಾ।
ಯಮೈಶ್ಚ ನಿಯಮೈಃ ಪೂತಾ ಮನೋವಾಕ್ಕಾಯಜೈಃ ಶುಭಾ॥ 1-134-84 (6017) 
ಭರ್ತಾರಂ ಚಿಂತಯಂತೀ ಸಾ ಭರ್ತಾರಂ ನಿಸ್ತರೇಚ್ಛುಭಾ।
ತಾರಿತಶ್ಚಾಪಿ ಭರ್ತಾ ಸ್ಯಾದಾತ್ಮಾ ಪುತ್ರಸ್ತಥೈವ ಚ॥ 1-134-85 (6018) 
ತಸ್ಮಾಂಜೀವಿತಮೇವೈತದ್ಯುವಯೋರ್ವಿದ್ಮ ಶೋಭನಂ॥  1-134-86 (6019) 
ಕುಂತ್ಯುವಾಚ। 1-134-87x (802) 
ಯಥಾ ಪಾಂಡೋಸ್ತು ನಿರ್ದೇಶಸ್ತಥಾ ವಿಪ್ರಗಣಸ್ಯ ಚ।
ಆಜ್ಞಾ ಶಿರಸಿ ನಿಕ್ಷಿಪ್ತಾ ಕರಿಷ್ಯಾಮಿ ಚ ತತ್ತಥಾ॥ 1-134-87 (6020) 
ಯದಾದ್ದುರ್ಭಗವಂತೋಽಪಿ ತನ್ಮನ್ಯೇ ಶೋಭನಂ ಪರಂ।
ಭರ್ತುಶ್ಚ ಮಮ ಪುತ್ರಾಣಾಮಾತ್ಮನಶ್ಚ ನ ಸಂಶಯಃ॥ 1-134-88 (6021) 
ಮಾದ್ರ್ಯುವಾಚ। 1-134-89x (803) 
ಕುಂತೀ ಸಮರ್ಥಾ ಪುತ್ರಾಣಾಂ ಯೋಗಕ್ಷೇಮಸ್ಯ ಧಾರಣೇ।
ಅಸ್ಯಾ ಹಿ ನ ಸಮಾ ಬುದ್ಧ್ಯಾ ಯದ್ಯಪಿ ಸ್ಯಾದರುಂಧತೀ॥ 1-134-89 (6022) 
ಕುಂತ್ಯಾಶ್ಚ ವೃಷ್ಣಯೋ ನಾಥಾಃ ಕುಂತಿಭೋಜಸ್ತಥೈವ ಚ।
ನಾಹಂ ತ್ವಮಿವ ಪುತ್ರಾಣಾಂ ಸಮರ್ಥಾ ಧಾರಣೇ ತಥಾ॥ 1-134-90 (6023) 
ಸಾಽಹಂ ಭರ್ತಾರಮನ್ವಿಷ್ಯೇ ಸಂತೃಪ್ತಾ ನಾಪಿ ಭೋಗತಃ।
ಭರ್ತೃಲೋಕಸ್ಯ ತು ಜ್ಯೇಷ್ಠಾ ದೇವೀ ಮಾಮನುಮನ್ಯತಾಂ॥ 1-134-91 (6024) 
ಧರ್ಮಜ್ಞಸ್ಯ ಕೃತಜ್ಞಸ್ಯ ಸತ್ಯಸಂಧಸ್ಯ ಧೀಮತಃ।
ಪಾದೌ ಪರಿಚರಿಷ್ಯಾಮಿ ತಥಾರ್ಯಾಽದ್ಯಾನುಮನ್ಯತಾಂ॥ 1-134-92 (6025) 
ವೈಶಂಪಾಯನ ಉವಾಚ। 1-134-93x (804) 
ಏವಮುಕ್ತ್ವಾ ತದಾ ರಾಜನ್ಮದ್ರರಾಜಸುತಾ ಶುಭಾ।
ದದೌ ಕುಂತ್ಯೈ ಯಮೌ ಮಾದ್ರೀ ಶಿರಸಾಽಭಿಪ್ರಣಂಯ ಚ॥ 1-134-93 (6026) 
ಅಭಿವಾದ್ಯ ಮಹರ್ಷೀನ್ಸಾ ಪರಿಷ್ವಜ್ಯ ಚ ಪಾಂಡವಾನ್।
ಮೂರ್ಧ್ನ್ಯುಪಾಘ್ರಾಯ ಬಹುಶಃ ಪಾರ್ಥಾನಾತ್ಮಸುತೌ ತದಾ॥ 1-134-94 (6027) 
ಹಸ್ತೇ ಯುಧಿಷ್ಠಿರಂ ಗೃಹ್ಯ ಮಾದ್ರೀ ವಾಕ್ಯಮಭಾಷತ।
ಕುಂತೀ ಮಾತಾ ಅಹಂ ಧಾತ್ರೀ ಯುಷ್ಮಾಕಂ ತು ಪಿತಾ ಮೃತಃ॥ 1-134-95 (6028) 
ಯುಧಿಷ್ಠಿರಃ ಪಿತಾ ಜ್ಯೇಷ್ಠಶ್ಚತುರ್ಣಾಂ ಧರ್ಮತಃ ಸದಾ।
ವೃದ್ಧಾದ್ಯುಪಾಸನಾಸಕ್ತಾಃ ಸತ್ಯಧರ್ಮಪರಾಯಣಾಃ॥ 1-134-96 (6029) 
ತಾದೃಶಾ ನ ವಿನಶ್ಯಂತಿ ನೈವ ಯಾಂತಿ ಪರಾಭವಂ।
ತಸ್ಮಾತ್ಸರ್ವೇ ಕುರುಧ್ವಂ ವೈ ಗುರುವೃತ್ತಿಮತಂದ್ರಿತಾಃ॥ 1-134-97 (6030) 
ವೈಶಂಪಾಯನ ಉವಾಚ। 1-134-98x (805) 
ಋಷೀಣಾಂ ಚ ಪೃಥಾಯಾಶ್ಚ ನಮಸ್ಕೃತ್ಯ ಪುನಃಪುನಃ।
ಆಯಾಸಕೃಪಣಾ ಮಾದ್ರೀ ಪ್ರತ್ಯುವಾಚ ಪೃಥಾಂ ತದಾ॥ 1-134-98 (6031) 
ಮಾದ್ರ್ಯುವಾಚ। 1-134-99x (806) 
ಋಷೀಣಾಂ ಸಂನಿಧಾವೇಷಾಂ ಯಥಾ ವಾಗಭ್ಯುದೀರಿತಾ।
ದಿದೃಕ್ಷಮಾಣಾಯಾಃ ಸ್ವರ್ಗಂ ನ ಮಮೈಷಾ ವೃಥಾ ಭವೇತ್॥ 1-134-99 (6032) 
ಧನ್ಯಾ ತ್ವಮಸಿ ವಾರ್ಷ್ಣೇಯಿ ನಾಸ್ತಿ ಸ್ತ್ರೀ ಸದೃಶೀ ತ್ವಯಾ।
ವೀರ್ಯಂ ತೇಜಶ್ಚ ಯೋಗಂ ಚ ಮಾಹಾತ್ಂಯಂ ಚ ಯಶಸ್ವಿನಾಂ॥ 1-134-100 (6033) 
ಕುಂತಿ ದ್ರಕ್ಷ್ಯಸಿ ಪುತ್ರಾಣಾಂ ಪಂಚಾನಾಮಮಿತೌಜಸಾಂ।
ಆರ್ಯಾ ಚಾಪ್ಯಭಿವಾದ್ಯಾ ಚ ಮಮ ಪೂಜ್ಯಾ ಚ ಸರ್ವತಃ॥ 1-134-101 (6034) 
ಜ್ಯೇಷ್ಠಾ ವರಿಷ್ಠಾ ತ್ವಂ ದೇವಿ ಭೂಷಿತಾ ಸ್ವಗುಣೈಃ ಶುಭೈಃ।
ಅಭ್ಯನುಜ್ಞಾತುಮಿಚ್ಛಾಮಿ ತ್ವಯಾ ಯಾವನಂದಿನಿ॥ 1-134-102 (6035) 
ಧರ್ಮಂ ಸ್ವರ್ಗಂ ಚ ಕೀರ್ತಿಂ ಚ ತ್ವತ್ಕೃತೇಽಹಮವಾಪ್ನುಯಾಂ।
ಯಥಾ ತಥಾ ವಿಧತ್ಸ್ವೇಹ ಮಾ ಚ ಕಾರ್ಷೀರ್ವಿಚಾರಣಾಂ॥ 1-134-103 (6036) 
ವೈಶಂಪಾಯನ ಉವಾಚ। 1-134-104x (807) 
ಬಾಷ್ಪಸಂದಿಗ್ಧಯಾ ವಾಚಾ ಕುಂತ್ಯುವಾಚ ಯಶಸ್ವಿನೀ।
ಅನುಜ್ಞಾತಾಽಸಿ ಕಲ್ಯಾಣಿ ತ್ರಿದಿವೇ ಸಂಗಮೋಽಸ್ತು ತೇ॥ 1-134-104 (6037) 
ಭರ್ತ್ರಾ ಸಹ ವಿಶಾಲಿಕ್ಷಿ ಕ್ಷಿಪ್ರಮದ್ಯೈವ ಭಾಮಿನಿ।
ಸಂಗತಾಸ್ವರ್ಗಲೋಕೇ ತ್ವಂ ರಮೇಥಾಃ ಶಾಶ್ವತೀಃ ಸಮಾಃ॥ 1-134-105 (6038) 
ವೈಶಂಪಾಯನ ಉವಾಚ। 1-134-106x (808) 
ತತಃ ಪುರೋಹಿತಃ ಸ್ನಾತ್ವಾ ಪ್ರೇತಕರ್ಮಣಿ ಪಾರಗಃ।
ಹಿರಣ್ಯಶಕಲಾನಾಜ್ಯಂ ತಿಲಂ ದಧಿ ಚ ತಂಡುಲಾನ್॥ 1-134-106 (6039) 
ಉದಕುಂಭಾಂಶ್ಚ ಪರಶುಂ ಸಮಾನೀಯ ತಪಸ್ವಿಭಿಃ।
ಅಶ್ವಮೇಧಾಗ್ನಿಮಾಹೃತ್ಯ ಯಥಾನ್ಯಾಯಂ ಸಮಂತತಃ॥ 1-134-107 (6040) 
ಕಾಶ್ಯಪಃ ಕಾರಯಾಮಾಸ ಪಾಂಡೋಃ ಪ್ರೇತಸ್ಯ ತಾಂ ಕ್ರಿಯಾಂ।
ಪುರೋಹಿತೋಕ್ತವಿಧಿನಾ ಪಾಂಡೋಃ ಪುತ್ರೋ ಯುಧಿಷ್ಠಿರಃ॥ 1-134-108 (6041) 
ತೇನಾಗ್ನಿನಾಽದಹತ್ಪಾಂಡುಂ ಕೃತ್ವಾ ಚಾಪಿ ಕ್ರಿಯಾಸ್ತದಾ।
ರುದಂಛೋಕಾಭಿಸಂತಪ್ತಃ ಪಪಾತ ಭುವಿ ಪಾಂಡವಃ॥ 1-134-109 (6042) 
ಋಷೀನ್ಪುತ್ರಾನ್ಪೃಥಾಂ ಚೈವ ವಿಸೃಜ್ಯ ಚ ನೃಪಾತ್ಮಜ।'
ನಮಸ್ಕೃತ್ಯ ಚಿತಾಗ್ನಿಸ್ಥಂ ಧರ್ಮಪತ್ನೀ ನರರ್ಷಭಂ॥  1-134-110 (6043) 
ಮದ್ರರಾಜಸುತಾ ತೂರ್ಣಮನ್ವಾರೋಹದ್ಯಶಸ್ವಿನೀ॥  1-134-111 (6044) 
`ಅಹತಾಂಬರಸಂವೀತೋ ಭ್ರಾತೃಭಿಃ ಸಹಿತೋಽನಘಃ।
ಉದಕಂ ಕೃತವಾಂಸ್ತತ್ರ ಪುರೋಹಿತಮತೇ ಸ್ಥಿತಃ॥ 1-134-112 (6045) 
ಅರ್ಹತಸ್ತಸ್ಯ ಕೃತ್ಯಾನಿ ಶತಶೃಂಗನಿವಾಸಿನಃ।
ತಾಪಸಾ ವಿಧಿವಚ್ಚಕ್ರುಶ್ಚಾರಣಾ ಋಷಿಭಿಃ ಸಹ॥ ॥ 1-134-113 (6046) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಚತುಸ್ತ್ರಿಂಶದಧಿಕಶತತಮೋಽಧ್ಯಾಯಃ॥ 134 ॥

Mahabharata - Adi Parva - Chapter Footnotes

1-134-15 ಮಧುಭಾಧವೇ ಚೈತ್ರವೈಶಾಖಯೋಃ ಸಂಧೌ ತದಾತ್ಮಕೇ ವಸಂತೇ॥ 1-134-19 ವಯಃ ಸ್ಥಾಂ ಯುವತೀಂ। ತನುವಾಸಸಂ ಸೂಕ್ಷ್ಮವಸ್ತ್ರಾಂ ಕಿಂಚಿದ್ವಿವೃತಾಂಗಾಮಿತ್ಯರ್ಥಃ॥ 1-134-23 ಕಾಮಪರೀತಾತ್ಮಾ ಕಾಮೇನ ವ್ಯಾಪ್ತಚಿತ್ತಃ॥ 1-134-25 ಬುದ್ದಿರ್ಭಯನಿಶ್ಚಯಃ। ಚೇತಸಾ ವಿಚಾರೇಣ॥ 1-134-26 ಕಾಲಧರ್ಮಣಾ ಮೃತ್ಯುನಾ॥ 1-134-28 ತಥಾಗತಃ ಮೃತಃ॥ 1-134-32 ತ್ವಾಮತ್ಯತಿಕ್ರಾಂತೋ ಬಲಾದಾಕ್ರಾಂತವಾನ್। ಶೋಕಾಕುಲತ್ವಾದತಿಶಬ್ದಸ್ಯಾಭ್ಯಾಸಃ॥ 1-134-34 ಪ್ರಹರ್ಷಃ ಕಾಮಃ॥ 1-134-36 ಆತ್ಮಾ ಚಿತ್ತಂ। ದಿಷ್ಟಂ ಶಾಪಜಂ ದುರದೃಷ್ಟಂ॥ 1-134-69 ಪ್ರೇತವಶಂ ಪ್ರೇತರಾಜವಶಂ। ಅನ್ವಿಷ್ಯಾಂಯನುಗಮಿಷ್ಯಾಮಿ॥ ಚತುಸ್ತ್ರಿಂಶದಧಿಕಶತತಮೋಽಧ್ಯಾಯಃ॥ 134 ॥



ಆದಿಪರ್ವ - ಅಧ್ಯಾಯ 135

॥ ಶ್ರೀಃ ॥

1.135. ಅಧ್ಯಾಯಃ 135 

Mahabharata - Adi Parva - Chapter Topics

ಪಾಂಡವೈಃ ಸಹ ಋಷೀಣಾಂ ಹಸ್ತಿನಾಪುರಗಮನಂ॥ 1 ॥ ಪಾಂಡುವೃತ್ತಾಂತಕಥನಪೂರ್ವಕಂ ಪಾಂಡವಾನ್ಭೀಷ್ಮಾಯ ಸಮರ್ಪ್ಯ ಋಷೀಣಾಂ ಪ್ರತಿನಿವರ್ತನಂ॥ 2 ॥

Mahabharata - Adi Parva - Chapter Text

1-135-0 (6047) 
ವೈಶಂಪಾಯನ ಉವಾಚ। 1-135-0x (809) 
ಪಾಂಡೋರುಪರಮಂ ದೃಷ್ಟ್ವಾ ದೇವಕಲ್ಪಾ ಮಹರ್ಷಯಃ।
ತತೋ ಮಂತ್ರವಿದಃ ಸರ್ವೇ ಮಂತ್ರಯಾಂಚಕ್ರಿರೇ ಮಿಥಃ॥ 1-135-1 (6048) 
ತಾಪಸಾ ಊಚುಃ। 1-135-2x (810) 
ಹಿತ್ವಾ ರಾಜ್ಯಂ ಚ ರಾಷ್ಟ್ರಂ ಚ ಸ ಮಹಾತ್ಮಾ ಮಹಾಯಶಾಃ।
ಅಸ್ಮಿಂಸ್ಥಾನೇ ತಪಸ್ತಪ್ತ್ವಾ ತಾಪಸಾಞ್ಶರಣಂ ಗತಃ॥ 1-135-2 (6049) 
ಸ ಜಾತಮಾತ್ರಾನ್ಪುತ್ರಾಂಶ್ಚ ದಾರಾಂಶ್ಚ ಭವತಾಮಿಹ।
ಪ್ರಾದಾಯೋಪನಿಧಿಂ ರಾಜಾ ಪಾಂಡುಃ ಸ್ವರ್ಗಮಿತೋ ಗತಃ॥ 1-135-3 (6050) 
ತಸ್ಯೇಮಾನಾತ್ಮಜಾಂದೇಹಂ ಭಾರ್ಯಾಂ ಚ ಸುಮಹಾತ್ಮನಃ।
ಸ್ವರಾಷ್ಟ್ರಂ ಗೃಹ್ಯ ಗಚ್ಛಾಮೋ ಧರ್ಮ ಏಷ ಹಿ ನಃ ಸ್ಮೃತಃ॥ 1-135-4 (6051) 
ವೈಶಂಪಾಯನ ಉವಾಚ। 1-135-5x (811) 
ತೇ ಪರಸ್ಪರಮಾಮಂತ್ರ್ಯ ದೇವಕಲ್ಪಾ ಮಹರ್ಷಯಃ।
ಪಾಂಡೋಃ ಪುತ್ರಾನ್ಪುರಸ್ಕೃತ್ಯ ನಗರಂ ನಾಗಸಾಹ್ವಯಂ॥ 1-135-5 (6052) 
ಉದಾರಮನಸಃ ಸಿದ್ಧಾ ಗಮನೇ ಚಕ್ರಿರೇ ಮನಃ।
ಭೀಷ್ಮಾಯ ಪಂಡವಾಂದಾತುಂ ಧೃತರಾಷ್ಟ್ರಾಯ ಚೈವ ಹಿ॥ 1-135-6 (6053) 
ತಸ್ಮಿನ್ನೇವ ಕ್ಷಣೇ ಸರ್ವೇ ತಾನಾದಾಯ ಪ್ರತಸ್ಥಿರೇ।
ಪಾಂಡೋರ್ದಾರಾಂಶ್ಚ ಪುತ್ರಾಂಶ್ಚ ಶರೀರೇ ತೇ ಚ ತಾಪಸಾಃ॥ 1-135-7 (6054) 
ಸುಖಿನೀ ಸಾ ಪುರಾ ಭೂತ್ವಾ ಸತತಂ ಪುತ್ರವತ್ಸಲಾ।
ಪ್ರಪನ್ನಾ ದೀರ್ಘಮಧ್ವಾನಂ ಸಂಕ್ಷಿಪ್ತಂ ತದಮನ್ಯತ॥ 1-135-8 (6055) 
ಸಾ ತ್ವದೀರ್ಘೇಣ ಕಾಲೇನ ಸಂಪ್ರಾಪ್ತಾ ಕುರುಜಾಂಗಲಂ।
ವರ್ಧಮಾನಪುರದ್ವಾರಮಾಸಸಾದ ಯಶಸ್ವಿನೀ॥ 1-135-9 (6056) 
ದ್ವಾರಿಣಂ ತಾಪಸಾ ಊಚೂ ರಾಜಾನಂ ಚ ಪ್ರಕಾಶಯ।
ತೇ ತು ಗತ್ವಾ ಕ್ಷಣೇನೈವ ಸಭಾಯಾಂ ವಿನಿವೇದಿತಾಃ॥ 1-135-10 (6057) 
ತಂ ಚಾರಣಸಹಸ್ರಾಣಾಂ ಮುನೀನಾಮಾಗಮಂ ತದಾ।
ಶ್ರುತ್ವಾ ನಾಗಪುರೇ ನೄಣಾಂ ವಿಸ್ಮಯಃ ಸಮಪದ್ಯತ॥ 1-135-11 (6058) 
ಮುಹೂರ್ತೋದಿತ ಆದಿತ್ಯೇ ಸರ್ವೇ ಬಾಲಪುರಸ್ಕೃತಾಃ।
ಸದಾರಾಸ್ತಾಪಸಾಂದ್ರಷ್ಟುಂ ನಿರ್ಯಯುಃ ಪುರವಾಸಿನಃ॥ 1-135-12 (6059) 
ಸ್ತ್ರೀಸಂಘಾಃ ಕ್ಷತ್ರಸಂಘಾಶ್ಚ ಯಾನಸಂಘಸಮಾಸ್ಥಿತಾಃ।
ಬ್ರಾಹ್ಮಣೈಃ ಸಹ ನಿರ್ಜಗ್ಮುರ್ಬ್ರಾಹ್ಮಣಾನಾಂ ಚ ಯೋಷಿತಃ॥ 1-135-13 (6060) 
ತಥಾ ವಿಟ್ಶೂದ್ರಸಂಘಾನಾಂ ಮಹಾನ್ಯತಿಕರೋಽಭವತ್।
ನ ಕಶ್ಚಿದಕರೋದೀರ್ಷ್ಯಾಮಭವಂಧರ್ಮಬುದ್ಧಯಃ॥ 1-135-14 (6061) 
ತಥಾ ಭೀಷ್ಮಃ ಶಾಂತನವಃ ಸೋಮದತ್ತೋ।ಞಥ ಬಾಹ್ಲಿಕಃ।
ಪ್ರಜ್ಞಾಚಕ್ಷುಶ್ಚ ರಾಜರ್ಷಿಃ ಕ್ಷತ್ತಾ ಚ ವಿದುರಃ ಸ್ವಯಂ॥ 1-135-15 (6062) 
ಸಾ ಚ ಸತ್ಯವತೀ ದೇವೀ ಕೌಸಲ್ಯಾ ಚ ಯಶಸ್ವಿನೀ।
ರಾಜದಾರೈಃ ಪರಿವೃತಾ ಗಾಂಧಾರೀ ಚಾಪಿ ನಿರ್ಯಯೌ॥ 1-135-16 (6063) 
ಧೃತರಾಷ್ಟ್ರಸ್ಯ ದಾಯಾದಾ ದುರ್ಯೋಧನಪುರೋಗಮಾಃ।
ಭೂಷಿತಾ ಭೂಷಣೈಶ್ಚಿತ್ರೈಃ ಶತಸಂಖ್ಯಾ ವಿನಿರ್ಯಯುಃ॥ 1-135-17 (6064) 
ತಾನ್ಮಹರ್ಷಿಗಣಾಂದೃಷ್ಟ್ವಾ ಶಿರೋಭಿರಭಿವಾದ್ಯ ಚ।
ಉಪೋಪವಿವಿಶುಃ ಸರ್ವೇ ಕೌರವ್ಯಾಃ ಸಪುರೋಹಿತಾಃ॥ 1-135-18 (6065) 
ತಥೈವ ಶಿರಸಾ ಭೂಮಾವಭಿವಾದ್ಯ ಪ್ರಣಂಯ ಚ।
ಉಪೋಪವಿವಿಶುಃ ಸರ್ವೇ ಪೌರಜಾನಪದಾ ಅಪಿ॥ 1-135-19 (6066) 
ತಮಕೂಜಮಭಿಜ್ಞಾಯ ಜನೌಘಂ ಸರ್ವಶಸ್ತದಾ।
ಪೂಜಯಿತ್ವಾ ಯಥಾನ್ಯಾಯಂ ಪಾದ್ಯೇನಾರ್ಘ್ಯೇಣ ಚ ಪ್ರಭೋ॥ 1-135-20 (6067) 
ಭೀಷ್ಮೋ ರಾಜ್ಯಂ ಚ ರಾಷ್ಟ್ರಂ ಚ ಮಹರ್ಷಿಭ್ಯೋ ನ್ಯವೇದಯತ್।
ತೇಷಾಮಥೋ ವೃದ್ಧತಮಃ ಪ್ರತ್ಯುತ್ಥಾಯ ಜಟಾಜಿನೀ। 
ಋಷೀಣಾಂ ಮತಮಾಜ್ಞಾಯ ಮಹರ್ಷಿರಿದಮಬ್ರವೀತ್॥  1-135-21 (6068) 
ಯಃ ಸ ಕೌರವ್ಯದಾಯಾದಃ ಪಾಂಡುರ್ನಾಮ ನರಾಧಿಪಃ।
ಕಾಮಭೋಗಾನ್ಪರಿತ್ಯಜ್ಯ ಶತಶೃಂಗಮಿತೋ ಗತಃ॥ 1-135-22 (6069) 
`ರಾಜಾ ಭೋಗಾನ್ಪರಿತ್ಯಜ್ಯ ತಪಸ್ವೀ ಸಂಬಭೂವ ಹ।
ಸ ಯಥೋಕ್ತಂ ತಪಸ್ತೇಪೇ ಪತ್ರಮೂಲಫಲಾಶನಃ॥ 1-135-23 (6070) 
ಪತ್ನೀಭ್ಯಾಂ ಸಹ ಧರ್ಮಾತ್ಮಾ ಸಂಚಿತ್ಕಾಲಮತಂದ್ರಿತಃ।
ತೇನ ವೃತ್ತಸಮಾಚಾರೈಸ್ತಪಸಾ ಚ ತಪಸ್ವಿನಃ॥ 1-135-24 (6071) 
ತೋಷಿತಾಸ್ತಾಪಸಾಸ್ತತ್ರ ಶತಶೃಂಗನಿವಾಸಿನಃ।
ಸ್ವರ್ಗಲೋಕಂ ಗಂತುಕಾಮಂ ತಾಪಸಾಃ ಸಂನಿವಾರ್ಯ ತಂ॥ 1-135-25 (6072) 
ಉದ್ಯಂತಂ ಸಹ ಪತ್ನೀಭ್ಯಾಂ ವಿಪ್ರಾ ವಚನಮಬ್ರುವನ್।
ಅನಪತ್ಯಸ್ಯ ರಾಜೇಂದ್ರ ಪುಣ್ಯಾ ಲೋಕಾ ನ ಸಂತಿ ತೇ॥ 1-135-26 (6073) 
ತಸ್ಮಾದ್ಧರ್ಮಂ ಚ ವಾಯುಂ ಚ ಮಹೇಂದ್ರಂ ಚ ತಥಾಽಶ್ವಿನೌ।
ಆರಾಧಯಸ್ವ ರಾಜೇಂದ್ರ ಪತ್ನೀಭ್ಯಾಂ ಸಹ ದೇವತಾಃ॥ 1-135-27 (6074) 
ಪ್ರೀತಾಃ ಪುತ್ರಾನ್ಪ್ರದಾಸ್ಯಂತಿ ಋಣಮುಕ್ತೋ ಭವಿಷ್ಯಸಿ।
ತಪಸಾ ದಿವ್ಯಚಕ್ಷುಷ್ಟ್ವಾತ್ಪಶ್ಯಾಮಸ್ತೇ ತಥಾ ಸುತಾನ್॥ 1-135-28 (6075) 
ಅಸ್ಮಾಕಂ ವಚನಂ ಶ್ರುತ್ವಾ ದೇವಾನಾರಾಧಯತ್ತದಾ।'
ಬ್ರಹ್ಮಚರ್ಯವ್ರತಸ್ಥಸ್ಯ ತಸ್ಯ ದಿವ್ಯೇನ ಹೇತುನಾ॥  1-135-29 (6076) 
ಸಾಕ್ಷಾದ್ಧರ್ಮಾದಯಂ ಪುತ್ರಸ್ತತ್ರ ಜಾತೋ ಯುಧಿಷ್ಠಿರಃ।
ತಥೈನಂ ಬಲಿನಾಂ ಶ್ರೇಷ್ಠಂ ತಸ್ಯ ರಾಜ್ಞೋ ಮಹಾತ್ಮನಃ॥ 1-135-30 (6077) 
ಮಾತರಿಶ್ವಾ ದದೌ ಪುತ್ರಂ ಭೀಮಂ ನಾಮ ಮಹಾಬಲಂ।
ಪುರಂದರಾದಯಂ ಜಜ್ಞೇ ಕುಂತ್ಯಾಂ ಸತ್ಯಪರಾಕ್ರಮಃ॥ 1-135-31 (6078) 
`ಅಸ್ಮಿಂಜಾತೇ ಮಹೇಷ್ವಾಸೇ ಪೃಥಾಮಿಂದ್ರಸ್ತದಾಽಬ್ರವೀತ್।
ಮತ್ಪ್ರಸಾದಾದಯಂ ಜಾತಃ ಕುಂತಿ ಸತ್ಯಪರಾಕ್ರಮಃ॥ 1-135-32 (6079) 
ಅಜೇಯಾನಪಿ ಜೇತಾಽರೀಂದೇವತಾದೀನ್ನ ಸಂಶಯಃ।'
ಯಸ್ಯ ಕೀರ್ತಿರ್ಮಹೇಷ್ವಾಸಾನ್ಸರ್ವಾನಭಿಭವಿಷ್ಯತಿ॥  1-135-33 (6080) 
`ಯುಧಿಷ್ಠಿರೋ ರಾಜಸೂಯಂ ಭ್ರಾತೃವೀರ್ಯಾದವಾಪ್ಸ್ಯತಿ।
ಏಷ ಜೇತಾ ಮನುಷ್ಯಾಂಶ್ಚ ಸರ್ವಾನ್ಗಂಧರ್ವರಾಕ್ಷಸಾನ್॥ 1-135-34 (6081) 
ಏಷ ದುರ್ಯೋಧನಾದೀನಾಂ ಕೌರವಾಣಾಂ ಚ ಜೇಷ್ಯತಿ।
ವೀರಸ್ಯೈತಸ್ಯ ವಿಕ್ರಾಂತೈರ್ಧರ್ಮಪುತ್ರೋ ಯುಧಿಷ್ಠಿರಃ॥ 1-135-35 (6082) 
ಯಕ್ಷ್ಯತೇ ರಾಜಸೂಯಾದ್ಯೈರ್ಧರ್ಮ ಏವ ಪರಃ ಸದಾ।'
ಯೌ ತು ಮಾದ್ರೀ ಮಹೇಷ್ವಾಸಾವಸೂತ ಪುರುಷೋತ್ತಮೌ॥  1-135-36 (6083) 
ಅಶ್ವಿಭ್ಯಾಂ ಪುರುಷವ್ಯಾಘ್ರಾವಿಮೌ ತಾವಪಿ ತಿಷ್ಠತಃ।
`ನಕುಲಃ ಸಹದೇವಶ್ಚ ತಾವಪ್ಯಮಿತತೇಜಸೌ॥'  1-135-37 (6084) 
ಚರತಾ ಧರ್ಮನಿತ್ಯೇನ ವನವಾಸಂ ಯಶಸ್ವಿನಾ।
ಏಷ ಪೈತಾಮಹೋ ವಂಶಃ ಪಾಂಡುನಾ ಪುನರುದ್ಧೃತಃ॥ 1-135-38 (6085) 
ಪುತ್ರಾಣಾಂ ಜನ್ಮ ವೃದ್ಧಿಂ ಚ ವೈದಿಕಾಧ್ಯಯನಾನಿ ಚ।
ಪಶ್ಯಂತಃ ಸತತಂ ಪಾಂಡೋಃ ಪರಾಂ ಪ್ರೀತಿಮವಾಪ್ಸ್ಯಥ॥ 1-135-39 (6086) 
ವರ್ತಮಾನಃ ಸತಾಂ ವೃತ್ತೇ ಪುತ್ರಲಾಭಮವಾಪ ಚ।
ಪಿತೃಲೋಕಂ ಗತಃ ಪಾಂಡುರಿತಃ ಸಪ್ತದಶೇಽಹನಿ॥ 1-135-40 (6087) 
ತಂ ಚಿತಾಗತಮಾಜ್ಞಾಯ ವೈಶ್ವಾನರಮುಖೇ ಹುತಂ।
ಪ್ರವಿಷ್ಟಾ ಪಾವಕಂ ಮಾದ್ರೀ ಹಿತ್ವಾ ಜೀವಿತಮಾತ್ಮನಃ॥ 1-135-41 (6088) 
ಸಾ ಗತಾ ಸಹ ತೇನೈವ ಪತಿಲೋಕಮನುವ್ರತಾ।
ತಸ್ಯಾಸ್ತಸ್ಯ ಚ ಯತ್ಕಾರ್ಯಂ ಕ್ರಿಯತಾಂ ತದನಂತರಂ॥'  1-135-42 (6089) 
ಪೃಥಾಂ ಚ ಶರಣಂ ಪ್ರಾಪ್ತಾಂ ಪಾಂಡವಾಂಶ್ಚ ಯಶಸ್ವಿನಃ।
ಯಥಾವದನುಮನ್ಯಂತಾಂ ಧರ್ಮೋ ಹ್ಯೇಷ ಸನಾತನಃ॥ 1-135-43 (6090) 
ಇಮೇ ತಯೋಃ ಶರೀರೇ ದ್ವೇ ಪುತ್ರಾಶ್ಚೇಮೇ ತಯೋರ್ವರಾಃ।
ಕ್ರಿಯಾಭಿರನುಗೃಹ್ಯಂತಾಂ ಸಹ ಮಾತ್ರಾ ಪರಂತಪಾಃ॥ 1-135-44 (6091) 
ಪ್ರೇತಕಾರ್ಯೇ ನಿವೃತ್ತೇ ತು ಪಿತೃಮೇಧಂ ಮಹಾಯಶಾಃ।
ಲಭತಾಂ ಸರ್ವಧರ್ಮಜ್ಞಃ ಪಾಂಡುಃ ಕುರುಕುಲೋದ್ವಹಃ॥ 1-135-45 (6092) 
ವೈಶಂಪಾಯನ ಉವಾಚ। 1-135-46x (812) 
ಏವಮುಕ್ತ್ವಾ ಕುರೂನ್ಸರ್ವಾನ್ಕುರೂಣಾಮೇವ ಪಶ್ಯತಾಂ।
ಕ್ಷಣೇನಾಂತರ್ಹಿತಾಃ ಸರ್ವೇ ತಾಪಸಾ ಗುಹ್ಯಕೈಃ ಸಹ॥ 1-135-46 (6093) 
ಗಂಧರ್ವನಗರಾಕಾರಂ ತಥೈವಾಂತರ್ಹಿತಂ ಪುನಃ।
ಋಷಿಸಿದ್ಧಗಣಂ ದೃಷ್ಟ್ವಾ ವಿಸ್ಮಯಂ ತೇ ಪರಂ ಯಯುಃ॥ ॥ 1-135-47 (6094) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಪಂಚತ್ರಿಂಶದಧಿಕಶತತಮೋಽಧ್ಯಾಯಃ॥ 135 ॥

Mahabharata - Adi Parva - Chapter Footnotes

1-135-4 ದೇಹಂ ದೇಹಯೋರಸ್ಥೀನಿ॥ 1-135-8 ತದ್ಗಮನಂ ಸಂಕ್ಷಿಪ್ತಮಮನ್ಯತ ಮುನೀನಾಂ ಯೋಗಪ್ರಭಾವಾತ್ ಸ್ವದೇಶಗಮನೌತ್ಕಂಠ್ಯಾದ್ವಾ॥ 1-135-9 ವರ್ಧಮಾನಪುರದ್ವಾರಂ ಮುಖ್ಯದ್ವಾರಂ॥ 1-135-11 ಆರಣ್ಯಾನಾಂ ಸಹಸ್ರಸಂಖ್ಯಾನಾಂ ಮುನೀನಾಂ ಚೇತಿ ಯೋಜ್ಯಂ॥ 1-135-14 ವ್ಯತಿಕರಃ ಸಂಘರ್ಷಃ॥ 1-135-20 ಅಕೂಜಂ ನಿಃಶಬ್ದಂ॥ 1-135-45 ಪ್ರೇತಕಾರ್ಯೇ ಸಪಂಡೀಕರಣಾಂತೇ। ಪಿತೃಮೇಧಂ ಯಜ್ಞವಿಶೇಷಂ। ವೃಷೋತ್ಸರ್ಗಾದಿಕಂ ವಾ॥ 1-135-47 ಗಂಧರ್ವನಗರಂ ಖಪುರಂ॥ ಪಂಚತ್ರಿಂಶದಧಿಕಶತತಮೋಽಧ್ಯಾಯಃ॥ 135 ॥



ಆದಿಪರ್ವ - ಅಧ್ಯಾಯ 136

॥ ಶ್ರೀಃ ॥

1.136. ಅಧ್ಯಾಯಃ 136 

Mahabharata - Adi Parva - Chapter Topics

ಪಾಂಡೋರಸ್ಥಿಸಂಸ್ಕಾರಾದ್ಯಂತ್ಯೇಷ್ಟಿವಿಧಿಃ॥ 1 ॥

Mahabharata - Adi Parva - Chapter Text

1-136-0 (6095) 
ಧೃತರಾಷ್ಟ್ರ ಉವಾಚ। 1-136-0x (813) 
ಪಾಂಡೋರ್ವಿದುರ ಸರ್ವಾಣಿ ಪ್ರೇತಕಾರ್ಯಾಣಿ ಕಾರಯ।
ರಾಜವದ್ರಾಜಸಿಂಹಸ್ಯ ಮಾದ್ರ್ಯಾಶ್ಚೈವ ವಿಶೇಷತಃ॥ 1-136-1 (6096) 
ಪಶೂನ್ವಾಸಾಂಸಿ ರತ್ನಾನಿ ಧನಾನಿ ವಿವಿಧಾನಿ ಚ।
ಪಾಂಡೋಃ ಪ್ರಯಚ್ಛ ಮಾದ್ರ್ಯಾಶ್ಚ ಯೇಭ್ಯೋ ಯಾವಚ್ಚ ವಾಂಛಿತಂ॥ 1-136-2 (6097) 
ಯಥಾ ಚ ಕುಂತೀ ಸತ್ಕಾರಂ ಕುರ್ಯಾನ್ಮಾದ್ರ್ಯಾಸ್ತಥಾ ಕುರು।
ಯಥಾ ನ ವಾಯುರ್ನಾದಿತ್ಯಃ ಪಶ್ಯೇತಾಂ ತಾಂ ಸುಸಂವೃತಾಂ॥ 1-136-3 (6098) 
ನ ಶೋಚ್ಯಃ ಪಾಂಡುರನಘಃ ಪ್ರಶಸ್ಯಃ ಸ ನರಾಧಿಪಃ।
ಯಸ್ಯ ಪಂಚ ಸುತಾ ವೀರಾ ಜಾತಾಃ ಸುರಸುತೋಪಮಾಃ॥ 1-136-4 (6099) 
ವೈಶಂಪಾಯನ ಉವಾಚ। 1-136-5x (814) 
ವಿದುರಸ್ತಂ ತಥೇತ್ಯುಕ್ತ್ವಾ ಭೀಷ್ಮೇಣ ಸಹ ಭಾರತ।
ಪಾಂಡುಂ ಸಂಸ್ಕಾರಯಾಮಾಸ ದೇಶೇ ಪರಮಪೂಜಿತೇ॥ 1-136-5 (6100) 
ತತಸ್ತು ನಗರಾತ್ತೂರ್ಣಮಾಜ್ಯಗಂಧಪುರಸ್ಕೃತಾಃ।
ನಿರ್ಹೃತಾಃ ಪಾವಕಾ ದೀಪ್ತಾಃ ಪಾಂಡೋ ರಾಜನ್ಪುರೋಹಿತೈಃ॥ 1-136-6 (6101) 
ಅಥೈನಾಮಾರ್ತವೈಃ ಪುಷ್ಪೈರ್ಗಂಧೈಶ್ಚ ವಿವಿಧೈರ್ವರೈಃ।
ಶಿಬಿಕಾಂ ತಾಮಲಂಕೃತ್ಯ ವಾಸಸಾಽಽಚ್ಛಾದ್ಯ ಸರ್ವಶಃ॥ 1-136-7 (6102) 
ತಾಂ ತಥಾ ಶೋಭಿತಾಂ ಮಾಲ್ಯೈರ್ವಾಸೋಭಿಶ್ಚ ಮಹಾಧನೈಃ।
ಅಮಾತ್ಯಾ ಜ್ಞಾತಯಶ್ಚೈನಂ ಸುಹೃದಶ್ಚೋಪತಸ್ಥಿರೇ॥ 1-136-8 (6103) 
ನೃಸಿಂಹಂ ನರಯುಕ್ತೇನ ಪರಮಾಲಂಕೃತೇನ ತಂ।
ಅವಹನ್ ಯಾನಮುಖ್ಯೇನ ಸಹ ಮಾದ್ರ್ಯಾ ಸುಸಂವೃತಂ॥ 1-136-9 (6104) 
ಪಾಂಡುರೇಣಾತಪತ್ರೇಣ ಚಾಮರವ್ಯಜನೇನ ಚ।
ಸರ್ವವಾದಿತ್ರನಾದೈಶ್ಚ ಸಮಲಂಚಕ್ರಿರೇ ತತಃ॥ 1-136-10 (6105) 
ರತ್ನಾನಿ ಚಾಪ್ಯುಪಾದಾಯ ಬಹೂನಿ ಶತಶೋ ನರಾಃ।
ಪ್ರದದುಃ ಕಾಂಕ್ಷಮಾಣೇಭ್ಯಃ ಪಾಂಡೋಸ್ತಸ್ಯೌರ್ಧ್ವದೇಹಿಕೇ॥ 1-136-11 (6106) 
ಅಥ ಚ್ಛತ್ರಾಣಿ ಶುಭ್ರಾಣಿ ಚಾಮರಾಣಿ ಬೃಹಂತಿ ಚ।
ಆಜಹ್ರುಃ ಕೌರವಸ್ಯಾರ್ಥೇ ವಾಸಾಂಸಿ ರುಚಿರಾಣಿ ಚ॥ 1-136-12 (6107) 
ಯಾಜಕೈಃ ಶುಕ್ಲವಾಸೋಭಿರ್ಹೂಯಮಾನಾ ಹುತಾಶನಾಃ।
ಅಗಚ್ಛನ್ನಗ್ರತಸ್ತಸ್ಯ ದೀಪ್ಯಮಾನಾಃ ಸ್ವಲಂಕೃತಾಃ॥ 1-136-13 (6108) 
ಬ್ರಾಹ್ಮಣಾಃ ಕ್ಷತ್ರಿಯಾ ವೈಶ್ಯಾಃ ಶೂದ್ರಾಶ್ಚೈವ ಸಹಸ್ರಶಃ।
ರುದಂತಃ ಶೋಕಸಂತಪ್ತಾ ಅನುಜಗ್ಮುರ್ನರಾಧಿಪಂ॥ 1-136-14 (6109) 
ಅಯಮಸ್ಮಾನಪಾಹಾಯ ದುಃಖೇ ಚಾಧಾಯ ಶಾಶ್ವತೇ।
ಕೃತ್ವಾ ಚಾಸ್ಮಾನನಾಥಾಂಶ್ಚ ಕ್ವ ಯಾಸ್ಯತಿ ನರಾಧಿಪಃ॥ 1-136-15 (6110) 
ಕ್ರೋಶಂತಃ ಪಾಂಡವಾಃ ಸರ್ವೇ ಭೀಷ್ಮೋ ವಿದುರ ಏವ ಚ।
`ಬಾಹ್ಲೀಕಃ ಸೋಮದತ್ತಶ್ಚ ತಥಾ ಭೂರಿಶ್ರವಾ ನೃಪಃ॥ 1-136-16 (6111) 
ಅನ್ಯೋನ್ಯಂ ವೈ ಸಮಾಶ್ಲಿಷ್ಯ ಅನುಜಗ್ಮುಃ ಸಹಸ್ರಶಃ।'
ರಮಣೀಯೇ ವನೋದ್ದೇಶೇ ಗಂಗಾತೀರೇ ಸಮೇ ಶುಭೇ॥  1-136-17 (6112) 
ನ್ಯಾಸಯಾಮಾಸುರಥಂ ತಾಂ ಶಿಬಿಕಾಂ ಸತ್ಯವಾದಿನಃ।
ಸಭಾರ್ಯಸ್ಯ ನೃಸಿಂಹಸ್ಯ ಪಾಂಡೋರಕ್ಲಿಷ್ಟಕರ್ಮಣಃ॥ 1-136-18 (6113) 
ತತಸ್ತಸ್ಯ ಶರೀರಂ ತು ಸರ್ವಗಂಧಾಧಿವಾಸಿತಂ।
ಶುಚಿಕಾಲೀಯಕಾದಿಗ್ಧಂ ದಿವ್ಯಚಂದನರೂಷಿತಂ॥ 1-136-19 (6114) 
ಪರ್ಯಷಿಂಚಂಜಲೇನಾಶು ಶಾತಕುಂಭಮಯೈರ್ಘಟೈಃ।
ಚಂದನೇನ ಚ ಶುಕ್ಲೇನ ಸರ್ವತಃ ಸಮಲೇಪಯನ್॥ 1-136-20 (6115) 
ಕಾಲಾಗುರುವಿಮಿಶ್ರೇಣ ತಥಾ ತುಂಗರಸೇನ ಚ।
ಅಥೈನಂ ದೇಶಜೈಃ ಶುಕ್ಲೈರ್ವಾಸೋಭಿಃ ಸಮಯೋಜಯನ್॥ 1-136-21 (6116) 
ಸಂಛನ್ನಃ ಸ ತು ವಾಸೋಭಿರ್ಜೀವನ್ನಿವ ನರಾಧಿಪಃ।
ಶುಶುಭೇ ಸ ನವ್ಯಾಘ್ರೋ ಮಹಾರ್ಹಶಯನೋಚಿತಃ॥ 1-136-22 (6117) 
`ಹಯಮೇಧಾಗ್ನಿನಾ ಸರ್ವೇ ಯಾಜಕಾಃ ಸಪುರೋಹಿತಾಃ।
ವೇದೋಕ್ತೇನ ವಿಧಾನೇನ ಕ್ರಿಯಾಂಚಕ್ರುಃ ಸಮಂತ್ರಕಂ॥'  1-136-23 (6118) 
ಯಾಜಕೈರಭ್ಯನುಜ್ಞಾತೇ ಪ್ರೇತಕರ್ಮಣ್ಯನಿಷ್ಠಿತೇ।
ಘೃತಾವಸಿಕ್ತಂ ರಾಜಾನಂ ಸಹ ಮಾದ್ರ್ಯಾ ಸ್ವಲಂಕೃತಂ॥ 1-136-24 (6119) 
ತುಂಗಪದ್ಮಕಮಿಶ್ರೇಣ ಚಂದನೇನ ಸುಗಂಧಿನಾ।
`ಸರಲಂ ದೇವದಾರುಂ ಚ ಗುಗ್ಗುಲಂ ಲಾಕ್ಷಯಾ ಸಹ॥ 1-136-25 (6120) 
ಹರಿಚಂದನಕಾಷ್ಠೈಶ್ಚ ಹರಿಬೇರೈರುಶೀರಕೈಃ।'
ಅನ್ಯೈಶ್ಚ ವಿವಿಧೈರ್ಗಂಧೈರ್ವಿಧಿನಾ ಸಮದಾಹಯನ್॥  1-136-26 (6121) 
ತತಸ್ತಯೋಃ ಶರೀರೇ ದ್ವೇ ದೃಷ್ಟ್ವಾ ಮೋಹವಶಂ ಗತಾ।
ಹಾಹಾ ಪುತ್ರೇತಿ ಕೌಸಲ್ಯಾ ಪಪಾತ ಸಹಸಾ ಭುವಿ॥ 1-136-27 (6122) 
ತಾಂ ಪ್ರೇಕ್ಷ್ಯ ಪತಿತಾಮಾರ್ತಾಂ ಪೌರಜಾನಪದೋ ಜನಃ।
ರುರೋದ ದುಃಖಸಂತಪ್ತೋ ರಾಜಭಕ್ತ್ಯಾ ಕೃಪಾಽನ್ವಿತಃ॥ 1-136-28 (6123) 
ಕುಂತ್ಯಾಶ್ಚೈವಾರ್ತನಾದೇನ ಸರ್ವಾಣಿ ಚ ವಿಚುಕ್ರುಶುಃ।
ಮಾನುಷೈಃ ಸಹ ಭೂತಾನಿ ತಿರ್ಯಗ್ಯೋನಿಗತಾನ್ಯಪಿ॥ 1-136-29 (6124) 
ತಥಾ ಭೀಷ್ಮಃ ಶಾಂತನವೋ ವಿದುರಶ್ಚ ಮಹಾಮತಿಃ।
ಸರ್ವಶಃ ಕೌರವಾಶ್ಚೈವ ಪ್ರಾಣದನ್ಭೃಶದುಃಖಿತಾಃ॥ 1-136-30 (6125) 
ತತೋ ಭೀಷ್ಮೋಽಥ ವಿದುರೋ ರಾಜಾ ಚ ಸಹ ಪಾಂಡವೈಃ।
ಉದಕಂ ಚಕ್ರಿರೇ ತಸ್ಯ ಸರ್ವಾಶ್ಚ ಕುರುಯೋಷಿತಃ॥ 1-136-31 (6126) 
ಚುಕ್ರುಶುಃ ಪಾಂಡವಾಃ ಸರ್ವೇ ಭೀಷ್ಮಃ ಶಾಂತನವಸ್ತಥಾ।
ವಿದುರೋ ಜ್ಞಾತಯಶ್ಚೈವ ಚಕ್ರುಶ್ಚಾಪ್ಯುದಕಕ್ರಿಯಾಃ॥ 1-136-32 (6127) 
ಕೃತೋದಕಾಂಸ್ತಾನಾದಾಯ ಪಾಂಡವಾಂಛೋಕಕರ್ಶಿತಾನ್।
ಸರ್ವಾಃ ಪ್ರಕೃತಯೋ ರಾಜಞ್ಶೋಚಮಾನಾ ನ್ಯವಾರಯನ್॥ 1-136-33 (6128) 
ಯಥೈವ ಪಾಂಡವಾ ಭೂಮೌ ಸುಷುಪುಃ ಸಹ ಬಾಂಧವೈಃ।
ತಥೈವ ನಾಗರಾ ರಾಜಞ್ಶಿಶ್ಯಿರೇ ಬ್ರಾಹ್ಮಣಾದಯಃ॥ 1-136-34 (6129) 
ತದ್ಗತಾನಂದಮಸ್ವಸ್ಥಮಾಕುಮಾರಮಹೃಷ್ಟವತ್।
ಬಭೂವ ಪಾಂಡವೈಃ ಸಾರ್ಧಂ ನಗರಂ ದ್ವಾದಶ ಕ್ಷಪಾಃ॥ ॥ 1-136-35 (6130) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಷಟ್ತ್ರಿಂಶದಧಿಕಶತತಮೋಽಧ್ಯಾಯಃ॥ 136 ॥

Mahabharata - Adi Parva - Chapter Footnotes

1-136-19 ಕಾಲೀಯಕಾದಿಗ್ಧಂ ಕೃಷ್ಣಾಗುರುಲಿಪ್ತಂ॥ 1-136-25 ತುಂಗಪದ್ಮಕೌ ಗಂಧದ್ರವ್ಯವಿಶೇಷೌ॥ ಷಟ್ತ್ರಿಂಶದಧಿಕಶತತಮೋಽಧ್ಯಾಯಃ॥ 136 ॥



ಆದಿಪರ್ವ - ಅಧ್ಯಾಯ 137

॥ ಶ್ರೀಃ ॥

1.137. ಅಧ್ಯಾಯಃ 137 

Mahabharata - Adi Parva - Chapter Topics

ಪಾಂಡೋಃ ಶ್ರಾದ್ಧದಾನಂ॥ 1 ॥ ಕುಮಾರಾಣಾಂ ಕ್ರೀಡಾವರ್ಣನಂ॥ 2 ॥ ಕ್ರೀಡಾಯಾಂ ಭೀಮೇನ ದುರ್ಯೋಧನಾದೀನಾಂ ಪರಾಭವಃ॥ 3 ॥ ದುರ್ಯೋಧನೇನ ಪ್ರಮಾಣಕೋಟ್ಯಾಂ ಪಾತನಂ, ಸರ್ಪೈರ್ದಂಶನಂ, ವಿಷಮಿಶ್ರಭಕ್ಷ್ಯದಾನಂ॥ 4 ॥

Mahabharata - Adi Parva - Chapter Text

1-137-0 (6131) 
ವೈಶಂಪಾಯನ ಉವಾಚ। 1-137-0x (815) 
ತತಃ ಕ್ಷತ್ತಾ ಚ ಭೀಷ್ಮಶ್ಚ ವ್ಯಾಸೋ ರಾಜಾ ಚ ಬಂಧುಭಿಃ।
ದದುಃ ಶ್ರಾದ್ಧಂ ತದಾ ಪಾಂಡೋಃ ಸ್ವಧಾಮೃತಮಯಂ ತದಾ॥ 1-137-1 (6132) 
`ಪುರೋಹಿತಸಹಾಯಾಸ್ತೇ ಯಥಾನ್ಯಾಯಮಕುರ್ವತ।'
ಕುರೂಂಶ್ಚ ವಿಪ್ರಮುಖ್ಯಾಂಶ್ಚ ಭೋಜಯಿತ್ವಾ ಸಹಸ್ರಶಃ। 
ರತ್ನೌಘಾಂದ್ವಿಜಮುಖ್ಯೇಭ್ಯೋ ದತ್ತ್ವಾ ಗ್ರಾಮವರಾಂಸ್ತಥಾ॥  1-137-2 (6133) 
ಕೃತಶೌಚಾಂಸ್ತತಸ್ತಾಂಸ್ತು ಪಾಂಡವಾನ್ಭರತರ್ಷಭಾನ್।
ಆದಾಯ ವಿವಿಶುಃ ಸರ್ವೇ ಪುರಂ ವಾರಣಸಾಹ್ವಯಂ॥ 1-137-3 (6134) 
ಸತತಂ ಸ್ಮಾನುಶೋಚಂತಸ್ತಮೇವ ಭರತರ್ಷಭಂ।
ಪೌರಜಾನಪದಾಃ ಸರ್ವೇ ಮೃತಂ ಸ್ವಮಿವ ಬಾಂಧವಂ॥ 1-137-4 (6135) 
ಶ್ರಾದ್ಧಾವಸಾನೇ ತು ತದಾ ದೃಷ್ಟ್ವಾ ತಂ ದುಃಖಿತಂ ಜನಂ।
ಸಂಮೂಢಾಂ ದುಃಖಶೋಕಾರ್ತಾಂ ವ್ಯಾಸೋ ಮಾತರಮಬ್ರವೀತ್॥ 1-137-5 (6136) 
ಅತಿಕ್ರಾಂತಸುಖಾಃ ಕಾಲಾಃ ಪರ್ಯುಪಸ್ಥಿತದಾರುಣಾಃ।
ಶ್ವಃಶ್ವಃ ಪಾಪಿಷ್ಠದಿವಸಾಃ ಪೃಥಿವೀ ಗತಯೌವನಾ॥ 1-137-6 (6137) 
ಬಹುಮಾಯಾಸಮಾಕೀರ್ಣೋ ನಾನಾದೋಷಸಮಾಕುಲಃ।
ಲುಪ್ತಧರ್ಮಕ್ರಿಯಾಚಾರೋ ಘೋರಃ ಕಾಲೋ ಭವಿಷ್ಯತಿ॥ 1-137-7 (6138) 
ಕುರೂಣಾಮನಯಾಚ್ಚಾಪಿ ಪೃಥಿವೀ ನ ಭವಿಷ್ಯತಿ।
ಗಚ್ಛ ತ್ವಂ ಯೋಗಮಾಸ್ಥಾಯ ಯುಕ್ತಾ ವಸ ತಪೋವನೇ॥ 1-137-8 (6139) 
ಮಾದ್ರಾಕ್ಷೀಸ್ತ್ವಂ ಕುಲಸ್ಯಾಸ್ಯ ಘೋರಂ ಸಂಕ್ಷಯಮಾತ್ಮನಃ।
ತಥೇತಿ ಸಮನುಜ್ಞಾಯ ಸಾ ಪ್ರವಿಶ್ಯಾಬ್ರವೀತ್ಸ್ನುಷಾಂ॥ 1-137-9 (6140) 
ಅಂಬಿಕ ತವ ಪೌತ್ರಸ್ಯ ದುರ್ನಯಾತ್ಕಿಲ ಭಾರತಾಃ।
ಸಾನುಬಂಧಾ ವಿನಂಕ್ಷ್ಯಂತಿ ಪೌರಾಶ್ಚೈವೇತಿ ನಃ ಶ್ರುತಂ॥ 1-137-10 (6141) 
ತತ್ಕೌಸಲ್ಯಾಮಿಮಾಮಾರ್ತಾಂ ಪುತ್ರಶೋಕಾಭಿಪೀಡಿತಾಂ।
ವನಮಾದಾಯ ಭದ್ರಂ ತೇ ಗಚ್ಛಾವೋ ಯದಿ ಮನ್ಯಸೇ॥ 1-137-11 (6142) 
ತಥೇತ್ಯುಕ್ತಾ ತ್ವಂಬಿಕಯಾ ಭೀಷ್ಮಮಾಮಂತ್ರ್ಯ ಸುವ್ರತಾ।
ವನಂ ಯಯೌ ಸತ್ಯವತೀ ಸ್ನುಷಾಭ್ಯಾಂ ಸಹ ಭಾರತ॥ 1-137-12 (6143) 
ತಾಃ ಸುಘೋರಂ ತಪಸ್ತಪ್ತ್ವಾ ದೇವ್ಯೋ ಭರತಸತ್ತಮ॥
ದೇಹಂ ತ್ಯಕ್ತ್ವಾ ಮಹಾರಾಜ ಗತಿಮಿಷ್ಟಾಂ ಯಯುಸ್ತದಾ॥ 1-137-13 (6144) 
ವೈಶಂಪಾಯನ ಉವಾಚ। 1-137-14x (816) 
ಅಥಾಪ್ತವಂತೋ ವೇದೋಕ್ತಾನ್ಸಂಸ್ಕಾರಾನ್ಪಾಂಡವಾಸ್ತದಾ।
ಸಂವ್ಯವರ್ಧಂತ ಭೋಗಾಂಸ್ತೇ ಭುಂಜಾನಾಃ ಪಿತೃವೇಶ್ಮನಿ॥ 1-137-14 (6145) 
ಧಾರ್ತರಾಷ್ಟ್ರೈಶ್ಚ ಸಹಿತಾಃ ಕ್ರೀಡಂತೋ ಮುದಿತಾಃ ಸುಖಂ।
ಬಾಲಕ್ರೀಡಾಸು ಸರ್ವಾಸು ವಿಶಿಷ್ಟಾಸ್ತೇಜಸಾಽಭವನ್॥ 1-137-15 (6146) 
ಜವೇ ಲಕ್ಷ್ಯಾಭಿಹರಣೇ ಭೋಜ್ಯೇ ಪಾಂಸುವಿಕರ್ಷಣೇ।
ಧಾರ್ತರಾಷ್ಟ್ರಾನ್ಭೀಮಸೇನಃ ಸರ್ವಾನ್ಸ ಪರಿಮರ್ದತಿ॥ 1-137-16 (6147) 
ಹರ್ಷಾತ್ಪ್ರಕ್ರೀಡಮಾನಾಂಸ್ತಾನ್ ಗೃಹ್ಯ ರಾಜನ್ನಿಲೀಯತೇ।
ಶಿರಃಸು ವಿನಿಗೃಹ್ಯೈತಾನ್ಯೋಜಯಾಮಾಸ ಪಾಂಡವೈಃ॥ 1-137-17 (6148) 
ಶತಮೇಕೋತ್ತರಂ ತೇಷಾಂ ಕುಮಾರಾಣಾಂ ಮಹೌಜಸಾಂ।
ಏಕ ಏವ ನಿಗೃಹ್ಣಾತಿ ನಾತಿಕೃಚ್ಛ್ರಾದ್ವೃಕೋದರಃ॥ 1-137-18 (6149) 
ಕಚೇಷು ಚ ನಿಗೃಹ್ಯೈನಾನ್ವಿನಿಹತ್ಯ ಬಲಾದ್ಬಲೀ।
ಚಕರ್ಷ ಕ್ರೋಶತೋ ಭೂಮೌ ಘೃಷ್ಟಜಾನುಶಿರೋಂಸಕಾನ್॥ 1-137-19 (6150) 
ದಶ ಬಾಲಾಂಜಲೇ ಕ್ರೀಡನ್ಭುಜಾಭ್ಯಾಂ ಪರಿಗೃಹ್ಯ ಸಃ।
ಆಸ್ತೇ ಸ್ಮ ಸಲಿಲೇ ಮಗ್ನೋ ಮೃತಕಲ್ಪಾನ್ವಿಮುಂಚತಿ॥ 1-137-20 (6151) 
ಫಲಾನಿ ವೃಕ್ಷಮಾರುಹ್ಯ ವಿಚಿನ್ವಂತಿ ಚ ಯೇ ತದಾ।
ತದಾ ಪಾದಪ್ರಹಾರೇಣ ಭೀಮಃ ಕಂಪಯತೇ ದ್ರುಮಾನ್॥ 1-137-21 (6152) 
ಪ್ರಹಾರವೇಗಾಭಿಹತಾ ದ್ರುಮಾ ವ್ಯಾಘೂರ್ಣಿತಾಸ್ತತಃ।
ಸಫಲಾಃ ಪ್ರಪತಂತಿ ಸ್ಮ ದ್ರುಮಾತ್ಸ್ರಸ್ತಾಃ ಕುಮಾರಕಾಃ॥ 1-137-22 (6153) 
`ಕೇಚಿದ್ಭಗ್ನಶಿರೋರಸ್ಕಾಃ ಕೇಚಿದ್ಭಗ್ನಕಟೀಮುಖಾಃ।
ನಿಪೇತುರ್ಭ್ರಾತರಃ ಸರ್ವೇ ಭೀಮಸೇನಭುಜಾರ್ದಿತಾಃ॥'  1-137-23 (6154) 
ನ ತೇ ನಿಯುದ್ಧೇ ನ ಜವೇ ನ ಯೋಗ್ಯಾಸು ಕದಾಚನ।
ಕುಮಾರಾ ಉತ್ತರಂ ಚಕ್ರುಃ ಸ್ಪರ್ಧಮಾನಾ ವೃಕೋದರಂ॥ 1-137-24 (6155) 
ಏವಂ ಸ ಧಾರ್ತರಾಷ್ಟ್ರಾಂಶ್ಚ ಸ್ಪರ್ಧಮಾನೋ ವೃಕೋದರಃ।
ಅಪ್ರಿಯೇಽತಿಷ್ಠದತ್ಯಂತಂ ಬಾಲ್ಯಾನ್ನ ದ್ರೋಹಚೇತಸಾ॥ 1-137-25 (6156) 
ತತೋ ಬಲಮತಿಖ್ಯಾತಂ ಧಾರ್ತರಾಷ್ಟ್ರಃ ಪ್ರತಾಪವಾನ್।
ಭೀಮಸೇನಸ್ಯ ತಜ್ಜ್ಞಾತ್ವಾ ದುಷ್ಟಭಾವಮದರ್ಶಯತ್॥ 1-137-26 (6157) 
ತಸ್ಯ ಧರ್ಮಾದಪೇತಸ್ಯ ಪಾಪಾನಿ ಪರಿಪಶ್ಯತಃ।
ಮೋಹಾದೈಶ್ವರ್ಯಲೋಭಾಚ್ಚ ಪಾಪಾ ಮತಿರಜಾಯತ॥ 1-137-27 (6158) 
ಅಯಂ ಬಲವತಾಂ ಶ್ರೇಷ್ಠಃ ಕುಂತೀಪುತ್ರೋ ವೃಕೋದರಃ।
ಮಧ್ಯಮಃ ಕುಂತಿಪುತ್ರಾಣಾಂ ನಿಕೃತ್ಯಾ ಸನ್ನಿಗೃಹ್ಯತಾಂ॥ 1-137-28 (6159) 
ಪ್ರಾಣವಾನ್ವಿಕ್ರಮೀ ಚೈವ ಶೌರ್ಯೇಣ ಮಹತಾಽನ್ವಿತಃ।
ಸ್ಪರ್ಧತೇ ಚಾಪಿ ಸಹಿತಾನಸ್ಮಾನೇಕೋ ವೃಕೋದರಃ॥ 1-137-29 (6160) 
ತಂ ತು ಸುಪ್ತಂ ಪುರೋದ್ಯಾನೇ ಗಂಗಾಯಾಂ ಪ್ರಕ್ಷಿಪಾಮಹೇ।
ಅಥ ತಸ್ಮಾದವರಜಂ ಶ್ರೇಷ್ಠಂ ಚೈವ ಯುಧಿಷ್ಠಿರಂ॥ 1-137-30 (6161) 
ಪ್ರಸಹ್ಯ ಬಂಧನೇ ಬದ್ಧ್ವಾ ಪ್ರಶಾಸಿಷ್ಯೇ ವಸುಂಧರಾಂ।
ಏವಂ ಸ ನಿಶ್ಚಯಂ ಪಾಪಃ ಕೃತ್ವಾ ದುರ್ಯೋಧನಸ್ತದಾ। 
ನಿತ್ಯಮೇವಾಂತರಪ್ರೇಕ್ಷೀ ಭೀಮಸ್ಯಾಸೀನ್ಮಹಾತ್ಮನಃ॥  1-137-31 (6162) 
ತತೋ ಜಲವಿಹಾರಾರ್ಥಂ ಕಾರಯಾಮಾಸ ಭಾರತ।
ಚೈಲಕಂಬಲವೇಶ್ಮಾನಿ ವಿಚಿತ್ರಾಣಿ ಮಹಾಂತಿ ಚ॥ 1-137-32 (6163) 
ಸರ್ವಕಾಮೈಃ ಸುಪೂರ್ಣಾನಿ ಪತಾಕೋಚ್ಛ್ರಾಯವಂತಿ ಚ।
ತತ್ರ ಸಂಜನಯಾಮಾಸ ನಾನಾಗಾರಾಣ್ಯನೇಕಶಃ॥ 1-137-33 (6164) 
ಉದಕಕ್ರೀಡನಂ ನಾಮ ಕಾರಯಾಮಾಸ ಭಾರತ।
ಪ್ರಮಾಣಕೋಟ್ಯಾಂ ತಂ ದೇಶಂ ಸ್ಥಲಂ ಕಿಂಚಿದುಪೇತ್ಯಹ॥ 1-137-34 (6165) 
`ಕ್ರೀಡಾವಸಾನೇ ತೇ ಸರ್ವೇ ಶುಚಿವಸ್ತ್ರಾಃ ಸ್ವಲಂಕೃತಾಃ।
ಸರ್ವಕಾಮಸಮೃದ್ಧಂ ತದನ್ನಂ ಬುಭುಜಿರೇ ಶನೈಃ॥ 1-137-35 (6166) 
ದಿವಸಾಂತೇ ಪರಿಶ್ರಾಂತಾ ವಿಹೃತ್ಯ ಚ ಕುರೂದ್ವಹಾಃ।
ವಿಹಾರಾವಸಥೇಷ್ವೇವ ವೀರಾ ವಾಸಮರೋಚಯನ್॥ 1-137-36 (6167) 
ಖಿನ್ನಸ್ತು ಬಲವಾನ್ಭೀಮೋ ವ್ಯಾಯಾಮಾಭ್ಯಧಿಕಸ್ತದಾ।
ವಾಹಯಿತ್ವಾ ಕುಮಾರಾಂಸ್ತಾಂಜಲಕ್ರೀಡಾಗತಾನ್ವಿಭುಃ॥ 1-137-37 (6168) 
ಪ್ರಮಾಣಕೋಟ್ಯಾಂ ವಾಸಾರ್ಥಂ ಸುಷ್ವಾಪಾರುಹ್ಯ ತತ್ಸ್ಥಲಂ।
ಶೀತಂ ವಾಸಂ ಸಮಾಸಾದ್ಯ ಶಾಂತೋ ಮದವಿಮೋಹಿತಃ॥ 1-137-38 (6169) 
ನಿಶ್ಚೇಷ್ಟಃ ಪಾಂಡವೋ ರಾಜನ್ಸುಷ್ವಾಪ ಮೃತವತ್ಕ್ಷಿತೌ।
ತತೋ ಬದ್ಧ್ವಾ ಲತಾಪಾಶೈರ್ಭೀಮಂ ದುರ್ಯೋಧನಃ ಶನೈಃ॥ 1-137-39 (6170) 
ಪ್ರಮಾಣಕೋಟ್ಯಾಂ ಸಂಸುಪ್ತಂ ಗಂಗಾಯಾಂ ಪ್ರಾಕ್ಷಿಪಜ್ಜಲೇ।
ತತಃ ಪ್ರಬುದ್ಧಃ ಕೌಂತೇಯಃ ಸರ್ವಾನ್ಸಂಛಿದ್ಯ ಬಂಧನಾನ್॥ 1-137-40 (6171) 
ಉದತಿಷ್ಠದ್ಬಲಾದ್ಭೂಯೋ ಭೀಮಃ ಪ್ರಹರತಾಂ ವರಃ।
ಸ ವಿಮುಕ್ತೋ ಮಹಾತೇಜಾ ನಾಜ್ಞಾಸೀತ್ತೇನ ತತ್ಕೃತಂ॥ 1-137-41 (6172) 
ಪುನರ್ನಿದ್ರಾವಶಂ ಪ್ರಾಪ್ತಸ್ತತ್ರೈವ ಪ್ರಾಸ್ವಪದ್ಬಲೀ।
ಅರ್ಧರಾತ್ರ್ಯಾಂ ವ್ಯತೀತಾಯಾಮುತ್ತಸ್ಥುಃ ಕುರುಪಾಣ್ಜವಾಃ। 
ದುರ್ಯೋಧನಸ್ತು ಕೌಂತೇಯಂ ದೃಷ್ಟ್ವಾ ನಿರ್ವೇದಮಭ್ಯಗಾತ್॥  1-137-42 (6173) 
ಸುಪ್ತಂ ಚಾಪಿ ಪುನಃ ಸರ್ಪೈಸ್ತೀಕ್ಷ್ಣದಂಷ್ಟ್ರೈರ್ಮಹಾವಿಷೈಃ।
ಕುಪಿತೈರ್ದಂಶಯಾಮಾಸ ಸರ್ವೇಷ್ವೇವಾಂಗಸಂಧಿಷು॥ 1-137-43 (6174) 
ದಂಷ್ಟ್ರಾಶ್ಚ ದಂಷ್ಟ್ರಿಣಾಂ ಮರ್ಮಸ್ವಪಿ ತೇನ ನಿಪಾತಿತಾಃ।
ತ್ವಚಂ ನ ಚಾಸ್ಯ ಬಿಭಿದುಃ ಸಾರತ್ವಾತ್ಪೃಥುಪಕ್ಷಸಃ॥ 1-137-44 (6175) 
ಪ್ರಬುದ್ಧೋ ಭೀಸೇನಸ್ತಾನ್ಸರ್ವಾನ್ಸರ್ಪಾನಪೋಥಯತ್।
ಸಾರಥಿಂ ಚಾಸ್ಯ ದಯಿತಮಪಹಸ್ತೇನ ಜಘ್ನಿವಾನ್॥ 1-137-45 (6176) 
ತಥಾನ್ಯದಿವಸೇ ರಾಜನ್ಹಂತುಕಾಮೋಽತ್ಯಮರ್ಷಣಃ।
ವಲನೇನ ಸಹಾಮಂತ್ರ್ಯ ಸೌಬಲಸ್ಯ ಮತೇ ಸ್ಥಿತಃ॥ 1-137-46 (6177) 
ಭೋಜನೇ ಭೀಮಸೇನಸ್ಯ ತತಃ ಪ್ರಾಕ್ಷೇಪಯದ್ವಿಷಂ।
ಕಾಲಕೂಟಂ ವಿಷಂ ತೀಕ್ಷ್ಣಂ ಸಂಭೃತಂ ರೋಮಹರ್ಷಣಂ॥ 1-137-47 (6178) 
ತಚ್ಚಾಪಿ ಭುಕ್ತ್ವಾಽಜರದಾʼಯದವಿಕಾರೋ ವೃಕೋದರಃ।
ವಿಕಾರಂ ನಾಭ್ಯಜನಯತ್ಸುತೀಕ್ಷ್ಣಮಪಿ ತದ್ವಿಷಂ॥ 1-137-48 (6179) 
ಭೀಮಸಂಹನನೋ ಭೀಮಸ್ತ್ಸಮಾದಜರಯದ್ವಿಷಂ।
ತತೋಽನ್ಯದಿವಸೇ ರಾಜನ್ಹಂತುಕಾಮೋ ವೃಕೋದರಂ॥ 1-137-49 (6180) 
ಸೌಬಲೇನ ಸಹಾಯೇನ ಧಾರ್ತರಾಷ್ಟ್ರೋಽಭ್ಯಚಿಂತಯತ್।
ಚಿಂತಯನ್ನಾಲಭನ್ನಿದ್ರಾಂ ದಿವಾರಾತ್ರಮತಂದ್ರಿತಃ॥ 1-137-50 (6181) 
ಏವಂ ದುರ್ಯೋಧನಃ ಕರ್ಣಃ ಶಕುನಿಶ್ಚಾಪಿ ಸೌಬಲಃ।
ಅನೇಕೈರಪ್ಯುಪಾಯೈಸ್ತಾಂಜಿಘಾಂಸಂತಿ ಸ್ಮ ಪಾಂಡವಾನ್॥ 1-137-51 (6182) 
ವೈಶ್ಯಾ ಪುತ್ರಸ್ತದಾಚಷ್ಟ ಪಾರ್ಥಾನಾಂ ಹಿತಕಾಂಯಯಾ।
ಪಾಂಡವಾ ಹ್ಯಪಿ ತತ್ಸರ್ವಂ ಪ್ರತ್ಯಜಾನನ್ನರಿಂದಮಾಃ। 
ಉದ್ಭಾವನಮಕುರ್ವಂತೋ ವಿದುರಸ್ಯ ಮತೇ ಸ್ಥಿತಾಃ॥' ॥  1-137-52 (6183) 
 
ಇತಿ ಶ್ರೀಮನ್ಮಹಾಭಾಱತೇ ಆದಿಪರ್ವಣಿ ಸಂಭವಪರ್ವಣಿ ಸಪ್ತತ್ರಿಂಶದಧಿಕಶತತಮೋಽಧ್ಯಾಯಃ॥ 137 ॥

Mahabharata - Adi Parva - Chapter Footnotes

1-137-6 ಶ್ವಃಶ್ವಃ ಪೂರ್ವಪೂರ್ವದಿನಾಪೇಕ್ಷಯಾ ಉತ್ತರಮುತ್ತರಂ ಪಾಪಿಷ್ಠಣ್। ಗತಯೌವನಾ ಸಂಯಕ್ಫಲಸೂನ್ಯಾ॥ 1-137-8 ಯೋಗಂ ಚಿತ್ತವೃತ್ತಿನಿರೋಧಂ ಪ್ರಯಾಣೋದ್ಯೋಗಂವಾ। ಯುಕ್ತಾ ಸಮಾಹಿತಾ॥ 1-137-24 ಯೋಗ್ಯಾಸು ಕ್ರಿಯಾಸ್ವಿತಿ ಶೇಷಃ। ಉತ್ತರಮುತ್ಕರ್ಷಂ॥ 1-137-28 ನಿಕೃತ್ಯಾ ಕಪಟೇನ॥ 1-137-29 ಪ್ರಾಣವಾನ್ ಬಲವಾನ್॥ 1-137-31 ಪ್ರಸಹ್ಯ ಬಲಾತ್ಕಾರೇಣ॥ 1-137-34 ಪ್ರಮಾಣಕೋಟ್ಯಾಂ ಗಂಗಾಯಾಂ ಪ್ರದೇಶವಿಶೇಷೇ। ಸ್ಥಲಂ ಕಿಂಚಿದರ್ಧಂ ಜಲೇಽರ್ಧಂ ಸ್ಥಲೇ ಚ ಕ್ರೀಡಾಗಾರಂ॥ 1-137-46 ವಲನೇನ ತನ್ನಾಮಕೇನ ಸಹಚರೇಣ॥ ಸಪ್ತತ್ರಿಂಶದಧಿಕಶತತಮೋಽಧ್ಯಾಯಃ॥ 137 ॥



ಆದಿಪರ್ವ - ಅಧ್ಯಾಯ 138

॥ ಶ್ರೀಃ ॥

1.138. ಅಧ್ಯಾಯಃ 138 

Mahabharata - Adi Parva - Chapter Topics

ಪುನರ್ಭೀಮಾಯ ವಿಷಮಿಶ್ರಭಕ್ಷ್ಯದಾನಂ॥ 1 ॥ ಶೂಲಕೀಲಿತಾಯಾಂ ಶಮಾಣಕೋಟ್ಯಾಂ ಪುನರ್ಭೀಮಸೇನಸ್ಯ ಪಾತನಂ॥ 2 ॥ ಪಾತಾಲಲೋಕಂ ಪ್ರಾಪ್ತಸ್ಯ ಭೀಮಸ್ಯ ವಾಸುಕಿದತ್ತರಸಪಾನಂ॥ 3 ॥

Mahabharata - Adi Parva - Chapter Text

1-138-0 (6184) 
`ವೈಶಂಪಾಯನ ಉವಾಚ। 1-138-0x (817) 
ತತಸ್ತೇ ಮಂತ್ರಯಾಮಾಸುರ್ದುರ್ಯೋಧನಪುರೋಗಮಾಃ।
ಪ್ರಾಣವಾನ್ವಿಕ್ರಮೀ ಚಾಪಿ ಶೌರ್ಯೇ ಚ ಮಹತಿ ಸ್ಥಿತಃ॥ 1-138-1 (6185) 
ಸ್ಪರ್ಧತೇ ಚಾಪಿ ಸತತಮಸ್ಮಾನೇವ ವೃಕೋದರಃ।
ತಂ ತು ಸುಪ್ತಂ ಪುರೋದ್ಯಾನೇ ಜಲೇ ಶೂಲೇ ಕ್ಷಿಪಾಮಹೇ॥ 1-138-2 (6186) 
ತತೋ ಜಲವಿಹಾರಾರ್ಥಂ ಕಾರಯಾಮಾಸ ಭಾರತ।
ಪ್ರಮಾಣಕೋಟ್ಯಾಮುದ್ದೇಶೇ ಸ್ಥಲಂ ಕಿಂಚಿದುಪೇತ್ಯ ಹ॥'  1-138-3 (6187) 
ಭಕ್ಷ್ಯಂ ಭೋಜ್ಯಂ ಚ ಪೇಯಂ ಚ ಚೋಷ್ಯಂ ಲೇಹ್ಯಮಥಾಪಿ ಚ।
ಉಪಪಾದಿತಂ ನರೈಸ್ತತ್ರ ಕುಶಲೈಃ ಸೂದಕರ್ಮಣಿ॥ 1-138-4 (6188) 
ನ್ಯವೇದಯಂಸ್ತತ್ಪುರುಷಾ ಧಾರ್ತರಾಷ್ಟ್ರಾಯ ವೈ ತದಾ।
ತತೋ ದುರ್ಯೋಧನಸ್ತತ್ರ ಪಾಂಡವಾನಾಹ ದುರ್ಮತಿಃ॥ 1-138-5 (6189) 
ಗಂಗಾಂ ಚೈವಾನುಯಾಸ್ಯಾಮ ಉದ್ಯಾನವನಶೋಭಿತಾಂ।
ಸಹಿತಾ ಭ್ರಾತರಃ ಸರ್ವೇ ಜಲಕ್ರೀಡಾಮವಾಪ್ನುಮಃ॥ 1-138-6 (6190) 
ಏವಮಸ್ತ್ವಿತಿ ತಂ ಚಾಪಿ ಪ್ರತ್ಯುವಾಚ ಯುಧಿಷ್ಠಿರಃ।
ತೇ ರಥೈರ್ನಗರಾಕಾರೈರ್ದೇಶಜೈಶ್ಚ ಗಜೋತ್ತಮೈಃ॥ 1-138-7 (6191) 
ನಿರ್ಯಯುರ್ನಗರಾಚ್ಛೂರಾಃ ಕೌರವಾಃ ಪಾಂಡವೈಃ ಸಹ।
ಉದ್ಯಾನವನಮಾಸಾದ್ಯ ವಿಸೃಜ್ಯ ಚ ಮಹಾಜನಂ॥ 1-138-8 (6192) 
ವಿಶಂತಿ ಸ್ಮ ತದಾ ವೀರಾಃ ಸಿಂಹಾ ಇವ ಗಿರೇರ್ಗುಹಾಂ।
ಉದ್ಯಾನಮಭಿಪಶ್ಯಂತೋ ಭ್ರಾತರಃ ಸರ್ವ ಏವ ತೇ॥ 1-138-9 (6193) 
ಉಪಸ್ಥಾನಗೃಹೈಃ ಶುಭ್ರೈರ್ವಲಭೀಭಿಶ್ಚ ಶೋಭಿತಂ।
ಗವಾಕ್ಷಕೈಸ್ತಥಾ ಜಾಲೈರ್ಯಂತ್ರೈಃ ಸಾಂಚಾರಿಕೈರಪಿ॥ 1-138-10 (6194) 
ಸಂಮಾರ್ಜಿತಂ ಸೌಧಕಾರೈಶ್ಚಿತ್ರಕಾರೈಶ್ಚ ಚಿತ್ರಿತಂ।
ದೀರ್ಘಿಕಾಭಿಶ್ಚ ಪೂರ್ಣಾಭಿಸ್ತಥಾ ಪುಷ್ಕರಿಣೀಷು ಚ॥ 1-138-11 (6195) 
ಜಲಂ ತಚ್ಛುಶುಭೇ ಚ್ಛನ್ನಂ ಫುಲ್ಲೈರ್ಜಲರುಹೈಸ್ತಥಾ।
ಉಪಚ್ಛನ್ನಾ ವಸುಮತೀ ತಥಾ ಪುಷ್ಪೈರ್ಯಥರ್ತುಕೈಃ॥ 1-138-12 (6196) 
ತತ್ರೋಪವಿಷ್ಟಾಸ್ತೇ ಸರ್ವೇ ಪಾಂಡವಾಃ ಕೌರವಾಶ್ಚ ಹ।
ಉಪಚ್ಛನ್ನಾನ್ಬಹೂನ್ಕಾಮಾಂಸ್ತೇ ಭುಂಜಂತಿ ತತಸ್ತತಃ॥ 1-138-13 (6197) 
ಅಥೋದ್ಯಾನವರೇ ತಸ್ಮಿಂಸ್ತಥಾ ಕ್ರೀಡಾಗತಾಶ್ಚತೇ।
ಪರಸ್ಪರಸ್ಯ ವಕ್ತ್ರೇಷು ದದುರ್ಭಕ್ಷ್ಯಾಂಸ್ತತಸ್ತತಃ॥ 1-138-14 (6198) 
ತತೋ ದುರ್ಯೋಧನಃ ಪಾಪಸ್ತದ್ಭಕ್ಷ್ಯೇ ಕಾಲಕೂಟಕಂ।
ವಿಷಂ ಪ್ರಕ್ಷೇಪಯಾಮಾಸ ಭೀಮಸೇನಜಿಘಾಂಸಯಾ॥ 1-138-15 (6199) 
ಸ್ವಯಮುತ್ಥಾಯ ಚೈವಾಥ ಹೃದಯೇನ ಕ್ಷುರೋಪಮಃ।
ಸ ವಾಚಾಽಮೃತಕಲ್ಪಶ್ಚ ಭ್ರಾತೃವಚ್ಚ ಸುಹೃದ್ಯಥಾ॥ 1-138-16 (6200) 
ಸ್ವಯಂ ಪ್ರಕ್ಷಿಪತೇ ಭಕ್ಷ್ಯಂ ಬಹು ಭೀಮಸ್ಯ ಪಾಕೃತ್।
ಪ್ರಭಕ್ಷಿತಂ ಚ ಭೀಮೇನ ತಂ ವೈ ದೋಷಮಜಾನತಾ॥ 1-138-17 (6201) 
ತತೋ ದುರ್ಯೋಧನಸ್ತತ್ರ ಹೃದಯೇನ ಹಸನ್ನಿವ।
ಕೃತಕೃತ್ಯಮೀವಾತ್ಮಾನಂ ಮನ್ಯತೇ ಪುರುಷಾಧಮಃ॥ 1-138-18 (6202) 
ತತಸ್ತೇ ಸಹಿತಾಃ ಸರ್ವೇ ಜಲಕ್ರೀಡಾಮಕುರ್ವತ।
ಪಾಂಡವಾ ಧಾರ್ತರಾಷ್ಟ್ರಾಶ್ಚ ತದಾ ಮುದಿತಮಾನಸಾಃ॥ 1-138-19 (6203) 
ವಿಹಾರಾವಸಥೇಷ್ವೇವ ವೀರಾ ವಾಸಮರೋಚಯನ್।
ಭೀಮಸ್ತು ಬಲವಾನ್ಭುಕ್ತ್ವಾ ವ್ಯಾಯಾಮಾಭ್ಯಧಿಕಂ ಜಲೇ॥ 1-138-20 (6204) 
ವಾಹಯಿತ್ವಾ ಕುಮಾರಾಂಸ್ತಾಂಜಲಕ್ರೀಡಾಗತಾಂಸ್ತದಾ।
ಪ್ರಮಾಣಕೋಟ್ಯಾಂ ವಾಸಾರ್ಥೀ ಸುಷ್ವಾಪಾವಾಪ್ಯ ತತ್ಸ್ಥಲಂ॥ 1-138-21 (6205) 
ಶೀತಂ ವಾತಂ ಸಮಾಸಾದ್ಯ ಶ್ರಾಂತೋ ಮದವಿಮೋಹಿತಃ।
ವಿಷೇಣ ಚ ಪರೀತಾಂಗೋ ನಿಶ್ಚೇಷ್ಟಃ ಪಾಂಡುನಂದನಃ॥ 1-138-22 (6206) 
ತತೋ ಬದ್ಧ್ವಾ ಲತಾಪಾಶೈರ್ಭೀಮಂ ದುರ್ಯೋಧನಃ ಸ್ವಯಂ।
`ಶೂಲಾನ್ಯಪ್ಸು ನಿಖಾಯಾಶು ಪ್ರಾದೇಶಾಭ್ಯಂತರಾಣಿ ಚ॥ 1-138-23 (6207) 
ಲತಾಪಾಶೈರ್ದೃಢಂ ಬದ್ಧಂ ಸ್ಥಲಾಜ್ಜಲಮಪಾತಯತ್।
ಸಶೇಷತ್ವಾನ್ನ ಸಂಪ್ರಾಪ್ತೋ ಜಲೇ ಶೂಲಿನಿ ಪಾಂಡವಃ॥ 1-138-24 (6208) 
ಪಪಾತ ಯತ್ರ ತತ್ರಾಸ್ಯ ಶೂಲಂ ನಾಸೀದ್ಯದೃಚ್ಛಯಾ।'
ಸ ನಿಃಸಂಜ್ಞೋ ಜಲಸ್ಯಾಂತಮವಾಗ್ವೈ ಪಾಂಡವೋಽವಿಶತ್। 
ಆಕ್ರಾಮನ್ನಾಗಭವನೇ ತದಾ ನಾಗಕುಮಾರಕಾನ್॥  1-138-25 (6209) 
ತತಃ ಸಮೇತ್ಯ ಬಹುಭಿಸ್ತದಾ ನಾಗೈರ್ಮಹಾವಿಷೈಃ।
ಅದಶ್ಯತ ಭೃಶಂ ಭೀಮೋ ಮಹಾದಂಷ್ಟ್ರೈರ್ವಿಪೋಲ್ಬಣೈಃ॥ 1-138-26 (6210) 
ತತೋಽಸ್ಯ ದಶ್ಯಮಾನಸ್ಯ ತದ್ವಿಷಂ ಕಾಲಕೂಟಕಂ।
ಹತಂ ಸರ್ಪವಿಷೇಣೈವ ಸ್ಥಾವರಂ ಜಂಗಮೇನ ತು॥ 1-138-27 (6211) 
ದಂಷ್ಟ್ರಾಶ್ಚ ದಂಷ್ಟ್ರಿಣಾಂ ತೇಷಾಂ ಮರ್ಮಸ್ವಪಿ ನಿಪಾತಿತಾಃ।
ತ್ವಚಂ ನೈವಾಸ್ಯ ಬಿಭಿದುಃ ಸಾರತ್ವಾತ್ಪೃಥುವಕ್ಷಸಃ॥ 1-138-28 (6212) 
ತತಃ ಪ್ರಬುದ್ಧಃ ಕೌಂತೇಯಃ ಸರ್ವಂ ಸಂಛಿದ್ಯ ಬಂಧನಂ।
ಪೋಥಯಾಮಾಸ ತಾನ್ಸರ್ಪಾನ್ಕೇಚಿದ್ಭೀತಾಃ ಪ್ರದುದ್ರುವುಃ॥ 1-138-29 (6213) 
ಹತಾವಶೇಷಾ ಭೀಮೇನ ಸರ್ವೇ ವಾಸುಕಿಮಭ್ಯಯುಃ।
ಊಚುಶ್ಚ ಸರ್ಪರಾಜಾನಂ ವಾಸುಕಿಂ ವಾಸವೋಪಮಂ॥ 1-138-30 (6214) 
ಅಯಂ ನರೋ ವೈ ನಾಗರೇಂದ್ರ ಹ್ಯಪ್ಸು ಬದ್ಧ್ವಾ ಪ್ರವೇಶಿತಃ।
ಯಥಾ ಚ ನೋ ಮತಿರ್ವ್ರೀರ ವಿಷಪೀತೋ ಭವಿಷ್ಯತಿ॥ 1-138-31 (6215) 
ನಿಶ್ಚೇಷ್ಟೋಽಸ್ಮಾನನುಪ್ರಾಪ್ತಃ ಸ ಚ ದಷ್ಟೋಽನ್ವಬುಧ್ಯತ।
ಸಸಂಜ್ಞಶ್ಚಾಪಿ ಸಂವೃತ್ತಶ್ಛಿತ್ತ್ವಾ ಬಂಧನಮಾಶು ನಃ॥ 1-138-32 (6216) 
ಪೋಥಯಂತಂ ಮಹಾಬಾಹುಂ ತ್ವಂ ವೈ ತಂ ಜ್ಞಾತುಮರ್ಹಸಿ।
ತತೋ ವಾಸುಕಿರಭ್ಯೇತ್ಯ ನಾಗೈರನುಗತಸ್ತದಾ॥ 1-138-33 (6217) 
ಪಶ್ಯತಿ ಸ್ಮ ಮಹಾಬಾಹುಂ ಭೀಮಂ ಭೀಮಪರಾಕ್ರಮಂ।
ಆರ್ಯಕೇಣ ಚ ದೃಷ್ಟಃ ಸ ಪೃಥಾಯಾ ಆರ್ಯಕೇಮ ಚ॥ 1-138-34 (6218) 
ತದಾ ದೌಹಿತ್ರದೌಹಿತ್ರಃ ಪರಿಷ್ವಕ್ತಃ ಸುಪೀಡಿತಂ।
ಸುಪ್ರೀತಶ್ಚಾಭವತ್ತಸ್ಯ ವಾಸುಕಿಃ ಸ ಮಹಾಯಶಾಃ॥ 1-138-35 (6219) 
ಅಬ್ರವೀತ್ತಂ ಚ ನಾಗೇಂದ್ರಃ ಕಿಮಸ್ಯ ಕ್ರಿಯತಾಂ ಪ್ರಿಯಂ।
ಧನೌಘೋ ರತ್ನನಿಚಯೋ ವಸು ಚಾಸ್ಯ ಪ್ರದೀಯತಾಂ॥ 1-138-36 (6220) 
ಏವಮುಕ್ತಸ್ತದಾ ನಾಗೋ ವಾಸುಕಿಂ ಪ್ರತ್ಯಭಾಷತ।
ಯದಿ ನಾಗೇಂದ್ರ ತುಷ್ಟೋಽಸಿ ಕಿಮಸ್ಯ ಧನಸಂಚಯೈಃ॥ 1-138-37 (6221) 
ರಸಂ ಪಿಬೇತ್ಕುಮಾರೋಽಯಂ ತ್ವಯಿ ಪ್ರೀತೇ ಮಹಾಬಲಃ।
ಬಲಂ ನಾಗಸಹಸ್ರಸ್ಯ ಯಸ್ಮಿನ್ಕುಂಡೇ ಪ್ರತಿಷ್ಠಿತಂ॥ 1-138-38 (6222) 
ಯಾವತ್ಪಿಬತಿ ಬಾಲೋಽಯಂ ತಾವದಸ್ಮೈ ಪ್ರದೀಯತಾಂ।
ಏವಮಸ್ತ್ವಿತಿ ತಂ ನಾಗಂ ವಾಸುಕಿಃ ಪ್ರತ್ಯಭಾಷತ॥ 1-138-39 (6223) 
ತತೋ ಭೀಮಸ್ತದಾ ನಾಗೈಃ ಕೃತಸ್ವಸ್ತ್ಯಯನಃ ಶುಚಿಃ।
ಪ್ರಾಙ್ಮುಖಶ್ಚೋಪವಿಷ್ಟಶ್ಚ ರಸಂ ಪಿಬತಿ ಪಾಂಡವಃ॥ 1-138-40 (6224) 
ಏಕೋಚ್ಛ್ವಾಸಾತ್ತತಃ ಕುಂಡಂ ಪಿಬತಿ ಸ್ಮ ಮಹಾಬಲಃ।
ಏವಮಷ್ಟೌ ಸ ಕುಂಡಾನಿ ಹ್ಯಪಿಬತ್ಪಾಂಡುನಂದನಃ॥ 1-138-41 (6225) 
ತತಸ್ತು ಶಯನೇ ದಿವ್ಯೇ ನಾಗದತ್ತೇ ಮಹಾಭುಜಃ।
ಅಶೇತ ಭೀಮಸೇನಸ್ತು ಯಥಾಸುಖಮರಿಂದಮಃ॥ ॥ 1-138-42 (6226) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಅಷ್ಟತ್ರಿಂಶದಧಿಕಶತತಮೋಽಧ್ಯಾಯಃ॥ 138 ॥

Mahabharata - Adi Parva - Chapter Footnotes

1-138-10 ಉಪಸ್ಥಾನಗೃಹೈಃ ಯತ್ರ ರಾಜಾನಂ ಕಾರ್ಯಿಣಃ ಶೂರಾಶ್ಚೋಪತಿಷ್ಠಂತಿ ತೈರ್ಗೃಹೈಃ। ವಲಭೀಭಿರುಭಯತೋ ನಮತ್ಪಕ್ಷಾಭಿಃ ಸ್ತಂಭಶಾಲಾಭಿಃ। ಯಂತ್ರೈರ್ಜಲಯಂತ್ರೈಃ ಶತಧಾರಾದಿಭಿಃ। ಯತೋ ಯುಗಪಚ್ಛತಂ ಧಾರಾ ಉಚ್ಛಲಂತ್ಯೋ ನೀಹಾರೀಭೂಯ ಭವನೋದರಂ ವ್ಯಾಪ್ನುವಂತಿ। ಸಾಂಚಾರಿಕೈಃ ಸಂಚಾರಯೋಗ್ಯೈಃ॥ 1-138-11 ದೀರ್ಘಿಕಾಭಿಃ ಕುಲ್ಯಾಭಿಃ॥ 1-138-13 ಉಪಚ್ಛನ್ನಾನುಪಾಗತಾನ್॥ 1-138-31 ವಿಷಪೀತಃ ಪೀತವಿಷಃ॥ 1-138-34 ಆರ್ಯಕೇಣ ನಾಗರಾಜೇನ। ಪೃಥಾಯಾ ಆಯಕೇಣ ಮಾತಾಮಹೇನ। ಕುಂತಿಭೋಜದ್ವಾರಾಯಂ ಸಂಬಂಧ ಇತಿ ಗಂಯತೇ॥ 1-138-35 ದೌಹಿತ್ರದೌಹಿತ್ರ ಇತಿ ತ್ವಾರ್ಯಕನಾಗಸ್ಯ ದೌಹಿತ್ರಃ ಶೂರಸ್ತದ್ದೌಹಿತ್ರೋ ಭೀಮ ಇತ್ಯವಿರುದ್ಧಮೇತತ್। ಅನ್ಯೇ ತು ಶೂರಮಾತಾಮಹ ಏವೋಪಚಾರಾತ ಕುಂತೀಮಾತಾಮಹೋಽಪೀತ್ಯಾಹುಃ॥ 1-138-38 ರಸಂ ಸಾಧಿತಪಾರದಂ॥ ಅಷ್ಟತ್ರಿಂಶದಧಿಕಶತತಮೋಽಧ್ಯಾಯಃ॥ 138 ॥



ಆದಿಪರ್ವ - ಅಧ್ಯಾಯ 139

॥ ಶ್ರೀಃ ॥

1.139. ಅಧ್ಯಾಯಃ 139 

Mahabharata - Adi Parva - Chapter Topics

ಭೀಮಮನಾಗತಂ ದೃಷ್ಟ್ವಾ ಖಿನ್ನಾಯಾಃ ಕುಂತ್ಯಾ ವಿದುರೇಣ ಸಂವಾದಃ॥ 1 ॥ ರಸಪಾನೇನ ನಾಗಾಯುತಬಲವತಾ ಭೀಮೇನ ಹಸ್ತಿನಾಪುರಪ್ರತ್ಯಾಗಮನಂ॥ 2 ॥ ಭೀಷ್ಮೇಣ ಧನುರ್ವೇದಶಿಕ್ಷಣಾರ್ಥಂ ಕುಮಾರಾಣಾಂ ಕೃಪಾಯ ನಿವೇದನಂ॥ 3 ॥

Mahabharata - Adi Parva - Chapter Text

1-139-0 (6227) 
ವೈಶಂಪಾಯನ ಉವಾಚ। 1-139-0x (818) 
`ದುರ್ಯೋಧನಸ್ತು ಪಾಪಾತ್ಮಾ ಭೀಮಮಾಶೀವಿಷಹದೇ।
ಪ್ರಕ್ಷಿಪ್ಯ ಕೃತಕೃತ್ಯಂ ಸ್ವಮಾತ್ಮಾನಂ ಮನ್ಯತೇ ತದಾ॥ 1-139-1 (6228) 
ಪ್ರಭಾತಾಯಾಂ ರಜನ್ಯಾಂ ಚ ಪ್ರವಿವೇಶ ಪುರಂ ತತಃ।
ಬ್ರುವಾಣೋ ಭೀಮಸೇನಸ್ತು ಯಾತೋ ಹ್ಯಗ್ರತ ಏವ ನಃ॥'  1-139-2 (6229) 
ಯುಧಿಷ್ಠಿರಸ್ತು ಧರ್ಮಾತ್ಮಾ ಹ್ಯವಿದನ್ಪಾಪಮಾತ್ಮನಿ।
ಸ್ವೇನಾನುಮಾನೇನ ಪರಂ ಸಾಧುಂ ಸಮನುಪಶ್ಯತಿ॥ 1-139-3 (6230) 
ಸೋಽಭ್ಯುಪೇತ್ಯ ತದಾ ಪಾರ್ಥೋ ಮಾತರಂ ಭ್ರಾತೃವತ್ಸಲಃ।
ಅಭಿವಾದ್ಯಾಬ್ರವೀತ್ಕುಂತೀಮಂಬ ಭೀಮ ಇಹಾಗತಃ॥ 1-139-4 (6231) 
ಕ್ವ ಗತೋ ಭವಿತಾ ಮಾತರ್ನೇಹ ಪಶ್ಯಾಮಿ ತಂ ಶುಭೇ।
ಉದ್ಯಾನಾನಿ ವನಂ ಚೈವ ವಿಚಿತಾನಿ ಸಮಂತತಃ॥ 1-139-5 (6232) 
ತದರ್ಥಂ ನ ಚ ತಂ ವೀರಂ ದೃಷ್ಟವಂತೋ ವೃಕೋದರಂ।
ಮನ್ಯಮಾನಾಸ್ತತಃ ಸರ್ವೇ ಯಾತೋ ನಃ ಪೂರ್ವಮೇವ ಸಃ॥ 1-139-6 (6233) 
ಆಗತಾಃ ಸ್ಮ ಮಹಾಭಾಗೇ ವ್ಯಾಕುಲೇನಾಂತರಾತ್ಮನಾ।
ಇಹಾಗಂಯ ಕ್ವ ನು ಗತಸ್ತ್ವಯಾ ವಾ ಪ್ರೇಷಿತಃ ಕ್ವ ನು॥ 1-139-7 (6234) 
ಕಥಯಸ್ವ ಮಹಾಬಾಹುಂ ಭೀಮಸೇನಂ ಯಶಸ್ವಿನಿ।
ನಹಿ ಮೇ ಶುಧ್ಯತೇ ಭಾವಸ್ತಂ ವೀರಂ ಪ್ರತಿ ಶೋಭನೇ॥ 1-139-8 (6235) 
ಯತಃ ಪ್ರಸುಪ್ತಂ ಮನ್ಯೇಽಹಂ ಭೀಂ ನೇತಿ ಹತಸ್ತು ಸಃ।
ಇತ್ಯುಕ್ತಾ ಚ ತತಃ ಕುಂತೀ ಧರ್ಮರಾಜೇನ ಧೀಮತಾ॥ 1-139-9 (6236) 
ಹಾಹೇತಿ ಕೃತ್ವಾ ಸಂಭ್ರಾಂತಾ ಪ್ರತ್ಯುವಾಚ ಯುಧಿಷ್ಠಿರಂ।
ನ ಪುತ್ರ ಭೀಮಂ ಪಶ್ಯಾಮಿ ನ ಮಾಮಭ್ಯೇತ್ಯಸಾವಿತಿ॥ 1-139-10 (6237) 
ಶೀಘ್ರಮನ್ವೇಷಣೇ ಯತ್ನಂ ಕುರು ತಸ್ಯಾನುಜೈಃ ಸಹ।
ದ್ರುತಂ ಗತ್ವಾ ಪುರೋದ್ಯಾನಂ ವಿಚಿನ್ವಂತಿಸ್ಮ ಪಾಂಡವಾಃ॥ 1-139-11 (6238) 
ಭೀಮಭೀಮೇತಿ ತೇ ವಾಚಾ ಪಾಂಡವಾಃ ಸಮುದೈರಯನ್।
ವಿಚಿನ್ವಂತೋಽಥ ತೇ ಸರ್ವೇ ನ ಸ್ಮ ಪಶ್ಯಂತಿ ಭ್ರಾತರಂ॥ 1-139-12 (6239) 
ಆಗತಾಃ ಸ್ವಗೃಹಂ ಭೂಯ ಇದಮೂಚುಃ ಪೃಥಾಂ ತದಾ।
ನ ದೃಶ್ಯತೇ ಮಹಾಬಾಹುರಂಬ ಭೀಮೋ ವನೇ ಚಿತಃ॥ 1-139-13 (6240) 
ವಿಚಿತಾನಿ ಚ ಸರ್ವಾಣಿ ಹ್ಯುದ್ಯಾನಾನಿ ನದೀಸ್ತಥಾ।  1-139-14 (6241) 
ವೈಶಂಪಾಯನ ಉವಾಚ।
ತತೋ ವಿದುರಮಾನಾಯ್ಯ ಕುಂತೀ ಸಾ ಸ್ವಂ ನಿವೇಶನಂ॥  1-139-14x (819) 
ಉವಾಚ ಬಲವಾನ್ಕ್ಷತ್ತರ್ಭೀಮಸೇನೋ ನ ದೃಶ್ಯತೇ॥  1-139-15 (6242) 
ಉದ್ಯಾನಾನ್ನಿರ್ಗತಾಃ ಸರ್ವೇ ಭ್ರಾತರೋ ಭ್ರಾತೃಭಿಃ ಸಹ।
ತತ್ರೈಕಸ್ತು ಮಹಾಬಾಹುರ್ಭೀಮೋ ನಾಭ್ಯೇತಿ ಮಾಮಿಹ॥ 1-139-16 (6243) 
ನ ಚ ಪ್ರೀಣಯತೇ ಚಕ್ಷುಃ ಸದಾ ದುರ್ಯೋಧನಸ್ಯ ಸಃ।
ಕ್ರೂರೋಽಸೌ ದುರ್ಮತಿಃ ಕ್ಷುದ್ರೋ ರಾಜ್ಯಲುಬ್ಧೋಽನಪತ್ರಪಃ॥ 1-139-17 (6244) 
ನಿಹನ್ಯಾದಪಿ ತಂ ವೀರಂ ಜಾತಮನ್ಯುಃ ಸುಯೋಧನಃ।
ತೇನ ಮೇ ವ್ಯಾಕುಲಂ ಚಿತ್ತಂ ಹೃದಯಂ ದಹ್ಯತೀವ ಚ॥ 1-139-18 (6245) 
ವಿದುರ ಉವಾಚ। 1-139-19x (820) 
ಮೈವಂ ವದಸ್ವ ಕಲ್ಯಾಣಿ ಶೇಷಸಂರಕ್ಷಣಂ ಕುರು।
ಪ್ರತ್ಯಾದಿಷ್ಟೋ ಹಿ ದುಷ್ಟಾತ್ಮಾ ಶೇಷೇಽಪಿ ಪ್ರಹರೇತ್ತವ॥ 1-139-19 (6246) 
ದೀರ್ಘಾಯುಷಸ್ತವ ಸುತಾ ಯಥೋವಾಚ ಮಹಾಮುನಿಃ।
ಆಗಮಿಷ್ಯತಿ ತೇ ಪುತ್ರಃ ಪ್ರೀತಿಂ ಚೋತ್ಪಾದಯಿಷ್ಯತಿ॥ 1-139-20 (6247) 
ವೈಶಂಪಾಯನ ಉವಾಚ। 1-139-21x (821) 
ಏವಮುಕ್ತ್ವಾ ಯಯೌ ವಿದ್ವಾನ್ವಿದುರಃ ಸ್ವಂ ನಿವೇಶನಂ।
ಕುಂತೀ ಚಿಂತಾಪರಾ ಭೂತ್ವಾ ಸಹಾಸೀನಾ ಸುತೈರ್ಗೃಹೇ॥ 1-139-21 (6248) 
ತತೋಽಷ್ಟಮೇ ತು ದಿವಸೇ ಪ್ರತ್ಯಬುಧ್ಯತ ಪಾಂಡವಃ।
ತಸ್ಮಿಂಸ್ತದಾ ರಸೇ ಜೀರ್ಣೇ ಸೋಽಪ್ರಮೇಯಬಲೋ ಬಲೀ॥ 1-139-22 (6249) 
ತಂ ದೃಷ್ಟ್ವಾ ಪ್ರತಿಬುಧ್ಯಂತಂ ಪಾಂಡವಂ ತೇ ಭುಜಂಗಮಾಃ।
ಸಾಂತ್ವಯಾಮಾಸುರವ್ಯಗ್ರಾ ವಚನಂ ಚೇದಮಬ್ರುವನ್॥ 1-139-23 (6250) 
ಯತ್ತೇ ಪೀತೋ ಮಹಾಬಾಹೋ ರಸೋಽಯಂ ವೀರ್ಯಸಂಭೃತಃ।
ತಸ್ಮಾನ್ನಾಗಾಯುತಬಲೋ ರಣೇಽಧೃಷ್ಯೋ ಭವಿಷ್ಯಸಿ॥ 1-139-24 (6251) 
ಗಚ್ಛಾದ್ಯ ತ್ವಂ ಚ ಸ್ವಗೃಹಂ ಸ್ನಾತೋ ದಿವ್ಯೈರಿಮೈರ್ಜಲೈಃ।
ಭ್ರಾತರಸ್ತೇಽನುತಪ್ಯಂತಿ ತ್ವಾಂ ವಿನಾ ಕುರುಪುಂಗವ॥ 1-139-25 (6252) 
ತತಃ ಸ್ನಾತೋ ಮಹಾಬಾಹುಃ ಶುಚಿಶುಕ್ಲಾಂಬರಸ್ರಜಃ।
ತತೋ ನಾಗಸ್ಯ ಭವನೇ ಕೃತಕೌತುಕಮಂಗಲಃ॥ 1-139-26 (6253) 
ಓಷಧೀಭಿರ್ವಿಷಘ್ನೀಭಿಃ ಸುರಭೀಭಿರ್ವಿಶೇಷತಃ।
ಭುಕ್ತವಾನ್ಪರಮಾನ್ನಂ ಚ ನಾಗೈರ್ದತ್ತಂ ಮಹಾಬಲಃ॥ 1-139-27 (6254) 
ಪೂಜಿತೋ ಭುಜಗೈರ್ವೀರ ಆಶೀರ್ಭಿಶ್ಚಾಭಿನಂದಿತಃ।
ದಿವ್ಯಾಭರಣಸಂಛನ್ನೋ ನಾಗಾನಾಮಂತ್ರ್ಯ ಪಾಂಡವಾಃ॥ 1-139-28 (6255) 
ಉದತಿಷ್ಠತ್ಪ್ರಹೃಷ್ಟಾತ್ಮಾ ನಾಗಲೋಕಾದರಿಂದಮಃ।
ಉತ್ಕ್ಷಿಪ್ಯ ಚ ತದಾ ನಾಗೈರ್ಜಲಾಜ್ಜಲರುಹೇಕ್ಷಣಃ॥ 1-139-29 (6256) 
ತಸ್ಮಿನ್ನೇವ ವನೋದ್ದೇಶೇ ಸ್ಥಾಪಿತಃ ಕುರುನಂದನಃ।
ತೇ ಚಾಂತರ್ದಧಿರೇ ನಾಗಾಃ ಪಾಂಡವಸ್ಯೈವ ಪಶ್ಯತಃ॥ 1-139-30 (6257) 
ತತ ಉತ್ಥಾಯ ಕೌಂತೇಯೋ ಭೀಮಸೇನೋ ಮಹಾಬಲಃ।
ಆಜಗಾಮ ಮಹಾಬಾಹುರ್ಮಾತುರಂತಿಕಮಂಜಸಾ॥ 1-139-31 (6258) 
ತತೋಽಭಿವಾದ್ಯ ಜನನೀಂ ಜ್ಯೇಷ್ಠಂ ಭ್ರಾತರಮೇವ ಚ।
ಕನೀಯಸಃ ಸಮಾಘ್ರಾಯ ಶಿರಸ್ಸ್ವರಿವಿಮರ್ದನಃ॥ 1-139-32 (6259) 
ತೈಶ್ಚಾಪಿ ಸಂಪರಿಷ್ವಕ್ತಃ ಸಹ ಮಾತ್ರಾ ನರರ್ಷಭೈಃ।
ಅನ್ಯೋನ್ಯಗತಸೌಹಾರ್ದಾದ್ದಿಷ್ಟ್ಯಾ ದಿಷ್ಟ್ಯೇತಿ ಚಾಬ್ರುವನ್॥ 1-139-33 (6260) 
ತತಸ್ತತ್ಸರ್ವಮಾಚಷ್ಟ ದುರ್ಯೋಧನವಿಚೇಷ್ಟಿತಂ।
ಭ್ರಾತೄಣಾಂ ಭೀಮಸೇನಶ್ಚ ಮಹಾಬಲಪರಾಕ್ರಮಃ॥ 1-139-34 (6261) 
ನಾಗಲೋಕೇ ಚ ಯದ್ವೃತ್ತಂ ಗುಣದೋಷಮಶೇಷತಃ।
ತಚ್ಚ ಸರ್ವಮಶೇಷೇಣ ಕಥಯಾಮಾಸ ಪಾಂಡವಃ॥ 1-139-35 (6262) 
ತತೋ ಯುಧಿಷ್ಠಿರೋ ರಾಜಾ ಭೀಮಮಾಹ ವಚೋಽರ್ಥವತ್।
ತೂಷ್ಣೀಂ ಭವ ನ ತೇ ಜಲ್ಪ್ಯಮಿದಂ ಕಾರ್ಯಂ ಕಥಂಚನ॥ 1-139-36 (6263) 
ಇತಃಪ್ರಭೃತಿ ಕೌಂತೇಯಂ ರಕ್ಷತಾನ್ಯೋನ್ಯಮಾದೃತಾಃ।
ಏವಮುಕ್ತ್ವಾ ಮಹಾಬಾಹುರ್ಧರ್ಮರಾಜೋ ಯುಧಿಷ್ಠಿರಃ॥ 1-139-37 (6264) 
ಭ್ರಾತೃಭಿಃ ಸಹಿತಃ ಸರ್ವೈರಪ್ರಮತ್ತೋಽಭವತ್ತದಾ।
ಯದಾ ತ್ವವಗತಾಸ್ತೇ ವೈ ಪಾಂಡವಾಸ್ತಸ್ಯ ಕರ್ಮ ತತ್॥ 1-139-38 (6265) 
ನತ್ವೇವ ಬಹುಲಂ ಚಕ್ರುಃ ಪ್ರಯತಾ ಮಂತ್ರರಕ್ಷಣೇ।
ಧರ್ಮಾತ್ಮಾ ವಿದುರಸ್ತೇಷಾಂ ಪ್ರದದೌ ಮತಿಮಾನ್ಮತಿಂ॥ 1-139-39 (6266) 
ದುರ್ಯೋಧನೋಽಪಿ ತಂ ದೃಷ್ಟ್ವಾ ಪಾಂಡವಂ ಪುನರಾಗತಂ।
ನಿಶ್ವಸಂಶ್ಚಿಂತಯಂಶ್ಚೈವಮಹನ್ಯಹನಿ ತಪ್ಯತೇ॥ 1-139-40 (6267) 
ಕುಮಾರಾನ್ಕ್ರೀಡಮಾನಾಂಸ್ತಾಂದೃಷ್ಟ್ವಾ ರಾಜಾತಿದುರ್ಮದಾನ್।
ಗುರುಂ ಶಿಕ್ಷಾರ್ಥಮನ್ವಿಷ್ಯ ಗೌತಮಂ ತಾನ್ನ್ಯವೇದಯತ್॥ 1-139-41 (6268) 
ಶರಸ್ತಂಬೇ ಸಮುದ್ಭೂತಂ ವೇದಶಾಸ್ತ್ರಾರ್ಥಪಾರಗಂ।
`ರಾಜ್ಞಾ ನಿವೇದಿತಾಸ್ತಸ್ಮೈ ತೇ ಚ ಸರ್ವೇ ಚ ನಿಷ್ಠಿತಾಃ।' 
ಅಧಿಜಗ್ಮುಶ್ಚ ಕುರವೋ ಧನುರ್ವೇದಂ ಕೃಪಾತ್ತು ತೇ॥ ॥  1-139-42 (6269) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಊನಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 139 ॥

Mahabharata - Adi Parva - Chapter Footnotes

1-139-8 ಭಾವಶ್ಚಿತ್ತಂ ನ ಶುಧ್ಯತೇ ಜೀವತೀತಿ ನ ಮನುತೇ॥ 1-139-19 ಪ್ರತ್ಯಾದಿಷ್ಟಃ ಕುತೋ ಭೀಮಂ ಹತವಾನಸೀತ್ಯುಪಾಲಬ್ಧಃ॥ 1-139-41 ತಾನ್ಕುರುಬಾಲಕಾನ್ ನ್ಯವೇದಯತ್॥ ಊನಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 139 ॥



ಆದಿಪರ್ವ - ಅಧ್ಯಾಯ 140

॥ ಶ್ರೀಃ ॥

1.140. ಅಧ್ಯಾಯಃ 140 

Mahabharata - Adi Parva - Chapter Topics

ಕೃಪದ್ರೋಣಾಶ್ವತ್ಥಾಮಾಚಾರ್ಯಾಣಾಮುತ್ಪತ್ತಿಃ॥ 1 ॥ ದ್ರೋಣಾಚಾರ್ಯಸ್ಯ ಪರಶುರಾಮಾದಸ್ತ್ರಲಾಭಃ॥ 2 ॥

Mahabharata - Adi Parva - Chapter Text

1-140-0 (6270) 
ಜನಮೇಜಯ ಉವಾಚ। 1-140-0x (822) 
ಕೃಪಸ್ಯಾಪಿ ಮಮ ಬ್ರಹ್ಮನ್ಸಂಭವಂ ವಕ್ತುಮರ್ಹಸಿ।
ಶರಸ್ತಂಬಾತ್ಕಥಂ ಜಜ್ಞೇ ಕಥಂ ವಾಽಸ್ತ್ರಾಣ್ಯವಾಪ್ತವಾನ್॥ 1-140-1 (6271) 
ವೈಶಂಪಾಯನ ಉವಾಚ। 1-140-2x (823) 
ಮಹರ್ಷೇರ್ಗೌತಮಸ್ಯಾಸೀಚ್ಛರದ್ವಾನ್ನಾಮ ಗೌತಮಃ।
ಪುತ್ರಃ ಕಿಲ ಮಹಾರಾಜ ಜಾತಃ ಸಹಶರೈರ್ವಿಭೋ॥ 1-140-2 (6272) 
ನ ತಸ್ಯ ವೇದಾಧ್ಯಯನೇ ತಥಾ ಬುದ್ಧಿರಜಾಯತ।
ಯಥಾಸ್ಯ ಬುದ್ಧಿರಭವದ್ಧನುರ್ವೇದೇ ಪರಂತಪ॥ 1-140-3 (6273) 
ಅಧಿಜಗ್ಮುರ್ಯಥಾ ವೇದಾಸ್ತಪಸಾ ಬ್ರಹ್ಮಚಾರಿಣಃ।
ತಥಾ ಸ ತಪಸೋಪೇತಃ ಸರ್ವಾಣ್ಯಸ್ತ್ರಾಣ್ಯವಾಪ ಹ॥ 1-140-4 (6274) 
ಧನುರ್ವೇದಪರತ್ವಾಚ್ಚ ತಪಸಾ ವಿಪುಲೇನ ಚ।
ಭೃಶಂ ಸಂತಾಪಯಾಮಾಸ ದೇವರಾಜಂ ಸ ಗೌತಮಃ॥ 1-140-5 (6275) 
ತತೋ ಜಾಲವತೀಂ ನಾಮ ದೇವಕನ್ಯಾಂ ಸುರೇಶ್ವರಃ।
ಪ್ರಾಹಿಣೋತ್ತಪಸೋ ವಿಘ್ನಂ ಕುರು ತಸ್ಯೇತಿ ಕೌರವ॥ 1-140-6 (6276) 
ಸಾ ಹಿ ಗತ್ವಾಽಽಶ್ರಮಂ ತಸ್ಯ ರಮಣೀಯಂ ಶರದ್ವತಃ।
ಧನುರ್ಬಾಣಧರಂ ಬಾಲಾ ಲೋಭಯಾಮಾಸ ಗೌತಮಂ॥ 1-140-7 (6277) 
ತಾಮೇಕವಸನಾಂ ದೃಷ್ಟ್ವಾ ಗೌತಮೋಽಪ್ಸರಸಂ ವನೇ।
ಲೋಕೇಽಪ್ರತಿಮಸಂಸ್ಥಾನಾಂ ಪ್ರೋತ್ಫುಲ್ಲನಯನೋಽಭವತ್॥ 1-140-8 (6278) 
ಧನುಶ್ಚ ಹಿ ಶರಾಸ್ತಸ್ಯ ಕರಾಭ್ಯಾಮಪತನ್ಭುವಿ।
ವೇಪಥುಶ್ಚಾಸ್ಯ ಸಹಸಾ ಶರೀರೇ ಸಮಜಾಯತ॥ 1-140-9 (6279) 
ಸ ತು ಜ್ಞಾನಗರೀಯಸ್ತ್ವಾತ್ತಪಸಶ್ಚ ಸಮರ್ಥನಾತ್।
ಅವತಸ್ಥೇ ಮಹಾಪ್ರಾಜ್ಞೋ ಧೈರ್ಯೇಣ ಪರಮೇಣ ಹ॥ 1-140-10 (6280) 
ಯಸ್ತಸ್ಯ ಸಹಸಾ ರಾಜನ್ವಿಕಾರಃ ಸಮದೃಶ್ಯತ।
ತೇನ ಸುಸ್ರಾವ ರೇತೋಽಸ್ಯ ಸ ಚ ತನ್ನಾನ್ವಬುಧ್ಯತ॥ 1-140-11 (6281) 
ಧನುಶ್ಚ ಸಶರಂ ತ್ಯಕ್ತ್ವಾ ತಥಾ ಕೃಷ್ಣಾಜಿನಾನಿ ಚ।
ಸ ವಿಹಾಯಾಶ್ರಮಂ ತಂ ಚ ತಾಂ ಚೈವಾಪ್ಸರಸಂ ಮುನಿಃ॥ 1-140-12 (6282) 
ಜಗಾಮ ರೇತಸ್ತತ್ತಸ್ಯ ಶರಸ್ತಂಬೇ ಪಪಾತ ಚ।
ಶರಸ್ತಂಬೇ ಚ ಪತಿತಂ ದ್ವಿಧಾ ತದಭವನ್ನೃಪ॥ 1-140-13 (6283) 
ತಸ್ಯಾಥ ಮಿಥುಂ ಜಜ್ಞೇ ಗೌತಮಸ್ಯ ಶರದ್ವತಃ।
`ಮಹರ್ಷೇರ್ಗೌತಮಸ್ಯಾಸ್ಯ ಹ್ಯಾಶ್ರಮಸ್ಯ ಸಮೀಪತಃ॥' 
ಮೃಗಯಾಂ ಚರತೋ ರಾಜ್ಞಃ ಶಾಂತನೋಸ್ತು ಯದೃಚ್ಛಯಾ॥  1-140-14 (6284) 
ಕಶ್ಚಿತ್ಸೇನಾಚರೋಽರಣ್ಯೇ ಮಿಥುನಂ ತದಪಶ್ಯತ।
ಧನುಶ್ಚ ಸಶರಂ ದೃಷ್ಟ್ವಾ ತಥಾ ಕೃಷ್ಣಾಜಿನಾನಿ ಚ॥ 1-140-15 (6285) 
ಜ್ಞಾತ್ವಾ ದ್ವಿಜಸ್ಯ ಚಾಪತ್ಯೇ ಧನುರ್ವೇದಾಂತಗಸ್ಯ ಹ।
ಸ ರಾಜ್ಞೇ ದರ್ಶಯಾಮಾಸ ಮಿಥುನಂ ಸಶರಂ ಧನುಃ॥ 1-140-16 (6286) 
ಸ ತದಾದಾಯ ಮಿಥುನಂ ರಾಜಾ ಚ ಕೃಪಯಾನ್ವಿತಃ।
ಆಜಗಾಮ ಗೃಹಾನೇವ ಮಮ ಪುತ್ರಾವಿತಿ ಬ್ರುವನ್॥ 1-140-17 (6287) 
ತತಃ ಸಂವರ್ಧಯಾಮಾಸ ಸಂಸ್ಕಾರೈಶ್ಚಾಪ್ಯಯೋಜಯತ್।
ಪ್ರಾತಿಪೇಯೋ ನರಶ್ರೇಷ್ಠೋ ಮಿಥುನಂ ಗೌತಮಸ್ಯ ತತ್॥ 1-140-18 (6288) 
ಕೃಪಯಾ ಯನ್ಮಯಾ ಬಾಲಾವಿಮೌ ಸಂವರ್ಧಿತಾವಿತಿ।
ತಸ್ಮಾತ್ತಯೋರ್ನಾಮ ಚಕ್ರೇ ತದೇವ ಸ ಮಹೀಪತಿಃ। 
`ತಸ್ಮಾತ್ಕೃಪ ಇತಿ ಖ್ಯಾತಃ ಕೃಪೀ ಕನ್ಯಾ ಚ ಸಾಽಭವತ್॥'  1-140-19 (6289) 
ಪಿತಾಪಿ ಗೌತಮಸ್ತತ್ರ ತಪಸಾ ತಾವವಂದಿತ।
ಆಗತ್ಯ ತಸ್ಮೈ ಗೋತ್ರಾದಿ ಸರ್ವಮಾಖ್ಯಾತವಾಂಸ್ತದಾ॥ 1-140-20 (6290) 
`ಕೃಪೋಽಪಿ ಚ ತದಾ ರಾಜಂಧನುರ್ವೇದಪರೋಽಭವತ್।'
ಚತುರ್ವಿಧಂ ಧನುರ್ವೇದಂ ಶಾಸ್ತ್ರಾಣಿ ವಿವಿಧಾನಿ ಚ॥  1-140-21 (6291) 
ನಿಶಿಲೇನಾಸ್ಯ ತತ್ಸರ್ವಂ ಗುಹ್ಯಮಾಖ್ಯಾತವಾನ್ಪಿತಾ।
ಸೋಽಚಿರೇಣೈವ ಕಾಲೇನ ಪರಮಾಚಾರ್ಯತಾಂ ಗತಃ॥ 1-140-22 (6292) 
ಕೃಪಮಾಹೂಯ ಗಾಂಗೇಯಸ್ತವ ಶಿಷ್ಯಾ ಇತಿ ಬ್ರುವನ್।
ಪೌತ್ರಾನ್ಪರಿಸಮಾಧಾಯ ಕೃಪಮಾರಾಧಯತ್ತದಾ॥ 1-140-23 (6293) 
ತತೋಽಧಿಜಗ್ಮುಃ ಸರ್ವೇ ತೇ ಧನುರ್ವೇದಂ ಮಹಾರಥಾಃ।
ಧೃತರಾಷ್ಟ್ರಾತ್ಮಜಾಶ್ಚೈವ ಪಾಂಡವಾಃ ಸಹ ಯಾದವೈಃ॥ 1-140-24 (6294) 
ವೃಷ್ಣಯಶ್ಚ ನೃಪಾಶ್ಚಾನ್ಯೇ ನಾನಾದೇಶಸಮಾಗತಾಃ।
`ಕೃಪಮಾಚಾರ್ಯಮಾಸಾದ್ಯ ಪರಮಾಸ್ತ್ರಜ್ಞತಾಂ ಗತಃ।'  1-140-25 (6295) 
ವೈಶಂಪಾಯನ ಉವಾಚ।
ವಿಶೇಷಾರ್ಥೀ ತತೋ ಭೀಷ್ಮಃ ಪೌತ್ರಾಣಾಂ ವಿನಯೇಪ್ಸಯಾ॥  1-140-25x (824) 
ಇಷ್ವಸ್ತ್ರಜ್ಞಾನ್ಪರ್ಯಪೃಚ್ಛದಾಚಾರ್ಯಾನ್ವೀರ್ಯಸಂಮತಾನ್।
ನಾಲ್ಪಧೀರ್ನಾಮಹಾಭಾಗಸ್ತಥಾ ನಾನಸ್ತ್ರಕೋವಿದಃ॥ 1-140-26 (6296) 
ನಾದೇವಸತ್ವೋ ವಿನಯೇತ್ಕುರೂನಸ್ತ್ರೇ ಮಹಾವಲಾನ್।
ಇತಿ ಸಂಚಿಂತ್ಯ ಗಾಂಗೇಯಸ್ತದಾ ಭರತಸತ್ತಮಃ॥ 1-140-27 (6297) 
ದ್ರೋಣಾಯ ವೇದವಿದುಷೇ ಭಾರದ್ವಾಜಾಯ ಧಮತೇ।
ಪಾಂಡವಾನ್ಕೌರವಾಂಶ್ಚೈವ ದದೌ ಶಿಷ್ಯಾನ್ನರರ್ಷಭ॥ 1-140-28 (6298) 
ಶಾಸ್ತ್ರತಃ ಪೂಜಿತಶ್ಚೈವ ಸಂಯಕ್ತೇನ ಮಹಾತ್ಮನಾ।
ಸ ಭೀಷ್ಮೇಣ ಮಹಾಭಾಗಸ್ತುಷ್ಟೋಽಸ್ತ್ರವಿದುಷಾಂ ವರಃ॥ 1-140-29 (6299) 
ಪ್ರತಿಜಗ್ರಾಹ ತಾನ್ಸರ್ವಾಞ್ಶಿಷ್ಯತ್ವೇನ ಮಹಾಯಶಾಃ।
ಶಿಕ್ಷಯಾಮಾಸ ಚ ದ್ರೋಣೋ ಧನುರ್ವೇದಮಶೇಷತಃ॥ 1-140-30 (6300) 
ತೇಽಚಿರೇಣೈವ ಕಾಲೇನ ಸರ್ವಶಸ್ತ್ರವಿಶಾರದಾಃ।
ಬಭೂವುಃ ಕೌರವಾ ರಾಜನ್ಪಾಂಡವಾಶ್ಚಾಮಿತೌಜಸಃ॥ 1-140-31 (6301) 
ಜನಮೇಜಯ ಉವಾಚ। 1-140-32x (825) 
ಕಥಂ ಸಮಭವದ್ದ್ರೋಣಃ ಕಥಂ ಚಾಸ್ತ್ರಾಣ್ಯವಾಪ್ತವಾನ್।
ಕಥಂ ಚಾಗಾತ್ಕುರೂನ್ಬ್ರಹ್ಮನ್ಕಸ್ಯ ಪುತ್ರಃ ಸ ವೀರ್ಯವಾನ್॥ 1-140-32 (6302) 
ಕಥಂ ಚಾಸ್ಯ ಸುತೋ ಜಾತಃ ಸೋಶ್ವತ್ಥಾಮಾಽಸ್ತ್ರವಿತ್ತಮಃ।
ಏತದಿಚ್ಛಾಂಯಹಂ ಶ್ರೋತುಂ ವಿಸ್ತರೇಣ ಪ್ರಕೀರ್ತಯ॥ 1-140-33 (6303) 
ವೈಶಂಪಾಯನ ಉವಾಚ। 1-140-34x (826) 
ಗಂಗಾದ್ವಾರಂ ಪ್ರತಿ ಮಹಾನ್ಬಭೂವ ಭಗವಾನೃಷಿಃ।
ಭರದ್ವಾಜ ಇತಿ ಖ್ಯಾತಃ ಸತತಂ ಸಂಶಿತವ್ರತಃ॥ 1-140-34 (6304) 
ಸೋಽಭಿಷೇಕ್ತುಂ ಗತೋ ಗಂಗಾಂ ಪೂರ್ವಮೇವಾಗತಾಂ ಸತೀಂ।
ಮಹರ್ಷಿಭಿರ್ಭರದ್ವಾಜೋ ಹವಿರ್ಧಾನೇ ಚರನ್ಪುರಾ॥ 1-140-35 (6305) 
ದದರ್ಶಾಪ್ಸರಸಂ ಸಾಕ್ಷಾದ್ಧೃತಾಚೀಮಾಪ್ಲುತಾಮೃಷಿಃ।
ರೂಪಯೌವನಸಂಪನ್ನಾಂ ಮದದೃಪ್ತಾಂ ಮದಾಲಸಾಂ॥ 1-140-36 (6306) 
ತಸ್ಯಾ ವಾಯುರ್ನದೀತೀರ ವಸನಂ ಪರ್ಯವರ್ತತ।
ವ್ಯಪಕೃಷ್ಟಾಂಬರಾಂ ದೃಷ್ಟ್ವಾ ತಾಮೃಷಿಶ್ಚಕಮೇ ತತಃ॥ 1-140-37 (6307) 
ತತ್ರ ಸಂಸಕ್ತಮನಸೋ ಭರದ್ವಾಜಸ್ಯ ಧೀಮತಃ।
ಹೃಷ್ಟಸ್ಯ ರೇತಶ್ಚಸ್ಕಂದ ತದೃಷಿರ್ದ್ರೋಣ ಆದಧೇ॥ 1-140-38 (6308) 
ತತಃ ಸಮಭವದ್ದ್ರೋಣಃ ಕಲಶೇ ತಸ್ಯ ಧೀಮತಃ।
ಅಧ್ಯಗೀಷ್ಟ ಸ ವೇದಾಂಶ್ಚ ವೇದಾಂಗಾನಿ ಚ ಸರ್ವಶಃ॥ 1-140-39 (6309) 
ಅಗ್ನೇರಸ್ತ್ರಮುಪಾದಾಯ ಯದೃಷಿರ್ವೇದ ಕಾಶ್ಯಪಃ।
ಅಧ್ಯಗಚ್ಛದ್ಭರದ್ವಾಜಸ್ತದಸ್ತ್ರಂ ದೇವಕಾರ್ಯತಃ॥ 1-140-40 (6310) 
ಅಗ್ನಿವೇಶ್ಯಂ ಮಹಾಭಾಗಂ ಭರದ್ವಾಜಃ ಪ್ರತಾಪವಾನ್।
ಪ್ರತ್ಯಪಾದಯದಾಗ್ನೇಯಮಸ್ತ್ರಮಸ್ತ್ರವಿದಾಂ ವರಃ॥ 1-140-41 (6311) 
`ಕನಿಷ್ಠಜಾತಂ ಸ ಮುನಿರ್ಭ್ರಾತಾ ಭ್ರಾತರಮಂತಿಕೇ।
ಅಗ್ನಿವೇಶ್ಯಸ್ತಥಾ ದ್ರೋಣಂ ತದಾ ಭರತಸತ್ತಮ।' 
ಭಾರದ್ವಾಜಂ ತದಾಗ್ನೇಯಂ ಮಹಾಸ್ತ್ರಂ ಪ್ರತ್ಯಪಾದಯತ್॥  1-140-42 (6312) 
ಭರದ್ವಾಜಸಖಾ ಚಾಸೀತ್ಪೃಷತೋ ನಾಮ ಪಾರ್ಥಿವಃ।
ತಸ್ಯಾಪಿ ದ್ರುಪದೋ ನಾಮ ತಥಾ ಸಮಭವತ್ಸುತಃ॥ 1-140-43 (6313) 
ಸ ನಿತ್ಯಮಾಶ್ರಮಂ ಗತ್ವಾ ದ್ರೋಣೇನ ಸಹ ಪಾರ್ಥಿವಃ।
ಚಿಕ್ರೀಡಾಧ್ಯಯನಂ ಚೈವ ಚಕಾರ ಕ್ಷತ್ರಿಯರ್ಷಭಃ॥ 1-140-44 (6314) 
ತತೋ ವ್ಯತೀತೇ ಪೃಷತೇ ಸ ರಾಜಾ ದ್ರುಪದೋಽಭವತ್।
ಪಂಚಾಲೇಷು ಮಹಾಬಾಹುರುತ್ತರೇಷು ನರೇಶ್ವರಃ॥ 1-140-45 (6315) 
ಭರದ್ವಾಜೋಽಪಿ ಭಗವಾನಾರುರೋಹ ದಿವಂ ತದಾ।
ತತ್ರೈವ ಚ ವಸಂದ್ರೋಣಸ್ತಪಸ್ತೇಪೇ ಮಹಾತಪಾಃ॥ 1-140-46 (6316) 
ವೇದವೇದಾಂಗವಿದ್ವಾನ್ಸ ತಪಸಾ ದಗ್ಧಕಿಲ್ಬಿಷಃ।
ತತಃ ಪಿತೃನಿಯುಕ್ತಾತ್ಮಾ ಪುತ್ರಲೋಭಾನ್ಮಹಾಯಶಾಃ॥ 1-140-47 (6317) 
ಶಾರದ್ವತೀಂ ತತೋ ಭಾರ್ಯಾಂ ಕೃಪೀಂ ದ್ರೋಣೋಽನ್ವವಿಂದತ।
ಅಗ್ನಿಹೋತ್ರೇ ಚ ಧರ್ಮೇ ಚ ದಮೇ ಚ ಸತತ ರತಾಂ॥ 1-140-48 (6318) 
ಅಲಭದ್ಗೌತಮೀ ಪುತ್ರಮಶ್ವತ್ಥಾಮಾನಮೇವ ಚ।
ಸ ಜಾತಮಾತ್ರೋ ವ್ಯನದದ್ಯಥೈವೋಚ್ಚೈಃಶ್ರವಾ ಹಯಃ॥ 1-140-49 (6319) 
ತಚ್ಛ್ರುತ್ವಾಂತರ್ಹಿತಂ ಭೂತಮಂತರಿಕ್ಷಸ್ಥಮಬ್ರವೀತ್।
ಅಶ್ವಸ್ಯೇವಾಸ್ಯ ಯತ್ಸ್ಥಾಮ ನದತಃ ಪ್ರದಿಶೋ ಗತಂ॥ 1-140-50 (6320) 
ಅಶ್ವತ್ಥಾಮೈವ ಬಾಲೋಽಯಂ ತಸ್ಮಾನ್ನಾಂನಾ ಭವಿಷ್ಯತಿ।
ಸುತೇನ ತೇನ ಸುಪ್ರೀತೋ ಭಾರದ್ವಾಜಸ್ತತೋಽಭವತ್॥ 1-140-51 (6321) 
ತತ್ರೈವ ಚ ವಸಂಧೀಮಾಂಧನುರ್ವೇದಪರೋಽಭವತ್।
ಸ ಶುಶ್ರಾವ ಮಹಾತ್ಮಾನಂ ಜಾಮದಗ್ನ್ಯಂ ಪರಂತಪಂ॥ 1-140-52 (6322) 
ಸರ್ವಜ್ಞಾನವಿದಂ ವಿಪ್ರಂ ಸರ್ವಶಸ್ತ್ರಭೃತಾಂ ವರಂ।
ಬ್ರಾಹ್ಮಣೇಭ್ಯಸ್ತದಾ ರಾಜಂದಿತ್ಸಂತಂ ವಸು ಸರ್ವಶಃ॥ 1-140-53 (6323) 
ಸ ರಾಮಸ್ಯ ಧನುರ್ವೇದಂ ದಿವ್ಯಾನ್ಯಸ್ತ್ರಾಣಿ ಚೈವ ಹ।
ಶ್ರಉತ್ವಾ ತೇಷು ಮನಶ್ಚಕ್ರೇ ನೀತಿಶಾಸ್ತ್ರೇ ತಥೈವ ಚ॥ 1-140-54 (6324) 
ತತಃ ಸ ವ್ರತಿಭಿಃ ಶಿಷ್ಯೈಸ್ತಪೋಯುಕ್ತೈರ್ಮಹಾತಪಾಃ।
ವೃತಃ ಪ್ರಾಯಾನ್ಮಹಾವಾಹುರ್ಮಹೇಂದ್ರಂ ಪರ್ವತೋತ್ತಮಂ॥ 1-140-55 (6325) 
ತತೋ ಮಹೇಂದ್ರಮಾಸಾದ್ಯ ಭಾರದ್ವಾಜೋ ಮಹಾತಪಾಃ।
ಕ್ಷತ್ರಘ್ನಂ ತಮಮಿತ್ರಘ್ನಮಪಶ್ಯದ್ಭೃಗುನಂದನಂ॥ 1-140-56 (6326) 
ತತೋ ದ್ರೋಣೋ ವೃತಃ ಶಿಷ್ಯೈರುಪಗಂಯ ಭೃಗೂದ್ವಹಂ।
ಆಚಖ್ಯಾವಾತ್ಮನೋ ನಾಮ ಜನ್ಮ ಚಾಂಗಿರಸಃ ಕುಲೇ॥ 1-140-57 (6327) 
ನಿವೇದ್ಯ ಶಿರಸಾ ಭೂಮೌ ಪಾದೌ ಚೈವಾಭ್ಯವಾದಯತ್।
ತತಸ್ತಂ ಸರ್ವಮುತ್ಸೃಜ್ಯ ವನಂ ಜಿಗಮಿಷುಂ ತದಾ॥ 1-140-58 (6328) 
ಜಾಮದಗ್ನ್ಯಂ ಮಹಾತ್ಮಾನಂ ಭಾರದ್ವಾಜೋಽಬ್ರವೀದಿದಂ।
ಭರದ್ವಾಜಾತ್ಸಮುತ್ಪನ್ನಂ ತಥಾ ತ್ವಂ ಮಾಮಯೋನಿಜಂ॥ 1-140-59 (6329) 
ಆಗತಂ ವಿತ್ತಕಾಮಂ ಮಾಂ ವಿದ್ಧಿ ದ್ರೋಣಂ ದ್ವಿಜೋತ್ತಮ।
ತಮಬ್ರವೀನ್ಮಹಾತ್ಮಾ ಸ ಸರ್ವಕ್ಷತ್ರಿಯಮರ್ದನಃ॥ 1-140-60 (6330) 
ಸ್ವಾಗತಂ ತೇ ದ್ವಿಜಶ್ರೇಷ್ಠ ಯದಿಚ್ಛಸಿ ವದಸ್ವ ಮೇ।
ಏವಮುಕ್ತಸ್ತು ರಾಮೇಣ ಭಾರದ್ವಾಜೋಽಬ್ರವೀದ್ವಚಃ॥ 1-140-61 (6331) 
ರಾಮಂ ಪ್ರಹರತಾಂ ಶ್ರೇಷ್ಠಂ ದಿತ್ಸಂತಂ ವಿವಿಧಂ ವಸು।
ಅಹಂ ಧನಮನಂತಂ ಹಿ ಪ್ರಾರ್ಥಯೇ ವಿಪುಲವ್ರತ॥ 1-140-62 (6332) 
ರಾಮ ಉವಾಚ। 1-140-63x (827) 
ಹಿರಣ್ಯಂ ಮಮ ಯಚ್ಚಾನ್ಯದ್ವಸು ಕಿಂಚಿದಿಹ ಸ್ಥಿತಂ।
ಬ್ರಾಹ್ಮಣೇಭ್ಯೋ ಮಯಾ ದತ್ತಂ ಸರ್ವಮೇತತ್ತಪೋಧನ॥ 1-140-63 (6333) 
ತಥೈವೇಯಂ ಧರಾ ದೇವೀ ಸಾಗರಾಂತಾ ಸಪತ್ತನಾ।
ಕಶ್ಯಪಾಯ ಮಯಾ ದತ್ತಾ ಕೃತ್ಸ್ನಾ ನಗರಮಾಲಿನೀ॥ 1-140-64 (6334) 
ಶರೀರಮಾತ್ರಮೇವಾದ್ಯ ಮಮೇದಮವಶೇಷಿತಂ।
ಅಸ್ತ್ರಾಣಿ ಚ ಮಹಾರ್ಹಾಣಿ ಶಸ್ತ್ರಾಣಿ ವಿವಿಧಾನಿ ಚ॥ 1-140-65 (6335) 
ಅಸ್ತ್ರಾಣಿ ವಾ ಶರೀರಂ ವಾ ಬ್ರಹ್ಮಞ್ಶಸ್ತ್ರಾಣಿ ವಾ ಪುನಃ।
ವೃಣೀಷ್ವ ಕಿಂ ಪ್ರಯಚ್ಛಾಮಿ ತುಭ್ಯಂ ದ್ರೋಣ ವದಾಶು ತತ್॥ 1-140-66 (6336) 
ದ್ರೋಣ ಉವಾಚ। 1-140-67x (828) 
ಅಸ್ತ್ರಾಣಿ ಮೇ ಸಮಗ್ರಾಣಿ ಸಸಂಹಾರಾಣಿ ಭಾರ್ಗವ।
ಸ ಪ್ರಯೋಗರಹಸ್ಯಾನಿ ದಾತುಮರ್ಹಸ್ಯಶೇಷತಃ॥ 1-140-67 (6337) 
`ಏತದ್ವಸು ವಸೂನಾಂ ಹಿ ಸರ್ವೇಷಾಂ ವಿಪ್ರಸತ್ತಮ।'
ತಥೇತ್ಯುಕ್ತ್ವಾ ತತಸ್ತಸ್ಮೈ ಪ್ರಾದಾದಸ್ತ್ರಾಣಿ ಭಾರ್ಗವಃ। 
ಸರಹಸ್ಯವ್ರತಂ ಚೈವ ಧನುರ್ವೇದಮಶೇಷತಃ॥  1-140-68 (6338) 
ಪ್ರತಿಗೃಹ್ಯ ತು ತತ್ಸರ್ವಂ ಕೃತಾಸ್ತ್ರೇ ದ್ವಿಜಸತ್ತಮಃ।
ಪ್ರಿಯಂ ಸಖಾಯಂ ಸುಪ್ರೀತೋ ಜಗಾಮ ದ್ರುಪದಂ ಪ್ರತಿ॥ ॥ 1-140-69 (6339) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 140 ॥

Mahabharata - Adi Parva - Chapter Footnotes

1-140-2 ಗೌತಮೋ ಗೌತ್ರತಃ॥ 1-140-10 ಸಮರ್ಥನಾತ್ಸಾಮರ್ಥ್ಯಾತ್॥ 1-140-18 ಪ್ರಾತಿಪೇಯಃ ಪ್ರತೀಪಪುತ್ರಃ॥ 1-140-19 ಸಂವರ್ಧಿತಾವಿತಿ ಆಲೋಚ್ಯೇತಿ ಶೇಷಃ॥ 1-140-25 ವಿನಯೇಪ್ಸಯಾ ಶಿಕ್ಷೇಚ್ಛಯಾ॥ 1-140-27 ಅದೇವಸತ್ವಃ ನಾಸ್ತಿ ದೇವಸ್ಯೇವ ಸತ್ವಂ ಸಾಮರ್ಥ್ಯಂ ಯಸ್ಯ ಸಃ॥ 1-140-38 ದ್ರೋಣೇ ದ್ರೋಣ ಕಲಶಾಖ್ಯೇ ಯಜ್ಞಿಯಪಾತ್ರವಿಶೇಷೇ॥ 1-140-50 ಸ್ಥಾಮಶಬ್ದಃ ಸಕಾರಸ್ಯ ತತ್ಕಾರಾದೇಶೇಽಶ್ವತ್ಥಾಮೇತಿ॥ ಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 140 ॥



ಆದಿಪರ್ವ - ಅಧ್ಯಾಯ 141

॥ ಶ್ರೀಃ ॥

1.141. ಅಧ್ಯಾಯಃ 141 

Mahabharata - Adi Parva - Chapter Topics

ದ್ರುಪದಸಮೀಪಂ ಗತ್ವಾ ತೇನ ಸಹ ಸ್ವಸ್ಯ ಸಖಿತ್ವಂ ಕಥಯತೋ ದ್ರೋಣಸ್ಯ ದ್ರುಪದಕೃತಂ ಭರ್ತ್ಸನಂ॥ 1 ॥ ತೇನ ಕುಪಿತಸ್ಯ ದ್ರೋಣಸ್ಯ ಹಾಸ್ತಿನ ಪುರಗಮನಂ॥ 2 ॥ ಕ್ರೀಡಾಕಾಲೇ ಕೂಪಪತಿತಯೋರ್ವಿದಾಕಂದುಕಯೋರುದ್ಧರಣೇ ಅಶಕ್ನುವತಾಂ ಕುಮಾರಾಣಾಂ ದ್ರೋಣಕೃತೋಽಧಿಕ್ಷೇಪಃ॥ 3 ॥ ದ್ರೋಣೇನ ವೀಟಾಮುದ್ರಿಕಯೋಃ ಕೂಪಾದುದ್ಧಾರಃ॥ 4 ॥ ದ್ರೋಣವೃತ್ತಾಂತಶ್ರವಣೇನ ಭೀಷ್ಮೇಣ ಸ್ವಗೃಹನಿವಾಸಾರ್ಥಂ ದ್ರೋಣಂ ಪ್ರತಿ ಪ್ರಾರ್ಥನಂ॥ 5 ॥

Mahabharata - Adi Parva - Chapter Text

1-141-0 (6340) 
ವೈಶಂಪಾಯನ ಉವಾಚ। 1-141-0x (829) 
ತತೋ ದ್ರುಪದಮಾಸಾದ್ಯ ಭಾರದ್ವಾಜಃ ಪ್ರತಾಪವಾನ್।
ಅಬ್ರವೀತ್ಪಾರ್ಥಿವಂ ರಾಜನ್ಸಖಾಯಂ ವಿದ್ಧಿ ಮಾಮಿಹ॥ 1-141-1 (6341) 
ಇತ್ಯೇವಮುಕ್ತಃ ಸಖ್ಯಾ ಸ ಪ್ರೀತಿರ್ಪೂರ್ವಂ ಜನೇಶ್ವರಃ।
ಭಾರದ್ವಾಜೇನ ಪಾಂಚಾಲ್ಯೋ ನಾಮೃಷ್ಯತ ವಚೋಽಸ್ಯ ತತ್॥ 1-141-2 (6342) 
ಸ ಕ್ರೋಧಾಮರ್ಷಜಿಹ್ಮಭ್ರೂಃ ಕಷಾಯೀಕೃತಲೋಚನಃ।
ಐಶ್ವರ್ಯಮದಸಂಪನ್ನೋ ದ್ರೋಣಂ ರಾಜಾಽಬ್ರವೀದಿದಂ॥ 1-141-3 (6343) 
ದ್ರುಪದ ಉವಾಚ। 1-141-4x (830) 
ಅಕೃತೇಯಂ ತವ ಪ್ರಜ್ಞಾ ಬ್ರಹ್ಮನ್ನಾತಿಸಮಂಜಸಾ।
ಯನ್ಮಾಂ ವ್ರವೀಷಿ ಪ್ರಸಭಂ ಸಖಾ ತೇಽಹಮಿತಿ ದ್ವಿಜ॥ 1-141-4 (6344) 
ನ ಹಿ ರಾಜ್ಞಾಮುದೀರ್ಣಾನಾಮೇವಂಭೂತೈರ್ನರೈಃ ಕ್ವಚಿತ್।
ಸಖ್ಯಂ ಭವತಿ ಮಂದಾತ್ಮಞ್ಶ್ರಿಯಾ ಹೀನೈರ್ಧನಚ್ಯುತೈಃ॥ 1-141-5 (6345) 
ಸೌಹೃದಾನ್ಯಪಿ ಜೀರ್ಯಂತೇ ಕಾಲೇನ ಪರಿಜೀರ್ಯತಃ।
ಸೌಹೃದಂ ಮೇ ತ್ವಯಾ ಹ್ಯಾಸೀತ್ಪೂರ್ವಂ ಸಾಮರ್ಥ್ಯಬಂಧನಂ॥ 1-141-6 (6346) 
ನ ಸಖ್ಯಮಜರಂ ಲೋಕೇ ಹೃದಿ ತಿಷ್ಠತಿ ಕಸ್ಯಚಿತ್।
ಕಾಮಶ್ಚೈತನ್ನಾಶಯತಿ ಕ್ರೋಧೋ ವೈನಂ ರಹತ್ಯುತ॥ 1-141-7 (6347) 
ಮೈವಂ ಜೀರ್ಣಮುಪಾಸ್ಸ್ವ ತ್ವಂ ಸಖ್ಯಂ ಭವದುಪಾಧಿಕೃತ್।
ಆಸೀತ್ಸಖ್ಯಂ ದ್ವಿಜಶ್ರೇಷ್ಠ ತ್ವಯಾ ಮೇಽರ್ಥನಿಬಂಧನಂ॥ 1-141-8 (6348) 
ನ ದರಿದ್ರೋ ವಸುಮತೋ ನಾವಿದ್ವಾನ್ವಿದುಷಃ ಸಖಾ।
ನ ಶೂರಸ್ಯ ಸಖಾ ಕ್ಲೀಬಃ ಸಖಿಪೂರ್ವಂ ಕಿಮಿಷ್ಯತೇ॥ 1-141-9 (6349) 
ಯಯೋರೇವ ಸಮಂ ವಿತ್ತಂ ಯಯೋರೇವ ಸಮಂ ಶ್ರುತಂ।
ತಯೋರ್ವಿವಾಹಃ ಸಖ್ಯಂ ಚ ನ ತು ಪುಷ್ಟವಿಪುಷ್ಟಯೋಃ॥ 1-141-10 (6350) 
ನಾಶ್ರೋತ್ರಿಯಃ ಶ್ರೋತ್ರಿಯಸ್ಯ ನಾರಥೀ ರಥಿನಃ ಸಖಾ।
ನಾರಾಜಾ ಪಾರ್ಥಿವಸ್ಯಾಪಿ ಸಖಿಪೂರ್ವಂ ಕಿಮಿಷ್ಯತೇ॥ 1-141-11 (6351) 
ವೈಶಂಪಾಯನ ಉವಾಚ। 1-141-12x (831) 
ದ್ರುಪದೇನೈವಮುಕ್ತಸ್ತು ಭಾರದ್ವಾಜಃ ಪ್ರತಾಪವಾನ್।
ಮುಹೂರ್ತಂ ಚಿಂತಯಿತ್ವಾ ತು ಮನ್ಯುನಾಽಭಿಪರಿಪ್ಲುತಃ॥ 1-141-12 (6352) 
ಸ ವಿನಿಶ್ಚಿತ್ಯ ಮನಸಾ ಪಾಂಚಾಲ್ಯಂ ಪ್ರತಿಬುದ್ಧಿಮಾನ್।
`ಶಿಷ್ಯೈಃ ಪರಿವೃತಃ ಶ್ರೀಮಾನ್ಪುತ್ರೇಣ ಸಹಿತಸ್ತಥಾ॥'  1-141-13 (6353) 
ಜಗಾಮ ಕುರುಮುಖ್ಯಾನಾಂ ನಾಗರಂ ನಾಗಸಾಹ್ವಯಂ।
ತಾಂ ಪ್ರತಿಜ್ಞಾಂ ಪ್ರತಿಜ್ಞಾಯ ಯಾಂ ಕರ್ತಾ ನಚಿರಾದಿವ॥ 1-141-14 (6354) 
ಸ ನಾಗಪುರಮಾಗಂಯ ಗೌತಮಸ್ಯ ನಿವೇಶನೇ।
ಭಾರದ್ವಾಜೋಽವಸತ್ತತ್ರ ಪ್ರಚ್ಛನ್ನಂ ದ್ವಿಜಸತ್ತಮಃ॥ 1-141-15 (6355) 
ತತೋಽಸ್ಯ ತನುಜಃ ಪಾರ್ಥಾನ್ಕೃಪಸ್ಯಾನಂತರಂ ಪ್ರಭುಃ।
ಅಸ್ತ್ರಾಣಿ ಶಿಕ್ಷಯಾಮಾಸ ನಾಬುಧ್ಯಂತ ಚ ತಂ ಜನಾಃ॥ 1-141-16 (6356) 
ಏವಂ ಸ ತತ್ರ ಗೂಢಾತ್ಮಾ ಕಂಚಿತ್ಕಾಲಮುವಾಸ ಹ।
ಕುಮಾರಾಸ್ತ್ವಥ ನಿಷ್ಕ್ರಂಯ ಸಮೇತಾ ಗಜಸಾಹ್ವಯಾತ್॥ 1-141-17 (6357) 
ಕ್ರೀಡಂತೋ ವೀಟಯಾ ತತ್ರ ವೀರಾಃ ಪರ್ಯಚರನ್ಮುದಾ।
`ತೇಷಾಂ ಸಂಕ್ರೀಡಮಾನಾನಾಮುದಪಾನೇಽಂಗುಲೀಯಕಂ॥ 1-141-18 (6358) 
ಪಪಾತ ಧರ್ಮಪುತ್ರಸ್ಯ ವೀಟಾ ತತ್ರೈವ ಚಾಪತತ್।
ಗರ್ತಾನ್ಬುನಾ ಪ್ರತಿಚ್ಛನ್ನಂ ತಾರಾರೂಪಮಿವಾಂಬರೇ॥ 1-141-19 (6359) 
ದೃಷ್ಟ್ವಾ ಚೈತೇ ಕುಮಾರಾಶ್ಚ ತಂ ಯತ್ನಾತ್ಪರ್ಯವಾರಯನ್।'
ತತಸ್ತೇ ಯತ್ನಮಾತಿಷ್ಠನ್ವೀಟಾಮುದ್ಧರ್ತುಮಾದೃತಾಃ। 
ನ ಚ ತೇ ಪ್ರತ್ಯಯದ್ಯಂತ ಕರ್ಮ ವೀಟೋಪಲಬ್ಧಯೇ॥  1-141-20 (6360) 
ತತೋಽನ್ಯೋನ್ಯಮವೈಕ್ಷಂತ ವ್ರೀಡಯಾವನತಾನನಾಃ।
ತಸ್ಯಾ ಯೋಗಮವಿದಂತೋ ಭೃಶಂ ಚೋತ್ಕಂಠಿತಾಭವನ್॥ 1-141-21 (6361) 
ತೇಽಪಶ್ಯನ್ಬ್ರಾಹ್ಮಣಂ ಶ್ಯಾಮಮಾಪನ್ನಂ ಪಲಿತಂ ಕೃಶಂ।
ಕೃತ್ಯವಂತಮದೂರಸ್ಥಮಗ್ನಿಹೋತ್ರಪುರಸ್ಕೃತಂ॥ 1-141-22 (6362) 
ತೇ ತಂ ದೃಷ್ಟ್ವಾ ಮಹಾತಮಾನಮುಪಗಂಯ ಕುಮಾರಕಾಃ।
ಭಗ್ನೋತ್ಸಾಹಕ್ರಿಯಾತ್ಮಾನೋ ಬ್ರಾಹ್ಮಣಂ ಪರ್ಯವಾರಯನ್॥ 1-141-23 (6363) 
ಅಥ ದ್ರೋಣಃ ಕುಮಾರಾಂಸ್ತಾಂದೃಷ್ಟ್ವಾ ಕತ್ಯವಶಸ್ತದಾ।
ಪ್ರಹಸ್ಯ ಮಂದಂ ಪೈಶಲ್ಯಾದಭ್ಯಭಾಷತ ವೀರ್ಯವಾನ್॥ 1-141-24 (6364) 
ಅಹೋ ವೋ ಧಿಗ್ಬಲಂ ಕ್ಷಾತ್ರಂ ಧಿಗೇತಾಂ ವಃ ಕೃತಾಸ್ತ್ರತಾಂ।
ಭರತಸ್ಯಾನ್ವಯೇ ಜಾತಾ ಯೇ ವೀಟಾಂ ನಾಧಿಗಚ್ಛತ॥ 1-141-25 (6365) 
ವೀಟಾಂ ಚ ಮುದ್ರಿಕಾಂ ಚೈವ ಹ್ಯಹಮೇತದಪಿ ದ್ವಯಂ।
ಉದ್ಧರೇಯಮಿಷೀಕಾಭಿರ್ಭೋಜನಂ ಮೇ ಪ್ರದೀಯತಾಂ॥ 1-141-26 (6366) 
ತತೋಽಬ್ರವೀತ್ತದಾ ದ್ರೋಣಂ ಕುಂತೀಪುತ್ರೋ ಯುಧಿಷ್ಠಿರಃ।
ಕೃಪಸ್ಯಾನುಮತೇ ಬ್ರಹ್ಮನ್ಭಿಕ್ಷಾಮಾಪ್ನುಹಿ ಶಾಶ್ವತೀಂ॥ 1-141-27 (6367) 
ಏವಮುಕ್ತಃ ಪ್ರತ್ಯುವಾಚ ಪ್ರಹಸ್ಯ ಭರತಾನಿದಂ।  1-141-28 (6368) 
ದ್ರೋಣ ಉವಾಚ।
ಏಷಾ ಮುಷ್ಟಿರಿಷೀಕಾಣಾಂ ಮಯಾಽಸ್ತ್ರೇಣಾಭಿಮಂತ್ರಿತಾ॥  1-141-28x (832) 
ಅಸ್ಯಾ ವೀರ್ಯಂ ನಿರೀಕ್ಷಧ್ವಂ ಯದನ್ಯೇಷು ನ ವಿದ್ಯತೇ।
ವೇತ್ಸ್ಯಾಮೀಷಿಕಯಾ ವೀಟಾಂ ತಾಮಿಷೀಕಾಂ ತಥಾಽನ್ಯಯಾ॥ 1-141-29 (6369) 
ತಾಮನ್ಯಯಾ ಸಮಾಯೋಗೇ ವೀಟಾಯಾ ಗ್ರಹಣಂ ಮಮ।  1-141-30 (6370) 
ವೈಶಂಪಾಯನ ಉವಾಚ।
ತತೋ ಯಥೋಕ್ತಂ ದ್ರೋಣೇನ ತತ್ಸರ್ವಂ ಕೃತಮಂಜಸಾ॥  1-141-30x (833) 
ತದವೇಕ್ಷ್ಯ ಕುಮಾರಾಸ್ತೇ ವಿಸ್ಮಯೋತ್ಫುಲ್ಲಲೋಚನಾಃ।
ಆಶ್ಚರ್ಯಮಿದಮತ್ಯಂತಮಿತಿ ಮತ್ವಾ ವಚೋಽಬ್ರುವನ್॥ 1-141-31 (6371) 
ಮುದ್ರಿಕಾಮಣಿ ವಿಪ್ರರ್ಷೇ ಶೀಧ್ರಮೇತಾಂ ಸಮುದ್ಧರಥ  1-141-32 (6372) 
ವೈಶಂಪಾಯನ ಉವಾಚ।
ತತಃ ಶರಂ ಸಮಾದಾಯ ಧನುಶ್ಚಾಪಿ ಮಹಾಯಶಾಃ॥  1-141-32x (834) 
ಶರೇಣ ವಿದ್ಧ್ವಾ ಮುದ್ರಾಂ ತಾಮೂರ್ಧ್ವಮಾವಾಹಯತ್ಪ್ರಭುಃ।
ಸ ಶರಂ ಸಮುಪಾದಾಯ ಕೂಪಾದಂಗುಲಿವೇಷ್ಟನಂ॥ 1-141-33 (6373) 
ದದೌ ತತಃ ಕುಮಾರಾಣಾಂ ವಿಸ್ಮಿತಾನಾಮವಿಸ್ಮಿತಃ।
ಮುದ್ರಿಕಾಮುದ್ಧೃತಾಂ ದೃಷ್ಟ್ವಾ ತಮಾಹುಸ್ತೇ ಕುಮಾರಕಾಃ॥ 1-141-34 (6374) 
ಅಭಿವಂದಾಮಹೇ ಬ್ರಹ್ಮನ್ನೈತದನ್ಯೇಷು ವಿದ್ಯತೇ।
ಕೋಽಸಿ ಕಸ್ಯಾಸಿ ಜಾನೀಮೋ ವಯಂ ಕಿಂ ಕರವಾಮಹೇ॥ 1-141-35 (6375) 
ವೈಶಂಪಾಯನ ಉವಾಚ। 1-141-36x (835) 
ಏವಮುಕ್ತಸ್ತತೋ ದ್ರೋಣಃ ಪ್ರತ್ಯುವಾಚ ಕುಮಾರಕಾನ್।
ಆಚಕ್ಷಧ್ವಂ ಚ ಭೀಷ್ಮಾಯ ರೂಪೇಣ ಚ ಗುಣೈಶ್ಚ ಮಾಂ॥ 1-141-36 (6376) 
ಸ ಏವ ಸುಮಹಾತೇಜಾಃ ಸಾಂಪ್ರತಂ ಪ್ರತಿಪತ್ಸ್ಯತೇ।  1-141-37 (6377) 
ವೈಶಂಪಾಯನ ಉವಾಚ।
ತಥೇತ್ಯುಕ್ತ್ವಾ ಚ ಗತ್ವಾ ಚ ಭೀಷ್ಮಮೂಚುಃ ಕುಮಾರಕಾಃ॥  1-141-37x (836) 
ಬ್ರಾಹ್ಮಣಸ್ಯ ವಚಃ ಕೃತ್ಸ್ನಂ ತಚ್ಚ ಕರ್ಮ ತಥಾವಿಧಂ।
ಭೀಷ್ಮಃ ಶ್ರುತ್ವಾ ಕುಮಾರಾಣಾಂ ದ್ರೋಣಂ ತಂ ಪ್ರತ್ಯಜಾನತ॥ 1-141-38 (6378) 
ಯುಕ್ತರೂಪಃ ಸ ಹಿ ಗುರುರಿತ್ಯೇವಮನುಚಿಂತ್ಯ ಚ।
ಅಥೈನಮಾನೀಯ ತದಾ ಸ್ವಯಮೇವ ಸುಸತ್ಕೃತಂ॥ 1-141-39 (6379) 
ಪರಿಪಪ್ರಚ್ಛ ನಿಪುಣಂ ಭೀಷ್ಮಃ ಶಸ್ತ್ರಭೃತಾಂ ವರಃ।
ಹೇತುಮಾಗಮನೇ ತಚ್ಚ ದ್ರೋಣಃ ಸರ್ವಂ ನ್ಯವೇದಯತ್॥ 1-141-40 (6380) 
ದ್ರೋಣ ಉವಾಚ। 1-141-41x (837) 
ಮಹರ್ಷೇರಗ್ನಿವೇಶ್ಯಸ್ಯ ಸಕಾಶಮಹಮಚ್ಯುತ।
ಅಸ್ತ್ರಾರ್ಥಮಗಮಂ ಪೂರ್ವಂ ಧನುರ್ವೇದಜಿಘೃಕ್ಷಯಾ॥ 1-141-41 (6381) 
ಬ್ರಹ್ಮಚಾರೀ ವಿನೀತಾತ್ಮಾ ಜಟಿಲೋ ಬಹುಲಾಃ ಸಮಾಃ।
ಅವಸಂ ಸುಚಿರಂ ತತ್ರ ಗುರುಶುಶ್ರೂಷಣೇ ರತಃ॥ 1-141-42 (6382) 
ಪಾಂಚಾಲ್ಯೋ ರಾಜಪುತ್ರಶ್ಚ ಯಜ್ಞಸೇನೋ ಮಹಾಬಲಃ।
ಇಷ್ವಸ್ತ್ರಹೇತೋರ್ನ್ಯವಸತ್ತಸ್ಮಿನ್ನೇವ ಗುರೌ ಪ್ರಭುಃ॥ 1-141-43 (6383) 
ಸ ಮೇ ತತ್ರ ಸಖಾ ಚಾಸೀದುಪಕಾರೀ ಪ್ರಿಯಶ್ಚ ಮೇ।
ತೇನಾಹಂ ಸಹ ಸಂಗಂಯ ವರ್ತಯನ್ಸುಚಿರಂ ಪ್ರಭೋ॥ 1-141-44 (6384) 
ಬಾಲ್ಯಾತ್ಪ್ರಭೃತಿ ಕೌರವ್ಯ ಸಹಾಧ್ಯಯನಮೇವ ಚ।
ಸ ಮೇ ಸಖಾ ಸದಾ ತತ್ರ ಪ್ರಿಯವಾದೀ ಪ್ರಿಯಂಕರಃ॥ 1-141-45 (6385) 
ಅಬ್ರವೀದಿತಿ ಮಾಂ ಭೀಷ್ಮ ವಚನಂ ಪ್ರೀತಿವರ್ಧನಂ।
ಅಹಂ ಪ್ರಿಯತಮಃ ಪುತ್ರಃ ಪಿತುರ್ದ್ರೋಣ ಮಹಾತ್ಮನಃ॥ 1-141-46 (6386) 
ಅಭಿಷೇಕ್ಷ್ಯತಿ ಮಾಂ ರಾಜ್ಯೇ ಸ ಪಾಂಚಾಲ್ಯೋ ಯದಾ ತದಾ।
ತದ್ಭೋಜ್ಯಂ ಭವತಾ ರಾಜ್ಯಮರ್ಧಂ ಸತ್ಯೇನ ತೇ ಶಪೇ॥ 1-141-47 (6387) 
ಮಮ ಭೋಗಾಶ್ಚ ವಿತ್ತಂ ಚ ತ್ವದಧೀನಂ ಸುಖಾನಿ ಚ।
ಏವಮುಕ್ತ್ವಾಽಥ ವವ್ರಾಜ ಕೃತಾಸ್ತ್ರಃ ಪೂಜಿತೋ ಮಯಾ॥ 1-141-48 (6388) 
ತಚ್ಚ ವಾಕ್ಯಮಹಂ ನಿತ್ಯಂ ಮನಸಾ ಧಾರಯಂಸ್ತದಾ।
ಸೋಽಹಂ ಪಿತೃನಿಯೋಗೇನ ಪುತ್ರಲೋಭಾದ್ಯಶಸ್ವಿನೀಂ॥ 1-141-49 (6389) 
ಶಾರದ್ವತೀಂ ಮಹಾಪ್ರಜ್ಞಾಮುಪಯೇಮೇ ಮಹಾವ್ರತಾಂ।
ಅಗ್ನಿಹೋತ್ರೇ ಚ ಸತ್ರೇ ಚ ದಮೇ ಚ ಸತತಂ ರತಾಂ॥ 1-141-50 (6390) 
ಲೇಭೇ ಚ ಗೌತಮೀ ಪುತ್ರಮಶ್ವತ್ಥಾಮಾನಮೌರಸಂ।
ಭೀಮವಿಕ್ರಮಕರ್ಮಾಣಮಾದಿತ್ಯಸಮತೇಜಸಂ॥ 1-141-51 (6391) 
ಪುತ್ರೇಣ ತೇನ ಪ್ರೀತೋಽಹಂ ಭರದ್ವಾಜೋ ಮಯಾ ಯಥಾ।
ಗೋಕ್ಷೀರಂ ಪಿಬತೋ ದೃಷ್ಟ್ವಾ ಧನಿನಸ್ತತ್ರ ಪುತ್ರಕಾನ್। 
ಅಶ್ವತ್ಥಾಮಾರುದದ್ಬಾಲಸ್ತನ್ಮೇ ಸಂದೇಹಯದ್ದಿಶಃ॥  1-141-52 (6392) 
ನ ಸ್ನಾತಕೋಽವಸೀದೇತ ವರ್ತಮಾನಃ ಸ್ವಕರ್ಮಸು।
ಇತಿ ಸಂಚಿಂತ್ಯ ಮನಸಾ ತಂ ದೇಶಂ ಬಹುಶೋ ಭ್ರಮನ್॥ 1-141-53 (6393) 
ವಿಶುದ್ಧಣಿಚ್ಛನ್ಗಾಂಗೇಯ ಧರ್ಮೋಪೇತಂ ಪ್ರತಿಗ್ರಹಂ।
ಅಂತಾದಂತಂ ಪರಿಕ್ರಂಯ ನಾಧ್ಯಗಚ್ಛಂ ಪಯಸ್ವಿನೀಂ॥ 1-141-54 (6394) 
ಯವಪಿಷ್ಟೋದಕೇನೈನಂ ಲೋಭಯೇಯಂ ಕುಮಾರಕಂ।
ಪೀತ್ವಾ ಪಿಷ್ಟರಸಂ ಬಾಲಃ ಕ್ಷೀರಂ ಪೀತಂ ಮಯಾಽಪಿ ಚ॥ 1-141-55 (6395) 
ನನರ್ತೋತ್ಥಾಯ ಕೌರವ್ಯ ಹೃಷ್ಟೋ ಬಾಲ್ಯಾದ್ವಿಮೋಹಿತಃ।
ತಂ ದೃಷ್ಟ್ವಾ ನೃತ್ಯಮಾನಂ ತು ಬಾಲೈಃ ಪರಿವೃತಂ ಸುತಂ॥ 1-141-56 (6396) 
ಹಾಸ್ಯತಾಮುಪಸಂಪ್ರಾಪ್ತಂ ಕಶ್ಮಲಂ ತತ್ರ ಮೇಽಭವತ್।
ದ್ರೋಣಂ ಧಿಗಸ್ತ್ವಧನಿನಂ ಯೋ ಧನಂ ನಾಧಿಗಚ್ಛತಿ॥ 1-141-57 (6397) 
ಪಿಷ್ಟೋದಕಂ ಸುತೋ ಯಸ್ಯ ಪೀತ್ವಾ ಕ್ಷೀರಸ್ಯ ತೃಷ್ಣಯಾ।
ನೃತ್ಯತಿಸ್ಮ ಮುದಾವಿಷ್ಟಃ ಕ್ಷೀರಂ ಪೀತಂ ಮಯಾಽಪ್ಯುತ॥ 1-141-58 (6398) 
ಇತಿ ಸಂಭಾಷತಾಂ ವಾಚಂ ಶ್ರುತ್ವಾ ಮೇ ಬುದ್ಧಿರಚ್ಯವತ್।
ಆತ್ಮಾನಂ ಚಾತ್ಮನಾ ಗರ್ಹನ್ಮನಸೇದಂ ವ್ಯಚಿಂತಯಂ॥ 1-141-59 (6399) 
ಅಪಿ ಚಾಹಂ ಪುರಾ ವಿಪ್ರೈರ್ವರ್ಜಿತೋ ಗರ್ಹಿತೋ ವಸೇ।
ಪರೋಪಸೇವಾಂ ಪಾಪಿಷ್ಠಾಂ ನ ಚ ಕುರ್ಯಾಂ ಧನೇಪ್ಸಯಾ॥ 1-141-60 (6400) 
ಇತಿ ಮತ್ವಾ ಪ್ರಿಯಂ ಪುತ್ರಂ ಭೀಷ್ಮಾದಾಯ ತತೋ ಹ್ಯಹಂ।
ಪೂರ್ವಸ್ನೇಹಾನುರಾಗಿತ್ವಾತ್ಸದಾರಃ ಸೌಮಕಿಂ ಗತಃ॥ 1-141-61 (6401) 
ಅಭಿಷಿಕ್ತಂ ತು ಶ್ರುತ್ವೈವ ಕೃತಾರ್ಥೋಽಸ್ಮೀತಿ ಚಿಂತಯನ್।
ಪ್ರಿಯಂ ಸಖಾಯಂ ಸುಪ್ರೀತೋ ರಾಜ್ಯಸ್ಥಂ ಸಮುಪಾಗಮಂ॥ 1-141-62 (6402) 
ಸಂಸ್ಮರನ್ಸಂಗಮಂ ಚೈವ ವಚನಂ ಚೈವ ತಸ್ಯ ತತ್।
ತತೋ ದ್ರುಪದಮಾಗಂಯ ಸಖಇಪೂರ್ವಮಹಂ ಪ್ರಭೋ॥ 1-141-63 (6403) 
ಅಬ್ರುವಂ ಪುರುಷವ್ಯಾಘ್ರ ಸಖಾಯಂ ವಿದ್ಧಿ ಮಾಮಿತಿ।
ಉಪಸ್ಥಿತಸ್ತು ದ್ರುಪದಂ ಸಖಿವಚ್ಚಾಸ್ಮಿ ಸಂಗತಃ॥ 1-141-64 (6404) 
ಸ ಮಾಂ ನಿರಾಕಾರಮಿವ ಪ್ರಹಸನ್ನಿದಮಬ್ರವೀತ್।
ಅಕೃತೇಯಂ ತವ ಪ್ರಜ್ಞಾ ಬ್ರಹ್ಮನ್ನಾತಿಸಮಂಜಸಾ॥ 1-141-65 (6405) 
ಯದಾತ್ಥ ಮಾಂ ತ್ವಂ ಪ್ರಸಭಂ ಸಖಾ ತೇಽಹಮಿತಿ ದ್ವಿಜ।
ಸಂಗತನೀಹ ಜೀರ್ಯಂತಿ ಕಾಲೇನ ಪರಿಜೀರ್ಯತಃ॥ 1-141-66 (6406) 
ಸೌಹೃದಂ ಮೇ ತ್ವಯಾ ಹ್ಯಾಸೀತ್ಪೂರ್ವಂ ಸಾಮರ್ಥ್ಯಬಂಧನಂ।
ನಾಶ್ರೋತ್ರಿಯಃ ಶ್ರೋತ್ರಿಯಸ್ಯ ನಾರಥೀ ರಥಿನಃ ಸಖಾ॥ 1-141-67 (6407) 
ಸಾಂಯಾದ್ಧಿ ಸಖ್ಯಂ ಭವತಿ ವೈಷಂಯಾನ್ನೋಪಪದ್ಯತೇ।
ನ ಸಖ್ಯಮಜರಂ ಲೋಕೇ ವಿದ್ಯತೇ ಜಾತು ಕಸ್ಯಚಿತ್॥ 1-141-68 (6408) 
ಕಾಮೋ ವೈನಂ ವಿಹರತಿ ಕ್ರೋಧೋ ವೈನಂ ರಹತ್ಯುತ।
ಮೈವಂ ಜೀರ್ಣಮುಪಾಸ್ಸ್ವ ತ್ವಂ ಸಖ್ಯಂ ಭವದುಪಾಧಿಕೃತ್॥ 1-141-69 (6409) 
ಆಸೀತ್ಸಖ್ಯಂ ದ್ವಿಜಶ್ರೇಷ್ಠ ತ್ವಯಾ ಮೇಽರ್ಥನಿಬಂಧನಂ।
ನಹ್ಯನಾಢ್ಯಃ ಸಖಾಽಽಢ್ಯಸ್ಯ ನಾವಿದ್ವಾನ್ವಿದುಷಃ ಸಖಾ॥ 1-141-70 (6410) 
ನ ಶೂರಸ್ಯ ಸಖಾ ಕ್ಲೀಬಃ ಸಖಿಪೂರ್ವಂ ಕಿಮಿಷ್ಯತೇ।
ನ ಹಿ ರಾಜ್ಞಾಮುದೀರ್ಣಾನಾಮೇವಂ ಭೂತೈರ್ನರೈಃ ಕ್ವಚಿತ್॥ 1-141-71 (6411) 
ಸಖ್ಯಂ ಭವತಿ ಮಂದಾತ್ಮಂಛ್ರಿಯಾ ಹೀನೈರ್ಧನಚ್ಯುತೈಃ।
ನಾಶ್ರೋತ್ರಿಯಃ ಶ್ರೋತ್ರಿಯಸ್ಯ ನಾರಥೀ ರಥಿನಃ ಸಖಾ॥ 1-141-72 (6412) 
ನಾರಾಜಾ ಪಾರ್ಥಿವಸ್ಯಾಪಿ ಸಖಿಪೂರ್ವಂ ಕಿಮಿಷ್ಯತೇ।
ಅಹಂ ತ್ವಯಾ ನ ಜಾನಾಮಿ ರಾಜ್ಯಾರ್ಥೇ ಸಂವಿದಂ ಕೃತಾಂ॥ 1-141-73 (6413) 
ಏಕರಾತ್ರಂ ತು ತೇ ಬ್ರಹ್ಮನ್ಕಾಮಂ ದಾಸ್ಯಾಮಿ ಭೋಜನಂ।
ಏವಮುಕ್ತಸ್ತ್ವಹಂ ತೇನ ಸದಾರಃ ಪ್ರಸ್ಥಿತಸ್ತದಾ॥ 1-141-74 (6414) 
ತಾಂ ಪ್ರತಿಜ್ಞಾಂ ಪ್ರತಿಜ್ಞಾಯ ಯಾಂ ಕರ್ತಾಽಸ್ಂಯಚಿರಾದಿವ।
ದ್ರುಪದೇನೈವಮುಕ್ತೋಽಹಂ ಮನ್ಯುನಾಽಭಿಪರಿಪ್ಲುತಃ॥ 1-141-75 (6415) 
ಅಭ್ಯಾಗಚ್ಛಂ ಕುರೂನ್ಭೀಷ್ಮ ಶಿಷ್ಯೈರರ್ಥೀ ಗುಣಾನ್ವಿತೈಃ।
ತತೋಽಹಂ ಭವತಃ ಕಾಮಂ ಸಂವರ್ಧಯಿತುಮಾಗತಃ॥ 1-141-76 (6416) 
ಇದಂ ನಾಗಪುರಂ ರಂಯಂ ಬ್ರೂಹಿ ಕಿಂ ಕರವಾಣಿ ತೇ।  1-141-77 (6417) 
ವೈಶಂಪಾಯನ ಉವಾಚ।
ಏವಮುಕ್ತಸ್ತದಾ ಭೀಷ್ಮೋ ಭಾರದ್ವಾಜಮಭಾಷತ॥  1-141-77x (838) 
ಭೀಷ್ಮ ಉವಾಚ। 1-141-78x (839) 
ಅಪಜ್ಯಂ ಕ್ರಿಯತಾಂ ಚಾಪಂ ಸಾಧ್ವಸ್ತ್ರಂ ಪ್ರತಿಪಾದಯ।
ಭುಂಕ್ಷ ಭೋಗಾನ್ಭೃಶಂ ಪ್ರೀತಃ ಪೂಜ್ಯಮಾನಃ ಕುರುಕ್ಷಯೇ॥ 1-141-78 (6418) 
ಕುರೂಣಾಮಸ್ತಿ ಯದ್ವಿತ್ತಂ ರಾಜ್ಯಂ ಚೇದಂ ಸರಾಷ್ಟ್ರಕಂ।
ತ್ವಮೇವ ಪರಮೋ ರಾಜಾ ಸರ್ವೇ ವಾಕ್ಯಕರಾಸ್ತವ॥ 1-141-79 (6419) 
1-141-80 (6420) 
ಯಚ್ಚ ತೇ ಪ್ರಾರ್ಥಿತಂ ಬ್ರಹ್ಮನ್ಕೃತಂ ತದಿತಿ ಚಿಂತ್ಯತಾಂ।
ದಿಷ್ಟ್ಯಾ ಪ್ರಾಪ್ತೋಽಸಿ ವಿಪ್ರರ್ಷೇ ಮಹಾನ್ಮೇಽನುಗ್ರಹಃ ಕೃತಃ॥
Mahabharata - Adi Parva - Chapter Footnotes

1-141-4 ಅಕೃತಾ ಅಸಂಸ್ಕೃತಾ॥ 1-141-7 ರಹತಿ ಸಖ್ಯಾಚ್ಚ್ಯಾವಯತಿ॥ 1-141-13 ಪ್ರತಿಬುದ್ಧಿಮಾನ್ ಪ್ರತೀವಪುದ್ಧಿಮಾನ್॥ 1-141-18 ವೀಟಯಾ ಕಂದುಕೇನ॥ 1-141-24 ಪೈಶಲ್ಯಾತ್ ಕೌಶಲ್ಯಾತ್॥ 1-141-27 ಗೌತಮೀಂ ಚ ಮಹಾತೇಜಾ ಭಿಕ್ಷಾಮಶ್ನೀತ ಮಾಚಿರಂ ಇತಿ ಪಾಠಾಂತರಂ॥ 1-141-52 ದಿಶಃ ಸಂದೇಹಯತ್ ದಿಙ್ಮೋಹಮನಯತ್। ಅಡಭಾವ ಆರ್ಷಃ॥ 1-141-53 ಸ್ನಾತಕೋ ಯಃ ಕಶ್ಚಿದಲ್ಪಗೋಧನಃ ಸ್ವಧರ್ಮಲೋಪಾನ್ನಾವಸೀದೇತಾತೋ ಬಹುಗೋಧನವತೋ ಬ್ರಾಹ್ಮಣಸ್ಯ ಪ್ರತಿಗ್ರಹಮಿಚ್ಛನ್॥ 1-141-54 ಅಂತಾದಂತಂ ದೇಶಾದ್ದೇಶಂ॥ 1-141-60 ವಸೇ ಉಪವಸೇ॥ 1-141-78 ಅಧಿಜ್ಯಂ ಕುರುವೀರಾಣಾಂ ಇತಿ ಪಾಠಾಂತರಂ। ಕುರುಕ್ಷಯೇ ಕುರುಗೃಹೇ॥ ಏಕಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 141 ॥



ಆದಿಪರ್ವ - ಅಧ್ಯಾಯ 142

॥ ಶ್ರೀಃ ॥

1.142. ಅಧ್ಯಾಯಃ 142 

Mahabharata - Adi Parva - Chapter Topics

ದ್ರೋಣೇನಾಸ್ತ್ರಶಿಕ್ಷಾಯಾಂ ಕುರುಪಾಂಡವಾನಾಂ ಶಿಷ್ಯತ್ವೇನಾಂಗೀಕಾರಃ॥ 1 ॥ ವಿದ್ಯಾಭ್ಯಾಸಸಮಾಪ್ತ್ಯನಂತರಂ ಬಹುಶಃ ಪರೀಕ್ಷಿತಸ್ಯಾರ್ಜುನಸ್ಯ ದ್ರೋಣಾಚಾರ್ಯಾದ್ವಿಶೇಷಶಿಕ್ಷಾಪ್ರಾಪ್ತಿಃ॥ 2 ॥ ಮೃಣ್ಮಯದ್ರೋಣಪ್ರತಿಮಾರಾಧನೇನ ಏಕಲವ್ಯಸ್ಯ ಧನುರ್ವೇದಪ್ರತಿಭಾನಂ॥ 3 ॥ ಮೃಗಯಾರ್ಥಂ ಗತೇಷು ಕುರುಪಾಂಡವೇಷು ಏಕಲವ್ಯೇನ ಬಾಣೈಃ ಶುನೋ ಮುಖಪೂರಣಂ॥ 4 ॥ ಅರ್ಜುನಪ್ರಾರ್ಥನಯಾ ದ್ರೋಣೇನೈಕಲವ್ಯಂ ಪ್ರತಿಗಂಯ ಗುರುದಕ್ಷಿಣಾತ್ವೇನ ದಕ್ಷಿಣಾಂಗುಷ್ಠ ಯಾಚನಂ॥ 5 ॥ ಏಕಲವ್ಯೇನ ದಕ್ಷಿಣಾಂಗುಷ್ಠಸ್ಯ ಛಿತ್ವಾ ದಾನಂ॥ 6 ॥ ದ್ರೋಣೇನ ಶಿಷ್ಯಪರೀಕ್ಷಾ॥ 7 ॥ ಶಿಷ್ಯಪರೀಕ್ಷಾಯಾಂ ಯುಧಿಷ್ಠಿರಾ ದೀನಾಂ ನಿರಾಕರಣಂ॥ 8 ॥

Mahabharata - Adi Parva - Chapter Text

1-142-0 (6421) 
`ವೈಶಂಪಾಯನ ಉವಾಚ। 1-142-0x (840) 
ಪ್ರತಿಜಗ್ರಾಹ ತಂ ಭೀಷ್ಮೋ ಗುರುಂ ಪಾಂಡುಸುತೈಃ ಸಹ।
ಪೌತ್ರಾನಾದಾಯ ತಾನ್ಸರ್ವಾನ್ವಸೂನಿ ವಿವಿಧಾನಿ ಚ॥ 1-142-1 (6422) 
ಶಿಷ್ಯ ಇತಿ ದದೌ ರಾಜಂದ್ರೋಣಾಯ ವಿಧಿಪೂರ್ವಕಂ।
ತದಾ ದ್ರೋಣೋಽಬ್ರವೀದ್ವಾಕ್ಯಂ ಭೀಷ್ಮಂ ಬುದ್ಧಿಮತಾಂ ವರಂ॥ 1-142-2 (6423) 
ಕೃಪಸ್ತಿಷ್ಠತಿ ಚಾಚಾರ್ಯಃ ಶಸ್ತ್ರಜ್ಞಃ ಪ್ರಾಜ್ಞಸಂಮತಃ।
ಮಯಿ ತಿಷ್ಠತಿ ಚೇದ್ವಿಪ್ರೋ ವೈಮನಸ್ಯಂ ಗಮಿಷ್ಯತಿ॥ 1-142-3 (6424) 
ಯುಷ್ಮಾನ್ಕಿಂಚಿಚ್ಚ ಯಾಚಿತ್ವಾ ಧನಂ ಸಂಗೃಹ್ಯ ಹರ್ಷಿತಃ।
ಸ್ವಮಾಶ್ರಮಪದಂ ರಾಜನ್ಗಮಿಷ್ಯಾಮಿ ಯಥಾಗತಂ॥ 1-142-4 (6425) 
ಏವಮುಕ್ತೇ ತು ವಿಪ್ರೇಂದ್ರಂ ಭೀಷ್ಮಃ ಪ್ರಹರತಾಂ ವರಃ।
ಅಬ್ರವೀದ್ದ್ರೋಣಮಾಚಾರ್ಯಮುಖ್ಯಂ ಶಸ್ತ್ರವಿದಾಂ ವರಂ॥ 1-142-5 (6426) 
ಕೃಪಸ್ತಿಷ್ಠತು ಪೂಜ್ಯಶ್ಚ ಭರ್ತವ್ಯಶ್ಚ ಮಯಾ ಸದಾ।
ತ್ವಂ ಗುರುರ್ಭವ ಪೌತ್ರಾಣಾಮಾಚಾರ್ಯಸ್ತ್ವಂ ಮತೋ ಮಮ। 
ಪ್ರತಿಗೃಹ್ಣೀಷ್ವ ಪುತ್ರಾಂಸ್ತ್ವಮಸ್ತ್ರಜ್ಞಾನ್ಕುರು ವೈ ಸದಾ॥'  1-142-6 (6427) 
ವೈಶಂಪಾಯನ ಉವಾಚ। 1-142-7x (841) 
ತತಃ ಸಂಪೂಜಿತೋ ದ್ರೋಣೋ ಭೀಷ್ಮೇಣ ದ್ವಿಪದಾಂ ವರಃ।
ವಿಶಶ್ರಾಮ ಮಹಾತೇಜಾಃ ಪೂಜಿತಃ ಕುರುವೇಶ್ಮನಿ॥ 1-142-7 (6428) 
ವಿಶ್ರಾಂತೇಽಥ ಗುರೌ ತಸ್ಮಿನ್ಪೌತ್ರಾನಾದಾಯ ಕೌರವಾನ್।
ಶಿಷ್ಯತ್ವೇನ ದದೌ ಭೀಷ್ಮೋ ವಸೂನಿ ವಿವಿಧಾನಿ ಚ॥ 1-142-8 (6429) 
ಗೃಹಂ ಚ ಸುಪರಿಚ್ಛನ್ನಂ ಧನಧಾನ್ಯಸಮಾಕುಲಂ।
ಭಾರದ್ವಾಜಾಯ ಸುಪ್ರೀತಃ ಪ್ರತ್ಯಪಾದಯತ ಪ್ರಭುಃ॥ 1-142-9 (6430) 
ಸ ತಾಞ್ಶಿಷ್ಯಾನ್ಮಹೇಷ್ವಾಸಃ ಪ್ರತಿಜಗ್ರಾಹ ಕೌರವಾನ್।
ಪಾಂಡವಾಂಧಾರ್ತರಾಷ್ಟ್ರಾಂಶ್ಚ ದ್ರೋಣೋ ಮುದಿತಮಾನಸಃ॥ 1-142-10 (6431) 
ಪ್ರತಿಗೃಹ್ಯ ಚ ತಾನ್ಸರ್ವಾಂದ್ರೋಣೋ ವಚನಮಬ್ರವೀತ್।
ರಹಸ್ಯೇಕಃ ಪ್ರತೀತಾತ್ಮಾ ಕೃತೋಪಸದನಾಂಸ್ತಥಾ॥ 1-142-11 (6432) 
ದ್ರೋಣ ಉವಾಚ। 1-142-12x (842) 
ಕಾರ್ಯಂ ಮೇ ಕಾಂಕ್ಷಿತಂ ಕಿಂಚಿದ್ಧೃದಿ ಸಂಪರಿವರ್ತತೇ।
ಕೃತಾಸ್ತ್ರೈಸ್ತತ್ಪ್ರದೇಯಂ ಮೇ ತದೇತದ್ವದತಾನಘಾಃ॥ 1-142-12 (6433) 
ವೈಶಂಪಾಯನ ಉವಾಚ। 1-142-13x (843) 
ತಚ್ಛ್ರುತ್ವಾ ಕೌರವೇಯಾಸ್ತೇ ತೂಷ್ಣೀಮಾಸನ್ವಿಶಾಂಪತೇ।
ಅರ್ಜುನಸ್ತು ತತಃ ಸರ್ವಂ ಪ್ರತಿಜಜ್ಞೇ ಪರಂತಪ॥ 1-142-13 (6434) 
ತತೋಽರ್ಜುನಂ ತದಾ ಮೂರ್ಧ್ನಿ ಸಮಾಘ್ರಾಯ ಪುನಃ ಪುನಃ।
ಪ್ರೀತಿಪೂರ್ವಂ ಪರಿಷ್ವಜ್ಯ ಪ್ರರುರೋದ ಮುದಾ ತದಾ॥ 1-142-14 (6435) 
`ಅಶ್ವತ್ಥಾಮಾನಮಾಹೂಯ ದ್ರೋಣೋ ವಚನಮಬ್ರವೀತ್।
ಸಖಾಯಂ ವಿದ್ಧಿ ತೇ ಪಾರ್ಥಂ ಮಯಾ ದತ್ತಃ ಪ್ರಗೃಹ್ಯತಾಂ॥ 1-142-15 (6436) 
ಸಾಧುಸಾಧ್ವಿತಿ ತಂ ಪಾರ್ಥಃ ಪರಿಷ್ವಜ್ಯೇದಮಬ್ರವೀತ್।
ಅದ್ಯಪ್ರಭೃತಿ ವಿಪ್ರೇಂದ್ರ ಪರವಾನಸ್ಮಿ ಧರ್ಮತಃ॥ 1-142-16 (6437) 
ಶಿಷ್ಯೋಽಹಂ ತ್ವತ್ಪ್ರಸಾದೇನ ಜೀವಾಮಿ ದ್ವಿಜಸತ್ತಮ।
ಇತ್ಯುಕ್ತ್ವಾ ತು ತದಾ ಪಾರ್ಥಃ ಪಾದೌ ಜಗ್ರಾಹ ಪಾಂಡವಃ'॥ 1-142-17 (6438) 
ತತೋ ದ್ರೋಣಃ ಪಾಂಡುಪುತ್ರಾನಸ್ತ್ರಾಣಿ ವಿವಿಧಾನಿ ಚ।
ಗ್ರಾಹಯಾಮಾಸ ದಿವ್ಯಾನಿ ಮಾನುಷಾಣಿ ಚ ವೀರ್ಯವಾನ್॥ 1-142-18 (6439) 
ರಾಜಪುತ್ರಾಸ್ತಥಾ ಚಾನ್ಯೇ ಸಮೇತ್ಯ ಭರತರ್ಷಭ।
ಅಭಿಜಗ್ಮುಸ್ತತೋ ದ್ರೋಣಮಸ್ತ್ರಾರ್ಥೇ ದ್ವಿಜಸತ್ತಮಂ॥ 1-142-19 (6440) 
ವೃಷ್ಣಯಶ್ಚಾಂಧಕಾಶ್ಚೈವ ನಾನಾದೇಶ್ಯಾಶ್ಚ ಪಾರ್ಥಿವಾಃ।
ಸೂತಪುತ್ರಶ್ಚ ರಾಧೇಯೋ ಗುರುಂ ದ್ರೋಣಮಿಯಾತ್ತದಾ॥ 1-142-20 (6441) 
ಸ್ಪರ್ಧಮಾನಸ್ತು ಪಾರ್ಥೇನ ಸೂತಪುತ್ರೋಽತ್ಯಮರ್ಷಣಃ।
ದುರ್ಯೋಧನಂ ಸಮಾಶ್ರಿತ್ಯ ಸೋಽವಮನ್ಯತ ಪಾಂಡವಾನ್॥ 1-142-21 (6442) 
ಅಭ್ಯಯಾತ್ಸ ತತೋ ದ್ರೋಣಂ ಧನುರ್ವೇದಚಿಕೀರ್ಷಯಾ।
ಶಿಕ್ಷಾಭುಜವಲೋದ್ಯೋಗೈಸ್ತೇಷು ಸರ್ವೇಷು ಪಾಂಡವಃ॥ 1-142-22 (6443) 
ಅಸ್ತ್ರವಿದ್ಯಾನುರಾಗಾಚ್ಚ ವಿಶಿಷ್ಟೋಽಭವದರ್ಜುನಃ।
ತುಲ್ಯೇಷ್ವಸ್ತ್ರಪ್ರಯೋಗೇಷು ಲಾಘವೇ ಸೌಷ್ಟವೇಷು ಚ॥ 1-142-23 (6444) 
ಸರ್ವೇಷಾಮೇವ ಶಿಷ್ಯಾಣಾಂ ಬಭೂವಾಭ್ಯಧಿಕೋಽರ್ಜುನಃ।
ಐಂದ್ರಿಮಪ್ರತಿಮಂ ದ್ರೋಣ ಉಪದೇಶೇಷ್ವಮನ್ಯತ॥ 1-142-24 (6445) 
ಏವಂ ಸರ್ವಕುಮಾರಾಣಾಮಿಷ್ವಸ್ತ್ರಂ ಪ್ರತ್ಯಪಾದಯತ್।
ಕಮಂಡಲುಂ ಚ ಸರ್ವೇಷಾಂ ಪ್ರಾಯಚ್ಛಚ್ಚಿರಕಾರಣಾತ್॥ 1-142-25 (6446) 
ಪುತ್ರಾಯ ಚ ದದೌ ಕುಂಭಮವಿಲಂಬನಕಾರಣಾತ್।
ಯಾವತ್ತೇ ನೋಪಗಚ್ಛ್ತಿ ತಾವದಸ್ಮೈ ಪರಾಂ ಕ್ರಿಯಾಂ॥ 1-142-26 (6447) 
ದ್ರೋಣ ಆಚಷ್ಟ ಪುತ್ರಾಯ ಕರ್ಮ ತಜ್ಜಿಷ್ಣುರೌಹತ।
ತತಃ ಸ ವಾರುಣಾಸ್ತ್ರೇಣ ಪೂರಯಿತ್ವಾ ಕಮಂಡಲುಂ॥ 1-142-27 (6448) 
ಸಮಮಾಚಾರ್ಯಪುತ್ರೇಣ ಗುರುಮಭ್ಯೇತಿ ಫಾಲ್ಗುನಃ।
ಆಚಾರ್ಯಪುತ್ರಾತ್ತಸ್ಮಾತ್ತು ವಿಶೇಷೋಪಚಯೇಽಪೃಥಕ್॥ 1-142-28 (6449) 
ನ ವ್ಯಹೀಯತ ಮೇಧಾವೀ ಪಾರ್ಥೋಽಪ್ಯಸ್ತ್ರವಿದಾಂ ವರಃ।
ಅರ್ಜುನಃ ಪರಮಂ ಯತ್ನಮಾತಿಷ್ಠದ್ಗುರುಪೂಜನೇ॥ 1-142-29 (6450) 
ಅಸ್ತ್ರೇ ಚ ಪರಮಂ ಯೋಗಂ ಪ್ರಿಯೋ ದ್ರೋಣಸ್ಯ ಚಾಭವತ್।
ತಂ ದೃಷ್ಟ್ವಾ ನಿತ್ಯಮುದ್ಯುಕ್ತಮಿಷ್ವಸ್ತ್ರಂ ಪ್ರತಿ ಫಾಲ್ಗುನಂ॥ 1-142-30 (6451) 
ಆಹೂಯ ವಚನಂ ದ್ರೋಣೋ ರಹಃ ಸೂದಮಭಾಷತ।
ಅಂಧಕಾರೇಽರ್ಜುನಾಯಾನ್ನಂ ನ ದೇಯಂ ತೇ ಕದಾಚನ। 
ನ ಚಾಖ್ಯೇಯಮಿದಂ ಚಾಪಿ ಮದ್ವಾಕ್ಯಂ ವಿಜಯೇತ್ವಯಾ॥  1-142-31 (6452) 
ತತಃ ಕದಾಚಿದ್ಭುಂಜಾನೇ ಪ್ರವವೌ ವಾಯುರರ್ಜುನೇ।
ತೇನ ತತ್ರ ಪ್ರದೀಪಃ ಸ ದೀಪ್ಯಮಾನೋ ವಿಲೋಪಿತಃ॥ 1-142-32 (6453) 
ಭುಕ್ತ ಏವ ತು ಕೌಂತೇಯೋ ನಾಸ್ಯಾದನ್ಯತ್ರ ವರ್ತತೇ।
ಹಸ್ತಸ್ತೇಜಸ್ವಿನಸ್ತಸ್ಯ ಅನುಗ್ರಹಣಕಾರಣಾತ್॥ 1-142-33 (6454) 
ತದಭ್ಯಾಸಕೃತಂ ಮತ್ವಾ ರಾತ್ರಾವಪಿ ಸ ಪಾಂಡವಃ।
ಯೋಗ್ಯಾಂ ಚಕ್ರೇ ಮಹಾಬಾಹುರ್ಧನುಷಾ ಪಾಂಡುನಂದನಃ॥ 1-142-34 (6455) 
ತಸ್ಯ ಜ್ಯಾತಲನಿರ್ಘೋಷಂ ದ್ರೋಣಃ ಶುಶ್ರಾವ ಭಾರತ।
ಉಪೇತ್ಯ ಚೈನಮುತ್ಥಾಯ ಪರಿಷ್ವಜ್ಯೇದಮಬ್ರವೀತ್॥ 1-142-35 (6456) 
ದ್ರೋಣ ಉವಾಚ। 1-142-36x (844) 
ಪ್ರಯತಿಷ್ಯೇ ತಥಾ ಕರ್ತುಂ ಯಥಾ ನಾನ್ಯೋ ಧನುರ್ಧರಃ।
ತ್ವತ್ಸಮೋ ಭವಿತಾ ಲೋಕೇ ಸತ್ಯಮೇತದ್ಬ್ರವೀಮಿ ತೇ॥ 1-142-36 (6457) 
ವೈಶಂಪಾಯನ ಉವಾಚ। 1-142-37x (845) 
ತತೋ ದ್ರೋಣೋಽರ್ಜುನಂ ಭೂಯೋ ಹಯೇಷು ಚ ಗಜೇಷು ಚ।
ರಥೇಷು ಭೂಮಾವಪಿ ಚ ರಣಶಿಕ್ಷಾಮಶಿಕ್ಷಯತ್॥ 1-142-37 (6458) 
ಗದಾಯುದ್ಧೇಽಸಿಚರ್ಯಾಯಾಂ ತೋಮರಪ್ರಾಸಶಕ್ತಿಷು।
ದ್ರೋಣಃ ಸಂಕೀರ್ಣಯುದ್ಧೇ ಚ ಶಿಕ್ಷಯಾಮಾಸ ಕೌರವಾನ್॥ 1-142-38 (6459) 
ತಸ್ಯ ತತ್ಕೌಶಲಂ ಶ್ರುತ್ವಾ ಧನುರ್ವೇದಜಿಘೃಕ್ಷವಃ।
ಸಜಾನೋ ರಾಜಪುತ್ರಾಶ್ಚ ಸಮಾಜಗ್ಮುಃ ಸಹಸ್ರಶಃ॥ 1-142-39 (6460) 
`ತಾನ್ಸರ್ವಾಞ್ಶಿಕ್ಷಯಾಮಾಸ ದ್ರೋಣಃ ಶಸ್ತ್ರಭೃತಾಂ ವರಃ।'
ತತೋ ನಿಷಾದರಾಜಸ್ಯ ಹಿರಣ್ಯಧನುಷಃ ಸುತಃ। 
ಏಕಲವ್ಯೋ ಮಹಾರಾಜ ದ್ರೋಣಮಭ್ಯಾಜಗಾಮ ಹ॥  1-142-40 (6461) 
ನ ಸ ತಂ ಪ್ರತಿಜಗ್ರಾಹ ನೈಷಾದಿರಿತಿ ಚಿಂತಯನ್।
ಶಿಷ್ಯಂ ಧನುಷಿ ಧರ್ಮಜ್ಞಸ್ತೇಷಾಮೇವಾನ್ವವೇಕ್ಷಯಾ॥ 1-142-41 (6462) 
`ದ್ರೋಣ ಉವಾಚ। 1-142-42x (846) 
ಶಿಷ್ಯೋಽಸಿ ಮಮ ನೈಷಾದೇ ಪ್ರಯೋಗೇ ಬಲತ್ತರಃ।
ನಿವರ್ತಸ್ವ ಗೃಹಾನೇವ ಅನುಜ್ಞಾತೋಽಸಿ ನಿತ್ಯಶಃ॥ 1-142-42 (6463) 
ವೈಶಂಪಾಯನ ಉವಾಚ।' 1-142-43x (847) 
ಸ ತು ದ್ರೋಣಸ್ಯ ಶಿರಸಾ ಪಾದೌ ಗೃಹ್ಯ ಪರಂತಪಃ।
ಅರಣ್ಯಮನುಸಂಪ್ರಾಪ್ಯ ಕೃತ್ವಾ ದ್ರೋಣಂ ಮಹೀಮಯಂ॥ 1-142-43 (6464) 
ತಸ್ಮಿನ್ನಾಚಾರ್ಯವೃತ್ತಿಂ ಚ ಪರಮಾಮಾಸ್ಥಿತಸ್ತದಾ।
ಇಷ್ವಸ್ತ್ರೇ ಯೋಗಮಾತಸ್ಥೇ ಪರಂ ನಿಯಮಮಾಸ್ಥಿತಃ॥ 1-142-44 (6465) 
ಪರಯಾ ಶ್ರದ್ಧಯೋಪೇತೋ ಯೋಗೇನ ಪರಮೇಣ ಚ।
ವಿಮೋಕ್ಷಾದಾನಸಂಧಾನೇ ಲಘುತ್ವಂ ಪರಮಾಪ ಸಃ॥ 1-142-45 (6466) 
`ಲಾಘವಂ ಚಾಸ್ತ್ರಯೋಗಂ ಚ ನಚಿರಾತ್ಪ್ರತ್ಯಪದ್ಯತ।'
ಅಥ ದ್ರೋಣಾಭ್ಯನುಜ್ಞಾತಾಃ ಕದಾಚಿತ್ಕುರುಪಾಂಡವಾಃ। 
ರಥೈರ್ವಿನಿರ್ಯಯುಃ ಸರ್ವೇ ಮೃಗಯಾಮರಿಮರ್ದನಾಃ॥  1-142-46 (6467) 
ತತ್ರೋಪಕರಣಂ ಗೃಹ್ಯ ನರಃ ಕಶ್ಚಿದ್ಯದೃಚ್ಛಯಾ।
ರಾಜನ್ನನುಜಗಾಮೈಕಃ ಶ್ವಾನಮಾದಾಯ ಪಾಂಡವಾನ್॥ 1-142-47 (6468) 
ತೇಷಾಂ ವಿಚರತಾಂ ತತ್ರ ತತ್ತತ್ಕರ್ಮಚಿಕೀರ್ಷಯಾ।
ಶ್ವಾಚರನ್ಸ ಪಥಾ ಕ್ರೀಡನ್ನೈಷಾದಿಂ ಪ್ರತಿ ಜಗ್ಮಿವಾನ್॥ 1-142-48 (6469) 
ಸ ಕೃಷ್ಣಮಲದಿಗ್ಧಾಂಗಂ ಕೃಷ್ಣಾಜಿನಜಟಾಘರಂ।
ನೈಷಾದಿಂ ಶ್ವಾ ಸಮಾಲಕ್ಷ್ಯ ಭಷಂಸ್ತಸ್ಥೌ ತದಂತಿಕೇ॥ 1-142-49 (6470) 
ತದಾ ತಸ್ಯಾಥ ಭಷತಃ ಶುನಃ ಸಪ್ತ ಶರಾನ್ಮುಖೇ।
ಲಾಘವಂ ದರ್ಶನ್ನಸ್ತ್ರೇ ಮುಮೋಚ ಯುಗಪದ್ಯಥಾ॥ 1-142-50 (6471) 
ಸ ತು ಶ್ವಾ ಶರಪೂರ್ಣಾಸ್ಯಃ ಪಾಂಡವಾನಾಜಗಾಮ ಹ।
ತಂ ದೃಷ್ಟ್ವಾ ಪಾಂಡವಾ ವೀರಾಃ ಪರಂ ವಿಸ್ಮಯಮಾಗತಾಃ॥ 1-142-51 (6472) 
ಲಾಘವಂ ಶಬ್ಧವೇಧಿತ್ವಂ ದೃಷ್ಟ್ವಾ ತತ್ಪರಮಂ ತದಾ।
ಪ್ರೇಕ್ಷ್ಯ ತಂ ವ್ರೀಡಿತಾಶ್ಚಾಸನ್ಪ್ರಶಶಂಸುಶ್ಚ ಸರ್ವಶಃ॥ 1-142-52 (6473) 
ತಂ ತತೋಽನ್ವೇಷಮಾಣಾಸ್ತೇ ವನೇ ವನನಿವಾಸಿನಂ।
ದದೃಶುಃ ಪಾಂಡವಾ ರಾಜನ್ನಸ್ಯಂತಮನಿಶಂ ಶರಾನ್॥ 1-142-53 (6474) 
ನ ಚೈನಮಭ್ಯಜಾನಂಸ್ತೇ ತದಾ ವಿಕೃತದರ್ಶನಂ।
ತಥೈನಂ ಪರಿಪಪ್ರಚ್ಛ್ರುಃ ಕೋ ಭವಾನ್ಕಸ್ಯ ವೇತ್ಯುತ॥ 1-142-54 (6475) 
ಏಕಲವ್ಯ ಉವಾಚ। 1-142-55x (848) 
ನಿಷಾದಾಧಿಪತೇರ್ವೀರಾ ಹಿರಣ್ಯಧನುಷಃ ಸುತಂ।
ದ್ರೋಣಶಿಷ್ಯಂ ಚ ಮಾಂ ವಿತ್ತ ಧುರ್ವೇದಕೃತಶ್ರಮಂ॥ 1-142-55 (6476) 
ವೈಶಂಪಾಯನ ಉವಾಚ। 1-142-56x (849) 
ತೇ ತಮಾಜ್ಞಾಯ ತತ್ತ್ವೇನ ಪುನರಾಗಂಯ ಪಾಂಡವಾಃ।
ಯಥಾ ವೃತ್ತಂ ವನೇ ಸರ್ವಂ ದ್ರೋಣಾಯಾಚಖ್ಯುರದ್ಭುತಂ॥ 1-142-56 (6477) 
ಕೌಂತೇಯಸ್ತ್ವರ್ಜುನೋ ರಾಜನ್ನೇಕಲವ್ಯಮನುಸ್ಮರನ್।
ರಹೋ ದ್ರೋಣಂ ಸಮಾಸಾದ್ಯ ಪ್ರಣಯಾದಿದಮಬ್ರವೀತ್॥ 1-142-57 (6478) 
ನನ್ವಹಂ ಪರಿರಭ್ಯೈಕಃ ಪ್ರೀತಿಪೂರ್ವಮಿದಂ ವಚಃ।
ಭವತೋಕ್ತೋ ನ ಮೇ ಶಿಷ್ಯಸ್ತ್ವದ್ವಿಶಿಷ್ಟೋ ಭವಿಷ್ಯತಿ॥ 1-142-58 (6479) 
ಅಥ ಕಸ್ಮಾನ್ಮದ್ವಿಶಿಷ್ಟೋ ಲೋಕಾದಪಿ ಚ ವೀರ್ಯವಾನ್।
ಅನ್ಯೋಽಸ್ತಿ ಭವತಃ ಶಿಷ್ಯೋ ನಿಷಾದಾಧಿಪತೇಃ ಸುತಃ।  1-142-59 (6480) 
ವೈಶಂಪಾಯನ ಉವಾಚ। 1-142-60x (850) 
ಮುಹೂರ್ತಮಿವ ತಂ ದ್ರೋಣಶ್ಚಿಂತಯಿತ್ವಾ ವಿನಿಶ್ಚಯಂ।
ಸವ್ಯಸಾಚಿನಮಾದಾಯ ನೈಷಾದಿಂ ಪ್ರತಿ ಜಗ್ಮಿವಾನ್॥ 1-142-60 (6481) 
ದದರ್ಶ ಮಲದಿಗ್ಧಾಂಗಂ ಜಟಿಲಂ ಚೀರವಾಸಸಂ।
ಏಕಲವ್ಯಂ ಧನುಷ್ಪಾಣಿಮಸ್ಯಂತಮನಿಶಂ ಶರಾನ್॥ 1-142-61 (6482) 
ಏಕಲವ್ಯಸ್ತು ತಂ ದೃಷ್ಟ್ವಾ ದ್ರೋಣಮಾಯಾಂತಮಂತಿಕಾತ್।
ಅಭಿಗಂಯೋಪಸಂಗೃಹ್ಯ ಜಗಾಮ ಶಿರಸಾ ಮಹೀಂ॥ 1-142-62 (6483) 
ಪೂಜಯಿತ್ವಾ ತತೋ ದ್ರೋಣಂ ವಿಧಿವತ್ಸ ನಿಷಾದಜಃ।
ನಿವೇದ್ಯ ಶಿಷ್ಯಮಾತ್ಮಾನಂ ತಸ್ಥೌ ಪ್ರಾಂಜಲಿರಗ್ರತಃ॥ 1-142-63 (6484) 
ತತೋ ದ್ರೋಣೋಽಬ್ರವೀದ್ರಾಜನ್ನೇಕಲವ್ಯಮಿದಂ ವಚಃ।
ಯದಿ ಶಿಷ್ಯೋಽಸಿ ಮೇ ವೀರ ವೇತನಂ ದೀಯತಾಂ ಮಮ॥ 1-142-64 (6485) 
ಏಕಲವ್ಯಸ್ತು ತಚ್ಛ್ರುತ್ವಾ ಪ್ರೀಯಮಾಣೋಽಬ್ರವೀದಿದಂ।
ಕಿಂ ಪ್ರಯಚ್ಛಾಮಿ ಭಗವನ್ನಾಜ್ಞಾಪಯತು ಮಾಂ ಗುರುಃ॥ 1-142-65 (6486) 
ನ ಹಿ ಕಿಂಚಿದದೇಯಂ ಮೇ ಗುರವೇ ಬ್ರಹ್ಮವಿತ್ತಮ।  1-142-66 (6487) 
ವೈಶಂಪಾಯನ ಉವಾಚ।
ತಮಬ್ರವೀತ್ತ್ವಯಾಂಗುಷ್ಠೋ ದಕ್ಷಿಣೋ ದೀಯತಾಮಿತಿ॥  1-142-66x (851) 
ಏಕಲವ್ಯಸ್ತು ತಚ್ಛ್ರುತ್ವಾ ವಚೋ ದ್ರೋಣಸ್ಯ ದಾರುಣಂ।
ಪ್ರತಿಜ್ಞಾಮಾತ್ಮನೋ ರಕ್ಷನ್ಸತ್ಯೇ ಚ ನಿಯತಃ ಸದಾ॥ 1-142-67 (6488) 
ತಥೈವ ಹೃಷ್ಟವದನಸ್ತಥೈವಾದೀನಮಾನಸಃ।
ಛಿತ್ತ್ವಾಽವಿಚಾರ್ಯ ತಂ ಪ್ರಾದಾದ್ದ್ರೋಣಾಯಾಂಗುಷ್ಠಮಾತ್ಮನಃ॥ 1-142-68 (6489) 
ತತಃ ಶರಂ ತು ನೈಷಾದಿರಂಗುಲೀಭಿರ್ವ್ಯಕರ್ಷತ।
ನ ತಥಾ ಚ ಸ ಶೀಘ್ರೋಽಭೂದ್ಯಥಾ ಪೂರ್ವಂ ನರಾಧಿಪ॥ 1-142-69 (6490) 
ತತೋಽರ್ಜುನಃ ಪ್ರೀತಮನಾ ಬಭೂವ ವಿಗತಜ್ವರಃ।
ದ್ರೋಣಶ್ಚ ಸತ್ಯವಾಗಾಸೀನ್ನಾನ್ಯೋಽಭಿಭವಿತಾಽರ್ಜುನಂ॥ 1-142-70 (6491) 
ದ್ರೋಣಸ್ಯ ತು ತದಾ ಶಿಷ್ಯೌ ಗದಾಯೋಗ್ಯೌ ಬಭೂವತುಃ।
ದುರ್ಯೋಧನಶ್ಚ ಭೀಮಶ್ಚ ಸದಾ ಸಂರಬ್ಧಣಾನಸೌ॥ 1-142-71 (6492) 
ಅಶ್ವತ್ಥಾಮಾ ರಹಸ್ಯೇಷು ಸರ್ವೇಷ್ವಭ್ಯಧಿಕೋಽಭವತ್।
ತಥಾಽತಿಪುರುಷಾನನ್ಯಾಂತ್ಸಾರುಕೌ ಯಮಜಾವುಭೌ॥ 1-142-72 (6493) 
ಯುಧಿಷ್ಠಿರೋ ರಥಶ್ರೇಷ್ಠಃ ಸರ್ವತ್ರ ತು ಧನಂಜಯಃ।
ಪ್ರಥಿತಃ ಸಾಗರಾಂತಾಯಾಂ ರಥಯೂಥಪಯೂಥಪಃ॥ 1-142-73 (6494) 
ಬುದ್ಧಿಯೋಗಬಲೋತ್ಸಾಹಃ ಸರ್ವಾಸ್ತ್ರೇಷು ಚ ನಿಷ್ಠಿತಃ।
ಅಸ್ತ್ರೇ ಗುರ್ವನುರಾಗೇ ಚ ವಿಶಿಷ್ಟೋಽಭವದರ್ಜುನಃ॥ 1-142-74 (6495) 
ತುಲ್ಯೇಷ್ವಸ್ತ್ರೋಪದೇಶೇಷು ಸೌಷ್ಠವೇನ ಚ ವೀರ್ಯವಾನ್।
ಏಕಃ ಸರ್ವಕುಮಾರಾಣಾಂ ಬಭೂವಾತಿರಥೋಽರ್ಜುನಃ॥ 1-142-75 (6496) 
ಪ್ರಾಣಾಧಿಕಂ ಭೀಮಸೇನಂ ಕೃತವಿದ್ಯಂ ಧನಂಜಯಂ।
ಧಾರ್ತರಾಷ್ಟ್ರಾ ದುರಾತ್ಮಾನೋ ನಾಮೃಷ್ಯಂತ ಪರಸ್ಪರಂ॥ 1-142-76 (6497) 
ತಾಂಸ್ತು ಸರ್ವಾನ್ಸಮಾನೀಯ ಸರ್ವವಿದ್ಯಾಸ್ತ್ರಶಿಕ್ಷಿತಾನ್।
ದ್ರೋಣಃ ಪ್ರಹರಣಜ್ಞಾನೇ ಜಿಜ್ಞಾಸುಃ ಪುರುಷರ್ಷಭಃ॥ 1-142-77 (6498) 
ಕೃತ್ರಿಮಂ ಭಾಸಮಾರೋಪ್ಯ ವೃಕ್ಷಾಗ್ರೇ ಶಿಲ್ಪಿಭಿಃ ಕೃತಂ।
ಅವಿಜ್ಞಾತಂ ಕುಮಾರಾಣಾಂ ಲಕ್ಷ್ಯಭೂತಮುಪಾದಿಶತ್॥ 1-142-78 (6499) 
ದ್ರೋಣ ಉವಾಚ। 1-142-79x (852) 
ಶೀಘ್ರಂ ಭಂತಃ ಸರ್ವೇಽಪಿ ಧನೂಂಷ್ಯಾದಾಯ ಸರ್ವಶಃ।
ಭಾಸಮೇತಂ ಸಮುದ್ದಿಶ್ಯ ತಿಷ್ಠಧ್ವಂ ಸಂಧಿತೇಷತಃ॥ 1-142-79 (6500) 
ಮದ್ವಾಕ್ಯಸಮಕಾಲಂ ತು ಶಿರೋಽಸ್ಯ ವಿನಿಪಾತ್ಯತಾಂ।
ಏಕೈಕಶೋ ನಿಯೋಕ್ಷ್ಯಾಮಿ ತಥಾ ಕುರುತ ಪುತ್ರಕಾಃ॥ 1-142-80 (6501) 
ವೈಶಂಪಾಯನ ಉವಾಚ। 1-142-81x (853) 
ತತೋ ಯುಧಿಷ್ಠಿರಂ ಪೂರ್ವಮುವಾಚಾಂಗಿರಸಾಂ ವರಃ।
ಸಂಧತ್ಸ್ವ ಬಾಮಂ ದುರ್ಧರ್ಷ ಮದ್ವಾಕ್ಯಾಂತೇ ವಿಮುಂಚತಂ॥ 1-142-81 (6502) 
ತತೋ ಯುಧಿಷ್ಠಿರಃ ಪೂರ್ವಂ ಧನುರ್ಗೃಹ್ಯ ಪರಂತಪಃ।
ತಸ್ಥೌ ಭಾಸಂ ಸಮುದ್ದಿಶ್ಯ ಗುರುವಾಕ್ಯಪ್ರಚೋದಿತಃ॥ 1-142-82 (6503) 
ತತೋ ವಿತತಧನ್ವಾನಂ ದ್ರೋಣಸ್ತಂ ಕುರುನಂದನಂ।
ಸ ಮುಹೂರ್ತಾದುವಾಚೇದಂ ವಚನಂ ಭರತರ್ಷಭ॥ 1-142-83 (6504) 
ಪಶ್ಯಸಿ ತ್ವಂ ದ್ರುಮಾಗ್ರಸ್ಥಂ ಭಾಸಂ ನರವರಾತ್ಮಜ।
ಪಶ್ಯಾಮೀತ್ಯೇವಮಾಚಾರ್ಯಂ ಪ್ರತ್ಯುವಾಚ ಯುಧಿಷ್ಠಿರಃ॥ 1-142-84 (6505) 
ಸ ಮುಹೂರ್ತಾದಿವ ಪುನರ್ದ್ರೋಣಸ್ತಂ ಪ್ರತ್ಯಭಾಷತ।
ಅಥ ವೃಕ್ಷಮಿಮಂ ಮಾಂ ವಾ ಭ್ರಾತೄನ್ವಾಽಪಿ ಪ್ರಪಶ್ಯಸಿ॥ 1-142-85 (6506) 
ತಮುವಾಚ ಸ ಕೌಂತೇಯಃ ಪಶ್ಯಾಂಯೇನಂ ನವಸ್ಪತಿಂ।
ಭಂತಂ ಚ ತಥಾ ಭ್ರಾತೄನ್ಭಾಸಂ ಚೇತಿ ಪುನಃಪುನಃ॥ 1-142-86 (6507) 
ತಮುವಾಚಾಪಸರ್ಪೇತಿ ದ್ರೋಣೋಽಪ್ರೀತಮನಾ ಇವ।
ನೈತಚ್ಛಕ್ಯಂ ತ್ವಯಾ ವೇದ್ಧುಂ ಲಕ್ಷ್ಯಮಿತ್ಯೇವ ಕುತ್ಸಯನ್॥ 1-142-87 (6508) 
ತತೋ ದುರ್ಯೋಧನಾದೀಂಸ್ತಾಂಧಾರ್ತರಾಷ್ಟ್ರಾನ್ಮಹಾಯಶಾಃ।
ತೇನೈವ ಕ್ರಮಯೋಗೇನ ಜಿಜ್ಞಾಸುಃ ಪರ್ಯಪೃಚ್ಛತ॥ 1-142-88 (6509) 
ಅನ್ಯಾಂಶ್ಚ ಶಿಷ್ಯಾನ್ಭೀಮಾದೀನ್ರಾಜ್ಞಶ್ಚೈವಾನ್ಯದೇಶಜಾನ್।
ಯದಾ ಚ ಸರ್ವೇ ತತ್ಸರ್ವಂ ಪಶ್ಯಾಮ ಇತಿ ಕುತ್ಸಿತಾಃ॥ ॥ 1-142-89 (6510) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ದ್ವಿಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 142 ॥

Mahabharata - Adi Parva - Chapter Footnotes

1-142-12 ಯತ್ಪ್ರದೇಯಂ ಮೇ ಇತಿ ಪಾಠಾಂತರಂ॥ 1-142-22 ದ್ರೋಣಮಭ್ಯಯಾತ್ ದ್ರೋಣತುಲ್ಯೋಽಭವತ್॥ 1-142-27 ಔಹತ ತರ್ಕಿತವಾನ್॥ 1-142-28 ಅಪೃಥಕ್ ಸಹೈವಾಸ್ತೇ॥ 1-142-29 ಅತೋ ನ ವ್ಯಹೀಯತ ನ ವಿಹೀನೋಽಭೂತ್॥ 1-142-30 ಯೋಗಮೈಕಾಗ್ರ್ಯಂ॥ 1-142-33 ಅನುಗ್ರಹಣಮಭ್ಯಾಸಃ॥ 1-142-34 ಯೋಗ್ಯಾಮಭ್ಯಾಸಂ॥ 1-142-35 ಉತ್ಥಾಯೋಪೇತ್ಯೇತಿ ಕ್ರಮಃ॥ 1-142-41 ತೇಷಾಮನ್ವವೇಕ್ಷಯಾ ತೇಭ್ಯೋಽಧಿಕೋ ಮಾಭೂದಿತಿ ಬುದ್ಧ್ಯಾ॥ 1-142-43 ಮಹೀಮಯಂ ಮೃಣ್ಮಯಂ॥ 1-142-44 ಇಷ್ವಸ್ತ್ರೇ ಇಷುಪ್ರಯೋಗೇ ಯೋಗಮೈಕಾಗ್ರ್ಯಂ॥ 1-142-45 ಲಘುತ್ವಂ ಶೀಘ್ರಪ್ರಯೋಕ್ತೃತ್ವಂ॥ 1-142-64 ವೇತನಂ ಗುರುದಕ್ಷಿಣಾರೂಪಂ॥ 1-142-70 ನಾಧಿಕೋಽನ್ಯೋಽರ್ಜುನಾದಭೂತ ಇತಿ ಪಾಠಾಂತರಂ॥ 1-142-71 ಗದಾಯೋಗ್ಯೌ ಗದಾಯುದ್ಧೇಽಭ್ಯಾಸವಂತೌ॥ 1-142-72 ತ್ಸಾರುಕೌ ಖಂಗಯುದ್ಧೇ ಕುಶಲೌ॥ 1-142-79 ಭಾಸಂ ಪಕ್ಷಿವಿಶೇಷಂ॥ ದ್ವಿಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 142 ॥



ಆದಿಪರ್ವ - ಅಧ್ಯಾಯ 143

॥ ಶ್ರೀಃ ॥

1.143. ಅಧ್ಯಾಯಃ 143 

Mahabharata - Adi Parva - Chapter Topics

ಅರ್ಜುನೇನ ಲಕ್ಷ್ಯಭೂತಭಾಸಚ್ಛೇದಃ॥ 1 ॥ ಸ್ನಾನಾರ್ಥಂ ಗಂಗಾಮವತೀರ್ಣಸ್ಯ ದ್ರೋಣಸ್ಯ ಗ್ರಾಹೇಣ ಜಂಘಾಯಾಂ ಗ್ರಹಣಂ॥ 2 ॥ ಅರ್ಜುನೇನ ಗ್ರಾಹಹನನಂ॥ 3 ॥ ಅರ್ಜುನಸ್ಯ ಬ್ರಹ್ಮಶಿರೋಸ್ತ್ರಲಾಭಃ॥ 4 ॥

Mahabharata - Adi Parva - Chapter Text

1-143-0 (6511) 
ವೈಶಂಪಾಯನ ಉವಾಚ। 1-143-0x (854) 
ತತೋ ಧನಂಜಯಂ ದ್ರೋಣಃ ಸ್ಮಯಮಾನೋಽಭ್ಯಭಾಷತ।
ತ್ವಯೇದಾನೀಂ ಪ್ರಹರ್ತವ್ಯಮೇತಲ್ಲಕ್ಷ್ಯಂ ವಿಲೋಕ್ಯತಾಂ॥ 1-143-1 (6512) 
ಮದ್ವಾಕ್ಯಸಮಕಾಲಂ ತೇ ಮೋಕ್ತವ್ಯೋಽತ್ರ ಭವೇಚ್ಛರಃ।
ವಿತತ್ಯ ಕಾರ್ಮುಕಂ ಪುತ್ರ ತಿಷ್ಠ ತಾವನ್ಮುಹೂರ್ತಕಂ॥ 1-143-2 (6513) 
ಏವಮುಕ್ತಃ ಸವ್ಯಸಾಚೀ ಮಂಡಲೀಕೃತಕಾರ್ಮುಕಃ।
ತಸ್ಥೌ ಭಾಸಂ ಸಮುದ್ದಿಶ್ಯ ಗುರುವಾಕ್ಯಪ್ರಚೋದಿತಃ॥ 1-143-3 (6514) 
ಮುಹೂರ್ತಾದಿವ ತಂ ದ್ರೋಣಸ್ತಥೈವ ಸಮಭಾಷತ।
ಪಶ್ಯಸ್ಯೇನಂ ಸ್ಥಿತಂ ಭಾಸಂ ದ್ರುಮಂ ಮಾಮಪಿ ಚಾರ್ಜುನ॥ 1-143-4 (6515) 
ಪಶ್ಯಾಂಯೇಕಂ ಭಾಸಮಿತಿ ದ್ರೋಣಂ ಪಾರ್ಥೋಽಭ್ಯಭಾಷತ।
ನ ತು ವೃಕ್ಷಂ ಭವಂತಂ ವಾ ಪಶ್ಯಾಮೀತಿ ಚ ಭಾರತ॥ 1-143-5 (6516) 
ತತಃ ಪ್ರೀತಮನಾ ದ್ರೋಣೋ ಮುಹೂರ್ತಾದಿವ ತಂ ಪುನಃ।
ಪ್ರತ್ಯಭಾಷತ ದುರ್ಧರ್ಷಃ ಪಾಂಡವಾನಾಂ ಮಹಾರಥಂ॥ 1-143-6 (6517) 
ಭಾಸಂ ಪಶ್ಯಸಿ ಯದ್ಯೇನಂ ತಥಾ ಬ್ರೂಹಿ ಪುನರ್ವಚಃ।
ಶಿರಃ ಪಶ್ಯಾಮಿ ಭಾಸಸ್ಯ ನ ಗಾತ್ರಮಿತಿ ಸೋಽಬ್ರವೀತ್॥ 1-143-7 (6518) 
ಅರ್ಜುನೇನೈವಮುಕ್ತಸ್ತು ದ್ರೋಣೋ ಹೃಷ್ಟತನೂರುಹಃ।
ಮುಂಚಸ್ವೇತ್ಯಬ್ರವೀತ್ಪಾರ್ಥಂ ಸ ಮುಮೋಚಾವಿಚಾರಯನ್॥ 1-143-8 (6519) 
ತತಸ್ತಸ್ಯ ಗಸ್ಥಸ್ಯ ಕ್ಷುರೇಣ ನಿಶಿತೇನ ಚ।
ಶಿರ ಉತ್ಕೃತ್ಯ ತರಸಾ ಪಾತಯಾಮಾಸ ಪಾಂಡವಃ॥ 1-143-9 (6520) 
ತಸ್ಮಿನ್ಕರ್ಮಣಿ ಸಂಸಿದ್ಧೇ ಪರ್ಯಷ್ವಜತ ಪಾಂಡವಂ।
ಮೇನೇ ಚ ದ್ರುಪದಂ ಸಂಖ್ಯೇ ಸಾನುಬಂಧಂ ಪರಾಜಿತಂ॥ 1-143-10 (6521) 
ಕಸ್ಯ ಚಿತ್ತ್ವಥ ಕಾಲಸ್ಯ ಸಶಿಷ್ಯೋಽಂಗಿರಸಾಂ ವರಃ।
ಜಗಾಮ ಗಂಗಾಮಭಿತೋ ಮಜ್ಜಿತುಂ ಭರತರ್ಷಭ॥ 1-143-11 (6522) 
ಅವಗಾಢಮಥೋ ದ್ರೋಣಂ ಸಲಿಲೇ ಸಲಿಲೇಚರಃ।
ಗ್ರಾಹೋ ಜಗ್ರಾಹ ಬಲವಾಂಜಂಘಾಂತೇ ಕಾಲಚೋದಿತಃ॥ 1-143-12 (6523) 
ಸ ಸಮರ್ಥೋಽಪಿ ಮೋಕ್ಷಾಯ ಶಿಷ್ಯಾನ್ಸರ್ವಾನಚೋದಯತ್।
ಗ್ರಾಹಂ ಹತ್ವಾ ತು ಮೋಕ್ಷ್ಯಧ್ವಂ ಮಾಮಿತಿ ತ್ವರಯನ್ನಿವ॥ 1-143-13 (6524) 
ತದ್ವಾಕ್ಯಸಮಕಾಲಂ ತು ಬೀಭತ್ಸುರ್ನಿಶಿತೈಃ ಶರೈಃ।
ಅವಾರ್ಯೈಃ ಪಂಚಭಿರ್ಗ್ರಾಹಂ ಮಗ್ನಮಂಭಸ್ಯತಾಡಯತ್॥ 1-143-14 (6525) 
ಇತರೇ ತ್ವಥ ಸಂಮೂಢಾಸ್ತತ್ರಪತ್ರ ಪ್ರಪೇದಿರೇ।
ತಂ ತು ದೃಷ್ಟ್ವಾ ಕ್ರಿಯೋಪೇತಂ ದ್ರೋಣೋಽಮನ್ಯತ ಪಾಂಡವಂ॥ 1-143-15 (6526) 
ವಿಶಿಷ್ಟಂ ಸರ್ವಶಿಷ್ಯೇಭ್ಯಃ ಪ್ರೀತಿಮಾಂಶ್ಚಾಭವತ್ತದಾ।
ಸ ಪಾರ್ಥಬಾಣೈರ್ಬಹುಧಾ ಖಂಡಶಃ ಪರಿಕಲ್ಪಿತಃ॥ 1-143-16 (6527) 
ಗ್ರಾಹಃ ಪಂಚತ್ವಮಾಪೇದೇ ಜಂಘಾಂ ತ್ಯಕ್ತ್ವಾ ಮಹಾತ್ಮನಃ।
`ಸರ್ವಕ್ರಿಯಾಭ್ಯನುಜ್ಞಾನಾತ್ತಥಾ ಶಿಷ್ಯಾನ್ಸಮಾನಯತ್॥ 1-143-17 (6528) 
ದುರ್ಯೋಧನಂ ಚಿತ್ರಸೇನಂ ದುಃಶಾಸನವಿವಿಂಶತೀ।
ಅರ್ಜುನಂ ಚ ಸಮಾನೀಯ ಹ್ಯಶ್ವತ್ಥಾಮಾನಮೇವ ಚ॥ 1-143-18 (6529) 
ಶಿಶುಕಂ ಮೃಣ್ಮಯಂ ಕೃತ್ವಾ ದ್ರೋಣೋ ಗಂಗಾಜಲೇ ತತಃ।
ಶಿಷ್ಯಾಣಾಂ ಪಶ್ಯತಾಂ ಚೈವ ಕ್ಷಿಪತಿ ಸ್ಮ ಮಹಾಭುಜಃ॥ 1-143-19 (6530) 
ಚಕ್ಷುಷೀ ವಾಸಸಾ ಚೈವ ಬದ್ಧ್ವಾ ಪ್ರಾದಾಚ್ಛರಾಸನಂ।
ಶಿಶುಕಂ ವಿದ್ಧ್ಯತೇಮಂ ವೈ ಜಲಸ್ಥಂ ಬದ್ಧಚಕ್ಷುಷಃ॥ 1-143-20 (6531) 
ತತ್ಕ್ಷಣೇನೈವ ಬೀಭತ್ಸುರಾವಾಪೈರ್ದಶಭಿರ್ವಶೀ।
ಪಂಚಕೈರನುವಿವ್ಯಾಧ ಮಗ್ನಂ ಶಿಶುಕಮಂಭಸಿ॥ 1-143-21 (6532) 
ತಾಃ ಸ ದೃಷ್ಟ್ವಾ ಕ್ರಿಯಾಃ ಸರ್ವಾ ದ್ರೋಣೋಽಮನ್ಯತ ಪಾಂಡವಂ।
ವಿಶಿಷ್ಟಂ ಸರ್ವಶಿಷ್ಯೇಭ್ಯಃ ಪ್ರೀತಿಮಾಂಶ್ಚಾಭವತ್ತದಾ।' 
ತಥಾಬ್ರವೀನ್ಮಹಾತ್ಮಾನಂ ಭಾರದ್ವಾಜೋ ಮಹಾರಥಂ॥  1-143-22 (6533) 
ಗೃಹಾಣೇದಂ ಮಹಾಬಾಹೋ ವಿಶಿಷ್ಟಮತಿದುರ್ಧರಂ।
ಅಸ್ತ್ರಂ ಬ್ರಹ್ಮಶಿರೋ ನಾಮ ಸಪ್ರಯೋಗನಿವರ್ತನಂ॥ 1-143-23 (6534) 
ನ ಚ ತೇ ಮಾನುಷೇಷ್ವೇತತ್ಪ್ರಯೋಕ್ತವ್ಯಂ ಕಥಂಚನ।
ಜಗದ್ವಿನಿರ್ದಹೇದೇತದಲ್ಪತೇಜಸಿ ಪಾತಿತಂ॥ 1-143-24 (6535) 
ಅಸಾಮಾನ್ಯಮಿದಂ ತಾತ ಲೋಕೇಷ್ವಸ್ತ್ರಂ ನಿಗದ್ಯತೇ।
ತದ್ಧಾರಯೇಥಾಃ ಪ್ರಯತಃ ಶೃಣು ಚೇದಂ ವಚೋ ಮಮ॥ 1-143-25 (6536) 
ಬಾಧೇತಾಮಾನುಷಃ ಶತ್ರುರ್ಯದಿ ತ್ವಾಂ ವೀರ ಕಶ್ಚನ।
ತದ್ವಧಾಯ ಪ್ರಯುಂಜೀಥಾಸ್ತದಸ್ತ್ರಮಿದಮಾಹವೇ॥ 1-143-26 (6537) 
ತಥೇತಿ ಸಂಪ್ರತಿಶ್ರುತ್ಯ ಬೀಭತ್ಸುಃ ಸ ಕೃತಾಂಜಲಿಃ।
ಜಗ್ರಾಹ ಪರಮಾಸ್ತ್ರಂ ತದಾಹ ಚೈನಂ ಪುನರ್ಗುರುಃ। 
ಭವಿತಾ ತ್ವತ್ಸಮೋ ನಾನ್ಯಃ ಪುಮಾಂʼಲ್ಲೋಕೇ ಧನುರ್ಧರಃ॥ ॥  1-143-27 (6538) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ತ್ರಿಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 143 ॥

Mahabharata - Adi Parva - Chapter Footnotes

1-143-12 ಅವಗಾಢಂ ಜಲಾವಗಾಹಿನಂ॥ 1-143-13 ಮೋಕ್ಷ್ಯಧ್ವಂ ಮೋಚಯಧ್ವಂ॥ ತ್ರಿಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 143 ॥



ಆದಿಪರ್ವ - ಅಧ್ಯಾಯ 144

॥ ಶ್ರೀಃ ॥

1.144. ಅಧ್ಯಾಯಃ 144 

Mahabharata - Adi Parva - Chapter Topics

ಕುಮಾರಾಣಾಂ ಅಸ್ತ್ರಶಿಕ್ಷಾಪರೀಕ್ಷಾರ್ಥಂ ರಂಗನಿರ್ಮಾಣಂ॥ 1 ॥ ಶಿಕ್ಷಾದರ್ಶನಾರ್ಥಂ ಭೀಷ್ಮಾದೀನಾಂ ಪ್ರೇಕ್ಷಾಗಾರಪ್ರವೇಶಃ॥ 2 ॥ ಯುಧಿಷ್ಠಿರಾದೀನಾಂ ಪರೀಕ್ಷಾ॥ 3 ॥ ಭೀಮದುರ್ಯೋಧನಯೋಃ ಗದಾಯುದ್ಧಪರೀಕ್ಷಾ॥ 4 ॥

Mahabharata - Adi Parva - Chapter Text

1-144-0 (6539) 
ವೈಶಂಪಾಯನ ಉವಾಚ। 1-144-0x (855) 
ಕೃತಾಸ್ತ್ರಾಂಧಾರ್ತರಾಷ್ಟ್ರಾಂಶ್ಚ ಪಾಂಡುಪುತ್ರಾಂಶ್ಚ ಭಾರತ।
ದೃಷ್ಟ್ವಾ ದ್ರೋಣೋಽಬ್ರವೀದ್ರಾಜಂಧೃತರಾಷ್ಟ್ರಂ ಜನೇಶ್ವರಂ॥ 1-144-1 (6540) 
ಕೃಪಸ್ಯ ಸೋಮದತ್ತಸ್ಯ ವಾಹ್ಲೀಕಸ್ಯ ಚ ಧೀಮತಃ।
ಗಾಂಗೇಯಸ್ಯ ಚ ಸಾನ್ನಿಧ್ಯೇ ವ್ಯಾಸಸ್ಯ ವಿದುರಸ್ಯ ಚ॥ 1-144-2 (6541) 
ರಾಜನ್ಸಂಪ್ರಾಪ್ತವಿದ್ಯಾಸ್ತೇ ಕುಮಾರಾಃ ಕುರುಸತ್ತಮ।
ತೇ ದರ್ಶಯೇಯುಃ ಸ್ವಾಂ ಶಿಕ್ಷಾಂ ರಾಜನ್ನನುಮತೇ ತವ॥ 1-144-3 (6542) 
ತತೋಽಬ್ರವೀನ್ಮಹಾರಾಜಃ ಪ್ರಹೃಷ್ಟೇನಾಂತರಾತ್ಮನಾ।  1-144-4 (6543) 
ಧೃತರಾಷ್ಟ್ರ ಉವಾಚ।
ಭಾರದ್ವಾಜ ಮಹತ್ಕರ್ಮ ಕೃತಂ ತೇ ದ್ವಿಜಸತ್ತಮ॥  1-144-4x (856) 
ಯದಾನುಮನ್ಯಸೇ ಕಾಲಂ ಯಸ್ಮಿಂದೇಶೇ ಯಥಾಯಥಾ।
ತಥಾತಥಾ ವಿಧಾನಾಯ ಸ್ವಯಮಾಜ್ಞಾಪಯಸ್ವ ಮಾಂ॥ 1-144-5 (6544) 
ಸ್ಪೃಹಯಾಂಯದ್ಯ ನಿರ್ವೇದಾನ್ಪುರುಷಾಣಾಂ ಸಚಕ್ಷುಷಾಂ।
ಅಸ್ತ್ರಹೇತೋಃ ಪರಾಕ್ರಾಂತಾನ್ಯೇ ಮೇ ದ್ರಕ್ಷ್ಯಂತಿ ಪುತ್ರಕಾನ್॥ 1-144-6 (6545) 
ಕ್ಷತ್ತರ್ಯದ್ಗುರುರಾಚಾರ್ಯೋ ಬ್ರವೀತಿ ಕುರು ತತ್ತಥಾ।
ನ ಹೀದೃಶಂ ಪ್ರಿಯಂ ಮನ್ಯೇ ಭವಿತಾ ಧರ್ಮವತ್ಸಲ॥ 1-144-7 (6546) 
ತತೋ ರಾಜಾನಮಾಮಂತ್ರ್ಯ ವಿದುರಾನುಮತೋಪಿ ಹಿ।
ಭಾರದ್ವಾಜೋ ಮಹಾಪ್ರಾಜ್ಞೋ ಮಾಪಯಾಮಾಸ ಮೇದಿನೀಂ॥ 1-144-8 (6547) 
ಸಮಾಮವೃಕ್ಷಾಂ ನಿರ್ಗುಲಮಾಮುದಕ್ಪ್ರವಣಸಂಸ್ಥಿತಾಂ।
ತಸ್ಯಾಂ ಭೂಮೌ ಬಲಿಂ ಚಕ್ರೇ ತಿಥೌ ನಕ್ಷತ್ರಪೂಜಿತೇ॥ 1-144-9 (6548) 
ಅವಘುಷ್ಟಂ ಪುರಂ ಚಾಪಿ ತದರ್ಥಂ ಭರತರ್ಷಭ।
ರಂಗಭೂಮೌ ಸುವಿಪುಲಂ ಶಾಸ್ತ್ರದೃಷ್ಟಂ ಯಥಾವಿಧಿ॥ 1-144-10 (6549) 
ಪ್ರೇಕ್ಷಾಗಾರಂ ಸುವಿಹಿತಂ ಚಕ್ರಸ್ತೇ ತಸ್ಯ ಶಿಲ್ಪಿನಃ।
ರಕ್ಷಾಂ ಸರ್ವಾಯುಧೋಪೇತಾಂ ಸ್ತ್ರೀಣಾಂ ಚೈವ ನರರ್ಷಭ॥ 1-144-11 (6550) 
ಮಂಚಾಂಶ್ಚ ಕಾರಯಾಮಾಸುರ್ಯತ್ರ ಜಾನಪದಾ ಜನಾಃ।
ವಿಪುಲಾನುಚ್ಛ್ರಯೋಪೇತಾಞ್ಶಿಬಿಕಾಶ್ಚ ಮಹಾಧನಾಃ॥ 1-144-12 (6551) 
ತಸ್ಮಿಂಸ್ತತೋಽಹನಿ ಪ್ರಾಪ್ತೇ ರಾಜಾ ಸಸಚಿವಸ್ತದಾ।
`ಸಾಂತಃಪುರಃ ಸಹಾಮಾತ್ಯೋ ವ್ಯಾಸಸ್ಯಾನುಮತೇ ತದಾ।' 
ಭೀಷ್ಮಂ ಪ್ರಮುಖತಃ ಕೃತ್ವಾ ಕೃಪಂ ಚಾಚಾರ್ಯಸತ್ತಮಂ॥  1-144-13 (6552) 
`ಬಾಹ್ಲೀಕಂ ಸೋಮದತ್ತಂ ಚ ಭೂರಿಶ್ರವಸಮೇವ ಚ।
ಕುರೂನನ್ಯಾಂಶ್ಚ ಸಚಿವಾನಾದಾಯ ನಗರಾದ್ಬಹಿಃ॥ 1-144-14 (6553) 
ರಂಗಭೂಮಿಂ ಸಮಾಸಾದ್ಯ ಬ್ರಾಹ್ಮಣೈಃ ಸಹಿತೋ ನೃಪಃ॥'  1-144-15 (6554) 
ಮುಕ್ತಾಜಾಲಪರಿಕ್ಷಿಪ್ತಂ ವೈದೂರ್ಯಮಮಿಶೋಭಿತಂ।
ಶಾತಕುಂಭಮಯಂ ದಿವ್ಯಂ ಪ್ರೇಕ್ಷಾಗಾರಮುಪಾಗಮತ್॥ 1-144-16 (6555) 
ಗಾಂಧಾರೀ ಚ ಮಹಾಭಾಗಾ ಕುಂತೀ ಚ ಜಯತಾಂ ವರ।
ಸ್ತ್ರಿಯಶ್ಚ ರಾಜ್ಞಃ ಸರ್ವಾಸ್ತಾಃ ಸಪ್ರೇಷ್ಯಾಃ ಸಪರಿಚ್ಛದಾಃ॥ 1-144-17 (6556) 
ಹರ್ಷಾದಾರುರುಹುರ್ಮಂಚಾನ್ಮೇರುಂ ದೇವಸ್ತ್ರಿಯೋ ಯಥಾ।
ಬ್ರಾಹ್ಮಣಕ್ಷತ್ರಿಯಾದ್ಯಂ ಚ ಚಾತುರ್ವರ್ಣ್ಯಂ ಪುರಾದ್ದ್ರುತಂ॥ 1-144-18 (6557) 
ದರ್ಶನೇಪ್ಸುಃ ಸಮಭ್ಯಾಗಾತ್ಕುಮಾರಾಣಾಂ ಕೃತಾಸ್ತ್ರತಾಂ।
ಕ್ಷಣೇನೈಕಸ್ಥತಾಂ ತತ್ರ ದರ್ಶನೇಪ್ಸುರ್ಜಗಾಮ ಹ॥ 1-144-19 (6558) 
ಪ್ರವಾದಿತೈಶ್ಚ ವಾದಿತ್ರೈರ್ಜನಕೌತೂಹಲೇನ ಚ।
ಮಹಾರ್ಣವ ಇವ ಕ್ಷುಬ್ಧಃ ಸಮಾಜಃ ಸೋಽಭವತ್ತದಾ॥ 1-144-20 (6559) 
ತತಃ ಶುಕ್ಲಾಂಬರಧರಃ ಶುಕ್ಲಯಜ್ಞೋಪವೀತವಾನ್।
ಶುಕ್ಲಕೇಶಃ ಸಿತಶ್ಮಶ್ರುಃ ಶುಕ್ಲಾಲ್ಯಾನುಲೇಪನಃ॥ 1-144-21 (6560) 
ರಂಗಮಧ್ಯಂ ತದಾಚಾರ್ಯಃ ಸಪುತ್ರಃ ಪ್ರವಿವೇಶ ಹ।
ನಭೋ ಜಲಧರೈರ್ಹೀನಂ ಸಾಂಗಾರಕ ಇವಾಂಶುಮಾನ್॥ 1-144-22 (6561) 
ವ್ಯಾಸಸ್ಯಾನುಮತೇ ಚಕ್ರೇ ಬಲಿಂ ಬಲವತಾಂ ವರಃ।
ಬ್ರಾಹ್ಮಣಾಂಸ್ತು ಸುಮಂತ್ರಜ್ಞಾನ್ಕಾರಯಾಮಾಸ ಮಂಗಲಂ॥ 1-144-23 (6562) 
`ಸುವರ್ಣಮಣಿರತ್ನಾನಿ ವಸ್ತ್ರಾಣಿ ವಿವಿಧಾನಿ ಚ।
ಪ್ರದದೌ ದಕ್ಷಿಣಾಂ ರಾಜಾ ದ್ರೋಣಾಯ ಚ ಕೃಪಾಯ ಚ॥'  1-144-24 (6563) 
ಸುಖಪುಣ್ಯಾಹಘೋಷಸ್ಯ ಪುಣ್ಯಸ್ಯ ಸಮನಂತರಂ।
ವಿವಿಶುರ್ವಿವಿಧಂ ಗೃಹ್ಯ ಶಸ್ತ್ರೋಪಕರಣಂ ನರಾಃ॥ 1-144-25 (6564) 
ತತೋ ಬದ್ಧಾಂಗುಲಿತ್ರಾಣಾ ಬದ್ಧಕಕ್ಷ್ಯಾ ಮಹಾರಥಾಃ।
ಬದ್ಧಥೂಣಾಃ ಸಧನುಷೋ ವಿವಿಶುರ್ಭರತರ್ಷಭಾಃ॥ 1-144-26 (6565) 
`ರಂಗಮಧ್ಯೇ ಸ್ಥಿತಂ ದ್ರೋಣಮಭಿವಾದ್ಯ ನರರ್ಷಭಾಃ।
ಚಕ್ರುಃ ಪೂಜಾಂ ಯಥಾನ್ಯಾಯಂ ದ್ರೋಣಸ್ಯ ಚ ಕೃಪಸ್ಯ ಚ॥ 1-144-27 (6566) 
ಆಶೀರ್ಭಿಶ್ಚ ಪ್ರಯುಕ್ತಾಭಿಃ ಸರ್ವೇ ಸಂಹೃಷ್ಟಮಾನಸಾಃ।
ಅಭಿವಾದ್ಯ ಪುನಃ ಶಸ್ತ್ರಾನ್ಬಲಿಪುಷ್ಪೈಃ ಸಮರ್ಚಿತಾನ್॥ 1-144-28 (6567) 
ರಕ್ತಚಂದನಸಂಮಿಶ್ರೈಃ ಸ್ವಯಮರ್ಚಂತಿ ಕೌರವಾಃ।
ರಕ್ತಚಂದನದಿಗ್ಧಾಶ್ಚ ರಕ್ತಮಾಲ್ಯಾನುಧಾರಿಣಃ॥ 1-144-29 (6568) 
ಸರ್ವೇ ರಕ್ತಪತಾಕಾಶ್ಚ ಸರ್ವೇ ರಕ್ತಾಂತಲೋಚನಾಃ।
ದ್ರೋಣೇನ ಸಮನುಜ್ಞಾತಾ ಗೃಹ್ಯ ಶಸ್ತ್ರಂ ಪರಂತಪಾಃ॥ 1-144-30 (6569) 
ಧನೂಂಷಿ ಪೂರ್ವ ಸಂಗೃಹ್ಯ ತಪ್ತಕಾಂಚನಭೂಷಿತಾಃ।
ಸಜ್ಯಾನಿ ವಿವಿಧಾಕಾರಾಃ ಶರೈಃ ಸಂಧಾಯ ಕೌರವಾ॥ 1-144-31 (6570) 
ಜ್ಯಾಘೋಷಂ ತಲಘೋಷಂ ಚ ಕೃತ್ವಾ ಭೂತಾನ್ಯಮೋಹಯನ್॥'  1-144-32 (6571) 
ಅನುಜ್ಯೇಷ್ಠಂ ಚ ತೇ ತತ್ರ ಯುಧಿಷ್ಠಿರಪುನರೋಗಮಾಃ।
ಚಕ್ರುರಸ್ತ್ರಂ ಮಹಾವೀರ್ಯಾಃ ಕುಮಾರಾಃ ಪರಮಾದ್ಭುತಂ॥ 1-144-33 (6572) 
`ಕೇಷಾಂಚಿತ್ತತ್ರ ಮಾಲ್ಯೇಷು ಶರಾ ನಿಪತಿತಾ ನೃಪ।
ಕೇಷಾಂಚಿತ್ಪುಷ್ಪಮುಕುಟೇ ನಿಪತಂತಿ ಸ್ಮ ಸಾಯಕಾಃ॥ 1-144-34 (6573) 
ಕೇಚಿಲ್ಲಕ್ಷ್ಯಾಣಿ ವಿವಿಧೈರ್ಬಾಣೈರಾಹಿತಲಕ್ಷಣೈಃ।
ಬಿಭಿದುರ್ಲಾಘವೋತ್ಸೃಷ್ಟೈರ್ಗುರೂಣಿ ಚ ಲಘೂನಿ ಚ॥'  1-144-35 (6574) 
ಕೇಚಿಚ್ಛರಾಕ್ಷೇಪಭಯಾಚ್ಛಿರಾಂಸ್ಯವನನಾಮಿರೇ।
ಮನುಜಾ ಧೃಷ್ಟಮಪರೇ ವೀಕ್ಷಾಂಚಕ್ರುಃ ಸುವಿಸ್ಮಿತಾಃ॥ 1-144-36 (6575) 
ತೇ ಸ್ಮ ಲಕ್ಷ್ಯಾಣಿ ಬಿಭಿದುರ್ಬಾಣೈರ್ನಾಮಾಂಕಶೋಭಿತೈಃ।
ವಿವಿಧೈರ್ಲಾಘವೋತ್ಸೃಷ್ಟೈರುಹ್ಯಂತೋ ವಾಜಿಭಿರ್ದ್ರುತಂ॥ 1-144-37 (6576) 
ತತ್ಕುಮಾರಬಲಂ ತತ್ರ ಗೃಹೀತಶರಕಾರ್ಮುಕಂ।
ಗಂಧರ್ವನಗರಾಕಾರಂ ಪ್ರೇಕ್ಷ್ಯ ತೇ ವಿಸ್ಮಿತಾಭವನ್॥ 1-144-38 (6577) 
ಸಹಸಾ ಚುಕ್ರುಶುಶ್ಚಾನ್ಯೇ ನರಾಃ ಶತಸಹಸ್ರಶಃ।
ವಿಸ್ಮಯೋತ್ಫುಲ್ಲನಯನಾಃ ಸಾಧುಸಾಧ್ವಿತಿ ಭಾರತ॥ 1-144-39 (6578) 
ಕೃತ್ವಾ ಧನುಷಿ ತೇ ಮಾರ್ಗಾನ್ರಥಚರ್ಯಾಸು ಚಾಸಕೃತ್।
ಗಜಪೃಷ್ಠೇಽಶ್ವಪೃಷ್ಠೇ ಚ ನಿಯುದ್ಧೇ ಚ ಮಹಾಬಲಾಃ॥ 1-144-40 (6579) 
ಗೃಹೀತಖಡ್ಗಚರ್ಮಾಣಸ್ತತೋ ಭೂಯಃ ಪ್ರಹಾರಿಣಃ।
ತ್ಸರುಮಾರ್ಗಾನ್ಯಥೋದ್ದಿಷ್ಟಾಂಶ್ಚೇರುಃ ಸರ್ವಾಸು ಭೂಮಿಷು॥ 1-144-41 (6580) 
ಲಾಘವಂ ಸೌಷ್ಠವಂ ಶೋಭಾಂ ಸ್ಥಿರತ್ವಂ ದೃಢಮುಷ್ಟಿತಾಂ।
ದದೃಶುಸ್ತತ್ರ ಸರ್ವೇಷಾಂ ಪ್ರಯೋಗಂ ಖಡ್ಗಚರ್ಮಣೋಃ॥ 1-144-42 (6581) 
ಅಥ ತೌ ನಿತ್ಯಸಂಹೃಷ್ಟೌ ಸುಯೋಧನವೃಕೋದರೌ।
ಅವತೀರ್ಣೌ ಗದಾಹಸ್ತಾವೇಕಶೃಂಗಾವಿವಾಚಲೌ॥ 1-144-43 (6582) 
ಬದ್ಧಕಕ್ಷ್ಯೌ ಮಹಾಬಾಹೂ ಪೌರುಷೇ ಪರ್ಯವಸ್ಥಿತೌ।
ಬೃಂಹಂತೌ ವಾಸಿತಾಹೇತೋಃ ಸಮದಾವಿವ ಕುಂಜರೌ॥ 1-144-44 (6583) 
ತೌ ಪ್ರದಕ್ಷಿಣಸವ್ಯಾನಿ ಮಂಡಲಾನಿ ಮಹಾಬಲೌ।
ಚೇರತುರ್ಮಂಡಲಗತೌ ಸಮದಾವಿವ ಕುಂಜರೌ॥ 1-144-45 (6584) 
ವಿದುರೋ ಧೃತರಾಷ್ಟ್ರಾಯ ಗಾಂಧಾರ್ಯಾಃ ಪಾಂಡವಾರಣಿಃ।
ನ್ಯವೇದಯೇತಾಂ ತತ್ಸರ್ವಂ ಕುಮಾರಾಣಾಂ ವಿಚೇಷ್ಟಿತಂ॥ ॥ 1-144-46 (6585) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಚತುಶ್ಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 144 ॥

Mahabharata - Adi Parva - Chapter Footnotes

1-144-19 ದರ್ಶನೇಪ್ಸುಃ ಜನ ಇತಿ ಶೇಷಃ॥ 1-144-22 ಅಂಶುಮಾನ್ ಚಂದ್ರಃ॥ 1-144-38 ಗಂಧರ್ವನಗರಾಕಾರಮದ್ಭುತರೂಪಂ॥ 1-144-43 ಸಂಹೃಷ್ಟೌ ಪರಸ್ಪರಂ ಜೇತುಂ ಸಕಾಮೌ॥ 1-144-44 ಬೃಂಹಂತೌ ಶಬ್ದಂ ಕುರ್ವಾಣೌ। ವಾಸಿತಾ ಹಸ್ತಿನೀ॥ 1-144-45 ಮಂಡಲಗತಾಬಲಾತಚಕ್ರವದ್ಭ್ರಾಂಯಮಾಣಗದಾಪರಿವೇಷಾಂತರ್ಗತೌ॥ 1-144-46 ಪಾಂಡವಾರಣಿಃ ಕುಂತೀ॥ ಚತುಶ್ಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 144 ॥



ಆದಿಪರ್ವ - ಅಧ್ಯಾಯ 145

॥ ಶ್ರೀಃ ॥

1.145. ಅಧ್ಯಾಯಃ 145 

Mahabharata - Adi Parva - Chapter Topics

ಅರ್ಜುನಸ್ಯ ಪರೀಕ್ಷಾ॥ 1 ॥ ಕರ್ಣಸ್ಯ ರಂಗಪ್ರವೇಶಃ॥ 2 ॥

Mahabharata - Adi Parva - Chapter Text

1-145-0 (6586) 
ವೈಶಂಪಾಯನ ಉವಾಚ। 1-145-0x (857) 
ಕುರುರಾಜೇ ಹಿ ರಂಗಸ್ಥೇ ಭೀಮೇ ಚ ಬಲಿನಾಂ ವರೇ।
ಪಕ್ಷಪಾತಕೃತಸ್ನೇಹಃ ಸ ದ್ವಿಧೇವಾಭವಜ್ಜನಃ॥ 1-145-1 (6587) 
ಜಯ ಹೇ ಕುರುರಾಜೇತಿ ಜಯ ಹೇ ಭೀಮ ಇತ್ಯುತ।
ಪುರುಷಾಣಾಂ ಸುವಿಪುಲಾಃ ಪ್ರಣಾದಾಃ ಸಹಸೋತ್ಥಿತಾಃ॥ 1-145-2 (6588) 
ತತಃ ಕ್ಷುಬ್ಧಾರ್ಣವನಿಭಂ ರಂಗಮಾಲೋಕ್ಯ ಬುದ್ಧಿಮಾನ್।
ಭಾರದ್ವಾಜಃ ಪ್ರಿಯಂ ಪುತ್ರಮಶ್ವತ್ಥಾಮಾನಮಬ್ರವೀತ್॥ 1-145-3 (6589) 
ವಾರಯೈತೌ ಮಹಾವೀರ್ಯೌ ಕೃತಯೋಗ್ಯಾವುಭಾವಪಿ।
ಮಾ ಭೂದ್ರಂಗಪ್ರಕೋಪೋಽಯಂ ಭೀಮದುರ್ಯೋಧನೋದ್ಭವಃ॥ 1-145-4 (6590) 
ವೈಶಂಪಾಯನ ಉವಾಚ। 1-145-5x (858) 
`ತತ ಉತ್ಥಾಯ ವೇಗೇನ ಅಶ್ವತ್ಥಾಮಾ ನ್ಯವಾರಯತ್।
ಗುರೋರಾಜ್ಞಾ ಭೀಮ ಇತಿ ಗಾಂಧಾರೇ ಗುರುಶಾಸನಂ। 
ಅಲಂ ಶಿಕ್ಷಾಕೃತಂ ವೇಗಮಲಂ ಸಾಹಸಮಿತ್ಯುತ॥'  1-145-5 (6591) 
ತತಸ್ತಾವುದ್ಯತಗತೌ ಗುರುಪುತ್ರೇಣ ವಾರಿತೌ।
ಯುಗಾಂತಾನಿಲಸಂಕ್ಷುಬ್ಧೌ ಮಹಾವೇಲಾವಿವಾರ್ಣವೌ॥ 1-145-6 (6592) 
ತತೋ ರಂಗಾಂಗಣಗತೋ ದ್ರೋಣೋ ವಚನಮಬ್ರವೀತ್।
ನಿವಾರ್ಯ ವಾದಿತ್ರಗಣಂ ಮಹಾಮೇಘನಿಭಸ್ವನಂ॥ 1-145-7 (6593) 
ಯೋ ಮೇ ಪುತ್ರಾತ್ಪ್ರಿಯತರಃ ಸರ್ವಶಸ್ತ್ರವಿಶಾರದಃ।
ಐಂದ್ರಿರಿಂದ್ರಾನುಜಸಮಃ ಸ ಪಾರ್ಥೋ ದೃಶ್ಯತಾಮಿತಿ॥ 1-145-8 (6594) 
ಆಚಾರ್ಯವಚನೇನಾಥ ಕೃತಸ್ವಸ್ತ್ಯಯನೋ ಯುವಾ।
ಬದ್ಧಗೋಧಾಂಗುಲಿತ್ರಾಣಃ ಪೂರ್ಣತೂಣಃ ಸಕಾರ್ಮುಕಃ॥ 1-145-9 (6595) 
ಕಾಂಚನಂ ಕವಚಂ ಬಿಭ್ರತ್ಪ್ರತ್ಯದೃಶ್ಯ ಫಾಲ್ಗುನಃ।
ಸಾರ್ಕಃ ಸೇಂದ್ರಾಯುಧತಡಿತ್ಸಸಂಧ್ಯ ಇವ ತೋಯದಃ॥ 1-145-10 (6596) 
ತತಃ ಸರ್ವಸ್ಯ ರಂಗಸ್ಯ ಸಮುತ್ಪಿಂಜಲಕೋಽಭವತ್।
ಪ್ರಾವಾದ್ಯಂತ ಚ ವಾದ್ಯಾನಿ ಸಶಂಖಾನಿ ಸಮಂತತಃ॥ 1-145-11 (6597) 
ಪ್ರೇಕ್ಷಕಾ ಊಚುಃ। 1-145-12x (859) 
ಏಷ ಕುಂತೀಸುತಃ ಶ್ರೀಮಾನೇಷ ಮಧ್ಯಮಪಾಂಡವಃ।
ಏಷ ಪುತ್ರೋ ಮಹೇಂದ್ರಸ್ಯ ಕುರೂಣಾಮೇಷ ರಕ್ಷಿತಾ॥ 1-145-12 (6598) 
ಏಷೋಽಸ್ತ್ರವಿದುಷಾಂ ಶ್ರೇಷ್ಠ ಏಷ ಧರ್ಮಭೃತಾಂ ವರಃ।
ಏಷ ಶೀಲವತಾಂ ಚಾಪಿ ಶೀಲಜ್ಞಾನನಿಧಿಃ ಪರಃ॥ 1-145-13 (6599) 
ವೈಶಂಪಾಯನ ಉವಾಚ। 1-145-14x (860) 
ಇತ್ಯೇವಂ ತುಮುಲಾ ವಾಚಃ ಶುಶ್ರುವುಃ ಪ್ರೇಕ್ಷಕೇರಿತಾಃ।
ಕುಂತ್ಯಾಃ ಪ್ರಸ್ರವಸಂಯುಕ್ತೈರಸ್ರೈಃ ಕ್ಲಿನ್ನಮುರೋಽಭವತ್॥ 1-145-14 (6600) 
ತೇನ ಶಬ್ದೇನ ಮಹತಾ ಪೂರ್ಣಶ್ರುತಿರಥಾಬ್ರವೀತ್।
ಧೃತರಾಷ್ಟ್ರೋ ನರಶ್ರೇಷ್ಠೋ ವಿದುರಂ ಹೃಷ್ಟಮಾನಸಃ॥ 1-145-15 (6601) 
ಕ್ಷತ್ತಃ ಕ್ಷುಬ್ಧಾರ್ಣವನಿಭಃ ಕಿಮೇಷ ಸುಮಹಾಸ್ವನಃ।
ಸಹಸೈವೋತ್ಥಿತೋ ರಂಗೇ ಭಿಂದನ್ನಿವ ನಭಸ್ತಲಂ॥ 1-145-16 (6602) 
ವಿದುರ ಉವಾಚ। 1-145-17x (861) 
ಏಷ ಪಾರ್ಥೋ ಮಹಾರಾಜ ಫಾಲ್ಗುನಃ ಪಾಂಡುನಂದನಃ।
ಅವತೀರ್ಣಃ ಸಕವಚಸ್ತತ್ರೈವ ಸುಮಿಹಾಸ್ವನಃ॥ 1-145-17 (6603) 
ಧೃತರಾಷ್ಟ್ರ ಉವಾಚ। 1-145-18x (862) 
ಧನ್ಯೋಽಸ್ಂಯನುಗೃಹೀತೋಽಸ್ಮಿ ರಕ್ಷಿತೋಽಸ್ಮಿ ಮಹಾಮತೇ।
ಪೃಥಾರಣಿಸಮುದ್ಭೂತೈಸ್ತ್ರಿಭಿಃ ಪಾಂಡವವಹ್ನಿಭಿಃ॥ 1-145-18 (6604) 
ವೈಶಂಪಾಯನ ಉವಾಚ। 1-145-19x (863) 
ತಸ್ಮಿನ್ಪ್ರಮುದಿತೇ ರಂಗೇ ಕಥಂಚಿತ್ಪ್ರತ್ಯುಪಸ್ಥಿತೇ।
ದರ್ಶಯಾಮಾಸ ಬೀಭತ್ಸುರಾಚಾರ್ಯಾಯಾಸ್ತ್ರಲಾಘವಂ॥ 1-145-19 (6605) 
ಆಗ್ನೇಯೇನಾಸೃಜದ್ವಹ್ನಿಂ ವಾರುಣೇನಾಸೃಜತ್ಪಯಃ।
ವಾಯವ್ಯೇನಾಸೃಜದ್ವಹ್ನಿಂ ಪಾರ್ಜನ್ಯೇನಾಸೃಜದ್ಧನಾನ್॥ 1-145-20 (6606) 
ಭೌಮೇನ ಪ್ರಾಸೃಜದ್ಭೂಮಿಂ ಪಾರ್ವತೇನಾಸೃಜದ್ಗಿರೀನ್।
ಅಂತರ್ಧಾನೇನ ಚಾಸ್ತ್ರೇಣ ಪುನರಂತರ್ಹಿತೋಽಭವತ್॥ 1-145-21 (6607) 
ಕ್ಷಣಾತ್ಪ್ರಾಂಶುಃ ಕ್ಷಣಾದ್ಧ್ರಸ್ವಃ ಕ್ಷಣಾಚ್ಚ ರಥಧೂರ್ಗತಃ।
ಕ್ಷಣೇನ ರಥಮಧ್ಯಸ್ಥಃ ಕ್ಷಣೇನಾವತರನ್ಮಹೀಂ॥ 1-145-22 (6608) 
ಸುಕುಮಾರಂ ಚ ಸೂಕ್ಷ್ಮಂ ಚ ಗುರು ಚಾಪಿ ಗುರುಪ್ರಿಯಃ।
ಸೌಷ್ಠವೇನಾಭಿಸಂಯುಕ್ತಃ ಸೋಽವಿಧ್ಯದ್ವಿವಿಧೈಃ ಶರೈಃ॥ 1-145-23 (6609) 
ಭ್ರಮತಶ್ಚ ವರಾಹಸ್ಯ ಲೋಹಸ್ಯ ಪ್ರಮುಖೇ ಸಮಂ।
ಪಂಚಬಾಣಾನಸಂಕ್ತಾನ್ಸಂಮುಮೋಚೈಕಬಾಣವತ್॥ 1-145-24 (6610) 
ಗವ್ಯೇ ವಿಷಾಣಕೋಶೇ ಚ ಚಲೇ ರಜ್ಜ್ವವಲಂಬಿನಿ।
ನಿಚಖಾನ ಮಹಾವೀರ್ಯಃ ಸಾಯಕಾನೇಕವಿಂಶತಿಂ॥ 1-145-25 (6611) 
ಇತ್ಯೇವಮಾದಿ ಸುಮಹತ್ಖಡ್ಗೇ ಧನುಷಿ ಚಾನಘ।
ಗದಾಯಾಂ ಶಸ್ತ್ರಕುಶಲೋ ಮಂಡಲಾನಿ ಹ್ಯದರ್ಶಯತ್॥ 1-145-26 (6612) 
ತತಃ ಸಮಾಪ್ತಭೂಯಿಷ್ಠೇ ತಸ್ಮಿನ್ಕರ್ಮಣಿ ಭಾರತ।
ಮಂದೀಭೂತೇ ಸಮಾಜೇ ಚ ವಾದಿತ್ರಸ್ಯ ಚ ನಿಃಸ್ವನೇ॥ 1-145-27 (6613) 
ದ್ವಾರದೇಶಾತ್ಸಮುದ್ಭೂತೋ ಮಾಹಾತ್ಂಯಬಲಸೂಚಕಃ।
ವಜ್ರನಿಷ್ಪೇಷಸದೃಶಃ ಶುಶ್ರುವೇ ಭುಜನಿಃಸ್ವನಃ॥ 1-145-28 (6614) 
ದೀರ್ಯಂತೇ ಕಿಂ ನು ಗಿರಯಃ ಕಿಂಸ್ವಿದ್ಭೂಮಿರ್ವಿದೀರ್ಯತೇ।
ಕಿಂಸ್ವಿದಾಪೂರ್ಯತೇ ವ್ಯೋಮ ಜಲಧಾರಾಘನೈರ್ಘನೈಃ॥ 1-145-29 (6615) 
ರಂಗಸ್ಯೈವಂ ಮತಿರಭೂತ್ಕ್ಷಣೇನ ವಸುಧಾಧಿಪ।
ದ್ವಾರಂ ಚಾಭಿಮುಖಾಃ ಸರ್ವೇ ಬಭೂವುಃ ಪ್ರೇಕ್ಷಕಾಸ್ತದಾ॥ 1-145-30 (6616) 
ಪಂಚಭಿರ್ಭ್ರಾತೃಭಿಃ ಪಾರ್ಥೈರ್ದ್ರೋಣಃ ಪರಿವೃತೋ ವಭೌ।
ಪಂಚತಾರೇಣ ಸಂಯುಕ್ತಃ ಸಾವಿತ್ರೇಣೇವ ಚಂದ್ರಮಾಃ॥ 1-145-31 (6617) 
ಅಶ್ವತ್ಥಾಂನಾ ಚ ಸಹಿತಂ ಭ್ರಾತೄಣಾಂ ಶತಮೂರ್ಜಿತಂ।
ದುರ್ಯೋಧನಮಮಿತ್ರಘ್ನಮುತ್ಥಿತಂ ಪರ್ಯವಾರಯತ್॥ 1-145-32 (6618) 
ಸ ತೈಸ್ತದಾ ಭ್ರಾತೃಭಿರುದ್ಯತಾಯುಧೈ-
ರ್ಗದಾಗ್ರಪಾಣಿಃ ಸಮವಸ್ಥಿತೈರ್ವೃತಃ। 
ಬಭೌ ಯಥಾ ದಾನವಸಂಕ್ಷಯೇ ಪುರಾ
ಪುನಂದರೋ ದೇವಗಣೈಃ ಸಮಾವೃತಃ॥ ॥  1-145-33 (6619) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಪಂಚಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 145 ॥

Mahabharata - Adi Parva - Chapter Footnotes

1-145-4 ಕೃತಯೋಗ್ಯೌ ಸುಶಿಕ್ಷಿತೌ॥ 1-145-10 ತೂಣಕಾರ್ಮುಕಕವಚಾನಾಂ ತತ್ಪ್ರಭಾಜಾಲಸ್ಯಾರ್ಜುನಸ್ಯ ಚ ಕ್ರಮಾದರ್ಕೇಂದ್ರಾಯುಧತಡಿತ್ಸಂಧ್ಯಾತೋಯದೈರುಪಮಾ॥ 1-145-11 ಸಮುತ್ಪಿಂಜಲಕ ಉತ್ಫುಲ್ಲತಾ॥ 1-145-14 ಅಸ್ರೈಃ ಪ್ರೇಮಾಶ್ರುಭಿಃ॥ 1-145-23 ಸುಕುಮಾರಂ ಪೂರ್ಣಘಟಕುಕ್ಕುಟಾಂಡಾದೀನಿ ಲಕ್ಷ್ಯಾಣ್ಯವಿಚಾಲ್ಯಾವಿಧ್ಯತ್। ಸೂಕ್ಷ್ಮಂ ಗುಂಜಾದಿ ಲಕ್ಷ್ಯಂ, ಗುರು ಘನಾವಯವಂ ಚ ಸೋಽವಿಧ್ಯತ್॥ 1-145-25 ಭೂತಾಶ್ವೇಭವರಾಹಾಣಾಂ ಸಿಂಹರ್ಕ್ಷಕಪಿಸಂಮುಖಾನ್। ಬಾಣಾನ್ಸಪ್ತಾಸಮಾಯುಕ್ತಾನ್ಸ ಮುಮೋಚೈಕಬಾಣವತ್। ಇತಿ ಘಪಾಠಃ। ಗವ್ಯೇ ಗೋಸಂಬಂಧಿನಿ॥ 1-145-31 ಸಾವಿತ್ರೇಣ ಹಸ್ತನಕ್ಷತ್ರೇಣ॥ 1-145-33 ಗದಾ ಅಗ್ರಂ ಆಲಂಬನಂ ಯಸ್ಯ ತಾದೃಶಃ ಪಾಣಿರ್ಯಸ್ಯ ಸ ಗಾದಾಗ್ರಪಾಣಿಃ॥ ಪಂಚಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 145 ॥



ಆದಿಪರ್ವ - ಅಧ್ಯಾಯ 146

॥ ಶ್ರೀಃ ॥

1.146. ಅಧ್ಯಾಯಃ 146 

Mahabharata - Adi Parva - Chapter Topics

ಕರ್ಣಸ್ಯ ಪರೀಕ್ಷಾ॥ 1 ॥ ಕರ್ಣಾರ್ಜುನಯೋರ್ಯುದ್ಧಪ್ರಸಂಗಃ॥ 2 ॥ ಕೃಪೇಣ ಕರ್ಣಸ್ಯಾಧಿಕ್ಷೇಪಃ, ಕರ್ಣಸ್ಯ ದುರ್ಯೋಧನೇನ ರಾಜ್ಯಾಭಿಷೇಚನಂ ಚ॥ 3 ॥

Mahabharata - Adi Parva - Chapter Text

1-146-0 (6620) 
ವೈಶಂಪಾಯನ ಉವಾಚ। 1-146-0x (864) 
`ಏತಸ್ಮಿನ್ನೇವ ಕಾಲೇ ತು ತಸ್ಮಿಂಜನಸಮಾಗಮೇ।'
ದತ್ತೇಽವಕಾಶೇ ಪುರುಷೈರ್ವಿಸ್ಮಯೋತ್ಫುಲ್ಲಲೋಚನಃ। 
ವಿವೇಶ ರಂಗಂ ವಿಸ್ತೀರ್ಣಂ ಕರ್ಣಃ ಪರಪುರಂಜಯಃ॥  1-146-1 (6621) 
ಸಹಜಂ ಕವಚಂ ಬಿಭ್ರತ್ಕುಂಡಲೋದ್ದ್ಯೋತಿತಾನನಃ।
ಸ ಧನುರ್ಬದ್ಧನಿಸ್ತ್ರಿಂಶಃ ಪಾದಚಾರೀವ ಪರ್ವತಃ॥ 1-146-2 (6622) 
ಕನ್ಯಾಗರ್ಭಃ ಪೃಥುಯಶಾಃ ಪೃಥಾಯಾಃ ಪೃಥುಲೋಚನಃ।
ತೀಕ್ಷ್ಣಾಂಶೋರ್ಭಾಸ್ಕರಸ್ಯಾಂಶಃ ಕರ್ಣೋಽರಿಗಣಸೂದನಃ॥ 1-146-3 (6623) 
ಸಿಂಹರ್ಷಭಗಜೇಂದ್ರಾಣಾಂ ಬಲವೀರ್ಯಪರಾಕ್ರಮಃ।
ದೀಪ್ತಿಕಾಂತಿದ್ಯುತಿಗುಣೈಃ ಸೂರ್ಯೇಂದುಜ್ವಲನೋಪಮಃ॥ 1-146-4 (6624) 
ಪ್ರಾಂಶುಃ ಕನಕತಾಲಾಭಃ ಸಿಂಹಸಂಹನನೋ ಯುವಾ।
ಅಸಂಖ್ಯೇಯಗುಣಃ ಶ್ರೀಮಾನ್ಭಾಸ್ಕರಸ್ಯಾತ್ಮಸಂಭವಃ॥ 1-146-5 (6625) 
ಸ ನಿರೀಕ್ಷ್ಯ ಮಹಾಬಾಹುಃ ಸರ್ವತೋ ರಂಗಮಂಡಲಂ।
ಪ್ರಣಾಮಂ ದ್ರೋಣಕೃಪಯೋರ್ನಾತ್ಯಾದೃತಮಿವಾಕರೋತ್॥ 1-146-6 (6626) 
ಸ ಸಮಾಜಜನಃ ಸರ್ವೋ ನಿಶ್ಚಲಃ ಸ್ಥಿರಲೋಚನಃ।
ಕೋಽಯಮಿತ್ಯಾಗತಕ್ಷೋಭಃ ಕೌತೂಹಲಪರೋಽಭವತ್॥ 1-146-7 (6627) 
ಸೋಽಬ್ರವೀನ್ಮೇಘಗಂಭೀರಸ್ವರೇಣ ವದತಾಂ ವರಃ।
ಭ್ರಾತಾ ಭ್ರಾತರಮಜ್ಞಾತಂ ಸಾವಿತ್ರಃ ಪಾಕಶಾಸನಿಂ॥ 1-146-8 (6628) 
ಪಾರ್ಥ ಯತ್ತೇ ಕೃತಂ ಕರ್ಮ ವಿಶೇಷವದಹಂ ತತಃ।
ಕರಿಷ್ಯೇ ಪಶ್ಯತಾಂ ನೄಣಾಂ ಮಾಽಽತ್ಮನಾ ವಿಸ್ಮಯಂ ಗಮಃ॥ 1-146-9 (6629) 
ಅಸಮಾಪ್ತೇ ತತಸ್ತಸ್ಯ ವಚನೇ ವದತಾಂ ವರ।
ಯಂತ್ರೋತ್ಕ್ಷಿಪ್ತ ಇವೋತ್ತಸ್ಥೌ ಕ್ಷಿಪ್ರಂ ವೈ ಸರ್ವತೋ ಜನಃ॥ 1-146-10 (6630) 
ಪ್ರೀತಿಶ್ಚ ಮನುಜವ್ಯಾಘ್ರ ದುರ್ಯೋಧನಮುಪಾವಿಶತ್।
ಹ್ರೀಶ್ಚ ಕ್ರೋಧಶ್ಚ ಬೀಭತ್ಸುಂ ಕ್ಷಣೇನಾನ್ವಾವಿವೇಶ ಹ॥ 1-146-11 (6631) 
ತತೋ ದ್ರೋಣಾಭ್ಯನುಜ್ಞಾತಃ ಕರ್ಣಃ ಪ್ರಿಯರಣಃ ಸದಾ।
ಯತ್ಕೃತಂ ತತ್ರ ಪಾರ್ಥೇನ ತಚ್ಚಕಾರ ಮಹಾಬಲಃ॥ 1-146-12 (6632) 
ಅಥ ದುರ್ಯೋಧನಸ್ತತ್ರ ಭ್ರಾತೃಭಿಃ ಸಹ ಭಾರತ।
ಕರ್ಣಂ ಪರಿಷ್ವಜ್ಯ ಮುದಾ ತತೋ ವಚನಮಬ್ರವೀತ್॥ 1-146-13 (6633) 
ಸ್ವಾಗತಂ ತೇ ಮಹಾಬಾಹೋ ದಿಷ್ಟ್ಯಾ ಪ್ರಾಪ್ತೋಽಸಿ ಮಾನದ।
ಅಹಂ ಚ ಕುರುರಾಜ್ಯಂ ಚ ಯಥೇಷ್ಟಮುಪಭುಜ್ಯತಾಂ॥ 1-146-14 (6634) 
ಕರ್ಣ ಉವಾಚ। 1-146-15x (865) 
ಕೃತಂ ಸರ್ವಮಹಂ ಮನ್ಯೇ ಸಖಿತ್ವಂ ಚ ತ್ವಯಾ ವೃಣೇ।
ದ್ವಂದ್ವಯುದ್ಧಂ ಚ ಪಾರ್ಥೇನ ಕರ್ತುಮಿಚ್ಛಾಂಯಹಂ ಪ್ರಭೋ॥ 1-146-15 (6635) 
`ವೈಶಂಪಾಯನ ಉವಾಚ। 1-146-16x (866) 
ಏವಮುಕ್ತಸ್ತು ಕರ್ಣೇನ ರಾಜಂದುರ್ಯೋಧನಸ್ತದಾ।
ಕರ್ಣಂ ದೀರ್ಘಾಂಚಿತಭುಜಂ ಪರಿಷ್ವಜ್ಯೇದಮಬ್ರವೀತ್॥'  1-146-16 (6636) 
ಭುಂಕ್ಷ್ವ ಭೋಗಾನ್ಮಯಾ ಸಾರ್ಧಂ ಬಂಧೂನಾಂ ಪ್ರಿಯಕೃದ್ಭವ।
ದುರ್ಹೃದಾಂ ಕುರು ಸರ್ವೇಷಾಂ ಮೂರ್ಧ್ನಿ ಪಾದಮರಿಂದಮ॥ 1-146-17 (6637) 
ವೈಶಂಪಾಯನ ಉವಾಚ। 1-146-18x (867) 
ತತಃ ಕ್ಷಿಪ್ತಮಿವಾತ್ಮಾನಂ ಮತ್ವಾ ಪಾರ್ಥೋಽಭ್ಯಭಾಷತ।
ಕರ್ಣಂ ಭ್ರಾತೃಸಮೂಹಸ್ಯ ಮಧ್ಯೇಽಚಲಮಿವ ಸ್ಥಿತಂ॥ 1-146-18 (6638) 
ಅರ್ಜುನ ಉವಾಚ। 1-146-19x (868) 
ಅನಾಹೂತೋಪಸೃಷ್ಟಾನಾಮನಾಹೂತೋಪಜಲ್ಪಿನಾಂ।
ಯೇ ಲೋಕಾಸ್ತಾನ್ಹತಃ ಕರ್ಣ ಮಯಾ ತ್ವಂ ಪ್ರತಿಪತ್ಸ್ಯಸೇ॥ 1-146-19 (6639) 
ಕರ್ಣ ಉವಾಚ। 1-146-20x (869) 
ರಂಗೋಽಯಂ ಸರ್ವಸಾಮಾನ್ಯಃ ಕಿಮತ್ರ ತವ ಫಾಲ್ಗುನ।
ವೀರ್ಯಶ್ರೇಷ್ಠಾಶ್ಚ ರಾಜಾನೋ ಬಲಂ ಧರ್ಮೋಽನುವರ್ತತೇ॥ 1-146-20 (6640) 
ಕಿಂ ಕ್ಷೇಪೈರ್ದುರ್ಬಲಾಯಾಸೈಃ ಶರೈಃ ಕಥಯ ಭಾರತ।
ಗುರೋಃ ಸಮಕ್ಷಂ ಯಾವತ್ತೇ ಹರಾಂಯದ್ಯ ಶಿರಃ ಶರೈಃ॥ 1-146-21 (6641) 
ವೈಶಂಪಾಯನ ಉವಾಚ। 1-146-22x (870) 
ತತೋ ದ್ರೋಣಾಭ್ಯನುಜ್ಞಾತಃ ಪಾರ್ತಃ ಪರಪುರಂಜಯಃ।
ಭ್ರಾತೃಭಿಸ್ತ್ವರಯಾಶ್ಲಿಷ್ಟೋ ರಣಾಯೋಪಜಗಾಮ ತಂ॥ 1-146-22 (6642) 
ತತೋ ದುರ್ಯೋಧನೇನಾಪಿ ಸ ಭ್ರಾತ್ರಾ ಸಮರೋದ್ಯತಃ।
ಪರಿಷ್ವಕ್ತಃ ಸ್ಥಿತಃ ಕರ್ಣಃ ಪ್ರಗೃಹ್ಯ ಸಶರಂ ಧನುಃ॥ 1-146-23 (6643) 
ತತಃ ಸವಿದ್ಯುತ್ಸ್ತನಿತೈಃ ಸೇಂದ್ರಾಯುಧಪುರೋಗಮೈಃ।
ಆವೃತಂ ಗಗನಂ ಮೇಘೈರ್ಬಲಾಕಾಪಂಕ್ತಿಹಾಸಿಭಿಃ॥ 1-146-24 (6644) 
ತತಃ ಸ್ನೇಹಾದ್ಧರಿಹಯಂ ದೃಷ್ಟ್ವಾ ರಂಗಾವಲೋಕಿನಂ।
ಭಾಸ್ಕರೋಽಪ್ಯನಯನ್ನಾಶಂ ಸಮೀಪೋಪಗತಾನ್ಘನಾನ್॥ 1-146-25 (6645) 
ಮೇಘಚ್ಛಾಯೋಪಗೂಢಸ್ತು ತತೋಽದೃಶ್ಯತ ಫಾಲ್ಗುನಃ।
ಸೂರ್ಯಾತಪಪರಿಕ್ಷಿಪ್ತಃ ಕರ್ಣೋಽಪಿ ಸಮದೃಶ್ಯತ॥ 1-146-26 (6646) 
ಧಾರ್ತರಾಷ್ಟ್ರಾ ಯತಃ ಕರ್ಣಸ್ತಸ್ಮಿಂದೇಶೇ ವ್ಯವಸ್ಥಿತಾಃ।
ಭಾರದ್ವಾಜಃ ಕೃಪೋ ಭೀಷ್ಮೋ ಯತಃ ಪಾರ್ಥಸ್ತತೋಽಭವನ್॥ 1-146-27 (6647) 
ದ್ವಿಧಾ ರಂಗಃ ಸಮಭವತ್ಸ್ತ್ರೀಣಾಂ ದ್ವೈಧಮಜಾಯತ।
ಕುಂತಿಭೋಜಸುತಾ ಮೋಹಂ ವಿಜ್ಞಾತಾರ್ಥಾ ಜಗಾಮ ಹ॥ 1-146-28 (6648) 
ತಾಂ ತಥಾ ಮೋಹಮಾಪನ್ನಾಂ ವಿದುರಃ ಸರ್ವಧರ್ಮವಿತ್।
ಕುಂತೀಮಾಶ್ವಾಸಯಾಮಾಸ ಪ್ರೇಷ್ಯಾಭಿಶ್ಚಂದನೋದಕೈಃ॥ 1-146-29 (6649) 
ತತಃ ಪ್ರತ್ಯಾಗತಪ್ರಾಣಾ ತಾವುಭೌ ಪರಿದಂಶಿತೌ।
ಪುತ್ರೌ ದೃಷ್ಟ್ವಾ ಸುಸಂಭ್ರಾಂತಾ ನಾನ್ವಪದ್ಯತ ಕಿಂಚನ॥ 1-146-30 (6650) 
ತಾವುದ್ಯತಮಹಾಚಾಪೌ ಕೃಪಃ ಶಾರದ್ವತೋಽಬ್ರವೀತ್।
ದ್ವಂದ್ವಯುದ್ಧಸಮಾಚಾರೇ ಕುಶಲಃ ಸರ್ವಧರ್ಮವಿತ್॥ 1-146-31 (6651) 
ಅಯಂ ಪೃಥಾಯಾಸ್ತನಯಃ ಕನೀಯಾನ್ಪಾಂಡುನಂದನಃ।
ಕೌರವೋ ಭವತಾ ಸಾರ್ಧಂ ದ್ವಂದ್ವಯುದ್ಧಂ ಕರಿಷ್ಯತಿ॥ 1-146-32 (6652) 
ತ್ವಮಪ್ಯೇವಂ ಮಹಾಬಾಹೋ ಮಾತರಂ ಪಿತರಂ ಕುಲಂ।
ಕಥಯಸ್ವ ನರೇಂದ್ರಾಣಾಂ ಯೇಷಾಂ ತ್ವಂ ಕುಲಭೂಷಣಂ॥ 1-146-33 (6653) 
ತತೋ ವಿದಿತ್ವಾ ಪಾರ್ಥಸ್ತ್ವಾಂ ಪ್ರತಿಯೋತ್ಸ್ಯತಿ ವಾ ನ ವಾ।
ವೃಥಾಕುಲಸಮಾಚಾರೈರ್ನ ಯುಧ್ಯಂತೇ ನೃಪಾತ್ಮಜಾಃ॥ 1-146-34 (6654) 
ವೈಶಂಪಾಯನ ಉವಾಚ। 1-146-35x (871) 
ಏವಮುಕ್ತಸ್ಯ ಕರ್ಣಸ್ಯ ವ್ರೀಡಾವನತಮಾನನಂ।
ಬಭೌ ವರ್ಷಾಂಬುವಿಕ್ಲಿನ್ನಂ ಪದ್ಮಮಾಗಲಿತಂ ಯಥಾ॥ 1-146-35 (6655) 
ದುರ್ಯೋಧನ ಉವಾಚ। 1-146-36x (872) 
ಆಚಾರ್ಯ ತ್ರಿವಿಧಾ ಯೋನೀ ರಾಜ್ಞಾಂ ಶಾಸ್ತ್ರವಿನಿಶ್ಚಯೇ।
ಸತ್ಕುಲೀನಶ್ಚ ಶೂರಶ್ಚ ಯಶ್ಚ ಸೇನಾಂ ಪ್ರಕರ್ಷತಿ॥ 1-146-36 (6656) 
`ಅದ್ಭ್ಯೋಽಗ್ನಿರ್ಬ್ರಹ್ಮತಃ ಕ್ಷತ್ರಮಶ್ಮನೋ ಲೋಹಮುತ್ಥಿತಂ।
ತೇಷಾಂ ಸರ್ವತ್ರಗಂ ತೇಜಃ ಸ್ವಾಸು ಯೋನಿಷು ಶಾಂಯತಿ॥'  1-146-37 (6657) 
ಯದ್ಯಯಂ ಫಾಲ್ಗುನೋ ಯುದ್ಧೇ ನಾರಾಜ್ಞಾ ಯೋದ್ಧುಮಿಚ್ಛತಿ।
ತಸ್ಮಾದೇಷೋಽಂಗವಿಷಯೇ ಮಯಾ ರಾಜ್ಯೇಽಭಿಷಿಚ್ಯತೇ॥ 1-146-38 (6658) 
ವೈಶಂಪಾಯನ ಉವಾಚ। 1-146-39x (873) 
`ತತೋ ರಾಜಾನಮಾಮಂತ್ರ್ಯ ಗಾಂಗೇಯಂ ಚ ಪಿತಾಮಹಂ।
ಅಭಿಷೇಕಸ್ಯ ಸಂಭಾರಾನ್ಸಮಾನೀಯ ದ್ವಿಜಾತಿಭಿಃ॥ 1-146-39 (6659) 
ಗೋಸಹಸ್ರಾಯುತಂ ದತ್ತ್ವಾ ಯುಕ್ತಾನಾಂ ಪುಣ್ಯಕರ್ಮಣಾಂ।
ಅರ್ಹೋಽಯಮಂಗರಾಜ್ಯಸ್ಯ ಇತಿ ವಾಚ್ಯ ದ್ವಿಜಾತಿಭಿಃ'॥ 1-146-40 (6660) 
ತತಸ್ತಸ್ಮಿನ್ಕ್ಷಣೇ ಕರ್ಣಃ ಸಲಾಜಕುಸುಮೈರ್ಘಟೈಃ।
ಕಾಂಚನೈಃ ಕಾಂಚನೇ ಪೀಠೇ ಮಂತ್ರವಿದ್ಭಿರ್ಮಹಾರಥಃ॥ 1-146-41 (6661) 
ಅಭಿಷಿಕ್ತೋಽಂಗರಾಜೇ ಸ ಶ್ರಿಯಾ ಯುಕ್ತೋ ಮಹಾಬಲಃ।
`ಸ ಮೌಲಿಹಾರಕೇಯೂರಃ ಸಹಸ್ತಾಭರಣಾಂಗದಃ॥ 1-146-42 (6662) 
ರಾಜಲಿಂಗೈಸ್ತಥಾಽನ್ಯೈಶ್ಚ ಭೂಷಿತೋ ಭೂಷಣೈಃ ಶುಭೈಃ।'
ಸಚ್ಛತ್ರವಾಲವ್ಯಜನೋ ಜಯಶಬ್ದೋತ್ತರೇಣ ಚ॥  1-146-43 (6663) 
ಉವಾಚ ಕೌರವಂ ರಾಜನ್ವಚನಂ ಸ ವೃಷಸ್ತದಾ।
ಅಸ್ಯ ರಾಜ್ಯಪ್ರದಾನಸ್ಯ ಸದೃಶಂ ಕಿಂ ದದಾನಿ ತೇ॥ 1-146-44 (6664) 
ಪ್ರಬ್ರೂಹಿ ರಾಜಶಾರ್ದೂಲ ಕರ್ತಾ ಹ್ಯಸ್ಮಿ ತಥಾ ನೃಪ।
ಅತ್ಯಂತಂ ಸಖ್ಯಮಿಚ್ಛಾಮೀತ್ಯಾಹ ತಂ ಸ ಸುಯೋಧನಃ॥ 1-146-45 (6665) 
ಏವಮುಕ್ತಸ್ತತಃ ಕರ್ಣಸ್ತಥೇತಿ ಪ್ರತ್ಯುವಾಚ ತಂ।
ಹರ್ಷಾಚ್ಚೋಭೌ ಸಮಾಶ್ಲಿಷ್ಯ ಪರಾಂ ಮುದಮವಾಪತುಃ॥ ॥ 1-146-46 (6666) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಷಟ್ಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 146 ॥

Mahabharata - Adi Parva - Chapter Footnotes

1-146-1 ದತ್ತಾವಕಾಶ ಇತಿ ಚಪಾಠಃ॥ 1-146-6 ನಾಮಪೂರ್ವಮಥಾಕರೋತ್ ಇತಿ ಪಾಠಾಂತರಂ॥ 1-146-26 ಸೂರ್ಯಾತಪಪರಿವಕ್ತ ಇತಿ ಡಪಾಠಃ॥ 1-146-28 ವಿಜ್ಞಾತಾರ್ಥಾ ಕರ್ಣಸ್ಯ ಸ್ವಪುತ್ರತ್ವಜ್ಞಾನವತೀ। ಹೇತುಗರ್ಭಮೇತತ್॥ 1-146-34 ವೃಥಾಕುಲಸಮಾಚಾರೈಃ ಅಜ್ಞಾತಕುಲಾಚಾರೈಃ॥ 1-146-40 ವಾಚ್ಯ ವಾಚಯಿತ್ವಾ॥ ಷಟ್ಚತ್ವಾರಿಂಶದಧಿಕಶತತಮೋಽಧ್ಯಾಯಝ॥ 146 ॥



ಆದಿಪರ್ವ - ಅಧ್ಯಾಯ 147

॥ ಶ್ರೀಃ ॥

1.147. ಅಧ್ಯಾಯಃ 147 

Mahabharata - Adi Parva - Chapter Topics

ಕರ್ಣಪಿತುರಧಿರಥಸ್ಯ ರಂಗಪ್ರವೇಶಃ॥ 1 ॥ ಭೀಮೇನ ಕರ್ಣಸ್ಯಾಧಿಕ್ಷೇಪಃ॥ 2 ॥ ಸರ್ವೇಷಾಂ ರಂಗಾನ್ನಿಷ್ಕ್ರಮಣಂ॥ 3 ॥

Mahabharata - Adi Parva - Chapter Text

1-147-0 (6667) 
ವೈಶಂಪಾಯನ ಉವಾಚ। 1-147-0x (874) 
ತತಃ ಸ್ರಸ್ತೋತ್ತರಪಟಃ ಸಪ್ರಸ್ವೇದಃ ಸವೇಪಥುಃ।
ವಿವೇಶಾಧಿರಥೋ ರಂಗಂ ಯಷ್ಟಿಪ್ರಾಣೋ ಹ್ವಯನ್ನಿವ॥ 1-147-1 (6668) 
ತಮಾಲೋಕ್ಯ ಧನುಸ್ತ್ಯಕ್ತ್ವಾ ಪಿತೃಗೌರವಯಂತ್ರಿತಃ।
ಕರ್ಣೋಽಭಿಷೇಕಾರ್ದ್ರಶಿರಾಃ ಶಿರಸಾ ಸಮವಂದತ॥ 1-147-2 (6669) 
ತತಃ ಪಾದಾವವಚ್ಛಾದ್ಯ ಪಟಾಂತೇನ ಸಸಂಭ್ರಮಃ।
ಪುತ್ರೇತಿ ಪರಿಪೂರ್ಣಾರ್ಥಮಬ್ರವೀದ್ರಥಸಾರಥಿಂ॥ 1-147-3 (6670) 
ಪರಿಷ್ವಜ್ಯ ಚ ತಸ್ಯಾಥ ಮೂರ್ಧಾನಂ ಸ್ನೇಹವಿಕ್ಲವಃ।
ಅಂಗರಾಜ್ಯಾಭಿಷೇಕಾರ್ದ್ರಮಶ್ರುಭಿಃ ಸಿಷಿಚೇ ಪುನಃ॥ 1-147-4 (6671) 
ತಂ ದೃಷ್ಟ್ವಾ ಸೂತಪುತ್ರೋಽಯಮಿತಿ ಸಂಚಿಂತ್ಯ ಪಾಂಡವಃ।
ಭೀಮಸೇನಸ್ತದಾ ವಾಕ್ಯಮಬ್ರವೀತ್ಪ್ರಹಸನ್ನಿವ॥ 1-147-5 (6672) 
ನ ತ್ವಮರ್ಹಸಿ ಪಾರ್ಥೇನ ಸೂತಪುತ್ರ ರಣೇ ವಧಂ।
ಕುಲಸ್ಯ ಸದೃಶಸ್ತೂರ್ಣಂ ಪ್ರತೋದೋ ಗೃಹ್ಯತಾಂ ತ್ವಯಾ॥ 1-147-6 (6673) 
ಅಂಗರಾಜ್ಯಂ ಚ ನಾರ್ಹಸ್ತ್ವಮುಪಭೋಕ್ತುಂ ನರಾಧಮ।
ಶ್ವಾ ಹುತಾಶಸಮೀಪಸ್ಥಂ ಪುರೋಡಾಶಮಿವಾಧ್ವರೇ॥ 1-147-7 (6674) 
ವೈಶಂಪಾಯನ ಉವಾಚ। 1-147-8x (875) 
ಏವಮುಕ್ತಸ್ತತಃ ಕರ್ಣಃ ಕಿಂಚಿತ್ಪ್ರಸ್ಫುರಿತಾಧರಃ।
ಗಗನಸ್ಥಂ ವಿನಿಃಶ್ವಸ್ಯ ದಿವಾಕರಮುದೈಕ್ಷತ॥ 1-147-8 (6675) 
ತತೋ ದುರ್ಯೋಧನಃ ಕೋಪಾದುತ್ಪಪಾತ ಮಹಾಬಲಃ।
ಭ್ರಾತೃಪದ್ಮವನಾತ್ತಸ್ಮಾನ್ಮದೋತ್ಕಟ ಇವ ದ್ವಿಪಃ॥ 1-147-9 (6676) 
ಸೋಽಬ್ರವೀದ್ಭೀಮಕರ್ಮಾಣಂ ಭೀಮಸೇನಮವಸ್ಥಿತಂ।
ವೃಕೋದರ ನ ಯುಕ್ತಂ ತೇ ವಚನಂ ವಕ್ತುಮೀದೃಶಂ॥ 1-147-10 (6677) 
ಕ್ಷತ್ರಿಯಾಣಾಂ ಬಲಂ ಜ್ಯಷ್ಠಂ ಯೋಕ್ತವ್ಯಂ ಕ್ಷತ್ರಬಂಧುನಾ।
ಶೂರಾಣಾಂ ಚ ನದೀನಾಂ ಚ ಪ್ರಭವೋ ದುರ್ವಿಭಾವನಃ॥ 1-147-11 (6678) 
ಸಲಿಲಾದುತ್ಥಿತೋ ವಹ್ನಿರ್ಯೇನ ವ್ಯಾಪ್ತಂ ಚರಾಚರಂ।
ದಧೀಚಸ್ಯಾಸ್ಥಿತೋ ವಜ್ರಂ ಕೃತಂ ದಾನವಸೂದನಂ॥ 1-147-12 (6679) 
ಆಗ್ನೇಯಃ ಕೃತ್ತಿಕಾಪುತ್ರೋ ರೌದ್ರೋ ಗಾಂಗೇಯ ಇತ್ಯಪಿ।
ಶ್ರೂಯತೇ ಭಗವಾಂದೇವಃ ಸರ್ವಗುಹ್ಯಮಯೋ ಗುಹಃ॥ 1-147-13 (6680) 
ಕ್ಷತ್ರಿಯೇಭ್ಯಶ್ಚ ಯೇ ಜಾತಾ ಬ್ರಾಹ್ಮಣಾಸ್ತೇ ಚ ತೇ ಶ್ರುತಾಃ।
ವಿಶ್ವಾಮಿತ್ರಪ್ರಭೃತಯಃ ಪ್ರಾಪ್ತಾ ಬ್ರಹ್ಮತ್ವಮವ್ಯಯಂ॥ 1-147-14 (6681) 
ಆಚಾರ್ಯಃ ಕಲಶಾಜ್ಜಾತೋ ದ್ರೋಣಃ ಶಸ್ತ್ರಭೃತಾಂ ವರಃ।
ಗೌತಮಸ್ಯಾನ್ವವಾಯೇ ಚ ಶರಸ್ತಂಬಾಚ್ಚ ಗೌತಮಃ॥ 1-147-15 (6682) 
ಭವತಾಂ ಚ ಯಥಾ ಜನ್ಮ ತದಪ್ಯಾಗಮಿತಂ ಮಯಾ।
ಸಕುಂಡಲಂ ಸಕವಚಂ ಸರ್ವಲಕ್ಷಣಲಕ್ಷಿತಂ। 
ಕಥಮಾದಿತ್ಯಸದೃಶಂ ಮೃಗೀ ವ್ಯಾಘ್ರಂ ಜನಿಷ್ಯತಿ॥  1-147-16 (6683) 
ಪೃಥಿವೀರಾಜ್ಯಮರ್ಹೋಽಯಂ ನಾಂಗರಾಜ್ಯಂ ನರೇಶ್ವರಃ।
ಅನೇನ ಬಾಹುವೀರ್ಯೇಣ ಮಯಾ ಚಾಜ್ಞಾನುವರ್ತಿನಾ॥ 1-147-17 (6684) 
ಯಸ್ಯ ವಾ ಮನುಜಸ್ಯೇದಂ ನ ಕ್ಷಾಂತಂ ಮದ್ವಿಚೇಷ್ಟಿತಂ।
ರಥಮಾರುಹ್ಯ ಪದ್ಭ್ಯಾಂ ಸ ವಿನಾಮಯತು ಕಾರ್ಮುಕಂ॥ 1-147-18 (6685) 
ತತಃ ಸರ್ವಸ್ಯ ರಂಗಸ್ಯ ಹಾಹಾಕಾರೋ ಮಹಾನಭೂತ್।
ಸಾಧುವಾದಾನುಸಂಬದ್ಧಃ ಸೂರ್ಯಶ್ಚಾಸ್ತಮುಪಾಗಮತ್॥ 1-147-19 (6686) 
ತತೋ ದುರ್ಯೋಧನಃ ಕರ್ಣಮಾಲಂಬ್ಯಾಗ್ರಕರೇ ನೃಪಃ।
ದೀಪಿಕಾಭಿಃ ಕೃತಾಲೋಕಸ್ತಸ್ಮಾದ್ರಂಗಾದ್ವಿನಿರ್ಯಯೌ॥ 1-147-20 (6687) 
ಪಾಂಡವಾಶ್ಚ ಸಹದ್ರೋಣಾಃ ಸಕೃಪಾಶ್ಚ ವಿಶಾಂಪತೇ।
ಭೀಷ್ಮೇಣ ಸಹಿತಾಃ ಸರ್ವೇ ಯಯುಃ ಸ್ವಂ ಸ್ವಂ ನಿವೇಶನಂ॥ 1-147-21 (6688) 
ಅರ್ಜುನೇತಿ ಜನಃ ಕಶ್ಚಿತ್ಕಶ್ಚಿತ್ಕರ್ಣೇತಿ ಭಾರತ।
ಕಶ್ಚಿದ್ದುರ್ಯೋಧನೇತ್ಯೇವಂ ಬ್ರುವಂತಃ ಪ್ರಸ್ಥಿತಾಸ್ತದಾ॥ 1-147-22 (6689) 
ಕುಂತ್ಯಾಶ್ಚ ಪ್ರತ್ಯಭಿಜ್ಞಾಯ ದಿವ್ಯಲಕ್ಷಣಸೂಚಿತಂ।
ಪುತ್ರಮಂಗೇಶ್ವರಂ ಸ್ನೇಹಾಚ್ಛನ್ನಾ ಪ್ರೀತಿರಜಾಯತ॥ 1-147-23 (6690) 
ದುರ್ಯೋಧನಸ್ಯಾಪಿ ತದಾ ಕರ್ಣಮಾಸಾದ್ಯ ಪಾರ್ಥಿವ।
ಭಯಮರ್ಜುನಸಂಜಾತಂ ಕ್ಷಿಪ್ರಮಂತರಧೀಯತ॥ 1-147-24 (6691) 
ಸ ಚಾಪಿ ವೀರಃ ಕೃತಶಸ್ತ್ರನಿಶ್ರಮಃ
ಪರೇಣ ಸಾಂನಾಽಭ್ಯವದತ್ಸುಯೋಧನಂ। 
ಯುಧಿಷ್ಠಿರಸ್ಯಾಪ್ಯಭವತ್ತದಾ ಮತಿ-
ರ್ನ ಕರ್ಣತುಲ್ಯೋಽಸ್ತಿ ಧನುರ್ಧರಃ ಕ್ಷಿತೌ॥ ॥  1-147-25 (6692) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪ್ರವಣಿ ಸಂಭವಪರ್ವಣಿ ಸಪ್ತಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 147 ॥

Mahabharata - Adi Parva - Chapter Footnotes

1-147-18 ಯಸ್ಯ ಯೇನ ನ ಕ್ಷಾಂತಂ ನ ಸೋಢಂ॥ 1-147-25 ನಿಶ್ರಮೋ ನಿತರಾಂ ಶ್ರಮಃ॥ ಸಪ್ತಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 147 ॥



ಆದಿಪರ್ವ - ಅಧ್ಯಾಯ 148

॥ ಶ್ರೀಃ ॥

1.148. ಅಧ್ಯಾಯಃ 148 

Mahabharata - Adi Parva - Chapter Topics

ಗುರುದಕ್ಷಿಣಾತ್ವೇನ ಜೀವತೋ ದ್ರುಪದಸ್ಯ ಗ್ರಹಣೇ ದ್ರೋಣೇನಾಜ್ಞಾಪಿತೇ ತದರ್ಥಂ ತೇನ ಸಹ ಸರ್ವಶಿಷ್ಯಾಣಾಂ ಪಾಂಚಾಲಪುರಗಮನಂ॥ 1 ॥ ದ್ರುಪದಗ್ರಹಣಾಯ ಪಾಂಡವವರ್ಜಂ ಗತಾನಾಂ ಕೌರವಾಣಾಂ ತೇನ ಪರಾಜಯಃ॥ 2 ॥ ತದನಂತರಂ ಗತೇಷು ಪಾಂಡವೇಷು ಅರ್ಜುನೇನ ದ್ರುಪದಗ್ರಹಣಂ॥ 3 ॥ ಜೀವಗ್ರಾಹಂ ಗೃಹೀತ್ವಾ ಭೀಮಾರ್ಜುನಾಭ್ಯಾಂ ಸಮರ್ಪಿತೇನ ದ್ರುಪದೇನ ದ್ರೋಣಸ್ಯ ಸಂವಾದಃ॥ 4 ॥ ದ್ರೋಣೇನಾರ್ಧರಾಜ್ಯಾಪಹಾರೇಣ ಮುಕ್ತಸ್ಯ ದ್ರುಪದಸ್ಯ ಪುತ್ರೋತ್ಪಾದನಾರ್ಥಂ ಪ್ರಯತ್ನಃ॥ 5 ॥

Mahabharata - Adi Parva - Chapter Text

1-148-0 (6693) 
ವೈಶಂಪಾಯನ ಉವಾಚ। 1-148-0x (876) 
ಪಾಂಡವಾಂಧಾರ್ತರಾಷ್ಟ್ರಾಂಶ್ಚ ಕೃತಾಸ್ತ್ರಾನ್ಪ್ರಸಮೀಕ್ಷ್ಯ ಸಃ।
ಗುರ್ವರ್ಥಂ ದಕ್ಷಿಣಾಂ ಕಾಲೇ ಪ್ರಾಪ್ತೇಽಮನ್ಯತ ವೈ ಗುರುಃ॥ 1-148-1 (6694) 
`ಅಸ್ತ್ರಶಿಕ್ಷಾಮನುಜ್ಞಾತಾನ್ರಂಗದ್ವಾರಮುಪಾಗತಾನ್।
ಭಾರದ್ವಾಜಸ್ತತಸ್ತಾಂಸ್ತು ಸರ್ವಾನೇವಾಭ್ಯಭಾಷತ॥ 1-148-2 (6695) 
ಇಚ್ಛಾಮಿ ದತ್ತಾಂ ಸಹಿತಾಂ ಮಹ್ಯಂ ಪರಮದಕ್ಷಿಣಾಂ।
ಏವಮುಕ್ತಾಸ್ತತಃ ಸರ್ವೇ ಶಿಷ್ಯಾ ದ್ರೋಣಮಥಾಬ್ರುವನ್। 
ಭಗವನ್ಕಿಂ ಪ್ರಯಚ್ಛಾಮ ಆಜ್ಞಾಪಯತು ನೋ ಗುರುಃ॥'  1-148-3 (6696) 
ತತಃ ಶಿಷ್ಯಾನ್ಸಮಾಹೂಯ ಆಚಾರ್ಯೋಽರ್ಥಮಚೋದಯತ್।
ದ್ರೋಣಃ ಸರ್ವಾನಶೇಷೇಣ ದಕ್ಷಿಣಾರ್ಥಂ ಮಹೀಪತೇ॥ 1-148-4 (6697) 
ಪಂಚಾಲರಾಜಂ ದ್ರುಪದಂ ಗೃಹಿತ್ವಾ ರಣಮೂರ್ಧನಿ।
ಪರ್ಯಾನಯತ ಭದ್ರಂ ವಃ ಸಾ ಸ್ಯಾತ್ಪರಮದಕ್ಷಿಣಾ॥ 1-148-5 (6698) 
ತಥೇತ್ಯುಕ್ತ್ವಾ ತು ತೇ ಸರ್ವೇ ರಥೈಸ್ತೂರ್ಣಂ ಪ್ರಹಾರಿಣಃ।
ಆಚಾರ್ಯಧನದಾನಾರ್ಥಂ ದ್ರೋಣೇನ ಸಹಿತಾ ಯಯುಃ॥ 1-148-6 (6699) 
ತತೋಽಭಿಜಗ್ಮುಃ ಪಂಚಾಲಾನ್ನಿಘ್ನಂತಸ್ತೇ ನರರ್ಷಭಾಃ।
ಮಮೃದುಸ್ತಸ್ಯ ನಗರಂ ದ್ರುಪದಸ್ಯ ಮಹೌಜಸಃ॥ 1-148-7 (6700) 
ದುರ್ಯೋಧನಶ್ಚ ಕರ್ಣಶ್ಚ ಯುಯುತ್ಸುಶ್ಚ ಮಹಾಬಲಃ।
ದುಃಶಾಸನೋ ವಿಕರ್ಣಶ್ಚ ಜಲಸಂಧಃ ಸುಲೋಚನಃ॥ 1-148-8 (6701) 
ಏತೇ ಚಾನ್ಯೇ ಚ ಬಹವಃ ಕುಮಾರಾ ಬಹುವಿಕ್ರಮಾಃ।
ಅಹಂ ಪೂರ್ವಮಹಂ ಪೂರ್ವಮಿತ್ಯೇವಂ ಕ್ಷತ್ರಿಯರ್ಷಭಾಃ॥ 1-148-9 (6702) 
ತತೋ ವರರಾಥಾರೂಢಾಃ ಕುಮಾರಾಃ ಸಾದಿಭಿಃ ಸಹ।
ಪ್ರವಿಶ್ಯ ನಗರಂ ಸರ್ವೇ ರಾಜಮಾರ್ಗಮುಪಾಯಯುಃ॥ 1-148-10 (6703) 
ತಸ್ಮಿನ್ಕಾಲೇ ತು ಪಾಂಚಾಲಃ ಶ್ರುತ್ವಾ ದೃಷ್ಟ್ವಾ ಮಹದ್ಬಲಂ।
ಭ್ರಾತೃಭಿಃ ಸಹಿತೋ ರಾಜಂಸ್ತ್ವರಯಾ ನಿರ್ಯಯೌ ಗೃಹಾತ್॥ 1-148-11 (6704) 
ತತಸ್ತು ಕೃತಸನ್ನಾಹಾ ಯಜ್ಞಸೇನಸಹೋದರಾಃ।
ಶರವರ್ಷಾಣಿ ಮುಂಚಂತಃ ಪ್ರಣೇದುಃ ಸರ್ವ ಏವ ತೇ॥ 1-148-12 (6705) 
ತತೋ ರಥೇನ ಶುಭ್ರೇಣ ಸಮಾಸಾದ್ಯ ತು ಕೌರವಾನ್।
ಯಜ್ಞಸೇನಃ ಶರಾನ್ಘೋರಾನ್ವವರ್ಷ ಯುಧಿ ದುರ್ಜಯಃ॥ 1-148-13 (6706) 
ಪೂರ್ವಮೇವ ತು ಸಂಮಂತ್ರ್ಯ ಪಾರ್ಥೋ ದ್ರೋಣಮಥಾಽಬ್ರವೀತ್।
ದರ್ಪೋದ್ರೇಕಾತ್ಕುಮಾರಾಣಾಮಾಚಾರ್ಯಂ ದ್ವಿಜಸತ್ತಮಂ॥ 1-148-14 (6707) 
ಏಷಾಂ ಪರಾಕ್ರಮಸ್ಯಾಂತೇ ವಯಂ ಕುರ್ಯಾಮ ಸಾಹಸಂ।
ಏತೈರಶಕ್ಯಃ ಪಾಂಚಾಲೋ ಗ್ರಹೀತುಂ ರಣಮೂರ್ಧನಿ॥ 1-148-15 (6708) 
ಏವಮುಕ್ತ್ವಾ ತು ಕೌಂತೇಯೋ ಭ್ರಾತೃಭಿಃ ಸಹಿತೋಽನಘಃ।
ಅರ್ಧಕ್ರೋಶೇ ತು ನಗರಾದತಿಷ್ಠದ್ಬಹಿರೇವ ಸಃ॥ 1-148-16 (6709) 
ದ್ರುಪದಃ ಕೌರವಾಂದೃಷ್ಟ್ವಾ ಪ್ರಾಧಾವತ ಸಮಂತತಃ।
ಶರಜಾಲೇನ ಮಹತಾ ಮೋಹಯನ್ಕೌರವೀಂ ಚಮೂಂ॥ 1-148-17 (6710) 
ತಮುದ್ಯತಂ ರಥೇನೈಕಮಾಶುಕಾರಿಣಮಾಹವೇ।
ಅನೇಕಮಿವ ಸಂತ್ರಾಸಾನ್ಮೇನಿರೇ ತತ್ರ ಕೌರವಾಃ॥ 1-148-18 (6711) 
ದ್ರುಪದಸ್ಯ ಶರಾ ಘೋರಾ ವಿಚೇರುಃ ಸರ್ವತೋದಿಶಂ।
ತತಃ ಶಂಖಾಶ್ಚ ಭೇರ್ಯಶ್ಚ ಮೃದಂಗಾಶ್ಚ ಸಹಸ್ರಶಃ॥ 1-148-19 (6712) 
ಪ್ರಾವಾದ್ಯಂತ ಮಹಾರಾಜ ಪಂಚಾಲಾನಾಂ ನಿವೇಶನೇ।
ಸಿಂಹನಾದಶ್ಚ ಸಂಜಜ್ಞೇ ಪಂಚಾಲಾನಾಂ ಮಹಾತ್ಮನಾಂ॥ 1-148-20 (6713) 
ಧನುರ್ಜ್ಯಾತಲಶಬ್ದಶ್ಚ ಸಂಸ್ಪೃಶ್ಯ ಗಗನಂ ಮಹಾನ್।
ದುರ್ಯೋಧನೋ ವಿಕರ್ಣಶ್ಚ ಸುಬಾಹುರ್ದೀರ್ಘಲೋಚನಃ॥ 1-148-21 (6714) 
ದುಃಶಾಶನಶ್ಚ ಸಂಕ್ರುದ್ಧಃ ಶರವರ್ಷೈರವಾಕಿರನ್।
ಸೋಽತಿವಿದ್ಧೋ ಮಹೇಷ್ವಾಸಃ ಪಾರ್ಷತೋ ಯುಧಿ ದುರ್ಜಯಃ॥ 1-148-22 (6715) 
ವ್ಯಧಮತ್ತಾನ್ಯನೀಕಾನಿ ತತ್ಕ್ಷಣಾದೇವ ಭಾರತ।
ದುರ್ಯೋಧನಂ ವಿಕರ್ಣಂ ಚ ಕರ್ಣಂ ಚಾಪಿ ಮಹಾಬಲಂ॥ 1-148-23 (6716) 
ನಾನಾನೃಪಸುತಾನ್ವೀರಾನ್ಸೈನ್ಯಾನಿ ವಿವಿಧಾನಿ ಚ।
ಅಲಾತಚಕ್ರವತ್ಸರ್ವಂ ಚರನ್ಬಾಣೈರತರ್ಪಯತ್॥ 1-148-24 (6717) 
ತತಸ್ತು ನಾಗರಾಃ ಸರ್ವೇ ಮುಸಲೈರ್ಯಷ್ಟಿಭಿಸ್ತದಾ।
ಅಭ್ಯವರ್ಷಂತ ಕೌರವ್ಯಾನ್ವರ್ಷಮಾಣಾ ಘಾ ಇವ॥ 1-148-25 (6718) 
ಸಬಾಲವೃದ್ಧಾಃ ಕಾಂಪಿಲ್ಯಾಃ ಕೌರವಾನಭ್ಯಯುಸ್ತದಾ।
ಶ್ರುತ್ವಾ ಸುತುಮುಲಂ ಯುದ್ಧಂ ಕೌರವಾನೇವ ಭಾರತ॥ 1-148-26 (6719) 
ದ್ರವಂತಿಸ್ಮ ನದಂತಿಸ್ಮ ಕ್ರೋಶಂತಃ ಪಾಂಡವಾನ್ಪ್ರತಿ।
ಪಾಡವಾಸ್ತು ಸ್ವನಂ ಶ್ರುತ್ವಾ ಆರ್ತಾನಾಂ ರೋಮಹರ್ಷಣಂ॥ 1-148-27 (6720) 
ಅಭಿವಾದ್ಯ ತತೋ ದ್ರೋಣಂ ರಥಾನಾರುರುಹುಸ್ತದಾ।
ಯುಧಿಷ್ಠಿರಂ ನಿವಾರ್ಯಾಶು ಮಾ ಯುಧ್ಯಸ್ವೇತಿ ಪಾಂಡವಂ॥ 1-148-28 (6721) 
ಮಾದ್ರೇಯೌ ಚಕ್ರರಕ್ಷೌ ತು ಫಾಲ್ಗುನಶ್ಚ ತದಾಽಕರೋತ್।
ಸೇನಾಗ್ರಗೋ ಭೀಮಸೇನಸ್ತದಾಭೂದ್ಗದಯಾ ಸಹ॥ 1-148-29 (6722) 
ತದಾ ಶತ್ರುಸ್ವನಂ ಶ್ರುತ್ವಾ ಭ್ರಾತೃಭಿಃ ಸಹಿತೋಽನಘಃ।
ಆಯಾಜ್ಜವೇನ ಕೌಂತೇಯೋ ರಥೇನಾನಾದಯಂದಿಶಃ॥ 1-148-30 (6723) 
ಪಂಚಾಲಾನಾಂ ತತಃ ಸೇನಾಮುದ್ಧೂತಾರ್ಣವನಿಃಸ್ವನಾಂ।
ಭೀಮಸೇನೋ ಮಹಾಬಾಹುರ್ದಂಡಪಾಣಿರಿವಾಂತಕಃ॥ 1-148-31 (6724) 
ಪ್ರವಿವೇಶ ಮಹಾಸೇನಾಂ ಮಕರಃ ಸಾಗರಂ ಯಥಾ।
`ಚತುರಂಗಬಲಾಕೀರ್ಣೇ ತತಸ್ತಸ್ಮಿನ್ರಣೋತ್ಸವೇ॥'  1-148-32 (6725) 
ಸ್ವಯಮಭ್ಯದ್ರವದ್ಭೀಮೋ ನಾಗಾನೀಕಂ ಗದಾಧರಃ॥  1-148-33 (6726) 
ಸ ಯುದ್ಧಕುಶಲಃ ಪಾರ್ಥೋ ಬಾಹುವೀರ್ಯೇಣ ಚಾತುಲಃ।
ಅಹನತ್ಕುಂಜರಾನೀಕಂ ಗದಯಾ ಕಾಲರೂಪಧೃಕ್॥ 1-148-34 (6727) 
ತೇ ಗಜಾ ಗಿರಿಸಂಕಾಶಾಃ ಕ್ಷರಂತೋ ರುಧಿರಂ ಬಹು।
ಭೀಮಸೇನಸ್ಯ ಗದಯಾ ಭಿನ್ನಮಸ್ತಕಪಿಂಡಕಾಃ॥ 1-148-35 (6728) 
ಪತಂತಿ ದ್ವಿರದಾ ಭೂಮೌ ವಜ್ರಘಾತಾದಿವಾಚಲಾಃ।
ಗಜಾನಶ್ವಾನ್ರಥಾಂಶ್ಚೈವ ಪಾತಯಾಮಾಸ ಪಾಂಡವಃ॥ 1-148-36 (6729) 
ಪದಾತೀಂಶ್ಚ ರಥಾಂಶ್ಚೈವ ನ್ಯವಧೀದರ್ಜುನಾಗ್ರಜಃ।
ಗೋಪಾಲ ಇವ ದಂಡೇನ ಯಥಾ ಪಶುಗಣಾನ್ವನೇ॥ 1-148-37 (6730) 
ಚಾಲಯನ್ರಥನಾಗಾಂಶ್ಚ ಸಂಚಚಾಲ ವೃಕೋದರಃ।
ಭಾರದ್ವಾಜಪ್ರಿಯಂ ಕರ್ತುಮುದ್ಯತಃ ಫಾಲ್ಗುನಸ್ತದಾ॥ 1-148-38 (6731) 
ಪಾರ್ಷತಂ ಶರಜಾಲೇನ ಕ್ಷಿಪನ್ನಾಗಾತ್ಸ ಪಾಂಡವಃ।
ಹಯೌಘಾಂಶ್ಚ ರಥೌಘಾಂಶ್ಚ ಗಜೌಘಾಂಶ್ಚ ಸಮಂತತಃ॥ 1-148-39 (6732) 
ಪಾತಯನ್ಸಮರೇ ರಾಜನ್ಯುಗಾಂತಾಗ್ರಿರಿವ ಜ್ವಲನ್।
ತತಸ್ತೇ ಹನ್ಯಮಾನಾ ವೈ ಪಂಚಾಲಾಃ ಸೃಂಜಯಾಸ್ತಥಾ॥ 1-148-40 (6733) 
ಶರೈರ್ನಾನಾವಿಧೈಸ್ತೂರ್ಣಂ ಪಾರ್ಥಂ ಸಂಛಾದ್ಯ ಸರ್ವಶಃ।
ಸಿಂಹನಾದಂ ಮುಖೈಃ ಕೃತ್ವಾ ಸಮಯುಧ್ವಂತ ಪಾಂಡವಂ॥ 1-148-41 (6734) 
ತದ್ಯುದ್ಧಮಭವದ್ಧೋರಂ ಸಮುಹಾದ್ಭುತದರ್ಶನಂ।
ಸಿಂಹನಾದಸ್ವನಂ ಶ್ರುತ್ವಾ ನಾಮೃಷ್ಯತ್ಪಾಕಶಾಸನಿಃ॥ 1-148-42 (6735) 
ತತಃ ಕಿರೀಟೀ ಸಹಸಾ ಪಂಚಾಲಾನ್ಸಮರೇಽದ್ರವತ್।
ಛಾದಯನ್ನಿಷುಜಾಲೇನ ಮಹತಾ ಮೋಹಯನ್ನಿವ॥ 1-148-43 (6736) 
ಶೀಘ್ರಮಭ್ಯಸ್ಯತೋ ಬಾಣಾನ್ಸಂದಧಾನಸ್ಯ ಚಾನಿಶಂ।
ನಾಂತರಂ ದದೃಶೇ ಕಿಂಚಿತ್ಕೌಂತೇಯಸ್ಯ ಯಶಸ್ವಿನಃ॥ 1-148-44 (6737) 
`ನ ದಿಶೋ ನಾಂತರಿಕ್ಷಂ ಚ ತದಾ ನೈವ ಚ ಮೇದಿನೀ।
ಅದೃಶ್ಯತ ಮಹಾರಾಜ ತತ್ರ ಕಿಂಚಿನ್ನ ಸಂಗರೇ॥ 1-148-45 (6738) 
ಪಾಂಚಾಲಾನಾಂ ಕುರೂಣಾಂ ಚ ಸಾಧುಸಾಧ್ವಿತಿ ನಿಸ್ವನಃ।
ತತ್ರ ತೂರ್ಯನಿನಾದಶ್ಚ ಶಂಖಾನಾಂ ಚ ಮಹಾಸ್ವನಃ॥'  1-148-46 (6739) 
ಸಿಂಹನಾದಶ್ಚ ಸಂಜಜ್ಞೇ ಸಾಧುಶಬ್ದೇನ ಮಿಶ್ರಿತಃ।
ತತಃ ಪಾಂಚಾಲರಾಜಸ್ತು ತಥಾ ಸತ್ಯಜಿತಾ ಸಹ॥ 1-148-47 (6740) 
ತ್ವರಮಾಣೋಽಭಿದುದ್ರಾವ ಮಹೇಂದ್ರಂ ಶಂಬರೋ ಯಥಾ।
ಮಹತಾ ಶರವರ್ಷೇಣ ಪಾರ್ಥಃ ಪಾಂಚಾಲಮಾವೃಣೋತ್॥ 1-148-48 (6741) 
ತತೋ ಹಲಹಲಾಶಬ್ದ ಆಸೀತ್ಪಾಂಚಾಲಕೇ ಬಲೇ।
ಜಿವೃಕ್ಷತಿ ಮಹಾಸಿಂಹೇ ಗಜಾನಾಮಿವ ಯೂಥಪಂ॥ 1-148-49 (6742) 
ದೃಷ್ಟ್ವಾ ಪಾರ್ಥಂ ತದಾಯಾಂತಂ ಸತ್ಯಜಿತ್ಸತ್ಯವಿಕ್ರಮಃ।
ಪಾಂಚಾಲಂ ವೈ ಪರಿಪ್ರೇಪ್ಸುರ್ಧನಂಜಯಮದುದ್ರುವತ್॥ 1-148-50 (6743) 
ತತಸ್ತ್ವರ್ಜುನಪಾಂಚಾಲೌ ಯುದ್ಧಾಯ ಸಮುಪಾಗತೌ।
ವ್ಯಕ್ಷೋಭಯೇತಾಂ ತೌ ಸೈನ್ಯಮಿಂದ್ರವೈರೋಚನಾವಿವ॥ 1-148-51 (6744) 
ತತಃ ಸತ್ಯಜಿತಂ ಪಾರ್ಥೋ ದಶಭಿರ್ಮರ್ಮಭೇದಿಭಿಃ।
ವಿವ್ಯಾಧ ಬವಲದ್ಗಾಢಂ ತದದ್ಭುತಮಿವಾಭವತ್॥ 1-148-52 (6745) 
ತತಃ ಶರಶತೈಃ ಪಾರ್ಥಂ ಪಾಂಚಾಲಃ ಶೀಘ್ರಮಾರ್ದಯತ್।
ಪಾರ್ಥಸ್ತು ಶರವರ್ಷೇಣ ಚ್ಛಾದ್ಯಮಾನೋ ಮಹಾರಥಃ॥ 1-148-53 (6746) 
ವೇಗಂ ಚಕ್ರೇ ಮಹಾವೇಗೋ ಧನುರ್ಜ್ಯಾಮವಮೃಜ್ಯ ಚ।
ತತಃ ಸತ್ಯಜಿತಶ್ಚಾಪಂ ಛಿತ್ವಾ ರಾಜಾನಮಭ್ಯಯಾತ್॥ 1-148-54 (6747) 
ಅಥಾನ್ಯದ್ಧನುರಾದಾಯ ಸತ್ಯಜಿದ್ವೇಗವತ್ತರಂ।
ಸಾಶ್ವಂ ಸಸೂತಂ ಸರಥಂ ಪಾರ್ಥಂ ವಿವ್ಯಾಧ ಸತ್ವರಃ॥ 1-148-55 (6748) 
ಸ ತಂ ನ ಮಮೃಷೇ ಪಾರ್ಥಃ ಪಾಂಚಾಲೇನಾರ್ದಿತೋ ಯುಧಿ।
ತತಸ್ತಸ್ಯ ವಿನಾಶಾರ್ಥಂ ಸತ್ವರಂ ವ್ಯಸೃಜಚ್ಛರಾನ್॥ 1-148-56 (6749) 
ಹಯಾಂಧ್ವಜಂ ಧನುರ್ಮುಷ್ಟಿಮುಭೌ ತೌ ಪಾರ್ಷ್ಣಿಸಾರಥೀ।
ಸ ತಥಾ ಭಿದ್ಯಮಾನೇಷು ಕಾರ್ಮುಕೇಷು ಪುನಃ ಪುನಃ॥ 1-148-57 (6750) 
ಹಯೇಷು ವಿನಿಕೃತ್ತೇಷು ವಿಮುಖೋಽಭವದಾಹವೇ।
ಸ ಸತ್ಯಜಿತಮಾಲೇಕ್ಯ ತಥಾ ವಿಮುಖಮಾಹವೇ॥ 1-148-58 (6751) 
ವೇಗೇನ ಮಹತಾ ರಾಜನ್ನಭ್ಯಧಾವತ ಪಾರ್ಷತಂ।
ತದಾ ಚಕ್ರೇ ಮಹದ್ಯುದ್ಧಮರ್ಜುನೋ ಜಯತಾಂ ವರಃ॥ 1-148-59 (6752) 
ತಸ್ಯ ಪಾರ್ಥೋ ಧನುಶ್ಛಿತ್ತ್ವಾ ಧ್ವಜಂ ಚೋರ್ವ್ಯಾಮಪಾತಯತ್।
ಪಂಚಭಿಸ್ತಸ್ಯ ವಿವ್ಯಾಧ ಹಯಾನ್ಸೂತಂ ಚ ಸಾಯಕೈಃ॥ 1-148-60 (6753) 
ತತ ಉತ್ಸೃಜ್ಯ ತಚ್ಚಾಪಮಾದದಾನಃ ಶರಾವರಂ।
ಖಡ್ಗಮುದ್ಧೃತ್ಯ ಕೌಂತೇಯಃ ಸಿಂಹನಾದಮಥಾಕರೋತ್॥ 1-148-61 (6754) 
ಪಾಂಚಾಲಸ್ಯ ರಥಸ್ಯೇಷಾಮಾಪ್ಲುತ್ಯ ಸಹಸಾಽಪತತ್।
ಪಾಂಚಾಲರಥಮಾಸ್ಥಾಯ ಅವಿತ್ರಸ್ತೋ ಧನಂಜಯಃ॥ 1-148-62 (6755) 
ವಿಕ್ಷೋಭ್ಯಾಂಭೋನಿಧಿಂತಾರ್ಕ್ಷ್ಯಸ್ತಂನಾಗಮಿವ ಸೋಽಗ್ರಹೀತ್।
ತತಸ್ತು ಸರ್ವಪಾಂಚಾಲಾ ವಿದ್ರವಂತಿ ದಿಶೋ ದಶ॥ 1-148-63 (6756) 
ದರ್ಶಯನ್ಸರ್ವಸೈನ್ಯಾನಾಂ ಸ ಬಾಹ್ವೋರ್ಬಲಮಾತ್ಮನಃ।
ಸಿಂಹನಾದಸ್ವನಂ ಕೃತ್ವಾ ನಿರ್ಜಗಾಮ ಧನಂಜಯಃ॥ 1-148-64 (6757) 
ಆಯಾಂತಮರ್ಜುನಂ ದೃಷ್ಟ್ವಾ ಕುಮಾರಾಃ ಸಹಿತಾಸ್ತದಾ।
ಮಮೃದುಸ್ತಸ್ಯ ನಗರಂ ದ್ರುಪದಸ್ಯ ಮಹಾತ್ಮನಃ॥ 1-148-65 (6758) 
ಅರ್ಜುನ ಉವಾಚ। 1-148-66x (877) 
ಸಂಬಂಧೀ ಕುರುವೀರಾಣಾಂ ದ್ರುಪದೋ ರಾಜಸತ್ತಮಃ।
ಮಾ ವಧೀಸ್ತದ್ಬಲಂ ಭೀಮ ಗುರುದಾನಂ ಪ್ರದೀಯತಾಂ॥ 1-148-66 (6759) 
ವೈಶಂಪಾಯನ ಉವಾಚ। 1-148-67x (878) 
ಭೀಮಸೇನಸ್ತದಾ ರಾಜನ್ನರ್ಜುನೇನ ನಿವಾರಿತಃ।
ಅತೃಪ್ತೋ ಯುದ್ಧಧರ್ಮೇಷು ನ್ಯವರ್ತತ ಮಹಾಬಲಃ॥ 1-148-67 (6760) 
ತೇ ಯಜ್ಞಸೇನಂ ದ್ರುಪದಂ ಗೃಹೀತ್ವಾ ರಣಮೂರ್ಧನಿ।
ಉಪಾಜಗ್ಮುಃ ಸಹಾಮಾತ್ಯಂ ದ್ರೋಣಾಯ ಭರತರ್ಷಭ॥ 1-148-68 (6761) 
ಭಗ್ನದರ್ಪಂ ಹೃತಧನಂ ತಂ ತಥಾ ವಶಮಾಗತಂ।
ಸ ವೈರಂ ಮನಸಾ ಧ್ಯಾತ್ವಾ ದ್ರೋಣೋ ದ್ರುಪದಮಬ್ರವೀತ್॥ 1-148-69 (6762) 
ವಿಮೃಜ್ಯ ತರಸಾ ರಾಷ್ಟ್ರಂ ಪುರಂ ತೇ ಮೃದಿತಂ ಮಯಾ।
ಪ್ರಾಪ್ಯ ಜೀವನ್ರಿಪುವಶಂ ಸಖಿಪೂರ್ವಂ ಕಿಮಿಷ್ಯತೇ॥ 1-148-70 (6763) 
ಏವಮುಕ್ತ್ವಾ ಪ್ರಹಸ್ಯೈನಂ ಕಿಂಚಿತ್ಸ ಪುನರಬ್ರವೀತ್।
ಮಾ ಭೈಃ ಪ್ರಾಣಭಯಾದ್ವೀರ ಕ್ಷಮಿಣೋ ಬ್ರಾಹ್ಮಣಾ ವಯಂ॥ 1-148-71 (6764) 
ಆಶ್ರಮೇ ಕ್ರೀಡಿತಂ ಯತ್ತು ತ್ವಯಾ ಬಾಲ್ಯೇ ಮಯಾ ಸಹ।
ತೇನ ಸಂವರ್ಧಿತಃ ಸ್ನೇಹಃ ಪ್ರೀತಿಶ್ಚ ಕ್ಷತ್ರಿಯರ್ಷಭ॥ 1-148-72 (6765) 
ಪ್ರಾರ್ಥಯೇಯಂ ತ್ವಯಾ ಸಖ್ಯಂ ಪುನರೇವ ಜನಾಧಿಪ।
ವರಂ ದದಾಮಿ ತೇ ರಾಜನ್ರಾಜ್ಯಸ್ಯಾರ್ಧಮವಾಪ್ನುಹಿ॥ 1-148-73 (6766) 
ಅರಾಜಾ ಕಿಲ ನೋ ರಾಜ್ಞಃ ಸಖಾ ಭವಿತುಮರ್ಹತಿ।
ಅತಃ ಪ್ರಯತಿತಂ ರಾಜ್ಯೇ ಯಜ್ಞಸೇನ ಮಯಾ ತವ॥ 1-148-74 (6767) 
ರಾಜಾಸಿ ದಕ್ಷಿಣೇ ಕೂಲೇ ಭಾಗೀರಥ್ಯಾಹಮುತ್ತರೇ।
ಸಖಾಯಂ ಮಾಂ ವಿಜಾನೀಹಿ ಪಾಂಚಾಲ ಯದಿ ಮನ್ಯಸೇ॥ 1-148-75 (6768) 
ದ್ರುಪದ ಉವಾಚ। 1-148-76x (879) 
ಅನಾಶ್ಚರ್ಯಮಿದಂ ಬ್ರಹ್ಮನ್ವಿಕ್ರಾಂತೇಷು ಮಹಾತ್ಮಸು।
ಪ್ರೀಯೇ ತ್ವಯಾಽಹಂ ತ್ವತ್ತಶ್ಚ ಪ್ರೀತಿಮಿಚ್ಛಾಮಿ ಶಾಶ್ವತೀಂ॥ 1-148-76 (6769) 
ವೈಶಂಪಾಯನ ಉವಾಚ। 1-148-77x (880) 
ಏವಮುಕ್ತಃ ಸ ತಂ ದ್ರೋಣೋ ಮೋಕ್ಷಯಾಮಾಸ ಭಾರತ।
ಸತ್ಕೃತ್ಯ ಚೈನಂ ಪ್ರೀತಾತ್ಮಾ ರಾಜ್ಯಾರ್ಧಂ ಪ್ರತ್ಯಪಾದಯತ್॥ 1-148-77 (6770) 
ಮಾಕಂದೀಮಥ ಗಂಗಾಯಾಸ್ತೀರೇ ಜನಪದಾಯುತಾಂ।
ಸೋಽಧ್ಯಾವಸದ್ದೀನಮನಾಃ ಕಾಂಪಿಲ್ಯಂ ಚ ಪುರೋತ್ತಮಂ॥ 1-148-78 (6771) 
ದಕ್ಷಿಣಾಂಶ್ಚಾಪಿ ಪಂಚಾಲಾನ್ಯಾವಚ್ಚರ್ಮಣ್ವತೀ ನದೀ।
ದ್ರೋಣೇನ ಚೈವಂ ದ್ರುಪದಃ ಪರಿಭೂಯಾಥ ಪಾಲಿತಃ॥ 1-148-79 (6772) 
ಕ್ಷಾತ್ರೇಣ ಚ ಬಲೇನಾಸ್ಯ ನಾಪಶ್ಯತ್ಸ ಪರಾಜಯಂ।
ಹೀನಂ ವಿದಿತ್ವಾ ಚಾತ್ಮಾನಂ ಬ್ರಾಹ್ಮೇಣ ಸ ಬಲೇನತು॥ 1-148-80 (6773) 
ಪುತ್ರಜನ್ಮ ಪರೀಪ್ಸನ್ವೈ ಪೃಥಿವೀಮನ್ವಸಂಚರತ್।
ಅಹಿಚ್ಛತ್ರಂ ಚ ವಿಷಯಂ ದ್ರೋಣಃ ಸಮಭಿಪದ್ಯತ॥ 1-148-81 (6774) 
ಏವಂ ರಾಜನ್ನಹಿಚ್ಛತ್ರಾ ಪುರೀಜನಪದಾಯುತಾ।
ಯುಧಿ ನಿರ್ಜಿತ್ಯ ಪಾರ್ಥೇನ ದ್ರೋಣಾಯ ಪ್ರತಿಪಾದಿತಾ॥ ॥ 1-148-82 (6775) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಅಷ್ಟಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 148 ॥

Mahabharata - Adi Parva - Chapter Footnotes

1-148-61 ಶರಾವರಂ ಚರ್ಮ॥ 1-148-62 ಈಷಾ ರಥಸ್ಯ ಯುಗಚಕ್ರಸಂಲಗ್ನಂ ಮಹಾದಾರು॥ 1-148-70 ಪ್ರಾಪ್ಯ ಜೀವನ್ನೃಪ ವಶಾಮಿತಿ ಙಪಾಠಃ॥ ಅಷ್ಟಚತ್ವಾರಿಂಶದಧಿಕಶತತಮೋಽಧ್ಯಾಯಃ॥ 148 ॥



ಆದಿಪರ್ವ - ಅಧ್ಯಾಯ 149

॥ ಶ್ರೀಃ ॥

1.149. ಅಧ್ಯಾಯಃ 149 

Mahabharata - Adi Parva - Chapter Topics

ದ್ರುಪದಸ್ಯ ಯಾಜೋಪಯಾಜಸಮೀಪಗಮನಂ॥ 1 ॥ ಉಪಯಾಜೇನ ದ್ರೋಣವಿನಾಶಕಪುತ್ರೋತ್ಪಾದನಾರ್ಥಂ ಯಾಜನಾಯ ಪ್ರಾರ್ಥಿತೇ ಯಾಜನಸ್ಯ ಪ್ರತ್ಯಾಖ್ಯಾನಂ॥ 2 ॥ ಯಾಜೇನಾಂಗೀಕಾರೇ ಯಜನಾರಂಭಃ॥ 3 ॥ ಅಪತ್ಯಪ್ರದಹವಿಃಪ್ರಾಶನಾರ್ಥಂ ದ್ರುಪದಪತ್ನ್ಯಾ ಆಹ್ವಾನೇ ಗರ್ವಾತ್ತಯಾ ವಿಲಂಬನಂ॥ 4 ॥ ಕ್ರುದ್ಧಾಭ್ಯಾಂ ಯಾಜೋಪಯಾಜಾಭ್ಯಾಂ ಅಗ್ನೌ ಹೃವಿಷೋ ಹೋಮೇನಾಗ್ನಿಕುಂಡಾದ್ಧೃಷ್ಟದ್ಯುಂನಸ್ಯೋತ್ಪತ್ತಿಃ॥ 5 ॥ ದ್ವಿತೀಯಹವಿಷೋ ಹೋಮೇನ ಪಾಂಚಾಲ್ಯಾ ಉತ್ಪತ್ತಿಃ॥ 6 ॥ ತಯೋರ್ನಾಮಕರಣಂ॥ 7 ॥ ದ್ರೋಣಾದ್ಧೃಷ್ಟದ್ಯುಂನಸ್ಯಾಸ್ತ್ರಶಿಕ್ಷಣಂ॥ 8 ॥

Mahabharata - Adi Parva - Chapter Text

1-149-0 (6776) 
`ವೈಶಂಪಾಯನ ಉವಾಚ। 1-149-0x (881) 
ದ್ರೋಣೇನ ವೈರಂ ದ್ರುಪದೋ ನ ಸುಷ್ವಾಪ ಸ್ಮರಂಸ್ತದಾ।
ಕ್ಷಾತ್ರೇಣ ವೈ ಬಲೇನಾಸ್ಯ ನಾಽಶಶಂಸೇ ಪರಾಜಯಂ॥ 1-149-1 (6777) 
ಹೀನಂ ವಿದಿತ್ವಾ ಚಾತ್ಮಾನಂ ಬ್ರಾಹ್ಮೇಣಾಪಿ ಬಲೇನ ಚ।
ದ್ರುಪದೋಽಮರ್ಷಣಾದ್ರಾಜಾ ಕರ್ಮಸಿದ್ಧಾಂದ್ವಿಜೋತ್ತಮಾನ್॥ 1-149-2 (6778) 
ಅನ್ವಿಚ್ಛನ್ಪರಿಚಕ್ರಾಮ ಬ್ರಾಹ್ಮಣಾವಸಥಾನ್ಬಹೂನ್।
ನಾಸ್ತಿ ಶ್ರೇಷ್ಠಂ ಮಮಾಪತ್ಯಂ ಧಿಗ್ಬಂಧೂನಿತಿ ಚ ಬ್ರುವನ್॥ 1-149-3 (6779) 
ನಿಶ್ವಾಸಪರಮೋ ಹ್ಯಾಸೀದ್ದ್ರೋಣಂ ಪ್ರತಿಚಿಕೀರ್ಷಯಾ।
ನ ಸಂತಿ ಮಮ ಮಿತ್ರಾಣಿ ಲೋಕೇಽಸ್ಮಿನ್ನಾಸ್ತಿ ವೀರ್ಯವಾನ್॥ 1-149-4 (6780) 
ಪುತ್ರಜನ್ಮ ಪರೀಪ್ಸನ್ವೈ ಪೃಥಿವೀಮನ್ವಯಾದಿಮಾಂ।
ಪ್ರಭಾವಶಿಕ್ಷಾವಿನಯಾದ್ದ್ರೋಣಸ್ಯಾಸ್ತ್ರಬಲೇನ ಚ॥ 1-149-5 (6781) 
ಕರ್ತುಂ ಪ್ರಯತಮಾನೋ ವೈ ನ ಶಶಾಕ ಪರಾಜಯಂ।
ಅಭಿತಃ ಸೋಽಥ ಕಲ್ಮಾಷೀಂ ಗಂಗಾತೀರೇ ಪರಿಭ್ರಮನ್॥ 1-149-6 (6782) 
ಬ್ರಾಹ್ಮಣಾವಸಥಂ ಪುಣ್ಯಮಾಸಸಾದ ಮಹೀಪತಿಃ।
ತತ್ರ ನಾಸ್ನಾತಕಃ ಕಶ್ಚಿನ್ನ ಚಾಸೀದವ್ರತೋ ದ್ವಿಜಃ॥ 1-149-7 (6783) 
ತಥೈವ ತೌ ಮಹಾಭಾಗೌ ಸೋಽಪಶ್ಯಚ್ಛಂಸಿತವ್ರತೌ।
ಯಾಜೋಪಯಾಜೌ ಬ್ರಹ್ಮರ್ಷೀ ಭ್ರಾತರೌ ಪೃಷತಾತ್ಮಜಃ॥ 1-149-8 (6784) 
ಸಂಹಿತಾಧ್ಯಯನೇ ಯುಕ್ತೌ ಗೋತ್ರತಶ್ಚಾಪಿ ಕಾಶ್ಯಪೌ।
ಅರಣ್ಯೇ ಯುಕ್ತರೂಪೌ ತೌ ಬ್ರಾಹ್ಮಣಾವೃಷಿಸತ್ತಮೌ॥ 1-149-9 (6785) 
ಸ ಉಪಾಮಂತ್ರಯಾಮಾಸ ಸರ್ವಕಾಮೈರತಂದ್ರಿತಃ।
ಬುದ್ಧ್ವಾ ತಯೋರ್ಬಲಂ ಬುದ್ಧಿಂ ಕನೀಯಾಂಸಮುಪಹ್ವರೇ॥ 1-149-10 (6786) 
ಪ್ರಪೇದೇ ಛಂದಯನ್ಕಾಮೈರುಪಯಾಜಂ ಧೃತವ್ರತಂ।
ಗುರುಶುಶ್ರೂಷಣೇ ಯುಕ್ತಃ ಪ್ರಿಯಕೃತ್ಸರ್ವಕಾಮದಂ॥ 1-149-11 (6787) 
ಪಾದ್ಯೇನಾಸನದಾನೇನ ತಥಾಽರ್ಘ್ಯೇಣ ಫಲೈಶ್ಚ ತಂ।
ಅರ್ಹಯಿತ್ವಾ ಯಥಾನ್ಯಾಯಮುಪಯಾಜೋಽಬ್ರವೀತ್ತತಃ॥ 1-149-12 (6788) 
ಯೇನ ಕಾರ್ಯವಿಶೇಷೇಣ ತ್ವಮಸ್ಮಾನಭಿಕಾಂಕ್ಷಸೇ।
ಕೃತಶ್ಚಾಯಂ ಸಮುದ್ಯೋಗಸ್ತದ್ಬ್ರವೀತು ಭವಾನಿತಿ॥ 1-149-13 (6789) 
ವೈಶಂಪಾಯನ ಉವಾಚ। 1-149-14x (882) 
ಸ ಬುದ್ಧ್ವಾ ಪ್ರೀತಿಸಂಯುಕ್ತಮೃಷೀಣಾಮುತ್ತಮಂ ತದಾ।
ಉವಾಚ ಛಂದಯನ್ಕಾಮೈರ್ದ್ರುಪದಃ ಸ ತಪಸ್ವಿನಂ॥ 1-149-14 (6790) 
ಯೇನ ಮೇ ಕರ್ಮಣಾ ಬ್ರಹ್ಮನ್ಪುತ್ರಃ ಸ್ಯಾದ್ದ್ರೋಣಮೃತ್ಯೇವ।
ಉಪಯಾಜ ಚರಸ್ವೈತತ್ಪ್ರದಾಸ್ಯಾಮಿ ಧನಂ ತವ॥ 1-149-15 (6791) 
ಉಪಯಾಜ ಉವಾಚ। 1-149-16x (883) 
ನಾಹಂ ಫಲಾರ್ಥೀ ದ್ರುಪದ ಯೋಽರ್ಥೀ ಸ್ಯಾತ್ತತ್ರ ಗಂಯತಾಂ।  1-149-16 (6792) 
ವೈಶಂಪಾಯನ ಉವಾಚ।
ಪ್ರತ್ಯಾಖ್ಯಾತಸ್ತು ತೇನೈವಂ ಸ ವೈ ಸಜ್ಜನಸಂನಿಧೌ॥  1-149-16x (884) 
ಆರಾಧಯಿಷ್ಯಂದ್ರುಪದಃ ಸ ತಂ ಪರ್ಯಚರತ್ತದಾ।
ತತಃ ಸಂವತ್ಸರಸ್ಯಾಂತೇ ದ್ರುಪದಂ ದ್ವಿಜಸತ್ತಮಃ॥ 1-149-17 (6793) 
ಉಪಯಾಜೋಽಬ್ರವೀದ್ವಾಕ್ಯಂ ಕಾಲೇ ಮಧುರಯಾ ಗಿರಾ।
ಜ್ಯೇಷ್ಠೋ ಭ್ರಾತಾ ನ ಮೇಽತ್ಯಾಕ್ಷೀದ್ವಿಚರನ್ವಿಜನೇ ವನೇ॥ 1-149-18 (6794) 
ಅಪರಿಜ್ಞಾತಶೌಚಾಯಾಂ ಭೂಮೌ ನಿಪತಿತಂ ಫಲಂ।
ತದಪಶ್ಯಮಹಂ ಭ್ರಾತುರಸಾಂಪ್ರತಮನುವ್ರಜನ್॥ 1-149-19 (6795) 
ವಿಮರ್ಶಂ ಹಿ ಫಲಾದಾನೇ ನಾಯಂ ಕುರ್ಯಾತ್ಕಥಂಚನ।
ನಾಪಶ್ಯತ್ಫಲಂ ದೃಷ್ಟ್ವಾ ದೋಷಾಂಸ್ತಸ್ಯಾಽಽನುಬಂಧಿಕಾನ್॥ 1-149-20 (6796) 
ವಿವಿನಕ್ತಿ ನ ಶೌಚಾರ್ಥೀ ಸೋಽನ್ಯತ್ರಾಪಿ ಕಥಂ ಭವೇತ್।
ಸಂಹಿತಾಧ್ಯಯನಸ್ಯಾಂತೇ ಪಂಚಯಜ್ಞಾನ್ನಿರೂಪ್ಯ ಚ॥ 1-149-21 (6797) 
ಭೈಕ್ಷಮುಂಛೇನ ಸಹಿತಂ ಭುಂಜಾನಸ್ತು ತದಾ ತದಾ।
ಕೀರ್ತಯತ್ಯೇವ ರಾಜರ್ಷೇ ಭೋಜನಸ್ಯ ರಸಂ ಪುನಃ॥ 1-149-22 (6798) 
ಸಂಹಿತಾಧ್ಯಯನಂ ಕುರ್ವನ್ವನೇ ಗುರುಕುಲೇ ವಸನ್।
ಭೈಕ್ಷಮುಚ್ಛಿಷ್ಟಮನ್ಯೇಷಾಂ ಭುಂಕ್ತೇ ಸ್ಮ ಸತತಂ ತಥಾ॥ 1-149-23 (6799) 
ಕೀರ್ತಯನ್ಗುಣಮನ್ನಾನಾಮಥ ಪ್ರೀತೋ ಮುಹುರ್ಮುಹುಃ।
ಏವಂ ಫಲಾರ್ಥಿನಸ್ತ್ಸಮಾನ್ಮನ್ಯೇಽಹಂ ತರ್ಕಚಕ್ಷುಷಾ॥ 1-149-24 (6800) 
ತಂ ವೈ ಗಚ್ಛೇಹ ನೃಪತೇ ತ್ವಾಂ ಸ ಸಂಯಾಜಯಿಷ್ಯತಿ॥  1-149-25 (6801) 
ವೈಶಂಪಾಯನ ಉವಾಚ। 1-149-26x (885) 
ಉಪಯಾಜವಚಃ ಶ್ರುತ್ವಾ ಯಾಜಸ್ಯಾಶ್ರಮಮಭ್ಯಗಾತ್।
ಜುಗುಪ್ಸಮಾನೋ ನೃಪತಿರ್ಮನಸೇದಂ ವಿಚಿಂತಯನ್॥ 1-149-26 (6802) 
ಭೃಶಂ ಸಂಪೂಜ್ಯ ಪೂಜಾರ್ಹಮೃಷಿಂ ಯಾಜಮುವಾಚ ಹ।
ಗೋಶತಾನಿ ದದಾನ್ಯಷ್ಟೌ ಯಾಜ ಯಾಜಯ ಮಾಂ ವಿಭೋ॥ 1-149-27 (6803) 
ದ್ರೋಣವೈರಾಂತರೇ ತಪ್ತಂ ವಿಷಣ್ಣಂ ಶರಣಾಗತಂ।
ಬ್ರಹ್ಮಬಂಧುಪ್ರಣಿಹಿತಂ ನ ಕ್ಷತ್ರಂ ಕ್ಷತ್ರಿಯೋ ಜಯೇತ್॥ 1-149-28 (6804) 
ತಸ್ಮಾದ್ದ್ರೋಣಭಯಾರ್ತಂ ಮಾಂ ಭವಾಂಸ್ತ್ರಾತುಮಿಹಾರ್ಹತಿ।
ಯೇನ ಮೇ ಕರ್ಮಣಾ ಬ್ರಹ್ಮನ್ಪುತ್ರಃ ಸ್ಯಾದ್ದ್ರೋಣಮೃತ್ಯವೇ॥ 1-149-29 (6805) 
ಅರ್ಜುನಸ್ಯಾಪಿ ವೈ ಭಾರ್ಯಾ ಭವೇದ್ಯಾ ವರವರ್ಣಿನೀ।
ಸ ಹಿ ಬ್ರಹ್ಮವಿದಾಂ ಶ್ರೇಷ್ಠೋ ಬ್ರಾಹ್ಮೇ ಕ್ಷಾತ್ರೇಽಪ್ಯನುತ್ತಮಃ॥ 1-149-30 (6806) 
ತತೋ ದ್ರೋಣಸ್ತು ಮಾಽಜೈಷೀತ್ಸಖಿವಿಗ್ರಹಕಾರಣಾತ್।
ಕ್ಷತ್ರಿಯೋ ನಾಸ್ತಿ ತುಲ್ಯೋಽಸ್ಯ ಪೃಥಿವ್ಯಾಂ ಕಶ್ಚಿದಗ್ರಣೀಃ॥ 1-149-31 (6807) 
ಭಾರತಾಚಾರ್ಯಮುಖ್ಯಸ್ಯ ಭಾರದ್ವಾಜಸ್ಯ ಧೀಮತಃ।
ದ್ರೋಣಸ್ಯ ಶರಜಾಲಾನಿ ರಿಪುದೇಹಹರಾಣಿ ಚ॥ 1-149-32 (6808) 
ಷಡರತ್ನಿ ಧನುಶ್ಚಾಸ್ಯ ಖಡ್ಗಮಪ್ರತಿಮ ತಥಾ।
ಸ ಹಿ ಬ್ರಾಹ್ಮಣವೇಷೇಣ ಕ್ಷಾತ್ರಂ ವೇಗಮಸಂಶಯಂ॥ 1-149-33 (6809) 
ಪ್ರತಿಹಂತಿ ಮಹೇಷ್ವಾಸೋ ಭಾರದ್ವಾಜೋ ಮಹಾಮನಾಃ।
ಕಾರ್ತವೀರ್ಯಸಮೋ ಹ್ಯೇಷ ಖಟ್ವಾಂಗಪ್ರತಿಮೋ ರಣೇ॥ 1-149-34 (6810) 
ಕ್ಷತ್ರೋಚ್ಛೇದಾಯ ವಿಹಿತೋ ಜಾಮದಗ್ನ್ಯ ಇವಾಸ್ಥಿತಃ॥  1-149-35 (6811) 
ಸಹಿತಂ ಕ್ಷತ್ರವೇಗೇನ ಬ್ರಹ್ಮವೇಗೇನ ಸಾಂಪ್ರತಂ।
ಉಪಪನ್ನಂ ಹಿ ಮನ್ಯೇಽಹಂ ಭಾರದ್ವಾಜಂ ಯಶಸ್ವಿನಂ॥ 1-149-36 (6812) 
ನೇಷವಸ್ತಮಪಾಕುರ್ಯುರ್ನ ಚ ಪ್ರಾಸಾ ನ ಚಾಸಯಃ।
ಬ್ರಾಹ್ಮಂ ತಸ್ಯ ಮಹಾತೇಜೋ ಮಂತ್ರಾಹುತಿಹುತಂ ಯಥಾ॥ 1-149-37 (6813) 
ತಸ್ಯ ಹ್ಯಸ್ತ್ರಬಲಂ ಘೋರಮಪ್ರಸಹ್ಯಂ ಪರೈರ್ಭುವಿ।
ಶತ್ರೂನ್ಸಮೇತ್ಯ ಜಯತಿ ಕ್ಷತ್ರಂ ಬ್ರಹ್ಮಪುರಸ್ಕೃತಂ॥ 1-149-38 (6814) 
ಬ್ರಹ್ಮಕ್ಷತ್ರೇ ಚ ಸಹಿತೇ ಬ್ರಹ್ಮತೇಜೋ ವಿಶಿಷ್ಯತೇ।
ಸೋಽಹಂ ಕ್ಷತ್ರಬಲಾದ್ದೀನೋ ಬ್ರಹ್ಮತೇಜಃ ಪ್ರಪೇದಿವಾನ್॥ 1-149-39 (6815) 
ದ್ರೋಣಾದ್ವಿಶಿಷ್ಟಮಾಸಾದ್ಯ ಭವಂತಂ ಬ್ರಹ್ಮವಿತ್ತಮಂ।
ದ್ರೋಣಾಂತಕಮಹಂ ಪುತ್ರಂ ಲಭೇಯಂ ಯುಧಿ ದುರ್ಜಯಂ॥ 1-149-40 (6816) 
ದ್ರೋಣಮೃತ್ಯುರ್ಯಥಾ ಮೇಽದ್ಯ ಪುತ್ರೋ ಜಾಯೇತ ವೀರ್ಯವಾನ್।
ತತ್ಕರ್ಮ ಕುರು ಮೇ ಯಾಜ ನಿರ್ವಪಾಂಯರ್ಬುದ್ಧಂ ಗವಾಂ॥ 1-149-41 (6817) 
ವೈಶಂಪಾಯನ ಉವಾಚ। 1-149-42x (886) 
ತಥೇತ್ಯುಕ್ತ್ವಾ ತುಂ ತಂ ಯಾಜೋ ಯಜ್ಞಾರ್ಥಮುಪಕಲ್ಪಯನ್।
ಗುರ್ವರ್ಥ ಇತಿ ಚಾಕಾಮಮುಪಯಾಜಮಚೋದಯತ್॥ 1-149-42 (6818) 
ದ್ರುಪದಂ ಚ ಮಹಾರಾಜಮಿದಂ ವಚನಮಬ್ರವೀತ್।
ಮಾ ಭೈಸ್ತ್ವಂ ಸಂಪ್ರದಾಸ್ಯಾಮಿ ಕರ್ಮಣಾ ಭವತಃ ಸುತಂ॥ 1-149-43 (6819) 
ಕ್ಷಿಪ್ರಮುತ್ತಿಷ್ಠ ಚಾವ್ಯಗ್ರಃ ಸಂಭಾರಾನುಪಕಲ್ಪಯ।  1-149-44 (6820) 
ವೈಶಂಪಾಯನ ಉವಾಚ।
ಏವಮುಕ್ತ್ವಾ ಪ್ರತಿಜ್ಞಾಯ ಕರ್ಮ ಚಾಸ್ಯಾದದೇ ಮುನಿಃ॥  1-149-44x (887) 
ಬ್ರಾಹ್ಮಣೋ ದ್ವಿಪದಾಂ ಶ್ರೇಷ್ಠೋ ಯಥಾವಿಧಿ ಕಥಾಕ್ರಮಂ।
ಯಾಜೋ ದ್ರೋಣವಿನಾಶಾಯ ಯಾಜಯಾಮಾಸ ತಂ ನೃಪಂ॥ 1-149-45 (6821) 
ಗುರ್ವರ್ಥೇಽಯೋಜಯತ್ಕರ್ಮ ಯಾಜಸ್ಯಾಪಿ ಸಮೀಪತಃ।
ತತಸ್ತಸ್ಯ ನರೇಂದ್ರಸ್ಯ ಉಪಯಾಜೋ ಮಹಾತಪಾಃ॥ 1-149-46 (6822) 
ಆಚವ್ಯೌ ಕರ್ಮ ವೈತಾನಂ ತಥಾ ಪುತ್ರಫಲಾಯ ವೈ।
ಇಹ ಪುತ್ರೋ ಮಹಾವೀರ್ಯೋ ಮಹಾತೇಜಾ ಮಹಾಬಲಃ। 
ಇಷ್ಯತೇ ಯದ್ವಿಧೋ ರಾಜನ್ಭವಿತಾ ಸ ತಥಾವಿಧಃ॥  1-149-47 (6823) 
ವೈಶಂಪಾಯನ ಉವಾಚ। 1-149-48x (888) 
ಭಾರದ್ವಾಜಸ್ಯ ಹಂತಾರಂ ಸೋಽಭಿಸಂಧಾಯ ಪಾರ್ಥಿವಃ।
ಆಜಹೇಽಥ ತದಾ ರಾಜಂದ್ರುಪದಃ ಕರ್ಮ ಸಿದ್ಧಯೇ॥ 1-149-48 (6824) 
ಬ್ರಾಹ್ಮಣೋ ದ್ವಿಪದಾಂ ಶ್ರೇಷ್ಠೋ ಜುಹಾವ ಚ ಯಥಾವಿಧಿ।
ಕೌಸವೀ ನಾಮ ತಸ್ಯಾಸೀದ್ಯಾ ವೈ ತಾಂ ಪುತ್ರಗೃದ್ಧಿನಃ॥ 1-149-49 (6825) 
ಸೌತ್ರಾಮಣಿಂ ತಥಾ ಪತ್ನೀಂ ತತಃ ಕಾಲೇಽಭ್ಯಯಾತ್ತದಾ।
ಯಾಜಸ್ತು ಸವನಸ್ಯಾಂತೇ ದೇವೀಮಾಹ್ವಾಪಯತ್ತದಾ॥ 1-149-50 (6826) 
ಪ್ರೇಹಿ ಮಾಂ ರಾಜ್ಞಿ ಪೃಷತಿ ಮಿಥುನಂ ತ್ವಾಮುಪಸ್ಥಿತಂ।
ಕುಮಾರಶ್ಚ ಕುಮಾರೀ ಚ ಪಿತೃವಂಶವಿವೃದ್ಧಯೇ॥ 1-149-51 (6827) 
ಪೃಷತ್ಯುವಾಚ। 1-149-52x (889) 
ನಾಲಿಪ್ತಂ ವೈ ಮಮ ಮುಖಂ ಪುಣ್ಯಾನ್ಗಂಧಾನ್ಬಿಭರ್ಮಿ ಚ।
ನ ಪತ್ನೀ ತೇಽಸ್ಮಿ ಸೂತ್ಯರ್ಥೇ ತಿಷ್ಠ ಯಾಜ ಮಮ ಪ್ರಿಯೇ॥ 1-149-52 (6828) 
ಯಾಜ ಉವಾಚ। 1-149-53x (890) 
ಯಾಜೇನ ಶ್ರಪಿತಂ ಹವ್ಯಮುಪಯಾಜೇನ ಮಂತ್ರಿತಂ।
ಕಥಂ ಕಾಮಂ ನ ಸಂದಧ್ಯಾತ್ಪೃಷತಿ ಪ್ರೇಹಿ ತಿಷ್ಠ ವಾ॥ 1-149-53 (6829) 
ವೈಶಂಪಾಯನ ಉವಾಚ। 1-149-54x (891) 
ಏವಮುಕ್ತ್ವಾ ತು ಯಾಜೇನ ಹುತೇ ಹವಿಷಿ ಸಂಸ್ಕೃತೇ।
ಉತ್ತಸ್ಥೌ ಪಾವಕಾತ್ತಸ್ಮಾತ್ಕುಮಾರೋ ದೇವಸಂನಿಭಃ॥ 1-149-54 (6830) 
ಜ್ವಾಲಾವರ್ಣೋ ಘೋರರೂಪಃ ಕಿರೀಟೀ ವರ್ಮ ಧಾರಯನ್।
ವೀರಃ ಸಖಂಗಃ ಸಶರೋ ಧನುಷ್ಮಾನ್ಸ ನದನ್ಮುಹುಃ॥ 1-149-55 (6831) 
ಸೋಽಭ್ಯರೋಹದ್ರಥವರಂ ತೇನ ಚ ಪ್ರಯಯೌ ತದಾ।
ಜಾತಮಾತ್ರೇ ಕುಮಾರೇ ಚ ವಾಕ್ಕಿಲಾಂತರ್ಹಿತಾಬ್ರವೀತ್॥ 1-149-56 (6832) 
ಏಷ ಶಿಷ್ಯಶ್ಚ ಮೃತ್ಯುಶ್ಚ ಭಾರದ್ವಾಜಸ್ಯ ಜಾಯತೇ।
ಭಯಾಪಹೋ ರಾಜಪುತ್ರಃ ಪಾಂಚಾಲಾನಾಂ ಯಶಸ್ಕರಃ॥ 1-149-57 (6833) 
ರಾಜ್ಞಃ ಶೋಕಾಪಹೋ ಜಾತ ಏಷ ದ್ರೋಣವಧಾಯ ಹಿ।
ಇತ್ಯವೋಚನ್ಮಹದ್ಭೂತಮದೃಶ್ಯಂ ಖೇಚರಂ ತದಾ॥ 1-149-58 (6834) 
ತತಃ ಪ್ರಣೇದುಃ ಪಾಂಚಾಲಾಃ ಪ್ರಹೃಷ್ಟಾಃ ಸಾಧುಸಾಧ್ವಿತಿ।
ದ್ವಿತೀಯಾಯಾಂ ಚ ಹೋತ್ರಾಯಾಂ ಹುತೇ ಹವಿಷಿ ಮಂತ್ರಿತೇ॥ 1-149-59 (6835) 
ಕುಮಾರೀ ಚಾಪಿ ಪಾಂಚಾಲೀ ವೇದಿಮಧ್ಯಾತ್ಸಮುತ್ಥಿತಾ।
ಪ್ರತ್ಯಾಖ್ಯಾತೇ ಪೃಷತ್ಯಾ ಚ ಯಾಜಕೇ ಭರತರ್ಷಭ॥ 1-149-60 (6836) 
ಪುನಃ ಕುಮಾರೀ ಪಾಂಚಾಲೀ ಸುಭಗಾ ವೇದಿಮಧ್ಯಗಾ।
ಅಂತರ್ವೇದ್ಯಾಂ ಸಮುದ್ಭೂತಾ ಕನ್ಯಾ ಸಾ ಸುಮನೋಹರಾ॥ 1-149-61 (6837) 
ಶ್ಯಾಮಾ ಪದ್ಮಪಲಾಶಾಕ್ಷೀ ನೀಲಕುಂಚಿತಮೂರ್ಧಜಾ।
ಮಾನುಷಂ ವಿಗ್ರಹಂ ಕೃತ್ವಾ ಸಾಕ್ಷಾಚ್ಛ್ರೀರಿವ ವರ್ಣಿನೀ॥ 1-149-62 (6838) 
ತಾಂರತುಂಗನಖೀ ಸುಭ್ರೂಶ್ಚಾರುಪೀನಪಯೋಧರಾ।
ನೀಲೋತ್ಪಲಸಮೋ ಗಂಧೋ ಯಸ್ಯಾಃ ಕ್ರೋಶಾತ್ಪ್ರಧಾವತಿ॥ 1-149-63 (6839) 
ಯಾ ಬಿಭರ್ತಿ ಪರಂ ರೂಪಂ ಯಸ್ಯಾ ನಾಸ್ತ್ಯುಪಮಾ ಭುವಿ।
ದೇವದಾನವಯಕ್ಷಾಣಾಮೀಪ್ಸಿತಾ ವರವರ್ಣಿನೀ॥ 1-149-64 (6840) 
ತಾಂ ಚಾಪಿ ಜಾತಾಂ ಸುಶ್ರೋಣೀಂ ವಾಗುವಾಚಾಶರೀರಿಣೀ।
ಸರ್ವಯೋಷಿದ್ವರಾ ಕೃಷ್ಣಾ ಕ್ಷಯಂ ಕ್ಷತ್ರಸ್ಯ ನೇಷ್ಯತಿ॥ 1-149-65 (6841) 
ಸುರಕಾರ್ಯಮಿಯಂ ಕಾಲೇ ಕರಿಷ್ಯತಿ ಸುಮಧ್ಯಮಾ।
ಅಸ್ಯಾ ಹೇತೋಃ ಕ್ಷತ್ರಿಯಾಣಾಂ ಮಹದುತ್ಪತ್ಸ್ಯತೇ ಭಯಂ॥ 1-149-66 (6842) 
ತಚ್ಛ್ರುತ್ವಾ ಸರ್ವಪಾಂಚಾಲಾಃ ಪ್ರಣೇದುಃ ಸಿಂಹಸಂಘವತ್।
ನ ಚೈನಾನ್ಹರ್ಷಸಂಪನ್ನಾನಿಯಂ ಸೇಹೇ ವಸುಂಧರಾ॥ 1-149-67 (6843) 
ತಥಾ ತು ಮಿಥುನಂ ಜಜ್ಞೇ ದ್ರುಪದಸ್ಯ ಮಹಾತ್ಮನಃ।
ಕುಮಾರಶ್ಚ ಕುಮಾರೀ ಚ ಮನೋಜ್ಞೌ ತೌ ನರರ್ಷಭೌ॥ 1-149-68 (6844) 
ಶ್ರಿಯಾ ಪರಮಯಾ ಯುಕ್ತೌ ಕ್ಷಾತ್ರೇಣ ವಪುಷಾ ತಥಾ।
ತೌ ದೃಷ್ಟ್ವಾ ಪೃಷತೀ ಯಾಜಂ ಪ್ರಪೇದೇ ಸಾ ಸುತಾರ್ಥಿನೀ॥ 1-149-69 (6845) 
ನ ವೈ ಮದನ್ಯಾಂ ಜನನೀಂ ಜಾನೀಯಾತಾಮಿಮಾವಿತಿ।
ತಥೇತ್ಯುವಾಚ ತಾಂ ಯಾಜೋ ರಾಜ್ಞಃ ಪ್ರಿಯಚಿಕೀರ್ಷಯಾ॥ 1-149-70 (6846) 
ತಯೋಸ್ತು ನಾಮನೀ ಚಕ್ರುರ್ದ್ವಿಜಾಃ ಸಂಪೂರ್ಣಮಾನಸಾಃ।
ಧೃಷ್ಟತ್ವಾದಪ್ರಧೃಷ್ಯತ್ವಾತ್ ದ್ಯುಂನಾದ್ಯುತ್ಸಂಭವಾದಪಿ॥ 1-149-71 (6847) 
ಧೃಷ್ಟದ್ಯುಂನಃ ಕುಮಾರೋಽಯಂ ದ್ರುಪದ್ಸಯ ಭವತ್ವಿತಿ।
ಕೃಷ್ಣೇತ್ಯೇವಾಭವತ್ಕನ್ಯಾ ಕೃಷ್ಣಾ ಭೂತ್ಸಾ ಹಿ ವರ್ಣತಃ॥ 1-149-72 (6848) 
ತಥಾ ತನ್ಮಿಥುನಂ ಜಜ್ಞೇ ದ್ರುಪದಸ್ಯ ಮಹಾಮಖೇ।
ವೈದಿಕಾಧ್ಯಯನೇ ಪಾರಂ ಧೃಷ್ಟದ್ಯುಂನೋ ಗತಸ್ತದಾ॥ 1-149-73 (6849) 
ಧೃಷ್ಟದ್ಯುಂನಂ ತು ಪಾಂಚಾಲ್ಯಮಾನೀಯ ಸ್ವಂ ನಿವೇಶನಂ।
ಉಪಾಕರೋದಸ್ತ್ರಹೇತೋರ್ಭಾರದ್ವಾಜಃ ಪ್ರತಾಪವಾನ್॥ 1-149-74 (6850) 
ಅಮೋಕ್ಷಣೀಯಂ ದೈವಂ ಹಿ ಭಾವಿ ಮತ್ವಾ ಮಹಾಮತಿಃ।
ತಥಾ ತತ್ಕೃತವಾಂದ್ರೋಣ ಆತ್ಮಕೀರ್ತ್ಯನುರಕ್ಷಣಾತ್॥ 1-149-75 (6851) 
ಸರ್ವಾಸ್ತ್ರಾಣಿ ಸ ತು ಕ್ಷಿಪ್ರಮಾಪ್ತವಾನ್ಪರಯಾ ಧಿಯಾ॥ ॥  1-149-76 (6852) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಊನಪಂಚಾಶದಧಿಕಶತತಮೋಽಧ್ಯಾಯಃ॥ 149 ॥

Mahabharata - Adi Parva - Chapter Footnotes

1-149-63 ಕ್ರೋಶಾತ್ ಕ್ರೋಶಮಭಿವ್ಯಾಪ್ಯ॥ 1-149-71 ದ್ಯುಂನಾದ್ಯುತ್ಸಂಭವಾತ್ ಹಿರಣ್ಯಾದಿಭಿಃ ಸಹ ಜಾತತ್ವಾತ್॥ ಊನಪಂಚಾಶದಧಿಕಶತತಮೋಽಧ್ಯಾಯಃ॥ 149 ॥



ಆದಿಪರ್ವ - ಅಧ್ಯಾಯ 150

॥ ಶ್ರೀಃ ॥

1.150. ಅಧ್ಯಾಯಃ 150 

Mahabharata - Adi Parva - Chapter Topics

ದ್ರುಪದೋತ್ಪತ್ತಿಃ॥ 1 ॥

Mahabharata - Adi Parva - Chapter Text

1-150-0 (6853) 
ಜನಮೇಜಯ ಉವಾಚ। 1-150-0x (892) 
ದ್ರುಪದಸ್ಯಾಪಿ ವಿಪ್ರರ್ಷೇ ಶ್ರೋತುಮಿಚ್ಛಾಮಿ ಸಂಭವಂ।
ಕಥಂ ಚಾಪಿ ಸಮುತ್ಪನ್ನಃ ಕಥಮಸ್ತ್ರಾಣ್ಯವಾಪ್ತವಾನ್॥'  1-150-1 (6854) 
ಏತದಿಚ್ಛಾಮಿ ಭಗವಂಸ್ತ್ವತ್ತಃ ಶ್ರೋತುಂ ದ್ವಿಜೋತ್ತಮ।
ಕೌತೂಹಲಂ ಜನ್ಮಸು ಮೇ ಕೀರ್ತ್ಯಮಾನೇಷ್ವನೇಕಶಃ॥ 1-150-2 (6855) 
ವೈಶಂಪಾಯನ ಉವಾಚ। 1-150-3x (893) 
ರಾಜಾ ಬಭೂವ ಪಾಂಚಾಲಃ ಪುತ್ರಾರ್ಥೀ ಪುತ್ರಕಾರಣಾತ್।
ವನಂ ಗತೋ ಮಹಾರಾಜಸ್ತಪಸ್ತೇಪೇ ಸುದಾರುಣಂ॥ 1-150-3 (6856) 
ಆರಾಧಯನ್ಪ್ರಯತ್ನೇನ ಮಹರ್ಷೀನ್ಸಂಶಿತವ್ರತಾನ್।
ತಸ್ಯ ಸಂತಪ್ಯಮಾನಸ್ಯ ವನೇ ಮೃಗಗಣಾಯುತೇ॥ 1-150-4 (6857) 
ಕಾಲಸ್ತು ಸುಮಹಾನ್ರಾಜನ್ನತ್ಯಯಾತ್ಸುತಕಾರಣಾತ್।
ಸ ತು ರಾಜಾ ಮಹಾತೇಜಾಸ್ತಪಸ್ತೀವ್ರಂ ಸಮಾದದೇ॥ 1-150-5 (6858) 
ಕಂಚಿತ್ಕಾಲಂ ವಾಯುಭಕ್ಷೋ ನಿರಾಹಾರಸ್ತಥೈವ ಚ।
ತಥೈವ ತು ಮಹಾಬಾಹೋರ್ವರ್ತಮಾನಸ್ಯ ಭಾರತ॥ 1-150-6 (6859) 
ಕಾಲಸ್ತಸ್ಯ ಮಹಾರಾಜ ಯಾತೋ ವೈ ನೃಪಸತ್ತಮ।
ತತೋ ನಾತಿಚಿರಾತ್ಕಾಲೇ ವಸಂತೇ ಕಾಮದೀಪನೇ॥ 1-150-7 (6860) 
ಫುಲ್ಲಾಶೋಕವನೇ ಚೈವ ಪ್ರಾಣಿನಾಂ ಸುಮನೋಹರೇ।
ನದ್ಯಾಸ್ತೀರಂ ತತೋ ಗತ್ವಾ ಗಂಗಾಯಾಃ ಪದ್ಮಲೋಚನಃ॥ 1-150-8 (6861) 
ನಿಯಮಸ್ಥಶ್ಚ ರಾಜಾಸೀತ್ತದಾ ಭರತಸತ್ತಮ।
ತತೋ ನಾತಿಚಿರಾತ್ಕಾಲೇ ವನಂ ತನ್ಮನುಜೇಶ್ವರ॥ 1-150-9 (6862) 
ಸಂಪ್ರಾಪ್ತಾ ಹ್ಯಪ್ಸರಾ ರಾಜನ್ಮೇನಕೇತ್ಯಭಿವಿಶ್ರುತಾ।
ಪುಷ್ಪದ್ರುಮಾನ್ಸಜ್ಜಮಾನಾ ರಾಜ್ಞೋ ದರ್ಶನಮಾಗಮತ್॥ 1-150-10 (6863) 
ನ ದದರ್ಶ ತು ಸಾ ರಾಜಂಸ್ತತ್ರ ಸ್ಥಾನಗತಂ ನೃಪಂ।
ದೃಷ್ಟ್ವಾ ಚಾಪ್ಸರಸಂ ತಾಂ ತು ಶುಕ್ರಂ ರಾಜ್ಞೋಽಪತದ್ಭುವಿ॥ 1-150-11 (6864) 
ತತಃ ಸ ರಾಜಾ ರಾಜೇಂದ್ರ ಲಜ್ಜಯಾ ನೃಪತಿಃ ಸ್ವಯಂ।
ಪದ್ಭ್ಯಾಮಾಕ್ರಮತಾಯುಷ್ಮಂಸ್ತತಸ್ತು ದ್ರುಪದೋಽಭವತ್॥ 1-150-12 (6865) 
ತತಸ್ತು ತಪಸಾ ತಸ್ಯ ರಾಜರ್ಷೇರ್ಭಾವಿತಾತ್ಮನಃ।
ಪುತ್ರಃ ಸಮಭವಚ್ಛೀಘ್ರಂ ಪದೋಸ್ತಸ್ಯ ಕ್ರಮೇಣ ತು॥ 1-150-13 (6866) 
ತೇನಾಸ್ಯ ಋಷಯಃ ಸರ್ವೇ ಸಮಾಗಂಯ ತಪೋಧನಾಃ।
ನಾಮ ಚುಕ್ರುರ್ಹಿ ವಿದ್ವಾಂಸೋ ದ್ರುಪದೋಽಸ್ತ್ವಿತಿ ಭಾರತ॥ 1-150-14 (6867) 
ಸ ತಸ್ಯೈವಾಶ್ರಮೇ ರಾಜನ್ಭರದ್ವಾಜಸ್ಯ ಭಾರತ।
ವವೃಧೇ ಸುಮುಖಂ ತತ್ರ ಕಾಮೈಃ ಸರ್ವೈರ್ನೃಪೋತ್ತಮ॥ 1-150-15 (6868) 
ಪಾಂಚಾಲೋಽಪಿ ಹಿ ರಾಜೇಂದ್ರ ಸ್ವರಾಜ್ಯಂ ಗತವಾನ್ಪ್ರಭುಃ।
ಭರದ್ವಾಜಸ್ಯ ವಿದ್ಯಾರ್ಥಂ ಸುತಂ ದತ್ವಾ ಮಹಾತ್ಮನಃ॥ 1-150-16 (6869) 
ಸ ಕುಮಾರಸ್ತತೋ ರಾಜಂದ್ರೋಣೇನ ಸಹಿತೋ ವನೇ।
ವೇದಾಂಶ್ಚಾಧಿಜಗೇ ಸಾಂಗಾಂಧನುರ್ವೇದಾಂಶ್ಚ ಭಾರತ॥ 1-150-17 (6870) 
ಪರಯಾ ಸ ಮುದಾ ಯುಕ್ತೋ ವಿಚಚಾರ ವನೇ ಸುಖಂ।
ತಸ್ಯೈವಂ ವರ್ತಮಾನಸ್ಯ ವನೇ ವನಚರೈಃ ಸಹ॥ 1-150-18 (6871) 
ಕಾಲೇನಾತಿಚಿರಾದ್ರಾಜನ್ಪಿತಾ ಸ್ವರ್ಗಮುಪೇಯಿವಾನ್।
ಸ ಸಮಾಗಂಯ ಪಾಂಚಾಲೈಃ ಪಾಂಚಾಲೇಷ್ವಭಿಷೇಚಿತಃ॥ 1-150-19 (6872) 
ಪ್ರಾಪ್ತಶ್ಚ ರಾಜ್ಯಂ ರಾಜೇಂದ್ರ ಸುಹೃದಾಂ ಪ್ರೀತಿವರ್ಧನಃ।
ರಾಜ್ಯಂ ರರಕ್ಷ ಧರ್ಮೇಣ ಯಥಾ ಚೇಂದ್ರಸ್ತ್ರಿವಿಷ್ಟಪಂ॥ 1-150-20 (6873) 
ಏತನ್ಮಯಾ ತೇ ರಾಜೇಂದ್ರ ಯಥಾವತ್ಪರಿಕೀರ್ತಿತಂ।
ದ್ರುಪದಸ್ಯ ಚ ರಾಜರ್ಷೇರ್ಧೃಷ್ಟದ್ಯುಂನಸ್ಯ ಜನ್ಮ ಚ॥ ॥ 1-150-21 (6874) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಪಂಚಾಶದಧಿಕಶತತಮೋಽಧ್ಯಾಯಃ॥ 150 ॥




ಆದಿಪರ್ವ - ಅಧ್ಯಾಯ 151

॥ ಶ್ರೀಃ ॥

1.151. ಅಧ್ಯಾಯಃ 151 

Mahabharata - Adi Parva - Chapter Topics

ಯೌವರಾಜ್ಯೇ ಯುಧಿಷ್ಠಿರಸ್ಯಾಭಿಷೇಕಃ॥ 1 ॥ ಭೀಮಸೇನಸ್ಯ ಬಲರಾಮಾದ್ಗದಾಯುದ್ಧಶಿಕ್ಷಣಂ॥ 2 ॥ ದ್ರೋಣೇನಾರ್ಜುನಸ್ಯ ಬ್ರಹ್ಮಶಿರೋಸ್ತ್ರವಿಷಯೇ ನಿಯಮಕಥನಂ॥ 3 ॥ ಭೀಮಾರ್ಜುನದಿಗ್ವಿಜಯೇನ ಧೃತರಾಷ್ಟ್ರಚಿಂತಾ॥ 4 ॥

Mahabharata - Adi Parva - Chapter Text

1-151-0 (6875) 
ವೈಶಂಪಾಯನ ಉವಾಚ। 1-151-0x (894) 
`ಧೃತರಾಷ್ಟ್ರಸ್ತು ರಾಜಂದ್ರೇ ಯದಾ ಕೌರವನಂದನಂ।
ಯುಧಿಷ್ಠಿರಂ ವಿಜಾನನ್ವೈ ಸಮರ್ಥಂ ರಾಜ್ಯರಕ್ಷಣೇ॥ 1-151-1 (6876) 
ಯೌವರಾಜ್ಯಾಭಿಷೇಕಾರ್ಥಮಮಂತ್ರಯತ ಮಂತ್ರಿಭಿಃ।
ತೇ ತು ಬುದ್ಧ್ವಾನ್ವತಪ್ಯಂತ ಧೃತರಾಷ್ಟ್ರಾತ್ಮಜಾಸ್ತದಾ॥ 1-151-2 (6877) 
ತತಃ ಸಂವತ್ಸರಸ್ಯಾಂತೇ ಯೌವರಾಜ್ಯಾಯ ಪಾರ್ಥಿವ।
ಸ್ಥಾಪಿತೋ ಧೃತರಾಷ್ಟ್ರೇಣ ಪಾಂಡುಪುತ್ರೋ ಯುಧಿಷ್ಠಿರಃ॥ 1-151-3 (6878) 
ತತೋಽದೀರ್ಘೇಣ ಕಾಲೇನ ಕುಂತೀಪುತ್ರೋ ಯುಧಿಷ್ಠಿರಃ।
ಪಿತುರಂತರ್ದಧೇ ಕೀರ್ತಿಂ ಶೀಲವೃತ್ತಸಮಾಧಿಭಿಃ॥ 1-151-4 (6879) 
ಅಸಿಯುದ್ಧೇ ಗದಾಯುದ್ಧೇ ರಥಯುದ್ಧೇ ಚ ಪಾಂಡವಃ।
ಸಂಕರ್ಷಣಾದಶಿಕ್ಷದ್ವೈ ಶಶ್ವಚ್ಛಿಕ್ಷಾಂ ವೃಕೋದರಃ॥ 1-151-5 (6880) 
ಸಮಾಪ್ತಶಿಕ್ಷೋ ಭೀಮಸ್ತು ದ್ಯುಮತ್ಸೇನಸಮೋ ಬಲೇ।
ಪರಾಕ್ರಮೇಣ ಸಂಪನ್ನೋ ಭ್ರಾತೄಣಾಮಚರದ್ವಶೇ॥ 1-151-6 (6881) 
ಪ್ರಗಾಢದೃಢಮುಷ್ಟಿತ್ವೇ ಲಾಘವೇ ವೇಧನೇ ತಥಾ।
ಕ್ಷುರನಾರಾಚಭಲ್ಲಾನಾಂ ವಿಪಾಠಾನಾಂ ಚ ತತ್ತ್ವವಿತ್॥ 1-151-7 (6882) 
ಋಜುವಕ್ರವಿಶಾಲಾನಾಂ ಪ್ರಯೋಕ್ತಾ ಫಾಲ್ಗುನೋಽಭವತ್।
ಲಾಘವೇ ಸೌಷ್ಠವೇ ಚೈವ ನಾನ್ಯಃ ಕಶ್ಚನ ವಿದ್ಯತೇ॥ 1-151-8 (6883) 
ಬೀಭತ್ಸುಸದೃಶೋ ಲೋಕ ಇತಿ ದ್ರೋಣೋ ವ್ಯವಸ್ಥಿತಃ।
ತತೋಽಬ್ರವೀದ್ಗುಡಾಕೇಶಂ ದ್ರೋಣಃ ಕೌರವಸಂಸದಿ॥ 1-151-9 (6884) 
ಅಗಸ್ತ್ಯಸ್ಯ ಧನುರ್ವೇದೇ ಶಿಷ್ಯೋ ಮಮ ಗುರುಃ ಪುರಾ।
ಅಗ್ನಿವೇಶ್ಯ ಇತಿ ಖ್ಯಾತಸ್ತಸ್ಯ ಶಿಷ್ಯೋಽಸ್ಮಿ ಭಾರತ॥ 1-151-10 (6885) 
ತೀರ್ಥಾತ್ತೀರ್ಥಂ ಗಮಯಿತುಮಹಮೇತತ್ಸಮುದ್ಯತಃ।
ತಪಸಾ ಯನ್ಮಯಾ ಪ್ರಾಪ್ತಮಮೋಘಮಶನಿಪ್ರಭಂ॥ 1-151-11 (6886) 
ಅಸ್ತ್ರಂ ಬ್ರಹ್ಮಶಿರೋ ನಾಮ ಯದ್ದಹೇತ್ಪೃಥಿವೀಮಪಿ।
ದದತಾ ಗುರುಣಾ ಚೋಕ್ತಂ ನ ಮನುಷ್ಯೇಷ್ವಿದಂತ್ವಯಾ॥ 1-151-12 (6887) 
ಭಾರದ್ವಾಜ ವಿಮೋಕ್ತವ್ಯಮಲ್ಪವೀರ್ಯೇಷು ಸಂಯುಗೇ।
ಯದ್ಯದಂತರ್ಹಿತಂ ಭೂತಂ ಕಿಂಚಿದ್ಯುದ್ಧ್ಯೇತ್ತ್ವಯಾ ಸಹ॥ 1-151-13 (6888) 
ಮಹಾತೇಜಸ್ತ್ವಮೇತೇನ ಹನ್ಯಾಃ ಶಸ್ತ್ರೇಣ ಸಂಯುಗೇ।
ತ್ವಯಾ ಪ್ರಾಪ್ತಮಿದಂ ವೀರ ದಿವ್ಯಂ ನಾನ್ಯೋಽರ್ಹತಿ ತ್ವಿದಂ॥ 1-151-14 (6889) 
ಸಮಯಸ್ತು ತ್ವಯಾ ರಕ್ಷ್ಯೋ ಮುನಿಸೃಷ್ಟೋ ವಿಶಾಂಪತೇ।
ಆಚಾರ್ಯದಕ್ಷಿಣಾಂ ದೇಹಿ ಜ್ಞಾತಿಗ್ರಾಮಸ್ಯ ಪಶ್ಯತಃ॥ 1-151-15 (6890) 
ದದಾನೀತಿ ಪ್ರತಿಜ್ಞಾತೇ ಫಾಲ್ಗುನೇನಾಬ್ರವೀದ್ಗುರುಃ।
ಯುದ್ಧೇಽಹಂ ಪ್ರತಿಯೋದ್ಧವ್ಯೋ ಯುಧ್ಯಮಾನಸ್ತ್ವಯಾಽನಘ॥ 1-151-16 (6891) 
ತಥೇತಿ ಚ ಪ್ರತಿಜ್ಞಾಯ ದ್ರೋಣಾಯ ಕುರುಪುಂಗವಃ।
ಉಪಸಂಗೃಹ್ಯ ಚರಣಾವುಪತಸ್ಥೇ ವಿನೀತವತ್॥ 1-151-17 (6892) 
ದ್ರೋಣೋ ಜಗಾದ ವಚನಂ ಸಮಾಲಿಂಗ್ಯ ತು ಫಾಲ್ಗುನಂ।
ಯನ್ಮಯೋಕ್ತಂ ಪುರಾ ಪಾರ್ಥ ತವ ಲೋಕೇ ನರಂ ಕ್ವಚಿತ್॥ 1-151-18 (6893) 
ಸದೃಶಂ ಕಾರಯೇ ನೈವ ಸರ್ವಪ್ರಹರಣೇ ಯುಧಿ।
ತತ್ಕೃತಂ ಚ ಮಯಾ ಸಂಯಕ್ತವ ತುಲ್ಯೋ ನ ವರ್ತತೇ॥ 1-151-19 (6894) 
ದೇವಾ ಯುಧಿ ನ ಶಕ್ತಾಸ್ತ್ವಾಂ ಯೋದ್ಧುಂ ದೈತ್ಯಾ ನ ದಾನವಾಃ।
ನಾಹಂ ತ್ವತ್ತೋ ವಿಶಿಷ್ಟೋಽಸ್ಮಿ ಕಿಂ ಪುನರ್ಮಾನವಾ ರಣೇ॥ 1-151-20 (6895) 
ಏಕಸ್ತವಾಧಿಕೋ ಲೋಕೇ ಯೋ ಹಿ ವೃಷ್ಣಿಕುಲೋದ್ಭವಃ।
ಕೃಷ್ಣಃ ಕಮಲಪತ್ರಾಕ್ಷಃ ಕಂಸಕಾಲಿಯಸೂದನಃ॥ 1-151-21 (6896) 
ಸ ಜೇತಾ ಸರ್ವಲೋಕಾನಾಂ ಸರ್ವಪ್ರಹರಣಾಯುಧಃ।
ನೈತಾವತಾ ತೇ ಪಾರ್ಥಾಹಂ ಭವಾಂಯನೃತವಾಗಿಹ॥ 1-151-22 (6897) 
ತದಧೀನಂ ಜಗತ್ಸರ್ವಂ ತತ್ಪ್ರಲೀನಂ ತದುದ್ಭವಂ।
ತತ್ಪದಂ ನ ವಿಜಾನಂತಿ ಬ್ರಹ್ಮೇಶಾನಾದಯೋಽಪಿ ವಾ॥ 1-151-23 (6898) 
ತನ್ನಾಭಿಪ್ರಭವೋ ಬ್ರಹ್ಮಾ ಸರ್ವಭೂತಾನಿ ನಿರ್ಮಮೇ।
ಸ ಏವ ಕರ್ತಾ ಭೋಕ್ತಾ ಚ ಸಂಹರ್ತಾ ಚ ಜಗನ್ಮಯಂ॥ 1-151-24 (6899) 
ಸ ಏವ ಭೂತಂ ಭವ್ಯಂ ಚ ಭವಚ್ಚ ಪುರುಷಃ ಪರಃ।
ನಿತ್ಯಃ ಸರ್ವಗತಃ ಸ್ಥಾಣುರಚಲೋಽಯಂ ಸನಾತನಃ॥ 1-151-25 (6900) 
ಪ್ರಾದುರ್ಭವತಿ ಯೋಗಾತ್ಮಾ ಪಾಲನಾರ್ಥಂ ಸ ಲೀಲಯಾ।
ತತ್ತುಲ್ಯೋ ಹಿ ನ ಜಾಯೇತ ನ ಜಾತೋ ನ ಜನಿಷ್ಯತೇ॥ 1-151-26 (6901) 
ಸ ಹಿ ಮಾತುಲಜೋಽಭೂತ್ತೇ ಚರಾಚರಗುರುಃ ಪಿತಾ।
ಕೋ ಹಿ ತಂ ಜೇತುಮೀಹೇತ ಜಾನನ್ನಾತ್ಮಹಿತಂ ನರಃ॥ 1-151-27 (6902) 
ಶ್ಯಾಲಶ್ಚ ತೇ ಸಖಾ ಚಾಸೌ ತಸ್ಯ ತ್ವಂ ಪ್ರಾಣವಲ್ಲಭಃ।
ಸ್ನೇಹಮಭ್ಯಧಿಕಂ ತಸ್ಯ ತವ ಸಖ್ಯಮವಸ್ಥಿತಂ॥ 1-151-28 (6903) 
ನ ತೇನ ಭವತೋ ಯುದ್ಧಂ ಭವಿತಾ ನರ್ಮತೋಽಪಿ ವಾ।
ಅಪಿಚಾರ್ಥೇ ತವ ಪುರಾ ಶಕ್ರೇಣ ಕಿಲ ಚೋದಿತಃ॥ 1-151-29 (6904) 
ಗೋಕುಲೇ ವರ್ಧಮಾನಸ್ತು ನಂದಗೋಪಸ್ಯ ಕಾರಣಾತ್।
ಮಮಾಂಶಃ ಪಾಂಡವೋ ಲೋಕೇ ಪೃಥಿವ್ಯಾಂ ಪುರುಷೋತ್ತಮಃ॥ 1-151-30 (6905) 
ಕೌಂತೇಯಾವರಜಃ ಶ್ರೀಮಾನರ್ಜುನೋ ನಾಮ ವೀರ್ಯವಾನ್।
ಭುವೋ ಭಾರಾಪಹರಣೇ ಸಾಹಾಯ್ಯಂ ತೇ ಕರಿಷ್ಯತಿ॥ 1-151-31 (6906) 
ತದರ್ಥಮಭಯಂ ದೇಹಿ ಪಾಹಿ ಚಾಸ್ಮತ್ಕೃತೇ ಪ್ರಭೋ।
ಇತ್ಯುಕ್ತಃ ಪುಂಡರೀಕಾಕ್ಷಸ್ತದಾ ಶಕ್ರೇಣ ಫಲ್ಗುನ॥ 1-151-32 (6907) 
ತಮುವಾಚ ತತಃ ಶ್ರೀಮಾಞ್ಶಂಖಚಕ್ರಗದಾಧರಃ।
ಜಾನಾಮಿ ಪಾಂಡವೇ ವಂಶೇ ಜಾತಂ ಪಾರ್ಥಂ ಪಿತೃಷ್ವಸುಃ॥ 1-151-33 (6908) 
ಪುತ್ರಂ ಪರಮಧರ್ಮಿಷ್ಠಂ ಸರ್ವಶಸ್ತ್ರಭೃತಾಂ ವರಂ।
ಪಾಲಯಾಮಿ ತ್ವದಂಶಂ ತಂ ಸರ್ವಲೋಕಮಹಾಭುಜಂ॥ 1-151-34 (6909) 
ಆವಯೋಃ ಸಖ್ಯಸದೃಶಂ ನ ಚ ಲೋಕೇ ಭವಿಷ್ಯತಿ।
ಯಸ್ತದ್ಭಕ್ತಃ ಸಮದ್ಭಕ್ತೋ ಯಸ್ತಂ ದ್ವೇಷ್ಟಿ ಸ ಮಾಮಪಿ॥ 1-151-35 (6910) 
ಯನ್ಮೇ ವಿತ್ತಂ ತು ತತ್ತಸ್ಯ ತಂ ವಿನಾಹಂ ನ ಜೀವಯೇ।
ಇತಿ ಪಾರ್ಥ ಪುರಾ ಶಕ್ರಮಾಹ ಸರ್ವೇಶ್ವರೋ ಹರಿಃ॥ 1-151-36 (6911) 
ತಸ್ಮಾತ್ತವಾಪಿ ಸದೃಶಸ್ತಂ ವಿನಾಭ್ಯಧಿಕಃ ಪುಮಾನ್।
ನ ಚೇಹ ಭವಿತಾ ಲೋಕೇ ತಮೇವ ಶರಣಂ ವ್ರಜ॥ 1-151-37 (6912) 
ಶರಣ್ಯಃ ಸರ್ವಭೂತಾನಾಂ ದೇವದೇವೋ ಜನಾರ್ದನಃ॥'  1-151-38 (6913) 
ವೈಶಂಪಾಯನ ಉವಾಚ। 1-151-39x (895) 
ತಥೇತಿ ಚ ಪ್ರತಿಜ್ಞಾಯ ದ್ರೋಣಾಯ ಕುರುಪುಂಗವಃ।
ಉಪಸಂಗೃಹ್ಯ ಚರಣೌ ಯುಧಿಷ್ಠಿರವಶೋಽಭವತ್॥ 1-151-39 (6914) 
ಸ್ವಭಾವಾದಗಮಚ್ಛಬ್ದೋ ಮಹೀಂ ಸಾಗರಮೇಖಲಾಂ।
ಅರ್ಜುನಸ್ಯ ಸಮೋ ಲೋಕೇ ನಾಸ್ತಿ ಕಶ್ಚಿದ್ಧನುರ್ಧರಃ॥ 1-151-40 (6915) 
ಗದಾಯುದ್ಧೇಽಸಿಯುದ್ಧೇ ಚ ರಥಯುದ್ಧೇ ಚ ಪಾಂಡವಃ।
ಪಾರಗಶ್ಚ ಧನುರ್ಯುದ್ಧೇ ಬಭೂವಾಥ ಧನಂಜಯಃ॥ 1-151-41 (6916) 
ನೀತಿಮಾನ್ಸಕಲಾಂ ನೀತಿಂ ವಿಬುಧಾಧಿಪತೇಸ್ತದಾ।
`ಅಸ್ತ್ರೇ ಶಸ್ತ್ರೇ ಚ ಶಾಸ್ತ್ರೇ ಚ ರಥನಾಗಾಶ್ವಕರ್ಮಣಿ।' 
ಅವಾಪ್ಯ ಸಹದೇವೋಽಪಿ ಭ್ರಾತೄಣಾಂ ವವೃತೇ ವಶೇ॥  1-151-42 (6917) 
ದ್ರೋಣೇನೈವಂ ವಿನೀತಶ್ಚ ಭ್ರಾತೄಣಾಂ ನಕುಲಃ ಪ್ರಿಯಃ।
ಚಿತ್ರಯೋಧೀ ಸಮಾಖ್ಯಾತೋ ಬಭೂವಾತಿರಥೋದಿತಃ॥ 1-151-43 (6918) 
ತ್ರಿವರ್ಷಕೃತಯಜ್ಞಸ್ತು ಗಂಧರ್ವಾಣಾಮುಪಪ್ಲವೇ।
ಅರ್ಜುನಪ್ರಮುಖೈಃ ಪಾರ್ಥೈಃ ಸೌವೀರಃ ಸಮರೇ ಹತಃ॥ 1-151-44 (6919) 
ನ ಶಶಾಕ ವಶೇ ಕರ್ತುಂ ಯಂ ಪಾಂಡುರಪಿ ವೀರ್ಯವಾನ್।
ಸೋಽರ್ಜುನೇನ ವಶಂ ನೀತೋ ರಾಜಾಸೀದ್ಯವನಾಧಿಪಃ॥ 1-151-45 (6920) 
ಅತೀವ ಬಲಸಂಪನ್ನಃ ಸದಾ ಮಾನಿ ಕುರೂನ್ಪ್ರತಿ।
ವಿಪುಲೋ ನಾಮ ಸೌವೀರಃ ಶಸ್ತಃ ಪಾರ್ಥೇನ ಧೀಮತಾ॥ 1-151-46 (6921) 
ದತ್ತಾಮಿತ್ರ ಇತಿ ಖ್ಯಾತಂ ಸಂಗ್ರಾಮೇ ಕೃತನಿಶ್ಚಯಂ।
ಸುಮಿತ್ರಂ ನಾಮ ಸೌವೀರಮರ್ಜುನೋಽದಮಯಚ್ಛರೈಃ॥ 1-151-47 (6922) 
ಭೀಮಸೇನಸಹಾಯಶ್ಚ ರಥಾನಾಮಯುತಂ ಚ ಸಃ।
ಅರ್ಜುನಃ ಸಮರೇ ಪ್ರಾಚ್ಯಾನ್ಸರ್ವಾನೇಕರಥೋಽಜಯತ್॥ 1-151-48 (6923) 
ತಥೈವೈಕರಥೋ ಗತ್ವಾ ದಕ್ಷಿಣಾಮಜಯದ್ದಿಶಂ।
ಧನೌಘಂ ಪ್ರಾಪಯಾಮಾಸ ಕುರುರಾಷ್ಟ್ರಂ ಧನಂಜಯಃ॥ 1-151-49 (6924) 
`ಯತಃ ಪಂಚದಶೇ ವರ್ಷೇ ಸರ್ವಮೇತಚ್ಚಕಾರ ಸಃ।
ತಂ ದೃಷ್ಟ್ವಾ ಧಾರ್ತರಾಷ್ಟ್ರಾಣಾಂ ತತೋ ಭಯಮಜಾಯತ॥ 1-151-50 (6925) 
ಯಃ ಸರ್ವಾಂಧೃತರಾಷ್ಟ್ರಸ್ಯ ಪುತ್ರಾನ್ವಿಪ್ರಚಕಾರ ಹ।
ಭೀಮಸೇನೋ ಮಹಾಬಾಹುರ್ಬಲಾದ್ಬಲವತಾಂ ವರಃ॥ 1-151-51 (6926) 
ಅದುಷ್ಟಭಾವಂ ತಂ ದೋಷೈರ್ಜಗೃಹುರ್ದೋಷಬುದ್ಧಯಃ।
ಧಾರ್ತರಾಷ್ಟ್ರಾಸ್ತಥಾ ಸರ್ವೇ ಭಯಾದ್ಭೀಮಸ್ಯ ಕರ್ಮಣಾ॥ 1-151-52 (6927) 
ತಂ ದೃಷ್ಟ್ವಾ ಕರ್ಮಭಿಃ ಪಾರ್ಥಾನ್ಸರ್ವಾನಾಗತಲಕ್ಷಣಾನ್।
ಬಲಾದ್ಬಹುಗುಣಾಂಸ್ತೇಭ್ಯೋ ಬಿಭಿಯುರ್ದೋಷಬುದ್ಧಯಃ॥'  1-151-53 (6928) 
ಏವಂ ಸರ್ವೇ ಮಹಾತ್ಮಾನಃ ಪಾಂಡವಾ ಮನುಜೋತ್ತಮಾಃ।
ಪರರಾಷ್ಟ್ರಾಣಿ ನಿರ್ಜಿತ್ಯ ಸ್ವರಾಷ್ಟ್ರಂ ವವೃಧುಃ ಪುರಾ॥ 1-151-54 (6929) 
ತತೋ ಬಲಮತಿಖ್ಯಾತಂ ವಿಜ್ಞಾಯ ದೃಢಧನ್ವಿನಾಂ।
ದೂಷಿತಃ ಸಹಸಾ ಭಾವೋ ಧೃತರಾಷ್ಟ್ರಸ್ಯ ಪಾಂಡುಷು। 
ಸ ಚಿಂತಾಪರಮೋ ರಾಜಾ ನ ನಿದ್ರಾಮಲಭನ್ನಿಶಿ॥ ॥  1-151-55 (6930) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ಏಕಪಂಚಾಶದಧಿಕಶತತಮೋಽಧ್ಯಾಯಃ॥ 151 ॥

Mahabharata - Adi Parva - Chapter Footnotes

1-151-9 ಗುಡಾಕಾ ನಿದ್ರಾ ತಸ್ಯಾ ಈಶಮರ್ಜುನಂ ಜಿತನಿದ್ರಂ, ಗುಡಾ ಸ್ನುಹೀ ತದ್ವತ್ಕೇಶಾ ಯಸ್ಯ॥ 1-151-11 ತೀರ್ಥಾತ್ಪಾತ್ರಾಂತರಂ ಗಮಯಿತುಂ ಸಂಪ್ರದಾಯಾವಿಚ್ಛೇದಾರ್ಥಮಿತ್ಯರ್ಥಃ॥ 1-151-14 ತ್ವಯಾ ಗ್ರಾಹಾನ್ಮಾಂ ಮೋಚಯತಾ ಪ್ರಾಪ್ತಂ ಪ್ರಾಗೇವ॥ 1-151-28 ತಸ್ಯ ತ್ವಯೀತಿ ಶೇಷಃ। ತವ ತಸ್ಮಿನ್ನಿತಿ ಶೇಷಃ॥ 1-151-35 ತಸ್ಯ ಮಮ ಚ॥ 1-151-42 ವಿಬುಧಾಧಿಪತೇರುದ್ಧವಾತ್॥ 1-151-43 ವಿನೀತಃ ಶಿಕ್ಷಿತಃ। ಅತಿರಥೇಷೂದಿತಃ ಖ್ಯಾತಃ॥ 1-151-44 ಗಂಧರ್ವೋಪಪ್ಲವೇಽಪಿ ಯಸ್ಯ ಸೌವೀರಸ್ಯ ಯಜ್ಞೋ ನ ವಿಪ್ಲುತ ಇತ್ಯಯೋಧ್ಯತ್ವಮುಕ್ತಂ॥ 1-151-46 ಶಸ್ತೋ ಹಿಂಸಿತಃ॥ 1-151-53 ಬಿಭಿಯುಃ ಬಿಭ್ಯುಃ॥ 1-151-54 ವವೃಧುರ್ವರ್ಧಿತವಂತಃ॥ ಏಕಪಂಚಾಶದಧಿಕಶತತಮೋಽಧ್ಯಾಯಃ॥ 151 ॥



ಆದಿಪರ್ವ - ಅಧ್ಯಾಯ 152

॥ ಶ್ರೀಃ ॥

1.152. ಅಧ್ಯಾಯಃ 152 

Mahabharata - Adi Parva - Chapter Topics

ಯುಧಿಷ್ಠಿರಃ ಸಾಂರಾಜ್ಯೇಽಭಿಷೇಕ್ತವ್ಯ ಇತಿ ಪೌರವಾರ್ತಾಂ ಶ್ರುತ್ವಾ ವ್ಯಥಿತಸ್ಯ ದುರ್ಯೋಧನಸ್ಯ ಪಿತ್ರಾ ಸಂವಾದಃ॥ 1 ॥

Mahabharata - Adi Parva - Chapter Text

1-152-0 (6931) 
ವೈಶಂಪಾಯನ ಉವಾಚ। 1-152-0x (896) 
ಪ್ರಾಣಾಧಿಕಂ ಭೀಮಸೇನಂ ಕೃತವಿದ್ಯಂ ಧನಂಜಯಂ।
ದುರ್ಯೋಧನೋ ಲಕ್ಷಯಿತ್ವಾ ಪರ್ಯತಪ್ಯತ ದುರ್ಮನಾಃ॥ 1-152-1 (6932) 
ತತೋ ವೈಕರ್ತನಃ ಕರ್ಣಃ ಶಕುನಿಶ್ಚಾಪಿ ಸೌಬಲಃ।
ಅನೇಕಾರಭ್ಯುಪಾಯೈಸ್ತೇ ಜಿಘಾಂಸಂತಿ ಸ್ಮ ಪಾಂಡವಾನ್॥ 1-152-2 (6933) 
ಪಾಂಡವಾ ಅಪಿ ತತ್ಸರ್ವಂ ಪ್ರತಿಚಕ್ರುರ್ಯಥಾಬಲಂ।
ಉದ್ಭಾವನಮಕುರ್ವಂತೋ ವಿದುರಸ್ಯ ಮತೇ ಸ್ಥಿತಾಃ॥ 1-152-3 (6934) 
ಗುಣೈಃ ಸಮುದಿತಾಂದೃಷ್ಟ್ವಾ ಪೌರಾಃ ಪಾಂಡುಸುತಾಂಸ್ತದಾ।
ಕಥಯಾಂಚಕ್ರಿರೇ ತೇಷಾಂ ಗುಣಾನ್ಸಂಸತ್ಸು ಭಾರತ॥ 1-152-4 (6935) 
ರಾಜ್ಯಪ್ರಾಪ್ತಿಂ ಚ ಸಂಪ್ರಾಪ್ತಂ ಜ್ಯೇಷ್ಠಂ ಪಾಂಡುಸುತಂ ತದಾ।
ಕಥಯಂತಿ ಸ್ಮ ಸಂಭೂಯ ಚತ್ವರೇಷು ಸಭಾಸು ಚ॥ 1-152-5 (6936) 
ಪ್ರಜ್ಞಾಶ್ಚಕ್ಷುರಚಕ್ಷುಷ್ಟ್ವಾದ್ಧೃತರಾಷ್ಟ್ರೋ ಜನೇಶ್ವರಃ।
ರಾಜ್ಯಂ ನ ಪ್ರಾಪ್ತವಾನ್ಪೂರ್ವಂ ಸ ಕಥಂ ನೃಪತಿರ್ಭವೇತ್॥ 1-152-6 (6937) 
ತಥಾ ಶಾಂತನವೋ ಭೀಷ್ಮಃ ಸತ್ಯಸಂಧೋ ಮಹಾವ್ರತಃ।
ಪ್ರತ್ಯಾಖ್ಯಾಯ ಪುರಾ ರಾಜ್ಯಂ ನ ಸ ಜಾತು ಗ್ರಹೀಷ್ಯತಿ॥ 1-152-7 (6938) 
ತೇ ವಯಂ ಪಾಂಡವಜ್ಯೇಷ್ಠಂ ತರುಣಂ ವೃದ್ಧಶೀಲಿನಂ।
ಅಭಿಷಿಂಚಾಮ ಸಾಧ್ವದ್ಯ ಸತ್ಯಕಾರುಣ್ಯವೇದಿನಂ॥ 1-152-8 (6939) 
ಸ ಹಿ ಭೀಷ್ಮಂ ಶಾಂತನವಂ ಧೃತರಾಷ್ಟ್ರಂ ಚ ಧರ್ಮವಿತ್।
ಸಪುತ್ರಂ ವಿವಿಧೈರ್ಭೋಗೈರ್ಯೋಜಯಿಷ್ಯತಿ ಪೂಜಯನ್॥ 1-152-9 (6940) 
ವೈಶಂಪಾಯನ ಉವಾಚ। 1-152-10x (897) 
ತೇಷಾಂ ದುರ್ಯೋಧನಃ ಶ್ರುತ್ವಾ ತಾನಿ ವಾಕ್ಯಾನಿ ಜಲ್ಪತಾಂ।
ಯುಧಿಷ್ಠಿರಾನುರಕ್ತಾನಾಂ ಪರ್ಯತಪ್ಯತ ದುರ್ಮತಿಃ॥ 1-152-10 (6941) 
ಸ ತಪ್ಯಮಾನೋ ದುಷ್ಟಾತ್ಮಾ ತೇಷಾಂ ವಾಚೋ ನ ಚಕ್ಷಮೇ।
ಈರ್ಷ್ಯಯಾ ಚಾಪಿ ಸಂತಪ್ತೋ ಧೃತರಾಷ್ಟ್ರಮುಪಾಗಮತ್॥ 1-152-11 (6942) 
ತತೋ ವಿರಹಿತಂ ದೃಷ್ಟ್ವಾ ಪಿತರಂ ಪ್ರತಿಪೂಜ್ಯ ಸಃ।
ಪೌರಾನುರಾಗಸಂತಪ್ತಃ ಪಶ್ಚಾದಿದಮಭಾಷತ॥ 1-152-12 (6943) 
ಶ್ರುತಾ ಮೇ ಜಲ್ಪತಾಂ ತಾತ ಪೌರಾಣಾಮಶಿವಾ ಗಿರಃ।
ತ್ವಾಮನಾದೃತ್ಯ ಭೀಷ್ಮಂ ಚ ಪತಿಮಿಚ್ಛಂತಿ ಪಾಂಡವಂ॥ 1-152-13 (6944) 
ಮತಮೇತಚ್ಚ ಭೀಷ್ಮಸ್ಯ ನ ಸ ರಾಜ್ಯಂ ಬುಭುಕ್ಷತಿ।
ಅಸ್ಮಾಕಂ ತು ಪರಾಂ ಪೀಡಾಂ ಚಿಕೀರ್ಷಂತಿ ಪುರೇ ಜನಾಃ॥ 1-152-14 (6945) 
ಪಿತೃತಃ ಪ್ರಾಪ್ತವಾನ್ರಾಜ್ಯಂ ಪಾಂಡುರಾತ್ಮಗುಣೈಃ ಪುರಾ।
ತ್ವಮಂಧಗುಣಸಂಯೋಗಾತ್ಪ್ರಾಪ್ತಂ ರಾಜ್ಯಂ ನ ಲಬ್ಧವಾನ್॥ 1-152-15 (6946) 
ಸ ಏಷ ಪಾಂಡೋರ್ದಾಯಾದ್ಯಂ ಯದಿ ಪ್ರಾಪ್ನೋತಿ ಪಾಂಡವಃ।
ತಸ್ಯ ಪುತ್ರೋ ಧ್ರುವಂ ಪ್ರಾಪ್ತಸ್ತಸ್ಯ ತಸ್ಯಾಪಿ ಚಾಪರಃ॥ 1-152-16 (6947) 
ತೇ ವಯಂ ರಾಜವಂಶೇನ ಹೀನಾಃ ಸಹ ಸುತೈರಪಿ।
ಅವಜ್ಞಾತಾ ಭವಿಷ್ಯಾಮೋ ಲೋಕಸ್ಯ ಜಗತೀಪತೇ॥ 1-152-17 (6948) 
ಸತತಂ ನಿರಯಂ ಪ್ರಾಪ್ತಾಃ ಪರಪಿಂಡೋಪಜೀವಿನಃ।
ನ ಭವೇಮ ಯಥಾ ರಾಜಂಸ್ತಥಾ ನೀತಿರ್ವಿಧೀಯತಾಂ॥ 1-152-18 (6949) 
ಯದಿ ತ್ವಂ ಹಿ ಪುರಾ ರಾಜನ್ನಿದಂ ರಾಜ್ಯಮವಾಪ್ತವಾನ್।
ಧ್ರುವಂ ಪ್ರಾಪ್ಸ್ಯಾಮ ಚ ವಯಂ ರಾಜ್ಯಮಪ್ಯವಶೇ ಜನೇ॥ 1-152-19 (6950) 
`ವೈಶಂಪಾಯನ ಉವಾಚ। 1-152-20x (898) 
ಧೃತರಾಷ್ಟ್ರಸ್ತು ಪುತ್ರಸ್ಯ ಶ್ರುತ್ವಾ ವಚನಮೀದೃಶಂ।
ಮುಹೂರ್ತಮಿವ ಸಂಚಿಂತ್ಯ ದುರ್ಯೋಧನಮಥಾಬ್ರವೀತ್॥ 1-152-20 (6951) 
ಧರ್ಮನಿತ್ಯಸ್ತಥಾ ಪಾಂಡುಃ ಸುಪ್ರೀತೋ ಮಯಿ ಕೌರವಃ।
ಸರ್ವೇಷು ಜ್ಞಾತಿಷು ತಥಾ ಮದೀಯೇಷು ವಿಶೇಷತಃ॥ 1-152-21 (6952) 
ನಾತ್ರ ಕಿಂಚನ ಜಾನಾತಿ ಭೋಜನಾದಿ ಚಿಕೀರ್ಷಿತಂ।
ನಿವೇದಯತಿ ತತ್ಸರ್ವಂ ಮಯಿ ಧರ್ಮಭೃತಾಂ ವರಃ॥ 1-152-22 (6953) 
ತಸ್ಯ ಪುತ್ರೋ ಯಥಾ ಪಾಂಡುಸ್ತಥಾ ಧರ್ಮಪರಃ ಸದಾ।
ಗುಣಾವಾಂʼಲ್ಲೋಕವಿಖ್ಯಾತೋ ನಗರೇ ಚ ಪ್ರತಿಷ್ಠಿತಃ॥ 1-152-23 (6954) 
ಸ ಕಥಂ ಶಕ್ಯತೇಽಸ್ಮಾಭಿರಪಾಕ್ರಷ್ಟುಂ ನರರ್ಷಭಃ।
ರಾಜ್ಯಮೇಷ ಹಿ ನಃ ಪ್ರಾಪ್ತಃ ಸಸಹಯೋ ವಿಶೇಷತಃ॥ 1-152-24 (6955) 
ಭೃತಾ ಹಿ ಪಾಂಡುನಾಽಮಾತ್ಯಾ ಬಲಂ ಚ ಸತತಂ ಮತಂ।
ಧೃತಾಃ ಪುತ್ರಾಶ್ಚ ಪೌತ್ರಾಶ್ಚ ತೇಷಾಮಪಿ ವಿಶೇಷತಃ॥ 1-152-25 (6956) 
ತೇ ತಥಾ ಸಂಸ್ತುತಾಸ್ತಾತ ವಿಷಯೇ ಪಾಂಡುನಾ ನರಾಃ।
ಕಥಂ ಯುಧಿಷ್ಠಿರಸ್ಯಾರ್ಥೇ ನ ನೋ ಹನ್ಯುಃ ಸಬಾಂಧವಾನ್॥ 1-152-26 (6957) 
ನೈತೇ ವಿಷಯಮಿಚ್ಛೇಯುರ್ಧರ್ಮತ್ಯಾಗೇ ವಿಶೇಷತಃ।
ತೇ ವಯಂ ಕೌರವೇಂದ್ರಾಣಾಮೇತೇಷಾಂ ಚ ಮಹಾತ್ಮನಾಂ॥ 1-152-27 (6958) 
ಕಥಂ ನ ವಾಚ್ಯತಾಂ ತಾತ ಗಚ್ಛೇಮ ಜಗತಸ್ತಥಾ॥  1-152-28 (6959) 
ದುರ್ಯೋಧನ ಉವಾಚ। 1-152-29x (899) 
ಮಧ್ಯಸ್ಥಃ ಸತತಂ ಭೀಷ್ಮೋ ದ್ರೋಣಪುತ್ರೋ ಮಯಿ ಸ್ಥಿತಃ।
ಯತಃ ಪುತಸ್ತತೋ ದ್ರೋಣೋ ಭವಿತಾ ನಾತ್ರ ಸಂಶಯಃ॥ 1-152-29 (6960) 
ಕೃಪಃ ಶಾರದ್ವತಶ್ಚೈವ ಯತ ಏವ ವಯಂ ತತಃ।
ಬಾಗಿನೇಯಂ ತತೋ ದ್ರೌಣಿಂ ನ ತ್ಯಕ್ಷ್ಯತಿ ಕಥಂಚನ॥ 1-152-30 (6961) 
ಕ್ಷತ್ತಾ ತು ಬಂಧುರಸ್ಮಾಕಂ ಪ್ರಚ್ಛನ್ನಸ್ತು ತತಃ ಪರೈಃ।
ನ ಚೈಕಃ ಸ ಸಮರ್ಥೋಽಸ್ಮಾನ್ಪಾಂಡವಾರ್ಥೇ ಪ್ರಬಾಧಿತುಂ॥ 1-152-31 (6962) 
ಸುವಿಸ್ರಬ್ಧಾನ್ಪಾಂಡುಸುತಾನ್ಸಹ ಮಾತ್ರಾ ವಿವಾಸಯ।
ವಾರಣಾವತಮದ್ಯೈವ ನಾತ್ರ ದೋಷೋ ಭವಿಷ್ಯತಿ॥ 1-152-32 (6963) 
ವಿನಿದ್ರಾಕರಣಂ ಘೋರಂ ಹೃದಿ ಶಲ್ಯಮಿವಾರ್ಪಿತಂ।
ಶೋಪಕಪಾವಕಮುದ್ಧೂತಂ ಕರ್ಮಣಾನೇನ ನಾಶಯ॥' ॥  1-152-33 (6964) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ದ್ವಿಪಂಚಾಶದಧಿಕಶತತಮೋಽಧ್ಯಾಯಃ॥ 152 ॥




ಆದಿಪರ್ವ - ಅಧ್ಯಾಯ 153

॥ ಶ್ರೀಃ ॥

1.153. ಅಧ್ಯಾಯಃ 153 

Mahabharata - Adi Parva - Chapter Topics

ಧೃತರಾಷ್ಟ್ರಾದೀನಾಂ ಕಣಿಕೇನ ದುರ್ನೀತ್ಯುಪದೇಶಃ॥ 1 ॥ ಜಂಬುಕೋಪಾಖ್ಯಾನಂ॥ 2 ॥

Mahabharata - Adi Parva - Chapter Text

1-153-0 (6965) 
ವೈಶಂಪಾಯನ ಉವಾಚ। 1-153-0x (900) 
ಶ್ರುತ್ವಾ ಪಾಂಡುಸುತಾನ್ವೀರಾನ್ಬಲೋದ್ರಿಕ್ತಾನ್ಮಹೌಜಸಃ।
ಧೃತರಾಷ್ಟ್ರೋ ಮಹೀಪಾಲಶ್ಚಿಂತಾಮಗಮದಾತುರಃ॥ 1-153-1 (6966) 
ತತ ಆಹೂಯ ಮಂತ್ರಜ್ಞಂ ರಾಜಶಾಸ್ತ್ರಾರ್ಥವಿತ್ತಮಂ।
ಕಣಿಕಂ ಮಂತ್ರಿಣಾಂ ಶ್ರೇಷ್ಠಂ ಧೃತರಾಷ್ಟ್ರಽಬ್ರವೀದ್ವಚಃ॥ 1-153-2 (6967) 
ಉತ್ಸಕ್ತಾಃ ಪಾಂಡವಾ ನಿತ್ಯಂ ತೇಭ್ಯೋಽಸೂಯೇ ದ್ವಿಜೋತ್ತಮ।
ತತ್ರ ಮೇ ನಿಶ್ಚಿತತಮಂ ಸಂಧಿವಿಗ್ರಹಕಾರಣಂ। 
ಕಣಿಕ ತ್ವಂ ಮಮಾಚಕ್ಷ್ವ ಕರಿಷ್ಯೇ ವಚನಂ ತವ॥  1-153-3 (6968) 
ವೈಶಂಪಾಯನ ಉವಾಚ। 1-153-4x (901) 
`ದುರ್ಯೋಧನೋಽಥ ಶಕುನಿಃ ಕರ್ಣದುಃಶಾಸನಾವಪಿ।
ಕಣಿಕಂ ಹ್ಯುಪಸಂಗೃಹ್ಯ ಮಂತ್ರಿಣಂ ಸೌಬಲಸ್ಯ ಚ॥ 1-153-4 (6969) 
ಪಪ್ರಚ್ಛುರ್ಭರತಶ್ರೇಷ್ಠ ಪಾಂಡವಾನ್ಪ್ರತಿ ನೈಕಧಾ।
ಪ್ರಬುದ್ಧಾಃ ಪಾಂಡವಾ ನಿತ್ಯಂ ಸರ್ವೇ ತೇಭ್ಯಸ್ತ್ರಸಾಮಹೇ॥ 1-153-5 (6970) 
ಅನೂನಂ ಸರ್ವಪಕ್ಷಾಣಾಂ ಯದ್ಭವೇತ್ಕ್ಷೇಮಕಾರಕಂ।
ಭಾರದ್ವಾಜ ತದಾಚಕ್ಷ್ವ ಕರಿಷ್ಯಾಮಃ ಕಥಂ ವಯಂ॥ 1-153-6 (6971) 
ವೈಶಂಪಾಯನ ಉವಾಚ।' 1-153-7x (902) 
ಸ ಪ್ರಸನ್ನಮನಾಸ್ತೇನ ಪರಿಪೃಷ್ಟೋ ದ್ವಿಜೋತ್ತಮಃ।
ಉವಾಚ ವಚನಂ ತೀಕ್ಷ್ಣಂ ರಾಜಶಾಸ್ತ್ರಾರ್ಥದರ್ಶನಂ॥ 1-153-7 (6972) 
ಕಣಿಕ ಉವಾಚ। 1-153-8x (903) 
ಶೃಣು ರಾಜನ್ನಿದಂ ತತ್ರ ಪ್ರೋಚ್ಯಮಾನಂ ಮಯಾನಘ।
ನ ಮೇಽಭ್ಯಸೂಯಾ ಕರ್ತವ್ಯಾ ಶ್ರುತ್ವೈತತ್ಕುರುಸತ್ತಮ॥ 1-153-8 (6973) 
ನಿತ್ಯಮುದ್ಯತದಂಡಃ ಸ್ಯಾನ್ನಿತ್ಯಂ ವಿವೃತಪೌರುಷಃ।
ಅಚ್ಛಿದ್ರಶ್ಛಿದ್ರದರ್ಶೀ ಸ್ಯಾತ್ಪರೇಷಾಂ ವಿವರಾನುಗಃ॥ 1-153-9 (6974) 
ನಿತ್ಯಮುದ್ಯತದಂಡಾದ್ಧಿ ಭಋಶಮುದ್ವಿಜತೇ ಜನಃ।
ತಸ್ಮಾತ್ಸರ್ವಾಣಿ ಕಾರ್ಯಾಣಿ ದಂಡೇನೈವ ವಿಧಾರಯೇತ್॥ 1-153-10 (6975) 
ನಾಸ್ಯ ಚ್ಛಿದ್ರಂ ಪರಃ ಪಶ್ಯೇಚ್ಛಿದ್ರೇಣ ಪರಮನ್ವಿಯಾತ್।
ಗೂಹೇತ್ಕೂರ್ಮ ಇವಾಂಗಾನಿ ರಕ್ಷೇದ್ವಿವರಮಾತ್ಮನಃ॥ 1-153-11 (6976) 
`ನಿತ್ಯಂ ಚ ಬ್ರಾಹ್ಮಣಾಃ ಪೂಜ್ಯಾ ನೃಪೇಣ ಹಿತಮಿಚ್ಛತಾ।
ಸೃಷ್ಟೋ ನೃಪೋ ಹಿ ವಿಪ್ರಾಮಾಂ ಪಾಲನೇ ದುಷ್ಟನಿಗ್ರಹೇ॥ 1-153-12 (6977) 
ಉಭಾಬ್ಯಾಂ ವರ್ಧತೇ ಧರ್ಮೋ ಧರ್ಮವೃದ್ಧ್ಯಾ ಜಿತಾವುಭೌ।
ಲೋಕಶ್ಚಾಯಂ ಪರಶ್ಚೈವ ತತೋ ಧರ್ಮಂ ಸಮಾಚರೇತ್॥ 1-153-13 (6978) 
ಕೃತಾಪರಾಧಂ ಪುರುಷಂ ದೃಷ್ಟ್ವಾ ಯಃ ಕ್ಷಮತೇ ನೃಪಃ।
ತೇನಾವಮಾನಮಾಪ್ನೋತಿ ಪಾಪಂ ಚೇಹ ಪರತ್ರ ಚ॥ 1-153-14 (6979) 
ಯೋ ವಿಭೂತಿಮವಾಪ್ಯೋಚ್ಚೈ ರಾಜ್ಞೋ ವಿಕುರುತೇಽಧಮಃ।
ತಮಾನಯಿತ್ವಾ ಹತ್ವಾ ಚ ದದ್ಯಾದ್ಧೀನಾಯ ತದ್ಧನಂ॥ 1-153-15 (6980) 
ನೋ ಚೇದ್ಧುರಿ ನಿಯುಕ್ತಾ ಯೇ ಸ್ಥಾಸ್ಯಂತಿ ವಶಮಾತ್ಮನಃ।
ರಾಜಾ ನಿಯುಂಜ್ಯಾತ್ಪುರುಷಾನಾಪ್ತಾಂಧರ್ಮಾರ್ಥಕೋವಿದಾನ್॥ 1-153-16 (6981) 
ಯೇ ನಿಯುಕ್ತಾಸ್ತಥಾ ಕೇಚಿದ್ರಾಷ್ಟ್ರಂ ವಾ ಯದಿ ವಾ ಪುರಂ।
ಗ್ರಾಮಂ ಜನಪದಂ ವಾಪಿ ಬಾಧೇಯುರ್ಯದಿ ವಾ ನ ವಾ॥ 1-153-17 (6982) 
ಪರೀಕ್ಷಣಾರ್ಥಂ ವಿಸೃಜೇದಾನತಾಂಶ್ಛನ್ನರೂಪಿಣಃ।
ಪರೀಕ್ಷ್ಯ ಪಾಪಕಂ ಜಹ್ಯಾದ್ಧನಮಾದಾಯ ಸರ್ವಶಃ॥'  1-153-18 (6983) 
ನಾಸಂಯಕ್ಕೃತ್ಯಕಾರೀ ಸ್ಯಾದುಪಕ್ರಂಯ ಕದಾಚನ।
ಕಂಟಕೋ ಹ್ಯಪಿ ದುಶ್ಛಿನ್ನ ಆಸ್ರಾವಂ ಜನಯೇಚ್ಚಿರಂ॥ 1-153-19 (6984) 
ವಧಮೇವ ಪ್ರಶಂಸಂತಿ ಶತ್ರೂಣಾಮಪಕಾರಿಣಾಂ।
ಸುವಿದೀರ್ಣಂ ಸುವಿಕ್ರಾಂತಂ ಸುಯುದ್ಧಂ ಸುಪಲಾಯಿತಂ॥ 1-153-20 (6985) 
ಆಪದ್ಯಾಪದಿ ಕಾಲೇ ಕುರ್ವೀತ ನ ವಿಚಾರಯೇತ್।
ನಾವಜ್ಞೇಯೋ ರಿಪುಸ್ತಾತ ದುರ್ಬಲೋಽಪಿ ಕಥಂ ಚನ॥ 1-153-21 (6986) 
ಅಲ್ಪೋಽಪ್ಯಗ್ನಿರ್ವನಂ ಕೃತ್ಸ್ನಂ ದಹತ್ಯಾಶ್ರಯಸಂಶ್ರಯಾತ್।
ಅಂಧಃ ಸ್ಯಾದಂಧವೇಲಾಯಾಂ ಬಾಧಿರ್ಯಮಪಿ ಚಾಶ್ರಯೇತ್॥ 1-153-22 (6987) 
ಕುರ್ಯಾತ್ತೃಣಮಯಂ ಚಾಪಂ ಶಯೀತ ಮೃಗಶಾಯಿಕಾಂ।
ಸಾಂತ್ವಾದಿಭಿರುಪಾಯೈಸ್ತು ಹನ್ಯಾಚ್ಛತ್ರುಂ ವಶೇ ಸ್ಥಿತಂ॥ 1-153-23 (6988) 
ದಯಾ ನ ತಸ್ಮಿನ್ಕರ್ತವ್ಯಾ ಶರಣಾಗತ ಇತ್ಯುತ।
ನಿರುದ್ವಿಗ್ನೋ ಹಿ ಭವತಿ ನ ಹತಾಜ್ಜಾಯತೇ ಭಯಂ॥ 1-153-24 (6989) 
ಹನ್ಯಾದಮಿತ್ರಂ ದಾನೇನ ತಥಾ ಪೂರ್ವಾಪಕಾರಿಣಂ।
ಹನ್ಯಾತ್ತ್ರೀನ್ಪಂಚ ಸಪ್ತೇತಿ ಪರಪಕ್ಷಸ್ಯ ಸರ್ವಶಃ॥ 1-153-25 (6990) 
ಮೂಲಮೇವಾದಿತಶ್ಛಿಂದ್ಯಾತ್ಪರಪಕ್ಷಸ್ಯ ನಿತ್ಯಶಃ।
ತತಃ ಸಹಾಯಾಂಸ್ತತ್ಪಕ್ಷಾನ್ಸರ್ವಾಂಶ್ಚ ತದನಂತರಂ॥ 1-153-26 (6991) 
ಛಿನ್ನಮೂಲೇ ಹ್ಯಧಿಷ್ಠಾನೇ ಸರ್ವೇ ತಜ್ಜೀವಿನೋ ಹತಾಃ।
ಕಥಂ ನು ಶಾಖಾಸ್ತಿಷ್ಠೇರಂಶ್ಛಿನ್ನಮೂಲೇ ವನಸ್ಪತೌ॥ 1-153-27 (6992) 
ಏಕಾಗ್ರಃ ಸ್ಯಾದವಿವೃತೋ ನಿತ್ಯಂ ವಿವರದರ್ಶಕಃ।
ರಾಜನ್ನಿತ್ಯಂ ಸಪತ್ನೇಷು ನಿತ್ಯೋದ್ವಿಗ್ನಃ ಸಮಾಚರೇತ್॥ 1-153-28 (6993) 
ಅಗ್ನ್ಯಾಧಾನೇನ ಯಜ್ಞೇನ ಕಾಷಾಯೇಣ ಜಟಾಜಿನೈಃ।
ಲೋಕಾನ್ವಿಶ್ವಾಸಯಿತ್ವೈವ ತತೋ ಲುಂಪೇದ್ಯಥಾ ವೃಕಃ॥ 1-153-29 (6994) 
ಅಂಕುಶಂ ಶೋಚಮಿತ್ಯಾಹುರರ್ಥಾನಾಮುಪಧಾರಣೇ।
ಆನಾಂಯ ಫಲಿತಾಂ ಶಾಖಾಂ ಪಕ್ವಂ ಪಕ್ವಂ ಪ್ರಶಾತಯೇತ್॥ 1-153-30 (6995) 
ಫಲಾರ್ಥೋಽಯಂ ಸಮಾರಂಭೋ ಲೋಕೇ ಪುಂಸಾಂ ವಿಪಶ್ಚಿತಾಂ।
ವಹೇದಮಿತ್ರಂ ಸ್ಕಂಧೇನ ಯಾವತ್ಕಾಲಸ್ಯ ಪರ್ಯಯಃ॥ 1-153-31 (6996) 
ತತಃ ಪ್ರತ್ಯಾಗತೇ ಕಾಲೇ ಭಿಂದ್ಯಾದ್ಧೃಟಮಿವಾಶ್ಮನಿ।
ಅಮಿತ್ರೋ ನ ವಿಮೋಕ್ತವ್ಯಃ ಕೃಪಣಂ ಬಹ್ವಪಿ ಬ್ರುವನ್॥ 1-153-32 (6997) 
ಕೃಪಾ ನ ತಸ್ಮಿನ್ಕರ್ತವ್ಯಾ ಹನ್ಯಾದೇವಾಪಕಾರಿಣಂ।
ಹನ್ಯಾದಮಿತ್ರಂ ಸಾಂತ್ವೇನ ತಥಾ ದಾನೇನ ವಾ ಪುನಃ॥ 1-153-33 (6998) 
ತಥೈವ ಭೇದದಂಡಾಭ್ಯಾಂ ಸರ್ವೋಪಾಯೈಃ ಪ್ರಶಾತಯೇತ್।  1-153-34 (6999) 
ಧೃತರಾಷ್ಟ್ರ ಉವಾಚ।
ಕಥಂ ಸಾಂತ್ವೇನ ದಾನೇನ ಭೇದೈರ್ದಂಡೇನ ವಾ ಪುನಃ॥  1-153-34x (904) 
ಅಮಿತ್ರಃ ಶಕ್ಯತೇ ಹಂತುಂ ತನ್ಮೇ ಬ್ರೂಹಿ ಯಥಾತಥಂ।  1-153-35 (7000) 
ಕಣಿಕ ಉವಾಚ।
ಶೃಣು ರಾಜನ್ಯಥಾ ವೃತ್ತಂ ವನೇ ನಿವಸತಃ ಪುರಾ॥  1-153-35x (905) 
ಜಂಬುಕಸ್ಯ ಮಹಾರಾಜ ನೀತಿಶಾಸ್ತ್ರಾರ್ಥದರ್ಶಿನಃ।
ಅಥ ಕಶ್ಚಿತ್ಕೃತಪ್ರಜ್ಞಃ ಶೃಗಾಲಃ ಸ್ವಾರ್ಥಪಂಡಿತಃ॥ 1-153-36 (7001) 
ಸಖಿಭಿರ್ನ್ಯವಸತ್ಸಾರ್ಧಂ ವ್ಯಾಘ್ರಾಖುವೃಕಬಭ್ರುಭಿಃ।
ತೇಽಪಶ್ಯನ್ವಿಪಿನೇ ತಸ್ಮಿನ್ಬಲಿನಂ ಮೃಗಯೂಥಪಂ॥ 1-153-37 (7002) 
ಅಶಕ್ತಾ ಗ್ರಹಣೇ ತಸ್ಯ ತತೋ ಮಂತ್ರಮಮಂತ್ರಯನ್।  1-153-38 (7003) 
ಜಂಬುಕ ಉವಾಚ।
ಅಸಕೃದ್ಯತಿತೋ ಹ್ಯೇಷ ಹಂತುಂ ವ್ಯಾಘ್ರ ವನೇ ತ್ವಯಾ॥  1-153-38x (906) 
ಯುವಾ ವೈ ಜವಸಂಪನ್ನೋ ಬುದ್ಧಿಶಾಲೀ ನ ಶಕ್ಯತೇ।
ಮೂಷಿಕೋಽಸ್ಯ ಶಯಾನಸ್ಯ ಚರಣೌ ಭಕ್ಷಯತ್ವಯಂ॥ 1-153-39 (7004) 
ಅಥೈನಂ ಭಕ್ಷಿತೈಃ ಪಾದೈರ್ವ್ಯಾಘ್ರೋ ಗೃಹ್ಣಾತು ವೈ ತತಃ।
ತತೋ ವೈ ಭಕ್ಷಯಿಷ್ಯಾಮಃ ಸರ್ವೇ ಮುದಿತಮಾನಸಾಃ॥ 1-153-40 (7005) 
ಜಂಬುಕಸ್ಯ ತು ತದ್ವಾಕ್ಯಂ ತಥಾ ಚಕ್ರಃ ಸಮಾಹಿತಾಃ।
ಮೂಷಿಕಾಭಕ್ಷಿತೈಃ ಪಾದೈರ್ಮೃಗಂ ವ್ಯಾಘ್ರೋಽವಧೀತ್ತದಾ॥ 1-153-41 (7006) 
ದೃಷ್ಟ್ವೈವಾಚೇಷ್ಟಮಾನಂ ತು ಭೂಮೌ ಮೃಗಕಲೇವರಂ।
ಸ್ನಾತ್ವಾಽಽಗಚ್ಛತ ಭದ್ರಂ ವೋರಕ್ಷಾಮೀತ್ಯಾಹ ಜಂಬುಕಃ॥ 1-153-42 (7007) 
ಶೃಗಾಲವಚನಾತ್ತೇಽಪಿ ಗತಾಃ ಸರ್ವೇ ನದೀಂ ತತಃ।
ಸ ಚಿಂತಾಪರಮೋ ಭೂತ್ವಾ ತಸ್ಥೌ ತತ್ರೈವ ಜಂಬುಕಃ॥ 1-153-43 (7008) 
ಅಥಾಜಗಾಮ ಪೂರ್ವಂ ತು ಸ್ನಾತ್ವಾ ವ್ಯಾಘ್ರೋ ಮಹಾಬಲಃ।
ದದರ್ಶ ಜಂಬುಕಂ ಚೈವ ಚಿಂತಾಕುಲಿತಮಾನಸಂ॥ 1-153-44 (7009) 
ವ್ಯಾಘ್ರ ಉವಾಚ। 1-153-45x (907) 
ಕಿಂ ಶೋಚಸಿ ಮಹಾಪ್ರಾಜ್ಞ ತ್ವಂ ನೋ ಬುದ್ಧಿಮತಾಂ ವರಃ।
ಅಶಿತ್ವಾ ಪಿಶಿತಾನ್ಯದ್ಯ ವಿಹರಿಷ್ಯಾಮಹೇ ವಯಂ॥ 1-153-45 (7010) 
ಜಂಬುಕ ಉವಾಚ। 1-153-46x (908) 
ಶೃಣು ಮೇ ತ್ವಂ ಮಹಾಬಾಹೋ ಯದ್ವಾಕ್ಯಂ ಮೂಷಿಕೋಽಬ್ರವೀತ್।
ಧಿಗ್ಬಲಂ ಮೃಗರಾಜಸ್ಯ ಮಯಾದ್ಯಾಯಂ ಮೃಗೋ ಹತಃ॥ 1-153-46 (7011) 
ಮದ್ಬಾಹುಬಲಮಾಶ್ರಿತ್ಯ ತೃಪ್ತಿಮದ್ಯ ಗಮಿಷ್ಯತಿ।
ತಸ್ಯೈವಂ ಗರ್ಜಿತಂ ಶ್ರುತ್ವಾ ತತೋ ಭಕ್ಷ್ಯಂ ನ ರೋಚಯೇ॥ 1-153-47 (7012) 
ವ್ಯಾಘ್ರ ಉವಾಚ। 1-153-48x (909) 
ಬ್ರವೀತಿ ಯದಿ ಸ ಹ್ಯೇವಂ ಕಾಲೇ ಹ್ಯಸ್ಮಿ ಪ್ರಬೋಧಿತಃ।
ಸ್ವಬಾಹುಬಲಮಾಶ್ರಿತ್ಯ ಹನಿಷ್ಯೇಽಹಂ ವನೇಚರಾನ್॥ 1-153-48 (7013) 
ಖಾದಿಷ್ಯೇ ತತ್ರ ಮಾಂಸಾನಿ ಇತ್ಯುಕ್ತ್ವಾ ಪ್ರಸ್ಥಿತೋವನಂ।
ಏತಸ್ಮಿನ್ನೇವ ಕಾಲೇ ತು ಮೂಷಿಕೋಽಪ್ಯಾಜಗಾಮ ಹ॥ 1-153-49 (7014) 
ತಮಾಗತಮಭಿಪ್ರೇಕ್ಷ್ಯ ಶೃಗಾಲೋಽಪ್ಯಬ್ರವೀದ್ವಚಃ।
ಶೃಣು ಮೀಷಿಕ ಭದ್ರಂ ತೇ ನಕುಲೋ ಯದಿಹಾಬ್ರವೀತ್॥ 1-153-50 (7015) 
ಮೃಗಮಾಂಸಂ ನ ಖಾದೇಯಂ ಗರಮೇತನ್ನ ರೋಚತೇ।
ಮೂಷಿಕಂ ಭಕ್ಷಯಿಷ್ಯಾಮಿ ತದ್ಭವಾನನುಮನ್ಯತಾಂ॥ 1-153-51 (7016) 
ತಚ್ಛ್ರುತ್ವಾ ಮೂಷಿಕೋ ವಾಕ್ಯಂ ಸಂತ್ರಸ್ತಃ ಪ್ರಗತೋ ಬಿಲಂ।
ತತಃ ಸ್ನಾತ್ವಾ ಸ ವೈ ತತ್ರ ಆಜಗಾಮ ವೃಕೋ ನಪೃ॥ 1-153-52 (7017) 
ತಮಾಗತಮಿದಂ ವಾಕ್ಯಮಬ್ರವೀಜ್ಜಂಬುಕಸ್ತದಾ।
ಮೃಗರಾಜೋ ಹಿ ಸಂಕ್ರುದ್ಧೋ ನ ತೇ ಸಾಧು ಭವಿಷ್ಯತಿ॥ 1-153-53 (7018) 
ಸಕಲತ್ರಸ್ತ್ವಿಹಾಯಾತಿ ಕುರುಷ್ವ ಯದನಂತರಂ।
ಏವಂ ಸಂಚೋದಿತಸ್ತೇನ ಜಂಬುಕೇನ ತದಾ ವೃಕಃ॥ 1-153-54 (7019) 
ತತೋಽವಲುಂಪನಂ ಕೃತ್ವಾ ಪ್ರಯಾತಃ ಪಿಶಿತಾಶನಃ।
ಏತಸ್ಮಿನ್ನೇವ ಕಾಲೇ ತು ನಕುಲೋಽಪ್ಯಾಜಗಾಮ ಹ॥ 1-153-55 (7020) 
ತಮುವಾಚ ಮಹಾರಾಜ ನಕುಲಂ ಜಂಬುಕೋ ವನೇ।
ಸ್ವಬಾಹುಬಲಮಾಶ್ರಿತ್ಯ ನಿರ್ಜಿತಾಸ್ತೇಽನ್ಯತೋ ಗತಾಃ॥ 1-153-56 (7021) 
ಮಮ ದತ್ವಾ ನಿಯುದ್ಧಂ ತ್ವಂ ಭುಂಕ್ಷ್ವ ಮಾಂಸಂ ಯಥೇಪ್ಸಿತಂ।  1-153-57 (7022) 
ನಕುಲ ಉವಾಚ।
ಮೃಗರಾಜೋ ವೃಕಶ್ಚೈವ ಬುದ್ಧಿಮಾನಪಿ ಮೂಷಿಕಃ॥  1-153-57x (910) 
ನಿರ್ಜಿತಾ ಯತ್ತ್ವಯಾ ವೀರಾಸ್ತಸ್ಮಾದ್ವೀರತರೋ ಭವಾನ್।
ನ ತ್ವಯಾಪ್ಯುತ್ಸಹೇ ಯೋದ್ಧುಮಿತ್ಯುಕ್ತ್ವಾ ಸೋಽಪ್ಯುಪಾಗಮತ್॥ 1-153-58 (7023) 
ಕಣಿಕ ಉವಾಚ। 1-153-59x (911) 
ಏವಂ ತೇಷು ಪ್ರಯಾತೇಷು ಜಂಬುಕೋ ಹೃಷ್ಟಮಾನಸಃ।
ಖಾದತಿ ಸ್ಮ ತದಾ ಮಾಂಸಮೇಕಃ ಸನ್ಮಂತ್ರನಿಶ್ಚಯಾತ್। 
ಏವಂ ಸಮಾಚರನ್ನಿತ್ಯಂ ಸುಖಮೇಧೇತ ಭೂಪತಿಃ॥  1-153-59 (7024) 
ಭಯೇನ ಭೇದಯೇದ್ಭೀರುಂ ಶೂರಮಂಜಲಿಕರ್ಮಣಾ।
ಲುಬ್ಧಮರ್ಥಪ್ರದಾನೇನ ಸಮಂ ನ್ಯೂನಂ ತಥೌಜಸಾ॥ 1-153-60 (7025) 
ಏವಂ ತೇ ಕಥಿತಂ ರಾಜನ್ ಶೃಣು ಚಾಪ್ಯಪರಂ ತಥಾ॥  1-153-61 (7026) 
ಪುತ್ರಃ ಸಖಾ ವಾ ಭ್ರಾತಾ ವಾ ಪಿತಾ ವಾ ಯದಿ ವಾ ಗುರುಃ।
ರಿಪುಸ್ಯಾನೇಷು ವರ್ತಂತೋ ಹಂತವ್ಯಾ ಭೂತಿಮಿಚ್ಛತಾ॥ 1-153-62 (7027) 
ಶಪಥೇನಾಪ್ಯರಿಂ ಹನ್ಯಾದರ್ಥದಾನೇನ ವಾ ಪುನಃ।
ವಿಷೇಣ ಮಾಯಯಾ ವಾಪಿ ನೋಪೇಕ್ಷೇತೇ ಕಥಂಚನ। 
ಉಭೌ ಚೇತ್ಸಂಶಯೋಪೇತೌ ಶ್ರದ್ಧವಾಂಸ್ತತ್ರ ವರ್ಧತೇ॥  1-153-63 (7028) 
ಗುರೋರಪ್ಯವಲಿಪ್ತಸ್ಯ ಕಾರ್ಯಾಕಾರ್ಯಮಜಾನತಃ।
ಉತ್ಪಥಂ ಪ್ರತಿಪನ್ನಸ್ಯ ನ್ಯಾಯ್ಯಂ ಭವತಿ ಶಾಸನಂ॥ 1-153-64 (7029) 
ಕ್ರುದ್ಧೋಽಪ್ಯಕ್ರುದ್ಧರೂಪಃ ಸ್ಯಾತ್ಸ್ಮಿತಪೂರ್ವಾಭಿಭಾಷಿತಾ।
`ನ ಚೈನಂ ಕ್ರೋಧಸಂದೀಪ್ತಂ ವಿದ್ಯಾತ್ಕಶ್ಚಿತ್ಕಥಂಚನ।' 
ನ ಚಾಪ್ಯನ್ಯಮಪಧ್ವಂಸೇತ್ಕದಾಚಿತ್ಕೋಪಸಂಯುತಃ॥  1-153-65 (7030) 
ಪ್ರಹರಿಷ್ಯನ್ಪ್ರಿಯಂ ಬ್ರೂಯಾತ್ಪ್ರಹರನ್ನಪಿ ಭಾರತ।
ಪ್ರಹೃತ್ಯ ಚ ಪ್ರಿಯಂ ಬ್ರೂಯಾಚ್ಛೋಚನ್ನಿವ ರುದನ್ನಿವ॥ 1-153-66 (7031) 
ಆಶ್ವಾಸಯೇಚ್ಚಾಪಿ ಪರಂ ಸಾಂತ್ವಧರ್ಮಾರ್ಥವೃತ್ತಿಭಿಃ।
ಅಥ ತಂ ಪ್ರಹರೇತ್ಕಾಲೇ ತಥಾ ವಿಚಲಿತಂ ಪಥಿ॥ 1-153-67 (7032) 
ಅಪಿ ಘೋರಾಪರಾಧಸ್ಯ ಧರ್ಮಮಾಶ್ರಿತ್ಯ ತಿಷ್ಠತಃ।
ಸ ಹಿ ಪ್ರಚ್ಛಾದ್ಯತೇ ದೋಷಃ ಶೈಲೋ ಮೇಘೈರಿವಾಸಿತೈಃ॥ 1-153-68 (7033) 
ಯಃ ಸ್ಯಾದನುಪ್ರಾಪ್ತವಧಸ್ತಸ್ಯಾಗಾರಂ ಪ್ರದೀಪಯೇತ್।
ಅಧನಾನ್ನಾಸ್ತಿಕಾಂಶ್ಚೋರಾನ್ವಿಷಕರ್ಮಸು ಯೋಜಯೇತ್॥ 1-153-69 (7034) 
ಪ್ರತ್ಯುತ್ಥಾನಾಸನಾದ್ಯೇನ ಸಂಪ್ರದಾನೇನ ಕೇನಚಿತ್।
ಅತಿವಿಶ್ರಬ್ಧಘಾತೀ ಸ್ಯಾತ್ತೀಕ್ಷ್ಣಂದಷ್ಟ್ರೋ ನಿಮಗ್ನಕಃ॥ 1-153-70 (7035) 
ಅಶಂಕಿತೇಭ್ಯಃ ಶಂಕೇತ ಶಂಕಿತೇಭ್ಯಶ್ಚ ಸರ್ವಶಃ।
ಅಶಂಕ್ಯಾದ್ಭಯಮುತ್ಪನ್ನಮಪಿ ಮೂಲಂ ನಿಕೃಂತತಿ॥ 1-153-71 (7036) 
ನ ವಿಶ್ವಸೇದವಿಶ್ವಸ್ತೇ ವಿಶ್ವಸ್ತೇ ನಾತಿವಿಶ್ವಸೇತ್।
ವಿಶ್ವಾಸಾದ್ಭಯಮುತ್ಪನ್ನಂ ಮೂಲಾನ್ಯಪಿ ನಿಕೃಂತತಿ॥ 1-153-72 (7037) 
ಚಾರಃ ಸುವಿಹಿತಃ ಕಾರ್ಯ ಆತ್ಮನಶ್ಚ ಪರಸ್ಯ ವಾ।
ಪಾಷಂಡಾಂಸ್ತಾಪಸಾದೀಂಶ್ಚ ಪರರಾಷ್ಟ್ರೇಷು ಯೋಜಯೇತ್॥ 1-153-73 (7038) 
ಉದ್ಯಾನೇಷು ವಿಹಾರೇಷು ದೇವತಾಯತನೇಷು ಚ।
ಪಾನಾಗಾರೇಷು ರಥ್ಯಾಸು ಸರ್ವತೀರ್ಥೇಷು ಚಾಪ್ಯಥ॥ 1-153-74 (7039) 
ಚತ್ವರೇಷು ಚ ಕೂಪೇಷು ಪರ್ವತೇಷು ವನೇಷು ಚ।
ಸಮವಾಯೇಷು ಸರ್ವೇಷು ಸರಿತ್ಸು ಚ ವಿಚಾರಯೇತ್॥ 1-153-75 (7040) 
ವಾಚಾ ಭೃಶಂ ವಿನೀತಃ ಸ್ಯಾದ್ಧೃದಯೇನ ತಥಾ ಕ್ಷುರಃ।
ಸ್ಮಿತಪೂರ್ವಾಭಿಭಾಷೀ ಸ್ಯಾತ್ಸೃಷ್ಟೋ ರೌದ್ರಸ್ಯ ಕರ್ಮಣಃ॥ 1-153-76 (7041) 
ಅಂಜಲಿಃ ಶಪಥಃ ಸಾಂತ್ವಂ ಶಿರಸಾ ಪಾದವಂದನಂ।
ಆಶಾಕರಣಮಿತ್ಯೇವಂ ಕರ್ತವ್ಯಂ ಭೂತಿಮಿಚ್ಛತಾ॥ 1-153-77 (7042) 
ಸುಪುಷ್ಪಿತಃ ಸ್ಯಾದಫಲಃ ಫಲವಾನ್ಸ್ಯಾದ್ದುರಾರುಹಃ।
ಆಮಃ ಸ್ಯಾತ್ಪಕ್ವಸಂಕಾಶೋ ನಚ ಜೀರ್ಯೇತ ಕರ್ಹಿಚಿತ್॥ 1-153-78 (7043) 
ತ್ರಿವರ್ಗೇ ತ್ರಿವಿಧಾ ಪೀಡಾ ಹ್ಯನುಬಂಧಾಸ್ತಥೈವ ಚ।
ಅನುಬಂಧಾಃ ಶುಭಾ ಜ್ಞೇಯಾಃ ಪೀಡಾಸ್ತು ಪರಿವರ್ಜಯೇತ್॥ 1-153-79 (7044) 
ಧರ್ಮಂ ವಿಚರತಃ ಪೀಡಾ ಸಾಪಿ ದ್ವಾಭ್ಯಾಂ ನಿಯಚ್ಛತಿ।
ಅರ್ಥಂ ಚಾಪ್ಯರ್ಥಲುಬ್ಧಸ್ಯ ಕಾಮಂ ಚಾತಿಪ್ರವರ್ತಿನಃ॥ 1-153-80 (7045) 
ಅಗರ್ವಿತಾತ್ಮಾ ಯುಕ್ತಶ್ಚ ಸಾಂತ್ವಯುಕ್ತೋಽನಸೂಯಿತಾ।
ಅವೇಕ್ಷಿತಾರ್ಥಃ ಶುದ್ಧಾತ್ಮಾ ಮಂತ್ರಯೀತ ದ್ವಿಜೈಃ ಸಹಾ॥ 1-153-81 (7046) 
ಕರ್ಮಣಾ ಯೇನ ಕೇನೈವ ಮೃದುನಾ ದಾರುಣೇನ ಚ।
ಉದ್ಧರೇದ್ದೀನಮಾತ್ಮಾನಂ ಸಮರ್ಥೋ ಧರ್ಮಮಾಚರೇತ್॥ 1-153-82 (7047) 
ನ ಸಂಶಯಮನಾರುಹ್ಯ ನರೋ ಭದ್ರಾಣಿ ಪಶ್ಯತಿ।
ಸಂಶಯಂ ಪುನರಾರುಹ್ಯ ಯದಿ ಜೀವತಿ ಪಶ್ಯತಿ॥ 1-153-83 (7048) 
ಯಸ್ಯ ಬುದ್ಧಿಃ ಪರಿಭವೇತ್ತಮತೀತೇನ ಸಾಂತ್ವಯೇತ್।
ಅನಾಗತೇನ ದುರ್ಬುದ್ಧಿಂ ಪ್ರತ್ಯುತ್ಪನ್ನೇನ ಪಂಡಿತಂ॥ 1-153-84 (7049) 
ಯೋಽರಿಣಾ ಸಹ ಸಂಧಾಯ ಶಯೀತ ಕೃತಕೃತ್ಯವತ್।
ಸ ವೃಕ್ಷಾಗ್ರೇ ಯಥಾ ಸುಪ್ತಃ ಪತಿತಃ ಪ್ರತಿಬುಧ್ಯತೇ॥ 1-153-85 (7050) 
ಮಂತ್ರಸಂವರಣೇ ಯತ್ನಃ ಸದಾ ಕಾರ್ಯೋಽನಸೂಯತಾ।
ಆಕಾರಮಭಿರಕ್ಷೇತ ಚಾರೇಣಾಪ್ಯನುಪಾಲಿತಃ॥ 1-153-86 (7051) 
`ನ ರಾತ್ರೌ ಮಂತ್ರಯೇದ್ವಿದ್ವಾನ್ನ ಚ ಕೈಶ್ಚಿದುಪಾಸಿತಃ।
ಪ್ರಾಸಾದಾಗ್ರೇ ಶಿಲಾಗ್ರೇ ವಾ ವಿಶಾಲೇ ವಿಜನೇಪಿ ವಾ॥ 1-153-87 (7052) 
ಸಮಂತಾತ್ತತ್ರ ಪಶ್ಯದ್ಭಿಃ ಸಹಾಪ್ತೈರೇವ ಮಂತ್ರಯೇತ್।
ನೈವ ಸಂವೇಶಯೇತ್ತತ್ರ ಮಂತ್ರವೇಶ್ಮನಿ ಶಾರಿಕಾಂ॥ 1-153-88 (7053) 
ಶುಕಾನ್ವಾ ಶಾರಿಕಾ ವಾಪಿ ಬಾಲಮೂರ್ಖಜಡಾನಪಿ।
ಪ್ರವಿಷ್ಟಾನಪಿ ನಿರ್ವಾಸ್ಯ ಮಂತ್ರಯೇದ್ಧಾರ್ಮಿಕೈರ್ದ್ವಿಜೈಃ॥ 1-153-89 (7054) 
ನೀತಿಜ್ಞೈರ್ನ್ಯಾಯಶಾಸ್ತ್ರಜ್ಞೈರಿತಿಹಾಸೇ ಸುನಿಷ್ಠಿತೈಃ।
ರಕ್ಷಾಂ ಮಂತ್ರಸ್ಯ ನಿಶ್ಛಿದ್ರಾಂ ಮಂತ್ರಾಂತೇ ನಿಶ್ಚಯೇತ್ಸ್ವಯಂ॥ 1-153-90 (7055) 
ವೀರೋಪವರ್ಣಿತಾತ್ತಸ್ಮಾದ್ಧರ್ಮಾರ್ಥಾಭ್ಯಾಮಥಾತ್ಮನಾ।
ಏಕೇನ ವಾಥ ವಿಪ್ರೇಣ ಜ್ಞಾತಬುದ್ಧಿರ್ವಿನಿಶ್ಚಯೇತ್॥ 1-153-91 (7056) 
ತೃತೀಯೇನ ನ ಚಾನ್ಯೇನ ವ್ರಜೇನ್ನಿಶ್ಚಯಮಾತ್ಮವಾನ್।
ಷಟ್ಕರ್ಣಶ್ಛಿದ್ಯತೇ ಮಂತ್ರ ಇತಿ ನೀತಿಷು ಪಠ್ಯತೇ॥ 1-153-92 (7057) 
ನಿಃಸೃತೋ ನಾಶಯೇನ್ಮಂತ್ರೋ ಹಸ್ತಪ್ರಾಪ್ತಾಮಪಿ ಶ್ರಿಯಂ।
ಸ್ವಮತಂ ಚ ಪರೇಷಾಂ ಚ ವಿಚಾರ್ಯ ಚ ಪುನಃಪುನಃ। 
ಗುಣವದ್ವಾಕ್ಯಮಾದದ್ಯಾನ್ನೈವ ತೃಪ್ಯೇದ್ವಿಚಕ್ಷಣಃ॥'  1-153-93 (7058) 
ನಾಚ್ಛಿತ್ವಾ ಪರಮರ್ಮಾಣಿ ನಾಕೃತ್ವಾ ಕರ್ಮ ದಾರುಣಂ।
ನಾಹತ್ವಾ ಮತ್ಸ್ಯಘಾತೀವ ಪ್ರಾಪ್ನೋತಿ ಮಹತೀಂ ಶ್ರಿಯಂ॥ 1-153-94 (7059) 
ಕರ್ಶಿತಂ ವ್ಯಾಧಿತಂ ಕ್ಲಿನ್ನಮಪಾನೀಯಮಘಾಸಕಂ।
ಪರಿವಿಶ್ವಸ್ತಮಂದಂ ಚ ಪ್ರಹರ್ತವ್ಯಮರೇರ್ಬಲಂ॥ 1-153-95 (7060) 
ನಾರ್ಥಿಕೋಽರ್ಥಿನಮಭ್ಯೇತಿ ಕೃತಾರ್ಥೇ ನಾಸ್ತಿ ಸಂಗತಂ।
ತಸ್ಮಾತ್ಸರ್ವಾಣಿ ಸಾಧ್ಯಾನಿ ಸಾವಶೇಷಾಣಿ ಕಾರಯೇತ್॥ 1-153-96 (7061) 
ಸಂಗ್ರಹೇ ವಿಗ್ರಹೇ ಚೈವ ಯತ್ನಃ ಕಾರ್ಯೋಽನಸೂಯತಾ।
ಉತ್ಸಾಹಶ್ಚಾಪಿ ಯತ್ನೇನ ಕರ್ತವ್ಯೋ ಭೂತಿಮಿಚ್ಛತಾ॥ 1-153-97 (7062) 
ನಾಸ್ಯ ಕೃತ್ಯಾನಿ ಬುಧ್ಯೇರನ್ಮಿತ್ರಾಣಿ ರಿಪವಸ್ತಥಾ।
ಆರಬ್ಧಾನ್ಯೇವ ಪಶ್ಯೇರನ್ಸುಪರ್ಯವಸಿತಾನ್ಯಪಿ॥ 1-153-98 (7063) 
ಭೀತವತ್ಸಂವಿಧಾತವ್ಯಂ ಯಾವದ್ಭಯಮನಾಗತಂ।
ಆಗತಂ ತು ಭಯಂ ದೃಷ್ಟ್ವಾ ಪ್ರಹರ್ತವ್ಯಮಭೀತವತ್॥ 1-153-99 (7064) 
ದೈವೇನೋಪಹತಂ ಶತ್ರುಮನುಗೃಹ್ಣಾತಿ ಯೋ ನರಃ।
ಸ ಮೃತ್ಯುಮುಪಗೃಹ್ಣಾತಿ ಗರ್ಭಮಶ್ವತರೀ ಯಥಾ॥ 1-153-100 (7065) 
ಅನಾಗತಂ ಹಿ ಬುಧ್ಯೇತ ಯಚ್ಚ ಕಾರ್ಯಂ ಪುರಃ ಸ್ಥಿತಂ।
ನ ತು ಬುದ್ಧಿಕ್ಷಯಾತ್ಕಿಂಚಿದತಿಕ್ರಾಮೇತ್ಪ್ರಯೋಜನಂ॥ 1-153-101 (7066) 
ಉತ್ಸಾಹಶ್ಚಾಪಿ ಯತ್ನೇನ ಕರ್ತವ್ಯೋ ಭೂತಿಮಿಚ್ಛತಾ।
ವಿಭಜ್ಯ ದೇಶಕಾಲೌ ಚ ದೈವಂ ಧರ್ಮಾದಯಸ್ತ್ರಯಃ। 
ನೈಃಶ್ರೇಯಸೌ ತು ತೌ ಜ್ಞೇಯೌ ದೇಶಕಾಲಾವಿತಿ ಸ್ಥಿತಿಃ॥  1-153-102 (7067) 
ತಾಲವತ್ಕುರುತೇ ಮೂಲಂ ಬಾಲಃ ಶತ್ರುರುಪೇಕ್ಷಿತಃ।
ಗಹನೇಽಗ್ನಿರಿವೋತ್ಸೃಷ್ಟಃ ಕ್ಷಿಪ್ರಂ ಸಂಜಾಯತೇ ಮಹಾನ್॥ 1-153-103 (7068) 
ಅಗ್ನಿಸ್ತೋಕಮಿವಾತ್ಮಾನಂ ಸಂಧುಕ್ಷಯತಿ ಯೋ ನರಃ।
ಸ ವರ್ಧಮಾನೋ ಗ್ರಸತೇ ಮಹಾಂತಮಪಿ ಸಂಚಯಂ॥ 1-153-104 (7069) 
`ಆದಾವೇವ ದದಾನೀತಿ ಪ್ರಿಯಂ ಬ್ರೂಯಾನ್ನಿರರ್ಥಕಂ॥'  1-153-105 (7070) 
ಆಶಾಂ ಕಾಲವತೀಂ ಕುರ್ಯಾತ್ಕಾಲಂ ವಿಘ್ನೇನ ಯೋಜಯೇತ್।
ವಿಘ್ನಂ ನಿಮಿತ್ತತೋ ಬ್ರೂಯಾನ್ನಿಮಿತ್ತಂ ವಾಽಪಿ ಹೇತುತಃ॥ 1-153-106 (7071) 
ಕ್ಷುರೋ ಭೂತ್ವಾ ಹರೇತ್ಪ್ರಾಣಾನ್ನಿಶಿತಃ ಕಾಲಸಾಧನಃ।
ಪ್ರತಿಚ್ಛನ್ನೋ ಲೋಮಹಾರೀ ದ್ವಿಷತಾಂ ಪರಿಕರ್ತನಃ॥ 1-153-107 (7072) 
ಪಾಂಡವೇಷು ಯಥಾನ್ಯಾಯಮನ್ಯೇಷು ಚ ಕುರೂದ್ವಹ।
ವರ್ತಮಾನೋ ನ ಮಜ್ಜೇಸ್ತ್ವಂ ತಥಾ ಕೃತ್ಯಂ ಸಮಾಚರ॥ 1-153-108 (7073) 
ಸರ್ವಕಲ್ಯಾಣಸಂಪನ್ನೋ ವಿಶಿಷ್ಟ ಇತಿ ನಿಶ್ಚಯಃ।
ತಸ್ಮಾತ್ತ್ವಂ ಪಾಂಡುಪುತ್ರೇಭ್ಯೋ ರಕ್ಷಾತ್ಮಾನಂ ನರಾಧಿಪ॥ 1-153-109 (7074) 
ಭ್ರಾತೃವ್ಯಾ ಬಲವಂತಸ್ತೇ ಪಾಂಡುಪುತ್ರಾ ನರಾಧಿಪ।
ಪಶ್ಚಾತ್ತಾಪೋ ಯಥಾ ನ ಸ್ಯಾತ್ತಥಾ ನೀತಿರ್ವಿಧೀಯತಾಂ॥ 1-153-110 (7075) 
ವೈಶಂಪಾಯನ ಉವಾಚ। 1-153-111x (912) 
ಏವಮುಕ್ತ್ವಾ ಸಂಪ್ರತಸ್ಥೇ ಕಣಿಕಃ ಸ್ವಗೃಹಂ ತತಃ।
ಧೃತರಾಷ್ಟ್ರೋಽಪಿ ಕೌರವ್ಯಃ ಶೋಕಾರ್ತಃ ಸಮಪದ್ಯತ॥ ॥ 1-153-111 (7076) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸಂಭವಪರ್ವಣಿ ತ್ರಿಪಂಚಾಶದಧಿಕಶತತಮೋಽಧ್ಯಾಯಃ॥ 153 ॥ ॥ ಸಮಾಪ್ತಂ ಚ ಸಂಭವಪರ್ವ ॥

Mahabharata - Adi Parva - Chapter Footnotes

1-153-13 ಉಭಾಭ್ಯಾಂ ಬ್ರಾಹ್ಮಣರಕ್ಷಣದುಷ್ಟನಿಗ್ರಹಾಭ್ಯಾಂ। ಜಿತೌ ಸಂಪಾದಿತೌ ಭವೇತಾಮಿತಿ ಶೇಷಃ॥ 1-153-15 ಹೀನಾಯ ದರಿದ್ರಾಯ॥ 1-153-20 ಉಪಸಂಹರತಿ ವಧಮಿತಿ। ಕಥಂ ವಧಃ ಕರ್ತವ್ಯಂ ಇತ್ಯಾಹ ಸುವಿದೀರ್ಣಮಿತಿ। ಸುವಿಕ್ರಾಂತಮಪಿ ಶತ್ರುಂ। ಕಾಲೇ ಆಪದ್ಯಾಪನ್ನಮಾಲಭ್ಯ ಸುವಿದೀರ್ಣಂ ವಿನಷ್ಟಂ ಕುರ್ವೀತ। ತಥಾ ಸುಯುದ್ಧಮಪಿ ಶತ್ರುಮಾಪದಿ ಕಾಲೇ ಸುಪಲಾಯಿತಂ ಕುರ್ವೀತಿ॥ 1-153-22 ಆಶ್ರಯಸಂಶ್ರಯಾತ್ ಆಶ್ರಯಬಲಾತ್॥ 1-153-23 ತೃಣಮಯಂ ತೃಣವನ್ನಿಷ್ಪ್ರಯೋಜನಂ। ಕ್ಷಾತ್ರಂ ಧರ್ಮಂ ತ್ಯಕ್ತ್ವಾ ಶತ್ರುಗೃಹೇ ಭಿಕ್ಷಾಭುಗಪಿ ಸ್ಯಾದಿತ್ಯರ್ಥಃ। ಮೃಗಶಾಯಿಕಾಂ ಮೃಗಹಂತುಃ ಶಯ್ಯಾಂ। ಯಥಾ ವ್ಯಾಧೋ ಮೃಗಾನ್ವಿಶ್ವಾಸಯಿತುಂ ಮೃಷಾ ನಿದ್ರಾತಿ ವಿಶ್ವಸ್ತೇಷು ಚ ತೇಷು ಪ್ರಹರತ್ಯೇವಂ ಸ ಹಂತುಮೇವಾಕಾರಂ ಗೋಪಯತೀತ್ಯರ್ಥಃ। ಉಪಾಯೈಃ ವಶೇ ಸ್ಥಿತಂ ಶತ್ರುಮಿತಿ ಸಂಬಂಧಃ॥ 1-153-25 ತ್ರೀನ್ ಐಶ್ವರ್ಯಮಂತ್ರೋತ್ಸಾಹಾನ್। ತಥಾ ಪಂಚ ಅಮಾತ್ಯರಾಷ್ಟ್ರದುರ್ಗಾಣಿ ಕೋಶೋ ದಂಡಶ್ಚ ಪಂಚಮ ಇತ್ಯುಕ್ತಾನ್। ದಂಡೋತ್ರ ಸೈನ್ಯಂ। ಸಪ್ತ ಸ್ವಾಂಯಮಾತ್ಯಸುಹೃತ್ಕೋಶರಾಷ್ಟ್ರದುರ್ಬಲಾನಿ ಯೇತ್ಯುಕ್ತಾನಿ॥ 1-153-30 ಶೌಚಮಗ್ನ್ಯಾಧಾನಾದಿ। ಅತ್ರ ದೃಷ್ಟಾಂತಃ ಆನಾಂಯೇತಿ ಆನಾಮಯಿತ್ವಾ॥ 1-153-37 ಬಭ್ರುರ್ನಕುಲಃ। ಮೃಗಯೂಥಪಂ ಮಹಾಂತಂ ಹರಿಣಂ॥ 1-153-41 ಮೂಷಿಕೇಣ ಆಈಷದ್ಭಕ್ಷಿತೈಃ॥ 1-153-46 ಮೃಗರಾಜಸ್ಯ ವ್ಯಾಘ್ರಸ್ಯ॥ 1-153-51 ಗರಂ ಮೂಷಿಕದಷ್ಟತ್ವಾದ್ವಿಷಭೂತಂ॥ 1-153-55 ಅವಲುಂಪನಂ ಗಾತ್ರಸಂಕೋಚನಂ॥ 1-153-63 ಸಂಶಯೋಪೇತೌ ಸಂಶಯವಿಷಯೌ। ಶ್ರದ್ಧಾವಾನ್ ಮದುಕ್ತಾದರವಾನ್। ಶ್ರದ್ದಧಾನಸ್ತು ಬಧ್ಯತ ಇತಿ ಙ ಪಾಠಃ॥ 1-153-65 ಅಪಧ್ವಂಸೇತ್ ಕುತ್ಸಯೇತ್॥ 1-153-69 ಅನುಪ್ರಾಪ್ತಬಧಃ ಶೀಘ್ರಂ ಹಂತುಮಿಷ್ಟಃ ಅಧನಾ ದರಿದ್ರಾಃ ನಾಸ್ತಿಕಾಃ ಪರಲೋಕಶ್ರದ್ಧಾರಹಿತಾಃ॥ 1-153-70 ನಿಮಗ್ನಕಃ ನಂರಶಿರಾಃ ತೀಕ್ಷ್ಣದಂಷ್ಟ್ರಃ ವ್ಯಾಘ್ರ ಇವ। ತೀಕ್ಷ್ಣದಂಷ್ಟ್ರ ಇವೋರತ ಇತಿ ಕ.ಙ.ಪಾಠಃ॥ 1-153-73 ಸುವಿಹಿತಃ ಸಂಯಕ್ ಪರೀಕ್ಷಿತಃ॥ 1-153-76 ಸೃಷ್ಟೋ ರೌದ್ರಾಯ ಕರ್ಮಣ ಇತಿ ಕ.ಘ.ಪಾಠಃ॥ 1-153-79 ಅನುಬಂಧಃ ಫಲಂ॥ 1-153-80 ಧರ್ಮಮತ್ಯಂತಂ ವಿಚರತಃ ಪುಂಸೋ ದ್ವಾಭ್ಯಾಮರ್ಥಕಾಮಾಭ್ಯಾಂ ಧನವ್ಯಯಬ್ರಹ್ಮಚರ್ಯೋಪಕ್ಷಿಪ್ತಾಭ್ಯಾಂ ಪೀಡಾ ಚಿತ್ತವೈಕಲ್ಯಂ ಭವತಿ। ಸಾಪಿ ಪುಂಸಃ ಪೀಡಾ ಧರ್ಮಂ ನಿಯಚ್ಛತಿ ನಿಗೃಹ್ಣಾತಿ। ಏವಮರ್ಥಂ ಚಾಪ್ಯರ್ಥಲುಬ್ಧಸ್ಯ ಕಾಮಂ ಚಾತಿಪ್ರವರ್ತಿನ ಇತಿ ವ್ಯಾಖ್ಯೇಯಂ॥ 1-153-83 ಉದ್ದೇಶ್ಯಸಂದೇಹೇಪಿ ನೀತಿರವಶ್ಯಮನುಸರಣೀಯೇತ್ಯಾಹ। ನ ಸಂಶಯಮಿತಿ। ಅಸಂಶಯಮಥಾರುಹ್ಯೇತಿ ಕ.ಘ.ಟ.ಪಾಠಃ॥ 1-153-84 ಪರಿಭವೇತ್ ಶೋಕೇನ। ತಮತೀತೇನ ನಲರಾಮಾದ್ಯಾಖ್ಯಾನೇನ। ದುರ್ಬುದ್ಧಿಂ। ಲೋಭಾದ್ಯುಪಹತಬುದ್ಧಿಂ। ಅನಾಗತೇನ ಕಾಲಾಂತರೇ ತವ ಶ್ರೇಯೋ ಭವಿಷ್ಯತೀತ್ಯಾಶಾಪ್ರದರ್ಶನೇನ। ಪಂಡಿತಂ ಪ್ರತ್ಯುತ್ಪನ್ನೇನ ವರ್ತಮಾನೇನ ಧನಾದಿನಾ ಸಾಂತ್ವಯೇತ್॥ 1-153-86 ಮಂತ್ರಸಂವರಣಂ ಮಂತ್ರಗೂಹನಂ॥ 1-153-95 ಅಘಾಸಕಂ ಅನಾಹಾರಂ॥ 1-153-96 ಸಂಗತಂ ಸಖ್ಯಂ॥ 1-153-98 ಆರಬ್ಧಾನ್ಯಪಿ ಸುಪರ್ಯವಸಿತಾನಿ ಸಂಪನ್ನಾನ್ಯೇವ ಪಶ್ಯೇರನ್॥ 1-153-99 ಸಂವಿಧಾತವ್ಯಂ ಪ್ರತಿಕರ್ತವ್ಯಂ॥ 1-153-102 ದೇಶಾದ್ಯನುಗುಣ ಉತ್ಸಾಹೋಽಪಿ ಕರ್ತವ್ಯೋ ನತ್ವಲಸೋ ಭವೇತ್। ದೈವಂ ಪ್ರಾಕ್ತನಂ ಕರ್ಮ। ಯೇ ಧರ್ಮಾದಯಸ್ತ್ರಯಸ್ತಾಂಶ್ಚ ವಿಭಜ್ಯ ತೇಷಾಂ ಮಧ್ಯೇ ನೈಃಶ್ರೇಯಸೌ ಶ್ರೇಯೋಹೇತೂ ಇತಿ ಸ್ಥಿತಿರ್ನಿಶ್ಚಯಃ॥ 1-153-103 ಬಾಲಃ ಅಲ್ಪೋಪಿ। ಬಲವತ್ಕುರುತೇ ರೂಪಂ ಬಾಲ್ಯಾದಿತಿ ಕ.ಙ.ಟ.ಪಾಠಃ॥ 1-153-104 ಆತ್ಮಾನಂ ಸಧುಕ್ಷಯತಿ ಸಹಾಯಾದಿನಾ ವರ್ಧಯತಿ। ಸಂಚಯಮಿಂಧನಾನಾಂ ಪಕ್ಷೇ ಶತ್ರೂಣಾಂ॥ 1-153-106 ಹೇತುತಃ ಹೇತ್ವಂತರೇಣ॥ 1-153-111 ತದಾ ಸಪುತ್ರೋ ರಾಜಾ ಚ ಶೋಕಾರ್ತ ಇತಿ ಙ ಪುಸ್ತಕಪಾಠಃ॥ ತ್ರಿಪಂಚಾಶದಧಿಕಶತತಮೋಽಧ್ಯಾಯಃ॥ 153 ॥



ಆದಿಪರ್ವ - ಅಧ್ಯಾಯ 154

॥ ಶ್ರೀಃ ॥

1.154. ಅಧ್ಯಾಯಃ 154 

 
(ಅಥ ಜತುಗೃಹಪರ್ವ  ॥ 8 ॥)

Mahabharata - Adi Parva - Chapter Topics

ಸಂಗ್ರಹೇಣ ಜತುಗೃಹದಾಹಕಥನಂ॥ 1 ॥ ಪುನರ್ವಿಸ್ತರೇಣ ಜತುಗೃಹದಾಹಕಥನಾರಂಭಃ॥ 2 ॥ ದುರ್ಯೋಧನಧೃತರಾಷ್ಟ್ರಸಂವಾದಃ॥ 3 ॥

Mahabharata - Adi Parva - Chapter Text

1-1534-0 (7077) 
ವೈಶಂಪಾಯನ ಉವಾಚ। 1-1534-0x (913) 
ಕಣಿಕಸ್ಯ ಮತಂ ಶ್ರುತ್ವಾ ಕಾರ್ತ್ಸ್ನ್ಯೇನ ಭರತರ್ಷಭ।
ದುರ್ಯೋಧನಶ್ಚ ಕರ್ಣಶ್ಚ ಶಕುನಿಶ್ಚಾಪಿ ಸೌಬಲಃ। 
ದುಶಾಸನಚತುರ್ಥಾಸ್ತೇ ಮಂತ್ರಯಾಮಾಸುರೇಕದಾ॥  1-154-1 (7078) 
ತೇ ಕೌರವ್ಯಮನುಜ್ಞಾಪ್ಯ ಧೃತರಾಷ್ಟ್ರಂ ನರಾಧಿಪಂ।
ದಹನೇ ತು ಸಪುತ್ರಾಯಾಃ ಕುಂತ್ಯಾ ಬುದ್ಧಿಮಕಾರಯನ್॥ 1-154-2 (7079) 
ತೇಷಾಮಿಂಗಿತಭಾವಜ್ಞೋ ವಿದುರಸ್ತತ್ತ್ವದರ್ಶಿವಾನ್।
ಆಕಾರೇಣ ಚ ತಂ ಮಂತ್ರಂ ಬುಬುಧೇ ದುಷ್ಟಚೇತಸಾಂ॥ 1-154-3 (7080) 
ತತೋ ವಿದಿತವೇದ್ಯಾತ್ಮಾ ಪಾಂಡವಾನಾಂ ಹಿತೇ ರತಃ।
ಪಲಾಯನೇ ಮತಿಂ ಚಕ್ರೇ ಕುಂತ್ಯಾಃ ಪುತ್ರೈಃ ಸಹಾನಘಃ॥ 1-154-4 (7081) 
ತತೋ ವಾತಸಹಾಂ ನಾವಂ ಯಂತ್ರಯುಕ್ತಾಂ ಪತಾಕಿನೀಂ।
ಊರ್ಮಿಕ್ಷಮಾಂ ದೃಢಾಂ ಕೃತ್ವಾ ಕುಂತೀಮಿದಮುವಾಚ ಹ॥ 1-154-5 (7082) 
ಏಷ ಜಾತಃ ಕುಲಸ್ಯಾಸ್ಯ ಕೀರ್ತಿವಂಶಪ್ರಣಾಶನಃ।
ಧೃತರಾಷ್ಟ್ರಃ ಪರೀತಾತ್ಮಾ ಧರ್ಮಂ ತ್ಯಜತಿ ಶಾಶ್ವತಂ॥ 1-154-6 (7083) 
ಇಯಂ ವಾರಿಪಥೇ ಯುಕ್ತಾ ತರಂಗಪವನಕ್ಷಮಾ।
ನೌರ್ಯಯಾ ಮೃತ್ಯುಪಾಶಾತ್ತ್ವಂ ಸಪುತ್ರಾ ಮೋಕ್ಷ್ಯಸೇ ಶುಭೇ॥ 1-154-7 (7084) 
ತಚ್ಛ್ರುತ್ವಾ ವ್ಯಥಿತಾ ಕುಂತೀ ಪುತ್ರೈಃ ಸಹ ಯಶಸ್ವಿನೀ।
ನಾವಮಾರುಹ್ಯ ಗಂಗಾಯಾಂ ಪ್ರಯಯೌ ಭರತರ್ಷಭ॥ 1-154-8 (7085) 
ತತೋ ವಿದುರವಾಕ್ಯೇನ ನಾವಂ ವಿಕ್ಷಿಪ್ಯ ಪಾಂಡವಾಃ।
ಧನಂ ಚಾದಾಯ ತೈರ್ದತ್ತಮರಿಷ್ಟಂ ಪ್ರಾವಿಶನ್ವನಂ॥ 1-154-9 (7086) 
ನಿಷಾದೀ ಪಂಚಪುತ್ರಾ ತು ಜಾತೇಷು ತತ್ರ ವೇಶ್ಮನಿ।
ಕಾರಣಾಭ್ಯಾಗತಾ ದಗ್ಧಾ ಸಹ ಪುತ್ರೈರನಾಗಸಾ॥ 1-154-10 (7087) 
ಸ ಚ ಂಲೇಚ್ಛಾಧಮಃ ಪಾಪೋ ದಗ್ಧಸ್ತತ್ರ ಪುರೋಚನಃ।
ವಂಚಿತಾಶ್ಚ ದುರಾತ್ಮಾನೋ ಧಾರ್ತರಾಷ್ಟ್ರಾಃ ಸಹಾನುಗಾಃ॥ 1-154-11 (7088) 
ಅವಿಜ್ಞಾತಾ ಮಹಾತ್ಮನೋ ಜನಾನಾಮಕ್ಷತಾಸ್ತಥಾ।
ಜನನ್ಯಾ ಸಹ ಕೌಂತೇಯಾ ಮುಕ್ತಾ ವಿದುರಮಂತ್ರಿತಾಃ॥ 1-154-12 (7089) 
ತತಸ್ತಸ್ಮಿನ್ಪುರೇ ಲೋಕಾ ನಗರೇ ವಾರಣಾವತೇ।
ದೃಷ್ಟ್ವಾ ಜತುಗೃಹಂ ದಗ್ಧಮನ್ವಶೋಚಂತ ದುಃಖಿತಾಃ॥ 1-154-13 (7090) 
ಪ್ರೇಷಯಾಮಾಸೂ ರಾಜಾನಂ ಯಥಾವೃತ್ತಂ ನಿವೇದಿತುಂ।
ಸಂವೃತಸ್ತೇ ಮಹಾನ್ಕಾಮಃ ಪಾಂಡವಾಂದಗ್ಧವಾನಸಿ॥ 1-154-14 (7091) 
ಸಕಾಮೋ ಭವ ಕೌರವ್ಯ ಭುಂಕ್ಷ್ವ ರಾಜ್ಯಂ ಸಪುತ್ರಕಃ।
ತಚ್ಛ್ರುತ್ವಾ ಧೃತರಾಷ್ಟ್ರಸ್ತು ಸಹಪುತ್ರೇಣ ಶೋಚಯನ್॥ 1-154-15 (7092) 
ಪ್ರೇತಕಾರ್ಯಾಣಿ ಚ ತಥಾ ಚಕಾರ ಸಹ ಬಾಂಧವೈಃ।
ಪಾಂಡವಾನಾಂ ತಥಾ ಕ್ಷತ್ತಾ ಭೀಷ್ಮಶ್ಚ ಕುರುಸತ್ತಮಃ॥ 1-154-16 (7093) 
ಜನಮೇಜಯ ಉವಾಚ। 1-154-17x (914) 
ಪುನರ್ವಿಸ್ತರಶಃ ಶ್ರೋತುಮಿಚ್ಛಾಮಿ ದ್ವಿಜಸತ್ತಮ।
ದಾಹಂ ಜತುಗೃಹಸ್ಯೈವ ಪಾಂಡವಾನಾಂ ಚ ಮೋಕ್ಷಣಂ॥ 1-154-17 (7094) 
ಸುನೃಶಂಸಮಿದಂ ಕರ್ಮ ತೇಷಾಂ ಕ್ರೂರೋಪಸಂಹಿತಂ।
ಕೀರ್ತಯಸ್ವ ಯಥಾವೃತ್ತಂ ಪರಂ ಕೌತೂಹಲಂ ಮಮ॥ 1-154-18 (7095) 
ವೈಶಂಪಾಯನ ಉವಾಚ। 1-154-19x (915) 
ಶೃಣು ವಿಸ್ತರಶೋ ರಾಜನ್ವದತೋ ಮೇ ಪರಂತಪ।
ದಾಹಂ ಜತುಗೃಹಸ್ಯೈತತ್ಪಾಂಡವಾನಾಂ ಚ ಮೋಕ್ಷಣಂ॥ 1-154-19 (7096) 
ವೈಶಂಪಾಯನ ಉವಾಚ। 1-154-20x (916) 
ತತೋ ದುರ್ಯೋಧನೋ ರಾಜಾ ಧೃತರಾಷ್ಟ್ರಮಭಾಷತ।
ಪಾಂಡವೇಭ್ಯೋ ಭಯಂ ನಃ ಸ್ಯಾತ್ತಾನ್ವಿವಾಸಯತಾಂ ಭವಾನ್। 
ನಿಪುಣೇನಾಭ್ಯುಪಾಯೇನ ನಗರಂ ವಾರಣಾವತಂ॥  1-154-20 (7097) 
ಧೃತರಾಷ್ಟ್ರಸ್ತು ಪುತ್ರೇಣ ಶ್ರುತ್ವಾ ವಚನಮೀರಿತಂ।
ಮುಹೂರ್ತಮಿವ ಸಂಚಿಂತ್ಯ ದುರ್ಯೋಧನಮಥಾಬ್ರವೀತ್॥ 1-154-21 (7098) 
ಧರ್ಮನಿತ್ಯಃ ಸದಾ ಪಾಂಡುಸ್ತಥಾ ಧರ್ಮಪರಾಯಣಃ।
ಸರ್ವೇಷು ಜ್ಞಾತಿಷು ತಥಾ ಮಯಿ ತ್ವಾಸೀದ್ವಿಶೇಷತಃ॥ 1-154-22 (7099) 
ನಾಸೌ ಕಿಂಚಿದ್ವಿಜಾನಾತಿ ಭೋಜನಾದಿಚಿಕೀರ್ಷಿತಂ।
ನಿವೇದಯತಿ ನಿತ್ಯಂ ಹಿ ಮಮ ರಾಜ್ಯಂ ಧೃತವ್ರತಃ॥ 1-154-23 (7100) 
ತಸ್ಯ ಪುತ್ರೋ ಯಥಾ ಪಾಂಡುಸ್ತಥಾ ಧರ್ಮಪರಾಯಣಃ।
ಗುಣವಾನ್ಲೋಕವಿಖ್ಯಾತಃ ಪೌರವಾಣಾಂ ಸುಸಂಮತಃ॥ 1-154-24 (7101) 
ಸ ಕಥಂ ಶಕ್ಯತೇಽಸ್ಮಾಭಿರಪಾಕರ್ತುಂ ಬಲಾದಿತಃ।
ಪಿತೃಪೈತಾಮಾಹಾದ್ರಾಜ್ಯಾತ್ಸಸಹಾಯೋ ವಿಶೇಷತಃ॥ 1-154-25 (7102) 
ಭೃತಾ ಹಿ ಪಾಂಡುನಾಽಮಾತ್ಯಾ ಬಲಂ ಚ ಸತತಂ ಭೃತಂ।
ಭೃತಾಃ ಪುತ್ರಾಶ್ಚ ಪೌತ್ರಾಶ್ಚ ತೇಷಾಮಪಿ ವಿಶೇಷತಃ॥ 1-154-26 (7103) 
ತೇ ಪುರಾ ಸತ್ಕೃತಾಸ್ತಾತ ಪಾಂಡುನಾ ನಾಗರಾ ಜನಾಃ।
ಕಥಂ ಯುಧಿಷ್ಠಿರಸ್ಯಾರ್ಥೇ ನ ನೋ ಹನ್ಯುಃ ಸಬಾಂಧವಾನ್॥ 1-154-27 (7104) 
ದುರ್ಯೋಧನ ಉವಾಚ। 1-154-28x (917) 
ಏವಮೇತನ್ಮಯಾ ತಾತ ಭಾವಿತಂ ದೋಷಮಾತ್ಮನಿ।
ದೃಷ್ಟ್ವಾ ಪ್ರಕೃತಯಃ ಸರ್ವಾ ಅರ್ಥಮಾನೇನ ಪೂಜಿತಾಃ॥ 1-154-28 (7105) 
ಧ್ರುವಮಸ್ಮತ್ಸಹಾಯಾಸ್ತೇ ಭವಿಷ್ಯಂತಿ ಪ್ರಧಾನತಃ।
ಅರ್ಥವರ್ಗಃ ಸಹಾಮಾತ್ಯೋ ಮತ್ಸಂಸ್ಥೋಽದ್ಯ ಮಹೀಪತೇ॥ 1-154-29 (7106) 
ಸ ಭವಾನ್ಪಾಂಡವಾನಾಶು ವಿವಾಸಯಿತುಮರ್ಹತಿ।
ಮೃದುನೈವಾಭ್ಯುಪಾಯೇನ ನಗರಂ ವಾರಣಾವತಂ॥ 1-154-30 (7107) 
ಯದಾ ಪ್ರತಿಷ್ಠಿತಂ ರಾಜ್ಯಂ ಮಯಿ ರಾಜನ್ಭವಿಷ್ಯತಿ।
ತದಾ ಕುಂತೀ ಸಹಾಪತ್ಯಾ ಪುನರೇಷ್ಯತಿ ಭಾರತ॥ 1-154-31 (7108) 
ಧೃತರಾಷ್ಟ್ರ ಉವಾಚ। 1-154-32x (918) 
ದುರ್ಯೋಧನ ಮಮಾಪ್ಯೇತದ್ಧೃದಿ ಸಂಪರಿವರ್ತತೇ।
ಅಭಿಪ್ರಾಯಸ್ಯ ಪಾಪತ್ವಾನ್ನೈವಂ ತು ವಿವೃಣೋಂಯಹಂ॥ 1-154-32 (7109) 
ನ ಚ ಭೀಷ್ಮೋ ನ ಚ ದ್ರೋಣೋ ನ ಚ ಕ್ಷತ್ತಾ ನ ಗೌತಮಃ।
ವಿವಾಸ್ಯಮಾನಾನ್ಕೌಂತೇಯಾನನುಮಂಸ್ಯಂತಿ ಕರ್ಹಿಚಿತ್॥ 1-154-33 (7110) 
ಸಮಾ ಹಿ ಕೌರವೇಯಾಣಾಂ ವಯಂ ತೇ ಚೈವ ಪುತ್ರಕ।
ನೈತೇ ವಿಷಮಮಿಚ್ಛೇಯುರ್ಧರ್ಮಯುಕ್ತಾ ಮನಸ್ವಿನಃ॥ 1-154-34 (7111) 
ತೇ ವಯಂ ಕೌರವೇಯಾಣಾಮೇತೇಷಾಂ ಚ ಮಹಾತ್ಮನಾಂ।
ಕಥಂ ನ ವಧ್ಯತಾಂ ತಾತ ಗಚ್ಛಾಮ ಜಗತಸ್ತಥಾ॥ 1-154-35 (7112) 
ದುರ್ಯೋಧನ ಉವಾಚ। 1-154-36x (919) 
ಮಧ್ಯಸ್ಥಃ ಸತತಂ ಭೀಷ್ಮೋ ದ್ರೋಣಪುತ್ರೋ ಮಯಿ ಸ್ಥಿತಃ।
ಯತಃ ಪುತ್ರಸ್ತತೋ ದ್ರೋಣೋ ಭವಿತಾ ನಾತ್ರ ಸಂಶಯಃ॥ 1-154-36 (7113) 
ಕೃಪಃ ಶಾರದ್ವತಶ್ಚೈವ ಯತ ಏತೌ ತತೋ ಭವೇತ್।
ದ್ರೋಣಂ ಚ ಭಾಗಿನೇಯಂ ಚ ನ ಸ ತ್ಯಕ್ಷ್ಯತಿ ಕರ್ಹಿಚಿತ್॥ 1-154-37 (7114) 
ಕ್ಷತ್ತಾಽರ್ಥಬದ್ಧಸ್ತ್ವಸ್ಮಾಕಂ ಪ್ರಚ್ಛನ್ನಂ ಸಂಯತಃ ಪರೈಃ।
ನ ಚೈಕಃ ಸ ಸಮರ್ಥೋಽಸ್ಮಾನ್ಪಾಂಡವಾರ್ಥೇಽಧಿಬಾಧಿತುಂ॥ 1-154-38 (7115) 
ಸುವಿಸ್ರಬ್ಧಃ ಪಾಂಡುಪುತ್ರಾನ್ಸಹ ಮಾತ್ರಾ ಪ್ರವಾಸಯ।
ವಾರಣಾವತಮದ್ಯೈವ ಯಥಾ ಯಾಂತಿ ಯಥಾ ಕುರು॥ 1-154-39 (7116) 
ವಿನಿದ್ರಕರಣಂ ಘೋರಂ ಹೃದಿ ಶಲ್ಯಮಿವಾರ್ಪಿತಂ।
ಶೋಕಪಾವಕಮುದ್ಭೂತಂ ಕರ್ಮಣೈತೇನ ನಾಶಯ॥ ॥ 1-154-40 (7117) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಜತುಗೃಹಪರ್ವಣಿ ಚತುಃಪಂಚಾಶದಧಿಕಶತತಮೋಽಧ್ಯಾಯಃ॥ 154 ॥

Mahabharata - Adi Parva - Chapter Footnotes

1-154-2 ಅನುಜ್ಞಾಪ್ಯ ಪೃಷ್ಟ್ವಾ॥ 1-154-3 ಇಂಗಿತಂ ಚೇಷ್ಟಿತಂ ತೇನ ಭಾವಂ ಚಿತ್ತಾಭಿಪ್ರಾಯಂ ಜಾನಾತೀತಿ ಇಂಗಿತಭಾವಜ್ಞಃ॥ 1-154-4 ವಿದಿತವೇದ್ಯೋ ಜ್ಞಾತತತ್ತ್ವ ಆತ್ಮಾ ಚಿತ್ತಂ ಯಸ್ಯ॥ 1-154-5 ಯಂತ್ರಯುಕ್ತಾಂ ಯಂತ್ರಂ ಮಹತ್ಯಪಿ ವಾತೇ ಜಲಾಶಯೇ ನೌಕಾಸ್ತಂಭಕಂ ಲೋಹಲಂಗಲಮಯಂ॥ 1-154-9 ಅರಿಷ್ಟಂ ನಿರ್ವಿಘ್ನಂ॥ 1-154-18 ಕ್ರೂರೇಣ ಕಣಿಕೇನೋಪಸಂಹಿತಮುಪದಿಷ್ಟಂ॥ ಚತುಃಪಂಚಾಶದಧಿಕಶತತಮೋಽಧ್ಯಾಯಃ॥ 154 ॥



ಆದಿಪರ್ವ - ಅಧ್ಯಾಯ 155

॥ ಶ್ರೀಃ ॥

1.155. ಅಧ್ಯಾಯಃ 155 

Mahabharata - Adi Parva - Chapter Topics

ದುರ್ಯೋಧನೇನ ದಾನಾದಿನಾ ಪ್ರಕೃತಿವಶೀಕರಣಂ॥ 1 ॥ ಪಾಂಡವಾನಾಂ ವಾರಣಾವತಯಾತ್ರಾರ್ಥಂ ಧೃತರಾಷ್ಟ್ರಾನುಜ್ಞಾ॥ 2 ॥

Mahabharata - Adi Parva - Chapter Text

1-155-0 (7118) 
ವೈಶಂಪಾಯನ ಉವಾಚ। 1-155-0x (920) 
ತತೋ ದುರ್ಯೋಧನೋ ರಾಜಾ ಸರ್ವಾಸ್ತು ಪ್ರಕೃತೀಃ ಶನೈಃ।
ಅರ್ಥಮಾನಪ್ರದಾನಾಭ್ಯಾಂ ಸಂಜಹಾರ ಸಹಾನುಜಃ। 
`ಯುಯುತ್ಸುಮಪನೀಯೈಕಂ ಧಾರ್ತರಾಷ್ಟ್ರಂ ಸಹೋದರಂ॥'  1-155-1 (7119) 
ಧೃತರಾಷ್ಟ್ರಪ್ರಯುಕ್ತಾಸ್ತು ಕೇಚಿತ್ಕುಶಲಮಂತ್ರಿಣಃ।
ಕಥಯಾಂಚಕ್ರಿರೇ ರಂಯಂ ನಗರಂ ವಾರಣಾವತಂ॥ 1-155-2 (7120) 
ಅಯಂ ಸಮಾಜಃ ಸುಮಹಾನ್ರಮಣೀಯತಮೋ ಭುವಿ।
ಉಪಸ್ಥಿತಃ ಪಶುಪತೇರ್ನಗರೇ ವಾರಣಾವತೇ॥ 1-155-3 (7121) 
ಸರ್ವರತ್ನಸಮಾಕೀರ್ಣೇ ಪುಣ್ಯದೇಶೇ ಮನೋರಮೇ।
ಇತ್ಯೇವಂ ಧೃತರಾಷ್ಟ್ರಸ್ಯ ವಚನಾಚ್ಚಕ್ರಿರೇ ಕಥಾಃ॥ 1-155-4 (7122) 
ಕಥ್ಯಮಾನೇ ತಥಾ ರಂಯೇ ನಗರೇ ವಾರಣಾವತೇ।
ಗಮನೇ ಪಾಂಡುಪುತ್ರಾಣಾಂ ಜಜ್ಞೇ ತತ್ರ ಮತಿರ್ನೃಪ॥ 1-155-5 (7123) 
ಯದಾ ತ್ವಮನ್ಯತ ನೃಪೋ ಜಾತಕೌತೂಹಲಾ ಇತಿ।
ಉವಾಚೈತಾನೇತ್ಯ ತದಾ ಪಾಂಡವಾನಂಬಿಕಾಸುತಃ॥ 1-155-6 (7124) 
`ಅಧೀತಾನಿ ಚ ಶಾಸ್ತ್ರಾಣಿ ಯುಷ್ಮಾಭಿರಿಹ ಕೃತ್ಸ್ನಶಃ।
ಅಸ್ತ್ರಾಣಿ ಚ ತಥಾ ದ್ರೋಣಾದ್ಗೌತಮಾಚ್ಚ ಶರದ್ವತಃ॥ 1-155-7 (7125) 
ಕೃತಕೃತ್ಯಾ ಭವಂತಸ್ತು ಸರ್ವವಿದ್ಯಾವಿಶಾರದಾಃ।
ಸೋಽಹಮೇವಂ ಗತೇ ತಾತಾಶ್ಚಿಂತಯಾಮಿ ಸಮಂತತಃ। 
ರಕ್ಷಣೇ ವ್ಯವಹಾರೇ ಚ ರಾಜ್ಯಸ್ಯ ಸತತಂ ಹಿತೇ॥'  1-155-8 (7126) 
ಮಮೈತೇ ಪುರುಷಾ ನಿತ್ಯಂ ಕಥಯಂತಿ ಪುನಃಪುನಃ।
ರಮಣೀಯತಮಂ ಲೋಕೇ ನಗರಂ ವಾರಣಾವತಂ॥ 1-155-9 (7127) 
ತೇ ತಾತಾ ಯದಿ ಮನ್ಯಧ್ವಮುತ್ಸವಂ ವಾರಣಾವತೇ।
ಸಗಣಾಃ ಸಾನ್ವಯಾಶ್ಚೈವ ವಿಹರಧ್ವಂ ಯಥಾಽಮರಾಃ॥ 1-155-10 (7128) 
ಬ್ರಾಹ್ಮಣೇಭ್ಯಶ್ಚ ರತ್ನಾನಿ ಗಾಯನೇಭ್ಯಶ್ಚ ಸರ್ವಶಃ।
ಪ್ರಯಚ್ಛಧ್ವಂ ಯಥಾಕಾಮಂ ದೇವಾ ಇವ ಸುವರ್ಚಸಃ॥ 1-155-11 (7129) 
ಕಂಚಿತ್ಕಾಲಂ ವಿಹೃತ್ಯೈವಮನುಭೂಯ ಪರಾಂ ಮುದಂ।
ಇದಂ ವೈ ಹಾಸ್ತಿನಪುರಂ ಸುಖಿನಃ ಪುನರೇಷ್ಯಥ॥ 1-155-12 (7130) 
`ನಿವಸಧ್ವಂ ಚ ತತ್ರೈವ ಸಂರಕ್ಷಣಪರಾಯಣಾಃ।
ವೈಲಕ್ಷಣ್ಯಂ ನ ವೈ ತತ್ರ ಭವಿಷ್ಯತಿ ಪರಂತಪಾಃ॥'  1-155-13 (7131) 
ವೈಶಂಪಾಯನ ಉವಾಚ। 1-155-14x (921) 
ಧೃತರಾಷ್ಟ್ರಸ್ಯ ತಂ ಕಾಮಮನುಬುಧ್ಯ ಯುಧಿಷ್ಠಿರಃ।
ಆತ್ಮನಶ್ಚಾಸಹಾಯತ್ವಂ ತಥೇತಿ ಪ್ರತ್ಯುವಾಚ ತಂ॥ 1-155-14 (7132) 
ತತೋ ಭೀಷ್ಮಂ ಶಾಂತನವಂ ವಿದುರಂ ಚ ಮಹಾಮತಿಂ।
ದ್ರೋಣಂ ಚ ಬಾಹ್ಲಿಕಂ ಚೈವ ಸೋಮದತ್ತಂ ಚ ಕೌರವಂ॥ 1-155-15 (7133) 
ಕೃಪಮಾಚಾರ್ಯಪುತ್ರಂ ಚ ಭೂರಿಶ್ರವಸಮೇವ ಚ।
ಮಾನ್ಯಾನನ್ಯಾನಮಾತ್ಯಾಂಶ್ಚ ಬ್ರಾಹ್ಮಣಾಂಶ್ಚ ತಪೋಧನಾನ್॥ 1-155-16 (7134) 
ಪುರೋಹಿತಾಂಶ್ಚ ಪೌತ್ರಾಂಶ್ಚ ಗಾಂಧಾರೀಂ ಚ ಯಶಸ್ವಿನೀಂ।
`ಸರ್ವಾ ಮಾತೄರುಪಸ್ಪೃಷ್ಟ್ವಾ ವಿದುರಸ್ಯ ಚ ಯೋಷಿತಃ।' 
ಯುಧಿಷ್ಠಿರಃ ಶನೈರ್ದೀನ ಉವಾಚೇದಂ ವಚಸ್ತದಾ॥  1-155-17 (7135) 
ರಮಣೀಯೇ ಜನಾಕೀರ್ಣೇ ನಗರೇ ವಾರಣಾವತೇ।
ಸಗಣಾಸ್ತತ್ರ ಯಾಸ್ಯಾಮೋ ಧೃತರಾಷ್ಟ್ರಸ್ಯ ಶಾಸನಾತ್॥ 1-155-18 (7136) 
ಪ್ರಸನ್ನಮನಸಃ ಸರ್ವೇ ಪುಣ್ಯಾ ವಾಚೋ ವಿಮುಂಚತ।
ಆಶೀರ್ಭಿರ್ಬೃಹಿತಾನಸ್ಮಾನ್ನ ಪಾಪಂ ಪ್ರಸಹಿಷ್ಯತೇ॥ 1-155-19 (7137) 
ವೈಶಂಪಾಯನ ಉವಾಚ। 1-155-20x (922) 
ಏವಮುಕ್ತಾಸ್ತು ತೇ ಸರ್ವೇ ಪಾಂಡುಪುತ್ರೇಣ ಕೌರವಾಃ।
ಪ್ರಸನ್ನವದನಾ ಭೂತ್ವಾ ತೇಽನ್ವವರ್ತಂತ ಪಾಂಡವಾನ್॥ 1-155-20 (7138) 
ಸ್ವಸ್ತ್ಯಸ್ತು ವಃ ಪಥಿ ಸದಾ ಭೂತೇಭ್ಯಶ್ಚೈವ ಸರ್ವಶಃ।
ಮಾ ಚ ವೋಸ್ತ್ವಶುಭಂ ಕಿಂಚಿತ್ಸರ್ವಶಃ ಪಾಂಡುನಂದನಾಃ॥ 1-155-21 (7139) 
ತತಃ ಕೃತಸ್ವಸ್ತ್ಯಯನಾ ರಾಜ್ಯಲಾಭಾಯ ಪಾರ್ಥಿವಾಃ।
ಕೃತ್ವಾ ಸರ್ವಾಣಿ ಕಾರ್ಯಾಣಿ ಪ್ರಯಯುರ್ವಾರಣಾವತಂ॥ ॥ 1-155-22 (7140) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಜತುಗೃಹಪರ್ವಣಿ ಪಂಚಪಂಚಾಶದಧಿಕಶತತಮೋಽಧ್ಯಾಯಃ॥ 155 ॥




ಆದಿಪರ್ವ - ಅಧ್ಯಾಯ 156

॥ ಶ್ರೀಃ ॥

1.156. ಅಧ್ಯಾಯಃ 156 

Mahabharata - Adi Parva - Chapter Topics

ದುರ್ಯೋಧನಾದೇಶಾತ್ ಪುರೋಚನೇನ ವಾರಣಾವತೇ ಜತುಗೃಹನಿರ್ಮಾಣಂ॥ 1 ॥

Mahabharata - Adi Parva - Chapter Text

1-156-0 (7141) 
ವೈಶಂಪಾಯನ ಉವಾಚ। 1-156-0x (923) 
ಧೃತರಾಷ್ಟ್ರಪ್ರಯುಕ್ತೇಷು ಪಾಂಡುಪುತ್ರೇಷು ಭಾರತ।
ದುರ್ಯೋಧನಃ ಪರಂ ಹರ್ಷಮಗಚ್ಛತ್ಸ ದುರಾತ್ಮವಾನ್॥ 1-156-1 (7142) 
`ತತಃ ಸುಬಲಪುತ್ರಶ್ಚ ಕರ್ಣದುರ್ಯೋಧನಾವಪಿ।
ದಹನೇ ಸಹ ಪುತ್ರಾಯಾಃ ಕುಂತ್ಯಾ ಮತಿಮಕುರ್ವತ। 
ಮಂತ್ರಯಿತ್ವಾ ಸ ತೈಃ ಸಾರ್ಧಂ ದುರಾತ್ಮಾ ಧೃತರಾಷ್ಟ್ರಜಃ॥'  1-156-2 (7143) 
ಸ ಪುರೋಚನಮೇಕಾಂತಮಾನೀಯ ಭರತರ್ಷಭ।
ಗೃಹೀತ್ವಾ ದಕ್ಷಿಣೇ ಪಾಣೌ ಸಚಿವಂ ವಾಕ್ಯಮಬ್ರವೀತ್॥ 1-156-3 (7144) 
ಮಮೇಯಂ ವಸುಸಂಪೂರ್ಣಾ ಪುರೋಚನ ವಸುಂಧರಾ।
ಯಥೈವ ಭವಿತಾ ತಾತ ತಥಾ ತ್ವಂ ದ್ರಷ್ಟುಮರ್ಹಸಿ॥ 1-156-4 (7145) 
ನ ಹಿ ಮೇ ಕಶ್ಚಿದನ್ಯೋಽಸ್ತಿ ವಿಶ್ವಾಸಿಕತರಸ್ತ್ವಯಾ।
ಸಹಾಯೋ ಯೇನ ಸಂಧಾಯ ಮಂತ್ರಯೇಯಂ ಯಥಾ ತ್ವಯಾ॥ 1-156-5 (7146) 
ಸಂರಕ್ಷ ತಾತ ಮಂತ್ರಂ ಚ ಸಪತ್ನಾಂಶ್ಚ ಮಮೋದ್ಧರ।
ನಿಪುಣೇನಾಭ್ಯುಪಾಯೇನ ಯದ್ಬ್ರವೀಮಿ ತಥಾ ಕುರು॥ 1-156-6 (7147) 
ಪಾಂಡವಾ ಧೃತರಾಷ್ಟ್ರೇಣ ಪ್ರೇಷಿತಾ ವಾರಣಾವತಂ।
ಉತ್ಸವೇ ವಿಹರಿಷ್ಯಂತಿ ಧೃತರಾಷ್ಟ್ರಸ್ಯ ಶಾಸನಾತ್॥ 1-156-7 (7148) 
ಸ ತ್ವಂ ರಾಸಭಯುಕ್ತೇನ ಸ್ಯಂದನೇನಾಶುಗಾಮಿನಾ।
ವಾರಣಾವತಮದ್ಯೈವ ಯಥಾ ಯಾಸಿ ತಯಾ ಕುರು॥ 1-156-8 (7149) 
ತತ್ರ ಗತ್ವಾ ಚತುಃಶಾಲಂ ಗೃಹಂ ಪರಮಸಂವೃತಂ।
ನಗರೋಪಾಂತಮಾಶ್ರಿತ್ಯ ಕಾರಯೇಥಾ ಮಹಾಧನಂ॥ 1-156-9 (7150) 
ಶಣಸರ್ಜರಸಾದೀನಿ ಯಾನಿ ದ್ರವ್ಯಾಣಿ ಕಾನಿಚಿತ್।
ಆಗ್ನೇಯಾನ್ಯುತ ಸಂತೀಹ ತಾನಿ ತತ್ರ ಪ್ರದಾಪಯ॥ 1-156-10 (7151) 
`ಬಲ್ವಜೇನ ಚ ಸಂಮಿಶ್ರಂ ಮಧೂಚ್ಛಿಷ್ಟೇನ ಚೈವ ಹಿ।'
ಸರ್ಪಿಸ್ತೈಲವಸಾಭಿಶ್ಚ ಲಾಕ್ಷಯಾ ಚಾಪ್ಯನಲ್ಪಯಾ। 
ಮೃತ್ತಿಕಾಂ ಮಿಶ್ರಯಿತ್ವಾ ತ್ವಂ ಲೇಪಂ ಕುಡ್ಯೇಷು ದಾಪಯ॥  1-156-11 (7152) 
ಶಣಂ ತೈಲಂ ಘೃತಂ ಚೈವ ಜತು ದಾರೂಣಿ ಚೈವ ಹಿ।
ತಸ್ಮಿನ್ವೇಶ್ಮನಿ ಸರ್ವಾಣಿ ನಿಕ್ಷಿಪೇಥಾಃ ಸಮಂತತಃ॥ 1-156-12 (7153) 
`ಲಾಕ್ಷಾಶಮಮಧೂಚ್ಛಿಷ್ಟವೇಷ್ಟಿತಾನಿ ಮೃದಾಪಿ ಚ।
ಲೇಪಯಿತ್ವಾ ಗುರೂಣ್ಯಾಶು ದಾರುಯಂತ್ರಾಣಿ ದಾಪಯ॥'  1-156-13 (7154) 
ಯಥಾ ಚ ತನ್ನ ಪಶ್ಯೇರನ್ಪರೀಕ್ಷಂತೋಽಪಿ ಪಾಂಡವಾಃ।
ಆಗ್ನೇಯಮಿತಿ ತತ್ಕಾರ್ಯಮಪಿ ಚಾನ್ಯೇಽಪಿ ಮಾನವಾಃ॥ 1-156-14 (7155) 
ವೇಶ್ಮನ್ಯೇವಂ ಕೃತೇ ತತ್ರ ಕೃತ್ವಾ ತಾನ್ಪರಮಾರ್ಚಿತಾನ್।
ವಾಸಯೇಥಾಃ ಪಾಂಡವೇಯಾನ್ಕುಂತೀಂ ಚ ಸಸುಹೃಜ್ಜನಾಂ॥ 1-156-15 (7156) 
ಆಸನಾನಿ ಚ ದಿವ್ಯಾನಿ ಯಾನಾನಿ ಶಯನಾನಿ ನ।
ನಿಘಾತವ್ಯಾನಿ ಪಾಂಡೂನಾಂ ಯಥಾ ತುಷ್ಯೇಚ್ಚ ಮೇ ಪಿತಾ॥ 1-156-16 (7157) 
ಯಥಾ ಚ ತನ್ನ ಜಾನಂತಿ ನಗರೇ ವಾರಣಾವತೇ।
`ಯಥಾ ರಮೇರನ್ವಿಸ್ರಬ್ಧಾ ನಗರೇ ವಾರಣಾವತೇ।' 
ತಥಾ ಸರ್ವಂ ವಿಧಾತವ್ಯಂ ಯಾವತ್ಕಾಲಸ್ಯ ಪರ್ಯಯಃ॥  1-156-17 (7158) 
ಜ್ಞಾತ್ವಾ ಚ ತಾನ್ಸುವಿಶ್ವಸ್ತಾಞ್ಶಯಾನಾನಕುತೋಭಯಾನ್।
ಅಗ್ನಿಸ್ತ್ವಯಾ ತತೋ ದೇಯೋ ದ್ವಾರತಸ್ತಸ್ಯ ವೇಶ್ಮನಃ॥ 1-156-18 (7159) 
ದಗ್ಧಾನೇವಂ ಸ್ವಕೇ ಗೇಹೇ ದಾಹಿತಾಃ ಪಾಂಡವಾ ಇತಿ।
ನ ಗರ್ಹಯೇಯುರಸ್ಮಾನ್ವೈ ಪಾಂಡವಾರ್ಥಾಯ ಕರ್ಹಿಚಿತ್॥ 1-156-19 (7160) 
ಸ ತಥೇತಿ ಪ್ರತಿಜ್ಞಾಯ ಕೌರವಾಯ ಪುರೋಚನಃ।
ಪ್ರಾಯಾದ್ರಾಸಭಯುಕ್ತೇನ ಸ್ಯಂದನೇನಾಶುಗಾಮಿನಾ॥ 1-156-20 (7161) 
ಸ ಗತ್ವಾ ತ್ವರಿತಂ ರಾಜಂದುರ್ಯೋಧನಮತೇ ಸ್ಥಿತಃ।
ಯಥೋಕ್ತಂ ರಾಜಪುತ್ರೇಣ ಸರ್ವಂ ಚಕ್ರೇ ಪುರೋಚನಃ॥ 1-156-21 (7162) 
`ತೇಷಾಂ ತು ಪಾಂಡವೇಯಾನಾಂ ಗೃಹಂ ರೌದ್ರಮಕಲ್ಪಯತ್॥' ॥  1-156-22 (7163) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಜತುಗೃಹಪರ್ವಣಿ ಷಟ್ಪಂಚಾಶದಧಿಕಶತತಮೋಽಧ್ಯಾಯಃ॥ 156 ॥

Mahabharata - Adi Parva - Chapter Footnotes

1-156-6 ಉದ್ಧರ ಉನ್ಮೂಲಯ॥ 1-156-10 ಆಗ್ನೇಯಾನ್ಯಗ್ನಿಸಂದೀಪಕಾನಿ॥ ಷಟ್ಪಂಚಾಶದಧಿಕಶತತಮೋಽಧ್ಯಾಯಃ॥ 156 ॥



ಆದಿಪರ್ವ - ಅಧ್ಯಾಯ 157

॥ ಶ್ರೀಃ ॥

1.157. ಅಧ್ಯಾಯಃ 157 

Mahabharata - Adi Parva - Chapter Topics

ಹಾಸ್ತಿನಪುರಂ ತ್ಯಕ್ತ್ವಾ ವಾರಣಾವತಂ ಗಚ್ಛತಾ ಯುಧಿಷ್ಠಿರೇಣ ಅನುಗಚ್ಛಥಾಂ ಪೌರಾಣಾಂ ನಿವರ್ತನಂ॥ 1 ॥ ಂಲೇಚ್ಛಭಾಷಯಾ ಯುಧಿಷ್ಠಿರಂ ಪ್ರತಿ ವಿದುರಸ್ಯೋಪದೇಶಃ॥ 2 ॥

Mahabharata - Adi Parva - Chapter Text

1-157-0 (7164) 
ವೈಶಂಪಾಯನ ಉವಾಚ। 1-157-0x (924) 
ಪಾಂಡವಾಸ್ತು ರಥಾನ್ಯುಕ್ತಾನ್ಸದಶ್ವೈರನಿಲೋಪಮೈಃ।
ಆರೋಹಮಾಣಾ ಭೀಷ್ಮಸ್ಯ ಪಾದೌ ಜಗೃಹುರಾರ್ತವತ್॥ 1-157-1 (7165) 
ರಾಜ್ಞಶ್ಚ ಧೃತರಾಷ್ಟ್ರಸ್ಯ ದ್ರೋಣಸ್ಯ ಚ ಮಹಾತ್ಮನಃ।
ಅನ್ಯೇಷಾಂ ಚೈವ ವೃದ್ಧಾನಾಂ ಕೃಪಸ್ಯ ವಿದುರಸ್ಯ ಚ॥ 1-157-2 (7166) 
ಏವಂ ಸರ್ವಾನ್ಕುರೂನ್ವೃದ್ಧಾನಭಿವಾದ್ಯ ಯತವ್ರತಾಃ।
ಸಮಾಲಿಂಗ್ಯ ಸಮಾನಾನ್ವೈ ಬಾಲೈಶ್ಚಾಪ್ಯಭಿವಾದಿತಾಃ॥ 1-157-3 (7167) 
ಸರ್ವಾ ಮಾತೄಸ್ತಥಾಽಽಪೃಚ್ಛ್ಯ ಕೃತ್ವಾ ಚೈವ ಪ್ರದಕ್ಷಿಣಂ।
ಪ್ರಕೃತೀರಪಿ ಸರ್ವಾಶ್ಚ ಪ್ರಯಯುರ್ವಾರಣಾವತಂ॥ 1-157-4 (7168) 
ವಿದುರಶ್ಚ ಮಹಾಪ್ರಾಜ್ಞಸ್ತಥಾಽನ್ಯೇ ಕುರುಪುಂಗವಾಃ।
ಪೌರಾಶ್ಚ ಪುರುಷವ್ಯಾಘ್ರಾನನ್ವೀಯುಃ ಶೋಕಕರ್ಶಿತಾಃ॥ 1-157-5 (7169) 
ತತ್ರ ಕೇಚಿದ್ಬ್ರುವಂತಿ ಸ್ಮ ಬ್ರಾಹ್ಮಣಾ ನಿರ್ಭಯಾಸ್ತದಾ।
ದೀನಾಂದೃಷ್ಟ್ವಾ ಪಾಂಡುಸುತಾನತೀವ ಭೃಶದುಃಖಿತಾಃ॥ 1-157-6 (7170) 
ವಿಷಮಂ ಪಶ್ಯತೇ ರಾಜಾ ಸರ್ವಥಾ ಸ ಸುಮಂದಧೀಃ।
ಕೌರವ್ಯೋ ಧೃತರಾಷ್ಟ್ರಸ್ತು ನ ಚ ಧರ್ಮಂ ಪ್ರಪಶ್ಯತಿ॥ 1-157-7 (7171) 
ನ ಹಿ ಪಾಪಮಪಾಪಾತ್ಮಾ ರೋಚಯಿಷ್ಯತಿ ಪಾಂಡವಃ।
ಭೀಮೋ ವಾ ಬಲಿನಾಂ ಶ್ರೇಷ್ಠಃ ಕೌಂತೇಯೋ ವಾ ಧನಂಜಯಃ॥ 1-157-8 (7172) 
ಕುತ ಏವ ಮಹಾತ್ಮಾನೌ ಮಾದ್ರೀಪುತ್ರೌ ಕರಿಷ್ಯತಃ।
ತಾನ್ರಾಜ್ಯಂ ಪಿತೃತಃ ಪ್ರಾಪ್ತಾಂಧೃತರಾಷ್ಟ್ರೋ ನ ಮೃಷ್ಯತಿ॥ 1-157-9 (7173) 
ಅಧರ್ಂಯಮಿದಮತ್ಯಂತಂ ಕಥಂ ಭೀಷ್ಮೋಽನುಮನ್ಯತೇ।
ವಿವಾಸ್ಯಮಾನಾನಸ್ಥಾನೇ ನಗರೇ ಯೋಽಭಿಮನ್ಯತೇ॥ 1-157-10 (7174) 
ಪಿತೇವ ಹಿ ನೃಪೋಽಸ್ಮಾಕಮಭೂಚ್ಛಾಂತನವಃ ಪುರಾ।
ವಿಚಿತ್ರವೀರ್ಯೋ ರಾಜರ್ಷಿಃ ಪಾಂಡುಶ್ಚ ಕುರುನಂದನಃ॥ 1-157-11 (7175) 
ಸ ತಸ್ಮಿನ್ಪುರುಷವ್ಯಾಘ್ರೇ ದೇವಭಾವಂ ಗತೇ ಸತಿ।
ರಾಜಪುತ್ರಾನಿಮಾನ್ಬಾಲಾಂಧೃತರಾಷ್ಟ್ರೋ ನ ಮೃಷ್ಯತಿ॥ 1-157-12 (7176) 
ವಯಮೇತದನಿಚ್ಛಂತಃ ಸರ್ವ ಏವ ಪುರೋತ್ತಮಾತ್।
ಗೃಹಾನ್ವಿಹಾಯ ಗಚ್ಛಾಮೋ ಯತ್ರ ಗಂತಾ ಯುಧಿಷ್ಠಿರಃ॥ 1-157-13 (7177) 
ವೈಶಂಪಾಯನ ಉವಾಚ। 1-157-14x (925) 
ತಾಂಸ್ತಥಾ ವಾದಿನಃ ಪೌರಾಂದುಃಕಿತಾಂದುಃಖಕರ್ಶಿತಃ।
ಉವಾಚ ಮನಸಾ ಧ್ಯಾತ್ವಾ ಧರ್ಮರಾಜೋ ಯುಧಿಷ್ಠಿರಃ॥ 1-157-14 (7178) 
ಪಿತಾ ಮಾನ್ಯೋ ಗುರುಃ ಶ್ರೇಷ್ಠೋ ಯದಾಹ ಪೃಥಿವೀಪತಿಃ।
ಅಶಂಕಮಾನೈಸ್ತತ್ಕಾರ್ಯಮಸ್ಮಾಭಿರಿತಿ ನೋ ವ್ರತಂ॥ 1-157-15 (7179) 
ಭವಂತಃ ಸುಹೃದೋಽಸ್ಮಾಕಂ ಯಾತ ಕೃತ್ವಾ ಪ್ರದಕ್ಷಿಣಂ।
ಪ್ರತಿನಂದ್ಯ ತಥಾಽಽಶೀರ್ಭಿರ್ನಿವರ್ತಧ್ವಂ ಯಥಾಗೃಹಂ॥ 1-157-16 (7180) 
ಯದಾ ತು ಕಾರ್ಯಮಸ್ಮಾಕಂ ಭವದ್ಭಿರುಪಪತ್ಸ್ಯತೇ।
ತದಾ ಕರಿಷ್ಯಥಾಸ್ಮಾಕಂ ಪ್ರಿಯಾಣಿ ಚ ಹಿತಾನಿ ಚ॥ 1-157-17 (7181) 
ಏವಮುಕ್ತಾಸ್ತದಾ ಪೌರಾಃ ಕೃತ್ವಾ ಚಾಪಿ ಪ್ರದಕ್ಷಿಣಂ।
ಆಶೀರ್ಭಿಶ್ಚಾಭಿನಂದ್ಯೈತಾಂಜಗ್ಮುರ್ನಗರಮೇವ ಹಿ॥ 1-157-18 (7182) 
ಪೌರೇಷು ವಿನಿವೃತ್ತೇಷು ವಿದುರಃ ಸರ್ವಧರ್ಮವಿತ್।
ಬೋಧಯನ್ಪಾಂಡವಶ್ರೇಷ್ಠಮಿದಂವಚನಮಬ್ರವೀತ್॥ 1-157-19 (7183) 
ಪ್ರಾಜ್ಞಃ ಪ್ರಾಜ್ಞಂ ಪ್ರಲಾಪಜ್ಞಃ ಪ್ರಲಾಪಜ್ಞಮಿದಂ ವಚಃ।
ಯೋ ಜಾನಾತಿ ಪರಪ್ರಜ್ಞಾಂ ನೀತಿಶಾಸ್ತ್ರಾನುಸಾರಿಣೀಂ। 
ವಿಜ್ಞಾಯೇಹ ತಥಾ ಕುರ್ಯಾದಾಪದಂ ನಿಸ್ತರೇದ್ಯಥಾ॥  1-157-20 (7184) 
ಅಲೋಹಂ ನಿಶಿತಂ ಶಸ್ತ್ರಂ ಶರೀಪರಿಕರ್ತನಂ।
ಯೋ ವೇತ್ತಿ ನ ತು ತಂ ಘ್ನಂತಿ ಪ್ರತಿಘಾತವಿದಂ ದ್ವಿಷಃ॥ 1-157-21 (7185) 
ಕಕ್ಷಘ್ನಃ ಶಿಶಿರಘ್ನಶ್ಚ ಮಹಾಕಕ್ಷೇ ಬಿಲೌಕಸಃ।
ನ ದಹೇದಿತಿ ಚಾತ್ಮಾನಂ ಯೋ ರಕ್ಷತಿ ಸ ಜೀವತಿ॥ 1-157-22 (7186) 
ನಾಚಕ್ಷುರ್ವೇತ್ತಿ ಪಂಥಾನಂ ನಾಚಕ್ಷುರ್ವಿಂದತೇ ದಿಶಃ।
ನಾಧೃತಿರ್ಭೂತಿಮಾಪ್ನೋತಿ ಬುಧ್ಯಸ್ವೈವಂ ಪ್ರಬೋಧಿತಃ॥ 1-157-23 (7187) 
ಅನಾಪ್ತೈರ್ದತ್ತಮಾದತ್ತೇ ನರಃ ಶಸ್ತ್ರಮಲೋಹಜಂ।
ಶ್ವಾವಿಚ್ಛರಣಮಾಸಾದ್ಯ ಪ್ರಮುಚ್ಯೇತ ಹುತಾಶನಾತ್॥ 1-157-24 (7188) 
ಚರನ್ಮಾರ್ಗಾನ್ವಿಜಾನಾತಿ ನಕ್ಷತ್ರೈರ್ವಿಂದತೇ ದಿಶಃ।
ಆತ್ಮನಾ ಚಾತ್ಮನಃ ಪಂಚ ಪೀಡಯನ್ನಾನುಪೀಡ್ಯತೇ॥ 1-157-25 (7189) 
ಏವಮುಕ್ತಃ ಪ್ರತ್ಯುವಾಚ ಧರ್ಮರಾಜೋ ಯುಧಿಷ್ಠಿರಃ।
ವಿದುರಂ ವಿದುಷಾಂ ಶ್ರೇಷ್ಠಂ ಜ್ಞಾತಮಿತ್ಯೇವ ಪಾಂಡವಃ॥ 1-157-26 (7190) 
ಅನುಶಿಕ್ಷ್ಯಾನುಗಂಯೈತಾನ್ಕೃತ್ವಾ ಚೈವ ಪ್ರದಕ್ಷಿಣಂ।
ಪಾಂಡವಾನಭ್ಯನುಜ್ಞಾಯ ವಿದುರಃ ಪ್ರಯಯೌ ಗೃಹಾನ್॥ 1-157-27 (7191) 
ನಿವೃತ್ತೇ ವಿದುರೇ ಚಾಪಿ ಭೀಷ್ಮೇ ಪೌರಜನೇ ತಥಾ।
ಅಜಾತಶತ್ರುಮಾಸಾದ್ಯ ಕುಂತೀ ವಚನಮಬ್ರವೀತ್॥ 1-157-28 (7192) 
ಕ್ಷತ್ತಾ ಯದಬ್ರವೀದ್ವಾಕ್ಯಂ ಜನಮಧ್ಯೇಽಬ್ರುವನ್ನಿವ।
ತ್ವಯಾ ಚ ಸ ತಥೇತ್ಯುಕ್ತೋ ಜಾನೀಮೋ ನ ಚ ತದ್ವಯಂ॥ 1-157-29 (7193) 
ಯದೀದಂ ಶಕ್ಯಮಸ್ಮಾಭಿರ್ಜ್ಞಾತುಂ ನೈವ ಚ ದೋಷವತ್।
ಶ್ರೋತುಮಿಚ್ಛಾಮಿ ತತ್ಸರ್ವಂ ಸಂವಾದಂ ತವ ತಸ್ಯ ಚ॥ 1-157-30 (7194) 
ಯುಧಿಷ್ಠಿರ ಉವಾಚ। 1-157-31x (926) 
ವಿಷಾದಗ್ನೇಶ್ಚ ಬೋದ್ಧವ್ಯಮಿತಿ ಮಾಂ ವಿದುರೋಽಬ್ರವೀತ್।
ಪಂಥಾನೋ ವೇದಿತವ್ಯಾಶ್ಚ ನಕ್ಷತ್ರೈಶ್ಚ ತಥಾ ದಿಶಃ। 
`ಕುಡ್ಯಾಶ್ಚವಿದಿತಾಃಕಾರ್ಯಾಃಸ್ಯಾಚ್ಛುದ್ಧಿರಿತಿಚಾಬ್ರವೀತ್॥  1-157-31 (7195) 
ಜಿತೇಂದ್ರಿಯಶ್ಚ ವಸುಧಾಂ ಪ್ರಾಪ್ಸ್ಯತೀತಿ ಚ ಮೇಽಬ್ರವೀತ್।
ವಿಜ್ಞಾತಮಿತಿ ತತ್ಸರ್ವಂ ಪ್ರತ್ಯುಕ್ತೋ ವಿದುರೋ ಮಯಾ॥ 1-157-32 (7196) 
ವೈಶಂಪಾಯನ ಉವಾಚ। 1-157-33x (927) 
ಅಷ್ಟಮೇಽಹನಿ ರೋಹಿಣ್ಯಾಂ ಪ್ರಯಾತಾಃ ಫಾಲ್ಗುನಸ್ಯ ತೇ।
ವಾರಣಾವತಮಾಸಾದ್ಯ ದದೃಶುರ್ನಾಗರಂ ಜನಂ॥ ॥ 1-157-33 (7197) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಜತುಗೃಹಪರ್ವಣಿ ಸಪ್ತಪಂಚಾದಶದಧಿಕಶತತಮೋಽಧ್ಯಾಯಃ॥ 157 ॥

Mahabharata - Adi Parva - Chapter Footnotes

1-157-10 ಅಸ್ಥಾನೇ ಅಯುಕ್ತಂ ಯೋಽಭಿಮನ್ಯತೇ ಸ ಭೀಷ್ಮಃ ಕಥಮನುಮನ್ಯತ ಇತ್ಯರ್ಥಃ॥ 1-157-20 ಪ್ರಾಜ್ಞಃ ಊಹಾಪೋಹಸಮರ್ಥಃ। ಪ್ರಲಾಪಜ್ಞಃ ಅನರ್ಥವಚನಾಭಾಸಾಭಿಜ್ಞಃ। ಯುಧಿಷ್ಠಿರಮಪ್ಯೇತಾದೃಶಂ। ವಚನಮೇವಾಹ। ಇದಮಿತಿ। ಇದಂ ಪ್ರಲಾಪಾತ್ಮಕಂ ಮಮ ವಚೋ ಯೋ ಜಾನಾತಿ ಸಃ ಪರಸ್ಯ ಶತ್ರೋಃ ಪ್ರಜ್ಞಾಂ ಸ್ವಬಾಧಾರ್ಥಂ ನೀತ್ಯಾ ಪ್ರಯುಕ್ತಾಂ ವಿಜ್ಞಾಯ ತಥಾ ಕುರ್ಯಾತ್। ಯಥಾ ಸ್ವಯಮಾಪದಂ ನಿಸ್ತರೇದಿತ್ಯನ್ವಯಃ॥ 1-157-21 ಪ್ರಲಾಪಾಕಾರವಚನಮೇವಾಹ। ಅಲೋಹಮಿತಿ। ಅಲೋಹಮಗ್ನಿಮಯಂ ಶಸ್ತ್ರಮಿವ ಶಸ್ತ್ರಂ ಘಾತಕಂ ತಸ್ಯ ಪ್ರತಿಘಾತವಿದಂ ದ್ವಿಷೋ ನ ಘ್ನಂತಿ। ಪ್ರತಿಘಾತಕೃತಮಿತಿ ಪಾಠೇ ಪ್ರತಿಘಾತಾಯ ಕೃತಮಿತ್ಯರ್ಥಃ॥ 1-157-22 ಅಗ್ನಿಕೃತೇ ಭಯೇ ಜ್ಞಾತೇಽಪಿ ಕಥಂ ಪ್ರತೀಕಾರಸ್ತತ್ರಾಹ। ಕಕ್ಷಘ್ನ ಇತಿ। ಕಕ್ಷಸ್ತೃಣೇಂಧನಂ ಹಂತೀತಿ ತಥಾ। ಶಿಶಿರಂ ಶೀತಂ ಹಂತೀತಿ ತಥಾವಿಧೋಽಪಿ ಅಗ್ನಿಃ ಮಹಾಕಕ್ಷೇ ಅರಣ್ಯೇ ದಹ್ಯಮಾನೇಽಪಿ ಬಿಲೌಕಸೋ ಮೂಷಿಕಾದೀನ್ನ ದಹತಿ ಇತ್ಥಮಾತ್ಮಾನಂ ಯೋ ರಕ್ಷತಿ ಸ ಜೀವತಿ। ತಥಾ ಬಿಲೇಷ್ವಾವಿಶ್ಯಾಗಾರಾದ್ರಕ್ಷಣೀಯ ಇತ್ಯರ್ಥಃ॥ 1-157-23 ತತಶ್ಚ ಬಿಲನಿರ್ಗಮಾನಂತರಮರಣ್ಯಗಮನ್ಪ್ರಕಾರಮುಪದಿಶತಿ। ನಾಚಕ್ಷುರಿತಿ। ಅಚಕ್ಷುಃ ಪೂರ್ವಂ ವರ್ತ್ಮದರ್ಶನವಿಹೀನಃ ಪಂಥಾನಂ ರಾತ್ರೌ ನ ವೇತ್ತಿ। ತಥಾ ಅಚಕ್ಷುಃ ವಿಜ್ಞಾನವಿಹೀನಃ ದಿಶೋ ನ ವಿಂದತೇ ನ ಪ್ರತ್ಯಭಿಜಾನಾತಿ। ಅತಃ ಪೂರ್ವಮೇವ ವರ್ತ್ಮದಿಶೌ ದ್ರಷ್ಟವ್ಯೇ ಇತಿ ಭಾವಃ। ಕಥಮಸ್ಮಾಕಂ ಬಿಲಪ್ರವೇಶನಿರ್ಗಮಾವಿತಿ ಚೇತ್ತತ್ರಾಹ। ನಾಧೃತಿರಿತಿ। ದುಃಖೇ ಧೈರ್ಯರಹಿತೋ ಭೂತಿಮೈಶ್ವರ್ಯಂ ಜೀವನಂ ವಾ ನ ವಿಂದತಿ। ವಿಪದಿ ಧೈರ್ಯಮೇವ ಕಾರ್ಯಮಿತ್ಯರ್ಥಃ॥ 1-157-24 ಕಿಂಚ ಯತ್ಪುರೋಚನಾದಿಭಿಃ ಕರ್ತವ್ಯಂ ತತ್ಸ್ವಯಮೇವ ಕಾರ್ಯಮಿತ್ಯಾಹ। ಅನಾಪ್ತೈರಿತಿ। ಅನಾಪ್ತೈಃ ಪುರೋಚನಾದಿಭಿರ್ದತ್ತಂ ದಾತುಮಾರಬ್ಧಂ ಯದಲೋಹಜಂ ಶಸ್ತ್ರಂ ತತ್ಸ್ವಯಮಾದತ್ತೇ ಸ್ವೀಕರೋತಿ ತಾನ್ಹತ್ವಾ ಆತ್ಮಾನಂ ರಕ್ಷತಿ। ಪುರೋಚನಾದಿಷು ಜೀವತ್ಸು ಅನು ಸಾರಾದಿಶಂಕಾ ಸ್ಯಾದಿತಿ ಭಾವಃ। ಶರಣಂ ಸುರಂಗಾಂ॥ 1-157-25 ಆತ್ಮನಾ ಸಹ ಪಂಚ ಇಂದ್ರಿಯಾಣಿ। ಆಹಾರಾದ್ಯಭಾವೇನ ಪೀಡಯಂ ಅನು ಪಶ್ಚಾತ್ ನ ಪೀಡ್ಯತೇ ಭವಾನಿತಿ ಶೇಷಃ। ಯದ್ವಾ। ನಾಚಕ್ಷುರಿತ್ಯುಕ್ತಸ್ಯೈವ ವಿವರಣಂ। ಚರನ್ಮಾರ್ಗಾನಿತಿ। ವಿಶ್ವಾಸಾರ್ಥಂ ಷಡ್ದಗ್ಧವ್ಯಾ ಇತ್ಯಾಹ। ಆತ್ಮನೇತಿ। ಲುಪ್ತೋಪಮಮೇತತ್। ತ್ವತ್ಸದೃಶೇನ ಸಹ ಆತ್ಮನಃ ತವ ಸದೃಶಾನ್ಪಂಚ ನಾನುಪೀಡ್ಯತೇ ಭವಾನಿತಿ ಶೇಷಃ॥ 1-157-29 ಅಬ್ರುವನ್ನಿವ ವ್ಯಕ್ತಾಂ ವಾಚಮಕುರ್ವನ್ನಿವ॥ ಸಪ್ತಪಂಚಾಶದಧಿಕಶತತಮೋಽಧ್ಯಾಯಃ॥ 157 ॥



ಆದಿಪರ್ವ - ಅಧ್ಯಾಯ 158

॥ ಶ್ರೀಃ ॥

1.158. ಅಧ್ಯಾಯಃ 158 

Mahabharata - Adi Parva - Chapter Topics

ಪಾಂಡವಾನಾಂ ವಾರಣಾವತಪ್ರವೇಶಃ॥ 1 ॥

Mahabharata - Adi Parva - Chapter Text

1-158-0 (7198) 
ವೈಶಂಪಾಯನ ಉವಾಚ। 1-158-0x (928) 
ತತಃ ಸರ್ವಾಃ ಪ್ರಕೃತಯೋ ನಗರಾದ್ವಾರಣಾವತಾತ್।
ಸರ್ವಮಂಗಲಸಂಯುಕ್ತಾ ಯಥಾಶಾಸ್ತ್ರಮತಂದ್ರಿತಾಃ॥ 1-158-1 (7199) 
ಶ್ರುತ್ವಾಽಗತಾನ್ಪಾಂಡುಪುತ್ರಾನ್ನಾನಾಯಾನೈಃ ಸಹಸ್ರಶಃ।
ಅಭಿಜಗ್ಮುರ್ನರಶ್ರೇಷ್ಠಾಞ್ಶ್ರುತ್ವೈವ ಪರಯಾ ಮುದಾ॥ 1-158-2 (7200) 
ತೇ ಸಮಾಸಾದ್ಯ ಕೌಂತೇಯಾನ್ವಾರಣಾವತಕಾ ಜನಾಃ।
ಕೃತ್ವಾ ಜಯಾಶಿಷಃ ಸರ್ವೇ ಪರಿವಾರ್ಯೋಪತಸ್ಥಿರೇ॥ 1-158-3 (7201) 
ತೈರ್ವೃತಃ ಪುರುಷವ್ಯಾಘ್ರೋ ಧರ್ಮರಾಜೋ ಯುಧಿಷ್ಠಿರಃ।
ವಿಬಭೌ ದೇವಸಂಕಾಶೋ ವಜ್ರಪಾಣಿರಿವಾಮರೈಃ॥ 1-158-4 (7202) 
ಸತ್ಕೃತಾಶ್ಚೈವ ಪೌರೈಸ್ತೇ ಪೌರಾನ್ಸತ್ಕೃತ್ಯ ಚಾನಘ।
ಅಲಂಕೃತಂ ಜನಾಕೀರ್ಣಂ ವಿವಿಶುರ್ವಾರಣಾವತಂ॥ 1-158-5 (7203) 
ತೇ ಪ್ರವಿಶ್ಯ ಪುರೀಂ ವೀರಾಸ್ತೂರ್ಣಂ ಜಗ್ಮುರಥೋ ಗೃಹಾನ್।
ಬ್ರಾಹ್ಮಣಾನಾಂ ಮಹೀಪಾಲ ರತಾನಾಂ ಸ್ವೇಷು ಕರ್ಮಸು॥ 1-158-6 (7204) 
ನಗರಾಧಿಕೃತಾನಾಂ ಚ ಗೃಹಾಣಿ ರಥಿನಾಂ ವರಾಃ।
ಉಪತಸ್ಥುರ್ನರಶ್ರೇಷ್ಠಾ ವೈಶ್ಯಶೂದ್ರಗೃಹಾಣ್ಯಪಿ॥ 1-158-7 (7205) 
ಅರ್ಚಿತಾಶ್ಚ ನರೈಃ ಪೌರೈಃ ಪಾಂಡವಾ ಭರತರ್ಷಭ।
ಜಗ್ಮುರಾವಸಥಂ ಪಶ್ಚಾತ್ಪುರೋಚನಪುರಃಸರಾಃ॥ 1-158-8 (7206) 
ತೇಭ್ಯೋ ಭಕ್ಷ್ಯಾಣಿ ಪಾನಾನಿ ಶಯನಾನಿ ಶುಭಾನಿ ಚ।
ಆಸನಾನಿ ಚ ಮುಖ್ಯಾನಿ ಪ್ರದದೌ ಸ ಪುರೋಚನಃ॥ 1-158-9 (7207) 
ತತ್ರ ತೇ ಸತ್ಕೃತಾಸ್ತೇನ ಸುಮಹಾರ್ಹಪರಿಚ್ಛದಾಃ।
ಉಪಾಸ್ಯಮಾನಾಃ ಪುರುಷೈರೂಷುಃ ಪುರನಿವಾಸಿಭಿಃ॥ 1-158-10 (7208) 
ದಶರಾತ್ರೋಷಿತಾನಾಂ ತು ತತ್ರ ತೇಷಾಂ ಪುರೋಚನಃ।
ನಿವೇದಯಾಮಾಸ ಗೃಹಂ ಶಿವಾಖ್ಯಮಶಿವಂ ತದಾ॥ 1-158-11 (7209) 
ತತ್ರ ತೇ ಪುರುಷವ್ಯಾಘ್ರಾ ವಿವಿಶುಃ ಸಪರಿಚ್ಛದಾಃ।
ಪುರೋಚನಸ್ಯ ವಚನಾತ್ಕೈಲಾಸಮಿವ ಗುಹ್ಯಕಾಃ॥ 1-158-12 (7210) 
ತಚ್ಚಾಗಾರಮಭಿಪ್ರೇಕ್ಷ್ಯ ಸರ್ವಧರ್ಮಭೃತಾಂ ವರಃ।
ಉವಾಚಾಗ್ನೇಯಮಿತ್ಯೇವಂ ಭೀಮಸೇನಂ ಯುಧಿಷ್ಠಿರಃ॥ 1-158-13 (7211) 
ಜಿಘ್ರಾಣೋಽಸ್ಯ ವಸಾಗಂಧಂ ಸರ್ಪಿರ್ಜತುವಿಮಿಶ್ರಿತಂ।
ಕೃತಂ ಹಿ ವ್ಯಕ್ತಮಾಗ್ನೇಯಮಿದಂ ವೇಶ್ಮ ಪರಂತಪ॥ 1-158-14 (7212) 
ಶಣಸರ್ಜರಸಂ ವ್ಯಕ್ತಮಾನೀಯ ಗೃಹಕರ್ಮಣಿ।
ಮುಂಜಬಲ್ವಜವಂಶಾದಿದ್ರವ್ಯಂ ಸರ್ವಂ ಘೃತೋಕ್ಷಿತಂ॥ 1-158-15 (7213) 
`ತೃಣಬಲ್ವಜಕಾರ್ಪಾಸವಂಶದಾರುಕಟಾನ್ಯಪಿ।
ಆಗ್ನೇಯಾನ್ಯತ್ರ ಕ್ಷಿಪ್ತಾನಿ ಪರಿತೋ ವೇಶ್ಮನಸ್ತಥಾ॥'  1-158-16 (7214) 
ಶಿಲ್ಪಿಭಿಃ ಸುಕೃತಂ ಹ್ಯಾಪ್ತೈರ್ವಿನೀತೈರ್ವೇಶ್ಮಕರ್ಮಣಿ।
ವಿಶ್ವಸ್ತಂ ಮಾಮಯಂ ಪಾಪೋ ದಗ್ಧುಕಾಮಃ ಪುರೋಚನಃ॥ 1-158-17 (7215) 
ತಥಾ ಹಿ ವರ್ತತೇ ಮಂದಃ ಸುಯೋಧನವಶೇ ಸ್ಥಿತಃ।
ಇಮಾಂ ತು ತಾಂ ಮಹಾಬುದ್ಧಿರ್ವಿದುರೋ ದೃಷ್ಟವಾಂಸ್ತಥಾ॥ 1-158-18 (7216) 
ಆಪದಂ ತೇನ ಮಾಂ ಪಾರ್ಥ ಸ ಸಂಬೋಧಿತವಾನ್ಪುರಾ।
ತೇ ವಯಂ ಬೋಧಿತಾಸ್ತೇನ ನಿತ್ಯಮಸ್ಮದ್ಧಿತೈಷಿಣಾ॥ 1-158-19 (7217) 
ಪಿತ್ರಾ ಕನೀಯಸಾ ಸ್ನೇಹಾದ್ಬುದ್ಧಿಮಂತೋ ಶಿವಂ ಗೃಹಂ।
ಅನಾರ್ಯೈಃ ಸುಕೃತಂ ಗೂಢೈರ್ದುರ್ಯೋಧನವಶಾನುಗೈಃ॥ 1-158-20 (7218) 
ಭೀಮಸೇನ ಉವಾಚ। 1-158-21x (929) 
ಯದೀದಂ ಗೃಹಾಮಾಗ್ನೇಯಂ ವಿಹಿತಂ ಮನ್ಯತೇ ಭವಾನ್।
ತತ್ರೈವ ಸಾಧು ಗಚ್ಛಾಮೋ ಯತ್ರ ಪೂರ್ವೋಷಿತಾ ವಯಂ॥ 1-158-21 (7219) 
`ದರ್ಶಯಿತ್ವಾ ಪೃಥಗ್ಗಂತುಂ ನ ಕಾರ್ಯಂ ಪ್ರತಿಭಾತಿ ಮೇ।
ಅಶುಭಂ ವಾ ಶುಭಂ ವಾ ಸ್ಯಾತ್ತೈರ್ವಸಾಮ ಸಹೈವ ತು॥ 1-158-22 (7220) 
ಅದ್ಯಪ್ರಭೃತಿ ಚಾಸ್ಮಾಸು ಗತೇಷು ಭಯವಿಹ್ವಲಃ।
ರೂಢಮೂಲೋ ಭವೇದ್ರಾಜ್ಯೇ ಧಾರ್ತರಾಷ್ಟ್ರೋ ಜನೇಶ್ವರಃ॥ 1-158-23 (7221) 
ತದೀಯಂ ತು ಭವೇದ್ರಾಜ್ಯಂ ತದೀಯಾಶ್ಚ ಜನಾ ಇಮೇ।
ತಸ್ಮಾತ್ಸಹೈವ ವತ್ಸ್ಯಾಮೋ ಗಲನ್ಯಸ್ತಪದಾ ವಯಂ॥ 1-158-24 (7222) 
ಅಸ್ಮಾಕಂ ಕಾಲಮಾಸಾದ್ಯ ರಾಜ್ಯಮಾಚ್ಛಿದ್ಯ ಶತ್ರುತಃ।
ಅರ್ಥಂ ಪೈತೃಕಮಸ್ಮಾಕಂ ಸುಖಂ ಭೋಕ್ಷ್ಯಾಮ ಶಾಶ್ವತಂ॥ 1-158-25 (7223) 
ಧೃತರಾಷ್ಟ್ರವಚೋಽಸ್ಮಾಭಿಃ ಕಿಮರ್ಥಮನುಪಾಲ್ಯತೇ।
ತೇಭ್ಯೋ ಭಿತ್ತ್ವಾಽನ್ಯಥಾಗಂತುಂ ದೌರ್ಬಲ್ಯಂ ತೇ ಕುತೋ ನೃಪ॥ 1-158-26 (7224) 
ಆಪತ್ಸು ರಕ್ಷಿತಾಽಸ್ಮಾಕಂ ವಿದುರೋಽಸ್ತಿ ಮಹಾಮತಿಃ।
ಮಧ್ಯಸ್ಥ ಏವ ಗಾಂಗೇಯೋ ರಾಜ್ಯಭೋಗಪರಾಙ್ಮುಖಃ॥ 1-158-27 (7225) 
ಬಾಹ್ಲೀಕಪ್ರಮುಖಾ ವೃದ್ಧಾ ಮಧ್ಯಸ್ಥಾ ಏವ ಸರ್ವದಾ।
ಅಸ್ಮದೀಯೋ ಭವೇದ್ದ್ರೋಣಃ ಫಲ್ಗುನಪ್ರೇಮಸಂಯುತಃ॥ 1-158-28 (7226) 
ತಸ್ಮಾತ್ಸಹೈವ ವಸ್ತವ್ಯಂ ನ ಗಂತವ್ಯಂ ಕಥಂ ನೃಪ।
ಅಥವಾಸ್ಮಾಸು ತೇ ಕುರ್ಯುಃ ಕಿಮಶಕ್ತಾಃ ಪರಾಕ್ರಮೈಃ॥ 1-158-29 (7227) 
ಕ್ಷುದ್ರಾಃ ಕಪಟಿನೋ ಧೂರ್ತಾ ಜಾಗ್ರತ್ಸು ಮನುಜೇಶ್ವರ।
ಕಿಂ ನ ಕುರ್ಯುಃ ಪುರಾ ಮಹ್ಯಂ ಕಿಂ ನ ದತ್ತಂ ಮಹಾವಿಷಂ॥ 1-158-30 (7228) 
ಆಶೀವಿಷೈರ್ಮಹಾಘೋರೈಃ ಸರ್ಪೈಸ್ತೈಃ ಕಿಂ ನ ದಂಶಿತಃ।
ಪ್ರಮಾಣಕೋಟ್ಯಾಂ ಸಂಗೃಹ್ಯ ನಿದ್ರಾಪರವಶೇ ಮಯಿ॥ 1-158-31 (7229) 
ಸರ್ಪೈರ್ದೃಷ್ಟಿವಿಷೈರ್ಗೋರೈರ್ಗಂಗಾಯಾಂ ಶೂಲಸಂತತೌ।
ಕಿಂ ತೈರ್ನ ಪಾತಿತೋ ಭೂಪ ತದಾ ಕಿಂ ಮೃತವಾನಹಂ॥ 1-158-32 (7230) 
ಆಪತ್ಸು ತಾಸು ಘೋರಾಸು ದುಷ್ಪ್ರಯುಕ್ತಾಸು ಪಾಪಿಭಿಃ।
ಅಸ್ಮಾನರಕ್ಷದ್ಯೋ ದೇವೋ ಜಗದ್ಯಸ್ಯ ವಶೇ ಸ್ಥಿತಂ॥ 1-158-33 (7231) 
ಚರಾಚರಾತ್ಮಕಂ ಸೋಽದ್ಯ ಯಾತಃ ಕುತ್ರ ನೃಪೋತ್ತಮ।
ಯಾವತ್ಸೋಢವ್ಯಮಸ್ಮಾಭಿಸ್ತಾವತ್ಸೋಢಾಸ್ಮಿ ಯತ್ನತಃ॥ 1-158-34 (7232) 
ಯದಾ ನ ಶಕ್ಷ್ಯತೇಽಸ್ಮಾಭಿಸ್ತದಾ ಪಶ್ಯಾಮ ನೋ ಹಿತಂ।
ಕಿಂ ದ್ರಷ್ಟವ್ಯಮಿಹಾಸ್ಮಾಭಿರ್ವಿಗೃಹ್ಯ ತರಸಾ ಬಲಾತ್॥ 1-158-35 (7233) 
ಸಾಂತ್ವವಾದೇನ ದಾನೇನ ಭೇದೇನಾಪಿ ಯತಾಮಹೇ।
ಅರ್ಧರಾಜ್ಯಸ್ಯ ಸಂಪ್ರಾಪ್ತ್ಯೈ ತತೋ ದಂಡಃ ಪ್ರಶಸ್ಯತೇ॥ 1-158-36 (7234) 
ತಸ್ಮಾತ್ಸಹೈವ ವಸ್ತವ್ಯಂ ತನ್ಮನೋರ್ಪಿತಶಲ್ಯವತ್।
ದರ್ಶಯಿತ್ವಾ ಪೃಥಕ್ ಕ್ವಾಪಿ ನ ಗಂತವ್ಯಂ ಸುಭೀತವತ್॥'  1-158-37 (7235) 
ಯುಧಿಷ್ಠಿರ ಉವಾಚ। 1-158-38x (930) 
ಇಹ ಯತ್ತೈರ್ನಿರಾಕಾರೈರ್ವಸ್ತವ್ಯಮಿತಿ ರೋಚಯೇ।
ಅಪ್ರಮತ್ತೈರ್ವಿಚಿನ್ವದ್ಭಿರ್ಗತಿಮಿಷ್ಟಾಂ ಧ್ರುವಾಮಿತಃ॥ 1-158-38 (7236) 
ಯದಿ ವಿಂದೇತ ಚಾಕಾರಮಸ್ಮಾಕಂ ಸ ಪುರೋಚನಃ।
ಕ್ಷಿಪ್ರಕಾರೀ ತತೋ ಭೂತ್ವಾ ಪ್ರಸಹ್ಯಾಪಿ ದಹೇತ್ತತಃ॥ 1-158-39 (7237) 
ನಾಯಂ ಬಿಭೇತ್ಯುಪಕ್ರೋಶಾದಧರ್ಮಾದ್ವಾ ಪುರೋಚನಃ।
ತಥಾ ಹಿ ವರ್ತತೇ ಮಂದಃ ಸುಯೋಧನವಶೇ ಸ್ಥಿತಃ॥ 1-158-40 (7238) 
ಅಪಿ ಚಾಯಂ ಪ್ರದಗ್ಧೇಷು ಭೀಷ್ಮೋಽಸ್ಮಾಸು ಪಿತಾಮಹಃ।
ಕೋಪಂ ಕುರ್ಯಾತ್ಕಿಮರ್ಥಂ ವಾ ಕೌರವಾನ್ಕೋಪಯೀತ ಸಃ॥ 1-158-41 (7239) 
ಅಥವಾಪೀಹ ದಗ್ಧೇಷು ಭೀಷ್ಮೋಽಸ್ಮಾಕಂ ಪಿತಾಮಹಃ।
ಧರ್ಮ ಇತ್ಯೇವ ಕುಪ್ಯೇರನ್ಯೇ ಚಾನ್ಯೇ ಕುರುಪುಂಗವಾಃ॥ 1-158-42 (7240) 
`ಉಪಪನ್ನಂ ತು ದಗ್ಧೇಷು ಕುಲವಂಶಾನುಕೀರ್ತಿತಾಃ।
ಕುಪ್ಯೇರನ್ಯದಿ ಧರ್ಮಜ್ಞಾಸ್ತಥಾನ್ಯೇ ಕುರುಪುಂಗವಾಃ॥'  1-158-43 (7241) 
ವಯಂ ತು ಯದಿ ದಾಹಸ್ಯ ಬಿಭ್ಯತಃ ಪ್ರದ್ರವೇಮಹಿ।
ಸ್ಪಶೈರ್ನೋ ಘಾತಯೇತ್ಸರ್ವಾನ್ರಾಜ್ಯಲುಬ್ಧಃ ಸುಯೋಧನಃ॥ 1-158-44 (7242) 
ಅಪದಸ್ಥಾನ್ಪದೇ ತಿಷ್ಠನ್ನಪಕ್ಷಾನ್ಪಕ್ಷಸಂಸ್ಥಿತಃ।
ಹೀನಕೋಶಾನ್ಮಹಾಕೋಶಃ ಪ್ರಯೋಗೈರ್ಘಾತಯೇದ್ಧ್ರುವಂ॥ 1-158-45 (7243) 
ತದಸ್ಮಾಭಿರಿಮಂ ಪಾಪಂ ತಂ ಚ ಪಾಪಂ ಸುಯೋಧನಂ।
ವಂಚಯದ್ಭಿರ್ನಿವಸ್ತವ್ಯಂ ಛನ್ನಂ ವೀರ ಕ್ವಚಿತ್ಕ್ವಚಿತ್॥ 1-158-46 (7244) 
ತೇ ವಯಂ ಮೃಗಯಾಶೀಲಾಶ್ಚರಾಮ ವಸುಧಾಮಿಮಾಂ।
ತಥಾ ನೋ ವಿದಿತಾ ಮಾರ್ಗಾ ಭವಿಷ್ಯಂತಿ ಪಲಾಯತಾಂ॥ 1-158-47 (7245) 
ಭೌಮಂ ಚ ಬಿಲಮದ್ಯೈವ ಕರವಾಮ ಸುಸಂವೃತಂ।
ಗೂಢೋದ್ಗತಾನ್ನ ನಸ್ತತ್ರ ಹುತಾಶಃ ಸಂಪ್ರಧಕ್ಷ್ಯತಿ॥ 1-158-48 (7246) 
ದ್ರವತೋಽತ್ರ ಯಥಾ ಚಾಸ್ಮಾನ್ನ ಬುಧ್ಯೇತ ಪುರೋಚನಃ।
ಪೌರೋ ವಾಪಿ ಜನಃ ಕಶ್ಚಿತ್ತಥಾ ಕಾರ್ಯಮತಂದ್ರಿತೈಃ॥ ॥ 1-158-49 (7247) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಜತುಗೃಹಪರ್ವಣಿ ಅಷ್ಟಪಂಚಾಶದಧಿಕಶತತಮೋಽಧ್ಯಾಯಃ॥ 158 ॥

Mahabharata - Adi Parva - Chapter Footnotes

1-158-22 ದರ್ಶಯಿತ್ವಾ ವಿರೋಧಮಿತಿ ಶೇಷಃ॥ 1-158-29 ನ ಗಂತವ್ಯಂ ಹಾಸ್ತಿನಪುರಮಿತಿ ಶೇಷಃ॥ 1-158-40 ಉಪಕ್ರೋಶಾದ್ಗರ್ಹಾತಃ॥ 1-158-41 ಅಯಂ ಭೀಷ್ಮ ಇತಿ ಸಂಬಂಧಃ॥ 1-158-42 ದಗ್ಧೇಷ್ವಸ್ಮಾಸ್ವಗ್ನಿದೇಷು ಕೋಪೋಽಧರ್ಮ ಇತ್ಯೇವ ಕಾರಣಂ ಕೃತ್ವಾ ಭೀಷ್ಮೋಽನ್ಯೇ ಚ ಕುಪ್ಯೇರನ್॥ 1-158-44 ದಾಹಸ್ಯ ದಾಹಾತ್। ಸ್ಪಶೈಶ್ಚಾರೈಃ॥ 1-158-49 ಅತ್ರ ಬಿಲೇ॥ ಅಷ್ಟಪಂಚಾಶದಧಿಕಶತತಮೋಽಧ್ಯಾಯಃ॥ 158 ॥



ಆದಿಪರ್ವ - ಅಧ್ಯಾಯ 159

॥ ಶ್ರೀಃ ॥

1.159. ಅಧ್ಯಾಯಃ 159 

Mahabharata - Adi Parva - Chapter Topics

ಖನಕೇನ ಸುರಂಗಕರಣಂ॥ 1 ॥

Mahabharata - Adi Parva - Chapter Text

1-159-0 (7248) 
ವೈಶಂಪಾಯನ ಉವಾಚ। 1-159-0x (931) 
ವಿದುರಸ್ಯ ಸುಹೃತ್ಕಶ್ಚಿತ್ಖನಕಃ ಕುಶಲಃ ಕ್ವಚಿತ್।
ವಿವಿಕ್ತೇ ಪಾಂಡವಾನ್ರಾಜನ್ನಿದಂ ವಚನಮಬ್ರವೀತ್॥ 1-159-1 (7249) 
ಪ್ರಹಿತೋ ವಿದುರೇಣಾಸ್ಮಿ ಖನಕಃ ಕುಶಲೋ ಹ್ಯಹಂ।
ಪಾಂಡವಾನಾಂ ಪ್ರಿಯಂ ಕಾರ್ಯಮಿತಿ ಕಿಂ ಕರವಾಣಿ ವಃ॥ 1-159-2 (7250) 
ಪ್ರಚ್ಛನ್ನಂ ವಿದುರೇಣೋಕ್ತಂ ಪ್ರಿಯಂ ಯನ್ಂಲೇಚ್ಛಭಾಷಯಾ।
ತ್ವಯಾ ಚ ತತ್ತಥೇತ್ಯುಕ್ತಮೇತದ್ವಿಶ್ವಾಸಕಾರಣಂ॥ 1-159-3 (7251) 
ಕೃಷ್ಣಪಕ್ಷೇ ಚತುರ್ದಶ್ಯಾಂ ರಾತ್ರಾವಸ್ಯಾಂ ಪುರೋಚನಃ।
ಭವನಸ್ಯ ತವ ದ್ವಾರಿ ಪ್ರದಾಸ್ಯತಿ ಹುತಾಶನಂ॥ 1-159-4 (7252) 
ಮಾತ್ರಾ ಸಹ ಪ್ರದಗ್ಧವ್ಯಾಃ ಪಾಂಡವಾಃ ಪುರುಷರ್ಷಭಾಃ।
ಇತಿ ವ್ಯವಸಿತಂ ತಸ್ಯ ಧಾರ್ತರಾಷ್ಟ್ರಸ್ಯ ದುರ್ಮತೇಃ॥ 1-159-5 (7253) 
ವೈಶಂಪಾಯನ ಉವಾಚ। 1-159-6x (932) 
ಉವಾಚ ತಂ ಸತ್ಯಧೃತಿಃ ಕುಂತೀಪುತ್ರೋ ಯುಧಿಷ್ಠಿರಃ।
ಅಭಿಜಾನಾಮಿ ಸೌಂಯ ತ್ವಾಂ ಸುಹೃದಂ ವಿದುರಸ್ಯ ವೈ॥ 1-159-6 (7254) 
ಶುಚಿಮಾಪ್ತಂ ಪ್ರಿಯಂ ಚೈವ ಸದಾ ಚ ದೃಢಭಕ್ತಿಕಂ।
ನ ವಿದ್ಯತೇ ಕವೇಃ ಕಿಂಚಿದವಿಜ್ಞಾತಂ ಪ್ರಯೋಜನಂ॥ 1-159-7 (7255) 
ಯಥಾ ತಸ್ಯ ತಥಾ ನಸ್ತ್ವಂ ನಿರ್ವಿಶೇಷಾ ವಯಂ ತ್ವಯಿ।
ಭವತಶ್ಚ ಯಥಾ ತಸ್ಯ ಪಾಲಯಾಸ್ಮಾನ್ಯಥಾ ಕವಿಃ॥ 1-159-8 (7256) 
ಇದಂ ಶರಣಮಾಗ್ನೇಯಂ ಮದರ್ಥಮಿತಿ ಮೇ ಮತಿಃ।
ಪುರೋಚನೇನ ವಿಹಿತಂ ಧಾರ್ತರಾಷ್ಟ್ರಸ್ಯ ಶಾಸನಾತ್॥ 1-159-9 (7257) 
ಸ ಪಾಪಃ ಕೋಶವಾಂಶ್ಚೈವ ಸಸಹಾಯಶ್ಚ ದುರ್ಮತಿಃ।
ಅಸ್ಮಾನಪಿ ಚ ಪಾಪಾತ್ಮಾ ನಿತ್ಯಕಾಲಂ ಪ್ರಬಾಧತೇ॥ 1-159-10 (7258) 
ಸ ಭವಾನ್ಭೋಕ್ಷಯತ್ವಸ್ಮಾನ್ಯತ್ನೇನಾಸ್ಮಾದ್ಧುತಾಶನಾತ್।
ಅಸ್ಮಾಸ್ವಿಹ ಹಿ ದಗ್ಧೇಷು ಸಕಾಮಃ ಸ್ಯಾತ್ಸುಯೋಧನಃ॥ 1-159-11 (7259) 
ಸಮೃದ್ಧಮಾಯುಧಾಗಾರಮಿದಂ ತಸ್ಯ ದುರಾತ್ಮನಃ।
ವಪ್ರಾಂತಂ ನಿಷ್ಪ್ರತೀಕಾರಮಾಶ್ರಿತ್ಯೇದಂ ಕೃತಂ ಮಹತ್॥ 1-159-12 (7260) 
ಇದಂ ತದಶುಭಂ ನೂನಂ ತಸ್ಯ ಕರ್ಮ ಚಿಕೀರ್ಷಿತಂ।
ಪ್ರಾಗೇವ ವಿದುರೋ ವೇದ ತೇನಾಸ್ಮಾನನ್ವಬೋಧಯತ್॥ 1-159-13 (7261) 
ಸೇಯಮಾಪದನುಪ್ರಾಪ್ತಾ ಕ್ಷತ್ತಾ ಯಾಂ ದೃಷ್ಟವಾನ್ಪುರಾ।
ಪುರೋಚನಸ್ಯಾವಿದಿತಾನಸ್ಮಾಂಸ್ತ್ವಂ ಪ್ರತಿಮೋಚಯ॥ 1-159-14 (7262) 
ವೈಶಂಪಾಯನ ಉವಾಚ। 1-159-15x (933) 
ಸ ತಥೇತಿ ಪ್ರತಿಶ್ರುತ್ಯ ಖನಕೋ ಯತ್ನಮಾಸ್ಥಿತಃ।
ಪರಿಖಾಮುತ್ಕಿರನ್ನಾಮ ಚಕಾರ ಚ ಮಹಾಬಿಲಂ॥ 1-159-15 (7263) 
ಚಕ್ರೇ ಚ ವೇಶ್ಮನಸ್ತಸ್ಯ ಮಧ್ಯೇ ನಾತಿಮಹದ್ಬಿಲಂ।
ಕಪಾಟಯುಕ್ತಮಜ್ಞಾತಂ ಸಮಂ ಭೂಂಯಾಶ್ಚ ಭಾರತ॥ 1-159-16 (7264) 
ಪುರೋಚನಭಯಾದೇವ ವ್ಯದಧಾತ್ಸಂವೃತಂ ಮುಖಂ।
ಸ ತಸ್ಯ ತು ಗೃಹದ್ವಾರಿ ವಸತ್ಯಶುಭಧೀಃ ಸದಾ। 
ತತ್ರ ತೇ ಸಾಯುಧಾಃ ಸರ್ವೇ ವಸಂತಿ ಸ್ಮ ಕ್ಷಪಾಂ ನೃಪ॥  1-159-17 (7265) 
ದಿವಾ ಚರಂತಿ ಮೃಗಯಾಂ ಪಾಂಡವೇಯಾ ವನಾದ್ವನಂ।
ವಿಶ್ವಸ್ತವದವಿಶ್ವಸ್ತಾ ವಂಚಯಂತಃ ಪುರೋಚನಂ॥ 1-159-18 (7266) 
ಅತುಷ್ಟಾಸ್ತುಷ್ಟವದ್ರಾಜನ್ನೂಷುಃ ಪರಮವಿಸ್ಮಿತಾಃ॥  1-159-19 (7267) 
ನ ಚೈನಾನನ್ವಬುಧ್ಯಂತ ನರಾ ನಗರವಾಸಿನಃ।
ಅನ್ಯತ್ರ ವಿದುರಾಮಾತ್ಯಾತ್ತಸ್ಮಾತ್ಖನಕಸತ್ತಮಾತ್॥ ॥ 1-159-20 (7268) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಜತುಗೃಹಪರ್ವಣಿ ಊನಷಷ್ಟ್ಯಧಿಕಶತತಮೋಽಧ್ಯಾಯಃ॥ 159 ॥

Mahabharata - Adi Parva - Chapter Footnotes

1-159-4 ಆರ್ದ್ರಾಯಾಂ ಚ ಪುರೋಚನಃ। ಭವನಸ್ಯ ನಿಶಿ ದ್ವಾರಿ ಇತಿ ಙ. ಪಾಠಃ॥ 1-159-7 ಕವೇಃ ಸರ್ವಜ್ಞಸ್ಯ ಕ್ರಾಂತದರ್ಶಿನೋ ವಾ॥ 1-159-8 ಯಥಾ ವಯಂ ತಸ್ಯ ತಥಾ ಭವತಶ್ಚ॥ 1-159-9 ಶರಣಂ ಗೃಹಂ॥ 1-159-12 ವಪ್ರಾಂತಂ ಪ್ರಾಕಾರಮೂಲಂ। ನಿಷ್ಪ್ರತೀಕಾರಂ ಬಹಿರ್ನಿರ್ಗಮನಪ್ರಕಾರಶೂನ್ಯಂ॥ 1-159-14 ಅಸ್ಮಾಂಸ್ತ್ವಂ ವಿಪ್ರವಾಸಯ ಇತಿ ಙ. ಪಾಠಃ॥ 1-159-15 ಪರಿಖಾ ಪ್ರಾಕಾರಪರಿಧಿಭೂತೋ ಗರ್ತಸ್ತಾಂ। ನಾಮ ಪ್ರಸಿದ್ಧಣ್। ಉತ್ಕಿರನ್ಪರಿಖಾಪರಿಷ್ಕಾರವ್ಯಾಜೇನ ಬಿಲಾನ್ಮೃದಮುತ್ಕಿರನ್ ಬಹಿಃ ಕ್ಷಿಪನ್ ಮಹಾಬಿಲಂ ಸುರಂಗಾಖ್ಯಂ ಚಕಾರ॥ 1-159-16 ನಾತಿಮಹಾಮುಖಂ ಇತಿ ಙ. ಪಾಠಃ॥ ಊನಷಷ್ಟ್ಯಧಿಕಶತತಮೋಽಧ್ಯಾಯಃ॥ 159 ॥



ಆದಿಪರ್ವ - ಅಧ್ಯಾಯ 160

॥ ಶ್ರೀಃ ॥

1.160. ಅಧ್ಯಾಯಃ 160 

Mahabharata - Adi Parva - Chapter Topics

ರಾತ್ರೌ ಕುಂತ್ಯಾ ಅನ್ನಾದಿನಾ ಬ್ರಾಹ್ಮಣಪೂಜನಂ॥ 1 ॥ ಭೀಮೇನ ಜತುಗೃಹಸ್ಯಾದೀಪನಂ॥ 2 ॥ ತಸ್ಯ ಕುಂತೀಂ ಭ್ರಾತೄಂಶ್ಚಾದಾಯ ಸುರಂಗಾದ್ವಾರಾ ಬಹಿಂರ್ನಿರ್ಗಮನಂ॥ 3 ॥

Mahabharata - Adi Parva - Chapter Text

1-160-0 (7269) 
ವೈಶಂಪಾಯನ ಉವಾಚ। 1-160-0x (934) 
ತಾಂಸ್ತು ದೃಷ್ಟ್ವಾ ಸುಮನಸಃ ಪರಿಸಂವತ್ಸರೋಷಿತಾನ್।
ವಿಶ್ವಸ್ತಾನಿವ ಸಂಲಕ್ಷ್ಯ ಹರ್ಷಂ ಚಕ್ರೇ ಪುರೋಚನಃ॥ 1-160-1 (7270) 
`ಸ ತು ಸಂಚಿಂತಯಾಮಾಸ ಪ್ರಹೃಷ್ಟೇನಾಂತರಾತ್ಮನಾ।
ಪ್ರಾಪ್ತಕಾಲಮಿದಂ ಮನ್ಯೇ ಪಾಂಡವಾನಾಂ ವಿನಾಶನೇ॥ 1-160-2 (7271) 
ತಮಸ್ಯಾಂತರ್ಗತಂ ಭಾವಂ ವಿಜ್ಞಾಯ ಕುರುಪುಂಗವಃ।
ಚಿಂತಯಾಮಾಸ ಮತಿಮಾಂಧರ್ಮಪುತ್ರೋ ಯುಧಿಷ್ಠಿರಃ॥'  1-160-3 (7272) 
ಪುರೋಚನೇ ತಥಾ ಹೃಷ್ಟೇ ಕೌಂತೇಯೋಽಥ ಯುಧಿಷ್ಠಿರಃ।
ಭೀಮಸೇನಾರ್ಜುನೌ ಚೋಭೌ ಯಮೌ ಪ್ರೋವಾಚ ಧರ್ಮವಿತ್॥ 1-160-4 (7273) 
ಅಸ್ಮಾನಯಂ ಸುವಿಶ್ವಸ್ತಾನ್ವೇತ್ತಿ ಪಾಪಃ ಪುರೋಚನಃ।
ವಂಚಿತೋಽಯಂ ನೃಶಂಸಾತ್ಮಾ ಕಾಲಂ ಮನ್ಯೇ ಪಲಾಯನೇ॥ 1-160-5 (7274) 
ಆಯುಧಾಗಾರಮಾದೀಪ್ಯ ದಗ್ಧ್ವಾ ಚೈವ ಪುರೋಚನಂ।
ಷಟ್ಪ್ರಾಣಿನೋ ನಿಧಾಯೇಹ ದ್ರವಾಮೋಽನಭಿಲಕ್ಷಿತಾಃ॥ 1-160-6 (7275) 
ವೈಶಂಪಾಯನ ಉವಾಚ। 1-160-7x (935) 
ಅಥ ದಾನಾಪದೇಶೇನ ಕುಂತೀ ಬ್ರಾಹ್ಮಣಭೋಜನಂ।
ಚಕ್ರೇ ನಿಶಿ ಮಹಾರಾಜ ಆಜಗ್ಮುಸ್ತತ್ರ ಯೋಷಿತಃ॥ 1-160-7 (7276) 
ತಾ ವಿಹೃತ್ಯ ಯಥಾಕಾಮಂ ಭುಕ್ತ್ವಾ ಪೀತ್ವಾ ಚ ಭಾರತ।
ಜಗ್ಮುರ್ನಿಶಿಂ ಗೃಹಾನೇವ ಸಮನುಜ್ಞಾಪ್ಯ ಮಾಧವೀಂ॥ 1-160-8 (7277) 
`ಪುರೋಚನಪ್ರಣಿಹಿತಾ ಪೃಥಾಂ ಯಾ ಸೇವತೇ ಸದಾ।
ನಿಷಾದೀ ದುಷ್ಟಹೃದಯಾ ನಿತ್ಯಮಂತರಚಾರಿಣೀ॥ 1-160-9 (7278) 
ನಿಷಾದೀ ಪಂಚಪುತ್ರಾ ಸಾ ತಸ್ಮಿನ್ಭೋಜ್ಯೇ ಯದೃಚ್ಛಯಾ।
ಪುರಾಭ್ಯಾಸಕೃತಸ್ನೇಹಾ ಸಖೀ ಕುಂತ್ಯಾಃ ಸುತೈಃ ಸಹ॥ 1-160-10 (7279) 
ಆನೀಯ ಮಧುಮೂಲಾನಿ ಫಲಾನಿ ವಿವಿಧಾನಿ ಚ।
ಅನ್ನಾರ್ಥಿನೀ ಸಮಭ್ಯಾಗಾತ್ಸಪುತ್ರಾ ಕಾಲಚೋದಿತಾ। 
ಸುಪಾಪಾ ಪಂಚಪುತ್ರಾ ಚ ಸಾ ಪೃಥಾಯಾಃ ಸಖೀ ಮತಾ॥'  1-160-11 (7280) 
ಸಾ ಪೀತ್ವಾ ಮದಿರಾಂ ಮತ್ತಾ ಸಪುತ್ರಾ ಮದವಿಹ್ವಲಾ।
ಸಹ ಸರ್ವೈಃ ಸುತೈ ರಾಜಂಸ್ತಸ್ಮಿನ್ನೇವ ನಿವೇಶನೇ॥ 1-160-12 (7281) 
ಸುಷ್ವಾಪ ವಿಗತಜ್ಞಾನಾ ಮೃತಕಲ್ಪಾ ನರಾಧಿಪ।
ಅಥ ಪ್ರವಾತೇ ತುಮುಲೇ ನಿಶಿ ಸುಪ್ತೇ ಜನೇ ತದಾ॥ 1-160-13 (7282) 
ತದುಪಾದೀಪಯದ್ಭೀಮಃ ಶೇತೇ ಯತ್ರ ಪುರೋಚನಃ।
ತತೋ ಜತುಗೃಹದ್ವಾರಂ ದೀಪಯಾಮಾಸ ಪಾಂಡವಃ॥ 1-160-14 (7283) 
ಸಮಂತತೋ ದದೌ ಪಶ್ಚಾದಗ್ನಿಂ ತತ್ರ ನಿವೇಶನೇ।
`ಪೂರ್ವಮೇವ ಗೃಹಂ ಶೋಧ್ಯ ಭೀಮಸೇನೋ ಮಹಾಮತಿಃ॥ 1-160-15 (7284) 
ಪಾಂಡವೈಃ ಸಹಿತಾಂ ಕುಂತೀಂ ಪ್ರಾವೇಶಯತ ತದ್ಬಿಲಂ।
ದತ್ತ್ವಾಗ್ನಿಂ ಸಹಸಾ ಭೀಮೋ ಗೃಹೇ ತತ್ಪರಿತಃ ಸುಧೀಃ॥ 1-160-16 (7285) 
ಗೃಹಸ್ಥಂ ದ್ರವಿಣಂ ಗೃಹ್ಯ ನಿರ್ಜಗಾಮ ಬಿಲೇನ ಸಃ।'
ಜ್ಞಾತ್ವಾ ತು ತದ್ಗೃಹಂ ಸರ್ವಮಾದೀಪ್ತಂ ಪಾಂಡುನಂದನಾಃ॥  1-160-17 (7286) 
ಸುರಂಗಾಂ ವಿವಿಶುಸ್ತೂರ್ಣಂ ಮಾತ್ರಾ ಸಾರ್ಧಮರಿಂದಮಾಃ।
ತತಃ ಪ್ರತಾಪಃ ಸುಮಹಾಂಛಬ್ದಶ್ಚೈವ ವಿಭಾವಸೋಃ॥ 1-160-18 (7287) 
ಪ್ರಾದುರಾಸೀತ್ತದಾ ತೇನ ಬುಬುಧೇ ಸ ಜನವ್ರಜಃ।
ತದವೇಕ್ಷ್ಯ ಗೃಹಂ ದೀಪ್ತಮಾಹುಃ ಪೌರಾಃ ಕೃಶಾನನಾಃ॥ 1-160-19 (7288) 
ದುರ್ಯೋಧನಪ್ರಯುಕ್ತೇನ ಪಾಪೇನಾಕೃತಬುದ್ಧಿನಾ।
ಗೃಹಮಾತ್ಮವಿನಾಶಾಯ ಕಾರಿತಂ ದಾಹಿತಂ ಚ ತತ್॥ 1-160-20 (7289) 
ಅಹೋ ಧಿಗ್ಧೃತರಾಷ್ಟ್ರಸ್ಯ ಬುದ್ಧಿರ್ನಾತಿಸಮಂಜಸಾ।
ಯಃ ಶುಚೀನ್ಪಾಂಡುದಾಯಾದಾಂದಾಹಯಾಮಾಸ ಶತ್ರುವತ್॥ 1-160-21 (7290) 
ದಿಷ್ಟ್ಯಾ ತ್ವಿದಾನೀಂ ಪಾಪಾತ್ಮಾದಗ್ಧ್ವಾ ದಗ್ಧಃ ಪುರೋಚನಃ।
ಅನಾಗಸಃ ಸುವಿಶ್ವಸ್ತಾನ್ಯೋ ದದಾಹ ನರೋತ್ತಮಾನ್॥ 1-160-22 (7291) 
ವೈಶಂಪಾಯನ ಉವಾಚ। 1-160-23x (936) 
ಏವಂ ತೇ ವಿಲಪಂತಿ ಸ್ಮ ವಾರಣಾವತಕಾ ಜನಾಃ।
ಪರಿವಾರ್ಯ ಗೃಹಂ ತಚ್ಚ ತಸ್ಥೂ ರಾತ್ರೌ ಸಮಂತತಃ॥ 1-160-23 (7292) 
ಪಾಂಡವಾಶ್ಚಾಪಿ ತೇ ಸರ್ವೇ ಸಹ ಮಾತ್ರಾ ಸುದುಃಖಿತಾಃ।
ಬಿಲೇನ ತೇನ ನಿರ್ಗತ್ಯ ಜಗ್ಮುರ್ದ್ರುತಮಲಕ್ಷಿತಾಃ॥ 1-160-24 (7293) 
ತೇನ ನಿದ್ರೋಪರೋಧೇನ ಸಾಧ್ವಸೇನ ಚ ಪಾಂಡವಾಃ।
ನ ಶೇಕುಃ ಸಹಸಾ ಗಂತುಂ ಸಹ ಮಾತ್ರಾ ಪರಂತಪಾಃ॥ 1-160-25 (7294) 
ಭೀಮಸೇನಸ್ತು ರಾಜೇಂದ್ರ ಭೀಮವೇಗಪರಾಕ್ರಮಃ।
ಜಗಾಮ ಭ್ರಾತೄನಾದಾಯ ಸರ್ವಾನ್ಮಾತರಮೇವ ಚ॥ 1-160-26 (7295) 
ಸ್ಕಂಧಮಾರೋಪ್ಯ ಜನನೀಂ ಯಮಾವಂಕೇನ ವೀರ್ಯವಾನ್।
ಪಾರ್ಥೌ ಗೃಹೀತ್ವಾ ಪಾಣಿಭ್ಯಾಂ ಭ್ರಾತರೌ ಸುಮಹಾಬಲಃ॥ 1-160-27 (7296) 
ಉರಸಾ ಪಾದಪಾನ್ಭಂಜನ್ಮಹೀಂ ಪದ್ಭ್ಯಾಂ ವಿದಾರಯನ್।
ಸ ಜಗಾಮಾಶು ತೇಜಸ್ವೀ ವಾತರಂಹಾ ವೃಕೋದರಃ॥ ॥ 1-160-28 (7297) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಜತುಗೃಹಪರ್ವಣಿ ಷಷ್ಟ್ಯಧಿಕಶತತಮೋಽಧ್ಯಾಯಃ॥ 160 ॥

Mahabharata - Adi Parva - Chapter Footnotes

1-160-6 ಜಾತುಷಾಗಾರಮಿತಿ ಙ. ಪಾಠಃ॥ ಷಷ್ಟ್ಯಧಿಕಶತತಮೋಽಧ್ಯಾಯಃ॥ 160 ॥



ಆದಿಪರ್ವ - ಅಧ್ಯಾಯ 161

॥ ಶ್ರೀಃ ॥

1.161. ಅಧ್ಯಾಯಃ 161 

Mahabharata - Adi Parva - Chapter Topics

ಪಾಂಡವಾನಾಂ ವಿದುರಪ್ರೇಷಿತದೂತದರ್ಶಿತನೌಕಯಾ ಗಂಗೋತ್ತರಣಂ॥ 1 ॥

Mahabharata - Adi Parva - Chapter Text

1-161-0 (7298) 
ವೈಶಂಪಾಯನ ಉವಾಚ। 1-161-0x (937) 
ಏತಸ್ಮಿನ್ನೇವ ಕಾಲೇ ತು ಯಥಾಸಂಪ್ರತ್ಯಯಂ ಕವಿಃ।
ವಿದುರಃ ಪ್ರೇಷಯಾಮಾಸ ತದ್ವನಂ ಪುರುಷಂ ಶುಚಿಂ॥ 1-161-1 (7299) 
`ಆತ್ಮನಃ ಪಾಂಡವಾನಾಂ ಚ ವಿಶ್ವಾಸ್ಯಂ ಜ್ಞಾತಪೂರ್ವಕಂ।
ಗಂಗಾಸಂತರಣಾರ್ಥಾಯ ಜ್ಞಾತಾಭಿಜ್ಞಾನವಾಚಿಕಂ॥'  1-161-2 (7300) 
ಸ ಗತ್ವಾ ತು ಯಥೋದ್ದೇಶಂ ಪಾಂಡವಾಂದದೃಶೇ ವನೇ।
ಜನನ್ಯಾ ಸಹ ಕೌರವ್ಯಾನನಯಜ್ಜಾಹ್ನವೀತಟಂ॥ 1-161-3 (7301) 
ವಿದಿತಂ ತನ್ಮಹಾಬುದ್ಧೇರ್ವಿದುರಸ್ಯ ಮಹಾತ್ಮನಃ।
ತತಸ್ತ್ರಸ್ಯಾಪಿ ಚಾರೇಣ ಚೇಷ್ಟಿತಂ ಪಾಪಚೇತಸಃ॥ 1-161-4 (7302) 
ತತಃ ಪ್ರವಾಸಿತೋ ವಿದ್ವಾನ್ವಿದುರೇಣ ನರಸ್ತದಾ।
ಪಾರ್ಥಾನಾಂ ದರ್ಶಯಾಮಾಸ ಮನೋಮಾರುತಗಾಮಿನೀಂ॥ 1-161-5 (7303) 
ಸರ್ವವಾತಸಹಾಂ ನಾವಂ ಯಂತ್ರಯುಕ್ತಾಂ ಪತಾಕಿನೀಂ।
ಶಿವೇ ಭಾಗೀರಥೀತೀರೇ ನರೈರ್ವಿಸ್ರಂಭಿಭಿಃ ಕೃತಾಂ॥ 1-161-6 (7304) 
ತತಃ ಪುನರಥೋವಾಚ ಜ್ಞಾಪಕಂ ಪೂರ್ವಚೋದಿತಂ।
ಯುಧಿಷ್ಠಿರ ನಿಬೋಧೇಯಂ ಸಂಜ್ಞಾರ್ಥಂ ವಚನಂ ಕವೇಃ॥ 1-161-7 (7305) 
ಕಕ್ಷಘ್ನಃ ಶಿಶಿರಘ್ನಶ್ಚ ಮಹಾಕಕ್ಷೇ ಬಿಲೌಕಸಃ।
ನ ಹಂತೀತ್ಯೇವಮಾತ್ಮಾನಂ ಯೋ ರಕ್ಷತಿ ಸ ಜೀವತಿ। 
`ಬೋದ್ಧವ್ಯಮಿತಿ ಯತ್ಪ್ರಾಹ ವಿದುರಸ್ತದಿದಂ ತಥಾ॥'  1-161-8 (7306) 
ತೇನ ಮಾಂ ಪ್ರೇಷಿತಂ ವಿದಿಧಿ ವಿಶ್ವಸ್ತಂ ಸಂಜ್ಞಯಾಽನಯಾ।
ಭೂಯಶ್ಚೈವಾಹ ಮಾಂ ಕ್ಷತ್ತಾ ವಿದುರಃ ಸರ್ವತೋಽರ್ಥವಿತ್। 
`ಅಧಿಕ್ಷಿಪಂಧಾರ್ತರಾಷ್ಟ್ರಂ ಸಭ್ರಾತೃಕಮುದಾರಧೀಃ॥'  1-161-9 (7307) 
ಕರ್ಣಂ ದುರ್ಯೋಧನಂ ಚೈವ ಭ್ರಾತೃಭಿಃ ಸಹಿತಂ ರಣೇ।
ಶಕುನಿಂ ಚೈವ ಕೌಂತೇಯ ವಿಜೇತಾಽಸಿ ನ ಸಂಶಯಃ॥ 1-161-10 (7308) 
`ವೈಶಂಪಾಯನ ಉವಾಚ। 1-161-11x (938) 
ಪಾಂಡವಾಶ್ಚಾಪಿ ಗತ್ವಾಥ ಗಂಗಾಯಾಸ್ತೀರಮುತ್ತಮಂ।
ನಿಷಾದಾಧಿಪತಿಂ ವೀರಂ ದಾಶಂ ಪರಮಧಾರ್ಮಿಕಂ॥ 1-161-11 (7309) 
ದೀಪಿಕಾಭಿಃ ಕೃತಾಲೋಕಂ ಮಾರ್ಗಮಾಣಂ ಚ ಪಾಂಡವಾನ್।
ದದೃಶುಃ ಪಾಂಡವೇಯಾಸ್ತೇ ನಾವಿಕಂ ತ್ವರಯಾಽನ್ವಿತಂ॥ 1-161-12 (7310) 
ನಿಷಾದಸ್ತತ್ರ ಕೌಂತೇಯಾನಭಿಜ್ಞಾನಂ ನ್ಯವೇದಯತ್।
ವಿದುರಸ್ಯ ಮಹಾಬುದ್ಧೇರ್ಂಲೇಚ್ಛಭಾಷಾದಿ ಯತ್ತದಾ॥ 1-161-13 (7311) 
ನಾವಿಕ ಉವಾಚ। 1-161-14x (939) 
ವಿದುರೇಣಾಸ್ಮಿ ಸಂದಿಷ್ಟೋ ದತ್ತ್ವಾ ಬಹು ಧನಂ ಮಹತ್।
ಗಂಗಾತೀರೇ ನಿವಿಷ್ಟಸ್ತ್ವಂ ಪಾಂಡವಾಂಸ್ತಾರಯೇತಿ ಹ॥ 1-161-14 (7312) 
ಸೋಽಹಂ ಚತುರ್ದಶೀಮದ್ಯ ಗಂಗಾಯಾ ಅವಿದೂರತಃ।
ಚಾರೇರನ್ವೇಷಯಾಂಯಸ್ಮಿನ್ವನೇ ಮೃಗಗಣಾನ್ವಿತೇ॥ 1-161-15 (7313) 
ಪ್ರಭವಂತೋಽಥ ಭದ್ರಂ ವೋ ನಾವಮಾರುಹ್ಯ ಗಂಯತಾಂ।
ಯುಕ್ತಾರಿತ್ರಪತಾಕಾಂ ಚ ನಿಶ್ಛಿದ್ರಾಂ ಮಂದಿರೋಪಮಾಂ॥'  1-161-16 (7314) 
ಇಯಂ ವಾರಿಪಥೇ ಯುಕ್ತಾ ನೌರಪ್ಸು ಸುಖಗಾಮಿನೀ।
ಮೋಚಯಿಷ್ಯತಿ ವಃ ಸರ್ವಾನಸ್ಮಾದ್ದೇಶಾನ್ನ ಸಂಶಯಃ॥ 1-161-17 (7315) 
ವೈಶಂಪಾಯನ ಉವಾಚ। 1-161-18x (940) 
ಅಥ ತಾನ್ವ್ಯಥಿತಾಂದೃಷ್ಟ್ವಾ ಸಹ ಮಾತ್ರಾ ನರೋತ್ತಮಾನ್।
ನಾವಮಾರೋಪ್ಯ ಗಂಗಾಯಾಂ ಪ್ರಸ್ಥಿತಾನಬ್ರವೀತ್ಪುನಃ॥ 1-161-18 (7316) 
ವಿದುರೋ ಮೂರ್ಧ್ನ್ಯುಪಾಘ್ರಾಯ ಪರಿಷ್ವಜ್ಯ ವಚೋ ಮುಹುಃ।
ಅರಿಷ್ಟಂ ಗಚ್ಛತಾವ್ಯಗ್ರಾಃ ಪಂಥಾನಮಿತಿ ಚಾಬ್ರವೀತ್॥ 1-161-19 (7317) 
ಇತ್ಯುಕ್ತ್ವಾ ಸ ತು ತಾನ್ವೀರಾನ್ಪುಮಾನ್ವಿದುರಚೋದಿತಃ।
ತಾರಯಾಮಾಸ ರಾಜೇಂದ್ರ ಗಂಗಾಂ ನಾವಾ ನರರ್ಷಭಾನ್॥ 1-161-20 (7318) 
ತಾರಯಿತ್ವಾ ತತೋ ಗಂಗಾಂ ಪಾರಂ ಪ್ರಾಪ್ತಾಂಶ್ಚ ಸರ್ವಶಃ।
ಜಯಾಶಿಷಃ ಪ್ರಯುಜ್ಯಾಥ ಯಥಾಗತಮಗಾದ್ಧಿ ಸಃ॥ 1-161-21 (7319) 
ಪಾಂಡವಾಶ್ಚ ಮಹಾತ್ಮಾನಃ ಪ್ರತಿಸಂದಿಶ್ಯ ವೈ ಕವೇಃ।
ಗಂಗಾಮುತ್ತೀರ್ಯ ವೇಗೇನ ಜಗ್ಮುರ್ಗೂಢಮಲಕ್ಷಿತಾಃ॥ 1-161-22 (7320) 
`ತತಸ್ತೇ ತತ್ರ ತೀರ್ತ್ವಾ ತು ಗಂಗಾಮುತ್ತುಂಗವೀಚಿಕಾಂ।
ಜವೇನ ಪ್ರಯಯುರ್ವೀರಾ ದಕ್ಷಿಣಾಂ ದಿಶಮಾಸ್ಥಿತಾಃ॥ 1-161-23 (7321) 
ವಿಜ್ಞಾಯ ನಿಶಿ ಪಂಥಾನಂ ನಕ್ಷತ್ರೈರ್ದಕ್ಷಿಣಾಮುಖಾಃ।
ವನಾದ್ವನಾಂತರಂ ರಾಜನ್ಗಹನಂ ಪ್ರತಿಪೇದಿರೇ॥ 1-161-24 (7322) 
ಶ್ರಾಂತಾಸ್ತತಃ ಪಿಪಾಸಾರ್ತಾಃ ಕ್ಷುಧಿತಾ ಭಯಕಾತರಾಃ।
ಪುನರೂಚುರ್ಮಹಾವೀರ್ಯಂ ಭೀಮಸೇನಮಿದಂ ವಚಃ॥ 1-161-25 (7323) 
ಇತಃ ಕಷ್ಟತರಂ ಕಿಂ ನು ಯದ್ವಯಂ ಗಹನೇ ವನೇ।
ದಿಶಶ್ಚ ನ ಪ್ರಜಾನೀಮೋ ಗಂತುಂ ಚೈತೇನ ಶಕ್ನುಮಃ। 
ತಂ ಚ ಪಾಪಂ ನ ಜಾನೀಮೋ ದಗ್ಧೋ ವಾಥ ಪುರೋಚನಃ॥  1-161-26 (7324) 
ಕಥಂ ನು ವಿಪ್ರಮುಚ್ಯೇಮ ಭಯಾದಸ್ಮಾದಲಕ್ಷಿತಾಃ।
ಶೀಘ್ರಮಸ್ಮಾನುಪಾದಾಯ ತಥೈವ ವ್ರಜ ಭಾರತ॥ 1-161-27 (7325) 
ತ್ವಂ ಹಿ ನೋ ಬಲವಾನೇಕೋ ಯಥಾ ಸತತಗಸ್ತಥಾ।
ಇತ್ಯುಕ್ತೋ ಧರ್ಮರಾಜೇನ ಭೀಮಸೇನೋ ಮಹಾಬಲಃ। 
ಆದಾಯ ಕುಂತೀಂ ಭ್ರಾತೄಂಶ್ಚ ಜಗಾಮಾಶು ಸ ಪಾವನಿಃ'॥ ॥  1-161-28 (7326) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಜತುಗೃಹಪರ್ವಣಿ ಏಕಷಷ್ಟ್ಯಧಿಕಶತತಮೋಽಧ್ಯಾಯಃ॥ 161 ॥




ಆದಿಪರ್ವ - ಅಧ್ಯಾಯ 162

॥ ಶ್ರೀಃ ॥

1.162. ಅಧ್ಯಾಯಃ 162 

Mahabharata - Adi Parva - Chapter Topics

ಪೌರೈಃ ಪ್ರಾತರ್ಜತುಗೃಹಸಮೀಪಮಾಗತ್ಯ ಪುರೋಚನಸಹಿತಾನಾಂ ಪಾಂಡವಾನಾಂ ದಾಹಂ ನಿಶ್ಚಿತ್ಯ ಧೃತರಾಷ್ಟ್ರಾಯ ದೂತಮುಖೇನ ಪಾಂಡವೃತ್ತಾಂತನಿವೇದನಂ॥ 1 ॥ ತಚ್ಛ್ರವಣೇನ ಜ್ಞಾತಿಭಿಃ ಸಹ ಧೃತರಾಷ್ಟ್ರೇಣ ಕುಂತ್ಯಾದೀನಾಂ ಉದಕದಾನಂ॥ 2 ॥ ಭೀಷ್ಮವಿದುರಯೋಃ ಸಂವಾದಃ॥ 3 ॥

Mahabharata - Adi Parva - Chapter Text

1-162-0 (7327) 
ವೈಶಂಪಾಯನ ಉವಾಚ। 1-162-0x (941) 
ಅಥ ರಾತ್ರ್ಯಾಂ ವ್ಯತೀತಾಯಾಮಶೇಷೋ ನಾಗರೋ ಜನಃ।
ತತ್ರಾಜಗಾಮ ತ್ವರಿತೋ ದಿದೃಕ್ಷುಃ ಪಾಂಡುನಂದನಾನ್॥ 1-162-1 (7328) 
ನಿರ್ವಾಪಯಂತೋ ಜ್ವಲನಂ ತೇ ಜನಾ ದದೃಶುಸ್ತತಃ।
ಜಾತುಷಂ ತದ್ಗೃಹಂ ದಗ್ಧಮಮಾತ್ಯಂ ಚ ಪುರೋಚನಂ॥ 1-162-2 (7329) 
ನೂನಂ ದುರ್ಯೋಧನೇನೇದಂ ವಿಹಿತಂ ಪಾಪಕರ್ಮಣಾ।
ಪಾಂಡವಾನಾಂ ವಿನಾಶಾಯೇತ್ಯೇವಂ ತೇ ಚುಕ್ರುಶುರ್ಜನಾಃ॥ 1-162-3 (7330) 
ವಿದಿತೇ ಧೃತರಾಷ್ಟ್ರಸ್ಯ ಧಾರ್ತರಾಷ್ಟ್ರೋ ನ ಸಂಶಯಃ।
ದಗ್ಧವಾನ್ಪಾಂಡುದಾಯಾದಾನ್ನ ಹ್ಯೇತತ್ಪ್ರತಿಷಿದ್ಧವಾನ್॥ 1-162-4 (7331) 
ನೂನಂ ಶಾಂತನವೋಽಪೀಹ ನ ಧರ್ಮನುವರ್ತತೇ।
ದ್ರೋಣಶ್ಚ ವಿದುರಶ್ಚೈವ ಕೃಪಶ್ಚಾನ್ಯೇ ಚ ಕೌರವಾಃ॥ 1-162-5 (7332) 
`ನಾವೇಕ್ಷಂತೇ ಹ ತಂ ಧರ್ಮಂ ಧರ್ಮಾತ್ಮಾನೋಽಪ್ಯಹೋ ವಿಧೇಃ।
ಶ್ರುತವಂತೋಽಪಿ ವಿದ್ವಾಂಸೋ ಧನವದ್ವಶಗಾ ಅಹೋ॥ 1-162-6 (7333) 
ಸಾಧೂನನಾಥಾಂಧರ್ಮಿಷ್ಠಾತ್ಸತ್ಯವ್ರತಪರಾಯಣಾನ್।
ನಾವೇಕ್ಷಂತೇ ಮಹಾಂತೋಽಪಿ ದೈವಂ ತೇಷಾಂ ಪರಾಯಣಂ॥ 1-162-7 (7334) 
ತೇ ವಯಂ ಧೃತರಾಷ್ಟ್ರಾಯ ಪ್ರೇಷಯಾಮೋ ದುರಾತ್ಮನೇ।
ಸಂವೃತ್ತಸ್ತೇ ಪರಃ ಕಾಮಃ ಪಾಂಡವಾಂದಗ್ಧವಾನಸಿ॥ 1-162-8 (7335) 
ತತೋ ವ್ಯಪೋಹಮಾನಾಸ್ತೇ ಪಾಂಡವಾರ್ಥೇ ಹುತಾಶನಂ।
ನಿಷಾದೀಂ ದದೃಶುರ್ದಗ್ಧಾಂ ಪಂಚಪುತ್ರಾಮನಾಗಸಂ॥ 1-162-9 (7336) 
ಇತಃ ಪಶ್ಯತ ಕುಂತೀಯಂ ದಗ್ಧಾ ಶೇತೇ ತಪಸ್ವಿನೀ।
ಪುತ್ರೈಃ ಸಹೈವ ವಾರ್ಷ್ಣೇಯೀ ಹಂತೇತ್ಯಾಹುಃ ಸ್ಮ ನಾಗರಾಃ॥ 1-162-10 (7337) 
ಖನಕೇನ ತು ತೇನೈವ ವೇಶ್ಮ ಶೋಧಯತಾ ಬಿಲಂ।
ಪಾಂಸುಭಿಃ ಪಿಹಿತಂ ತಚ್ಚ ಪುರುಷೈಸ್ತೈರ್ನ ಲಕ್ಷಿತಂ॥ 1-162-11 (7338) 
ತತಸ್ತೇ ಪ್ರೇಷಯಾಮಾಸುರ್ಧೃತರಾಷ್ಟ್ರಾಯ ನಾಗರಾಃ।
ಪಾಂಡವಾನಗ್ನಿನಾ ದಗ್ಧಾನಮಾತ್ಯಂ ಚ ಪುರೋಚನಂ॥ 1-162-12 (7339) 
ಶ್ರುತ್ವಾ ತು ಧೃತರಾಷ್ಟ್ರಸ್ತದ್ರಾಜಾ ಸುಮಹದಪ್ರಿಯಂ।
ವಿನಾಶಂ ಪಾಂಡುಪುತ್ರಾಣಾಂ ವಿಲಲಾಪ ಸುದುಃಖಿತಃ॥ 1-162-13 (7340) 
ಅಂತರ್ಹೃಷ್ಟಮನಾಶ್ಚಾಸೌ ಬಹಿರ್ದುಃಖಸಮನ್ವಿತಃ।
ಅಂತಃಶೀತೋ ಬಹಿಶ್ಚೋಷ್ಣೋ ಗ್ರೀಷ್ಮೇಽಗಾಧಹ್ವದೋಯಥಾ॥ 1-162-14 (7341) 
ಧೃತರಾಷ್ಟ್ರ ಉವಾಚ। 1-162-15x (942) 
ಅದ್ಯ ಪಾಂಡುರ್ಮೃತೋ ರಾಜಾ ಮಮ ಭ್ರಾತಾ ಮಹಾಯಶಾಃ।
ತೇಷು ವೀರೇಷು ದಗ್ಧೇಷು ಮಾತ್ರಾ ಸಹ ವಿಶೇಷತಃ॥ 1-162-15 (7342) 
ಗಚ್ಛಂತು ಪುರುಷಾಃ ಶೀಘ್ರಂ ನಗರಂ ವಾರಣಾವತಂ।
ಸತ್ಕಾರಯಂತು ತಾನ್ವೀರಾನ್ಕುಂತೀಂ ರಾಜಸುತಾಂ ಚ ತಾಂ॥ 1-162-16 (7343) 
ಯೇ ಚ ತತ್ರ ಮೃತಾಸ್ತೇಷಾಂ ಸುಹೃದಃ ಸಂತಿ ತಾನಪಿ।
ಕಾರಯಂತು ಚ ಕುಲ್ಯಾನಿ ಶುಭ್ರಾಣಿ ಚ ಬೃಹಂತಿ ಚ॥ 1-162-17 (7344) 
ಮಮ ದಗ್ಧಾ ಮಹಾತ್ಮಾನಃ ಕುಲವಂಶವಿವರ್ಧನಾಃ॥  1-162-18 (7345) 
ಏವಂ ಗತೇ ಮಯಾ ಶಕ್ಯಂ ಯದ್ಯತ್ಕಾರಯಿತುಂ ಹಿತಂ।
ಪಾಂಡವಾನಾಂ ಚ ಕುಂತ್ಯಾಶ್ಚ ತತ್ಸರ್ವಂ ಕ್ರಿಯತಾಂ ಧನೈಃ॥ 1-162-19 (7346) 
`ವೈಶಂಪಾಯನ ಉವಾಚ। 1-162-20x (943) 
ಸಮೇತಾಶ್ಚ ತತಃ ಸರ್ವೇ ಭೀಷ್ಮೇಣ ಸಹ ಕೌರವಾಃ।
ಧೃತರಾಷ್ಟ್ರಃ ಸಪುತ್ರಶ್ಚ ಗಂಗಾಮಭಿಮುಖಾ ಯಯುಃ॥ 1-162-20 (7347) 
ಏಕವಸ್ತ್ರಾ ನಿರಾನಂದಾ ನಿರಾಭರಣವೇಷ್ಟನಃ।
ಉದಕಂ ಕರ್ತುಕಾಮಾ ವೈ ಪಾಂಡವಾನಾಂ ಮಹಾತ್ಮನಾಂ॥'  1-162-21 (7348) 
ಏವಂ ಗತ್ವಾ ತತಶ್ಚಕ್ರೇ ಜ್ಞಾತಿಭಿಃ ಪರಿವಾರಿತಃ।
ಉದಕಂ ಪಾಂಡುಪುತ್ರಾಣಾಂ ಧೃತರಾಷ್ಟ್ರೋಽಂಬಿಕಾಸುತಃ॥ 1-162-22 (7349) 
ರುರುದುಃ ಸಹಿತಾಃ ಸರ್ವೇ ಭೃಶಂ ಶೋಕಪರಾಯಣಾಃ।
ಹಾ ಯುಧಿಷ್ಠಿರ ಕೌರವ್ಯ ಹಾ ಭೀಮ ಇತಿ ಚಾಪರೇ॥ 1-162-23 (7350) 
ಹಾ ಫಲ್ಗುನೇತಿ ಚಾಪ್ಯನ್ಯೇ ಹಾ ಯಮಾವಿತಿ ಚಾಪರೇ।
ಕುಂತೀಮಾರ್ತಾಶ್ಚ ಶೋಚಂತ ಉದಕಂ ಚಕ್ರಿರೇ ಜನಾಃ॥ 1-162-24 (7351) 
ಅನ್ಯೇ ಪೌರಜನಾಶ್ಚೈವಮನ್ವಶೋಚಂತ ಪಾಂಡವಾನ್।
ವಿದುರಸ್ತ್ವಲ್ಪಶಶ್ಚಕ್ರೇ ಶೋಕಂ ವೇದ ಪರಂ ಹಿ ಸಃ॥ 1-162-25 (7352) 
ವಿದುರೋ ಧೃತರಾಷ್ಟ್ರಸ್ಯ ಜಾನನ್ಸರ್ವಂ ಮನೋಗತಂ।
ತೇನಾಯಂ ವಿಧಿನಾ ಸೃಷ್ಟಃ ಕುಟಿಲಃ ಕಪಟಾಶಯಃ॥ 1-162-26 (7353) 
ಇತ್ಯೇವಂ ಚಿಂತಯನ್ರಾಜನ್ವಿದುರೋ ವಿದುಷಾಂ ವರಃ।
ಲೋಕಾನಾಂ ದರ್ಶಯಂದುಃಖಂ ದುಃಖಿತೈಃ ಸಹ ಬಾಂಧವೈಃ॥ 1-162-27 (7354) 
ಮನಸಾಽಚಿಂತಯತ್ಪಾರ್ಥಾನ್ಕಿಯದ್ದೂರಂ ಗತಾ ಇತಿ।
ಸಹಿತಾಃ ಪಾಂಡವಾಃ ಪುತ್ರಾ ಇತಿ ಚಿಂತಾಪರೋಽಭವತ್॥ 1-162-28 (7355) 
ತತಃ ಪ್ರವ್ಯಥಿತೋ ಭೀಷ್ಮಃ ಪಾಂಡುರಾಜಸುತಾನ್ಮೃತಾನ್।
ಸಹ ಮಾತ್ರೇತಿ ತಚ್ಛ್ರುತ್ವಾ ವಿಲಲಾಪ ರುರೋದ ಚ॥ 1-162-29 (7356) 
ಭೀಷ್ಮ ಉವಾಚ। 1-162-30x (944) 
ಹಾ ಯುಧಿಷ್ಠಿರ ಹಾ ಭೀಮ ಹಾ ಧನಂಜಯ ಹಾ ಯಮೌ।
ಹಾ ಪೃಥೇ ಸಹ ಪುತ್ರೈಸ್ತ್ವಮೇಕರಾತ್ರೇಣ ಸ್ವರ್ಗತಾ॥ 1-162-30 (7357) 
ಮಾತ್ರಾ ಸಹ ಕುಮಾರಾಸ್ತೇ ಸರ್ವೇ ತತ್ರೈವ ಸಂಸ್ಥಿತಾಃ।
ನ ಹಿ ತೌ ನೋತ್ಸಹೇಯಾತಾಂ ಭೀಮಸೇನಧನಂಜಯೌ॥ 1-162-31 (7358) 
ತರಸಾ ವೇಗಿತಾತ್ಮಾನೌ ನಿರ್ಭೇತ್ತುಮಪಿ ಮಂದರಂ।
ಪರಾಸುತ್ವಂ ನ ಪಶ್ಯಾಮಿ ಪೃಥಾಯಾಃ ಸಹ ಪಾಂಡವೈಃ॥ 1-162-32 (7359) 
ಸರ್ವಥಾ ವಿಕೃತಂ ತತ್ತು ಯದಿ ತೇ ನಿಧನಂ ಗತಾಃ।
ಧರ್ಮರಾಜಃ ಸ ನಿರ್ದಿಷ್ಟೋ ನನು ವಿಪ್ರೈರ್ಯುಧಿಷ್ಠಿರಃ॥ 1-162-33 (7360) 
ಪೃಥಿವ್ಯಾಂ ಚ ರಥಿಶ್ರೇಷ್ಠೋ ಭವಿತಾ ಸ ಧನಂಜಯಃ।
ಸತ್ಯವ್ರತೋ ಧರ್ಮದತ್ತಃ ಸತ್ಯವಾಕ್ಛುಭಲಕ್ಷಣಃ॥ 1-162-34 (7361) 
ಕಥಂ ಕಾಲವಶಂ ಪ್ರಾಪ್ತಃ ಪಾಂಡವೇಯೋ ಯುಧಿಷ್ಠಿರಃ।
ಆತ್ಮಾನಮುಪಮಾಂ ಕೃತ್ವಾ ಪರೇಷಾಂ ವರ್ತತೇ ತು ಯಃ॥ 1-162-35 (7362) 
ಮಾತ್ರಾ ಸಹೈವ ಕೌರವ್ಯಃ ಕಥಂ ಕಾಲವಶಂ ಗತಃ।
ಪಾಲಿತಃ ಸುಚಿರಂ ಕಾಲಂ ಫಲಕಾಲೇ ಯಥಾ ದ್ರುಮಃ॥ 1-162-36 (7363) 
ಭಗ್ನಃ ಸ್ಯಾದ್ವಾಯುವೇಗೇನ ತಥಾ ರಾಜಾ ಯುಧಿಷ್ಠಿರಃ।
ಯೌವರಾಜ್ಯೇಽಭಿಷಿಕ್ತೇನ ಪಿತುರ್ಯೇನಾಹೃತಂ ಯಶಃ॥ 1-162-37 (7364) 
ಆತ್ಮನಶ್ಚ ಪಿತುಶ್ಚೈವ ಸತ್ಯಧರ್ಮಪ್ರವೃತ್ತಿಭಿಃ।
ಯಚ್ಚ ಸಾ ವನವಾಸೇನ ತನ್ಮಾತಾ ದುಃಖಭಾಗಿನೀ॥ 1-162-38 (7365) 
ಕಾಲೇನ ಸಹ ಸಂಮಗ್ನೋ ಧಿಕ್ಕೃತಾಂತಮನರ್ಥಕಂ।
ಯಚ್ಚ ಸಾ ವನವಾಸೇನ ತನ್ಮಾತಾ ದುಃಖಭಾಗಿನೀ॥ 1-162-39 (7366) 
ಪುತ್ರಗೃಧ್ನುತಯಾ ಕುಂತೀ ನ ಭರ್ತಾರಂ ಮೃತಾತ್ವನು।
ಅಲ್ಪಕಾಲಂ ಕುಲೇ ಜಾತಾ ಭರ್ತುಃ ಪ್ರೀತಿಮವಾಪ ಯಾ॥ 1-162-40 (7367) 
ದಗ್ಧಾಽದ್ಯ ಸಹ ಪುತ್ರೈಃ ಸಾ ಅಸಂಪೂರ್ಣಮನೋರಾ।
ಮೃತೋ ಭೀಮ ಇತಿ ಶ್ರುತ್ವಾ ಮನೋ ನ ಶ್ರದ್ದಧಾತಿ ಮೇ॥ 1-162-41 (7368) 
ಏತಚ್ಚ ಚಿಂತಯಾನಸ್ಯ ವ್ಯಥಿತಂ ಬಹುಧಾ ಮನಃ।
ಅವಧೂಯ ಚ ಮೇ ದೇಹಂ ಹೃದಯೇನ ವಿದೀರ್ಯತೇ॥ 1-162-42 (7369) 
ಪೀನಸ್ಕಂಧಶ್ಚಾರುಬಾಹುರ್ಮೇರುಕೂಟಸಮೋ ಯುವಾ।
ಮೃತೋ ಭೀಮ ಇತಿ ಶ್ರುತ್ವಾ ಮನೋ ನ ಶ್ರದ್ದಧಾತಿ ಮೇ॥ 1-162-43 (7370) 
ಅತಿತ್ಯಾಗೀ ಚ ಯೋಧೀ ಚ ಕ್ಷಿಪ್ರಹಸ್ತೋ ದೃಢಾಯುಧಃ।
ಪ್ರಪತ್ತಿಮಾಂʼಲ್ಲಬ್ಧಲಕ್ಷೋ ರಥಯಾನವಿಶಾರದಃ॥ 1-162-44 (7371) 
ದೂರಪಾತೀ ತ್ವಸಂಭ್ರಾಂತೋ ಮಹಾವೀರ್ಯೋ ಮಹಾಸ್ತ್ರವಾನ್।
ಅದೀನಾತ್ಮಾ ನರಶ್ರೇಷ್ಠಃ ಶ್ರೇಷ್ಠಃ ಸರ್ವಧನುಷ್ಮತಾಂ॥ 1-162-45 (7372) 
ಯೇನ ಪ್ರಾಚ್ಯಾಶ್ಚ ಸೌವೀರಾ ದಾಕ್ಷಿಣಾತ್ಯಾಶ್ಚ ನಿರ್ಜಿತಾಃ।
ಖ್ಯಾಪಿತಂ ಯೇನ ಶೂರೇಣ ತ್ರಿಷು ಲೋಕೇಷು ಪೌರುಷಂ॥ 1-162-46 (7373) 
ಯಸ್ಮಿಂಜಾತೇ ವಿಶೋಕಾಽಭೂತ್ಕುಂತೀ ಪಾಂಡುಶ್ಚ ವೀರ್ಯವಾನ್।
ಪುರಂದರಸಮೋ ಜಿಷ್ಣುಃ ಕಥಂ ಕಾಲವಶಂ ಗತಃ॥ 1-162-47 (7374) 
ಕಥಂ ತಾವೃಷಭಷ್ಕಂಧೌ ಸಿಂಹವಿಕ್ರಾಂತಗಾಮಿನೌ।
ಮರ್ತ್ಯಧರ್ಮಮನುಪ್ರಾಪ್ತೌ ಯಮಾವರಿನಿವರ್ಹಣೌ॥ 1-162-48 (7375) 
ವತ್ಸಾ ಗತಾಃ ಕ್ವ ಮಾಂ ವೃದ್ಧಂ ವಿಹಾಯ ಭೃಶಮಾತುರಂ।
ಹಾ ಸ್ನುಷೇ ಮಮ ವಾರ್ಷ್ಣೇಯಿ ನಿಧಾಯ ಹೃದಿ ಮೇ ಶುಚಂ॥ 1-162-49 (7376) 
ವಾರಣಾವತಯಾತ್ರಾಯಾಂ ಕೇ ಸ್ಯುರ್ವೈ ಶಕುನಾಃ ಪಥಿ।
ಏವಮಲ್ಪಾಯುಷೋ ಲೋಕೇ ಭವಿಷ್ಯಂತಿ ಪೃಥಾಸುತಾಃ॥ 1-162-50 (7377) 
ಸಂಶಪ್ತಾ ಇತಿ ಕೈರ್ಯೂಯಂ ವತ್ಸಾಂದರ್ಶಯ ಮೇ ಪೃಥೇ।
ಮಮೈವ ನಾಥಾ ಮನ್ನಾಥಾ ಮಮ ನೇತ್ರಾಣಿ ಪಾಂಡವಾಃ॥ 1-162-51 (7378) 
ಹಾ ಪಾಂಡವಾ ಮೇ ಹೇ ವತ್ಸಾ ಹಾ ಸಿಂಹಶಿಶವೋ ಮಮ।
ಮಾತಂಗಾ ಹಾ ಮಮೋತ್ತುಂಗಾ ಹಾ ಮಮಾನಂದವರ್ಧನಾಃ॥ 1-162-52 (7379) 
ಮಮ ಹೀನಸ್ಯ ಯುಷ್ಮಾಭಿಃ ಸರ್ವಲೋಕಾಸ್ತಮೋವೃತಾಃ।
ಕದಾ ದ್ರಷ್ಟಾಽಸ್ಮಿ ಕೌಂತೇಯಾಂಸ್ತರುಣಾದಿತ್ಯವರ್ಚಸಃ॥ 1-162-53 (7380) 
ಅದೃಷ್ಟ್ವಾ ವೋ ಮಹಾಬಾಹೂನ್ಪುತ್ರವನ್ಮಮ ನಂದನಾಃ।
ಕ್ವ ಗತಿರ್ಮೇ ಕ್ವ ಗಚ್ಛಾಮಿ ಕುತೋ ದ್ರಕ್ಷ್ಯಾಮಿ ಮೇ ಶಿಶೂನ್॥ 1-162-54 (7381) 
ಹಾ ಯುಧಿಷ್ಠಿರ ಹಾ ಭೀಮ ಹಾ ಹಾ ಫಲ್ಗುನ ಹಾ ಯಮೌ।
ಮಾ ಗಚ್ಛತ ನಿವರ್ತಧ್ವಂ ಮಯಿ ಕೋಪಂ ವಿಮುಂಚತ॥ 1-162-55 (7382) 
ವೈಶಂಪಾಯನ ಉವಾಚ। 1-162-56x (945) 
ಶ್ರುತ್ವಾ ತತ್ಕ್ರಂದಿತಂ ತಸ್ಯ ತಿಲೋದಂ ಚ ಪ್ರಸಿಂಚತಃ।
ದೇಶಂ ಕಾಲಂ ಸಮಾಜ್ಞಾಯ ವಿದುರಃ ಪ್ರತ್ಯಭಾಷತ॥ 1-162-56 (7383) 
ಮಾ ಶೋಚೀಸ್ತ್ವಂ ನರವ್ಯಾಘ್ರ ಜಹಿ ಶೋಕಂ ಮಹಾಧೃತೇ।
ನ ತೇಷಾಂ ವಿದ್ಯತೇ ಮೃತ್ಯುಃ ಪ್ರಾಪ್ತಕಾಲಂ ಕೃತಂ ಮಯಾ॥ 1-162-57 (7384) 
ಏತಚ್ಚ ತೇಭ್ಯ ಉದಕಂ ವಿಪ್ರಸಿಂಚ ನ ಭಾರತ।
ಕ್ಷತ್ತೇದಮಬ್ರವೀದ್ಭೀಷ್ಮಂ ಕೌರವಾಣಾಮಶೃಣ್ವತಾಂ॥ 1-162-58 (7385) 
ಕ್ಷತ್ತಾರಮುಪಸಂಗಂಯ ಬಾಷ್ಪೋತ್ಪೀಡಕಲಸ್ವರಃ।
ಮಂದಂಮಂದಮುವಾಚೇದಂ ವಿದುರಂ ಸಂಗಮೇ ನೃಪ॥ 1-162-59 (7386) 
ಭೀಷ್ಮ ಉವಾಚ। 1-162-60x (946) 
ಕಥಂ ತೇ ತಾತ ಜೀವಂತಿ ಪಾಂಡೋಃ ಪುತ್ರಾ ಮಹಾಬಲಾಃ।
ಕಥಮಸ್ಮತ್ಕೃತೇ ಪಕ್ಷಃ ಪಾಂಡೋರ್ನ ಹಿ ನಿಪಾತಿತಃ॥ 1-162-60 (7387) 
ಕಥಂ ಮತ್ಪ್ರಮುಖಾಃ ಸರ್ವೇ ಪ್ರಮುಕ್ತಾ ಮಹತೋ ಭಯಾತ್।
ಜನನೀ ಗರುಡೇನೇವ ಕುರವಸ್ತೇ ಸಮುದ್ಧೃತಾಃ॥ 1-162-61 (7388) 
ವೈಶಂಪಾಯನ ಉವಾಚ। 1-162-62x (947) 
ಏವಮುಕ್ತಸ್ತು ಕೌರವ್ಯ ಕೌರವಾಣಾಮಶೃಣ್ವತಾಂ।
ಆಚಚಕ್ಷೇ ಸ ಧರ್ಮಾತ್ಮಾ ಭೀಷ್ಮಾಯಾದ್ಭುತಕರ್ಮಣೇ॥ 1-162-62 (7389) 
ವಿದುರ ಉವಾಚ। 1-162-63x (948) 
ಧೃತರಾಷ್ಟ್ರಸ್ಯ ಶಕುನೇ ರಾಜ್ಞೋ ದುರ್ಯೋಧನಸ್ಯ ಚ।
ವಿನಾಶೇ ಪಾಂಡುಪುತ್ರಾಣಾಂ ಕೃತೋ ಮತಿವಿನಿಶ್ಚಯಃ॥ 1-162-63 (7390) 
ತತ್ರಾಹಮಪಿ ಚ ಜ್ಞಾತ್ವಾ ತಸ್ಯ ಪಾಪಸ್ಯ ನಿಶ್ಚಯಂ।
ತಂ ಜಿಘಾಂಸುರಹಂ ಚಾಪಿ ತೇಷಾಮನುಮತೇ ಸ್ಥಿತಃ॥ 1-162-64 (7391) 
ತತೋ ಜತುಗೃಹಂ ಗತ್ವಾ ದಹನೇಽಸ್ಮಿನ್ನಿಯೋಜಿತೇ।
ಪೃಥಾಯಾಶ್ಚ ಸಪುತ್ರಾಯಾ ಧಾರ್ತರಾಷ್ಟ್ರಸ್ಯ ಶಾಸನಾತ್॥ 1-162-65 (7392) 
ತತಃ ಖನಕಮಾಹೂಯ ಸುರಂಗಂ ವೈ ಬಿಲಂ ತದಾ।
ಸುಗೂಢಂ ಕಾರಯಿತ್ವಾ ತೇ ಕುಂತ್ಯಾ ಪಾಂಡುಸುತಾಸ್ತದಾ॥ 1-162-66 (7393) 
ನಿಷ್ಕ್ರಾಮಿತಾ ಮಯಾ ಪೂರ್ವಂ ಮಾ ಸ್ಮ ಶೋಕೇ ಮನಃ ಕೃಥಾಃ।
ತತಸ್ತು ನಾವಮಾರೋಪ್ಯ ಸಹಪುತ್ರಾಂ ಪೃಥಾಮಹಂ॥ 1-162-67 (7394) 
ದತ್ತ್ವಾಽಭಯಂ ಸಪುತ್ರಾಯೈ ಕುಂತ್ಯೈ ಗೃಹಮದಾಹಯಂ।
ತಸ್ಮಾತ್ತೇ ಮಾ ಸ್ಮ ಭೂದ್ದುಃಖಂ ಮುಕ್ತಾಃ ಪಾಪಾತ್ತು ಪಾಂಡವಾಃ॥ 1-162-68 (7395) 
ನಿರ್ಗತಾಃ ಪಾಂಡವಾ ರಾಜನ್ಮಾತ್ರಾ ಸಹ ಪರಂತಪಾಃ।
ಅಗ್ನಿಹಾದಾನ್ಮಹಾಘೋರಾನ್ಮಯಾ ತಸ್ಮಾದುಪಾಯತಃ॥ 1-162-69 (7396) 
ಮಾ ಸ್ಮ ಶೋಕಮಿಮಂ ಕಾರ್ಷೀರ್ಜೀವಂತ್ಯೇವ ಚ ಪಾಂಡವಾಃ।
ಪ್ರಚ್ಛನ್ನಾ ವಿಚಿರಿಷ್ಯಂತಿ ಯಾವತ್ಕಾಲಸ್ಯ ಪರ್ಯಯಃ॥ 1-162-70 (7397) 
ತಸ್ಮಿನ್ಯುಧಿಷ್ಠಿರಂ ಕಾಲೇ ದ್ರಕ್ಷ್ಯಂತಿ ಭುವಿ ಮಾನವಾಃ।
ವಿಮಲಂ ಕೃಷ್ಣಪಕ್ಷಾಂತೇ ಜಗಚ್ಚಂದ್ರಮಿವೋದಿತಂ॥ 1-162-71 (7398) 
ನ ತಸ್ಯ ನಾಶಂ ಪಶ್ಯಾಮಿ ಯಸ್ಯ ಭ್ರಾತಾ ಧನಂಜಯಃ।
ಭೀಮಸೇನಶ್ಚ ದುರ್ಧರ್ಷೌ ಮಾದ್ರೀಪುತ್ರೌ ಚ ತೌ ಯಮೌ॥ 1-162-72 (7399) 
ವೈಶಂಪಾಯನ ಉವಾಚ। 1-162-73x (949) 
ತತಃ ಸಂಹೃಷ್ಟಸರ್ವಾಂಗೋ ಭೀಷ್ಮೋ ವಿದುರಮಬ್ರವೀತ್।
ದಿಷ್ಟ್ಯಾದಿಷ್ಟ್ಯೇತಿ ಸಂಹೃಷ್ಟಃ ಪೂಜಯಾನೋ ಮಹಾಮತಿಂ॥ 1-162-73 (7400) 
ಭೀಷ್ಮ ಉವಾಚ। 1-162-74x (950) 
ಯುಕ್ತಂ ಚೈವಾನುರೂಪಂ ಚ ಕೃತಂ ತಾತ ಶುಭಂ ತ್ವಯಾ।
ವಯಂ ವಿಮೋಕ್ಷಿತಾ ದುಃಖಾತ್ಪಾಂಡುಪಕ್ಷೋ ನ ನಾಶಿತಃ॥ 1-162-74 (7401) 
ವೈಶಂಪಾಯನ ಉವಾಚ। 1-162-75x (951) 
ಏವಮುಕ್ತ್ವಾ ವಿವೇಶಾಥ ಪುರಂ ಜನಶತಾಕುಲಂ।
ಕುರುಭಿಃ ಸಹಿತೋ ರಾಜನ್ನಾಗರೈಶ್ಚ ಪಿತಾಮಹಃ॥ 1-162-75 (7402) 
ಅಥಾಂಬಿಕೇಯಃ ಸಾಮಾತ್ಯಃ ಸಕರ್ಣಃ ಸಹಸೌಬಲಃ।
ಸಾತ್ಮಜಃ ಪಾರ್ಥನಾಶಸ್ಯ ಸ್ಮರಂಸ್ತಥ್ಯಂ ಜರ್ಷ ಚ॥ 1-162-76 (7403) 
ಭೀಷ್ಮಶ್ಚ ರಾಜಂದುರ್ಧರ್ಷೋ ವಿದುರಶ್ಚ ಮಹಾಮತಿಃ।
ಜಹೃಷಾತೇ ಸ್ಮರಂತೌ ತೌ ಜಾತುಷಾಗ್ನೇರ್ವಿಮೋಚನಂ॥ 1-162-77 (7404) 
ಸತ್ಯಶೀಲಗುಣಾಚಾರೈ ರಾಗೈರ್ಜಾನಪದೋದ್ಭವೈಃ।
ದ್ರೋಣಾದಯಶ್ಚ ಧರ್ಮೈಸ್ತು ತೇಷಾಂ ತಾನ್ಮೋಚಿತಾನ್ವಿದುಃ॥ 1-162-78 (7405) 
ಶೌರ್ಯಲಾವಣ್ಯಮಾಹಾತ್ಂಯೈ ರೂಪೈಃ ಪ್ರಾಣಬಲೈರಪಿ।
ಸ್ವಸ್ಥಾನ್ಪಾರ್ಥಾನಮನ್ಯಂತ ಪೌರಜಾನಪದಾಸ್ತಥಾ॥ 1-162-79 (7406) 
ಅನ್ಯೇ ಜನಾಃ ಪ್ರಾಕೃತಾಶ್ಚ ಸ್ತ್ರಿಯಶ್ಚ ಬಹುಲಾಸ್ತದಾ।
ಶಂಕಮಾನಾ ವದಂತಿ ಸ್ಮ ದಗ್ಧಾ ಜೀವಂತಿ ವಾ ನ ವಾ॥ ॥ 1-162-80 (7407) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಜತುಗೃಹಪರ್ವಣಿ ದ್ವಿಷಷ್ಟ್ಯಧಿಕಶತತಮೋಽಧ್ಯಾಯಃ॥ 162 ॥

Mahabharata - Adi Parva - Chapter Footnotes

1-162-17 ಕುಲ್ಯಾನಿ ಅಸ್ಥೀನಿ ಕಾರಯಂತು ಸಂಸ್ಕಾರಯಂತು। ಕುಲ್ಯಾನಿ ಚೈತ್ಯಾನೀತ್ಯನ್ಯೇ॥ 1-162-25 ವಿದುರಸ್ತ್ವನ್ಯಥಾ ಚಕ್ರ ಇತಿ ಘ. ಪಾಠಃ॥ ದ್ವಿಷಷ್ಟ್ಯಧಿಕಶತತಮೋಽಧ್ಯಾಯಃ॥ 162 ॥



ಆದಿಪರ್ವ - ಅಧ್ಯಾಯ 163

॥ ಶ್ರೀಃ ॥

1.163. ಅಧ್ಯಾಯಃ 163 

Mahabharata - Adi Parva - Chapter Topics

ತೃಷಾರ್ತಾನ್ ಮಾತರಂ ಭ್ರಾಂತೄಶ್ಚ ನ್ಯಗ್ರೋಧಮೂಲೇ ಸ್ಥಾಪಯಿತ್ವಾ ಜಲಾನಯನಾಯ ಭೀಮಸ್ಯ ಗಮನಂ॥ 1 ॥ ಜಲಮಾನೀಯಾಗತಸ್ಯ ಭೂಮೌ ಸುಪ್ತಾನ್ಮಾತ್ರಾದೀನ್ಪಶ್ಯತೋ ಭೀಮಸ್ಯ ಪ್ರಲಾಪಃ॥ 2 ॥

Mahabharata - Adi Parva - Chapter Text

1-163-0 (7408) 
ವೈಶಂಪಾಯನ ಉವಾಚ। 1-163-0x (952) 
ತೇನ ವಿಕ್ರಮಮಾಣೇನ ಊರುವೇಗಸಮೀರಿತಂ।
ವನಂ ಸವೃಕ್ಷವಿಟಪಂ ವ್ಯಾಘೂರ್ಣಿತಮಿವಾಭವತ್॥ 1-163-1 (7409) 
ಜಂಗಾವಾತೋ ವವೌ ಚಾಸ್ಯ ಶುಚಿಶುಕ್ರಾಗಮೇ ಯಥಾ।
ಆವರ್ಜಿತಾಲತಾವೃಕ್ಷಂ ಮಾರ್ಗಂ ಚಕ್ರೇ ಮಹಾಬಲಃ॥ 1-163-2 (7410) 
ಸ ಮೃದ್ಗನ್ಪುಷ್ಪಿತಾಂಶ್ಚೈವ ಫಲಿತಾಂಶ್ಚ ವನಸ್ಪತೀನ್।
ಅವರುಜ್ಯ ಯಯೌ ಗುಲ್ಮಾನ್ಪಥಸ್ತಸ್ಯ ಸಮೀಪಜಾನ್॥ 1-163-3 (7411) 
ಸ ರೋಷಿತ ಇವ ಕ್ರುದ್ಧೋ ವನೇ ಭಂಜನ್ಮಹಾದ್ರುಮಾನ್।
ತ್ರಿಪ್ರಸ್ರುತಮದಃ ಶುಷ್ಮೀ ಷಷ್ಟಿವರ್ಷೋ ಮತಂಗರಾಟ್॥ 1-163-4 (7412) 
ಗಚ್ಛತಸ್ತಸ್ಯ ವೇಗೇನ ತಾರ್ಕ್ಷ್ಯಮಾರುತರಂಹಸಃ।
ಭೀಮಸ್ಯ ಪಾಂಡುಪುತ್ರಾಣಾಂ ಮೂರ್ಚ್ಛೇವ ಸಮಜಾಯತ॥ 1-163-5 (7413) 
ಅಸಕೃಚ್ಚಾಪಿ ಸತೀರ್ಯ ದೂರಪಾರಂ ಭುಜಪ್ಲವೈಃ।
ಪಥಿ ಪ್ರಚ್ಛನ್ನಮಾಸೇದುರ್ಧಾರ್ತರಾಷ್ಟ್ರಭಯಾತ್ತದಾ॥ 1-163-6 (7414) 
ಕೃಚ್ಛ್ರೇಣ ಮಾತರಂ ಚೈವ ಸುಕುಮಾರೀಂ ಯಶಸ್ವಿನೀಂ।
ಅವಹತ್ಸ ತು ಪೃಷ್ಠೇನ ರೋಧಃಸು ವಿಷಮೇಷು ಚ॥ 1-163-7 (7415) 
ಅಗಮಚ್ಚ ವನೋದ್ದೇಶಮಲ್ಪಮೂಲಫಲೋದಕಂ।
ಕ್ರೂರಪಕ್ಷಿಮೃಗಂ ಘೋರಂ ಸಾಯಾಹ್ನೇ ಭರತರ್ಷಭ॥ 1-163-8 (7416) 
ಘೋರಾ ಸಮಭವತ್ಸಂಧ್ಯಾ ದಾರುಣಾ ಮೃಗಪಕ್ಷಿಣಃ।
ಅಪ್ರಕಾಶಾ ದಿಶಃ ಸರ್ವಾ ವಾತೈರಾಸನ್ನನಾರ್ತವೈಃ॥ 1-163-9 (7417) 
ಶೀರ್ಣಪರ್ಣಫಲೈ ರಾಜನ್ಬಹುಗುಲ್ಮಕ್ಷುಪದ್ರುಮೈಃ।
ಭಗ್ನಾವಭುಗ್ನಭೂಯಿಷ್ಠೈರ್ನಾನಾದ್ರುಮಸಮಾಕುಲೈಃ॥ 1-163-10 (7418) 
ತೇ ಶ್ರಮೇಣ ಚ ಕೌರವ್ಯಾಸ್ತೃಷ್ಣಯಾ ಚ ಪ್ರಪೀಡಿತಾಃ।
ನಾಶಕ್ನುವಂಸ್ತದಾ ಗಂತುಂ ನಿದ್ರಯಾ ಚ ಪ್ರವೃದ್ಧಯಾ॥ 1-163-11 (7419) 
ನ್ಯವಿಶಂತಿ ಹಿ ತೇ ಸರ್ವೇ ನಿರಾಸ್ವಾದೇ ಮಹಾವನೇ।
`ರಾತ್ರ್ಯಾಮೇವ ಗತಾಸ್ತೂರ್ಣಂ ಚತುರ್ವಿಂಶತಿಯೋಜನಂ।' 
ತತಸ್ತೃಷಾ ಪರಿಕ್ಲಂತಾ ಕುಂತೀ ವಚನಮಬ್ರವೀತ್॥  1-163-12 (7420) 
ಮಾತಾ ಸತೀ ಪಾಂಡವಾನಾಂ ಪಂಚಾನಾಂ ಮಧ್ಯತಃ ಸ್ಥಿತಾ।
ತೃಷ್ಣಯಾ ಹಿ ಪರೀತಾಽಹಮನಾಥೇವ ಮಹಾವನೇ॥ 1-163-13 (7421) 
`ಇತಃ ಪರಂ ತು ಶಕ್ತಾಹಂ ಗಂತುಂ ಚ ನ ಪದಾತ್ಪದಂ।
ಶಯಿಷ್ಯೇ ವೃಕ್ಷಮೂಲೇಽತ್ರ ಧಾರ್ತರಾಷ್ಟ್ರಾ ಹರಂತು ಮಾಂ॥ 1-163-14 (7422) 
ಶೃಣು ಭೀಮ ವಚೋ ಮಹ್ಯಂ ತವ ಬಾಹುಬಲಾತ್ಪುರಃ।
ಸ್ಥಾತುಂ ನ ಶಕ್ತಾಃ ಕೌರವ್ಯಾಃ ಕಿಂ ಬಿಭೇಷಿ ಪೃಥಾಸುತ॥ 1-163-15 (7423) 
ಅನ್ಯೋ ರಥೋ ನ ಮೇಽಸ್ತೀಹ ಭೀಮಸೇನಾದೃತೇ ಭುವಿ।
ಧಾರ್ತರಾಷ್ಟ್ರಾದ್ವೃಥಾ ಭೀರುರ್ನ ಮಾಂ ಸ್ವಪ್ತುಮಿಹೇಚ್ಛಸಿ॥ 1-163-16 (7424) 
ವೈಶಂಪಾಯನ ಉವಾಚ। 1-163-17x (953) 
ಭೀಮಪೃಷ್ಠಸ್ಥಿತಾ ಚೇತ್ಥಂ ದೂಯಮಾನೇನ ಚೇತಸಾ।
ನಿಶ್ಯಧ್ವನಿ ರುದಂತೀ ಸಾ ನಿದ್ರಾವಶ್ಮುಪಾಗತಾ॥'  1-163-17 (7425) 
ತಚ್ಛ್ರುತ್ವಾ ಭೀಮಸೇನಸ್ಯ ಮಾತೃಸ್ನೇಹಾತ್ಪ್ರಜಲ್ಪಿತಂ।
ಕಾರುಣ್ಯೇನ ಮನಸ್ತಪ್ತಂ ಗಮನಾಯೋಪಚಕ್ರಮೇ॥ 1-163-18 (7426) 
ತತೋ ಭೀಮೋ ವನಂ ಘೋರಂ ಪ್ರವಿಶ್ಯ ವಿಜನಂ ಮಹತ್।
ನ್ಯಗ್ರೋಧಂ ವಿಪುಲಚ್ಛಾಯಂ ರಮಣೀಯಂ ದದರ್ಶ ಹ॥ 1-163-19 (7427) 
ತತ್ರ ನಿಕ್ಷಿಪ್ಯ ತಾನ್ಸರ್ವಾನುವಾಚ ಭರತರ್ಷಭಃ।
ಪಾನೀಯಂ ಮೃಗಯಾಮೀಹ ತಾವದ್ವಿಶ್ರಂಯತಾಮಿಹ॥ 1-163-20 (7428) 
ಏತೇ ರುವಂತಿ ಮಧುರಂ ಸಾರಸಾ ಜಲಚಾರಿಣಃ।
ಧ್ರುವಮತ್ರ ಜಲಸ್ಥಾನಂ ಮಹಚ್ಚೇತಿ ಮತಿರ್ಮಮ॥ 1-163-21 (7429) 
ಅನುಜ್ಞಾತಃ ಸ ಗಚ್ಛೇತಿ ಭ್ರಾತ್ರಾ ಜ್ಯೇಷ್ಠೇನ ಭಾರತ।
ಜಗಾಮ ತತ್ರ ಯತ್ರ ಸ್ಮ ಸಾರಸಾ ಜಲಚಾರಿಣಃ॥ 1-163-22 (7430) 
`ಅಪಶ್ಯತ್ಪದ್ಮಿನೀಖಂಡಮಂಡಿತಂ ಸ ಸರೋವರಂ।'
ಸ ತತ್ರ ಪೀತ್ವಾ ಪಾನೀಯಂ ಸ್ನಾತ್ವಾ ಚ ಭರತರ್ಷಭ॥  1-163-23 (7431) 
ತೇಷಾಮರ್ಥೇ ಚ ಜಗ್ರಾಹ ಭ್ರಾತೄಣಾಂ ಭ್ರಾತೃವತ್ಸಲಃ।
ಉತ್ತರೀಯೇಣ ಪಾನೀಯಮಾನಯಾಮಾಸ ಭಾರತ॥ 1-163-24 (7432) 
`ಪಂಕಜಾನಾಮನೇಕೈಶ್ಚ ಪತ್ರೈರ್ಬಧ್ವಾ ಪೃಥಕ್ಪೃಥಕ್।'
ಗವ್ಯೂತಿಮಾತ್ರಾದಾಗತ್ಯ ತ್ವರಿತೋ ಮಾತರಂ ಪ್ರತಿ। 
ಶೋಕದುಃಖಪರೀತಾತ್ಮಾ ನಿಶಶ್ವಾಸೋರಗೋ ಯಥಾ॥  1-163-25 (7433) 
ಸ ಸುಪ್ತಾಂ ಮಾತರಂ `ಭ್ರಾತೄನ್ನಿದ್ರಾವಿದ್ರಾವಿತೌಜಸಃ।
ಮಹಾರೌದ್ರೇ ವನೇ ಘೋರೇ ವೃಕ್ಷಮೂಲೇ ಸುಶೀತಲೇ॥ 1-163-26 (7434) 
ವಿಕ್ಷಿಪ್ತಕರಪಾದಾಂಶ್ಚ ದೀರ್ಘೋಚ್ಛ್ವಾಸಾನ್ಮಹಾಬಲಾನ್।
ಊರ್ಧ್ವವಕ್ತ್ರಾನ್ಮಹಾಕಾಯಾನ್ಪಂಚೇಂದ್ರಾನಿವ ಭೂಪತೇ॥ 1-163-27 (7435) 
ಅಜ್ಞಾತವೃಕ್ಷನಿತ್ಯಸ್ಥಪ್ರೇತರಾಕ್ಷಸಸಾಧ್ವಸಾನ್।
ದೃಷ್ಟ್ವಾ ವೈ ಭೃಶಶೋಕಾರ್ತೋ ಬಿಲಲಾಪಾನಿಲಾತ್ಮಜಃ॥'  1-163-28 (7436) 
ಭೃಶಂ ಶೋಕಪರೀತ್ಮಾ ವಿಲಲಾಪ ವೃಕೋದರಃ॥  1-163-29 (7437) 
ಅತಃ ಕಷ್ಟತರಂ ಕಿಂ ನು ದ್ರಷ್ಟವ್ಯಂ ಹಿ ಭವಿಷ್ಯತಿ।
ಯತ್ಪಶ್ಯಾಮಿ ಮಹೀಸುಪ್ತಾನ್ಭ್ರಾತೄನದ್ಯ ಸುಮಂದಭಾಕ್॥ 1-163-30 (7438) 
ಶಯನೇಷು ಪರಾರ್ಧ್ಯೇಷು ಯೇ ಪುರಾ ವಾರಣಾವತೇ।
ನಾಧಿಜಗ್ಮುಸ್ತದಾ ನಿದ್ರಾಂ ತೇಽದ್ಯ ಸುಪ್ತಾ ಮಹೀತಲೇ॥ 1-163-31 (7439) 
ಸ್ವಸಾರಂ ವಸುದೇವಸ್ಯ ಶತ್ರುಸಂಘಾವಮರ್ದಿನಃ।
ಕುಂತಿರಾಜಸುತಾಂ ಕುಂತೀಂ ಸರ್ವಲಕ್ಷಣಪೂಜಿತಾಂ॥ 1-163-32 (7440) 
ಸ್ನುಷಾಂ ವಿಚಿತ್ರವೀರ್ಯಸ್ಯ ಭಾರ್ಯಾಂ ಪಾಂಡೋರ್ಮಹಾತ್ಮನಃ।
ತಥೈವ ಚಾಸ್ಮಜ್ಜನನೀಂ ಪುಂಡರೀಕೋದರಪ್ರಭಾಂ॥ 1-163-33 (7441) 
ಸುಕುಮಾರತರಾಮೇನಾಂ ಮಹಾರ್ಹಶಯನೋಚಿತಾಂ।
ಶಯಾನಾಂ ಪಶ್ಯತಾಽದ್ಯೇಹ ಪೃಥಿವ್ಯಾಮತಥೋಚಿತಾಂ॥ 1-163-34 (7442) 
ಧರ್ಮಾದಿಂದ್ರಾಚ್ಚ ವಾತಾಚ್ಚ ಸುಪುವೇ ಯಾ ಸುತಾನಿಮಾನ್।
ಸೇಯಂ ಭೂಮೌ ಪರಿಶ್ರಾಂತಾ ಶೇಷೇ ಪ್ರಾಸಾದಶಾಯಿನೀ॥ 1-163-35 (7443) 
ಕಿಂ ನು ದುಃಖತರಂ ಶಕ್ಯಂ ಮಯಾ ದ್ರಷ್ಟುಮತಃ ಪರಂ।
ಯೋಽಹಮದ್ಯ ನರವ್ಯಾಘ್ರಾನ್ಸುಪ್ತಾನ್ಪಶ್ಯಾಮಿ ಭೂತಲೇ॥ 1-163-36 (7444) 
ತ್ರಿಷು ಲೋಕೇಷು ಯೋ ರಾಜ್ಯಂ ಧರ್ಮನಿತ್ಯೋಽರ್ಹತೇ ನೃಪಃ।
ಸೋಽಯಂ ಭೂಮೌ ಪರಿಶ್ರಾಂತಃ ಶೇತೇ ಪ್ರಾಕೃತವತ್ಕಥಂ॥ 1-163-37 (7445) 
ಅಯಂ ನೀಲಾಂಬುದಶ್ಯಾಮೋ ನರೇಷ್ವಪ್ರತಿಮೋಽರ್ಜುನಃ।
ಶೇತೇ ಪ್ರಾಕೃತವದ್ಭೂಮೌ ತತೋ ದುಃಖತರಂ ನು ಕಿಂ॥ 1-163-38 (7446) 
ಅಶ್ವಿನಾವಿವ ದೇವಾನಾಂ ಯಾವಿಮೌ ರೂಪಸಂಪದಾ।
ತೌ ಪ್ರಾಕೃತವದದ್ಯೇಮೌ ಪ್ರಸುಪ್ತೌ ಧರಣೀತಲೇ॥ 1-163-39 (7447) 
ಜ್ಞಾತಯೋ ಯಸ್ಯ ನೈ ಸ್ಯುರ್ವಿಷಮಾಃ ಕುಲಪಾಂಸನಾಃ।
ಸ ಜೀವೇತ ಸುಖಂ ಲೋಕೇ ಗ್ರಾಮದ್ರುಮ ಇವೈಕಜಃ॥ 1-163-40 (7448) 
ಏಕೋ ವೃಕ್ಷೋ ಹಿ ಯೋ ಗ್ರಾಮೇ ಭವೇತ್ಪರ್ಣಫಲಾನ್ವಿತಃ।
ಚೈತ್ಯೋ ಭವತಿ ನಿರ್ಜ್ಞಾತಿರಧ್ವನೀನೈಶ್ಚ ಪೂಜಿತಃ॥ 1-163-41 (7449) 
ಯೇಷಾಂ ಚ ಬಹವಃ ಶೂರಾ ಜ್ಞಾತಯೋ ಧರ್ಮಮಾಶ್ರಿತಾಃ।
ತೇ ಜೀವಂತಿ ಸುಖಂ ಲೋಕೇ ಭವಂತಿ ಚ ನಿರಾಮಯಾಃ॥ 1-163-42 (7450) 
ಬಲವಂತಃ ಸಮೃದ್ಧಾರ್ಥಾ ಮಿತ್ರಬಾಂಧವನಂದನಾಃ।
ಜೀವಂತ್ಯನ್ಯೋನ್ಯಮಾಶ್ರಿತ್ಯ ದ್ರುಮಾಃ ಕಾನನಜಾ ಇವ॥ 1-163-43 (7451) 
ವಯಂ ತು ಧೃತರಾಷ್ಟ್ರೇಣ ದುಷ್ಪುತ್ರೇಣ ದುರಾತ್ಮನಾ।
`ರಾಜ್ಯಲುಬ್ಧೇನ ಮೂರ್ಖೇಣ ದುರ್ಮಂತ್ರಿಸಹಿತೇನ ವೈ॥ 1-163-44 (7452) 
ದುಷ್ಟೇನಾಧರ್ಮಶೀಲೇನ ಸ್ವಾರ್ಥನಿಷ್ಠೈಕಬುದ್ಧಿನಾ।'
ವಿವಾಸಿತಾ ನ ದಗ್ಧಾಶ್ಚ ಕ್ಷತ್ತುರ್ಬುದ್ಧಿಪರಾಕ್ರಮಾತ್॥  1-163-45 (7453) 
ತಸ್ಮಾನ್ಮುಕ್ತಾ ವಯಂ ದಾಹಾದಿಮಂ ವೃಕ್ಷಮುಪಾಶ್ರಿತಾಃ।
ಕಾಂ ದಿಶಂ ಪ್ರತಿಪತ್ಸ್ಯಾಮಃ ಪ್ರಾಪ್ತಾಃ ಕ್ಲೇಶಮನುತ್ತಮಂ॥ 1-163-46 (7454) 
ಸಕಾಮೋ ಭವ ದುರ್ಬುದ್ಧೇ ಧಾರ್ತರಾಷ್ಟ್ರಾಲ್ಪದರ್ಶನ।
ನೂನಂ ದೇವಾಃ ಪ್ರಸನ್ನಾಸ್ತೇ ನಾನುಜ್ಞಾಂ ಮೇ ಯುಧಿಷ್ಠಿರಃ॥ 1-163-47 (7455) 
ಪ್ರಯಚ್ಛತಿ ವಧೇ ತುಭ್ಯಂ ತೇನ ಜೀವಸಿ ದುರ್ಮತೇ।
ನನ್ವದ್ಯ ಸಸುತಾಮಾತ್ಯಂ ಸಕರ್ಣಾನುಜಸೌಬಲಂ॥ 1-163-48 (7456) 
ಗತ್ವಾ ಕ್ರೋಧಸಮಾವಿಷ್ಟಃ ಪ್ರೇಷಯಿಷ್ಯೇ ಯಮಕ್ಷಯಂ।
ಕಿಂ ನು ಶಕ್ಯಂ ಮಯಾ ಕರ್ತುಂ ಯತ್ತೇನ ಕ್ರುಧ್ಯತೇ ನೃಪಃ॥ 1-163-49 (7457) 
ಧರ್ಮಾತ್ಮಾ ಪಾಂಡವಶ್ರೇಷ್ಠಃ ಪಾಪಾಚಾರ ಯುಧಿಷ್ಠಿರಃ।
ಏವಮುಕ್ತ್ವಾ ಮಹಾಬಾಹುಃ ಕ್ರೋಧಸಂದೀಪ್ತಮಾನಸಃ॥ 1-163-50 (7458) 
ಕರಂ ಕರೇಣ ನಿಷ್ಪಿಷ್ಯ ನಿಃಶ್ವಸಂದೀನಮಾನಸಃ।
ಪುನರ್ದೀನಮನಾ ಭೂತ್ವಾ ಶಾಂತಾರ್ಚಿರಿವ ಪಾವಕಃ॥ 1-163-51 (7459) 
ಭ್ರಾತೄನ್ಮಹೀತಲೇ ಸುಪ್ತಾನವೈಕ್ಷತ ವೃಕೋದರಃ।
ವಿಶ್ವಸ್ತಾನಿವ ಸಂವಿಷ್ಟಾನ್ಪೃಥಗ್ಜನಸಮಾನಿವ॥ 1-163-52 (7460) 
ನಾತಿದೂರೇಣ ನಗರಂ ವನಾದಸ್ಮಾದ್ಧಿ ಲಕ್ಷಯೇ।
ಜಾಗರ್ತವ್ಯೇ ಸ್ವಪಂತೀಮೇ ಹಂತ ಜಾಗರ್ಂಯಹಂಸ್ವಯಂ॥ 1-163-53 (7461) 
ಪ್ರಾಶ್ಯಂತೀಮೇ ಜಲಂ ಪಶ್ಚಾತ್ಪ್ರತಿಬುದ್ಧಾ ಜಿತಕ್ಲಮಾಃ।
ಇತಿ ಭೀಮೋ ವ್ಯವಸ್ಯೈವ ಜಜಾಗಾರ ಸ್ವಯಂ ತದಾ॥ ॥ 1-163-54 (7462) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಜತುಗೃಹಪರ್ವಣಿ ತ್ರಿಷಷ್ಟ್ಯಧಿಕಶತತಮೋಽಧ್ಯಾಯಃ॥ 163 ॥ ॥ ಸಮಾಪ್ತಂ ಜತುರ್ಗೃಹಪರ್ವ ॥

Mahabharata - Adi Parva - Chapter Footnotes

1-163-2 ಶುಚಿಶುಕ್ರಾಗಮೇ ಜ್ಯೇಷ್ಠಾಷಾಢಯೋಃ ಸಮಯೇ। ಆವರ್ಜಿತಾಃ ಸಮೀಕೃತಾ ಲತಾ ವೃಕ್ಷಾಶ್ಚ ಯಸ್ಮಿನ್॥ 1-163-3 ಅವರುಜ್ಯ ಭಂಕ್ತ್ವಾ॥ 1-163-4 ರೋಷಿತೋ ರೋಷಂ ಪ್ರಾಪಿತಃ। ತ್ರಿಷು ಗಂಡಕರ್ಣಮೂಲಗುಹ್ಯದೇಶೇಷು ಪ್ರಸ್ರುತೋ ಮದೋ ಯಸ್ಯ ಸಃ। ಶುಷ್ಮೀ ತೇಜಸ್ವೀ॥ 1-163-9 ಅನಾರ್ತವೈರನೃತುಭವೈರುತ್ಪಾತರೂಪೈರಿತ್ಯರ್ಥಃ॥ 1-163-12 ತೃಷಾ ತೃಷ್ಣಯಾ॥ 1-163-30 ಮುಮಂದಭಾಗತಿಮಂದಭಾಗ್ಯಃ॥ 1-163-40 ಏಕಜ ಏಕ ಏವ ಜಾತೋಽಸಹಾಯಃ॥ 1-163-43 ಬಾಂಧವಾನಾಂ ನಂದನಾಃ ಸುಖದಾಃ॥ 1-163-48 ತುಭ್ಯಂ ತವ॥ ತ್ರಿಷಷ್ಟ್ಯಧಿಕಶತತಮೋಽಧ್ಯಾಯಃ॥ 163 ॥



ಆದಿಪರ್ವ - ಅಧ್ಯಾಯ 164

॥ ಶ್ರೀಃ ॥

1.164. ಅಧ್ಯಾಯಃ 164 

 
(ಅಥ ಹಿಡಿಂಬವಧಪರ್ವ  ॥ 9 ॥)

Mahabharata - Adi Parva - Chapter Topics

ಹಿಡಿಂಬಪ್ರೇರಿತಾಯಾಃ ತದ್ಭಗಿನ್ಯಾ ಹಿಡಿಂಬಾಯಾಃ ಪಾಂಡವಸಮೀಪಗಮನಂ॥ 1 ॥ ಭೀಮಂ ದೃಷ್ಟ್ವಾ ಕಾಮಾರ್ತಾಯಾ ಹಿಡಿಂಬಾಯಾಃ ಭೀಮಂ ಪ್ರತಿ ವಾಕ್ಯಂ॥ 2 ॥ ಭೀಮಹಿಡಿಂಬಾಸಂವಾದಃ॥ 3 ॥

Mahabharata - Adi Parva - Chapter Text

1-164-0 (7463) 
ವೈಶಂಪಾಯನ ಉವಾಚ। 1-164-0x (954) 
ತತ್ರ ತೇಷು ಶಯಾನೇಷು ಹಿಡಿಂಬೋ ನಾಮ ರಾಕ್ಷಸಃ।
ಅವಿದೂರೇ ವನಾತ್ತಸ್ಮಾಚ್ಛಾಲವೃಕ್ಷಂ ಸಮಾಶ್ರಿತಃ॥ 1-164-1 (7464) 
ಕ್ರೂರೋ ಮಾನುಷಮಾಂಸಾದೋ ಮಹಾವೀರ್ಯಪರಾಕ್ರಮಃ।
ಪ್ರಾವೃಡ್ಜಲಧರಶ್ಯಾಮಃ ಪಿಂಗಾಕ್ಷೋ ದಾರುಣಾಕೃತಿಃ॥ 1-164-2 (7465) 
ದಷ್ಟ್ರಾಕರಾಲವದನಃ ಕರಾಲೋ ಭೀಮದರ್ಶನಃ।
ಲಂಬಸ್ಫಿಗ್ಲಂಬಜಠರೋ ರಕ್ತಶ್ಮಶ್ರುಶಿರೋರುಹಃ॥ 1-164-3 (7466) 
ಮಹಾವೃಕ್ಷಗಲಸ್ಕಂಧಃ ಶಂಕರ್ಣೋ ವಿಭೀಷಣಃ।
ಯದೃಚ್ಛಯಾ ತಾನಪಶ್ಯತ್ಪಾಂಡುಪುತ್ರಾನ್ಮಹಾರಥಾನ್॥ 1-164-4 (7467) 
ವಿರೂಪರೂಪಃ ಪಿಂಗಾಕ್ಷಃ ಕರಾಲೋ ಘೋರದರ್ಶನಃ।
ಪಿಶಿತೇಪ್ಸುಃ ಕ್ಷುಧಾರ್ತಶ್ಚ ಜಿಘ್ರನ್ಗಂಧಂ ಯದೃಚ್ಛಯಾ॥ 1-164-5 (7468) 
ಊರ್ಧ್ವಾಂಗುಲಿಃ ಸ ಕಂಡೂಯಂಧುನ್ವನ್ರೂಕ್ಷಾಞ್ಶಿರೋರುಹಾನ್।
ಜೃಂಭಮಾಣೋ ಮಹಾವಕ್ತ್ರಃ ಪುನಃಪುನರವೇಕ್ಷ್ಯ ಚ॥ 1-164-6 (7469) 
ಹೃಷ್ಟೋ ಮಾನುಷಮಾಂಸಸ್ಯ ಮಹಾಕಾಯೋ ಮಹಾಬಲಃ।
ಆಘ್ರಾಯ ಮಾನುಷಂ ಗಂಧಂ ಭಗಿನೀಮಿದಮಬ್ರವೀತ್॥ 1-164-7 (7470) 
ಉಪಪನ್ನಂ ಚಿರಸ್ಯಾದ್ಯ ಭಕ್ಷ್ಯಂ ಮಮ ಮನಃಪ್ರಿಯಂ।
ಜಿಘ್ರತಃ ಪ್ರಸ್ರುತಾ ಸ್ನೇಹಾಜ್ಜಿಹ್ವಾ ಪರ್ಯೇತಿ ಮೇ ಮುಖಾತ್॥ 1-164-8 (7471) 
ಅಷ್ಟೌ ದಂಷ್ಟ್ರಾಃ ಸುತೀಕ್ಷ್ಣಾಗ್ರಾಶ್ಚಿರಸ್ಯಾಪಾತದುಃಸಹಾಃ।
ದೇಹೇಷು ಮಜ್ಜಯಿಷ್ಯಾಮಿ ಸ್ನಿಗ್ಧೇಷು ಪಿಶಿತೇಷು ಚ॥ 1-164-9 (7472) 
ಆಕ್ರಂಯ ಮಾನುಷಂ ಕಂಠಮಾಚ್ಛಿದ್ಯ ಧಮನೀಮಪಿ।
ಉಷ್ಣಂ ನವಂ ಪ್ರಪಾಸ್ಯಾಮಿ ಫೇನಲಿಂ ರುಧಿರಂ ಬಹು॥ 1-164-10 (7473) 
ಗಚ್ಛ ಜಾನೀಹಿ ಕೇ ತ್ವೇತೇ ಶೇರತೇ ವನಮಾಶ್ರಿತಾಃ।
ಮಾನುಷೋ ಬಲವಾನ್ಗಂಧೋ ಘ್ರಾಣಂ ತರ್ಪಯತೀವ ಮೇ॥ 1-164-11 (7474) 
ಹತ್ವೈತಾನ್ಮಾನುಷಾನ್ಸರ್ವಾನಾನಯಸ್ವ ಮಮಾಂತಿಕಂ।
ಅಸ್ಮದ್ವಿಷಯಸುಪ್ತೇಭ್ಯೋ ನೈತೇಭ್ಯೋ ಭಯಮಸ್ತಿ ತೇ॥ 1-164-12 (7475) 
ಏಷಾಮುತ್ಕೃತ್ಯ ಮಾಂಸಾನಿ ಮಾನುಷಾಣಾಂ ಯಥೇಷ್ಟತಃ।
ಭಕ್ಷಯಿಷ್ಯಾವ ಸಹಿತೌ ಕುರು ಪೂರ್ಣಂ ವಚೋ ಮಮ॥ 1-164-13 (7476) 
ಭಕ್ಷಯಿತ್ವಾ ಚ ಮಾಂಸಾನಿ ಮಾನುಷಾಣಾಂ ಪ್ರಕಾಮತಃ।
ನೃತ್ಯಾವ ಸಹಿತಾವಾವಾಂ ದತ್ತತಾಲಾವನೇಕಶಃ॥ 1-164-14 (7477) 
ವೈಶಂಪಾಯನ ಉವಾಚ। 1-164-15x (955) 
ಏವಮುಕ್ತಾ ಹಿಡಿಂಬಾ ತು ಹಿಡಿಂಬೇನ ಮಹಾವನೇ।
ಭ್ರಾತುರ್ವಚನಮಾಜ್ಞಾಯ ತ್ವರಮಾಣೇವ ರಾಕ್ಷಸೀ॥ 1-164-15 (7478) 
`ಆಪ್ಲುತ್ಯಾಪ್ಲುತ್ಯ ಚ ತರೂನಗಚ್ಛತ್ಪಾಂಡವಾನ್ಪ್ರತಿ।'
ಜಗಾಮ ತತ್ರ ಯತ್ರ ಸ್ಮ ಶೇರತೇ ಪಾಂಡವಾ ವನೇ॥  1-164-16 (7479) 
ದದರ್ಶ ತತ್ರ ಸಾ ಗತ್ವಾ ಪಾಂಡವಾನ್ಪೃಥಯಾ ಸಹ।
ಶಯಾನಾನ್ಭೀಮಸೇನಂ ಚ ಜಾಗ್ರತಂ ತ್ವಪರಾಜಿತಂ॥ 1-164-17 (7480) 
`ಉಪಾಸ್ಯಮಾನಾನ್ಭೀಮೇನ ರೂಪಯೌವನಶಾಲಿನಃ।
ಸುಕುಮಾರಾಂಶ್ಚ ಪಾರ್ಥಾನ್ಸಾ ವ್ಯಾಯಾಮೇನ ಚ ಕರ್ಶಿತಾನ್॥ 1-164-18 (7481) 
ದುಃಖೇನ ಸಂಪ್ರಯುಕ್ತಾಂಶ್ಚ ಸಹಜ್ಯೇಷ್ಠಾನ್ಪ್ರಮಾಥಿನಃ।
ರೌದ್ರೀ ಸತೀ ರಾಜಪುತ್ರಂ ದರ್ಶನೀಯಪ್ರದರ್ಶನಂ॥'  1-164-19 (7482) 
ದೃಷ್ಟ್ವೈವ ಭೀಮಸೇನಂ ಸಾ ಸಾಲಸ್ಕಂಧಮಿವೋದ್ಯತಂ।
ರಾಕ್ಷಸೀ ಕಾಮಯಾಮಾಸ ರೂಪೇಣಾಪ್ರತಿಮಂ ಭುವಿ॥ 1-164-20 (7483) 
`ಅಂತರ್ಗತೇನ ಮನಸಾ ಚಿಂತಯಾಮಾಸ ರಾಕ್ಷಸೀ'।
ಅಯಂ ಶ್ಯಾಮೋ ಮಹಾಬಾಹುಃ ಸಿಂಹಸ್ಕಂಧೋ ಮಹಾದ್ಯುತಿಃ॥ 1-164-21 (7484) 
ಕಂಬುಗ್ರೀವಃ ಪುಷ್ಕರಾಕ್ಷೋ ಭರ್ತಾ ಯುಕ್ತೋ ಭವೇನ್ಮಮ।
ನಾಹಂ ಭ್ರಾತೃವಚೋ ಜಾತು ಕುರ್ಯಾಂ ಕ್ರೂರಮಸಾಂಪ್ರತಂ॥ 1-164-22 (7485) 
ಪತಿಸ್ನೇಹೋಽತಿಬಲವಾನ್ನ ತಥಾ ಭ್ರಾತೃಸೌಹೃದಂ।
ಮುಹೂರ್ತಮಿವ ತೃಪ್ತಿಶ್ಚ ಭವೇದ್ಧಾತುರ್ಮಮೈವ ಚ॥ 1-164-23 (7486) 
ಹತೈರೇತೈರಹತ್ವಾ ತು ಮೋದಿಷ್ಯೇ ಶಾಶ್ವತೀಃ ಸಮಾಃ।
`ನಿಶ್ಚಿತ್ಯೇತ್ಥಂ ಹಿಡಿಂಬಾ ಸಾ ಭೀಮಂ ದೃಷ್ಟ್ವಾ ಮಹಾಭುಜಂ॥ 1-164-24 (7487) 
ಉತ್ಸೃಜ್ಯ ರಾಕ್ಷಸಂ ರೂಪಂ ಮಾನುಷಂ ರೂಪಮಾಸ್ಥಿತಾ।'
ಸಾ ಕಾಮರೂಪಿಣೀ ರೂಪಂ ಕೃತ್ವಾ ಮದನಮೋಹಿತಾ॥  1-164-25 (7488) 
ಉಪತಸ್ಥೇ ಮಹಾತ್ಮಾನಂ ಭೀಮಸೇನಮನಿಂದಿತಾ।
`ಇಂಗಿತಾಕಾರಕುಶಲಾ ಸೋಪಾಸರ್ಪಚ್ಛನೈಃ ಶನೈಃ॥ 1-164-26 (7489) 
ವಿನಂಯಮಾನೇವ ಲತಾ ದಿವ್ಯಾಭರಣಭೂಷಿತಾ।
ಶನೈಃ ಶನೈಶ್ಚ ತಾಂ ಭೀಮಃ ಸಮೀಪಮುಪಸರ್ಪತೀಂ॥ 1-164-27 (7490) 
ಹರ್ಷಮಾಣಾಂ ತದಾ ಪಶ್ಯತ್ತನ್ವೀಂ ಪೀನಪಯೋಧರಾಂ।
ಚಂದ್ರಾನನಾಂ ಪದ್ಮನೇತ್ರಾಂ ನೀಲಕುಂಚಿತಮೂರ್ಧಜಾಂ॥ 1-164-28 (7491) 
ಕೃಷ್ಣಾಂ ಸುಪಾಂಡುರೈರ್ದಂತೈರ್ಬಿಂಬೋಷ್ಠೀಂ ಚಾರುದರ್ಶನಾಂ।
ದೃಷ್ಟ್ವಾ ತಾಂ ರೂಪಸಂಪನ್ನಾಂ ಭೀಮೋ ವಿಸ್ಮಯಮಾಗತಃ॥ 1-164-29 (7492) 
ಉಪಚಾರಗುಣೈರ್ಯುಕ್ತಾಂ ಲಲಿತೈರ್ಹಾಸಸಂಮಿತೈಃ।
ಸಮೀಪಮುಪಸಂಪ್ರಾಪ್ಯ ಭೀಮಂ ಸಾಥ ವರಾನತಾ॥ 1-164-30 (7493) 
ವಚೋ ವಚನವೇಲಾಯಾಂ ಭೀಮಂ ಪ್ರೋವಾಚ ಭಾಮಿನೀ।'
ಲಜ್ಜಯಾ ನಂಯಮಾನೇವ ಸರ್ವಾಭರಣಭೂಷಿತಾ॥  1-164-31 (7494) 
ಸ್ಮಿತಪೂರ್ವಮಿದಂ ವಾಕ್ಯಂ ಭೀಮಸೇನಮಥಾಬ್ರವೀತ್।
ಕುತಸ್ತ್ವಮಸಿ ಸಂಪ್ರಾಪ್ತಃ ಕಶ್ಚಾಸಿ ಪುರುಷರ್ಷಭ॥ 1-164-32 (7495) 
ಕ ಇಮೇ ಶೇರತೇ ಚೇಹ ಪುರುಷಾ ದೇವರೂಪಿಣಃ।
ಕೇಯಂ ವೈ ಬೃಹತೀ ಶ್ಯಾಮಾ ಸುಕುಮಾರೀ ತವಾನಘ॥ 1-164-33 (7496) 
ಶೇತೇ ವನಮಿದಂ ಪ್ರಾಪ್ಯ ವಿಶ್ವಸ್ತಾ ಸ್ವಗೃಹೇ ಯಥಾ।
ನೇದಂ ಜಾನೀಥ ಗಹನಂ ವನಂ ರಾಕ್ಷಸಸೇವಿತಂ॥ 1-164-34 (7497) 
ವಸತಿ ಹ್ಯತ್ರ ಪಾಪಾತ್ಮಾ ಹಿಡಿಂಬೋ ನಾಮ ರಾಕ್ಷಸಃ॥  1-164-35 (7498) 
ತೇನಾಹಂ ಪ್ರೇಷಿತಾ ಭ್ರಾತ್ರಾ ದುಷ್ಟಭಾವೇನ ರಕ್ಷಸಾ।
ಬಿಭಕ್ಷಯಿಷತಾ ಮಾಂಸಂ ಯುಷ್ಮಾಕಮಮರೋಪಮಾಃ॥ 1-164-36 (7499) 
ಸಾಽಹಂ ತ್ವಮಭಿಸಂಪ್ರೇಕ್ಷ್ಯ ದೇವಗರ್ಭಸಮಪ್ರಭಂ।
ನಾನ್ಯಂ ಭರ್ತಾರಮಿಚ್ಛಾಮಿ ಸತ್ಯಮೇತದ್ಬ್ರವೀಮಿ ತೇ॥ 1-164-37 (7500) 
ಏತದ್ವಿಜ್ಞಾಯ ಧರ್ಮಜ್ಞ ಯುಕ್ತಂ ಮಯಿ ಸಮಾಚರ।
ಕಾಮೋಪಹತಚಿತ್ತಾಂ ಹಿ ಭಜಮಾನಾಂ ಭಜಸ್ವ ಮಾಂ॥ 1-164-38 (7501) 
ತ್ರಾಸ್ಯಾಮಿ ತ್ವಾಂ ಮಹಾಬಾಹೋ ರಾಕ್ಷಸಾತ್ಪುರುಷಾದಕಾತ್।
ವತ್ಸ್ಯಾವೋ ಗಿರಿದುರ್ಗೇಷು ಭರ್ತಾ ಭವ ಮಮಾನಘ॥ 1-164-39 (7502) 
`ಇಚ್ಛಾಮಿ ವೀರ ಭದ್ರಂ ತೇ ಮಾ ಮೇ ಪ್ರಾಣಾನ್ವಿಹಾಸಿಷಃ।
ತ್ವಯಾ ಹ್ಯಹಂ ಪರಿತ್ಯಕ್ತಾ ನ ಜೀವೇಯಮರಿಂದಮ॥'  1-164-40 (7503) 
ಅಂತರಿಕ್ಷಚರೀ ಹ್ಯಸ್ಮಿ ಕಾಮತೋ ವಿಚರಾಮಿ ಚ।
ಅತುಲಾಮಾಪ್ನುಹಿ ಪ್ರೀತಿಂ ತತ್ರ ತತ್ರ ಮಯಾ ಸಹ॥ 1-164-41 (7504) 
ಭೀಮಸೇನ ಉವಾಚ। 1-164-42x (956) 
`ಏಷ ಜ್ಯೇಷ್ಠೋ ಮಮ ಭ್ರಾತಾ ಮಾನ್ಯಃ ಪರಮಕೋ ಗುರುಃ।
ಅನಿವಿಷ್ಟೋ ಹಿ ತನ್ನಾಹಂ ಪರಿವಿದ್ಯಾಂ ಕಥಂಚನ॥'  1-164-42 (7505) 
ಮಾತರಂ ಭ್ರಾತರಂ ಜ್ಯೇಷ್ಠಂ ಕನಿಷ್ಠಾನಪರಾನಪಿ।
ಪರಿತ್ಯಜೇತ ಕೋನ್ವದ್ಯ ಪ್ರಭವನ್ನಿಹ ರಾಕ್ಷಸಿ॥ 1-164-43 (7506) 
ಕೋ ಹಿ ಸುಪ್ತಾನಿಮಾನ್ಭ್ರಾತೄಂದತ್ತ್ವಾ ರಾಕ್ಷಸಭೋಜನಂ।
ಮಾತರಂ ಚ ನರೋ ಗಚ್ಛೇತ್ಕಾಮಾರ್ತ ಇವ ಮದ್ವಿಧಃ॥ 1-164-44 (7507) 
ರಾಕ್ಷಸ್ಯುವಾಚ। 1-164-45x (957) 
`ಏಕಂ ತ್ವಾಂ ಮೋಕ್ಷಯಿಷ್ಯಾಮಿ ಸಹ ಮಾತ್ರಾ ಪರಂತಪ।
ಸೋದರಾನುತ್ಸೃಜೈನಾಂಸ್ತ್ವಮಾರೋಹ ಜಘನಂ ಮಮ॥ 1-164-45 (7508) 
ಭೀಮ ಉವಾಚ। 1-164-46x (958) 
ನಾಹಂ ಜೀವಿತುಮಾಶಂಸೇ ಭ್ರಾತೄನುತ್ಸೃಜ್ಯ ರಾಕ್ಷಸಿ।
ಯಥಾಶ್ರದ್ಧಂ ವ್ರಜೈಕಾ ಹಿ ವಿಪ್ರಿಯಂ ಮೇ ಪ್ರಭಾಷಸೇ॥ 1-164-46 (7509) 
ರಾಕ್ಷಸ್ಯುವಾಚ।' 1-164-47x (959) 
ಯತ್ತೇ ಪ್ರಿಯಂ ತತ್ಕರಿಷ್ಯೇ ಸರ್ವಾನೇತಾನ್ಪ್ರಬೋಧಯ।
ಮೋಕ್ಷಯಿಷ್ಯಾಂಯಹಂ ಕಾಮಂ ರಾಕ್ಷಸಾತ್ಪುರುಷಾದಕಾತ್॥ 1-164-47 (7510) 
ಭೀಮಸೇನ ಉವಾಚ। 1-164-48x (960) 
ಸುಖಸುಪ್ತಾನ್ವನೇ ಭ್ರಾತೄನ್ಮಾತರಂ ಚೈವ ರಾಕ್ಷಸಿ।
ನ ಭಯಾದ್ಬೋಧಯಿಷ್ಯಾಮಿ ಭ್ರಾತುಸ್ತವ ದುರಾತ್ಮನಃ॥ 1-164-48 (7511) 
ನ ಹಿ ಮೇ ರಾಕ್ಷಸಾ ಭೀರು ಸೋಢುಂ ಶಕ್ತಾಃ ಪರಾಕ್ರಮಂ।
ನ ಮನುಷ್ಯಾ ನ ಗಂಧರ್ವಾ ನ ಯಕ್ಷಾಶ್ಚಾರುಲೋಚನೇ॥ 1-164-49 (7512) 
ಗಚ್ಛ ವಾ ತಿಷ್ಠ ವಾ ಭದ್ರೇ ಯದ್ವಾ ಪೀಚ್ಛಸಿ ತತ್ಕುರು।
ತಂ ವಾ ಪ್ರೇಷಯ ತನ್ವಂಗಿ ಭ್ರಾತರಂ ಪುರುಷಾದಕಂ॥ ॥ 1-164-50 (7513) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಹಿಡಿಂಬವಧಪರ್ವಣಿ ಚತುಃಷಷ್ಟ್ಯಧಿಕಶತತಮೋಽಧ್ಯಾಯಃ॥ 164 ॥

Mahabharata - Adi Parva - Chapter Footnotes

1-164-4 ಯದೃಚ್ಛಯಾ ಸಾಲವೃಕ್ಷಂ ಸಮಾಶ್ರಿತ ಇತ್ಯನ್ವಯಃ॥ 1-164-10 ಧಮನೀಂ ನಾಡೀಂ॥ 1-164-21 ಶ್ಯಾಮಃ ತರುಣಃ॥ 1-164-36 ಬಿಭಕ್ಷಯಿಷತಾ ಭಕ್ಷಯಿತುಮಿಚ್ಛತಾ॥ ಚತುಃಷಷ್ಟ್ಯಧಿಕಶತತಮೋಽಧ್ಯಾಯಃ॥ 164 ॥



ಆದಿಪರ್ವ - ಅಧ್ಯಾಯ 165

॥ ಶ್ರೀಃ ॥

1.165. ಅಧ್ಯಾಯಃ 165 

Mahabharata - Adi Parva - Chapter Topics

ಪಾಂಡವಾನ್ಪ್ರತಿ ಪ್ರೇಷಿತಯಾ ಹಿಡಿಂಬಯಾ ವಿಲಂಬಿತೇ ಹಿಡಿಂಬಸ್ಯ ತತ್ರಾಗಮನಂ॥ 1 ॥ ಭೀಮಹಿಡಿಂಬಯೋರ್ಯುದ್ಧಂ॥ 2 ॥ ಕುಂತ್ಯಾದೀನಾಂ ಪ್ರಬೋಧಃ॥ 3 ॥

Mahabharata - Adi Parva - Chapter Text

1-165-0 (7514) 
ವೈಶಂಪಾಯನ ಉವಾಚ। 1-165-0x (961) 
ತಾಂ ವಿದಿತ್ವಾ ಚಿರಗತಾಂ ಹಿಡಿಂಬೋ ರಾಕ್ಷಸೇಶ್ವರಃ।
ಅವತೀರ್ಯ ದ್ರುಮಾತ್ತಸ್ಮಾದಾಜಗಾಮಾಶು ಪಾಂಡವಾನ್॥ 1-165-1 (7515) 
ಲೋಹಿತಾಕ್ಷೋ ಮಹಾಬಾಹುರೂರ್ಧ್ವಕೇಶೋ ಮಹಾನನಃ।
ಮೇಘಸಂಘಾತವರ್ಷ್ಮಾ ಚ ತೀಕ್ಷ್ಣದಂಷ್ಟ್ರೋ ಭಯಾನಕಃ॥ 1-165-2 (7516) 
ತಲಂ ತಲೇನ ಸಂಹತ್ಯ ಬಾಹೂ ವಿಕ್ಷಿಪ್ಯ ಚಾಸಕೃತ್।
ಉದ್ವೃತ್ತನೇತ್ರಃ ಸಂಕ್ರುದ್ಧೋ ದಂತಾಂದಂತೇಷು ನಿಷ್ಕುಷನ್॥ 1-165-3 (7517) 
ಕೋಽದ್ಯ ಮೇ ಭೋಕ್ತುಕಾಮಸ್ಯ ವಿಘ್ನಂ ಚರತಿ ದುರ್ಮತಿಃ।
ನ ಬಿಭೇತಿ ಹಿಡಿಂಬೀ ಚ ಪ್ರೇಷಿತಾ ಕಿಮನಾಗತಾ॥ 1-165-4 (7518) 
ವೈಶಂಪಾಯನ ಉವಾಚ। 1-165-5x (962) 
ತಮಾಪತಂತಂ ದೃಷ್ಟ್ವೈ ತಥಾ ವಿಕೃತದರ್ಶನಂ।
ಹಿಡಿಂಬೋವಾಚ ವಿತ್ರಸ್ತಾ ಭೀಮಸೇನಮಿದಂ ವಚಃ॥ 1-165-5 (7519) 
ಆಪತತ್ಯೇಷ ದುಷ್ಟಾತ್ಮಾ ಸಂಕ್ರುದ್ಧಃ ಪುರುಷಾದಕಃ।
ಸಾಽಹಂ ತ್ವಾಂ ಭ್ರಾತೃಭಿಃ ಸಾರ್ಧಂ ಯದ್ಬ್ರವೀಮಿ ತಥಾ ಕುರು॥ 1-165-6 (7520) 
ಅಹಂ ಕಾಮಗಮಾ ವೀರ ರಕ್ಷೋಬಲಸಮನ್ವಿತಾ।
ಆರುಹೇಮಾಂ ಮಮ ಶ್ರೋಣಿಂ ನೇಷ್ಯಾಮಿ ತ್ವಾಂ ವಿಹಾಯಸಾ॥ 1-165-7 (7521) 
ಪ್ರಬೋಧಯೈತಾನ್ಸಂಸುಪ್ತಾನ್ಮಾತರಂ ಚ ಪರಂತಪ।
ಸರ್ವಾನೇವ ಗಮಿಷ್ಯಾಭಿ ಗೃಹೀತ್ವಾ ವೋ ವಿಹಾಯಸಾ॥ 1-165-8 (7522) 
ಭೀಮ ಉವಾಚ। 1-165-9x (963) 
ಮಾ ಭೈಸ್ತ್ವಂ ಪೃಥುಸುಶ್ರೋಣಿ ನೈಷ ಕಶ್ಚಿನ್ಮಯಿ ಸ್ಥಿತೇ।
ಅಹಮೇನಂ ಹನಿಷ್ಯಾಮಿ ಪಶ್ಯಂತ್ಯಾಸ್ತೇ ಸುಮಧ್ಯಮೇ॥ 1-165-9 (7523) 
ನಾಯಂ ಪ್ರತಿಬಲೋ ಭೀರು ರಾಕ್ಷಸಾಪಸದೋ ಮಮ।
ಸೋಢುಂ ಯುಧಿ ಪರಿಸ್ಪಂದಮಥವಾ ಸರ್ವರಾಕ್ಷಸಾಃ॥ 1-165-10 (7524) 
ಪಶ್ಯ ಬಾಹೂ ಸುವೃತ್ತೌ ಮೇ ಹಸ್ತಿಹಸ್ತನಿಭಾವಿಮೌ।
ಊರೂ ಪರಿಘಸಂಕಾಶೌ ಸಂಹತಂ ಚಾಪ್ಯುರೋ ಮಹತ್॥ 1-165-11 (7525) 
ವಿಕ್ರಮಂ ಮೇ ಯಥೇಂದ್ರಸ್ಯ ಸಾಽದ್ಯ ದ್ರಕ್ಷ್ಯಸಿ ಶೋಭನೇ।
ಮಾಽವಮಂಸ್ಥಾಃ ಪೃಥುಶ್ರೋಣಿ ಮತ್ವಾ ಮಾಮಿಹ ಮಾನುಷಂ॥ 1-165-12 (7526) 
ಹಿಡಿಂಬೋವಾಚ। 1-165-13x (964) 
ನಾವಮನ್ಯೇ ನರವ್ಯಾಘ್ರ ತ್ವಾಮಹಂ ದೇವರೂಪಿಣಂ।
ದೃಷ್ಟಪ್ರಭಾವಸ್ತು ಮಯಾ ಮಾನುಷೇಷ್ವೇವ ರಾಕ್ಷಸಃ॥ 1-165-13 (7527) 
ವೈಶಂಪಾಯನ ಉವಾಚ। 1-165-14x (965) 
ತಥಾ ಸಂಜಲ್ಪತಸ್ತಸ್ಯ ಭೀಮಸೇನಸ್ಯ ಭಾರತ।
ವಾಚಃ ಶುಶ್ರಾವ ತಾಃ ಕ್ರುದ್ಧೋ ರಾಕ್ಷಸಃ ಪುರುಷಾದಕಃ॥ 1-165-14 (7528) 
ಅವೇಕ್ಷಮಾಣಸ್ತಸ್ಯಾಶ್ಚ ಹಿಡಿಂಬೋ ಮಾನುಷಂ ವಪುಃ।
ಸ್ರಗ್ದಾಮಪೂರಿತಶಿಖಾಂ ಸಮಗ್ರೇಂದುನಿಭಾನನಾಂ॥ 1-165-15 (7529) 
ಸುಭ್ರೂನಾಸಾಕ್ಷಿಕೇಶಾಂತಾಂ ಸುಕುಮಾರನಖತ್ವಚಂ।
ಸರ್ವಾಭರಣಸಂಯುಕ್ತಾಂ ಸುಸೂಕ್ಷ್ಮಾಂಬರಧಾರಿಣೀಂ॥ 1-165-16 (7530) 
ತಾಂ ತಥಾ ಮಾನುಷಂ ರೂಪಂ ಬಿಭ್ರತೀಂ ಸುಮನೋಹರಂ।
ಪುಂಸ್ಕಾಮಾಂ ಶಂಕಮಾನಶ್ಚ ಚುಕ್ರೋಧ ಪುರುಷಾದಕಃ॥ 1-165-17 (7531) 
ಸಂಕ್ರುದ್ಧೋ ರಾಕ್ಷಸಸ್ತಸ್ಯಾ ಭಗಿನ್ಯಾಃ ಕುರುಸತ್ತಮ।
ಉತ್ಫಾಲ್ಯ ವಿಪುಲೇ ನೇತ್ರೇ ತತಸ್ತಾಮಿದಮಬ್ರವೀತ್॥ 1-165-18 (7532) 
ಕೋ ಹಿ ಮೇ ಭೋಕ್ತುಕಾಮಸ್ಯ ವಿಘ್ನಂ ಚರತಿ ದುರ್ಮತಿಃ।
ನ ಬಿಭೇಷಿ ಹಿಡಿಂಬೇ ಕಿಂ ಮತ್ಕೋಪಾದ್ವಿಪ್ರಮೋಹಿತಾ॥ 1-165-19 (7533) 
ಧಿಕ್ತ್ವಾಮಸತಿ ಪುಂಸ್ಕಾಮೇ ಮಮ ವಿಪ್ರಿಯಕಾರಿಣಿ।
ಪೂರ್ವೇಷಾಂ ರಾಕ್ಷಸೇಂದ್ರಾಣಾಂ ಸರ್ವೇಷಾಮಯಶಸ್ಕರಿ॥ 1-165-20 (7534) 
ಯಾನಿಮಾನಾಶ್ರಿತಾಽಕಾರ್ಷೀರ್ವಿಪ್ರಿಯಂ ಸಮುಹನ್ಮಮ।
ಏಷ ತಾನದ್ಯ ವೈ ಸರ್ವಾನ್ಹನಿಷ್ಯಾಮಿ ತ್ವಯಾ ಸಹ॥ 1-165-21 (7535) 
ವೈಶಂಪಾಯನ ಉವಾಚ। 1-165-22x (966) 
ಏವಮುಕ್ತ್ವಾ ಹಿಡಿಂಬಾಂ ಸ ಹಿಡಿಂಬೋ ಲೋಹಿತೇಕ್ಷಣಃ।
ವಧಾಯಾಭಿಪಪಾತೈನಾಂದಂತೈರ್ದಂತಾನುಪಸ್ಪೃಶನ್॥ 1-165-22 (7536) 
ಗರ್ಜಂತಮೇವಂ ವಿಜನೇ ಭೀಮಸೇನೋಽಭಿವೀಕ್ಷ್ಯ ತಂ।
ರಕ್ಷನ್ಪ್ರಬೋಧಂ ಭ್ರಾತೄಣಾಂ ಮಾತುಶ್ಚ ಪರವೀರಹಾ॥ 1-165-23 (7537) 
ತಮಾಪತಾಂತಂ ಸಂಪ್ರೇಕ್ಷ್ಯ ಭೀಮಃ ಪ್ರಹರತಾಂ ವರಃ।
ಭರ್ತ್ಸಯಾಮಾಸ ತೇಜಸ್ವೀ ತಿಷ್ಠತಿಷ್ಠೇತಿ ಚಾಬ್ರವೀತ್॥ 1-165-24 (7538) 
ವೈಶಂಪಾಯನ ಉವಾಚ। 1-165-25x (967) 
ಭೀಮಸೇನಸ್ತು ತಂ ದೃಷ್ಟ್ವಾ ರಾಕ್ಷಸಂ ಪ್ರಹಸನ್ನಿವ।
ಭಗಿನೀಂ ಪ್ರತಿ ಸಂಕ್ರುದ್ಧಮಿದಂ ವಚನಮಬ್ರವೀತ್॥ 1-165-25 (7539) 
ಕಿಂ ತೇ ಹಿಡಿಂಬ ಏತೈರ್ವಾ ಸುಖಸುಪ್ತೈಃ ಪ್ರಬೋಧಿತೈಃ।
ಮಾಮಾಸಾದಯ ದುರ್ಬುದ್ಧೇ ತರಸಾ ತ್ವಂ ನರಾಶನ॥ 1-165-26 (7540) 
ಮಯ್ಯೇವ ಪ್ರಹರೈಹಿ ತ್ವಂ ನ ಸ್ತ್ರಿಯಂ ಹಂತುಮರ್ಹಸಿ।
ವಿಶೇಷತೋಽನಪಕೃತೇ ಪರೇಣಾಪಕೃತೇ ಸತಿ॥ 1-165-27 (7541) 
ನ ಹೀಯಂ ಸ್ವವಶಾ ಬಾಲಾ ಕಾಮಯತ್ಯದ್ಯ ಮಾಮಿಹ।
ಚೋದಿತೈಷಾ ಹ್ಯನಂಗೇನ ಶರೀರಾಂತರಚಾರಿಣಾ॥ 1-165-28 (7542) 
ಭಗಿನೀ ತವ ದುರ್ವೃತ್ತ ರಕ್ಷಸಾಂ ವೈ ಯಶೋಹರ।
ತ್ವನ್ನಿಯೋಗೇನ ಚೈವೇಯಂ ರೂಪಂ ಮಮ ಸಮೀಕ್ಷ್ಯ ಚ॥ 1-165-29 (7543) 
ಕಾಮಯತ್ಯದ್ಯ ಮಾಂ ಭೀರುಸ್ತವ ನೈಷಾಪರಾಧ್ಯತಿ।
ಅನಂಗೇನ ಕೃತೇ ದೋಷೇ ನೇಮಾಂ ಗರ್ಹಿತುಮರ್ಹಸಿ॥ 1-165-30 (7544) 
ಮಯಿ ತಿಷ್ಠತಿ ದುಷ್ಟಾತ್ಮನ್ನ ಸ್ತ್ರಿಯಂ ಹಂತುಮರ್ಹಸಿ।
ಸಂಗಚ್ಛಸ್ವ ಮಯಾ ಸಾರ್ಧಮೇಕೇನೈಕೋ ನರಾಶನ॥ 1-165-31 (7545) 
ಅಹಮೇಕೋ ಗಮಿಷ್ಯಾಮಿ ತ್ವಾಮದ್ಯ ಯಮಸಾದನಂ।
ಅದ್ಯ ಮದ್ಬಲನಿಷ್ಪಿಷ್ಟಂ ಶಿರೋ ರಾಕ್ಷಸ ದೀರ್ಯತಾಂ। 
ಕುಂಜರಸ್ಯೇವ ಪಾದೇನ ವಿನಿಷ್ಪಿಷ್ಟಂ ಬಲೀಯಸಾಃ॥  1-165-32 (7546) 
ಅದ್ಯ ಗಾತ್ರಾಣಿ ತೇ ಕಂಕಾಃ ಶ್ಯೇನಾ ಗೋಮಾಯವಸ್ತಥಾ।
ಕರ್ಷಂತು ಭುವಿ ಸಂಹೃಷ್ಟಾ ನಿಹತಸ್ಯ ಮಯಾ ಮೃಧೇ॥ 1-165-33 (7547) 
ಕ್ಷಣೇನಾದ್ಯ ಕರಿಷ್ಯೇಽಹಮಿದಂ ವನಮರಾಕ್ಷಸಂ।
ಪುರಾ ಯದ್ದೂಷಿತಂ ನಿತ್ಯಂ ತ್ವಯಾ ಭಕ್ಷಯತಾ ನರಾನ್॥ 1-165-34 (7548) 
ಅದ್ಯ ತ್ವಾಂ ಭಗಿನೀ ರಕ್ಷಃ ಕೃಷ್ಯಮಾಣಂ ಮಯಾಽಸಕೃತ್।
ದ್ರಕ್ಷ್ಯತ್ಯದ್ರಿಪ್ರತೀಕಾಶಂ ಸಿಂಹೇನೇವ ಮಹಾದ್ವಿಪಂ॥ 1-165-35 (7549) 
ನಿರಾಬಾಧಾಸ್ತ್ವಯಿ ಹತೇ ಮಯಾ ರಾಕ್ಷಸಪಾಂಸನ।
ವನಮೇತಚ್ಚರಿಷ್ಯಂತಿ ಪುರುಷಾ ವನಚಾರಿಣಃ॥ 1-165-36 (7550) 
ಹಿಡಿಂಬ ಉವಾಚ। 1-165-37x (968) 
ಗರ್ಜಿತೇನ ವೃಥಾ ಕಿಂ ತೇ ಕತ್ಥಿತೇನ ಚ ಮಾನುಷ।
ಕೃತ್ವೈತತ್ಕರ್ಮಣಾ ಸರ್ವಂ ಕತ್ಥೇಯಾ ಮಾ ಚಿರಂ ಕೃಥಾಃ॥ 1-165-37 (7551) 
ಬಲಿನಂ ಮನ್ಯಸೇ ಯಚ್ಚಾಪ್ಯಾತ್ಮಾನಂ ಸಪರಾಕ್ರಮಂ।
ಜ್ಞಾಸ್ಯಸ್ಯದ್ಯ ಸಮಾಗಂಯ ಮಯಾತ್ಮಾನಂ ಬಲಾಧಿಕಂ॥ 1-165-38 (7552) 
ನ ತಾವದೇತಾನ್ಹಿಂಸಿಷ್ಯೇ ಸ್ವಪಂತ್ವೇತೇ ಯಥಾಸುಖಂ।
ಏಷ ತ್ವಾಮೇವ ದುರ್ಬುದ್ಧೇ ನಿಹನ್ಂಯದ್ಯಾಪ್ರಿಯಂವದಂ॥ 1-165-39 (7553) 
ಪೀತ್ವಾ ತವಾಸೃಗ್ಗಾತ್ರೇಭ್ಯಸ್ತತಃ ಪಶ್ಚಾದಿಮಾನಪಿ।
ಹನಿಷ್ಯಾಮಿ ತತಃ ಪಶ್ಚಾದಿಮಾಂ ವಿಪ್ರಿಯಕಾರಿಣೀಂ॥ 1-165-40 (7554) 
ವೈಶಂಪಾಯನ ಉವಾಚ। 1-165-41x (969) 
ಏವಮುಕ್ತ್ವಾ ತತೋ ಬಾಹುಂ ಪ್ರಗೃಹ್ಯ ಪುರುಷಾದಕಃ।
ಅಭ್ಯದ್ರವತ ಸಂಕ್ರುದ್ಧೋ ಭೀಮಸೇನಮರಿಂದಮಂ॥ 1-165-41 (7555) 
ತಸ್ಯಾಭಿದ್ರವತಸ್ತೂರ್ಣಂ ಭೀಮೋ ಭೀಮಪರಾಕ್ರಮಃ।
ವೇಗೇನ ಪ್ರಹಿತಂ ಬಾಹುಂ ನಿಜಗ್ರಾಹ ಹಸನ್ನಿವ॥ 1-165-42 (7556) 
ನಿಗೃಹ್ಯ ತಂ ಬಲಾದ್ಭೀಮೋ ವಿಸ್ಫುರಂತಂ ಚಕರ್ಷ ಹ।
ತಸ್ಮಾದ್ದೇಶಾದ್ಧನೂಂಷ್ಯಷ್ಟೌ ಸಿಂಹಃ ಕ್ಷುದ್ರಮೃಗಂ ಯಥಾ॥ 1-165-43 (7557) 
ತತಃ ಸ ರಾಕ್ಷಸಃ ಕ್ರುದ್ಧಃ ಪಾಂಡವೇನ ಬಲಾರ್ದಿತಃ।
ಭೀಮಸೇನಂ ಸಮಾಲಿಂಗ್ಯ ವ್ಯನದದ್ಭೈರವಂ ರವಂ॥ 1-165-44 (7558) 
ಪುನರ್ಭೀಮೋ ಬಲಾದೇನಂ ವಿಚಕರ್ಷ ಮಹಾಬಲಃ।
ಮಾ ಶಬ್ದಃ ಸುಖಸುಪ್ತಾನಾಂ ಭ್ರಾತೄಣಾಂ ಮೇ ಭವೇದಿತಿ॥ 1-165-45 (7559) 
`ಹಸ್ತೇ ಗೃಹೀತ್ವಾ ತದ್ರಕ್ಷೋ ದೂರಮನ್ಯತ್ರ ನೀತವಾನ್।
ಪೃಚ್ಛೇ ಗೃಹೀತ್ವಾ ತುಂಡೇನ ಗರುಡಃ ಪನ್ನಗಂ ಯಥಾ॥'  1-165-46 (7560) 
ಅನ್ಯೋನ್ಯಂ ತೌ ಸಮಾಸಾದ್ಯ ವಿಚಕರ್ಷತುರೋಜಸಾ।
ಹಿಡಿಂಬೋ ಭೀಮಸೇನಶ್ಚ ವಿಕ್ರಮಂ ಚಕ್ರತುಃ ಪರಂ॥ 1-165-47 (7561) 
ಬಭಂಜತುಸ್ತದಾ ವೃಕ್ಷಾಂʼಲ್ಲತಾಶ್ಚಾಕರ್ಷತುಸ್ತದಾ।
ಮತ್ತಾವಿವ ಚಂ ಸಂರಬ್ಧೌ ವಾರಣೌ ಷಷ್ಟಿಹಾಯನೌ॥ 1-165-48 (7562) 
`ಪಾದಪಾನುದ್ಧರಂತೌ ತಾವೂರುವೇಗೇನ ವೇಗಿತೌ।
ಸ್ಫೋಟಯಂತೌ ಲತಾಜಾಲಾನ್ಯೂರುಭ್ಯಾಂ ಗೃಹ್ಯ ಸರ್ವಶಃ॥ 1-165-49 (7563) 
ವಿತ್ರಾಸಯಂತೌ ತೌ ಶಬ್ದೈಃ ಸರ್ವತೋ ಮೃಗಪಕ್ಷಿಣಃ।
ಬಲೇನ ಬಲಿನೌ ಮತ್ತಾವನ್ಯೋನ್ಯವಧಕಾಂಕ್ಷಿಣೌ॥ 1-165-50 (7564) 
ಭೀಮರಾಕ್ಷಸಯೋರ್ಯುದ್ಧಂ ತದಾಽವರ್ತತ ದಾರುಣಂ।
ಪುರಾ ದೇವಾಸುರೇ ಯುದ್ಧೇ ವೃತ್ರವಾಸವಯೋರಿವ॥ 1-165-51 (7565) 
ಭಙೂಕ್ತ್ವಾ ವೃಕ್ಷಾನ್ಮಹಾಶಾಖಾಂಸ್ತಾಡಯಾಮಾಸತುಃ ಕ್ರುಧಾ।
ಸಾಲತಾಲತಮಾಲಾಂರವಟಾರ್ಜುನವಿಭೀತಕಾನ್॥ 1-165-52 (7566) 
ನ್ಯಗ್ರೋಧಪ್ಲಕ್ಷಖರ್ಜೂರಪನಸಾನಶ್ಮಕಂಟಕಾನ್।
ಏತಾನನ್ಯಾನ್ಮಹಾವೃಕ್ಷಾನುತ್ಖಾಯ ತರಸಾಽಖಿಲಾನ್॥ 1-165-53 (7567) 
ಉತ್ಕ್ಷಿಪ್ಯಾನ್ಯೋನ್ಯರೋಷೇಣ ತಾಡಯಾಮಾಸತೂ ರಣೇ।
ಯದಾಽಭವದ್ವನಂ ಸರ್ವಂ ನಿರ್ವೃಕ್ಷಂ ವೃಕ್ಷಸಂಕುಲಂ॥ 1-165-54 (7568) 
ತದಾ ಶಿಲಾಶ್ಚ ಕುಂಜಾಂಶ್ಚ ವೃಕ್ಷಾನ್ಕಂಟಕಿನಸ್ತಥಾ।
ತತಸ್ತೌ ಗಿರಿಶೃಂಗಾಣಿ ಪರ್ವತಾಂಶ್ಚಾಭ್ರಲೇಲಿಹಾನ್॥ 1-165-55 (7569) 
ಶೈಲಾಂಶ್ಚ ಗಂಡಪಾಷಾಣಾನುತ್ಖಾಯಾದಾಯ ವೈರಿಣೌ।
ಚಿಕ್ಷೇಪತುರುಪರ್ಯಾಜಾವನ್ಯೋನ್ಯಂ ವಿಜಯೇಷಿಣೌ॥ 1-165-56 (7570) 
ತದ್ವನಂ ಪರಿತಃ ಪಂಚಯೋಜನಂ ನಿರ್ಮಹೀರುಹಂ।
ನಿರ್ಲತಾಗುಲ್ಮಪಾಷಾಣಂ ನಿರ್ಮೃಗಂ ಚಕ್ರತುರ್ಭೃಶಂ॥ 1-165-57 (7571) 
ತಯೋರ್ಯುದ್ಧೇನ ರಾಜೇಂದ್ರ ತದ್ವನಂ ಭೀಮರಕ್ಷಸೋಃ।
ಮುಹೂರ್ತೇನಾಭವತ್ಕೂಮರ್ಪೃಷ್ಠವಚ್ಛ್ಲಕ್ಷ್ಣಮವ್ಯಯಂ॥ 1-165-58 (7572) 
ಊರುಬಾಹುಪರಿಕ್ಲೇಶಾತ್ಕರ್ಷಂತಾವಿತರೇತರಂ।
ಉತ್ಕರ್ಷಂತೌ ವಿಕರ್ಷಂತೌ ಪ್ರಕರ್ಷಂತೌ ಪರಸ್ಪರಂ॥ 1-165-59 (7573) 
ತೌ ಸ್ವನೇನ ವಿನಾ ರಾಜನ್ಗರ್ಜಂತೌ ಚ ಪರಸ್ಪರಂ।
ಪಾಷಾಣಸಂಘಟ್ಟನಿಭೈಃ ಪ್ರಹಾರೈರಭಿಜಘ್ನತುಃ॥ 1-165-60 (7574) 
ಅನ್ಯೋನ್ಯಂ ಚ ಸಮಾಲಿಂಗ್ಯ ವಿಕರ್ಷಂತೌ ಪರಸ್ಪರಂ।
ಬಾಹುಯುದ್ಧಮಭೂದ್ಧೋರಂ ಬಲಿವಾಸವಯೋರಿವ। 
ಯುದ್ಧಸಂರಂಭನಿರ್ಗಚ್ಛತ್ಫೂತ್ಕಾರರವನಿಸ್ವನಂ॥'  1-165-61 (7575) 
ತಯೋಃ ಶಬ್ದೇನ ಮಹತಾ ವಿಬುದ್ಧಾಸ್ತೇ ನರರ್ಷಭಾಃ।
ಸಹ ಮಾತ್ರಾ ಚ ದದೃಶುರ್ಹಿಡಿಂಬಾಮಗ್ರತಃಸ್ಥಿತಾಂ॥ ॥ 1-165-62 (7576) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಹಿಡಿಂಬವಧಪರ್ವಣಿ ಪಂಚಷಷ್ಟ್ಯಧಿಕಶತತಮೋಽಧ್ಯಾಯಃ॥ 165 ॥

Mahabharata - Adi Parva - Chapter Footnotes

1-165-2 ಮೇಘಸಂಘಾತವರ್ಷ್ಮಾ ಅತಿಕೃಷ್ಣಶರೀರಃ॥ 1-165-32 ಗಮಿಷ್ಯಾಮಿ ಗಮಯಿಷ್ಯಾಮಿ॥ 1-165-54 ನಿರ್ವೃಕ್ಷಂ ಅಕಂಟಕವೃಕ್ಷರಹಿತಂ॥ ಪಂಚಷಷ್ಟ್ಯಧಿಕಶತತಮೋಽಧ್ಯಾಯಃ॥ 165 ॥



ಆದಿಪರ್ವ - ಅಧ್ಯಾಯ 166

॥ ಶ್ರೀಃ ॥

1.166. ಅಧ್ಯಾಯಃ 166 

Mahabharata - Adi Parva - Chapter Topics

ಕುಂತೀಹಿಡಿಂಬಾಸಂವಾದಃ॥ 1 ॥ ಹಿಡಿಂಬಾವಾರ್ತಯಾ ಭೀಮಂ ಹಿಡಿಂಬೇನ ಯುದ್ಧ್ಯಮಾನಂ ಜ್ಞಾತವತಾಂ ಕುಂತ್ಯಾದೀನಾಂ ತತ್ರ ಗಮನಂ॥ 2 ॥ ಹಿಡಿಂಬವಧಃ॥ 3 ॥

Mahabharata - Adi Parva - Chapter Text

1-166-0 (7577) 
ವೈಶಂಪಾಯನ ಉವಾಚ। 1-166-0x (970) 
ಪ್ರಬುದ್ಧಾಸ್ತೇ ಹಿಡಿಂಬಾಯಾ ರೂಪಂ ದೃಷ್ಟ್ವಾತಿಮಾನುಷಂ।
ವಿಸ್ಮಿತಾಃ ಪುರುಷವ್ಯಾಘ್ರಾ ಬಭೂವುಃ ಪೃಥಯಾ ಸಹ॥ 1-166-1 (7578) 
ತತಃ ಕುಂತೀ ಸಮೀಕ್ಷ್ಯೈನಾಂ ವಿಸ್ಮಿತಾ ರೂಪಸಂಪದಾ।
ಉವಾಚ ಮಧುರಂ ವಾಕ್ಯಂ ಸಾಂತ್ವಪೂರ್ವಮಿದಂ ಶೈನಃ॥ 1-166-2 (7579) 
ಕಸ್ಯ ತ್ವಂ ಸುರಗರ್ಭಾಭೇ ಕಾವಾಽಸಿ ವರವರ್ಣಿನಿ।
ಕೇನ ಕಾರ್ಯೇಣ ಸಂಪ್ರಾಪ್ತಾ ಕುತಶ್ಚಾಗಮನಂ ತವ॥ 1-166-3 (7580) 
ಯದಿ ವಾಽಸ್ಯ ವನಸ್ಯ ತ್ವಂ ದೇವತಾ ಯದಿ ವಾಽಪ್ಸರಾಃ।
ಆಚಕ್ಷ್ವ ಮಮ ತತ್ಸರ್ವಂ ಕಿಮರ್ಥಂ ಚೇಹ ತಿಷ್ಠಸಿ॥ 1-166-4 (7581) 
ಹಿಡಿಂಬೋವಾಚ। 1-166-5x (971) 
ಯದೇತತ್ಪಶ್ಯಸಿ ವನಂ ನೀಲಮೇಘನಿಂ ಮಹತ್।
ನಿವಾಸೋ ರಾಕ್ಷಸಸ್ಯೈಷ ಹಿಡಿಂಬಸ್ಯ ಮಮೈವ ಚ॥ 1-166-5 (7582) 
ತಸ್ಯ ಮಾಂ ರಾಕ್ಷಸೇಂದ್ರಸ್ಯ ಭಗಿನೀಂ ವಿದ್ದಿ ಭಾಮಿನಿ।
ಭ್ರಾತ್ರಾ ಸಂಪ್ರೇಷಿತಾಮಾರ್ಯೇ ತ್ವಾಂ ಸಪುತ್ರಾಂ ಜಿಘಾಂಸತಾ॥ 1-166-6 (7583) 
ಕ್ರೂರಬುದ್ಧೇರಹಂ ತಸ್ಯ ವಚನಾದಾಗತಾ ತ್ವಿಹ।
ಅದ್ರಾಕ್ಷಂ ನವಹೇಮಾಭಂ ತವ ಪುತ್ರಂ ಮಹಾಬಲಂ॥ 1-166-7 (7584) 
ತತೋಽಹಂ ಸರ್ವಭೂತಾನಾಂ ಭಾವೇ ವಿಚರತಾ ಶುಭೇ।
ಚೋದಿತಾ ತವ ಪುತ್ರಾರ್ಥಂ ಮನ್ಮಥೇನ ವಶಾನುಗಾ॥ 1-166-8 (7585) 
ತತೋ ವೃತೋ ಮಯಾ ಭರ್ತಾ ತವ ಪುತ್ರೋ ಮಹಾಬಲಃ।
ಅಪನೇತುಂ ಚ ಯತಿತೋ ನ ಚೈವ ಶಕಿತೋ ಮಯಾ॥ 1-166-9 (7586) 
ಚಿರಾಯಮಾಣಾಂ ಮಾಂ ಜ್ಞಾತ್ವಾ ತತಃ ಸ ಪುರುಷಾದಕಃ।
ಸ್ವಯಮೇವಾಗತೋ ಹಂತುಮಿಮಾನ್ಸರ್ವಾಂಸ್ತವಾತ್ಮಜಾನ್॥ 1-166-10 (7587) 
ಸ ತೇನ ಮಮ ಕಾಂತೇನ ತವ ಪುತ್ರೇಣ ಧೀಮತಾ।
ಬಲಾದಿತೋ ವಿನಿಷ್ಪಿಷ್ಯ ವ್ಯಪನೀತೋ ಮಹಾತ್ಮನಾ॥ 1-166-11 (7588) 
ವಿಕರ್ಷಂತೌ ಮಹಾವೇಗೌ ಗರ್ಜಮಾನೌ ಪರಸ್ಪರಂ।
ಪಶ್ಯೈವಂ ಯುಧಿ ವಿಕ್ರಾಂತಾವೇತೌ ಚ ನರರಾಕ್ಷಸೌ॥ 1-166-12 (7589) 
ವೈಶಂಪಾಯನ ಉವಾಚ। 1-166-13x (972) 
ತಸ್ಯಾಃ ಶ್ರುತ್ವೈವ ವಚನಮುತ್ಪಪಾತ ಯುಧಿಷ್ಠಿರಃ।
ಅರ್ಜುನೋ ನಕುಲಶ್ಚೈವ ಸಹದೇವಶ್ಚ ವೀರ್ಯವಾನ್॥ 1-166-13 (7590) 
ತೌ ತೇ ದದೃಶುರಾಸಕ್ತೌ ವಿಕರ್ಷಂತೌ ಪರಸ್ಪರಂ।
ಕಾಂಕ್ಷಮಾಣೌ ಜಯಂ ಚೈವ ಸಿಂಹಾವಿವ ಬಲೋತ್ಕಟೌ॥ 1-166-14 (7591) 
ಅಥಾನ್ಯೋನ್ಯಂ ಸಮಾಶ್ಲಿಷ್ಯ ವಿಕರ್ಷಂತೌ ಪುನಃಪುನಃ।
ದಾವಾಗ್ನಿಧೂಮಸದೃಶಂ ಚಕ್ರತುಃ ಪಾರ್ಥಿವಂ ರಜಃ॥ 1-166-15 (7592) 
ವಸುಧಾರೇಣುಸಂವೀತೌ ವಸುಧಾಧರಸನ್ನಿಭೌ।
ಬಭ್ರಾಜತುರ್ಯಥಾ ಶೈಲೌ ನೀಹಾರೇಣಾಭಿಸಂವೃತೌ॥ 1-166-16 (7593) 
ರಾಕ್ಷಸೇನ ತದಾ ಭೀಮಂ ಕ್ಲಿಶ್ಯಮಾನಂ ನಿರೀಕ್ಷ್ಯ ಚ।
ಉವಾಚೇದಂ ವಚಃ ಪಾರ್ಥಃ ಪ್ರಹಸಂಛನಕೈರಿವ॥ 1-166-17 (7594) 
ಭೀಮ ಮಾಭೈರ್ಮಹಾಬಾಹೋ ನ ತ್ವಾಂ ಬುಧ್ಯಾಮಹೇ ವಯಂ।
ಸಮೇತಂ ಭೀಮರೂಪೇಣ ರಕ್ಷಸಾ ಶ್ರಮಕರ್ಶಿತಾಃ॥ 1-166-18 (7595) 
ಸಾಹಾಯ್ಯೇಽಸ್ಮಿ ಸ್ಥಿತಃ ಪಾರ್ಥ ಪಾತಯಿಷ್ಯಾಮಿ ರಾಕ್ಷಸಂ।
ನಕುಲಃ ಸಹದೇವಶ್ಚ ಮಾತರಂ ಗೋಪಯಿಷ್ಯತಃ॥ 1-166-19 (7596) 
ಭೀಮ ಉವಾಚ। 1-166-20x (973) 
ಉದಾಸೀನೋ ನಿರೀಕ್ಷಸ್ವ ನ ಕಾರ್ಯಃ ಸಂಭ್ರಮಸ್ತ್ವಯಾ।
ನ ಜಾತ್ವಯಂ ಪುನರ್ಜೀವೇನ್ಮದ್ಬಾಹ್ವಂತರಮಾಗತಃ॥ 1-166-20 (7597) 
`ಭುಜಯೋರಂತರಂ ಪ್ರಾಪ್ತೋ ಭೀಮಸೇನಸ್ಯ ರಾಕ್ಷಸಃ।
ಅಮೃತ್ವಾ ಪಾರ್ಥವೀರ್ಯೇಣ ಮೃತೋ ಮಾ ಭೂದಿತಿ ಧ್ವನಿಃ॥ 1-166-21 (7598) 
ಅಯಮಸ್ಮಾಂಸ್ತು ನೋ ಹನ್ಯಾಜ್ಜಾತು ಪಾರ್ಥ ರಾಕ್ಷಸಃ।
ಜೀವಂತಂ ನ ಪ್ರಮೋಕ್ಷ್ಯಾಮಿ ಮಾ ಭೈಷೀರ್ಭರತರ್ಷಭ॥'  1-166-22 (7599) 
ಅರ್ಜುನ ಉವಾಚ। 1-166-23x (974) 
`ಪೂರ್ವರಾತ್ರೇ ಪ್ರಯುಕ್ತೋಽಸಿ ಭೀಮ ಕ್ರೂರೇಣ ರಕ್ಷಸಾ।
ಕ್ಷಪಾ ವ್ಯುಷ್ಟಾ ನ ಚೇದಾನೀಂ ಸಮಾಪ್ತೋಸೀನ್ಮಹಾರಣಃ॥'  1-166-23 (7600) 
ಕಿಮೇನನ ಚಿರಂ ಭೀಮ ಜೀವತಾ ಪಾಪರಕ್ಷಸಾ।
ಗಂತವ್ಯೇ ನ ಚಿರಂ ಸ್ಥಾತುಮಿಹ ಶಕ್ಯಮರಿಂದಮ॥ 1-166-24 (7601) 
ಪುರಾ ಸಂರಜ್ಯತೇ ಪ್ರಾಚೀ ಪುರಾ ಸಂಧ್ಯಾ ಪ್ರವರ್ತತೇ।
ರೌದ್ರೇ ಮುಹೂರ್ತೇ ರಕ್ಷಾಂಸಿ ಪ್ರಬಲಾನಿ ಭವಂತ್ಯುತ॥ 1-166-25 (7602) 
ತ್ವರಸ್ವ ಭೀಮ ಮಾ ಕ್ರೀಡ ಜಹಿ ರಕ್ಷೋ ವಿಭೀಷಣಂ।
ಪುರಾ ವಿಕುರುತೇ ಮಾಯಾಂ ಭುಜಯೋಃ ಸಾರಮರ್ಪಯ॥ 1-166-26 (7603) 
`ಮಾಹಾತ್ಂಯಮಾತ್ಮನೋ ವೇತ್ಥ ನರಾಣಾಂ ಹಿತಕಾಂಯಯಾ।
ರಕ್ಷೋ ಜಹಿ ಯಥಾ ಶಕ್ರಃ ಪುರಾ ವೃತ್ರಂ ಮಹಾಬಲಂ॥ 1-166-27 (7604) 
ಅಥವಾ ಮನ್ಯಸೇ ಭಾರಂ ತ್ವಮಿಮಂ ರಾಕ್ಷಸಂ ಯುಧಿ।
ಆತಿಷ್ಠೇ ತವ ಸಾಹಾಯ್ಯಂ ಶೀಘ್ರಮೇವ ತು ಹನ್ಯತಾಂ॥ 1-166-28 (7605) 
ಅಥವಾ ತ್ವಹಮೇವೈನಂ ಹನಿಷ್ಯಾಮಿ ವೃಕೋದರ।
ಕೃತಕರ್ಮಾ ಪರಿಶ್ರಾಂತಃ ಸಾಧು ತಾವದುಪಾರಮ॥'  1-166-29 (7606) 
ವೈಶಂಪಾಯನ ಉವಾಚ। 1-166-30x (975) 
ಅರ್ಜುನೇನೈವಮುಕ್ತಸ್ತು ಭೀಮೋ ರೋಷಾಜ್ಜ್ವಲನ್ನಿವ।
ಬಲಮಾಹಾರಯಾಮಾಸ ಯದ್ವಾಯೋರ್ಜಗತಃ ಕ್ಷಯೇ॥ 1-166-30 (7607) 
ತತಸ್ತಸ್ಯಾಂಬುದಾಭಸ್ಯ ಭೀಮೋ ರೋಷಾತ್ತು ರಕ್ಷಸಃ।
ಅತ್ಕ್ಷಿಪ್ಯಾಭ್ರಾಮಯದ್ದೇಹಂ ತೂರ್ಣಂ ಶತಗುಣಂ ತದಾ॥ 1-166-31 (7608) 
`ಇತಿ ಚೋವಾಚ ಸಂಕ್ರುದ್ಧೋ ಭ್ರಾಮಯನ್ರಾಕ್ಷಸೀಂ ತನುಂ।
ಭೀಮಸೇನೋ ಮಹಾಬಾಹುರಭಿಗರ್ಜನ್ಮುಹುರ್ಮುಹುಃ॥'  1-166-32 (7609) 
ಭೀಮ ಉವಾಚ। 1-166-33x (976) 
ನರಮಾಂಸೈರ್ವೃಥಾ ಪುಷ್ಟೋ ವೃಥಾ ವೃದ್ಧೋ ವೃಥಾಮತಿಃ।
ವೃಥಾಮರಣಮರ್ಹಸ್ತ್ವಂ ವೃಥಾದ್ಯ ನ ಭವಿಷ್ಯಸಿ॥ 1-166-33 (7610) 
ಕ್ಷೇಮಮದ್ಯ ಕರಿಷ್ಯಾಮಿ ಯಥಾ ವನಮಕಂಟಕಂ।
ನ ಪುನರ್ಮಾನುಷಾನ್ಹತ್ವಾ ಭಕ್ಷಯಿಷ್ಯಸಿ ರಾಕ್ಷಸ॥ 1-166-34 (7611) 
ವೈಶಂಪಾಯನ ಉವಾಚ। 1-166-35x (977) 
ಇತ್ಯುಕ್ತ್ವಾ ಭೀಮಸೇನಸ್ತಂ ನಿಷ್ಪಿಷ್ಯ ಧರಣೀತಲೇ।
ಬಾಹುಭ್ಯಾಮವಪೀಡ್ಯಾಶು ಪಶುಮಾರಮಮಾರಯತ್॥ 1-166-35 (7612) 
ಸ ಮಾರ್ಯಮಾಣೋ ಭೀಮೇನ ನನಾದ ವಿಪುಲಂ ಸ್ವನಂ।
ಪೂರಯಂಸ್ತದ್ವನಂ ಸರ್ವಂ ಜಲಾರ್ದ್ರೇ ಇವ ದುಂದುಭಿಃ॥ 1-166-36 (7613) 
ಬಾಹುಭ್ಯಾಂ ಯೋಕ್ತ್ರಯಿತ್ವಾ ತಂ ಬಲವಾನ್ಪಾಂಡುನಂದನಃ।
`ಸಮುದ್ಧಾಂಯ ಶಿರಶ್ಚಾಸ್ಯ ಸಗ್ರೀವಂ ತದಪಾಹರತ್॥ 1-166-37 (7614) 
ತತೋ ಭಿತ್ತ್ವಾ ಶಿರಶ್ಚಾಸ್ಯ ಸಗ್ರೀವಂ ತದುದಾಕ್ಷಿಪತ್।
ತಸ್ಯ ನಿಷ್ಕರ್ಣನಯನಂ ನಿರ್ಜಿಹ್ವಂ ರುಧಿರೋಕ್ಷಿತಂ॥ 1-166-38 (7615) 
ಪ್ರಾವಿದ್ಧಂ ಭೀಮಸೇನೇನ ಶಿರೋ ವಿದಶನಂ ಬಭೌ।
ಪ್ರಸಾರಿತಭುಜೋದ್ಧೃಷ್ಟೋ ಭಿನ್ನಮಾಂಸತ್ವಗಂತರಃ॥ 1-166-39 (7616) 
ಕಬಂಧಭೂತಸ್ತತ್ರಾಸೀದ್ದನುರ್ವಜ್ರಹತೋ ತಥಾ।
ಹಿಡಿಂಬಂ ನಿಹತಂ ದೃಷ್ಟ್ವಾ ಸಂಹೃಷ್ಟಾಸ್ತೇ ತರಸ್ವಿನಃ॥ 1-166-40 (7617) 
ಹಿಡಿಂಬಾ ಸಾ ಚ ಸಂಪ್ರೇಕ್ಷ್ಯ ನಿಹತಂ ರಾಕ್ಷಸಂ ರಣೇ।
ಅದೃಶ್ಯಾಶ್ಚೈವ ಯೇ ಸ್ವಸ್ಸ್ಥಾಃ ಸಮೇತಾಃ ಸರ್ಷಿಚಾರಣಾಃ॥ 1-166-41 (7618) 
ಪೂಜಯಂತಿ ಸ್ಮ ತಂ ಹೃಷ್ಟಾಃ ಸಾಧುಸಾಧ್ವಿತಿ ಪಾಂಡವಂ।
ಭ್ರಾತರಶ್ಚಾಪಿ ಸಂಹೃಷ್ಟಾ ಯುಧಿಷ್ಠಿರಪುರೋಗಮಾಃ॥ 1-166-42 (7619) 
ಅಪೂಜಯನ್ನರವ್ಯಾಘ್ರಂ ಭೀಮಸೇನಮರಿಂದಮಂ।'
ಅಭಿಪೂಜ್ಯ ಮಹಾತ್ಮಾನಂ ಭೀಮಂ ಭೀಮಪರಾಕ್ರಮಂ। 
ಪುನರೇವಾರ್ಜುನೋ ವಾಕ್ಯಮುವಾಚೇದಂ ವೃಕೋದರಂ॥  1-166-43 (7620) 
ಅದೂರೇ ನಗರಂ ಮನ್ಯೇ ವನಾದಸ್ಮಾದಹಂ ವಿಭೋ।
ಶೀಘ್ರಂ ಗಚ್ಛಾಮ ಭದ್ರಂ ತೇ ನ ನೋ ವಿದ್ಯಾತ್ಸುಯೋಧನಃ॥ 1-166-44 (7621) 
ತತಃ ಸರ್ವೇ ತಥೇತ್ಯುಕ್ತ್ವಾ ಮಾತ್ರಾ ಸಹ ಮಹಾರಥಾಃ।
ಪ್ರಯಯುಃ ಪುರುಷವ್ಯಾಘ್ರಾ ಹಿಡಿಂಬಾ ಚೈವ ರಾಕ್ಷಸೀ॥ ॥ 1-166-45 (7622) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಹಿಡಿಂಬವಧಪರ್ವಮಿ ಷಟ್ಷಷ್ಟ್ಯಧಿಕಶತತಮೋಽಧ್ಯಾಯಃ॥ 166 ॥

Mahabharata - Adi Parva - Chapter Footnotes

1-166-8 ಭಾವೇ ಚಿತ್ತೇ॥ 1-166-11 ವ್ಯಪನೀತೋ ದೂರೇ ನೀತಃ॥ 1-166-21 ಇತಿಧ್ವನಿರ್ಮಾಭೂದಿತಿ ಸಂಬಂಧಃ॥ 1-166-24 ಗಂತವ್ಯೇ ಸತಿ ಚಿರಂ ಸ್ಥಾತುಂ ನ ಶಕ್ಯಂ॥ 1-166-28 ಅಥವೇತಿ ದ್ವಯಂ ಪ್ರೋತ್ಸಾಹನಾರ್ಥಂ॥ 1-166-33 ವೃಥಾಮರಣಂ ಸ್ವರ್ಗಾದ್ಯಪ್ರಯೋಜಕಂ ಮರಣಂ॥ ಷಟ್ಷಷ್ಟ್ಯಧಿಕಶತತಮೋಽಧ್ಯಾಯಃ॥ 166 ॥



ಆದಿಪರ್ವ - ಅಧ್ಯಾಯ 167

॥ ಶ್ರೀಃ ॥

1.167. ಅಧ್ಯಾಯಃ 167 

Mahabharata - Adi Parva - Chapter Topics

ಹಿಡಿಂಬಾವಧೇ ಪ್ರವೃತ್ತಸ್ಯ ಭೀಮಸ್ಯ ಯುಧಿಷ್ಠಿರಕೃತಂ ನಿವಾರಣಂ॥ 1 ॥ ಹಿಡಿಂಬಯಾ ಸ್ವಸ್ಯ ಧರ್ಮಜ್ಞತ್ವಸ್ಯ ಭವಿಷ್ಯಜ್ಜ್ಞತ್ವಸ್ಯ ಚ ಪ್ರಕಟನಂ॥ 2 ॥ ಹಿಡಿಂಬಾಯಾ ಧರ್ಮಿಷ್ಠತಾಂ ಜ್ಞಾತ್ವಾ ತದಂಗೀಕರಣೇ ಭೀಮಂ ಪ್ರತಿ ಕುಂತ್ಯಾ ಆಜ್ಞಾ॥ 3 ॥

Mahabharata - Adi Parva - Chapter Text

1-167-0 (7623) 
ವೈಶಂಪಾಯನ ಉವಾಚ। 1-167-0x (978) 
ಸಾ ತಾನೇವಾಪತತ್ತೂರ್ಣಂ ಭಗಿನೀ ತಸ್ಯ ರಕ್ಷಸಃ।
ಅಬ್ರುವಾಣಾ ಹಿಡಿಂಬಾ ತು ರಾಕ್ಷಸೀ ಪಾಂಡವಾನ್ಪ್ರತಿ॥ 1-167-1 (7624) 
ಅಭಿವಾದ್ಯ ತತಃ ಕುಂತೀಂ ಧರ್ಮರಾಜಂ ಚ ಪಾಂಡವಂ।
ಅಭಿಪೂಜ್ಯ ತತಃ ಸರ್ವಾನ್ಭೀಮಸೇನಮಭಾಷತ॥ 1-167-2 (7625) 
ಅಹಂ ತೇ ದರ್ಶಾದೇವ ಮನ್ಮಥಸ್ಯ ವಶಂ ಗತಾ।
ಕ್ರೂರಂ ಭ್ರಾತೃವಚೋ ಹಿತ್ವಾ ಸಾ ತ್ವಾಮೇವಾನಿರುಂಧತೀ॥ 1-167-3 (7626) 
ರಾಕ್ಷಸೇ ರೌದ್ರಸಂಕಾಶೇ ತವಾಪಶ್ಯಂ ವಿಚೇಷ್ಟಿತಂ।
ಅಹಂ ಶುಶ್ರೂಷುರಿಚ್ಛೇಯಂ ತವ ಗಾತ್ರಂ ನಿಷೇವಿತುಂ॥'  1-167-4 (7627) 
ಭೀಮಸೇನ ಉವಾಚ। 1-167-5x (979) 
ಸ್ಮರಂತಿ ವೈರಂ ರಕ್ಷಾಂಸಿ ಮಾಯಾಮಾಶ್ರಿತ್ಯ ಮೋಹಿನೀಂ।
ಹಿಡಿಂಬೇ ವ್ರಜ ಪಂಥಾನಂ ತ್ವಮಿಮಂ ಭ್ರಾತೃಸೇವಿತಂ॥ 1-167-5 (7628) 
ಯುಧಿಷ್ಠಿರ ಉವಾಚ। 1-167-6x (980) 
ಕ್ರುದ್ಧೋಽಪಿ ಪುರುಷವ್ಯಾಘ್ರ ಭೀಮ ಮಾ ಸ್ಮ ಸ್ತ್ರಿಯಂ ವಧೀಃ।
ಶರೀರಗುಪ್ತ್ಯಭ್ಯಧಿಕಂ ಧರ್ಮಂ ಗೋಪಾಯ ಪಾಂಡವ॥ 1-167-6 (7629) 
ವಧಾಭಿಪ್ರಾಯಮಾಯಾಂತಮವಧೀಸ್ತ್ವಂ ಮಹಾಬಲಂ।
ರಕ್ಷಸಸ್ತಸ್ಯ ಭಗಿನೀ ಕಿಂ ನಃ ಕ್ರುದ್ಧಾ ಕರಿಷ್ಯತಿ॥ 1-167-7 (7630) 
ವೈಶಂಪಾಯನ ಉವಾಚ। 1-167-8x (981) 
ಹಿಡಿಂಬಾ ತು ತತಃ ಕುಂತೀಮಭಿವಾದ್ಯ ಕೃತಾಂಜಲಿಃ।
ಯುಧಿಷ್ಠಿರಂ ತು ಕೌಂತೇಯಮಿದಂ ವಚನಮಬ್ರವೀತ್॥ 1-167-8 (7631) 
ಆರ್ಯೇ ಜಾನಾಸಿ ಯದ್ದುಃಖಮಿಹ ಸ್ತ್ರೀಣಾಮನಂಗಜಂ।
ತದಿದಂ ಮಾಮನುಪ್ರಾಪ್ತಂ ಭೀಮಸೇನಕೃತೇ ಶುಭೇ॥ 1-167-9 (7632) 
ಸೋಢಂ ತತ್ಪರಮಂ ದುಃಖಂ ಮಯಾ ಕಾಲಪ್ರತೀಕ್ಷಯಾ।
ಸೋಽಯಮಭ್ಯಾಗತಃ ಕಾಲೋ ಭವಿತಾ ಮೇ ಸುಖೋದಯಃ॥ 1-167-10 (7633) 
ಮಯಾ ಹ್ಯುತ್ಸೃಜ್ಯ ಸುಹೃದಃ ಸ್ವಧರ್ಮಂ ಸ್ವಜನಂ ತಥಾ।
ವೃತೋಽಯಂ ಪುರುಷವ್ಯಾಘ್ರಸ್ತವ ಪುತ್ರಃ ಪತಿಃ ಶುಭೇ॥ 1-167-11 (7634) 
ವೀರೇಣಾಽಹಂ ತಥಾಽನೇನ ತ್ವಯಾ ಚಾಪಿ ಯಶಸ್ವಿನೀ।
ಪ್ರತ್ಯಾಖ್ಯಾತಾ ನ ಜೀವಾಮಿ ಸತ್ಯಮೇತದ್ಬ್ರವೀಮಿ ತೇ॥ 1-167-12 (7635) 
ಯದರ್ಹಸಿ ಕೃಪಾಂ ಕರ್ತುಂ ಮಯಿ ತ್ವಂ ವರವರ್ಣಿನಿ।
ಮತ್ವಾ ಮೂಢೇತಿ ತನ್ಮಾಂ ತ್ವಂ ಭಕ್ತಾ ವಾಽನುಗತೇತಿ ವಾ॥ 1-167-13 (7636) 
ಭರ್ತ್ರಾಽನೇನ ಮಹಾಭಾಗೇ ಸಂಯೋಜಯ ಸುತೇನ ಹ।
ಸಮುಪಾದಾಯ ಗಚ್ಛೇಯಂ ಯಥೇಷ್ಟಂ ದೇವರೂಪಿಣಂ। 
ಪುನಶ್ಚೈವಾನಯಿಷ್ಯಾಮಿ ವಿಸ್ರಂಭಂ ಕುರು ಮೇ ಶುಭೇ॥  1-167-14 (7637) 
`ಅಹಂ ಹಿ ಸಮಯೇ ಲಪ್ಸ್ಯೇ ಪ್ರಾಗ್ಭ್ರಾತುರಪರ್ವಜನಾತ್।
ತತಃ ಸೋಽಭ್ಯಪತದ್ರಾತ್ರೌ ಭೀಮಸೇನಜಿಘಾಂಸಯಾ॥ 1-167-15 (7638) 
ಯಥಾಯಥಾ ವಿಕ್ರಮತೇ ಯಥಾರಿಮಧಿತಿಷ್ಠತಿ।
ತಥಾತಥಾ ಸಮಾಸಾದ್ಯ ಪಾಂಡವಂ ಕಾಮಮೋಹಿತಾ॥ 1-167-16 (7639) 
ನ ಯಾತುಧಾನ್ಯಹಂ ತ್ವಾರ್ಯೇ ನ ಚಾಸ್ಮಿ ರಜನೀಚರೀ।
ಈಶಾ ರಕ್ಷಸ್ಸ್ವಸಾ ಹ್ಯಸ್ಮಿ ರಾಜ್ಞಿ ಸಾಲಕಟಂಕಟೀ॥ 1-167-17 (7640) 
ಪುತ್ರೇಣ ತವ ಸಂಯುಕ್ತಾ ಯುವತಿರ್ದೇವವರ್ಣಿನೀ।
ಸರ್ವಾನ್ವೋಽಹಮುಪಸ್ಥಾಸ್ಯೇ ಪುರಸ್ಕೃತ್ಯ ವೃಕೋದರಂ॥ 1-167-18 (7641) 
ಅಪ್ರಮತ್ತಾ ಪ್ರಮತ್ತೇಷು ಶುಶ್ರೂಷುರಸಕೃತ್ತ್ವಹಂ।'
ವೃಜಿನೇ ತಾರಯಿಷ್ಯಾಮಿ ದಾಸೀವಚ್ಚ ನರರ್ಷಭಾಃ॥  1-167-19 (7642) 
ಪೃಷ್ಠೇನ ವೋ ವಹಿಷ್ಯಾಮಿ ವಿಮಾನಂ ಸುಕೃತಾನಿವ।
ಯೂಯಂ ಪ್ರಸಾದಂ ಕುರುತ ಭೀಮಸೇನೋ ಭಜೇತ ಮಾಂ॥ 1-167-20 (7643) 
`ಏವಂ ಬ್ರುವಂತೀ ಹ ತಥಾ ಪ್ರತ್ಯಾಖ್ಯಾತಾ ಕ್ರಿಯಾಂ ಪ್ರತಿ।
ಭೂಂಯಾಂ ದುಷ್ಕೃತಿನೋ ಲೋಕಾನ್ಗಮಿಷ್ಯೇಽಹಂ ನ ಸಂಶಯಃ॥ 1-167-21 (7644) 
ಅಹಂ ಹಿ ಮನಸಾ ಧ್ಯಾತ್ವಾ ಸರ್ವಂ ವೇತ್ಸ್ಯಾಮಿ ಸರ್ವದಾ।'
ಆಪನ್ನಿಸ್ತರಣೇ ಪ್ರಾಣಾಂಧಾರಯಿಷ್ಯೇ ನ ಕೇನಚಿತ್॥  1-167-22 (7645) 
ಸರ್ವಮಾವೃತ್ಯ ಕರ್ತವ್ಯಂ ಧರ್ಮಂ ಸಮನುಪಶ್ಯತಾ।
ಆಪತ್ಸು ಯೋ ಧಾರಯತಿ ಸ ವೈ ಧರ್ಮವಿದುತ್ತಮಃ॥ 1-167-23 (7646) 
ವ್ಯಸನಂ ಹ್ಯೇವ ಧರ್ಮಸ್ಯ ಧರ್ಮಿಣಾಮಾಪದುಚ್ಯತೇ।
ಪುಂಯಾತ್ಪ್ರಾಣಾಂಧಾರಯತಿ ಪುಣ್ಯಂ ವೈ ಪ್ರಾಣಧಾರಣಂ॥ 1-167-24 (7647) 
ಯೇನ ಕೇನಾಚರೇದ್ಧರ್ಮಂ ತಸ್ಮಿನ್ಗರ್ಹಾ ನ ವಿದ್ಯತೇ।
`ಮಹತೋಽತ್ರ ಸ್ತ್ರಿಯಂ ಕಾಮಾದ್ವಾಧಿತಾಂ ತ್ರಾಹಿ ಮಾಮಪಿ॥ 1-167-25 (7648) 
ಧರ್ಮಾರ್ಥಕಾಮಮೋಕ್ಷೇಷು ದಯಾಂ ಕುರ್ವಂತಿ ಸಾಧವಃ।
ತತ್ತು ಧರ್ಮಮಿತಿ ಪ್ರಾಹುರ್ಮುನಯೋ ಧರ್ಮವತ್ಸಲಾಃ॥ 1-167-26 (7649) 
ದಿವ್ಯಜ್ಞಾನೇನ ಜಾನಾಮಿ ವ್ಯತೀತಾನಾಗತಾನಹಂ।
ತಸ್ಮಾದ್ವಕ್ಷ್ಯಾಮಿ ವಃ ಶ್ರೇಯ ಆಸನ್ನಂ ಸರ ಉತ್ತಮಂ॥ 1-167-27 (7650) 
ಅದ್ಯಾಸಾದ್ಯ ಸರಃ ಸ್ನಾತ್ವಾ ವಿಶ್ರಂಯ ಚ ವನಸ್ಪತೌ।
ಶ್ವಃ ಪ್ರಭಾತೇ ಮಹದ್ಭೂತಂ ಪ್ರಾದುರ್ಭೂತಂ ಜಗತ್ಪತಿಂ॥ 1-167-28 (7651) 
ವ್ಯಾಸಂ ಕಮಲಪತ್ರಾಕ್ಷಂ ದೃಷ್ಟ್ವಾ ಶೋಕಂ ವಿಹಾಸ್ಯಥ।
ಧಾರ್ತರಾಷ್ಟ್ರಾದ್ವಿವಾಸಂ ಚ ದಹನಂ ವಾರಣಾವತೇ॥ 1-167-29 (7652) 
ತ್ರಾಣಂ ಚ ವಿದುರಾತ್ತುಭ್ಯಂ ವಿದಿತಂ ಜ್ಞಾನಚಕ್ಷುಷಾ।
ಆವಾಸೇ ಶಾಲಿಹೋತ್ರಸ್ಯ ಸ ವೋ ವಾಸಂ ವಿಧಾಸ್ಯತಿ॥ 1-167-30 (7653) 
ವರ್ಷವಾತಾತಪಸಹೋ ಹ್ಯಯಂ ಪುಣ್ಯೋ ವನಸ್ಪತಿಃ।
ಪೀತಮಾತ್ರೇ ತು ಪಾನೀಯೇ ಕ್ಷುತ್ಪಿಪಾಸೇ ವಿನಶ್ಯತಃ॥ 1-167-31 (7654) 
ತಪಸಾ ಶಾಲಿಹೋತ್ರೇಣ ಸರೋ ವೃಕ್ಷಶ್ಚ ನಿರ್ಮಿತಃ।
ಕಾದಂಬಾಃ ಸಾರಸಾ ಹಂಸಾಃ ಕುರರ್ಯಃ ಕುರರೈಃ ಸಹ॥ 1-167-32 (7655) 
ರುವಂತಿ ಮಧುರಂ ಗೀತಂ ಗಾಂಧರ್ವಸ್ವನಮಿಶ್ರಿತಂ।  1-167-33 (7656) 
ವೈಶಂಪಾಯನ ಉವಾಚ।
ತಸ್ಯಾಸ್ತದ್ವಚನಂ ಶ್ರುತ್ವಾ ಕುಂತೀ ವಚನಮಬ್ರವೀತ್॥  1-167-33x (982) 
ಯುಧಿಷ್ಠಿರಂ ಮಹಾಪ್ರಾಜ್ಞಂ ಸರ್ವಧರ್ಮವಿಶಾರದಂ।  1-167-34 (7657) 
ಕುಂತ್ಯುವಾಚ।
ತ್ವಂ ಹಿ ಧರ್ಮಭೃತಾಂ ಶ್ರೇಷ್ಠೋ ಮಯೋಕ್ತಂ ಶೃಣು ಭಾರತ॥  1-167-34x (983) 
ರಾಕ್ಷಸ್ಯೇಷಾ ಹಿ ವಾಕ್ಯೇನ ಧರ್ಮಂ ವದತಿ ಸಾಧು ವೈ।
ಭಾವೇನ ದುಷ್ಟಾ ಭೀಮಂ ವೈ ಕಿಂ ಕರಿಷ್ಯತಿ ರಾಕ್ಷಸೀ॥ 1-167-35 (7658) 
ಭಜತಾಂ ಪಾಂಡವಂ ವೀರಮಪತ್ಯಾರ್ಥಂ ಯದೀಚ್ಛಸಿ।'  1-167-36 (7659) 
ಯುಧಿಷ್ಠಿರ ಉವಾಚ।
ಏವಮೇತದ್ಯಥಾಽಽತ್ಥ ತ್ವಂ ಹಿಡಿಂಬೇ ನಾತ್ರ ಸಂಶಯಃ॥  1-167-36x (984) 
ಸ್ಥಾತವ್ಯಂ ತು ತ್ವಯಾ ಧರ್ಮೇ ಯಥಾ ಬ್ರೂಯಾಂ ಸುಮಧ್ಯಮೇ।
`ನಿತ್ಯಂ ಕೃತಾಹ್ನಿಕಾ ಸ್ನಾತಾ ಕೃತಶೌಚಾ ಸುರೂಪಿಣೀ॥'  1-167-37 (7660) 
ಸ್ನಾತಂ ಕೃತಾಹ್ನಿಕಂ ಭದ್ರೇ ಕೃತಕೌತುಕಮಂಗಲಂ।
ಭೀಮಸೇನಂ ಭಜೇಥಾಸ್ತ್ವಮುದಿತೇ ವೈ ದಿವಾಕರೇ॥ 1-167-38 (7661) 
ಅಹಸ್ಸು ವಿಹರಾನೇನ ಯಥಾಕಾಮಂ ಮನೋಜವಾ।
ಅಯಂ ತ್ವಾನಯಿತವ್ಯಸ್ತೇ ಭೀಮಸೇನಃ ಸದಾ ನಿಶಿ॥ 1-167-39 (7662) 
ಪ್ರಾಕ್ಸಂಧ್ಯಾತೋ ವಿಮೋಕ್ತವ್ಯೋ ರಕ್ಷಿತವ್ಯಶ್ಚ ನಿತ್ಯಶಃ।
ಏವಂ ರಮಸ್ವ ಭೀಮೇನ ಯಾವದ್ಗರ್ಭಸ್ಯ ವೇದನಂ॥ 1-167-40 (7663) 
ಏಷ ತೇ ಸಮಯೋ ಭದ್ರೇ ಶುಶ್ರೂಷಾ ಚಾಪ್ರಮತ್ತಯಾ।
ನಿತ್ಯಾನುಕೂಲಯಾ ಭೂತ್ವಾ ಕರ್ತವ್ಯಂ ಶೋಭನಂ ತ್ವಯಾ॥ ॥ 1-167-41 (7664) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಹಿಡಿಂಬವಧಪರ್ವಣಿ ಸಪ್ತಷಷ್ಟ್ಯಧಿಕಶತತಮೋಽಧ್ಯಾಯಃ॥ 167 ॥

Mahabharata - Adi Parva - Chapter Footnotes

1-167-5 ಭ್ರಾತೃಸೇವಿತಂ ಪಂಥಾನಂ ಮೃತ್ಯುಂ॥ ಸಪ್ತಷಷ್ಟ್ಯಧಿಕಶತತಮೋಽಧ್ಯಾಯಃ॥ 167 ॥



ಆದಿಪರ್ವ - ಅಧ್ಯಾಯ 168

॥ ಶ್ರೀಃ ॥

1.168. ಅಧ್ಯಾಯಃ 168 

Mahabharata - Adi Parva - Chapter Topics

ಹಿಡಿಂಬಯಾ ಸಹ ಪಾಂಡವಾನಾಂ ಶಾಲಿಹೋತ್ರಸರೋಗಮನಂ॥ 1 ॥ ಶಾಲಿಹೋತ್ರೇಣ ತೇಷಾಮಾತಿಥ್ಯಕರಣಂ॥ 2 ॥ ಸಮಯಕರಣಪೂರ್ವಕಂ ಭೀಮೇನ ಹಿಡಿಂಬ್ಯಾಃ ಪರಿಗ್ರಹಃ॥ 3 ॥ ರಮಣೀಯೇಷು ಪ್ರದೇಶೇಷು ಭೀಮೇನ ಸಹ ಕ್ರೀಡಿತ್ವಾ ಸಾಯಾಹ್ನೇ ಶಾಲಿಹೋತ್ರಾಶ್ರಮಂ ಪ್ರತಿ ಹಿಡಿಂಬ್ಯಾ ನಿವರ್ತನಂ॥ 4 ॥ ತತ್ರ ವ್ಯಾಸಾಗಮನಂ॥ 5 ॥ ವ್ಯಾಸೇನ ಕುಂತ್ಯಾ ಆಶ್ವಾಸನಂ॥ 6 ॥ ವ್ಯಾಸಸ್ಯ ಪ್ರತಿನಿವರ್ತನಂ॥ 7 ॥

Mahabharata - Adi Parva - Chapter Text

1-168-0 (7665) 
ವೈಶಂಪಾಯನ ಉವಾಚ। 1-168-0x (985) 
ಯುಧಿಷ್ಠಿರವಚಃ ಶ್ರುತ್ವಾ ಕುಂತೀಮಂಗೇಽಧಿರೋಪ್ಯ ಸಾ।
ಭೀಮಾರ್ಜುನಾಂತರಗತಾ ಯಮಾಭ್ಯಾಂ ಚ ಪುರಸ್ಕೃತಾ॥ 1-168-1 (7666) 
ತಿರ್ಯಗ್ಯುಧಿಷ್ಠಿರೇ ಯಾತಿ ಹಿಡಿಂಬಾ ಭೀಮಗಾಮಿನೀ।
ಶಾಲಿಹೋತ್ರಸರೋ ರಂಯಮಾಸಸಾದ ಜಲಾರ್ಥಿನೀ॥ 1-168-2 (7667) 
ವನಸ್ಪತಿತಲಂ ಗತ್ವಾ ಪರಿಮೃಜ್ಯ ಗೃಹಂ ಯಥಾ।
ಪಾಂಡವಾನಾಂ ಚ ವಾಸಂ ಸಾ ಕೃತ್ವಾ ಪರ್ಣಮಯಂ ತಥಾ॥ 1-168-3 (7668) 
ಆತ್ಮನಶ್ಚ ತಥಾ ಕುಂತ್ಯಾ ಏಕೋದ್ದೇಶೇ ಚಕಾರ ಸಾ।
ಪಾಂಡವಾಸ್ತು ತತಃ ಸ್ನಾತ್ವಾ ಶುದ್ಧಾಃ ಸಂಧ್ಯಾಮುಪಾಸ್ಯ ಚ॥ 1-168-4 (7669) 
ತೃಷಿತಾಃ ಕ್ಷುತ್ಪಿಪಾಸಾರ್ತಾ ಜಲಮಾತ್ರೇಣ ವರ್ತಯನ್।
ಶಾಲಿಹೋತ್ರಸ್ತತೋ ಜ್ಞಾತ್ವಾ ಕ್ಷುಧಾರ್ತಾನ್ಪಾಂಡವಾಂಸ್ತದಾ॥ 1-168-5 (7670) 
ಮನಸಾ ಚಿಂತಯಾಮಾಸ ಪಾನೀಯಂ ಭೋಜನಂ ಮಹತ್।
ತತಸ್ತೇ ಪಾಂಡವಾಃ ಸರ್ವೇ ವಿಶ್ರಾಂತಾಃ ಪೃಥಯಾ ಸಹ॥ 1-168-6 (7671) 
ಯಥಾ ಜತುಗೃಹೇ ವೃತ್ತಂ ರಾಕ್ಷಸೇನ ಕೃತಂ ಚ ಯತ್।
ಕೃತ್ವಾ ಕಥಾ ಬಹುವಿಧಾಃ ಕಥಾಂತೇ ಪಾಂಡುನಂದನಂ॥ 1-168-7 (7672) 
ಕುಂತೀ ರಾಜಸುತಾ ವಾಕ್ಯಂ ಭೀಮಸೇನಮಥಾಬ್ರವೀತ್।
ಯಥಾ ಪಾಂಡುಸ್ತಥಾ ಮಾನ್ಯಸ್ತವ ಜ್ಯೇಷ್ಠೋ ಯುಧಿಷ್ಠಿರಃ॥ 1-168-8 (7673) 
ಅಹಂ ಧರ್ಮವಿದಾಽನೇನ ಮಾನ್ಯಾ ಗುರುತರಾ ತವ।
ತಸ್ಮಾತ್ಪಾಂಡುಹಿತಾರ್ಥಂ ಮೇ ಯುವರಾಜ ಹಿತಂ ಕುರು॥ 1-168-9 (7674) 
ನಿಕೃತಾ ಧಾರ್ತರಾಷ್ಟ್ರೇಣ ಪಾಪೇನಾಕೃತಬುದ್ಧಿನಾ।
ದುಷ್ಕೃತಸ್ಯ ಪ್ರತೀಕಾರಂ ನ ಪಶ್ಯಾಮಿ ವೃಕೋದರ॥ 1-168-10 (7675) 
ತಸ್ಮಾತ್ಕತಿಪಯಾಹೇನ ಯೋಗಕ್ಷೇಮಂ ಭವಿಷ್ಯತಿ।
ಕ್ಷೇಮಂ ದುರ್ಗಮಿಮಂ ವಾಸಂ ವತ್ಸ್ಯಾಮ ಹಿ ಯಥಾ ವಯಂ॥ 1-168-11 (7676) 
ಇದಮನ್ಯನ್ಮಹದುಃಖಂ ಧರ್ಮಕೃಚ್ಛ್ರಂ ವೃಕೋದರ।
ದೃಷ್ಟ್ವೈವ ತ್ವಾಂ ಮಹಾಪ್ರಾಜ್ಞ ಅನಂಗಾಭಿಪ್ರಚೋದಿತಾ॥ 1-168-12 (7677) 
ಯುಧಿಷ್ಠಿರಂ ಚ ಮಾಂ ಚೈವ ವರಯಾಮಾಸ ಧರ್ಮತಃ।
ಧರ್ಮಾರ್ಥಂ ದೇಹಿ ಪುತ್ರಂ ತ್ವಂ ಸ ನಃ ಶ್ರೇಯಃ ಕರಿಷ್ಯತಿ॥ 1-168-13 (7678) 
ಪ್ರತಿವಾಕ್ಯಂ ತು ನೇಚ್ಛಾಮಿ ಆವಯೋರ್ವಚನಂ ಕುರು।  1-168-14 (7679) 
ವೈಶಂಪಾಯನ ಉವಾಚ।
ತಥೇತಿ ತತ್ಪ್ರತಿಜ್ಞಾಯ ಭೀಮಸೇನೋಽಬ್ರವೀದಿದಂ॥  1-168-14x (986) 
ಶಾಸನಂ ತೇ ಕರಿಷ್ಯಾಮಿ ವೇದಶಾಸನಮಿತ್ಯಪಿ।
ಸಮಕ್ಷಂ ಭ್ರಾತೃಮಧ್ಯೇ ತು ತಾಂ ಚೋವಾಚ ಸ ರಾಕ್ಷಸೀಂ॥ 1-168-15 (7680) 
ಶೃಣು ರಾಕ್ಷಸಿ ಸತ್ಯೇನ ಸಮಯಂ ತೇ ವದಾಂಯಹಂ।'
ಯಾವತ್ಕಾಲೇನ ಭವತಿ ಪುತ್ರಸ್ಯೋತ್ಪಾದನಂ ಶುಭೇ॥  1-168-16 (7681) 
ತಾವತ್ಕಾಲಂ ಚರಿಷ್ಯಾಮಿ ತ್ವಯಾ ಸಹ ಸುಮಧ್ಯಮೇ।
`ವಿಶೇಷತೋ ಮತ್ಸಕಾಶೇ ಮಾ ಪ್ರಕಾಶಯ ನೀಚತಾಂ॥ 1-168-17 (7682) 
ಉತ್ತಮಸ್ತ್ರೀಗುಣೋಪೇತಾ ಭಜೇಥಾ ವರವರ್ಣಿನಿ।  1-168-18 (7683) 
ವೈಶಂಪಾಯನ ಉವಾಚ।
ಸಾ ತಥೇತಿ ಪ್ರತಿಜ್ಞಾಯ ಹಿಡಿಂಬಾ ರಾಕ್ಷಸೀ ತಥಾ॥  1-168-18x (987) 
ಗತಾಽಹನಿ ನಿವೇಶೇಷು ಭೋಜ್ಯಂ ರಾಜಾರ್ಹಮಾನಯತ್।
ಸಾ ಕದಾಚಿದ್ವಿಹಾರಾರ್ಥಂ ಹಿಡಿಂಬಾ ಕಾಮರೂಪಿಣೀ॥ 1-168-19 (7684) 
ಭೀಮಸೇನಮುಪಾದಾಯ ಊರ್ಧ್ವಮಾಚಕ್ರಮಂ ತದಾ।
ಶೈಲಶೃಂಗೇಷು ರಂಯೇಷು ದೇವತಾಯತನೇಷು ಚ॥ 1-168-20 (7685) 
ಮೃಗಪಕ್ಷಿವಿಘೃಷ್ಟೇಷು ರಮಣೀಯೇಷು ಸರ್ವೇಷು।
ಕೃತ್ವಾ ಸಾ ಪರಮಂ ರೂಪಂ ಸರ್ವಾಭರಣಭೂಷಿತಾ॥ 1-168-21 (7686) 
ಸಂಜಲ್ಪಂತೀ ಸುಮಧುರಂ ರಮಯಾಮಾಸ ಪಾಂಡವಂ।
ತಥೈವ ವನದುರ್ಗೇಷು ಪರ್ವತದ್ರುಮಸಾನುಷು॥ 1-168-22 (7687) 
ಸರಸ್ತು ರಮಣೀಯೇಷು ಪದ್ಮೋತ್ಪಲವನೇಷು ಚ।
ನದೀದ್ವೀಪಪ್ರದೇಶೇಷು ವೈಡೂರ್ಯಸಿಕತೇಷು ಚ॥ 1-168-23 (7688) 
ದೇವಾರಣ್ಯೇಷು ಪುಣ್ಯೇಷು ತಥಾ ಪರ್ವತಸಾನುಷು।
ಸುತೀರ್ಥವನತೋಯಾಸು ತಥಾ ಗಿರಿನದೀಷು ಚ॥ 1-168-24 (7689) 
ಸಾಗರಸ್ಯ ಪ್ರದೇಶೇಷು ಭಣಿಹೇಮಯುತೇಷು ಚ।
ಗುಹ್ಯಕಾನಾಂ ನಿವಾಸೇಷು ಕುಲಪರ್ವತಸಾನುಷು॥ 1-168-25 (7690) 
ಸರ್ವರ್ತುಫಲವೃಕ್ಷೇಷು ಮಾನಸೇಷು ವನೇಷು ಚ।
ಬಿಭ್ರತೀ ಪರಮಂ ರೂಪಂ ರಮಯಾಮಾಸ ಪಾಂಡವಂ॥ 1-168-26 (7691) 
`ಯಥಾ ಸುಮೋದತೇ ಸ್ವರ್ಗೇ ಸುಕೃತ್ಯಪ್ಸರಸಾ ಸಹ।
ಸುತರಾಂ ಪರಮಪ್ರೀತಸ್ತಥಾ ರೇಮೇ ಮಹಾದ್ಯುತಿಃ॥ 1-168-27 (7692) 
ಶುಭಂ ಹಿ ಜಘನಂ ತಸ್ಯಾಃ ಸವರ್ಣಮಣಿಮೇಖಲಂ।
ನ ತತರ್ಪ ತದಾ ಮೃದ್ಗನ್ಭೀಮಸೇನೋ ಮುಹುರ್ಮುಹುಃ॥'  1-168-28 (7693) 
ರಮಯಂತೀ ತತೋ ಭೀಮಂ ತತ್ರತತ್ರ ಮನೋಜವಾ।
ಸಾ ರೇಮೇ ತೇನ ಸಂಹರ್ಷಾತ್ತೃಪ್ಯಂತೀ ಚ ಮುಹುರ್ಮುಹುಃ॥ 1-168-29 (7694) 
ಅಹಸ್ಸು ರಮಯಂತೀ ಸಾ ನಿಶಾಕಾಲೇಷು ಪಾಂಡವಂ।
ಆನೀಯ ವೈ ಸ್ವಕೇ ಗೇಹೇ ದರ್ಶಯಾಮಾಸ ಮಾತರಂ॥ 1-168-30 (7695) 
ಭ್ರಾತೃಭಿಃ ಸಹಿತೋ ನಿತ್ಯಂ ಸ್ವಪತೇ ಪಾಂಡವಸ್ತಥಾ।
ಕುಂತ್ಯಾಃ ಪರಿಚರಂತೀ ಸಾ ತಸ್ಯಾಃ ಪಾರ್ಶ್ವೇವಸನ್ನಿಶಾಂ॥ 1-168-31 (7696) 
ಕಾಮಾಂಶ್ಚ ಮುಖವಾಸಾದೀನಾನಯಿಷ್ಯತಿ ಭೋಜನಂ।
ತಸ್ಯಾಂ ರಾತ್ರ್ಯಾಂ ವ್ಯತೀತಾಯಾಮಾಜಗಾಮ ಮಹಾವ್ರತಃ॥ 1-168-32 (7697) 
ಪಾರಾಶರ್ಯೋ ಮಹಾಪ್ರಾಜ್ಞೋ ದಿವ್ಯದರ್ಶೀ ಮಹಾತಪಾಃ।
ತೇಽಭಿವಾದ್ಯ ಮಹಾತ್ಮಾನಂ ಕೃಷ್ಣದ್ವೈಪಾಯನಂ ಶುಭಂ। 
ತಸ್ಥುಃ ಪ್ರಾಂಜಲಯಃ ಸರ್ವೇ ಸಸ್ನುಷಾ ಚೈವ ಮಾಧವೀ॥  1-168-33 (7698) 
ಶ್ರೀವ್ಯಾಸ ಉವಾಚ। 1-168-34x (988) 
ಮಯೇದಂ ಮನಸಾ ಪೂರ್ವಂ ವಿದಿತಂ ಭರತರ್ಷಭಾಃ।
ಯಥಾ ಸ್ಥಿತೈರಧರ್ಮೇಣ ಧಾರ್ತರಾಷ್ಟ್ರೌರ್ವಿವಾಸಿತಾಃ॥ 1-168-34 (7699) 
ತದ್ವಿದಿತ್ವಾಽಸ್ಮಿ ಸಂಪ್ರಾಪ್ತಶ್ಚಿಕೀರ್ಷ್ವೈ ಪರಂ ಹಿತಂ।
ನ ವಿಷಾದೋ ಹಿ ವಃ ಕಾರ್ಯಃ ಸರ್ವಮೇತತ್ಸುಖಾಯ ವಃ॥ 1-168-35 (7700) 
ಸುಹೃದ್ವಿಯೋಜನಂ ಕರ್ಮ ಪುರಾಕೃತಮರಿಂದಮಾಃ।
ತಸ್ಯ ಸಿದ್ಧಿರಿಯಂ ಪ್ರಾಪ್ತಾ ಮಾ ಶೋಚತ ಪರಂತಪಾಃ॥ 1-168-36 (7701) 
ಸಮಾಪ್ತೇ ದುಷ್ಕೃತೇ ಚೈವ ಯೂಯಂ ತೇ ವೈ ನ ಸಂಶಯಃ।
ಸ್ವರಾಷ್ಟ್ರೇ ವಿಹರಿಷ್ಯಂತೋ ಭವಿಷ್ಯಥ ಸಬಾಂಧವಾಃ॥ 1-168-37 (7702) 
ದೀನತೋ ಬಾಲತಶ್ಚೈವ ಸ್ನೇಹಂ ಕುರ್ವಂತಿ ಬಾಂಧವಾಃ।
ತಸ್ಮಾದಭ್ಯಧಿಕಃ ಸ್ನೇಹೋ ಯುಷ್ಮಾಸು ಮಮ ಸಂಪ್ರತಿ॥ 1-168-38 (7703) 
ಸ್ನೇಹಪೂರ್ವಂ ಚಿಕೀರ್ಷಾಮಿ ಹಿತಂ ಯತ್ತನ್ನಿಬೋಧತ।
ವಸತೇಹ ಪ್ರತಿಚ್ಛನ್ನಾ ಮಮಾಗಮನಕಾಂಕ್ಷಿಣಃ॥ 1-168-39 (7704) 
ಏತದ್ವೈ ಶಾಲಿಹೋತ್ರಸ್ಯ ತಪಸಾ ನಿರ್ಮಿತಂ ಸರಃ।
ರಮಣೀಯಮಿದಂ ತೋಯಂ ಕ್ಷುತ್ಪಿಪಾಸಾಶ್ರಮಾಪಹಂ॥ 1-168-40 (7705) 
ಕಾರ್ಯಾರ್ಥಿನಸ್ತು ಷಣ್ಮಾಸಾನ್ವಿಹರಧ್ವಂ ಯಥಾಸುಖಂ॥  1-168-41 (7706) 
ವೈಶಂಪಾಯನ ಉವಾಚ। 1-168-42x (989) 
ಏವಂ ಸ ತಾನ್ಸಮಾಶ್ವಾಸ್ಯ ವ್ಯಾಸಃ ಪಾರ್ಥಾನರಿಂದಮಾನ್।
ಸ್ನೇಹಾಚ್ಚ ಸಂಪರಿಷ್ವಜ್ಯ ಕುಂತೀಮಾಶ್ವಾಸಯತ್ಪ್ರಭುಃ॥ 1-168-42 (7707) 
ಸ್ನುಷೇ ಮಾ ರೋದ ಮಾ ರೋದೇತ್ಯೇವಂ ವ್ಯಾಸೋಽಬ್ರವೀದ್ವಚಃ।
ಜೀವಪುತ್ರೇ ಸುತಸ್ತೇಽಯಂ ಧರ್ಮನಿತ್ಯೋ ಯುಧಿಷ್ಠಿರಃ॥ 1-168-43 (7708) 
ಪೃಥಿವ್ಯಾಂ ಪಾರ್ಥಇವಾನ್ಸರ್ವಾನ್ಪ್ರಶಾಸಿಷ್ಯತಿ ಧರ್ಮರಾಟ್।
ಧರ್ಮೇಣ ಜಿತ್ವಾ ಪೃಥಿವೀಮಖಿಲಾಂ ಧರ್ಮಕೃದ್ವಶೀ॥ 1-168-44 (7709) 
ಸ್ಥಾಪಯಿತ್ವಾ ವಶೇ ಸರ್ವಾಂ ಸಪರ್ವತವನಾಂ ಶುಭಾಂ।
ಭೀಮಸೇನಾರ್ಜುನಬಲಾದ್ಭೋಕ್ಷ್ಯತ್ಯಯಮಸಂಶಯಂ॥ 1-168-45 (7710) 
ಪುತ್ರಾಸ್ತವ ಚ ಮಾದ್ರ್ಯಾಶ್ಚ ಪಂಚೈತೇ ಲೋಕವಿಶ್ರುತಾಃ।
ಸ್ವರಾಷ್ಟ್ರೇ ವಿಹರಿಷ್ಯಂತಿ ಸುಖಂ ಸುಮನಸಸ್ತದಾ॥ 1-168-46 (7711) 
ಯಕ್ಷ್ಯಂತಿ ಚ ನರವ್ಯಾಘ್ರಾ ವಿಜಿತ್ಯ ಪೃಥಿವೀಮಿಮಾಂ।
ರಾಜಸೂಯಾಶ್ವಮೇಧಾದ್ಯೈಃ ಕ್ರತುಭಿರ್ಭೂರಿದಕ್ಷಿಣೈಃ॥ 1-168-47 (7712) 
ಅನುಗೃಹ್ಯ ಸುಹೃದ್ವರ್ಗಂ ಧನೇನ ಚ ಸುಖೇನ ಚ।
ಪಿತೃಪೈತಾಮಹಂ ರಾಜ್ಯಮಹಾರಿಷ್ಯಂತಿ ತೇ ಸುತಾಃ॥ 1-168-48 (7713) 
ಸ್ನುಷಾ ಕಮಲಪತ್ರಾಕ್ಷೀ ನಾಂನಾ ಕಮಲಪಾಲಿಕಾ।
ವಶವರ್ತಿನೀ ತು ಭೀಮಸ್ಯ ಪುತ್ರಮೇಷಾ ಜನಿಷ್ಯತಿ॥ 1-168-49 (7714) 
ತೇನ ಪುತ್ರೇಣ ಕೃಚ್ಛ್ರೇಷು ಭವಿಷ್ಯಥ ಚ ತಾರಿತಾಃ।
ಇಹ ಮಾಸಂ ಪ್ರತೀಕ್ಷಧ್ವಮಾಗಮಿಷ್ಯಾಂಯಹಂ ಪುನಃ॥ 1-168-50 (7715) 
ದೇಶಕಾಲೌ ವಿದಿತ್ವೈವಂ ಯಾಸ್ಯಧ್ವಂ ಪರಮಾಂ ಮುದಂ॥  1-168-51 (7716) 
ವೈಶಂಪಾಯನ ಉವಾಚ। 1-168-52x (990) 
ಸ ತೈಃ ಪ್ರಾಂಜಲಿಭಿಃ ಸರ್ವೈಸ್ತಥೇತ್ಯುಕ್ತೋ ಜನಾಧಿಪ।
ಜಗಾಮ ಭಗವಾನ್ವ್ಯಾಸೋ ಯಥಾಗತಮೃಷಿಃ ಪ್ರಭುಃ॥ ॥ 1-168-52 (7717) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಹಿಡಿಂಬವಧಪರ್ವಣಿ ಅಷ್ಟಷಷ್ಟ್ಯಧಿಕಶತತಮೋಽಧ್ಯಾಯಃ॥ 168 ॥

Mahabharata - Adi Parva - Chapter Footnotes

1-168-38 ದೀನತೋ ಬಾಲತ ಇತಿ ದ್ವಯಂ ಭಾವಪ್ರಧಾನಂ॥ ಅಷ್ಟಷಷ್ಟ್ಯುತ್ತರಶತತಮೋಽಧ್ಯಾಯಃ॥ 168 ॥



ಆದಿಪರ್ವ - ಅಧ್ಯಾಯ 169

॥ ಶ್ರೀಃ ॥

1.169. ಅಧ್ಯಾಯಃ 169 

Mahabharata - Adi Parva - Chapter Topics

ಘಟೋತ್ಕಚೋತ್ಪತ್ತಿಃ॥ 1 ॥ ಸ್ಮೃತಿಮಾತ್ರಾದಾಗಚ್ಛಾವ ಇತ್ಯುಕ್ತ್ವಾ ಹಿಡಿಂಬಾಘಟೋತ್ಕಚಯೋರ್ಗಮನಂ॥ 2 ॥

Mahabharata - Adi Parva - Chapter Text

1-169-0 (7718) 
ವೈಶಂಪಾಯನ ಉವಾಚ। 1-169-0x (991) 
ಗತೇ ಭಗವತಿ ವ್ಯಾಸೇ ಪಾಂಡವಾ ವಿಗತಜ್ವರಾಃ।
ಊಷುಸ್ತತ್ರ ಚ ಷಣ್ಮಾಸಾನ್ವಟವೃಕ್ಷೇ ಯಥಾಸುಖಂ॥ 1-169-1 (7719) 
ಶಾಕಮೂಲಫಲಾಹಾರಾಸ್ತಪಃ ಕುರ್ವಂತಿ ಪಾಂಡವಾಃ।
ಅನುಜ್ಞಾತಾ ಮಹಾರಾಜ ತತಃ ಕಮಲಪಾಲಿಕಾ॥ 1-169-2 (7720) 
ರಮಯಂತೀ ಸದಾ ಭೀಮಂ ತತ್ರತತ್ರ ಮನೋಜವಾ।
ದಿವ್ಯಾಭರಣವಸ್ತ್ರಾ ಹಿ ದಿವ್ಯಸ್ರಗನುಲೇಪನಾ॥ 1-169-3 (7721) 
ಏವಂ ಭ್ರಾತೄನ್ಸಪ್ತ ಮಾಸಾನ್ಹಿಡಿಂಬಾಽವಾಸಯದ್ವನೇ।
ಪಾಂಡವಾನ್ಭೀಮಸೇನಾರ್ಥೇ ರಾಕ್ಷಸೀ ಕಾಮರೂಪಿಣೀ॥ 1-169-4 (7722) 
ಸುಖಂ ಸ ವಿಹರನ್ಭೀಮಸ್ತತ್ಕಾಲಂ ಪರ್ಯಣಾಮಯತ್।
ತತೋಽಲಭತ ಸಾ ಗರ್ಭಂ ರಾಕ್ಷಸೀ ಕಾಮರೂಪಿಣೀ॥ 1-169-5 (7723) 
ಅತೃಪ್ತಾ ಭೀಮಸೇನೇನ ಸಪ್ತಮಾಸೋಪಸಂಗತಾ।'
ಪ್ರಜಜ್ಞೇ ರಾಕ್ಷಸೀ ಪುತ್ರಂ ಭೀಮಸೇನಾನ್ಮಹಾಬಲಾತ್॥  1-169-6 (7724) 
ವಿರೂಪಾಕ್ಷಂ ಮಹಾವಕ್ತ್ರಂ ಶಂಕುಕರ್ಣಂ ವಿಭೀಷಣಂ।
ಭೀಮರೂಪಂ ಸುತಾಂರಾಕ್ಷಂ ತೀಕ್ಷ್ಣದಂಷ್ಟ್ರಂ ಮಹಾರಥಂ॥ 1-169-7 (7725) 
ಮಹೇಷ್ವಾಸಂ ಮಹಾವೀರ್ಯಂ ಮಹಾಸತ್ವಂ ಮಹಾಜವಂ।
ಮಹಾಕಾಯಂ ಮಹಾಕಾಲಂ ಮಹಾಗ್ರೀವಂ ಮಹಾಭುಜಂ॥ 1-169-8 (7726) 
ಅಮಾನುಷಂ ಮಾನುಷಜಂ ಭೀಮವೇಗಮರಿಂದಮಂ।
ಪಿಶಾಚಕಾನತೀತ್ಯಾನ್ಯಾನ್ಬಭೂವಾತಿ ಸ ಮಾನುಷಾನ್॥ 1-169-9 (7727) 
ಬಾಲೋಽಪಿ ವಿಕ್ರಮಂ ಪ್ರಾಪ್ತೋ ಮಾನುಷೇಷು ವಿಶಾಂಪತೇ।
ಸರ್ವಾಸ್ತ್ರೇಷು ವರೋ ವೀರಃ ಪ್ರಕಾಮಮಭವದ್ಬಲೀ॥ 1-169-10 (7728) 
ಸದ್ಯೋ ಹಿ ಗರ್ಭಂ ರಾಕ್ಷಸ್ಯೋ ಲಭಂತೇ ಪ್ರಸವಂತಿ ಚ।
ಕಾಮರೂಪಧರಾಶ್ಚೈವ ಭವಂತಿ ಬಹುರೂಪಿಕಾಃ॥ 1-169-11 (7729) 
ಪ್ರಣಂಯ ವಿಕಚಃ ಪಾದಾವಗೃಹ್ಣಾತ್ಸ ಪಿತುಸ್ತದಾ।
ಮಾತುಶ್ಚ ಪರಮೇಷ್ವಾಸಸ್ತೌ ಚ ನಾಮಾಸ್ಯ ಚಕ್ರತುಃ॥ 1-169-12 (7730) 
ಘಟೋಹಾಸ್ಯೋತ್ಕಚ ಇತಿ ಮಾತಾ ತಂ ಪ್ರತ್ಯಭಾಷತ।
ಅಭವತ್ತೇನ ನಾಮಾಸ್ಯ ಘಟೋತ್ಕಚ ಇತಿ ಸ್ಮ ಹ॥ 1-169-13 (7731) 
ಅನುರಕ್ತಶ್ಚ ತಾನಾಸೀತ್ಪಾಂಡವಾನ್ಸ ಘಟೋತ್ಕಚಃ।
ತೇಷಾಂ ಚ ದಯಿತೋ ನಿತ್ಯಮಾತ್ಮನಿತ್ಯೋ ಬಭೂವ ಹ॥ 1-169-14 (7732) 
ಘಟೋತ್ಕಚೋ ಮಹಾಕಾಯಃ ಪಾಂಡವಾನ್ಪೃಥಯಾ ಸಹ।
ಅಭಿವಾದ್ಯ ಯಥಾನ್ಯಾಯಮಬ್ರವೀಚ್ಚ ಪ್ರಭಾಷ್ಯ ತಾನ್॥ 1-169-15 (7733) 
ಕಿಂ ಕರೋಂಯಹಮಾರ್ಯಾಣಾಂ ನಿಃಶಂಕಂ ವದತಾನಘಾಃ।
ತಂ ಬ್ರುವಂತಂ ಭೈಮಸೇನಿಂ ಕುಂತೀ ವಚನಮಬ್ರವೀತ್॥ 1-169-16 (7734) 
ತ್ವಂ ಕುರೂಣಾಂ ಕುಲೇ ಜಾತಃ ಸಾಕ್ಷಾದ್ಭೀಮಸಮೋ ಹ್ಯಸಿ।
ಜ್ಯೇಷ್ಠಃ ಪುತ್ರೋಸಿ ಪಂಚಾನಾಂ ಸಾಹಾಯ್ಯಂ ಕುರು ಪುತ್ರಕ॥ 1-169-17 (7735) 
ವೈಶಂಪಾಯನ ಉವಾಚ। 1-169-18x (992) 
ಪೃಥಯಾಪ್ಯೇವಮುಕ್ತಸ್ತು ಪ್ರಣಂಯೈವ ವಚೋಽಬ್ರವೀತ್।
ಯಥಾ ಹಿ ರಾವಣೋ ಲೋಕೇ ಇಂದ್ರಜಿಚ್ಚ ಮಹಾಬಲಃ। 
ವರ್ಷ್ಮವೀರ್ಯಸಮೋ ಲೋಕೇ ವಿಶಿಷ್ಟಶ್ಚಾಭವಂ ನೃಷು॥  1-169-18 (7736) 
ಕೃತ್ಯಕಾಲ ಉಪಸ್ಥಾಸ್ಯೇ ಪಿತೄನಿತಿ ಘಟೋತ್ಕಚಃ।
ಆಮಂತ್ರ್ಯ ರಕ್ಷಸಾಂ ಶ್ರೇಷ್ಠಃ ಪ್ರತಸ್ಥೇ ಚೋತ್ತರಾಂ ದಿಶಂ॥ 1-169-19 (7737) 
ಸ ಹಿ ಸೃಷ್ಟೋ ಭಗವತಾ ಶಕ್ತಿಹೇತೋರ್ಮಹಾತ್ಮನಾ।
ವರ್ಣಸ್ಯಾಪ್ರತಿವೀರ್ಯಸ್ಯ ಪ್ರತಿಯೋದ್ಧಾ ಮಹಾರಥಃ॥ 1-169-20 (7738) 
`ಭೀಮ ಉವಾಚ। 1-169-21x (993) 
ಸಹ ವಾಸೋ ಮಯಾ ಜೀರ್ಣಸ್ತ್ವಯಾ ಕಮಲಪಾಲಿಕೇ।
ಪುನರ್ದ್ರಕ್ಷ್ಯಸಿ ರಾಜ್ಯಸ್ಥಾನಿತ್ಯಭಾಷತ ತಾಂ ತದಾ॥ 1-169-21 (7739) 
ಹಿಡಿಂಬೋವಾಚ। 1-169-22x (994) 
ಪದಾ ಮಾಂ ಸಂಸ್ಮರೇಃ ಕಾಂತ ರಿರಂಸೂ ರಹಸಿ ಪ್ರಭೋ।
ತದಾ ತವ ವಶಂ ಭೂಯ ಆಗಂತಾಸ್ಂಯಾಶು ಭಾರತ॥ 1-169-22 (7740) 
ಇತ್ಯುಕ್ತ್ವಾ ಸಾ ಜಗಾಮಾಶು ಭಾವಮಾಸಜ್ಯ ಪಾಂಡವೇ।
ಹಿಡಿಂಬಾ ಸಮಯಂ ಸ್ಮೃತ್ವಾ ಸ್ವಾಂ ಗತಿಂ ಪ್ರತ್ಯಪದ್ಯತ॥ ॥ 1-169-23 (7741) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಹಿಡಿಂಬವಧಪರ್ವಣಿ ಊನಸಪ್ತತ್ಯುತ್ತರಶತತಮೋಽಧ್ಯಾಯಃ॥ 169 ॥

Mahabharata - Adi Parva - Chapter Footnotes

1-169-12 ವಿಕಚಃ ಕೇಶಹೀನಃ॥ 1-169-13 ಘಟೋಹಂ ಘಟವದ್ವಿತರ್ಕ್ಯಂ ಆಸ್ಯಂ ತದುಪಲಕ್ಷಿತಂ ಶಿರಃ ಯಸ್ಯ ಸ ಘಟೋಹಾಸ್ಯಃ ಸಚಾಸಾವುತ್ಕಚಶ್ಚ ಘಟೋಹಾಸ್ಯೋತ್ಕಚಃ। ಘಟೋಽಹಮುತ್ಕಚೋಽಸ್ಮೀತಿ ಮಾತರಂ ಸೋಽಭ್ಯಭಾಷತ ಇತಿ ಘ.ಙ. ಪಾಠಃ॥ 13 ॥ 1-169-14 ಆತ್ಮನಿಲಃ ಸ್ವವಶಃ॥ ಊನಸಪ್ತತ್ಯುತ್ತರಶತತಮೋಽಧ್ಯಾಯಃ॥ 169 ॥



ಆದಿಪರ್ವ - ಅಧ್ಯಾಯ 170

॥ ಶ್ರೀಃ ॥

1.170. ಅಧ್ಯಾಯಃ 170 

Mahabharata - Adi Parva - Chapter Topics

ವನೇ ಚರತಾಂ ಪಾಂಡವಾನಾಂ ವ್ಯಾಸೇನ ಸಾಂತ್ವನಂ ಏಕಚಕ್ರಾನಗರ್ಯಾಂ ಬ್ರಾಹ್ಮಣಗೃಹೇ ಸ್ಥಾಪನಂ ಚ॥ 1 ॥

Mahabharata - Adi Parva - Chapter Text

1-170-0 (7742) 
`ವೈಶಂಪಾಯನ ಉವಾಚ। 1-170-0x (995) 
ತತಸ್ತೇ ಪಾಂಡವಾಃ ಸರ್ವೇ ಶಾಲಿಹೋತ್ರಾಶ್ರಮೇ ತದಾ।
ಪೂಜಿತಾಸ್ತೇನ ವನ್ಯೇನ ತಮಾಮಂತ್ರ್ಯ ಮಹಾಮುನಿಂ॥ 1-170-1 (7743) 
ಜಟಾಃ ಕೃತ್ವಾಽಽತ್ಮನಃ ಸರ್ವೇ ವಲ್ಕಲಾಜಿನವಾಸಸಃ।
ಕುಂತ್ಯಾ ಸಹ ಮಹಾತ್ಮಾನೋ ಬಿಭ್ರತಸ್ತಾಪಸಂ ವಪುಃ॥ 1-170-2 (7744) 
ಬ್ರಾಹ್ಮಂ ವೇದಮಧೀಯಾನಾ ವೇದಾಂಗಾನಿ ಚ ಸರ್ವಶಃ।
ನೀತಿಶಾಸ್ತ್ರಂ ಚ ಧರ್ಮಜ್ಞಾ ನ್ಯಾಯಜ್ಞಾನಂ ಚ ಪಾಂಡವಾಃ॥ 1-170-3 (7745) 
ಶಾಲಿಹೋತ್ರಪ್ರಸಾದೇನ ಲಬ್ಧ್ವಾ ಪ್ರೀತಿಮವಾಪ್ಯ ಚ।'
ತೇ ವನೇನ ವನಂ ಗತ್ವಾ ಘ್ನಂತೋ ಮೃಗಗಣಾನ್ಬಹೂನ್। 
ಅಪಕ್ರಂಯ ಯಯೂ ರಾಜಂಸ್ತ್ವರಮಾಣಾ ಮಹಾರಥಾಃ॥  1-170-4 (7746) 
ಮತ್ಸ್ಯಾಂಸ್ತ್ರಿಗರ್ತಾನ್ಪಾಂಚಾಲಾನ್ಕೀಚಕಾನಂತರೇಣ ಚ।
ರಮಣೀಯಾನ್ವನೋದ್ದೇಶಾನ್ಪ್ರೇಕ್ಷಮಾಣಾಃ ಸರಾಂಸಿ ಚ॥ 1-170-5 (7747) 
ಕ್ವಚಿದ್ವಹಂತೋ ಜನನೀಂ ತ್ವರಮಾಣಾ ಮಹಾರಥಾಃ।
`ಕ್ವಚಿಚ್ಛ್ರಾಂತಾಶ್ಚ ಕಾಂತಾರೇ ಕ್ವಚಿತ್ತಿಷ್ಠಂತಿ ಹರ್ಷಿತಾಃ'॥ 1-170-6 (7748) 
ಕ್ವಚಿಚ್ಛಂದೇನ ಗಚ್ಛಂತಸ್ತೇ ಜಗ್ಮುಃ ಪ್ರಸಭಂ ಪುನಃ।
ಪಥಿ ದ್ವೈಪಾಯನ ಸರ್ವೇ ದದೃಶುಃ ಸ್ವಪಿತಾಮಹಂ॥ 1-170-7 (7749) 
ತೇಽಭಿವಾದ್ಯ ಮಹಾತ್ಮಾನಂ ಕೃಷ್ಣದ್ವೈಪಾಯನಂ ತದಾ।
ತಸ್ಥುಃ ಪ್ರಾಂಜಲಯಃ ಸರ್ವೇ ಸಹ ಮಾತ್ರಾ ಪರಂತಪಾಃ॥ 1-170-8 (7750) 
ವ್ಯಾಸ ಉವಾಚ। 1-170-9x (996) 
ತದಾಶ್ರಮಾನ್ನಿರ್ಗಮನಂ ಮಯಾ ಜ್ಞಾತಂ ನರರ್ಷಭಾಃ।
ಘಟೋತ್ಕಚಸ್ಯ ಚೋತ್ಪತ್ತಿಂ ಜ್ಞಾತ್ವಾ ಪ್ರೀತಿರವರ್ಧತ॥ 1-170-9 (7751) 
ಇದಂ ನಗರಮಭ್ಯಾಶೇ ರಮಣೀಯಂ ನಿರಾಮಯಂ।
ವಸತೇಹ ಪ್ರತಿಚ್ಛನ್ನಾ ಮಮಾಗಮನಕಾಂಕ್ಷಿಣಃ॥ 1-170-10 (7752) 
ವೈಶಂಪಾಯನ ಉವಾಚ। 1-170-11x (997) 
ಏವಂ ಸ ತಾನ್ಸಮಾಶ್ವಾಸ್ಯ ವ್ಯಾಸಃ ಪಾರ್ತಾನರಿಂದಮಾನ್।
ಏಕಚಕ್ರಾಮಭಿಗತಾಂ ಕುಂತೀಮಾಶ್ವಾಸಯತ್ಪ್ರಭುಃ॥ 1-170-11 (7753) 
ಶ್ರೀವ್ಯಾಸ ಉವಾಚ। 1-170-12x (998) 
ಕುರ್ಯಾನ್ನ ಕೇವಲಂ ಧರ್ಮಂ ದುಷ್ಕೃತಂ ಚ ತಥಾನ ನರಃ।
ಸುಕೃತಂ ದುಷ್ಕೃತಂ ಲೋಕೇ ನ ಕರ್ತಾ ನಾಸ್ತಿ ಕಶ್ಚನ॥ 1-170-12 (7754) 
ಅವಶ್ಯಂ ಲಭತೇ ಕರ್ತಾ ಫಲಂ ವೈ ಪುಣ್ಯಪಾಪಯೋಃ।
ದುಷ್ಕೃತಸ್ಯ ಫಲೇನೈವ ಪ್ರಾಪ್ತಂ ವ್ಯಸನಮುತ್ತಮಂ॥ 1-170-13 (7755) 
ತಸ್ಮಾನ್ಮಾಧವಿ ಮಾನಾರ್ಹೇ ಮಾ ಚ ಶೋಕೇ ಮನಃ ಕೃಥಾಃ।  1-170-14 (7756) 
ವೈಶಂಪಾಯನ ಉವಾಚ।
ಏವಮುಕ್ತ್ವಾ ನಿವೇಶ್ಯೈನಾನ್ಬ್ರಾಹ್ಮಣಸ್ಯ ನಿವೇಶನೇ॥  1-170-14x (999) 
ಜಗಾಮ ಭಗವಾನ್ವ್ಯಾಸೋ ಯತಾಕಾಮಮೃಷಿಃ ಪ್ರಭುಃ॥ ॥  1-170-15 (7757) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಹಿಡಿಂಬವಧಪರ್ವಣಿ ಸಪ್ತತ್ಯಧಿಕಶತತಮೋಽಧ್ಯಾಯಃ॥ 170 ॥ ॥ ಸಮಾಪ್ತಂ ಹಿಡಿಂಬವಧಪರ್ವ ॥




ಆದಿಪರ್ವ - ಅಧ್ಯಾಯ 171

॥ ಶ್ರೀಃ ॥

1.171. ಅಧ್ಯಾಯಃ 171 

 
(ಅಥ ಬಕವಧಪರ್ವ  ॥ 10 ॥)

Mahabharata - Adi Parva - Chapter Topics

ಏಕಚಕ್ರಾಯಾಂ ಭಿಕ್ಷಾಮಟತಃ ಪಾಂಡವಾಂದೃಷ್ಟ್ವಾ ಪೌರಾಣಾಂ ವಿತರ್ಕಃ॥ 1 ॥ ಕುಂಭಕಾರಾದ್ಭೀಮಸ್ಯ ಮಹತ್ತರಪಾತ್ರಲಾಭಃ॥ 2 ॥ ಸಭಾರ್ಯಸ್ಯ ತದ್ಗೃಹಸ್ವಾಮಿನೋ ಬ್ರಾಹ್ಮಣಸ್ಯ ಕ್ರಂದಿತಂ ಶ್ರುತವತ್ಯಾಃ ಕುಂತ್ಯಾಃ ಭೀಮಾನುಮತ್ಯಾ ಬ್ರಾಹ್ಮಣಾಂತರ್ಗೃಹಪ್ರವೇಶಃ॥ 3 ॥ ಬ್ರಾಹ್ಮಣಪ್ರಲಾಪಃ॥ 4 ॥

Mahabharata - Adi Parva - Chapter Text

1-171-0 (7758) 
ಜನಮೇಜಯ ಉವಾಚ। 1-171-0x (1000) 
ಏಕಚಕ್ರಾಂ ಗತಾಸ್ತೇ ತು ಕುಂತೀಪುತ್ರಾ ಮಹಾರಥಾಃ।
ಅತ ಊರ್ಧ್ವಂ ದ್ವಿಜಶ್ರೇಷ್ಠ ಕಿಮಕುರ್ವತ ಪಾಂಡವಾಃ॥ 1-171-1 (7759) 
ವೈಶಂಪಾಯನ ಉವಾಚ। 1-171-2x (1001) 
ಏಕಚಕ್ರಾಂ ಗತಾಸ್ತೇ ತು ಕಂತೀಪುತ್ರಾ ಮಹಾರಥಾಃ।
ಊಷುರ್ನಾತಿಚಿರಂ ಕಾಲಂ ಬ್ರಾಹ್ಮಣಸ್ಯ ನಿವೇಶನೇ॥ 1-171-2 (7760) 
ರಮಣೀಯಾನಿ ಪಶ್ಯಂತೋ ವನಾನಿ ವಿವಿಧಾನಿ ಚ।
ಪಾರ್ಥಿವಾನಪಿ ಚೋದ್ದೇಶಾನ್ಸರಿತಶ್ಚ ಸರಾಂಸಿ ಚ॥ 1-171-3 (7761) 
ಚೇರುರ್ಭೈಶ್ರಂ ತದಾ ತೇ ತು ಸರ್ವ ಏವ ವಿಶಾಂಪತೇ।
`ಯುಧಿಷ್ಠಿರಂ ಚ ಕುಂತೀಂ ಚ ಚಿಂತಯಂತ ಉಪಾಸತೇ॥ 1-171-4 (7762) 
ಭೈಕ್ಷಂ ಚರಂತಸ್ತು ತದಾ ಜಟಿಲಾ ಬ್ರಹ್ಮಚಾರಿಣಃ।
ಬಭೂವುರ್ನಾಗರಾಣಾಂ ಚ ಗುಣೈಃ ಸಂಪ್ರಿಯದರ್ಶನಾಃ॥ 1-171-5 (7763) 
ನಾಗರಾ ಊಚುಃ। 1-171-6x (1002) 
ದರ್ಶನೀಯಾ ದ್ವಿಜಾಃ ಶುಭ್ರಾ ದೇವಗರ್ಭೋಪಮಾಃ ಶುಭಾಃ।
ಭೈಕ್ಷಾನರ್ಹಾಶ್ಚ ರಾಜ್ಯಾರ್ಹಾಃ ಸುಕುಮಾರಾಸ್ತಪಸ್ವಿನಃ॥ 1-171-6 (7764) 
ನೈತೇ ಯಥಾರ್ಥತೋ ವಿಪ್ರಾಃ ಸುಕುಮಾರಾಸ್ತಪಸ್ವಿನಃ।
ಚರಂತಿ ಭೂಮೌ ಪ್ರಚ್ಛನ್ನಾಃ ಕಸ್ಮಾಚ್ಚಿತ್ಕಾರಣಾದಿಹ॥ 1-171-7 (7765) 
ಸರ್ವಲಕ್ಷಣಸಂಪನ್ನಾ ಭೈಕ್ಷಂ ನಾರ್ಹಂತಿ ನಿತ್ಯಶಃ।
ಕಾರ್ಯಾರ್ಥಿನಶ್ಚರಂತೀತಿ ತರ್ಕಯಂತ ಇತಿ ಬ್ರುವನ್॥ 1-171-8 (7766) 
ಬಂಧೂನಾಮಾಗಮಾನ್ನಿತ್ಯಮುಪಚಾರೈಸ್ತು ನಾಗರಾಃ।
ಭಾಜನಾನಿ ಚ ಪೂರ್ಣಾನಿ ಭಕ್ಷ್ಯಭೋಜ್ಯೈರಕಾರಯನ್॥ 1-171-9 (7767) 
ಮೌನವ್ರತೇನ ಸಂಯುಕ್ತಾ ಭೈಶ್ರಂ ಗೃಹ್ಣಂತಿ ಪಾಂಡವಾಃ।
ಮಾತಾ ಚಿರಗತಾನ್ಜ್ಞಾತ್ವಾ ಶೋಚಂತೀ ಪಾಂಡವಾನ್ಪ್ರತಿ॥ 1-171-10 (7768) 
ದುಃಖಾಶ್ರುಪೂರ್ಣನಯನಾ ಲಿಖಂತ್ಯಾಸ್ತೇ ಮಹೀತಲಂ।
ಭಿಕ್ಷಿತ್ವಾ ದ್ವಿಜಗೇಹೇಷು ಚಿಂತಯಂತಶ್ಚ ಮಾತರಂ॥ 1-171-11 (7769) 
ತ್ವರಮಾಣಾ ನಿವರ್ತಂತೇ ಮಾತೃಗೌರವಯಂತ್ರಿತಾಃ।
ಮಾತ್ರೇ ನಿವೇದಯಂತಿ ಸ್ಮ ಕುಂತ್ಯೈ ಭೈಕ್ಷಂ ದಿವಾನಿಶಂ॥ 1-171-12 (7770) 
ಸರ್ವಂ ಸಂಪೂರ್ಣಭೈಕ್ಷಾನ್ನಂ ಮಾತೃದತ್ತಂ ಪೃಥಕ್ಪೃಥಕ್।
ವಿಭಜ್ಯಾಭುಂಜತೇಷ್ಟಂ ತೇ ಯಥಾಭಾಗಂ ಪೃಥಕ್ಪೃಥಕ್॥ 1-171-13 (7771) 
ಅರ್ಧಂ ಸ್ಮ ಭುಂಜತೇ ಪಂಚ ಸಹ ಮಾತ್ರಾ ಪರಂತಪಾಃ।
ಅರ್ಧಂ ಸರ್ವಸ್ಯ ಭೈಕ್ಷಸ್ಯ ಭೀಮೋ ಭುಂಕ್ತೇ ಮಹಾಬಲಃ॥ 1-171-14 (7772) 
ಸ ನಾಶಿತಶ್ಚ ಭವತಿ ಕಲ್ಯಾಣಾನ್ನಭುಜಿಃ ಪುರಾ।
ಸ ವೈವರ್ಣ್ಯಂ ಚ ಕಾರ್ಶ್ಯಂ ಚ ಜಗಾಮಾತೃಪ್ತಿಕಾರಿತಂ॥ 1-171-15 (7773) 
ಆಜ್ಯಬಿಂದುರ್ಯಥಾ ವಹ್ನೌ ಮಹತಿ ಜ್ವಲಿತೇ ಭವೇತ್।
ತಥಾರ್ಧಭಾಗಂ ಭೀಮಸ್ಯ ಭಿಕ್ಷಾನ್ನಸ್ಯ ನರೋತ್ತಮ॥ 1-171-16 (7774) 
ತಥೈವ ವಸತಾಂ ತತ್ರ ತೇಷಾಂ ರಾಜನ್ಮಹಾತ್ಮನಾಂ।
ಅತಿಚಕ್ರಾಮ ಸುಮಹಾನ್ಕಾಲೋಽಥ ಭರತರ್ಷಭ॥ 1-171-17 (7775) 
ಭೀಮೋಽಪಿ ಕ್ರೀಡಯಿತ್ವಾಥ ಮಿಥೋ ಬ್ರಾಹ್ಮಣಬಂಧುಷು।
ಕುಂಭಕಾರೇಣ ಸಂಬಂಧಾಲ್ಲೇಭೇ ಪಾತ್ರಂ ಮಹತ್ತರಂ॥ 1-171-18 (7776) 
ಕುಂಭಕಾರೋಽದದಾತ್ಪಾತ್ರಂ ಮಹತ್ಕೃತ್ವಾತಿಮಾತ್ರಕಂ।
ಪ್ರಹಸನ್ಭೀಮಸೇನಾಯ ವಿಸ್ಮಿತಸ್ತಸ್ಯ ಕರ್ಮಣಾ॥ 1-171-19 (7777) 
ತಸ್ಯಾದ್ಭುತಂ ಕರ್ಮ ಕುರ್ವನ್ಮೃದ್ಭಾರಂ ಮಹದಾದದೇ।
ಮೃದ್ಭಾರೈಃ ಶತಸಾಹಸ್ರೈಃ ಕುಂಭಕಾರಮತೋಷಯತ್॥ 1-171-20 (7778) 
ಚಕ್ರೇ ಚಕ್ರೇ ಚ ಮೃದ್ಭಾಂಡಾನ್ಸತತಂ ಭೈಕ್ಷಮಾಚರನ್।
ತದಾದಾಯಾಗತಂ ದೃಷ್ಟ್ವಾ ಹಸಂತಿ ಪ್ರಹಸಂತಿ ಚ॥ 1-171-21 (7779) 
ಭಕ್ಷ್ಯಭೋಜ್ಯಾನಿ ವಿವಿಧಾನ್ಯಾದಾಯ ಪ್ರಕ್ಷಿಪಂತಿ ಚ।
ಏವಮೇವ ಸದಾ ಭುಕ್ತ್ವಾ ಮಾತ್ರೇ ವದತಿ ವೈ ರಹಃ। 
ನ ಚಾಶಿತೋಽಸ್ಮಿ ಭವತಿ ಕಲ್ಯಾಣಾನ್ನಭೃತಃ ಪುರಾ॥'  1-171-22 (7780) 
ತತಃ ಕದಾಚಿದ್ಭೈಕ್ಷಾಯ ಗತಾಸ್ತೇ ಪುರಷರ್ಷಭಾಃ।
ಸಂಗತ್ಯ ಭೀಮಸೇನಸ್ತು ತತ್ರಾಸ್ತೇ ಪೃಥಯಾ ಸಹ॥ 1-171-23 (7781) 
ಅಥಾರ್ತಿಜಂ ಮಹಾಶಬ್ದಂ ಬ್ರಾಹ್ಮಣಸ್ಯ ನಿವೇಶನೇ।
ಭೃಶಮುತ್ಪತಿತಂ ಘೋರಂ ಕುಂತೀ ಶುಶ್ರಾವ ಭಾರತ॥ 1-171-24 (7782) 
ರೋರುಯಮಾಣಾಂಸ್ತಾಂದೃಷ್ಟ್ವಾ ಪರಿದೇವಯತಶ್ಚ ಸಾ।
ಕಾರುಣ್ಯಾತ್ಸಾಧುಭಾವಾಚ್ಚ ಕುಂತೀ ರಾಜನ್ನ ಚಕ್ಷಮೇ॥ 1-171-25 (7783) 
ಮಥ್ಯಮಾನೇವ ದುಃಖೇನ ಹೃದಯೇನ ಪೃಥಾ ತದಾ।
ಉವಾಚ ಭೀಮಂ ಕಲ್ಯಾಣೀ ಕೃಪಾನ್ವಿತಮಿದಂ ವಚಃ॥ 1-171-26 (7784) 
ವಸಾಮಃ ಸುಸುಖಂ ಪುತ್ರ ಬ್ರಾಹ್ಮಣಸ್ಯ ನಿವೇಶನೇ।
ಅಜ್ಞಾತಾ ಧಾರ್ತರಾಷ್ಟ್ರಸ್ಯ ಸತ್ಕೃತಾಂ ವೀತಮನ್ಯವಃ॥ 1-171-27 (7785) 
ಸಾ ಚಿಂತಯೇ ಸದಾ ಪುತ್ರ ಬ್ರಾಹ್ಮಣಸ್ಯಾಸ್ಯ ಕಿಂ ನ್ವಹಂ॥
ಕದಾ ಪ್ರಿಯಂ ಕರಿಷ್ಯಾಮಿ ಯತ್ಕುರ್ಯುರುಷಿತಾಃ ಸುಖಂ॥ 1-171-28 (7786) 
ಏತಾವಾನ್ಪುರುಷಸ್ತಾತ ಕೃತಂ ಯಸ್ಮಿನ್ನ ನಶ್ಯತಿ।
ಯಾವಚ್ಚ ಕುರ್ಯಾದನ್ಯೋಽಸ್ಯ ಕುರ್ಯಾದಭ್ಯಧಿಕಂ ತತಃ॥ 1-171-29 (7787) 
ತದಿದಂ ಬ್ರಾಹ್ಮಣಸ್ಯಾಸ್ಯ ದುಃಖಮಾಪತಿತಂ ಧ್ರುವಂ।
ನ ತತ್ರ ಯದಿ ಸಾಹಾಯ್ಯಂ ಕುರ್ಯಾಮ ಸುಕೃತಂ ಭವೇತ್॥ 1-171-30 (7788) 
ಭೀಮಸೇನ ಉವಾಚ। 1-171-31x (1003) 
ಜ್ಞಾಯತಾಮಸ್ಯ ಯದ್ದುಃಖಂ ಯತಶ್ಚೈವ ಸಮುತ್ಥಿತಂ।
ವಿದಿತ್ವಾ ವ್ಯವಸಿಷ್ಯಾಮಿ ಯದ್ಯಪಿ ಸ್ಯಾತ್ಸುದುಷ್ಕರಂ॥ 1-171-31 (7789) 
ವೈಶಂಪಾಯನ ಉವಾಚ। 1-171-32x (1004) 
ಏವಂ ತೌ ಕಥಯಂತೌ ಚ ಭೂಯಃ ಸುಶ್ರುವತುಃ ಸ್ವನಂ।
ಆರ್ತಿಜಂ ತಸ್ಯ ವಿಪ್ರಸ್ಯ ಸಭಾರ್ಯಸ್ಯ ವಿಶಾಂಪತೇ॥ 1-171-32 (7790) 
ಅಂತಃಪುರಂ ತತಸ್ತಸ್ಯ ಬ್ರಾಹ್ಮಣಸ್ಯ ಮಹಾತ್ಮನಃ।
ವಿವೇಶ ತ್ವರಿತಾ ಕುಂತೀ ಬದ್ಧವತ್ಸೇವ ಸೌರಭೀ॥ 1-171-33 (7791) 
ತತಸ್ತಂ ಬ್ರಾಹ್ಮಣಂ ತತ್ರ ಭಾರ್ಯಯಾ ಚ ಸುತೇನ ಚ।
ದುಹಿತ್ರಾ ಚೈವ ಸಹಿತಂ ದದರ್ಶ ವಿಕೃತಾನನಂ॥ 1-171-34 (7792) 
ಬ್ರಾಹ್ಮಣ ಉವಾಚ। 1-171-35x (1005) 
ಧಿಗಿದಂ ಜೀವಿತಂ ಲೋಕೇ ಗತಸಾರಮನರ್ಥಕಂ।
ದುಃಖಮೂಲಂ ಪರಾಧೀನಂ ಭೃಶಮಪ್ರಿಯಭಾಗಿ ಚ॥ 1-171-35 (7793) 
ಜೀವಿತೇ ಪರಮಂ ದುಃಖಂ ಜೀವಿತೇ ಪರಮೋ ಜ್ವರಃ।
ಜೀವಿತೇ ವರ್ತಮಾನಸ್ಯ ದ್ವಂದ್ವಾನಾಮಾಗಮೋ ಧ್ರುವಃ॥ 1-171-36 (7794) 
ಆತ್ಮಾ ಹ್ಯೇಕೋ ಹಿ ಧರ್ಮಾರ್ಥೌ ಕಾಮಂ ಚೈವ ನಿಷೇವತೇ।
ಏತೈಶ್ಚ ವಿಪ್ರಯೋಗೋಽಪಿ ದುಃಖಂ ಪರಮನಂತಕಂ॥ 1-171-37 (7795) 
ಆಹುಃ ಕೇಚಿತ್ಪರಂ ಮೋಕ್ಷಂ ಸ ಚ ನಾಸ್ತಿ ಕಥಂಚನ।
ಅರ್ಥಪ್ರಾಪ್ತೌ ತು ನರಕಃ ಕೃತ್ಸ್ನ ಏವೋಪಪದ್ಯತೇ॥ 1-171-38 (7796) 
ಅರ್ಥೇಪ್ಸುತಾ ಪರಂ ದುಃಖಮರ್ಥಪ್ರಾಪ್ತೌ ತತೋಽಧಿಕಂ।
ಜಾತಸ್ನೇಹಸ್ಯ ಚಾರ್ಥೇಷು ವಿಪ್ರಯೋಗೇ ಮಹತ್ತರಂ॥ 1-171-39 (7797) 
`ಯಾವಂತೋ ಯಸ್ಯ ಸಂಯೋಗಾ ದ್ರವ್ಯೈರಿಷ್ಟೈರ್ಭವಂತ್ಯುತ।
ತಾವಂತೋಽಸ್ಯ ನಿಖ್ಯಂತೇ ಹೃದಯೇ ಶೋಕಶಂಕವಃ॥ 1-171-40 (7798) 
ತದಿದಂ ಜೀವಿತಂ ಪ್ರಾಪ್ಯ ಅಲ್ಪಕಾಲಂ ಮಹಾಭಯಂ।
ತ್ಯಾಗೋ ಹಿ ನ ಮಯಾ ಪ್ರಾಪ್ತೋ ಭಾರ್ಯಯಾ ಸಹಿತೇನ ಚ॥'  1-171-41 (7799) 
ನ ಹಿ ಯೋಗಂ ಪ್ರಪಶ್ಯಾಮಿ ಯೇನ ಮುಚ್ಯೇಯಮಾಪದಃ।
ಪುತ್ರದಾರೇಣ ವಾ ಸಾರ್ಧಂ ಪ್ರಾದ್ರವೇಯಮನಾಮಯಂ॥ 1-171-42 (7800) 
ಯತಿತಂ ವೈ ಮಯಾ ಪೂರ್ವಂ ವೇತ್ಥ ಬ್ರಾಹ್ಮಣಿ ತತ್ತಥಾ।
ಕ್ಷೇಮಂ ಯತಸ್ತತೋ ಗಂತುಂ ತ್ವಯಾ ತು ಮಮ ನ ಶ್ರುತಂ॥ 1-171-43 (7801) 
ಇಹ ಜಾತಾ ವಿವೃದ್ಧಾಽಸ್ಮಿ ಪಿತಾ ಮಾತಾ ಮಮೇತಿ ವೈ।
ಉಕ್ತವತ್ಯಸಿ ದುರ್ಮೇಧೇ ಯಾಚ್ಯಮಾನಾ ಮಯಾಽಸಕೃತ್॥ 1-171-44 (7802) 
ಸ್ವರ್ಗತೋಽಪಿ ಪಿತಾ ವೃದ್ಧಸ್ತಥಾ ಮಾತಾ ಚಿರಂ ತವ।
ಬಂಧವಾ ಭೂತಪೂರ್ವಾಶ್ಚ ತತ್ರ ವಾಸೇ ತು ಕಾ ರತಿಃ॥ 1-171-45 (7803) 
`ನ ಭೋಜನಂ ವಿರುದ್ಧಂ ಸ್ಯಾನ್ನ ಸ್ತ್ರೀದೇಶೋ ನಿಬಂಧನಃ।
ಸುದೂರಮಪಿ ತಂ ದೇಶಂ ವ್ರಜೇದ್ಗರುಡಹಂಸವತ್॥'  1-171-46 (7804) 
ಸೋಽಯಂ ತೇ ಬಂಧುಕಾಮಾಯಾ ಅಶೃಣ್ವಂತ್ಯಾ ವಚೋ ಮಮ।
ಬಂಧುಪ್ರಣಾಶಃ ಸಂಪ್ರಾಪ್ತೋ ಭೃಶಂ ದುಃಖಕರೋ ಮಮ॥ 1-171-47 (7805) 
ಅಥವಾ ಮದ್ವಿನಾಶೋ ಯಂ ನ ಹಿ ಶಕ್ಷ್ಯಾಮಿ ಕಂಚನ।
ಪರಿತ್ಯಕ್ತುಮಹಂ ಬಂಧುಂ ಸ್ವಯಂ ಜೀವನ್ನೃಶಂಸವತ್॥ 1-171-48 (7806) 
ಸಹಧರ್ಮಚರೀಂ ದಾಂತಾಂ ನಿತ್ಯಂ ಮಾತೃಸಮಾಂ ಮಮ।
ಸಖಾಯಂ ವಿಹಿತಾಂ ದೇವೈರ್ನಿತ್ಯಂ ಪರಮಿಕಾಂ ಗತಿಂ॥ 1-171-49 (7807) 
ಪಿತ್ರಾ ಮಾತ್ರಾ ಚ ವಿಹಿತಾಂ ಸದಾ ಗಾರ್ಹಸ್ಥ್ಯಭಾಗಿನೀಂ।
ವರಯಿತ್ವಾ ಯಥಾನ್ಯಾಯಂ ಮಂತ್ರವತ್ಪರಿಣೀಯ ಚ॥ 1-171-50 (7808) 
ಕುಲೀನಾಂ ಶೀಲಸಂಪನ್ನಾಮಪತ್ಯಜನನೀಮಪಿ।
ತ್ವಾಮಹಂ ಜೀವಿತಸ್ಯಾರ್ಥೇ ಸಾಧ್ವೀಮನಪಕಾರಿಣೀಂ॥ 1-171-51 (7809) 
ಪರಿತ್ಯಕ್ತುಂ ನ ಶಕ್ಷ್ಯಾಮಿ ಭಾರ್ಯಾಂ ನಿತ್ಯಮನುವ್ರತಾಂ।
ಕುತ ಏವ ಪರಿತ್ಯಕ್ತುಂ ಸುತಾಂ ಶಕ್ಷ್ಯಾಂಯಹಂ ಸ್ವಯಂ॥ 1-171-52 (7810) 
ಬಾಲಾಮಪ್ರಾಪ್ತವಯಸಮಜಾತವ್ಯಂಜನಾಕೃತಿಂ।
ಭರ್ತುರರ್ಥಾಯ ನಿಕ್ಷಿಪ್ತಾಂ ನ್ಯಾಸಂ ಧಾತ್ರಾ ಮಹಾತ್ಮನಾ॥ 1-171-53 (7811) 
ಯಯಾ ದೌಹಿತ್ರಜಾಂʼಲ್ಲೋಕಾನಾಶಂಸೇ ಪಿತೃಭಿಃ ಸಹ।
ಸ್ವಯಮುತ್ಪಾದ್ಯ ತಾಂ ಬಾಲಾಂ ಕಥಮುತ್ಸ್ರಷ್ಟುಮುತ್ಸಹೇ॥ 1-171-54 (7812) 
ಮನ್ಯಂತೇ ಕೇಚಿದಧಿಕಂ ಸ್ನೇಹಂ ಪುತ್ರೇ ಪಿತುರ್ನರಾಃ।
ಕನ್ಯಾಯಾಂ ಕೇಚಿದಪರೇ ಮಮ ತುಲ್ಯಾವುಭೌ ಸ್ಮೃತೌ॥ 1-171-55 (7813) 
ಯಸ್ಯಾಂ ಲೋಕಾಃ ಪ್ರಸೂತಿಶ್ಚ ಸ್ಥಿತಾ ನಿತ್ಯಮಥೋ ಸುಖಂ।
ಅಪಾಪಾಂ ತಾಮಹಂ ಬಾಲಾಂ ಕಥಮುತ್ಸ್ರಷ್ಟುಮುತ್ಸಹೇ॥ 1-171-56 (7814) 
`ಕುತ ಏವ ಪರಿತ್ಯಕ್ತುಂ ಸುತಂ ಶಕ್ಷ್ಯಾಂಯಹಂ ಸ್ವಯಂ।
ಪ್ರಾರ್ಥಯೇಯಂ ಪರಾಂ ಪ್ರೀತಿಂ ಯಸ್ಮಿನ್ಸ್ವರ್ಗಫಲಾನಿ ಚ॥ 1-171-57 (7815) 
ಯಸ್ಯ ಜಾತಸ್ಯ ಪಿತರೋ ಮುಖಂ ದೃಷ್ಟ್ವಾ ದಿವಂ ಗತಾಃ।
ಅಹಂ ಮುಕ್ತಃ ಪಿತೃಋಣಾದ್ಯಸ್ಯ ಜಾತಸ್ಯ ತೇಜಸಾ॥ 1-171-58 (7816) 
ದಯಿತಂ ಮೇ ಕಥಂ ಬಾಲಮಹಂ ತ್ಯಕ್ತುಮಿಹೋತ್ಸಹೇ।
ತಮಹಂ ಜ್ಯೇಷ್ಠಪುತ್ರಂ ಮೇ ಕುಲನಿರ್ಹಾರಕಂ ವಿಭುಂ॥ 1-171-59 (7817) 
ಮಮ ಪಿಂಡೋದಕನಿಧಿಂ ಕಥಂ ತ್ಯಕ್ಷ್ಯಾಮಿ ಪುತ್ರಕಂ।
ತ್ಯಾಗೋಽಯಂ ಮಮ ಸಂಪ್ರಾಪ್ತೋ ಮಮನ್ವಾ ಮೇ ಸುತಸ್ಯ ವಾ॥ 1-171-60 (7818) 
ತವ ವಾ ತವ ಪುತ್ರ್ಯಾ ವಾ ಅತ್ರ ವಾಸಸ್ಯ ತತ್ಫಲಂ।
ನ ಶೃಣೋಷಿ ವಚೋ ಮಹ್ಯಂ ತತ್ಫಲಂ ಭುಂಕ್ಷ್ವ ಭಾಮಿನಿ॥ 1-171-61 (7819) 
ಅಥವಾಹಂ ನ ಶಕ್ಷ್ಯಾಮಿ ಸ್ವಯಂ ಮರ್ತುಂ ಸುತಂ ಮಮ।
ಏಕಂ ತ್ಯಕ್ತುಂ ನ ಶಕ್ನೋತಿ ಭವತೀಂ ಚ ಸುತಾಮಪಿ॥ 1-171-62 (7820) 
ಅಥ ಮದ್ರಕ್ಷಣಾರ್ಥಂ ವಾ ನ ಹಿ ಶಕ್ಷ್ಯಾಮಿ ಕಂಚನ।
ಪರಿತ್ಯಕ್ತುಮಹಂ ಬಂಧುಂ ಸ್ವಯಂ ಜೀವನ್ನೃಶಂಸವತ್॥ 1-171-63 (7821) 
ಆತ್ಮಾನಮಪಿ ಚೋತ್ಸೃಜ್ಯ ಗತೇ ಪ್ರೇತವಶಂ ಮಯಿ।'
ತ್ಯಕ್ತಾ ಹ್ಯೇತೇ ಮಯಾ ವ್ಯಕ್ತಂ ನೇಹ ಶಕ್ಷ್ಯಂತಿ ಜೀವಿತುಂ॥  1-171-64 (7822) 
ಏಷಾಂ ಚಾನ್ಯತಮತ್ಯಾಗೋ ನೃಶಂಸೋ ಗರ್ಹಿತೋ ಬುಧೈಃ।
ಆತ್ಮತ್ಯಾಗೇ ಕೃತೇ ಚೇಮೇ ಮರಿಷ್ಯಂತಿ ಮಯಾ ವಿನಾ॥ 1-171-65 (7823) 
ಸ ಕೃಚ್ಛ್ರಾಮಹಮಾಪನ್ನೋ ನ ಶಕ್ತಸ್ತರ್ತುಮಾಪದಂ।
ಅಹೋ ಧಿಕ್ಕಾಂ ಗತಿಂ ತ್ವದ್ಯ ಗಮಿಷ್ಯಾಮಿ ಸಬಾಂಧವಃ। 
ಸರ್ವೈಃ ಸಹ ಮೃತಂ ಶ್ರೇಯೋ ನ ಚ ಮೇ ಜೀವಿತುಂ ಕ್ಷಮಂ॥ ॥  1-171-66 (7824) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಬಕವಚಪರ್ವಣಿ ಏಕಸಪ್ತತ್ಯಧಿಕಶತತಮೋಽಧ್ಯಾಯಃ॥ 171 ॥

Mahabharata - Adi Parva - Chapter Footnotes

1-171-42 ಯೋಗಮುಪಾಯಂ॥ ಏಕಸಪ್ತತ್ಯಧಿಕಶತತಮೋಽಧ್ಯಾಯಃ॥ 171 ॥



ಆದಿಪರ್ವ - ಅಧ್ಯಾಯ 172

॥ ಶ್ರೀಃ ॥

1.172. ಅಧ್ಯಾಯಃ 172 

Mahabharata - Adi Parva - Chapter Topics

ಬ್ರಾಹ್ಮಣ ಪ್ರತಿ ತತ್ಪತ್ನೀವಾಕ್ಯಂ॥ 1 ॥

Mahabharata - Adi Parva - Chapter Text

1-172-0 (7825) 
ಬ್ರಾಹ್ಮಣ್ಯುವಾಚ। 1-172-0x (1006) 
ನ ಸಂತಾಪಸ್ತ್ವಯಾ ಕಾರ್ಯಃ ಪ್ರಾಕೃತೇನೇವ ಕರ್ಹಿಚಿತ್।
ನ ಹಿ ಸಂತಾಪಕಾಲೋಽಯಂ ವೈದ್ಯಸ್ಯ ತವ ವಿದ್ಯತೇ॥ 1-172-1 (7826) 
ಅವಶ್ಯಂ ನಿಧನಂ ಸರ್ವೈರ್ಗಂತವ್ಯಮಿಹ ಮಾನವೈಃ।
ಅವಶ್ಯಭಾವಿನ್ಯರ್ಥೇ ವೈ ಸಂತಾಪೋ ನೇಹ ವಿದ್ಯತೇ॥ 1-172-2 (7827) 
ಭಾರ್ಯಾ ಪುತ್ರೋಽಥ ದುಹಿತಾ ಸರ್ವಮಾತ್ಮಾರ್ಥಮಿಷ್ಯತೇ।
ವ್ಯಥಾಂ ಜಹಿ ಸುಬುದ್ಧ್ಯಾ ತ್ವಂ ಸ್ವಯಂ ಯಾಸ್ಯಾಮಿ ತತ್ರ ಚ॥ 1-172-3 (7828) 
ಏತದ್ಧಿ ಪರಮಂ ನಾರ್ಯಾಃ ಕಾರ್ಯಂ ಲೋಕೇ ಸನಾತನಂ।
ಪ್ರಾಣಾನಪಿ ಪರಿತ್ಯಜ್ಯ ಯದ್ಭರ್ತುರ್ಹಿತಮಾಚರೇತ್॥ 1-172-4 (7829) 
ತಚ್ಚ ತತ್ರ ಕೃತಂ ಕರ್ಮ ತವಾಪೀದಂ ಸುಖಾವಹಂ।
ಭವತ್ಯಮುತ್ರ ಚಾಕ್ಷಯ್ಯಂ ಲೋಕೇಽಸ್ಮಿಂಶ್ಚ ಯಶಸ್ಕರಂ॥ 1-172-5 (7830) 
ಏಷ ಚೈವ ಗುರುರ್ಧರ್ಮೋ ಯಂ ಪ್ರವಕ್ಷ್ಯಾಂಯಹಂ ತವ।
ಅರ್ಥಶ್ಚ ತವ ಧರ್ಮಶ್ಚ ಭೂಯಾನತ್ರ ಪ್ರದೃಶ್ಯತೇ॥ 1-172-6 (7831) 
ಯದರ್ಥಮಿಷ್ಯತೇ ಭಾರ್ಯಾ ಪ್ರಾಪ್ತಃ ಸೋಽರ್ಥಸ್ತ್ವಯಾ ಮಯಿ।
ಕನ್ಯಾ ಚೈಕಾ ಕುಮಾರಶ್ಚ ಕೃತಾಹಮನೃಣಾ ತ್ವಯಾ॥ 1-172-7 (7832) 
ಸಮರ್ಥಃ ಪೋಷಣೇ ಚಾಸಿ ಸುತಯೋ ರಕ್ಷಣೇ ತಥಾ।
ನ ತ್ವಹಂ ಸುತಯೋಃ ಶಕ್ತಾ ತಥಾ ರಕ್ಷಣಪೋಷಣೇ॥ 1-172-8 (7833) 
ಮಮ ಹಿ ತ್ವದ್ವಿಹೀನಾಯಾಃ ಸರ್ವಪ್ರಾಣಧನೇಶ್ವರ।
ಕಥಂ ಸ್ಯಾತಾಂ ಸುತೌ ಬಾಲೌ ಭರೇಯಂ ಚ ಕಥಂ ತ್ವಹಂ॥ 1-172-9 (7834) 
ಕಥಂ ಹಿ ವಿಧವಾಽನಾಥಾ ಬಾಲಪುತ್ರಾ ವಿನಾ ತ್ವಯಾ।
ಮಿಥುನಂ ಜೀವಯಿಷ್ಯಾಮಿ ಸ್ಥಿತಾ ಸಾಧುಗತೇ ಪಥಿ॥ 1-172-10 (7835) 
ಅಹಂ ಕೃತಾವಲೇಪೈಶ್ಚ ಪ್ರಾರ್ಥ್ಯಮಾನಾಮಿಮಾಂ ಸುತಾಂ।
ಅಯುಕ್ತೈಸ್ತವ ಸಂಬಂಧೇ ಕಥಂ ಶಕ್ಷ್ಯಾಮಿ ರಕ್ಷಿತುಂ॥ 1-172-11 (7836) 
ಉತ್ಸೃಷ್ಟಮಾಮಿಷಂ ಭೂಮೌ ಪ್ರಾರ್ಥಯಂತಿ ಯಥಾ ಖಗಾಃ।
ಪ್ರಾರ್ಥಯಂತಿ ಜನಾಃ ಸರ್ವೇ ಪತಿಹೀನಾಂ ತಥಾ ಸ್ತ್ರಿಯಂ॥ 1-172-12 (7837) 
ಸಾಽಹಂ ವಿಚಾಲ್ಯಮಾನಾ ವೈ ಪ್ರಾರ್ಥ್ಯಮಾನಾ ದುರಾತ್ಮಭಿಃ।
ಸ್ಥಾತುಂ ಪಥಿ ನ ಶಕ್ಷ್ಯಾಮಿ ಸಜ್ಜನೇಷ್ಟೇ ದ್ವಿಜೋತ್ತಮ॥ 1-172-13 (7838) 
`ಸ್ತ್ರೀಜನ್ಮ ಗರ್ಹಿತಂ ನಾಥ ಲೋಕೇ ದುಷ್ಟಜನಾಕುಲೇ।
ಮಾತಾಪಿತ್ರೋರ್ವಶೇ ಕನ್ಯಾ ಪ್ರೌಢಾ ಭರ್ತೃವಶೇ ತಥಾ॥ 1-172-14 (7839) 
ಅಭಾವೇ ಚಾನಯೋಃ ಪುತ್ರೇ ಖತಂತ್ರಾ ಸ್ತ್ರೀ ವಿಗರ್ಹಿತಾ॥  1-172-15 (7840) 
ಅನಾಥತ್ವಂ ಸ್ತ್ರಿಯೋ ದ್ವಾರಂ ದುಷ್ಟಾನಾಂ ವಿವೃತಂ ಹಿ ತತ್।
ವಸ್ತ್ರಖಂಡಂ ಘೃತಾಕ್ತಂ ಹಿ ಯಥಾ ಸಂಕೃಷ್ಯತೇ ಶ್ವಭಿಃ॥'  1-172-16 (7841) 
ಕಥಂ ತವ ಕುಲಸ್ಯೈಕಮಿಮಂ ಬಾಲಮನಾಗಸಂ।
ಪಿತೃಪೈತಾಮಹೇ ಮಾರ್ಗೇ ನಿಯೋಕ್ತುಮಹಮುತ್ಸಹೇ॥ 1-172-17 (7842) 
ಕಥಂ ಶಕ್ಷ್ಯಾಮಿ ಬಾಲೇಽಸ್ಮಿನ್ಗುಣಾನಾಧಾತುಮೀಪ್ಸಿತಾನ್।
ಅನಾಥೇ ಸರ್ವತೋ ಲುಪ್ತೇ ಯಥಾ ತ್ವಂ ಧರ್ಮದರ್ಶಿವಾನ್॥ 1-172-18 (7843) 
ಇಮಾಮಪಿ ಚ ತೇ ಬಾಲಾಮನಾಥಾಂ ಪರಿಭೂಯ ಮಾಂ।
ಅನರ್ಹಾಃ ಪ್ರಾರ್ಥಯಿಷ್ಯಂತಿ ಶೂದ್ರಾ ವೇದಶ್ರುತಿಂ ಯಥಾ॥ 1-172-19 (7844) 
ತಾಂ ಚೇದಹಂ ನ ದಿತ್ಸೇಯಂ ಸದ್ಗುಣೈರುಪಬೃಂಹಿತಾಂ।
ಪ್ರಮಥ್ಯೈನಾಂ ಹರೇಯುಸ್ತೇ ಹವಿರ್ಧ್ವಾಂಕ್ಷಾ ಇವಾಧ್ವರಾತ್॥ 1-172-20 (7845) 
ಸಂಪ್ರೇಕ್ಷಮಾಣಾ ಪುತ್ರೀಂ ತೇ ನಾನುರೂಪಮಿವಾತ್ಮನಃ।
ಅನರ್ಹವಶಮಾಪನ್ನಾಮಿಮಾಂ ಚಾಪಿ ಸುತಾಂ ತವ॥ 1-172-21 (7846) 
ಅವಜ್ಞಾತಾ ಚ ಲೋಕೇಷು ತಥಾನ್ಮಾನಮಜಾನತೀ।
ಅವಲಿಪ್ತೈರೈರ್ಬ್ರಹ್ಮನ್ಮರಿಷ್ಯಾಮಿ ನ ಸಂಶಯಃ॥ 1-172-22 (7847) 
ತೌ ಚ ಹೀನೌ ಮಯಾ ಬಾಲೌ ತ್ವಯಾ ಚೈವ ತಥಾತ್ಮಜೌ।
ವಿನಶ್ಯೇತಾಂ ನ ಸಂದೇಹೋ ಮತ್ಸ್ಯಾವಿವ ಜಲಕ್ಷಯೇ॥ 1-172-23 (7848) 
ತ್ರಿತಯಂ ಸರ್ವಥಾಪ್ಯೇವಂ ವಿನಶಿಷ್ಯತ್ಯಸಂಶಯಂ।
ತ್ವಯಾ ವಿಹೀನಂ ತಸ್ಮಾತ್ತ್ವಂ ಮಾಂ ಪರಿತ್ಯಕ್ತುಮರ್ಹಸಿ॥ 1-172-24 (7849) 
ವ್ಯುಷ್ಟಿರೇಷಾ ಪರಾ ಸ್ತ್ರೀಣಾಂ ಪೂರ್ವಂ ಭರ್ತುಃ ಪರಾ ಗತಿಃ।
ನನು ಬ್ರಹ್ಮನ್ಸಪುತ್ರಾಣಾಮಿತಿ ಧರ್ಮವಿದೋ ವಿದುಃ॥ 1-172-25 (7850) 
`ಅನಿಷ್ಟಮಿಹ ಪುತ್ರಾಣಾಂ ವಿಷಯೇ ಪರಿವರ್ತಿತುಂ।
ಹರಿದ್ರಾಂಜನಪುಷ್ಪಾದಿಸೌಮಂಗಲ್ಯಯುತಾ ಸತೀ॥ 1-172-26 (7851) 
ಮರಣಂ ಯಾತಿ ಯಾ ಭರ್ತುಸ್ತದ್ದತ್ತಜಲಪಾಯಿನೀ।
ಭರ್ತೃಪಾದಾರ್ಪಿತಮನಾಃ ಸಾ ಯಾತಿ ಗಿರಿಜಾಪದಂ॥ 1-172-27 (7852) 
ಗಿರಾಜಾಯಾಃ ಸಖೀ ಭೂತ್ವಾ ಮೋದತೇ ನಗಕನ್ಯಯಾ।
ಮಿತಂ ದದಾತಿ ಹಿ ಪಿತಾ ಮಿತಂ ಮಾತಾ ಮಿತಂ ಸುತಃ॥ 1-172-28 (7853) 
ಅಮಿತಸ್ಯ ಹಿ ದಾತಾರಂ ಕಾ ಪತಿಂ ನಾಭಿನಂದತಿ।
ಆಶ್ರಮಾಶ್ಚಾಗ್ನಿಸಂಸ್ಕಾರಾ ಜಪಹೋಮವ್ರತಾನಿ ಚ॥ 1-172-29 (7854) 
ಸ್ತ್ರೀಣಾಂ ನೈತೇ ವಿಧಾತವ್ಯಾ ವಿನಾ ಪತಿಮನಿಂದಿತಂ।
ಕ್ಷಮಾ ಶೌಚಮನಾಹಾರಮೇತಾವದ್ವಿಹಿತಂ ಸ್ತ್ರಿಯಾಃ॥'  1-172-30 (7855) 
ಪರಿತ್ಯಕ್ತಃ ಸುತಶ್ಚಾಯಂ ದುಹಿತೇಯಂ ತಥಾ ಮಯಾ।
ಬಾಂಧವಾಶ್ಚ ಪರಿತ್ಯಕ್ತಾಸ್ತ್ವದರ್ಥಂ ಜೀವಿತಂ ಚ ಮೇ॥ 1-172-31 (7856) 
ಯಜ್ಞೈಸ್ತಪೋಭಿರ್ನಿಯಮೈರ್ದಾನೈಶ್ಚ ವಿವಿಧೈಸ್ತಥಾ।
ವಿಶಿಷ್ಯತೇ ಸ್ತ್ರಿಯಾ ಭರ್ತುರ್ನಿತ್ಯಂ ಪ್ರಿಯಹಿತೇ ಸ್ಥಿತಿಃ॥ 1-172-32 (7857) 
ತದಿದಂ ಯಚ್ಚಿಕೀರ್ಷಾಮಿ ಧರ್ಮಂ ಪರಮಸಂಮತಂ।
ಇಷ್ಟಂ ಚೈವ ಹಿತಂ ಚೈವ ತವ ಚೈವ ಕುಲಸ್ಯ ಚ॥ 1-172-33 (7858) 
ಇಷ್ಟಾನಿ ಚಾಪ್ಯಪತ್ಯಾನಿ ದ್ರವ್ಯಾಣಿ ಸುಹೃದಃ ಪ್ರಿಯಾಃ।
ಆಪದ್ಧರ್ಮಪ್ರಮೋಕ್ಷಾಯ ಭಾರ್ಯಾ ಚಾಪಿ ಸತಾಂ ಮತಂ॥ 1-172-34 (7859) 
ಆಪದರ್ಥೇ ಧನಂ ರಕ್ಷೇದ್ದಾರಾನ್ರಕ್ಷೇದ್ಧನೈರಪಿ।
ಆತ್ಮಾನಂ ಸತತಂ ರಕ್ಷೇದ್ದಾರೈರಪಿ ಧನೈರಪಿ॥ 1-172-35 (7860) 
ದೃಷ್ಟಾದೃಷ್ಟಫಲಾರ್ಥಂ ಹಿ ಭಾರ್ಯಾ ಪುತ್ರೋ ಧನಂ ಗೃಹಂ।
ಸರ್ವಮೇತದ್ವಿಧಾತವ್ಯಂ ಬುಧಾನಾಮೇಷ ನಿಶ್ಚಯಃ॥ 1-172-36 (7861) 
ಏಕತೋ ವಾ ಕುಲಂ ಕೃತ್ಸ್ನಮಾತ್ಮಾ ವಾ ಕುಲವರ್ಧನಃ।
`ಉಭಯೋಃ ಕೋಧಿಕೋ ವಿದ್ವನ್ನಾತ್ಮಾ ಚೈವಾಧಿಕಃ ಕುಲಾತ್॥ 1-172-37 (7862) 
ಆತ್ಮನೋ ವಿದ್ಯಮಾನತ್ವಾದ್ಭುವನಾನಿ ಚತುರ್ದಶ।
ವಿದ್ಯಂತೇ ದ್ವಿಜಶಾರ್ದೂಲ ಆತಮಾ ರಕ್ಷ್ಯಸ್ತತಸ್ತ್ವಯಾ॥ 1-172-38 (7863) 
ಆತ್ಮನ್ಯವಿದ್ಯಮಾನೇ ಚೇದಸ್ಯ ನಾಸ್ತೀಹ ಕಿಂಚನ।
ಏತಜ್ಜಗದಿದಂ ಸರ್ವಮಾತ್ಮನಾ ನ ಸಮಂ ಕಿಲ॥'  1-172-39 (7864) 
ಸ ಕುರುಷ್ವ ಮಯಾ ಕಾರ್ಯಂ ತಾರಯಾತ್ಮಾನಮಾತ್ಮನಾ।
ಅನುಜಾನೀಹೀ ಮಾಮಾರ್ಯ ಸುತೌ ಮೇ ಪರಿಪಾಲಯ॥ 1-172-40 (7865) 
ಅವಧ್ಯಾಃ ಸ್ತ್ರಿಯ ಇತ್ಯಾಹುರ್ಧರ್ಮಜ್ಞಾ ಧರ್ಮನಿಶ್ಚಯೇ।
ಧರ್ಮಜ್ಞಾನ್ರಾಕ್ಷಸಾನಾಹುರ್ನ ಹನ್ಯಾತ್ಸ ಚ ಮಾಮಪಿ॥ 1-172-41 (7866) 
ನಿಃಸಂಶಯಂ ವಧಃ ಪುಂಸಾಂ ಸ್ತ್ರೀಣಾಂ ಸಂಶಯಿತೋ ವಧಃ।
ಅತೋ ಮಾಮೇವ ಧರ್ಮಜ್ಞ ಪ್ರಸ್ಥಾಪಯಿತುಮರ್ಹಸಿ॥ 1-172-42 (7867) 
ಭುಕ್ತಂ ಪ್ರಿಯಾಣ್ಯವಾಪ್ತಾನಿ ಧರ್ಮಶ್ಚ ಚರಿತೋ ಮಯಾ।
`ತ್ವಚ್ಛುಶ್ರೂಷಣಸಂಭೂತಾ ಕೀರ್ತಿಶ್ಚಾಪ್ಯತುಲಾ ಮಮ।' 
ತ್ವತ್ಪ್ರಸೂತಿಃ ಪ್ರಿಯಾ ಪ್ರಾಪ್ತಾ ನ ಮಾಂ ತಪ್ಸ್ಯತ್ಯಜೀವಿತಂ॥  1-172-43 (7868) 
ಜಾತಪುತ್ರಾ ಚ ವೃದ್ಧಾ ಚ ಪ್ರಿಯಕಾಮಾ ಚ ತೇ ಸದಾ।
ಸಮೀಕ್ಷ್ಯೈತದಹಂ ಸರ್ವಂ ವ್ಯವಸಾಯಂ ಕರೋಂಯತಃ॥ 1-172-44 (7869) 
ಉತ್ಸೃಜ್ಯಾಪಿ ಹಿ ಮಾಮಾರ್ಯ ಪ್ರಾಪ್ಸ್ಯಸ್ಯನ್ಯಾಮಪಿ ಸ್ತ್ರಿಯಂ।
ತತಃ ಪ್ರತಿಷ್ಠಿತೋ ಧರ್ಮೋ ಭವಿಷ್ಯತಿ ಪುನಸ್ತವ॥ 1-172-45 (7870) 
ನ ಚಾಪ್ಯಧರ್ಮಃ ಕಲ್ಯಾಣ ಬಹುಪತ್ನೀಕತಾ ನೃಣಾಂ।
ಸ್ತ್ರೀಣಾಮಧರ್ಮಃ ಸುಮಹಾನ್ಭರ್ತುಃ ಪೂರ್ವಸ್ಯ ಲಂಘನೇ॥ 1-172-46 (7871) 
ಏತತ್ಸರ್ವಂ ಸಮೀಕ್ಷ್ಯ ತ್ವಮಾತ್ಮತ್ಯಾಗಂ ಚ ಗರ್ಹಿತಂ।
ಆತ್ಮಾನಂ ತಾರಯಾದ್ಯಾಶು ಕುಲಂ ಚೇಮೌ ಚ ದಾರಕೌ॥ 1-172-47 (7872) 
ವೈಶಂಪಾಯನ ಉವಾಚ। 1-172-48x (1007) 
ಏವಮುಕ್ತಸ್ತಯಾ ಭರ್ತಾ ತಾಂ ಸಮಾಲಿಂಗ್ಯ ಭಾರತ।
ಮುಮೋಚ ಬಾಷ್ಪಂ ಶನಕೈಃ ಸಭಾರ್ಯೋ ಭೃಶದುಃಖಿತಃ॥ 1-172-48 (7873) 
`ಮೈವಂ ವದ ತ್ವಂ ಕಲ್ಯಾಣಿ ತಿಷ್ಠ ಚೇಹ ಸುಮಧ್ಯಮೇ।
ನ ತು ಭಾರ್ಯಾಂ ತ್ಯಜೇತ್ಪ್ರಾಜ್ಞಃ ಪುತ್ರಾನ್ವಾಪಿ ಕದಾಚನ॥ 1-172-49 (7874) 
ವಿಶೇಷತಃ ಸ್ತ್ರಿಯಂ ರಕ್ಷೇತ್ಪುರುಷೋ ಬುದ್ಧಿಮಾನಿಹ।
ತ್ಯಕ್ತ್ವಾ ತು ಪುರುಷೋ ಜೀವೇನ್ನ ಹಾತವ್ಯಾನಿಮಾನ್ಸದಾ। 
ನ ವೇತ್ತಿ ಕಾಮಂ ಧರ್ಮಂ ಚ ಅರ್ಥಂ ಮೋಕ್ಷಂ ಚ ತತ್ತ್ವತಃ॥' ॥  1-172-50 (7875) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಬಕವಧಪರ್ವಣಿ ದ್ವಿಸಪ್ತತ್ಯಧಿಕಶತತಮೋಽಧ್ಯಾಯಃ॥ 172 ॥

Mahabharata - Adi Parva - Chapter Footnotes

1-172-1 ವೈದ್ಯಸ್ಯ ವಿದ್ಯಾವನಃ॥ 1-172-25 ಪರಾ ವ್ಯುಷ್ಟಿರ್ಮಹದ್ಭಾಗ್ಯಂ॥ 1-172-43 ತ್ವತ್ ತ್ವತ್ತಃ ಪ್ರಸೂತಿಃ ಸಂತತಿಃ। ಅಜೀವಿತಂ ಮರಣಂ॥ ದ್ವಿಸಪ್ತತ್ಯಧಿಕಶತತಮೋಽಧ್ಯಾಯಃ॥ 172 ॥



ಆದಿಪರ್ವ - ಅಧ್ಯಾಯ 173

॥ ಶ್ರೀಃ ॥

1.173. ಅಧ್ಯಾಯಃ 173 

Mahabharata - Adi Parva - Chapter Topics

ಬ್ರಾಹ್ಮಣಂ ಪ್ರತಿ ತತ್ಕನ್ಯಾವಾಕ್ಯಂ॥ 1 ॥ ಬಾಲಸ್ಯ ಪುತ್ರಸ್ಯ ವಚನೇನ ಪಿತ್ರೋಃ ಕಿಂಚಿದ್ಧರ್ಷಸಮಯೇ ಕುಂತ್ಯಾಸ್ತತ್ಸಮೀಪೇ ಗಮನಂ॥ 2 ॥

Mahabharata - Adi Parva - Chapter Text

1-173-0 (7876) 
ವೈಶಂಪಾಯನ ಉವಾಚ। 1-173-0x (1008) 
ತಯೋರ್ದುಃಖಿತಯೋರ್ವಾಕ್ಯಮತಿಮಾತ್ರಂ ನಿಶಂಯ ತು।
ತತೋ ದುಃಖಪರೀತಾಂಗೀ ಕನ್ಯಾ ತಾವಭ್ಯಭಾಷತ॥ 1-173-1 (7877) 
ಕಿಮೇವಂ ಭೃಶದುಃಖಾರ್ತೌ ರೋರೂಯೇತಾಮನಾಥವತ್।
ಮಮಾಪಿ ಶ್ರೂಯತಾಂ ವಾಕ್ಯಂ ಶ್ರುತ್ವಾ ಚ ಕ್ರಿಯತಾಂ ಕ್ಷಮಂ॥ 1-173-2 (7878) 
ಧರ್ಮತೋಽಹಂ ಪರಿತ್ಯಾಜ್ಯಾ ಯುವಯೋರ್ನಾತ್ರ ಸಂಶಯಃ।
ತ್ಯಕ್ತವ್ಯಾಂ ಮಾಂ ಪರಿತ್ಯಜ್ಯ ತ್ರಾಹಿ ಸರ್ವಂ ಮಯೈಕಯಾ॥ 1-173-3 (7879) 
ಇತ್ಯರ್ಥಮಿಷ್ಯತೇಽಪತ್ಯಂ ತಾರಯಿಷ್ಯತಿ ಮಾಮಿತಿ।
ಅಸ್ಮಿನ್ನುಪಸ್ಥಿತೇ ಕಾಲೇ ತರಧ್ವಂ ಪ್ಲವವನ್ಮಯಾ॥ 1-173-4 (7880) 
ಇಹ ವಾ ತಾರಯೇದ್ದುರ್ಗಾದುತ ವಾ ಪ್ರೇತ್ಯ ಭಾರತ।
ಸರ್ವಥಾ ತಾರಯೇತ್ಪುತ್ರಃ ಪುತ್ರ ಇತ್ಯುಚ್ಯತೇ ಬುಧೈಃ॥ 1-173-5 (7881) 
ಆಕಾಂಕ್ಷಂತೇ ಚ ದೌಹಿತ್ರಾನ್ಮಯಿ ನಿತ್ಯಂ ಪಿತಾಮಹಾಃ।
ತತ್ಸ್ವಯಂ ವೈ ಪರಿತ್ರಾಸ್ಯೇ ರಕ್ಷಂತೀ ಜೀವಿತಂ ಪಿತುಃ॥ 1-173-6 (7882) 
ಭ್ರಾತಾ ಚ ಮಮ ಬಾಲೋಽಯಂ ಗತೇ ಲೋಕಮಮುಂ ತ್ವಯಿ।
ಅಚಿರೇಣೈವ ಕಾಲೇನ ವಿನಶ್ಯೇತ ನ ಸಂಶಯಃ॥ 1-173-7 (7883) 
ತಾತೇಪಿ ಹಿ ಗತೇ ಸ್ವರ್ಗಂ ವಿನಷ್ಟೇ ಚ ಮಮಾನುಜೇ।
ಪಿಂಡಃ ಪಿತೄಣಾಂ ವ್ಯುಚ್ಛಿದ್ಯೇತ್ತತ್ತೇಷಾಂ ವಿಪ್ರಿಯಂ ಭವೇತ್॥ 1-173-8 (7884) 
ಪಿತ್ರಾ ತ್ಯಕ್ತಾ ತಥಾ ಮಾತ್ರಾ ಭ್ರಾತ್ರಾ ಚಾಹಮಸಂಶಯಂ।
ದುಃಖಾದ್ದುಃಖತರಂ ಪ್ರಾಪ್ಯ ಂರಿಯೇಯಮತಥೋಚಿತಾಂ॥ 1-173-9 (7885) 
ತ್ವಯಿ ತ್ವರೋಗೇ ನಿರ್ಮುಕ್ತೋ ಮಾತಾ ಭ್ರಾತಾ ಚ ಮೇ ಶಿಶುಃ।
ಸಂತಾನಶ್ಚೈವ ಪಿಂಡಶ್ಚ ಪ್ರತಿಷ್ಠಾಸ್ಯತ್ಯಸಂಶಯಂ॥ 1-173-10 (7886) 
ಆತ್ಮಾ ಪುತ್ರಃ ಸಖೀ ಭಾರ್ಯಾ ಕೃಚ್ಛ್ರಂ ತು ದುಹಿತಾ ಕಿಲ।
ಸ ಕೃಚ್ಛ್ರಾನ್ಮೋಚಯಾತ್ಮಾನಂ ಮಾಂ ಚ ಧರ್ಮೇ ನಿಯೋಜಯಾ॥ 1-173-11 (7887) 
ಅನಾಥಾ ಕೃಪಣಾ ಬಾಲಾ ಯತ್ರ ಕ್ವಚನ ಗಾಮಿನೀ।
ಭವಿಷ್ಯಾಮಿ ತ್ವಯಾ ತಾತ ವಿಹೀನಾ ಕೃಪಣಾ ಸದಾ॥ 1-173-12 (7888) 
ಅಥವಾಹಂ ಕರಿಷ್ಯಾಮಿ ಕುಲಸ್ಯಾಸ್ಯ ವಿಮೋಚನಂ।
ಫಲಸಂಸ್ಥಾ ಭವಿಷ್ಯಾಮಿ ಕೃತ್ವಾ ಕರ್ಮ ಸುದುಷ್ಕರಂ॥ 1-173-13 (7889) 
ಅಥವಾ ಯಾಸ್ಯಸೇ ತತ್ರ ತ್ಯಕ್ತ್ವಾ ಮಾಂ ದ್ವಿಜಸತ್ತಮ।
ಪೀಡಿತಾಽಹಂ ಭವಿಷ್ಯಾಮಿ ತದವೇಕ್ಷಸ್ವ ಮಾಮಪಿ॥ 1-173-14 (7890) 
ತದಸ್ಮದರ್ಥಂ ಧರ್ಮಾರ್ಥಂ ಪ್ರಸವಾರ್ಥಂ ಚ ಸತ್ತಮ।
ಆತ್ಮಾನಂ ಪರಿರಕ್ಷಸ್ವ ತ್ಯಕ್ತವ್ಯಾಂ ಮಾಂ ಚ ಸಂತ್ಯಜ॥ 1-173-15 (7891) 
ಅವಶ್ಯಕರಣೀಯೇ ಚ ಮಾ ತ್ವಾಂ ಕಾಲೋತ್ಯಗಾದಯಂ।
ಕಿಂ ತ್ವತಃ ಪರಮಂ ದುಃಖಂ ಯದ್ವಯಂ ಸ್ವರ್ಗತೇ ತ್ವಯಿ॥ 1-173-16 (7892) 
ಯಾಚಮಾನಾಃ ಪರಾದನ್ನಂ ಪರಿಧಾವೇಮಹಿ ಶ್ವವತ್।
ತ್ವಯಿ ತ್ವರೋಗೇ ನಿರ್ಮುಕ್ತೇ ಕ್ಲೇಶಾದಸ್ಮಾತ್ಸಬಾಂಧವೇ। 
ಅಮೃತೇವ ಸತೀ ಲೋಕೇ ಭವಿಷ್ಯಾಮಿ ಸುಖಾನ್ವಿತಾ॥  1-173-17 (7893) 
ಇತಃ ಪ್ರದಾನೇ ದೇವಾಶ್ಚ ಪಿತರಶ್ಚೇತಿ ನಃ ಶ್ರುತಂ।
ತ್ವಯಾ ದತ್ತೇನ ತೋಯೇನ ಭವಿಷ್ಯತಿ ಹಿತಾಯ ವೈ॥ 1-173-18 (7894) 
`ಇತ್ಯೇತದುಭಯಂ ತಾತ ನಿಶಾಂಯ ತವ ಯದ್ಧಿತಂ।
ತದ್ವ್ಯವಸ್ಯ ತಥಾಂಬಾಯಾ ಹಿತಂ ಸ್ವಸ್ಯ ಸುತಸ್ಯ ಚ॥ 1-173-19 (7895) 
ಮಾತಾಪಿತ್ರೋಶ್ಚ ಪುತ್ರಾಸ್ತು ಭವಿತಾರೋ ಗುಣಾನ್ವಿತಾಃ।
ನ ತು ಪುತ್ರಸ್ಯ ಪಿತರೋ ಪುನರ್ಜಾತು ಭವಿಷ್ಯತಃ॥'  1-173-20 (7896) 
ವೈಶಂಪಾಯನ ಉವಾಚ। 1-173-21x (1009) 
ಏವಂ ಬಹುವಿಧಂ ತಸ್ಯಾ ನಿಶಂಯ ಪರಿದೇವಿತಂ।
ಪಿತಾ ಮಾತಾ ಚ ಸಾ ಚೈವ ಕನ್ಯಾ ಪ್ರರುರುದುಸ್ತ್ರಯಃ॥ 1-173-21 (7897) 
ತತಃ ಪ್ರರುದಿತಾನ್ಸರ್ವಾನ್ನಿಶಂಯಾಥ ಸುತಸ್ತದಾ।
ಉತ್ಫುಲ್ಲನಯನೋ ಬಾಲಃ ಕಲಮವ್ಯಕ್ತಮಬ್ರವೀತ್॥ 1-173-22 (7898) 
ಮಾ ಪಿತಾ ರುದ ಮಾ ಮಾತರ್ಮಾ ಸ್ವಸಸ್ತ್ವಿತಿ ಚಾಬ್ರವೀತ್।
ಪ್ರಹಸನ್ನಿವ ಸರ್ವಾಂಸ್ತಾನೇಕೈಕಮನುಸರ್ಪತಿ॥ 1-173-23 (7899) 
ತತಃ ಸ ತೃಣಮಾದಾಯ ಪ್ರಹೃಷ್ಟಃ ಪುನರಬ್ರವೀತ್।
ಅನೇನಾಹಂ ಹನಿಷ್ಯಾಮಿ ರಾಕ್ಷಸಂ ಪುರುಷಾದಕಂ॥ 1-173-24 (7900) 
ವೈಶಂಪಾಯನ ಉವಾಚ। 1-173-25x (1010) 
ತಥಾಪಿ ತೇಷಾಂ ದುಃಖೇನ ಪರೀತಾನಾಂ ನಿಶಂಯ ತತ್।
ಬಾಲಸ್ಯ ವಾಕ್ಯಮವ್ಯಕ್ತಂ ಹರ್ಷಃ ಸಮಭವನ್ಮಹಾನ್॥ 1-173-25 (7901) 
ಅಯಂ ಕಾಲ ಇತಿ ಜ್ಞಾತ್ವಾ ಕುಂತೀ ಸಮುಪಸೃತ್ಯ ತಾನ್।
ಗತಾಸೂನಮೃತೇನೇವ ಜೀವಯಂತೀದಮಬ್ರವೀತ್॥ ॥ 1-173-26 (7902) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಬಕವಧಪರ್ವಣಿ ತ್ರಿಸಪ್ತತ್ಯಧಿಕಶತತಮೋಽಧ್ಯಾಯಃ॥ 173 ॥

Mahabharata - Adi Parva - Chapter Footnotes

1-173-15 ಪ್ರಸವಾರ್ಥಂ ವಂಶಾರ್ಥಂ॥ 1-173-17 ಅಮೃತೇವ ಜೀವಂತೀವ। ಇಹ ಲೋಕೇ ಕೀರ್ತೇಃ ಸತ್ತ್ವಾತ್॥ 1-173-18 ಇತಃ ಪ್ರದಾನೇ ಅಸ್ಮಿನ್ ರಾಕ್ಷಸಾಹಾರಾಯ ಕನ್ಯಾದಾನೇ ದುರ್ದಾನತ್ವಾತ್ ಪಿತುರ್ದುರ್ಮರಣಾಚ್ಚ ಕನ್ಯಾಯಾ ದೇವಾಶ್ಚ ಪಿತರಶ್ಚ ಹಿತಾಯ ನೇತಿ ಶ್ರುತಂ ಯದ್ಯಪಿ ತಥಾಪಿ ತ್ವಯಾ ದತ್ತೇನಃ ತೋಯೇನ ತವ ಮಮ ಚ ಹಿತಾಯ ತೇ ಭವಿಷ್ಯಂತೀತ್ಯರ್ಥಃ॥ 1-173-22 ಕಲಂ ಮಧುರಾ॥ ತ್ರಿಸಪ್ತತ್ಯಧಿಕಶತತಮೋಽಧ್ಯಾಯಃ॥ 173 ॥



ಆದಿಪರ್ವ - ಅಧ್ಯಾಯ 174

॥ ಶ್ರೀಃ ॥

1.174. ಅಧ್ಯಾಯಃ 174 

Mahabharata - Adi Parva - Chapter Topics

ಕುಂತ್ಯಾ ರೋದನಕಾರಣಪ್ರಶ್ನೇ ಬ್ರಾಹ್ಮಣೇನ ಬಕವೃತ್ತಾಂತಕಥನಂ॥ 1 ॥

Mahabharata - Adi Parva - Chapter Text

1-174-0 (7903) 
ಕುಂತ್ಯುವಾಚ। 1-174-0x (1011) 
ಕುತೋಮೂಲಮಿದಂ ದುಃಖಂ ಜ್ಞಾತುಮಿಚ್ಛಾಮಿ ತತ್ತ್ವತಃ।
ವಿದಿತ್ವಾಪ್ಯಪಕರ್ಷೇಯಂ ಶಕ್ಯಂ ಚೇದಪಕರ್ಷಿತುಂ॥ 1-174-1 (7904) 
ಬ್ರಾಹ್ಮಣ ಉವಾಚ। 1-174-2x (1012) 
ಉಪಪನ್ನಂ ಸತಾಮೇತದ್ಯದ್ಬ್ರವೀಪಿ ತಪೋಧನೇ।
ನ ತು ದುಃಖಮಿದಂ ಶಕ್ಯಂ ಮಾನುಷೇಣ ವ್ಯಪೋಹಿತುಂ॥ 1-174-2 (7905) 
`ತಥಾಪಿ ತತ್ತ್ವಮಾಖ್ಯಾಸ್ಯೇ ದುಃಖಸ್ಯೈತಸ್ಯ ಸಂಭವಂ।
ಶಕ್ಯಂ ವಾ ಯದಿ ವಾಽಶಕ್ಯಂ ಶೃಣು ಭದ್ರೇ ಯಥಾತಥಂ॥ 1-174-3 (7906) 
ಸಮೀಪೇ ನಗರಸ್ಯಾಸ್ಯ ವಕೋ ವಸತಿ ರಾಕ್ಷಸಃ।
ಇತೋ ಗವ್ಯೂತಿಮಾತ್ರೇ।ಞಸ್ತಿ ಯಮುನಾಗಹ್ವರೇ ಗುಹಾ॥ 1-174-4 (7907) 
ತಸ್ಯಾಂ ಘೋರಃ ಸ ವಸತಿ ಜಿಘಾಂಸುಃ ಪುರುಷಾದಕಃ।
ಬಕಾಭಿಧಾನೋ ದುಷ್ಟಾತ್ಮಾ ರಾಕ್ಷಸಾನಾಂ ಕುಲಾಧಮಃ॥ 1-174-5 (7908) 
ಈಶೋ ಜನಪದಸ್ಯಾಸ್ಯ ಪುರಸ್ಯ ಚ ಮಹಾಬಲಃ।
ಪುಷ್ಟೋ ಮಾನುಷಮಾಂಸೇನ ದುರ್ಬುದ್ಧಿಃ ಪುರುಷಾದಕಃ॥ 1-174-6 (7909) 
ಪ್ರಬಲಃ ಕಾಮರೂಪೀ ಚ ರಾಕ್ಷಸಸ್ತು ಮಹಾಬಲಃ।
ತೇನೋಪಸೃಷ್ಟಾ ನಗರೀ ವರ್ಷಮದ್ಯ ತ್ರಯೋದಶಂ॥ 1-174-7 (7910) 
ತತ್ಕೃತೇ ಪರಚಕ್ರಾಚ್ಚ ಭೂತೇಭ್ಯಶ್ಚ ನ ನೋ ಭಯಂ।
ಪುರುಷಾದೇನ ರೌದ್ರೇಣ ಭಕ್ಷ್ಯಮಾಣಾ ದುರಾತ್ಮನಾ॥ 1-174-8 (7911) 
ಅನಾಥಾ ನಗರೀ ನಾಥಂ ತ್ರಾತಾರಂ ನಾಧಿಗಚ್ಛತಿ।
ಗುಹಾಯಾಂ ಚ ವಸಂಸ್ತತ್ರ ಬಾಧತೇ ಸತತಂ ಜನಂ॥ 1-174-9 (7912) 
ಸ್ತ್ರಿಯೋ ಬಾಲಾಂಶ್ಚ ವೃದ್ಧಾಂಶ್ಚ ಯೂನಶ್ಚಾಪಿ ದುರಾತ್ಮವಾನ್।
ಅತ್ರ ಮಂತ್ರೈಶ್ಚ ಹೋಮೈಶ್ಚ ಭೋಜನೈಶ್ಚ ಸ ರಾಕ್ಷಸಃ॥ 1-174-10 (7913) 
ಈಡಿತೋ ದ್ವಿಜಮುಖ್ಯೈಶ್ಚ ಪೂಜಿತಶ್ಚ ದುರಾತ್ಮವಾನ್।
ಯದಾ ಚ ಸಕಲಾನೇವಂ ಪ್ರಸೂದಯತಿ ರಾಕ್ಷಸಃ॥ 1-174-11 (7914) 
ಅಥೈನಂ ಬ್ರಾಹ್ಮಣಾಃ ಸರ್ವೇ ಸಮಯೇ ಸಮಯೋಜಯನ್।
ಮಾ ಸ್ಮ ಕಾಮಾದ್ವಧೀ ರಕ್ಷೋ ದಾಸ್ಯಾಮಸ್ತೇ ಸದಾ ವಯಂ॥ 1-174-12 (7915) 
ಪರ್ಯಾಯೇಣ ಯಥಾಕಾಮಮಿಹ ಮಾಂಸೋದನಂ ಪ್ರಭೋ।
ಅನ್ನಂ ಮಾಂಸಸಮಾಯುಕ್ತಂ ತಿಲಚೂರ್ಣಸಮನ್ವಿತಂ॥ 1-174-13 (7916) 
ಸರ್ಪಿಷಾ ಚ ಸಮಾಯುಕ್ತಂ ವ್ಯಂಜನೈಶ್ಚ ಸಮನ್ವಿತಂ।
ಸೂಪಾಂಸ್ತ್ರೀನ್ಸತಿಲಾನ್ಪಿಂಡಾಂʼಲ್ಲಾಜಾಪೂಪಸುರಾಸವಾನ್॥ 1-174-14 (7917) 
ಶೃತಾಶೃತಾನ್ಪಾನಕುಂಭಾನ್ಸ್ಥೂಲಮಾಂಸಂ ಶೃತಾಶೃತಂ।
ವನಮಾಹಿಷವಾರಾಹಭಾಲ್ಲೂಕಂ ಚ ಶೃತಾಶೃತಂ॥ 1-174-15 (7918) 
ಸರ್ಪಿಃಕುಂಭಾಂಶ್ಚ ವಿವಿಧಾಂದಧಿಕುಂಭಾಂಸ್ತಥಾ ಬಹೂನ್।
ಸದ್ಯಃಸಿದ್ಧಸಮಾಯುಕ್ತಂ ತಿಲಚೂರ್ಣೈಃ ಸಮಾಕುಲಂ॥ 1-174-16 (7919) 
ಕುಲಾಚ್ಚ ಪುರುಷಂ ಚೈಕಂ ಬಲೀವರ್ದೌ ಚ ಕಾಲಕೌ।
ಪ್ರಾಪ್ಸ್ಯಸಿ ತ್ವಮಸಂಕ್ರುದ್ಧೋ ರಕ್ಷೋಭಾಗಂ ಪ್ರಕಲ್ಪಿತಂ॥ 1-174-17 (7920) 
ತಿಷ್ಠೇಹ ಸಮಯೇಽಸ್ಮಾಕಮಿತ್ಯಯಾಚಂತ ತಂ ದ್ವಿಜಾಃ।
ಬಾಢಮಿತ್ಯೇವ ತದ್ರಕ್ಷಸ್ತದ್ವಚಃ ಪ್ರತ್ಯಗೃಹ್ಣತ॥ 1-174-18 (7921) 
ಪರಚಕ್ರಾಟವೀಕೇಭ್ಯೋ ರಕ್ಷಣಂ ಸ ಕರೋತಿ ಚ।
ತಸ್ಮಿನ್ಭಾಗೇ ಸುನಿರ್ದಿಷ್ಟೇ ಸ್ಥಿತಃ ಸ ಸಮಯೇ ಬಲೀ॥ 1-174-19 (7922) 
ಏಕೈಕಂ ಚೈವ ಪುರುಷಂ ಸಂಪ್ರಯಚ್ಛಂತಿ ವೇತನಂ।
ಸ ವಾರೋ ಬಹುಭಿರ್ವರ್ಷೈರ್ಭವತ್ಯಸುಕರೋ ನರೈಃ॥ 1-174-20 (7923) 
ತದ್ವಿಮೋಕ್ಷಾಯ ಯೇ ಕೇಚಿದ್ಯತಂತೇ ಪುರುಷಾಃ ಕ್ವಚಿತ್।
ಸಪುತ್ರದಾರಾಂಸ್ತಾನ್ಹತ್ವಾ ತದ್ರಕ್ಷೋ ಭಕ್ಷಯತ್ಯುತ॥'  1-174-21 (7924) 
ವೇತ್ರಕೀಯಗೃಹೇ ರಾಜಾ ನಾಯಂ ನಯಮಿಹಾಸ್ಥಿತಃ।
ಉಪಾಯಂ ತಂ ನ ಕುರುತೇ ಯತ್ನಾದಪಿ ಸ ಮಂದಧೀಃ। 
ಅನಾಮಯಂ ಜನಸ್ಯಾಸ್ಯ ಯೇನ ಸ್ಯಾದದ್ಯ ಶಾಶ್ವತಂ॥  1-174-22 (7925) 
ಏತದರ್ಹಾ ವಚಂ ನೂನಂ ವಸಾಮೋ ದುರ್ಬಲಸ್ಯ ಯೇ।
ವಿಷಯೇ ನಿತ್ಯವಾಸ್ತವ್ಯಾಃ ಕುರಾಜಾನಮುಪಾಶ್ರಿತಾಃ॥ 1-174-23 (7926) 
ಬ್ರಾಹ್ಮಣಾಃ ಕಸ್ಯ ವಕ್ತವ್ಯಾಃ ಕಸ್ಯ ವಾಚ್ಛಂದಚಾರಿಣಃ।
ಗುಣೈರೇತೇ ಹಿ ವತ್ಸ್ಯಂತಿ ಕಾಮಗಾಃ ಪಕ್ಷಿಣೋ ಯಥಾ॥ 1-174-24 (7927) 
ರಾಜಾನಂ ಪ್ರಥಮಂ ವಿಂದೇತ್ತತೋ ಭಾರ್ಯಾಂ ತತೋ ಧನಂ।
`ರಾಜನ್ಯಸತಿ ಲೋಕೇಽಸ್ಮಿನ್ಕುತೋ ಭಾರ್ಯಾ ಕುತೋ ಧನಂ। 
ವಯಸ್ಯ ಸಂಚಯೇನಾಸ್ಯ ಜ್ಞಾತೀನ್ಪುತ್ರಾಂಶ್ಚ ತಾರಯೇತ್॥  1-174-25 (7928) 
ವಿಪೀರತಂ ಮಯಾ ಚೇದಂ ತ್ರಯಂ ಸರ್ವಮುಪಾರ್ಜಿತಂ।
ತದಿಮಾಮಾಪದಂ ಪ್ರಾಪ್ಯ ಭೃಶಂ ತಪ್ಯಾಮಹೇ ವಯಂ॥ 1-174-26 (7929) 
ಸೋಽಯಮಸ್ಮಾನನುಪ್ರಾಪ್ತೋ ವಾರಃ ಕುಲವಿನಾಶನಃ।
ಭೋಜನಂ ಪುರುಷಶ್ಚೈಕಃ ಪ್ರದೇಯಂ ವೇತನಂ ಮಯಾ॥ 1-174-27 (7930) 
ನ ಚ ಮೇ ವಿದ್ಯತೇ ವಿತ್ತಂ ಸಂಕ್ರೇತುಂ ಪುರುಷಂ ಕ್ವಚಿತ್।
ಸುಹೃಜ್ಜನಂ ಪ್ರದಾತುಂ ಚ ನ ಶಕ್ಷ್ಯಾಮಿ ಕದಾಚನ॥ 1-174-28 (7931) 
ಗತಿಂ ಚಾನ್ಯಾಂ ನ ಪಶ್ಯಾಮಿ ತಸ್ಮಾನ್ಮೋಕ್ಷಾಯ ರಕ್ಷಸಃ।
ಸೋಽಹಂ ದುಃಖಾರ್ಣವೇ ಮಗ್ನೋ ಮಹತ್ಯಸುಕರೇ ಭೃಶಂ॥ 1-174-29 (7932) 
ಸಹೈವೈತೈರ್ಗಮಿಷ್ಯಾಮಿ ಬಾಂಧವೈರದ್ಯ ರಾಕ್ಷಸಂ।
ತತೋ ನಃ ಸಹಿತಾನ್ಕ್ಷುದ್ರಃ ಸರ್ವಾನೇವೋಪಭೋಕ್ಷ್ಯತಿ॥ 1-174-30 (7933) 
`ದುಃಖಮೂಲಮಿದಂ ಭದ್ರೇ ಮಯೋಕ್ತಂ ಪ್ರಶ್ನತೋಽನಘೇ॥' ॥  1-174-31 (7934) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪ್ರವಣಿ ಬಕವಧಪರ್ವಣಿ ಚತುಃಸಪ್ತತ್ಯಧಿಕಶತತಮೋಽಧ್ಯಾಯಃ॥ 174 ॥

Mahabharata - Adi Parva - Chapter Footnotes

1-174-22 ವೇತ್ರಕೀಯಗೃಹೇ ಸ್ಥಾನವಿಶೇಷೇ। ಇತೋಽದೂರೇ ರಾಜಾಸ್ತ್ಯಯಮಿಹ ನಗರೇ ನಯಂ ನ ಆಸ್ಥಿತಃ। ಅಸ್ಯ ನಗರಸ್ಯಾವೇಕ್ಷಾಂ ನ ಕರೋತೀತ್ಯರ್ಥಃ। ಸ್ವಯಂ ರಾಕ್ಷಸಂ ಹಂತುಮಶಕ್ತತ್ವಾತ್। ನಾಯಂ ನಾಯಮಿಹಾಸ್ಥಿತ ಇತಿ ಖಪುಸ್ತಕಪಾಠಃ। ನಾಯಂ ನಾಯಂ ಬಲಿಂ ಪುನಃ ಪುನಃ ಪ್ರಾಪಯ್ಯೇತ್ಯರ್ಥಃ। ಉಪಾಯಮಪ್ಯನ್ಯದ್ವಾರಾ ನ ಕುರುತೇ ಯತೋ ಮಂದಧೀಃ॥ 1-174-23 ಏತದರ್ಹಾಃ ಏತಸ್ಯ ದುಃಖಸ್ಯ ಯೋಗ್ಯಾಃ॥ ಚತುಃಸಪ್ತತ್ಯಧಿಕಶತತಮೋಽಧ್ಯಾಯಃ॥ 174 ॥



ಆದಿಪರ್ವ - ಅಧ್ಯಾಯ 175

॥ ಶ್ರೀಃ ॥

1.175. ಅಧ್ಯಾಯಃ 175 

Mahabharata - Adi Parva - Chapter Topics

ಕುಂತ್ಯಾ ಬಕಂ ಪ್ರತಿ ಸ್ವಪುತ್ರಪ್ರೇಷಣವಚನಂ॥ 1 ॥

Mahabharata - Adi Parva - Chapter Text

1-175-0 (7935) 
ಕುಂತ್ಯುವಾಚ। 1-175-0x (1013) 
ನ ವಿಷಾದಸ್ತ್ವಯಾ ಕಾರ್ಯೋ ಭಯಾದಸ್ಮಾತ್ಕಥಂಚನ।
ಉಪಾಯಃ ಪರಿದೃಷ್ಟೋಽತ್ರ ತಸ್ಮಾನ್ಮೋಕ್ಷಾಯ ರಕ್ಷಸಃ॥ 1-175-1 (7936) 
`ನೈವ ಸ್ವಯಂ ಸಪುತ್ರಸ್ಯ ಗಮನಂ ತತ್ರ ರೋಚಯೇ।'
ಏಕಸ್ತವ ಸುತೋ ಬಾಲಃ ಕನ್ಯಾ ಚೈಕಾ ತಪಸ್ವಿನೀ। 
ನ ಚೈತಯೋಸ್ತಥಾ ಪತ್ನ್ಯಾ ಗಮನಂ ತವ ರೋಚಯೇ॥  1-175-2 (7937) 
ಮಮ ಪಂಚ ಸುತಾ ಬ್ರಹ್ಮಂಸ್ತೇಷಾಮೇಕೋ ಗಮಿಷ್ಯತಿ।
ತ್ವದರ್ಥಂ ಬಲಿಮಾದಾಯ ತಸ್ಯ ಪಾಪಸ್ಯ ರಕ್ಷಸಃ॥ 1-175-3 (7938) 
ಬ್ರಾಹ್ಮಣ ಉವಾಚ। 1-175-4x (1014) 
ನಾಹಮೇತತ್ಕರಿಷ್ಯಾಮಿ ಜೀವಿತಾರ್ಥೀ ಕಥಂಚನ।
ಬ್ರಾಹ್ಮಣಸ್ಯಾತಿಥೇಶ್ಚೈವ ಸ್ವಾರ್ಥೇ ಪ್ರಾಣಾನ್ವಿಯೋಜಯನ್॥ 1-175-4 (7939) 
ನ ತ್ವೇತದಕುಲೀನಾಸು ನಾಧರ್ಮಿಷ್ಠಾಸು ವಿದ್ಯತೇ।
ಯದ್ಬ್ರಾಹ್ಮಮಾರ್ಥಂ ವಿಸೃಜೇದಾತ್ಮಾನಮಪಿ ಚಾತ್ಮಜಂ॥ 1-175-5 (7940) 
ಆತ್ಮನಸ್ತು ವಧಃ ಶ್ರೇಯೋ ಬೋದ್ಧವ್ಯಮಿತಿ ರೋಚತೇ।
ಬ್ರಹಂವಧ್ಯಾಽಽತ್ಮವಧ್ಯಾ ವಾ ಶ್ರೇಯಾನಾತ್ಮವಧೋ ಮಮ॥ 1-175-6 (7941) 
ಬ್ರಹ್ಮವಧ್ಯಾ ಪರಂ ಪಾಪಂ ನಿಷ್ಕೃತಿರ್ನಾತ್ರ ವಿದ್ಯತೇ।
ಅಬುದ್ಧಿಪೂರ್ವಂ ಕೃತ್ವಾಪಿ ಪ್ರತ್ಯವಾಯೋ ಹಿ ವಿದ್ಯತೇ॥ 1-175-7 (7942) 
ನ ತ್ವಹಂ ವಧಮಾಕಾಂಕ್ಷೇ ಸ್ವಯಮೇವಾತ್ಮನಃ ಶುಭೇ।
ಪರೈಃ ಕೃತೇ ವಧೇ ಪಾಪಂ ನ ಕಿಂಚಿನ್ಮಯಿ ವಿದ್ಯತೇ॥ 1-175-8 (7943) 
ಅಭಿಸಂಧೌ ಕೃತೇ ತಸ್ಮಿನ್ಬ್ರಾಹ್ಮಣಸ್ಯ ವಧೇ ಮಯಾ।
ನಿಷ್ಕೃತಿಂ ನ ಪ್ರಪಶ್ಯಾಮಿ ನೃಶಂಸಂ ಕ್ಷುದ್ರಮೇವ ಚ॥ 1-175-9 (7944) 
ಆಗತಸ್ಯ ಗೃಹಂ ತ್ಯಾಗಸ್ತಥೈವ ಶರಣಾರ್ಥಿನಃ।
ಯಾಚಮಾನಸ್ಯ ಚ ವಧೋ ನೃಶಂಸೋ ಗರ್ಹಿತೋ ಬುಧೈಃ॥ 1-175-10 (7945) 
ಕುರ್ಯಾನ್ನ ನಿಂದಿತಂ ಕರ್ಮ ನ ನೃಶಂಸಂ ಕಥಂಚನ।
ಇತಿ ಪೂರ್ವೇ ಮಹಾತ್ಮಾನ ಆಪದ್ಧರ್ಮವಿದೋ ವಿದುಃ॥ 1-175-11 (7946) 
ಶ್ರೇಯಾಂಸ್ತು ಸಹದಾರಸ್ಯ ವಿನಾಶೋಽದ್ಯ ಮಮ ಸ್ವಯಂ।
ಬ್ರಾಹ್ಮಣಸ್ಯ ವಧಂ ನಾಹಮನುಮಂಸ್ಯೇ ಕದಾಚನ॥ 1-175-12 (7947) 
ಕುಂತ್ಯುವಾಚ। 1-175-13x (1015) 
ಮಮಾಪ್ಯೇಷಾ ಮತಿರ್ಬ್ರಹ್ಮನ್ವಿಪ್ರಾ ರಕ್ಷ್ಯಾ ಇತಿ ಸ್ಥಿರಾ।
ನ ಚಾಪ್ಯನಿಷ್ಟಃ ಪುತ್ರೋ ಮೇ ಯದಿ ಪುತ್ರಶತಂ ಭವೇತ್॥ 1-175-13 (7948) 
ನ ಚಾಸೌ ರಾಕ್ಷಸಃ ಶಕ್ತೋ ಮಮ ಪುತ್ರವಿನಾಶನೇ।
ವೀರ್ಯಮನ್ಮಂತ್ರಸಿದ್ಧಶ್ಚ ತೇಜಸ್ವೀ ಚ ಸುತೋ ಮಮ॥ 1-175-14 (7949) 
ರಾಕ್ಷಸಾಯ ಚ ತತ್ಸರ್ವಂ ಪ್ರಾಪಯಿಷ್ಯತಿ ಭೋಜನಂ।
ಮೋಕ್ಷಯಿಷ್ಯತಿ ಚಾತ್ಮಾನಮಿತಿ ಮೇ ನಿಶ್ಚಿತಾ ಮತಿಃ॥ 1-175-15 (7950) 
ಸಮಾಗತಾಶ್ಚ ವೀರೇಣ ದೃಷ್ಟಪೂರ್ವಾಶ್ಚ ರಾಕ್ಷಸಾಃ।
ಬಲವಂತೋ ಮಹಾಕಾಯಾ ನಿಹತಾಶ್ಚಾಪ್ಯನೇಕಶಃ॥ 1-175-16 (7951) 
ನ ತ್ವಿದಂ ಕೇಷುಚಿದ್ಬ್ರಹ್ಮಾನ್ವ್ಯಾಹರ್ತವ್ಯಂ ಕಥಂಚನ।
ವಿದ್ಯಾರ್ಥಿನೋ ಹಿ ಮೇ ಪುತ್ರಾನ್ವಿಪ್ರಕುರ್ಯುಃ ಕುತೂಹಲಾತ್॥ 1-175-17 (7952) 
ಗುರುಣಾ ಚಾನನುಜ್ಞಾತೋ ಗ್ರಾಹಯೇದ್ಯಃ ಸುತೋ ಮಮ।
ನ ಸ ಕುರ್ಯಾತ್ತಥಾ ಕಾರ್ಯಂ ವಿದ್ಯಯೇತಿ ಸತಾಂ ಮತಂ॥ 1-175-18 (7953) 
ವೈಶಂಪಾಯನ ಉವಾಚ। 1-175-19x (1016) 
ಏವಮುಕ್ತಸ್ತು ಪೃಥಯಾ ಸ ವಿಪ್ರೋ ಭಾರ್ಯಯಾ ಸಹ।
ಹೃಷ್ಟಃ ಸಂಪೂಜಯಾಮಾಸ ತದ್ವಾಕ್ಯಮಮೃತೋಪಮಂ॥ 1-175-19 (7954) 
ತತಃ ಕುಂತೀ ಚ ವಿಪ್ರಶ್ಚ ಸಹಿತಾವನಿಲಾತ್ಮಜಂ।
ತಮಬ್ರೂತಾಂ ಕುರುಷ್ವೇತಿ ಸ ತಥೇತ್ಯಬ್ರವೀಚ್ಚ ತೌ॥ ॥ 1-175-20 (7955) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಪಂಚಸಪ್ತತ್ಯಧಿಕಶತತಮೋಽಧ್ಯಾಯಃ॥ 175 ॥

Mahabharata - Adi Parva - Chapter Footnotes

1-175-9 ಅಭಿಸಂಧೌ ಅಭಿಪ್ರಾಯೇ॥ 1-175-17 ವಿಪ್ರಕುರ್ಯುರ್ವಾಧೇರನ್॥ ಪಂಚಸಪ್ತತ್ಯಧಿಕಶತತಮೋಽಧ್ಯಾಯಃ॥ 175 ॥



ಆದಿಪರ್ವ - ಅಧ್ಯಾಯ 176

॥ ಶ್ರೀಃ ॥

1.176. ಅಧ್ಯಾಯಃ 176 

Mahabharata - Adi Parva - Chapter Topics

ಭಿಕ್ಷಾಟನಾರ್ಥಂ ಗತಾನಾಂ ಯುಧಿಷ್ಠಿರಾದೀನಾಂ ಗೃಹಂ ಪ್ರತ್ಯಾಗಮನಂ॥ 1 ॥ ಭೀಮೋ ಬಕಂ ಪ್ರತಿ ಪ್ರೇಷ್ಯತ ಇತಿ ಜ್ಞಾತವತೋ ಯುಧಿಷ್ಠಿರಸ್ಯ ಸಂತಾಪಃ॥ 2 ॥ ಭೀಮಸೇನಪ್ರಭಾವಕಥನೇನ ಕುಂತ್ಯಾ ಕೃತಂ ಯುಧಿಷ್ಠಿರಾಶ್ವಾಸನಂ॥ 3 ॥

Mahabharata - Adi Parva - Chapter Text

1-176-0 (7956) 
ವೈಶಂಪಾಯನ ಉವಾಚ। 1-176-0x (1017) 
ಕರಿಷ್ಯ ಇತಿ ಭೀಮೇನ ಪ್ರತಿಜ್ಞಾತೇಽಥ ಭಾರತ।
ಆಜಗ್ಮುಸ್ತೇ ತತಃ ಸರ್ವೇ ಭೈಕ್ಷಮಾದಾಯ ಪಾಂಡವಾಃ॥ 1-176-1 (7957) 
`ಭೀಮಸೇನಂ ತತೋ ದೃಷ್ಟ್ವಾ ಆಪೂರ್ಣವದನಂ ತಥಾ।
ಬುಬೋಧ ಧರ್ಮರಾಜಸ್ತು ಹೃಷಿತಂ ಭೀಮಮಚ್ಯುತಂ॥ 1-176-2 (7958) 
ತೋಷಸ್ಯ ಕಾರಣಂ ಯತ್ತು ಮನಸಾಽಚಿಂತಯದ್ಗುರುಃ।
ಸ ಸಮೀಕ್ಷ್ಯ ತದಾ ರಾಜನ್ಯೋದ್ಧುಕಾಮಂ ಯುಧಿಷ್ಠಿರಃ॥'  1-176-3 (7959) 
ಆಕಾರೇಣೈವ ತಂ ಜ್ಞಾತ್ವಾ ಪಾಂಡುಪುತ್ರೋ ಯುಧಿಷ್ಠಿರಃ।
ರಹಃ ಸಮುಪವಿಶ್ಯೈಕಸ್ತತಃ ಪಪ್ರಚ್ಛ ಮಾತರಂ॥ 1-176-4 (7960) 
ಕಿಂ ಚಿಕೀರ್ಷತ್ಯಯಂ ಕರ್ಮ ಭೀಮೋ ಭಮಪರಾಕ್ರಮಃ।
ಭವತ್ಯನುಮತೇ ಕಚ್ಚಿತ್ಸ್ವಯಂ ವಾ ಕರ್ತುಮಿಚ್ಛತಿ॥ 1-176-5 (7961) 
ಕುಂತ್ಯುವಾಚ। 1-176-6x (1018) 
ಮಮೈವ ವಚನಾದೇಷ ಕರಿಷ್ಯತಿ ಪರಂತಪಃ।
ಬ್ರಾಹ್ಮಣಾರ್ಥೇ ಮಹತ್ಕೃತ್ಯಂ ಮೋಕ್ಷಾಯ ನಗರಸ್ಯ ಚ॥ 1-176-6 (7962) 
`ಬಕಾಯ ಕಲ್ಪಿತಂ ಪುತ್ರ ಮಹಾಂತಂ ಬಲಿಮುತ್ತಮಂ।
ಭೀಮೋ ಭುನಕ್ತು ಸುಸ್ಪಷ್ಟಮಪ್ಯೇಕಾಹಂ ತಪಃಸುತಃ॥'  1-176-7 (7963) 
ಯುಧಿಷ್ಠಿರ ಉವಾಚ। 1-176-8x (1019) 
ಕಿಮಿದಂ ಸಾಹಸಂ ತೀಕ್ಷ್ಣಂ ಭವತ್ಯಾ ದುಷ್ಕರಂ ಕೃತಂ।
ಪರಿತ್ಯಾಗಂ ಹಿ ಪುತ್ರಸ್ಯ ನ ಪ್ರಶಂಸಂತಿ ಸಾಧವಃ॥ 1-176-8 (7964) 
ಕಥಂ ಪರಸುತಸ್ಯಾರ್ಥೇ ಸ್ವಸುತಂ ತ್ಯಕ್ತುಮಿಚ್ಛಸಿ।
ಲೋಕವೇದವಿರುದ್ಧಂ ಹಿ ಪುತ್ರತ್ಯಾಗಾತ್ಕೃತಂ ತ್ವಯಾ॥ 1-176-9 (7965) 
ಯಸ್ಯ ಬಾಹೂ ಸಮಾಶ್ರಿತ್ಯ ಸುಖಂ ಸರ್ವೇ ಶಯಾಮಹೇ।
ರಾಜ್ಯಂ ಚಾಪಹೃತಂ ಕ್ಷುದ್ರೈರಾಜಿಹೀರ್ಷಾಮಹೇ ಪುನಃ॥ 1-176-10 (7966) 
ಯಸ್ಯ ದುರ್ಯೋಧನೋ ವೀರ್ಯಂ ಚಿಂತಯನ್ನಮಿತೌಜಸಃ।
ನ ಶೇತೇ ರಜನೀಃ ಸರ್ವಾ ದುಃಖಾಚ್ಛಕುನಿನಾ ಸಹ॥ 1-176-11 (7967) 
ಯಸ್ಯ ವೀರಸ್ಯ ವೀರ್ಯೇಣ ಮುಕ್ತಾ ಜತುಗೃಹಾದ್ವಯಂ।
ಅನ್ಯೇಭ್ಯಶ್ಚೈವ ಪಾಪೇಭ್ಯೋ ನಿಹತಶ್ಚ ಪುರೋಚನಃ॥ 1-176-12 (7968) 
ಯಸ್ಯ ವೀರ್ಯಂ ಸಮಾಶ್ರಿತ್ಯ ವಸುಪೂರ್ಣಾಂ ವಸುಂಧರಾಂ।
ಇಮಾಂ ಮನ್ಯಾಮಹೇ ಪ್ರಾಪ್ತಾಂ ನಿಹತ್ಯ ಧೃತರಾಷ್ಟ್ರಜಾನ್॥ 1-176-13 (7969) 
ತಸ್ಯ ವ್ಯವಸಿತಸ್ತ್ಯಾಗೋ ಬುದ್ಧಿಮಾಸ್ಥಾಯ ಕಾಂ ತ್ವಯಾ।
ಕಚ್ಚಿನ್ನು ದುಃಖೈರ್ಬುದ್ಧಿಸ್ತೇ ವಿಲುಪ್ತಾ ಗತಚೇತಸಃ॥ 1-176-14 (7970) 
ಕುಂತ್ಯುವಾಚ। 1-176-15x (1020) 
ಯುಧಿಷ್ಠಿರ ನ ಸಂತಾಪಸ್ತ್ವಯಾ ಕಾರ್ಯೋ ವೃಕೋದರೇ।
ನ ಚಾಯಂ ಬುದ್ಧಿದೌರ್ಬಲ್ಯಾದ್ವ್ಯವಸಾಯಃ ಕೃತೋ ಮಯಾ॥ 1-176-15 (7971) 
`ನ ಚ ಶೋಕೇನ ಬುದ್ಧಿಃ ಸಾ ವಿಲುಪ್ತಾ ಗತಚೇಕಸಃ।'
ಇಹ ವಿಪ್ರಸ್ಯ ಭವನೇ ವಯಂ ಪುತ್ರ ಸುಖೋಷಿತಾಃ। 
ಅಜ್ಞಾತಾ ಧಾರ್ತರಾಷ್ಟ್ರಾಣಾಂ ಸತ್ಕೃತಾ ವೀತಮನ್ಯವಃ॥  1-176-16 (7972) 
ತಸ್ಯ ಪ್ರತಿಕ್ರಿಯಾ ಪಾರ್ಥ ಮಯೇಯಂ ಪ್ರಸಮೀಕ್ಷಿತಾ।
ಏತಾವಾನೇವ ಪುರುಷಃ ಕೃತಂ ಯಸ್ಮಿನ್ನ ನಶ್ಯತಿ॥ 1-176-17 (7973) 
ಯಾವಚ್ಚ ಕುರ್ಯಾದನ್ಯೋಽಸ್ಯ ಕುರ್ಯಾದ್ಬಹುಗುಮಂ ತತಃ।
`ಬ್ರಾಹ್ಮಣಾರ್ಥೇ ಮಹಾಂಧರ್ಮೋ ಜಾನಾಮೀತ್ಥಂ ವೃಕೋದರೇ॥'  1-176-18 (7974) 
ದೃಷ್ಟ್ವಾ ಭೀಮಸ್ಯ ವಿಕ್ರಾಂತಂ ತದಾ ಜತುಗೃಹೇ ಮಹತ್।
ಹಿಡಿಂಬಸ್ಯ ವಧಾಚ್ಚೈವಂ ವಿಶ್ವಾಸೋ ಮೇ ವೃಕೋದರೇ॥ 1-176-19 (7975) 
ಬಾಹ್ವೋರ್ಬಲಂ ಹಿ ಭೀಮಸ್ಯ ನಾಗಾಯುತಸಮಂ ಮಹತ್।
ಯೇನ ಯೂಯಂ ಗಜಪ್ರಖ್ಯಾ ನಿರ್ವ್ಯೂಢಾ ವಾರಣಾವತಾತ್॥ 1-176-20 (7976) 
ವೃಕೋದರೇಣ ಸದೃಶೋ ಬಲೇನಾನ್ಯೋ ನ ವಿದ್ಯತೇ।
ಯೋ ವ್ಯತೀಯಾದ್ಯುಧಿ ಶ್ರೇಷ್ಠಮಪಿ ವಜ್ರಧರಂ ಸ್ವಯಂ॥ 1-176-21 (7977) 
ಜಾತಮಾತ್ರಃ ಪುರಾ ಚೈವ ಮಮಾಂಕಾತ್ಪತಿತೋ ಗಿರೌ।
ಶರೀರಗೌರವಾದಸ್ಯ ಶಿಲಾ ಗಾತ್ರೈರ್ವಿಚೂರ್ಣಿತಾ॥ 1-176-22 (7978) 
ತದಹಂ ಪ್ರಜ್ಞಯಾ ಜ್ಞಾತ್ವಾ ಬಲಂ ಭೀಮಸ್ಯ ಪಾಂಡವ।
ಪ್ರತಿಕಾರ್ಯೇ ಚ ವಿಪ್ರಸ್ಯ ತತಃ ಕೃತವತೀ ಮತಿಂ॥ 1-176-23 (7979) 
ನೇದಂ ಲೋಭಾನ್ನ ಚಾಜ್ಞಾನಾನ್ನ ಚ ಮೋಹಾದ್ವಿನಿಶ್ಚಿತಂ।
ಬುದ್ಧಿಪೂರ್ವಂ ತು ಧರ್ಮಸ್ಯ ವ್ಯವಸಾಯಃ ಕೃತೋ ಮಯಾ॥ 1-176-24 (7980) 
ಅರ್ಥೌ ದ್ವಾವಪಿ ನಿಷ್ಪನ್ನೌ ಯುಧಿಷ್ಠಿರ ಭವಿಷ್ಯತಃ।
ಪ್ರತೀಕಾರಶ್ಚ ವಾಸಸ್ಯ ಧರ್ಮಶ್ಚ ಚರಿತೋ ಮಹಾನ್॥ 1-176-25 (7981) 
ಯೋ ಬ್ರಾಹ್ಮಣಸ್ಯ ಸಾಹಾಯ್ಯಂ ಕುರ್ಯಾದರ್ಥೇಷು ಕರ್ಹಿಚಿತ್।
ಕ್ಷತ್ರಿಯಃ ಸ ಶುಭಾಂʼಲ್ಲೋಕಾನಾಪ್ನುಯಾದಿತಿ ಮೇ ಮತಿಃ॥ 1-176-26 (7982) 
ಕ್ಷತ್ರಿಯಸ್ಯೈವ ಕುರ್ವಾಣಃ ಕ್ಷತ್ರಿಯೋ ವಧಮೋಕ್ಷಣಂ।
ವಿಪುಲಾಂ ಕೀರ್ತಿಮಾಪ್ನೋತಿ ಲೋಕೇಽಸ್ಮಿಂಶ್ಚ ಪರತ್ರ ಚ॥ 1-176-27 (7983) 
ವೈಶ್ಯಸ್ಯಾರ್ಥೇ ಚ ಸಾಹಾಯ್ಯಂ ಕುರ್ವಾಣಃ ಕ್ಷತ್ರಿಯೋ ಭುವಿ।
ಸ ಸರ್ವೇಷ್ವಪಿ ಲೋಕೇಷು ಪ್ರಜಾ ರಂಜಯತೇ ಧ್ರುವಂ॥ 1-176-28 (7984) 
ಶೂದ್ರಂ ತು ಮೋಚಯೇದ್ರಾಜಾ ಶರಣಾರ್ಥಿನಮಾಗತಂ।
ಪ್ರಾಪ್ನೋತೀಹ ಕುಲೇ ಜನ್ಮ ಸದ್ದ್ರವ್ಯೇ ರಾಜಪೂಜಿತೇ॥ 1-176-29 (7985) 
ಏವಂ ಮಾಂ ಭಗವಾನ್ವ್ಯಾಸಃ ಪುರಾ ಪೌರವನಂದನ।
ಪ್ರೋವಾಚಾಸುಕರಪ್ರಜ್ಞಸ್ತಸ್ಮಾದೇವಂ ಚಿಕೀರ್ಷಿತಂ॥ ॥ 1-176-30 (7986) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಬಕವಧಪರ್ವಣಿ ಷಟ್ಸಪ್ತತ್ಯಧಿಕಶತತಮೋಽಧ್ಯಾಯಃ॥ 176 ॥

Mahabharata - Adi Parva - Chapter Footnotes

1-176-6 ಮೋಕ್ಷಾಯ ಬಕಭಯಾದಿತಿ ಶೇಷಃ॥ 1-176-25 ಪ್ರತೀಕಾರಃ ಪ್ರತ್ಯುಪಕಾರಃ॥ ಷಟ್ಸಪ್ತತ್ಯಧಿಕಶತತಮೋಽಧ್ಯಾಯಃ॥ 176 ॥



ಆದಿಪರ್ವ - ಅಧ್ಯಾಯ 177

॥ ಶ್ರೀಃ ॥

1.177. ಅಧ್ಯಾಯಃ 177 

Mahabharata - Adi Parva - Chapter Topics

ಪರೇದ್ಯುಃ ಪ್ರಾತಃ ಬ್ರಾಹ್ಮಣೇನ ದತ್ತಮನ್ನಂ ಭುಕ್ತ್ವಾ ಬಕಾಯ ಪ್ರಾಪಣೀಯಂ ಅನ್ನಾದಿಪೂರ್ಣಂ ಶಕಟಮಾರುಹ್ಯ ಬಕವಂನ ಪ್ರತಿ ಭೀಮಸ್ಯ ಗಮನಂ॥ 1 ॥ ತತ್ರ ಭೀಮೇನ ಶಕಟಸ್ತಾನ್ನಭೋಜನಂ॥ 2 ॥ ಅನ್ನಂ ಭುಂಜಾನಂ ಭೀಮಂ ದೃಷ್ಟ್ವಾ ಕ್ರುದ್ಧೇನ ಬಕೇನ ಸಹ ಭೀಮಸ್ಯ ಯುದ್ಧಂ॥ 3 ॥ ಬಕವಧಃ॥ 4 ॥

Mahabharata - Adi Parva - Chapter Text

1-177-0 (7987) 
ಯುಧಿಷ್ಠಿರ ಉವಾಚ। 1-177-0x (1021) 
ಉಪಪನ್ನಮಿದಂ ಮಾತಸ್ತ್ವಯಾ ಯದ್ಬುದ್ಧಿಪೂರ್ವಕಂ।
ಆರ್ತಸ್ಯ ಬ್ರಾಹ್ಮಣಸ್ಯೈತದನುಕ್ರೋಶಾದಿದಂ ಕೃತಂ॥ 1-177-1 (7988) 
ಧ್ರುವಮೇಷ್ಯತಿ ಭೀಮೋಽಯಂ ನಿಹತ್ಯ ಪುರುಷಾದಕಂ।
ಸರ್ವಥಾ ಬ್ರಾಹ್ಮಣಸ್ಯಾರ್ಥೇ ಯದನುಕ್ರೋಶವತ್ಯಸಿ॥ 1-177-2 (7989) 
ಯಥಾ ತ್ವಿದಂ ನ ವಿಂದೇಯುರ್ನರಾ ನಗರವಾಸಿನಃ।
ತಥಾಽಯಂ ಬ್ರಾಹ್ಮಣೋ ವಾಚ್ಯಃ ಪರಿಗ್ರಾಹ್ಯಶ್ಚ ಯತ್ನತಃ॥ 1-177-3 (7990) 
ವೈಶಂಪಾಯನ ಉವಾಚ। 1-177-4x (1022) 
`ಯುಧಿಷ್ಠಿರೇಣ ಸಂಮಂತ್ರ್ಯ ಬ್ರಾಹ್ಮಣಾರ್ಥಮರಿಂದಮ।
ಕುಂತೀ ಪ್ರವಿಶ್ಯ ತಾನ್ಸರ್ವಾನ್ಮಂತ್ರಯಾಮಾಸ ಭಾರತ॥ 1-177-4 (7991) 
ಅಥ ರಾತ್ರ್ಯಾಂ ವ್ಯತೀತಾಯಾಂ ಭೀಮಸೇನೋ ಮಹಾಬಲಃ।
ಬ್ರಾಹ್ಮಣಂ ಸಮುಪಾಗಂಯ ವಚಶ್ಚೇದಮುವಾಚ ಹ॥ 1-177-5 (7992) 
ಆಪದಸ್ತ್ವಾಂ ವಿಮೋಕ್ಷ್ಯೇಽಹಂ ಸಪುತ್ರಂ ಬ್ರಾಹ್ಮಣ ಪ್ರಿಯಂ।
ಮಾ ಭೈಷೀ ರಾಕ್ಷಸಾತ್ತಸ್ಮಾನ್ಮಾಂ ದದಾತು ಬಲಿಂ ಭವಾನ್॥ 1-177-6 (7993) 
ಇದ ಮಾಮಶಿತಂ ಕರ್ತುಂ ಪ್ರಯತಸ್ವ ಸಕೃದ್ಗೃಹೇ।
ಆಥಾತ್ಮಾನಂ ಪ್ರಾದಾಸ್ಯಾಮಿ ತಸ್ಮೈ ಘೋರಾಯ ರಕ್ಷಸೇ॥ 1-177-7 (7994) 
ತ್ವರಧ್ವಂ ಕಿಂ ವಿಲಂಬಧ್ವೇ ಮಾ ಚಿರಂ ಕುರುತಾನಘಾಃ।
ವ್ಯವಸ್ಯೇಯಂ ಮನಃ ಪ್ರಾಣೈರ್ಯುಷ್ಮಾನ್ರಕ್ಷಿತುಮದ್ಯ ವೈ॥ 1-177-8 (7995) 
ವೈಶಂಪಾಯನ ಉವಾಚ। 1-177-9x (1023) 
ಏವಮುಕ್ತಃ ಸ ಭೀಮೇನ ಬ್ರಾಹ್ಮಣೋ ಭರತರ್ಷಭ।
ಸುಹೃದಾಂ ತತ್ಸಮಾಖ್ಯಾಯ ದದಾವನ್ನಂ ಸುಸಂಸ್ಕೃತಂ॥ 1-177-9 (7996) 
ಪಿಶಿತೋದನಮಾಜಹ್ರುರಥಾಸ್ಮೈ ಪುರವಾಸಿನಃ।
ಸಘೃತಂ ಸೋಪದಂಶಂ ಚ ಸೂಪೈರ್ನಾನಾವಿಧೈಃ ಸಹ॥ 1-177-10 (7997) 
ತದಾಽಶಿತ್ವಾ ಭೀಮಸೇನೋ ಮಾಂಸಾನಿ ವಿವಿಧಾನಿ ಚ।
ಮೋದಕಾನಿ ಚ ಮುಖ್ಯಾನಿ ಚಿತ್ರೋದನಚಯಾನ್ಬಹೂನ್॥ 1-177-11 (7998) 
ತತೋಽಪಿಬದ್ದಧಿಘಟಾನ್ಸುಬಹೂಂದ್ರೋಣಸಂಮಿತಾನ್।
ತಸ್ಯ ಭುಕ್ತವತಃ ಪೌರಾ ಯಥಾವತ್ಸಮುಪಾರ್ಜಿತಾನ್॥ 1-177-12 (7999) 
ಉಪಜಹ್ರುರ್ಭೃತಂ ಭಾಗಂ ಸಮೃದ್ಧಮನಸಸ್ತದಾ।
ತತೋ ರಾತ್ರ್ಯಾಂ ವ್ಯತೀತಾಯಾಂ ಸವ್ಯಂಜನದಧಿಪ್ಲುತಂ॥ 1-177-13 (8000) 
ಸಮಾರುಹ್ಯಾನ್ನಸಂಪೂರ್ಣಂ ಶಕಟಂ ಸ ವೃಕೋದರಃ।
ಪ್ರಯಯೌ ತೂರ್ಯನಿರ್ಘೋಷೈಃ ಪೌರೈಶ್ಚ ಪರಿವಾರಿತಃ॥ 1-177-14 (8001) 
ಆತ್ಮಾನಮೇಷೋಽನ್ನಭೂತೋ ರಾಕ್ಷಸಾಯ ಪ್ರದಾಸ್ಯತಿ।
ತರುಣೋಽಪ್ರತಿರೂಪಶ್ಚ ದೃಢ ಔದರಿಕೋ ಯುವಾ॥ 1-177-15 (8002) 
ವಾಗ್ಭಿರೇವಂಪ್ರಕಾರಾಭಿಃ ಸ್ತೂಯಮಾನೋ ವೃಕೋದರಃ।
ಚುಚೋದ ಸ ಬಲೀವರ್ದೌ ಯುಕ್ತೌ ಸರ್ವಾಂಗಕಾಲಕೌ॥ 1-177-16 (8003) 
ವಾದಿತ್ರಾಣಾಂ ಪ್ರವಾದೇನ ತತಸ್ತಂ ಪುರುಷಾದಕಂ।
ಅಭ್ಯಗಚ್ಛತ್ಸುಸಂಹೃಷ್ಟಃ ಸರ್ವತ್ರ ಮನುಜೈರ್ವೃತಃ॥ 1-177-17 (8004) 
ಸಂಪ್ರಾಪ್ಯ ಸ ಚ ತಂ ದೇಶಮೇಕಾಕೀ ಸಮುಪಾಯಯೌ।
ಪುರುಷಾದಭಯಾದ್ಭೀತಸ್ತತ್ರೈವಾಸೀಜ್ಜನವ್ರಜಃ॥ 1-177-18 (8005) 
ಸ ಗತ್ವಾ ದೂರಮಧ್ವಾನಂ ದಕ್ಷಿಣಾಮಭಿತೋ ದಿಶಂ।
ಯತೋಪದಿಷ್ಟಮುದ್ದೇಶೇ ದದರ್ಶ ವಿಪುಲಂ ದ್ರುಮಂ॥ 1-177-19 (8006) 
ಕೇಶಮಜ್ಜಾಸ್ಥಿಮೇದೋಭಿರ್ಬಾಹೂರುಚರಣೈರಪಿ।
ಆರ್ದ್ರೈಃ ಶುಷ್ಕೈಶ್ಚ ಸಂಕೀರ್ಣಮಭಿತೋಽಥ ವನಸ್ಪತಿಂ॥ 1-177-20 (8007) 
ಗೃಧ್ರಕಂಕಬಲಚ್ಛನ್ನಂ ಗೋಮಾಯುಗಣಸೇವಿತಂ।
ಉಗ್ರಗಂಧಮಚಕ್ಷುಷ್ಯಂ ಶ್ಮಶಾನಮಿವ ದಾರುಣಂ॥ 1-177-21 (8008) 
ತಂ ಪ್ರವಿಶ್ಯ ಮಹಾವೃಕ್ಷಂ ಚಿಂತಯಾಮಾಸ ವೀರ್ಯವಾನ್।
ಯಾವನ್ನ ಪಶ್ಯತೇ ರಕ್ಷೋ ಬಕಾಭಿಖ್ಯಂ ಬಲೋತ್ತರಂ॥ 1-177-22 (8009) 
ಆಚಿತಂ ವಿವಿಧೈರ್ಭೋಜ್ಯೈರನ್ನೈರುಚ್ಚಾವಚೈರಿದಂ।
ಶಕಟಂ ಸೂಪಸಂಪೂರ್ಣಂ ಯಾವದ್ದ್ರಕ್ಷ್ಯತಿ ರಾಕ್ಷಸಃ॥ 1-177-23 (8010) 
ತಾವದೇವೇಹ ಭೋಕ್ಷ್ಯೇಽಹಂ ದುರ್ಲಭಂ ಹಿ ಪುನರ್ಭವೇತ್।
ವಿಪ್ರಕೀರ್ಯೇತ ಸರ್ವಂ ಹಿ ಪ್ರಯುದ್ಧೇ ಮಯಿ ರಕ್ಷಸಾ॥ 1-177-24 (8011) 
ಅಭೋಜ್ಯಂ ಹಿ ಶವಸ್ಪರ್ಶೇ ನಿಗೃಹೀತೇ ಬಕೇ ಭವೇತ್।
ಸ ತ್ವೇವಂ ಭೀಮಕರ್ಮಾ ತು ಭೀಮಸೇನೋಽಭಿಲಕ್ಷ್ಯ ಚ॥ 1-177-25 (8012) 
ಉಪವಿಶ್ಯ ವಿವಿಕ್ತೇಽನ್ನಂ ಭುಂಕ್ತೇ ಸ್ಮ ಪರಮಂ ಪರಃ।
ತಂ ತತಃ ಸರ್ವತೋಽಪಶ್ಯಂದ್ರುಮಾನಾರುಹ್ಯ ನಾಗರಾಃ॥ 1-177-26 (8013) 
ನಾರಕ್ಷೋ ಬಲಿಮಶ್ನೀಯಾದೇವಂ ಬಹು ಚ ಮಾನವಾಃ।
ಭುಂಕ್ತೇ ಬ್ರಾಹ್ಮಣರೂಪೇಣ ಬಕೋಽಯಮಿತಿ ಚಾಬ್ರುವನ್॥ 1-177-27 (8014) 
ಸ ತಂ ಹಸತಿ ತೇಜಸ್ವೀ ತದನ್ನಮುಪಭುಜ್ಯ ಚ।'
ಆಸಾದ್ಯ ತು ವನಂ ತಸ್ಯ ರಕ್ಷಸಃ ಪಾಂಡವೋ ಬಲೀ। 
ಆಜುಹಾವ ತತೋ ನಾಂನಾ ತದನ್ನಮುಪಪಾದಯನ್॥  1-177-28 (8015) 
ತತಃ ಸ ರಾಕ್ಷಸಃ ಕ್ರುದ್ಧೋ ಭೀಮಸ್ಯ ವಚನಾತ್ತದಾ।
ಆಜಗಾಮ ಸುಸಂಕ್ರುದ್ಧೋ ಯತ್ರ ಭೀಮೋ ವ್ಯವಸ್ಥಿತಃ॥ 1-177-29 (8016) 
ಮಹಾಕಾಯೋ ಮಹಾವೇಗೋ ದಾರಯನ್ನಿವ ಮೇದಿನೀಂ।
ಲೋಹಿತಾಕ್ಷಃ ಕರಾಲಶ್ಚ ಲೋಹಿತಶ್ಮಶ್ರುಮೂರ್ಧಜಃ॥ 1-177-30 (8017) 
ಆಕರ್ಣಾದ್ಭಿನ್ನವಕ್ತ್ರಶ್ಚ ಶಂಕುಕರ್ಣೋ ವಿಭೀಷಣಃ।
ತ್ರಿಶಿಖಾಂ ಭ್ರುಕುಟಿಂ ಕೃತ್ವಾ ಸಂದಶ್ಯ ದಶನಚ್ಛದಂ॥ 1-177-31 (8018) 
ಭುಂಜಾನಮನ್ನಂ ತಂ ದೃಷ್ಟ್ವಾ ಭೀಮಸೇನಂ ಸ ರಾಕ್ಷಸಃ।
ವಿವೃತ್ಯ ನಯನೇ ಕ್ರುದ್ಧ ಇದಂ ವಚನಮಬ್ರವೀತ್॥ 1-177-32 (8019) 
ಕೋಽಯಮನ್ನಮಿದಂ ಭುಂಕ್ತೇ ಮದರ್ಥಮುಪಕಲ್ಪಿತಂ।
ಪಶ್ಯತೋ ಮಮ ದುರ್ಬುದ್ಧಿರ್ಯಿಯಾಸುರ್ಯಮಸಾದನಂ॥ 1-177-33 (8020) 
ಭೀಮಸೇನಸ್ತತಃ ಶ್ರುತ್ವಾ ಪ್ರಹಸನ್ನಿವ ಭಾರತ।
ರಾಕ್ಷಸಂ ತಮನಾದೃತ್ಯ ಭುಂಕ್ತ ಏವ ಪರಾಙ್ಮುಖಃ॥ 1-177-34 (8021) 
ರವಂ ಸ ಭೈರವಂ ಕೃತ್ವಾ ಸಮುದ್ಯಂಯ ಕರಾವುಭೌ।
ಅಭ್ಯದ್ರವದ್ಭೀಮಸೇನಂ ಜಿಙಾಂಸುಃ ಪುರುಷಾದಕಃ॥ 1-177-35 (8022) 
ತಥಾಪಿ ಪರಿಭೂಯೈನಂ ಪ್ರೇಕ್ಷಮಾಣೋ ವೃಕೋದರಃ।
ರಾಕ್ಷಸಂ ಭುಂಕ್ತ ಏವಾನ್ನಂ ಪಾಂಡವಃ ಪರವೀರಹಾ॥ 1-177-36 (8023) 
ಅಮರ್ಷೇಣ ತು ಸಂಪೂರ್ಣಃ ಕುಂತೀಪುತ್ರಂ ವೃಕೋದರಂ।
ಜಘಾನ ಪೃಷ್ಠೇ ಪಾಣಿಭ್ಯಾಮುಭಾಭ್ಯಾಂ ಪೃಷ್ಠತಃ ಸ್ಥಿತಃ॥ 1-177-37 (8024) 
ತಥಾ ಬಲವತಾ ಭೀಮಃ ಪಾಣಿಭ್ಯಾಂ ಭೃಶಮಾಹತಃ।
ನೈವಾವಲೋಕಯಾಮಾಸ ರಾಕ್ಷಸಂ ಭುಂಕ್ತ ಏವ ಸಃ॥ 1-177-38 (8025) 
ತತಃ ಸ ಭೂಯಃ ಸಂಕ್ರುದ್ಧೋ ವೃಕ್ಷಮಾದಾಯ ರಾಕ್ಷಸಃ।
ತಾಡಯಿಷ್ಯಂಸ್ತದಾ ಭೀಮಂ ಪುನರಭ್ಯದ್ರವದ್ಬಲೀ॥ 1-177-39 (8026) 
ಕ್ಷಿಪ್ತಂ ಕ್ರುದ್ಧೇನ ತಂ ವೃಕ್ಷಂ ಪ್ರತಿಜಗ್ರಾಹ ವೀರ್ಯವಾನ್।
ಸವ್ಯೇನ ಪಾಣಿನಾ ಭೀಮೋ ದಕ್ಷಿಣೇನಾಪ್ಯಭುಂಕ್ತ ಹ॥ 1-177-40 (8027) 
`ಶಕಟಾನ್ನಂ ತತೋ ಭುಕ್ತ್ವಾ ರಕ್ಷಸಃ ಪಾಣಿನಾ ಸಹ।
ಗೃಹ್ಣನ್ನೇವ ತದಾ ವೃಕ್ಷಂ ನಿಃಶೇಷಂ ಪರ್ವತೋಪಮಂ॥ 1-177-41 (8028) 
ಭೀಮಸೇನೋ ಹಸನ್ನೇವ ಭುಕ್ತ್ವಾ ತ್ಯಕ್ತ್ವಾ ಚ ರಾಕ್ಷಸಂ।
ಪೀತ್ವಾ ದಧಿಘಟಾನ್ಪೂರ್ಣಾನ್ಘೃತಕುಂಭಾಞ್ಶತಂ ಶತಂ॥ 1-177-42 (8029) 
ವಾರ್ಯುಪಸ್ಪೃಶ್ಯ ಸಂಹೃಷ್ಟಸ್ತಸ್ಥೌ ಗಿರಿರಿವಾಪರಃ।
ಭ್ರಾಮಯಂತಂ ಮಹಾವೃಕ್ಷಮಾಯಾಂತಂ ಭೀಮದರ್ಶನಂ॥ 1-177-43 (8030) 
ದೃಷ್ಟ್ವೋತ್ಥಾಯಾಹವೇ ವೀರಃ ಸಿಂಹನಾದಂ ವ್ಯನಾದಯತ್।
ಭುಜವೇಗಂ ತಥಾಽಽಸ್ಫೋಟಂ ಕ್ಷ್ವೇಲಿತಂ ಚ ಮಹಾಸ್ವನಂ॥ 1-177-44 (8031) 
ಕೃತ್ವಾಽಽಹ್ವಯತ ಸಂಕ್ರುದ್ಧೋ ಭೀಮಸೇನೋಽಥ ರಾಕ್ಷಸಂ।
ಉವಾಚಾಶನಿಶಬ್ದೇನ ಧ್ವನಿನಾ ಭೀಷಯನ್ನಿವ॥ 1-177-45 (8032) 
ಭೀಮ ಉವಾಚ। 1-177-46x (1024) 
ಬಹುಕಾಲಂ ಸುಪುಷ್ಟಂ ತೇ ಶರೀರಂ ರಾಕ್ಷಸಾಧಮ।
ದ್ವಿಪಚ್ಚತುಷ್ಪನ್ಮಾಂಸೈಶ್ಚ ಬಹುಭಿಶ್ಚೌದನೈರಪಿ॥ 1-177-46 (8033) 
ಮದ್ಬಾಹುಬಲಮಾಶ್ರಿತ್ಯ ನ ತ್ವಂ ಭೂಯಸ್ತ್ವಶಿಷ್ಯಸಿ।
ಅದ್ಯ ಮದ್ಬಾಹುನಿಷ್ಪಿಷ್ಟೋ ಗಮಿಷ್ಯಸಿ ಯಮಾಲಯಂ॥ 1-177-47 (8034) 
ಅದ್ಯಪ್ರಭೃತಿ ಸ್ವಪ್ಸ್ಯಂತಿ ವೇತ್ರಕೀಯನಿವಾಸಿನಃ।
ನಿರುದ್ವಿಗ್ನಾಃ ಪುರಸ್ಯಾಸ್ಯ ಕಂಟಕೇ ಸೂದ್ಧೃತೇ ಮಯಾ॥ 1-177-48 (8035) 
ಅದ್ಯ ಯುದ್ಧೇ ಶರೀರಂ ತೇ ಕಂಕಗೋಮಾಯುವಾಯಸಾಃ।
ಮಯಾ ಹತಸ್ಯ ಖಾದಂತು ವಿಕರ್ಷಂತು ಚ ಭೂತಲೇ॥ 1-177-49 (8036) 
ವೈಶಂಪಾಯನ ಉವಾಚ। 1-177-50x (1025) 
ಏವಮುಕ್ತ್ವಾ ಸುಸಂಕ್ರುದ್ಧಃ ಪಾರ್ಥೋ ಬಕಜಿಘಾಂಸಯಾ।
ಉಪಾಧಾವದ್ಬಕಶ್ಚಾಪಿ ಪಾರ್ಥಂ ಪಾರ್ಥಿವಸತ್ತಮ॥ 1-177-50 (8037) 
ಮಹಾಕಾಯೋ ಮಹಾವೇಗೋ ದಾರಯನ್ನಿವ ಮೇದಿನೀಂ।
ಪಿಶಂಗರೂಪಃ ಪಿಂಗಾಕ್ಷೋ ಭೀಮಸೇನಮಭಿದ್ರವತ್॥ 1-177-51 (8038) 
ತ್ರಿಶಿಖಾಂ ಭ್ರುಕುಟೀಂ ಕೃತ್ವಾ ಸಂದಶ್ಯ ದಶನಚ್ಛದಂ।
ಭೃಶಂ ಸ ಭೂಯಃ ಸಂಕ್ರುದ್ಧೋ ವೃಕ್ಷಮಾದಾಯ ರಾಕ್ಷಸಃ॥ 1-177-52 (8039) 
ತಾಡಯಿಷ್ಯಂಸ್ತದಾ ಭೀಮಂ ತರಸಾಽಭ್ಯದ್ರವದ್ಬಲೀ।
ಕ್ರುದ್ಧೇನಾಭಿಹತಂ ವೃಕ್ಷಂ ಪ್ರತಿಜಗ್ರಾಹ ಲೀಲಯಾ॥ 1-177-53 (8040) 
ಸವ್ಯೇನ ಪಾಣಿನಾ ಭೀಮಃ ಪ್ರಹಸನ್ನಿವ ಭಾರತ।
ತತಃ ಸ ಪುನರುದ್ಯಂಯ ವೃಕ್ಷಾನ್ಬಹುವಿಧಾನ್ಬಲೀ॥ 1-177-54 (8041) 
ಪ್ರಾಹಿಣೋದ್ಭೀಮಸೇನಾಯ ಬಕೋಽಪಿ ಬಲವಾನ್ರಣೇ।
ಸರ್ವಾನಪೋಹಯದ್ವೃಕ್ಷಾನ್ಸ್ವಸ್ಯ ಹಸ್ತಸ್ಯ ಶಾಖಯಾ॥ 1-177-55 (8042) 
ತದ್ವೃಕ್ಷಯುದ್ಧಮಭವದ್ವೃಕ್ಷಷಂಡವಿನಾಶನಂ॥
ಮಹತ್ಸುಘೋರಂ ರಾಜೇಂದ್ರ ಬಕಪಾಂಡವಯೋಸ್ತದಾ॥ 1-177-56 (8043) 
ನಾಮ ವಿಶ್ರಾವ್ಯ ಸ ಬಕಃ ಸಮಭಿದ್ರುತ್ಯ ಪಾಂಡವಂ।
ಸಮಯುಧ್ಯತ ತೀವ್ರೇಣ ವೇಗೇನ ಪುರುಷಾದಕಃ॥ 1-177-57 (8044) 
ತಯೋರ್ವೇಗೇನ ಮಹತಾ ಪೃಥಿವೀ ಸಮಕಂಪತ।
ಪಾದಪಾಂಶ್ಚ ಮಹಾಮಾತ್ರಾಂಶ್ಚೂರ್ಣಯಾಮಾಸತುಃ ಕ್ಷಣಾತ್॥ 1-177-58 (8045) 
ದ್ರುತಮಾಗತ್ಯ ಪಾಣಿಭ್ಯಾಂ ಗೃಹೀತ್ವಾ ಚೈನಮಾಕ್ಷಿಪತ್।
ಆಕ್ಷಿಪ್ತೋ ಭೀಮಸೇನಶ್ಚ ಪುನರೇವೋತ್ಥಿತೋ ಹಸನ್॥ 1-177-59 (8046) 
ಆಲಿಂಗ್ಯಾಪಿ ಬಕಂ ಭೀಮೋ ನ್ಯಹನದ್ವಸುಧಾತಲೇ।
ಭೀಮೋ ವಿಸರ್ಜಯಿತ್ವೈನಂ ಸಮಾಶ್ವಸಿಹಿ ರಾಕ್ಷಸ॥ 1-177-60 (8047) 
ಇತ್ಯುಕ್ತ್ವಾ ಪುನರಾಸ್ಫೋಟ್ಯ ಉತ್ತಿಷ್ಠೇತಿ ಚ ಸೋಽಬ್ರವೀತ್।
ಸಮುತ್ಪತ್ಯ ತತಃ ಕ್ರುದ್ಧೋ ರೂಪಂ ಕೃತ್ವಾ ಮಹತ್ತರಂ॥ 1-177-61 (8048) 
ವಿರೂಪಃ ಸಹಸಾ ತಸ್ಥೌ2 ತರ್ಜಯಿತ್ವಾ ವೃಕೋದರಂ।
ಅಹಸದ್ಭೀಮಸೇನೋಽಪಿ ರಾಕ್ಷಸಂ ಭೀಮದರ್ಶನಂ॥ 1-177-62 (8049) 
ಅಸೌ ಗೃಹೀತ್ವಾ ಪಾಣಿಭ್ಯಾಂ ಪೃಷ್ಠತಶ್ಚ ವ್ಯವಸ್ಥಿತಃ।
ಜಾನುಭ್ಯಾಂ ಪೀಡಯಿತ್ವಾಥ ಪಾತಯಾಮಾಸ ಭೂತಲೇ॥ 1-177-63 (8050) 
ಪುನಃ ಕ್ರುದ್ಧೋ ವಿಸೃಜ್ಯೈನಂ ರಾಕ್ಷಸಂ ಕ್ರೋಧಜೀವಿತಂ।
ಸ್ವಾಂ ಕಟೀಮೀಷದುನ್ನಂಯ ಬಾಹೂ ತಸ್ಯ ಪರಾಮೃಶತ್॥ 1-177-64 (8051) 
ತಸ್ಯ ಬಾಹೂ ಸಮಾದಾಯ ತ್ವರಮಾಣೋ ವೃಕೋದರಃ।
ಉತ್ಕ್ಷಿಪ್ಯ ಚಾವಧೂಯೈನಂ ಪಾತಯನ್ಬಲವಾನ್ಭುವಿ॥ 1-177-65 (8052) 
ತಂ ತು ವಾಮೇನ ಪಾದೇನ ಕ್ರುದ್ಧೋ ಭೀಮಪರಾಕ್ರಮಃ।
ಉರಸ್ಯೇನಂ ಸಮಾಜಘ್ನೇ ಭೀಮಸ್ತು ಪತಿತಂ ಭುವಿ॥ 1-177-66 (8053) 
ವ್ಯಾತ್ತಾನನೇನ ಘೋರೇಣ ಲಂಬಜಿಹ್ವೇನ ರಕ್ಷಸಾ।
ತೇನಾಭಿದ್ರುತ್ಯ ಭೀಮೇನ ಭೀಮೋ ಮೂರ್ಧ್ನಿ ಸಮಾಹತಃ॥ 1-177-67 (8054) 
ಏವಂ ನಿಹನ್ಯಮಾನಃ ಸ ರಾಕ್ಷಸೇನ ಬಲೀಯಸಾ।
ರೋಷೇಣ ಮಹತಾಽಽವಿಷ್ಟೋ ಭೀಮೋ ಭೀಮಪರಾಕ್ರಮಃ॥ 1-177-68 (8055) 
ಗೃಹೀತ್ವಾ ಮಧ್ಯಮುತ್ಕ್ಷಿಪ್ಯ ಬಲೀ ಜಗ್ರಾಹ ರಾಕ್ಷಸಂ।
ತಾವನ್ಯೋನ್ಯಂ ಪೀಡಯಂತೌ ಪುರುಷಾದವೃಕೋದರೌ॥ 1-177-69 (8056) 
ಮತ್ತಾವಿವ ಮಹಾನಾಗಾವನ್ಯೋನ್ಯಂ ವಿಚಕರ್ಷತುಃ॥  1-177-70 (8057) 
ಬಾಹುವಿಕ್ಷೇಪಶಬ್ದೈಶ್ಚ ಭೀಮರಾಕ್ಷಸಯೋಸ್ತದಾ।
ವೇತ್ರಕೀಯಪುರೀ ಸರ್ವಾ ವಿತ್ರಸ್ತಾ ಸಮಪದ್ಯತ॥'  1-177-71 (8058) 
ತಯೋರ್ವೇಗೇನ ಮಹತಾ ತತ್ರ ಭೂಮಿರಕಂಪತ।
ಪಾದಪಾನ್ವೀರುಧಶ್ಚೈವ ಚೂರ್ಣಯಾಮಾಸತೂ ರಯಾತ್॥ 1-177-72 (8059) 
ಸಮಾಗತೌ ಚ ತೌ ವೀರಾವನ್ಯೋನ್ಯವಧಕಾಂಕ್ಷಿಣೌ।
ಗಿರಿಭಿರ್ಗಿರಿಶೃಹ್ಗೈಶ್ಚ ಪಾಷಾಣೈಃ ಪರ್ವತಚ್ಯುತೈಃ॥ 1-177-73 (8060) 
ಅನ್ಯೋನ್ಯಂ ತಾಡಯಂತೌ ತೌ ಚೂರ್ಣಯಾಮಾಸತುಸ್ತದಾ।
ಆಯಾಮವಿಸ್ತರಾಭ್ಯಾಂ ಚ ಪರಿತೋ ಯೋಜನದ್ವಯಂ॥ 1-177-74 (8061) 
ನಿರ್ಮಹೀರುಹಪಾಷಾಣತೃಣಕುಂಜಲತಾವಲಿಂ।
ಚಕ್ರತುರ್ಯುದ್ಧದುರ್ಮತ್ತೌ ಕೂರ್ಮಪೃಷ್ಠೋಪಮಾಂ ಮಹೀಂ॥ 1-177-75 (8062) 
ಮುಹೂರ್ತಮೇವಂ ಸಂಯುಧ್ಯ ಸಮಂ ರಕ್ಷಃಕುರೂದ್ವಹೌ।
ತತೋ ರಕ್ಷೋವಿನಾಶಾಯ ಮತಿಂ ಕೃತ್ವಾ ಕುರೂತ್ತಮಃ॥ 1-177-76 (8063) 
ದಂತಾನ್ಕಟಕಟೀಕೃತ್ಯ ದಷ್ಟ್ವಾ ಚ ದಶನಚ್ಛದಂ।
ನೇತ್ರೇ ಸಂವೃತ್ಯ ವಿಕಟಂ ತಿರ್ಯಕ್ಪ್ರೈಕ್ಷತ ರಾಕ್ಷಸಂ॥ 1-177-77 (8064) 
ಅಥ ತಂ ಲೋಲಯಿತ್ವಾ ತು ಭೀಮಸೇನೋ ಮಹಾಬಲಃ।
ಅಗೃಹ್ಣಾತ್ಪರಿರಭ್ಯೈನಂ ಬಾಹುಭ್ಯಾಂ ಪರಿರಭ್ಯ ಚ॥ 1-177-78 (8065) 
ಜಾನುಭ್ಯಾಂ ಪಾರ್ಶ್ವಯೋಃ ಕುಕ್ಷೌ ಪೃಷ್ಠೇ ವಕ್ಷಸಿ ಜಘ್ನಿವಾನ್।
ಭಗ್ನೋರುಬಾಹುಹೃಚ್ಚೈವ ವಿಸ್ರಂಸದ್ದೇಹಬಂಧನಃ॥ 1-177-79 (8066) 
ಪ್ರಸ್ವೇದದೀರ್ಘನಿಶ್ವಾಸೋ ನಿರ್ಯಂಜೀವಾಕ್ಷಿತಾರಕಃ।
ಅಜಾಂಡಾಸ್ಫೋಟನಂ ಕುರ್ವನ್ನಾಕ್ರೋಶಂಶ್ಚ ಶ್ವಸಂಛನೈಃ॥ 1-177-80 (8067) 
ಭೂಮೌ ನಿಪತ್ಯ ವಿಲುಠಂದಂಡಾಹತ ಇವೋರಗಃ।
ವಿಸ್ಫುರಂತಂ ಮಹಾಕಾಯಂ ಪರಿತೋ ವಿಚಕರ್ಷ ಹ॥ 1-177-81 (8068) 
ವಿಕೃಷ್ಯಮಾಣೋ ವೇಗೇನ ಪಾಂಡವೇನ ಬಲೀಯಸಾ।
ಸಮಯುಜ್ಯತ ತೀವ್ರೇಣ ಶ್ರಮೇಣ ಪುರುಷಾದಕಃ॥'  1-177-82 (8069) 
ಹೀಯಮಾನಬಲಂ ರಕ್ಷಃ ಸಮೀಕ್ಷ್ಯ ಪುರುಷರ್ಷಭಃ।
ನಿಷ್ಪಿಷ್ಯ ಭೂಮೌ ಜಾನುಭ್ಯಾಂ ಸಮಾಜಘ್ನೇ ವೃಕೋದರಃ॥ 1-177-83 (8070) 
ತತೋ।ಞಸ್ಯ ಜಾನುನಾ ಪೃಷ್ಠಮವಪೀಡ್ಯ ಬಲಾದಿವ।
ಬಾಹುನಾ ಪರಿಜಗ್ರಾಹ ದಕ್ಷಿಣೇನ ಶಿರೋಧರಾಂ॥ 1-177-84 (8071) 
ಸವ್ಯೇನ ಚ ಕಟೀದೇಶೇ ಗೃಹ್ಯ ವಾಸಸಿ ಪಾಂಡವಃ।
ಜಾನುನ್ಯಾರೋಪ್ಯ ತತ್ಪೃಷ್ಠಂ ಮಹಾಶಬ್ದಂ ಬಭಂಜ ಹ॥ 1-177-85 (8072) 
ತತೋಽಸ್ಯ ರುಧಿರಂ ವಕ್ತ್ರಾತ್ಪ್ರಾದುರಾಸೀದ್ವಿಶಾಂಪತೇ।
ಭಜ್ಯಮಾನಸ್ಯ ಭೀಮೇನ ತಸ್ಯ ಘೋರಸ್ಯ ರಕ್ಷಸಃ॥ ॥ 1-177-86 (8073) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಬಕವಧಪರ್ವಣಿ ಸಪ್ತಸಪ್ತತ್ಯಧಿಕಶತತಮೋಽಧ್ಯಾಯಃ॥ 177 ॥

Mahabharata - Adi Parva - Chapter Footnotes

1-177-31 ತ್ರಿಶಿಖಾಂ ತ್ರಿರೇಖಾಂ॥ ಸಪ್ತಸಪ್ತತ್ಯಧಿಕಶತತಮೋಽಧ್ಯಾಯಃ॥ 177 ॥



ಆದಿಪರ್ವ - ಅಧ್ಯಾಯ 178

॥ ಶ್ರೀಃ ॥

1.178. ಅಧ್ಯಾಯಃ 178 

Mahabharata - Adi Parva - Chapter Topics

ಬಕವಧಾನಂತರಂ ಸಮಾಗತಾನಾಂ ತತ್ಪರಿವಾರಾಣಾಂ ಭೀಮೇನ ಸಮಯಕರಣಂ॥ 1 ॥ ನಗರದ್ವಾರದೇಶೇ ಬಕಶರೀರಂ ನಿಧಾಯ ಬ್ರಾಹ್ಮಣಗೃಹಮಾ ಗತ್ಯ ಭೀಮೇನ ಕುಂತ್ಯಾದೀನ್ಪ್ರತಿ ಬಕವೃತ್ತಾಂತಕಥನಂ॥ 2 ॥ ಮೃತಬಕದರ್ಶಾರ್ಥಂ ಪೌರಾಣಾಂ ಗಮನಂ॥ 3 ॥ ಬ್ರಹ್ಮಮಹೋತ್ಸವಕರಣಂ॥ 4 ॥ ಬಕವಧೇನ ಪೌರಾಣಾಂ ಭೀಮಸೇವನಂ॥ 5 ॥

Mahabharata - Adi Parva - Chapter Text

1-178-0 (8074) 
ವೈಶಂಪಾಯನ ಉವಾಚ। 1-178-0x (1026) 
ತತಃ ಸ ಭಗ್ನಪಾರ್ಶ್ವಾಂಗೋ ನದಿತ್ವಾ ಭೈರವಂ ರವಂ।
ಶೈಲರಾಜಪ್ರತೀಕಾಶೋ ಗತಾಸುರಭವದ್ಬಕಃ॥ 1-178-1 (8075) 
ತೇನ ಶಬ್ದೇನ ವಿತ್ರಸ್ತೋ ಜನಸ್ತಸ್ಯಾಥ ರಕ್ಷಸಃ।
ನಿಷ್ಪಪಾತ ಗೃಹಾದ್ರಾಜನ್ಸಹೈವ ಪರಿಚಾರಿಭಿಃ॥ 1-178-2 (8076) 
`ಬಕಾನುಜಸ್ತದಾ ರಾಜನ್ಭೀಮಂ ಶರಣಮೇಯಿವಾನ್।
ತತಸ್ತು ನಿಹತಂ ದೃಷ್ಟ್ವಾ ರಾಕ್ಷಸೇಂದ್ರಂ ಮಹಾಬಲಂ। 
ರಾಕ್ಷಸಾಃ ಪರಮತ್ರಸ್ತಾ ಭೀಮಂ ಶಱಣಮಾಯಯುಃ॥'  1-178-3 (8077) 
ತಾನ್ಭೀತಾನ್ವಿಗತಜ್ಞಾನಾನ್ಭೀಮಃ ಪ್ರಹರತಾಂ ವರಃ।
ಸಾಂತ್ವಯಾಮಾಸ ಬಲವಾನ್ಸಮಯೇ ಚ ನ್ಯವೇಶಯತ್॥ 1-178-4 (8078) 
ನ ಹಿಂಸ್ಯಾ ಮಾನುಷಾ ಭೂಯೋ ಯುಷ್ಮಾಭಿರಿತಿ ಕರ್ಹಿಚಿತ್।
ಹಿಂಸತಾಂ ಹಿ ವಧಃ ಶೀಘ್ರಮೇವಮೇವ ಭವೇದಿತಿ॥ 1-178-5 (8079) 
ತಸ್ಯ ತದ್ವಚನಂ ಶ್ರುತ್ವಾ ತಾನಿ ರಕ್ಷಾಂಸಿ ಭಾರತ।
ಏವಮಸ್ತ್ವಿತಿ ತಂ ಪ್ರಾಹುರ್ಜಗೃಹುಃ ಸಮಯಂ ಚ ತಂ॥ 1-178-6 (8080) 
`ಸಗಣಸ್ತು ಬಕಭ್ರಾತಾ ಪ್ರಾಣಮತ್ಪಾಂಡವಂ ತದಾ।'
ತತಃ ಪ್ರಭೃತಿ ರಕ್ಷಾಂಸಿ ತತ್ರ ಸೌಂಯಾನಿ ಭಾರತ। 
ನಗರೇ ಪ್ರತ್ಯದೃಶ್ಯಂತ ನರೈರ್ನಗರವಾಸಿಭಿಃ॥  1-178-7 (8081) 
ತತೋ ಭೀಮಸ್ತಮಾದಾಯ ಗತಾಸುಂ ಪುರುಷಾದಕಂ।
`ನಿಷ್ಕರ್ಣನೇತ್ರಂ ನಿರ್ಜಿಹ್ವಂ ನಿಃಸಂಜ್ಞಂ ಕಂಠಪೀಡನಾತ್। 
ಕುರ್ವನ್ಬಹುವಿಧಾಂ ಚೇಷ್ಟಾಂ ಪುರದ್ವಾರಮಕರ್ಷತ॥  1-178-8 (8082) 
ದ್ವಾರದೇಶೇ ವಿನಿಕ್ಷಿಪ್ಯ ಪುರಮಾಗಾತ್ಸ ಮಾರುತಿಃ।
ಸ ಏವ ರಾಕ್ಷಸೋ ನೂನಂ ಪುನರಾಯಾತಿ ನಃ ಪುರೀಂ॥ 1-178-9 (8083) 
ಸಬಾಲವೃದ್ಧಾಃ ಪುರುಷಾ ಇತಿ ಭೀತಾಃ ಪ್ರದುದ್ರುವುಃ।
ತತೋ ಭೀಮೋ ಬಕಂ ಹತ್ವಾ ಗತ್ವಾ ಬ್ರಾಹ್ಮಣವೇಶ್ಮ ತತ್॥ 1-178-10 (8084) 
ಬಲೀವರ್ದೌ ಚ ಶಕಟಂ ಬ್ರಾಹ್ಮಣಾಯ ನ್ಯವೇದಯತ್।
ತೂಷ್ಣೀಮಂತರ್ಗೃಹಂ ಗಚ್ಛೇತ್ಯಭಿಧಾಯ ದ್ವಿಜೋತ್ತಮಂ॥ 1-178-11 (8085) 
ಮಾತೃಭ್ರಾತೃಸಮಕ್ಷಂ ಚ ಗತ್ವಾ ಶಯನಮೇವ ಚ।
ಆಚಚಕ್ಷೇಽಥ ತತ್ಸರ್ವಂ ರಾತ್ರೌ ಯುದ್ಧಮಭೂದ್ಯಥಾ॥'  1-178-12 (8086) 
ತತೋ ನರಾ ವಿನಿಷ್ಕ್ರಾಂತಾ ನಗರಾತ್ಕಲ್ಯಮೇವ ತು।
ದದೃಶುರ್ನಿಹತಂ ಭೂಮೌ ರಾಕ್ಷಸಂ ರುಧಿರೋಕ್ಷಿತಂ॥ 1-178-13 (8087) 
ತಮದ್ರಿಕೂಟಸದೃಶಂ ವಿನಿಕೀರ್ಣಂ ಭಯಾನಕಂ।
ದೃಷ್ಟ್ವಾ ಸಂಹೃಷ್ಟರೋಮಾಣೋ ಬಭೂವುಸ್ತತ್ರ ನಾಗರಾಃ॥ 1-178-14 (8088) 
ಏಕಚಕ್ರಾಂ ತತೋ ಗತ್ವಾ ಪ್ರವೃತ್ತಿಂ ಪ್ರದದುಃ ಪುರೇ।
ತತಃ ಸಹಸ್ರಶೋ ರಾಜನ್ನರಾ ನಗರವಾಸಿನಃ॥ 1-178-15 (8089) 
ತತ್ರಾಜಗ್ಮುರ್ಬಕಂ ದ್ರಷ್ಟುಂ ಸಸ್ತ್ರೀವೃದ್ಧಕುಮಾರಕಾಃ।
ತತಸ್ತೇ ವಿಸ್ಮಿತಾಃ ಸರ್ವೇ ಕರ್ಮ ದೃಷ್ಟ್ವಾಽತಿಮಾನುಷಂ। 
ದೈವತಾನ್ಯರ್ಚಯಾಂಚಕ್ರುಃ ಪ್ರಾರ್ಥಿತಾನಿ ಪುರಾ ಭಯಾತ್॥  1-178-16 (8090) 
ತತಃ ಪ್ರಗಣಯಾಮಾಸುಃ ಕಸ್ಯ ವಾರೋಽದ್ಯ ಭೋಜನೇ।
ಜ್ಞಾತ್ವಾ ಚಾಗಂಯ ತಂ ವಿಪ್ರಂ ಪಪ್ರಚ್ಛುಃ ಸರ್ವ ಏವ ತೇ॥ 1-178-17 (8091) 
ಏವಂ ಪೃಷ್ಟಃ ಸ ಬಹುಶೋ ರಕ್ಷಮಾಣಶ್ಚ ಪಾಂಡವಾನ್।
ಉವಾಚ ನಾಗರಾನ್ಸರ್ವಾನಿದಂ ವಿಪ್ರರ್ಷಭಸ್ತದಾ॥ 1-178-18 (8092) 
ಬ್ರಾಹ್ಮಣ ಉವಾಚ। 1-179-19x (1027) 
ಆಜ್ಞಾಪಿತಂ ಮಾಮಶನೇ ರುದಂತಂ ಸಹ ಬಂಧುಭಿಃ।
ದದರ್ಶ ಬ್ರಾಹ್ಮಣಃ ಕಶ್ಚಿನ್ಮಂತ್ರಸಿದ್ಧೋ ಮಹಾಮನಾಃ॥ 1-178-19 (8093) 
ಪರಿಪೃಚ್ಛ್ಯ ಸ ಮಾಂ ಪೂರ್ವಂ ಪರಿಕ್ಲೇಶಂ ಪುರಸ್ಯ ಚ।
ಅಬ್ರವೀದ್ಬ್ರಾಹ್ಮಣಶ್ರೇಷ್ಠೋ ವಿಶ್ವಾಸ್ಯ ಪ್ರಹಸನ್ನಿವ॥ 1-178-20 (8094) 
ಪ್ರಾಪಯಿಷ್ಯಾಂಯಹಂ ತಸ್ಮಾ ಅನ್ನಮೇತದ್ದುರಾತ್ಮನೇ।
ಮನ್ನಿಮಿತ್ತಂ ಭಯಂ ಚಾಪಿ ನ ಕಾರ್ಯಮಿತಿ ಚಾಬ್ರವೀತ್॥ 1-178-21 (8095) 
ಸ ತದನ್ನಮುಪಾದಾಯ ಗತೋ ಬಕವನಂ ಪ್ರತಿ।
ತೇನ ನೂನಂ ಭವೇದೇತತ್ಕರ್ಮ ಲೋಕಹಿತಂ ಕೃತಂ॥ 1-178-22 (8096) 
ತತಸ್ತೇ ಬ್ರಾಹ್ಮಣಾಃ ಸರ್ವೇ ಕ್ಷತ್ರಿಯಾಶ್ಚ ಸುವಿಸ್ಮಿತಾಃ।
ವೈಶ್ಯಾಃ ಶೂದ್ರಾಶ್ಚ ಮುದಿತಾಶ್ಚಕ್ರುರ್ಬ್ರಹ್ಮಮಹಂ ತದಾ॥ 1-178-23 (8097) 
ತತೋ ಜಾನಪದಾಃ ಸರ್ವೇ ಆಜಗ್ಮುರ್ನಗರಂ ಪ್ರತಿ।
ತಮದ್ಭುತತಮಂ ದ್ರಷ್ಟುಂ ಪಾರ್ಥಾಸ್ತತ್ರೈವ ಚಾವಸನ್॥ 1-178-24 (8098) 
ವೇತ್ರಕೀಯಗೃಹೇ ಸರ್ವೇ ಪರಿವಾರ್ಯ ವೃಕೋದರಂ।
ವಿಸ್ಮಯಾದಭ್ಯಗಚ್ಛಂತ ಭೀಮಂ ಭೀಮಪರಾಕ್ರಮಂ॥ 1-178-25 (8099) 
ನ ವೈ ನ ಸಂಭವೇತ್ಸರ್ವಂ ಬ್ರಾಹ್ಮಣೇಷು ಮಹಾತ್ಮಸು।
ಇತಿ ಸತ್ಕೃತ್ಯ ತಂ ಪೌರಾಃ ಪರಿವವ್ರುಃ ಸಮಂತತಃ॥ 1-178-26 (8100) 
ಅಯಂ ತ್ರಾತಾ ಹಿ ಖೇದಾನಾಂ ಪಿತೇವ ಪರಮಾರ್ಥತಃ।
ಅಸ್ಯ ಶುಶ್ರೂಷವಃ ಪಾದೌ ಪರಿಚರ್ಯ ಉಪಾಸ್ಮಹೇ॥ 1-178-27 (8101) 
ಪಶುಮದ್ದಧಿಮನಚ್ಚಾಸ್ಯ ವಾರಂ ಭಕ್ತಮುಪಾಹರನ್।
ತಸ್ಮಿನ್ಹತೇ ತೇ ಪುರುಷಾ ಭೀತಾಃ ಸಮನುಬೋಧನಾಃ॥ 1-178-28 (8102) 
ತತಃ ಸಂಪ್ರಾದ್ರವನ್ಪಾರ್ಥಾಃ ಸಹ ಮಾತ್ರಾ ಪರಂತಪಾಃ।
ಆಗಚ್ಛನ್ನೇಕಚಕ್ರಾಂ ತೇ ಗಾಂಡವಾಃ ಸಂಶಿತವ್ರತಾಃ॥ 1-178-29 (8103) 
ವೈದಿಕಾಧ್ಯಯನೇ ಯುಕ್ತಾ ಜಟಿಲಾ ಬ್ರಹ್ಮಚಾರಿಣಃ।
ಅವಸಂಸ್ತೇ ಚ ತತ್ರಾಪಿ ಬ್ರಾಹ್ಮಣಸ್ಯ ನಿವೇಶನೇ। 
ಮಾತ್ರರ ಸಹೈಕಚಕ್ರಾಯಾಂ ದೀರ್ಘಕಾಲಂ ಸಹೋಷಿತಾಃ॥ ॥  1-178-30 (8104) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಬಕವಧಪರ್ವಣಿ ಅಷ್ಟಸಪ್ತತ್ಯಧಿಕಶತತಮೋಽಧ್ಯಾಯಃ॥ 178 ॥ ॥ ಸಮಾಪ್ತಂ ಚ ಬಕವಧಪರ್ವ ॥

Mahabharata - Adi Parva - Chapter Footnotes

1-178-13 ಕಲ್ಯಂ ಪ್ರಾತಃಕಾಲೇ॥ 1-178-19 ಆಜ್ಞಾಪಿತಂ ರಾಜಕೀಯೈರಿತಿ ಶೇಷಃ। ಅಶನೇ ರಾಕ್ಷಸಸ್ಯ ಭೋಜನಾರ್ಥಂ॥ ಅಷ್ಟಸಪ್ತತ್ಯಧಿಕಶತತಮೋಽಧ್ಯಾಯಃ॥ 178 ॥



ಆದಿಪರ್ವ - ಅಧ್ಯಾಯ 179

॥ ಶ್ರೀಃ ॥

1.179. ಅಧ್ಯಾಯಃ 179 

 
(ಅಥ ಚೈತ್ರರಥಪರ್ವ  ॥ 11 ॥)

Mahabharata - Adi Parva - Chapter Topics

ಬ್ರಾಹ್ಮಣಗೃಹೇ ಪ್ರತಿಶ್ರಯಾರ್ಥಮಾಗತಸ್ಯ ಕಸ್ಯಚಿದ್ಬ್ರಾಹ್ಮಣಸ್ಯ ಮುಖಾತ್ ಪಾಂಡವಾನಾಂ ದ್ರೌಪದೀಸ್ವಯಂವರಶ್ರವಣಂ॥ 1 ॥ ಪಾಂಡವಕೃತಧೃಷ್ಟದ್ಯುನ್ನದ್ರೌಪದೀಸಂಭವಪ್ರಶ್ನಸ್ಯ ಬ್ರಾಹ್ಮಣೇನೋತ್ತರಕಥನಂ॥ 2 ॥

Mahabharata - Adi Parva - Chapter Text

1-179-0 (8105) 
ಜನಮೇಜಯ ಉವಾಚ। 1-179-0x (1028) 
ತೇ ತಥಾ ಪುರುಷವ್ಯಾಘ್ರಾ ನಿಹತ್ಯ ಬಕರಾಕ್ಷಸಂ।
ಅತ ಊರ್ಧ್ವಂ ತತೋ ಬ್ರಹ್ಮನ್ಕಿಮಕುರ್ವತ ಪಾಂಡವಾಃ॥ 1-179-1 (8106) 
ವೈಶಂಪಾಯನ ಉವಾಚ। 1-179-2x (1029) 
ತತ್ರೈವ ನ್ಯವಸನ್ರಾಜನ್ನಿಹತ್ಯ ಬಕರಾಕ್ಷಸಂ।
ಅಧೀಯಾನಾಃ ಪರಂ ಬ್ರಹ್ಮ ಬ್ರಾಹ್ಮಣಸ್ಯ ನಿವೇಶನೇ॥ 1-179-2 (8107) 
ತತಃ ಕತಿಪಯಾಹಸ್ಯ ಬ್ರಾಹ್ಮಣಃ ಸಂಶಿತವ್ರತಃ।
ಪ್ರತಿಶ್ರಯಾರ್ಥೀ ತದ್ವೇಶ್ಮ ಬ್ರಾಹ್ಮಣಸ್ಯಾಜಗಾಮ ಹ॥ 1-179-3 (8108) 
ಸ ಂಯಕ್ ಪೂಜಯಿತ್ವಾ ತಂ ವಿಪ್ರಂ ವಿಪ್ರರ್ಷಭಸ್ತದಾ।
ದದೌ ಪ್ರತಿಶ್ರಯಂ ತಸ್ಮೈ ಸದಾ ಸರ್ವಾತಿಥಿವ್ರತಃ॥ 1-179-4 (8109) 
ತತಸ್ತೇ ಪಾಂಡವಾಃ ಸರ್ವೇ ಸಹ ಕುಂತ್ಯಾ ನರರ್ಷಭಾಃ।
ಉಪಾಸಾಂಚಕ್ರಿರೇ ವಿಪ್ರಂ ಕಥಯಂತಂ ಕಥಾಃ ಶುಭಾಃ॥ 1-179-5 (8110) 
ಕಥಯಾಮಾಸ ದೇಶಾಂಶ್ಚ ತೀರ್ಥಾನಿ ಸರಿತಸ್ತಥಾ।
ರಾಜ್ಞಶ್ಚ ವಿವಿಧಾಶ್ಚರ್ಯಾಂದೇಶಾಂಶ್ಚೈವ ಪುರಾಣಿ ಚ॥ 1-179-6 (8111) 
ಸ ತತ್ರಾಕಥಯದ್ವಿಪ್ರಃ ಕಥಾಂತೇ ಜನಮೇಜಯ।
ಪಂಚಾಲೇಷ್ವದ್ಭುತಾಕಾರಂ ಯಾಜ್ಞಸೇನ್ಯಾಃ ಸ್ವಯಂವರಂ॥ 1-179-7 (8112) 
ಧೃಷ್ಟದ್ಯುಂನಸ್ಯ ಚೋತ್ಪತ್ತಿಮುತ್ಪತ್ತಿಂ ಚ ಶಿಖಂಡಿನಃ।
ಅಯೋನಿಜತ್ವಂ ಕೃಷ್ಣಾಯಾ ದ್ರುಪದಸ್ಯ ಮಹಾಮಖೇ॥ 1-179-8 (8113) 
ತದದ್ಭುತತಮಂ ಶ್ರುತ್ವಾ ಲೋಕೇ ತಸ್ಯ ಮಹಾತ್ಮನಃ।
ವಿಸ್ತರೇಣೈವ ಪಪ್ರಚ್ಛುಃ ಕಥಾಂ ತೇ ಪುರುಷರ್ಷಭಾಃ॥ 1-179-9 (8114) 
ಪಾಂಡವಾ ಊಚುಃ। 1-179-10x (1030) 
ಕಥಂ ದ್ರುಪದಪುತ್ರಸ್ಯ ಧೃಷ್ಟದ್ಯುಂನಸ್ಯ ಪಾವಕಾತ್।
ವೇದೀಮಧ್ಯಾಚ್ಚ ಕೃಷ್ಣಾಯಾಃ ಸಂಭವಃ ಕಥಮದ್ಭುತಃ॥ 1-179-10 (8115) 
ಕಥಂ ದ್ರೋಣಾನ್ಮಹೇಷ್ವಾಸಾತ್ಸರ್ವಾಣ್ಯಸ್ತ್ರಾಣ್ಯಶಿಕ್ಷತ।
`ಧೃಷ್ಟದ್ಯುಂನೋ ಮಹೇಷ್ವಾಸಃ ಕಥಂ ದ್ರೋಣಸ್ಯ ಮೃತ್ಯುದಃ।' 
ಕಥಂ ವಿಪ್ರ ಸಖಾಯೌ ತೌ ಭಿನ್ನೌ ಕಸ್ಯ ಕೃತೇನ ವಾ॥  1-179-11 (8116) 
ವೈಶಂಪಾಯನ ಉವಾಚ। 1-179-12x (1031) 
ಏವಂ ತೈಶ್ಚೋದಿತೋ ರಾಜನ್ಸ ವಿಪ್ರಃ ಪುರುಷರ್ಷಭೈಃ।
ಕಥಯಾಮಾಸ ತತ್ಸರ್ವಂ ದ್ರೌಪದೀಸಂಭವಂ ತದಾ॥ ॥ 1-179-12 (8117) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ಊನಾಶೀತ್ಯಧಿಕಶತತಮೋಽಧ್ಯಾಯಃ॥ 179 ॥

Mahabharata - Adi Parva - Chapter Footnotes

1-179-7 ಯಾಜ್ಞಸೇನ್ಯಾಃ ದ್ರೌಪದ್ಯಾಃ॥ 7 ॥ ಊನಾಶೀತ್ಯಧಿಕಶತತಮೋಽಧ್ಯಾಯಃ॥ 179 ॥



ಆದಿಪರ್ವ - ಅಧ್ಯಾಯ 180

॥ ಶ್ರೀಃ ॥

1.180. ಅಧ್ಯಾಯಃ 180 

Mahabharata - Adi Parva - Chapter Topics

ಧೃಷ್ಟದ್ಯುಂನಾದ್ಯುತ್ಪತ್ತಿಕಥನಾರ್ಥಂ ದ್ರೋಣದ್ರುಪದಯೋರುತ್ಪತ್ತಿಕಥನಪೂರ್ವಕಂ ದ್ರುಪದವೃತ್ತಾಂತಕಥನಂ॥ 1 ॥

Mahabharata - Adi Parva - Chapter Text

1-180-0 (8118) 
ಬ್ರಾಹ್ಮಣ ಉವಾಚ। 1-180-0x (1032) 
ಗಂಗಾದ್ವಾರಂ ಪ್ರತಿ ಮಹಾನ್ಬಭೂವರ್ಷಿರ್ಮಹಾತಪಾಃ।
ಭರದ್ವಾಜೋ ಮಹಾಪ್ರಾಜ್ಞಃ ಸತತಂ ಸಂಶಿತವ್ರತಃ॥ 1-180-1 (8119) 
ಸೋಽಭಿಷೇಕ್ತುಂ ಗತೋ ಗಂಗಾಂ ಪೂರ್ವಮೇವಾಗತಾಂ ಸತೀಂ।
ದದರ್ಶಾಪ್ಸರಸಂ ತತ್ರ ಘೃತಾಚೀಮಾಪ್ಲುತಾಮೃಷಿಃ॥ 1-180-2 (8120) 
ತಸ್ಯಾ ವಾಯುರ್ನದೀತೀರೇ ವಸನಂ ವ್ಯಹರತ್ತದಾ।
ಅಪಕೃಷ್ಟಾಂಬರಾಂ ದೃಷ್ಟ್ವಾ ತಾಮೃಷಿಶ್ಚಕಮೇ ತದಾ॥ 1-180-3 (8121) 
ತಸ್ಯಾಂ ಸಂಸಕ್ತಮನಸಃ ಕೌಮಾರಬ್ರಹ್ಮಚಾರಿಣಃ।
ಚಿರಸ್ಯ ರೇತಶ್ಚಸ್ಕಂದ ತದೃಷಿರ್ದ್ರೋಣ ಆದಧೇ॥ 1-180-4 (8122) 
ತತಃ ಸಮಭವದ್ದ್ರೋಣಃ ಕುಮಾರಸ್ತಸ್ಯ ಧೀಮತಃ।
ಅಧ್ಯಗೀಷ್ಟ ಸ ವೇದಾಂಶ್ಚ ವೇದಾಂಗಾನಿ ಚ ಸರ್ವಶಃ॥ 1-180-5 (8123) 
ಭರದ್ವಾಜಸ್ಯ ತು ಸಖಾ ಪೃಷತೋ ನಾಮ ಪಾರ್ಥಿವಃ।
ತಸ್ಯಾಪಿ ದ್ರುಪದೋ ನಾಮ ತದಾ ಸಮಭವತ್ಸುತಃ॥ 1-180-6 (8124) 
ಸ ನಿತ್ಯಮಾಶ್ರಮಂ ಗತ್ವಾ ದ್ರೋಣೇನ ಸಹ ಪಾರ್ಷತಃ।
ಚಿಕ್ರೀಡಾಧ್ಯಯನಂ ಚೈವ ಚಕಾರ ಕ್ಷತ್ರಿಯರ್ಷಭಃ॥ 1-180-7 (8125) 
ತತಸ್ತು ಪೃಷತೇಽತೀತೇ ಸ ರಾಜಾ ದ್ರುಪದೋಽಭವತ್।
ದ್ರೋಣೋಽಪಿ ರಾಮಂ ಶುಶ್ರಾವ ದಿತ್ಸಂತಂ ವಸು ಸರ್ವಶಃ॥ 1-180-8 (8126) 
ವನಂ ತು ಪ್ರಸ್ಥಿತಂ ರಾಮಂ ಭರದ್ವಾಜಸುತೋಽಬ್ರವೀತ್।
ಆಗತಂ ವಿತ್ತಕಾಮಂ ಮಾಂ ವಿದ್ಧಿ ದ್ರೋಣಂ ದ್ವಿಜೋತ್ತಮ॥ 1-180-9 (8127) 
ರಾಮ ಉವಾಚ। 1-180-10x (1033) 
ಶರೀರಮಾತ್ರಮೇವಾದ್ಯ ಮಯಾ ಸಮವಶೇಷಿತಂ।
ಅಸ್ತ್ರಾಣಿ ವಾ ಶರೀರಂ ವಾ ಬ್ರಹ್ಮನ್ನೇಕತಮಂ ವೃಣು॥ 1-180-10 (8128) 
ದ್ರೋಣ ಉವಾಚ। 1-180-11x (1034) 
ಅಸ್ತ್ರಾಣಿ ಚೈವ ಸರ್ವಾಣಿ ತೇಷಾಂ ಸಂಹಾರಮೇವ ಚ।
ಪ್ರಯೋಗಂ ಚೈವ ಸರ್ವೇಷಾಂ ದಾತುಮರ್ಹತಿ ಮೇ ಭವಾನ್॥ 1-180-11 (8129) 
ಬ್ರಾಹ್ಮಣ ಉವಾಚ। 1-180-12x (1035) 
ತಥೇತ್ಯುಕ್ತ್ವಾ ತತಸ್ತಸ್ಮೈ ಪ್ರದದೌ ಭೃಗುನಂದನಃ।
ಪ್ರತಿಗೃಹ್ಯ ತದಾ ದ್ರೋಣಃ ಕೃತಕೃತ್ಯೋಽಭವತ್ತದಾ॥ 1-180-12 (8130) 
ಸಂಪ್ರಹೃಷ್ಟಮನಾ ದ್ರೋಣೋ ರಾಮಾತ್ಪರಮಸಂಮತಂ।
ಬ್ರಹ್ಮಾಸ್ತ್ರಂ ಸಮನುಜ್ಞಾಪ್ಯ ನರೇಷ್ವಭ್ಯಧಿಕೋಽಭವತ್॥ 1-180-13 (8131) 
ತತೋ ದ್ರುಪದಮಾಸಾದ್ಯ ಭಾರದ್ವಾಜಃ ಪ್ರತಾಪವಾನ್।
ಅಬ್ರವೀತ್ಪುರುಷವ್ಯಾಘ್ರಃ ಸಖಾಯಂ ವಿದ್ಧಿ ಮಾಮಿತಿ॥ 1-180-14 (8132) 
ದ್ರುಪದ ಉವಾಚ। 1-180-15x (1036) 
ನಾಶ್ರೋತ್ರಿಯಃ ಶ್ರೋತ್ರಿಯಸ್ಯ ನಾರಥೀ ರಥಿನಃ ಸಖಾ।
ನಾರಾಜಾ ಪಾರ್ಥಿವಸ್ಯಾಪಿ ಸಖಿಪೂರ್ವಂ ಕಿಮಿಷ್ಯತೇ॥ 1-180-15 (8133) 
ಬ್ರಾಹ್ಮಣ ಉವಾಚ। 1-180-16x (1037) 
ಸ ವಿನಿಶ್ಚಿತ್ಯ ಮನಸಾ ಪಾಂಚಾಲ್ಯಂ ಪ್ರತಿ ಬುದ್ಧಿಮಾನ್।
ಜಗಾಮ ಕುರುಮುಖ್ಯಾನಾಂ ನಗರಂ ನಾಗಸಾಹ್ವಯಂ॥ 1-180-16 (8134) 
ತಸ್ಮೈ ಪೌತ್ರಾನ್ಸಮಾದಾಯ ವಸೂನಿ ವಿವಿಧಾನಿ ಚ।
ಪ್ರಾಪ್ತಾಯ ಪ್ರದದೌ ಭೀಷ್ಮಃ ಶಿಷ್ಯಾಂದ್ರೋಣಾಯ ಧೀಮತೇ॥ 1-180-17 (8135) 
ದ್ರೋಣಃ ಶಿಷ್ಯಾಂಸ್ತತಃ ಪಾರ್ಥಾನಿದಂ ವಚನಮಬ್ರವೀತ್।
ಸಮಾನೀಯ ತು ತಾಞ್ಶಿಷ್ಯಾಂದ್ರುಪದಸ್ಯಾಸುಖಾಯ ವೈ॥ 1-180-18 (8136) 
ಆಚಾರ್ಯವೇತನಂ ಕಿಂಚಿದ್ಧೃದಿ ಯದ್ವರ್ತತೇ ಮಮ।
ಕೃತಾಸ್ತ್ರೈಸ್ತತ್ಪ್ರದೇಯಂ ಸ್ಯಾತ್ತದೃತಂ ವದತಾನಘಾಃ। 
ಸೋಽರ್ಜುನಪ್ರಮುಖೈರುಕ್ತಸ್ತಥಾಽಸ್ತ್ವಿತಿ ಗುರುಸ್ತದಾ॥  1-180-19 (8137) 
ಯದಾ ಚ ಪಾಂಡವಾಃ ಸರ್ವೇ ಕೃತಾಸ್ತ್ರಾಃ ಕೃತನಿಶ್ಚಯಾಃ।
ತತೋ ದ್ರೋಣೋಽಬ್ರವೀದ್ಭೂಯೋ ವೇತನಾರ್ಥಮಿದಂ ವಚಃ॥ 1-180-20 (8138) 
ಪಾರ್ಷತೋ ದ್ರುಪದೋ ನಾಮ ಛತ್ರವತ್ಯಾಂ ನರೇಶ್ವರಃ।
ತಸ್ಮಾದಾಕೃಷ್ಯ ತದ್ರಾಜ್ಯಂ ಮಮ ಶೀಘ್ರಂ ಪ್ರದೀಯತಾಂ॥ 1-180-21 (8139) 
`ಧಾರ್ತರಾಷ್ಟ್ರಾಶ್ಚ ತೇ ಭೀತಾಃ ಪಾಂಚಾಲಾನ್ಪಾಂಡವಾದಯಃ।
ಧಾರ್ತರಾಷ್ಟ್ರೈಶ್ಚ ಸಹಿತಾಃ ಪುನರ್ದ್ರೋಣೇನ ಚೋದಿತಾಃ॥ 1-180-22 (8140) 
ಯಜ್ಞಸೇನೇನ ಸಂಗಂಯ ಕರ್ಣದುರ್ಯೋಧನಾದಯಃ।
ನಿರ್ಜಿತಾಃ ಸಂನ್ಯವರ್ತಂತ ತಥಾ ತೇ ಕ್ಷತ್ರಿಯರ್ಷಭಾಃ॥'  1-180-23 (8141) 
ತತಃ ಪಾಂಡುಸುತಾಃ ಪಂಚ ನಿರ್ಜಿತ್ಯ ದ್ರುಪದಂ ಯುಧಿ।
ದ್ರೋಣಾಯ ದರ್ಶಯಾಮಾಸುರ್ಬದ್ಧ್ವಾ ಸಸಚಿವಂ ತದಾ॥ 1-180-24 (8142) 
`ಮಹೇಂದ್ರ ಇವ ದುರ್ಧರ್ಷೋ ಮಹೇಂದ್ರ ಇವ ದಾನವಂ।
ಮಹೇಂದ್ರಪುತ್ರಃ ಪಾಂಚಾಲಂ ಜಿತವಾನರ್ಜುನಸ್ತದಾ॥ 1-180-25 (8143) 
ತದ್ದೃಷ್ಟ್ವಾ ತು ಮಹಾವೀರ್ಯಂ ಫಲ್ಗುನಸ್ಯ ಮಹೌಜಸಃ।
ವ್ಯಸ್ಮಯಂತ ಜನಾಃ ಸರ್ವೇ ಯಜ್ಞಸೇನಸ್ಯ ಬಾಂಧವಾಃ।  1-180-26 (8144) 
ದ್ರೋಣ ಉವಾಚ। 1-180-27x (1038) 
ಪ್ರಾರ್ಥಯಾಮಿ ತ್ವಯಾ ಸಖ್ಯಂ ಪುನರೇವ ನರಾಧಿಪ।
ಅರಾಜಾ ಕಿಲ ನೋ ರಾಜ್ಞಃ ಸಖಾ ಭವಿತುಮರ್ಹತಿ॥ 1-180-27 (8145) 
ಅತಃ ಪ್ರಯತಿತಂ ರಾಜ್ಯೇ ಯಜ್ಞಸೇನ ತ್ವಯಾ ಸಹ।
ರಾಜಾಽಸಿ ದಕ್ಷಿಣೇ ಕೂಲೇ ಭಾಗೀರಥ್ಯಾಹಮುತ್ತರೇ॥ 1-180-28 (8146) 
ಬ್ರಾಹ್ಮಣ ಉವಾಚ। 1-180-29x (1039) 
ಏವಮುಕ್ತೋ ಹಿ ಪಾಂಚಾಲ್ಯೋ ಭಾರದ್ವಾಜೇನ ಧೀಮತಾ।
ಉವಾಚಾಸ್ತ್ರವಿದಾಂ ಶ್ರೇಷ್ಠಂ ದ್ರೋಣಂ ಬ್ರಾಹ್ಮಣಸತ್ತಮಂ॥ 1-180-29 (8147) 
ಏವಂ ಭವತು ಭದ್ರಂ ತೇ ಭಾರದ್ವಾಜ ಮಹಾಮತೇ।
ಸಖ್ಯಂ ತದೇವ ಭವತು ಶಶ್ವದ್ಯದಭಿಮನ್ಯಸೇ॥ 1-180-30 (8148) 
ಏವಮನ್ಯೋನ್ಯಮುಕ್ತ್ವಾ ತೌ ಕೃತ್ವಾ ಸಖ್ಯಮನುತ್ತಮಂ।
ಜಗ್ಮತುರ್ದ್ರೋಣಪಾಂಚಾಲ್ಯೌ ಯಥಾಗತಮರಿಂದಮೌ॥ 1-180-31 (8149) 
ಅಸತ್ಕಾರಃ ಸ ತು ಮಹಾನ್ಮುಹೂರ್ತಮಪಿ ತಸ್ಯ ತು।
ನಾಪೈತಿ ಹೃದಯಾದ್ರಾಜ್ಞೋ ದುರ್ಮನಾಃ ಸ ಕೃಶೋಽಭವತ್॥ ॥ 1-180-32 (8150) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ಅಶೀತ್ಯಧಿಕಶತತಮೋಽಧ್ಯಾಯಃ॥ 180 ॥

Mahabharata - Adi Parva - Chapter Footnotes

1-180-10 ಏಕತಮಮೇಕತರಂ॥ 1-180-13 ಸಮನುಜ್ಞಪ್ಯ ನಿಶಂಯ। ಪ್ರಾಪ್ಯೇತ್ಯಪಿ ಪಠಂತಿ॥ 1-180-21 ಛತ್ರವತ್ಯಾಮಹಿಚ್ಛತ್ರೇ॥ 1-180-28 ಭಾಗೀರಥ್ಯಾಹಮಿತಿ ಸಂಧಿರಾರ್ಷಃ॥ ಅಶೀತ್ಯಧಿಕಶತತಮೋಽಧ್ಯಾಯಃ॥ 180 ॥



ಆದಿಪರ್ವ - ಅಧ್ಯಾಯ 181

॥ ಶ್ರೀಃ ॥

1.181. ಅಧ್ಯಾಯಃ 181 

Mahabharata - Adi Parva - Chapter Topics

ದ್ರೋಣಹಂತೃಪುತ್ರೋತ್ಪಾದನೇಚ್ಛಯಾ ಯಾಜಕಾನ್ವೇಷಣಾರ್ಥಮತಟೋ ದ್ರುಪದಸ್ಯ ಉಪಯಾಜವಚನೇನ ಯಾಜಸಮೀಪಗಮನಂ॥ 1 ॥ ಪುತ್ರಾರ್ಥಂ ಯಜ್ಞೇ ಆರಬ್ಧೇ ಅಗ್ನಿಕುಂಡಾದ್ಧೃಷ್ಟದ್ಯುಂನಸ್ಯೋತ್ಪತ್ತಿಸ್ತಚ್ಚರಿತಮಾಕಾಶವಾಣೀ ಚ॥ 2 ॥ ಪಾಂಚಾಲ್ಯಾ ಉತ್ಪತ್ತಿಃ॥ 3 ॥ ತಯೋರ್ನಾಮಕರಣಂ॥ 4 ॥ ದ್ರೋಣೇನ ಧೃಷ್ಟದ್ಯುಂನಸ್ಯಾಸ್ತ್ರಶಿಕ್ಷಣಂ॥ 5 ॥

Mahabharata - Adi Parva - Chapter Text

1-181-0 (8151) 
ಬ್ರಾಹ್ಮಣ ಉವಾಚ। 1-181-0x (1040) 
ಅಮರ್ಷೀ ದ್ರುಪದೋ ರಾಜಾ ಕರ್ಮಸಿದ್ಧಾಂದ್ವಿಜರ್ಷಭಾನ್।
ಅನ್ವಿಚ್ಛನ್ಪರಿಚಕ್ರಾಮ ಬ್ರಾಹ್ಮಣಾವಸಥಾನ್ಬಹೂನ್॥ 1-181-1 (8152) 
ಪುತ್ರಜನ್ಮ ಪರೀಪ್ಸನ್ವೈ ಶೋಕೋಪಹತಚೇತನಃ।
`ದ್ರೋಣೇನ ವೈರಂ ದ್ರುಪದೋ ನ ಸುಷ್ವಾಪ ಸ್ಮರನ್ಸದಾ।' 
ನಾಸ್ತಿ ಶ್ರೇಷ್ಠಮಪತ್ಯಂ ಮ ಇತಿ ನಿತ್ಯಮಚಿಂತಯತ್॥  1-181-2 (8153) 
ಜಾತಾನ್ಪುತ್ರಾನ್ಸ ನಿರ್ವೇದಾದ್ಧಿಗ್ಬಂಧೂನಿತಿ ಚಾಬ್ರವೀತ್।
ನಿಃಶ್ವಾಸಪರಮಶ್ಚಾಸೀದ್ದ್ರೋಣಂ ಪ್ರತಿಚಿಕೀರ್ಷಯಾ॥ 1-181-3 (8154) 
ಪ್ರಭಾವಂ ವಿನಯಂ ಶಿಕ್ಷಾಂ ದ್ರೋಣಸ್ಯ ಚರಿತಾನಿ ಚ।
ಕ್ಷಾತ್ರೇಣ ಚ ಬಲೇನಾಸ್ಯ ಚಿಂತಯನ್ನಾಧ್ಯಗಚ್ಛತ॥ 1-181-4 (8155) 
ಪ್ರತಿಕರ್ತುಂ ನೃಪಶ್ರೇಷ್ಠೋ ಯತಮಾನೋಽಪಿ ಭಾರತ।
ಅಭಿತಃ ಸೋಽಥ ಕಲ್ಮಾಷೀಂ ಗಂಗಾಕೂಲೇ ಪರಿಭ್ರಮನ್॥ 1-181-5 (8156) 
ಬ್ರಾಹ್ಮಣಾವಸಥಂ ಪುಂಯಮಾಸಸಾದ ಮಹೀಪತಿಃ।
ತತ್ರ ನಾಸ್ನಾತಕಃ ಕಶ್ಚಿನ್ನ ಚಾಸೀದವ್ರತೀ ದ್ವಿಜಃ॥ 1-181-6 (8157) 
ಅಧೀಯಾನೌ ಮಹಾಭಾಗೌ ಸೋಽಪಶ್ಯತ್ಸಂಶಿತವ್ರತೌ।
ಯಾಜೋಪಯಾಜೌ ಬ್ರಹ್ಮರ್ಷೀ ಶಾಂಯಂತೌ ಪರಮೇಷ್ಠಿನೌ॥ 1-181-7 (8158) 
ಸಂಹಿತಾಧ್ಯಯನೇ ಯುಕ್ತೌ ಗೋತ್ರತಶ್ಚಾಪಿ ಕಾಶ್ಯಪೌ।
ತಾರಣೇಯೌ ಯುಕ್ತರೂಪೌ ಬ್ರಾಹ್ಮಣಾವೃಷಿಸತ್ತಮೌ॥ 1-181-8 (8159) 
ಸ ತಾವಾಮಂತ್ರಯಾಮಾಸ ಸರ್ವಕಾಮೈರತಂದ್ರಿತಃ।
ಬುದ್ಧ್ವಾ ಬಲಂ ತಯೋಸ್ತತ್ರ ಕನೀಯಾಂಸಮುಪಹ್ವರೇ॥ 1-181-9 (8160) 
ಪ್ರಪೇದೇ ಚ್ಛಂದಯನ್ಕಾಮೈರುಪಯಾಜಂ ಧೃತವ್ರತಂ।
ಪಾದಶುಶ್ರೂಷಣೇ ಯುಕ್ತಃ ಪ್ರಿಯವಾಕ್ಸರ್ವಕಾಮದಃ॥ 1-181-10 (8161) 
ಅರ್ಚಯಿತ್ವಾ ಯಥಾನ್ಯಾಯಮುಪಯಾಜಮುವಾಚ ಸಃ।
ಯೇನ ಮೇ ಕರ್ಮಣಾ ಬ್ರಹ್ಮನ್ಪುತ್ರಃ ಸ್ಯಾದ್ದ್ರೋಣಮೃತ್ಯವೇ॥ 1-181-11 (8162) 
`ಅರ್ಜುನಸ್ಯ ಭವೇದ್ಭಾರ್ಯಾ ಭವೇದ್ಯಾ ವರವರ್ಣಿನೀ।'
ಉಪಯಾಜ ಕೃತೇ ತಸ್ಮಿನ್ ಗವಾಂ ದಾತಾಽಸ್ಮಿ ತೇಽರ್ಬುದಂ॥  1-181-12 (8163) 
ಯದ್ವಾ ತೇಽನ್ಯದ್ದ್ವಿಜಶ್ರೇಷ್ಠ ಮನಸಃ ಸುಪ್ರಿಯಂ ಭವೇತ್।
ಸರ್ವಂ ತತ್ತೇ ಪ್ರದಾತಾಽಹಂ ನ ಹಿ ಮೇಽತ್ರಾಸ್ತಿ ಸಂಶಯಃ॥ 1-181-13 (8164) 
ಇತ್ಯುಕ್ತೋ ನಾಹಮಿತ್ಯೇವಂ ತಮೃಷಿಃ ಪ್ರತ್ಯಭಾಷತ।
ಆರಾಧಯಿಷ್ಯಂದ್ರುಪದಃ ಸ ತಂ ಪರ್ಯಚರತ್ಪುನಃ॥ 1-181-14 (8165) 
ತತಃ ಸಂವತ್ಸರಸ್ಯಾಂತೇ ದ್ರುಪದಂ ಸ ದ್ವಿಜೋತ್ತಮಃ।
ಉಪಯಾಜೋಽಬ್ರವೀತ್ಕಾಲೇ ರಾಜನ್ಮಧುರಯಾ ಗಿರಾ॥ 1-181-15 (8166) 
ಜ್ಯೇಷ್ಠೋ ಭ್ರಾತಾ ಮಮಾಗೃಹ್ಮಾದ್ವಿಚರನ್ ಗಹನೇ ವನೇ।
ಅಪರಿಜ್ಞಾತಶೌಚಾಯಾಂ ಭೂಮೌ ನಿಪತಿತಂ ಫಲಂ॥ 1-181-16 (8167) 
ತದಪಶ್ಯಮಹಂ ಭ್ರಾತುರಸಾಂಪ್ರತಮನುವ್ರಜನ್।
ವಿಮರ್ಶಂ ಸಂಕರಾದಾನೇ ನಾಯಂ ಕುರ್ಯಾತ್ಕದಾಚನ॥ 1-181-17 (8168) 
ದೃಷ್ಟ್ವಾ ಫಲಸ್ಯ ನಾಪಶ್ಯದ್ದೋಷಾನ್ಪಾಪಾನುಬಂಧಕಾನ್।
ವಿವಿನಕ್ತಿ ನ ಶೌಚಂ ಯಃ ಸೋಽನ್ಯತ್ರಾಪಿ ಕಥಂ ಭವೇತ್॥ 1-181-18 (8169) 
ಸಂಹಿತಾಧ್ಯಯನಂ ಕುರ್ವನ್ವಸನ್ಗುರುಕುಲೇ ಚ ಯಃ।
ಭೈಕ್ಷಮುತ್ಸೃಷ್ಟಮನ್ಯೇಷಾಂ ಭುಂಕ್ತೇ ಸ್ಮ ಚ ಯದಾ ತದಾ॥ 1-181-19 (8170) 
ಕೀರ್ತಯನ್ಗುಣಮನ್ನಾನಾಮಘೃಣೀ ಚ ಪುನಃ ಪುನಃ।
ತಂ ವೈ ಫಲಾರ್ಥಿನಂ ಮನ್ಯೇ ಭ್ರಾತರಂ ತರ್ಕಚಕ್ಷುಷಾ॥ 1-181-20 (8171) 
ತಂ ವೈ ಗಚ್ಛಸ್ವ ನೃಪತೇ ಸ ತ್ವಾಂ ಸಂಯಾಜಯಿಷ್ಯತಿ।
ಜುಗುಪ್ಸಮಾನೋ ನೃಪತಿರ್ಮನಸೇದಂ ವಿಚಿಂತಯನ್॥ 1-181-21 (8172) 
ಉಪಯಾಜವಚಃ ಶ್ರುತ್ವಾ ಯಾಜಸ್ಯಾಶ್ರಮಮಭ್ಯಗಾತ್।
ಅಭಿಸಂಪೂಜ್ಯ ಪೂಜಾರ್ಹಮಥ ಯಾಜಮುವಾಚ ಹ॥ 1-181-22 (8173) 
ಅಯುತಾನಿ ದದಾನ್ಯಷ್ಟೌ ಗವಾಂ ಯಾಜಯ ಮಾಂ ವಿಭೋ।
ದ್ರೋಣವೈರಾಭಿಸಂತಪ್ತಂ ಪ್ರಹ್ಲಾದಯಿತುಮರ್ಹಸಿ॥ 1-181-23 (8174) 
ಸ ಹಿ ಬ್ರಹ್ಮವಿದಾಂ ಶ್ರೇಷ್ಠೋ ಬ್ರಹ್ಮಾಸ್ತ್ರೇ ಚಾಪ್ಯನುತ್ತಮಃ।
ತಸ್ಮಾದ್ದ್ರೋಣಃ ಪರಾಜೈಷ್ಟ ಮಾಂ ವೈ ಸ ಸಖಿವಿಗ್ರಹೇ॥ 1-181-24 (8175) 
ಕ್ಷತ್ರಿಯೋ ನಾಸ್ತಿ ತಸ್ಯಾಸ್ಯಾಂ ಪೃಥಿವ್ಯಾಂ ಕಶ್ಚಿದಗ್ರಣೀಃ।
ಕೌರವಾಚಾಯರ್ಮುಖ್ಯಸ್ಯ ಭಾರದ್ವಾಜಸ್ಯ ಧೀಮತಃ॥ 1-181-25 (8176) 
ದ್ರೋಣಸ್ಯ ಶರಜಾಲಾನಿ ಪ್ರಾಣಿದೇಹಹರಾಣಿ ಚ।
ಷಡರತ್ನಿ ಧನುಶ್ಚಾಸ್ಯ ದೃಶ್ಯತೇ ಪರಮಂ ಮಹತ್॥ 1-181-26 (8177) 
ಸ ಹಿ ಬ್ರಾಹ್ಮಣವೇಷೇಣ ಕ್ಷಾತ್ರಂ ವೇಗಮಶಂಸಯಂ।
ಪ್ರತಿಹಂತಿ ಮಹೇಷ್ವಾಸೋ ಭಾರದ್ವಾಜೋ ಮಹಾಮನಾಃ॥ 1-181-27 (8178) 
ಕ್ಷತ್ರೋಚ್ಛೇದಾಯ ವಿಹಿತೋ ಜಾಮದಗ್ನ್ಯ ಇವಾಸ್ಥಿತಃ।
ತಸ್ಯ ಹ್ಯಸ್ತ್ರಬಲಂ ಘೋರಮಪ್ರಧೃಷ್ಯಂ ನರೈರ್ಭುವಿ॥ 1-181-28 (8179) 
ಬ್ರಾಹ್ಮಂ ಸಂಧಾರಯಂಸ್ತೇಜೋ ಹುತಾಹುತಿರಿವಾನಲಃ।
ಸಮೇತ್ಯ ಸ ದಹತ್ಯಾಜೌ ಕ್ಷಾತ್ರಧರ್ಮಪುರಃಸರಃ॥ 1-181-29 (8180) 
ಬ್ರಹ್ಮಕ್ಷತ್ರೇ ಚ ವಿಹಿತೇ ಬ್ರಾಹ್ಮಂ ತೇಜೋ ವಿಶಿಷ್ಯತೇ।
ಸೋಽಹಂ ಕ್ಷಾತ್ರಾದ್ಬಲಾದ್ಧೀನೋ ಬ್ರಾಹ್ಮಂ ತೇಜಃ ಪ್ರಪೇದಿವಾನ್॥ 1-181-30 (8181) 
ದ್ರೋಣಾದ್ವಿಶಿಷ್ಟಮಾಸಾದ್ಯ ಭವಂತಂ ಬ್ರಹ್ಮವಿತ್ತಮಂ।
ದ್ರೋಣಾಂತಕಮಹಂ ಪುತ್ರಂ ಲಭೇಯಂ ಯುಧಿ ದುರ್ಜಯಂ॥ 1-181-31 (8182) 
ತತ್ಕರ್ಮ ಕುರು ಮೇ ಮೇ ಯಾಜ ವಿತರಾಂಯರ್ಬುದಂ ಗವಾಂ।
ತಥೇತ್ಯುಕ್ತ್ವಾ ತು ತಂ ಯಾಜೋ ಯಾಜ್ಯಾರ್ಥಮುಪಕಲ್ಪಯತ್॥ 1-181-32 (8183) 
ಗುರ್ವರ್ಥ ಇತಿ ಚಾಕಾಮಮುಪಯಾಜಮಚೋದಯತ್।
ಯಾಜೋ ದ್ರೋಣವಿನಾಶಾಯ ಪ್ರತಿಜಜ್ಞೇ ತಥಾ ಚ ಸಃ॥ 1-181-33 (8184) 
ತತಸ್ತಸ್ಯ ನರೇಂದ್ರಸ್ಯ ಉಪಯಾಜೋ ಮಹಾತಪಾಃ।
ಆಚಖ್ಯೌ ಕರ್ಮ ವೈತಾನಂ ತದಾ ಪುತ್ರಫಲಾಯ ವೈ॥ 1-181-34 (8185) 
ಸ ಚ ಪುತ್ರೋ ಮಹಾವೀರ್ಯೋ ಮಹಾತೇಜಾ ಮಹಾಬಲಃ।
ಇಷ್ಯತೇ ಯದ್ವಿಧೋ ರಾಜನ್ಭವಿತಾ ತೇ ತಥಾವಿಧಃ॥ 1-181-35 (8186) 
ಭಾರದ್ವಾಜಸ್ಯ ಹಂತಾರಂ ಸೋಽಭಿಸಂಧಾಯ ಭೂಪತಿಃ।
ಆಜಹ್ವೇ ತತ್ತಥಾ ಸರ್ವಂ ದ್ರುಪದಃ ಕರ್ಮಸಿದ್ಧಯೇ॥ 1-181-36 (8187) 
ಯಾಜಸ್ತು ಹವನಸ್ಯಾಂತೇ ದೇವೀಮಾಜ್ಞಾಪಯತ್ತದಾ।
ಪ್ರೇಹಿ ಮಾಂ ರಾಜ್ಞಿ ಪೃಷತಿ ಮಿಥುನಂ ತ್ವಾಮುಪಸ್ಥಿತಂ॥ 1-181-37 (8188) 
ರಾಜ್ಞ್ಯುವಾಚ। 1-181-38x (1041) 
ಅವಲಿಪ್ತಂ ಮುಖಂ ಬ್ರಹ್ಮಂದಿವ್ಯಾನ್ಗಂಧಾನ್ಬಿಭರ್ಮಿ ಚ।
ಸೂತಾರ್ಥೇ ನೋಪಲಬ್ಧಾಽಸ್ಮಿ ತಿಷ್ಠ ಯಾಜ ಮಮ ಪ್ರಿಯೇ॥ 1-181-38 (8189) 
ಯಾಜ ಉವಾಚ। 1-181-39x (1042) 
ಯಾಜೇನ ಶ್ರಪಿತಂ ಹವ್ಯಮುಪಯಾಜಾಭಿಮಂತ್ರಿತಂ।
ಕಥಂ ಕಾಮಂ ನ ಸಂದಧ್ಯಾತ್ಸಾ ತ್ವಂ ವಿಪ್ರೇಹಿ ತಿಷ್ಠ ವಾ॥ 1-181-39 (8190) 
ಬ್ರಾಹ್ಮಣ ಉವಾಚ। 1-181-40x (1043) 
ಏವಮುಕ್ತ್ವಾ ತು ಯಾಜೇನ ಹುತೇ ಹವಿಷಿ ಸಂಸ್ಕೃತೇ।
ಉತ್ತಸ್ಥೌ ಪಾವಕಾತ್ತಸ್ಮಾತ್ಕುಮಾರೋ ದೇವಸನ್ನಿಭಿಃ॥ 1-181-40 (8191) 
ಜ್ವಾಲಾವರ್ಣೋ ಘೋರರೂಪಃ ಕಿರೀಟೀ ವರ್ಮ ಚೋತ್ತಮಂ।
ಬಿಭ್ರತ್ಸಖಂಗಃ ಸಶರೋ ಧನುಷ್ಮಾನ್ವಿನದನ್ಮುಹುಃ॥ 1-181-41 (8192) 
ಸೋಽಧ್ಯಾರೋದದ್ರಥವರಂ ತೇನ ಚ ಪ್ರಯಯೌ ತದಾ।
ತತಃ ಪ್ರಣೇದುಃ ಪಂಚಾಲಾಃ ಪ್ರಹೃಷ್ಟಾಃ ಸಾಧುಸಾಧ್ವಿತಿ॥ 1-181-42 (8193) 
ಹರ್ಷಾವಿಷ್ಟಾಂಸ್ತತಶ್ಚೈತಾನ್ನೇಯಂ ಸೇಹೇ ವಸುಂಧರಾ।
ಭಯಾಪಹೋ ರಾಜಪುತ್ರಃ ಪಂಚಾಲಾನಾಂ ಯಶಸ್ಕರಃ॥ 1-181-43 (8194) 
ರಾಜ್ಞಃ ಶೋಕಾಪಹೋ ಜಾತ ಏಷ ದ್ರೋಣವಧಾಯ ವೈ।
ಇತ್ಯುವಾಚ ಮಹದ್ಭೂತಮದೃಶ್ಯಂ ಖೇಚರಂ ತದಾ॥ 1-181-44 (8195) 
ಕುಮಾರೀ ಚಾಪಿ ಪಾಂಚಾಲೀ ವೇದೀಮಧ್ಯಾತ್ಸಮುತ್ಥಿತಾ।
ಸುಭಗಾ ದರ್ಶನೀಯಾಂಗೀ ಸ್ವಸಿತಾಯತಲೋಚನಾ॥ 1-181-45 (8196) 
ಶ್ಯಾಮಾ ಪದ್ಮಪಲಾಶಾಕ್ಷೀ ನೀಲಕುಂಚಿತಮೂರ್ಧಜಾ।
ತಾಂರತುಂಗನಖೀ ಸುಭ್ರೂಶ್ಚಾರುಪೀನಪಯೋಧರಾ॥ 1-181-46 (8197) 
ಮಾನುಷಂ ವಿಗ್ರಹಂ ಕೃತ್ವಾ ಸಾಕ್ಷಾದಮರವರ್ಣಿನೀ।
ನೀಲೋತ್ಪಲಸಮೋ ಗಂಧೋ ಯಸ್ಯಾಃ ಕ್ರೋಶಾತ್ಪ್ರಧಾವತಿ॥ 1-181-47 (8198) 
ಯಾ ಬಿಭರ್ತಿ ಪರಂ ರೂಪಂ ಯಸ್ಯಾ ನಾಸ್ತ್ಯುಪಮಾ ಭುವಿ।
ದೇವದಾನವಯಕ್ಷಾಣಾಮೀಪ್ಸಿತಾಂ ದೇವರೂಪಿಣೀಂ॥ 1-181-48 (8199) 
`ಸದೃಶೀ ಪಾಂಡುಪುತ್ರಸ್ಯ ಅರ್ಜುನಸ್ಯೇತಿ ಭಾರತ।
ಊಚುಃ ಪ್ರಹೃಷ್ಟಮನಸೋ ರಾಜಭಕ್ತಿಪುರಸ್ಕೃತಾಃ॥'  1-181-49 (8200) 
ತಾಂ ಚಾಪಿ ಜಾತಾಂ ಸುಶ್ರೋಣೀಂ ವಾಗುವಾಚಾಶರೀರಿಣೀ।
ಸರ್ವಯೋಷಿದ್ವರಾ ಕೃಷ್ಣಾ ನಿನೀಷುಃ ಕ್ಷತ್ರಿಯಾನ್ಕ್ಷಯಂ॥ 1-181-50 (8201) 
ಸುರಕಾರ್ಯಮಿಯಂ ಕಾಲೇ ಕರಿಷ್ಯತಿ ಸುಮಧ್ಯಮಾ।
ಅಸ್ಯಾ ಹೇತೋಃ ಕೌರವಾಣಾಂ ಮಹದುತ್ಪತ್ಸ್ಯತೇ ಭಯಂ॥ 1-181-51 (8202) 
ತಚ್ಛ್ರುತ್ವಾ ಸರ್ವಪಂಚಾಲಾಃ ಪ್ರಣೇದುಃ ಸಿಂಹಸಂಘವತ್।
ನ ಚೈತಾನ್ಹರ್ಷಸಂಪೂರ್ಣಾನಿಯಂ ಸೇಹೇ ವಸುಂಧರಾ॥ 1-181-52 (8203) 
`ಪಾಂಚಾಲರಾಜಸ್ತಾಂ ದೃಷ್ಟ್ವಾ ಹರ್ಷಾದಶ್ರೂಣ್ಯವರ್ತಯತ್।
ಪರಿಷ್ವಜ್ಯ ಚ ತಾಂ ಕೃಷ್ಣಾಂ ಸ್ನುಷಾ ಪಾಂಡೋರಿತಿ ಬ್ರುವನ್। 
ಅಂಕಮಾರೋಪ್ಯ ಪಾಂಚಾಲೀಂ ರಾಜಾ ಹರ್ಷಮವಾಪ ಸಃ॥'  1-181-53 (8204) 
ತೌ ದೃಷ್ಟ್ವಾ ಪಾರ್ಷತೀ ಯಾಜಂ ಪ್ರಪೇದೇ ವೈ ಸುತಾರ್ಥಿನೀ।
ನ ವೈ ಮದನ್ಯಾಂ ಜನನೀಂ ಜಾನೀಯಾತಾಮಿಮಾವಿತಿ॥ 1-181-54 (8205) 
ತಥೇತ್ಯುವಾಚ ತಾಂ ಯಾಜೋ ರಾಜ್ಞಃ ಪ್ರಿಯಚಿಕೀರ್ಷಯಾ।
ತಯೋಶ್ಚ ನಾಮನೀ ಚಕ್ರುರ್ದ್ವಿಜಾಃ ಸಂಪೂರ್ಣಮಾನಸಾಃ॥ 1-181-55 (8206) 
ಧೃಷ್ಟತ್ವಾದತ್ಯಮರ್ಷಿತ್ವಾದ್ದ್ಯುಂನಾದ್ಯುತ್ಸಂಭವಾದಪಿ।
ಧೃಷ್ಟದ್ಯುಂನಃ ಕುಮಾರೋಽಯಂ ದ್ರುಪದಸ್ಯ ಭವತ್ವಿತಿ॥ 1-181-56 (8207) 
ಕೃಷ್ಣೇತ್ಯೇವಾಬ್ರುವಕನ್ಕೃಷ್ಣಾಂ ಕೃಷ್ಣಾ।ಞಭೂತ್ಸಾ ಹಿ ವರ್ಣತಃ।
ತಥಾ ತನ್ಮಿಥುನಂ ಜಜ್ಞೇ ದ್ರುಪದಸ್ಯ ಮಹಾಮಖೇ॥ 1-181-57 (8208) 
`ವೈದಿಕಾಧ್ಯಯನೇ ಪಾರಂ ಧೃಷ್ಟದ್ಯುಂನೋ ಗತಃ ಪರಂ॥'  1-181-58 (8209) 
ಧೃಷ್ಟದ್ಯುಂನಂ ತು ಪಾಂಚಾಲ್ಯಮಾನೀಯ ಸ್ವಂ ನಿವೇಶನಂ।
ಉಪಾಕರೋದಸ್ತ್ರಹೇತೋರ್ಭಾರದ್ವಾಜಃ ಪ್ರತಾಪವಾನ್॥ 1-181-59 (8210) 
ಅಮೋಕ್ಷಣೀಯಂ ದೈವಂ ಹಿ ಭಾವಿ ಮತ್ವಾ ಮಹಾಮತಿಃ।
ತಥಾ ತತ್ಕೃತವಾಂದ್ರೋಣ ಆತ್ಮಕೀರ್ತ್ಯನುರಕ್ಷಣಾತ್॥ ॥ 1-181-60 (8211) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಮಿ ಏಕಾಶೀತ್ಯಧಿಕಶತತಮೋಽಧ್ಯಾಯಃ॥ 181 ॥

Mahabharata - Adi Parva - Chapter Footnotes

1-181-7 ಪರಮೇ ಬ್ರಹ್ಮಣಿ ವೇದೇ ವಾ ಸ್ಥಾತುಂ ಶೀಲಂ ಯಯೋಸ್ತೌ॥ 1-181-8 ತಾರಣೇಯೌ ಕುಮಾರೀಪ್ರಭವೌ ಸೂರ್ಯಭಕ್ತೌ ವಾ॥ 1-181-17 ಸಂಕರಾದಾನೇ ದೋಷಯುಕ್ತವಸ್ತ್ವಾದಾನೇ॥ 1-181-19 ಉತ್ಸೃಷ್ಟಂ ಉಚ್ಛಿಷ್ಟಂ॥ 1-181-20 ಅಘೃಣೀ ಲಜ್ಜಾಹೀನಃ॥ 1-181-21 ಇದಂ ಯಾಜಚರಿತಂ ಜುಗುಪ್ಸಮಾನೋ ನಿಂದನ್। ವಿಚಿಂತಯನ್ ಸ್ವಕಾರ್ಯಂ ಚೇತಿ ಶೇಷಃ॥ 1-181-23 ಅಷ್ಟಾವಯುತಾನಿ ದದಾನಿ। ರಿಕ್ತಪಾಣಿರ್ನ ಪಶ್ಯೇತ ರಾಜಾನಂ ದೇವತಾಂ ಗುರುಮಿತಿ ಸ್ಮೃತೇರುಪಾಯನಮಾತ್ರಮೇತತ್ ನ ದಕ್ಷಿಣಾ ಅರ್ವುದಪ್ರತಿಜ್ಞಾನಾತ್॥ 1-181-24 ಪರಾಜೈಷ್ಟ ಪರಾಜಿತವಾನ್॥ 1-181-25 ತಸ್ಯ ತಸ್ಮಾತ್। ಅಗ್ರಣೀಃ ಶ್ರೇಷ್ಠಃ॥ 1-181-56 ಧೃಷ್ಟತ್ವಾತ್ ಪ್ರಗಲ್ಭತ್ವಾತ್। ಅತ್ಯಂತಮಮರ್ಷಃ ಶತ್ರತ್ಕರ್ಷಾಸಹಿಷ್ಣುತ್ವಂ ತದ್ವತ್ತ್ವಾತ್। ದ್ಯುಂನಂ ವಿತ್ತಂ ತಚ್ಚ ರಾಜ್ಞಾಂ ಬಲಮೇವ ಕವಚಕುಂಡಲಾದಿಕಂ ವಾ ಸಹೋತ್ಪನ್ನಂ ತದಾದಿರ್ಯಸ್ಯ ಶಸ್ತ್ರಾಸ್ತ್ರಶೌರ್ಯೋತ್ಸಾಹಾದೇಸ್ತದ್ದ್ಯುಂನಾದಿ ತಸ್ಯೋತ್ಸಂಭವಾದುತ್ಕರ್ಷೇಣೋತ್ಪತ್ತೇಶ್ಚ॥ ಏಕಾಶೀತ್ಯಧಿಕಶತತಮೋಽಧ್ಯಾಯಃ॥ 181 ॥



ಆದಿಪರ್ವ - ಅಧ್ಯಾಯ 182

॥ ಶ್ರೀಃ ॥

1.182. ಅಧ್ಯಾಯಃ 182 

Mahabharata - Adi Parva - Chapter Topics

ಜನವಾರ್ತಯಾ ದುರ್ಯೋಧನೇನ ಪಾಂಡವಾನಾಂ ದಾಹಂ, ಸ್ವಪುರೋಹಿತವಚನೇನ ನಾಶರಾಹಿತ್ಯಂ ಚ, ಜ್ಞಾತವತಾ ತೇಷಾಂ ಜೀವನೇ ಸಂದಿಹಾನೇನ ದ್ರುಪದೇನ ಉದ್ಧೋಷಿತಸ್ಯ ಪುತ್ರೀಸ್ವಯಂವರಸ್ಯ ಕುಂತೀಂಪ್ರತಿ ಬ್ರಾಹ್ಮಣೇನ ಕಥನಂ॥ 1 ॥ ಯುಷ್ಮಾಸು ತತ್ರಾಗತೇಷ್ವೀಶ್ವರೇಚ್ಛಯಾ ತ್ವತ್ಪುತ್ರಾಣಾಮನ್ಯತಮಂ ಪಾಂಚಾಲೀ ವೃಣುಯಾದಪೀತ್ಯುಕ್ತವತಾ ಬ್ರಾಹ್ಮಣೇನ ಸಹ ಪಾಂಡವಾನಾಂ ಪಾಂಚಾಲನಗರಂ ಪ್ರತಿ ಗಮನಂ॥ 2 ॥

Mahabharata - Adi Parva - Chapter Text

1-182-0 (8212) 
`ಬ್ರಾಹ್ಮಣ ಉವಾಚ। 1-182-0x (1044) 
ಶ್ರುತ್ವಾ ಜತುಗೃಹೇ ವೃತ್ತಂ ಬ್ರಾಹ್ಮಣಾಃ ಸಂಶಿತವ್ರತಾಃ।
ಪಾಂಚಾಲರಾಜಂ ದ್ರುಪದಮಿದಂ ವಚನಮಬ್ರುವನ್॥ 1-182-1 (8213) 
ಧಾರ್ತರಾಷ್ಟ್ರಾಃ ಸಹಾಮಾತ್ಯಾ ಮಂತ್ರಯಿತ್ವಾ ಪರಸ್ಪರಂ।
ಪಾಂಡವಾನಾಂ ವಿನಾಶಾಯ ಮತಿಂ ಚಕ್ರುಃ ಸುದುಷ್ಕರಾಂ॥ 1-182-2 (8214) 
ದುರ್ಯೋಧನೇನ ಪ್ರಹಿತಃ ಪುರೋಚನ ಇತಿ ಶ್ರುತಃ।
ವಾರಣಾವತಮಾಸಾದ್ಯ ಕೃತ್ವಾ ಜತುಗೃಹಂ ಮಹತ್॥ 1-182-3 (8215) 
ತಸ್ಮಿನ್ಗೃಹೇ ಸುವಿಸ್ರಬ್ಧಾನ್ಪಾಂಡವಾನ್ಪೃಥಯಾ ಸಹ।
ಅರ್ಧರಾತ್ರೇ ಮಹಾರಾಜ ದಗ್ಧವಾನತಿದುರ್ಮತಿಃ॥ 1-182-4 (8216) 
ತೇನಾಗ್ನಿನಾ ಸ್ವಯಂ ಚಾಪಿ ದಗ್ಧಃ ಕ್ಷುದ್ರೋ ನೃಶಂಸವತ್।
ಏತಚ್ಛ್ರುತ್ವಾ ಸುಸಂಹೃಷ್ಟೋ ಧೃತರಾಷ್ಟ್ರಃ ಸಬಾಂಧವಃ॥ 1-182-5 (8217) 
ಅಲ್ಪಶೋಕಃ ಪ್ರಹೃಷ್ಟಾತ್ಮಾ ಶಶಾಸ ವಿದುರಂ ತದಾ।
ಪಾಂಡವಾನಾಂ ಮಹಾಪ್ರಾಜ್ಞ ಕುರು ಪಿಂಡೋದಕಕ್ರಿಯಾಂ॥ 1-182-6 (8218) 
ಅಹೋ ವಿಧಿವಶಾದೇವ ಗತಾಸ್ತೇ ಯಮಸಾದನಂ।
ಇತ್ಯುಕ್ತ್ವಾ ಪ್ರಾರದತ್ತತ್ರ ಧೃತರಾಷ್ಟ್ರಃ ಸಬಾಂಧವಃ॥ 1-182-7 (8219) 
ಶ್ರುತ್ವಾ ಭೀಷ್ಮೇಣ ವಿದುರಃ ಕೃತವಾನೌರ್ಧ್ವದೇಹಿಕಂ।
ಪಾಂಡವಾನಾಂ ವಿನಾಶಾಯ ಕೃತಂ ಕರ್ಮ ದುರಾತ್ಮನಾ॥ 1-182-8 (8220) 
ಏತತ್ಕಾರ್ಯಸ್ಯ ಕರ್ತಾ ತು ನ ದೃಷ್ಟೋ ನ ಶ್ರುತಃ ಪುರಾ।
ಏತದ್ವೃತ್ತಂ ಮಹಾಭಾಗ ಪಾಂಡವಾನ್ಪ್ರತಿ ನಃ ಶ್ರುತಂ॥ 1-182-9 (8221) 
ಬ್ರಾಹ್ಮಣ ಉವಾಚ। 1-182-10x (1045) 
ಶ್ರುತ್ವಾ ತು ವಚನಂ ತೇಷಾಂ ಯಜ್ಞಸೇನೋ ಮಹಾಮತಿಃ।
ಯಥಾ ತಜ್ಜನಕಃ ಶೋಚೇದೌರಸಸ್ಯ ವಿನಾಶೇ॥ 1-182-10 (8222) 
ತಥಾಽತಪ್ಯತ ವೈ ರಾಜಾ ಪಾಂಡವಾನಾಂ ವಿನಾಶನೇ।
ಸಮಾಹೂಯ ಪ್ರಕೃತಯಃ ಸಹಿತಾಃ ಸರ್ವನಾಗರೈಃ॥ 1-182-11 (8223) 
ಕಾರುಣ್ಯಾದೇವ ಪಾಂಚಾಲಃ ಪ್ರೋವಾಚೇದಂ ವಚಸ್ತದಾ।  1-182-12 (8224) 
ದ್ರುಪದ ಉವಾಚ।
ಅಹೋ ರೂಪಮಹೋ ಧೈರ್ಯಮಹೋ ವೀರ್ಯಮಹೋ ಬಲಂ॥  1-182-12x (1046) 
ಚಿಂತಯಾಮಿ ದಿವಾರಾತ್ರಮರ್ಜುನಂ ಪ್ರತಿ ಬಾಂಧವಾಃ।
ಭ್ರಾತೃಭಿಃ ಸಹಿತೋ ಮಾತ್ರಾ ಸೋಽದಹ್ಯತ ಹುತಾಶನೇ॥ 1-182-13 (8225) 
ಕಿಮಾಶ್ಚರ್ಯಮಿತೋ ಲೋಕೇ ಕಾಲೋ ಹಿ ದುರತಿಕ್ರಮಃ।
ಮಿಥ್ಯಾಪ್ರತಿಜ್ಞೋ ಲೋಕೇಷು ಕಿಂ ಕರಿಷ್ಯಾಮಿ ಸಾಂಪ್ರತಂ॥ 1-182-14 (8226) 
ಅಂತರ್ಗತೇನ ದುಃಖೇನ ದಹ್ಯಮಾನೋ ದಿವಾನಿಶಂ।
ಯಾಜೋಪಯಾಜೌ ಸತ್ಕೃತ್ಯ ಯಾಚಿತೌ ತೌ ಮಯಾಽನಘೌ॥ 1-182-15 (8227) 
ಭಾರದ್ವಾಜಸ್ಯ ಹಂತಾರಂ ದೇವೀಂ ಚಾಪ್ಯರ್ಜುನಸ್ಯ ವೈ।
ಲೋಕಸ್ತದ್ವೇದ ಯಚ್ಚಾಪಿ ತಥಾ ಯಾಜೇನ ಮೇ ಶ್ರುತಂ॥ 1-182-16 (8228) 
ಯಾಜೇನ ಪುತ್ರಕಾಮೀಯಂ ಹುತ್ವಾ ಚೋತ್ಪಾದಿತಾವಿಮೌ।
ಧೃಷ್ಟದ್ಯುಂನಶ್ಚ ಕೃಷ್ಣಾ ಚ ಮಮ ತುಷ್ಟಿಕರಾವುಭೌ॥ 1-182-17 (8229) 
ಕಿಂ ಕರಿಷ್ಯಾಮಿ ತೇ ನಷ್ಟಾಃ ಪಾಂಡವಾಃ ಪೃಥಯಾ ಸಹ।  1-182-18 (8230) 
ಬ್ರಾಹ್ಮಣ ಉವಾಚ।
ಇತ್ಯೇವಮುಕ್ತ್ವಾ ಪಾಂಚಾಲಃ ಶುಶೋಚ ಪರಮಾತುರಃ॥  1-182-18x (1047) 
ದೃಷ್ಟ್ವಾ ಶೋಚಂತಮತ್ಯರ್ಥಂ ಪಾಂಚಾಲಮಿದಮಬ್ರವೀತ್।
ಪುರೋಧಾಃ ಸತ್ವಸಂಪನ್ನಃ ಸಂಯಗ್ವಿದ್ಯಾವಿಶೇಷವಿತ್॥ 1-182-19 (8231) 
ವೃದ್ಧಾನುಶಾಸನೇ ಸಕ್ತಾಃ ಪಾಂಡವಾ ಧರ್ಮಚಾರಿಣಃ।
ತಾದೃಶಾ ನ ವಿನಶ್ಯಂತಿ ನೈವ ಯಾಂತಿ ಪರಾಭವಂ॥ 1-182-20 (8232) 
ಮಯಾ ದೃಷ್ಟಮಿದಂ ಸತ್ಯಂ ಶೃಣು ತ್ವಂ ಮನುಜಾಧಿಪ।
ಬ್ರಾಹ್ಮಣೈಃ ಕಥಿತಂ ಸತ್ಯಂ ವೇದೇಷು ಚ ಮಯಾ ಶ್ರುತಂ॥ 1-182-21 (8233) 
ಬೃಹಸ್ಪತಿಮತೇನಾಥ ಪೌಲೋಂಯಾ ಚ ಪುರಾ ಶ್ರುತಂ।
ನಷ್ಟ ಹಂದ್ರೋ ಬಿಸಗ್ರಂಥ್ಯಾಮುಪಶ್ರುತ್ಯಾ ಹಿ ದರ್ಶಿತಃ॥ 1-182-22 (8234) 
ಉಪಶ್ರುತಿರ್ಮಹಾರಾಜ ಪಾಂಡವಾರ್ಥೇ ಮಯಾ ಶ್ರುತಾ।
ಯತ್ರಕುತ್ರಾಪಿ ಜೀವಂತಿ ಪಾಂಡವಾಸ್ತೇ ನ ಸಂಶಯಃ॥ 1-182-23 (8235) 
ಮಯಾ ದೃಷ್ಟಾನಿ ಲಿಂಗಾನಿ ಇಹೈವೈಷ್ಯಂತಿ ಪಾಂಡವಾಃ।
ಯನ್ನಿಮಿತ್ತಮಿಹಾಯಾಂತಿ ತಚ್ಛೃಣುಷ್ವ ನರಾಧಿಪ॥ 1-182-24 (8236) 
ಸ್ವಯಂವರಃ ಕ್ಷತ್ರಿಯಾಣಾಂ ಕನ್ಯಾದಾನೇ ಪ್ರದರ್ಶಿತಃ।
ಸ್ವಯಂವರಸ್ತು ನಗರೇ ಘುಷ್ಯತಾಂ ರಾಜಸತ್ತಮ॥ 1-182-25 (8237) 
ಯತ್ರ ವಾ ನಿವಸಂತಸ್ತೇ ಪಾಂಡವಾಃ ಪೃಥಯಾ ಸಹ।
ದೂರಸ್ಥಾ ವಾ ಸಮೀಪಸ್ಥಾ ಸ್ವರ್ಗಸ್ಥಾ ವಾಽಪಿ ಪಾಂಡವಾಃ॥ 1-182-26 (8238) 
ಶ್ರುತ್ವಾ ಸ್ವಯಂವರಂ ರಾಜನ್ಸಮೇಷ್ಯಂತಿ ನ ಸಂಶಯಃ।
ತಸ್ಮಾತ್ಸ್ವಯಂವರೋ ರಾಜನ್ಘುಷ್ಯತಾಂ ಮಾ ಚಿರಂ ಕೃಥಾಃ॥ 1-182-27 (8239) 
ಬ್ರಾಹ್ಮಣ ಉವಾಚ। 1-182-28x (1048) 
ಶ್ರುತ್ವಾ ಪುರೋಹಿತೇನೋಕ್ತಂ ಪಾಂಚಾಲಃ ಪ್ರೀತಿಮಾಂಸ್ತದಾ।
ಘೋಷಯಾಮಾಸ ನಗರೇ ದ್ರೌಪದ್ಯಾಸ್ತು ಸ್ವಯಂವರಂ॥ 1-182-28 (8240) 
ಪುಷ್ಯಮಾಸೇ ತು ರೋಹಿಣ್ಯಾಂ ಶುಕ್ಲಪಕ್ಷೇ ಶುಭೇ ತಿಥೌ।
ದಿವಸೈಃ ಪಂಚಸಪ್ತತ್ಯಾ ಭವಿಷ್ಯತಿ ನ ಸಂಶಯಃ॥ 1-182-29 (8241) 
ದೇವಗಂಧರ್ವಯಕ್ಷಾಶ್ಚ ಋಷಯಶ್ಚ ತಪೋಧನಾಃ।
ಸ್ವಯಂವರಂ ದ್ರಷ್ಟುಕಾಮಾ ಗಚ್ಛಂತ್ಯೇವ ನ ಸಂಶಯಃ॥ 1-182-30 (8242) 
ತವ ಪುತ್ರಾ ಮಹಾತ್ಮಾನೋ ದರ್ಶನೀಯೋ ವಿಶೇಷತಃ।
ಯದೃಚ್ಛಯಾ ಸಾ ಪಾಂಚಾಲೀ ಗಚ್ಛೇದ್ವಾನ್ಯತಮಂ ಪತಿಂ॥ 1-182-31 (8243) 
ಕೋ ಹಿ ಜಾನಾತಿ ಲೋಕೇಷು ಪ್ರಜಾಪತಿಮತಂ ಶುಭಣ್।
ತಸ್ಮಾತ್ಸಪುತ್ರಾ ಗಚ್ಛೇಥಾ ಯದಿ ಬ್ರಾಹ್ಮಣಿ ರೋಚತೇ॥ 1-182-32 (8244) 
ನಿತ್ಯಕಾಲಂ ಸುಭಿಕ್ಷಾಸ್ತೇ ಪಾಂಚಾಲಾಸ್ತು ತಪೋಧನೇ।
ಯಜ್ಞಸೇನಸ್ತು ರಾಜಾ ಸ ಬ್ರಹ್ಮಣ್ಯಃ ಸತ್ಯಸಂಗರಃ॥ 1-182-33 (8245) 
ಬ್ರಹ್ಮಣ್ಯಾ ನಾಗರಾಃ ಸರ್ವೇ ಬ್ರಾಹ್ಮಣಾಶ್ಚಾತಿಥಿಪ್ರಿಯಾಃ।
ನಿತ್ಯಕಾಲಂ ಪ್ರದಾಸ್ಯಂತಿ ಆಮಂತ್ರಣಮಯಾಚಿತಂ॥ 1-182-34 (8246) 
ಅಹಂ ಚ ತತ್ರ ಗಚ್ಛಾಮಿ ಮಮೈಭಿಃ ಸಹ ಶಿಷ್ಯಕೈಃ।
ಏಕಸಾರ್ಥಾಃ ಪ್ರಯಾತಾಃ ಸ್ಮೋ ಬ್ರಾಹ್ಮಣ್ಯಾ ಯದಿ ರೋಚತೇ॥ 1-182-35 (8247) 
ಏತಾವದುಕ್ತ್ವಾ ವಚನಂ ಬ್ರಾಹ್ಮಣೋ ವಿರರಾಮ ಹ॥ ॥ 1-182-36x (1049) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ದ್ವ್ಯಶೀತ್ಯಧಿಕಶತತಮೋಽಧ್ಯಾಯಃ॥ 182 ॥

Mahabharata - Adi Parva - Chapter Footnotes

1-182-9 ಏತತ್ಕಾರ್ಯಸ್ಯ ಏತಾದೃಶಕಾರ್ಯಸ್ಯ॥ 1-182-21 ದೃಷ್ಟಂ ಊಹಿತಂ॥ ದ್ವ್ಯಶೀತ್ಯಧಿಕಶತತಮೋಽಧ್ಯಾಯಃ॥ 182 ॥



ಆದಿಪರ್ವ - ಅಧ್ಯಾಯ 183

॥ ಶ್ರೀಃ ॥

1.183. ಅಧ್ಯಾಯಃ 183 

Mahabharata - Adi Parva - Chapter Topics

ಪಾಂಡವಾನಾಂ ದ್ರುಪದನಗರಪ್ರಥಾನಂ॥ 1 ॥

Mahabharata - Adi Parva - Chapter Text

1-183-0 (8248) 
ವೈಶಂಪಾಯನ ಉವಾಚ। 1-183-0x (1050) 
ಏತಚ್ಛ್ರುತ್ವಾ ತತಃ ಸರ್ವೇ ಪಾಂಡವಾ ಭರತರ್ಷಭ।
ಮನಸಾ ದ್ರೌಪದೀಂ ಜಗ್ಮುರನಂಗಶರಪೀಡಿತಾಃ॥'  1-183-1 (8249) 
ತತಸ್ತಾಂ ರಜನೀಂ ರಾಜಂಛಲ್ಯವಿದ್ಧಾ ಇವಾಭವನ್।
ಸರ್ವೇ ಚಾಸ್ವಸ್ಥಮನಸೋ ಬಭೂವುಸ್ತೇ ಮಹಾಬಲಾಃ॥ 1-183-2 (8250) 
ತತಃ ಕುಂತೀ ಸುತಾಂದೃಷ್ಟ್ವಾ ಸರ್ವಾಂಸ್ತದ್ಗತಚೇತಸಃ।
ಯುಧಿಷ್ಠಿರಮುವಾಚೇದಂ ವಚನಂ ಸತ್ಯವಾದಿನೀ॥ 1-183-3 (8251) 
ಚಿರರಾತ್ರೋಷಿತಾಃ ಸ್ಮೇಹ ಬ್ರಾಹ್ಮಣಸ್ಯ ನಿವೇಶನೇ।
ರಮಮಾಣಾಃ ಪುರೇ ರಂಯೇ ಲಬ್ಧಭೈಕ್ಷಾ ಮಹಾತ್ಮನಃ॥ 1-183-4 (8252) 
ಯಾನೀಹ ರಮಣೀಯಾನಿ ವನಾನ್ಯುಪವನಾನಿ ಚ।
ಸರ್ವಾಣಿ ತಾನಿ ದೃಷ್ಟಾನಿ ಪುನಃಪುನರರಿಂದಮ॥ 1-183-5 (8253) 
ಪುನರ್ದೃಷ್ಟಾನಿ ತಾನೀಹ ಪ್ರೀಣಯಂತಿ ನ ನಸ್ತಥಾ।
ಭೈಕ್ಷಂ ಚ ನ ತಥಾ ವೀರ ಲಭ್ಯತೇ ಕುರುನಂದನ॥ 1-183-6 (8254) 
ತೇ ವಯಂ ಸಾಧು ಪಂಚಾಲಾನ್ಗಚ್ಛಾಮ ಯದಿ ಮನ್ಯಸೇ।
ಅಪೂರ್ವದರ್ಶನಂ ವೀರ ರಮಣೀಯಂ ಭವಿಷ್ಯತಿ॥ 1-183-7 (8255) 
ಸುಭಿಕ್ಷಾಶ್ಚೈವ ಪಂಚಾಲಾಃ ಶ್ರೂಯಂತೇ ಶತ್ರುಕರ್ಶನ।
ಯಜ್ಞಸೇನಶ್ಚ ರಾಜಾಽಸೌ ಬ್ರಹ್ಮಣ್ಯ ಇತಿ ಸುಶ್ರುಮ॥ 1-183-8 (8256) 
ಏಕತ್ರ ಚಿರವಾಸಶ್ಚ ಕ್ಷಮೋ ನ ಚ ಮತೋ ಮಮ।
ತೇ ತತ್ರ ಸಾಧು ಗಚ್ಛಾಮೋ ಯದಿ ತ್ವಂ ಪುತ್ರ ಮನ್ಯಸೇ॥ 1-183-9 (8257) 
ಯುಧಿಷ್ಠಿರ ಉವಾಚ। 1-183-10x (1051) 
ಭವತ್ಯಾ ಯನ್ಮತಂ ಕಾರ್ಯಂ ತದಸ್ಮಾಕಂ ಪರಂ ಹಿತಂ।
ಅನುಜಾಂಸ್ತು ನ ಜಾನಾಮಿ ಗಚ್ಛೇಯುರ್ನೇತಿ ವಾ ಪುನಃ॥ 1-183-10 (8258) 
ವೈಶಂಪಾಯನ ಉವಾಚ। 1-183-11x (1052) 
ತತಃ ಕುಂತೀ ಭೀಮಸೇನಮರ್ಜುನಂ ಯಮಜೌ ತಥಾ।
ಉವಾಚ ಗಮನಂ ತೇ ಚ ತಥೇತ್ಯೇವಾಬ್ರುವಂಸ್ತದಾ॥ 1-183-11 (8259) 
ತತ ಆಮಂತ್ರ್ಯ ತಂ ವಿಪ್ರಂ ಕುಂತೀ ರಾಜಸುತೈಃ ಸಹ।
ಪ್ರತಸ್ಥೇ ನಗರೀಂ ರಂಯಾಂ ದ್ರುಪದಸ್ಯ ಮಹಾತ್ಮನಃ॥ ॥ 1-183-12 (8260) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ತ್ರ್ಯಶೀತ್ಯಧಿಕಶತತಮೋಽಧ್ಯಾಯಃ॥ 183 ॥




ಆದಿಪರ್ವ - ಅಧ್ಯಾಯ 184

॥ ಶ್ರೀಃ ॥

1.184. ಅಧ್ಯಾಯಃ 184 

Mahabharata - Adi Parva - Chapter Topics

ಪ್ರಸ್ಥಾನಸಮಯಾಗತೇ ವ್ಯಾಸೇನ ಪಾಂಡವಾನ್ಪ್ರತಿ ದ್ರೌಪದೀವೃತ್ತಾಂತಕಥನಪೂರ್ವಕಂ ಭವಿಷ್ಯದ್ದ್ರೌಪದೀಲಾಭಕಥನಂ॥ 1 ॥ ವ್ಯಾಸಸ್ಯ ಪ್ರತಿನಿವರ್ತನಂ॥ 2 ॥

Mahabharata - Adi Parva - Chapter Text

1-184-0 (8261) 
ವೈಶಂಪಾಯನ ಉವಾಚ। 1-184-0x (1053) 
ವಸತ್ಸು ತೇಷು ಪ್ರಚ್ಛನ್ನಂ ಪಾಂಡವೇಷು ಮಹಾತ್ಮಸು।
ಆಜಗಾಮಾಥ ತಾಂದ್ರಷ್ಟುಂ ವ್ಯಾಸಃ ಸತ್ಯವತೀಸುತಃ॥ 1-184-1 (8262) 
ತಮಾಗತಮಭಿಪ್ರೇಕ್ಷ್ಯ ಪ್ರತ್ಯುದ್ಗಂಯ ಪರಂತಪಾಃ।
ಪ್ರಣಿಪತ್ಯಾಭಿವಾದ್ಯೈನಂ ತಸ್ಥುಃ ಪ್ರಾಂಜಲಯಸ್ತದಾ॥ 1-184-2 (8263) 
ಸಮನುಜ್ಞಾಪ್ಯ ತಾನ್ಸರ್ವಾನಾಸೀನಾನ್ಮುನಿರಬ್ರವೀತ್।
ಪ್ರಚ್ಛನ್ನಂ ಪೂಜಿತಃ ಪಾರ್ಥೈಃ ಪ್ರೀತಿಪೂರ್ವಮಿದಂ ವಚಃ॥ 1-184-3 (8264) 
ಅಪಿ ಧರ್ಮೇಣ ವರ್ತಧ್ವಂ ಶಾಸ್ತ್ರೇಣ ಚ ಪರಂತಪಾಃ।
ಅಪಿ ವಿಪ್ರೇಷು ಪೂಜಾ ವಃ ಪೂಜಾರ್ಹೇಷು ನ ಹೀಯತೇ॥ 1-184-4 (8265) 
ಅಥ ಧರ್ಮಾರ್ಥವದ್ವಾಕ್ಯಮುಕ್ತ್ವಾ ಸ ಭಗವಾನೃಷಿಃ।
ವಿಚಿತ್ರಾಶ್ಚ ಕಥಾಸ್ತಾಸ್ತಾಃ ಪುನರೇವೇದಮಬ್ರವೀತ್॥ 1-184-5 (8266) 
ಆಸೀತ್ತಪೋವನೇ ಕಾಚಿದೃಷೇಃ ಕನ್ಯಾ ಮಹಾತ್ಮನಃ।
ವಿಲಗ್ನಮಧ್ಯಾ ಸುಶ್ರೋಣೀ ಸುಭ್ರೂಃ ಸರ್ವಗುಣಾನ್ವಿತಾ॥ 1-184-6 (8267) 
ಕರ್ಮಭಿಃ ಸ್ವಕೃತೈಃ ಸಾ ತು ದುರ್ಭಗಾ ಸಮಪದ್ಯತ।
ನಾಧ್ಯಗಚ್ಛತ್ಪತಿಂ ಸಾ ತು ಕನ್ಯಾ ರೂಪವತೀ ಸತೀ॥ 1-184-7 (8268) 
ತಪಸ್ತಪ್ತುಮಥಾರೇಭೇ ಪತ್ಯರ್ಥಮಸುಖಾ ತತಃ।
ತೋಷಯಾಮಾಸ ತಪಸಾ ಸಾ ಕಿಲೋಗ್ರೇಣ ಶಂಕರಂ॥ 1-184-8 (8269) 
ತಸ್ಯಾಃ ಸ ಭಗವಾಂಸ್ತುಷ್ಟಸ್ತಾಮುವಾಚ ಯಶಸ್ವಿನೀಂ।
ವರಂ ವರಯ ಭದ್ರಂ ತೇ ವರದೋಽಸ್ಮೀತಿ ಶಂಕರಃ॥ 1-184-9 (8270) 
ಅಥೇಶ್ವರಮುವಾಚೇದಮಾತ್ಮನಃ ಸಾ ವಚೋ ಹಿತಂ।
ಪತಿಂ ಸರ್ವಗುಣೋಪೇತಮಿಚ್ಛಾಮೀತಿ ಪುನಃಪುನಃ॥ 1-184-10 (8271) 
ತಾಮಥ ಪ್ರತ್ಯುವಾಚೇದಮೀಶಾನೋ ವದತಾಂ ವರಃ।
ಪಂಚ ತೇ ಪತಯೋ ಭದ್ರೇ ಭವಿಷ್ಯಂತೀತಿ ಭಾರತಾಃ॥ 1-184-11 (8272) 
ಏವಮುಕ್ತಾ ತತಃ ಕನ್ಯಾ ದೇವಂ ವರದಮಬ್ರವೀತ್।
ಏಕಮಿಚ್ಛಾಂಯಹಂ ದೇವ ತ್ವತ್ಪ್ರಸಾದಾತ್ಪತಿಂ ಪ್ರಭೋ॥ 1-184-12 (8273) 
ಪುನರೇವಾಬ್ರವೀದ್ದೇವ ಇದಂ ವಚನಮುತ್ತಮಂ।
ಪಂಚಕೃತ್ವಸ್ತ್ವಯಾ ಹ್ಯುಕ್ತಃ ಪತಿಂ ದೇಹೀತ್ಯಹಂ ಪುನಃ॥ 1-184-13 (8274) 
ದೇಹಮನ್ಯಂ ಗತಾಯಾಸ್ತೇ ಯಥೋಕ್ತಂ ತದ್ಭವಿಷ್ಯತಿ।  1-184-14 (8275) 
ವ್ಯಾಸ ಉವಾಚ।
ದ್ರುಪದಸ್ಯ ಕುಲೇ ಜಜ್ಞೇ ಸಾ ಕನ್ಯಾ ದೇವರೂಪಿಣೀ॥  1-184-14x (1054) 
ನಿರ್ದಿಷ್ಟಾ ಭವತಾಂ ಪತ್ನೀ ಕೃಷ್ಣಾ ಪಾರ್ಷತ್ಯನಿಂದಿತಾ।
ಪಾಂಚಾಲನಗರೇ ತಸ್ಮಾನ್ನಿವಸಧ್ವಂ ಮಹಾಬಲಾಃ। 
ಸುಖಿನಸ್ತಾಮನುಪ್ರಾಪ್ಯ ಭವಿಷ್ಯಥ ನ ಸಂಶಯಃ॥  1-184-15 (8276) 
ಏವಮುಕ್ತ್ವಾ ಮಹಾಭಾಗಃ ಪಾಂಡವಾನ್ಸ ಪಿತಾಮಹಃ।
ಪಾರ್ಥಾನಾಮಂತ್ರ್ಯ ಕುಂತೀಂ ಚ ಪ್ರಾತಿಷ್ಠತ ಮಹಾತಪಾಃ॥ ॥ 1-184-16 (8277) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ಚತುರಶೀತ್ಯಧಿಕಶತತಮೋಽಧ್ಯಾಯಃ॥ 184 ॥

Mahabharata - Adi Parva - Chapter Footnotes

1-184-6 ವಿಲಗ್ನಮಧ್ಯಾ ವಿಲಗ್ನಂ ಸಮದೇಶೇ ಶಯನೇ ಭೂತಲಾಸ್ಪೃಷ್ಟಂ ಮಧ್ಯಂ ಶರೀರಮಧ್ಯಭಾಗೋ ಯಸ್ಯಾಃ ಸಾ ಕೃಶಮಧ್ಯೇತಿ ಯಾವತ್॥ ಚತುರಶೀತ್ಯಧಿಕಶತತಮೋಽಧ್ಯಾಯಃ॥ 184 ॥



ಆದಿಪರ್ವ - ಅಧ್ಯಾಯ 185

॥ ಶ್ರೀಃ ॥

1.185. ಅಧ್ಯಾಯಃ 185 

Mahabharata - Adi Parva - Chapter Topics

ಪಾಂಚಾಲನಗರಂ ಗಚ್ಛತಾಂ ಪಾಂಡವಾನಾಂ ಮಾರ್ಗೇ ಬ್ರಾಹ್ಮಣೈಃ ಸಹ ಸಂವಾದಃ॥ 1 ॥

Mahabharata - Adi Parva - Chapter Text

1-185-0 (8278) 
ವೈಶಂಪಾಯನ ಉವಾಚ। 1-185-0x (1055) 
ಗತೇ ಭಗವತಿ ವ್ಯಾಸೇ ಪಾಂಡವಾ ಹೃಷ್ಟಮಾನಸಾಃ।
`ತೇ ಪ್ರಯಾತಾ ನರವ್ಯಾಘ್ರಾ ಮಾತ್ರಾ ಸಹ ಪರಂತಪಾಃ॥ 1-185-1 (8279) 
ಬ್ರಾಹ್ಮಣಾನ್ಗಚ್ಛತೋ ಪಶ್ಯನ್ಪಾಂಚಾಲಾನ್ಸಗಣಾನ್ಪಥಿ।
ಅಥ ತೇ ಬ್ರಾಹ್ಮಣಾ ಊಚುಃ ಪಾಂಡವಾನ್ಬ್ರಹ್ಮಚಾರಿಣಃ॥ 1-185-2 (8280) 
ಕ್ವ ಭವಂತೋ ಗಮಿಷ್ಯಂತಿ ಕುತೋ ವಾಽಽಗಚ್ಛಥೇತಿ ಹ।  1-185-3 (8281) 
ಯುಧಿಷ್ಠಿರ ಉವಾಚ।
ಪ್ರಯಾತಾನೇಕಚಕ್ರಾಯಾಃ ಸೋದರ್ಯಾಂದೇವದರ್ಶಿನಃ॥  1-184-3x (1056) 
ಭವಂತೋ ನೋಽಭಿಜಾನಂತು ಸಹಿತಾನ್ಬ್ರಹ್ಮಚಾರಿಣಃ।
ಗಚ್ಛತೋ ನಸ್ತು ಪಾಂಚಾಲಾಂದ್ರುಪದಸ್ಯ ಪುರಂ ಪ್ರತಿ॥ 1-185-4 (8282) 
ಇಚ್ಛಾಮೋ ಭವತೋ ಜ್ಞಾತುಂ ಪರಂ ಕೌತೂಹಲಂ ಹಿ ನಃ॥  1-185-5 (8283) 
ಬ್ರಾಹ್ಮಣಾ ಊಚುಃ। 1-185-6x (1057) 
ಏತೇ ಸಾರ್ಧಂ ಪ್ರಯಾತಾಃ ಸ್ಮೋ ವಯಮಪ್ಯತ್ರ ಗಾಮಿನಃ।
ತತ್ರಾಪ್ಯದ್ಭುತಸಂಕಾಶ ಉತ್ಸವೋ ಭವಿತಾ ಮಹಾನ್॥ 1-185-6 (8284) 
ತತಸ್ತು ಯಜ್ಞಸೇನಸ್ಯ ದ್ರುಪದಸ್ಯ ಮಹಾತ್ಮನಃ।
ಯಾಸಾವಯೋನಿಜಾ ಕನ್ಯಾ ಸ್ಥಾಸ್ಯತೇ ಸಾ ಸ್ವಯಂವರೇ॥ 1-185-7 (8285) 
ದರ್ಶನೀಯಾಽನವದ್ಯಾಂಗೀ ಸುಕುಮಾರೀ ಯಶಸ್ವಿನೀ।
ಧೃಷ್ಟದ್ಯುಂನಸ್ಯ ಭಗಿನೀ ದ್ರೋಣಶತ್ರೋಃ ಪ್ರತಾಪಿನಃ॥ 1-185-8 (8286) 
ಜಾತೋ ಯಃ ಪಾವಕಾಚ್ಛೂರಃ ಸಶರಃ ಸಶರಾಸನಃ।
ಸುಸಮಿದ್ಧಾನ್ಮಹಾಭಾಗಃ ಸೋಮಕಾನಾಂ ಮಹಾರಥಃ॥ 1-185-9 (8287) 
ಯಸ್ಮಿನ್ಸಂಜಾಯಮಾನೇ ಹಿ ವಾಗುವಾಚಾಶರೀರಿಣೀ।
ಏಷ ಮೃತ್ಯುಶ್ಚ ಶಿಷ್ಯಶ್ಚ ಭಾರದ್ವಾಜಸ್ಯ ಜಾಯತೇ॥ 1-185-10 (8288) 
ಸ್ವಸಾ ತಸ್ಯ ತು ವೇದ್ಯಾಶ್ಚ ಜಾತಾ ತಸ್ಮಿನ್ಮಹಾಮಖೇ।
ಸ್ತ್ರೀರತ್ನಮಸಿತಾಪಾಂಗೀ ಶ್ಯಾಮಾ ನೀಲೋತ್ಪಲದ್ಯುತಿಃ॥ 1-185-11 (8289) 
ತಾಂ ಯಜ್ಞಸೇನಸ್ಯ ಸುತಾಂ ದ್ರೌಪದೀಂ ಪರಮಾಂ ಸ್ತ್ರಿಯಂ।
ಗಚ್ಛಾಮಸ್ತತ್ರ ವೈ ದ್ರಷ್ಟುಂ ತಂ ಚೈವಾಸ್ಯಾಃ ಸ್ವಯಂವರಂ॥ 1-185-12 (8290) 
ರಾಜಾನೋ ರಾಜಪುತ್ರಾಶ್ಚ ಯಜ್ವಾನೋ ಭೂರಿದಕ್ಷಿಣಾಃ।
ಸ್ವಾಧ್ಯಾಯವಂತಃ ಶುಚಯೋ ಮಹಾತ್ಮಾನೋ ಧೃತವ್ರತಾಃ॥ 1-185-13 (8291) 
ತರುಣಾ ದರ್ಶನೀಯಾಶ್ಚ ಬಲವಂತೋ ದುರಾಸದಾಃ।
ಮಹಾರಥಾಃ ಕೃತಾಸ್ತ್ರಾಶ್ಚ ಸಮೇಷ್ಯಂತೀಹ ಭೂಮಿಪಾಃ॥ 1-185-14 (8292) 
ತೇ ತತ್ರ ವಿವಿಧಂ ದಾನಂ ವಿಜಯಾರ್ಥಂ ನರೇಶ್ವರಾಃ।
ಪ್ರದಾಸ್ಯಂತಿ ಧನಂ ಗಾಶ್ಚ ಭಕ್ಷ್ಯಭೋಜ್ಯಾನಿ ಸರ್ವಶಃ॥ 1-185-15 (8293) 
ಪ್ರತಿಲಪ್ಸ್ಯಾಮಹೇ ಸರ್ವಂ ದೃಷ್ಟ್ವಾ ಕೃಷ್ಣಾಂ ಸ್ವಯಂವರೇ।
ಯಂ ಚ ಸಾ ಕ್ಷತ್ರಿಯಂ ರಂಗೇ ಕುಮಾರೀ ವರಯಿಷ್ಯತಿ॥ 1-185-16 (8294) 
ತದಾ ವೈತಾಲಿಕಾಶ್ಚೈವ ನರ್ತಕಾಃ ಸೂತಮಾಗಧಾಃ।
ನಿಬೋಧಕಾಶ್ಚ ದೇಶೇಭ್ಯಃ ಸಮೇಷ್ಯಂತಿ ಮಹಾಬಲಾಃ॥ 1-185-17 (8295) 
ಏತತ್ಕೌತೂಹಲಂ ತತ್ರ ದೃಷ್ಟ್ವಾ ವೈ ಪ್ರತಿಗೃಹ್ಯ ಚ।
ಸಹಾಸ್ಮಾಭಿರ್ಮಹಾತ್ಮಾನೋ ಮಾತ್ರಾ ಸಹ ನಿವತ್ಸ್ಯಥ॥ 1-185-18 (8296) 
ದರ್ಶನೀಯಾಂಶ್ಚ ವಃ ಸರ್ವಾನೇಕರೂಪಾನವಸ್ಥಿತಾನ್।
ಸಮೀಕ್ಷ್ಯ ಕೃಷ್ಮಾ ವರಯೇತ್ಸಂಗತ್ಯಾನ್ಯತಮಂ ಪತಿಂ॥ 1-185-19 (8297) 
ಅಯಮೇಕಶ್ಚ ವೋ ಭ್ರಾತಾ ದರ್ಶನೀಯೋ ಮಹಾಭುಜಃ।
ನಿಯುಧ್ಯಮಾನೋ ವಿಜಯೇತ್ಸಂಗತ್ಯ ದ್ರವಿಣಂ ಮಹತ್॥ 1-185-20 (8298) 
ಯುಧಿಷ್ಠಿರ ಉವಾಚ। 1-185-21x (1058) 
ಪರಮಂ ಭೋ ಗಮಿಷ್ಯಾಮೋ ದ್ರಷ್ಟುಂ ತತ್ರ ಸ್ವಯಂವರಂ।
ದ್ರೌಪದೀಂ ಯಜ್ಞಸೇನಸ್ಯ ಕನ್ಯಾಂ ತಸ್ಯಾಸ್ತಥೋತ್ಸವಂ॥' ॥  1-185-21 (8299) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ಪಂಚಾಶೀತ್ಯಧಿಕಶತತಮೋಽಧ್ಯಾಯಃ॥ 185 ॥




ಆದಿಪರ್ವ - ಅಧ್ಯಾಯ 186

॥ ಶ್ರೀಃ ॥

1.186. ಅಧ್ಯಾಯಃ 186 

Mahabharata - Adi Parva - Chapter Topics

ಅರ್ಧರಾತ್ರೇ ಪಾಂಡವಾನಾಂ ಗಂಗಾತೀರಗಮನಂ॥ 1 ॥ ತತ್ರ ಸ್ತ್ರೀಭಿಃ ಸಹ ಜಲಕ್ರೀಡಾಂ ಕುರ್ವತಾ ಚಿತ್ರರಥೇನ ಗಂಧರ್ವೇಣ ಸಹ ಅರ್ಜುನಸ್ಯ ಯುದ್ಧಂ॥ 2 ॥ ಆಗ್ನೇಯಾಸ್ತ್ರೇಣ ದಗ್ಧಾದಧಃಪತಿತಸ್ಯ ತಸ್ಯಾರ್ಜುನೇನ ಗ್ರಹಣಂ॥ 3 ॥ ಗಂಧರ್ವಪತ್ನ್ಯಾ ಪ್ರಾರ್ಥಿತಸ್ಯ ಯುಧಿಷ್ಠಿರಸ್ಯಾಜ್ಞಯಾ ಗಂಧರ್ವಮೋಚನಂ॥ 4 ॥ ಗಂಧರ್ವಪ್ರಾರ್ಥನಯಾ ಆಗ್ನೇಯಾಸ್ತ್ರಪರಿವರ್ತನೇನ ತಸ್ಮಾದ್ಗಾಂಧರ್ವಾಸ್ತ್ರಗ್ರಹಣಾನುಮೋದನಂ॥ 5 ॥ ಗಂಧರ್ವೇಣ ಪಾಂಡವಾನಾಂ ಪುರೋಹಿತಸಂಪಾದನೋಪದೇಶಃ॥ 6 ॥

Mahabharata - Adi Parva - Chapter Text

1-186-0 (8300) 
ವೈಶಂಪಾಯನ ಉವಾಚ। 1-186-0x (1059) 
ತೇ ಪ್ರತಸ್ಥುಃ ಪುರಸ್ಕೃತ್ಯ ಮಾತರಂ ಪುರುಷರ್ಷಭಾಃ।
ಸಮೈರುದಙ್ಮುಕೈರ್ಮಾರ್ಗೈರ್ಯಥೋದ್ದಿಷ್ಟಂ ಚ ಭಾರತ॥ 1-186-1 (8301) 
ಅಹೋರಾತ್ರೇಣಾಭ್ಯಗಚ್ಛನ್ಪಾಂಚಾಲನಗರಂ ಪ್ರತಿ।
ಅಭ್ಯಾಜಗ್ಮುರ್ಲೋಕನದೀಂ ಗಂಗಾಂ ಭಾಗೀರಥೀಂ ಪ್ರತಿ॥ 1-186-2 (8302) 
ಚಂದ್ರಾಸ್ತಮಯವೇಲಾಯಾಮರ್ಧರಾತ್ರಸಮಾಗಮೇ।
ವಾರಿ ಚೈವಾನುಮಜ್ಜಂತಸ್ತೀರ್ಥಂ ಸೋಮಾಶ್ರಯಾಯಣಂ।  1-186-3 (8303) 
ಆಸೇದುಃ ಪುರುಷವ್ಯಾಘ್ರಾ ಗಂಗಾಯಾಂ ಪಾಂಡುನಂದನಾಃ॥
ಉಲ್ಮುಕಂ ತು ಸಮುದ್ಯಂಯ ತೇಷಾಮಗ್ರೇ ಧನಂಜಯಃ।  1-186-4 (8304) 
ಪ್ರಕಾಶಾರ್ಥಂ ಯಯೌ ತತ್ರ ರಕ್ಷಾರ್ಥಂ ಚ ಮಹಾರಥಃ॥
ತತ್ರ ಗಂಗಾಜಲೇ ರಂಯೇ ವಿವಿಕ್ತೇ ಕ್ರೀಡಯನ್ ಸ್ತ್ರಿಯಃ।  1-186-5 (8305) 
ಶಬ್ದಂ ತೇಷಾಂ ಸ ಶುಶ್ರಾವ ನದೀಂ ಸಮುಪಸರ್ಪತಾಂ।
ತೇನ ಶಬ್ದೇನ ಚಾವಿಷ್ಟಶ್ಚುಕ್ರೋಧ ಬಲವದ್ಬಲೀ॥ 1-186-6 (8306) 
ಸ ದೃಷ್ಟ್ವಾ ಪಾಂಡವಾಂಸ್ತತ್ರ ಸಹ ಮಾತ್ರಾ ಪರಂತಪಾನ್।
ವಿಷ್ಫಾರಯಂಧನುರ್ಘೋರಮಿದಂ ವಚನಮಬ್ರವೀತ್॥ 1-186-7 (8307) 
ಸಂಧ್ಯಾ ಸಂರಜ್ಯತೇ ಘೋರಾ ಪೂರ್ವರಾತ್ರಾಗಮೇಷು ಯಾ।
ಅಶೀತಿಭಿರ್ಲವೈರ್ಹೀನಂ ತನ್ಮುಹೂರ್ತಂ ಪ್ರಚಕ್ಷತೇ॥ 1-186-8 (8308) 
ವಿಹಿತಂ ಕಾಮಚಾರಾಣಾಂ ಯಕ್ಷಗಂಧರ್ವರಕ್ಷಸಾಂ।
ಶೇಷಮನ್ಯನ್ಮನುಷ್ಯಾಣಾಂ ಕರ್ಮಚಾರೇಷು ವೈ ಸ್ಮೃತಂ॥ 1-186-9 (8309) 
ಲೋಭಾತ್ಪ್ರಚಾರಂ ಚರತಸ್ತಾಸು ವೇಲಾಸು ವೈ ನರಾನ್।
ಉಪಕ್ರಾಂತಾ ನಿಗೃಹ್ಣೀಮೋ ರಾಕ್ಷಸೈಃ ಸಹ ಬಾಲಿಶಾನ್॥ 1-186-10 (8310) 
ಅತೋ ರಾತ್ರೌ ಪ್ರಾಪ್ನುವತೋ ಜಲಂ ಬ್ರಹ್ಮವಿದೋ ಜನಾಃ।
ಗರ್ಹಯಂತಿ ನರಾನ್ಸರ್ವಾನ್ಬಲಸ್ಥಾನ್ನೃಪತೀನಪಿ॥ 1-186-11 (8311) 
ಆರಾಚ್ಚ ತಿಷ್ಠತಾಸ್ಮಾಕಂ ಸಮೀಪಂ ನೋಪಸರ್ಪತ।
ಕಸ್ಮಾನ್ಮಾಂ ನಾಭಿಜಾನೀತ ಪ್ರಾಪ್ತಂ ಭಾಗೀರಥೀಜಲಂ॥ 1-186-12 (8312) 
ಅಂಗಾರಪರ್ಣಂ ಗಂಧರ್ವಂ ವಿತ್ತ ಮಾಂ ಸ್ವಬಲಾಶ್ರಯಂ।
ಅಹಂ ಹಿ ಮಾನೀ ಚೇರ್ಷ್ಯುಶ್ಚ ಕುಬೇರಸ್ಯ ಪ್ರಿಯಃ ಸಖಾ॥ 1-186-13 (8313) 
ಅಂಗಾರಪರ್ಣಮಿತ್ಯೇವಂ ಖ್ಯಾತಂ ಚೇದಂ ವನಂ ಮಮ।
ಅನುಗಂಗಂ ಚರನ್ಕಾಮಾಂಶ್ಚಿತ್ರಂ ಯತ್ರ ರಮಾಂಯಹಂ॥ 1-186-14 (8314) 
ನ ಕೌಣಪಾಃ ಶೃಂಗಿಣೋ ವಾ ನ ದೇವಾ ನ ಚ ಮಾನುಷಾಃ।
ಕುಬೇರಸ್ಯ ಯಥೋಷ್ಣೀಷಂ ಕಿಂ ಮಾಂ ಸಮುಪಸರ್ಪಥ॥ 1-186-15 (8315) 
ಅರ್ಜುನ ಉವಾಚ। 1-186-16x (1060) 
ಸಮುದ್ರೇ ಹಿಮವತ್ಪಾರ್ಶ್ವೇ ನದ್ಯಾಮಸ್ಯಾಂ ಚ ದುರ್ಮತೇ।
ರಾತ್ರಾವಹನಿ ಸಂಧ್ಯಾಯಾಂ ಕಸ್ಯ ಕ್ಲೃಪ್ತಃ ಪರಿಗ್ರಹಃ॥ 1-186-16 (8316) 
ಭುಕ್ತೋ ವಾಽಪ್ಯಥ ವಾಽಭುಕ್ತೋ ರಾತ್ರಾವಹನಿ ಖೇಚರ।
ನ ಕಾಲನಿಯಮೋ ಹ್ಯಸ್ತಿ ಗಂಗಾಂ ಪ್ರಾಪ್ಯ ಸರಿದ್ವರಾಂ॥ 1-186-17 (8317) 
ವಯಂ ಚ ಶಕ್ತಿಸಂಪನ್ನಾ ಅಕಾಲೇ ತ್ವಾಮಧೃಷ್ಣುಮ।
ಅಶಕ್ತಾ ಹಿ ರಣೇ ಕ್ರೂರ ಯುಷ್ಮಾನರ್ಚಂತಿ ಮಾನವಾಃ॥ 1-186-18 (8318) 
ಪುರಾ ಹಿಮವತಶ್ಚೈಷಾ ಹೇಮಶೃಂಗಾದ್ವಿನಿಃಸೃತಾ।
ಗಂಗಾ ಗತ್ವಾ ಸಮುದ್ರಾಂಭಃ ಸಪ್ತಧಾ ಸಮಪದ್ಯತ॥ 1-186-19 (8319) 
ಗಂಗಾಂ ಚ ಯಮುನಾಂ ಚೈವ ಪ್ಲಕ್ಷಜಾತಾಂ ಸರಸ್ವತೀಂ।
ರಥಸ್ಥಾಂ ಸರಯೂಂ ಚೈವ ಗೋಮತೀಂ ಗಂಡಕೀಂ ತಥಾ॥ 1-186-20 (8320) 
ಅಪರ್ಯುಷಿತಪಾಪಾಸ್ತೇ ನದೀಃ ಸಪ್ತ ಪಿಬಂತಿ ಯೇ।
ಇಯಂ ಭೂತ್ವಾ ಚೈಕವಪ್ರಾ ಶುಚಿರಾಕಾಶಗಾ ಪುನಃ॥ 1-186-21 (8321) 
ದೇವೇಷು ಗಂಗಾ ಗಂಧರ್ವ ಪ್ರಾಪ್ನೋತ್ಯಲಕನಂದತಾಂ।
ತಥಾ ಪಿತೄನ್ವೈತರಣೀ ದುಸ್ತರಾ ಪಾಪಕರ್ಮಭಿಃ। 
ಗಂಗಾ ಭವತಿ ವೈ ಪ್ರಾಪ್ಯ ಕೃಷ್ಣದ್ವೈಪಾಯನೋಽಬ್ರವೀತ್॥  1-186-22 (8322) 
ಅಸಂಬಾಧಾ ದೇವನದೀ ಸ್ವರ್ಗಸಂಪಾದನೀ ಶುಭಾ।
ಕಥಮಿಚ್ಛಸಿ ತಾಂ ರೋದ್ಧುಂ ನೈಷ ಧರ್ಮಃ ಸನಾತನಃ॥ 1-186-23 (8323) 
ಅನಿವಾರ್ಯಮಸಂಬಾಧಂ ತವ ವಾಚಾ ಕಥಂ ವಯಂ।
ನ ಸ್ಪೃಶೇಮ ಯಥಾಕಾಮಂ ಪುಣ್ಯಂ ಭಾಗೀರಥೀಜಲಂ॥ 1-186-24 (8324) 
ವೈಶಂಪಾಯನ ಉವಾಚ। 1-186-25x (1061) 
ಅಂಗಾರಪರ್ಣಸ್ತಚ್ಛ್ರುತ್ವಾ ಕ್ರುದ್ಧ ಆನಾಂಯ ಕಾರ್ಮುಕಂ।
ಮುಮೋಚ ಬಾಣಾನ್ನಿಶಿತಾನಹೀನಾಶೀವಿಷಾನಿವ॥ 1-186-25 (8325) 
ಉಲ್ಮುಕಂ ಭ್ರಾಮಯಂಸ್ತೂರ್ಣಂ ಪಾಂಡವಶ್ಚರ್ಮ ಚೋತ್ತರಂ।
ವ್ಯಪೋಹತ ಶರಾಂಸ್ತಸ್ಯ ಸರ್ವಾನೇವ ಧನಂಜಯಃ॥ 1-186-26 (8326) 
ಅರ್ಜುನ ಉವಾಚ। 1-186-27x (1062) 
ಬಿಭೀಷಿಕಾ ವೈ ಗಂಧರ್ವ ನಾಸ್ತ್ರಜ್ಞೇಷು ಪ್ರಯುಜ್ಯತೇ।
ಅಸ್ತ್ರಜ್ಞೇಷು ಪ್ರಯುಕ್ತೇಯಂ ಫೇನವತ್ಪ್ರವಿಲೀಯತೇ॥ 1-186-27 (8327) 
ಮಾನುಷಾನತಿ ಗಂಧರ್ವಾನ್ಸರ್ವಾನ್ ಗಂಧರ್ವ ಲಕ್ಷಯೇ।
ತಸ್ಮಾದಸ್ತ್ರೇಣ ದಿವ್ಯೇನ ಯೋತ್ಸ್ಯೇಽಹಂ ನ ತು ಮಾಯಯಾ॥ 1-186-28 (8328) 
ಪುರಾಽಸ್ತ್ರಮಿಮಾಗ್ನೇಯಂ ಪ್ರಾದಾತ್ಕಿಲ ಬೃಹಸ್ಪತಿಃ।
ಭರದ್ವಾಜಾಯ ಗಂಧರ್ವ ಗುರುರ್ಮಾನ್ಯಃ ಶತಕ್ರತೋಃ॥ 1-186-29 (8329) 
ಭರದ್ವಜಾದಗ್ನಿವೇಶ್ಯ ಅಗ್ನಿವೇಶ್ಯಾದ್ಗುರುರ್ಮಮ।
ಸಾಧ್ವಿದಂ ಮಹ್ಯಮದದದ್ದ್ರೋಣೋ ಬ್ರಾಹ್ಮಣಸತ್ತಮಃ॥ 1-186-30 (8330) 
ವೈಶಂಪಾಯನ ಉವಾಚ। 1-186-31x (1063) 
ಇತ್ಯುಕ್ತ್ವಾ ಪಾಂಡವಃ ಕ್ರುದ್ಧೋ ಗಂಧರ್ವಾಯ ಮುಮೋಚ ಹ।
ಪ್ರದೀಪ್ತಮಸ್ತ್ರಮಾಗ್ನೇಯಂ ದದಾಹಾಸ್ಯ ರಥಂ ತು ತತ್॥ 1-186-31 (8331) 
ವಿರಥಂ ವಿಪ್ಲುತಂ ತಂ ತು ಸ ಗಂಧಱ್ವಂ ಮಹಾಬಲಃ।
ಅಸ್ತ್ರತೇಜಃಪ್ರಮೂಢಂ ಚ ಪ್ರಪತಂತಮವಾಙ್ಮುಖಂ॥ 1-186-32 (8332) 
ಶಿರೋರುಹೇಷು ಜಗ್ರಾಹ ಮಾಲ್ಯವತ್ಸು ಧನಂಜಯಃ।
ಭ್ರಾತೄನ್ಪ್ರತಿ ಚಕರ್ಷಾಥ ಸೋಽಸ್ತ್ರಪಾತಾದಚೇತಸಂ॥ 1-186-33 (8333) 
ಯುಧಿಷ್ಠಿರಂ ತಸ್ಯ ಭಾರ್ಯಾ ಪ್ರಪೇದೇ ಶರಣಾರ್ಥಿನೀ।
ನಾಂನಾ ಕುಂಭೀನಸೀ ನಾಮ ಪತಿತ್ರಾಣಮಭೀಪ್ಸತೀ॥ 1-186-34 (8334) 
ಗಂಧರ್ವ್ಯುವಾಚ। 1-186-35x (1064) 
ತ್ರಾಯಸ್ವ ಮಾಂ ಮಹಾಭಾಗ ಪತಿಂ ಚೇಮಂ ವಿಮುಂಚ ಮೇ।
ಗಂಧರ್ವೀ ಶರಣಂ ಪ್ರಾಪ್ತಾ ನಾಂನಾ ಕುಂಭೀನಸೀ ಪ್ರಭೋ॥ 1-186-35 (8335) 
ಯುಧಿಷ್ಠಿರ ಉವಾಚ। 1-186-36x (1065) 
ಯುದ್ಧೇ ಜಿತಂ ಯಶೋಹೀನಂ ಸ್ತ್ರೀನಾಥಮಪರಾಕ್ರಮಂ।
ಕೋ ನಿಹನ್ಯಾದ್ರಿಪುಂ ತಾತ ಮುಂಚೇಮಂ ರಿಪುಸೂದನ॥ 1-186-36 (8336) 
ಅರ್ಜುನ ಉವಾಚ। 1-186-37x (1066) 
ಜೀವಿತಂ ಪ್ರತಿಪದ್ಯಸ್ವ ಗಚ್ಛ ಗಂಧರ್ವ ಮಾ ಶುಚಃ।
ಪ್ರದಿಶತ್ಯಭಯಂ ತೇಽದ್ಯ ಕುರುರಾಜೋ ಯುಧಿಷ್ಠಿರಃ॥ 1-186-37 (8337) 
ಗಂಧರ್ವ ಉವಾಚ। 1-186-38x (1067) 
ಜಿತೋಽಹಂ ಪೂರ್ವಕಂ ನಾಮ ಮುಂಚಾಂಯಂಗಾರಪರ್ಣತಾಂ।
ಯಶೋಹೀನಂ ನ ಚ ಶ್ಲಾಘ್ಯಂ ಸ್ವಂ ನಾಮ ಜನಸಂಸದಿ॥ 1-186-38 (8338) 
ಸಾಧ್ವಿಮಂ ಲಬ್ಧವಾಂʼಲ್ಲಾಭಂ ಯೋಽಹಂ ದಿವ್ಯಾಸ್ತ್ರಧಾರಿಣಂ।
ಗಾಂಧರ್ವ್ಯಾ ಮಾಯಯೇಚ್ಛಾಮಿ ಸಂಯೋಜಯಿತುಮರ್ಜುನಂ॥ 1-186-39 (8339) 
ಅಸ್ತ್ರಾಗ್ನಿನಾ ವಿಚಿತ್ರೋಽಯಂ ದಗ್ಧೋ ಮೇ ರಥ ಉತ್ತಮಃ।
ಸೋಽಹಂ ಚಿತ್ರರಥೋ ಭೂತ್ವಾ ನಾಂನಾ ದಗ್ಧರಥೋಽಭವಂ॥ 1-186-40 (8340) 
ಸಂಭೃತಾ ಚೈವ ವಿದ್ಯೇಯಂ ತಪಸೇಹ ಮಯಾ ಪುರಾ।
ನಿವೇದಯಿಷ್ಯೇ ತಾಮದ್ಯ ಪ್ರಾಣದಾಯ ಮಹಾತ್ಮನೇ॥ 1-186-41 (8341) 
ಸಂಸ್ತಂಭಯಿತ್ವಾ ತರಸಾ ಜಿತಂ ಶರಣಮಾಗತಂ।
ಯೋ ರಿಪುಂ ಯೋಜಯೇತ್ಪ್ರಾಣೈಃ ಕಲ್ಯಾಣಂ ಕಿಂ ನ ಸೋಽರ್ಹತಿ॥ 1-186-42 (8342) 
ಚಾಕ್ಷುಷೀ ನಾಮ ವಿದ್ಯೇಯಂ ಯಾಂ ಸೋಮಾಯ ದದೌ ಮನುಃ।
ದದೌ ಸ ವಿಶ್ವಾವಸವೇ ಮಮ ವಿಶ್ವಾವಸುರ್ದದೌ॥ 1-186-43 (8343) 
ಸೇಯಂ ಕಾಪುರುಷಂ ಪ್ರಾಪ್ತಾ ಗುರುದತ್ತಾ ಪ್ರಣಶ್ಯತಿ।
ಆಗಮೋಽಸ್ಯಾ ಮಯಾ ಪ್ರೋಕ್ತೋ ವೀರ್ಯಂ ಪ್ರತಿನಿಬೋಧ ಮೇ॥ 1-186-44 (8344) 
ಯಚ್ಚಕ್ಷುಷಾ ದ್ರಷ್ಟುಮಿಚ್ಛೇತ್ರಿಷು ಲೋಕೇಷು ಕಿಂಚನ।
ತತ್ಪಶ್ಯೇದ್ಯಾದೃಶಂ ಚೇಚ್ಛೇತ್ತಾದೃಶಂ ದ್ರಷ್ಟುಮರ್ಹತಿ॥ 1-186-45 (8345) 
ಏಕಪಾದೇನ ಷಣ್ಮಾಸಾನ್ಸ್ಥಿತೋ ವಿದ್ಯಾಂ ಲಭೇದಿಮಾಂ।
ಅನುನೇಷ್ಯಾಂಯಹಂ ವಿದ್ಯಾಂ ಸ್ವಯಂ ತುಭ್ಯಂ ವ್ರತೇ ಕೃತೇ॥ 1-186-46 (8346) 
ವಿದ್ಯಯಾ ಹ್ಯನಯಾ ರಾಜನ್ವಯಂ ನೃಭ್ಯೋ ವಿಶೇಷಿತಾಃ।
ಅವಿಶಿಷ್ಟಾಶ್ಚ ದೇವಾನಾಮನುಭಾವಪ್ರದರ್ಶಿನಃ॥ 1-186-47 (8347) 
ಗಂಧರ್ವಜಾನಾಮಶ್ವಾನಾಮಹಂ ಪುರುಷಸತ್ತಮ।
ಭ್ರಾತೃಭ್ಯಸ್ತವ ತುಭ್ಯಂ ಚ ಪೃಥಗ್ದಾತಾ ಶತಂ ಶತಂ॥ 1-186-48 (8348) 
ದೇವಗಂಧರ್ವವಾಹಾಸ್ತೇ ದಿವ್ಯವರ್ಣಾ ಮನೋಜವಾಃ।
ಕ್ಷೀಣಾಕ್ಷೀಣಾ ಭವಂತ್ಯೇತೇ ನ ಹೀಯಂತೇ ಚ ರಂಹಸಃ॥ 1-186-49 (8349) 
ಪುರಾ ಕೃತಂ ಮಹೇಂದ್ರಸ್ಯ ವಜ್ರಂ ವೃತ್ರನಿಬರ್ಹಣಂ।
ದಶಧಾ ಶತಧಾ ಚೈವ ತಚ್ಛೀರ್ಣಂ ವೃತ್ರಮೂರ್ಧನಿ॥ 1-186-50 (8350) 
ತತೋ ಭಾಗೀಕೃತೋ ದೇವೈರ್ವಜ್ರಭಾಗ ಉಪಾಸ್ಯತೇ।
ಲೋಕೇ ಯಶೋಧನಂ ಕಿಂಚಿತ್ಸೈವ ವಜ್ರತನುಃ ಸ್ಮೃತಾ॥ 1-186-51 (8351) 
ವಜ್ರಪಾಣಿರ್ಬ್ರಾಹ್ಮಣಃ ಸ್ಯಾತ್ಕ್ಷತ್ರಂ ವಜ್ರರಥಂ ಸ್ಮೃತಂ।
ವೈಶ್ಯಾ ವೈ ದಾನವಜ್ರಾಶ್ಚ ಕರ್ಮವಜ್ರಾ ಯವೀಯಸಃ॥ 1-186-52 (8352) 
ಕ್ಷತ್ರವಜ್ರಸ್ಯ ಭಾಗೇನ ಅವಧ್ಯಾ ವಾಜಿನಃ ಸ್ಮೃತಾಃ।
ರಥಾಂಗಂ ವಡಬಾ ಸೂತೇ ಶೂರಾಶ್ಚಾಶ್ವೇಷು ಯೇ ಮತಾಃ॥ 1-186-53 (8353) 
ಕಾಮವರ್ಣಾಃ ಕಾಮಜವಾಃ ಕಾಮತಃ ಸಮುಪಸ್ಥಿತಾಃ।
ಇತಿ ಗಂಧರ್ವಜಾಃ ಕಾಮಂ ಪೂರಯಿಷ್ಯಂತಿ ಮೇ ಹಯಾಃ॥ 1-186-54 (8354) 
ಅರ್ಜುನ ಉವಾಚ। 1-186-55x (1068) 
ಯದಿ ಪ್ರೀತೇನ ಮೇ ದತ್ತಂ ಸಂಶಯೇ ಜೀವಿತಸ್ಯ ವಾ।
ವಿದ್ಯಾಧಂ ಶ್ರುತಂ ವಾಽಪಿ ನ ತದ್ಗಂಧರ್ವ ರೋಚಯೇ॥ 1-186-55 (8355) 
ಗಂಧರ್ವ ಉವಾಚ। 1-186-56x (1069) 
ಸಂಯೋಗೋ ವೈ ಪ್ರೀತಿಕರೋ ಮಹತ್ಸು ಪ್ರತಿದೃಶ್ಯತೇ।
ಜೀವಿತಸ್ಯ ಪ್ರದಾನೇನ ಪ್ರೀತೋ ವಿದ್ಯಾಂ ದದಾಮಿ ತೇ॥ 1-186-56 (8356) 
ತ್ವತ್ತೋಽಪ್ಯಹಂ ಗ್ರಹೀಷ್ಯಾಮಿ ಅಸ್ತ್ರಮಾಗ್ನೇಯಮುತ್ತಮಂ।
ತಥೈವ ಯೋಗ್ಯಂ ಬೀಭತ್ಸೋ ಚಿರಾಯ ಮರತರ್ಷಭ॥ 1-186-57 (8357) 
ಅರ್ಜುನ ಉವಾಚ। 1-186-58x (1070) 
ತ್ವತ್ತೋಽಸ್ತ್ರೇಣ ವೃಣೋಂಯಶ್ವಾನ್ಸಂಯೋಗಃ ಶಾಸ್ವತೋಽಸ್ತುನೌ।
ಸಖೇ ತದ್ಬ್ರೂಹಿ ಗಂಧರ್ವ ಯುಷ್ಮಭ್ಯೋ ಯದ್ಭಯಂ ಭವೇತ್॥ 1-186-58 (8358) 
ಕಾರಣಂ ಬ್ರೂಹಿ ಗಂಧರ್ವ ಕಿಂ ತದ್ಯೇನ ಸ್ಮ ಧರ್ಷಿತಾಃ।
ಯಾಂತೋ ವೇದವಿದಃ ಸರ್ವೇ ಸಂತೋ ರಾತ್ರಾವರಿಂದಮಾಃ॥ 1-186-59 (8359) 
ಗಂಧರ್ವ ಉವಾಚ। 1-186-60x (1071) 
ಅನಗ್ನಯೋಽನಾಹುತಯೋ ನ ಚ ವಿಪ್ರಪುರಸ್ಕೃತಾಃ।
ಯೂಯಂ ತತೋ ಧರ್ಷಿತಾಃ ಸ್ಥ ಮಯಾ ವೈ ಪಾಂಡುನಂದನಾಃ॥ 1-186-60 (8360) 
`ಯಕ್ಷರಾಕ್ಷಸಗಂಧರ್ವಪಿಶಾಚಪತಗೋರಗಾಃ।
ಧರ್ಷಂತಿ ನರವ್ಯಾಘ್ರ ನ ಬ್ರಾಹ್ಮಣಪುರಸ್ಕೃತಾನ್॥ 1-186-61 (8361) 
ಜಾನತಾಪಿ ಮಯಾ ತಸ್ಮಾತ್ತೇಜಶ್ಚಾಭಿಜನಂ ಚ ವಃ।
ಇಯಮಗ್ನಿಮತಾಂ ಶ್ರೇಷ್ಠ ಧರ್ಷಿತಾ ವೈ ಪುರಾಗತಿಃ॥ 1-186-62 (8362) 
ಕೋ ಹಿ ವಸ್ತ್ರಿಷು ಲೋಕೇಷು ನ ವೇದ ಭರತರ್ಷಭ।
ಸ್ವೈರ್ಗುಣೈರ್ವಿಸ್ತೃತಂ ಶ್ರೀಮದ್ಯಶೋಽಗ್ರ್ಯಂ ಭೂರಿವರ್ಚಸಾಂ'॥ 1-186-63 (8363) 
ಯಕ್ಷರಾಕ್ಷಸಗಂಧರ್ವಾಃ ಪಿಶಾಚೋರಗದಾನವಾಃ।
ವಿಸ್ತರಂ ಕುರುವಂಶಸ್ಯ ಧೀಮಂತಃ ಕಥಯಂತಿ ತೇ॥ 1-186-64 (8364) 
ನಾರದಪ್ರಭೃತೀನಾಂ ತು ದೇವರ್ಷೀಣಾಂ ಮಯಾ ಶ್ರುತಂ।
ಗುಣಾನ್ಕಥಯತಾಂ ವೀರ ಪೂರ್ವೇಷಾಂ ತವ ಧೀಮತಾಂ॥ 1-186-65 (8365) 
ಸ್ವಯಂ ಚಾಪಿ ಮಯಾ ದೃಷ್ಟಶ್ಚರತಾ ಸಾಗರಾಂಬರಾಂ।
ಇಮಾಂ ವಸುಮತೀಂ ಕೃತ್ಸ್ನಾಂ ಪ್ರಭಾವಃ ಸುಕುಲಸ್ಯ ತೇ॥ 1-186-66 (8366) 
ವೇದೇ ಧನುಷಿ ಚಾಚಾರ್ಯಮಭಿಜಾನಾಮಿ ತೇಽರ್ಜುನ।
ವಿಶ್ರುತಂ ತ್ರಿಷು ಲೋಕೇಷು ಭಾರದ್ವಾಜಂ ಯಶಸ್ವಿನಂ॥ 1-186-67 (8367) 
`ಸರ್ವವೇದವಿದಾಂ ಶ್ರೇಷ್ಠಂ ಸರ್ವಶಸ್ತ್ರಭೃತಾಂ ವರಂ।
ದ್ರೋಣಮಿಷ್ವಸ್ತ್ರಕುಶಲಂ ಧನುಷ್ಯಹ್ಗಿರಸಾಂ ವರಂ॥'  1-186-68 (8368) 
ಧರ್ಮಂ ವಾಯುಂ ಚ ಶಕ್ರಂ ಚ ವಿಜಾನಾಂಯಶ್ವಿನೌ ತಥಾ।
ಪಾಂಡುಂ ಚ ಕುರುಶಾರ್ದೂಲ ಷಡೇತಾನ್ಕುರುವರ್ಧನಾನ್। 
ಪಿತೄನೇತಾನಹಂ ಪಾರ್ಥ ದೇವಮಾನುಷಸತ್ತಮಾನ್॥  1-186-69 (8369) 
ದಿವ್ಯಾತ್ಮಾನೋ ಮಹಾತ್ಮಾನಃ ಸರ್ವಶಸ್ತ್ರಭೃತಾಂ ವರಾಃ।
ಭವಂತೋ ಭ್ರಾತರಃ ಶೂರಾಃ ಸರ್ವೇ ಸುಚರಿತವ್ರತಾಃ॥ 1-186-70 (8370) 
ಉತ್ತಮಾಂ ಚ ಮನೋಬುದ್ಧಿಂ ಭವತಾಂ ಭಾವಿತಾತ್ಮನಾಂ।
ಜಾನನ್ನಪಿ ಚ ವಃ ಪಾರ್ಥ ಕೃತವಾನಿಹ ಧರ್ಷಣಾಂ॥ 1-186-71 (8371) 
ಸ್ತ್ರೀಸಕಾಶೇ ಚ ಕೌರವ್ಯ ನ ಪುಮಾನ್ಕ್ಷಂತುಮರ್ಹತಿ।
ಧರ್ಷಣಾಮಾತ್ಮನಃ ಪಶ್ಯನ್ಬ್ರಾಹುದ್ರವಿಣಮಾಶ್ರಿತಃ॥ 1-186-72 (8372) 
ನಕ್ತಂ ಚ ಬಲಮಸ್ಮಾಕಂ ಭೂಯ ಏವಾಭಿವರ್ಧತೇ।
ಯತಸ್ತತೋ ಮಾಂ ಕೌಂತೇಯ ಸದಾರಂ ಮನ್ಯುರಾವಿಶತ್॥ 1-186-73 (8373) 
ಸೋಽಹಂ ತ್ವಯೇಹ ವಿಜಿತಃ ಸಂಖ್ಯೇ ತಾಪತ್ಯವರ್ಧನ।
ಯೇನ ತೇನೇಹ ವಿಧಿನಾ ಕೀರ್ತ್ಯಮಾನಂ ನಿಬೋಧ ಮೇ॥ 1-186-74 (8374) 
ಬ್ರಹ್ಮಚರ್ಯಂ ಪರೋ ಧರ್ಮಃ ಸ ಚಾಪಿ ನಿಯತಸ್ತ್ವಯಿ।
ಯಸ್ಮಾತ್ತಸ್ಮಾದಹಂ ಪಾರ್ಥ ರಣೇ।ಞಸ್ಮಿ ವಿಜಿತಸ್ತ್ವಯಾ॥ 1-186-75 (8375) 
ಯಸ್ತು ಸ್ಯಾತ್ಕ್ಷತ್ರಿಯಃ ಕಶ್ಚಿತ್ಕಾಮವೃತ್ತಃ ಪರಂತಪ।
ನಕ್ತಂ ಚ ಯುಧಿ ಯುಧ್ಯೇತ ನ ಸ ಜೀವೇತ್ಕಥಂಚನ॥ 1-186-76 (8376) 
ಯಸ್ತು ಸ್ಯಾತ್ಕಾಮವೃತ್ತೋಽಪಿ ಪಾರ್ಥ ಬ್ರಹ್ಮಪುರಸ್ಕೃತಃ।
ಜಯೇನ್ನಕ್ತಂಚರಾನ್ಸರ್ವಾನ್ಸ ಪುರೋಹಿತಧೂರ್ಗತಃ॥ 1-186-77 (8377) 
ತಸ್ಮಾತ್ತಾಪತ್ಯ ಯತ್ಕಿಂಚಿನ್ನೃಣಾಂ ಶ್ರೇಯ ಇಹೇಪ್ಸಿತಂ।
ತಸ್ಮಿನ್ಕರ್ಮಣಿ ಯೋಕ್ತವ್ಯಾ ದಾಂತಾತ್ಮಾನಃ ಪುರೋಹಿತಾಃ॥ 1-186-78 (8378) 
ವೇದೇ ಷಡಂಗೇ ನಿರತಾಃ ಶುಚಯಃ ಸತ್ಯವಾದಿನಃ।
ಧರ್ಮಾತ್ಯಾಗಃ ಕೃತಾತ್ಮಾನಃ ಸ್ಯುರ್ನೃಪಾಣಾಂ ಪುರೋಹಿತಾಃ॥ 1-186-79 (8379) 
ಜಯಶ್ಚ ನಿಯತೋ ರಾಜ್ಞಃ ಸ್ವರ್ಗಶ್ಚ ತದನಂತರಂ।
ಯಸ್ಯ ಸ್ಯಾದ್ಧರ್ಮವಿದ್ವಾಗ್ಮೀ ಪುರೋಧಾಃ ಶೀಲವಾಞ್ಶುಚಿಃ॥ 1-186-80 (8380) 
ಲಾಭಂ ಲಬ್ಧುಮಲಬ್ಧಂ ವಾ ಲಬ್ಧಂ ವಾ ಪರಿರಕ್ಷಿತುಂ।
ಪುರೋಹಿತಂ ಪ್ರಕುರ್ವೀತ ರಾಜಾ ಗುಣಸಮನ್ವಿತಂ॥ 1-186-81 (8381) 
ಪುರೋಹಿತಮತೇ ತಿಷ್ಠೇದ್ಯ ಇಚ್ಛೇದ್ಭೂತಿಮಾತ್ಮನಃ।
ಪ್ರಾಪ್ತುಂ ವಸುಮತೀಂ ಸರ್ವಾಂ ಸರ್ವಶಃ ಸಾಗರಾಂಬರಾಂ॥ 1-186-82 (8382) 
ನ ಹಿ ಕೇವಲಶೌರ್ಯೇಣ ತಾಪತ್ಯಾಭಿಜನೇನ ಚ।
ಜಯೇದಬ್ರಾಹ್ಮಣಃ ಕಶ್ಚಿದ್ಭೂಮಿಂ ಭೂಮಿಪತಿಃ ಕ್ವಚಿತ್॥ 1-186-83 (8383) 
ತಸ್ಮಾದೇವಂ ವಿಜಾನೀಹಿ ಕುರೂಣಾಂ ವಂಶವರ್ಧನ।
ಬ್ರಾಹ್ಮಣಪ್ರಮುಖಂ ರಾಜ್ಯಂ ಶಕ್ಯಂ ಪಾಲಯಿತುಂ ಚಿರಂ॥ ॥ 1-186-84 (8384) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ಷಡಶೀತ್ಯಧಿಕಶತತಮೋಽಧ್ಯಾಯಃ॥ 186 ॥

Mahabharata - Adi Parva - Chapter Footnotes

1-186-3 ಸೋಮಾಶ್ರಯಶ್ಚಂದ್ರಧರೋ ರುದ್ರಸ್ತಸ್ಯ ಸ್ಥಾನಂ ಸೋಮಾಶ್ರಯಾಯಣಂ॥ 1-186-8 ಪೂರ್ವರಾತ್ರಾಗಮೇಷು ಪಶ್ಚಿಮಾಯಾಂ ದಿಶಿ ಅರ್ಧಾಸ್ತಮಿತಾರ್ಕಮಂಡಲರೂಪಾ ಯಾ ಸಂಧ್ಯಾ ಸಂರಜ್ಯತೇ ರಕ್ತಾ ಭವತಿ ತಸ್ಯಾಂ ಮುಹೂರ್ತಂ ಪ್ರಸ್ಥಾನಕಾಲಮಶೀತಿಭಿರ್ಲವೈರ್ನಿಮೇಷಾರ್ಧೈರ್ಹೀನಂ ಪ್ರಚಕ್ಷತೇ॥ 1-186-9 ತದೇವ ಮುಹೂರ್ತಂ ಯಕ್ಷಾದೀನಾಂ ಕರ್ಮಚಾರೇಷು ವಿಹಿತಮನ್ಯನ್ಮನುಷ್ಯಾಣಾಂ ಕರ್ಮಚಾರೇಷು ಸ್ಮೃತಮಿತ್ಯನ್ವಯಃ। ಸಂಧ್ಯಾಯಾಮಶೀತಿಲವೋಪರಿ ರಾತ್ರೌ ಯಕ್ಷಾದೀನಾಮೇವ ಸಂಚಾರಕಾಲಃ ಅನ್ಯದಹರ್ಮನುಷ್ಯಾಣಾಮಿತ್ಯರ್ಥಃ॥ 1-186-15 ಶೃಂಗಿಣಃ ಅಭಿಚಾರಿಕಾಃ॥ 1-186-21 ಏಕವಪ್ರಾ ಏಕಮಾಕಾಶರೂಪಂ ವಪ್ರಂ ಯಸ್ಯಾಃ ಸಾ॥ 1-186-36 ಸ್ತ್ರೀ ನಾಥೋ ರಕ್ಷಿತಾ ಯಸ್ಯ ತಂ॥ 1-186-38 ಅಂಗಾರವದ್ಭಾಸ್ವರಂ ದುಃಸ್ಪರ್ಶಂ ಚ ಪರ್ಣಂ ವಾಹನಂ ರಥೋ ಯಸ್ಯ ಸೋಽಂಗಾರಪರ್ಣಸ್ತಸ್ಯ ಭಾವಸ್ತತ್ತಾಂ॥ 1-186-41 ಕ್ಷೀಣಾಶ್ಚಾಽಕ್ಷೀಣಾಶ್ಚ ಕ್ಷೀಣಾಕ್ಷೀಣಾಃ ವೃದ್ಧಾಸ್ತರುಣಾ ವಾ ಏತೇ ನ ಭವಂತಿ ರಂಹಸೋ ವೇಗಾಚ್ಚ ನ ಹೀಯಂತೇ ಇತಿ ನಕಾರಾನುಷಂಗೇಣ ಯೋಜ್ಯಂ। ಕ್ಷೀಣೇ ಕ್ಷೀಣೇ ಇತಿ ಘ. ಪಾಠಃ॥ 1-186-51 ತಸ್ಯ ಭಾಗಃ ಪೃಥಗ್ಭೂತಃ ಸರ್ವೈರ್ಭೂತೈದಪಾಸ್ಯತೇ ಇತಿ ಙ. ಪಾಠಃ॥ 1-186-52 ವಜ್ರಪಾಣಿಃ ಪಾಣಿಃ ವಜ್ರಂ ಯಸ್ಯ ಸ। ಏವಮೇವ ವಜ್ರರಥಮಿತ್ಯಪಿ॥ 1-186-53 ರಥಾಂಗಂ ಚ ತಥಾ ಸೂತೋ ಧನುಶ್ಚ ಭರತರ್ಷಭ ಇತಿ ಙ. ಪಾಠಃ॥ 1-186-57 ತಥೈವ ಸಖ್ಯಂ ಬೀಭತ್ಸೋ ಇತಿ ಙ. ಪಾಠಃ॥ 1-186-58 ಅಸ್ತ್ರೇಣಾಸ್ತ್ರಂ ವೃಣೇ ತ್ವತ್ತಃ ಯದ್ಭಯಂ ತ್ಯಜೇತ್ ಇತಿ ಙ. ಪಾಠಃ॥ 1-186-60 ಅನಗ್ನಯೋ ದಾರಹೀನತ್ವಾತ್। ಅನಾಹುತಯಃ ಸಮಾವೃತತ್ವಾತ್। ಆಶ್ರಮವಿಂಶೇಷಹೀನೋ ಬ್ರಾಹ್ಮಣೋ ಧರ್ಷಣೀಯ ಇತ್ಯರ್ಥಃ॥ 1-186-76 ಕಾಯವೃದ್ಯಃ ಕೃತದಾರಃ॥ 1-186-81 ಲಾಭಂ ಲಬ್ಧವ್ಯಂ ಧನಂ। ಅಲಬ್ಧಸ್ಯ ಚ ಲಾಭಾಯ ಲಬ್ಧಸ್ಯ ಪರಿರಕ್ಷಣೇ ಇತಿ ಙ. ಪಾಠಃ॥ ಷಡಶೀತ್ಯಧಿಕಶತತಮೋಽಧ್ಯಾಯಃ॥ 186 ॥



ಆದಿಪರ್ವ - ಅಧ್ಯಾಯ 187

॥ ಶ್ರೀಃ ॥

1.187. ಅಧ್ಯಾಯಃ 187 

Mahabharata - Adi Parva - Chapter Topics

ಸೂರ್ಯಕನ್ಯಾಯಾಃ ತಪತ್ಯಾ ಉಪಾಖ್ಯಾನಂ--ಸ್ವಭಕ್ತಾಯ ಸಂವರಣಾಯ ಸ್ವಕನ್ಯಾಂ ದಾತುಂ ಸವಿತುರ್ನಿಶ್ಚಯಃ॥ 1 ॥ ಮೃಗಯಾರ್ಥಂ ಗತಸ್ಯ ಸಂವರಣಸ್ಯ ಗಿರೌ ತಪತೀದರ್ಶನೇನ ಕಾಮೋತ್ಪತ್ತಿಃ॥ 2 ॥ ರಾಜನಿ ತಯಾ ಸಹ ಭಾಷಿತುಂ ಪ್ರವೃತ್ತೇ ತಪ್ತ್ಯಾ ಅಂತರ್ಧಾನಂ॥ 3 ॥

Mahabharata - Adi Parva - Chapter Text

1-187-0 (8385) 
ಅರ್ಜುನ ಉವಾಚ। 1-187-0x (1072) 
ತಾಪತ್ಯ ಇತಿ ಯದ್ವಾಕ್ಯಮುಕ್ತವಾನಸಿ ಮಾಮಿಹ।
ತದಹಂ ಜ್ಞಾತುಮಿಚ್ಛಾಮಿ ತಾಪತ್ಯಾರ್ಥಂ ವಿನಿಶ್ಚಿತಂ॥ 1-187-1 (8386) 
ತಪತೀ ನಾಮ ಕಾ ಚೈಷಾ ತಾಪತ್ಯಾ ಯತ್ಕೃತೇ ವಯಂ।
ಕೌಂತೇಯಾ ಹಿ ವಯಂ ಸಾಧೋ ತತ್ತ್ವಮಿಚ್ಛಾಮಿ ವೇದಿತುಂ॥ 1-187-2 (8387) 
ವೈಶಂಪಾಯನ ಉವಾಚ। 1-187-3x (1073) 
ಏವಮುಕ್ತಃ ಸ ಗಂಧರ್ವಃ ಕುಂತೀಪುತ್ರಂ ಧನಂಜಯಂ।
ವಿಶ್ರುತಂ ತ್ರಿಷು ಲೋಕೇಷು ಶ್ರಾವಯಾಮಾಸ ವೈ ಕಥಾಂ॥ 1-187-3 (8388) 
ಹಂತ ತೇ ಕಥಯಿಷ್ಯಾಮಿ ಕಥಾಮೇತಾಂ ಮನೋರಮಾಂ।
ಯಥಾವದಖಿಲಾಂ ಪಾರ್ಥ ಸರ್ವಬುದ್ಧಿಮತಾಂ ವರ॥ 1-187-4 (8389) 
ಉಕ್ತವಾನಸ್ಮಿ ಯೇನ ತ್ವಾಂ ತಾಪತ್ಯ ಇತಿ ಯದ್ವಚಃ।
ತತ್ತೇಽಹಂ ಕಥಯಿಷ್ಯಾಮಿ ಶೃಣುಷ್ವೈಕಮನಾ ಭವ॥ 1-187-5 (8390) 
ಯ ಏಷ ದಿವಿ ಧಿಷ್ಣ್ಯೇನ ನಾಕಂ ವ್ಯಾಪ್ನೋತಿ ತೇಜಸಾ।
ಏತಸ್ಯ ತಪತೀ ನಾಮ ಬಭೂವ ಸದೃಶೀ ಸುತಾ॥ 1-187-6 (8391) 
ವಿವಸ್ವತೋ ವೈ ದೇವಸ್ಯ ಸಾವಿತ್ರ್ಯವರಜಾ ವಿಭೋ।
ವಿಶ್ರುತಾ ತ್ರಿಷು ಲೋಕೇಷು ತಪತೀ ತಪಸಾ ಯುತಾ॥ 1-187-7 (8392) 
ನ ದೇವೀ ನಾಸುರೀ ಚೈವ ನ ಯಕ್ಷೀ ನ ಚ ರಾಕ್ಷಸೀ।
ನಾಪ್ಸರಾ ನ ಚ ಗಂಧರ್ವೀ ತಥಾ ರೂಪೇಣ ಕಾಚನ॥ 1-187-8 (8393) 
ಸುವಿಭಕ್ತಾನವದ್ಯಾಂಗೀ ಸ್ವಸಿತಾಯತಲೋಚನಾ।
ಸ್ವಾಚಾರಾ ಚೈವ ಸಾಧ್ವೀ ಚ ಸುವೇಷಾ ಚೈವ ಭಾಮಿನೀ॥ 1-187-9 (8394) 
ತ ತಸ್ಯಾಃ ಸದೃಶಂ ಕಂಚಿತ್ತ್ರಿಷು ಲೋಕೇಷು ಭಾರತ।
ಭರ್ತಾರಂ ಸವಿತಾ ಮೇನೇ ರೂಪಶೀಲಗುಣಶ್ರುತೈಃ॥ 1-187-10 (8395) 
ಸಂಪ್ರಾಪ್ತಯೌವನಾಂ ಪಶ್ಯಂದೇಯಾಂ ದುಹಿತರಂ ತು ತಾಂ।
`ದ್ವ್ಯಷ್ಟವರ್ಷಾಂ ತು ತಾಂ ಶ್ಯಾಮಾಂ ಸವಿತಾ ರೂಪಶಾಲಿನೀಂ।' 
ನೋಪಲೇಭೇ ತತಃ ಶಾಂತಿಂ ಸಂಪ್ರದಾನಂ ವಿಚಿಂತಯನ್॥  1-187-11 (8396) 
ಅಥರ್ಕ್ಷಪುತ್ರಃ ಕ್ರಾಂತೇಯ ಕುರೂಣಾಮೃಷಭೋ ಬಲೀ।
ಸೂರ್ಯಮಾರಾಧಯಾಮಾಸ ನೃಪಃ ಸಂವರಣಸ್ತದಾ॥ 1-187-12 (8397) 
ಅರ್ಧ್ಯಮಾಲ್ಯೋಪಹಾರಾದ್ಯೈರ್ಗಂಧೈಶ್ಚ ನಿಯತಃ ಶುಚಿಃ।
ನಿಯಮೈರುಪವಾಸೈಶ್ಚ ತಪೋಭಿರ್ವಿವಿಧೈರಪಿ॥ 1-187-13 (8398) 
ಸುಶ್ರೂಷುರನಹಂವಾದೀ ಶುಚಿಃ ಪೌರವನಂದನ।
ಅಂಶುಮಂತಂ ಸಮುದ್ಯಂತಂ ಪೂಜಯಾಮಾಸ ಭಕ್ತಿಮಾನ್॥ 1-187-14 (8399) 
ತತಃ ಕೃತಜ್ಞಂ ಧರ್ಮಜ್ಞಂ ರೂಪೇಣಾಸದೃಶಂ ಭುವಿ।
ತಪತ್ಯಾಃ ಸದೃಶಂ ಮೇನೇ ಸೂರ್ಯಃ ಸಂವರಣಂ ಪತಿಂ॥ 1-187-15 (8400) 
ದಾತುಮೈಚ್ಛತ್ತತಃ ಕನ್ಯಾಂ ತಸ್ಮೈ ಸಂವರಣಾಯ ತಾಂ।
ನೃಪೋತ್ತಮಾಯ ಕೌರವ್ಯ ವಿಶ್ರುತಾಭಿಜನಾಯ ಚ॥ 1-187-16 (8401) 
ಯಥಾ ಹಿ ದಿವಿ ದೀಪ್ತಾಂಶುಃ ಪ್ರಭಾಸಯತಿ ತೇಜಸಾ।
ತಥಾ ಭುವಿ ಮಹಿಪಾಲೋ ದೀಪ್ತ್ಯಾ ಸಂವರಣೋಽಭವತ್॥ 1-187-17 (8402) 
ಯಥಾಽರ್ಚಯಂತಿ ಚಾದಿತ್ಯಮುದ್ಯಂತಂ ಬ್ರಹ್ಮವಾದಿನಃ।
ತಥಾ ಸಂವರಣಂ ಪಾರ್ಥ ಬ್ರಾಹ್ಮಣಾವರಜಾಃ ಪ್ರಜಾಃ॥ 1-187-18 (8403) 
ಸ ಸೋಮಮತಿ ಕಾಂತತ್ವಾದಾದಿತ್ಯಮತಿ ತೇಜಸಾ।
ಬಭೂವ ನೃಪತಿಃ ಶ್ರೀಮಾನ್ಸುಹೃದಾಂ ದುರ್ಹೃದಾಮಪಿ॥ 1-187-19 (8404) 
ಏವಂಗುಣಸ್ಯ ನೃಪತೇಸ್ತಥಾವೃತ್ತಸ್ಯ ಕೌರವ।
ತಸ್ಮೈ ದಾತುಂ ಮನಶ್ಚಕ್ರೇ ತಪತೀಂ ತಪನಃ ಸ್ವಯಂ॥ 1-187-20 (8405) 
ಸ ಕದಾಚಿದಥೋ ರಾಜಾ ಶ್ರೀಮಾನಮಿತವಿಕ್ರಮಃ।
ಚಚಾರ ಮೃಗಯಾಂ ಪಾರ್ಥ ಪರ್ವತೋಪವನೇ ಕಿಲ॥ 1-187-21 (8406) 
ಚರತೋ ಮೃಗಯಾಂ ತಸ್ಯ ಕ್ಷುತ್ಪಿಪಾಸಾಸಮನ್ವಿತಃ।
ಮಮಾರ ರಾಜ್ಞಃ ಕೌಂತೇಯ ಗಿರಾವಪ್ರತಿಮೋ ಹಯಃ॥ 1-187-22 (8407) 
ಸ ಮೃತಾಶ್ವಶ್ಚರನ್ಪಾರ್ಥ ಪದ್ಭ್ಯಾಮೇವ ಗಿರೌ ನೃಪಃ।
ದದರ್ಶಾಸದೃಶೀಂ ಲೋಕೇ ಕನ್ಯಾಮಾಯತಲೋಚನಾಂ॥ 1-187-23 (8408) 
ಸ ಏವ ಏಕಾಮಾಸಾದ್ಯ ಕನ್ಯಾಂ ಪರಬಲಾರ್ದನಃ।
ತಸ್ಥೌ ನೃಪತಿಶಾರ್ದೂಲಃ ಪಶ್ಯನ್ನವಿಚಲೇಕ್ಷಣಃ॥ 1-187-24 (8409) 
ಸ ಹಿ ತಾಂ ತರ್ಕಯಾಮಾಸ ರೂಪತೋ ನೃಪತಿಃ ಶ್ರಿಯಂ।
ಪುನಃ ಸಂತರ್ಕಯಾಮಾಸ ರವೇರ್ಭ್ರಷ್ಟಾಮಿವ ಪ್ರಭಾಂ॥ 1-187-25 (8410) 
ವಪುಷಾ ವರ್ಚಸಾ ಚೈವ ಶಿಖಾಮಿವ ವಿಭಾವಸೋಃ।
ಪ್ರಸನ್ನತ್ವೇನ ಕಾಂತ್ಯಾ ಚ ಚಂದ್ರರೇಖಾಮಿವಾಮಲಾಂ॥ 1-187-26 (8411) 
ಗಿರಿಪೃಷ್ಠೇ ತು ಸಾ ಯಸ್ಮಿನ್ಸ್ಥಿತಾ ಸ್ವಸಿತಲೋಚನಾ।
ವಿಭ್ರಾಜಮಾನಾ ಶುಶುಭೇ ಪ್ರತಿಮೇವ ಹಿರಣ್ಮಯೀ॥ 1-187-27 (8412) 
ತಸ್ಯಾ ರೂಪೇಣ ಸ ಗಿರಿರ್ವೇಷೇಣ ಚ ವಿಶೇಷತಃ।
ಸಸವೃಕ್ಷಕ್ಷುಪಲತೋ ಹಿರಣ್ಮಯ ಇವಾಭವತ್॥ 1-187-28 (8413) 
ಅವಮೇನೇ ಚ ತಾಂ ದೃಷ್ಟ್ವಾ ಸರ್ವಲೋಕೇಷು ಯೋಷಿತಃ।
ಅವಾಪ್ತಂ ಚಾತ್ಮನೋ ಮೇನೇ ಸ ರಾಜಾ ಚಕ್ಷುಷಃ ಫಲಂ॥ 1-187-29 (8414) 
ಜನ್ಮಪ್ರಭೃತಿ ಯತ್ಕಿಚಿಂದ್ದೃಷ್ಟವಾನ್ಸ ಮಹೀಪತಿಃ।
ರೂಪಂ ನ ಸದೃಶಂ ತಸ್ಯಾಸ್ತರ್ಕಯಾಮಾಸ ಕಿಂಚನ॥ 1-187-30 (8415) 
ತಯಾ ಬದ್ಧಮನಶ್ಚಕ್ಷುಃ ಪಾಶೈರ್ಗುಣಮಯೈಸ್ತದಾ।
ನ ಚಚಾಲ ತತೋ ದೇಶಾದ್ಬುಬುಧೇ ನ ಚ ಕಿಂಚನ॥ 1-187-31 (8416) 
ಅಸ್ಯಾ ನೂನಂ ವಿಶಾಲಾಕ್ಷ್ಯಾಃ ಸದೇವಾಸುರಮಾನುಷಂ।
ಲೋಕಂ ನಿರ್ಮಥ್ಯ ಧಾತ್ರೇದಂ ರೂಪಮಾವಿಷ್ಕೃತಂ ಕೃತಂ॥ 1-187-32 (8417) 
ಏವಂ ಸಂತರ್ಕಯಾಮಾಸ ರೂಪದ್ರವಿಣಸಂಪದಾ।
ಕನ್ಯಾಮಸದೃಶೀಂ ಲೋಕೇ ನೃಪಃ ಸಂವರಣಸ್ತದಾ॥ 1-187-33 (8418) 
ತಾಂ ಚ ದೃಷ್ಟ್ವೈವ ಕಲ್ಯಾಣೀಂ ಕಲ್ಯಾಣಾಭಿಜನೋ ನೃಪಃ।
ಜಗಾಮ ಮನಸಾ ಚಿಂತಾಂ ಕಾಮಬಾಣೇನ ಪೀಡಿತಃ॥ 1-187-34 (8419) 
ದಹ್ಯಮಾನಃ ಸ ತೀವ್ರೇಣ ನೃಪತಿರ್ಮನ್ಮಥಾಗ್ನಿನಾ।
ಅಪ್ರಗಲ್ಭಾಂ ಪ್ರಗಲ್ಭಸ್ತಾಂ ತದೋವಾಚ ಮನೋಹರಾಂ॥ 1-187-35 (8420) 
ಕಾಽಸಿ ಕಸ್ಯಾಸಿ ರಂಭೋರು ಕಿಮರ್ಥಂ ಚೇಹ ತಿಷ್ಠಸಿ।
ಕಥಂ ಚ ನಿರ್ಜನೇಽರಣ್ಯೇ ಚರಸ್ಯೇಕಾ ಶುಚಿಸ್ಮಿತೇ॥ 1-187-36 (8421) 
ತ್ವಂ ಹಿ ಸರ್ವಾನವದ್ಯಾಂಗೀ ಸರ್ವಾಭರಣಭೂಷಿತಾ।
ವಿಭೂಷಣಮಿವೈತೇಷಾಂ ಭೂಷಣಾನಾಮಭೀಪ್ಸಿತಂ॥ 1-187-37 (8422) 
ನ ದೇವೀಂ ನಾಸುರೀಂ ಚೈವ ನ ಯಕ್ಷೀಂ ನ ಚ ರಾಕ್ಷಸೀಂ।
ನ ಚ ಭೋಗವತೀಂ ಮನ್ಯೇ ನ ಗಂಧವೀಂ ನ ಮಾನುಷೀಂ॥ 1-187-38 (8423) 
ಯಾ ಹಿ ದೃಷ್ಟಾ ಮಯಾ ಕಾಶ್ಚಿಚ್ಛ್ರುತಾ ವಾಽಪಿ ವರಾಂಗನಾಃ।
ನ ತಾಸಾಂ ಸದೃಶೀಂ ಮನ್ಯೇ ತ್ವಾಮಹಂ ಮತ್ತಕಾಶಿನಿ॥ 1-187-39 (8424) 
ದೃಷ್ಟ್ವೈವ ಚಾರುವದನೇ ಚಂದ್ರಾತ್ಕಾಂತತರಂ ತವ।
ವದನಂ ಪದ್ಮಪತ್ರಾಕ್ಷಂ ಮಾಂ ಮಥ್ನಾತೀವ ಮನ್ಮಥಃ॥ 1-187-40 (8425) 
ಏವಂ ತಾಂ ಸ ಮಹೀಪಾಲೋ ಬಭಾಷೇ ನ ತು ಸಾ ತದಾ।
ಕಾಮಾರ್ತಂ ನಿರ್ಜನೇಽರಣ್ಯೇ ಪ್ರತ್ಯಬಾಷಥ ಕಿಂಚನ॥ 1-187-41 (8426) 
ತತೋ ಲಾಲಪ್ಯಮಾನಸ್ಯ ಪಾರ್ಥಿವಸ್ಯಾಯತೇಕ್ಷಣಾ।
ಸೌದಾಮಿನೀವ ಚಾಭ್ರೇಷು ತತ್ರೈವಾಂತರಧೀಯತ॥ 1-187-42 (8427) 
ತಾಮನ್ವೇಷ್ಟುಂ ಸ ನೃಪತಿಃ ಪರಿಚಕ್ರಾಮ ಸರ್ವತಃ।
ವನಂ ವನಜಪತ್ರಾಕ್ಷೀಂ ಭ್ರಮನ್ನುನ್ಮತ್ತವತ್ತದಾ॥ 1-187-43 (8428) 
ಅಪಶ್ಯಮಾನಃ ಸ ತು ತಾಂ ಬಹು ತತ್ರ ವಿಲಪ್ಯ ಚ।
ನಿಶ್ಚೇಷ್ಟಃ ಪಾರ್ಥಿವಶ್ರೇಷ್ಠೋ ಮುಹೂರ್ತಂ ಸ ವ್ಯತಿಷ್ಠತ॥ ॥ 1-187-44 (8429) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ಸಪ್ತಾಶೀತ್ಯಧಿಕಶತತಮೋಽಧ್ಯಾಯಃ॥ 187 ॥

Mahabharata - Adi Parva - Chapter Footnotes

1-187-1 ಯತ್ ಯಸ್ಮಾತ್ ತತ್ ತಸ್ಮಾತ್। ತಾಪತ್ಯಾರ್ಥಂ ತಾಪತ್ಯಶಬ್ದಾರ್ಥಂ॥ ಸಪ್ತಾಶೀತ್ಯಧಿಕಶತತಮೋಽಧ್ಯಾಯಃ॥ 187 ॥



ಆದಿಪರ್ವ - ಅಧ್ಯಾಯ 188

॥ ಶ್ರೀಃ ॥

1.188. ಅಧ್ಯಾಯಃ 188 

Mahabharata - Adi Parva - Chapter Topics

ಭೂತಲೇ ಪತಿತಂ ರಾಜಾನಂ ದೃಷ್ಟ್ವಾ ತತ್ಸಮೀಪೇ ತಪತ್ಯಾ ಆಗಮನಂ॥ 1 ॥ ತಯೋಃ ಸಂವಾದಃ॥ 2 ॥

Mahabharata - Adi Parva - Chapter Text

1-188-0 (8430) 
ಗಂಧರ್ವ ಉವಾಚ। 1-188-0x (1074) 
ಅಥ ತಸ್ಯಾಮದೃಶ್ಯಾಯಾಂ ನೃಪತಿಃ ಕಾಮಮೋಹಿತಃ।
ಪಾತನಃ ಶತ್ರುಸಂಘಾನಾಂ ಪಪಾತ ಧರಣೀತಲೇ॥ 1-188-1 (8431) 
ತಸ್ಮಿನ್ನಿಪತಿತೇ ಭೂಮಾವಥ ಸಾ ಚಾರುಹಾಸಿನೀ।
ಪುನಃ ಪೀನಾಯತಶ್ರೋಣೀ ದರ್ಶಯಾಮಾಸ ತಂ ನೃಪಂ॥ 1-188-2 (8432) 
ಅಥಾಬಭಾಷೇ ಕಲ್ಯಾಣೀ ವಾಚಾ ಮಧುರಯಾ ನೃಪಂ।
ತಂ ಕುರೂಣಾಂ ಕುಲಕರಂ ಕಾಮಾಭಿಹತಚೇತಸಂ॥ 1-188-3 (8433) 
ಉವಾಚ ಮಧುರಂ ವಾಕ್ಯಂ ತಪತೀ ಹಸತೀವ ಸಾ।
ಉತ್ತಿಷ್ಠೋತ್ತಿಷ್ಠ ಭದ್ರಂ ತೇ ನ ತ್ವಮರ್ಹಸ್ಯರಿಂದಮ॥ 1-188-4 (8434) 
ಮೋಹಂ ನೃಪತಿಶಾರ್ದೂಲ ಗಂತುಮಾವಿಷ್ಕೃತಃ ಕ್ಷಿತೌ।
ಏವಮುಕ್ತೋಽಥ ನೃಪತಿರ್ವಾಚಾ ಮಧುರಯಾ ತದಾ॥ 1-188-5 (8435) 
ದದರ್ಶ ವಿಪುಲಶ್ರೋಣೀಂ ತಾಮೇವಾಭಿಮುಖೇ ಸ್ಥಿತಾಂ।
ಅಥ ತಾಮಸಿತಾಪಾಂಗೀಮಾಬಭಾಷೇ ಸ ಪಾರ್ಥಿವಃ॥ 1-188-6 (8436) 
ಮನ್ಮಥಾಗ್ನಿಪರೀತಾತ್ಮಾ ಸಂದಿಗ್ಧಾಕ್ಷರಯಾ ಗಿರಾ।
ಸಾಧು ತ್ವಮಸಿತಾಪಾಂಗಿ ಕಾಮಾರ್ತಂ ಮತ್ತಕಾಶಿನಿ॥ 1-188-7 (8437) 
ಭಜಸ್ವ ಭಜಮಾನಂ ಮಾಂ ಪ್ರಾಣಾ ಹಿ ಪ್ರಜಹಂತಿ ಮಾಂ।
ತ್ವದರ್ಥಂ ಹಿ ವಿಶಾಲಾಕ್ಷಿ ಮಾಮಯಂ ನಿಶಿತೈಃ ಶರೈಃ॥ 1-188-8 (8438) 
ಕಾಮಃ ಕಮಲಗರ್ಭಾಭೇ ಪ್ರತಿವಿಧ್ಯನ್ನ ಶಾಂಯತಿ।
ದಷ್ಟಮೇವಮನಾಕ್ರಂದೇ ಭದ್ರೇ ಕಾಮಮಹಾಹಿನಾ॥ 1-188-9 (8439) 
ಸಾ ತ್ವಂ ಪೀನಾಯತಶ್ರೋಣೀ ಮಾಮಾಪ್ನುಹಿ ವರಾನನೇ।
ತ್ವದಧೀನಾ ಹಿ ಮೇ ಪ್ರಾಣಾಃ ಕಿನ್ನರೋದ್ಗೀತಭಾಷಿಣಿ॥ 1-188-10 (8440) 
ಚಾರುಸರ್ವಾನವದ್ಯಾಂಗಿ ಪದ್ಮೇಂದುಪ್ರತಿಮಾನನೇ।
ನ ಹ್ಯಹಂ ತ್ವದೃತೇ ಭೀರು ಶಕ್ಷ್ಯಾಮಿ ಖಲು ಜೀವಿತುಂ॥ 1-188-11 (8441) 
ಕಾಮಃ ಕಮಲಪತ್ರಾಕ್ಷಿ ಪ್ರತಿವಿಧ್ಯತಿ ಮಾಮಯಂ।
ತಸ್ಮಾತ್ಕುರು ವಿಶಾಲಾಕ್ಷಿ ಮಯ್ಯನುಕ್ರೋಶಮಂಗನೇ॥ 1-188-12 (8442) 
ಭಕ್ತಂ ಮಾಮಸಿತಾಪಾಂಗಿ ನ ಪರಿತ್ಯಕ್ತುಮರ್ಹಸಿ।
ತ್ವಂ ಹಿ ಮಾಂ ಪ್ರೀತಿಯೋಗೇನ ತ್ರಾತುಮರ್ಹಸಿ ಭಾಮಿನಿ॥ 1-188-13 (8443) 
ತ್ವದ್ದರ್ಶನಕೃತಸ್ನೇಹಂ ಮನಶ್ಚಲತಿ ಮೇ ಭೃಶಂ।
ನ ತ್ವಾಂ ದೃಷ್ಟ್ವಾ ಪುನಶ್ಚಾನ್ಯಾಂ ದ್ರಷ್ಟುಂ ಕಲ್ಯಾಣಿ ರೋಚತೇ॥ 1-188-14 (8444) 
ಪ್ರಸೀದ ವಶಗೋಽಹಂ ತೇ ಭಕ್ತಂ ಮಾಂ ಭಜ ಭಾಮಿನಿ।
ದೃಷ್ಟ್ವೈವ ತ್ವಾಂ ವರಾರೋಹೇ ಮನ್ಮಥೋ ಭೃಶಮಂಗನೇ॥ 1-188-15 (8445) 
ಅಂತರ್ಗತಂ ವಿಶಾಲಾಕ್ಷಿ ವಿಧ್ಯತಿ ಸ್ಮ ಪತತ್ತ್ರಿಭಿಃ।
ಮನ್ಮಥಾಗ್ನಿಸಮುದ್ಭೂತಂ ದಾಹಂ ಕಮಲಲೋಚನೇ॥ 1-188-16 (8446) 
ಪ್ರೀತಿಸಂಯೋಗಯುಕ್ತಾಭಿರದ್ಭಿಃ ಪ್ರಹ್ಲಾದಯಸ್ವ ಮೇ।
ಪುಷ್ಪಾಯುಧಂ ದುರಾಧರ್ಷಂ ಪ್ರಚಂಡಶರಕಾರ್ಮುಕಂ॥ 1-188-17 (8447) 
ತ್ವದ್ದರ್ಶನಸಮುದ್ಭೂತಂ ವಿಧ್ಯಂತಂ ದುಃಸಹೈಃ ಶರೈಃ।
ಉಪಶಾಮಯ ಕಲ್ಯಾಣಿ ಆತ್ಮದಾನೇನ ಭಾಮಿನಿ॥ 1-188-18 (8448) 
ಗಾಂಧರ್ವೇಣ ವಿವಾಹೇನ ಮಾಮುಪೈಹಿ ವರಾಂಗನೇ।
ವಿವಾಹಾನಾಂ ಹಿ ರಂಭೋರು ಗಾಂಧರ್ವಃ ಶ್ರೇಷ್ಠ ಉಚ್ಯತೇ॥ 1-188-19 (8449) 
ತಪತ್ಯುವಾಚ। 1-188-20x (1075) 
ನಾಹಮೀಶಾಽಽತ್ಮನೋ ರಾಜನ್ಕನ್ಯಾ ಪಿತೃಮತೀ ಹ್ಯಹಂ।
ಮಯಿ ಚೇದಸ್ತಿ ತೇ ಪ್ರೀತಿರ್ಯಾಚಸ್ವ ಪಿತರಂ ಮಮ॥ 1-188-20 (8450) 
ಯಥಾ ಹಿ ತೇ ಮಯಾ ಪ್ರಾಣಾಃ ಸಂಭೃತಾಶ್ಚ ನರೇಶ್ವರ।
ದರ್ಶನಾದೇವ ಭೂಯಸ್ತ್ವಂ ತಥಾ ಪ್ರಾಣಾನ್ಮಮಾಹರಃ॥ 1-188-21 (8451) 
ನ ಚಾಹಮೀಶಾ ದೇಹಸ್ಯ ತಸ್ಮಾನ್ನೃಪತಿಸತ್ತಮ।
ಸಮೀಪಂ ನೋಪಗಚ್ಛಾಮಿ ನ ಸ್ವತಂತ್ರಾ ಹಿ ಯೋಷಿತಃ॥ 1-188-22 (8452) 
ಕಾ ಹಿ ಸರ್ವೇಷು ಲೋಕೇಷು ವಿಶ್ರುತಾಭಿಜನಂ ನೃಪಂ।
ಕನ್ಯಾ ನಾಭಿಲಷೇನ್ನಾಥಂ ಭಾರ್ತಾರಂ ಭಕ್ತವತ್ಸಲಂ॥ 1-188-23 (8453) 
ತಸ್ಮಾದೇವಂ ಗತೇ ಕಾಲೇ ಯಾಚಸ್ವ ಪಿತರಂ ಮಮ।
ಆದಿತ್ಯಂ ಪ್ರಣಿಪಾತೇನ ತಪಸಾ ನಿಯಮೇನ ಚ॥ 1-188-24 (8454) 
ಸ ಚೇತ್ಕಾಮಯತೇ ದಾತುಂ ತವ ಮಾಮರಿಸೂದನ।
ಭವಿಷ್ಯಾಂಯದ್ಯ ತೇ ರಾಜನ್ಸತತಂ ವಶವರ್ತಿನೀ॥ 1-188-25 (8455) 
ಅಹಂ ಹಿ ತಪತೀ ನಾಮ ಸಾವಿತ್ರ್ಯವರಜಾ ಸುತಾ।
ಅಸ್ಯ ಲೋಕಪ್ರದೀಪಸ್ಯ ಸವಿತುಃ ಕ್ಷತ್ರಿಯರ್ಷಭ॥ ॥ 1-188-26 (8456) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ಅಷ್ಟಾಶೀತ್ಯಧಿಕಶತತಮೋಽಧ್ಯಾಯಃ॥ 188 ॥

Mahabharata - Adi Parva - Chapter Footnotes

1-188-8 ಪ್ರಜಹಂತಿ ಪ್ರಜಹತಿ॥ 1-188-9 ಅನಾಕ್ರಂದೇ ಅತ್ರಾತರಿ ಕಾಲೇ॥ ಅಷ್ಟಾಶೀತ್ಯಧಿಕಶತತಮೋಽಧ್ಯಾಯಃ॥ 188 ॥



ಆದಿಪರ್ವ - ಅಧ್ಯಾಯ 189

॥ ಶ್ರೀಃ ॥

1.189. ಅಧ್ಯಾಯಃ 189 

Mahabharata - Adi Parva - Chapter Topics

ಪುನರಂತರ್ಹಿತಾಯಾಂ ತಪತ್ಯಾಂ ಮೋಹಿತಸ್ಯ ಸಂವರಣಸ್ಯ ಸಮೀಪೇ ಅಮಾತ್ಯಾದೀನಾಮಾಗಮನಂ॥ 1 ॥ ಅಮಾತ್ಯೇನಾಶ್ವಾಸಿತಸ್ಯ ರಾಜ್ಞಃ ಸೂರ್ಯೋಪಾಸನಸಮಯೇ ವಸಿಷ್ಠಸ್ಯಾಗಮನಂ॥ 2 ॥ ಸೂರ್ಯಸಮೀಪಂ ಗತ್ವಾ ವಸಿಷ್ಠೇನಾದಿತ್ಯಸ್ತುತಿಕರಣಂ॥ 3 ॥ ಸ್ತುತ್ಯಾ ತುಷ್ಟೇನ ಸೂರ್ಯೇಣ ಸಂವರಣಾರ್ಥಂ ವಸಿಷ್ಠಾಯ ತಪತೀದಾನಂ॥ 4 ॥ ತಸ್ಮಿನ್ನೇವ ತಪತೀಸಂವರಣಯೋರ್ವಿವಾಹಃ॥ 5 ॥ ತಯಾ ಸಹ ತತ್ರೈವ ರಮಮಾಣಸ್ಯ ಸಂವರಣಸ್ಯ ರಾಜ್ಯೇ ದ್ವಾದಶವಾರ್ಷಿಕ್ಯನಾವೃಷ್ಟಿಃ॥ 6 ॥ ವಸಿಷ್ಠೇನಾನಾವೃಷ್ಟಿನಿವರ್ತನಂ॥ 7 ॥ ತಪತ್ಯುಪಾಖ್ಯಾನೋಪಸಂಹಾರಃ॥ 8 ॥

Mahabharata - Adi Parva - Chapter Text

1-189-0 (8457) 
ಗಂಧರ್ವ ಉವಾಚ। 1-189-0x (1076) 
ಏವಮುಕ್ತ್ವಾ ತತಸ್ತೂರ್ಣಂ ಜಗಾಮೋರ್ಧ್ವಮನಿಂದಿತಾ।
`ತಪತೀತಪತೀತ್ಯೇವ ವಿಲಲಾಪಾತುರೋ ನೃಪಃ॥ 1-189-1 (8458) 
ಪ್ರಾಸ್ಸ್ವಲಚ್ಚಾಸಕೃದ್ರಾಜಾ ಪುನರುತ್ಥಾಯ ಧಾವತಿ।
ಧಾವಮಾನಸ್ತು ತಪತೀಮದೃಷ್ಟ್ವೈವ ಮಹೀಪತಿಃ।' 
ಸ ತು ರಾಜಾ ಪುನರ್ಭೂಮೌ ತತ್ರೈವ ನಿಪಪಾತ ಹ॥  1-189-2 (8459) 
ಅನ್ವೇಷಮಾಣಃ ಸಬಲಸ್ತಂ ರಾಜಾನಂ ನೃಪೋತ್ತಮಂ।
ಅಮಾತ್ಯಃ ಸಾನುಯಾತ್ರಶ್ಚ ತಂ ದದರ್ಶ ಮಹಾವನೇ॥ 1-189-3 (8460) 
ಕ್ಷಿತೌ ನಿಪತಿತಂ ಕಾಲೇ ಶಕ್ರಧ್ವಜಮಿವೋಚ್ಛ್ರಿತಂ।
ತ ಹಿ ದೃಷ್ಟ್ವಾ ಮಹೇಷ್ವಾಸಂ ನಿರಸ್ತಂ ಪತಿತಂ ಭುವಿ॥ 1-189-4 (8461) 
ಬಭೂವ ಸೋಽಸ್ಯ ಸಚಿವಃ ಸಂಪ್ರದೀಪ್ತ ಇವಾಗ್ನಿನಾ।
ತ್ವರಯಾ ಚೋಪಸಂಗಂಯ ಸ್ನೇಹಾದಾಗತಸಂಭ್ರಮಃ॥ 1-189-5 (8462) 
ತಂ ಸಮುತ್ಥಾಪಯಾಮಾಸ ನೃಪತಿಂ ಕಾಮಮೋಹಿತಂ।
ಭೂತಲಾದ್ಭೂಮಿಪಾಲೇಶಂ ಪಿತೇವ ಪತಿತಂ ಸುತಂ॥ 1-189-6 (8463) 
ಪ್ರಜ್ಞಯಾ ವಯಸಾ ಚೈವ ವೃದ್ಧಃ ಕೀರ್ತ್ಯಾ ನಯೇನ ಚ।
ಅಮಾತ್ಯಸ್ತಂ ಸಮುತ್ಥಾಪ್ಯ ಬಭೂವ ವಿಗತಜ್ವರಃ॥ 1-189-7 (8464) 
ಉವಾಚ ಚೈನಂ ಕಲ್ಯಾಣ್ಯಾ ವಾಚಾ ಮಧುರಯೋತ್ಥಿಂ।
ಮಾ ಭೈರ್ಮನುಜಶಾರ್ದೂಲ ಭದ್ರಮಸ್ತು ತವಾನಘ॥ 1-189-8 (8465) 
ಕ್ಷುತ್ಪಿಪಾಸಾಪರಿಶ್ರಾಂತಂ ತರ್ಕಯಾಮಾಸ ವೈ ನೃಪಂ।
ಪತಿತಂ ಪಾತನಂ ಸಂಖ್ಯೇ ಶಾತ್ರವಾಣಾಂ ಮಹೀತಲೇ॥ 1-189-9 (8466) 
ವಾರಿಣಾ ಚ ಸುಶೀತೇನ ಶಿರಸ್ತಸ್ಯಾಭ್ಯಷೇಚಯತ್।
ಅಸ್ಪೃಶನ್ಮುಕುಟಂ ರಾಜ್ಞಃ ಪುಂಡರೀಕಸುಗಂಧಿನಾ॥ 1-189-10 (8467) 
ತತಃ ಪ್ರತ್ಯಾಗತಪ್ರಾಣಸ್ತದ್ಬಲಂ ಬಲವಾನ್ನೃಪಃ।
ಸರ್ವಂ ವಿಸರ್ಜಯಾಮಾಸ ತಮೇಕಂ ಸಚಿವಂ ವಿನಾ॥ 1-189-11 (8468) 
ತತಸ್ತಸ್ಯಾಜ್ಞಯಾ ರಾಜ್ಞೋ ವಿಪ್ರತಸ್ಥೇ ಮಹದ್ಬಲಂ।
ಸ ತು ರಾಜಾ ಗಿರಿಪ್ರಸ್ಥೇ ತಸ್ಮಿನ್ಪುನರುಪಾವಿಶತ್॥ 1-189-12 (8469) 
ತತಸ್ತಸ್ಮಿನ್ ಗಿರಿವರೇ ಶುಚಿರ್ಭೂತ್ವಾ ಕೃತಾಂಜಲಿಃ।
ಆರಿರಾಧಯಿಷುಃ ಸೂರ್ಯಂ ತಸ್ಥಾವೂರ್ಧ್ವಮುಖಃ ಕ್ಷಿತೌ॥ 1-189-13 (8470) 
ಜಗಾಮ ಮನಸಾ ಚೈವ ವಸಿಷ್ಠಮೃಷಿಸತ್ತಮಂ।
ಪುರೋಹಿತಮಮಿತ್ರಘ್ನಂ ತದಾ ಸಂವರಣೋ ನೃಪಃ॥ 1-189-14 (8471) 
ನಕ್ತಂದಿನಮಥೈಕತ್ರ ಸ್ಥಿತೇ ತಸ್ಮಿಂಜನಾಧಿಪೇ।
ಅಥಾಜಗಾಮ ವಿಪ್ರರ್ಷಿಸ್ತದಾ ದ್ವಾದಶಮೇಽಹನಿ॥ 1-189-15 (8472) 
ಸ ವಿದಿತ್ವೈವ ನೃಪತಿಂ ತಪತ್ಯಾ ಹೃತಮಾನಸಂ।
ದಿವ್ಯೇನ ವಿಧಿನಾ ಜ್ಞಾತ್ವಾ ಭಾವಿತಾತ್ಮಾ ಮಹಾನೃಪಿಃ॥ 1-189-16 (8473) 
ತಥಾ ತು ನಿಯತಾತ್ಮಾನಂ ತಂ ನೃಪಂ ಮುನಿಸತ್ತಮಃ।
ಆಬಭಾಷೇ ಸ ಧರ್ಮಾತ್ಮಾ ತಸ್ಯೈವಾರ್ಥಚಿಕೀರ್ಷಯಾ॥ 1-189-17 (8474) 
ಸ ತಸ್ಯ ಮನುಜೇಂದ್ರಸ್ಯ ಪಶ್ಯತೋ ಭಗವಾನೃಷಿಃ।
ಊರ್ಧ್ವಮಾಚಕ್ರಮೇ ದ್ರಷ್ಟುಂ ಭಾಸ್ಕರಂ ಭಾಸ್ಕರದ್ಯುತಿಃ॥ 1-189-18 (8475) 
`ಯೋಜನಾನಾಂ ತು ನಿಯುತಂ ಕ್ಷಣಾದ್ಗತ್ವಾ ತಪೋಧನಃ।'
ಸಹಸ್ರಾಂಶುಂ ತತೋ ವಿಪ್ರಃ ಕೃತಾಂಜಲಿರುಪಸ್ಥಿತಃ। 
ವಸಿಷ್ಠೋಹಮಿತಿ ಪ್ರೀತ್ಯಾ ಸ ಚಾತ್ಮಾನಂ ನ್ಯವೇದಯತ್॥  1-189-19 (8476) 
ತಮುವಾಚ ಮಹಾತೇಜಾ ವಿವಸ್ವಾನ್ಮುನಿಸತ್ತಮಂ।
ಮಹರ್ಷೇ ಸ್ವಾಗತಂ ತೇಽಸ್ತು ಕಥಯಸ್ವ ಯಥೇಪ್ಸಿತಂ॥ 1-189-20 (8477) 
ಯದಿಚ್ಛಸಿ ಮಹಾಭಾಗ ಮತ್ತಃ ಪ್ರವದತಾಂ ವರ।
ತತ್ತೇ ದದ್ಯಾಮಭಿಪ್ರೇತಂ ಯದ್ಯಪಿ ಸ್ಯಾತ್ಸುದುರ್ಲಭಂ॥ 1-189-21 (8478) 
ಏವಮುಕ್ತಃ ಸ ತೇನರ್ಷಿರ್ವಸಿಷ್ಠಃ ಸಂಸ್ತುವನ್ಗಿರಾ।
ಪ್ರಣಿಪತ್ಯ ವಿವಸ್ವಂತಂ ಭಾನುಮಂತಮಥಾಬ್ರವೀತ್॥ 1-189-22 (8479) 
`ಯೋಜನಾನಾಂ ಚತುಷ್ಷಷ್ಟಿಂ ನಿಮೇಷಾತ್ತ್ರಿಶತಂ ತಥಾ।
ಅಶ್ವೈರ್ಗಚ್ಛತಿ ನಿತ್ಯಂ ಯಸ್ತತ್ಪಾರ್ಶ್ವಸ್ಥೋಽಬ್ರವೀದಿದಂ॥ 1-189-23 (8480) 
ವಸಿಷ್ಠ ಉವಾಚ। 1-189-24x (1077) 
ಅಜಾಯ ಲೋಕತ್ರಯಪಾವನಾಯ
ಭೂತಾತ್ಮನೇ ಗೋಪತಯೇ ವೃಷಾಯ। 
ಸೂರ್ಯಾಯ ಸರ್ಗಪ್ರಲಯಾಲಯಾಯ
ನಮೋ ಮಹಾಕಾರುಣಿಕೋತ್ತಮಾಯ॥  1-189-24 (8481) 
ವಿವಸ್ವತೇ ಜ್ಞಾನಭೃತೇಽಂತರಾತ್ಮನೇ
ಜಗತ್ಪ್ರದೀಪಾಯ ಜಗದ್ಧಿತೈಷಿಣೇ। 
ಸ್ವಯಂಭುವೇ ದೀಪ್ತಸಹಸ್ರಚಕ್ಷುಷೇ
ಸುರೋತ್ತಮಾಯಾಮಿತತೇಜಸೇ ನಮಃ॥  1-189-25 (8482) 
ನಮಃ ಸವಿತ್ರೇ ಜಗದೇಕಚಕ್ಷುಷೇ
ಜಗತ್ಪ್ರಸೂತಿಸ್ಥಿತಿನಾಶಹೇತವೇ। 
ತ್ರಯೀಮಯಾಯ ತ್ರಿಗುಣಾತ್ಮಧಾರಿಣೇ
ವಿರಿಂಚನಾರಾಯಣಶಂಕರಾತ್ಮನೇ॥  1-189-26 (8483) 
ಸೂರ್ಯ ಉವಾಚ। 1-189-27x (1078) 
ಸಂಸ್ತುತೋ ವರದಃ ಸೋಽಹಂ ವರಂ ವರಯ ಸುವ್ರತ।
ಸ್ತುತಿಸ್ತ್ವಯೋಕ್ತಾ ಭಕ್ತಾನಾಂ ಜಪ್ಯೇಯಂ ವಗ್ದೋಸ್ಂಯಹಂ'॥ 1-189-27 (8484) 
ವಸಿಷ್ಠ ಉವಾಚ। 1-189-28x (1079) 
ಯೈಷಾ ತೇ ತಪತೀ ನಾಮ ಸಾವಿತ್ರ್ಯವರಜಾ ಸುತಾ।
ತಾಂ ತ್ವಾಂ ಸಂವರಣಸ್ಯಾರ್ಥೇ ವರಯಾಮಿ ವಿಭಾವಸೋ॥ 1-189-28 (8485) 
ಸ ಹಿ ರಾಜಾ ಬೃಹತ್ಕೀರ್ತಿರ್ಧರ್ಮಾರ್ಥವಿದುದಾರಧೀಃ।
ಯುಕ್ತಃ ಸಂವರಣೋ ಭರ್ತಾ ದುಹಿತುಸ್ತೇ ವಿಹಂಗಮ॥ 1-189-29 (8486) 
ಗಂಧರ್ವ ಉವಾಚ। 1-189-30x (1080) 
ಇತ್ಯುಕ್ತಃ ಸ ತದಾ ತೇನ ದದಾನೀತ್ಯೇವ ನಿಶ್ಚಿತಃ।
ಪ್ರತ್ಯಭಾಷತ ತಂ ವಿಪ್ರಂ ಪ್ರತೀನಂದ್ಯ ದಿವಾಕರಃ॥ 1-189-30 (8487) 
ವರಃ ಸಂವರಣೋ ರಾಜ್ಞಾಂ ತ್ವಮೃಷೀಣಾಂ ವರೋ ಮುನೇ।
ತಪತೀ ಯೋಷಿತಾಂ ಶ್ರೇಷ್ಠಾ ಕಿಮನ್ಯತ್ರಾಪವರ್ಜನಾತ್॥ 1-189-31 (8488) 
ತತಃ ಸರ್ವಾನವದ್ಯಾಂಗೀಂ ತಪತೀಂ ತಪನಃ ಸ್ವಯಂ।
ದದೌ ಸಂವರಣಸ್ಯಾರ್ಥೇ ವಸಿಷ್ಠಾಯ ಮಹಾತ್ಮನೇ॥ 1-189-32 (8489) 
ಪ್ರತಿಜಗ್ರಾಹ ತಾಂ ಕನ್ಯಾಂ ಮಹರ್ಷಿಸ್ತಪತೀಂ ತದಾ।
ವಸಿಷ್ಠೋಽಥ ವಿಸೃಷ್ಟಸ್ತು ಪುನರೇವಾಜಗಾಮ ಹ॥ 1-189-33 (8490) 
ಯತ್ರ ವಿಖ್ಯಾತಕೀರ್ತಿಃ ಸ ಕುರೂಣಾಮೃಷಭೋಽಭವತ್।
ಸ ರಾಜಾ ಮನ್ಮಥಾವಿಷ್ಟಸ್ತದ್ಗತೇನಾಂತರಾತ್ಮನಾ॥ 1-189-34 (8491) 
ದೃಷ್ಟ್ವಾ ಚ ದೇವಕನ್ಯಾಂ ತಾಂ ತಪತೀಂ ಚಾರುಹಾಸಿನೀಂ।
ವಸಿಷ್ಠೇನ ಸಹಾಯಾಂತೀಂ ಸಂಹೃಷ್ಟೋಽಭ್ಯಧಿಕಂ ಬಭೌ॥ 1-189-35 (8492) 
ರುರುಚೇ ಸಾಽಧಿಕಂ ಸುಭ್ರೂರಾಪತಂತೀ ನಭಸ್ತಲಾತ್।
ಸೌದಾಮನೀವ ವಿಭ್ರಷ್ಟಾ ದ್ಯೋತಯಂತೀ ದಿಶಸ್ತ್ವಿಷಾ॥ 1-189-36 (8493) 
ಕೃಚ್ಛ್ರಾದ್ದ್ವಾದಶರಾತ್ರೇ ತು ತಸ್ಯ ರಾಜ್ಞಃ ಸಮಾಹಿತೇ।
ಆಜಗಾಮ ವಿಶುದ್ಧಾತ್ಮಾ ವಸಿಷ್ಠೋ ಭಗವಾನೃಷಿಃ॥ 1-189-37 (8494) 
ತಪಸಾಽಽರಾಧ್ಯ ವರದಂ ದೇವಂ ಗೋಪತಿಮೀಶ್ವರಂ।
ಲೇಭೇ ಸಂವರಣೋ ಭಾರ್ಯಾಂ ವಸಿಷ್ಠಸ್ಯೈವ ತೇಜಸಾ॥ 1-189-38 (8495) 
ತತಸ್ತಸ್ಮಿನ್ಗಿರಿಶ್ರೇಷ್ಠೇ ದೇವಗಂಧರ್ವಸೇವಿತೇ।
ಜಗ್ರಾಹ ವಿಧಿವತ್ಪಾಣಿಂ ತಪತ್ಯಾಃ ಸ ನರರ್ಷಭಃ॥ 1-189-39 (8496) 
ವಸಿಷ್ಠೇನಾಭ್ಯನುಜ್ಞಾತಸ್ತಸ್ಮಿನ್ನೇವ ಧರಾಧರೇ।
ಸೋಽಕಾಮಯತ ರಾಜರ್ಷಿರ್ವಿಹರ್ತುಂ ಸಹ ಭಾರ್ಯಯಾ॥ 1-189-40 (8497) 
ತತಃ ಪುರೇ ಚ ರಾಷ್ಟ್ರೇ ಚ ವನೇಷೂಪವನೇಷು ಚ।
ಆದಿದೇಶ ಮಹೀಪಾಲಸ್ತಮೇವ ಸಚಿವಂ ತದಾ॥ 1-189-41 (8498) 
ನೃಪತಿಂ ತ್ವಭ್ಯನುಜ್ಞಾಪ್ಯ ವಸಿಷ್ಠೋಽಥಾಪಚಕ್ರಮೇ।
ಸೋಽಥ ರಾಜಾ ಗಿರೌ ತಸ್ಮಿನ್ವಿಜಹಾರಾಮರೋ ಯಥಾ॥ 1-189-42 (8499) 
ತತೋ ದ್ವಾದಶವರ್ಷಾಣಿ ಕಾನನೇಷು ವನೇಷು ಚ।
ರೇಮೇ ತಸ್ಮಿನ್ಗಿರೌ ರಾಜಾ ತಯೈವ ಸಹ ಭಾರ್ಯಯಾ॥ 1-189-43 (8500) 
ತಸ್ಯ ರಾಜ್ಞಃ ಪುರೇ ತಸ್ಮಿನ್ಸಮಾ ದ್ವಾದಶ ಸತ್ತಮ।
ನ ವವರ್ಷ ಸಹಸ್ರಾಕ್ಷೋ ರಾಷ್ಟ್ರೇ ಚೈವಾಸ್ಯ ಭಾರತ॥ 1-189-44 (8501) 
ತತಸ್ತಸ್ಯಾಮನಾವೃಷ್ಟ್ಯಾಂ ಪ್ರವೃತ್ತಾಯಾಮರಿಂದಮ।
ಪ್ರಜಾಃ ಕ್ಷಯಮುಪಾಜಗ್ಮುಃ ಸರ್ವಾಃ ಸಸ್ಥಾಣುಜಂಗಮಾಃ॥ 1-189-45 (8502) 
ತಸ್ಮಿಂಸ್ತಥಾವಿಧೇ ಕಾಲೇ ವರ್ತಮಾನೇ ಸುದಾರುಣೇ।
ನಾವಶ್ಯಾಯಃ ಪಪಾತೋರ್ವ್ಯಾಂ ತತಃ ಸಸ್ಯಾನಿ ನಾಽರುಹನ್॥ 1-189-46 (8503) 
ತತೋ ವಿಭ್ರಾಂತಮನಸೋ ಜನಾಃ ಕ್ಷುದ್ಭಪೀಡಿತಾಃ।
ಗೃಹಾಣಿ ಸಂಪರಿತ್ಯಜ್ಯ ಬಭ್ರಮುಃ ಪ್ರದಿಶೋ ದಿಶಃ॥ 1-189-47 (8504) 
ತತಸ್ತಸ್ಮಿನ್ಪುರೇ ರಾಷ್ಟ್ರೇ ತ್ಯಕ್ತದಾರಪರಿಗ್ರಹಾಃ।
ಪರಸ್ಪರಮಮರ್ಯಾದಾಃ ಕ್ಷುಧಾರ್ತಾ ಜಘ್ನಿರೇ ಜನಾಃ॥ 1-189-48 (8505) 
ತತ್ಕ್ಷುಧಾರ್ತೈರ್ನಿರಾನಂದೈಃ ಶವಭೂತೈಸ್ತಥಾ ನರೈಃ।
ಅಭವತ್ಪ್ರೇತರಾಜಸ್ಯ ಪುರಂ ಪ್ರೇತೈರಿವಾವೃತಂ॥ 1-189-49 (8506) 
ತತಸ್ತತ್ತಾದೃಶಂ ದೃಷ್ಟ್ವಾ ಸ ಏವ ಭಗವಾನೃಷಿಃ।
ಅಭ್ಯಾದ್ರವತ ಧರ್ಮಾತ್ಮಾ ವಸಿಷ್ಠೋ ಮುನಿಸತ್ತಮಃ॥ 1-189-50 (8507) 
ತಂ ಚ ಪಾರ್ಥಿವಶಾರ್ದೂಲಮಾನಯಾಮಾಸ ತತ್ಪುರಂ।
ತಪತ್ಯಾ ಸಹಿತಂ ರಾಜನ್ವರ್ಷೇ ದ್ವಾದಶಮೇ ಗತೇ। 
ತತಃ ಪ್ರವೃಷ್ಟಸ್ತತ್ರಾಸೀದ್ಯಥಾಪೂರ್ವಂ ಸುರಾರಿಹಾ॥  1-189-51 (8508) 
ತಸ್ಮಿನ್ನೃಪತಿಶಾರ್ದೂಲೇ ಪ್ರವಿಷ್ಟೇ ನಗರಂ ಪುನಃ।
ಪ್ರವವರ್ಷ ಸಹಸ್ರಾಕ್ಷಃ ಸಸ್ಯಾನಿ ಜನಯನ್ಪ್ರಭುಃ॥ 1-189-52 (8509) 
ತತಃ ಸರಾಷ್ಟ್ರಂ ಮುಮುದೇ ತತ್ಪುರಂ ಪರಯಾ ಮುದಾ।
ತೇನ ಪಾರ್ಥಿವಮುಖ್ಯೇನ ಭಾವಿತಂ ಭಾವಿತಾತ್ಮನಾ॥ 1-189-53 (8510) 
ತತೋ ದ್ವಾದಶ ವರ್ಷಾಣಿ ಪುನರೀಜೇ ನರಾಧಿಪಃ।
ತಪತ್ಯಾ ಸಹಿತಃ ಪತ್ನ್ಯಾ ಯಥಾ ಶಚ್ಯಾ ಮರುತ್ಪತಿಃ॥ 1-189-54 (8511) 
ಗಂಧರ್ವ ಉವಾಚ। 1-189-55x (1081) 
ಏವಮಾಸೀನ್ಮಹಾಭಾಗಾ ತಪತೀ ನಾಮ ಪೌರ್ವಿಕೀ।
ತವ ವೈವಸ್ವತೀ ಪಾರ್ಥ ತಾಪತ್ಯಸ್ತ್ವಂ ಯಯಾ ಮತಃ॥ 1-189-55 (8512) 
ತಸ್ಯಾಂ ಸಂಜನಯಾಮಾಸ ಕುರುಂ ಸಂವರಣೋ ನೃಪಃ।
ತಪತ್ಯಾಂ ತಪತಾಂ ಶ್ರೇಷ್ಠ ತಾಪತ್ಯಸ್ತ್ವಂ ತತೋಽರ್ಜುನ॥ ॥ 1-189-56 (8513) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ಏಕೋನನವತ್ಯಧಿಕಶತತಮೋಽಧ್ಯಾಯಃ॥ 189 ॥

Mahabharata - Adi Parva - Chapter Footnotes

1-189-10 ಮುಕುಟಂ ತತ್ಸ್ಥಾನಂ ಲಲಾಟಂ॥ 1-189-15 ದ್ವಾದಶಮೇ ದ್ವಾದಶಸಂಖ್ಯಯಾ ಮಿತೇ॥ 1-189-16 ದಿವ್ಯೇನ ವಿಧಿನಾ ಯೋಗಬಲೇನ॥ ಏಕೋನನವತ್ಯಧಿಕಶತತಮೋಽಧ್ಯಾಯಃ॥ 189 ॥



ಆದಿಪರ್ವ - ಅಧ್ಯಾಯ 190

॥ ಶ್ರೀಃ ॥

1.190. ಅಧ್ಯಾಯಃ 190 

Mahabharata - Adi Parva - Chapter Topics

ಗಂಧರ್ವೇಣ ವಸಿಷ್ಠಮಾಹಾತ್ಂಯಕಥನಪೂರ್ವಕಂ ಪಾಂಡವಾನಾಂ ಪುರೋಹಿತಸಂಗ್ರಹಣೋಪದೇಶಃ॥ 1 ॥

Mahabharata - Adi Parva - Chapter Text

1-190-0 (8514) 
ವೈಶಂಪಾಯನ ಉವಾಚ। 1-190-0x (1082) 
ಸ ಗಂಧರ್ವವಚಃ ಶ್ರುತ್ವಾ ತತ್ತದಾ ಭರತರ್ಷಭ।
ಅರ್ಜುನಃ ಪರಯಾ ಭಕ್ತ್ಯಾ ಪೂರ್ಣಚಂದ್ರ ಇವಾಬಭೌ॥ 1-190-1 (8515) 
ಉವಾಚ ಚ ಮಹೇಷ್ವಾಸೋ ಗಂಧರ್ವಂ ಕುರುಸತ್ತಮಃ।
ಜಾತಕೌತೂಹಲೋಽತೀವ ವಸಿಷ್ಠಸ್ಯ ತಪೋಬಲಾತ್॥ 1-190-2 (8516) 
ವಸಿಷ್ಠ ಇತಿ ತಸ್ಯೈತದೃಷೇರ್ನಾಮ ತ್ವಯೇರಿತಂ।
ಏತದಿಚ್ಛಾಂಯಹಂ ಶ್ರೋತುಂ ಯಥಾವತ್ತದ್ವದಸ್ವ ಮೇ॥ 1-190-3 (8517) 
ಯ ಏಷ ಗಂಧರ್ವಪತೇ ಪೂರ್ವೇಷಾಂ ನಃ ಪುರೋಹಿತಃ।
ಆಸೀದೇತನ್ಮಮಾಚಕ್ಷ್ವ ಕ ಏಷ ಭಗವಾನೃಷಿಃ॥ 1-190-4 (8518) 
ಗಂಧರ್ವ ಉವಾಚ। 1-190-5x (1083) 
ಬ್ರಹ್ಮಣೋ ಮಾನಸಃ ಪುತ್ರೋ ವಸಿಷ್ಠೋಽರುಂಧತೀಪತಿಃ।
ತಪಸಾ ನಿರ್ಜಿತೌ ಶಶ್ವದಜೇಯಾವಮರೈರಪಿ॥ 1-190-5 (8519) 
ಕಾಮಕ್ರೋಧಾವುಭೌ ಯಸ್ಯ ಚರಣೌ ಸಮುವಾಹತುಃ।
ಇಂದ್ರಿಯಾಣಾಂ ವಶಕರೋ ವಶಿಷ್ಠ ಇತಿ ಚೋಚ್ಯತೇ॥ 1-190-6 (8520) 
`ಯಥಾ ಕಾಮಶ್ಚ ಕ್ರೋಧಶ್ಚ ನಿರ್ಜಿತಾವಜಿತೌ ನರೈಃ।
ಜಿತಾರಯೋ ಜಿತಾ ಲೋಕಾಃ ಪಂಥಾನಶ್ಚ ಜಿತಾ ದಿಶಃ॥'  1-190-7 (8521) 
ಯಸ್ತು ನೋಚ್ಛೇದನಂ ಚಕ್ರೇ ಕುಶಿಕಾನಾಮುದಾರಧೀಃ।
ವಿಶ್ವಾಮಿತ್ರಾಪರಾಧೇನ ಧಾರಯನ್ಮನ್ಯುಮುತ್ತಮಂ॥ 1-190-8 (8522) 
ಪುತ್ರವ್ಯಸನಸಂತಪ್ತಃ ಶಕ್ತಿಮಾನಪ್ಯಶಕ್ತವತ್।
ವಿಶ್ವಾಮಿತ್ರವಿನಾಶಾಯ ನ ಚಕ್ರೇ ಕರ್ಮ ದಾರುಣಂ॥ 1-190-9 (8523) 
ಮೃತಾಂಶ್ಚ ಪುನರಾಹರ್ತುಂ ಶಕ್ತಃ ಪುತ್ರಾನ್ಯಮಕ್ಷಯಾತ್।
ಕೃತಾಂತಂ ನಾತಿಚಕ್ರಾಮ ವೇಲಾಮಿವ ಮಹೋದಧಿಃ॥ 1-190-10 (8524) 
ಯಂ ಪ್ರಾಪ್ಯ ವಿಜಿತಾತ್ಮಾನಂ ಮಹಾತ್ಮಾನಂ ನರಾಧಿಪಾಃ।
ಇಕ್ಷ್ವಾಕವೋ ಮಹೀಪಾಲಾ ಲೇಭಿರೇ ಪೃಥಿವೀಮಿಮಾಂ॥ 1-190-11 (8525) 
ಪುರೋಹಿತಮಿಮಂ ಪ್ರಾಪ್ಯ ವಸಿಷ್ಠಮೃಷಿಸತ್ತಮಂ।
ಈಜಿರೇ ಕ್ರತುಭಿಶ್ಚೈವ ನೃಪಾಸ್ತೇ ಕುರುನಂದನ॥ 1-190-12 (8526) 
ಸ ಹಿ ತಾನ್ಯಾಜಯಾಮಾಸ ಸರ್ವಾನ್ನೃಪತಿಸತ್ತಮಾನ್।
ಬ್ರಹ್ಮರ್ಷಿಃ ಪಾಂಡವಶ್ರೇಷ್ಠ ಬೃಹಸ್ಪತಿರಿವಾಮರಾನ್॥ 1-190-13 (8527) 
ತಸ್ಮಾದ್ಧರ್ಮಪ್ರಧಾನಾತ್ಮಾ ವೇದಧರ್ಮವಿದೀಪ್ಸಿತಃ।
ಬ್ರಾಹ್ಮಣೋ ಗುಣವಾನ್ಕಶ್ಚಿತ್ಪುರೋಧಾಃ ಪ್ರತಿದೃಶ್ಯತಾಂ॥ 1-190-14 (8528) 
ಕ್ಷತ್ರಿಯೇಣಾಭಿಜಾತೇನ ಪೃಥಿವೀಂ ಜೇತುಮಿಚ್ಛತಾ।
ಪೂರ್ವಂ ಪುರೋಹಿತಃ ಕಾರ್ಯಃ ಪಾರ್ಥ ರಾಜ್ಯಾಭಿವೃದ್ಧಯೇ॥ 1-190-15 (8529) 
ಮಹೀಂ ಜಿಗೀಷತಾ ರಾಜ್ಞಾ ಬ್ರಹ್ಮ ಕಾರ್ಯಂ ಪುರಃಸ್ಕೃತಂ।
ತಸ್ಮಾತ್ಪುರೋಹಿತಃ ಕಶ್ಚಿದ್ಗುಣವಾನ್ವಿಜಿತೇಂದ್ರಿಯಃ। 
ವಿದ್ವಾನ್ಭವತು ವೋ ವಿಪ್ರೋ ಧರ್ಮಕಾಮಾರ್ಥತತ್ತ್ವವಿತ್॥ ॥  1-190-16 (8530) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಮಿ ಚೈತ್ರರಥಪರ್ವಣಿ ನವತ್ಯಧಿಕಶತತಮೋಽಧ್ಯಾಯಃ॥ 190 ॥

Mahabharata - Adi Parva - Chapter Footnotes

1-190-2 ತಪೋಬಲಾತ್ ತಪೋಬಲಂ ಶ್ರುತ್ವಾ॥ 1-190-7 ಜಿತಾರಯಃ ಜಿತಾ ಅಸ್ಯ ಇತಿ ಚ್ಛೇದಃ॥ 1-190-8 ಅಪರಾಧೇನ ಪುತ್ರಶತವಧರೂಪೇಣ॥ ನವತ್ಯಧಿಕಶತತಮೋಽಧ್ಯಾಯಃ॥ 190 ॥



ಆದಿಪರ್ವ - ಅಧ್ಯಾಯ 191

॥ ಶ್ರೀಃ ॥

1.191. ಅಧ್ಯಾಯಃ 191 

Mahabharata - Adi Parva - Chapter Topics

ವಸಿಷ್ಠೋಪಾಖ್ಯಾನೇ---ವಿಶ್ವಾಮಿತ್ರಸ್ಯ ವಸಿಷ್ಠಾಶ್ರಮಾಭಿಗಮನಂ॥ 1 ॥ ವಸಿಷ್ಠೇನ ವಿಶ್ವಾಮಿತ್ರಸ್ಯಾತಿಥ್ಯಕರಣಂ॥ 2 ॥ ವಿಶ್ವಾಮಿತ್ರೇಣ ವಸಿಷ್ಠಧೇನುಯಾಚನಂ॥ 3 ॥ ವಸಿಷ್ಠೇನಾದತ್ತಾಯಾ ಧೇನೋಃ ವಿಶ್ವಾಮಿತ್ರೇಣ ಬಲಾತ್ಕಾರೇಣ ಹರಣಂ॥ 4 ॥ ಕುಪಿತಯಾ ನಂದಿನ್ಯಾ ಸೃಷ್ಟೈಃ ಂಲೇಚ್ಛಾದ್ಯೈಃ ವಿಶ್ವಾಮಿತ್ರಪರಾಜಯಃ॥ 5 ॥ ವಿಶ್ವಾಮಿತ್ರಸ್ಯ ತಪಸಾ ಬ್ರಾಹ್ಮಣ್ಯಪ್ರಾಪ್ತಿಃ॥ 6 ॥

Mahabharata - Adi Parva - Chapter Text

1-191-0 (8531) 
ಅರ್ಜುನ ಉವಾಚ। 1-191-0x (1084) 
ಕಿಂನಿಮಿತ್ತಮಭೂದ್ವೈರಂ ವಿಶ್ವಾಮಿತ್ರವಸಿಷ್ಠಯೋಃ।
ವಸತೋರಾಶ್ರಮೇ ದಿವ್ಯೇ ಶಂಸ ನಃ ಸರ್ವಮೇವ ತತ್॥ 1-191-1 (8532) 
ಗಂಧರ್ವ ಉವಾಚ। 1-191-2x (1085) 
ಇದಂ ವಾಸಿಷ್ಠಮಾಖ್ಯಾನಂ ಪುರಾಣಂ ಪರಿಚಕ್ಷತೇ।
ಪಾರ್ಥ ಸರ್ವೇಷು ಲೋಕೇಷು ಯಥಾವತ್ತನ್ನಿಬೋಧ ಮೇ॥ 1-191-2 (8533) 
ಕಾನ್ಯಕುಬ್ಜೇ ಮಹಾನಾಸೀತ್ಪಾರ್ಥಿವೋ ಭರತರ್ಷಭ।
ಗಾಧೀತಿ ವಿಶ್ರುತೋ ಲೋಕೇ ಕುಶಿಕಸ್ಯಾತ್ಮಸಂಭವಃ॥ 1-191-3 (8534) 
ತಸ್ಯ ಧರ್ಮಾತ್ಮನಃ ಪುತ್ರಃ ಸಮೃದ್ಧಬಲವಾಹನಃ।
ವಿಶ್ವಾಮಿತ್ರ ಇತಿ ಖ್ಯತೋ ಬಭೂವ ರಿಪುಮರ್ದನಃ॥ 1-191-4 (8535) 
ಸ ಚಚಾರ ಸಹಾಮಾತ್ಯೋ ಮೃಗಯಾಂ ಗಹನೇ ವನೇ।
ಮೃಗಾನ್ವಿಧ್ಯನ್ವರಾಹಾಂಶ್ಚ ರಂಯೇಷು ಮರುಧನ್ವಸು॥ 1-191-5 (8536) 
ವ್ಯಾಯಾಮಕರ್ಶಿತಃ ಸೋಽಥ ಮೃಗಲಿಪ್ಸುಃ ಪಿಪಾಸಿತಃ।
ಆಜಗಾಮ ನರಶ್ರೇಷ್ಠ ವಸಿಷ್ಠಸ್ಯಾಶ್ರಮಂ ಪ್ರತಿ॥ 1-191-6 (8537) 
ತಮಾಗತಮಭಿಪ್ರೇಕ್ಷ್ಯ ವಸಿಷ್ಠಃ ಶ್ರೇಷ್ಠಭಾಗೃಷಿಃ।
ವಿಶ್ವಾಮಿತ್ರಂ ನರಶ್ರೇಷ್ಠಂ ಪ್ರತಿಜಗ್ರಾಹ ಪೂಜಯಾ॥ 1-191-7 (8538) 
ಪಾದ್ಯಾರ್ಘ್ಯಾಚಮನೀಚೈಸ್ತಂ ಸ್ವಾಗತೇನ ಚ ಭಾರತ।
ತಥೈವ ಪರಿಜಗ್ರಾಹ ವನ್ಯೇನ ಹವಿಷಾ ತದಾ॥ 1-191-8 (8539) 
ತಸ್ಯಾಥ ಕಾಮಧುಗ್ಧೇನುರ್ವಸಿಷ್ಠಸ್ಯ ಮಹಾತ್ಮನಃ।
ಉಕ್ತಾ ಕಾಮಾನ್ಪ್ರಯಚ್ಛೇತಿ ಸಾ ಕಾಮಾಂದುದುಹೇ ತತಃ॥ 1-191-9 (8540) 
`ಬಾಷ್ಪಾಢ್ಯಸ್ಯೋದನಸ್ಯೈವ ರಾಶಯಃ ಪರ್ವತೋಪಮಾಃ।
ನಿಷ್ಠಾನಾನಿ ಚ ಸೂಪಾಂಶ್ಚ ದಧಿಕುಲ್ಯಾಸ್ತಥೈವ ಚ॥ 1-191-10 (8541) 
ಕೂಪಾಂಶ್ಚ ಘೃತಸಂಪೂರ್ಣಾನ್ಗೌಡ್ಯಾನ್ನಾನಿ ಸಹಸ್ರಶಃ।
ಇಕ್ಷೂನ್ಮಧೂನಿ ಲಾಜಾಂಶ್ಚ ಮೈರೇಯಾಂಶ್ಚ ವರಾಸವಾನ್॥'  1-191-11 (8542) 
ಗ್ರಾಂಯಾರಣ್ಯಾಶ್ಚೌಷಧೀಶ್ಚ ದುದುಹೇ ಪಯ ಏವ ಚ।
ಷಡ್ರಸಂ ಚಾಮೃತನಿಭಂ ರಸಾಯನಮನುತ್ತಮಂ॥ 1-191-12 (8543) 
ಭೋಜನೀಯಾನಿ ಪೇಯಾನಿ ಭಕ್ಷ್ಯಾಣಿ ವಿವಿಧಾನಿ ಚ।
ಲೇಹ್ಯಾನ್ಯಮೃತಕಲ್ಪಾನಿ ಚೋಷ್ಯಾಣಿ ಚ ತಥಾರ್ಜುನಾ॥ 1-191-13 (8544) 
ರತ್ನಾನಿ ಚ ಮಹಾರ್ಹಾಣಿ ವಾಸಾಂಸಿ ವಿವಿಧಾನಿ ಚ।
ತೈಃ ಕಾಮೈಃ ಸರ್ವಸಂಪೂರ್ಣೈಃ ಪೂಜಿತಶ್ಚ ಮಹಿಪತಿಃ॥ 1-191-14 (8545) 
ಸಾಮಾತ್ಯಃ ಸಬಲಶ್ಚೈವ ತುತೋಷ ಸ ಭೃಶಂ ತದಾ।
ಷಡುನ್ನತಾಂ ಸುಪಾರ್ಶ್ವೋರುಂ ಪೃಥುಪಂಚಸಮಾವೃತಾಂ॥ 1-191-15 (8546) 
ಮಂಡೂಕನೇತ್ರಾಂ ಸ್ವಾಕಾರಾಂ ಪೀನೋಧಸಮನಿಂದಿತಾಂ।
ಸುವಾಲಘಿಂ ಶಂಕುಕರ್ಣಾಂ ಚಾರುಶೃಂಗಾಂ ಮನೋರಮಾಂ॥ 1-191-16 (8547) 
ಪುಷ್ಟಾಯತಶಿರೋಗ್ರೀವಾಂ ವಿಸ್ಮಿತಃ ಸೋಽಭಿವೀಕ್ಷ್ಯತಾಂ।
ಅಭಿನಂದ್ಯ ಸ ತಾಂ ರಾಜಾ ನಂದಿನೀಂ ಗಾಧಿನಂದನಃ॥ 1-191-17 (8548) 
ಅಬ್ರವೀಚ್ಚ ಭೃಶಂ ತುಷ್ಟಃ ಸ ರಾಜಾ ತಮೃಷಿಂ ತದಾ।
ಅರ್ಬುದೇನ ಗವಾಂ ಬ್ರಹ್ಮನ್ಮಮ ರಾಜ್ಯೇನ ವಾ ಪುನಃ॥ 1-191-18 (8549) 
ನಂದಿನೀಂ ಸಂಪ್ರಯಚ್ಛಸ್ವ ಭುಂಕ್ಷ್ವ ರಾಜ್ಯಂ ಮಹಾಮುನೇ।  1-191-19 (8550) 
ವಸಿಷ್ಠ ಉವಾಚ।
ದೇವತಾತಿಥಿಪಿತ್ರರ್ಥಂ ಯಾಜ್ಯಾರ್ಥಂ ಚ ಪಯಸ್ವಿನೀ॥  1-191-19x (1086) 
ಅದೇಯಾ ನಂದಿನೀಯಂ ವೈ ರಾಜ್ಯೇನಾಪಿ ತವಾನಘ।  1-191-20 (8551) 
ವಿಶ್ವಾಮಿತ್ರ ಉವಾಚ।
`ರತ್ನಂ ಹಿ ಭಗವನ್ನೇತದ್ರತ್ನಹಾರೀ ಚ ಪಾರ್ಥಿವಃ।' 
ಕ್ಷತ್ರಿಯೋಽಹಂ ಭವಾನ್ವಿಪ್ರಸ್ತಪಃಸ್ವಾಧ್ಯಾಯಸಾಧನಃ॥  1-191-20x (1087) 
ಬ್ರಾಹ್ಣೇಷು ಕುತೋ ವೀರ್ಯಂ ಪ್ರಶಾಂತೇಷು ಧೃತಾತ್ಮಸು।
ಅರ್ಬುದೇನ ಗವಾಂ ಯಸ್ತ್ವಂ ನ ದದಾಸಿ ಮಮೇಪ್ಸಿತಂ॥ 1-191-21 (8552) 
ಸ್ವಧರ್ಮಂ ನ ಪ್ರಹಾಸ್ಯಾಮಿ ನೇಷ್ಯಾಮಿ ಚ ಬಲೇನ ಗಾಂ।  1-191-22 (8553) 
ವಸಿಷ್ಠ ಉವಾಚ।
ಬಲಸ್ಥಶ್ಚಾಸಿ ರಾಜಾ ಚ ಬಾಹುವೀರ್ಯಶ್ಚ ಕ್ಷತ್ರಿಯಃ॥  1-191-22x (1088) 
ಯಥೇಚ್ಛಸಿ ತಥಾ ಕ್ಷಿಪ್ರಂ ಕುರು ಮಾ ತ್ವಂ ವಿಚಾರಯ।  1-191-23 (8554) 
ಗಂಧರ್ವ ಉವಾಚ।
ಏವಮುಕ್ತಸ್ತಥಾ ಪಾರ್ಥ ವಿಶ್ವಾಮಿತ್ರೋ ಬಲಾದಿವ॥  1-191-23x (1089) 
ಹಂಸಚಂದ್ರಪ್ರತೀಕಾಶಾಂ ನಂದಿನೀಂ ತಾಂ ಜಹಾರ ಗಾಂ।
`ಸಾ ತದಾ ಹ್ರಿಯಮಾಣಾ ಚ ವಿಶ್ವಾಮಿತ್ರಬಲೈರ್ಬಲಾತ್।' 
ಕಶಾದಂಡಪ್ರಣುದಿತಾ ಕಾಲ್ಯಮಾನಾ ಇತಸ್ತತಃ॥  1-191-24 (8555) 
ಹಂಭಾಯಮಾನಾ ಕಲ್ಯಾಣೀ ವಸಿಷ್ಠಸ್ಯಾಥ ನಂದಿನೀ।
ಆಗಂಯಾಭಿಮುಖೀ ಪಾರ್ಥ ತಸ್ಥೌ ಭಗವದುನ್ಮುಖೀ॥ 1-191-25 (8556) 
ಭೃಶಂ ಚ ತಾಡ್ಯಮಾನಾ ವೈ ನ ಜಗಾಮಾಶ್ರಮಾತ್ತತಃ।  1-191-26 (8557) 
ವಸಿಷ್ಠ ಉವಾಚ।
ಶೃಣೋಮಿ ತೇ ರವಂ ಭದ್ರೇ ವಿನದಂತ್ಯಾಃ ಪುನಃ ಪುನಃ॥  1-191-26x (1090) 
ಹ್ರಿಯಸೇ ತ್ವಂ ಬಲಾದ್ಭದ್ರೇ ವಿಶ್ವಾಮಿತ್ರೇಣ ನಂದಿನಿ।
ಕಿಂ ಕರ್ತವ್ಯಂ ಮಯಾ ತತ್ರ ಕ್ಷಮಾವಾನ್ಬ್ರಾಹ್ಮಣೋ ಹ್ಯಹಂ।  1-191-27 (8558) 
ಗಂಧರ್ವ ಉವಾಚ। 1-191-28x (1091) 
ಸಾ ಭಯಾನ್ನಂದಿನೀ ತೇಷಾಂ ಬಲಾನಾಂ ಭರತರ್ಷಭ।
ವಿಶ್ವಾಮಿತ್ರಭಯೋದ್ವಿಗ್ನಾ ವಸಿಷ್ಠಂ ಸಮುಪಾಗಮತ್॥ 1-191-28 (8559) 
ಗೌರುವಾಚ। 1-191-29x (1092) 
ಕಶಾಗ್ರದಂಡಾಭಿಹತಾಂ ಕ್ರೋಶಂತೀಂ ಮಾಮನಾಥವತ್।
ವಿಶ್ವಾಮಿತ್ರಬಲೈರ್ಘೋರೈರ್ಭಗವನ್ ಕಿಮುಪೇಕ್ಷಸೇ॥ 1-191-29 (8560) 
ಗಂಧರ್ವ ಉವಾಚ। 1-191-30x (1093) 
ಏವಂ ತಸ್ಯಾಂ ತದಾ ಪಾರ್ಥ ಧರ್ಷಿತಾಯಾಂ ಮಹಾಮುನಿಃ।
ನ ಚುಕ್ಷುಭೇ ತದಾ ಧೈರ್ಯಾನ್ನ ಚಚಾಲ ಧೃತವ್ರತಃ॥ 1-191-30 (8561) 
ವಸಿಷ್ಠ ಉವಾಚ। 1-191-31x (1094) 
ಕ್ಷತ್ರಿಯಾಣಾಂ ಬಲಂ ತೇಜೋ ಬ್ರಾಹ್ಮಣಾನಾಂ ಕ್ಷಮಾ ಬಲಂ।
ಕ್ಷಮಾ ಮಾಂ ಭಜತೇ ಯಸ್ಮಾದ್ಗಂಯತಾಂ ಯದಿ ರೋಚತೇ॥ 1-191-31 (8562) 
ನಂದಿನ್ಯುವಾಚ। 1-191-32x (1095) 
ಕಿಂ ನು ತ್ಯಕ್ತಾಽಸ್ಮಿ ಭಗವನ್ಯದೇವಂ ತ್ವಂ ಪ್ರಭಾಷಸೇ।
ಅತ್ಯಕ್ತಾಽಹಂ ತ್ವಯಾ ಬ್ರಹ್ಮನ್ನೇತುಂ ಶಕ್ಯಾ ನ ವೈ ಬಲಾತ್॥ 1-191-32 (8563) 
ವಸಿಷ್ಠ ಉವಾಚ। 1-191-33x (1096) 
ನ ತ್ವಾಂ ತ್ಯಜಾಮಿ ಕಲ್ಯಾಣಿ ಸ್ಥೀಯತಾಂ ಯದಿ ಶಕ್ಯತೇ।
ದೃಢೇನ ದಾಂನಾ ಬದ್ಧ್ವೈಷ ವತ್ಸಸ್ತೇ ಹಿಯತೇ ಬಲಾತ್॥ 1-191-33 (8564) 
ಗಂಧರ್ವ ಉವಾಚ। 1-191-34x (1097) 
ಸ್ಥೀಯತಾಮಿತಿ ತಚ್ಛ್ರುತ್ವಾ ವಸಿಷ್ಠಸ್ಯ ಪಯಸ್ವಿನೀ।
ಊರ್ಧ್ವಾಂಚಿತಶಿರೋಗ್ರೀವಾ ಪ್ರಬಭೌ ರೌದ್ರದರ್ಶನಾ॥ 1-191-34 (8565) 
ಕ್ರೋಧರಕ್ತೇಕ್ಷಣಾ ಸಾ ಗೌರ್ಹಂಭಾರವಘನಸ್ವನಾ।
ವಿಶ್ವಾಮಿತ್ರಸ್ಯ ತತ್ಸೈನ್ಯಂ ವ್ಯದ್ರಾವಯತ ಸರ್ವಶಃ॥ 1-191-35 (8566) 
ಕಶಾಗ್ರದಂಡಾಭಿಹತಾ ಕಾಲ್ಯಮಾನಾ ತತಸ್ತತಃ।
ಕ್ರೋಧರಕ್ತೇಕ್ಷಣಾ ಕ್ರೋಧಂ ಭೂಯ ಏವ ಸಮಾದದೇ॥ 1-191-36 (8567) 
ಆದಿತ್ಯ ಇವ ಮಧ್ಯಾಹ್ನೇ ಕ್ರೋಧದೀಪ್ತವಪುರ್ಬಭೌ।
ಅಂಗಾರವರ್ಷಂ ಮುಂಚಂತೀ ಮುಹುರ್ವಾಲಧಿತೋ ಮಹತ್॥ 1-191-37 (8568) 
ಅಸೃಜತ್ಪಹ್ಲವಾನ್ಪುಚ್ಛಾತ್ಪ್ರಸ್ರವಾದ್ದ್ರಾವಿಡಾಂಛಕಾನ್।
ಯೋನಿದೇಶಾಚ್ಚ ಯವಾನಾಞ್ಶಕೃತಃ ಶಬರಾನ್ಬಹೂನ್॥ 1-191-38 (8569) 
ಮೂತ್ರತಶ್ಚಾಸೃಜತ್ಕಾಂಶ್ಚಿಚ್ಛಬರಾಂಶ್ಚೈವ ಪಾರ್ಶ್ವತಃ।
ಪೌಂಡ್ರಾನ್ಕಿರಾತಾನ್ಯವನಾನ್ಸಿಂಹಲಾನ್ಬರ್ಬರಾನ್ಖಸಾನ್॥ 1-191-39 (8570) 
ಚಿಬುಕಾಂಶ್ಚ ಪುಲಿಂದಾಂಶ್ಚ ಚೀನಾನ್ಹೂಣಾನ್ಸಕೇರಲಾನ್।
ಸಸರ್ಜ ಫೇನತಃ ಸಾ ಗೌರ್ಂಲೇಚ್ಛಾನ್ಬಹುವಿಧಾನಪಿ॥ 1-191-40 (8571) 
ತೈರ್ವಿಸೃಷ್ಟೈರ್ಮಹಾಸೈನ್ಯೈರ್ನಾನಾಂಲೇಚ್ಛಗಣೈಸ್ತದಾ।
ನಾನಾವರಣಸಂಛನ್ನೈರ್ನಾನಾಯುಧಧರೈಸ್ತಥಾ॥ 1-191-41 (8572) 
ಅವಾಕೀರ್ಯತ ಸಂರಬ್ಧೈರ್ವಿಶ್ವಾಮಿತ್ರಸ್ಯ ಪಶ್ಯತಃ।
ಏಕೈಕಶ್ಚ ತದಾ ಯೋಧಃ ಪಂಚಭಿಃ ಸಪ್ತಭಿರ್ವೃತಃ॥ 1-191-42 (8573) 
ಅಸ್ತ್ರವರ್ಷೇಣ ಮಹತಾ ವಧ್ಯಮಾನಂ ಬಲಂ ತದಾ।
ಪ್ರಭಗ್ನಂ ಸರ್ವತಸ್ತ್ರಸ್ತಂ ವಿಶ್ವಾಮಿತ್ರಸ್ಯ ಪಶ್ಯತಃ॥ 1-191-43 (8574) 
`ತಸ್ಯ ತಚ್ಚತುರಂಗಂ ವೈ ಬಲಂ ಪರಮದುಃಸಹಂ।
ಪ್ರಭಗ್ನಂ ಸರ್ವತೋ ಘೋರಂ ಪಯಸ್ವಿನ್ಯಾ ವಿನಿರ್ಜಿತಂ॥'  1-191-44 (8575) 
ನ ಚ ಪ್ರಾಣೈರ್ವಿಯುಜ್ಯಂತೇ ಕೇಚಿತ್ತತ್ರಾಸ್ಯ ಸೈನಿಕಾಃ।
ವಿಶ್ವಾಮಿತ್ರಸ್ಯ ಸಂಕ್ರುದ್ಧೈರ್ವಾಸಿಷ್ಠೈರ್ಭರತರ್ಷಭ॥ 1-191-45 (8576) 
ಸಾ ಗೌಸ್ತತ್ಸಕಲಂ ಸೈನ್ಯಂ ಕಾಲಯಾಮಾಸ ದೂರತಃ।
ವಿಶ್ವಾಮಿತ್ರಸ್ಯ ತತ್ಸೈನ್ಯಂ ಕಾಲ್ಯಮಾನಂ ತ್ರಿಯೋಜನಂ॥ 1-191-46 (8577) 
ಕ್ರೋಶಮಾನಂ ಭಯೋದ್ವಿಗ್ನಂ ತ್ರಾತಾರಂ ನಾಧ್ಯಗಚ್ಛತ।
`ವಿಶ್ವಾಮಿತ್ರಸ್ತತೋ ದೃಷ್ಟ್ವಾ ಕ್ರೋಧಾವಿಷ್ಟಃ ಸ ರೋದಸೀ॥ 1-191-47 (8578) 
ವವರ್ಷ ಶರವರ್ಷಾಣಿ ವಸಿಷ್ಠೇ ಮುನಿಸತ್ತಮೇ।
ಘೋರರೂಪಾಂಶ್ಚ ನಾರಾಚಾನ್ಕ್ಷುರಾನ್ಭಲ್ಲಾನ್ಮಹಾಮುನಿಃ॥ 1-191-48 (8579) 
ವಿಶ್ವಾಮಿತ್ರಪ್ರಯುಕ್ತಾಂಸ್ತಾನ್ವೈಣವೇನ ವ್ಯಮೋಚಯತ್।
ವಸಿಷ್ಠಸ್ಯ ತದಾ ದೃಷ್ಟ್ವಾ ಕರ್ಮಕೌಶಲಮಾಹವೇ॥ 1-191-49 (8580) 
ವಿಶ್ವಾಮಿತ್ರೋಽಪಿ ಕೋಪೇನ ಭೂಯಃ ಶತ್ರುನಿಪಾತನಃ।
ದಿವ್ಯಾಸ್ತ್ರವರ್ಷಂ ತಸ್ಮೈ ಸ ಪ್ರಾಹಿಣೋನ್ಮುನಯೇ ರುಷಾ॥ 1-191-50 (8581) 
ಆಗ್ನೇಯಂ ವಾರುಣಂ ಚೈಂದ್ರಂ ಯಾಂಯಂ ವಾಯವ್ಯಮೇವ ಚ।
ವಿಸಸರ್ಜ ಮಹಾಭಾಗೇ ವಸಿಷ್ಠೇ ಬ್ರಹ್ಮಣಃ ಸುತೇ॥ 1-191-51 (8582) 
ಅಸ್ತ್ರಾಣಿ ಸರ್ವತೋ ಜ್ವಾಲಾಂ ವಿಸೃಜಂತಿ ಪ್ರಪೇದಿರೇ।
ಯುಗಾಂತಸಮಯೇ ಘೋರಾಃ ಪತಂಗಸ್ಯೇವ ರಶ್ಮಯಃ॥ 1-191-52 (8583) 
ವಸಿಷ್ಠೋಽಪಿ ಮಹಾತೇಜಾ ಬ್ರಹ್ಮಶಕ್ತಿಪ್ರಯುಕ್ತಯಾ।
ಯಷ್ಟ್ಯಾ ನಿವಾರಯಾಮಾಸ ಸರ್ವಾಣ್ಯಸ್ತ್ರಾಣಿ ಸ ಸ್ಮಯನ್॥ 1-191-53 (8584) 
ತತಸ್ತೇ ಭಸ್ಮಸಾದ್ಭೂತಾಃ ಪತಂತಿ ಸ್ಮ ಮಹೀತಲೇ।
ಅಪೋಹ್ಯ ದಿವ್ಯಾನ್ಯಸ್ತ್ರಾಣಿ ವಸಿಷ್ಠೋ ವಾಕ್ಯಮಬ್ರವೀತ್॥ 1-191-54 (8585) 
ನಿರ್ಜಿತೋಽಸಿ ಮಹಾರಾಜ ದುರಾತ್ಮನ್ಗಾಧಿನಂದನ।
ಯದಿ ತೇಽಸ್ತಿ ಪರಂ ಶೌರ್ಯಂ ತದ್ದರ್ಶಯ ಮಯಿ ಸ್ಥಿತೇ॥ 1-191-55 (8586) 
ಗಂಧರ್ವ ಉವಾಚ। 1-191-56x (1098) 
ವಿಶ್ವಾಮಿತ್ರಸ್ತಥಾ ಚೋಕ್ತೋ ವಸಿಷ್ಠೇನ ನರಾಧಿಪಃ।
ನೋವಾಚ ಕಿಂಚಿದ್ವ್ರೀಡಾಢ್ಯೋ ವಿದ್ರಾವಿತಮಹಾಬಲಃ'॥ 1-191-56 (8587) 
ದೃಷ್ಟ್ವಾ ತನ್ಮಹದಾಶ್ಚರ್ಯಂ ಬ್ರಹ್ಮತೇಜೋಭವಂ ತದಾ।
ವಿಶ್ವಾಮಿತ್ರಃ ಕ್ಷತ್ರಭಾವಾನ್ನಿರ್ವಿಣ್ಣೋ ವಾಕ್ಯಮಬ್ರವೀತ್। 
ಧಿಗ್ಬಲಂ ಕ್ಷತ್ರಿಯಬಲಂ ಬ್ರಹ್ಮತೇಜೋಬಲಂ ಬಲಂ॥  1-191-57 (8588) 
ಬಲಾಬಲೇ ವಿನಿಶ್ಚಿತ್ಯ ತಪ ಏವ ಪರಂ ಬಲಂ।  1-191-58 (8589) 
ಗಂಧರ್ವ ಉವಾಚ।
ಸ ರಾಜ್ಯಂ ಸ್ಫೀತಮುತ್ಸೃಜ್ಯ ತಾಂ ಚ ದೀಪ್ತಾಂ ನೃಪಶ್ರಿಯಂ॥  1-191-58x (1099) 
ಭೋಗಾಂಶ್ಚ ಪೃಷ್ಠತಃ ಕೃತ್ವಾ ತಪಸ್ಯೇವ ಮನೋ ದಧೇ।
ಸ ಗತ್ವಾ ತಪಸಾ ಸಿದ್ಧಿಂ ಲೋಕಾನ್ವಿಷ್ಟಭ್ಯ ತೇಜಸಾ॥ 1-191-59 (8590) 
ತತಾಪ ಸರ್ವಾಂದೀಪ್ತೌಜಾ ಬ್ರಾಹ್ಮಣತ್ವಮವಾಪ್ತವಾನ್।
ಅಪಿಬಚ್ಚ ತತಃ ಸೋಮಮಿಂದ್ರೇಣ ಸಹ ಕೌಶಿಕಃ॥ 1-191-60 (8591) 
`ಏವಂವೀರ್ಯಸ್ತು ರಾಜರ್ಷಿರ್ವಿಪ್ರರ್ಷಿಃ ಸಂಬಭೂವ ಹ'॥ ॥  1-191-61 (8592) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಮಿ ಏಕನವತ್ಯಧಿಕಶತತಮೋಽಧ್ಯಾಯಃ॥ 191 ॥

Mahabharata - Adi Parva - Chapter Footnotes

1-191-5 ಮರುಧನ್ವಸು ಮರುಸಂಜ್ಞಕೇಷ್ವಲ್ಪಜಲಪ್ರದೇಶೇಷು॥ 1-191-38 ಪಹ್ಲವಾದಯೋ ಂಲೇಚ್ಛವಿಶೇಷಾಃ॥ ಏಕನವತ್ಯಧಿಕಶತತಮೋಽಧ್ಯಾಯಃ॥ 191 ॥



ಆದಿಪರ್ವ - ಅಧ್ಯಾಯ 192

॥ ಶ್ರೀಃ ॥

1.192. ಅಧ್ಯಾಯಃ 192 

Mahabharata - Adi Parva - Chapter Topics

ಕಲ್ಮಾಷಪಾದರಾಜೋಪಾಖ್ಯಾನೇ---ವಸಿಷ್ಠಪುತ್ರೇಣ ಶಕ್ತಿನಾ ಕಲ್ಮಾಷಪಾದಂ ಪ್ರತಿ ಶಾಪದಾನಂ॥ 1 ॥ ಪುನರನ್ಯೇನ ಬ್ರಾಹ್ಮಣೇನ ಚ ಕಲ್ಮಾಷಪಾದಂಪ್ರತಿ ಶಾಪದಾನಂ॥ 2 ॥ ರಾಕ್ಷಸಾವಿಷ್ಟೇನ ಕಲ್ಮಾಷಪಾದೇನ ವಸಿಷ್ಠಪುತ್ರಾಣಾಂ ಭಕ್ಷಣಂ॥ 3 ॥ ಪುತ್ರಶೋಕಾಭಿಸಂತಪ್ತೇನ ವಸಿಷ್ಠೇನ ಪ್ರಾಣತ್ಯಾಗಾರ್ಥಂ ಅನೇಕಧಾ ಪ್ರಯತನಂ॥ 4 ॥

Mahabharata - Adi Parva - Chapter Text

1-192-0 (8593) 
`ಅರ್ಜುನ ಉವಾಚ। 1-192-0x (1100) 
ಋಷ್ಯೋಸ್ತು ಯತ್ಕೃತೇ ವೈರಂ ವಿಶ್ವಾಮಿತ್ರವಸಿಷ್ಠಯೋಃ।
ಬಭೂವ ಗಂಧರ್ವಪತೇ ಶಂಸ ತತ್ಸರ್ವಮೇವ ಮೇ॥ 1-192-1 (8594) 
ಮಾಹಾತ್ಂಯಂ ಚ ವಸಿಷ್ಠಸ್ಯ ಬ್ರಾಹ್ಮಣ್ಯಂ ಬ್ರಹ್ಮತೇಜಸಃ।
ವಿಶ್ವಾಮಿತ್ರಸ್ಯ ಚ ತಥಾ ಕ್ಷತ್ರಸ್ಯ ಚ ಮಹಾತ್ಮನಃ॥ 1-192-2 (8595) 
ನ ಶೃಣ್ವಾನಸ್ತ್ವಹಂ ತೃಪ್ತಿಮುಪಗಚ್ಛಾಮಿ ಖೇಚರ।
ಆಖ್ಯಾಹಿ ಗಂಧರ್ವಪತೇ ಶಂಸ ತತ್ಸರ್ವಮೇವ ಮೇ॥ 1-192-3 (8596) 
ಮಾಹಾತ್ಂಯಂ ಚ ವಸಿಷ್ಠಸ್ಯ ವಿಶ್ವಾಮಿತ್ರಸ್ಯ ಭಾಷತೇ॥  1-192-4 (8597) 
ಗಂಧರ್ವ ಉವಾಚ। 1-192-5x (1101) 
ಇದಂ ವಾಸಿಷ್ಠಮಾಖ್ಯಾನಂ ಪುರಾಣಂ ಪುಣ್ಯಮುತ್ತಮಂ।
ಪಾರ್ಥ ಸರ್ವೇಷು ಲೋಕೇಷು ವಿಶ್ರುತಂ ತನ್ನಿಬೋಧ ಮೇ॥'  1-192-5 (8598) 
ಕಲ್ಮಾಷಪಾದ ಇತ್ಯೇವಂ ಲೋಕೇ ರಾಜಾ ಬಭೂವ ಹ।
ಇಕ್ಷ್ವಾಕುವಂಶಜಃ ಪಾರ್ಥ ತೇಜಸಾಽಸದೃಶೋ ಭುವಿ॥ 1-192-6 (8599) 
ಸ ಕದಾಚಿದ್ವನಂ ರಾಜಾ ಮೃಗಯಾಂ ನಿರ್ಯಯೌ ಪುರಾತ್।
ಮೃಗಾನ್ವಿಧ್ಯನ್ವರಾಹಾಂಶ್ಚ ಚಚಾರ ರಿಪುಮರ್ದನಃ॥ 1-192-7 (8600) 
ತಸ್ಮಿನ್ವನೇ ಮಹಾಘೋರೇ ಖಂಗಾಂಶ್ಚ ಬಹುಶೋಽಹನತ್।
ಹತ್ವಾ ಚ ಸುಚಿರಂ ಶ್ರಾಂತೋ ರಾಜಾ ನಿವವೃತೇ ತತಃ॥ 1-192-8 (8601) 
ಅಕಾಮಯತ್ತಂ ಯಾಜ್ಯಾರ್ಥೇ ವಿಶ್ವಾಮಿತ್ರಃ ಪ್ರತಾಪವಾನ್।
ಸ ತು ರಾಜಾ ಮಹಾತ್ಮಾನಂ ವಾಸಿಷ್ಠಮೃಷಿಸತ್ತಮಂ॥ 1-192-9 (8602) 
ತೃಷಾರ್ತಶ್ಚ ಕ್ಷುಧಾರ್ತಶ್ಚ ಏಕಾಯನಗತಃ ಪಥಿ।
ಅಪಶ್ಯದಜಿತಃ ಸಂಖ್ಯೇ ಮುನಿಂ ಪ್ರತಿಮುಖಾಗತಂ॥ 1-192-10 (8603) 
ಶಕ್ತಿಂ ನಾಮ ಮಹಾಭಾಗಂ ವಸಿಷ್ಠಕುಲವರ್ಧನಂ।
ಜ್ಯೇಷ್ಠಂ ಪುತ್ರಂ ಪುತ್ರಶತಾದ್ವಸಿಷ್ಠಸ್ಯ ಮಹಾತ್ಮನಃ॥ 1-192-11 (8604) 
ಅಪಗಚ್ಛ ಪಥೋಽಸ್ಮಾಕಮಿತ್ಯೇವಂ ಪಾರ್ಥಿವೋಽಬ್ರವೀತ್।
ತಥಾ ಋಷಿರುವಾಚೈನಂ ಸಾಂತ್ವಯಞ್ಶ್ಲಕ್ಷ್ಣಯಾ ಗಿರಾ॥ 1-192-12 (8605) 
ಮಮ ಪಂಥಾ ಮಹಾರಾಜ ಧರ್ಮ ಏಷ ಸನಾತನಃ।
`ವೃದ್ಧಭೀರುನೃಪಸ್ನಾತಸ್ತ್ರೀರೋಗಿವರಚಕ್ರಿಣಾಂ॥ 1-192-13 (8606) 
ಪಂಥಾ ದೇಯೋ ನೃಪೈಸ್ತೇಷಾಮನ್ಯೈಸ್ತೈಸ್ತಸ್ಯ ಭೂಪತೇಃ।'
ರಾಜ್ಞಾ ಸರ್ವೇಷಾ ಧರ್ಮೇಷು ದೇಯಃ ಪಂಥಾ ದ್ವಿಜಾತಯೇ॥  1-192-14 (8607) 
ಏವಂ ಪರಸ್ಪರಂ ತೌ ತು ಪಥೋಽರ್ಥಂ ವಾಕ್ಯಮೂಚತುಃ।
ಅಪಸರ್ಪಾಪಸರ್ಪೇತಿ ವಾಗುತ್ತರಮಕುರ್ವತಾಂ॥ 1-192-15 (8608) 
ಋಷಿಸ್ತು ನಾಪಚಕ್ರಾಮ ತಸ್ಮಿಂಧರ್ಮಪಥೇ ಸ್ಥಿತಃ।
`ಅಪಿ ರಾಜಾ ಮುನೇರ್ಮಾರ್ಗಾತ್ಕ್ರೋಧಾನ್ನಾಪಜಗಾಮ ಹ॥'  1-192-16 (8609) 
ಅಮುಂಚಂತಂ ತು ಪಂಥಾನಂ ತಮೃಷಿಂ ನೃಪಸತ್ತಮಃ।
ಜಗಾಮ ಕಶಯಾ ಮೋಹಾತ್ತದಾ ರಾಕ್ಷಸನ್ಮುನಿಂ॥ 1-192-17 (8610) 
ಕಶಾಪ್ರಹಾರಾಭಿಹತಸ್ತತಃ ಸ ಮುನಿಸತ್ತಮಃ।
ತಂ ಶಶಾಪ ನೃಪಶ್ರೇಷ್ಠಂ ವಾಸಿಷ್ಠಃ ಕ್ರೋಧಮೂರ್ಚ್ಛಿತಃ॥ 1-192-18 (8611) 
ಹಂಸಿ ರಾಕ್ಷಸವದ್ಯಸ್ಮಾದ್ರಾಜಾಪಶದ ತಾಪಸಂ।
ತಸ್ಮಾತ್ತ್ವಮದ್ಯಪ್ರಭೃತಿ ಪುರುಷಾದೋ ಭವಿಷ್ಯಸಿ॥ 1-192-19 (8612) 
ಮನುಷ್ಯಪಿಶಿತೇ ಸಕ್ತಶ್ಚರಿಷ್ಯಸಿ ಮಹೀಮಿಮಾಂ।
ಗಚ್ಛ ರಾಜಾಧಮೇತ್ಯುಕ್ತಃ ಶಕ್ತಿನಾ ವೀರ್ಯಶಕ್ತಿನಾ॥ 1-192-20 (8613) 
ತತೋ ಯಾಜ್ಯನಿಮಿತ್ತಂ ತು ವಿಶ್ವಾಮಿತ್ರವಸಿಷ್ಠಯೋಃ।
ವೈರಮಾಸೀತ್ತದಾ ತಂ ತು ವಿಶ್ವಾಮಿತ್ರೋಽನ್ವಪದ್ಯತ॥ 1-192-21 (8614) 
ತಯೋರ್ವಿವದತೋರೇವಂ ಸಮೀಪಮುಪಚಕ್ರಮೇ।
ಋಷಿರುಗ್ರತಪಾಃ ಪಾರ್ಥ ವಿಶ್ವಾಮಿತ್ರಃ ಪ್ರತಾಪವಾನ್॥ 1-192-22 (8615) 
ತತಃ ಸ ಬುಬುಧೇ ಪಶ್ಚಾತ್ತಮೃಷಿಂ ನೃಪಸತ್ತಮಃ।
ಋಷೇಃ ಪುತ್ರಂ ವಸಿಷ್ಠಸ್ಯ ವಸಿಷ್ಠಮಿವ ತೇಜಸಾ॥ 1-192-23 (8616) 
ಅಂತರ್ಧಾಯ ತತೋಽತ್ಮಾನಂ ವಿಶ್ವಾಮಿತ್ರೋಽಪಿ ಭಾರತ।
ತಾವುಭಾವತಿಚಕ್ರಾಮ ಚಿಕೀರ್ಷನ್ನಾತ್ಮನಃ ಪ್ರಿಯಂ॥ 1-192-24 (8617) 
ಸ ತು ಶಪ್ತಸ್ತದಾ ತೇನ ಶಕ್ತಿನಾ ವೈ ನೃಪೋತ್ತಮಃ।
ಜಗಾಮ ಶರಣಂ ಶಕ್ತಿಂ ಪ್ರಸಾದಯಿತುಮರ್ಹಯನ್॥ 1-192-25 (8618) 
ತಸ್ಯ ಭಾವಂ ವಿದಿತ್ವಾ ಸ ನೃಪತೇಃ ಕುರುಸತ್ತಮ।
ವಿಶ್ವಾಮಿತ್ರಸ್ತತೋ ರಕ್ಷ ಆದಿದೇಶ ನೃಪಂ ಪ್ರತಿ॥ 1-192-26 (8619) 
ಶಾಪಾತ್ತಸ್ಯ ತು ವಿಪ್ರರ್ಷೇರ್ವಿಶ್ವಾಮಿತ್ರಸ್ಯ ಚಾಜ್ಞಯಾ।
ರಾಕ್ಷಸಃ ಕಿಂಕರೋ ನಾಮ ವಿವೇಶ ನೃಪತಿಂ ತದಾ॥ 1-192-27 (8620) 
ರಕ್ಷಸಾ ತಂ ಗೃಹೀತಂ ತು ವಿದಿತ್ವಾ ಮುನಿಸತ್ತಮಃ।
ವಿಶ್ವಾಮಿತ್ರೋಽಪ್ಯಪಾಕ್ರಾಮತ್ತಸ್ಮಾದ್ದೇಶಾದರಿಂದಮ॥ 1-192-28 (8621) 
ತತಃ ಸ ನೃಪತಿರ್ವಿದ್ವಾನ್ರಕ್ಷನ್ನಾತ್ಮಾನಮಾತ್ಮನಾ।
ಬಲವತ್ಪೀಡ್ಯಮಾನೋಽಪಿ ರಕ್ಷಸಾಂತರ್ಗತೇನ ಹ॥ 1-192-29 (8622) 
ದದರ್ಶಾಥ ದ್ವಿಜಃ ಕಶ್ಚಿದ್ರಾಜಾನಂ ಪ್ರಸ್ಥಿತಂ ವನಂ।
ಅಯಾಚತ ಕ್ಷುಧಾಪನ್ನಃ ಸಮಾಂಸಂ ಭೋಜನಂ ತದಾ॥ 1-192-30 (8623) 
ತಮುವಾಚಾಥ ರಾಜರ್ಷಿರ್ದ್ವಿಜಂ ಮಿತ್ರಸಹಸ್ತದಾ।
ಆಸ್ಸ್ವ ಬ್ರಹ್ಮಂಸ್ತ್ವಮತ್ರೈವ ಮುಹೂರ್ತಂ ಪ್ರತಿಪಾಲಯನ್॥ 1-192-31 (8624) 
ನಿವೃತ್ತಃ ಪ್ರತಿದಾಸ್ಯಾಮಿ ಭೋಜನಂ ತೇ ಯಥೇಪ್ಸಿತಂ।
ಇತ್ಯುಕ್ತ್ವಾ ಪ್ರಯಯೌ ರಾಜಾ ತಸ್ಥೌ ಚ ದ್ವಿಜಸತ್ತಮಃ॥ 1-192-32 (8625) 
ತತೋ ರಾಜಾ ಪರಿಕ್ರಂಯ ಯಥಾಕಾಮಂ ಯಥಾಸುಖಂ।
ನಿವೃತ್ತೋಽಂತಃಪುರಂ ಪಾರ್ಥ ಪ್ರವಿವೇಶ ಮಹಾಮನಾಃ॥ 1-192-33 (8626) 
`ಅಂತರ್ಗತಸ್ತದಾ ರಾಜಾ ಶ್ರುತ್ವಾ ಬ್ರಾಹ್ಮಣಭಾಷಿತಂ।
ಸೋಽಂತಃಪುರಂ ಪ್ರವಿಶ್ಯಾಥ ನ ಸಸ್ಮಾರ ನರಾಧಿಪಃ॥'  1-192-34 (8627) 
ತತೋಽರ್ಧರಾತ್ರ ಉತ್ಥಾಯ ಸೂದಮಾನಾಯ್ಯ ಸತ್ವರಂ।
ಉವಾಚ ರಾಜಾ ಸಂಸ್ಮೃತ್ಯ ಬ್ರಾಹ್ಮಣಸ್ಯ ಪ್ರತಿಶ್ರುತಂ॥ 1-192-35 (8628) 
ಗಚ್ಛಾಮುಷ್ಮಿನ್ವನೋದ್ದೇಶೇ ಬ್ರಾಹ್ಮಣೋ ಮಾಂ ಪ್ರತೀಕ್ಷತೇ।
ಅನ್ನಾರ್ಥೀ ತಂ ತ್ವಮನ್ನೇನ ಸಮಾಂಸೇನೋಪಪಾದಯ॥ 1-192-36 (8629) 
ಗಂಧರ್ವ ಉವಾಚ। 1-192-37x (1102) 
ಏವಮುಕ್ತಸ್ತತಃ ಸೂದಃ ಸೋಽನಾಸಾದ್ಯಾಮಿಷಂ ಕ್ವಚಿತ್।
ನಿವೇದಯಾಮಾಸ ತದಾ ತಸ್ಮೈ ರಾಜ್ಞೇ ವ್ಯಥಾನ್ವಿತಃ॥ 1-192-37 (8630) 
ರಾಜಾ ತು ರಕ್ಷಸಾವಿಷ್ಟಃ ಸೂದಮಾಹ ಗತವ್ಯಥಃ।
ಅಪ್ಯೇನಂ ನರಮಾಂಸೇನ ಭೋಜಯೇತಿ ಪುನಃ ಪುನಃ॥ 1-192-38 (8631) 
ತಥೇತ್ಯುಕ್ತ್ವಾ ತತಃ ಸೂದಃ ಸಂಸ್ಥಾನಂ ವಧ್ಯಘಾತಿನಾಂ।
ಗತ್ವಾಽಽಜಹಾರ ತ್ವರಿತೋ ನರಮಾಂಸಮಪೇತಭೀಃ॥ 1-192-39 (8632) 
ಏತತ್ಸಂಸ್ಕೃತ್ಯ ವಿಧಿವದನ್ನೋಪಹಿತಮಾಶು ವೈ।
ತಸ್ಮೈ ಪ್ರಾದಾದ್ಬ್ರಾಹ್ಮಣಾಯ ಕ್ಷುಧಿತಾಯ ತಪಸ್ವಿನೇ॥ 1-192-40 (8633) 
ಸ ಸಿದ್ಧಚಕ್ಷುಷಾ ದೃಷ್ಟ್ವಾ ತದನ್ನಂ ದ್ವಿಜಸತ್ತಮಃ।
ಅಭೋಜ್ಯಮಿದಮಿತ್ಯಾಹ ಕ್ರೋಧಪರ್ಯಾಕುಲೇಕ್ಷಣಃ॥ 1-192-41 (8634) 
ಬ್ರಾಹ್ಮಣ ಉವಾಚ। 1-192-42x (1103) 
ಯಸ್ಮಾದಭೋಜ್ಯಮನ್ನಂ ಮೇ ದದಾತಿ ಸ ನೃಪಾಧಮಃ॥  1-192-42 (8635) 
ಸಕ್ತೋ ಮಾನುಷಮಾಂಸೇಷು ಯಥೋಕ್ತಃ ಶಕ್ತಿನಾ ಪುರಾ।
ಉದ್ವೇಜನೀಯೋ ಭೂತಾನಾಂ ಚರಿಷ್ಯತಿ ಮಹೀಮಿಮಾಂ॥ 1-192-43 (8636) 
ಗಂಧರ್ವ ಉವಾಚ। 1-192-44x (1104) 
ದ್ವಿರನುವ್ಯಾಹೃತೇ ರಾಜ್ಞಃ ಸ ಶಾಪೋ ಬಲವಾನಭೂತ್।
ರಕ್ಷೋಬಲಸಮಾವಿಷ್ಟೋ ವಿಸಂಜ್ಞಶ್ಚಾಭವನ್ನೃಪಃ॥ 1-192-44 (8637) 
ತತಃ ಸ ನೃಪತಿಶ್ರೇಷ್ಠೋ ರಕ್ಷಸಾಪಹೃತೇಂದ್ರಿಯಃ।
ಉವಾಚ ಶಖ್ತಿಂ ತಂ ದೃಷ್ಟ್ವಾ ನ ಚಿರಾದಿವ ಭಾರತ॥ 1-192-45 (8638) 
ಯಸ್ಮಾದಸದೃಶಃ ಶಾಪಃ ಪ್ರಯುಕ್ತೋಽಯಂ ಮಯಿ ತ್ವಯಾ।
ತಸ್ಮಾತ್ತ್ವತ್ತಃ ಪ್ರವರ್ತಿಷ್ಯೇ ಖಾದಿತುಂ ಪುರುಷಾನಹಂ॥ 1-192-46 (8639) 
ಏವಮುಕ್ತ್ವಾ ತತಃ ಸದ್ಯಸ್ತಂ ಪ್ರಾಣೈರ್ವಿಪ್ರಯೋಜ್ಯ ಚ।
ಶಕ್ತಿಂ ತಂ ಭಕ್ಷಯಾಮಾಸ ವ್ಯಾಘ್ರಃ ಪಶುಮಿವೇಪ್ಸಿತಂ॥ 1-192-47 (8640) 
ಶಕ್ತಿನಂ ತು ಮೃತಂ ದೃಷ್ಟ್ವಾ ವಿಶ್ವಾಮಿತ್ರಃ ಪುನಃಪುನಃ।
ವಸಿಷ್ಠಸ್ಯೈವ ಪುತ್ರೇಷು ತದ್ರಕ್ಷಃ ಸಂದಿದೇಶ ಹ॥ 1-192-48 (8641) 
ಸ ತಾಞ್ಶಕ್ತ್ಯವರಾನ್ಪುತ್ರಾನ್ವಸಿಷ್ಠಸ್ಯ ಮಹಾತ್ಮನಃ।
ಭಕ್ಷಯಾಮಾಸ ಸಂಕ್ರುದ್ಧಃ ಸಿಂಹಃ ಕ್ಷುದ್ರಮೃಗಾನಿವ॥ 1-192-49 (8642) 
ವಸಿಷ್ಠೋ ಘಾತಿತಾಞ್ಶ್ರುತ್ವಾ ವಿಶ್ವಾಮಿತ್ರೇಣ ತಾನ್ಸುತಾನ್।
ಧಾರಯಾಮಾಸ ತಂ ಶೋಕಂ ಮಹಾದ್ರಿರಿವ ಮೇದಿನೀಂ॥ 1-192-50 (8643) 
ಚಕ್ರೇ ಚಾತ್ಮವಿನಾಶಾಯ ಬುದ್ಧಿಂ ಸ ಮುನಿಸತ್ತಮಃ।
ನ ತ್ವೇವ ಕೌಶಿಕೋಚ್ಛೇದಂ ಮೇನೇ ಮತಿಮತಾಂ ವರಃ॥ 1-192-51 (8644) 
ಸ ಮೇರುಕೂಟಾದಾತ್ಮಾನಂ ಮುಮೋಚ ಭಗವಾನೃಷಿಃ।
ಗಿರೇಸ್ತಸ್ಯ ಶಿಲಾಯಾಂ ತು ತೂಲರಾಶಾವಿವಾಪತತ್॥ 1-192-52 (8645) 
ನ ಮಮಾರ ಚ ಪಾತೇನ ಸ ಯದಾ ತೇನ ಪಾಂಡವ।
ತದಾಗ್ನಿಮಿದ್ಧಂ ಭಗವಾನ್ಸಂವಿವೇಶ ಮಹಾವನೇ॥ 1-192-53 (8646) 
ತಂ ತದಾ ಸುಸಮಿದ್ಧೋಽಪಿ ನ ದದಾಹ ಹುತಾಶನಃ।
ದೀಪ್ಯಮಾನೋಽಪ್ಯಮಿತ್ರಘ್ನ ಶೀತೋಽಗ್ನಿರಭವತ್ತತಃ॥ 1-192-54 (8647) 
ಸ ಸಮುದ್ರಮಭಿಪ್ರೇಕ್ಷ್ಯ ಶೋಕಾವಿಷ್ಟೋ ಮಹಾಮುನಿಃ।
ಬದ್ಧ್ವಾ ಕಂಠೇ ಶಿಲಾಂ ಗುರ್ವೀಂ ನಿಪಪಾತ ತದಾಂಭಸಿ॥ 1-192-55 (8648) 
ಸ ಸಮುದ್ರೋರ್ಮಿವೇಗೇನ ಸ್ಥಲೇ ನ್ಯಸ್ತೋ ಮಹಾಮುನಿಃ।
ನ ಮಮಾರ ಯದಾ ವಿಪ್ರಃ ಕಥಂಚಿತ್ಸಂಶಿತವ್ರತಃ। 
ಜಗಾಮ ಸ ತತಃ ಖಿನ್ನಃ ಪುನರೇವಾಶ್ರಮಂ ಪ್ರತಿ॥ ॥  1-192-56 (8649) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ದ್ವಿನವತ್ಯಧಿಕಶತತಮೋಽಧ್ಯಾಯಃ॥ 192 ॥

Mahabharata - Adi Parva - Chapter Footnotes

1-192-9 ಯಾಜ್ಯಾರ್ಥೇ ಅಯಂ ಮಮ ಯಾಜ್ಯೋ ಭವತ್ವಿತ್ಯೇತದರ್ಥಂ॥ 1-192-10 ಏಕಾಯನಗತಃ ಅತಿಸಂಕುಚಿತಮಾರ್ಗೇ ಗತಃ॥ 1-192-52 ಮುಮೋಚ ಪಾತಯಾಮಾಸ। ಆತ್ಮಾನಂ ದೇಹಂ॥ ದ್ವಿನವತ್ಯಧಿಕಶತತಮೋಽಧ್ಯಾಯಃ॥ 192 ॥



ಆದಿಪರ್ವ - ಅಧ್ಯಾಯ 193

॥ ಶ್ರೀಃ ॥

1.193. ಅಧ್ಯಾಯಃ 193 

Mahabharata - Adi Parva - Chapter Topics

ಪೂರ್ವೋಪಾಯೈರಪಿ ದುಸ್ತ್ಯಜಪ್ರಾಣಸ್ಯ ವಸಿಷ್ಠಸ್ಯ ಪುನರ್ಗಂಗಾಪತನಾದಿನಾಪಿ ಪ್ರಾಣತ್ಯಾಗಾಸಂಭವೇ ಆಶ್ರಮಂ ಪ್ರತ್ಯಾಗಮನಂ॥ 1 ॥ ತತ್ರ ಶಕ್ತಿಭಾರ್ಯಾಮದೃಶ್ಯಂತೀನಾಂನೀ ಗರ್ಭವತೀಂ ಜ್ಞಾತ್ವಾ ಆತ್ಮಘಾತಾನ್ನಿವರ್ತನಂ॥ 2 ॥ ಅದೃಶ್ಯಂತ್ಯಾ ಸಹ ಗಚ್ಛಂತಂ ವಸಿಷ್ಠಂ ಭಕ್ಷಯಿತುಮಾಗತಸ್ಯ ಕಲ್ಮಾಷಪಾದಸ್ಯ ವಸಿಷ್ಠೇನ ಶಾಪಾನ್ಮೋಕ್ಷಣಂ॥ 3 ॥ ಸೌದಾಸಪತ್ನ್ಯಾ ವಸಿಷ್ಠಾದ್ಗರ್ಭಸಂಭವಃ॥ 4 ॥ ಅಶ್ಮಕನಾಮಕಪುತ್ರೋತ್ಪತ್ತಿಃ॥ 5 ॥

Mahabharata - Adi Parva - Chapter Text

1-193-0 (8650) 
ಗಂಧರ್ವ ಉವಾಚ। 1-193-0x (1105) 
ತತೋ ದೃಷ್ಟ್ವಾಶ್ರಮಪದಂ ರಹಿತಂ ತೈಃ ಸುತೈರ್ಮುನಿಃ।
ನಿರ್ಜಗಾಮ ಸುದುಃಖಾರ್ತಃ ಪುನರಪ್ಯಾಶ್ರಮಾತ್ತತಃ॥ 1-193-1 (8651) 
ಸೋಽಪಶ್ಯತ್ಸರಿತಂ ಪೂರ್ಣಾಂ ಪ್ರಾವೃಟ್ಕಾಲೇ ನವಾಂಭಸಾ।
ವೃಕ್ಷಾನ್ಬಹುವಿಧಾನ್ಪಾರ್ಥ ಹರಂತೀಂ ತೀರಜಾನ್ಬಹೂನ್॥ 1-193-2 (8652) 
ಅಥ ಚಿಂತಾಂ ಸಮಾಪೇದೇ ಪುನಃ ಕೌರವನಂದನ।
ಅಂಭಸ್ಯಸ್ಯಾ ನಿಮಜ್ಜೇಯಮಿತಿ ದುಃಖಸಮನ್ವಿತಃ॥ 1-193-3 (8653) 
ತತಃ ಪಾಶೈಸ್ತದಾತ್ಮಾನಂ ಗಾಢಂ ಬದ್ಧ್ವಾ ಮಹಾಮುನಿಃ।
ತಸ್ಯಾ ಜಲೇ ಮಹಾನದ್ಯಾ ನಿಮಮಜ್ಜ ಸುದುಃಖಿತಃ॥ 1-193-4 (8654) 
ಅಥ ಚ್ಛಿತ್ತ್ವಾ ನದೀ ಪಾಶಾಂಸ್ತಸ್ಯಾರಿಬಲಸೂದನ।
ಸ್ಥಲಸ್ಥಂ ತಮೃಷಿಂ ಕೃತ್ವಾ ವಿಪಾಶಂ ಸಮವಾಸೃಜತ್॥ 1-193-5 (8655) 
ಉತ್ತತಾರ ತತಃ ಪಾಶೈರ್ವಿಮುಕ್ತಃ ಸ ಮಹಾನೃಷಿಃ।
ವಿಪಾಶೇತಿ ಚ ನಾಮಾಸ್ಯಾ ನದ್ಯಾಶ್ಚಕ್ರೇ ಮಹಾನೃಷಿಃ॥ 1-193-6 (8656) 
`ಸಾ ವಿಪಾಶೇತಿ ವಿಖ್ಯಾತಾ ನದೀ ಲೋಕೇಷು ಭಾರತ।
ಋಷೇಸ್ತಸ್ಯ ನರವ್ಯಾಘ್ರ ವಚನಾತ್ಸತ್ಯವಾದಿನಃ। 
ಉತ್ತೀರ್ಯ ಚ ತದಾ ರಾಜಂದುಃಖಿತೋ ಭಗವಾನೃಷಿಃ॥'  1-193-7 (8657) 
ಶೋಕೇ ಬುದ್ಧಿಂ ತದಾ ಚಕ್ರೇ ನ ಚೈಕತ್ರ ವ್ಯತಿಷ್ಠತ।
ಸೋಽಗಚ್ಛತ್ಪರ್ವತಾಂಶ್ಚೈವ ಸರಿತಶ್ಚ ಸರಾಂಸಿ ಚ॥ 1-193-8 (8658) 
ದೃಷ್ಟ್ವಾ ಸ ಪುನರೇವರ್ಷಿರ್ನದೀಂ ಹೈಮವತೀಂ ತದಾ।
ಚಂಡಗ್ರಾಹವತೀಂ ಭೀಮಾಂ ತಸ್ಯಾಃ ಸ್ರೋತಸ್ಯಪಾತಯತ್॥ 1-193-9 (8659) 
ಸಾ ತಮಗ್ನಿಸಂ ವಿಪ್ರಮನುಚಿಂತ್ಯ ಸರಿದ್ವರಾ।
ಶತಧಾ ವಿದ್ರುತಾ ತಸ್ಮಾಚ್ಛತದ್ರುರಿತಿ ವಿಶ್ರುತಾ॥ 1-193-10 (8660) 
ತತಃ ಸ್ಥಲಗತಂ ದೃಷ್ಟ್ವಾ ತತ್ರಾಪ್ಯಾತ್ಮಾನಮಾತ್ಮನಾ।
ಮರ್ತುಂ ನ ಶಕ್ಯಮಿತ್ಯುಕ್ತ್ವಾ ಪುವರೇವಾಶ್ರಮಂ ಯಯೌ॥ 1-193-11 (8661) 
ಸ ಗತ್ವಾ ವಿವಿಧಾಞ್ಶೈಲಾಂದೇಶಾನ್ಬಹುವಿಧಾಂಸ್ತಥಾ।
ಅದೃಶಂತ್ಯಾಖ್ಯಯಾ ವಧ್ವಾಥಾಶ್ರಮೇನುಸೃತೋಽಭವತ್॥ 1-193-12 (8662) 
ಅಥ ಶುಶ್ರಾವ ಸಂಗತ್ಯಾ ವೇದಾಧ್ಯಯನನಿಃಸ್ವನಂ।
ಪೃಷ್ಠತಃ ಪರಿಪೂರ್ಣಾರ್ಥಂ ಷಡ್ಮಿರಂಗೈರಲಂಕೃತಂ॥ 1-193-13 (8663) 
ಅನುವ್ರಜತಿ ಕೋನ್ವೇಷ ಮಾಮಿತ್ಯೇವಾಥ ಸೋಽಬ್ರವೀತ್।
ಅದೃಶ್ಯಂತ್ಯೇವಮುಕ್ತಾ ವೈ ತಂ ಸ್ನುಷಾ ಪ್ರತ್ಯಭಾಷತ॥ 1-193-14 (8664) 
ಶಕ್ತೋಭಾರ್ಯಾ ಮಹಾಭಾಗ ತಪೋಯುಕ್ತಾ ತಪಸ್ವಿನಂ।
ಅಹಮೇಕಾಕಿನೀ ಚಾಪಿ ತ್ವಯಾ ಗಚ್ಛಾಮಿ ನಾಪರಃ॥ 1-193-15 (8665) 
ವಸಿಷ್ಠ ಉವಾಚ। 1-193-16x (1106) 
ಪುತ್ರಿ ಕಸ್ಯೈಷ ಸಾಂಗಸ್ಯ ವೇದಸ್ಯಾಧ್ಯಯನಸ್ವನಃ।
ಪುರಾ ಸಾಂಗಸ್ಯ ವೇದಸ್ಯ ಶಕ್ತೇರಿವ ಮಯಾ ಶ್ರುತಃ॥ 1-193-16 (8666) 
ಅದೃಶ್ಯಂತ್ಯುವಾಚ। 1-193-17x (1107) 
ಅಯಂ ಕುಕ್ಷೌ ಸಮುತ್ಪನ್ನಃ ಶಕ್ತೇರ್ಗರ್ಭಃ ಸುತಸ್ಯ ತೇ।
ಸಮಾ ದ್ವಾದಶ ತಸ್ಯೇಹ ವೇದಾನಭ್ಯಸ್ಯತೋ ಮುನೇ॥ 1-193-17 (8667) 
ಗಂಧರ್ವ ಉವಾಚ। 1-193-18x (1108) 
ಏವಮುಕ್ತಸ್ತಯಾ ಹೃಷ್ಟೋ ವಸಿಷ್ಠಃ ಶ್ರೇಷ್ಠಭಾಗೃಷಿಃ।
ಅಸ್ತಿ ಸಂತಾನಮಿತ್ಯುಕ್ತ್ವಾ ಮೃತ್ಯೋಃ ಪಾರ್ಥ ನ್ಯವರ್ತತ॥ 1-193-18 (8668) 
ತತಃ ಪ್ರತಿನಿವೃತ್ತಃ ಸ ತಯಾ ವಧ್ವಾ ಸಹಾನಘ।
ಕಲ್ಮಾಷಪಾದಮಾಸೀನಂ ದದರ್ಶ ವಿಜನೇ ವನೇ॥ 1-193-19 (8669) 
ಸ ತು ದೃಷ್ಟ್ವೈವ ತಂ ರಾಜಾ ಕ್ರುದ್ಧ ಉತ್ಥಾಯ ಭಾರತ।
ಆವಿಷ್ಟೋ ರಕ್ಷಸೋಗ್ರೇಣ ಇಯೇಷಾತ್ತುಂ ತದಾ ಮುನಿಂ॥ 1-193-20 (8670) 
ಅದೃಶ್ಯಂತೀ ತು ತಂ ದೃಷ್ಟ್ವಾ ಕ್ರೂರಕರ್ಮಾಣಮಗ್ರತಃ।
ಭಯಸಂವಿಗ್ನಯಾ ವಾಚಾ ವಸಿಷ್ಠಮಿದಮಬ್ರವೀತ್॥ 1-193-21 (8671) 
ಅಸೌ ಮೃತ್ಯುರಿವೋಗ್ರೇಣ ದಂಡೇನ ಭಗವನ್ನಿತಃ।
ಪ್ರಗೃಹೀತೇನ ಕಾಷ್ಠೇನ ರಾಕ್ಷಸೋಽಭ್ಯೇತಿ ದಾರುಣಃ॥ 1-193-22 (8672) 
ತಂ ನಿವಾರಯಿತುಂ ಶಕ್ತೋ ನಾನ್ಯೋಽಸ್ತಿ ಭುವಿ ಕಶ್ಚನ।
ಸ್ವದೃತೇಽದ್ಯ ಮಹಾಭಾಗ ಸರ್ವವೇದವಿದಾಂ ವರ॥ 1-193-23 (8673) 
ಪಾಹಿ ಮಾಂ ಭಗವನ್ಪಾಪಾದಸ್ಮಾದ್ದಾರುಣದರ್ಶನಾತ್।
ರಾಕ್ಷಸೋಽಯಮಿಹಾತ್ತುಂ ವೈ ನೂನಮಾವಾಂ ಸಮೀಹತೇ॥ 1-193-24 (8674) 
ವಸಿಷ್ಠ ಉವಾಚ। 1-193-25x (1109) 
ಮಾಭೈಃ ಪುತ್ರಿ ನ ಭೇತವ್ಯಂ ರಾಕ್ಷಸಾತ್ತು ಕಥಂಚನ।
ನೈತದ್ರಕ್ಷೋ ಭಯಂ ಯಸ್ಮಾತ್ಪಶ್ಯಸಿ ತ್ವಮುಪಸ್ಥಿತಂ॥ 1-193-25 (8675) 
ರಾಜಾ ಕಲ್ಮಾಷಪಾದೋಽಯಂ ವೀರ್ಯವಾನ್ಪ್ರಥಿತೋ ಭುವಿ।
ಸ ಏಷೋಽಸ್ಮಿನ್ವನೋದ್ದೇಶೇ ನಿವಸತ್ಯತಿಭೀಷಣಃ॥ 1-193-26 (8676) 
ಗಂಧರ್ವ ಉವಾಚ। 1-193-27x (1110) 
ತಮಾಪತಂತಂ ಸಂಪ್ರೇಕ್ಷ್ಯ ವಸಿಷ್ಠೋ ಭಗವಾನೃಷಿಃ।
ವಾರಯಾಮಾಸ ತೇಜಸ್ವೀ ಹುಂಕಾರೇಣೈವ ಭಾರತ॥ 1-193-27 (8677) 
ಮಂತ್ರಪೂತೇನ ಚ ಪುನಃ ಸ ತಮಭ್ಯುಕ್ಷ್ಯ ವಾರಿಣಾ।
ಮೋಕ್ಷಯಾಮಾಸ ವೈ ಶಾಪಾತ್ತಸ್ಮಾದ್ಯೋಗಾನ್ನರಾಧಿಪಂ॥ 1-193-28 (8678) 
ಸ ಹಿ ದ್ವಾದಶ ವರ್ಷಾಣಿ ವಾಸಿಷ್ಠಸ್ಯೈವ ತೇಜಸಾ।
ಗ್ರಸ್ತ ಆಸೀದ್ಗ್ರಹೇಣೇವ ಪರ್ವಕಾಲೇ ದಿವಾಕರಃ॥ 1-193-29 (8679) 
ರಕ್ಷಸಾ ವಿಪ್ರಮುಕ್ತೋಽಥ ಸ ನೃಪಸ್ತದ್ವನಂ ಮಹತ್।
ತೇಜಸಾ ರಂಜಯಾಮಾಸ ಂಧ್ಯಾಭ್ರಮಿವ ಭಾಸ್ಕರಃ॥ 1-193-30 (8680) 
ಪ್ರತಿಲಭ್ಯ ತತಃ ಸಂಜ್ಞಾಮಭಿವಾದ್ಯ ಕೃತಾಂಜಲಿಃ।
ಉವಾಚ ನೃಪತಿಃ ಕಾಲೇ ವಸಿಷ್ಠಮೃಷಿಸತ್ತಮಂ॥ 1-193-31 (8681) 
ಸೌದಾಸೋಽಹಂ ಮಹಾಭಾಗ ಯಾಜ್ಯಸ್ತೇ ಮುನಿಸತ್ತಮ।
ಅಸ್ಮಿನ್ಕಾಲೇ ಯದಿಷ್ಟಂ ತೇ ಬ್ರೂಹಿ ಕಿಂ ಕರವಾಣಿ ತೇ॥ 1-193-32 (8682) 
ವಸಿಷ್ಠ ಉವಾಚ। 1-93-33x (1111) 
ವೃತ್ತಮೇತದ್ಯಥಾಕಾಲಂ ಗಚ್ಛ ರಾಜ್ಯಂ ಪ್ರಶಾಧಿ ವೈ।
ಬ್ರಾಹ್ಮಣಂ ತು ಮನುಷ್ಯೇಂದ್ರ ಮಾಽವಮಂಸ್ಥಾಃ ಕದಾಚನ॥ 1-193-33 (8683) 
ರಾಜೋವಾಚ। 1-193-34x (1112) 
ನಾವಮಂಸ್ಯೇ ಮಹಾಭಾಗ ಕದಾಚಿದ್ಬ್ರಾಹ್ಮಣರ್ಷಭಾನ್।
ತ್ವನ್ನಿದೇಶೇ ಸ್ಥಿತಃ ಸಂಯಕ್ ಪೂಜಯಿಷ್ಯಾಂಯಹಂ ದ್ವಿಜಾನ್॥ 1-193-34 (8684) 
ಇಕ್ಷ್ವಾಕೂಣಾಂ ಚ ಯೇನಾಹಮನೃಣಃ ಸ್ಯಾಂ ದ್ವಿಜೋತ್ತಮ।
ತತ್ತ್ವತ್ತಃ ಪ್ರಾಪ್ತುಮಿಚ್ಛಾಮಿ ಸರ್ವವೇದವಿದಾಂ ವರ॥ 1-193-35 (8685) 
ಅಪತ್ಯಾಯೇಪ್ಸಿತಾಯ ತ್ವಂ ಮಹಿಷೀಂ ಗಂತುಮರ್ಹಸಿ।
ಶೀಲರೂಪಗುಣೋಪೇತಾಮಿಕ್ಷ್ವಾಕುಕುಲವೃದ್ಧಯೇ॥ 1-193-36 (8686) 
ಗಂಧರ್ವ ಉವಾಚ। 1-193-37x (1113) 
ದದಾನೀತ್ಯೇವ ತಂ ತತ್ರ ರಾಜಾನಂ ಪ್ರತ್ಯುವಾಚ ಹ।
ವಸಿಷ್ಠಃ ಪರಮೇಷ್ವಾಸಂ ಸತ್ಯಸಂಧೋ ದ್ವಿಜೋತ್ತಮಃ॥ 1-193-37 (8687) 
ತತಃ ಪ್ರತಿಯಯೌ ಕಾಲೇ ವಸಿಷ್ಠಃ ಸಹ ತೇನ ವೈ।
ಖ್ಯಾತಾಂ ಪುರೀಮಿಮಾಂ ಲೋಕೇಷ್ವಯೋಧ್ಯಾಂ ಮನುಜೇಶ್ವರ॥ 1-193-38 (8688) 
ತಂ ಪ್ರಜಾಃ ಪ್ರತಿಮೋದಂತ್ಯಃ ಸರ್ವಾಃ ಪ್ರತ್ಯುದ್ಗತಾಸ್ತದಾ।
ವಿಪಾಪ್ಮಾನಂ ಮಹಾತ್ಮಾನಂ ದಿವೌಕಸ ಇವೇಶ್ವರಂ॥ 1-193-39 (8689) 
ಸುಚಿರಾಯ ಮನುಷ್ಯೇಂದ್ರೋ ನಗರೀಂ ಪುಣ್ಯಲಕ್ಷಣಾಂ।
ವಿವೇಶ ಸಹಿತಸ್ತೇನ ವಸಿಷ್ಠೇನ ಮಹರ್ಷಿಣಾ॥ 1-193-40 (8690) 
ದದೃಶುಸ್ತಂ ಮಹೀಪಾಲಮಯೋಧ್ಯಾವಾಸಿನೋ ಜನಾಃ।
ಪುರೋಹಿತೇನ ಸಹಿತಂ ದಿವಾಕರಮಿವೋದಿತಂ॥ 1-193-41 (8691) 
ಸ ಚ ತಾಂ ಪೂರಯಾಮಾಸ ಲಕ್ಷ್ಂಯಾ ಲಕ್ಷ್ಮೀವತಾಂ ವರಃ।
ಅಯೋಧ್ಯಾಂ ವ್ಯೋಮ ಶೀತಾಂಶುಃ ಶರತ್ಕಾಲ ಇವೋದಿತಃ॥ 1-193-42 (8692) 
ಸಂಸಕ್ತಿಮೃಷ್ಟಪಂಥಾನಂ ಪತಾಕಾಧ್ವಜಶೋಭಿತಂ।
ಮನಃ ಪ್ರಹ್ಲಾದಯಾಮಾಸ ತಸ್ಯ ತತ್ಪುರಮುತ್ತಮಂ॥ 1-193-43 (8693) 
ತುಷ್ಟಪುಷ್ಟಜನಾಕೀರ್ಣಾ ಸಾ ಪುರೀ ಕುರುನಂದನ।
ಅಶೋಭತ ತದಾ ತೇನ ಶಕ್ರೇಣೇವಾಮರಾವತೀ॥ 1-193-44 (8694) 
ತತಃ ಪ್ರವಿಷ್ಟೇ ರಾಜರ್ಷೌ ತಸ್ಮಿಂಸ್ತತ್ಪುರಮುತ್ತಮಂ।
ರಾಜ್ಞಸ್ತಸ್ಯಾಜ್ಞಯಾ ದೇವೀ ವಸಿಷ್ಠಮುಪಚಕ್ರಮೇ॥ 1-193-45 (8695) 
ಋತಾವಥ ಮಹರ್ಷಿಸ್ತು ಸಂಬಭೂವ ತಯಾ ಸಹ।
ದೇವ್ಯಾ ದಿವ್ಯೇನ ವಿಧಿನಾ ವಸಿಷ್ಠಃ ಶ್ರೇಷ್ಠಭಾಗೃಷಿಃ॥ 1-193-46 (8696) 
ತತಸ್ತಸ್ಯಾಂ ಸಮುತ್ಪನ್ನೇ ಗರ್ಭೇ ಸ ಮುನಿಸತ್ತಮಃ।
ರಾಜ್ಞಾಭಿವಾದಿತಸ್ತೇನ ಜಗಾಮ ಮುನಿರಾಶ್ರಮಂ॥ 1-193-47 (8697) 
ದೀರ್ಘಕಾಲೇನ ಸಾ ಗರ್ಭಂ ಸುಷುವೇ ನ ತು ತಂ ಯದಾ।
ತದಾ ದೇವ್ಯಶ್ಮನಾ ಕುಕ್ಷಿಂ ನಿರ್ಬಿಭೇದ ಯಶಸ್ವಿನೀ॥ 1-193-48 (8698) 
ತತೋ ದ್ವಾದಶಮೇ ವರ್ಷೇ ಸ ಜಜ್ಞೇ ಪುರಷರ್ಷಭಃ।
ಅಶ್ಮಕೋ ನಾಮ ರಾಜರ್ಷಿಃ ಪೌದನ್ಯಂ ಯೋ ನ್ಯವೇಶಯತ್॥ ॥ 1-193-49 (8699) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ತ್ರಿನವತ್ಯಧಿಕಶತತಮೋಽಧ್ಯಾಯಃ॥ 193 ॥

Mahabharata - Adi Parva - Chapter Footnotes

1-193-12 ವಧ್ವಾ ಸ್ನುಷಯಾ॥ 1-193-48 ನಿಷ್ಪಿಪೇಷ ಮನಸ್ವಿನೀತಿ ಙ. ಪಾಠಃ॥ ತ್ರಿನವತ್ಯಧಿಕಶತತಮೋಽಧ್ಯಾಯಃ॥ 193 ॥



ಆದಿಪರ್ವ - ಅಧ್ಯಾಯ 194

॥ ಶ್ರೀಃ ॥

1.194. ಅಧ್ಯಾಯಃ 194 

Mahabharata - Adi Parva - Chapter Topics

ಪರಾಶರೋತ್ಪತ್ತಿಃ॥ 1 ॥ ಪಿತರಂ ಕಲ್ಮಾಷಪಾದಭಕ್ಷಿತಂ ಜ್ಞಾತ್ವಾ ಕ್ರುದ್ಧೇನ ಪರಾಶರೇಣ ಲೋಕವಿನಾಶಾಯ ಯತನಂ॥ 2 ॥ ಕರ್ತವೀರ್ಯಾರ್ಜುನ ವಂಶ್ಯೈಃ ಕ್ಷತ್ರಿಯೈಃ ಧನಾರ್ಥಂ ಭೃಗುವಂಶ್ಯಾನಾಂ ಬ್ರಾಹ್ಮಣಾನಾಂ ಹನನಂ॥ 3 ॥ ಕ್ಷತ್ರಿಯಭೀತ್ಯಾ ಕಯಾಚಿದ್ಬ್ರಾಹ್ಮಣ್ಯಾ ಊರೌ ಗರ್ಭಂ ಧೃತಂ ಹಂತುಂ ಕ್ಷತ್ರಿಯಾಣಾಮುದ್ಯಮಃ॥ 4 ॥ ಊರುಂ ಭಿತ್ವಾ ನಿರ್ಗತಸ್ಯ ಬಾಲಕಸ್ಯ ತೇಜಸಾಂಧೀಭೂತಾನಾಂ ಕ್ಷತ್ರಿಯಾಣಾಂ ಬ್ರಾಹ್ಮಣೀಂಪ್ರತಿ ಶರಣಗಮನಂ॥ 5 ॥

Mahabharata - Adi Parva - Chapter Text

1-195-0 (8700) 
ಗಂಧರ್ವ ಉವಾಚ। 1-195-0x (1114) 
ಆಶ್ರಮಸ್ಥಾ ತತಃ ಪುತ್ರಮದೃಶ್ಯಂತೀ ವ್ಯಜಾಯತ।
ಶಕ್ತೇಃ ಕುಲಕರಂ ರಾಜನ್ ದ್ವಿತೀಯಮಿವ ಶಕ್ತಿನಂ॥ 1-194-1 (8701) 
ಜಾತಕರ್ಮಾದಿಕಾಸ್ತಸ್ಯ ಕ್ರಿಯಾಃ ಸ ಮುನಿಸತ್ತಮಃ।
ಪೌತ್ರಸ್ಯ ಭರತಶ್ರೇಷ್ಠ ಚಕಾರ ಭಗವಾನ್ಸ್ವಯಂ॥ 1-194-2 (8702) 
ಪರಾಸುಃ ಸ ಯತಸ್ತೇನ ವಸಿಷ್ಠಃ ಸ್ಥಾಪಿತೋ ಮುನಿಃ।
ಗರ್ಭಸ್ಥೇನ ತತೋ ಲೋಕೇ ಪರಾಶರ ಇತಿ ಸ್ಮೃತಃ॥ 1-194-3 (8703) 
ಅಮನ್ಯತ ಸ ಧರ್ಮಾತ್ಮಾ ವಸಿಷ್ಠಂ ಪಿತರಂ ಮುನಿಃ।
ಜನ್ಮಪ್ರಭೃತಿ ತಸ್ಮಿಂಸ್ತು ಪಿತರೀವಾನ್ವವರ್ತತ॥ 1-194-4 (8704) 
ಸ ತಾತ ಇತಿ ವಿಪ್ರರ್ಷಿಂ ವಸಿಷ್ಠಂ ಪ್ರತ್ಯಭಾಷತ।
ಮಾತುಃ ಸಮಕ್ಷಂ ಕೌಂತೇಯ ಅದೃಶ್ಯಂತ್ಯಾಃ ಪರಂತಪ॥ 1-194-5 (8705) 
ತಾತೇತಿ ಪರಿಪೂರ್ಣಾರ್ಥಂ ತಸ್ಯ ತನ್ಮಧುರಂ ವಚಃ।
ಅದೃಶ್ಯಂತ್ಯಶ್ರುಪೂರ್ಣಾಕ್ಷೀ ಶೃಣ್ವತೀ ತಮುವಾಚ ಹ॥ 1-194-6 (8706) 
ಮಾ ತಾತ ತಾತತಾತೇತಿ ಬ್ರೂಹ್ಯೇನಂ ಪಿತರಂ ಪಿತುಃ।
ರಕ್ಷಸಾ ಭಕ್ಷಿತಸ್ತಾತ ತವ ತಾತೋ ವನಾಂತರೇ॥ 1-194-7 (8707) 
ಮನ್ಯಸೇ ಯಂ ತು ತಾತೇತಿ ನೈಷ ತಾತಸ್ತವಾನಘ।
ಆರ್ಯ ಏಷ ಪಿತಾ ತಸ್ಯ ಪಿತುಸ್ತವ ಯಶಸ್ವಿನಃ॥ 1-194-8 (8708) 
ಸ ಏವಮುಕ್ತೋ ದುಃಖಾರ್ತಃ ಸತ್ಯವಾಗೃಷಿಸತ್ತಮಃ।
ಸರ್ವಲೋಕವಿನಾಶಾಯ ಮತಿಂ ಚಕ್ರೇ ಮಹಾಮನಾಃ॥ 1-194-9 (8709) 
ತಂ ತಥಾ ನಿಶ್ಚಿತಾತ್ಮಾನಂ ಸ ಮಹಾತ್ಮಾ ಮಹಾತಪಾಃ।
ಋಷಿರ್ಬ್ರಹ್ಮವಿದಾಂ ಶ್ರಷ್ಠೋ ಮೈತ್ರಾವರುಣಿರಂತ್ಯಧೀಃ॥ 1-194-10 (8710) 
ವಸಿಷ್ಠೋ ವಾರಯಾಮಾಸ ಹೇತುನಾ ಯೇನ ತಚ್ಛೃಣು।  1-194-11 (8711) 
ವಸಿಷ್ಠ ಉವಾಚ।
ಕೃತವೀರ್ಯ ಇತಿ ಖ್ಯಾತೋ ಬಭೂವ ಪೃಥಿವೀಪತಿಃ॥  1-194-11x (1115) 
ಯಾಜ್ಯೋ ವೇದವಿದಾಂ ಲೋಕೇ ಭೃಗೂಣಾಂ ಪಾರ್ಥಿವರ್ಷಭಃ।
ಸ ತಾನಗ್ರಭುಜಸ್ತಾತ ಧಾನ್ಯೇನ ಚ ಧನೇನ ಚ॥ 1-194-12 (8712) 
ಸೋಮಾಂತೇ ತರ್ಪಯಾಮಾಸ ವಿಪುಲೇನ ವಿಶಾಂಪತಿಃ।
ತಸ್ಮಿನ್ನೃಪತಿಶಾರ್ದೂಲೇ ಸ್ವರ್ಯಾತೇಽಥ ಕಥಂಚನ॥ 1-194-13 (8713) 
ಬಭೂವ ತತ್ಕುಲೇಯಾನಾಂ ದ್ರವ್ಯಕಾರ್ಯಮುಪಸ್ಥಿತಂ।
ಭೃಗೂಣಾಂ ತು ಧನಂ ಜ್ಞಾತ್ವಾ ರಾಜಾನಃ ಸರ್ವ ಏವ ತೇ॥ 1-194-14 (8714) 
ಯಾಚಿಷ್ಣವೋಽಭಿಜಗ್ಮುಸ್ತಾಂಸ್ತತೋ ಭಾರ್ಗವಸತ್ತಮಾನ್।
ಭೂಮೌ ತು ನಿದದುಃ ಕೇಚಿದ್ಭೃಗವೋ ಧನಮಕ್ಷಯಂ॥ 1-194-15 (8715) 
ದದುಃ ಕೇಚಿದ್ದ್ವಿಜಾತಿಭ್ಯೋ ಜ್ಞಾತ್ವಾ ಕ್ಷತ್ರಿಯತೋ ಭಯಂ।
ಭೃಹವಸ್ತು ದದುಃ ಕೇಚಿತ್ತೇಷಾಂ ವಿತ್ತಂ ಯಥೇಪ್ಸಿತಂ॥ 1-194-16 (8716) 
ಕ್ಷತ್ರಿಯಾಣಾಂ ತದಾ ತಾತ ಕಾರಣಾಂತರದರ್ಶನಾತ್।
ತತೋ ಮಹೀತಲಂ ತಾತ ಕ್ಷತ್ರಿಯೇಣ ಯದೃಚ್ಛಯಾ॥ 1-194-17 (8717) 
ಖನತಾಽಧಿಗತಂ ವಿತ್ತಂ ಕೇನಚ್ಚಿದ್ಧೃಗುವೇಶ್ಮನಿ।
ತದ್ವಿತ್ತಂ ದದೃಶುಃ ಸರ್ವೇ ಸಮೇತಾಃ ಕ್ಷತ್ರಿಯರ್ಷಭಾಃ॥ 1-194-18 (8718) 
ಅವಮನ್ಯ ತತಃ ಕ್ರೋಧಾದ್ಭೃಗೂಂಸ್ತಾಂಛರಣಗತಾನ್।
ನಿಜಘ್ನುಃ ಪರಮೇಷ್ವಾಸಾಃ ಸರ್ವಾಂಸ್ತಾನ್ನಿಶಿತೈಃ ಶರೈಃ॥ 1-194-19 (8719) 
ಆಗರ್ಭಾದವಕೃಂತಂತಶ್ಚೇರುಃ ಸರ್ವಾಂ ವಸುಂಧರಾಂ।
ತತ ಉಚ್ಛಿದ್ಯಮಾನೇಷು ಭೃಗುಷ್ವೇವಂ ಭಯಾತ್ತದಾ॥ 1-194-20 (8720) 
ಭೃಗುಪತ್ನ್ಯೋ ಗಿರಿಂ ದುರ್ಗಂ ಹಿಮವಂತಂ ಪ್ರಪೇದಿರೇ।
ತಾಸಾಮನ್ಯತಮಾ ಗರ್ಭಂ ಭಯಾದ್ದಧ್ರೇ ಮಹೌಜಸಂ॥ 1-194-21 (8721) 
ಊರುಣೈಕೇನ ವಾಭೋರೂರ್ಭರ್ತುಃ ಕುಲವಿವೃದ್ಧಯೇ।
ತಂ ಗರ್ಭಮುಪಲಭ್ಯಾಶು ಬ್ರಾಹ್ಮಣ್ಯೇಕಾ ಭಯಾರ್ದಿತಾ॥ 1-194-22 (8722) 
ಗತ್ವಾ ವೈ ಕಥಯಾಮಾಸ ಕ್ಷತ್ರಿಯಾಣಾಮುಪಹ್ವರೇ।
ತತಸ್ತೇ ಕ್ಷತ್ರಿಯಾ ಜಗ್ಮುಸ್ತಂ ಗರ್ಭಂ ಹಂತುಮುದ್ಯತಾಃ॥ 1-194-23 (8723) 
ದದೃಶುರ್ಬ್ರಾಹ್ಮಣೀಂ ತೇಽಥ ದೀಪ್ಯಮಾನಾಂ ಸ್ವತೇಜಸಾ।
ಅಥ ಗರ್ಭಃ ಸ ಭಿತ್ತ್ವೋರುಂ ಬ್ರಾಹ್ಮಣ್ಯಾ ನಿರ್ಜಗಾಮ ಹ॥ 1-194-24 (8724) 
ಮುಷ್ಣಂದೃಷ್ಟೀಃ ಕ್ಷತ್ರಿಯಾಣಾಂ ಮಧ್ಯಾಹ್ನ ಇವ ಭಾಸ್ಕರಃ।
ತತಶ್ಚಕ್ಷುರ್ವಿಹೀನಾಸ್ತೇ ಗಿರಿದುರ್ಗೇಷು ಬಭ್ರಮುಃ॥ 1-194-25 (8725) 
ತತಸ್ತೇ ಮೋಘಸಂಕಲ್ಪಾ ಭಯಾರ್ತಾಃ ಕ್ಷತ್ರಿಯಾಃ ಪುನಃ।
ಬ್ರಾಹ್ಮಣೀಂ ಶರಮಂ ಜಗ್ಮುರ್ದೃಷ್ಟ್ಯರ್ಥಂ ತಾಮನಿಂದಿತಾಂ॥ 1-194-26 (8726) 
ಊಚುಶ್ಚೈನಾಂ ಮಹಾಭಾಗಾಂ ಕ್ಷತ್ರಿಯಾಸ್ತೇ ವಿಚೇತಸಃ।
ಜ್ಯೋತಿಃಪ್ರಹೀಣಾ ದುಃಖಾರ್ತಾಃ ಶಾಂತಾರ್ಚಿಷ ಇವಾಗ್ನಯಃ॥ 1-194-27 (8727) 
ಭಗವತ್ಯಾಃ ಪ್ರಸಾದೇನ ಗಚ್ಛೇತ್ಕ್ಷತ್ರಮನಾಮಯಂ।
ಉಪಾರಂಯ ಚ ಗಚ್ಛೇಮ ಸಹಿತಾಃ ಪಾಪಕರ್ಮಣಃ॥ 1-194-28 (8728) 
ಸಪುತ್ರಾ ತ್ವಂ ಪ್ರಸಾದಂ ನಃ ಕರ್ತುಮರ್ಹಸಿ ಶೋಭನೇ।
ಪುನರ್ದೃಷ್ಟಿಪ್ರದಾನೇನ ರಾಜ್ಞಃ ಸಂತ್ರಾತುಮರ್ಹಸಿ॥ ॥ 1-194-29 (8729) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪ್ರವಣಿ ಚೈತ್ರರಥಪರ್ವಣಿ ಚತುರ್ನವತ್ಯಧಿಕಶತತಮೋಽಧ್ಯಾಯಃ॥ 194 ॥

Mahabharata - Adi Parva - Chapter Footnotes

1-194-10 ಅಂತ್ಯಧೀಃ ಅಂತೇ ಸಿದ್ಧಾಂತೇ ಸಾಧ್ವೀ ಅಂತ್ಯಾ ಧೀರ್ಯಸ್ಯ ಸೋಂತ್ಯಧೀಃ॥ ಚತುರ್ನವತ್ಯಧಿಕಶತತಮೋಽಧ್ಯಾಯಃ॥ 194 ॥



ಆದಿಪರ್ವ - ಅಧ್ಯಾಯ 195

॥ ಶ್ರೀಃ ॥

1.195. ಅಧ್ಯಾಯಃ 195 

Mahabharata - Adi Parva - Chapter Topics

ಬ್ರಾಹ್ಮಣೀವಾಕ್ಯೇನ ಔರ್ವಂಪ್ರತಿ ಶರಣಾಗತಾನಾಂ ಕ್ಷತ್ರಿಯಾಣಾಂ ಚಕ್ಷುಃಪ್ರಾಪ್ತಿಃ॥ 1 ॥ ಲೋಕವಿನಾಶಾರ್ಥಂ ತಪಸ್ಯತ ಔರ್ವಸ್ಯ ತತ್ಪಿತೃಕೃತತಪೋನಿವಾರಣಂ॥ 2 ॥

Mahabharata - Adi Parva - Chapter Text

1-195-0 (8730) 
ಬ್ರಾಹ್ಮಣ್ಯುವಾಚ। 1-195-0x (1116) 
ನಾಹಂ ಗೃಹ್ಣಾಮಿ ವಸ್ತಾತಾ ದೃಷ್ಟೀರ್ನಾಸ್ಮಿ ರುಷಾನ್ವಿತಾ।
ಅಯಂ ತು ಭಾರ್ಗವೋ ನೂನಮೂರುಜಃ ಕುಪಿತೋಽದ್ಯ ವಃ॥ 1-195-1 (8731) 
ತೇನ ಚಕ್ಷೂಂಷಿ ವಸ್ತಾತಾ ವ್ಯಕ್ತಂ ಕೋಪಾನ್ಮಹಾತ್ಮನಾ।
ಸ್ಮರತಾ ನಿಹತಾನ್ಬಂಧೂನಾದತ್ತಾನಿ ನ ಸಂಶಯಃ॥ 1-195-2 (8732) 
ಗರ್ಭಾನಪಿ ಯದಾ ಯೂಯಂ ಭೃಗೂಣಾಂ ಘ್ನತ ಪುತ್ರಕಾಃ।
ತದಾಯಮೂರುಣಾ ಗರ್ಭೋ ಮಯಾ ವರ್ಷಶತಂ ಧೃತಃ॥ 1-195-3 (8733) 
ಷಡಂಗಶ್ಚಾಖಿಲೋ ವೇದ ಇಮಂ ಗರ್ಭಸ್ಥಮೇವ ಹ।
ವಿವೇಶ ಭೃಗುವಂಶಸ್ಯ ಭೂಯಃ ಪ್ರಿಯಚಿಕೀರ್ಷಯಾ॥ 1-195-4 (8734) 
ಸೋಽಯಂ ಪಿತೃವಧಾದ್ವ್ಯಕ್ತಂ ಕ್ರೋಧಾದ್ವೋ ಹಂತುಮಿಚ್ಛತಿ।
ತೇಜಸಾ ತಸ್ಯ ದಿವ್ಯೇನ ಚಕ್ಷೂಂಷಿ ಮುಷಿತಾನಿ ವಃ॥ 1-195-5 (8735) 
ತಮೇವ ಯೂಯಂ ಯಾಚಧ್ವಮೌರ್ವಂ ಮಮ ಸುತೋತ್ತಮಂ।
ಅಯಂ ವಃ ಪ್ರಣಿಪಾತೇನ ತುಷ್ಟೋ ದೃಷ್ಟೀಃ ಪ್ರದಾಸ್ಯತಿ॥ 1-195-6 (8736) 
ವಸಿಷ್ಠ ಉವಾಚ। 1-195-7x (1117) 
ಏವಮುಕ್ತಾಸ್ತತಃ ಸರ್ವೇ ರಾಜಾನಸ್ತೇ ತಮೂರುಜಂ।
ಊಚುಃ ಪ್ರಸೀದೇತಿ ತದಾ ಪ್ರಸಾದಂ ಚ ಚಕಾರ ಸಃ॥ 1-195-7 (8737) 
ಅನೇನೈವ ಚ ವಿಖ್ಯಾತೋ ನಾಂನಾ ಲೋಕೇಷು ಸತ್ತಮಃ।
ಸ ಔರ್ವ ಇತಿ ವಿಪ್ರರ್ಷಿರೂರುಂ ಭಿತ್ತ್ವಾ ವ್ಯಜಾಯತ॥ 1-195-8 (8738) 
ಚಕ್ಷೂಂಷಿ ಪ್ರತಿಲಭ್ಯಾಥ ಪ್ರತಿಜಗ್ಮುಸ್ತತೋ ನೃಪಾಃ।
ಭಾರ್ಗವಸ್ತು ಮುನಿರ್ಮೇನೇ ಸರ್ವಲೋಕಪರಾಭವಂ॥ 1-195-9 (8739) 
ಸ ಚಕ್ರೇ ತಾತ ಲೋಕಾನಾಂ ವಿನಾಶಾಯ ಮತಿಂ ತದಾ।
ಸರ್ವೇಷಾಮೇವ ಕಾರ್ತ್ಸ್ನ್ಯೇನ ಮನಃ ಪ್ರವಣಮಾತ್ಮನಃ॥ 1-195-10 (8740) 
ಇಚ್ಛನ್ನಪಚಿತಿಂ ಕರ್ತುಂ ಭೃಗೂಣಾಂ ಭೃಗುನಂದನಃ।
ಸರ್ವಲೋಕವಿನಾಶಾಯ ತಪಸಾ ಸಹತೈಧಿತಃ॥ 1-195-11 (8741) 
ತಾಪಯಾಮಾಸ ತಾಂʼಲ್ಲೋಕಾನ್ಸದೇವಾಸುರಮಾನುಷಾನ್।
ತಪಸೋಗ್ರೇಣ ಮಹತಾ ನಂದಯಿಷ್ಯನ್ಪಿತಾಮಹಾನ್॥ 1-195-12 (8742) 
ತತಸ್ತಂ ಪಿತರಸ್ತಾತ ವಿಜ್ಞಾಯ ಕುಲನಂದನಂ।
ಪಿತೃಲೋಕಾದುಪಾಗಂಯ ಸರ್ವ ಊಚುರಿದಂ ವಚಃ॥ 1-195-13 (8743) 
ಔರ್ವ ದೃಷ್ಟಃ ಪ್ರಭಾವಸ್ತೇ ತಪಸೋಗ್ರಸ್ಯ ಪುತ್ರಕ।
ಪ್ರಸಾದಂ ಕುರು ಲೋಕಾನಾಂ ನಿಯಚ್ಛ ಕ್ರೋಧಮಾತ್ಮನಃ॥ 1-195-14 (8744) 
ನಾನೀಶೈರ್ಹಿ ತದಾ ತಾತ ಭೃಗುಭಿರ್ಭಾವಿತಾತ್ಮಭಿಃ।
ವಧೋ ಹ್ಯುಪೇಕ್ಷಿತಃ ಸರ್ವೈಃ ಕ್ಷತ್ರಿಯಾಣಾಂ ವಿಹಿಂಸತಾಂ॥ 1-195-15 (8745) 
ಆಯುಷಾ ವಿಪ್ರಕೃಷ್ಟೇನ ಯದಾ ನಃ ಖೇದ ಆವಿಶತ್।
ತದಾಽಸ್ಮಾಭಿರ್ವಧಸ್ತಾತ ಕ್ಷತ್ರಿಯೈರೀಪ್ಸಿತಃ ಸ್ವಯಂ॥ 1-195-16 (8746) 
ನಿಖಾತಂ ಯಚ್ಚ ವೈ ವಿತ್ತಂ ಕೇನಚಿದ್ಗೃಗುವೇಶ್ಮನಿ।
ವೈರಾಯೈವ ತದಾ ನ್ಯಸ್ತಂ ಕ್ಷತ್ರಿಯಾನ್ಕೋಪಯಿಷ್ಣುಭಿಃ॥ 1-195-17 (8747) 
ಕಿಂ ಹಿ ವಿತ್ತೇನ ನಃ ಕಾರ್ಯಂ ಸ್ವರ್ಗೇಪ್ಸೂನಾಂ ದ್ವಿಜೋತ್ತಮ।
ಯದಸ್ಮಾಕಂ ಧನಾಧ್ಯಕ್ಷಃ ಪ್ರಭೂತಂ ಧನಮಾಹರತ್॥ 1-195-18 (8748) 
ಯದಾ ತು ಮೃತ್ಯುರಾದಾತುಂ ನ ನಃ ಶಕ್ನೋತಿ ಸರ್ವಶಃ।
ತದಾಽಸ್ಮಾಭಿರಯಂ ದೃಷ್ಟ ಉಪಾಯಸ್ತಾತ ಸಂಮತಃ॥ 1-195-19 (8749) 
ಆತ್ಮಹಾ ಚ ಪುಮಾಂಸ್ತಾತ ನ ಲೋಕಾಂʼಲ್ಲಭತೇ ಶುಭಾನ್।
ತತೋಽಸ್ಮಾಭಿಃ ಸಮೀಕ್ಷ್ಯೈವಂ ನಾತ್ಮನಾತ್ಮಾ ನಿಪಾತಿತಃ॥ 1-195-20 (8750) 
ನ ಚೈತನ್ನಃ ಪ್ರಿಯಂ ತಾತ ಯದಿದಂ ಕರ್ತುಮಿಚ್ಛಸಿ।
ನಿಯಚ್ಛೇದಂ ಮನಃ ಪಾಪಾತ್ಸರ್ವಲೋಕಪರಾಭವಾತ್॥ 1-195-21 (8751) 
ಮಾ ವಧೀಃ ಕ್ಷತ್ರಿಯಾಂಸ್ತಾತ ನ ಲೋಕಾನ್ಸಪ್ತ ಪುತ್ರಕ।
ದೂಷಯಂತಂ ತಪಸ್ತೇಜಃ ಕ್ರೋಧಮುತ್ಪತಿತಂ ಜಹಿ॥ ॥ 1-195-22 (8752) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ಪಂಚನವತ್ಯಧಿಕಶತತಮೋಽಧ್ಯಾಯಃ॥ 195 ॥

Mahabharata - Adi Parva - Chapter Footnotes

1-195-20 ಆತ್ಮಹೇತಿ ಏತೇನ ಭೃಗುಪತನಾದಿನಾ ಮರಣಂ ಬ್ರಾಹ್ಮಣೇತರವಿಷಯಂ ದರ್ಶಿತಂ॥ 1-195-22 ಮಾವಧೀರಿತಿ ಕ್ಷತ್ರಿಯಾನ್ ತದನಿಯಂತೃತ್ವೇನಾನಪರಾಧಿನಃ। ಸಪ್ತಲೋಕಾನ್ ಭೂರಾದೀಂಶ್ಚ ಮಾವಧೀಃ ಕಿಂತು ತಪಃಸಂಭೃತಂ ತೇಜೋ ದೂಷಯಂತಂ ಕ್ರೋಧಂ ಜಹಿ॥ ಪಂಚನವತ್ಯಧಿಕಶತತಮೋಽಧ್ಯಾಯಃ॥ 195 ॥



ಆದಿಪರ್ವ - ಅಧ್ಯಾಯ 196

॥ ಶ್ರೀಃ ॥

1.196. ಅಧ್ಯಾಯಃ 196 

Mahabharata - Adi Parva - Chapter Topics

ಪಿತೄಣಾಂ ನಿದೇಶೇನ ಔರ್ವಸ್ಯ ಸಮುದ್ರೇ ಕ್ರೋಧತ್ಯಾಗಃ॥ 1 ॥

Mahabharata - Adi Parva - Chapter Text

1-196-0 (8753) 
ಔರ್ವ ಉವಾಚ। 1-196-0x (1118) 
ಉಕ್ತವಾನಸ್ಮಿ ಯಾಂ ಕ್ರೋಧಾತ್ಪ್ರತಿಜ್ಞಾಂ ಪಿತರಸ್ತದಾ।
ಸರ್ವಲೋಕವಿನಾಶಾಯ ನ ಸಾ ಮೇ ವಿತಥಾ ಭವೇತ್॥ 1-196-1 (8754) 
ವೃಥಾರೋಷಪ್ರತಿಜ್ಞೋ ವೈ ನಾಹಂ ಜೀವಿತುಮುತ್ಸಹೇ।
ಅನಿಸ್ತೀರ್ಣೋ ಹಿ ಮಾಂ ರೋಷೋ ದಹೇದಗ್ನಿರಿವಾರಣಿಂ॥ 1-196-2 (8755) 
ಯೋ ಹಿ ಕಾರಣತಃ ಕ್ರೋಧಂ ಸಂಜಾತಂ ಕ್ಷಂತುಮರ್ಹತಿ।
ನಾಲಂ ಸ ಮನುಜಃ ಸಂಯಕ್ ತ್ರಿವರ್ಗಂ ಪರಿರಕ್ಷಿತುಂ॥ 1-196-3 (8756) 
ಅಶಿಷ್ಟಾನಾಂ ನಿಯಂತಾ ಹಿ ಶಿಷ್ಟಾನಾಂ ಪರಿರಕ್ಷಿತಾ।
ಸ್ಥಾನೇ ರೋಷಃ ಪ್ರಯುಕ್ತಃ ಸ್ಯಾನ್ನೃಪೈಃ ಸರ್ವಜಿಗೀಷುಭಿಃ॥ 1-196-4 (8757) 
ಅಶ್ರೌಷಮಹಮೂರುಸ್ಥೋ ಗರ್ಭಶಯ್ಯಾಗತಸ್ತದಾ।
ಆರಾವಂ ಮಾತೃವರ್ಗಸ್ಯ ಭೃಗೂಣಾಂ ಕ್ಷತ್ರಿಯೈರ್ವಧೇ॥ 1-196-5 (8758) 
ಸಾಮರೈರ್ಹಿ ಯದಾ ಲೋಕೇ ಭೃಗೂಣಾಂ ಕ್ಷತ್ರಿಯಾಧಮೈಃ।
ಆಗರ್ಭೋತ್ಸಾದನಂ ಕ್ಷಾಂತಂ ತದಾ ಮಾಂ ಮನ್ಯುರಾವಿಶತ್॥ 1-196-6 (8759) 
ಪ್ರಕೀರ್ಣಕೇಶಾಃ ಕಿಲ ಮೇ ಮಾತರಃ ಪಿತರಸ್ತಥಾ।
ಭಯಾತ್ಸರ್ವೇಷು ಲೋಕೇಷು ನಾಧಿಜಗ್ಮುಃ ಪರಾಯಣಂ॥ 1-196-7 (8760) 
ತಾನ್ಭೃಗೂಣಾಂ ಯದಾ ದಾರಾನ್ಕಶ್ಚಿನ್ನಾಭ್ಯುಪಪದ್ಯತ।
ಮಾತಾ ತದಾ ದಧಾರೇಯಮೂರುಣೈಕೇನ ಮಾಂ ಶುಭಾ॥ 1-196-8 (8761) 
ಪ್ರತಿಷೇದ್ಧಾ ಹಿ ಪಾಪಸ್ಯ ಯದಾ ಲೋಕೇಷು ವಿದ್ಯತೇ।
ತದಾ ಸರ್ವೇಷು ಲೋಕೇಷು ಪಾಪಕೃನ್ನೋಪಪದ್ಯತೇ॥ 1-196-9 (8762) 
ಯದಾ ತು ಪ್ರತಿಷೇದ್ಧಾರಂ ಪಾಪೋ ನ ಲಭತೇ ಕ್ವಚಿತ್।
ತಿಷ್ಠಂತಿ ಬಹವೋ ಲೋಕಾಸ್ತದಾ ಪಾಪೇಷು ಕರ್ಮಸು॥ 1-196-10 (8763) 
ಜಾನನ್ನಪಿ ಚ ಯಃ ಪಾಪಂ ಶಕ್ತಿಮಾನ್ನ ನಿಯಚ್ಛತಿ।
ಈಶಃ ಸನ್ಸೋಽಪಿ ತೇನೈವ ಕರ್ಮಣಾ ಸಂಪ್ರಯುಜ್ಯತೇ॥ 1-196-11 (8764) 
ರಾಜಭಿಶ್ಚೇಶ್ವರೈಶ್ಚೈವ ಯದಿ ವೈ ಪಿತರೋ ಮಮ।
ಶಕ್ತೈರ್ನ ಶಕಿತಾಸ್ತ್ರಾತುಮಿಷ್ಟಂ ಮತ್ವೇಹ ಜೀವಿತಂ॥ 1-196-12 (8765) 
ಅತ ಏಷಾಮಹಂ ಕ್ರುದ್ಧೋ ಲೋಕಾನಾಮೀಶ್ವರೋ ಹ್ಯಹಂ।
ಭವತಾಂ ಚ ವಚೋ ನಾಲಮಹಂ ಸಮಭಿವರ್ತಿತುಂ॥ 1-196-13 (8766) 
ಮಮಾಪಿ ಚೇದ್ಭವೇದೇವಮೀಶ್ವರಸ್ಯ ಸತೋ ಮಹತ್।
ಉಪೇಕ್ಷಮಾಣಸ್ಯ ಪುನರ್ಲೋಕಾನಾಂ ಕಿಲ್ಬಿಷಾದ್ಭಯಂ॥ 1-196-14 (8767) 
ಯಶ್ಚಾಯಂ ಮನ್ಯುಜೋ ಮೇಽಗ್ನಿರ್ಲೋಕಾನಾದಾತುಮಿಚ್ಛತಿ।
ದಹೇದೇಷ ಚ ಮಾಮೇವ ನಿಗೃಹೀತಃ ಸ್ವತೇಜಸಾ॥ 1-196-15 (8768) 
ಭವತಾಂ ಚ ವಿಜಾನಾಮಿ ಸರ್ವಲೋಕಹಿತೇಪ್ಸುತಾಂ।
ತಸ್ಮಾದ್ವಿಧದ್ಧ್ವಂ ಯಚ್ಛ್ರೇಯೋ ಲೋಕಾನಾಂ ಮಮ ಚೇಶ್ವರಾಃ॥ 1-196-16 (8769) 
ಪಿತರ ಊಚುಃ। 1-196-17x (1119) 
ಯ ಏಷ ಮನ್ಯುಜಸ್ತೇಽಗ್ನಿರ್ಲೋಕಾನಾದಾತುಮಿಚ್ಛತಿ।
ಅಪ್ಸು ತಂ ಮುಂಚ ಭದ್ರಂ ತೇ ಲೋಕಾ ಹ್ಯಪ್ಸು ಪ್ರತಿಷ್ಠಿತಾಃ॥ 1-196-17 (8770) 
ಆಪೋಮಯಾಃ ಸರ್ವರಸಾಃ ಸರ್ವಮಾಪೋಮಯಂ ಜಗತ್।
ತಸ್ಮಾದಪ್ಸು ವಿಮುಂಚೇಮಂ ಕ್ರೋಧಾಗ್ನಿಂ ದ್ವಿಜಸತ್ತಮ॥ 1-196-18 (8771) 
ಅಯಂ ತಿಷ್ಠತು ತೇ ವಿಪ್ರ ಯದೀಚ್ಛಸಿ ಮಹೋದಧೌ।
ಮನ್ಯುಜೋಽಗ್ನಿರ್ದಹನ್ನಾಪೋ ಲೋಕಾ ಹ್ಯಾಪೋಮಯಾಃ ಸ್ಮೃತಾಃ॥ 1-196-19 (8772) 
ಏವಂ ಪ್ರತಿಜ್ಞಾ ಸತ್ಯೇಯಂ ತವಾನಘ ಭವಿಷ್ಯತಿ।
ನ ಚೈವಂ ಸಾಮರಾ ಲೋಕಾ ಗಮಿಷ್ಯಂತಿ ಪರಾಭವಂ॥ 1-196-20 (8773) 
ವಸಿಷ್ಠ ಉವಾಚ। 1-196-21x (1120) 
ತತಸ್ತಂ ಕ್ರೋಧಜಂ ತಾತ ಔರ್ವೋಽಗ್ನಿಂ ವರುಣಾಲಯೇ।
ಉತ್ಸಸರ್ಜ ಸ ಚೈವಾಪ ಉಪಯುಂಕ್ತೇ ಮಹೋದಧೌ॥ 1-196-21 (8774) 
ಮಹದ್ಧಯಶಿರೋ ಭೂತ್ವಾ ಯತ್ತದ್ವೇದವಿದೋ ವಿದುಃ।
ತಮಗ್ನಿಮುದ್ಹಿರದ್ವಕ್ತ್ರಾತ್ಪಿಬತ್ಯಾಪೋ ಮಹೋದಧೌ॥ 1-196-22 (8775) 
ತಸ್ಮಾತ್ತ್ವಮಪಿ ಭದ್ರಂ ತೇ ನ ಲೋಕಾನ್ಹಂತುಮರ್ಹಸಿ।
ಪರಾಶರಂ ಪರಾಂʼಲ್ಲೋಕಾಂಜಾನಂಜ್ಞಾನವತಾಂ ವರ॥ ॥ 1-196-23 (8776) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ಷಣ್ಣವತ್ಯಧಿಕಶತತಮೋಽಧ್ಯಾಯಃ॥ 196 ॥

Mahabharata - Adi Parva - Chapter Footnotes

1-196-2 ಅನಿಸ್ತೀರ್ಣೋಽಕೃತಕಾರ್ಯಃ॥ 1-196-8 ತದ್ಭೃಗೂಣಾಂ ರಾಜಾ ಕಶ್ಚಿನ್ನಾಭ್ಯುಪಪದ್ಯತೇ ಇತಿ ಙ. ಪಾಠಃ॥ 1-196-21 ಉಪಯುಂಕ್ತೇ ಭಕ್ಷಯತಿ॥ 1-196-22 ಹಯಶಿರಃ ವಡವಾಮುಖಂ॥ ಷಣ್ಣವತ್ಯಧಿಕಶತತಮೋಽಧ್ಯಾಯಃ॥ 196 ॥



ಆದಿಪರ್ವ - ಅಧ್ಯಾಯ 197

॥ ಶ್ರೀಃ ॥

1.197. ಅಧ್ಯಾಯಃ 197 

Mahabharata - Adi Parva - Chapter Topics

ವಸಿಷ್ಠವಾಕ್ಯೇನ ಲೋಕವಿನಾಶಾನ್ನಿವೃತ್ತೇನ ಪರಾಶರೇಣ ರಾಕ್ಷಸನಾಶಾರ್ಥಂ ಯಜ್ಞಾರಂಭಃ॥ 1 ॥ ಪುಲಸ್ತ್ಯಪ್ರಾರ್ಥನಯಾ ಪರಾಶರೇಣ ಯಜ್ಞಸಮಾಪನಂ॥ 2 ॥

Mahabharata - Adi Parva - Chapter Text

1-197-0 (8777) 
ಗಂಧರ್ವ ಉವಾಚ। 1-197-0x (1121) 
ಏವಮುಕ್ತಃ ಸ ವಿಪ್ರರ್ಷಿರ್ವಸಿಷ್ಠೇನ ಮಹಾತ್ಮನಾ।
ನ್ಯಯಚ್ಛದಾತ್ಮನಃ ಕ್ರೋಧಂ ಸರ್ವಲೋಕಪರಾಭವಾತ್॥ 1-197-1 (8778) 
ಈಜೇ ಚ ಸ ಮಹಾತೇಜಾಃ ಸರ್ವವೇದವಿದಾಂ ವರಃ।
ಋಷೀ ರಾಕ್ಷಸಸತ್ರೇಣ ಶಾಕ್ತೇಯೋಽಥ ಪರಾಶರಃ॥ 1-197-2 (8779) 
ತತೋ ವೃದ್ಧಾಂಶ್ಚ ಬಾಲಾಂಶ್ಚ ರಾಕ್ಷಸಾನ್ಸ ಮಹಾಮುನಿಃ।
ದದಾಹ ವಿತತೇ ಯಜ್ಞೇ ಶಕ್ತೇರ್ವಧಮನುಸ್ಮರನ್॥ 1-197-3 (8780) 
ನ ಹಿ ತಂ ವಾರಯಾಮಾಸ ವಸಿಷ್ಠೋ ರಕ್ಷಸಾಂ ವಧಾತ್।
ದ್ವಿತೀಯಾಮಸ್ಯ ಮಾಂ ಭಾಂಕ್ಷಂ ಪ್ರತಿಜ್ಞಾಮಿತಿ ನಿಶ್ಚಯಾತ್॥ 1-197-4 (8781) 
ತ್ರಯಾಣಾಂ ಪಾವಕಾನಾಂ ಚ ಸತ್ರೇ ತಸ್ಮಿನ್ಮಹಾಮುನಿಃ।
ಆಸೀತ್ಪುರಸ್ತಾದ್ದೀಪ್ತಾನಾಂ ಚತುರ್ಥ ಇವ ಪಾವಕಃ॥ 1-197-5 (8782) 
ತೇನ ಯಜ್ಞೇನ ಶುಭ್ರೇಣ ಹೂಯಮಾನೇನ ಶಕ್ತಿತಃ।
ತದ್ವಿದೀಪಿತಮಾಕಾಶಂ ಸೂರ್ಯೇಣೇವ ಘನಾತ್ಯಯೇ॥ 1-197-6 (8783) 
ತಂ ವಸಿಷ್ಠಾದಯಃ ಸರ್ವೇ ಮುನಯಸ್ತತ್ರ ಮೇನಿರೇ।
ತೇಜಸಾ ದೀಪ್ಯಮಾನಂ ವೈ ದ್ವಿತೀಯಮಿವ ಭಾಸ್ಕರಂ॥ 1-197-7 (8784) 
ತತಃ ಪರಮದುಷ್ಪ್ರಾಪಮನ್ಯೈರ್ಋಷಿರುಧಾರಧೀಃ।
ಸಮಾಪಿಪಯಿಷುಃ ಸತ್ರಂ ತಮತ್ರಿಃ ಸಮುಪಾಗಮತ್॥ 1-197-8 (8785) 
ತಥಾ ಪುಲಸ್ತ್ಯಃ ಪುಲಹಃ ಕ್ರತುಶ್ಚೈವ ಮಹಾಕ್ರತುಃ।
ತತ್ರಾಜಗ್ಮುರಮಿತ್ರಘ್ನ ರಕ್ಷಸಾಂ ಜೀವಿತೇಪ್ಸಯಾ॥ 1-197-9 (8786) 
ಪುಲಸ್ತ್ಯಸ್ತು ವಧಾತ್ತೇಷಾಂ ರಕ್ಷಸಾಂ ಭರತರ್ಷಭ।
ಉವಾಚೇದಂ ವಚಃ ಪಾರ್ಥ ಪರಾಶರಮರಿಂದಮಂ॥ 1-197-10 (8787) 
ಕಚ್ಚಿತ್ತಾತಾಪವಿಘ್ನಂ ತೇ ಕಚ್ಚಿನ್ನಂದಸಿ ಪುತ್ರಕ।
ಅಜಾನತಾಮದೋಷಾಣಾಂ ಸರ್ವೇಷಾಂ ರಕ್ಷಸಾಂ ವಧಾತ್॥ 1-197-11 (8788) 
ಪ್ರಜೋಚ್ಛೇದಮಿಮಂ ಮಹ್ಯಂ ನ ಹಿ ಕರ್ತು ತ್ವಮರ್ಹಸಿ।
ನೈಷ ತಾತ ದ್ವಿಜಾತೀನಾಂ ಧರ್ಮೋ ದೃಷ್ಟಸ್ತಪಸ್ವಿನಾಂ॥ 1-197-12 (8789) 
ಶಮ ಏವ ಪರೋ ಧರ್ಮಸ್ತಮಾಚರ ಪರಾಶರ।
ಅಧರ್ಮಿಷ್ಠಂ ವರಿಷ್ಠಃ ಸನ್ಕುರುಷೇ ತ್ವಂ ಪರಾಶರ॥ 1-197-13 (8790) 
ಶಕ್ತಿಂ ಚಾಪಿ ಹಿ ಧರ್ಮಜ್ಞಂ ನಾತಿಕ್ರಾಂತುಮಿಹಾರ್ಹಸಿ।
ಪ್ರಜಾಯಾಶ್ಚ ಮಮೋಚ್ಛೇದಂ ನ ಚೈವಂ ಕರ್ತುಮರ್ಹಸಿ॥ 1-197-14 (8791) 
ಶಾಪಾದ್ಧಿ ಶಕ್ತೇರ್ವಾಸಿಷ್ಠ ತದಾ ತದುಪಪಾದಿತಂ।
ಆತ್ಮಜೇನ ಸ ದೋಷೇಣ ಶಕ್ತಿರ್ನೀತ ಇತೋ ದಿವಂ॥ 1-197-15 (8792) 
ನ ಹಿ ತಂ ರಾಕ್ಷಸಃ ಕಶ್ಚಿಚ್ಛಕ್ತೋ ಭಕ್ಷಯಿತುಂ ಮುನೇ।
`ವಾಸಿಷ್ಠೋ ಭಕ್ಷಿತಶ್ಚಾಸೀತ್ಕೌಶಿಕೋತ್ಸೃಷ್ಟರಕ್ಷಸಾ। 
ಶಾಪಂ ನ ಕುರ್ವಂತಿ ತದಾ ನ ಚ ತ್ರಾಣಪರಾಯಣಾಃ॥  1-197-16 (8793) 
ಕ್ಷಮಾವಂತೋಽದಹಂದೇಹಂ ದೇಹಮನ್ಯದ್ಭವತ್ವಿತಿ।'
ಆತ್ಮನೈವಾತ್ಮನಸ್ತೇನ ದೃಷ್ಟೋ ಮೃತ್ಯುಸ್ತದಾಽಭವತ್॥  1-197-17 (8794) 
ನಿಮಿತ್ತಭೂತಸ್ತತ್ರಾಸೀದ್ವಿಶ್ವಾಮಿತ್ರಃ ಪರಾಶರ।
ರಾಜಾ ಕಲ್ಮಾಷಪಾದಶ್ಚ ದಿವಮಾರುಹ್ಯ ಮೋದತೇ॥ 1-197-18 (8795) 
ಯೇ ಚ ಶಕ್ತ್ಯವರಾಃ ಪುತ್ರಾ ವಸಿಷ್ಠಸ್ಯ ಮಹಾಮುನೇ।
ತೇ ಚ ಸರ್ವೇ ಮುದಾ ಯುಕ್ತಾ ಮೋದಂತೇ ಸಹಿತಾಃ ಸುರೈಃ॥ 1-197-19 (8796) 
ಸರ್ವಮೇತದ್ವಸಿಷ್ಠಸ್ಯ ವಿದಿತಂ ವೈ ಮಹಾಮುನೇ।
ರಕ್ಷಸಾಂ ಚ ಸಮುಚ್ಛೇದ ಏಷ ತಾತ ತಪಸ್ವಿನಾಂ॥ 1-197-20 (8797) 
ನಿಮಿತ್ತಭೂತಸ್ತ್ವಂ ಚಾತ್ರ ಕ್ರತೌ ವಾಸಿಷ್ಠನಂದನ।
ತತ್ಸತ್ರಂ ಮುಂಚ ಭದ್ರಂ ತೇ ಸಮಾಪ್ತಮಿದಮಸ್ತು ತೇ॥ 1-197-21 (8798) 
ಗಂಧರ್ವ ಉವಾಚ। 1-197-22x (1122) 
ಏವಮುಕ್ತಃ ಪುಲಸ್ತ್ಯೇನ ವಸಿಷ್ಠೇನ ಚ ಧೀಮತಾ।
ತದಾ ಸಮಾಪಯಾಮಾಸ ಸತ್ರಂ ಶಾಕ್ತೋ ಮಹಾಮುನಿಃ॥ 1-197-22 (8799) 
ಸರ್ವರಾಕ್ಷಸಸತ್ರಾಯ ಸಂಭೃತಂ ಪಾವಕಂ ತದಾ।
ಉತ್ತರೇ ಹಿಮವತ್ಪಾರ್ಶ್ವೇ ಉತ್ಸಸರ್ಜ ಮಹಾವನೇ॥ 1-197-23 (8800) 
ಸ ತತ್ರಾದ್ಯಾಪಿ ರಕ್ಷಾಂಸಿ ವೃಕ್ಷಾನಶ್ಮನ ಏವ ಚ।
ಭಕ್ಷಯಂದೃಶ್ಯತೇ ವಹ್ನಿಃ ಸದಾ ಪರ್ವಣಿ ಪರ್ವಣಿ॥ ॥ 1-197-24 (8801) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ಸಪ್ತನವತ್ಯಧಿಕಶತತಮೋಽಧ್ಯಾಯಃ॥ 197 ॥

Mahabharata - Adi Parva - Chapter Footnotes

1-197-4 ಮಾಭಾಂಕ್ಷೇ ನ ನಾಶಯೇಯಂ॥ 1-197-12 ಮದ್ಯಂ ಮಮ॥ ಸಪ್ತನವತ್ಯಧಿಕಶತತಮೋಽಧ್ಯಾಯಃ॥ 197 ॥



ಆದಿಪರ್ವ - ಅಧ್ಯಾಯ 198

॥ ಶ್ರೀಃ ॥

1.198. ಅಧ್ಯಾಯಃ 198 

Mahabharata - Adi Parva - Chapter Topics

ಸೌದಾಸಭಾರ್ಯಾಯಾಂ ವಸಿಷ್ಠೇನ ಪುತ್ರೋತ್ಪಾದನಕಾರಣಂ ಪೃಷ್ಟವಂತಮರ್ಜುನಂಪ್ರತಿ ಪುನಃ ಕಲ್ಮಾಷಪಾದಕಥಾಕಥನಂ॥ 1 ॥ ಮೈಥುನಧರ್ಮಸ್ಯ ಬ್ರಾಹ್ಣಂ ಭಕ್ಷಿತವತಃ ಸೌದಾಸಸ್ಯ ಬ್ರಾಹ್ಮಣ್ಯಾ ಶಾಪಃ॥ 2 ॥

Mahabharata - Adi Parva - Chapter Text

1-198-0 (8802) 
`ಗಂಧರ್ವ ಉವಾಚ। 1-198-0x (1123) 
ಪುನಶ್ಚೈವ ಮಹಾತೇಜಾ ವಿಶ್ವಾಮಿತ್ರಜಿಘಾಂಸಯಾ।
ಅಗ್ನಿಂ ಸಂಭೃತವಾನ್ಘೋರಂ ಶಾಕ್ತೇಯಃ ಸುಮಹಾತಪಾಃ॥ 1-198-1 (8803) 
ವಾಸಿಷ್ಠಸಂಭೃತಶ್ಚಾಗ್ನಿರ್ವಿಶ್ವಾಮಿತ್ರಹಿತೈಷಿಣಾ।
ತೇಜಸಾ ವಹ್ನಿತುಲ್ಯೇನ ಗ್ರಸ್ತಃ ಸ್ಕಂದೇನ ಧೀಮತಾ॥'  1-198-2 (8804) 
ಅರ್ಜುನ ಉವಾಚ। 1-198-3x (1124) 
ರಾಜ್ಞಾ ಕಲ್ಮಾಷಪಾದೇನ ಗುರೌ ಬ್ರಹ್ಮವಿದಾಂ ವರೇ।
ಕಾರಣಂ ಕಿಂ ಪುರಸ್ಕೃತ್ಯ ಭಾರ್ಯಾ ವೈ ಸನ್ನಿಯೋಜಿತಾ॥ 1-198-3 (8805) 
ಜಾನತಾ ವೈ ಪರಂ ಧರ್ಮಂ ವಸಿಷ್ಠೇನ ಮಹಾತ್ಮನಾ।
ಅಗಂಯಾಗಮನಂ ಕಸ್ಮಾತ್ಕೃತಂ ತೇನ ಮಹರ್ಷಿಣಾ॥ 1-198-4 (8806) 
ಅಧರ್ಮಿಷ್ಠಂ ವಸಿಷ್ಠೇನ ಕೃತಂ ಚಾಪಿ ಪುರಾ ಸಖೇ।
ಏತನ್ಮೇ ಸಂಶಯಂ ಸರ್ವಂ ಛೇತ್ತುಮರ್ಹಸಿ ಪೃಚ್ಛತಃ॥ 1-198-5 (8807) 
ಗಂಧರ್ವ ಉವಾಚ। 1-198-6x (1125) 
ಧನಂಜಯ ನಿಬೋಧೇಯಂ ಯನ್ಮಾಂ ತ್ವಂ ಪರಿಪೃಚ್ಛಸಿ।
ವಸಿಷ್ಠಂ ಪ್ರತಿ ದುರ್ಧರ್ಷ ತಥಾ ಮಿತ್ರಸಹಂ ನೃಪಂ॥ 1-198-6 (8808) 
ಕಥಿತಂ ತೇ ಮಯಾ ಸರ್ವಂ ಯಥಾ ಶಪ್ತಃ ಸ ಪಾರ್ಥಿವಃ।
ಶಕ್ತಿನಾ ಭರತಶ್ರೇಷ್ಠ ವಾಸಿಷ್ಠೇನ ಮಹಾತ್ಮನಾ॥ 1-198-7 (8809) 
ಸ ತು ಶಾಪವಶಂ ಪ್ರಾಪ್ತಃ ಕ್ರೋಧಪರ್ಯಾಕುಲೇಕ್ಷಣಃ।
ನಿರ್ಜಗಾಮ ಪುರಾದ್ರಾಜಾ ಸಹದಾರಃ ಪರಂತಪಃ॥ 1-198-8 (8810) 
ಅರಣ್ಯಂ ನಿರ್ಜನಂ ಗತ್ವಾ ಸದಾರಃ ಪರಿಚಕ್ರಮೇ।
ನಾನಾಮೃಗಗಣಾಕೀರ್ಣಂ ನಾನಾಸತ್ವಸಮಾಕುಲಂ॥ 1-198-9 (8811) 
ನಾನಾಗುಲ್ಮಲತಾಚ್ಛನ್ನಂ ನಾನಾದ್ರುಮಸಮಾವೃತಂ।
ಅರಣ್ಯಂ ಘೋರಸನ್ನಾದಂ ಶಾಪಗ್ರಸ್ತಃ ಪರಿಭ್ರಮನ್॥ 1-198-10 (8812) 
ಸ ಕದಾಚಿತ್ಕ್ಷುಧಾವಿಷ್ಟೋ ಮೃಗಯನ್ಭಕ್ಷ್ಯಮಾತ್ಮನಃ।
ದದರ್ಶ ಸುಪರಿಕ್ಲಿಷ್ಟಃ ಕಸ್ಮಿಂಶ್ಚಿನ್ನಿರ್ಜನೇ ವನೇ॥ 1-198-11 (8813) 
ಬ್ರಾಹ್ಮಣಂ ಬ್ರಾಹ್ಮಣೀಂ ಚೈವ ಮಿಥುನಾಯೋಪಸಂಗತೌ।
ತೌ ತಂ ವೀಕ್ಷ್ಯ ಸುವಿತ್ರಸ್ತಾವಕೃತಾರ್ಥೌ ಪ್ರಧಾವಿತೌ॥ 1-198-12 (8814) 
ತಯೋಃ ಪ್ರದ್ರವತೋರ್ವಿಪ್ರಂ ಜಗ್ರಾಹ ನೃಪತಿರ್ಬಲಾತ್।
ದೃಷ್ಟ್ವಾ ಗೃಹೀತಂ ಭರ್ತಾರಮಥ ಬ್ರಾಹ್ಮಣ್ಯಭಾಷತ॥ 1-198-13 (8815) 
ಶೃಣು ರಾಜನ್ಮಮ ವಚೋ ಯತ್ತ್ವಾಂ ವಕ್ಷ್ಯಾಮಿ ಸುವ್ರತ।
ಆದಿತ್ಯವಂಶಪ್ರಭವಸ್ತ್ವಂ ಹಿ ಲೋಕೇ ಪರಿಶ್ರುತಃ॥ 1-198-14 (8816) 
ಅಪ್ರಮತ್ತಃ ಸ್ಥಿ ಧರ್ಮೇ ಗುರುಶುಶ್ರೂಷಣೇ ರತಃ।
ಶಾಪೋಪಹತ ದುರ್ಧರ್ಷ ನ ಪಾಪಂ ಕರ್ತುಮರ್ಹಸಿ॥ 1-198-15 (8817) 
ಋತುಕಾಲೇ ತು ಸಂಪ್ರಾಪ್ತೇ ಭರ್ತೃವ್ಯಸನಕರ್ಶಿತಾ।
ಅಕೃತಾರ್ಥಾ ಹ್ಯಹಂ ಭರ್ತ್ರಾ ಪ್ರಸವಾರ್ಥಂ ಸಮಾಗತಾ॥ 1-198-16 (8818) 
ಪ್ರಸೀದ ನೃಪತಿಶ್ರೇಷ್ಠ ಭರ್ತಾಽಯಂ ಮೇ ವಿಸೃಜ್ಯತಾಂ।
ಏವಂ ವಿಕ್ರೋಶಮಾನಾಯಾಸ್ತಸ್ಯಾಸ್ತು ನ ನೃಶಂಸವತ್॥ 1-198-17 (8819) 
ಭರ್ತಾರಂ ಭಕ್ಷಯಾಮಾಸ ವ್ಯಾಘ್ರೋ ಮೃಗಮಿವೇಪ್ಸಿತಂ।
ತಸ್ಯಾಃ ಕ್ರೋಧಾಭಿಭೂತಾಯಾ ಯಾನ್ಯಶ್ರೂಣ್ಯಪತನ್ಭುವಿ॥ 1-198-18 (8820) 
ಸೋಽಗ್ನಿಃ ಸಮಭವದ್ದೀಪ್ತಸ್ತಂ ಚ ದೇಶಂ ವ್ಯದೀಪಯತ್।
ತತಃ ಸಾ ಶೋಕಸಂತಪ್ತಾ ಭರ್ತೃವ್ಯಸನಕರ್ಶಿತಾ॥ 1-198-19 (8821) 
ಕಲ್ಮಾಷಪಾದಂ ರಾಜರ್ಷಿಮಶಪದ್ಬ್ರಾಹ್ಮಣೀ ರುಷಾ।
ಯಸ್ಮಾನ್ಮಮಾಕೃತಾರ್ಥಾಯಾಸ್ತ್ವಯಾ ಕ್ಷುದ್ರ ನೃಶಂಸವತ್॥ 1-198-20 (8822) 
ಪ್ರೇಕ್ಷಂತ್ಯಾ ಭಕ್ಷಿತೋ ಮೇಽದ್ಯ ಪ್ರಿಯೋ ಭರ್ತಾ ಮಹಾಯಶಾಃ।
ತಸ್ಮಾತ್ತ್ವಮಪಿ ದುರ್ಬುದ್ಧೇ ಮಚ್ಛಾಪಪರಿವಿಕ್ಷತಃ॥ 1-198-21 (8823) 
ಪತ್ನೀಮೃತಾವನುಪ್ರಾಪ್ಯ ಸದ್ಯಸ್ತ್ಯಕ್ಷ್ಯಸಿ ಜೀವಿತಂ।
`ತೇನ ಪ್ರಸಾದ್ಯಮಾನಾ ಸಾ ಪ್ರಸಾದಮಕರೋತ್ತದಾ।' 
ಯಸ್ಯ ಚರ್ಷೇರ್ವಸಿಷ್ಠಸ್ಯ ತ್ವಯಾ ಪುತ್ರಾ ವಿನಾಶಿತಾಃ॥  1-198-22 (8824) 
ತೇನ ಸಂಗಂಯ ತೇ ಭಾರ್ಯಾ ತನಯಂ ಜನಯಿಷ್ಯತಿ।
ಸತೇ ವಂಶಕರಃ ಪುತ್ರೋ ಭವಿಷ್ಯತಿ ನೃಪಾಧಮ॥ 1-198-23 (8825) 
ಏವಂ ಶಪ್ತ್ವಾ ತು ರಾಜಾನಂ ಸಾ ತಮಾಂಗಿರಸೀ ಶುಭಾ।
ತಸ್ಯೈವ ಸನ್ನಿಧೌ ದೀಪ್ತಂ ಪ್ರವಿವೇಶ ಹುತಾಶನಂ॥ 1-198-24 (8826) 
ವಸಿಷ್ಠಶ್ಚ ಮಹಾಭಾಗಃ ಸರ್ವಮೇತದವೈಕ್ಷತ।
ಜ್ಞಾನಯೋಗೇನ ಮಹತಾ ತಪಸಾ ಚ ಪರಂತಪ॥ 1-198-25 (8827) 
ಮುಕ್ತಶಾಪಶ್ಚ ರಾಜರ್ಷಿಃ ಕಾಲೇನ ಮಹತಾ ತತಃ।
ಋತುಕಾಲೇಽಭಿಪತಿತೋ ಮದಯಂತ್ಯಾ ನಿವಾರಿತಃ॥ 1-198-26 (8828) 
ನ ಹಿ ಸಸ್ಮಾರ ಸ ನೃಪಸ್ತಂ ಶಾಪಂ ಕಾಮಮೋಹಿತಃ।
ದೇವ್ಯಾಃ ಸೋಽಥ ವಚಃ ಶ್ರುತ್ವಾ ಸಂಭ್ರಾಂತೋ ನೃಪಸತ್ತಮಃ॥ 1-198-27 (8829) 
ತಂ ಶಾಪಮನುಸಂಸ್ಮೃತ್ಯ ಪರ್ಯತಪ್ಯದ್ಭೃಶಂ ತದಾ।
ಏತಸ್ಮಾತ್ಕಾರಣಾದ್ರಾಜಾ ವಸಿಷ್ಠಂ ಸನ್ಯಯೋಜಯತ್। 
ಸ್ವದಾರೇಷು ನರಶ್ರೇಷ್ಠ ಶಾಪದೋಷಸಮನ್ವಿತಃ॥ ॥  1-198-28 (8830) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ಅಷ್ಟನವತ್ಯಧಿಕಶತತಮೋಽಧ್ಯಾಯಃ॥ 198 ॥




ಆದಿಪರ್ವ - ಅಧ್ಯಾಯ 199

॥ ಶ್ರೀಃ ॥

1.199. ಅಧ್ಯಾಯಃ 199 

Mahabharata - Adi Parva - Chapter Topics

ಅರ್ಜುನೇನ ಅನುರೂಪಪುರೋಹಿತಸಂಪಾದನಂ ಪೃಷ್ಟೇನ ಗಂಧರ್ವೇಣ ಧೌಂಯವರಣಾಕ್ಷ್ಯನುಜ್ಞಾ॥ 1 ॥ ಗಂಧರ್ವಾಯ ಆಗ್ನೇಯಾಸ್ತ್ರದಾನಂ॥ 2 ॥ ಉತ್ಕೋ ಚತೀರ್ಥೇ ಪಾಂಡವೈಃ ಧೌಂಯಸ್ಯ ಪೌರೋಹಿತ್ಯೇ ವರಣಂ॥ 3 ॥

Mahabharata - Adi Parva - Chapter Text

1-199-0 (8831) 
ಅರ್ಜುನ ಉವಾಚ। 1-199-0x (1126) 
ಅಸ್ಮಾಕಮನುರೂಪೋ ವೈ ಯಃ ಸ್ಯಾದ್ಗಂಧರ್ವ ವೇದವಿತ್।
ಪುರೋಹಿತಸ್ತಮಾಚಕ್ಷ್ವ ಸರ್ವಂ ಹಿ ವಿದಿತಂ ತವ॥ 1-199-1 (8832) 
ಗಂಧರ್ವ ಉವಾಚ। 1-199-2x (1127) 
ಯವೀಯಾಂದೇವಲಸ್ಯೈಷ ವನೇ ಭ್ರಾತಾ ತಪಸ್ಯತಿ।
ಧೌಂಯ ಉತ್ಕೋಚಕೇ ತೀರ್ಥೇ ತಂ ವೃಣುಧ್ವಂ ಯೀಚ್ಛಥ॥ 1-199-2 (8833) 
ವೈಶಂಪಾಯನ ಉವಾಚ। 1-199-3x (1128) 
ತತೋಽರ್ಜುನೋಽಸ್ತ್ರಮಾಗ್ನೇಯಂ ಪ್ರದದೌ ತದ್ಯಥಾವಿಧಿ।
ಗಂಧರ್ವಾಯ `ಸ ಚ ಪ್ರೀತೋ ವಚನಂ ಚೇದಮಬ್ರವೀತ್॥ 1-199-3 (8834) 
ಮಯಿ ಸಂತಿ ಹಯಶ್ರೇಷ್ಠಾಸ್ತವ ದಾಸ್ಯಾಮಿ ವೈ ಸಖೇ।
ಉಪಕಾರಕೃತಂ ಮಿತ್ರಂ ಪ್ರತಿಕಾರೇಣ ಯೋಜಯೇ॥ 1-199-4 (8835) 
ಗೃಹ್ಣೀಷ್ವ ಚಾಕ್ಷುಷೀಂ ವಿದ್ಯಾಮಿಮಾಂ ಭರತಸತ್ತಮ।
ಏವಮುಕ್ತೋಽರ್ಜುನಃ' ಪ್ರೀತೋ ವಚನಂ ಚೇದಮಬ್ರವೀತ್॥ 1-199-5 (8836) 
ತ್ವಯ್ಯೇವ ತಾವತ್ತಿಷ್ಠಂತು ಹಯಾ ಗಂಧರ್ವಸತ್ತಮ।
ಕಾರ್ಯಕಾಲೇ ಗ್ರಹೀಷ್ಯಾಮಃ ಸ್ವಸ್ತಿ ತೇಽಸ್ತ್ವಿತಿ ಚಾಬ್ರವೀತ್॥ 1-199-6 (8837) 
ತೇಽನ್ಯೋನ್ಯಮಭಿಸಂಪೂಜ್ಯ ಗಂಧರ್ವಃ ಪಾಂಡವಾಶ್ಚ ಹ।
ರಂಯಾದ್ಭಾಗೀರಥೀತೀರಾದ್ಯಥಾಕಾಮಂ ಪ್ರತಸ್ಥಿರೇ॥ 1-199-7 (8838) 
ತತ ಉತ್ಕೋಚಕಂ ತೀರ್ಥಂ ಗತ್ವಾ ಧೌಂಯಾಶ್ರಮಂ ತು ತೇ।
ತಂ ವವ್ರುಃ ಪಾಂಡವಾ ಧೌಂಯಂ ಪೌರೋಹಿತ್ಯಾಯ ಭಾರತ॥ 1-199-8 (8839) 
ತಾಂಧೌಂಯಃ ಪ್ರತಿಜಗ್ರಾಹ ಸರ್ವವೇದವಿದಾಂ ವರಃ।
ವನ್ಯೇನ ಫಲಮೂಲೇನ ಪೌರೋಹಿತ್ಯೇನ ಚೈವ ಹ॥ 1-199-9 (8840) 
ತೇ ಸಮಾಶಂಸಿರೇ ಲಬ್ಧಾಂ ಶ್ರಿಯಂ ರಾಜ್ಯಂ ಚ ಪಾಂಡವಾಃ।
ಬ್ರಾಹ್ಮಣಂ ತಂ ಪುರಸ್ಕೃತ್ಯ ಪಾಂಚಾಲೀಂ ಚ ಸ್ವಯಂವರೇ॥ 1-199-10 (8841) 
ಪುರೋಹಿತೇನ ತೇನಾಥ ಗುರುಣಾ ಸಂಗತಾಸ್ತದಾ।
ನಾಥವಂತಮಿವಾತ್ಮಾನಂ ಮೇನಿರೇ ಭರತರ್ಷಭಾಃ॥ 1-199-11 (8842) 
ಸ ಹಿ ವೇದಾರ್ಥತತ್ತ್ವಜ್ಞಸ್ತೇಷಾಂ ಗುರುರುದಾರಧೀಃ।
ವೇದವಿಚ್ಚೈವ ವಾಗ್ಮೀ ಚ ಧೌಂಯಃ ಶ್ರೀಮಾಂದ್ವಿಜೋತ್ತಮಃ॥ 1-199-12 (8843) 
ತೇಜಸಾ ಚೈವ ಬುದ್ಧ್ಯಾ ಚ ರೂಪೇಣ ಯಶಸಾ ಶ್ರಿಯಾ।
ಮಂತ್ರೈಶ್ಚ ವಿವಿಧೈರ್ಧೌಂಯಸ್ತುಲ್ಯ ಆಸೀದ್ಬೃಹಸ್ಪತೇಃ॥ 1-199-13 (8844) 
ಸ ಚಾಪಿ ವಿಪ್ರಸ್ತಾನ್ಮೇನೇ ಸ್ವಭಾವಾಭ್ಯಧಿಕಾನ್ಭುವಿ।
ತೇನ ಧರ್ಮವಿದಾ ಪಾರ್ಥಾ ಯೋಜ್ಯಾ ಸರ್ವವಿದಾ ವೃತಾಃ॥ 1-199-14 (8845) 
ಮೇನಿರೇ ಸಹಿತಾ ವೀರಾಃ ಪ್ರಾಪ್ತಂ ರಾಜ್ಯಂ ಚ ಪಾಂಡವಾಃ।
ಬುದ್ಧಿವೀರ್ಯಬಲೋತ್ಸಾಹೈರ್ಯುಕ್ತಾ ದೇವಾ ಇವಾಪರೇ॥ 1-199-15 (8846) 
ಕೃತಸ್ವಸ್ತ್ಯಯನಾಸ್ತೇನ ತತಸ್ತೇ ಮನುಜಾಧಿಪಾಃ।
ಮೇನಿರೇ ಸಹಿತಾ ಗಂತುಂ ಪಾಂಚಾಲ್ಯಾಸ್ತಂ ಸ್ವಯಂವರಂ॥ ॥ 1-199-16 (8847) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಚೈತ್ರರಥಪರ್ವಣಿ ಏಕೋನದ್ವಿಶತತಮೋಽಧ್ಯಾಯಃ॥ 199 ॥ ॥ ಸಮಾಪ್ತಂ ಚೈತ್ರರಥಪರ್ವ ॥




ಆದಿಪರ್ವ - ಅಧ್ಯಾಯ 200

॥ ಶ್ರೀಃ ॥

1.200. ಅಧ್ಯಾಯಃ 200 

 
(ಅಥ ಸ್ವಯಂವರಪರ್ವ  ॥ 12 ॥)

Mahabharata - Adi Parva - Chapter Topics

ಮಧ್ಯೇಮಾರ್ಗಂ ಆಗತಸ್ಯ ವ್ಯಾಸಸ್ಯ ಆಜ್ಞಯಾ ಪಾಂಡವಾನಾಂ ದ್ರುಪದಪುರಪ್ರವೇಶಃ॥ 1 ॥ ತೇಷಾಂ ಕುಂಭಕಾರಗೃಹೇ ವಾಸಃ, ಭೈಕ್ಷವೃತ್ತಿಶ್ಚ॥ 2 ॥ ದ್ರೌಪದ್ಯಾಃ ಸ್ವಯಂವರನಿರ್ಮಾಣಕಾರಣಕಥನಂ॥ 3 ॥ ದ್ರುಪದೇನ ಕೃತಾಂ ಸ್ವಯಂವರಘೋಷಣಾಂ ಶ್ರುತವತಾಂ ಕ್ಷತ್ರಿಯಾದೀನಾಂ ಆಗಮನಂ॥ 4 ॥ ಸರ್ವೇಷಾಂ ಉಚಿತೇ ಸ್ಥಾನೇ ಉಪವೇಶನಂ ಪಾಂಡವಾನಾಂ ಬ್ರಾಹ್ಮಣಮಧ್ಯೇ ಉಪವೇಶನಂ॥ 5 ॥ ಮಂಗಲಸ್ನಾತಾಯಾಃ ಸ್ವಲಂಕೃತಾಯಾ ದ್ರೌಪದ್ಯಾ ರಂಗಮಧ್ಯೇ ಆಗಮನಂ॥ 6 ॥ ಧೃಷ್ಟದ್ಯುಂನೇನ ಲಕ್ಷ್ಯವೇಧಪಣಕಥನಂ॥ 7 ॥

Mahabharata - Adi Parva - Chapter Text

1-200-0 (8848) 
ವೈಶಂಪಾಯನ ಉವಾಚ। 1-200-0x (1129) 
ತತಸ್ತೇ ನರಶಾರ್ದೂಲಾ ಭ್ರಾತರಃ ಪಂಚ ಪಾಂಡವಾಃ।
ತಂ ಬ್ರಾಹ್ಮಣಂ ಪುರಸ್ಕೃತ್ಯ ಪಾಂಚಾಲ್ಯಾಶ್ಚ ಸ್ವಯಂವರಂ। 
ಪ್ರಯಯುರ್ದ್ರೌಪದೀಂ ದ್ರಷ್ಟುಂ ತಂ ಚ ದೇಶಂ ಮಹೋತ್ಸವಂ॥  1-200-1 (8849) 
ತತಸ್ತೇ ತಂ ಮಹಾತ್ಮಾನಂ ಶುದ್ಧಾತ್ಮಾನಮಕಲ್ಮಷಂ।
ದದೃಶುಃ ಪಾಂಡವಾ ವೀರಾಃ ಪಥಿ ದ್ವೈಪಾಯನಂ ತದಾ॥ 1-200-2 (8850) 
ತಸ್ಮೈ ಯಥಾವತ್ಸತ್ಕಾರಂ ಕೃತ್ವಾ ತೇನ ಚ ಸತ್ಕೃತಾಃ।
ಕಥಾಂತೇ ಚಾಭ್ಯನುಜ್ಞಾತಾಃ ಪ್ರಯಯುರ್ದ್ರುಪದಕ್ಷಯಂ॥ 1-200-3 (8851) 
ಪಶ್ಯಂತೋ ರಮಣೀಯಾನಿ ವನಾನಿ ಚ ಸರಾಂಸಿ ಚ।
ತತ್ರತತ್ರ ವಸಂತಶ್ಚ ಶನೈರ್ಜಗ್ಮುರ್ಮಹರಾಥಾಃ॥ 1-200-4 (8852) 
ಸ್ವಾಧ್ಯಾಯವಂತಃ ಶುಚಯೋ ಮಧುರಾಃ ಪ್ರಿಯವಾದಿನಃ।
ಆನುಪೂರ್ವ್ಯೇಣ ಸಂಪ್ರಾಪ್ತಾಃ ಪಾಂಚಾಲಾನ್ಪಾಂಡುನಂದನಾಃ॥ 1-200-5 (8853) 
ತೇ ತು ದೃಷ್ಟ್ವಾ ಪುರಂ ತಚ್ಚ ಸ್ಕಂಧಾವಾರಂ ಚ ಪಾಂಡವಾಃ।
ಕುಂಭಕಾರಸ್ಯ ಶಾಲಾಯಾಂ ನಿವಾಸಂ ಚಕ್ರಿರೇ ತದಾ॥ 1-200-6 (8854) 
ತತ್ರ ಭೈಕ್ಷಂ ಸಮಾಜಹ್ರುರ್ಬ್ರಾಹ್ಮಣೀಂ ವೃತ್ತಿಮಾಶ್ರಿತಾಃ।
ತಾನ್ಸಂಪ್ರಾಪ್ತಾಂಸ್ತಥಾ ವೀರಾಂಜಜ್ಞಿರೇ ನ ನರಾಃ ಕ್ವಚಿತ್॥ 1-200-7 (8855) 
`ಯಜ್ಞಸೇನಸ್ತು ಪಾಂಚಾಲೋ ಭೀಷ್ಮದ್ರೋಮಕೃತಾಗಸಂ।
ಜ್ಞಾತ್ವಾಽಽತ್ಮಾನಂ ತದಾರೇಭೇ ತ್ರಾಣಾಯಾತ್ಮಕ್ರಿಯಾಂ ಕ್ಷಮಾಂ॥ 1-200-8 (8856) 
ಅವಾಪ್ಯ ಧೃಷ್ಟದ್ಯುಂನಂ ಹಿ ನ ಸ ದ್ರೋಣಮಚಿಂತಯತ್।
ಸ ತು ವೈರಪ್ರಸಂಗಾಚ್ಚ ಭೀಷ್ಮಾದ್ಭಯಮಚಿಂತಯತ್॥ 1-200-9 (8857) 
ಕನ್ಯಾದಾನಾತ್ತು ಶರಣಂ ಸೋಽಮನ್ಯತ ಮಹೀಪತಿಃ।'
ಯಜ್ಞಸೇನಸ್ಯ ಕಾಮಸ್ತು ಪಾಂಡವಾಯ ಕಿರೀಟಿನೇ॥  1-200-10 (8858) 
ದಾಸ್ಯಾಮಿ ಕೃಷ್ಮಾಮಿತಿ ವೈ ನ ಚೈನಂ ವಿವೃಣೋತಿ ಸಃ।
`ಜಾಮಾತೃಬಲಸಂಯೋಗಂ ಮೇನೇ ಹಿ ಬಲವತ್ತರಂ॥'  1-200-11 (8859) 
ಸೋಽನ್ವೇಷಮಾಣಃ ಕೌಂತೇಯಾನ್ಪಾಂಚಾಲೋ ಜನಮೇಜಯ।
ದೃಢಂ ಧನುರಥಾನಂಯಂ ಕಾರಯಾಮಾಸ ಭಾರತ॥ 1-200-12 (8860) 
`ವೈಯಾಘ್ರಪದ್ಯಸ್ಯೋಗ್ರಂ ವೈ ಸೃಂಜಯಸ್ಯ ಮಹೀಪತಿಃ।
ತದ್ಧನುಃ ಕಿಂಧುರಂ ನಾಮ ದೇವದತ್ತಮುಪಾನಯತ್॥ 1-200-13 (8861) 
ಆಯಸೀ ತಸ್ಯ ಚ ಜ್ಯಾಽಽಸೀತ್ಪ್ರತಿಬದ್ಧಾ ಮಹಾಬಲಾ।
ನ ತು ಜ್ಯಾಂ ಪ್ರಸಹೇದನ್ಯಸ್ತದ್ಧನುಃಪ್ರವರಂ ಮಹತ್॥ 1-200-14 (8862) 
ಶಂಕರೇಣ ವರಂ ದತ್ತಂ ಪ್ರೀತೇನ ಚ ಮಹಾತ್ಮನಾ।
ತನ್ನಿಷ್ಫಲಂ ಸ್ಯಾನ್ನ ತು ಮೇ ಇತಿ ಪ್ರಾಮಾಣ್ಯಮಾಗತಃ॥ 1-200-15 (8863) 
ಮಯಾ ಕರ್ತವ್ಯಮಧುನಾ ದುಷ್ಕರಂ ಲಕ್ಷ್ಯವೇಧನಂ।
ಇತಿ ನಿಶ್ಚಿತ್ಯ ಮನಸಾ ಕಾರಿತಂ ಲಕ್ಷ್ಯಮುತ್ತಮಂ॥'  1-200-16 (8864) 
ಯಂತ್ರಂ ವೈಹಾಯಸಂ ಚಾಪಿ ಕಾರಯಾಮಾಸ ಕೃತ್ರಿಮಂ।
ತೇನ ಯಂತ್ರೇಣ ಸಹಿತಂ ರಾಜಂʼಲ್ಲಕ್ಷ್ಯಂ ಚ ಕಾಂಚನಂ॥ 1-200-17 (8865) 
ದ್ರುಪದ ಉವಾಚ। 1-200-18x (1130) 
ಇದಂ ಸಜ್ಯಂ ಧನುಃ ಕೃತ್ವಾ ಸಜ್ಜೈರೇಭಿಶ್ಚ ಸಾಯಕೈಃ।
ಅತೀತ್ಯ ಲಕ್ಷ್ಯ ಯೋ ವೇದ್ಧಾ ಸ ಲಬ್ಧಾ ಮತ್ಸುತಾಮಿತಿ॥ 1-200-18 (8866) 
ವೈಶಂಪಾಯನ ಉವಾಚ। 1-200-19x (1131) 
ಇತಿ ಸ ದ್ರುಪದೋ ರಾಜಾ ಸ್ವಯಂವರಮಘೋಷಯತ್।
ತಚ್ಛ್ರುತ್ವಾ ಪಾರ್ಥಿವಾಃ ಸರ್ವೇ ಸಮೀಯುಸ್ತತ್ರ ಭಾರತ॥ 1-200-19 (8867) 
ಋಷಯಶ್ಚ ಮಹಾತ್ಮಾನಃ ಸ್ವಯಂವರದಿದೃಕ್ಷವಃ।
ದುರ್ಯೋಧನಪುರೋಗಾಶ್ಚ ಸಕರ್ಣಾಃ ಕುರವೋ ನೃಪ॥ 1-200-20 (8868) 
`ಯಾದವಾ ವಾಸುದೇವೇನ ಸಾರ್ಧಮಂಧಕವೃಷ್ಣಯಃ।'
ತತೋಽರ್ಚಿತಾ ರಾಜಗುಣಾ ದ್ರುಪದೇನ ಮಹಾತ್ಮನಾ॥  1-200-21 (8869) 
ಉಪೋಪವಿಷ್ಟಾ ಮಂಚೇಷು ದ್ರಷ್ಟುಕಾಮಾಃ ಸ್ವಯಂವರಂ।
`ಬ್ರಾಹ್ಮಣಾಶ್ಚ ಮಹಾಭಾಗಾ ದೇಶೇಭ್ಯಃ ಸಮುಪಾಗಮನ್॥ 1-200-22 (8870) 
ಬ್ರಾಹ್ಮಣೈರೇವ ಸಹಿತಾಃ ಪಾಂಡವಾಃ ಸಮುಪಾವಿಶನ್।
ತ್ರಯಸ್ತ್ರಿಂಶತ್ಸುರಾಃ ಸರ್ವೇ ವಿಮಾನೈರ್ವ್ಯೋಂನ್ಯವಸ್ಥಿತಾಃ॥ 1-200-23 (8871) 
ತತಃ ಪೌರಜನಾಃ ಸರ್ವೇ ಸಾಗರೋದ್ಧೂತನಿಃಸ್ವನಾಃ।
ಶಿಂಶುಮಾರಶಿರಃ ಪ್ರಾಪ್ಯ ನ್ಯವಿಶಂಸ್ತೇ ಸ್ಮ ಪಾರ್ಥಿವಾಃ॥ 1-200-24 (8872) 
ಪ್ರಾಗುತ್ತರೇಣ ನಗರಾದ್ಭೂಮಿಭಾಗೇ ಸಮೇ ಶುಭೇ।
ಸಮಾಜವಾಟಃ ಶುಶುಭೇ ಭವನೈಃ ಸರ್ವತೋ ವೃತಃ॥ 1-200-25 (8873) 
ಪ್ರಾಕಾರಪರಿಖೋಪೇತೋ ದ್ವಾರತೋರಣಮಂಡಿತಃ।
ವಿತಾನೇನ ವಿಚಿತ್ರೇಣ ಸರ್ವತಃ ಸಮಲಂಕೃತಃ॥ 1-200-26 (8874) 
ತೂರ್ಯೌಘಶತಸಂಕೀರ್ಣಃ ಪರಾರ್ಧ್ಯಾಗುರುಧೂಪಿತಃ।
ಚಂದನೋದಕಸಿಕ್ತಶ್ಚ ಮಾಲ್ಯದಾಮೋಪಶೋಭಿತಃ॥ 1-200-27 (8875) 
ಕೈಲಾಸಶಿಖರಪ್ರಖ್ಯೈರ್ನಭಸ್ತಲವಿಲೇಖಿಭಿಃ।
ಸರ್ವತಃ ಸಂವೃತಃ ಶುಭ್ರೈಃ ಪ್ರಾಸಾದೈಃ ಸುಕೃತೋಚ್ಛ್ರಯೈ॥ 1-200-28 (8876) 
ಸುವರ್ಣಜಾಲಸಂವೀತೈರ್ಮಣಿಕುಟ್ಟಿಮಭೂಷಣೈಃ।
ಸುಖಾರೋಹಣಸೋಪಾನೈರ್ಮಹಾಸನಪರಿಚ್ಛದೈಃ॥ 1-200-29 (8877) 
ಸ್ರಗ್ದಾಮಸಮವಚ್ಛನ್ನೈರಗುರೂತ್ತಮವಾಸಿತೈಃ।
ಹಂಸಾಂಶುವರ್ಣೈರ್ಬಹುಭಿರಾಯೋಜನಸುಗಂಧಿಭಿಃ॥ 1-200-30 (8878) 
ಅಸಂಬಾಧಶತದ್ವಾರೈಃ ಶಯನಾಸನಶೋಭಿತೈಃ।
ಬಹುಧಾತುಪಿನದ್ಧಾಂಗೈರ್ಹಿಮವಚ್ಛಿಖರೈರಿವ॥ 1-200-31 (8879) 
ತತ್ರ ನಾನಾಪ್ರಕಾರೇಷು ವಿಮಾನೇಷು ಸ್ವಲಂಕೃತಾಃ।
ಸ್ಪರ್ಧಮಾನಾಸ್ತದಾಽನ್ಯೋನ್ಯಂ ನಿಷೇದುಃ ಸರ್ವಪಾರ್ಥಿವಾಃ॥ 1-200-32 (8880) 
ತತ್ರೋಪವಿಷ್ಟಾಂದದೃಶುರ್ಮಹಾಸತ್ವಾನ್ಪೃಥಗ್ಜನಾಃ।
ರಾಜಸಿಂಹಾನ್ಮಹಾಭಾಗಾನ್ಕೃಷ್ಣಾಗುರುವಿಭೂಷಿತಾನ್॥ 1-200-33 (8881) 
ಮಹಾಪ್ರಸಾದಾನ್ಬ್ರಾಹ್ಮಣ್ಯಾನ್ಸ್ವರಾಷ್ಟ್ರಪರಿರಕ್ಷಿಣಃ।
ಪ್ರಿಯಾನ್ಸರ್ವಸ್ಯ ಲೋಕಸ್ಯ ಸುಕೃತೈಃ ಕರ್ಮಭಿಃ ಶುಭೈಃ॥ 1-200-34 (8882) 
ಮಂಚೇಷು ಚ ಪರಾರ್ದ್ಧ್ಯೇಷು ಪೌರಜಾನಪದಾ ಜನಾಃ।
ಕೃಷ್ಣಾದರ್ಶನಸಿದ್ಧ್ಯರ್ಥಂ ಸರ್ವತಃ ಸಮುಪಾವಿಶನ್॥ 1-200-35 (8883) 
ಬ್ರಾಹ್ಮಣೈಸ್ತೇ ಚ ಸಹಿತಾಃ ಪಾಂಡವಾಃ ಸಮುಪಾವಿಶನ್।
ಋದ್ಧಿಂ ಪಂಚಾಲರಾಜಸ್ಯ ಪಶ್ಯಂತಸ್ತಾಮನುತ್ತಮಾಂ॥ 1-200-36 (8884) 
ತತಃ ಸಮಾಜೋ ವವೃಧೇ ಸ ರಾಜಂದಿವಸಾನ್ಬಹೂನ್।
ರತ್ನಪ್ರದಾನಬಹುಲಃ ಶೋಭಿತೋ ನಟನರ್ತಕೈಃ॥ 1-200-37 (8885) 
ವರ್ತಮಾನೇ ಸಮಾಜೇ ತು ರಮಣೀಯೇಽಹ್ನಿ ಷೋಡಶೇ।
`ಮೈತ್ರೇ ಮುಹೂರ್ತೇ ತಸ್ಯಾಶ್ಚ ರಾಜದಾರಾಃ ಪುರಾವಿದಃ। 
ಪುತ್ರವತ್ಯಃ ಸುವಸನಾಃ ಪ್ರತಿಕರ್ಮೋಪಚಕ್ರಮುಃ॥  1-200-38 (8886) 
ವೈಡೂರ್ಯಮಯಪೀಠೇ ತು ನಿವಿಷ್ಟಾಂ ದ್ರೌಪದೀಂ ತದಾ।
ಸತೂರ್ಯಂ ಸ್ನಾಪಯಾಂಚಕ್ರುಃ ಸ್ವರ್ಣಕುಂಭಸ್ಥಿತೈರ್ಜಲೈಃ॥ 1-200-39 (8887) 
ತಾಂ ನಿವೃತ್ತಾಭಿಷೇಕಾಂ ಚ ದುಕೂಲದ್ವಯಧಾರಿಣೀಂ।
ನಿನ್ಯುರ್ಮಣಿಸ್ತಂಭವತೀಂ ವೇದಿಂ ವೈ ಸುಪರಿಷ್ಕೃತಾಂ॥ 1-200-40 (8888) 
ನಿವೇಶ್ಯ ಪ್ರಾಙ್ಮುಖೀಂ ಹೃಷ್ಟಾಂ ವಿಸ್ಮಿತಾಕ್ಷ್ಯಃ ಪ್ರಸಾಧಿಕಾಃ।
ಕೇನಾಲಂಕರಣೇನೇಮಾಮಿತ್ಯನ್ಯೋನ್ಯಂ ವ್ಯಲೋಕಯನ್॥ 1-200-41 (8889) 
ಧೂಪೋಷ್ಮಣಾ ಚ ಕೇಶಾನಾಮಾರ್ದ್ರಭಾವಂ ವ್ಯಪೋಹಯನ್।
ಬಬಂಧುರಸ್ಯಾ ಧಂಮಿಲ್ಲಂ ಮಾಲ್ಯೈಃ ಸುರಭಿಗಂಧಿಭಿಃ॥ 1-200-42 (8890) 
ದೂರ್ವಾಮಧೂಕರಚಿತಂ ಮಾಲ್ಯಂ ತಸ್ಯಾ ದದುಃ ಕರೇ।
ಚಕ್ರುಶ್ಚ ಕೃಷ್ಣಾಗರುಣಾ ಪತ್ರಸಂಗಂ ಕುಚದ್ವಯೇ॥ 1-200-43 (8891) 
ರೇಜೇ ಸಾ ಚಕ್ರವಾಕಾಂಕಾ ಸ್ವರ್ಣದೀರ್ಘಾ ಸರಿದ್ವರಾ।
ಅಲಕೈಃ ಕುಟಿಲೈಸ್ತಸ್ಯಾ ಮುಖಂ ವಿಕಸಿತಂ ಬಭೌ॥ 1-200-44 (8892) 
ಆಸಕ್ತಭೃಂಗಂ ಕುಸುಮಂ ಶಶಿಂಬಿಂಬಂ ಜಿಗಾಯ ತತ್।
ಕಾಲಾಂಜನಂ ನಯನಯೋರಾಚಾರಾರ್ಥಂ ಸಮಾದಧುಃ॥ 1-200-45 (8893) 
ಭೂಷಣಂ ರತ್ನಖಚಿತೈರಲಂಚಕ್ರುರ್ಯಥೋಚಿತಂ।
ಮಾತಾ ಚ ತಸ್ಯಾಃ ಪೃಷತೀ ಹರಿತಾಲಮನಶ್ಶಿಲಾಂ॥ 1-200-46 (8894) 
ಅಂಗುಲೀಭ್ಯಾಮುಪಾದಾಯ ತಿಲಕಂ ವಿದಧೇ ಮುಖೇ।
ಅಲಂಕೃತಾಂ ವಧೂಂ ದೃಷ್ಟ್ವಾ ಯೋಷಿತೋ ಮುದಮಾಯಯುಃ॥ 1-200-47 (8895) 
ಮಾತಾ ನ ಮುಮುದೇ ತಸ್ಯಾಃ ಪತಿಃ ಕೀದೃಗ್ಭವಿಷ್ಯತಿ।
ಸೌವಿದಲ್ಲಾಃ ಸಮಾಗಂಯ ದ್ರುಪದಸ್ಯಾಜ್ಞಯಾ ತತಃ॥ 1-200-48 (8896) 
ಏನಾಮಾರೋಪಯಾಮಾಸುಃ ಕರಿಣೀಂ ಕುಚಭೂಷಿತಾಂ।
ತತೋಽವಾದ್ಯಂತ ವಾದ್ಯಾನಿ ಮಂಗಲಾನಿ ದಿವಿ ಸ್ಪೃಶನ್॥ 1-200-49 (8897) 
ವಿಲಾಸಿನೀಜನಾಶ್ಚಾಪಿ ಪ್ರವರಂ ಕರಿಣೀಶತಂ।
ಮಾಂಗಲ್ಯಗೀತಂ ಗಾಯಂತ್ಯಃ ಪಾರ್ಸ್ವಯೋರುಭಯೋರ್ಯಯುಃ॥ 1-200-50 (8898) 
ಜನಾಪಸರಣೇ ವ್ಯಗ್ರಾಃ ಪ್ರತಿಹಾರ್ಯಃ ಪುರಾ ಯಯುಃ।
ಕೋಲಾಹಲೋ ಮಹಾನಾಸೀತ್ತಸ್ಮಿನ್ಪುರವರೇ ತದಾ॥ 1-200-51 (8899) 
ಧೃಷ್ಟದ್ಯುಂನೋ ಯಯಾವಗ್ರೇ ಹಯಮಾರುಹ್ಯ ಭಾರತ।
ದ್ರುಪದೋ ರಂಗದೇಶೇ ತು ಬಲೇನ ಮಹತಾ ಯುತಃ॥ 1-200-52 (8900) 
ತಸ್ಥೌ ವ್ಯೂಹ್ಯ ಮಹಾನೀಕಂ ಪಾಲಿತಂ ದೃಢಧನ್ವಿಭಿಃ।'
ಆಪ್ಲುತಾಂಗೀಂ ಸುವಸನಾಂ ಸರ್ವಾಭರಣಭೂಷಿತಾಂ॥  1-200-53 (8901) 
ಮಾಲಾಂ ಚ ಸಮುಪಾದಾಯ ಕಾಂಚನೀಂ ಸಮಲಂಕೃತಾಂ।
`ಆಗತಾಂ ದದೃಶುಃ ಸರ್ವೇ ರಂಗಭೂಮಿಮಲಂಕೃತಾಂ॥'  1-200-54 (8902) 
ಅವತೀರ್ಣಾ ತತೋ ರಂಗಂ ದ್ರೌಪದೀ ಭರತರ್ಷಭ।
`ತಸ್ಥೌ ಪ್ರಮುದಿತಾನ್ಸರ್ವಾನ್ನೃಪತೀನ್ರಂಗಮಂಡಲೇ। 
ಪ್ರೇಕ್ಷಂತೀ ವ್ರೀಡಿತಾಪಾಂಗೀ ದ್ರಷ್ಟೃಣಾಂ ಸುಮನೋಹರಾ॥'  1-200-55 (8903) 
ಪುರೋಹಿತಃ ಸೋಮಕಾನಾಂ ಮಂತ್ರವಿದ್ಬ್ರಾಹ್ಮಣಃ ಶುಚಿಃ।
ಪರಿಸ್ತೀರ್ಯ ಜುಹಾವಾಗ್ನಿಮಾಜ್ಯೇನ ವಿಧಿವತ್ತದಾ॥ 1-200-56 (8904) 
ಸಂತರ್ಪಯಿತ್ವಾ ಜ್ವಲನಂ ಬ್ರಾಹ್ಮಣಾನ್ಸ್ವಸ್ತಿ ವಾಚ್ಯ ಚ।
ವಾರಯಾಮಾಸ ಸರ್ವಾಣಿ ವಾದಿತ್ರಾಣಿ ಸಮಂತತಃ॥ 1-200-57 (8905) 
ನಿಃಶಬ್ದೇ ತು ಕೃತೇ ತಸ್ಮಿಂಧೃಷ್ಟದ್ಯುಂನೋ ವಿಶಾಂಪತೇ।
ಕೃಷ್ಣಾಮಾದಾಯ ವಿಧಿವನ್ಮೇಘದುಂದುಭಿನಿಃಸ್ವನಃ॥ 1-200-58 (8906) 
ರಂಗಮಧ್ಯಂ ಗತಸ್ತತ್ರ ಮೇಘಗಂಭೀರಯಾ ಗಿರಾ।
ವಾಕ್ಯಮುಚ್ಚೈರ್ಜಗಾದೇದಂ ಶ್ಲಕ್ಷ್ಣಮರ್ಥವದುತ್ತಮಂ॥ 1-200-59 (8907) 
ಇದಂ ಧನುರ್ಲಕ್ಷ್ಯಮಿಮೇ ಚ ಬಾಣಾಃ
ಶೃಣ್ವಂತು ಮೇ ಭೂಪತಯಃ ಸಮೇತಾಃ। 
ಛಿದ್ರೇಣ ಯಂತ್ರಸ್ಯ ಮಸರ್ಪಯಧ್ವಂ
ಶರೈಃ ಶಿತೈರ್ವ್ಯೋಮಚರೈರ್ದಶಾರ್ಧೈಃ॥  1-200-60 (8908) 
ಏತನ್ಮಹತ್ಕರ್ಮ ಕರೋತಿ ಯೋ ವೈ
ಕುಲೇನ ರೂಪೇಣ ಬಲೇನ ಯುಕ್ತಃ। 
ತಸ್ಯಾದ್ಯ ಭಾರ್ಯಾ ಭಗಿನೀ ಮಮೇಯಂ
ಕೃಷ್ಣಾ ಭವಿತ್ರೀ ನ ಮೃಷಾ ಬ್ರವೀಮಿ॥  1-200-61 (8909) 
ತಾನೇವಮುಕ್ತ್ವಾ ದ್ರುಪದಸ್ಯ ಪುತ್ರಃ
ಪಶ್ಚಾದಿದಂ ತಾಂ ಭಗಿನೀಮುವಾಚ। 
ನಾಂನಾ ಚ ಗೋತ್ರೇಣ ಚ ಕರ್ಮಣಾ ಚ
ಸಂಕೀರ್ತಯನ್ಭೂಮಿಪತೀನ್ಸಮೇತಾನ್॥ ॥  1-200-62 (8910) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸ್ವಯಂವರಪರ್ವಣಿ ದ್ವಿಶತತಮೋಽಧ್ಯಾಯಃ॥ 200 ॥

Mahabharata - Adi Parva - Chapter Footnotes

1-200-7 ಜಜ್ಞಿರೇ ಜ್ಞಾತವಂತಃ॥ 1-200-17 ವೈಹಾಯಸಮಂತರಿಕ್ಷಗತಂ॥ 1-200-24 ಶಿಂಶುಮಾರೋ ಜಲಜಂತುಸ್ತದಾಕಾರಸ್ತಾರಾಸಮೂಹಾತ್ಮಕೋ ವಿಷ್ಣುಸ್ತಸ್ಯ ಶಿರಃಪ್ರದೇಶೇ ಐಶಾನ್ಯಾಂ ದಿಶಿ। ಅತಏವ ಸಾ ಅಪರಾಜಿತಾದಿಕ್ ತಾಂ ದಿಶಂ ಪ್ರಾಪ್ಯ ನ್ಯವಿಶನ್॥ 1-200-25 ತಾಮೇವ ದಿಶಮಾತ್ರ ಪ್ರಾಗಿತಿ॥ ದ್ವಿಶತತಮೋಽಧ್ಯಾಯಃ॥ 200 ॥



ಆದಿಪರ್ವ - ಅಧ್ಯಾಯ 201

॥ ಶ್ರೀಃ ॥

1.201. ಅಧ್ಯಾಯಃ 201 

Mahabharata - Adi Parva - Chapter Topics

ರಂಗೇ ಆಗತಾನಾಂ ರಾಜ್ಞಾಂ ನಾಮಕಥನಂ॥ 1 ॥

Mahabharata - Adi Parva - Chapter Text

1-201-0 (8911) 
ಧೃಷ್ಟದ್ಯುಂನ ಉವಾಚ। 1-201-0x (1132) 
ದುರ್ಯೋಧನೋ ದುರ್ವಿಷಹೋ ದುರ್ಮುಖೋ ದುಷ್ಪ್ರಧರ್ಷಣಃ।
ವಿವಿಂಶತಿರ್ವಿಕರ್ಣಶ್ಚ ಸಹೋ ದುಃಶಾಸನಸ್ತಥಾ॥ 1-201-1 (8912) 
ಯುಯುತ್ಸುರ್ವಾಯುವೇಗಶ್ಚ ಭೀಮವೇಗರವಸ್ತಥಾ।
ಉಗ್ರಾಯುಧೋ ಬಲಾಕೀ ಚ ಕರಕಾಯುರ್ವಿರೋಚನಃ॥ 1-201-2 (8913) 
ಕುಂಡಕಶ್ಚಿತ್ರಸೇನಶ್ಚ ಸುವರ್ಚಾಃ ಕನಕಧ್ವಜಃ।
ನಂದಕೋ ಬಾಹುಶಾಲೀ ಚ ತುಹುಂಡೋ ವಿಕಟಸ್ತಥಾ॥ 1-201-3 (8914) 
ಏತೇ ಚಾನ್ಯೇ ಚ ಬಹವೋ ಧಾರ್ತರಾಷ್ಟ್ರಾ ಮಹಾಬಲಾಃ।
ಕರ್ಣೇನ ಸಹಿತಾ ವೀರಾಸ್ತ್ವದರ್ಥಂ ಸಮುಪಾಗತಾಃ॥ 1-201-4 (8915) 
ಅಸಂಖ್ಯಾತಾ ಮಹಾತ್ಮಾನಃ ಪಾರ್ಥಿವಾಃ ಕ್ಷತ್ರಿಯರ್ಷಭಾಃ।
ಶಕುನಿಃ ಸೌಬಲಶ್ಚೈವ ವೃಷಕೋಽಥ ಬೃಹದ್ಬಲಃ॥ 1-201-5 (8916) 
ಏತೇ ಗಾಂಧಾರರಾಜಸ್ಯ ಸುತಾಃ ಸರ್ವೇ ಸಮಾಗತಾಃ।
ಅಶ್ವತ್ಥಾಮಾ ಚ ಭೋಜಶ್ಚ ಸರ್ವಶಸ್ತ್ರಭೃತಾಂ ವರೌ॥ 1-201-6 (8917) 
ಸಮವೇತೌ ಮಹಾತ್ಮಾನೌ ತ್ವದರ್ಥೇ ಸಮಲಂಕೃತೌ।
ಬೃಹಂತೋ ಮಣಿಮಾಂಶ್ಚೈವ ದಂಡಧಾರಶ್ಚ ಪಾರ್ಥಿವಃ॥ 1-201-7 (8918) 
ಸಹದೇವಜಯತ್ಸೇನೌ ಮೇಘಸಂಧಿಶ್ಚ ಪಾರ್ಥಿವಃ।
ವಿರಾಟಃ ಸಹ ಪುತ್ರಾಭ್ಯಾಂ ಶಂಖೇನೈವೋತ್ತರೇಣ ಚ॥ 1-201-8 (8919) 
ವಾರ್ಧಕ್ಷೇಮಿಃ ಸುಶರ್ಮಾ ಚ ಸೇನಾಬಿಂದುಶ್ಚ ಪಾರ್ಥಿವಃ।
ಸುಕೇತುಃ ಸಹ ಪುತ್ರೇಣ ಸುನಾಂನಾ ಚ ಸುವರ್ಚಸಾ॥ 1-201-9 (8920) 
ಸುಚಿತ್ರಃ ಸುಕುಮಾರಶ್ಚ ವೃಕಃ ಸತ್ಯಧೃತಿಸ್ತಥಾ।
ಸೂರ್ಯಧ್ವಜೋ ರೋಚಮಾನೋ ನೀಲಶ್ಚಿತ್ರಾಯುಧಸ್ತಥಾ॥ 1-201-10 (8921) 
ಅಂಶುಮಾಂಶ್ಚೇಕಿತಾನಶ್ಚ ಶ್ರೇಣಿಮಾಂಶ್ಚ ಮಹಾಬಲಃ।
ಸಮುದ್ರಸೇನಪುತ್ರಶ್ಚ ಚಂದ್ರಸೇನಃ ಪ್ರತಾಪವಾನ್॥ 1-201-11 (8922) 
ಜಲಸಂಧಃ ಪಿತಾಪುತ್ರೌ ವಿದಂಡೋ ದಂಡ ಏವ ಚ।
ಪೌಂಡ್ರಕೋ ವಾಸುದೇವಶ್ಚ ಭಗದತ್ತಶ್ಚ ವೀರ್ಯವಾನ್॥ 1-201-12 (8923) 
ಕಲಿಂಗಸ್ತಾಂರಲಿಪ್ತಶ್ಚ ಪತ್ತನಾಧಿಪತಿಸ್ತಥಾ।
ಮದ್ರರಾಜಸ್ತಥಾ ಶಲ್ಯಃ ಸಹಪುತ್ರೋ ಮಹಾರಥಃ॥ 1-201-13 (8924) 
ರುಕ್ಮಾಂಗದೇನ ವೀರೇಣ ತಥಾ ರುಕ್ಮರಥೇನ ಚ।
ಕೌರವ್ಯಃ ಸೋಮದತ್ತಶ್ಚ ಪುತ್ರಶ್ಚಾಸ್ಯ ಮಹಾರಥಃ॥ 1-201-14 (8925) 
ಸಮವೇತಾಸ್ತ್ರಯಃ ಶೂರಾ ಭೂರಿರ್ಭೂರಿಶ್ರವಾಃ ಶಲಃ।
ಸುದಕ್ಷಿಣಶ್ಚ ಕಾಂಭೋಜೋ ದೃಢಧನ್ವಾ ಚ ಪೌರವಃ॥ 1-201-15 (8926) 
ಬೃಹದ್ಬಲಃ ಸುಷೇಣಶ್ಚ ಶಿಬಿರೌಶೀನಸ್ತಥಾ।
ಪಟಚ್ಚರನಿಹಂತಾ ಚ ಕಾರೂಷಾಧಿಪತಿಸ್ತಥಾ॥ 1-201-16 (8927) 
ಸಂಕರ್ಷಣೋ ವಾಸುದೇವೋ ರೌಕ್ಮಿಣೇಯಶ್ಚ ವೀರ್ಯವಾನ್।
ಸಾಂಬಶ್ಚ ಚಾರುದೇಷ್ಣಶ್ಚ ಪ್ರಾದ್ಯುಂನಿಃ ಸಗದಸ್ತಥಾ॥ 1-201-17 (8928) 
ಅಕ್ರೂರಃ ಸಾತ್ಯಕಿಶ್ಚೈವ ಉದ್ಧವಶ್ಚ ಮಹಾಮತಿಃ।
ಕೃತವರ್ಮಾ ಚ ಹಾರ್ದಿಕ್ಯಃ ಪೃಥುರ್ವಿಪೃಥುರೇವ ಚ॥ 1-201-18 (8929) 
ವಿದೂರಥಶ್ಚ ಕಂಕಶ್ಚ ಶಂಕುಶ್ಚ ಸಗವೇಷಣಃ।
ಆಶಾವಹೋಽನಿರುದ್ಧಶ್ಚ ಸಮೀಕಃ ಸಾರಿಮೇಜಯಃ॥ 1-201-19 (8930) 
ವೀರೋ ವಾತಪತಿಶ್ಚೈವ ಝಿಲ್ಲೀಪಿಂಡಾರಕಸ್ತಥಾ।
ಉಶೀನರಶ್ಚ ವಿಕ್ರಾಂತೋ ವೃಷ್ಣಯಸ್ತೇ ಪ್ರಕೀರ್ತಿತಾಃ॥ 1-201-20 (8931) 
ಭಗೀರಥೋ ಬೃಹತ್ಕ್ಷತ್ರಃ ಸೈಂಧವಶ್ಚ ಜಯದ್ರಥಃ।
ಬೃಹದ್ರಥೋ ಬಾಹ್ಲಿಕಶ್ಚ ಶ್ರಉತಾಯುಶ್ಚ ಮಹಾರಥಃ॥ 1-201-21 (8932) 
ಉಲೂಕಃ ಕೈತವೋ ರಾಜಾ ಚಿತ್ರಾಂಗದಶುಭಾಂಗದೌ।
ವತ್ಸರಾಜಶ್ಚ ಮತಿಮಾನ್ಕೋಸಲಾಧಿಪತಿಸ್ತಥಾ॥ 1-201-22 (8933) 
ಶಿಶುಪಾಲಖ್ಚ ವಿಕ್ರಾಂತೋ ಜರಾಸಂಧಸ್ತಥೈವ ಚ।
ಏತೇ ಚಾನ್ಯೇ ಚ ಬಹವೋ ನಾನಾಜನಪದೇಶ್ವರಾಃ॥ 1-201-23 (8934) 
ತ್ವದರ್ಥಮಾಗತಾ ಭದ್ರೇ ಕ್ಷತ್ರಿಯಾಃ ಪ್ರಥಿತಾ ಭುವಿ।
ಏತೇ ಭೇತ್ಸ್ಯಂತಿ ವಿಕ್ರಾಂತಾಸ್ತ್ವದರ್ಥೇ ಲಕ್ಷ್ಯಮುತ್ತಮಂ। 
ವಿಧ್ಯತೇ ಯ ಇದಂ ಲಕ್ಷ್ಯಂ ವರಯೇಥಾಃ ಶುಭೇಽದ್ಯ ತಂ॥ ॥  1-201-24 (8935) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸ್ವಯಂವರಪರ್ವಣಿ ಏಕಾಧಿಕದ್ವಿಶತತಮೋಽಧ್ಯಾಯಃ॥ 201 ॥




ಆದಿಪರ್ವ - ಅಧ್ಯಾಯ 202

॥ ಶ್ರೀಃ ॥

1.202. ಅಧ್ಯಾಯಃ 202 

Mahabharata - Adi Parva - Chapter Topics

ಬ್ರಾಹ್ಮಣಮಧ್ಯಸ್ಥಾನ್ಪಾಂಡವಾನ್ವಿಜ್ಞಾಯ ಶ್ರೀಕೃಷ್ಣೇನ ಬಲರಾಮಾಯ ಕಥಂನ॥ 1 ॥ ಧನುರ್ದರ್ಶನೇನೈವ ಕೇಷಾಂಚಿದ್ರಾಜ್ಞಾಂ ಧನುಃಪೂರಣೇ ನಿರಶತ॥ 2 ॥ ಶಿಶುಪಾಲಾದೀನಾಂ ಧನುಃಪೂರಣೇ ಭಂಗಃ॥ 3 ॥ ಅರ್ಜುನಸ್ಯ ಧನುಃಪೂರಣೇ ಏಷಣಾ॥ 4 ॥

Mahabharata - Adi Parva - Chapter Text

1-202-0 (8936) 
ವೈಶಂಪಾಯನ ಉವಾಚ। 1-202-0x (1133) 
ತೇಽಲಂಕೃತಾಃ ಕುಂಡಲಿನೋ ಯುವಾನಃ
ಪರಸ್ಪರಂ ಸ್ಪರ್ಧಮಾನಾ ನರೇಂದ್ರಾಃ। 
ಅಸ್ತ್ರಂ ಬಲಂ ಚಾತ್ಮನಿ ಮನ್ಯಮಾನಾಃ
ಸರ್ವೇಂ ಸಮುತ್ಪೇತುರುದಾಯುಧಾಸ್ತೇ॥  1-202-1 (8937) 
ರೂಪೇಣ ವೀರ್ಯೇಣ ಕುಲೇ ಚೈವ
ಶೀಲೇನ ವಿತ್ತೇನ ಚ ಯೌವನೇನ। 
ಸಮಿದ್ಧದರ್ಪಾ ಮದವೇಗಭಿನ್ನಾ
ಮತ್ತಾ ಯಥಾ ಹೈಮವತಾ ಗಜೇಂದ್ರಾಃ॥  1-202-2 (8938) 
ಪರಸ್ಪರಂ ಸ್ಪರ್ಧಯಾ ಪ್ರೇಕ್ಷಮಾಣಾಃ
ಸಂಕಲ್ಪಜೇನಾಭಿಪರಿಪ್ಲುತಾಂಗಾಃ। 
ಕೃಷ್ಣಾ ಮಮೈವೇತ್ಯಭಿಭಾಷಮಾಣಾ
ನೃಪಾಃ ಸಮುತ್ಪೇತುರಥಾಸನೇಭ್ಯಃ॥  1-202-3 (8939) 
ತೇ ಕ್ಷತ್ರಿಯಾ ರಂಗಗತಾಃ ಸಮೇತಾ
ಜಿಗೀಷಮಾಣಾ ದ್ರುಪದಾತ್ಮಜಾಂ ತಾಂ। 
ಚಕಾಶಿರೇ ಪರ್ವತರಾಜಕನ್ಯಾ-
ಮುಮಾಂ ಯಥಾ ದೇವಗಣಾಃ ಸಮೇತಾಃ॥  1-202-4 (8940) 
ಕಂದರ್ಪಬಾಣಾಭಿನಿಪೀಡಿತಾಂಗಾಂ
ಕೃಷ್ಣಾಗತೈಸ್ತೇ ಹೃದಯೈರ್ನರೇಂದ್ರಾಃ। 
ರಂಗಾವತೀರ್ಣಾ ದ್ರುಪದಾತ್ಮಜಾರ್ಥಂ
ದ್ವೇಷಂ ಪ್ರಚಕ್ರುಃ ಸುಹೃದೋಽಪಿ ತತ್ರ॥  1-202-5 (8941) 
ಅಥಾಯಯುರ್ದೇವಗಣಾ ವಿಮಾನೈ
ರುದ್ರಾದಿತ್ಯಾ ವಸವೋಽಥಾಶ್ವಿನೌ ಚ। 
ಸಾಧ್ಯಾಶ್ಚ ಸರ್ವೇ ಮರುತಸ್ತಥೈವ
ಯಮಂ ಪುರಸ್ಕೃತ್ಯ ಧನೇಶ್ವರಂ ಚ॥  1-202-6 (8942) 
ದೈತ್ಯಾಃ ಸುಪರ್ಣಾಶ್ಚ ಮಹೋರಗಾಶ್ಚ
ದೇವರ್ಷಯೋ ಗುಹ್ಯಕಾಶ್ಚಾರಣಾಶ್ಚ। 
ವಿಶ್ವಾವಸುರ್ನಾರದಪರ್ವತೌ ಚ
ಗಂಧರ್ವಮುಖ್ಯಾಃ ಸಹಸಾಽಪ್ಸರೋಭಿಃ॥  1-202-7 (8943) 
ಹಲಾಯುಧಸ್ತತ್ರ ಜನಾರ್ದನಶ್ಚ
ವೃಷ್ಣ್ಯಂಧಕಾಶ್ಚೈವ ಯತಾಪ್ರಧಾನಂ। 
ಪ್ರೇಕ್ಷಾಂ ಸ್ಮ ಚಕ್ರುರ್ಯದುಪುಂಗವಾಸ್ತೇ
ಸ್ಥಿತಾಶ್ಚ ಕೃಷ್ಣಸ್ಯ ಮತೇ ಮಹಾಂತಃ॥  1-202-8 (8944) 
ದೃಷ್ಟ್ವಾ ತು ತಾನ್ಮತ್ತಗಜೇಂದ್ರರೂಪಾ-
ನ್ಪಂಚಾಭಿಪದ್ಮಾನಿವ ವಾರಣೇಂದ್ರಾನ್। 
ಭಸ್ಮಾವೃತಾಂಗಾನಿವ ಹವ್ಯವಾಹಾನ್
ಕೃಷ್ಣಃ ಪ್ರದಧ್ಯೌ ಯದುವೀರಮುಖ್ಯಃ॥  1-202-9 (8945) 
ಶಶಂಸ ರಾಮಾಯ ಯುಧಿಷ್ಠಿರಂ ಸ
ಭೀಮಂ ಸಜಿಷ್ಣುಂ ಚ ಯಮೌ ಚ ವೀರೌ। 
ಶನೈಃಶನೈಸ್ತಾನ್ಪ್ರಸಮೀಕ್ಷ್ಯ ರಾಮೋ
ಜನಾರ್ದನಂ ಪ್ರೀತಮನಾ ದದರ್ಶ ಹ॥  1-202-10 (8946) 
ಅನ್ಯೇ ತು ವೀರಾ ನೃಪಪುತ್ರಪೌತ್ರಾಃ
ಕೃಷ್ಣಾಗತೈರ್ನತ್ರಮನಃಸ್ವಭಾವೈಃ। 
ವ್ಯಾಯಚ್ಛಮಾನಾ ದದೃಶುರ್ನ ತಾನ್ವೈ
ಸಂದಷ್ಟದಂತಚ್ಛದತಾಂರನೇತ್ರಾಃ॥  1-202-11 (8947) 
ತಥೈವ ಪಾರ್ಥಾಃ ಪೃಥುಬಾಹವಸ್ತೇ
ವೀರೌ ಯಮೌ ಚೈವ ಮಹಾನುಭಾವೌ। 
ತಾಂ ದ್ರೌಪದೀಂ ಪ್ರೇಕ್ಷ್ಯ ತದಾ ಸ್ಮ ಸರ್ವೇ
ಕಂದರ್ಪಬಾಣಾಭಿಹತಾ ಬಭೂವುಃ॥  1-202-12 (8948) 
ದೇವರ್ಷಿಗಂಧರ್ವಸಮಾಕುಲಂ ತ-
ತ್ಸುಪರ್ಣನಾಗಾಸುರಸಿದ್ಧಜುಷ್ಟಂ। 
ದಿವ್ಯೇನ ಗಂಧೇನ ಸಮಾಕುಲಂ ಚ
ದಿವ್ಯೈಶ್ಚ ಪುಷ್ಪೈರವಕೀರ್ಯಮಾಣಂ॥  1-202-13 (8949) 
ಮಹಾಸ್ವನೈರ್ದುಂದುಭಿನಾದಿತೈಶ್ಚ
ಬಭೂವ ತತ್ಸಂಕುಲಮಂತರಿಕ್ಷಂ। 
ವಿಮಾನಸಂಬಾಧಮಭೂತ್ಸಮಂತಾ-
ತ್ಸವೇಣುವೀಣಾಪಣವಾನುನಾದಂ॥  1-202-14 (8950) 
`ಸಮಾಜವಾಟೋಪರಿ ಸಂಸ್ಥಿತಾನಾಂ
ಮೇಘೈಃ ಸಮಂತಾದಿವ ಗರ್ಜಮಾನೈಃ।' 
ತತಸ್ತು ತೇ ರಾಜಗಣಾಃ ಕ್ರಮೇಣ
ಕೃಷ್ಣಾನಿಮಿತ್ತಂ ಕೃತವಿಕ್ರಮಾಶ್ಚ।
ಸಕರ್ಣದುರ್ಯೋಧನಶಾಲ್ವಶಲ್ಯ-
ದ್ರೌಣಾಯನಿಕ್ರಾಥಸುನೀಥವಕ್ರಾಃ॥  1-202-15 (8951) 
ಕಲಿಂಗವಂಗಾಧಿಪಪಾಂಡ್ಯಪೌಂಡ್ರಾ
ವಿದೇಹರಾಜೋ ಯವನಾಧಿಪಶ್ಚ। 
ಅನ್ಯೇ ಚ ನಾನಾನೃಪಪುತ್ರಪೌತ್ರಾ
ರಾಷ್ಟ್ರಾಧಿಪಾಃ ಪಂಕಜಪತ್ರನೇತ್ರಾಃ॥  1-202-16 (8952) 
ಕಿರೀಟಹಾರಾಂಗದಚಕ್ರವಾಲೈ-
ರ್ವಿಭೂಷಿತಾಂಗಾಃ ಪೃಥುಬಾಹವಸ್ತೇ। 
ಅನುಕ್ರಮಂ ವಿಕ್ರಮಸತ್ವಯುಕ್ತಾ
ಬಲೇನ ವೀರ್ಯೇಣ ಚ ನರ್ದಮಾನಾಃ॥  1-202-17 (8953) 
ತತ್ಕಾರ್ಮುಕಂ ಸಂಹನನೋಪಪನ್ನಂ
ಸಜ್ಯಂ ನ ಶೇಕುರ್ಮನಸಾಽಪಿ ಕರ್ತುಂ। 
ತೇ ವಿಕ್ರಮಂತಃ ಸ್ಫುರತಾ ದೃಢೇನ
ವಿಕ್ಷಿಪ್ಯಮಾಣಾ ಧನುಷಾ ನರೇಂದ್ರಾಃ॥  1-202-18 (8954) 
ವಿಚೇಷ್ಟಮಾನಾ ಧರಣೀತಲಸ್ಥಾ
ಯಥಾಬಲಂ ಶೈಕ್ಷ್ಯಗುಣಕ್ರಮಾಶ್ಚ। 
ಗತೌಜಸಃ ಸ್ನಸ್ತಕಿರೀಟಹಾರಾ
ವಿನಿಃಶ್ವಸಂತಃ ಶಮಯಾಂಬಭೂವುಃ॥  1-202-19 (8955) 
ಹಹಾಕೃತಂ ತದ್ಧನುಷಾ ದೃಢೇನ
ವಿಸ್ರಸ್ತಹಾರಾಂಗದಚಕ್ರವಾಲಂ। 
ಕೃಷ್ಣಾನಿಮಿತ್ತಂ ವಿನಿವೃತ್ತಕಾಮಂ
ರಾಜ್ಞಾಂ ತದಾ ಮಂಡಲಮಾರ್ತಮಾಸೀತ್॥  1-202-20 (8956) 
`ಏವಂ ತೇಷು ನಿವೃತ್ತೇಷು ಕ್ಷತ್ರಿಯೇಷು ಸಮಂತತಃ।
ಚೇದೀನಾಮಧಿಪೋ ವೀರೋ ಬಲವಾನಂತಕೋಪಮಃ॥ 1-202-21 (8957) 
ದಮಘೋಷಾತ್ಮಜೋ ಧೀಮಾಞ್ಶಿಶುಪಾಲೋ ಮಹಾದ್ಯುತಿಃ।
ಧನುಷೋಽಭ್ಯಾಶಮಾಗಂಯ ತಸ್ಥೌ ರಾಜ್ಞಾಂ ಸಮಕ್ಷತಃ॥ 1-202-22 (8958) 
ತದಪ್ಯಾರೋಪ್ಯಮಾಣಂ ತು ಮಾಷಮಾತ್ರೇಽಭ್ಯತಾಡಯತ್।
ಧನುಷಾ ಪೀಡ್ಯಮಾನಸ್ತು ಜಾನುಭ್ಯಾಮಗಮನ್ಮಹೀಂ॥ 1-202-23 (8959) 
ತತ ಉತ್ಥಾಯ ರಾಜಾ ಸ ಸ್ವರಾಷ್ಟ್ರಾಣ್ಯಭಿಜಗ್ಮಿವಾನ್।
ತತೋ ರಾಜಾ ಜರಾಸಂಧೋ ಮಹಾವೀರ್ಯೋ ಮಹಾಬಲಃ॥ 1-202-24 (8960) 
ಕಂಬುಗ್ರೀವಃ ಪೃಥುವ್ಯಂಸೋ ಮತ್ತವಾರಣವಿಕ್ರಮಃ।
ಮತ್ತವಾರಣತಾಂರಾಕ್ಷೋ ಮತ್ತವಾರಣವೇಗವಾನ್॥ 1-202-25 (8961) 
ಧನುಷೋಽಭ್ಯಾಶಮಾಗತ್ಯ ತಸ್ಥೌ ಗಿರಿರಿವಾಚಲಃ।
ಧನುರಾರೋಪ್ಯಮಾಣಂ ತು ಸರ್ಷಮಾತ್ರೇಽಭ್ಯತಾಡಯತ್॥ 1-202-26 (8962) 
ತತಃ ಶಲ್ಯೋ ಮಹಾವೀರ್ಯೋ ಮದ್ರರಾಜೋ ಮಹಾಬಲಃ।
ಧನುರಾರೋಪ್ಯಮಾಣಂ ತು ಮುದ್ಗಮಾತ್ರೇಽಭ್ಯತಾಡಯತ್॥ 1-202-27 (8963) 
ತದೈವಾಗಾತ್ಸ್ವಯಂ ರಾಜ್ಯಂ ಪಶ್ಚಾದನವಲೋಕಯನ್।
ಇದಂ ಧನುರ್ವರಂ ಕೋಽದ್ಯ ಸಜ್ಯಂ ಕುರ್ವೀತ ಪಾರ್ಥಿವಃ॥ 1-202-28 (8964) 
ಇತಿ ನಿಶ್ಚಿತ್ಯ ಮನಸಾ ಭೂಯ ಏವ ಸ್ಥಿತಸ್ತದಾ।
ತತೋ ದುರ್ಯೋಧನೋ ರಾಜಾ ಧಾರ್ತರಾಷ್ಟ್ರಃ ಪರಂತಪಃ॥ 1-202-29 (8965) 
ಮಾನೀ ದೃಢಾಸ್ತ್ರಸಂಪನ್ನಃ ಸರ್ವೈಶ್ಚ ನೃಪಲಕ್ಷಣೈಃ।
ಉತ್ಥಿತಃ ಸಹಸಾ ತತ್ರ ಭ್ರಾತೃಮಧ್ಯೇ ಮಹಾಬಲಃ॥ 1-202-30 (8966) 
ವಿಲೋಕ್ಯ ದ್ರೌಪದೀಂ ಹೃಷ್ಟೋ ಧನುಷೋಽಭ್ಯಾಶಮಾಗಮತ್।
ಸ ಬಭೌ ಧನುರಾದಾಯ ಶಕ್ರಶ್ಚಾಪಧರೋ ಯಥಾ॥ 1-202-31 (8967) 
ಧನುರಾರೋಪಯಾಮಾಸ ತಿಲಮಾತ್ರೇಽಭ್ಯತಾಡಯತ್।
ಆರೋಪ್ಯಮಾಣಂ ತದ್ರಾಜಾ ಧನುಷಾ ಬಲಿನಾ ತದಾ॥ 1-202-32 (8968) 
ಉತ್ತಾನಶಯ್ಯಮಪತದಂಗುಲ್ಯಂತರತಾಡಿತಃ।
ಸ ಯಯೌ ತಾಡಿತಸ್ತೇನ ವ್ರೀಡನ್ನಿವ ನರಾಧಿಪಃ॥ 1-202-33 (8969) 
ತತೋ ವೈಕರ್ತನಃ ಕರ್ಣೋ ವೃಷಾ ವೈ ಸೂತನಂದನಃ।
ಧನುರಭ್ಯಾಶಮಾಗಂಯ ತೋಲಯಾಮಾಸ ತದ್ಧನುಃ॥ 1-202-34 (8970) 
ತಂ ಚಾಪ್ಯಾರೋಪ್ಯಮಾಣಂ ತದ್ರೋಮಮಾತ್ರೇಽಭ್ಯತಾಡಯತ್।
ತ್ರೈಲೋಕ್ಯವಿಜಯೀ ಕರ್ಣಃ ಸತ್ವೇ ತ್ರೈಲೋಕ್ಯವಿಶ್ರುತಃ॥ 1-202-35 (8971) 
ಧನುಷಾ ಸೋಽಪಿ ನಿರ್ಧೂತ ಇತಿ ಸರ್ವೇ ಭಯಾಕುಲಾಃ।
ಏವಂ ಕರ್ಣೇ ವಿನಿರ್ಧೂತೇ ಧನುಷಾ ಚ ನೃಪೋತ್ತಮಾಃ॥ 1-202-36 (8972) 
ಚಕ್ಷುರ್ಭಿರಪಿ ನಾಪಶ್ಯನ್ವಿನಂರಮುಖಪಂಕಜಾಃ।
ದೃಷ್ಟ್ವಾ ಕರ್ಣಂ ವಿನಿರ್ಧೂತಂ ಲೋಕೇ ವೀರಾ ನೃಪೋತ್ತಮಾಃ॥ 1-202-37 (8973) 
ನಿರಾಶಾ ಧನುರುದ್ಧಾರೇ ದ್ರೌಪದೀಸಂಗಮೇಽಪಿ ಚ॥  1-202-38 (8974) 
ತಸ್ಮಿಂಸ್ತು ಸಂಭ್ರಾಂತಜನೇ ಸಮಾಜೇ
ನಿಕ್ಷಿಪ್ತವಾದೇಷು ಜನಾಧಿಪೇಷು। 
ಕುಂತೀಸುತೋ ಜಿಷ್ಣುರಿಯೇಷ ಕರ್ತುಂ
ಸಜ್ಯಂ ಧನುಸ್ತತ್ಸಶರಂ ಚ ವೀರಃ॥  1-202-39 (8975) 
ತತೋ ವರಿಷ್ಠಃ ಸುರದಾನವಾನಾ-
ಮುದರಧೀರ್ವೃಷ್ಣಿಕುಲಪ್ರವೀರಃ। 
ಜಹರ್ಷ ರಾಮೇಣ ಸ ಪೀಡ್ಯ ಹಸ್ತಂ
ಹಸ್ತಂಗತಾಂ ಪಾಂಡುಸುತಸ್ಯ ಮತ್ವಾ॥  1-202-40 (8976) 
ನ ಜಜ್ಞಿರೇಽನ್ಯೇ ನೃಪವಿಪ್ರಮುಖ್ಯಾಃ
ಸಂಛನ್ನರೂಪಾನಥ ಪಾಂಡುಪುತ್ರಾನ್। 
ವಿನಾ ಹಿ ಲೋಕೇ ಚ ಯದುಪ್ರವೀರೌ
ಧೌಂಯಂ ಹಿ ಧರ್ಮಂ ಸಹ ಸೋದರಾಂಶ್ಚ॥ ॥  1-202-41 (8977) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸ್ವಯಂವರಪರ್ವಣಿ ದ್ವ್ಯಧಿಕದ್ವಿಶತತಮೋಽಧ್ಯಾಯಃ॥ 202 ॥

Mahabharata - Adi Parva - Chapter Footnotes

1-202-3 ಸಂಕಲ್ಪಜೇನ ಕಾಮೇನ॥ 1-202-9 ಅಭಿತಃ ಪದ್ಮಾ ಲಕ್ಷ್ಮೀರ್ಯೇಷಾಂ ತಾನ್ಸರ್ವಾಂಗಸುಂದರಾನಿತ್ಯರ್ಥಃ॥ ದ್ವ್ಯಧಿಕದ್ವಿಶತತಮೋಽಧ್ಯಾಯಃ॥ 202 ॥



ಆದಿಪರ್ವ - ಅಧ್ಯಾಯ 203

॥ ಶ್ರೀಃ ॥

1.203. ಅಧ್ಯಾಯಃ 203 

Mahabharata - Adi Parva - Chapter Topics

ಧನುರಾರೋಪಣಾರ್ಥಮುತ್ಥಿತಮರ್ಜುನಂಪ್ರತಿ ಬ್ರಾಹ್ಮಣಾನಾಂ ಶುಭಾಶಂಸನಂ॥ 1 ॥ ಅರ್ಜುನೇನ ಧನುರಾರೋಪಣಪೂರ್ವಕಂ ಲಕ್ಷ್ಯವೇಧಃ॥ 2 ॥ ದ್ರೌಪದ್ಯಾ ಅರ್ಜುನಕಂಠೇ ಮಾಲಾಪ್ರಕ್ಷೇಪಃ॥ 3 ॥

Mahabharata - Adi Parva - Chapter Text

1-203-0 (8978) 
ವೈಶಂಪಾಯನ ಉವಾಚ। 1-203-0x (1134) 
ಯದಾ ನಿವೃತ್ತಾ ರಾಜಾನೋ ಧನುಷಃ ಸಜ್ಯಕರ್ಮಣಃ।
ಅಥೋದತಿಷ್ಠದ್ವಿಪ್ರಾಣಾಂ ಮಧ್ಯಾಜ್ಜಿಷ್ಣುರುದಾರಧೀಃ॥ 1-203-1 (8979) 
ಉದಕ್ರೋಶನ್ವಿಪ್ರಮುಖ್ಯಾ ವಿಧುನ್ವಂತೋಽಜಿನಾನಿ ಚ।
ದೃಷ್ಟ್ವಾ ಸಂಪ್ರಸ್ಥಿತಂ ಪಾರ್ಥಮಿಂದ್ರಕೇತುಸಮಪ್ರಭಂ॥ 1-203-2 (8980) 
ಕೇಚಿದಾಸನ್ವಿಮನಸಃ ಕೇಚಿದಾಸನ್ಮುದಾನ್ವಿತಾಃ।
ಆಹುಃ ಪರಸ್ಪರಂ ಕೇಚಿನ್ನಿಪುಣಾ ಬುದ್ಧಿಜೀವಿನಃ॥ 1-203-3 (8981) 
ಯತ್ಕರ್ಣಶಲ್ಯಪ್ರಮುಖೈಃ ಕ್ಷತ್ರಿಯೈರ್ಲೋಕವಿಶ್ರುತೈಃ।
ನಾನತಂ ಬಲವದ್ಭಿರ್ಹಿ ಧನುರ್ವೇದಪರಾಯಣೈಃ॥ 1-203-4 (8982) 
ತತ್ಕಥಂ ತ್ವಕೃತಾಸ್ತ್ರೇಣ ಪ್ರಾಣತೋ ದುರ್ಬಲೀಯಸಾ।
ವಟುಮಾತ್ರೇಣ ಶಕ್ಯಂ ಹಿ ಸಜ್ಯಂ ಕರ್ತುಂ ಧನುರ್ದ್ವಿಜಾಃ॥ 1-203-5 (8983) 
ಅವಹಾಸ್ಯಾ ಭವಿಷ್ಯಂತಿ ಬ್ರಾಹ್ಮಣಾಃ ಸರ್ವರಾಜಸು।
ಕರ್ಮಣ್ಯಸ್ಮಿನ್ನಸಂಸಿದ್ಧೇ ಚಾಪಲಾದಪರೀಕ್ಷಿತೇ॥ 1-203-6 (8984) 
ಯದ್ಯೇಷ ದರ್ಪಾದ್ಧರ್ಷಾದ್ವಾಪ್ಯಥ ಬ್ರಾಹ್ಮಣಚಾಪಲಾತ್।
ಪ್ರಸ್ಥಿತೋ ಧನುರಾಯಂತುಂ ವಾರ್ಯತಾಂ ಸಾಧು ಮಾ ಗಮತ್॥ 1-203-7 (8985) 
ನಾವಹಾಸ್ಯಾ ಭವಿಷ್ಯಾಮೋ ನ ಚ ಲಾಘವಮಾಸ್ಥಿತಾಃ।
ನ ಚ ವಿದ್ವಿಷ್ಟತಾಂ ಲೋಕೇ ಗಮಿಷ್ಯಾಮೋ ಮಹೀಕ್ಷಿತಾಂ॥ 1-203-8 (8986) 
ಕೇಚಿದಾಹುರ್ಯುವಾ ಶ್ರೀಮಾನ್ನಾಗರಾಜಕರೋಪಮಃ।
ಪೀನಸ್ಕಂಧೋರುಬಾಹುಶ್ಚ ಧೈರ್ಯೇಣ ಹಿಮವಾನಿವ॥ 1-203-9 (8987) 
ಸಿಂಹಖೇಲಗತಿಃ ಶ್ರೀಮಾನ್ಮತ್ತನಾಗೇಂದ್ರವಿಕ್ರಮಃ।
ಸಂಭಾವ್ಯಮಸ್ಮಿನ್ಕರ್ಮೇದಮುತ್ಸಾಹಾಚ್ಚಾನುಮೀಯತೇ॥ 1-203-10 (8988) 
ಶಕ್ತಿರಸ್ಯ ಮಹೋತ್ಸಾಹಾ ನ ಹ್ಯಶಕ್ತಃ ಸ್ವಯಂ ವ್ರಜೇತ್।
ನ ಚ ತದ್ವಿದ್ಯತೇ ಕಿಂಚಿತ್ಕರ್ಮ ಲೋಕೇಷು ಯದ್ಭವೇತ್॥ 1-203-11 (8989) 
ಬ್ರಾಹ್ಮಣಾನಾಮಸಾಧ್ಯಂ ಚ ನೃಷು ಸಂಸ್ಥಾನಚಾರಿಷು।
ಅಬ್ಭಕ್ಷಾ ವಾಯುಭಕ್ಷಾಶ್ಚ ಫಲಾಹಾರಾ ದೃಢವ್ರತಾಃ॥ 1-203-12 (8990) 
ದುರ್ಬಲಾ ಅಪಿ ವಿಪ್ರಾ ಹಿ ಬಲೀಯಾಂಸಃ ಸ್ವೇತಜಸಾ।
ಬ್ರಾಹ್ಮಣೋ ನಾವಮಂತವ್ಯಃ ಸದಸದ್ವಾ ಸಮಾಚರನ್॥ 1-203-13 (8991) 
ಸುಖಂ ದುಃಖಂ ಮಹದ್ಧ್ರಸ್ವಂ ಕರ್ಮ ಯತ್ಸಮುಪಾಗತಂ।
ಜಾಮದಗ್ನ್ಯೇನ ರಾಮೇಣ ನಿರ್ಜಿತಾಃ ಕ್ಷತ್ರಿಯಾ ಯುಧಿ॥ 1-203-14 (8992) 
ಪೀತಃ ಸಮುದ್ರೋಽಗಸ್ತ್ಯೇನ ಅಗಾಧೋ ಬ್ರಹ್ಮತೇಜಸಾ।
ತಸ್ಮಾದ್ಬ್ರುವಂತು ಸರ್ವೇಽತ್ರ ವಟುರೇಷ ಧನುರ್ಮಹಾನ್॥ 1-203-15 (8993) 
ಆರೋಪಯತು ಶೀಘ್ರಂ ವೈ ತಥೇತ್ಯೂಚುರ್ದ್ವಿಜರ್ಷಭಾಃ।  1-203-16 (8994) 
ವೈಶಂಪಾಯನ ಉವಾಚ।
ಏವಂ ತೇಷಾಂ ವಿಲಪತಾಂ ವಿಪ್ರಾಣಾಂ ವಿವಿಧಾ ಗಿರಃ॥  1-203-16x (1135) 
ಅರ್ಜುನೋ ಧನುಷೋಽಭ್ಯಾಶೇ ತಸ್ಥೌ ಗಿರಿರಿವಾಚಲಃ।
`ಅರ್ಜುನಃ ಪಾಂಡವಶ್ರೇಷ್ಠೋ ಧೃಷ್ಟದ್ಯುಂನಮಥಾಬ್ರವೀತ್॥ 1-203-17 (8995) 
ಏತದ್ಧನುರ್ಬ್ರಾಹ್ಮಣಾನಾಂ ಸಜ್ಯಂ ಕರ್ತುಮಲಂ ತು ಕಿಂ।  1-203-18 (8996) 
ವೈಶಂಪಾಯನ ಉವಾಚ।
ತಸ್ಯ ತದ್ವಚನಂ ಶ್ರುತ್ವಾ ಧೃಷ್ಟದ್ಯುಂನೋಽಬ್ರವೀದ್ವಚಃ॥  1-203-18x (1136) 
ಬ್ರಾಹ್ಮಣೋ ವಾಥ ರಾಜನ್ಯೋ ವೈಶ್ಯೋ ವಾ ಶೂದ್ರ ಏವ ವಾ।
ಏತೇಷಾಂ ಯೋ ಧನುಃಶ್ರೇಷ್ಠಂ ಸಜ್ಯಂ ಕುರ್ಯಾದ್ದ್ವಿಜೋತ್ತಮ॥ 1-203-19 (8997) 
ತಸ್ಮೈ ಪ್ರದೇಯಾ ಭಗಿನೀ ಸತ್ಯಮುಕ್ತಂ ಮಯಾ ವಚಃ॥  1-203-20 (8998) 
ವೈಶಂಪಾಯನ ಉವಾಚ। 1-203-21x (1137) 
ತತಃ ಪಶ್ಚಾನ್ಮಹಾತೇಜಾಃ ಪಾಂಡವೋ ರಣದುರ್ಜಯಃ।'
ಸ ತದ್ಧನುಃ ಪರಿಕ್ರಂಯ ಪ್ರದಕ್ಷಿಣಮಥಾಕರೋತ್॥  1-203-21 (8999) 
ಪ್ರಣಂಯ ಶಿರಸಾ ದೇವಮೀನಂ ವರದಂ ಪ್ರಭುಂ।
ಕೃಷ್ಣಂ ಚ ಮನಸಾ ಕೃತ್ವಾ ಜಗೃಹೇ ಚಾರ್ಜುನೋ ಧನುಃ॥ 1-203-22 (9000) 
ಯತ್ಪಾರ್ಥಿವೈ ರುಕ್ಮಸುನೀಥವಕ್ರೈ
ರಾಧೇಯದುರ್ಯೋಧನಶಲ್ಯಸಾಲ್ವೈಃ। 
ತದಾ ಧನುರ್ವೇದಪರೈರ್ನೃಸಿಂಹೈಃ
ಕೃತಂ ನ ಸಜ್ಯಂ ಮಹತೋಽಪಿ ಯತ್ನಾತ್॥  1-203-23 (9001) 
ತದರ್ಜುನೋ ವೀರ್ಯವತಾಂ ಸದರ್ಪ-
ಸ್ತದೈಂದ್ರಿರಿಂದ್ರಾವರಜಪ್ರಭಾವಃ। 
ಸಜ್ಯಂ ಚ ಚಕ್ರೇ ನಿಮಿಷಾಂತರೇಣ
ಶರಾಂಶ್ಚ ಜಗ್ರಾಹ ದಶಾರ್ದಸಂಖ್ಯಾನ್॥  1-203-24 (9002) 
ವಿವ್ಯಾಧ ಲಕ್ಷ್ಯಂ ನಿಪಪಾತ ತಚ್ಚ
ಛಿದ್ರೇಣ ಭೂಮೌ ಸಹಸಾತಿವಿದ್ಧಂ। 
ತತೋಽಂತರಿಕ್ಷೇ ಚ ಬಭೂವ ನಾದಃ
ಸಮಾಜಮಧ್ಯೇ ಚ ಮಹಾನ್ನಿನಾದಃ॥  1-203-25 (9003) 
ಪುಷ್ಪಾಣಿ ದಿವ್ಯಾನಿ ವವರ್ಷ ದೇವಃ
ಪಾರ್ಥಸ್ಯ ಮೂರ್ಧ್ನಿ ದ್ವಿಷತಾಂ ನಿಹಂತುಃ॥  1-203-26 (9004) 
ಚೇಲಾನಿ ವಿವ್ಯಧುಸ್ತತ್ರ ಬ್ರಾಹ್ಮಣಾಶ್ಚ ಸಹಸ್ರಶಃ।
ವಿಲಕ್ಷಿತಾಸ್ತತಶ್ಚಕ್ರುರ್ಹಾಹಾಕಾರಾಂಶ್ಚ ಸರ್ವಶಃ। 
ನ್ಯಪತಂಶ್ಚಾತ್ರ ನಭಸಃ ಸಮಂತಾತ್ಪುಷ್ಪವೃಷ್ಟಯಃ॥  1-203-27 (9005) 
ಶತಾಂಗಾನಿ ಚ ತೂರ್ಯಾಣಿ ವಾದಕಾಃ ಸಮವಾದಯನ್।
ಸೂತಮಾಗಧಸಂಘಾಶ್ಚಾಪ್ಯಸ್ತುವಂಸ್ತತ್ರ ಸುಸ್ವರಾಃ॥ 1-203-28 (9006) 
ತಂ ದೃಷ್ಟ್ವಾ ದ್ರುಪದಃ ಪ್ರೀತೋ ಬಭೂವ ರಿಪುಸೂದನಃ।
ಸಹ ಸೈನ್ಯೈಶ್ಚ ಪಾರ್ಥಸ್ಯ ಸಾಹಾಯ್ಯಾರ್ಥಮಿಯೇಷ ಸಃ॥ 1-203-29 (9007) 
ತಸ್ಮಿಂಸ್ತು ಶಬ್ದೇ ಮಹತಿ ಪ್ರವೃದ್ಧೇ
ಯುಧಿಷ್ಠಿರೋ ಧರ್ಮಭೃತಾಂ ವರಿಷ್ಠಃ। 
ಆವಾಸಮೇವೋಪಜಗಾಮ ಶೀಘ್ರಂ
ಸಾರ್ಧಂ ಯಮಾಭ್ಯಾಂ ಪುರುಷೋತ್ತಮಾಭ್ಯಾಂ॥  1-203-30 (9008) 
ವಿದ್ಧಂ ತು ಲಕ್ಷ್ಯಂ ಪ್ರಸಮೀಕ್ಷ್ಯ ಕೃಷ್ಣಾ
ಪಾರ್ಥಂ ಚ ಶಕ್ರಪ್ರತಿಮಂ ನಿರೀಕ್ಷ್ಯ। 
`ಸ್ವಭ್ಯಸ್ತರೂಪಾಪಿ ನವೇವ ನಿತ್ಯಂ
ವಿನಾಪಿ ಹಾಸಂ ಹಸತೀವ ಕನ್ಯಾ॥  1-203-31 (9009) 
ಮದಾದೃತೇಽಪಿ ಸ್ಖಲತೀವ ಭಾವೈ-
ರ್ವಾಚಾ ವಿನಾ ವ್ಯಾಹರತೀವ ದೃಷ್ಟ್ಯಾ। 
ಆದಾಯ ಶುಕ್ಲಂ ವರಮಾಲ್ಯದಾಮ
ಜಗಾಮ ಕುಂತೀಸುತಮುತ್ಸ್ಮಯಂತೀ॥  1-203-32 (9010) 
ಗತ್ವಾ ಚ ಪಶ್ಚಾತ್ಪ್ರಸಮೀಕ್ಷ್ಯ ಕೃಷ್ಣಾ
ಪಾರ್ಥಸ್ಯ ವಕ್ಷಸ್ಯವಿಶಂಕಮಾನಾ। 
ಕ್ಷಿಪ್ತ್ವಾ ಸ್ರಜಂ ಪಾರ್ಥಿವವೀರಮಧ್ಯೇ
ವರಾಯ ವವ್ರೇ ದ್ವಿಜಸಂಘಮಧ್ಯೇ॥  1-203-33 (9011) 
ಶಚೀವ ದೇವೇಂದ್ರಮಥಾಗ್ನಿದೇವಂ
ಸ್ವಾಹೇವ ಲಕ್ಷ್ಮೀಶ್ಚ ಯಥಾ ಮುಕುಂದಂ। 
ಉಷೇವ ಸೂರ್ಯಂ ಮದನಂ ರತೀವ
ಮಹೇಶ್ವರಂ ಪರ್ವತರಾಜಪುತ್ರೀ॥'  1-203-34 (9012) 
ಸ ತಾಮುಪಾದಾಯ ವಿಜಿತ್ಯ ರಂಗೇ
ದ್ವಿಜಾತಿಭಿಸ್ತೈರಭಿಪೂಜ್ಯಮಾನಃ। 
ರಂಗಾನ್ನಿರಕ್ರಾಮದಚಿಂತ್ಯಕರ್ಮಾ
ಪತ್ನ್ಯಾ ತಯಾ ಚಾಪ್ಯನುಗಂಯಮಾನಃ॥ ॥  1-203-35 (9013) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸ್ವಯಂವರಪರ್ವಣಿ ತ್ರ್ಯಧಿಕದ್ವಿಶತತಮೋಽಧ್ಯಾಯಃ॥ 203 ॥

Mahabharata - Adi Parva - Chapter Footnotes

1-203-29 ಸಾಹಾಯ್ಯಾರ್ಥಂ ದ್ರೌಪದ್ಯಲಾಭಾತ್ ಕ್ಷುಬ್ಧೈರ್ನೃಪಾಂತರೈರ್ಯುದ್ಧಪ್ರಸಕ್ತೌ ಸತ್ಯಾಂ॥ ತ್ರ್ಯಧಿಕದ್ವಿಶತತಮೋಽಧ್ಯಾಯಃ॥ 203 ॥



ಆದಿಪರ್ವ - ಅಧ್ಯಾಯ 204

॥ ಶ್ರೀಃ ॥

1.204. ಅಧ್ಯಾಯಃ 204 

Mahabharata - Adi Parva - Chapter Topics

ಕ್ರೋಧಾದ್ರಾಜಸು ದ್ರುಪದಹನನಾರ್ಥಮಾಗತೇಷು ರಾಜಸಂಮುಖೇ ಭೀಮಾರ್ಜುನಯೋಃ ಸಜ್ಜೀಭೂಯ ಸ್ಥಿತಯೋಃ ಸತೋಃ ಕೃಷ್ಣಬಲರಾಮಯೋಃ ಸಂವಾದಃ॥ 1 ॥

Mahabharata - Adi Parva - Chapter Text

1-204-0 (9014) 
ವೈಶಂಪಾಯನ ಉವಾಚ। 1-204-0x (1138) 
ತಸ್ಮೈ ದಿತ್ಸತಿ ಕನ್ಯಾಂ ತು ಬ್ರಾಹ್ಮಣಾಯ ತದಾ ನೃಪೇ।
ಕೋಪ ಆಸೀನ್ಮಹೀಪಾನಾಮಾಲೋಕ್ಯಾನ್ಯೋನ್ಯಮಂತಿಕಾತ್॥ 1-204-1 (9015) 
 `ಊಚುಃ ಸರ್ವೇ ಸಮಾಗಂಯ ಪರಸ್ಪರಹಿತೈಷಿಣಃ।
ವಯಂ ಸರ್ವೇ ಸಮಾಹೂತಾ ದ್ರುಪದೇನ ದುರಾತ್ಮನಾ। 
ಸಂಹತ್ಯ ಚಾಭ್ಯಗಚ್ಛಾಮ ಸ್ವಯಂವರದಿದೃಕ್ಷಯಾ॥'  1-204-2 (9016) 
ಅಸ್ಮಾನಯಮತಿಕ್ರಂಯ ತೃಣೀಕೃತ್ಯ ಚ ಸಂಗತಾನ್।
ದಾತುಮಿಚ್ಛತಿ ವಿಪ್ರಾಯ ದ್ರೌಪದೀಂ ಯೋಷಿತಾಂ ವರಾಂ॥ 1-204-3 (9017) 
ಅವರೋಪ್ಯೇಹ ವೃಕ್ಷಸ್ತು ಫಲಕಾಲೇ ನಿಪಾತ್ಯತೇ।
ನಿಹನ್ಮೈನಂ ದುರಾತ್ಮಾನಂ ಯೋಯಮಸ್ಮಾನ್ನ ಮನ್ಯತೇ॥ 1-204-4 (9018) 
ನ ಹ್ಯರ್ಹತ್ಯೇಷ ಸಂಮಾನಂ ನಾಪಿ ವೃದ್ಧಕ್ರಮಂ ಗುಣೈಃ।
ಹನ್ಮೈನಂ ಸಹ ಪುತ್ರೇಣ ದುರಾಚಾರಂ ನೃಪದ್ವಿಷಂ॥ 1-204-5 (9019) 
ಅಯಂ ಹಿ ಸರ್ವಾನಾಹೂಯ ಸತ್ಕೃತ್ಯ ಚ ನರಾಧಿಪಾನ್।
ಗುಣವದ್ಭೋಜಯಿತ್ವಾನ್ನಂ ತತಃ ಪಶ್ಚಾನ್ನ ಮನ್ಯತೇ॥ 1-204-6 (9020) 
ಅಸ್ಮಿನ್ರಾಜಸಮವಾಯೇ ದೇವಾನಾಮಿವ ಸನ್ನಯೇ।
ಕಿಮಯಂ ಸದೃಶಂ ಕಂಚಿನ್ನೃಪತಿಂ ನೈವ ದೃಷ್ಟವಾನ್॥ 1-204-7 (9021) 
ನ ಚ ವಿಪ್ರೇಷ್ವಧೀಕಾರೋ ವಿದ್ಯತೇ ವರಣಂ ಪ್ರತಿ।
ಸ್ವಯಂವರಃ ಕ್ಷತ್ರಿಯಾಣಾಮಿತೀಯಂ ಪ್ರಥಿತಾ ಶ್ರುತಿಃ॥ 1-204-8 (9022) 
ಅಥವಾ ಯದಿ ಕನ್ಯೇಯಂ ನ ಚ ಕಂಚಿದ್ಬುಭೂಷತಿ।
ಅಗ್ನಾವೇನಾಂ ಪರಿಕ್ಷಿಪ್ಯ ಯಾಮ ರಾಷ್ಟ್ರಾಣಿ ಪಾರ್ಥಿವಾಃ॥ 1-204-9 (9023) 
ಬ್ರಾಹ್ಮಣೋ ಯದಿ ಚಾಪಲ್ಯಾಲ್ಲೋಭಾದ್ವಾ ಕೃತವಾನಿದಂ।
ವಿಪ್ರಿಯಂ ಪಾರ್ಥಿವೇಂದ್ರಾಣಾಂ ನೈಷ ವಧ್ಯಃ ಕಥಂಚನ॥ 1-204-10 (9024) 
ಬ್ರಾಹ್ಮಣಾರ್ಥಂ ಹಿ ನೋ ರಾಜ್ಯಂ ಜೀವಿತಂ ಹಿ ವಸೂನಿ ಚ।
ಪುತ್ರಪೌತ್ರಂ ಚ ಯಚ್ಚಾನ್ಯದಸ್ಮಾಕಂ ವಿದ್ಯತೇ ಧನಂ॥ 1-204-11 (9025) 
ಅವಮಾನಭಯಾಚ್ಚೈವ ಸ್ವಧರ್ಮಸ್ಯ ಚ ರಕ್ಷಣಾತ್।
ಸ್ವಯಂವರಾಣಾಮನ್ಯೇಷಾಂ ಮಾ ಭೂದೇವಂವಿಧಾ ಗತಿಃ॥ 1-204-12 (9026) 
ಇತ್ಯುಕ್ತ್ವಾ ರಾಜಶಾರ್ದೂಲಾ ರುಷ್ಟಾಃ ಪರಿಘಬಾಹವಃ।
ದ್ರುಪದಂ ತು ಜಿಘಾಂಸಂತಃ ಸಾಯುಧಾಃ ಸಮುಪಾದ್ರವನ್॥ 1-204-13 (9027) 
ತಾನ್ಗೃಹೀತಶರಾವಾಪಾನ್ಕ್ರುದ್ಧಾನಾಪತತೋ ಬಹೂನ್।
ದ್ರುಪದೋ ವೀಕ್ಷ್ಯ ಸಂಗ್ರಾಸಾದ್ಬ್ರಾಹ್ಮಣಾಂಛರಣಂ ಗತಃ॥ 1-204-14 (9028) 
`ನ ಭಯಾನ್ನಾಪಿ ಕಾರ್ಪಣ್ಯಾನ್ನ ಪ್ರಾಣಪರಿರಕ್ಷಣಾತ್।
ಜಗಾಮ ದ್ರುಪದೋ ವಿಪ್ರಾಞ್ಶಮಾರ್ಥೀ ಪ್ರತ್ಯಪದ್ಯತ॥'  1-204-15 (9029) 
ವೇಗೇನಾಪತತಸ್ತಾಂಸ್ತು ಪ್ರಭಿನ್ನಾನಿವ ವಾರಣಾನ್।
ಪಾಂಡುಪುತ್ರೌ ಮಹೇಷ್ವಾಸೌ ಪ್ರತಿಯಾತಾವರಿಂದಮೌ॥ 1-204-16 (9030) 
ತತಃ ಸಮುತ್ಪೇತುರುದಾಯುಧಾಸ್ತೇ
ಮಹೀಕ್ಷಿತೋ ಬದ್ಧಗೋಧಾಂಗುಲಿತ್ರಾಃ। 
ಜಿಘಾಂಸಮಾನಾಃ ಕುರುರಾಜಪುತ್ರಾ-
ವಮರ್ಷಯಂತೋಽರ್ಜುನಭೀಮಸೇನೌ॥  1-204-17 (9031) 
ತತಸ್ತು ಭೀಮೋಽದ್ಭುತಭೀಮಕರ್ಮಾ
ಮಹಾಬಲೋ ವಜ್ರಸಮಾನಸಾರಃ। 
ಉತ್ಪಾಟ್ಯ ದೋರ್ಭ್ಯಾಂ ದ್ರುಮಮೇಕವೀರೋ
ನಿಷ್ಪತ್ರಯಾಮಾಸ ಯಥಾ ಗಜೇಂದ್ರಃ॥  1-204-18 (9032) 
ತಂ ವೃಕ್ಷಮಾದಾಯ ರಿಪುಪ್ರಮಾಥೀ
ದಂಡೀವ ದಂಡಂ ಪಿತೃರಾಜ ಉಗ್ರಂ। 
ತಸ್ಥೌ ಸಮೀಪೇ ಪುರುಷರ್ಷಭಸ್ಯ
ಪಾರ್ಥಸ್ಯ ಪಾರ್ಥಃ ಪೃಥುದೀರ್ಘಬಾಹುಃ॥  1-204-19 (9033) 
ತತ್ಪ್ರೇಕ್ಷ್ಯ ಕರ್ಮಾತಿಮನುಷ್ಯಬುದ್ಧಿ-
ರ್ಜಿಷ್ಣುಃ ಸ ಹಿ ಭ್ರಾತುರಚಿಂತ್ಯಕರ್ಮಾ। 
ವಿಸಿಷ್ಮಿಯೇ ಚಾಪಿ ಭಯಂ ವಿಹಾಯ
ತಸ್ಥೌ ಧನುರ್ಗೃಹ್ಯ ಮಹೇಂದ್ರಕರ್ಮಾ॥  1-204-20 (9034) 
ತತ್ಪ್ರೇಕ್ಷ್ಯ ಕರ್ಮಾತಿಮನುಷ್ಯಬುದ್ಧಿ-
ರ್ಜಿಷ್ಣೋಃ ಸಹಭ್ರಾತುರಚಿಂತ್ಯಕರ್ಮಾ। 
ದಾಮೋದರೋ ಭ್ರಾತರಮುಗ್ರವೀರ್ಯಂ
ಹಲಾಯುಧಂ ವಾಕ್ಯಮಿದಂ ಬಭಾಷೇ॥  1-204-21 (9035) 
ಯ ಏಷ ಸಿಂಹರ್ಷಭಖೇಲಗಾಮೀ
ಮದದ್ಧನುಃ ಕರ್ಷತಿ ತಾಲಮಾತ್ರಂ। 
ಏಷೋಽರ್ಜುನೋ ನಾತ್ರ ವಿಚಾರ್ಯಮಸ್ತಿ
ಯದ್ಯಸ್ಮಿ ಸಂಕರ್ಷಣ ವಾಸುದೇವಃ॥  1-204-22 (9036) 
ಯಸ್ತ್ವೇಷ ವೃಕ್ಷಂ ತರಸಾಽವಭಜ್ಯ
ರಾಜ್ಞಾಂ ನಿಕಾರೇ ಸಹಸಾ ಪ್ರವೃತ್ತಃ। 
ವೃಕೋದರಾನ್ನಾನ್ಯ ಇಹೈತದದ್ಯ
ಕರ್ತುಂ ಸಮರ್ಥಃ ಸಮರೇ ಪೃಥಿವ್ಯಾಂ॥  1-204-23 (9037) 
ಯೋಽಸೌ ಪುರಸ್ತಾತ್ಕಮಲಾಯತಾಕ್ಷೋ
ಮಹಾತನುಃ ಸಿಂಹಗತಿರ್ವಿನೀತಃ। 
ಗೌರಃ ಪ್ರಲಂಬೋಜ್ಜ್ವಲಚಾರುಘೋಣೋ
ವಿನಿಃಸೃತಃ ಸೋಽಪ್ಯುತ ಧರ್ಮಪುತ್ರಃ॥  1-204-24 (9038) 
ಯೌ ತೌ ಕುಮಾರಾವಿವ ಕಾರ್ತಿಕೇಯೌ
ದ್ವಾವಾಶ್ವಿನೇಯಾವಿತಿ ಮೇ ವಿತರ್ಕಃ। 
ಮುಕ್ತಾ ಹಿ ತಸ್ಮಾಜ್ಜತುವೇಶ್ಮದಾಹಾ-
ನ್ಮಯಾ ಶ್ರುತಾಃ ಪಾಂಡುಸುತಾಃ ಪೃಥಾ ಚ॥  1-204-25 (9039) 
ವೈಶಂಪಾಯನ ಉವಾಚ। 1-204-26x (1139) 
ತಮಬ್ರವೀನ್ನಿರ್ಜಲತೋಯದಾಭೋ
ಹಲಾಯುಧೋಽನಂತರಜಂ ಪ್ರತೀತಃ। 
ಪ್ರೀತೋಽಸ್ಮಿ ದೃಷ್ಟ್ವಾ ಹಿ ಪಿತೃಷ್ವಸಾರಂ
ಪೃಥಾಂ ವಿಮುಕ್ತಾಂ ಸಹ ಕೌರವಾಗ್ರ್ಯೈಃ॥ ॥  1-204-26 (9040) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸ್ವಯಂವರಪರ್ವಣಿ ಚತುರಧಿಕದ್ವಿಶತತಮೋಽಧ್ಯಾಯಃ॥ 204 ॥




ಆದಿಪರ್ವ - ಅಧ್ಯಾಯ 205

॥ ಶ್ರೀಃ ॥

1.205. ಅಧ್ಯಾಯಃ 205 

Mahabharata - Adi Parva - Chapter Topics

ಅರ್ಜುನೇನ ಕರ್ಣಪರಾಜಯಃ॥ 1 ॥ ಭೀಮೇನ ಕರ್ಣಪರಾಜಯಃ॥ 2 ॥ ಯುಧಿಷ್ಠಿರಾದಿಭಿರ್ದುರ್ಯೋಧನಾದಿಪರಾಜಯಃ॥ 3 ॥ ಪುನರ್ಯುದ್ಧಾಯ ಕೃತನಿಶ್ಚಯಾನಾಂ ರಾಜ್ಞಾಂ ಶ್ರೀಕೃಷ್ಣವಾಕ್ಯೇನ ಯುದ್ಧೋದ್ಯೋಗಾದ್ವಿರಂಯ ಸ್ವಸ್ವಾಲಯಗಮನಂ॥ 4 ॥ ದ್ರೌಪದ್ಯಾ ಸಹ ಭೀಮಾರ್ಜುನಯೋಃ ಕುಲಾಲಗೃಹಪ್ರವೇಶಃ॥ 5 ॥

Mahabharata - Adi Parva - Chapter Text

1-205-0 (9041) 
ವೈಶಂಪಾಯನ ಉವಾಚ। 1-205-0x (1140) 
ಅಜಿನಾನಿ ವಿಧುನ್ವಂತಃ ಕರಕಾಶ್ಚ ದ್ವಿಜರ್ಷಭಾಃ।
ಊಚುಸ್ತೇ ಭೀರ್ನ ಕರ್ತವ್ಯಾ ವಯಂ ಯೋತ್ಸ್ಯಾಮಹೇ ಪರಾನ್॥ 1-205-1 (9042) 
ತಾನೇವಂ ವದತೋ ವಿಪ್ರಾನರ್ಜುನಃ ಪ್ರಹಸನ್ನಿವ।
ಉವಾಚ ಪ್ರೇಕ್ಷಕಾ ಭೂತ್ವಾ ಯೂಯಂ ತಿಷ್ಠತ ಪಾರ್ಶ್ವತಃ॥ 1-205-2 (9043) 
ಅಹಮೇನಾನಜಿಹ್ಮಾಗ್ರೈಃ ಶತಶೋ ವಿಕಿರಂಛರೈಃ।
ವಾರಯಿಷ್ಯಾಮಿ ಸಂಕ್ರುದ್ಧಾನ್ಮಂತ್ರೈರಾಶೀವಿಷಾನಿವ॥ 1-205-3 (9044) 
ಇತಿ ತದ್ಧನುರಾನಂಯ ಶುಲ್ಕಾವಾಪ್ತಂ ಮಹಾಬಲಃ।
ಭ್ರಾತ್ರಾ ಭೀಮೇನ ಸಹಿತಸ್ತಸ್ಥೌ ಗಿರಿರಿವಾಚಲಃ॥ 1-205-4 (9045) 
ತತಃ ಕರ್ಣಮುಖಾಂದೃಷ್ಟ್ವಾ ಕ್ಷತ್ರಿಯಾನ್ಯುದ್ಧದುರ್ಮದಾನ್।
ಸಂಪೇತತುರಭೀತೌ ತೌ ಗಜೌ ಪ್ರತಿಗಜಾನಿವ॥ 1-205-5 (9046) 
ಊಚುಶ್ಚ ವಾಚಃ ಪರುಷಾಸ್ತೇ ರಾಜಾನೋ ಯುಯುತ್ಸವಃ।
ಆಹವೇ ಹಿ ದ್ವಿಜಸ್ಯಾಪಿ ವಧೋ ದೃಷ್ಟೋ ಯುಯುತ್ಸತಃ॥ 1-205-6 (9047) 
ಇತ್ಯೇವಮುಕ್ತ್ವಾ ರಾಜಾನಃ ಸಹಸಾ ದುದ್ರುವುರ್ದ್ವಿಜಾನ್।
ತತಃ ಕರ್ಣೋ ಮಹಾತೇಜಾ ಜಿಷ್ಣುಂ ಪ್ರತಿ ಯಯೌ ರಣೇ॥ 1-205-7 (9048) 
ಯುದ್ಧಾರ್ಥೀ ವಾಸಿತಾಹೇತೋರ್ಗಜಃ ಪ್ರತಿಗಜಂ ಯಥಾ।
ಭೀಮಸೇನಂ ಯಯೌ ಶಲ್ಯೋ ಮದ್ರಾಣಾಮೀಶ್ವರೋ ಬಲೀ॥ 1-205-8 (9049) 
ದುರ್ಯೋಧನಾದಯಃ ಸರ್ವೇ ಬ್ರಾಹ್ಮಣೈಃ ಸಹ ಸಂಗತಾಃ।
ಮೃದುಪೂರ್ವಮಯತ್ನೇನ ಪ್ರತ್ಯಯುಧ್ಯಂಸ್ತದಾಽಽಹವೇ॥ 1-205-9 (9050) 
ತತೋಽರ್ಜುನಃ ಪ್ರತ್ಯವಿಧ್ಯದಾಪತಂತಂ ಶಿತೈಃ ಶರೈಃ।
ಕರ್ಣಂ ವೈಕರ್ತನಂ ಶ್ರೀಮಾನ್ವಿಕೃಷ್ಯ ಬಲವದ್ಧನುಃ॥ 1-205-10 (9051) 
ತೇಷಾಂ ಶರಾಣಾಂ ವೇಗೇನ ಶಿತಾನಾಂ ತಿಗ್ಮತೇಜಸಾಂ।
ವಿಮುಹ್ಯಮಾನೋ ರಾಧೇಯೋ ಯತ್ನಾತ್ತಮನುಧಾವತಿ॥ 1-205-11 (9052) 
ತಾವುಭಾವಪ್ಯನಿರ್ದೇಶ್ಯೌ ಲಾಘವಾಜ್ಜಯತಾಂ ವರೌ।
ಅಯುಧ್ಯೇತಾಂ ಸುಸಂರಬ್ಧಾವನ್ಯೋನ್ಯವಿಜಿಗೀಷಿಣೌ॥ 1-205-12 (9053) 
ಕೃತೇ ಪ್ರತಿಕೃತಂ ಪಶ್ಯ ಪಶ್ಯ ಬಾಹುಬಲಂ ಚ ಮೇ।
ಇತಿ ಶೂರಾರ್ಥವಚನೈರಭಾಷೇತಾಂ ಪರಸ್ಪರಂ॥ 1-205-13 (9054) 
ತತೋಽರ್ಜುನಸ್ಯ ಭುಜಯೋರ್ವೀರ್ಯಮಪ್ರತಿಮಂ ಭುವಿ।
ಜ್ಞಾತ್ವಾ ವೈಕರ್ತನಃ ಕರ್ಣಃ ಸಂರಬ್ಧಃ ಸಮಯೋಧಯತ್॥ 1-205-14 (9055) 
ಅರ್ಜುನೇನ ಪ್ರಯುಕ್ತಾಂಸ್ತಾನ್ಬಾಣಾನ್ವೇಗವತಸ್ತದಾ।
ಪ್ರತಿಹತ್ಯ ನನಾದೋಚ್ಚೈಃ ಸೈನ್ಯಾನಿ ತದಪೂಜಯನ್॥ 1-205-15 (9056) 
ಕರ್ಣ ಉವಾಚ। 1-205-16x (1141) 
ತುಷ್ಯಾಮಿ ತೇ ವಿಪ್ರಮುಖ್ಯ ಭುಜವೀಯರ್ಸ್ಯ ಸಂಯುಗೇ।
ಅವಿಷಾದಸ್ಯ ಚೈವಾಸ್ಯ ಶಸ್ತ್ರಾಸ್ತ್ರವಿಜಯಸ್ಯ ಚ॥ 1-205-16 (9057) 
ಕಿಂ ತ್ವಂ ಸಾಕ್ಷಾದ್ಧನುರ್ವೇದೋ ರಾಮೋ ವಾ ವಿಪ್ರಸತ್ತಮ।
ಅಥ ಸಾಕ್ಷಾದ್ಧರಿಹಯಃ ಸಾಕ್ಷಾದ್ವಾ ವಿಷ್ಣುರಚ್ಯುತಃ॥ 1-205-17 (9058) 
ಆತ್ಮಪ್ರಚ್ಛಾದನಾರ್ಥಂ ವೈ ಬಾಹುವೀರ್ಯಮುಪಾಶ್ರಿತಃ।
ವಿಪ್ರರೂಪಂ ವಿಧಾಯೇದಂ ಮನ್ಯೇ ಮಾಂ ಪ್ರತಿಯುಧ್ಯಸೇ॥ 1-205-18 (9059) 
ನ ಹಿ ಮಾಮಾಹವೇ ಕ್ರುದ್ಧಮನ್ಯಃ ಸಾಕ್ಷಾಚ್ಛಚೀಪತೇಃ।
ಪುಮಾನ್ಯೋಧಯಿತುಂ ಶಕ್ತಃ ಪಾಂಡವಾದ್ವಾ ಕಿರೀಟಿನಃ॥ 1-205-19 (9060) 
`ದಗ್ಧಾ ಜತುಗೃಹೇ ಸರ್ವೇ ಪಾಂಡವಾಃ ಸಾರ್ಜುನಾಸ್ತದಾ।
ವಿನಾರ್ಜುನಂ ವಾ ಸಮರೇ ಮಾಂ ನಿಹಂತುಮಶಕ್ನುವನ್॥'  1-205-20 (9061) 
ತಮೇವಂವಾದಿನಂ ತತ್ರ ಫಾಲ್ಗುನಃ ಪ್ರತ್ಯಭಾಷತ।
ನಾಸ್ಮಿ ಕರ್ಣ ಧನುರ್ವೇದೋ ನಾಸ್ಮಿ ರಾಮಃ ಪ್ರತಾಪವಾನ್॥ 1-205-21 (9062) 
ಬ್ರಾಹ್ಮಣೋಽಸ್ಮಿ ಯುಧಾಂ ಶ್ರೇಷ್ಠಃ ಸರ್ವಶಸ್ತ್ರಭೃತಾಂ ವರಃ।
ಬ್ರಾಹ್ಮೇ ಪೌರಂದರೇ ಚಾಸ್ತ್ರೇ ನಿಷ್ಠಿತೋಗುರುಶಾಸನಾತ್॥ 1-205-22 (9063) 
ಸ್ಥಿತೋಽಸ್ಂಯದ್ಯ ರಣೇ ಜೇತುಂ ತ್ವಾಂ ವೈ ವೀರ ಸ್ಥಿರೋ ಭವ।
`ನಿರ್ಜಿತೋಽಸ್ಮೀತಿ ವಾ ಬ್ರೂಹಿ ತತೋ ವ್ರಜ ಯಥಾಸುಖಂ॥ 1-205-23 (9064) 
ವೈಶಂಪಾಯನ ಉವಾಚ। 1-205-24x (1142) 
ಏವಮುಕ್ತ್ವಾಽಥ ಕರ್ಣಸ್ಯ ಧನುಶ್ಚಿಚ್ಛೇದ ಪಾಂಡವಃ।
ತತೋಽನ್ಯದ್ಧನುರಾದಾಯ ಸಂಯೋದ್ಧುಂ ಸಂದಧೇ ಶರಂ॥ 1-205-24 (9065) 
ದೃಷ್ಟ್ವಾ ತಚ್ಚಾಪಿ ಕೌಂತೇಯಶ್ಛಿತ್ವಾ ತದ್ಧನುರಾಶುಗೈಃ।
ತಥಾ ವೈಕರ್ತನಂ ಕರ್ಣಂ ಬಿಭೇದ ಸಮರೇಽರ್ಜುನಃ॥ 1-205-25 (9066) 
ತತಃ ಕರ್ಣಸ್ತು ರಾಧೇಯಃ ಛಿನ್ನಛನ್ವಾ ಮಹಾಬಲಃ।
ಶರೈರತೀವ ವಿದ್ಧಾಂಗಃ ಪಲಾಯನಮಥಾಕರೋತ್॥ 1-205-26 (9067) 
ಪುನರಾಯಾನ್ಮುಹೂರ್ತೇನ ಗೃಹೀತ್ವಾ ಸಶರಂ ಧನುಃ।
ವವರ್ಷ ಶರವರ್ಷಾಣಿ ಪಾರ್ಥಂ ವೈಕರ್ತನಸ್ತಥಾ॥ 1-205-27 (9068) 
ತಾನಿ ವೈ ಶರಜಾಲಾನಿ ಕೌಂತೇಯೋಽಭ್ಯಹನಚ್ಛರೈಃ।
ಜ್ಞಾತ್ವಾ ಸರ್ವಾಞ್ಶರಾನ್ಘೋರಾನ್ಕರ್ಣೋಽದಾವದ್ದ್ರುತಂ ಬಹಿಃ॥'  1-205-28 (9069) 
ಬ್ರಾಹ್ಮಂ ತೇಜಸ್ತದಾಽಜಯ್ಯಂ ಮನ್ಯಮಾನೋ ಮಹಾರಥಃ।
ಅಪರಸ್ಮಿನ್ವನೋದ್ದೇಶೇ ವೀರೌ ಶಲ್ಯವೃಕೋದರೌ॥ 1-205-29 (9070) 
ಬಲಿನೌ ಯುದ್ಧಸಂಪನ್ನೌ ವಿದ್ಯಯಾ ಚ ಬಲೇನ ಚ।
ಅನ್ಯೋನ್ಯಮಾಹ್ವಯಂತೌ ತು ಮತ್ತಾವಿವ ಮಹಾಗಜೌ॥ 1-205-30 (9071) 
ಮುಷ್ಟಿಭಿರ್ಜಾನುಭಿಶ್ಚೈವ ನಿಘ್ನಂತಾವಿತರೇತರಂ।
ಪ್ರಕರ್ಷಣಾಕರ್ಷಣಯೋರಭ್ಯಾಕರ್ಷವಿಕರ್ಷಣೈಃ॥ 1-205-31 (9072) 
ಆಚಕರ್ಷತುರನ್ಯೋನ್ಯಂ ಮುಷ್ಟಿಭಿಶ್ಚಾಪಿ ಜಘ್ನತುಃ।
ತತಶ್ಚಟಚಟಾಶಬ್ದಃ ಸುಘೋರೋ ಹ್ಯಭವತ್ತಯೋಃ॥ 1-205-32 (9073) 
ಪಾಷಾಣಸಂಪಾತನಿಭೈಃ ಪ್ರಹಾರೈರಭಿಜಘ್ನತುಃ।
ಮುಹೂರ್ತಂ ತೌ ತದಾಽನ್ಯೋನ್ಯಂ ಸಮರೇ ಪರ್ಯಕರ್ಷತಾಂ॥ 1-205-33 (9074) 
ತತೋ ಭೀಮಃ ಸಮುತ್ಕ್ಷಿಪ್ಯ ಬಾಹುಭ್ಯಾಂ ಶಲ್ಯಮಾಹವೇ।
ಅಪಾತಯತ್ಕುರುಶ್ರೇಷ್ಠೋ ಬ್ರಾಹ್ಮಣಾ ಜಹಸುಸ್ತದಾ॥ 1-205-34 (9075) 
ತತ್ರಾಶ್ಚರ್ಯಂ ಭೀಮಸೇನಶ್ಚಕಾರ ಪುರುಷರ್ಷಭಃ।
ಯಚ್ಛಲ್ಯಂ ಪಾತಿತಂ ಭೂಮೌ ನಾವಧೀದ್ಬಲಿನಂ ಬಲೀ॥ 1-205-35 (9076) 
ಪಾತಿತೇ ಭೀಮಸೇನೇನ ಶಲ್ಯೇ ಕರ್ಣೇ ಚ ಶಂಕಿತೇ।
`ವಿಸ್ಮಯಃ ಪರಮೋ ಜಜ್ಞೇ ಸರ್ವೇಷಾಂ ಪಶ್ಯತಾಂ ನೃಣಾಂ॥ 1-205-36 (9077) 
ತತೋ ರಾಜಸಮೂಹಸ್ಯ ಪಶ್ಯತೋ ವೃಕ್ಷಮಾರುಜತ್।
ತತಸ್ತು ಭೀಮಂ ಸಂಜ್ಞಾಭಿರ್ವಾರಯಾಮಾಸ ಧರ್ಮರಾಟ್॥ 1-205-37 (9078) 
ಆಕಾರಜ್ಞಸ್ತಥಾ ಭ್ರಾತುಃ ಪಾಂಡವೋಽಪಿ ನ್ಯವರ್ತತ।
ಧರ್ಮರಾಜಶ್ಚ ಕೌರವ್ಯ ದುರ್ಯೋಧನಮಮರ್ಷಣಂ॥ 1-205-38 (9079) 
ಅಯೋಧಯತ್ಸಭಾಮಧ್ಯೇ ಪಶ್ಯತಾಂ ವೈ ಮಹೀಕ್ಷಿತಾಂ।
ತತೋ ದುರ್ಯೋಧನಸ್ತಂ ತು ಹ್ಯವಜ್ಞಾಯ ಯುಧಿಷ್ಠಿರಂ॥ 1-205-39 (9080) 
ನಾಯೋಧಯತ್ತದಾ ತೇನ ಬಲವಾನ್ವೈ ಸುಯೋಧನಃ।
ಏತಸ್ಮಿನ್ನಂತರೇಽವಿಧ್ಯದ್ಬಾಣೇನಾನತಪರ್ವಣಾ॥ 1-205-40 (9081) 
ದುರ್ಯೋಧನಮಮಿತ್ರಘ್ನಂ ಧರ್ಮರಾಜೋ ಯುಧಿಷ್ಠಿರಃ।
ತತೋ ದುರ್ಯೋಧನಃ ಕ್ರುದ್ಧೋ ದಂಡಾಹತ ಇವೋರಗಃ॥ 1-205-41 (9082) 
ಪ್ರತ್ಯಯುಧ್ಯತ ರಾಜಾನಂ ಯತ್ನಂ ಪರಮಮಾಸ್ಥಿತಃ।
ಛಿತ್ತ್ವಾ ರಾಜಾ ಧನುಃ ಸಜ್ಯಂ ಧಾರ್ತರಾಷ್ಟ್ರಸ್ಯ ಸಂಯುಗೇ॥ 1-205-42 (9083) 
ಅಭ್ಯವರ್ಷಚ್ಛರೌಘೈಸ್ತಂ ಸ ಹಿತ್ವಾ ಪ್ರಾದ್ರವದ್ರಣಂ।
ದುಃಶಾಸನಸ್ತು ಸಂಕ್ರುದ್ಧಃ ಸಹದೇವೇನ ಪಾರ್ಥಿವ॥ 1-205-43 (9084) 
ಯುದ್ಧ್ವಾ ಚ ಸುಚಿರಂ ಕಾಲಂ ಸಹದೇವೇನ ನಿರ್ಜಿತಃ।
ಉತ್ಸೃಜ್ಯ ಚ ಧನುಃ ಸಂಖ್ಯೇ ಜಾನುಭ್ಯಾಮವನೀಂ ಗತಃ। 
ಉತ್ಥಾಯ ಸೋಽಭಿದುದ್ರಾವ ಸೋಸಿಂ ಜಗ್ರಾಹ ಚರ್ಮ ಚ॥  1-205-44 (9085) 
ವಿಕರ್ಣಚಿತ್ರಸೇನಾಭ್ಯಾಂ ನಿಗೃಹೀತಶ್ಚ ಕೌರವಃ।
ಮಾ ಯುದ್ಧಮಿತಿ ಕೌರವ್ಯ ಬ್ರಾಹ್ಮಣೇನಾಬಲೇನ ವೈ॥ 1-205-45 (9086) 
ದುಃಸಹೋ ನಕುಲಶ್ಚೋಭೌ ಯುದ್ಧಂ ಕರ್ತುಂ ಸಮುದ್ಯತೈ।
ತೌ ದೃಷ್ಟ್ವಾ ಕೌರವಾ ಯುದ್ಧಂ ವಾಕ್ಯಮೂಚುರ್ಮಹಾಬಲೌ॥ 1-205-46 (9087) 
ನಿವರ್ತಂತಾಂ ಭವಂತೋ ವೈ ಕುತೋ ವಿಪ್ರೇಷು ಕ್ರೂರತಾ।
ದುರ್ಬಲಾ ಬ್ರಾಹ್ಮಣಾಶ್ಚೇಮೇ ಭವಂತೋ ವೈ ಮಹಾಬಲಾಃ॥ 1-205-47 (9088) 
ದ್ವಾವತ್ರ ಬ್ರಾಹ್ಮಣೌ ಕ್ರೂರೌ ವಾಯ್ವಿಂದ್ರಸದೃಶೌ ಬಲೇ।
ಯೇ ವಾ ಕೇ ವಾ ನಮಸ್ತೇಭ್ಯೋ ಗಚ್ಛಾಮಃ ಸ್ವಪುರಂ ವಯಂ॥ 1-205-48 (9089) 
ಏವಂ ಸಂಭಾಷಮಾಣಾಸ್ತೇ ನ್ಯವರ್ತಂತಾಥ ಕೌರವಾಃ।
ಜಹೃಷುರ್ಬ್ರಾಹ್ಮಣಾಸ್ತತ್ರ ಸಮೇತಾಸ್ತತ್ರ ಸಂಘಶಃ॥ 1-205-49 (9090) 
ಬಹುಶಸ್ತೇ ತತಸ್ತತ್ರ ಕ್ಷತ್ರಿಯಾ ರಣಮೂರ್ಧನಿ।
ಪ್ರೇಕ್ಷಮಾಣಾಸ್ತಥಾಽತಿಷ್ಠನ್ಬ್ರಾಹ್ಮಣಾಂಶ್ಚ ಸಮಂತತಃ॥ 1-205-50 (9091) 
ಬ್ರಾಹ್ಮಣಾಶ್ಚ ಜಯಂ ಪ್ರಾಪ್ತಾಃ ಕನ್ಯಾಮಾದಾಯ ನಿರ್ಯಯುಃ।
ವಿಜಿತೇ ಭೀಮಸೇನೇನ ಶಲ್ಯೇ ಕರ್ಣೇ ಚ ನಿರ್ಜಿತೇ॥ 1-205-51 (9092) 
ದುರ್ಯೋಧನೇ ಚಾಪಯಾತೇ ತಥಾ ದುಃಶಾಸನೇ ರಣಾತ್।'
ಶಂಕಿತಾಃ ಸರ್ವರಾಜಾನಃ ಪರಿವವ್ರುರ್ವೃಕೋದರಂ॥  1-205-52 (9093) 
ಊಚುಶ್ಚ ಸಹಿತಾಸ್ತತ್ರ ಸಾಧ್ವಿಮೌ ಬ್ರಾಹ್ಮಣರ್ಷಭೌ।
ವಿಜ್ಞಾಯೇತಾಂ ಕ್ವಜನ್ಮಾನೌ ಕ್ವನಿವಾಸೌ ತಥೈವ ಚ॥ 1-205-53 (9094) 
ಕೋ ಹಿ ರಾಧಾಸುತಂ ಕರ್ಣಂ ಶಕ್ತೋ ಯೋಧಯಿತುಂ ರಣೇ।
ಅನ್ಯತ್ರ ರಾಮಾದ್ದ್ರೋಣಾದ್ವಾ ಪಾಂಡವಾದ್ವಾ ಕಿರೀಟಿನಃ॥ 1-205-54 (9095) 
ಕೃಷ್ಣಾದ್ವಾ ದೇವಕೀಪುತ್ರಾತ್ಕೃಪಾದ್ವಾಪಿ ಶರದ್ವತಃ।
ಕೋ ವಾ ದುರ್ಯೋಧನಂ ಶಕ್ತಃ ಪ್ರತಿಯೋಥಯಿತುಂ ರಣೇ॥ 1-205-55 (9096) 
ತಥೈವ ಮದ್ರಾಧಿಪತಿಂ ಶಲ್ಯಂ ಬಲವತಾಂವರಂ।
ಬಲದೇವಾದೃತೇ ವೀರಾತ್ಪಾಂಡವಾದ್ವಾ ವೃಕೋದರಾತ್॥ 1-205-56 (9097) 
ವೀರಾದ್ದುರ್ಯೋಧನಾದ್ವಾಽನ್ಯಃ ಶಕ್ತಃ ಪಾತಯಿತುಂ ರಣೇ।
ಕ್ರಿಯತಾಮವಹಾರೋಽಸ್ಮಾದ್ಯುದ್ಧಾದ್ಬ್ರಾಹ್ಮಣಸಂವೃತಾತ್॥ 1-205-57 (9098) 
ಬ್ರಾಹ್ಮಣಾ ಹಿ ಸದಾ ರಕ್ಷ್ಯಾಃ ಸಾಪರಾಧಾಽಪಿನಿತ್ಯದಾ।
ಅಥೈನಾನುಪಲಭ್ಯೇಹ ಪುನರ್ಯೋತ್ಸ್ಯಾಮ ಹೃಷ್ಟವತ್॥ 1-205-58 (9099) 
ವೈಶಂಪಾಯನ ಉವಾಚ। 1-205-59x (1143) 
ತಾಂಸ್ತಥಾವಾದಿನಃ ಸರ್ವಾನ್ಪ್ರಸಮೀಕ್ಷ್ಯ ಕ್ಷಿತೀಶ್ವರಾನ್।
ಅಥಾನ್ಯಾನ್ಪುರುಷಾಂಶ್ಚಾಪಿ ಕೃತ್ವಾ ತತ್ಕರ್ಮ ಸಂಯುಗೇ॥ 1-205-59 (9100) 
ತತ್ಕರ್ಮ ಭೀಮಸ್ಯ ಸಮೀಕ್ಷ್ಯ ಕೃಷ್ಣಃ
ಕುಂತೀಸುತೌ ತೌ ಪರಿಶಂಕಮಾನಃ। 
ನಿವಾರಯಾಮಾಸ ಮಹೀಪತೀಂಸ್ತಾ-
ಂಧರ್ಮೇಣ ಲಬ್ಧೇತ್ಯನುನೀಯ ಸರ್ವಾನ್॥  1-205-60 (9101) 
ಏವಂ ತೇ ವಿನಿವೃತ್ತಾಸ್ತು ಯುದ್ಧಾದ್ಯುದ್ಧವಿಶಾರದಾಃ।
ಯಥಾವಾಸಂ ಯಯುಃ ಸರ್ವೇ ವಿಸ್ಮಿತಾ ರಾಜಸತ್ತಮಾಃ॥ 1-205-61 (9102) 
ವೃತ್ತೋ ಬ್ರಹ್ಮೋತ್ತರೋ ರಂಗಃ ಪಾಂಚಾಲೀ ಬ್ರಾಹ್ಮಣೈರ್ವೃತಾ।
ಇತಿ ಬ್ರುವಂತಃ ಪ್ರಯಯುರ್ಯೇ ತತ್ರಾಸನ್ಸಮಾಗತಾಃ॥ 1-205-62 (9103) 
ಬ್ರಾಹ್ಮಣೈಸ್ತು ಪ್ರತಿಚ್ಛನ್ನೌ ರೌರವಾಜಿನವಾಸಿಭಿಃ।
ಕೃಚ್ಛ್ರೇಣ ಜಗ್ಮತುಸ್ತೌ ತು ಭೀಮಸೇನಧನಂಜಯೌ॥ 1-205-63 (9104) 
ವಿಮುಕ್ತೌ ಜನಸಂಬಾಧಾಚ್ಛತ್ರುಭಿಃ ಪರಿವಿಕ್ಷತೌ।
ಕೃಷ್ಣಯಾನುಗತೌ ತತ್ರ ನೃವೀರೌ ತೌ ವಿರೇಜತುಃ॥ 1-205-64 (9105) 
ಪೌರ್ಣಮಾಸ್ಯಾಂ ಘನೈರ್ಮುಕ್ತೌ ಚಂದ್ರಸೂರ್ಯಾವಿವೋದಿತೌ।
ತೇಷಾಂ ಮಾತಾ ಬಹುವಿಧಂ ವಿನಾಶಂ ಪರ್ಯಚಿಂತಯತ್॥ 1-205-65 (9106) 
ಅನಾಗಚ್ಛತ್ಸು ಪುತ್ರೇಷು ಭೈಕ್ಷಕಾಲೇ ಚ ಲಿಂಘಿತೇ।
ಧಾರ್ತರಾಷ್ಟ್ರೈರ್ಹತಾಶ್ಚ ಸ್ಯುರ್ವಿಜ್ಞಾಯ ಕುರುಪುಂಗವಾಃ॥ 1-205-66 (9107) 
ಮಾಯಾನ್ವಿತೈರ್ವಾ ರಕ್ಷೋಭಿಃ ಸುಘೋರೈರ್ದೃಢವೈರಿಭಿಃ।
ವಿಪರೀತಂ ಮತಂ ಜಾತಂ ವ್ಯಾಸಸ್ಯಾಪಿ ಮಹಾತ್ಮನಃ॥ 1-205-67 (9108) 
ಇತ್ಯೇವಂ ಚಿಂತಯಾಮಾಸಂ ಸುತಸ್ನೇಹಾವೃತಾ ಪೃಥಾ।
ತತಃ ಸುಪ್ತಜನಪ್ರಾಯೇ ದುರ್ದಿನೇ ಮೇಘಸಂಪ್ಲುತೇ॥ 1-205-68 (9109) 
ಮಹತ್ಯಥಾಪರಾಹ್ಣೇ ತು ಘನೈಃ ಸೂರ್ಯ ಇವಾವೃತಃ।
ಬ್ರಾಹ್ಮಣೈಃ ಪ್ರಾವಿಶತ್ತತ್ರ ಜಿಷ್ಣುರ್ಭಾರ್ಗವವೇಶ್ಮ ತತ್॥ ॥ 1-205-69 (9110) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸ್ವಯಂವರಪರ್ವಣಿ ಪ಼ಂಚಾಧಿಕದ್ವಿಶತತಮೋಽಧ್ಯಾಯಃ॥ 205 ॥

Mahabharata - Adi Parva - Chapter Footnotes

1-205-12 ವಿಜಿಗೀಷಿಣೌ ವಿಜಿಗೀಷಾವಂತೌ॥ 1-205-29 ವನೋದ್ದೇಶೇ ರಂಗದೃಶಾಂ ನಿವಾಸಸ್ಥಾನೇ॥ 1-205-34 ಸಮುತ್ಕ್ಷಿಪ್ಯ ಕೂಷ್ಮಾಂಡಫಲವದಪಾತಯತ್॥ 1-205-57 ಅವಹಾರೋ ಯುದ್ಧಾನ್ನಿವರ್ತನಂ॥ 1-205-59 ಸಂಯುಗೇ ತತ್ಕರ್ಮ ಕೃತ್ವಾ ತೂಷ್ಣೀಂಭೂತಾವಿತಿ ಶೇಷಃ॥ 1-205-62 ಬ್ರಹ್ಮ ಬ್ರಾಹ್ಮಣಜಾತಿಃ ಉತ್ತರಂ ಉತ್ಕೃಷ್ಟಂ ಯಸ್ಮಿನ್ಸ ಬ್ರಹ್ಮೋತ್ತರಃ॥ 1-205-69 ಭಾರ್ಗವವೇಶ್ಮ ಕುಲಾಲಗೃಹಂ॥ ಪಾಂಚಾಧಿಕದ್ವಿಶತತಮೋಽಧ್ಯಾಯಃ॥ 205 ॥



ಆದಿಪರ್ವ - ಅಧ್ಯಾಯ 206

॥ ಶ್ರೀಃ ॥

1.206. ಅಧ್ಯಾಯಃ 206 

Mahabharata - Adi Parva - Chapter Topics

ಭೀಮಾರ್ಜುನಾಶ್ಯಾಂ ದ್ರೌಪದ್ಯಾಃ ಭಿಕ್ಷೇತ್ಯಾವೇದನೇ ಕುಂತ್ಯಾ ಪಂಚಾನಾಂ ಸಹ ಭೋಜನಾನುಜ್ಞಾ॥ 1 ॥ ಪಶ್ಚಾತ್ ದ್ರೌಪದೀದರ್ಶನೇನ ಚಿಂತಾನ್ವಿತಾಯಾಂ ಕುಂತ್ಯಾಂ ಯುಧಿಷ್ಠಿರಾರ್ಜುನಯೋಃ ಸಂವಾದಃ॥ 2 ॥ ದ್ವೈಪಾಯನವಚಃಸ್ಮರಣೇನ ಸರ್ವೇಷಾಂ ದ್ರೌಪದೀ ಭಾರ್ಯೇತಿ ಯುಧಿಷ್ಠಿರನಿಶ್ಚಯಃ॥ 3 ॥ ಜನಮೇಜಯೇನ ಕೃಷ್ಣಸ್ಯ ಕಾರ್ಮುಕಾನಾರೋಪಣೇ ಕಾರಣಪ್ರಶ್ನೇ ಪಾಂಡವಾರ್ಥಮಿತಿ ವೈಶಂಪಾಯನಸ್ಯೋತ್ತರಂ॥ 4 ॥ ಕುಲಾಲಶಾಲಾಂಪ್ರತಿ ಶ್ರೀಕೃಷ್ಣಸ್ಯಾಗಮನಂ॥ 5 ॥

Mahabharata - Adi Parva - Chapter Text

1-206-0 (9111) 
ವೈಶಂಪಾಯನ ಉವಾಚ। 1-206-0x (1144) 
ಗತ್ವಾ ತು ತಾಂ ಭಾರ್ಗವಕರ್ಮಶಾಲಾಂ
ಪಾರ್ಥೌ ಪೃಥಾಂ ಪ್ರಾಪ್ಯ ಮಹಾನುಭಾವೌ। 
ತಾಂ ಯಾಜ್ಞಸೇನೀಂ ಪರಮಪ್ರತೀತೌ
ಭಿಕ್ಷೇತ್ಯಥಾವೇದಯತಾಂ ನರಾಗ್ರ್ಯೌ॥  1-206-1 (9112) 
ಕುಟೀಗತಾ ಸಾ ತ್ವನವೇಕ್ಷ್ಯ ಪುತ್ರೌ
ಪ್ರೋವಾಚ ಭುಂಕ್ತೇತಿ ಸಮೇತ್ಯ ಸರ್ವೇ। 
ಪಶ್ಚಾಚ್ಚ ಕುಂತೀ ಪ್ರಸಮೀಕ್ಷ್ಯ ಕೃಷ್ಣಾಂ
ಕಷ್ಟಂ ಮಯಾ ಭಾಷಿತಮಿತ್ಯುವಾಚ॥  1-206-2 (9113) 
ಸಾಽಧರ್ಮಭೀತಾ ಪರಿಚಿಂತಯಂತೀ
ತಾಂ ಯಾಜ್ಞಸೇನೀಂ ಪರಮಪ್ರತೀತಾಂ। 
ಪಾಣೌ ಗೃಹೀತ್ವೋಪಜಗಾಮ ಕುಂತೀ
ಯುಧಿಷ್ಠಿರಂ ವಾಕ್ಯಮುವಾಚ ಚೇದಂ॥  1-206-3 (9114) 
ಕುಂತ್ಯುವಾಚ। 1-206-4x (1145) 
ಇಯಂ ತು ಕನ್ಯಾ ದ್ರುಪದಸ್ಯ ರಾಜ್ಞ-
ಸ್ತವಾನುಜಾಭ್ಯಾಂ ಮಯಿ ಸಂನಿಸೃಷ್ಟಾ। 
ಯಥೋಚಿತಂ ಪುತ್ರ ಮಯಾಽಪಿ ಚೋಕ್ತಂ
ಸಮೇತ್ಯ ಭುಂಕ್ತೇತಿ ನೃಪ ಪ್ರಮಾದಾತ್॥  1-206-4 (9115) 
ಮಯಾ ಕಥಂ ನಾನೃತಮುಕ್ತಮದ್ಯ
ಭವೇತ್ಕುರೂಣಾಮೃಷಭ ಬ್ರವೀಹಿ। 
ಪಂಚಾಲರಾಜಸ್ಯ ಸುತಾಮಧರ್ಮೋ
ನ ಚೋಪವರ್ತೇತ ನ ವಿಭ್ರಮೇಚ್ಚ॥  1-206-5 (9116) 
ವೈಶಂಪಾಯನ ಉವಾಚ। 1-206-6x (1146) 
ಸ ಏವಮುಕ್ತೋ ಮತಿಮಾನ್ನೃವೀರೋ
ಮಾತ್ರಾ ಮುಹೂರ್ತಂ ತು ವಿಚಿಂತ್ಯ ರಾಜಾ। 
ಕುಂತೀಂ ಸಮಾಶ್ವಾಸ್ಯ ಕುರುಪ್ರವೀರೋ
ಧನಂಜಯಂ ವಾಕ್ಯಮಿದಂ ಬಭಾಷೇ॥  1-206-6 (9117) 
ತ್ವಯಾ ಜಿತಾ ಫಾಲ್ಗುನ ಯಾಜ್ಞಸೇನೀ
ತ್ವಯೈವ ಶೋಭಿಷ್ಯತಿ ರಾಜಪುತ್ರೀ। 
ಪ್ರಜ್ವಾಲ್ಯತಾಮಗ್ನಿರಮಿತ್ರಸಾಹ
ಗೃಹಾಣ ಪಾಣಿಂ ವಿಧಿವತ್ತ್ವಮಸ್ಯಾಃ॥  1-206-7 (9118) 
ಅರ್ಜುನ ಉವಾಚ। 1-206-8x (1147) 
ಮಾ ಮಾಂ ನರೇಂದ್ರ ತ್ವಮಧರ್ಮಭಾಜಂ
ಕೃಥಾ ನ ಧರ್ಮೋಽಯಮಶಿಷ್ಟದೃಷ್ಟಃ। 
ಭವಾನ್ನಿವೇಶ್ಯಃ ಪ್ರಥಮಂ ತತೋಽಯಂ
ಭೀಮೋ ಮಹಾಬಾಹುರಚಿಂತ್ಯಕರ್ಮಾ॥  1-206-8 (9119) 
ಅಹಂ ತತೋ ನಕುಲೋಽನಂತರಂ ಮೇ
ಪಶ್ಚಾದಯಂ ಸಹದೇವಸ್ತರಸ್ವೀ। 
ವೃಕೋದರೋಽಹಂ ಚ ಯಮೌ ಚ ರಾಜ-
ನ್ನಿಯಂ ಚ ಕನ್ಯಾ ಭವತೋ ನಿಯೋಜ್ಯಾಃ॥  1-206-9 (9120) 
ಏವಂ ಗತೇ ಯತ್ಕರಣೀಯಮತ್ರ
ಧರ್ಂಯಂ ಯಶಸ್ಯಂ ಕುರು ತದ್ವಿಚಿಂತ್ಯ। 
ಪಾಂಚಾಲರಾಜಸ್ಯ ಹಿತಂ ಚ ಯತ್ಸ್ಯಾ-
ತ್ಪ್ರಶಾಧಿ ಸರ್ವೇ ಸ್ಮ ವಶೇ ಸ್ಥಿತಾಸ್ತೇ॥  1-206-10 (9121) 
ವೈಶಂಪಾಯನ ಉವಾಚ। 1-206-11x (1148) 
ಜಿಷ್ಣೋರ್ವಚನಮಾಜ್ಞಾಯ ಭಕ್ತಿಸ್ನೇಹಸಮನ್ವಿತಂ।
ದೃಷ್ಟಿಂ ನಿವೇಶಯಾಮಾಸುಃ ಪಾಂಚಾಲ್ಯಾಂ ಪಾಂಡುನಂದನಾಃ॥ 1-206-11 (9122) 
ದೃಷ್ಟ್ವಾ ತೇ ತತ್ರ ಪಶ್ಯಂತೀಂ ಸರ್ವೇ ಕೃಷ್ಣಾಂ ಯಶಸ್ವಿನೀಂ।
ಸಂಪ್ರೇಕ್ಷ್ಯಾನ್ಯೋನ್ಯಮಾಸೀನಾ ಹೃದಯೈಸ್ತಾಮಧಾರಯನ್॥ 1-206-12 (9123) 
ತೇಷಾಂ ತು ದ್ರೌಪದೀಂ ದೃಷ್ಟ್ವಾ ಸರ್ವೇಷಾಮಮಿತೌಜಸಾಂ।
ಸಂಪ್ರಮಥ್ಯೇಂದ್ರಿಯಗ್ರಾಮಂ ಪ್ರಾದುರಾಸೀನ್ಮನೋಭವಃ॥ 1-206-13 (9124) 
ಕಾಂಯಂ ಹಿ ರೂಪಂ ಪಾಂಚಾಲ್ಯಾ ವಿಧಾತ್ರಾ ವಿಹಿತಂ ಸ್ವಯಂ।
ಬಭೂವಾಧಿಕಮನ್ಯಾಭ್ಯಃ ಸರ್ವಭೂತಮನೋಹರಂ॥ 1-206-14 (9125) 
ತೇಷಾಮಾಕಾರಭಾವಜ್ಞಃ ಕುಂತೀಪುತ್ರೋ ಯುಧಿಷ್ಠಿರಃ।
ದ್ವೈಪಾಯನವಚಃ ಕೃತ್ಸ್ನಂ ಸಸ್ಮಾರ ಮನುಜರ್ಷಭಃ॥ 1-206-15 (9126) 
ಅಬ್ರವೀತ್ಸಹಿತಾನ್ಭ್ರಾತೄನ್ಮಿಥೋ ಭೇದಭಯಾನ್ನೃಪಃ।
ಸರ್ವೇಷಾಂ ದ್ರೌಪದೀ ಭಾರ್ಯಾ ಭವಿಷ್ಯತಿ ಹಿ ನಃ ಶುಭಾ॥ 1-206-16 (9127) 
`ಜನಮೇಜಯ ಉವಾಚ। 1-206-17x (1149) 
ಸತಾಽಪಿ ಶಕ್ತೇನ ಚ ಕೇಶವೇನ
ಸಜ್ಯಂ ಧನುಸ್ತನ್ನ ಕೃತಂ ಕಿಮರ್ಥಂ। 
ವಿದ್ಧಂ ಚ ಲಕ್ಷ್ಯಂ ನ ಚ ಕಸ್ಯ ಹೇತೋ-
ರಾಚಕ್ಷ್ವ ತನ್ಮೇ ದ್ವಿಪದಾಂ ವರಿಷ್ಠ॥  1-206-17 (9128) 
ವೈಶಂಪಾಯನ ಉವಾಚ। 1-206-18x (1150) 
ಶಕ್ತೇನ ಕೃಷ್ಣೇನ ಚ ಕಾರ್ಮುಕಂ ತ-
ನ್ನಾರೋಪಿತಂ ಜ್ಞಾತುಕಾಮೇನ ಪಾರ್ಥಾನ್। 
ಪರಿಶ್ರವಾದೇವ ಬಭೂವ ಲೋಕೇ
ಜೀವಂತಿ ಪಾರ್ಥಾ ಇತಿ ನಿಶ್ಚಯೋಽಸ್ಯ॥  1-206-18 (9129) 
ಅನ್ಯಾನಶಕ್ತಾನ್ನೃಪತೀನ್ಸಮೀಕ್ಷ್ಯ
ಸ್ವಯಂವರೇ ಕಾರ್ಮುಕೇಣೋತ್ತಮೇನ। 
ಧನಂಜಯಸ್ತದ್ಧನುರೇಕವೀರಃ
ಸಜ್ಯಂ ಕರೋತೀತ್ಯಭಿವೀಕ್ಷ್ಯ ಕೃಷ್ಣಃ॥  1-206-19 (9130) 
ಇತಿ ಸ್ವಯಂ ವಾಸುದೇವೋ ವಿಚಿಂತ್ಯ
ಪಾರ್ಥಾನ್ವಿವಿತ್ಸನ್ವಿವಿಧೈರುಪಾಯೈಃ। 
ನ ತದ್ಧನುಃ ಸಜ್ಯಮಿಯೇಪ ಕರ್ತುಂ
ಬಭೂವುರಸ್ಯೇಷ್ಟತಮಾ ಹಿ ಪಾರ್ಥಾಃ॥'  1-206-20 (9131) 
ಭ್ರಾತುರ್ವಚಸ್ತತ್ಪ್ರಸಮೀಕ್ಷ್ಯ ಸರ್ವೇ
ಜ್ಯೇಷ್ಠಸ್ಯ ಪಾಂಡೋಸ್ತನಯಾಸ್ತದಾನೀಂ। 
ತಮೇವಾರ್ಥಂ ಧ್ಯಾಯಮಾನಾ ಮನೋಭಿಃ
ಸರ್ವೇ ಚ ತೇ ತಸ್ಥುರದೀನಸತ್ವಾಃ॥  1-206-21 (9132) 
ವೃಷ್ಣಿಪ್ರವೀರಸ್ತು ಕುರುಪ್ರವೀರಾ-
ನಾಶಂಸಮಾನಃ ಸಹರೌಹಿಣೇಯಃ। 
ಜಗಾಮ ತಾಂ ಭಾರ್ಗವಕರ್ಮಶಾಲಾಂ
ಯತ್ರಾಸತೇ ತೇ ಪುರುಷಪ್ರವೀರಾಃ॥  1-206-22 (9133) 
ತತ್ರೋಪವಿಷ್ಟಂ ಪೃಥುದೀರ್ಘಬಾಹುಂ
ದದರ್ಶ ಕೃಷ್ಣಃ ಸಹರೌಹಿಣೇಯಃ। 
ಅಜಾತಶತ್ರುಂ ಪರಿವಾರ್ಯ ತಾಂಶ್ಚಾ-
ಪ್ಯುಪೋಪವಿಷ್ಟಾಂಜ್ವಲನಪ್ರಕಾಶಾನ್॥  1-206-23 (9134) 
ತತೋಽಬ್ರವೀದ್ವಾಸುದೇವೋಽಭಿಗಂಯ
ಕುಂತೀಸುತಂ ಧರ್ಮಭೃತಾಂ ವರಿಷ್ಠಂ। 
ಕೃಷ್ಣೋಽಹಮಸ್ಮೀತಿ ನಿಪೀಡ್ಯ ಪಾದೌ
ಯುಧಿಷ್ಠಿರಸ್ಯಾಜಮೀಢಸ್ಯ ರಾಜ್ಞಃ॥  1-206-24 (9135) 
ತಥೈವ ತಸ್ಯಾಪ್ಯನು ರೌಹಿಣೇಯ-
ಸ್ತೌ ಚಾಪಿ ಹೃಷ್ಟಾಃ ಕುರವೋಽಭ್ಯನಂದನ। 
ಪಿತೃಷ್ವಸುಶ್ಚಾಪಿ ಯದುಪ್ರವೀರಾ-
ವಗೃಹ್ಣತಾಂ ಭಾರತಮುಖ್ಯ ಪಾದೌ॥  1-206-25 (9136) 
ಅಜಾತಶತ್ರುಶ್ಚ ಕುರುಪ್ರವೀರಃ
ಪಪ್ರಚ್ಛ ಕೃಷ್ಣಂ ಕುಶಲಂ ವಿಲೋಕ್ಯ। 
ಕಥಂ ವಯಂ ವಾಸುದೇವ ತ್ವಯೇಹ
ಗೂಢಾ ವಸಂತೋ ವಿದಿತಾಶ್ಚ ಸರ್ವೇ॥  1-206-26 (9137) 
ತಮಬ್ರವೀದ್ವಾಸುದೇವಃ ಪ್ರಹಸ್ಯ
ಗೂಢೋಽಪ್ಯಗ್ನಿರ್ಜ್ಞಾಯತ ಏವ ರಾಜನ್। 
ತಂ ವಿಕ್ರಮಂ ಪಾಂಡವೇಯಾನತೀತ್ಯ
ಕೋಽನ್ಯಃ ಕರ್ತಾ ವಿದ್ಯತೇ ಮಾನುಷೇಷು॥  1-206-27 (9138) 
ದಿಷ್ಟ್ಯಾ ಸರ್ವೇ ಪಾವಕಾದ್ವಿಪ್ರಮುಕ್ತಾ
ಯೂಯಂ ಘೋರಾತ್ಪಾಂಡವಾಃ ಶತ್ರುಸಾಹಾಃ। 
ದಿಷ್ಟ್ಯಾ ಪಾಪೋ ಧೃತರಾಷ್ಟ್ರಸ್ಯ ಪುತ್ರಃ
ಸಹಾಮಾತ್ಯೋ ನ ಸಕಾಮೋಽಭವಿಷ್ಯತ್॥  1-206-28 (9139) 
ಭದ್ರಂ ವೋಽಸ್ತು ನಿಹಿತಂ ಯದ್ಗುಹಾಯಾಂ
ವಿವರ್ಧಧ್ವಂ ಜ್ವಲನಾ ಇವೈಧಮಾನಾಃ। 
ಮಾ ವೋ ವಿದ್ಯುಃ ಪಾರ್ಥಿವಾಃ ಕೇಚಿದೇವ
ಯಾಸ್ಯಾವಹೇ ಶಿಬಿರಾಯೈವ ತಾವತ್।
ಸೋಽನುಜ್ಞಾತಃ ಪಾಂಡವೇನಾವ್ಯಯಶ್ರೀಃ  1-206-29 (9140) 
1-206-29f"
ಪ್ರಾಯಾಚ್ಛೀಘ್ರಂ ಬಲದೇವೇನ ಸಾರ್ಧಂ॥ ॥
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸ್ವಯಂವರಪರ್ವಣಿ ಷಡಧಿಕದ್ವಿಶತತಮೋಽಧ್ಯಾಯಃ॥ 206 ॥

Mahabharata - Adi Parva - Chapter Footnotes

1-206-12 ದೃಷ್ಟ್ವಾ ತೇ ತತ್ರ ತಿಷ್ಠಂತೀ ಇತಿ ಙ. ಪಾಠಃ॥ 1-206-29 ಯದ್ಭದ್ರಂ ಗುಹಾಯಾಂ ಬುದ್ಧೌ ವೋ ನಿಹಿತಂ ತದ್ವೋಸ್ತು॥ ಷಡಧಿಕದ್ವಿಶತತಮೋಽಧ್ಯಾಯಃ॥ 206 ॥



ಆದಿಪರ್ವ - ಅಧ್ಯಾಯ 207

॥ ಶ್ರೀಃ ॥

1.207. ಅಧ್ಯಾಯಃ 207 

Mahabharata - Adi Parva - Chapter Topics

ಪಾಂಡವಾವಾಸೇ ಧೃಷ್ಟದ್ಯುಂನಸ್ಯ ನಿಲೀಯಾವಸ್ಥಾನಂ॥ 1 ॥ ಭೀಮಾದ್ಯಾನೀತಸ್ಯ ಭೈಕ್ಷಸ್ಯ ಕುಂತ್ಯಾಜ್ಞಯಾ ದ್ರೌಪದ್ಯಾ ಪರಿವೇಷಣಂ॥ 2 ॥ ಸರ್ವಂ ಪಾಂಡವವೃತ್ತಾಂತಂ ಜ್ಞಾತ್ವಾ ಧೃಷ್ಟದ್ಯುಂನಸ್ಯ ಪ್ರತಿನಿವರ್ತನಂ॥ 3 ॥

Mahabharata - Adi Parva - Chapter Text

1-207-0 (9141) 
ವೈಶಂಪಾಯನ ಉವಾಚ। 1-207-0x (1151) 
ಧೃಷ್ಟದ್ಯುಮನಸ್ತು ಪಾಂಚಾಲ್ಯಃ ಪೃಷ್ಠತಃ ಕುರುನಂದನೌ।
ಅನ್ವಗಚ್ಛತ್ತದಾ ಯಾಂತೌ ಭಾರ್ಗವಸ್ಯ ನಿವೇಶನೇ॥ 1-207-1 (9142) 
ಸೋಜ್ಞಾಯಮಾನಃ ಪುರುಷಾನವಧಾಯ ಸಮಂತತಃ।
ಸ್ವಯಮಾರಾನ್ನಿಲೀನೋಽಭೂದ್ಭಾರ್ಗವಸ್ಯ ನಿವೇಶನೇ॥ 1-207-2 (9143) 
ಸಾಯಂ ಚ ಭೀಮಸ್ತು ರಿಪುಪ್ರಮಾಥೀ
ಜಿಷ್ಣುರ್ಯಮೌ ಚಾಪಿ ಮಹಾನುಭಾವೌ। 
ಭೈಕ್ಷಂ ಚರಿತ್ವಾ ತು ಯುಧಿಷ್ಠಿರಾಯ
ನಿವೇದಯಾಂಚಕ್ರುರದೀನಸತ್ವಾಃ॥  1-207-3 (9144) 
ತತಸ್ತು ಕುಂತೀ ದ್ರುಪದಾತ್ಮಜಾಂ ತಾ-
ಮುವಾಚ ಕಾಲೇ ವಚನಂ ವದಾನ್ಯಾ। 
ತತೋಽಗ್ರಮಾದಾಯ ಕುರುಷ್ವ ಭದ್ರೇ
ಬಲಿಂ ಚ ವಿಪ್ರಾಯ ಚ ದೇಹಿ ಭಿಕ್ಷಾಂ॥  1-207-4 (9145) 
ಯೇ ಚಾನ್ನಮಿಚ್ಛಂತಿ ದದಸ್ವ ತೇಭ್ಯಃ
ಪರಿಶ್ರಿತಾ ಯೇ ಪರಿತೋ ಮನುಷ್ಯಾಃ। 
ತತಶ್ಚ ಶೇಷಂ ಪ್ರವಿಭಜ್ಯ ಶೀಘ್ರ-
ಮರ್ಧಂ ಚತುರ್ಣಾಂ ಮಮ ಚಾತ್ಮನಶ್ಚ॥  1-207-5 (9146) 
ಅರ್ಧಂ ತು ಭೀಮಾಯ ಚ ದೇಹಿ ಭದ್ರೇ
ಯ ಏಷ ನಾಗರ್ಷಭತುಲ್ಯರೂಪಃ। 
ಗೌರೋ ಯುವಾ ಸಂಹನನೋಪಪನ್ನ
ಏಷೋ ಹಿ ವೀರೋ ಬಹುಭುಕ್ ಸದೈವ॥  1-207-6 (9147) 
ಸಾ ಹೃಷ್ಟರೂಪೈವ ತು ರಾಜಪುತ್ರೀ
ತಸ್ಯಾ ವಚಃ ಸಾಧ್ವವಿಶಂಕಮಾನಾ। 
ಯಥಾವದುಕ್ತಂ ಪ್ರಚಕಾರ ಸಾಧ್ವೀ
ತೇ ಚಾಪಿ ಸರ್ವೇ ಬುಭುಜುಸ್ತದನ್ನಂ॥  1-207-7 (9148) 
ಕುಶೈಸ್ತು ಭೂಮೌ ಶಯನಂ ಚಕಾರ
ಮಾದ್ರೀಪುತ್ರಃ ಸಹದೇವಸ್ತಪಸ್ವೀ। 
ಅಥಾತ್ಮಕೀಯಾನ್ಯಜಿನಾನಿ ಸರ್ವೇ
ಸಂಸ್ತೀರ್ಯ ವೀರಾಃ ಸುಷುಪುರ್ಧರಣ್ಯಾಂ॥  1-207-8 (9149) 
ಅಗಸ್ತ್ಯಕಾಂತಾಮಭಿತೋ ದಿಶಂ ತು
ಶಿರಾಂಸಿ ತೇಷಾಂ ಕುರುಸತ್ತಮಾನಾಂ। 
ಕುಂತೀ ಪುರಸ್ತಾತ್ತು ಬಭೂವ ತೇಷಾಂ
ಪಾದಾಂತರೇ ಚಾಥ ಬಭೂವ ಕೃಷ್ಣಾ॥  1-207-9 (9150) 
ಅಶೇತ ಭೂಮೌ ಸಹ ಪಾಂಡುಪುತ್ರೈಃ
ಪಾದೋಪಧಾನೀವ ಕೃತಾ ಕುಶೇಷು। 
ನ ತತ್ರ ದುಃಖಂ ಮನಸಾಪಿ ತಸ್ಯಾ
ನ ಚಾವಮೇನೇ ಕುರುಪುಂಗವಾಂಸ್ತಾನ್॥  1-207-10 (9151) 
ತೇ ತತ್ರ ಶೂರಾಃ ಕಥಯಾಂಬಭೂವುಃ
ಕಥಾ ವಿಚಿತ್ರಾಃ ಪೃತನಾಧಿಕಾರಾಃ। 
ಅಸ್ತ್ರಾಣಿ ದಿವ್ಯಾನಿ ರಥಾಂಶ್ಚ ನಾಗಾನ್
ಖಡ್ಗಾನ್ಗದಾಶ್ಚಾಪಿ ಪರಶ್ವಧಾಂಶ್ಚ॥  1-207-11 (9152) 
ತೇಷಾಂ ಕಥಾಸ್ತಾಃ ಪರಿಕೀರ್ತ್ಯಮಾನಾಃ
ಪಾಂಚಾಲರಾಜಸ್ಯ ಸುತಸ್ತದಾನೀಂ। 
ಸುಶ್ರಾವ ಕೃಷ್ಣಾಂ ಚ ತದಾ ನಿಷಣ್ಣಾಂ
ತೇ ಚಾಪಿ ಸರ್ವೇ ದದೃಶುರ್ಮನುಷ್ಯಾಃ॥  1-207-12 (9153) 
ಧೃಷ್ಟದ್ಯುಂನೋ ರಾಜಪುತ್ರಸ್ತು ಸರ್ವಂ
ವೃತ್ತಂ ತೇಷಾಂ ಕಥಿತಂ ಚೈವ ರಾತ್ರೌ। 
ಸರ್ವಂ ರಾಜ್ಞೇ ದ್ರುಪದಾಯಾಖಿಲೇನ
ನಿವೇದಯಿಷ್ಯಂಸ್ತ್ವರಿತೋ ಜಗಾಮ॥  1-207-13 (9154) 
ಪಾಂಚಾಲರಾಜಸ್ತು ವಿಷಣ್ಣರೂಪ-
ಸ್ತಾನ್ಪಾಂಡವಾನಪ್ರತಿವಿಂದಮಾನಃ। 
ಧೃಷ್ಟದ್ಯುಂನಂ ಪರ್ಯಪೃಚ್ಛನ್ಮಹಾತ್ಮಾ
ಕ್ವ ಸಾ ಗತಾ ಕೇನ ನೀತಾ ಚ ಕೃಷ್ಣಾ॥  1-207-14 (9155) 
ಕಚ್ಚಿನ್ನ ಶೂದ್ರೇಣ ನ ಹೀನಜೇನ
ವೈಶ್ಯೇನ ವಾ ಕರದೇನೋಪಪನ್ನಾ। 
ಕಚ್ಚಿತ್ಪದಂ ಮೂರ್ಧ್ನಿ ನ ಪಂಕದಿಗ್ಧಂ
ಕಚ್ಚಿನ್ನ ಮಾಲಾ ಪತಿತಾ ಶ್ಮಶಾನೇ॥  1-207-15 (9156) 
ಕಚ್ಚಿತ್ಸ ವರ್ಣಪ್ರವರೋ ಮನುಷ್ಯ
ಉದ್ರಿಕ್ತವರ್ಣೋಽಪ್ಯುತ ಏವ ಕಚ್ಚಿತ್। 
ಕಚ್ಚಿನ್ನ ವಾಮೋ ಮಮ ಮೂರ್ಧ್ನಿ ಪಾದಃ
ಕೃಷ್ಣಾಭಿಮರ್ಶೇನ ಕೃತೋಽದ್ಯ ಪುತ್ರ॥  1-207-16 (9157) 
ಕಚ್ಚಿನ್ನ ತಪ್ಸ್ಯೇ ಪರಮಪ್ರತೀತಃ
ಸಂಯುಜ್ಯ ಪಾರ್ಥೇನ ನರರ್ಷಭೇಣ। 
ವದಸ್ವ ತತ್ತ್ವೇನ ಮಹಾನುಭಾವ
ಕೋಽಸೌ ವಿಜೇತಾ ದುಹಿತುರ್ಮಮಾದ್ಯ॥  1-207-17 (9158) 
ವಿಚಿತ್ರವೀರ್ಯಸ್ಯ ಸುತಸ್ಯ ಕಚ್ಚಿ-
ತ್ಕುರುಪ್ರವೀರಸ್ಯ ಧ್ರಿಯಂತಿ ಪುತ್ರಾಃ। 
ಕಚ್ಚಿತ್ತು ಪಾರ್ಥೇನ ಯವೀಯಸಾಽಧ್ಯ
ಧನುರ್ಗೃಹೀತಂ ನಿಹತಂ ಚ ಲಕ್ಷ್ಯಂ॥ ॥  1-207-18 (9159) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸ್ವಯಂವರಪರ್ವಣಿ ಸಪ್ತಾಧಿಕದ್ವಿಶತತಮೋಽಧ್ಯಾಯಃ॥ 207 ॥ ॥ ಸಮಾಪ್ತಂ ಸ್ವಯಂವರಪರ್ವ ॥

Mahabharata - Adi Parva - Chapter Footnotes

1-207-4 ಅಗ್ರಂ ಪ್ರಥಮಮಾದಾಯ ಬಲಿಂ ಕುರುಷ್ವ ಭಿಕ್ಷಾಂ ಚ ದೇಹಿ॥ 1-207-18 ಧ್ರೇಯಂತಿ ಜೀವಂತಿ॥ ಸಪ್ತಾಧಿಕದ್ವಿಶತತಮೋಽಧ್ಯಾಯಃ॥ 207 ॥



ಆದಿಪರ್ವ - ಅಧ್ಯಾಯ 208

॥ ಶ್ರೀಃ ॥

1.208. ಅಧ್ಯಾಯಃ 208 

 
(ಅಥ ವೈವಾಹಿಕಪರ್ವ  ॥ 13 ॥)

Mahabharata - Adi Parva - Chapter Topics

ಧೃಷ್ಟದ್ಯುಂನವಾರ್ತಾಂ ಶ್ರುತವತಾ ದ್ರುಪದೇನ ತತ್ವವಿವಿತ್ಸಯಾ ಪಾಂಡವಾನ್ಪ್ರತಿ ಪುರೋಹಿತಪ್ರೇಷಣಂ॥ 1 ॥

Mahabharata - Adi Parva - Chapter Text

1-208-0 (9160) 
ವೈಶಂಪಾಯನ ಉವಾಚ। 1-208-0x (1152) 
ತತಸ್ತಥೋಕ್ತಃ ಪರಿಹೃಷ್ಟರೂಪಃ
ಪಿತ್ರೇ ಶಶಂಸಾಥ ಸ ರಾಜಪುತ್ರಃ। 
ಧೃಷ್ಟದ್ಯುಂನಃ ಸೋಮಕಾನಾಂ ಪ್ರಬರ್ಹೋ
ವೃತ್ತಂ ಯಥಾ ಯೇನ ಹೃತಾ ಚ ಕೃಷ್ಣಾ॥  1-208-1 (9161) 
ಧೃಷ್ಟದ್ಯುಂನ ಉವಾಚ। 1-208-2x (1153) 
ಯೋಽಸೌ ಯುವಾ ವ್ಯಾಯತಲೋಹಿತಾಕ್ಷಃ
ಕೃಷ್ಣಾಜಿನೀ ದೇವಸಮಾನರೂಪಃ। 
ಯಃ ಕಾರ್ಮುಕಾಗ್ರ್ಯಂ ಕೃತವಾನಧಿಜ್ಯಂ
ಲಕ್ಷಂ ಚ ಯಃ ಪಾತಿತವಾನ್ಪೃಥಿವ್ಯಾಂ॥  1-208-2 (9162) 
ಅಸಜ್ಜಮಾನಶ್ಚ ತತಸ್ತರಸ್ವೀ
ವೃತೋ ದ್ವಿಜಾಗ್ರ್ಯೈರಭಿಪೂಜ್ಯಮಾನಃ। 
ಚಕ್ರಾಮ ವಜ್ರೀವ ದಿತೇಃ ಸುತೇಷು
ಸರ್ವೈಶ್ಚ ದೇವೈರ್ಋಷಿಭಿಶ್ಚ ಜುಷ್ಟಃ॥  1-208-3 (9163) 
ಕೃಷ್ಮಾ ಪ್ರಗೃಹ್ಯಾಜಿನಮನ್ವಯಾತ್ತಂ
ನಾಗಂ ಯಥಾ ನಾಗವಧೂಃ ಪ್ರಹೃಷ್ಟಾ। 
`ಶ್ಯಾಮೋ ಯುವಾ ವಾರಣಮತ್ತಗಾಮೀ
ಕೃತ್ವಾ ಮಹತ್ಕರ್ಮ ಸುದುಷ್ಕರಂ ತತ್॥  1-208-4 (9164) 
ಯಃ ಸೂತಪುತ್ರೇಣ ಚಕಾರ ಯುದ್ಧಂ
ಶಂಕೇಽರ್ಜುನಂ ತಂ ತ್ರಿದಶೇಶವೀರ್ಯಂ।' 
ಅಮೃಷ್ಯಮಾಣೇಷು ನರಾಧಿಪೇಷು
ಕ್ರುದ್ಧೇಷು ವೈ ತತ್ರ ಸಮಾಪತತ್ಸು॥  1-208-5 (9165) 
ತತೋಽಪರಃ ಪಾರ್ಥಿವಸಂಘಮಧ್ಯೇ
ಪ್ರವೃದ್ಧಮಾರುಜ್ಯ ಮಹೀಪ್ರರೋಹಂ। 
ಪ್ರಾಕಾಲಯತ್ತೇನ ಸ ಪಾರ್ಥಿವೌಘಾನ್
ಭೀಮೋಽಂತಕಃ ಪ್ರಾಣಭೃತೋ ಯಥೈವ॥  1-208-6 (9166) 
ತೌ ಪಾರ್ಥಿವಾನಾಂ ಮಿಷತಾಂ ನರೇಂದ್ರ
ಕೃಷ್ಣಾಮುಪಾದಾಯ ಗತೌ ನರಾಗ್ರ್ಯೌ। 
`ವಿಕ್ಷೋಭ್ಯ ವಿದ್ರಾವ್ಯ ಚ ಪಾರ್ತಿವಾಂಸ್ತಾ-
ನ್ಸ್ವತೇಜಸಾ ದುಷ್ಪ್ರತಿವೀಕ್ಷ್ಯರೂಪೌ।'
ವಿಭ್ರಾಜಮಾನಾವಿವ ಚಂದ್ರಸೂರ್ಯೌ
ಬಾಹ್ಯಾಂ ಪುರಾದ್ಭಾರ್ಗವಕರ್ಮಶಾಲಾಂ॥  1-208-7 (9167) 
ತತ್ರೋಪವಿಷ್ಟಾರ್ಚಿರಿವಾನಲಸ್ಯ
ತೇಷಾಂ ಜನಿತ್ರೀತಿ ಮಮ ಪ್ರತರ್ಕಃ। 
ತಥಾವಿಧೈರೇವ ನರಪ್ರವೀರೈ-
ರುಪೋಪವಿಷ್ಟೈಸ್ತ್ರಿಬಿರಗ್ನಿಕಲ್ಪೈಃ॥  1-208-8 (9168) 
ತಸ್ಯಾಸ್ತತಸ್ತಾವಭಿವಾದ್ಯ ಪಾದಾ-
ವುಕ್ತ್ವಾ ಚ ಕೃಷ್ಣಾಮಭಿವಾದಯೇತಿ। 
ಸ್ಥಿತೌ ಚ ತತ್ರೈವ ನಿವೇದ್ಯ ಕೃಷ್ಣಾಂ
ಭಿಕ್ಷಾಪ್ರಚಾರಾಯ ಗತಾ ನರಾಗ್ರ್ಯಾಃ॥  1-208-9 (9169) 
ತೇಷಾಂ ತು ಭೈಕ್ಷಂ ಪ್ರತಿಗೃಹ್ಯ ಕೃಷ್ಣಾ
ದತ್ವಾ ಬಲಿಂ ಬ್ರಾಹ್ಮಣಸಾಚ್ಚ ಕೃತ್ವಾ। 
ತಾಂ ಚೈವ ವೃದ್ಧಾಂ ಪರಿವೇಷ್ಯ ತಾಂಶ್ಚ
ನರಪ್ರವೀರಾನ್ಸ್ವಯಮಪ್ಯಭುಂಕ್ತ॥  1-208-10 (9170) 
ಸುಪ್ತಾಸ್ತು ತೇ ಪಾರ್ಥಿವ ಸರ್ವ ಏವ
ಕೃಷ್ಣಾ ಚ ತೇಷಾಂ ಚರಣೋಪಧಾನೇ। 
ಆಸೀತ್ಪೃಥಿವ್ಯಾಂ ಶಯನಂ ಚ ತೇಷಾಂ
ದರ್ಭಾಜಿನಾಗ್ರಾಸ್ತರಣೋಪಪನ್ನಂ॥  1-208-11 (9171) 
ತೇ ನರ್ದಮಾನಾ ಇವ ಕಾಲಮೇಘಾಃ
ಕಥಾ ವಿಚಿತ್ರಾಃ ಕಥಯಾಂಬಭೂವುಃ। 
ನ ವೈಶ್ಯಶೂದ್ರೌಪಯಿಕೀಃ ಕಥಾಸ್ತಾ
ನ ಚ ದ್ವಿಜಾನಾಂ ಕಥಯಂತಿ ವೀರಾಃ॥  1-208-12 (9172) 
ನಿಃಸಂಶಯಂ ಕ್ಷತ್ರಿಯಪುಂಗವಾಸ್ತೇ
ಯಥಾ ಹಿ ಯುದ್ಧಂ ಕಥಯಂತಿ ರಾಜನ್। 
ಆಶಾ ಹಿ ನೋ ವ್ಯಕ್ತಮಿಯಂ ಸಮೃದ್ಧಾ
ಮುಕ್ತಾನ್ಹಿ ಪಾರ್ಥಾಞ್ಶೃಣುಮೋಽಗ್ನಿದಾಹಾತ್॥  1-208-13 (9173) 
ಯಥಾ ಹಿ ಲಕ್ಷ್ಯಂ ನಿಹತಂ ಧನುಶ್ಚ
ಸಜ್ಯಂ ಕೃತಂ ತೇನ ತಥಾ ಪ್ರಸಹ್ಯ। 
ಯಥಾ ಹಿ ಭಾಷಂತಿ ಪರಸ್ಪರಂ ತೇ
ಛನ್ನಾ ಧ್ರುವಂ ತೇ ಪ್ರಚರಂತಿ ಪಾರ್ಥಾಃ॥ 1-208015x ವೈಶಂಪಾಯನ ಉವಾಚ।  1-208-14 (9174) 
ತತಃ ಸ ರಾಜಾ ದ್ರುಪದಃ ಪ್ರಹೃಷ್ಟಃ
ಪುರೋಹಿತಂ ಪ್ರೇಷಾಯಾಮಾಸ ತೇಷಾಂ। 
ವಿದ್ಯಾಮ ಯುಷ್ಮಾನಿತಿ ಭಾಷಮಾಣೋ
ಮಹಾತ್ಮಾನಃ ಪಾಂಡುಸುತಾಃ ಸ್ಥ ಕಚ್ಚಿತ್॥  1-208-15 (9175) 
ಗೃಹೀತವಾಕ್ಯೋ ನೃಪತೇಃ ಪುರೋಧಾ
ಗತ್ವಾ ಪ್ರಶಂಸಾಮಭಿಧಾಯ ತೇಷಾಂ। 
ವಾಕ್ಯಂ ಸಮಗ್ರಂ ನೃಪತೇರ್ಯಥಾವ-
ದುವಾಚ ಚಾನುಕ್ರಮವಿಕ್ರಮೇಣ॥  1-208-16 (9176) 
ವಿಜ್ಞಾತುಮಿಚ್ಛತ್ಯವನೀಶ್ವರೋ ವಃ
ಪಾಂಚಾಲರಾಜೋ ವರದೋ ವರಾರ್ಹಾಃ। 
ಲಕ್ಷ್ಯಸ್ಯ ವೇದ್ಧಾರಮಿಮಂ ಹಿ ದೃಷ್ಟ್ವಾ
ಹರ್ಷಸ್ಯ ನಾಂತಂ ಪ್ರತಿಪದ್ಯತೇ ಸಃ॥  1-208-17 (9177) 
ಆಖ್ಯಾತ ಚ ಜ್ಞಾತಿಕುಲಾನುಪೂರ್ವೀ
ಪದಂ ಶಿರಃಸು ದ್ವಿಷತಾಂ ಕುರುಧ್ವಂ। 
ಪ್ರಹ್ಲಾದಯಧ್ವಂ ಹೃದಯಂ ಮಮೇದಂ
ಪಾಂಚಾಲರಾಜಸ್ಯ ಚ ಸಾನುಗಸ್ಯ॥  1-208-18 (9178) 
ಪಾಂಡುರ್ಹಿ ರಾಜಾ ದ್ರುಪದಸ್ಯ ರಾಜ್ಞಃ
ಪ್ರಿಯಃ ಸಖಾ ಚಾತ್ಮಸಮೋ ಬಭೂವ। 
ತಸ್ಯೈಷ ಕಾಮೋ ದುಹಿತಾ ಮಮೇಯಂ
ಸ್ನುಷಾ ಯದಿ ಸ್ಯಾದಿಹ ಕೌರವಸ್ಯ॥  1-208-19 (9179) 
ಅಯಂ ಹಿ ಕಾಮೋ ದ್ರುಪದಸ್ಯ ರಾಜ್ಞೋ
ಹೃದಿ ಸ್ಥಿತೋ ನಿತ್ಯಮನಿಂದಿತಾಂಗಾಃ। 
ಯದರ್ಜುನೋ ವೈ ಪೃಥುದೀರ್ಘಬಾಹು-
ರ್ಧರ್ಮೇಣ ವಿಂದೇತ ಸುತಾಂ ಮಮೈತಾಂ॥  1-208-20 (9180) 
ಕೃತಂ ಹಿ ತತ್ಸ್ಯಾತ್ಸುಕೃತಂ ಮಮೇದಂ
ಯಶಶ್ಚ ಪುಣ್ಯಂ ಚ ಹಿತಂ ತದೇತತ್। 
ಅಥೋಕ್ತವಾಕ್ಯಂ ಹಿ ಪುರೋಹಿತಂ ಸ್ಥಿತಂ
ತತೋ ವಿನೀತಂ ಸಮುದೀಕ್ಷ್ಯ ರಾಜಾ॥  1-208-21 (9181) 
ಸಮೀಪತೋ ಭೀಮಮಿದಂ ಶಶಾಸ
ಪ್ರದೀಯತಾಂ ಪಾದ್ಯಮರ್ಧ್ಯಂ ತಥಾಽಸ್ಮೈ। 
ಮಾನ್ಯಃ ಪುರೋಧಾ ದ್ರುಪದಸ್ಯ ರಾಜ್ಞ-
ಸ್ತಸ್ಮೈ ಪ್ರಯೋಜ್ಯಾಽಭ್ಯಧಿಕಾ ಹಿ ಪೂಜಾ॥  1-208-22 (9182) 
ವೈಶಂಪಾಯನ ಉವಾಚ। 1-208-23x (1154) 
ಭೀಮಸ್ತತಸ್ತತ್ಕೃತವಾನ್ನರೇಂದ್ರ
ತಾಂ ಚೈವ ಪೂಜಾಂ ಪ್ರತಿಗೃಹ್ಯ ಹರ್ಷಾತ್। 
ಸುಖೋಪವಿಷ್ಟಂ ತು ಪುರೋಹಿತಂ ತದಾ
ಯುಧಿಷ್ಠಿರೋ ಬ್ರಾಹ್ಮಣಮಿತ್ಯುವಾಚ॥  1-208-23 (9183) 
ಪಾಂಚಾಲರಾಜೇನ ಸುತಾ ನಿಸೃಷ್ಟಾ
ಸ್ವಧರ್ಮದೃಷ್ಟೇನ ಯಥಾ ನ ಕಾಮಾತ್। 
ಪ್ರದಿಷ್ಟಶುಂಲ್ಕಾ ದ್ರುಪದೇನ ರಾಜ್ಞಾ
ಸಾ ತೇನ ವೀರೇಣ ತಥಾಽನುವೃತ್ತಾ॥  1-208-24 (9184) 
ನ ತತ್ರ ವರ್ಣೇಷು ಕೃತಾ ವಿವಕ್ಷಾ
ನ ಚಾಪಿ ಶೀಲೇ ನ ಕುಲೇ ನ ಗೋತ್ರೇ। 
ಕೃತೇನ ಸಜ್ಯೇನ ಹಿ ಕಾರ್ಮುಕೇಣ
ವಿದ್ಧೇನ ಲಕ್ಷ್ಯೇಣ ಹಿ ಸಾ ವಿಸೃಷ್ಟಾ॥  1-208-25 (9185) 
ಸೇಯಂ ತಥಾಽನೇನ ಮಹಾತ್ಮನೇಹ
ಕೃಷ್ಣಾ ಜಿತಾ ಪಾರ್ಥಿವಸಂಘಮಧ್ಯೇ। 
ನೈವಂ ಗತೇ ಸೌಮಕಿರದ್ಯ ರಾಜಾ
ಸಂತಾಪಮರ್ಹತ್ಯಸುಖಾಯ ಕರ್ತುಂ॥  1-208-26 (9186) 
ಕಾಮಶ್ಚ ಯೋಽಸೌ ದ್ರುಪದಸ್ಯ ರಾಜ್ಞಃ
ಸ ಚಾಪಿ ಸಂಪತ್ಸ್ಯತಿ ಪಾರ್ಥಿವಸ್ಯ। 
ಸಂಪ್ರಾಪ್ಯರೂಪಾಂ ಹಿ ನರೇಂದ್ರಕನ್ಯಾ-
ಮಿಮಾಮಹಂ ಬ್ರಾಹ್ಮಣ ಸಾಧು ಮನ್ಯೇ॥  1-208-27 (9187) 
ನ ತದ್ಧನುರ್ಮಂದಬಲೇನ ಶಕ್ಯಂ
ಮೌರ್ವ್ಯಾ ಸಮಾಯೋಜಯಿತುಂ ತಥಾಹಿ। 
ನ ಚಾಕೃತಾಸ್ತ್ರೇಣ ನ ಹೀನಜೇನ
ಲಕ್ಷ್ಯಂ ತಥಾ ಪಾತಯಿತುಂ ಹಿ ಶಕ್ಯಂ॥  1-208-28 (9188) 
ತಸ್ಮಾನ್ನ ತಾಪಂ ದುಹಿತುರ್ನಿಮಿತ್ತಂ
ಪಾಂಚಾಲರಾಜೋಽರ್ಹತಿ ಕರ್ತುಮದ್ಯ। 
ನ ಚಾಪಿ ತತ್ಪಾತನಮನ್ಯಥೇಹ
ಕರ್ತುಂ ಹಿ ಶಕ್ಯಂ ಭುವಿ ಮಾನವೇನ॥  1-208-29 (9189) 
ಏವಂ ಬ್ರುವತ್ಯೇವ ಯುಧಿಷ್ಠಿರೇ ತು
ಪಾಂಚಾಲರಾಜಸ್ಯ ಸಮೀಪತೋಽನ್ಯಃ। 
ತತ್ರಾಜಗಾಮಾಶು ನರೋ ದ್ವಿತೀಯೋ
ನಿವೇದಯಿಷ್ಯನ್ನಿಹ ಸಿದ್ಧಮನ್ನಂ॥ ॥  1-208-30 (9190) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವೈವಾಹಿಕಪರ್ವಣಿ ಅಷ್ಟಾಧಿಕದ್ವಿಶತತಮೋಽಧ್ಯಾಯಃ॥ 208 ॥

Mahabharata - Adi Parva - Chapter Footnotes

1-208-27 ಸಂಪ್ರಾಪ್ಯರೂಪಾಸಸ್ಮಾಕಂ ಯೋಗ್ಯರೂಪಂ॥ ಅಷ್ಟಾಧಿಕದ್ವಿಶತತಮೋಽಧ್ಯಾಯಃ॥ 208 ॥



ಆದಿಪರ್ವ - ಅಧ್ಯಾಯ 209

॥ ಶ್ರೀಃ ॥

1.209. ಅಧ್ಯಾಯಃ 209 

Mahabharata - Adi Parva - Chapter Topics

ಕುಂತ್ಯಾ ಸಹ ಪಾಂಡವಾನಾಂ ದ್ರುಪದಗೃಹಗಮನಂ॥ 1 ॥ ಪರೀಕ್ಷಣಾರ್ಥಂ ದ್ರುಪದೇನ ಅನೇಕವಿಧವಸ್ತೂಪಹರಣಂ॥ 2 ॥ ದ್ರೌಪದ್ಯಾ ಸಹ ಕುಂತ್ಯಾ ಅಂತಃಪುರಪ್ರವೇಶಃ॥ 3 ॥ ಭೋಜನಾನಂತರಂ ಪಾಂಡವಾನಾಂ ಸಾಂಗ್ರಾಮಿಕವಸ್ತುಪೂರ್ಣಪ್ರದೇಶೇ ಪ್ರವೇಶಃ॥ 4 ॥

Mahabharata - Adi Parva - Chapter Text

1-209-0 (9191) 
ದೂತ ಉವಾಚ। 1-209-0x (1155) 
ಜನ್ಯಾರ್ಥಮನ್ನಂ ದ್ರುಪದೇನ ರಾಜ್ಞಾ
ವಿವಾಹಹೇತೋರುಪಸಂಸ್ಕೃತಂ ಚ। 
ತದಾಪ್ನುವಧ್ವಂ ಕೃತಸರ್ವಕಾರ್ಯಾಃ
ಕೃಷ್ಣಾ ಚ ತತ್ರೈತು ಚಿರಂ ನ ಕಾರ್ಯಂ॥  1-209-1 (9192) 
ಇಮೇ ರಥಾಃ ಕಾಂಚನಪದ್ಮಚಿತ್ರಾಃ
ಸದಶ್ವಯುಕ್ತಾ ವಸುಧಾಧಿಪಾರ್ಹಾಃ। 
ಏತಾನ್ಸಮಾರುಹ್ಯ ಪರೈತ ಸರ್ವೇ
ಪಾಂಚಾಲರಾಜಸ್ಯ ನಿವೇಶನಂ ತತ್॥  1-209-2 (9193) 
ವೈಶಂಪಾಯನ ಉವಾಚ। 1-209-3x (1156) 
ತತಃ ಪ್ರಯಾತಾಃ ಕುರುಪುಂಗವಾಸ್ತೇ
ಪುರೋಹಿತಂ ತಂ ಪರಿಯಾಪ್ಯ ಸರ್ವೇ। 
ಆಸ್ಥಾಯ ಯಾನಾನಿ ಮಹಾಂತಿ ತಾನಿ
ಕುಂತೀ ಚ ಕೃಷ್ಣಾ ಚ ಸಹೈಕಯಾನೇ॥  1-209-3 (9194) 
`ಸ್ತ್ರೀಭಿಃ ಸುಗಂಧಾಂಬರಮಾಲ್ಯದಾನೈ-
ರ್ವಿಭೂಷಿತಾ ಆಭರಣೈರ್ವಿಚಿತ್ರೈಃ। 
ಮಾಂಗಲ್ಯಗೀತಧ್ವನಿವಾದ್ಯಘೋಷೈ-
ರ್ಮನೋಹರೈಃ ಪುಣ್ಯಕೃತಾಂ ವರಿಷ್ಠೈಃ॥  1-209-4 (9195) 
ಸಂಗೀಯಮಾನಾಃ ಪ್ರಯಯುಃ ಪ್ರಹೃಷ್ಟಾ
ದೀಪೈರ್ಜ್ವಲದ್ಭಿಃ ಸಹಿತಾಶ್ಚ ವಿಪ್ರೈಃ॥  1-209-5 (9196) 
ಸ ವೈ ತಥೋಕ್ತಸ್ತು ಯುಧಿಷ್ಠಿರೇಣ
ಪಾಂಚಾಲರಾಜಸ್ಯ ಪುರೋಹಿತೋಽಗ್ರ್ಯಃ। 
ಸರ್ವಂ ಯಥೋಕ್ತಂ ಕುರುನಂದನೇನ
ನಿವೇದಯಾಮಾಸ ನೃಪಾಯ ಗತ್ವಾ॥'  1-209-6 (9197) 
ಶ್ರುತ್ವಾ ತು ವಾಕ್ಯಾನಿ ಪುರೋಹಿತಸ್ಯ
ಯಾನ್ಯುಕ್ತವಾನ್ಭಾರತ ಧರ್ಮರಾಜಃ। 
ಜಿಜ್ಞಾಸಯೈವಾಥ ಕುರೂತ್ತಮಾನಾಂ
ದ್ರವ್ಯಾಣ್ಯನೇಕಾನ್ಯುಪಸಂಜಹಾರ॥  1-209-7 (9198) 
ಫಲಾನಿ ಮಾಲ್ಯಾನಿ ಚ ಸಂಸ್ಕೃತಾನಿ
ವರ್ಮಾಣಿ ಚರ್ಮಾಣಿ ತಥಾಽಽಸನಾನಿ। 
ಗಾಶ್ಚೈವ ರಾಜನ್ನಥ ಚೈವ ರಜ್ಜೂ-
ರ್ಬೀಜಾನಿ ಚಾನ್ಯಾನಿ ಕೃಷೀನಿಮಿತ್ತಂ॥  1-209-8 (9199) 
ಅನ್ಯೇಷು ಶಿಲ್ಪೇಷು ಚ ಯಾನ್ಯಪಿ ಸ್ಯುಃ
ಸರ್ವಾಣಿ ಕೃತ್ಯಾನ್ಯಖಿಲೇನ ತತ್ರ। 
ಕ್ರೀಡಾನಿಮಿತ್ತಾನ್ಯಪಿ ಯಾನಿ ತತ್ರ
ಸರ್ವಾಣಿ ತತ್ರೋಪಜಹಾರ ರಾಜಾ॥  1-209-9 (9200) 
ವರ್ಮಾಣಿ ಚರ್ಮಾಣಿ ಚ ಭಾನುಮಂತಿ
ಖಡ್ಗಾ ಮಹಾಂತೋಽಶ್ವರಥಾಶ್ಚ ಚಿತ್ರಾಃ। 
ಧನೂಂಷಿ ಚಾಗ್ರ್ಯಾಣಿ ಶರಾಶ್ಚ ಚಿತ್ರಾಃ
ಶಕ್ತ್ಯೃಷ್ಟಯಃ ಕಾಂಚನಭೂಷಣಾಶ್ಚ॥  1-209-10 (9201) 
ಪ್ರಾಸಾ ಭುಶುಂಡ್ಯಶ್ಚ ಪರಶ್ವಧಾಶ್ಚ
ಸಾಂಗ್ರಾಮಿಕಂ ಚೈವ ತಥೈವ ಸರ್ವಂ। 
ಶಯ್ಯಾಸನಾನ್ಯುತ್ತಮವಸ್ತುವಂತಿ
ತಥೈವ ವಾಸೋ ವಿವಿಧಂ ಚ ತತ್ರ॥  1-209-11 (9202) 
ಕುಂತೀ ತು ಕೃಷ್ಣಾಂ ಪರಿಗೃಹ್ಯ ಸಾಧ್ವೀ-
ಮಂತಃಪುರಂ ದ್ರುಪದಸ್ಯಾವಿವೇಶ। 
ಸ್ತ್ರಿಯಶ್ಚ ತಾಂ ಕೌರವರಾಜಪತ್ನೀಂ
ಪ್ರತ್ಯರ್ಚಯಾಮಾಸುರದೀನಸತ್ವಾಃ॥  1-209-12 (9203) 
ತಾನ್ಸಿಂಹವಿಕ್ರಾಂತಗತೀನ್ನಿರೀಕ್ಷ್ಯ
ಮಹರ್ಷಭಾಕ್ಷಾನಜಿನೋತ್ತರೀಯಾನ್। 
ಗೂಢೋತ್ತರಾಂಸಾನ್ಭುಜಗೇಂದ್ರಭೋಗ-
ಪ್ರಲಂಬಬಾಹೂನ್ಪುರುಷಪ್ರವೀರಾನ್॥  1-209-13 (9204) 
ರಾಜಾ ಚ ರಾಜ್ಞಃ ಸಚಿವಾಶ್ಚ ಸರ್ವೇ
ಪುತ್ರಾಶ್ಚ ರಾಜ್ಞಃ ಸುಹೃದಸ್ತಥೈವ। 
ಪ್ರೇಷ್ಯಾಶ್ಚ ಸರ್ವೇ ನಿಖಿಲೇನ ರಾಜ-
ನ್ಹರ್ಷಂ ಸಮಾಪೇತುರತೀವ ತತ್ರ॥  1-209-14 (9205) 
ತೇ ತತ್ರ ವೀರಾಃ ಪರಮಾಸನೇಷು
ಸಪಾದಪೀಠೇಷ್ವವಿಶಂಕಮಾನಾಃ। 
ಯಥಾನುಪೂರ್ವ್ಯಾದ್ವಿವಿಶುರ್ನರಾಗ್ರ್ಯಾ-
ಸ್ತಥಾ ಮಹಾರ್ಹೇಷು ನ ವಿಸ್ಮಯಂತಃ॥  1-209-15 (9206) 
ಉಚ್ಚಾವಚಂ ಪಾರ್ಥಿವಭೋಜನೀಯಂ
ಪಾತ್ರೀಷು ಜಾಂಬೂನದರಾಜತೀಷು। 
ದಾಸಾಶ್ಚ ದಾಸ್ಯಶ್ಚ ಸುಮೃಷ್ಟವೇಷಾಃ
ಸಂಭೋಜಕಾಶ್ಚಾಪ್ಯುಪಜಹ್ರುರನ್ನಂ॥  1-209-16 (9207) 
ತೇ ತತ್ರ ಭುಕ್ತ್ವಾ ಪುರುಷಪ್ರವೀರಾ
ಯಥಾತ್ಮಕಾಮಂ ಸುಭೃಶಂ ಪ್ರತೀತಾಃ। 
ಉತ್ಕ್ರಂಯ ಸರ್ವಾಣಿ ವಸೂನಿ ರಾಜ-
ನ್ಸಾಂಗ್ರಾಮಿಕಂ ತೇ ವಿವಿಶುರ್ನೃವೀರಾಃ॥  1-209-17 (9208) 
ತಲ್ಲಕ್ಷಯಿತ್ವಾ ದ್ರುಪದಸ್ಯ ಪುತ್ರಾ
ರಾಜಾ ಚ ಸರ್ವೈಃ ಸಹ ಮಂತ್ರಿಮುಖ್ಯೈಃ। 
ಸಮರ್ಥಯಾಮಾಸುರುಪೇತ್ಯ ಹೃಷ್ಟಾಃ
ಕುಂತೀಸುತಾನ್ಪಾರ್ಥಿವರಾಜಪುತ್ರಾನ್॥ ॥  1-209-18 (9209) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವೈವಾಹಿಕಪರ್ವಣಿ ನವಾಧಿಕದ್ವಿಶತತಮೋಽಧ್ಯಾಯಃ॥ 209 ॥

Mahabharata - Adi Parva - Chapter Footnotes

1-209-1 ಜನ್ಯಾರ್ಥಂ ವರಪಕ್ಷೀಯಜತಾರ್ಥಂ॥ 1-209-3 ಪರಿಯಾಪ್ಯ ಪ್ರಸ್ಥಾಪ್ಯ॥ 1-209-9 ಕೃಂತಂತೀತಿ ಕೃತ್ಯಾನಿ ವಾಸ್ಯಾದೀನಿ॥ 1-209-11 ವಸ್ತುವಂತಿ ಮತೋರ್ಮಸ್ಯ ವತ್ವಮಾರ್ಷಂ॥ 1-209-13 ಗೂಢೋತ್ತರಾಂಸಾನ್ಗೂಢಜತ್ರೂನ್ ಗೂಢೋನ್ನತಾಂಸಾನ್ ಇತಿ ಙ. ಪಾಠಃ॥ ನವಾಧಿಕದ್ವಿಶತತಮೋಽಧ್ಯಾಯಃ॥ 209 ॥



ಆದಿಪರ್ವ - ಅಧ್ಯಾಯ 210

॥ ಶ್ರೀಃ ॥

1.210. ಅಧ್ಯಾಯಃ 210 

Mahabharata - Adi Parva - Chapter Topics

ದ್ರುಪದಪ್ರಶ್ನಾನಂತರಂ ಯುಧಿಷ್ಠಿರೇಣ ಸ್ವೇಷಾಂ ಪಾಂಡವತ್ವಕಥನಂ॥ 1 ॥ ದ್ರೌಪದ್ಯಾಃ ಪಂಚಪತ್ನೀತ್ವೇ ದ್ರುಪದಸ್ಯ ವಿವಾದಃ॥ 2 ॥ ವ್ಯಾಸಾಗಮನಂ॥ 3 ॥

Mahabharata - Adi Parva - Chapter Text

1-210-0 (9210) 
ವೈಶಂಪಾಯನ ಉವಾಚ। 1-210-0x (1157) 
ತತ ಆಹೂಯ ಪಾಂಚಾಲ್ಯೋ ರಾಜಪುತ್ರಂ ಯುಧಿಷ್ಠಿರಂ।
ಪರಿಗ್ರಹೇಣ ಬ್ರಾಹ್ಮೇಣ ಪರಿಗೃಹ್ಯ ಮಹಾದ್ಯುತಿಃ॥ 1-210-1 (9211) 
ಪರ್ಯಪೃಚ್ಛದದೀನಾತ್ಮಾ ಕುಂತೀಪುತ್ರಂ ಸುವರ್ಚಸಂ।
ಕಥಂ ಜಾನೀಮ ಭವತಃ ಕ್ಷತ್ರಿಯಾನ್ಬ್ರಾಹ್ಮಣಾನುತ॥ 1-210-2 (9212) 
ವೈಶ್ಯಾನ್ವಾ ಗುಣಸಂಪನ್ನಾನಥ ವಾ ಶೂದ್ರಯೋನಿಜಾನ್।
ಮಾಯಾಮಾಸ್ಥಾಯ ವಾ ಸಿದ್ಧಾಂಶ್ಚರತಃ ಸರ್ವತೋದಿಶಂ॥ 1-210-3 (9213) 
ಕೃಷ್ಣಾಹೇತೋರನುಪ್ರಾಪ್ತಾ ದೇವಾಃ ಸಂದರ್ಶನಾರ್ಥಿನಃ।
ಬ್ರವೀತು ನೋ ಭವಾನ್ಸತ್ಯಂ ಸಂದೇಹೋ ಹ್ಯತ್ರ ನೋ ಮಹಾನ್॥ 1-210-4 (9214) 
ಅಪಿ ನಃ ಸಂಶಯಸ್ಯಾಂತೇ ಮನಃ ಸಂತುಷ್ಟಿಮಾವಹೇತ್।
ಅಪಿ ನೋ ಭಾಗಧೇಯಾನಿ ಶುಭಾನಿ ಸ್ಯುಃ ಪರಂತಪ॥ 1-210-5 (9215) 
ಇಚ್ಛಯಾ ಬ್ರೂಹಿ ತತ್ಸತ್ಯಂ ಸತ್ಯಂ ರಾಜಸು ಶೋಭತೇ।
ಇಷ್ಟಾಪೂರ್ತೇನ ಚ ತಥಾ ವಕ್ತವ್ಯಮನೃತಂ ನ ತು॥ 1-210-6 (9216) 
ಶ್ರುತ್ವಾ ಹ್ಯಮರಸಂಕಾಶ ತವ ವಾಕ್ಯಮರಿಂದಮ।
ಧ್ರುವಂ ವಿವಾಹಕರಣಮಾಸ್ಥಾಸ್ಯಾಮಿ ವಿಧಾನತಃ॥ 1-210-7 (9217) 
ಯುಧಿಷ್ಠಿರ ಉವಾಚ। 1-210-8x (1158) 
ಮಾ ರಾಜನ್ವಿಮನಾ ಭೂಸ್ತ್ವಂ ಪಾಂಚಾಲ್ಯ ಪ್ರೀತಿರಸ್ತು ತೇ।
ಈಪ್ಸಿತಸ್ತೇ ಧ್ರುವಃ ಕಾಮಃ ಸಂವೃತ್ತೋಽಯಮಸಂಶಯಂ॥ 1-210-8 (9218) 
ವಯಂ ಹಿ ಕ್ಷತ್ರಿಯಾ ರಾಜನ್ಪಾಂಡೋಃ ಪುತ್ರಾ ಮಹಾತ್ಮನಃ।
ಜ್ಯೇಷ್ಠಂ ಮಾಂ ವಿದ್ಧಿ ಕೌಂತೇಯಂ ಭೀಮಸೇನಾರ್ಜುನಾವಿಮೌ॥ 1-210-9 (9219) 
ಆಭ್ಯಾಂ ತವ ಸುತಾ ರಾಜನ್ನಿರ್ಜಿತಾ ರಾಜಸಂಸದಿ।
ಯಮೌ ಚ ತತ್ರ ಕುಂತೀ ಚ ಯತ್ರ ಕೃಷ್ಮಾ ವ್ಯವಸ್ಥಿತಾ॥ 1-210-10 (9220) 
ವ್ಯೇತು ತೇ ಮಾನಸಂ ದುಃಖಂ ಕ್ಷತ್ರಿಯಾಃ ಸ್ಮೋ ನರರ್ಷಭ।
ಪದ್ಮಿನೀವ ಸುತೇಯಂ ತೇ ಹ್ರದಾದನ್ಯಹ್ರದಂ ಗತಾ॥ 1-210-11 (9221) 
ಇತಿ ತಥ್ಯಂ ಮಹಾರಾಜ ಸರ್ವಮೇತದ್ಬ್ರವೀಮಿ ತೇ।
ಭವಾನ್ಹಿ ಗುರುರಸ್ಮಾಕಂ ಪರಮಂ ಚ ಪರಾಯಣಂ॥ 1-210-12 (9222) 
ವೈಶಂಪಾಯನ ಉವಾಚ। 1-210-13x (1159) 
ತತಃ ಸ ದ್ರುಪದೋ ರಾಜಾ ಹರ್ಷವ್ಯಾಕುಲಲೋಚನಃ।
ಪ್ರತಿವಕ್ತುಂ ಮುದಾ ಯುಕ್ತೋ ನಾಶಕತ್ತಂ ಯುಧಿಷ್ಠಿರಂ॥ 1-210-13 (9223) 
ಯತ್ನೇನ ತು ಸ ತಂ ಹರ್ಷಂ ಸನ್ನಿಗೃಹ್ಯ ಪರಂತಪಃ।
ಅನುರೂಪಂ ತದಾ ವಾಚಾ ಪ್ರತ್ಯುವಾಚ ಯುಧಿಷ್ಠಿರಂ॥ 1-210-14 (9224) 
ಪಪ್ರಚ್ಛ ಚೈನಂ ಧರ್ಮಾತ್ಮಾ ಯಥಾ ತೇ ಪ್ರದ್ರುತಾಃ ಪುರಾತ್।
ಸ ತಸ್ಮೈ ಸರ್ವಮಾಚಖ್ಯಾವಾನುಪೂರ್ವ್ಯೇಣ ಪಾಂಡವಃ॥ 1-210-15 (9225) 
ತಚ್ಛ್ರುತ್ವಾ ದ್ರುಪದೋ ರಾಜಾ ಕುಂತೀಪುತ್ರಸ್ಯ ಭಾಷಿತಂ।
ವಿಗರ್ಹಯಾಮಾಸ ತದಾ ಧೃತರಾಷ್ಟ್ರಂ ನರೇಶ್ವರಂ॥ 1-210-16 (9226) 
ಆಶ್ವಾಸಯಾಮಾಸ ಚ ತಂ ಕುಂತೀಪುತ್ರಂ ಯುಧಿಷ್ಠಿರಂ।
ಪ್ರತಿಜಜ್ಞೇ ಚ ರಾಜ್ಯಾಯ ದ್ರುಪದೋ ವದತಾಂ ವರಃ॥ 1-210-17 (9227) 
ತತಃ ಕುಂತೀ ಚ ಕೃಷ್ಣಾ ಚ ಭೀಮಸೇನಾರ್ಜುನಾವಪಿ।
ಯಮೌ ಚ ರಾಜ್ಞಾ ಸಂದಿಷ್ಟಂ ವಿವಿಶುರ್ಭವನಂ ಮಹತ್॥ 1-210-18 (9228) 
ತತ್ರ ತೇ ನ್ಯವಸನ್ರಾಜನ್ಯಜ್ಞಸೇನೇನ ಪೂಜಿತಾಃ।
ಪ್ರತ್ಯಾಶ್ವಸ್ತಸ್ತತೋ ರಾಜಾ ಸಹ ಪುತ್ರೈರುವಾಚ ತಂ॥ 1-210-19 (9229) 
ಗೃಹ್ಣಾತು ವಿಧಿವತ್ಪಾಣಿಮದ್ಯಾಯಂ ಕುರುನಂದನಃ।
ಪುಣ್ಯೇಽಹನಿ ಮಹಾಬಾಹುರರ್ಜುನಃ ಕುರುತಾಂ ಕ್ಷಣಂ॥ 1-210-20 (9230) 
ವೈಶಂಪಾಯನ ಉವಾಚ। 1-210-21x (1160) 
ತಮಬ್ರವೀತ್ತತೋ ರಾಜಾ ಧರ್ಮಾತ್ಮಾ ಚ ಯುಧಿಷ್ಠಿರಃ।
`ಮಮಾಪಿ ದಾರಸಂಬಂಧಃ ಕಾರ್ಯಸ್ತಾವದ್ವಿಶಾಂಪತೇ॥ 1-210-21 (9231) 
ತಸ್ಮಾತ್ಪೂರ್ವಂ ಮಯಾ ಕಾರ್ಯಂ ತದ್ಭವಾನನುಮನ್ಯತಾಂ।'  1-210-22 (9232) 
ದ್ರುಪದ ಉವಾಚ।
ಭವಾನ್ವಾ ವಿಧಿವತ್ಪಾಣಿಂ ಗೃಹ್ಣಾತು ದುಹಿತುರ್ಮಮ। 
ಯಸ್ಯ ವಾ ಮನ್ಯಸೇ ವೀರ ತಸ್ಯ ಕೃಷ್ಣಾಮುಪಾದಿಶ॥  1-210-22x (1161) 
ಯುಧಿಷ್ಠಿರ ಉವಾಚ। 1-210-23x (1162) 
ಸರ್ವೇಷಾಂ ಮಹಿಷೀ ರಾಜಂದ್ರೌಪದೀ ನೋ ಭವಿಷ್ಯತಿ।
ಏವಂ ಪ್ರವ್ಯಾಹೃತಂ ಪೂರ್ವಂ ಮಮ ಮಾತ್ರಾ ವಿಶಾಂಪತೇ॥ 1-210-23 (9233) 
ಅಹಂ ಚಾಪ್ಯನಿವಿಷ್ಟೋ ವೈ ಭೀಮಸೇನಶ್ಚ ಪಾಂಡವಃ।
ಪಾರ್ಥೇನ ವಿಜಿತಾ ಚೈಷಾ ರತ್ನಭೂತಾ ಸುತಾ ತವ॥ 1-210-24 (9234) 
ಏಷ ನಃ ಸಮಯೋ ರಾಜಂʼಲ್ಲಬ್ಧಸ್ಯ ಸಹ ಭೋಜನಂ।
ನ ಚ ತಂ ಹಾತುಮಿಚ್ಛಾಮಃ ಸಮಯಂ ರಾಜಸತ್ತಮ॥ 1-210-25 (9235) 
`ಅಕ್ರಮೇಣ ನಿವೇಶೇ ಚ ಧರ್ಮಲೋಪೋ ಮಹಾನ್ಭವೇತ್।'
ಸರ್ವೇಷಾಂ ಧರ್ಮತಃ ಕೃಷ್ಣಾ ಮಹಿಷೀ ನೋ ಭವಿಷ್ಯತಿ। 
ಆನುಪೂರ್ವ್ಯೇಣ ಸರ್ವೇಷಾಂ ಗೃಹ್ಣಾತು ಜ್ವಲನೇ ಕರಾನ್॥  1-210-26 (9236) 
ದ್ರುಪದ ಉವಾಚ। 1-210-27x (1163) 
ಏಕಸ್ಯ ಬಹ್ವ್ಯೋ ವಿಹಿತಾ ಮಹಿಷ್ಯಃ ಕುರುನಂದನ।
ನೈಕಸ್ಯಾ ಬಹವಃ ಪುಂಸಃ ಶ್ರೂಯಂತೇ ಪತಯಃ ಕ್ವಚಿತ್॥ 1-210-27 (9237) 
`ಸೋಽಯಂ ನ ಲೋಕೇ ವೇದೇ ವಾ ಜಾತು ಧರ್ಮಃ ಪ್ರಶಸ್ತೇ।'
ಲೋಕವೇದವಿರುದ್ಧಂ ತ್ವಂ ನಾಧರ್ಮಂ ಧರ್ಮವಿಚ್ಛುಚಿಃ। 
ಕರ್ತುಮರ್ಹಸಿ ಕೌಂತೇಯ ಕಸ್ಮಾತ್ತೇ ಬುದ್ಧಿರೀದೃಶೀ॥  1-210-28 (9238) 
ಯುಧಿಷ್ಠಿರ ಉವಾಚ। 1-210-29x (1164) 
ಸೂಕ್ಷ್ಮೋ ಧರ್ಮೋ ಮಹಾರಾಜ ನಾಸ್ಯ ವಿದ್ಮೋ ವಯಂ ಗತಿಂ।
ಪೂರ್ವೇಷಾಮಾನುಪೂರ್ವ್ಯೇಣ ಯಾತಂ ವರ್ತ್ಮಾಽನುಯಾಮಹೇ॥ 1-210-29 (9239) 
ನ ಮೇ ವಾಗನೃತಂ ಪ್ರಾಹ ನಾಧರ್ಮೇ ಧೀಯತೇ ಮತಿಃ।
ಏವಂ ಚೈವ ವದತ್ಯಂಬಾ ಮಮ ಚೈತನ್ಮನೋಗತಂ॥ 1-210-30 (9240) 
`ಆಶ್ರಮೇ ರುದ್ರನಿರ್ದಿಷ್ಟಾದ್ವ್ಯಾಸಾದೇತನ್ಮಯಾ ಶ್ರುತಂ।'
ಏಷ ಧರ್ಮೋ ಧ್ರುವೋ ರಾಜಂಶ್ಚರೈನಮವಿಚಾರಯನ್। 
ಮಾ ಚ ಶಂಕಾ ತತ್ರ ತೇ ಸ್ಯಾತ್ಕಥಂಚಿದಪಿ ಪಾರ್ಥಿವ॥  1-210-31 (9241) 
ದ್ರುಪದ ಉವಾಚ। 1-210-32x (1165) 
ತ್ವಂ ಚ ಕುಂತೀ ಚ ಕೌಂತಯ ಧೃಷ್ಟದ್ಯುಂನಶ್ಚ ಮೇ ಸುತಃ।
ಕಥಯಂತ್ವಿತಿ ಕರ್ತವ್ಯಂ ಶ್ವಃ ಕಾಲ್ಯೇ ಕರವಾಮಹೇ॥ 1-210-32 (9242) 
ವೈಶಂಪಾಯನ ಉವಾಚ। 1-210-33x (1166) 
ತೇ ಸಮೇತ್ಯ ತತಃ ಸರ್ವೇ ಕಥಯಂತಿ ಸ್ಮ ಭಾರತ।
ಅಥ ದ್ವೈಪಾಯನೋ ರಾಜನ್ನಭ್ಯಾಗಚ್ಛದ್ಯದೃಚ್ಛಯಾ॥ ॥ 1-210-33 (9243) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವೈವಾಹಿಕಪರ್ವಣಿ ದಶಾಧಿಕದ್ವಿಶತತಮೋಽಧ್ಯಾಯಃ॥ 210 ॥

Mahabharata - Adi Parva - Chapter Footnotes

1-210-1 ಬ್ರಾಹ್ಮೇಣ ಬ್ರಾಹ್ಮಣಾರ್ಥಣುಚಿತೇನಾಭ್ಯುತ್ಥಾನಾದಿನಾ ಪರಿಗ್ರಹೇಣ ಆತಿಥ್ಯೇನ॥ 1-210-6 ಇಷ್ಟಾಪೂರ್ತೇನ ಹೇತುನಾ। ಅನೃತಂ ನ ವಕ್ತವ್ಯಮಿತಿ। ಅನೃತಭಾಷಣೇ ಇಷ್ಟಾಪೂರ್ತೇ ನಶ್ಯೇತಾಮಿತ್ಯರ್ಥಃ॥ 1-210-20 ಕ್ಷಣಂ ದೇವಪೂಜಾದ್ಯುತ್ಸವಂ॥ 1-210-24 ಅನಿವಿಷ್ಟಃ ಅಕೃತವಿವಾಹಃ॥ 1-210-25 ಸಮಯೋ ನಿಯಮಃ॥ 1-210-26 ಜ್ವಲನೇ ಜ್ವಲನಸಮೀಪೇ॥ 1-210-27 ಪುಂಸಃ ಪುಮಾಂ ಸಃ॥ 1-210-29 ಯೂಯಂ ಚ ವಯಂ ಚ ವಯಂ। ಪೂರ್ವೇಷಾಂ ಪ್ರಚೇತಃಪ್ರಭೃತೀನಾಂ। ತೈರ್ಯಾತಂ ವರ್ತ್ಮ ಬಹೂನಾಮೇಕಪತ್ನೀತ್ವಮನುಯಾಮಹೇ। ತಚ್ಚ ಆನುಪೂರ್ವ್ಯೇಣೈವ ನ ತ್ವಕ್ರಮೇಣ॥ ದಶಾಧಿಕದ್ವಿಶತತಮೋಽಧ್ಯಾಯಃ॥ 210 ॥



ಆದಿಪರ್ವ - ಅಧ್ಯಾಯ 211

॥ ಶ್ರೀಃ ॥

1.211. ಅಧ್ಯಾಯಃ 211 

Mahabharata - Adi Parva - Chapter Topics

ಏಕಸ್ಯಾಃ ಬಹುಭಾರ್ಯಾತ್ವೇ ಶಂಕಮಾನಾಂದ್ರುಪದಾದೀನ್ಪ್ರತಿ ವ್ಯಾಸೇನ ಸ್ವಸ್ವಾಭಿಪ್ರಾಯಕಥನಾನುಜ್ಞಾ॥ 1 ॥ ದ್ರುಪದಾದಿಭಿಃ ಸ್ವಸ್ವಮತೇ ಕಥಿತೇ ವ್ಯಾಸೇನಾಸ್ಯ ವಿವಾಹಸ್ಯ ಧರ್ಂಯತ್ವಕಥನಂ॥ 2 ॥

Mahabharata - Adi Parva - Chapter Text

1-211-0 (9244) 
ವೈಶಂಪಾಯನ ಉವಾಚ। 1-211-0x (1167) 
ತತಸ್ತೇ ಪಾಂಡವಾಃ ಸರ್ವೇ ಪಾಂಚಾಲ್ಯಶ್ಚ ಮಹಾಯಶಾಃ।
ಪ್ರತ್ಯುಥಾಯ ಮಹಾತ್ಮಾನಂ ಕೃಷ್ಣಂ ಸರ್ವೇಽಭ್ಯವಾದಯನ್॥ 1-211-1 (9245) 
ಪ್ರತಿನಂದ್ಯ ಸ ತಾಂ ಪೂಜಾಂ ಪೃಷ್ಟ್ವಾ ಕುಶಲಮಂತತಃ।
ಆಸನೇ ಕಾಂಚನೇ ಶುದ್ಧೇ ನಿಷಸಾದ ಮಹಾಮನಾಃ॥ 1-211-2 (9246) 
ಅನುಜ್ಞಾತಾಸ್ತು ತೇ ಸರ್ವೇ ಕೃಷ್ಣೇನಾಮಿತತೇಜಸಾ।
ಆಸನೇಷು ಮಹಾರ್ಹೇಷು ನಿಷೇದುರ್ದ್ವಿಪದಾಂ ವರಾಃ॥ 1-211-3 (9247) 
ತತೋ ಮುಹೂರ್ತಾನ್ಮಧುರಾಂ ವಾಣೀಮುಚ್ಚಾರ್ಯ ಪಾರ್ಷತಃ।
ಪಪ್ರಚ್ಛ ತಂ ಮಹಾತ್ಮಾನಂ ದ್ರೌಪದ್ಯರ್ಥಂ ವಿಶಾಂಪತೇ॥ 1-211-4 (9248) 
ಕಥಮೇಕಾ ಬಹೂನಾಂ ಸ್ಯಾನ್ನ ಚ ಸ್ಯಾದ್ಧರ್ಮಸಂಕರಃ।
ಏತನ್ಮೇ ಭಗವಾನ್ಸರ್ವಂ ಪ್ರಬ್ರವೀತು ಯಥಾತಥಂ॥ 1-211-5 (9249) 
ವ್ಯಾಸ ಉವಾಚ। 1-211-6x (1168) 
ಅಸ್ಮಿಂಧರ್ಮೇ ವಿಪ್ರಲಬ್ಧೇ ಲೋಕವೇದವಿರೋಧಕೇ।
ಯಸ್ಯ ಯಸ್ಯ ಮತಂ ಯದ್ಯಚ್ಛ್ರೋತುಮಿಚ್ಛಾಮಿ ತಸ್ಯ ತತ್॥ 1-211-6 (9250) 
ದ್ರುಪದ ಉವಾಚ। 1-211-7x (1169) 
ಅಧರ್ಮೋಽಯಂ ಮಮ ಮತೋ ವಿರುದ್ಧೋ ಲೋಕವೇದಯೋಃ।
ನ ಹ್ಯೇಕಾ ವಿದ್ಯತೇ ಪತ್ನೀ ಬಹೂನಾಂ ದ್ವಿಜಸತ್ತಮ॥ 1-211-7 (9251) 
ನ ಚಾಪ್ಯಾಚರಿತಃ ಪೂರ್ವೈರಯಂ ಧರ್ಮೋ ಮಹಾತ್ಮಭಿಃ।
ನ ಚಾಪ್ಯಧರ್ಮೋ ವಿದ್ವದ್ಭಿಶ್ಚರಿತವ್ಯಃ ಕಥಂಚನ॥ 1-211-8 (9252) 
ತತೋಽಹಂ ನ ಕರೋಂಯೇನಂ ವ್ಯವಸಾಯಂ ಕ್ರಿಯಾಂ ಪ್ರತಿ।
ಧರ್ಮಃ ಸದೈವ ಸಂದಿಗ್ಧಃ ಪ್ರತಿಭಾತಿ ಹಿ ಮೇ ತ್ವಯಂ॥ 1-211-9 (9253) 
ಧೃಷ್ಟದ್ಯುಂನ ಉವಾಚ। 1-211-10x (1170) 
ಯವೀಯಸಃ ಕಥಂ ಭಾರ್ಯಾಂ ಜ್ಯೇಷ್ಠೋ ಭ್ರಾತಾ ದ್ವಿಜರ್ಷಭ।
ಬ್ರಹ್ಮನ್ಸಮಭಿವರ್ತೇತ ಸದ್ವೃತ್ತಃ ಸಂಸ್ತಪೋಧನ॥ 1-211-10 (9254) 
ನ ತು ಧರ್ಮಸ್ಯ ಸೂಕ್ಷ್ಮತ್ವಾದ್ಗತಿಂ ವಿದ್ಮಃ ಕಥಂಚನ।
ಅಧರ್ಮೋ ಧರ್ಮ ಇತಿ ವಾ ವ್ಯವಸಾಯೋ ನ ಶಕ್ಯತೇ॥ 1-211-11 (9255) 
ಕರ್ತುಮಸ್ಮದ್ವಿಧೈರ್ಬ್ರಹ್ಮಂಸ್ತತೋಽಯಂ ನ ವ್ಯವಸ್ಯತೇ।
ಪಂಚಾನಾಂ ಮಹಿಷೀ ಕೃಷ್ಣಾ ಭವತ್ವಿತಿ ಕಥಂಚನ॥ 1-211-12 (9256) 
ಯುಧಿಷ್ಠಿರ ಉವಾಚ। 1-211-13x (1171) 
ನ ಮೇ ವಾಗನೃತಂ ಪ್ರಾಹ ನಾಧರ್ಮೇ ಧೀಯತೇ ಮತಿಃ।
ವರ್ತತೇ ಹಿ ಮನೋ ಮೇಽತ್ರ ನೈಷೋಽಧರ್ಮಃ ಕಥಂಚನ॥ 1-211-13 (9257) 
ಶ್ರೂಯತೇ ಹಿ ಪುರಾಣೇಽಪಿ ಜಟಿಲಾ ನಾಮ ಗೌತಮೀ।
ಋಷೀನಧ್ಯಾಸಿತವತೀ ಸಪ್ತ ಧರ್ಮಭೃತಾಂ ವರಾ॥ 1-211-14 (9258) 
ತಥೈವ ಮುನಿಜಾ ವಾರ್ಕ್ಷೀ ತಪೋಭಿರ್ಭಾವಿತಾತ್ಮನಃ।
ಸಂಗತಾಭೂದ್ದಶ ಭ್ರಾತೄನಕೇನ್ಂನಃ ಪ್ರಚೇತಸಃ॥ 1-211-15 (9259) 
ಗುರೋರ್ಹಿ ವಚನಂ ಪ್ರಾಹುರ್ಧರ್ಂಯಂ ಧರ್ಮಜ್ಞಸತ್ತಮ।
ಗುರೂಣಾಂ ಚೈವ ಸರ್ವೇಷಾಂ ಮಾತಾ ಪರಮಕೋ ಗುರುಃ॥ 1-211-16 (9260) 
ಸಾ ಚಾಪ್ಯುಕ್ತವತೀ ವಾಚಂ ಭೈಕ್ಷವದ್ಭುಜ್ಯತಾಮಿತಿ।
ತಸ್ಮಾದೇತದಹಂ ಮನ್ಯೇ ಪರಂ ಧರ್ಮಂ ದ್ವಿಜೋತ್ತಮ॥ 1-211-17 (9261) 
ಕುಂತ್ಯುವಾಚ। 1-211-18x (1172) 
ಏತಮೇತದ್ಯಥಾ ಪ್ರಾಹ ಧರ್ಮಚಾರೀ ಯುಧಿಷ್ಠಿರಃ।
ಭುಜ್ಯತಾಂ ಭ್ರಾತೃಭಿಃ ಸಾರ್ಧಮಿತ್ಯರ್ಜುನಮಚೋದಯಂ। 
ಅನೃತಾನ್ಮೇ ಭಯಂ ತೀವ್ರಂ ಮುಚ್ಯೇಽಹಮನೃತಾತ್ಕಥಂ॥  1-211-18 (9262) 
ವ್ಯಾಸ ಉವಾಚ। 1-211-19x (1173) 
ಅನೃತಾನ್ಮೋಕ್ಷ್ಯಸೇ ಭದ್ರೇ ಧರ್ಮಶ್ಚೈವ ಸನಾತನಃ।
ನನು ವಕ್ಷ್ಯಾಮಿ ಸರ್ವೇಷಾಂ ಪಾಂಚಾಲ ಶೃಮು ಮೇ ಸ್ವಯಂ॥ 1-211-19 (9263) 
ಯಥಾಽಯಂ ವಿಹಿತೋ ಧರ್ಮೋ ಯತಶ್ಚಾಯಂ ಸನಾತನಃ।
ಯಥಾ ಚ ಪ್ರಾಹ ಕೌಂತೇಯಸ್ತಥಾ ಧರ್ಮೋ ನ ಸಂಶಯಃ॥ 1-211-20 (9264) 
ವೈಶಂಪಾಯನ ಉವಾಚ। 1-211-21x (1174) 
ತತ ಉತ್ಥಾಯ ಭಗವಾನ್ವ್ಯಾಸೋ ದ್ವೈಪಾಯನಃ ಪ್ರಭುಃ।
ಕರೇ ಗೃಹೀತ್ವಾ ರಾಜಾನಂ ರಾಜವೇಶ್ಮ ಸಮಾವಿಶತ್॥ 1-211-21 (9265) 
ಪಾಂಡವಾಶ್ಚಾಪಿ ಕುಂತೀ ಚ ಧೃಷ್ಟದ್ಯುಂನಶ್ಚ ಪಾರ್ಷತಃ।
ವಿವಿಶುಸ್ತೇಽಪಿ ತತ್ರೈವ ಪ್ರತೀಕ್ಷಂತೇ ಸ್ಮ ತಾವುಭೌ॥ 1-211-22 (9266) 
ತತೋ ದ್ವೈಪಾಯನಸ್ತ್ಸಮೈ ನರೇಂದ್ರಾಯ ಮಹಾತ್ಮನೇ।
ಆಚಖ್ಯೌ ತದ್ಯಥಾ ಧರ್ಮೋ ಬಹೂನಾಮೇಕಪತ್ನಿತಾ॥ 1-211-23 (9267) 
`ಯಥಾ ಚ ತೇ ದದುಶ್ಚೈವ ರಾಜಪುತ್ರ್ಯಾಃ ಪುರಾ ವರಂ।
ಧರ್ಮಾದ್ಯಾಸ್ತಪಸಾ ತುಷ್ಟಾಃ ಪಂಚಪತ್ನೀತ್ವಮೀಶ್ವರಾಃ॥' ॥  1-211-24 (9268) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವೈವಾಹಿಕಪರ್ವಣಿ ಏಕಾದಶಾಧಿಕದ್ವಿಶತತಮೋಽಧ್ಯಾಯಃ॥ 211 ॥




ಆದಿಪರ್ವ - ಅಧ್ಯಾಯ 212

॥ ಶ್ರೀಃ ॥

1.212. ಅಧ್ಯಾಯಃ 212 

Mahabharata - Adi Parva - Chapter Topics

ಇಂದ್ರಸೇನಾಪರನಾಂನ್ಯಾ ನಾಲಾಯನ್ಯಾ ಉಪಾಖ್ಯಾನಾರಂಭಃ-ನಾಲಾಯನ್ಯಾ ಸ್ಥವಿರಸ್ಯ ಪತ್ಯುರ್ಮೌದ್ಗಲ್ಯಸ್ಯ ಆರಾಧನಂ॥ 1 ॥ ತುಷ್ಟೇನ ಮೌದ್ಗಲ್ಯೇನ ನಾಲಾಯನೀಪ್ರಾರ್ಥನಯಾಽಽತ್ಮನಃ ಪಂಚರೂಪಸ್ವೀಕಾರೇಣ ತಸ್ಯಾಂ ರಮಣಂ॥ 2 ॥ ತಯೋಃ ಸ್ವರ್ಗಾದಿಲೋಕೇಷು ನಾನಾರೂಪೇಣ ರಮಣಂ॥ 3 ॥ ಸೈವ ನಾಲಾಯನೀ ತವ ದುಹಿತಾ ಜಾತೇತಿ ದ್ರುಪದಂ ಪ್ರತಿ ವ್ಯಾಸಸ್ಯೋಕ್ತಿಃ॥ 4 ॥

Mahabharata - Adi Parva - Chapter Text

1-212-0 (9269) 
ವ್ಯಾಸ ಉವಾಚ। 1-212-0x (1175) 
ಮಾ ಭೂದ್ರಾಜಂಸ್ತವ ತಾಪೋ ಮನಸ್ಥಃ
ಪಂಚಾನಾಂ ಭಾರ್ಯಾ ದುಹಿತಾ ಮಮೇತಿ। 
ಮಾತುರೇಷಾ ಪ್ರಾರ್ಥಿತಾ ಸ್ಯಾತ್ತದಾನೀಂ
ಪಂಚಾನಾಂ ಭಾರ್ಯಾ ದುಹಿತಾ ಮಮೇತಿ॥  1-212-1 (9270) 
ಯಾಜೋಪಯಾಜೌ ಧರ್ಮರತೌ ತಪೋಭ್ಯಾಂ
ತೌ ಚಕ್ರತುಃ ಪಂಚಪತಿತ್ವಮಸ್ಯಾಃ। 
ತತ್ಪಂಚಭಿಃ ಪಾಂಡುಸುತೈರವಾಪ್ತಾ
ಭಾರ್ಯಾ ಕೃಷ್ಣಾ ಮೋದತಾಂ ವೈ ಕುಲಂ ತೇ॥  1-212-2 (9271) 
ಲೋಕೇ ನಾನ್ಯೋ ವಿದ್ಯತೇ ತ್ವದ್ವಿಶಿಷ್ಟಃ 
ಸರ್ವಾರೀಣಾಮಪ್ರಧೃಷ್ಯೋಽಸಿ ರಾಜನ್।
ಭೂಯಸ್ತ್ವಿದಂ ಶೃಣು ಮೇ ತ್ವಂ ವಿಶೋಕೋ
ಯಥಾಽಽಗತಂ ಪಂಚಪತ್ನೀತ್ವಮಸ್ಯಾಃ॥  1-212-3 (9272) 
ಏಷಾ ನಾಲಾಯನೀ ಪೂರ್ವಂ ಮೌದ್ಗಲ್ಯಂ ಸ್ಥವಿರಂ ಪತಿಂ।
ಆರಾಧಯಾಮಾಸ ತದಾ ಕುಷ್ಠಿನಂ ತಮನಿಂದಿತಾ॥ 1-212-4 (9273) 
ತ್ವಗಸ್ಥಿಭೂತಂ ಕಟುಕಂ ಲೋಲಮೀರ್ಷ್ಯುಂ ಸುಕೋಪನಂ।
ಸುಗಂಧೇತರಗಂಧಾಢ್ಯಂ ವಲೀಪಲಿತಮೂರ್ಧಜಂ॥ 1-212-5 (9274) 
ಸ್ಥವಿರಂ ವಿಕೃತಾಕಾರಂ ಶೀರ್ಯಮಾಣನಖತ್ವಚಂ।
ಉಚ್ಛಿಷ್ಟಮುಪಭುಂಜಾನಾ ಪರ್ಯುಪಾಸ್ತೇ ಮಹಾಮುನಿಂ॥ 1-212-6 (9275) 
ತತಃ ಕದಾಚಿದಂಗುಷ್ಠೋ ಭುಂಜಾನಸ್ಯ ವ್ಯಶೀರ್ಯತ।
ಅನ್ನಾದುದ್ಧೃತ್ಯ ತಚ್ಚಾನ್ನಮುಪಭುಂಕ್ತೇಽವಿಶಂಕಿತಾ॥ 1-212-7 (9276) 
ತೇನ ತಸ್ಯಾಃ ಪ್ರಸನ್ನೇನ ಕಾಮವ್ಯಾಹಾರಿಣಾ ತದಾ।
ವರಂ ವೃಣೀಷ್ವೇತ್ಯಸಕೃದುಕ್ತಾ ವವ್ರೇ ವರಂ ತದಾ॥ 1-212-8 (9277) 
ಮೌದ್ಗಲ್ಯ ಉವಾಚ। 1-212-9x (1176) 
ನಾಹಂ ವೃದ್ಧೋ ನ ಕಟುಕೋ ನೇರ್ವ್ಯಾವಾನ್ನೈವ ಕೋಪನಃ।
ನ ಚ ದುರ್ಗಂಧವದನೋ ನ ಕೃಶೋ ನ ಚ ಲೋಲುಪಃ॥ 1-212-9 (9278) 
ಕಥಂ ತ್ವಾಂ ರಮಯಾಮೀಹ ಕಥಂ ತ್ವಾಂ ವಾಸಯಾಂಯಹಂ।
ವದ ಕಲ್ಯಾಣಿ ಭದ್ರಂ ತೇ ಯಥಾ ತ್ವಂ ಮನಸೇಚ್ಛಸಿ॥ 1-212-10 (9279) 
ವ್ಯಾಸ ಉವಾಚ। 1-212-11x (1177) 
ಸಾ ತಮಕ್ಲಿಷ್ಟಕರ್ಮಾಣಂ ವರದಂ ಸರ್ವಕಾಮದಂ।
ಭರ್ತಾರಮನವದ್ಯಾಂಗೀ ಪ್ರಸನ್ನಂ ಪ್ರತ್ಯುವಾಚ ಹ॥ 1-212-11 (9280) 
ನಾಲಾಯನ್ಯುವಾಚ। 1-212-12x (1178) 
ಪಂಚಧಾ ಪ್ರವಿಭಕ್ತಾತ್ಮಾ ಭಗವಾಂಲ್ಲೋಕವಿಶ್ರುತಃ।
ರಮಯ ತ್ವಮಚಿಂತ್ಯಾತ್ಮನ್ಪುನಶ್ಚೈಕತ್ವಮಾಗತಃ॥ 1-212-12 (9281) 
ತಾಂ ತಥೇತ್ಯಬ್ರವೀದ್ಧೀಮಾನ್ಮಹರ್ಷಿರ್ವೈ ಮಹಾತಪಾಃ।
ಸ ಪಂಚಧಾ ತು ಭೂತ್ವಾ ತಾಂ ರಮಯಾಮಾಸ ಸರ್ವತಃ॥ 1-212-13 (9282) 
ನಾಲಾಯನೀಂ ಸುಕೇಶಾಂತಾಂ ಮೌದ್ಗಲ್ಯಶ್ಚಾರುಹಾಸಿನೀಂ।
ಆಶ್ರಮೇಷ್ವಧಿಕಂ ಚಾಪಿ ಪೂಜ್ಯಮಾನೋ ಮಹರ್ಷಿಭಿಃ॥ 1-212-14 (9283) 
ಸ ಚಚಾರ ಯಥಾಕಾಮಂ ಕಾಮರೂಪವಪುಃ ಪುನಃ।
ಯದಾ ಯಯೌ ದಿವಂ ಚಾಪಿ ತತ್ರ ದೇವರ್ಷಿಭಿಃ ಸಹ॥ 1-212-15 (9284) 
ಚಚಾರ ಸೋಽಮೃತಾಹಾರಃ ಸುರಲೋಕೇ ಚಚಾರ ಹ।
ಪೂಜ್ಯಮಾನಸ್ತಥಾ ಶಚ್ಯಾ ಶಕ್ರಸ್ಯ ಭವನೇಷ್ವಪಿ॥ 1-212-16 (9285) 
ಮಹೇಂದ್ರಸೇನಯಾ ಸಾರ್ಧಂ ಪರ್ಯಧಾವದ್ರಿರಂಸಯಾ।
ಸೂರ್ಯಸ್ಯ ಚ ರಥಂ ದಿವ್ಯಮಾರುಹ್ಯ ಭಗವಾನ್ಪ್ರಭುಃ॥ 1-212-17 (9286) 
ಪರ್ಯುಪೇತ್ಯ ಪುನರ್ಮೇರು ಮೇರೌ ವಾಸಮರೋಚಯತ್।
ಆಕಾಶಗಂಗಾಮಾಪ್ಲುತ್ಯ ತಯಾ ಸಹ ತಪೋಧನಃ॥ 1-212-18 (9287) 
ರಶ್ಮಿಜಾಲೇಷು ಚಂದ್ರಸ್ಯ ಉವಾಚ ಚ ಯಥಾಽನಿಲಃ।
ಗಿರಿರೂಪಧರೋ ಯೋಗೀ ಸ ಮಹರ್ಷಿಸ್ತದಾ ಪುನಃ॥ 1-212-19 (9288) 
ತತ್ಪ್ರಭಾವೇನ ಸಾ ತಸ್ಯ ಮಧ್ಯೇ ಜಜ್ಞೇ ಮಹಾನದೀ।
ಯದಾ ಪುಷ್ಪಾಕುಲಃ ಸಾಲಃ ಸಂಜಜ್ಞೇ ಭಗವಾನೃಷಿಃ॥ 1-212-20 (9289) 
ಲತಾತ್ವಮನುಸಂಪೇದೇ ತಮೇವಾಭ್ಯನುವೇಷ್ಟತೀ।
ಪುಪೋಷ ಚ ವಪುರ್ಯಸ್ಯ ತಸ್ಯ ತಸ್ಯಾನುಗಂ ಪುನಃ॥ 1-212-21 (9290) 
ಸಾ ಪುಪೋಷ ಸಮಂ ಭರ್ತ್ರಾ ಸ್ಕಂಧೇನಾಪಿ ಚಚಾರ ಹ।
ತತಸ್ತಸ್ಯ ಚ ತಸ್ಯಾಶ್ಚ ತುಲ್ಯಾ ಪ್ರೀತಿರವರ್ಧತ॥ 1-212-22 (9291) 
ತಥಾ ಸಾ ಭಗವಾಂಸ್ತಸ್ಯಾಃ ಪ್ರಸಾದಾದೃಷಿಸತ್ತಮಃ।
ವಿರರಾಮ ಚ ಸಾ ಚೈವ ದೈವಯೋಗೇನ ಭಾಮಿನೀ॥ 1-212-23 (9292) 
ಸ ಚ ತಾಂ ತಪಸಾ ದೇವೀಂ ರಮಯಾಮಾಸ ಯೋಗತಃ।
ಏಕಪತ್ನೀ ತಥಾ ಭೂತ್ವಾ ಸದೈವಾಗ್ರೇ ಯಶಸ್ವಿನೀ॥ 1-212-24 (9293) 
ಅರುಂಧತೀವ ಸೀತೇವ ಬಭೂವಾತಿಪತಿವ್ರತಾ।
ದಮಯಂತ್ಯಾಶ್ಚ ಮಾತುಃ ಸ ವಿಶೇಷಮಧಿಕಂ ಯಯೌ॥ 1-212-25 (9294) 
ಏತತ್ತಥ್ಯಂ ಮಹಾರಾಜ ಮಾ ತೇ ಭೂದ್ಬುದ್ಧಿರನ್ಯಥಾ।
ಸಾ ವೈ ನಾಲಾಯನೀ ಜಜ್ಞೇ ದೈವಯೋಗೇನ ಕೇನಚಿತ್॥ 1-212-26 (9295) 
ರಾಜಂಸ್ತವಾತ್ಮಜಾ ಕೃಷ್ಣಾ ವೇದ್ಯಾಂ ತೇಜಸ್ವಿನೀ ಶುಭಾ।
ತಸ್ಮಿಂಸ್ತಸ್ಯಾ ಮನಃ ಸಕ್ತಂ ನ ಚಚಾಲ ಕದಾಚನ॥ 1-212-27 (9296) 
ತಥಾ ಪ್ರಣಿಹಿತೋ ಹ್ಯಾತ್ಮಾ ತಸ್ಯಾಸ್ತಸ್ಮಿಂದ್ವಿಜೋತ್ತಮೇ॥ ॥  1-212-28 (9297) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವೈವಾಹಿಕಪರ್ವಣಿ ದ್ವಾದಶಾಧಿಕದ್ವಿಶತತಮೋಽಧ್ಯಾಯಃ॥ 212 ॥

Mahabharata - Adi Parva - Chapter Footnotes

1-212-1 ಮಾತುಃ ಮಾತ್ರಾ। ಸ್ಯಾತ್ ಅಭೂತ್॥ 1-212-10 ಕಥಂ ಕೇನ ಪ್ರಕಾರೇಣ॥ 1-212-22 ಸ್ಕಂಧೇನ ಮಾನುಷಾದಿದೇಹೇನ॥ ದ್ವಾದಶಾಧಿಕದ್ವಿಶತತಮೋಽಧ್ಯಾಯಃ॥ 212 ॥



ಆದಿಪರ್ವ - ಅಧ್ಯಾಯ 213

॥ ಶ್ರೀಃ ॥

1.213. ಅಧ್ಯಾಯಃ 213 

Mahabharata - Adi Parva - Chapter Topics

ಕಥಂ ನಾಲಾಯನೀ ಮತ್ಪುತ್ರೀ ಜಾತೇತಿ ವ್ಯಾಸಂ ಪ್ರತಿ ದ್ರುಪದಸ್ಯ ಪ್ರಶ್ನಃ॥ 1 ॥ ಪುನರ್ನಾಲಾಯನೀಕಥಾಕಥನಂ॥ 2 ॥ ಕಾಮೋಪಭೋಗವಿರಕ್ತೇನ ಮೌದ್ಗಲ್ಯೇನ ಕಾಮಾತೃಪ್ತಾಯಾಃ ನಾಲಾದನ್ಯಾಃ ಪಂಚಪತಿತ್ವಶಾಪಃ॥ 3 ॥ ನಾಲಾಯನ್ಯಾ ರುದ್ರಮುದ್ದಿಶ್ಯ ತಪಃಕರಣಂ॥ 4 ॥ ನಾಲಯನ್ಯಾ ಪತಿಂ ದೇಹೀತಿ ಪಂಚಕೃತ್ವಃ ಪ್ರಾರ್ಥಿತೇನ ರುದ್ರೇಣ ಅನ್ಯಜನ್ಮನಿ ಪಂಚ ತೇ ಪತಯೋ ಭವಿಷ್ಯಂತೀತಿ ವರದಾನಂ॥ 5 ॥ ಪುನಃ ರುದ್ರಾತ ನಿ ಕೌತ್ಪವರಪ್ರಾಪ್ತಿಃ॥ 6 ॥ ತ್ವಯಿ ಗಂಗಾಜಲಸ್ಥಾಯಾಂ ತತ್ರಾಗಮಿಷ್ಯಂತಮಿಂದ್ರಮಾನಯೇತಿ ನಾಲಾಯನೀಂಪ್ರತಿ ರುದ್ರಸ್ಯಾಜ್ಞಾಪನಂ॥ 7 ॥

Mahabharata - Adi Parva - Chapter Text

1-213-0 (9298) 
ದ್ರುಪದ ಉವಾಚ। 1-213-0x (1179) 
ಬ್ರೂಹಿ ತತ್ಕಾರಣಂ ಯೇನ ಬ್ರಹ್ಮನ್ನಾಲಾಯನೀ ಶುಭಾ।
ಜಾತಾ ಮಮಾಧ್ವರೇ ಕೃಷ್ಮಾ ಸರ್ವವೇದವಿದಾಂ ವರ॥ 1-213-1 (9299) 
ವ್ಯಾಸ ಉವಾಚ। 1-213-2x (1180) 
ಶೃಣು ರಾಜನ್ಯಥಾ ಹ್ಯಸ್ಯಾ ದತ್ತೋ ರುದ್ರೇಣ ವೈ ವರಃ।
ಯದರ್ಥಂ ಚೈವ ಸಂಭೂತಾ ತವ ಗೇಹೇ ಯಶಸ್ವಿನೀ॥ 1-213-2 (9300) 
ಹಂತ ತ ಕಥಯಿಷ್ಯಾಮಿ ಕೃಷ್ಮಾಯಾಃ ಪೌರ್ವದೇಹಿಕಂ।
ಇಂದ್ರಸೇನೇತಿ ವಿಖ್ಯಾತಾ ಪುರಾ ನಾಲಾಯನೀ ಶುಭಾ॥ 1-213-3 (9301) 
ಮೌದ್ಗಲ್ಯಸ್ಯ ಪತಿಮಾಸಾದ್ಯ ಚಚಾರ ವಿಗತಜ್ವರಾ।
ಮೌದ್ಗಲ್ಯಸ್ಯ ಮಹರ್ಷೇಶ್ಚ ರಮಮಾಣಸ್ಯ ವೈ ತಯಾ॥ 1-213-4 (9302) 
ಸಂವತ್ಸರಗಣಾ ರಾಜನ್ವ್ಯತೀಯುಃ ಕ್ಷಣವತ್ತದಾ।
ತತಃ ಕದಾಚಿದ್ಧರ್ಮಾತ್ಮಾ ತೃಪ್ತಃ ಕಾಮೈರ್ವ್ಯರಜ್ಯತ॥ 1-213-5 (9303) 
ಅನ್ವಿಚ್ಛನ್ಪರಮಂ ಧರ್ಮಂ ಬ್ರಹ್ಮಯೋಗಪರೋಽಭವತ್।
ಉತ್ಸಸರ್ಜ ಸ ತಾಂ ವಿಪ್ರಃ ಸಾ ತದಾ ಚಾಪತದ್ಭುವಿ। 
ಮೌದ್ಗಲ್ಯೋ ರಾಜಶಾರ್ದೂಲ ತಪೋಭಿರ್ಭಾವಿತಃ ಸದಾ॥  1-213-6 (9304) 
ನಾಲಾಯನ್ಯುವಾಚ। 1-213-7x (1181) 
ಪ್ರಸೀದ ಭಗವನ್ಮಹ್ಯಂ ನ ಮಾಮುತ್ಸ್ರಷ್ಟುಮರ್ಹಸಿ।
ಅವಿತೃಪ್ತಾಸ್ಮಿ ಬ್ರಹ್ಮರ್ಷೇ ಕಾಮಾನಾಂ ಕಾಮಸೇವನಾತ್॥ 1-213-7 (9305) 
ಮೌದ್ಗಲ್ಯ ಉವಾಚ। 1-213-8x (1182) 
ಯಸ್ಮಾತ್ತ್ವಂ ಮಾಮನಿಃಶಂಕಾ ಹ್ಯವಕ್ತವ್ಯಂ ಭಾಷಸೇ।
ಆಚರಂತೀ ತಪೋವಿಘ್ನಂ ತಸ್ಮಾಚ್ಛೃಣು ವಚೋ ಮಮ॥ 1-213-8 (9306) 
ಭವಿಷ್ಯಸಿ ನೃಲೋಕೇ ತ್ವಂ ರಾಜಪುತ್ರೀ ಯಶಸ್ವಿ।
ಪಾಂಚಾಲರಾಜಸ್ಯ ಸುತಾ ದ್ರುಪದಸ್ಯ ಮಹಾತ್ಮನಃ॥ 1-213-9 (9307) 
ಭವಿತಾರಸ್ತತ್ರ ತವ ಪತಯಃ ಪಂಚ ವಿಪ್ಲುತಾಃ।
ತೈಃ ಸಾರ್ಧಂ ಮಧುರಾಕಾರೈಶ್ಚಿರಂ ರತಿಮವಾಪ್ಸ್ಯಸಿ॥ 1-213-10 (9308) 
ವೈಶಂಪಾಯನ ಉವಾಚ। 1-213-11x (1183) 
ಸೈವಂ ಶಪ್ತಾ ತು ವಿಮನಾ ವನಂ ಪ್ರಾಗಾದ್ಯಶಸ್ವಿನೀ।
ಭೋಗೈರತೃಪ್ತಾ ದೇವೇಶಂ ತಪಸಾಽಽರಾಧಯತ್ತದಾ॥ 1-213-11 (9309) 
ನಿರಾಶೀರ್ಮಾರುತಾಹಾರಾ ನಿರಾಹಾರಾ ತಥೈವ ಚ।
ಅನುವರ್ತಮಾನಾ ತ್ವಾದಿತ್ಯಂ ತಥಾ ಪಂಚತಪಾಭವತ್॥ 1-213-12 (9310) 
ತೀವ್ರೇಣ ತಪಸಾ ತಸ್ಯಾಸ್ತುಷ್ಟಃ ಪಶುಪತಿಃ ಸ್ವಯಂ।
ವಚಂ ಪ್ರಾದಾತ್ತದಾ ರುದ್ರಃ ಸರ್ವಲೋಕೇಶ್ವರಃ ಪ್ರಭುಃ॥ 1-213-13 (9311) 
ಭವಿಷ್ಯತಿ ಪರಂ ಜನ್ಮ ಭವಿಷ್ಯತಿ ವರಾಂಗನಾ।
ಭವಿಷ್ಯಂತಿ ಪರಂ ಭದ್ರೇ ಪತಯಃ ಪಂಚ ವಿಶ್ರುತಾಃ॥ 1-213-14 (9312) 
ಮಹೇಂದ್ರವಪುಷಃ ಸರ್ವೇ ಮಹೇಂದ್ರಸಮವಿಕ್ರಮಾಃ।
ತತ್ರಸ್ಥಾ ಚ ಮಹತ್ಕರ್ಮ ಸುರಾಣಾಂ ತ್ವಂ ಕರಿಷ್ಯಸಿ॥ 1-213-15 (9313) 
ಸ್ತ್ರ್ಯುವಾಚ। 1-213-16x (1184) 
ಏಕಃ ಖಲು ಮಯಾ ಭರ್ತಾ ವೃತಃ ಪಂಚ ತ್ವಿಮೇ ಕಥಂ।
ಏಕೋ ಭವತಿ ನೈಕಸ್ಯಾ ಬಹವಸ್ತದ್ಬ್ರವೀಹಿ ಮೇ॥ 1-213-16 (9314) 
ಮಹೇಶ್ವರ ಉವಾಚ। 1-213-17x (1185) 
ಪಂಚಕೃತ್ವಸ್ತ್ವಯಾ ಚೋಕ್ತಃ ಪತಿಂ ದೇಹೀತ್ಯಹಂ ಪುನಃ।
ಪಂಚತೇ ಪತಯೋ ಭದ್ರೇ ಭವಿಷ್ಯಂತಿ ಸುಖಾವಹಾಃ॥ 1-213-17 (9315) 
ಸ್ತ್ರ್ಯುವಾಚ। 1-213-18x (1186) 
ಧರ್ಮ ಏಕಃ ಪತಿಃ ಸ್ತ್ರೀಣಾಂ ಪೂರ್ವಮೇ ಪ್ರಕಲ್ಪಿತಃ।
ಬಹುಪತ್ನೀಕತಾ ಪುಂಸೋ ಧರ್ಮಶ್ಚ ಬಹುಭಿಃ ಕೃತಃ॥ 1-213-18 (9316) 
ಸ್ತ್ರೀಧರ್ಮಃ ಪೂರ್ವಮೇವಾಯಂ ನಿರ್ಮಿತೋ ಮುನಿಭಿಃ ಸದಾ।
ಸಹಧರ್ಮಚರೀ ಭರ್ತುರೇಕಾ ಏಕಸ್ಯ ಚೋಚ್ಯತೇ॥ 1-213-19 (9317) 
ಏಕೋ ಹಿ ಭರ್ತಾ ನಾರೀಣಾಂ ಕೌಮಾರ ಇತಿ ಲೌಕಿಕಃ।
ಆಪತ್ಸು ಚ ನಿಯೋಗೇನ ಭರ್ತುರ್ನಾರ್ಯಾಃ ಪರಃ ಸ್ಮೃತಃ॥ 1-213-20 (9318) 
ಗಚ್ಛೇತ ನ ತೃತೀಯಂ ತು ತಸ್ಯಾ ನಿಷ್ಕೃತಿರುಚ್ಯತೇ।
ಚತುರ್ಥೇ ಪತಿತಾ ನಾರೀ ಪಂಚಮೇ ವರ್ಧಕೀ ಭವೇತ್॥ 1-213-21 (9319) 
ಏವಂ ಗತೇ ಧರ್ಮಪಥೇ ನ ವೃಣೇ ಬಹುಪುಂಸ್ಕತಾಂ।
ಅಲೋಕಾಚರಿತಾತ್ತ್ಸಮಾತ್ಕಥಂ ಮುಚ್ಯೇಯ ಸಂಕರಾತ್॥ 1-213-22 (9320) 
ಮಹೇಶ್ವರ ಉವಾಚ। 1-213-23x (1187) 
ಅನಾವೃತಾಃ ಪುರಾ ನಾರ್ಯೋ ಹ್ಯಾಸಞ್ಶುಧ್ಯಂತಿ ಚಾರ್ತವೇ।
ಸಕೃದುಕ್ತಂ ತ್ವಯಾ ನೈತನ್ನಾಧರ್ಮಸ್ತೇ ಭವಿಷ್ಯತಿ॥ 1-213-23 (9321) 
ಸ್ತ್ರ್ಯುವಾಚ। 1-213-24x (1188) 
ಯದಿ ಮೇ ಪತಯಃ ಪಂಚ ರತಿಮಿಚ್ಛಾಮಿ ತೈರ್ಮಿಥಃ।
ಕೌಮಾರಂ ಚ ಭವೇತ್ಸರ್ವೈಃ ಸಂಗಮೇ ಸಂಗಮೇ ಚ ಮೇ॥ 1-213-24 (9322) 
ಪತಿಶುಶ್ರೂಷಯಾ ಚೈವ ಸಿದ್ಧಿಃ ಪ್ರಾಪ್ತಾ ಮಯಾ ಪುರಾ।
ಭೋಗೇಚ್ಛಾ ಚ ಮಯಾ ಪ್ರಾಪ್ತಾ ಸ ಚ ಭೋಗಶ್ಚ ಮೇ ಭವೇತ್॥ 1-213-25 (9323) 
ರುದ್ರ ಉವಾಚ। 1-213-26x (1189) 
ರತಿಶ್ಚ ಭದ್ರೇ ಸಿದ್ಧಿಶ್ಚ ನ ಭಜೇತೇ ಪರಸ್ಪರಂ।
ಭೋಗಾನಾಪ್ಸ್ಯಸಿ ಸಿದ್ಧಿಂ ಚ ಯೋಗೇನ ಚ ಮಹತ್ತ್ವತಾಂ॥ 1-213-26 (9324) 
ಅನ್ಯದೇಹಾಂತರೇ ಚೈವ ರೂಪಭಾಗ್ಯಗುಣಾನ್ವಿತಾ।
ಪಂಚಭಿಃ ಪ್ರಾಪ್ಯ ಕೌಮಾರಂ ಮಹಾಭಾಗಾ ಭವಿಷ್ಯಸಿ॥ 1-213-27 (9325) 
ಗಚ್ಛ ಗಂಗಾಜಲಸ್ಥಾ ಚ ನರಂ ಪಶ್ಯಸಿ ಯಂ ಶುಭೇ।
ತಮಾನಯ ಮಮಾಭ್ಯಾಶಂ ಸುರರಾಜಂ ಶುಚಿಸ್ಮಿತೇ॥ 1-213-28 (9326) 
ಇತ್ಯುಕ್ತಾ ವಿಶ್ವರೂಪೇಣ ರುದ್ರಂ ಕೃತ್ವಾ ಪ್ರದಕ್ಷಿಣಂ।
ಜಗಾಮ ಗಂಗಾಮುದ್ದಿಶ್ಯ ಪುಣ್ಯಾಂ ತ್ರಿಪಥಗಾಂ ನದೀಂ॥ ॥ 1-213-29 (9327) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವೈವಾಹಿಕಪರ್ವಣಿ ತ್ರಯೋದಶಾಧಿಕದ್ವಿಶತತಮೋಽಧ್ಯಾಯಃ॥ 213 ॥

Mahabharata - Adi Parva - Chapter Footnotes

1-213-23 ಅನಾವೃತಾಃ ನಿರೋಧರಹಿತಾಃ॥ ತ್ರಯೋದಶಾಧಿಕದ್ವಿಶತತಮೋಽಧ್ಯಾಯಃ॥ 213 ॥



ಆದಿಪರ್ವ - ಅಧ್ಯಾಯ 214

॥ ಶ್ರೀಃ ॥

1.214. ಅಧ್ಯಾಯಃ 214 

Mahabharata - Adi Parva - Chapter Topics

ಪಂಚೇ ಉಪಾಖ್ಯಾನಪ್ರಾರಂಭಃ॥ 1 ॥ ನೈಮಿಶಾರಣ್ಯೇ ದೇವೈರಾರಬ್ಧೇ ಸತ್ರೇ ಯಮಸ್ಯ ಶಾಮಿತ್ರಕರ್ಮಣಿ ವ್ಯಾಪೃತತ್ವಾತ್ ಲೋಕೇ ಪ್ರಜಾಬಾಹುಲ್ಯಂ ದೃಷ್ಟ್ವಾ ತತ್ಪರಿಜಿಹೀರ್ಷಯಾ ದೇವೈರ್ಬ್ರಹ್ಮಸಮೀಪಗಮನಂ॥ 2 ॥ ಬ್ರಹ್ಮಾಜ್ಞಯಾ ಪುನರ್ನೈಮಿಶಾರಣ್ಯಂ ಗತಸ್ಯ ಗಂಗಾಯಾಂ ಪುಂಡರೀಕಂ ದೃಷ್ಟ್ವಾ ತಜ್ಜಿಹೀರ್ಷಯಾ ಗತಸ್ಯ ಇಂದ್ರಸ್ಯ ತತ್ರ ರುದಂತಾಃ ಸ್ತ್ರಿಯಾಃ ದರ್ಶನಂ॥ 3 ॥ ತಾಮನುಗಚ್ಛತೇಂದ್ರೇಣ ಪರ್ವತವಿವರೇ ಪೂರ್ವೇಷಾಂ ಚತುರ್ಣಾಂ ಇಂದ್ರಾಣಾಂ ದರ್ಶನಂ॥ 4 ॥ ಬಲರಾಮಕೇಶವದ್ರೌಪದ್ಯಾದೀನಾಮುತ್ಪತ್ತಿಕಥಾ॥ 5 ॥ ವ್ಯಾಸದತ್ತದಿವ್ಯದೃಷ್ಟೇರ್ದ್ರುಪದಸ್ಯ ಪಾಂಡವದ್ರೌಪದೀಪೂರ್ವರೂಪದರ್ಶನಂ॥ 6 ॥ ದ್ರೌಪದ್ಯಾ ಅವ್ಯವಹಿತಪೂರ್ವಜನ್ಮವೃತ್ತಾಂತಕಥನಂ॥ 7 ॥

Mahabharata - Adi Parva - Chapter Text

1-214-0 (9328) 
ವ್ಯಾಸ ಉವಾಚ। 1-214-0x (1190) 
ಪುರಾ ವೈ ನೈಮಿಶಾರಣ್ಯೇ ದೇವಾಃ ಸತ್ರಮುಪಾಸತೇ।
ತತ್ರ ವೈವಸ್ವತೋ ರಾಜಞ್ಶಾಮಿತ್ರಮಕರೋತ್ತದಾ॥ 1-214-1 (9329) 
ತತೋ ಯಮೋ ದೀಕ್ಷಿತಸ್ತತ್ರ ರಾಜ-
ನ್ನಾಮಾರಯತ್ಕಂಚಿದಪಿ ಪ್ರಜಾನಾಂ। 
ತತಃ ಪ್ರಜಾಸ್ತಾ ಬಹುಲಾ ಬಭೂವುಃ
ಕಾಲಾತಿಪಾತಾನ್ಮರಣಪ್ರಹೀಣಾಃ॥  1-214-2 (9330) 
ಸೋಮಶ್ಚ ಶಕ್ರೋ ವರುಣಃ ಕುಬೇರಃ
ಸಾಧ್ಯಾ ರುದ್ರಾ ವಸವೋಽಥಾಶ್ವಿನೌ ಚ। 
ಪ್ರಜಾಪತಿರ್ಭುವನಸ್ಯ ಪ್ರಣೇತಾ
ಸಮಾಜಗ್ಮುಸ್ತತ್ರ ದೇವಾಸ್ತಥಾಽನ್ಯೇ॥  1-214-3 (9331) 
ತತೋಽಬ್ರುವಂʼಲ್ಲೋಕಗುರುಂ ಸಮೇತಾ
ಭಯಾತ್ತೀವ್ರಾನ್ಮಾನುಷಾಣಾಂ ವಿವೃದ್ಧ್ಯಾ। 
ತಸ್ಮಾದ್ಭಯಾದುದ್ವಿಜಂತಃ ಸುಖೇಪ್ಸವಃ
ಪ್ರಯಾಮ ಸರ್ವೇ ಶರಣಂ ಭವಂತಂ॥  1-214-4 (9332) 
ಪಿತಾಮಹ ಉವಾಚ। 1-214-5x (1191) 
ಕಿಂ ವೋ ಭಯಂ ಮಾನುಷೇಭ್ಯೋ ಯೂಯಂ ಸರ್ವೇ ಯದಾಽಮರಾಃ।
ಮಾ ವೋ ಮರ್ತ್ಯಸಕಾಶಾದ್ವೈ ಭಯಂ ಭವಿತುಮರ್ಹತಿ॥ 1-214-5 (9333) 
ದೇವಾ ಊಚುಃ। 1-214-6x (1192) 
ಮರ್ತ್ಯಾ ಅಮರ್ತ್ಯಾಃ ಸಂವೃತ್ತಾ ನ ವಿಶೇಷೋಽಸ್ತಿ ಕಶ್ಚನ।
ಅವಿಶೇಷಾದುದ್ವಿಜಂತೋ ವಿಶೇಷಾರ್ಥಮಿಹಾಗತಾಃ॥ 1-214-6 (9334) 
ಶ್ರೀಭಗವಾನುವಾಚ। 1-214-7x (1193) 
ವೈವಸ್ವತೋ ವ್ಯಾಪೃತಃ ಸತ್ರಹೇತೋ-
ಸ್ತೇನ ತ್ವಿಮೇ ನ ಂರಿಯಂತೇ ಮನುಷ್ಯಾಃ। 
ತಸ್ಮಿನ್ನೇಕಾಗ್ರೇ ಕೃತಸರ್ವಕಾರ್ಯೇ
ತತ ಏಷಾಂ ಭವಿತೈವಾಂತಕಾಲಃ॥  1-214-7 (9335) 
ವೈವಸ್ವತಸ್ಯೈವ ತನುರ್ವಿಭಕ್ತಾ
ವೀರ್ಯೇಣ ಯುಷ್ಮಾಕಮುತ ಪ್ರವೃದ್ಧಾ। 
ಸೈಷಾಮಂತೋ ಭವಿತಾ ಹ್ಯಂತಕಾಲೇ
ನ ತತ್ರ ವೀರ್ಯಂ ಭವಿತಾ ನರೇಷು॥  1-214-8 (9336) 
ವ್ಯಾಸ ಉವಾಚ। 1-214-9x (1194) 
ತತಸ್ತು ತೇ ಪೂರ್ವಜದೇವವಾಕ್ಯಂ
ಶ್ರುತ್ವಾ ಜಗ್ಮುರ್ಯತ್ರ ದೇವಾ ಯಜಂತೇ। 
ಸಮಾಸೀನಾಸ್ತೇ ಸಮೇತಾ ಮಹಾಬಲಾ
ಭಾಗೀರಥ್ಯಾಂ ದದೃಶುಃ ಪುಂಡರೀಕಂ॥  1-214-9 (9337) 
ದೃಷ್ಟ್ವಾ ಚ ತದ್ವಿಸ್ಮಿತಾಸ್ತೇ ಬಭೂವು-
ಸ್ತೇಷಾಮಿಂದ್ರಸ್ತತ್ರ ಶೂರೋ ಜಗಾಮ। 
ಸೋಽಪಶ್ಯದ್ಯೋಷಾಮಥ ಪಾವಕಪ್ರಭಾಂ
ಯತ್ರ ದೇವೀ ಗಂಗಾ ಸತತಂ ಪ್ರಸೂತಾ॥  1-214-10 (9338) 
ಸಾ ತತ್ರ ಯೋಷಾ ರುದತೀ ಜಲಾರ್ಥಿನೀ
ಗಂಗಾಂ ದೇವೀಂ ವ್ಯವಗಾಹ್ಯ ವ್ಯತಿಷ್ಠತ್। 
ತಸ್ಯಾಶ್ರುಬಿಂದುಃ ಪತಿತೋ ಜಲೇ ಯ-
ಸ್ತತ್ಪದ್ಮಮಾಸೀದಥ ತತ್ರ ಕಾಂಚನಂ॥  1-214-11 (9339) 
ತದದ್ಭುತಂ ಪ್ರೇಕ್ಷ್ಯ ವಜ್ರೀ ತದಾನೀ-
ಮಪೃಚ್ಛತ್ತಾಂ ಯೋಷಿತಮಂತಿಕಾದ್ವೈ। 
ಕಾ ತ್ವಂ ಭದ್ರೇ ರೋದಿಷಿ ಕಸ್ಯ ಹೇತೋ-
ರ್ವಾಕ್ಯಂ ತಥ್ಯಂ ಕಾಮಯೇಽಹಂ ಬ್ರವೀಹಿ॥  1-214-12 (9340) 
ಸ್ತ್ರ್ಯುವಾಚ। 1-214-13x (1195) 
ತ್ವಂ ವೇತ್ಸ್ಯಸೇ ಮಾಮಿಹ ಯಾಽಸ್ಮಿ ಶಕ್ರ
ಯದರ್ಥಂ ಚಾಹಂ ರೋದಿಮಿ ಮಂದಭಾಗ್ಯಾ। 
ಆಗಚ್ಛ ರಾಜನ್ಪುರತೋ ಗಮಿಷ್ಯೇ
ದ್ರಷ್ಟಾಽಸಿ ತದ್ರೋದಿಮಿ ಯತ್ಕೃತೇಽಹಂ॥  1-214-13 (9341) 
ವ್ಯಾಸ ಉವಾಚ। 1-214-14x (1196) 
ತಾಂ ಗಚ್ಛಂತೀಮನ್ವಗಚ್ಛತ್ತದಾನೀಂ
ಸೋಽಪಶ್ಯದಾರಾತ್ತರುಣಂ ದರ್ಶನೀಯಂ। 
ಸಿದ್ಧಾಸನಸ್ಥಂ ಯುವತೀಸಹಾಯಂ
ಕ್ರೀಡಂತಮಕ್ಷೈರ್ಗಿರಿರಾಜಮೂರ್ಧ್ನಿ॥  1-214-14 (9342) 
ತಮಬ್ರವೀದ್ದೇವರಾಜೋ ಮಮೇದಂ
ತ್ವಂ ವಿದ್ಧಿ ವಿದ್ವನ್ಭುವನಂ ವಶೇ ಸ್ಥಿತಂ। 
ಈಶೋಽಹಸ್ಮೀತಿ ಸಮನ್ಯುರಬ್ರವೀ-
ದ್ದೃಷ್ಟ್ವಾ ತಮಕ್ಷೈಃ ಸುಭೃಶಂ ಪ್ರಮತ್ತಂ॥  1-214-15 (9343) 
ಕ್ರುದ್ಧಂ ಚ ಶಕ್ರಂ ಪ್ರಸಮೀಕ್ಷ್ಯ ದೇವೋ
ಜಹಾಯ ಶಕ್ರಂ ಚ ಶೈರುದೈಕ್ಷತ। 
ಸಂಸ್ತಂಭಿತೋಽಭೂದಥ ದೇವರಾಜ-
ಸ್ತೇನೇಕ್ಷಿತಃ ಸ್ಥಾಣುರಿವಾವತಸ್ಥೇ॥  1-214-16 (9344) 
ಯದಾ ತು ಪರ್ಯಾಪ್ತಮಿಹಾಸ್ಯ ಕ್ರೀಡಯಾ
ತದಾ ದೇವೀಂ ರುದತೀಂ ತಾಮುವಾಚ। 
ಆನೀಯತಾಮೇಷ ಯತೋಽಹಮಾರಾ-
ನ್ನೈನಂ ದರ್ಪಃ ಪುನರಪ್ಯಾವಿಶೇತ॥  1-214-17 (9345) 
ತತಃ ಶಕ್ರಃ ಸ್ಪೃಷ್ಟಮಾತ್ರಸ್ತಯಾ ತು
ಸ್ರಸ್ತೈರಂಗೈಃ ಪತಿತೋಽಭೂದ್ಧರಣ್ಯಾಂ। 
ತಮಬ್ರವೀದ್ಭಗವಾನುಗ್ರತೇಜಾ
ಮೈವಂ ಪುನಃ ಶಕ್ರ ಕೃಥಾಃ ಕಥಂಚಿತ್॥  1-214-18 (9346) 
ನಿವರ್ತಯೈನಂ ಚ ಮಹಾದ್ರಿರಾಜಂ
ಬಲಂ ಚ ವೀರ್ಯಂ ಚ ತವಾಪ್ರಮೇಯಂ। 
ಛಿದ್ರಸ್ಯ ಚೈವಾವಿಶ ಮಧ್ಯಮಸ್ಯ
ಯತ್ರಾಸತೇ ತ್ವದ್ವಿಧಾಃ ಸೂರ್ಯಭಾಸಃ॥  1-214-19 (9347) 
ಸ ತದ್ವಿವೃತ್ಯ ವಿವರಂ ಮಹಾಗಿರೇ-
ಸ್ತುಲ್ಯದ್ಯುತೀಂಶ್ಚತುರೋಽನ್ಯಾಂದದರ್ಶ। 
ಸ ತಾನಭಿಪ್ರೇಕ್ಷ್ಯ ಬಭೂವ ದುಃಖಿತಃ
ಕಚ್ಚಿನ್ನಾಹಂ ಭವಿತಾ ವೈ ಯಥೇಮೇ॥  1-214-20 (9348) 
ತತೋ ದೇವೋ ಗಿರಿಶೋ ವಜ್ರಪಾಣಿಂ
ವಿವೃತ್ಯ ನೇತ್ರೇ ಕುಪಿತೋಽಭ್ಯುವಾಚ। 
ದರೀಮೇತಾಂ ಪ್ರವಿಶ ತ್ವಂ ಶತಕ್ರತೋ
ಯನ್ಮಾಂ ಬಾಲ್ಯಾದವಮಂಸ್ಥಾಃ ಪುರಸ್ತಾತ್॥  1-214-21 (9349) 
ಉಕ್ತಸ್ತ್ವೇವಂ ವಿಭುನಾ ದೇವರಾಜಃ
ಪ್ರಾವೇಪತಾಽಽರ್ತೋ ಭೃಶಮೇವಾಭಿಷಂಗಾತ್। 
ಸ್ರಸ್ತೈರಂಗೈರನಿಲೇನೇವ ನುನ್ನ-
ಮಶ್ವತ್ಥಪತ್ರಂ ಗಿರಿರಾಜಮೂರ್ಧ್ನಿ॥  1-214-22 (9350) 
ಸ ಪ್ರಾಂಜಲಿರ್ವೈ ವೃಷವಾಹನೇನ
ಪ್ರವೇಪಮಾನಃ ಸಹಸೈವಮುಕ್ತಃ। 
ಉವಾಚ ದೇವಂ ಬಹುರೂಪಮುಗ್ರ-
ಮದ್ಯಾಶೇಷಸ್ಯ ಭುವನಸ್ಯ ತ್ವಂ ಭವಾದ್ಯಃ॥  1-214-23 (9351) 
ತಮಬ್ರವೀದುಗ್ರವರ್ಚಾಃ ಪ್ರಹಸ್ಯ
ನೈವಂಶೀಲಾಃ ಶೇಷಮಿಹಾಪ್ನುವಂತಿ। 
ಏತೇಽಪ್ಯೇವಂ ಭವಿತಾರಃ ಪುರಸ್ತಾ-
ತ್ತಸ್ಮಾದೇತಾಂ ದರೀಮಾವಿಶ್ಯ ಶೇಷ್ಯ॥  1-214-24 (9352) 
ಏಷಾ ಭಾರ್ಯಾ ಭವಿತಾ ವೋ ನ ಸಂಶಯೋ
ಯೋನಿಂ ಸರ್ವೇ ಮಾನುಷೀಮಾವಿಶಧ್ವಂ। 
ತತ್ರ ಯೂಯಂ ಕರ್ಮ ಕೃತ್ವಾಽವಿಷಹ್ಯಂ
ಬಹೂನನ್ಯಾನ್ನಿಧನಂ ಪ್ರಾಪಯಿತ್ವಾ॥  1-214-25 (9353) 
`ಅಸ್ತ್ರೈರ್ದಿವ್ಯೈರ್ಮಾನುಷಾನ್ಯೋಧಯಿತ್ವಾ
ಶೂರಾನ್ಸರ್ವಾನಾಹವೇ ಸಂವಿಜಿತ್ಯ।' 
ಆಗಂತಾರಃ ಪುನರೇವೇಂದ್ರವಲೋಕಂ
ಸ್ವಕರ್ಮಣಾ ಪೂರ್ವಚಿತಂ ಮಹಾರ್ಹಂ।
ಸರ್ವಂ ಮಯಾ ಭಾಷಿತಮೇತದೇವಂ
ಕರ್ತವ್ಯಮನ್ಯದ್ವಿವಿಧಾರ್ಥಯುಕ್ತಂ॥  1-214-26 (9354) 
ಪೂರ್ವೇಂದ್ರಾ ಊಚುಃ। 1-214-27x (1197) 
ಗಮಿಷ್ಯಾಮೋ ಮಾನುಷಂ ದೇವಲೋಕಾ-
ದ್ದುರಾಧರೋ ವಿಹಿತೋ ಯತ್ರ ಮೋಕ್ಷಃ। 
ದೇವಾಸ್ತ್ವಸ್ಮಾನಾದಧೀರಂಜನನ್ಯಾಂ
ಧರ್ಮೋ ವಾಯುರ್ಮಘವಾನಶ್ವಿನೌ ಚ॥  1-214-27 (9355) 
ವ್ಯಾಸ ಉವಾಚ। 1-214-28x (1198) 
ಏತಚ್ಛ್ರುತ್ವಾ ವಜ್ರಪಾಣಿರ್ವಚಸ್ತು
ದೇವಶ್ರೇಷ್ಠಂ ಪುನರೇವೇದಮಾಹ। 
ವೀರ್ಯೇಣಾಹಂ ಪುರುಷಂ ಕಾರ್ಯಹೇತೋ-
ರ್ದದ್ಯಾಮೇಷಾಂ ಪಂಚಮಂ ಮತ್ಪ್ರಸೂತಂ॥  1-214-28 (9356) 
ವಿಶ್ವಭುಗ್ಭೂತಧಾಮಾ ಚ ಶಿಬಿರಿಂದ್ರಃ ಪ್ರತಾಪವಾನ್।
ಶಾಂತಿಶ್ಚತುರ್ಥಸ್ತೇಷಾಂ ವೈ ತೇಜಸ್ವೀ ಪಂಚಮಃ ಸ್ಮೃತಃ॥ 1-214-29 (9357) 
ತೇಷಾಂ ಕಾಮಂ ಭಗವಾನುಗ್ರಧನ್ವಾ
ಪ್ರಾದಾದಿಷ್ಟಂ ಸನ್ನಿಸರ್ಗಾದ್ಯಥೋಕ್ತಂ। 
ತಾಂ ಚಾಪ್ಯೇಷಾಂ ಯೋಷಿತಂ ಲೋಕಕಾಂತಾಂ
ಶ್ರಿಯಂ ಭಾರ್ಯಾಂ ವ್ಯದಧಾನ್ಮಾನುಷೇಷು॥  1-214-30 (9358) 
ತೈರೇವ ಸಾರ್ಧಂ ತು ತತಃ ಸ ದೇವೋ
ಜಗಾಮ ನಾರಾಯಣಮಪ್ರಮೇಯಂ। 
ಅನಂತಮವ್ಯಕ್ತಮಜಂ ಪುರಾಣಂ
ಸನಾತನಂ ವಿಶ್ವಮನಂತರೂಪಂ॥  1-214-31 (9359) 
ಸ ಚಾಪಿ ತದ್ವ್ಯದಧಾತ್ಸರ್ವಮೇವ
ತತಃ ಸರ್ವೇ ಸಂಬಭೂವುರ್ಧರಣ್ಯಮಾಂ। 
`ನರಂ ತು ದೇವಂ ವಿಬುಧಪ್ರಧಾನ-
ಮಿಂದ್ರಾಜ್ಜಿಷ್ಣುಂ ಪಂಚಮಂ ಕಲ್ಪಯಿತ್ವಾ।'
ಸ ಚಾಪಿ ಕೇಶೌ ಹರಿರುದ್ಬಬರ್ಹ
ಶುಕ್ಲಮೇಕಮಪರಂ ಚಾಪಿ ಕೃಷ್ಣಂ॥  1-214-32 (9360) 
ತೌ ಚಾಪಿ ಕೇಶೌ ವಿಶತಾಂ ಯದೂನಾಂ
ಕುಲೇ ಸ್ತ್ರಿಯೌ ದೇವಕೀಂ ರೋಹಿಣೀಂ ಚ। 
ತಯೋರೇಕೋ ಬಲದೇವೋ ಬಭೂವ
ಯೋಽಸೌ ಶ್ವೇತಸ್ಯ ದೇವಸ್ಯ ಕೇಶಃ।
ಕೃಷ್ಣೋ ದ್ವಿತೀಯಃ ಕೇಶವಃ ಸಂಬಭೂವ
ಕೇಶೋ ಯೋಽಸೌ ವರ್ಣತಃ ಕೃಷ್ಣ ಉಕ್ತಃ॥  1-214-33 (9361) 
ಯೇ ತೇ ಪೂರ್ವಂ ಶಕ್ರರೂಪಾ ನಿಬದ್ಧಾ-
ಸ್ತಸ್ಯಾಂ ದರ್ಯಾಂ ಪರ್ವತಸ್ಯೋತ್ತರಸ್ಯ। 
ಇಹೈವ ತೇ ಪಾಂಡವಾ ವೀರ್ಯವಂತಃ
ಶಕ್ರಸ್ಯಾಂಶಃ ಪಾಂಡವಃ ಸವ್ಯಸಾಚೀ॥  1-214-34 (9362) 
ಏವಮೇತೇ ಪಾಂಡವಾಃ ಸಂಬಭೂವು-
ರ್ಯೇ ತೇ ರಾಜನ್ಪೂರ್ವಮಿಂದ್ರಾ ಬಭೂವುಃ। 
ಲಕ್ಷ್ಮೀಶ್ಚೈಷಾಂ ಪೂರ್ವಮೇವೋಪದಿಷ್ಟಾ
ಭಾರ್ಯಾ ಯೈಷಾ ದ್ರೌಪದೀ ದಿವ್ಯರೂಪಾ॥  1-214-35 (9363) 
ಕಥಂ ಹಿ ಸ್ತ್ರೀ ಕರ್ಮಣಾ ತೇ ಮಹೀತಲಾ-
ತ್ಸಮುತ್ತಿಷ್ಠೇದನ್ಯತೋ ದೈವಯೋಗಾತ್। 
ಯಸ್ಯಾ ರೂಪಂ ಸೋಮಸೂರ್ಯಪ್ರಕಾಶಂ
ಗಂಧಶ್ಚಾಸ್ಯಾಃ ಕೋಶಮಾತ್ರಾತ್ಪ್ರವಾತಿ॥  1-214-36 (9364) 
ಇದಂ ಚಾನ್ಯತ್ಪ್ರೀತಿಪೂರ್ವಂ ನರೇಂದ್ರ
ದದಾನಿ ತೇ ವರಮತ್ಯದ್ಭುತಂ ಚ। 
ದಿವ್ಯಂ ಚಕ್ಷುಃ ಪಶ್ಯ ಕುಂತೀಸುತಾಂಸ್ತ್ವಂ
ಪುಣ್ಯೈರ್ದಿವ್ಯೈಃ ಪೂರ್ವದೇಹೈರುಪೇತಾನ್॥  1-214-37 (9365) 
ವೈಶಂಪಾಯನ ಉವಾಚ। 1-214-38x (1199) 
ತತೋ ವ್ಯಾಸಃ ಪರಮೋದಾರಕರ್ಮಾ
ಶುಚಿರ್ವಿಪ್ರಸ್ತಪಸಾ ತಸ್ಯ ರಾಜ್ಞಃ। 
ಚಕ್ಷುರ್ದಿವ್ಯಂ ಪ್ರದದೌ ತಾಂಶ್ಚ ಸರ್ವಾನ್
ರಾಜಾಽಪಶ್ಯತ್ಪೂರ್ವದೇಹೈರ್ಯಥಾವತ್॥  1-214-38 (9366) 
ತತೋ ದಿವ್ಯಾನ್ಹೇಮಕಿರೀಟಮಾಲಿನಃ
ಶಕ್ರಪ್ರಖ್ಯಾನ್ಪಾವಕಾದಿತ್ಯವರ್ಣಾನ್। 
ಬದ್ಧಾಪೀಡಾಂಶ್ಚಾರುರೂಪಾಂಶ್ಚ ಯೂನೋ
ವ್ಯೂಢೋರಸ್ಕಾಂಸ್ತಾಲಮಾತ್ರಾಂದದರ್ಶ॥  1-214-39 (9367) 
ದಿವ್ಯೈರ್ವಸ್ತ್ರೈರಜೋಭಿಃ ಸುಗಂಧೈ-
ರ್ಮಾಲ್ಯೈಶ್ಚಾಗ್ರ್ಯೈಃ ಶೋಭಮಾನಾನತೀವ। 
ಸಾಕ್ಷಾತ್ತ್ರ್ಯಕ್ಷಾನ್ವಾ ವಸೂಂಶ್ಚಾಪಿ ರುದ್ರಾ-
ನಾದಿತ್ಯಾನ್ವಾ ಸರ್ವಗುಣೋಪಪನ್ನಾನ್॥  1-214-40 (9368) 
ತಾನ್ಪೂರ್ವೇಂದ್ರಾನಭಿವೀಕ್ಷ್ಯಾಭಿರೂಪಾ-
ತ್ರ್ಶಕ್ರಾತ್ಮಜಂ ಚೇಂದ್ರರೂಪಂ ನಿಶಂಯ। 
ಪ್ರೀತೋ ರಾಜಾ ದ್ರುಪದೋ ವಿಸ್ಮಿತಶ್ಚ
ದಿವ್ಯಾಂ ಮಾಯಾಂ ತಾಮವೇಕ್ಷ್ಯಾಪ್ರಮೇಯಾಂ॥  1-214-41 (9369) 
ತಾಂ ಚೈವಾಗ್ರ್ಯಾಂ ಸ್ತ್ರಿಯಮತಿರೂಪಯುಕ್ತಾಂ
ದಿವ್ಯಾಂ ಸಾಕ್ಷಾತ್ಸೋಮವಹ್ನಿಪ್ರಕಾಶಾಂ। 
ಯೋಗ್ಯಾಂ ತೇಷಾಂ ರೂಪತೇಜೋಯಶೋಭಿಃ
ಪತ್ನೀ ಮತ್ವಾ ಹೃಷ್ಟವಾನ್ಪಾರ್ಥಿವೇಂದ್ರಃ॥  1-214-42 (9370) 
ಸ ತದ್ದೃಷ್ಟ್ವಾ ಮಹದಾಶ್ಚರ್ಯರೂಪಂ
ಜಗ್ರಾಹ ಪಾದೌ ಸತ್ಯವತ್ಯಾಃ ಸುತಸ್ಯ। 
ನೈತಚ್ಚಿತ್ರಂ ಪರಮರ್ಷೇ ತ್ವಯೀತಿ
ಪ್ರಸನ್ನಚೇತಾಃ ಸ ಉವಾಚ ಚೈನಂ॥  1-214-43 (9371) 
`ವ್ಯಾಸ ಉವಾಚ। 1-214-44x (1200) 
ಇದಂ ಚಾಪಿ ಪುರಾವೃತ್ತಂ ತನ್ನಿಬೋಧ ಚ ಭೂಮಿಮ।
ಕೀರ್ತ್ಯಮಾನಂ ನೃಪರ್ಷೀಣಾಂ ಪೂರ್ವೇಷಾಂ ದಾರಕರ್ಮಣಿ॥ 1-214-44 (9372) 
ನಿತಂತುರ್ನಾಮ ರಾಜರ್ಷಿರ್ಬಭೂವ ಭುವಿ ವಿಶ್ರುತಃ।
ತಸ್ಯ ಪುತ್ರಾ ಮಹೇಷ್ವಾಸಾ ಬಭೂವುಃ ಪಂಚ ಭೂಮಿತಾಃ॥ 1-214-45 (9373) 
ಸಾಲ್ವೇಯಃ ಶೂರಸೇನಶ್ಚ ಶ್ರುತಸೇನಶ್ಚ ವೀರ್ಯವಾನ್।
ತಿಂದುಸಾರೋಽತಿಸಾರಶ್ಚ ಕ್ಷತ್ರಿಯಾಃ ಕ್ರತುಯಾಜಿನಃ॥ 1-214-46 (9374) 
ನಾತಿಚಕ್ರಮುರನ್ಯೋನ್ಯಮನ್ಯೋನ್ಯಸ್ಯ ಪ್ರಿಯಂವದಾಃ।
ಅನೀರ್ಷ್ಯವೋ ಧರ್ಮವಿದಃ ಸೌಂಯಾಶ್ಚೈವ ಪ್ರಿಯಕರಾಃ॥ 1-214-47 (9375) 
ಏತಾನ್ನೈತಂತವಾನ್ಪಂಚ ಶಿಬಿಪುತ್ರೀ ಸ್ವಯಂವರೇ।
ಅವಾಪ ಸ್ವಪತೀನ್ವೀರಾನ್ಭೌಮಾಶ್ವೀ ಮನುಜಾಧಿಪಾನ್॥ 1-214-48 (9376) 
ವೀಣೇವ ಮಧುರಾರಾವಾ ಗಾಂಧರ್ವಸ್ವರಮೂರ್ಚ್ಛಿತಾ।
ಉತ್ತಮಾ ಸರ್ವನಾರೀಣಾಂ ಭೌಮಾಶ್ವೀ ಹ್ಯಭವತ್ತದಾ॥ 1-214-49 (9377) 
ಯಸ್ಯಾ ನೈತಂತವಾಃ ಪಂಚ ಪತಯಃ ಕ್ಷತ್ರಿಯರ್ಷಭಾಃ।
ಬಭೂವುಃ ಪೃಥಿವೀಪಾಲಾಃ ಸರ್ವೈಃ ಸಮುದಿತಾ ಗುಣೈಃ॥ 1-214-50 (9378) 
ತೇಷಾಮೇಕಾಭವದ್ಭಾರ್ಯಾ ರಾಜ್ಞಾಮೌಶೀನರೀ ಶುಭಾ।
ಭೌಮಾಶ್ವೀ ನಾಮ ಭದ್ರಂ ತೇ ತಥಾರೂಪಗುಣಾನ್ವಿತಾ॥ 1-214-51 (9379) 
ಪಂಚಭ್ಯಃ ಪಂಚಧಾ ಪಂಚ ದಾಯಾದಾನ್ಸಾ ವ್ಯಜಾಯತ।
ತೇಭ್ಯೋ ನೈತಂತವೇಭ್ಯಸ್ತು ರಾಜಶಾರ್ದೂಲ ವೈ ತದಾ॥ 1-214-52 (9380) 
ಪೃಥಗಾಖ್ಯಾಽಭವತ್ತೇಷಾಂ ಭ್ರಾತೄಣಾಂ ಪಂಚಧಾ ಭುವಿ।
ಯಥಾವತ್ಕೀರ್ತ್ಯಮಾನಾಂಸ್ತಾಂಛೃಣು ಮೇ ರಾಜಸತ್ತಮ॥ 1-214-53 (9381) 
ಸಾಲ್ವೇಯಾಃ ಶೂರಸೇನಾಶ್ಚ ಶ್ರುತಸೇನಾಶ್ಚ ಪಾರ್ಥಿವಾಃ।
ತಿಂದುಸಾರಾತಿಸಾರಾಶ್ಚ ವಂಶಾ ಏಷಾಂ ನೃಪೋತ್ತಮ॥ 1-214-54 (9382) 
ಏವಮೇಕಾಽಭವದ್ಭಾರ್ಯಾ ಭೌಮಾಶ್ವೀ ಭುವಿ ವಿಶ್ರುತಾ।
ತಥೈವ ದ್ರುಪದೈಷಾ ತೇ ಸುತಾ ವೈ ದೇವರೂಪಿಣೀ। 
ಪಂಚಾನಾಂ ವಿಹಿತಾ ಪತ್ನೀ ಕೃಷ್ಣಾ ಪಾರ್ಷತ್ಯನಿಂದಿತಾ'॥  1-214-55 (9383) 
ವ್ಯಾಸ ಉವಾಚ। 1-214-56x (1201) 
ಆಸೀತ್ತಪೋವಂನೇ ಕಾಚಿದೃಷೇಃ ಕನ್ಯಾ ಮಹಾತ್ಮನಃ।
ನಾಧ್ಯಗಚ್ಛತ್ಪತಿಂ ಸಾ ತು ಕನ್ಯಾ ರೂಪವತೀ ಸತೀ॥ 1-214-56 (9384) 
ತೋಷಯಾಮಾಸ ತಪಸಾ ಸಾ ಕಿಲೋಗ್ರೇಣ ಶಂಕರಂ।
ತಾಮುವಾಚೇಶ್ವರಃ ಪ್ರೀತೋ ವೃಣು ಕಾಮಮಿತಿ ಸ್ವಯಂ॥ 1-214-57 (9385) 
ಸೈವಮುಕ್ತಾಽಬ್ರವೀತ್ಕನ್ಯಾ ದೇವಂ ವರದಮೀಶ್ವರಂ।
ಪತಿಂ ಸರ್ವಗುಣೋಪೇತಮಿಚ್ಛಾಮೀತಿ ಪುನಃಪುನಃ॥ 1-214-58 (9386) 
ದದೌ ತಸ್ಯೈ ಸ ದೇವೇಶಸ್ತಂ ವರಂ ಪ್ರೀತಮಾನಸಃ।
ಪಂಚ ತೇ ಪತಯೋ ಭದ್ರೇ ಭವಿಷ್ಯಂತೀತಿ ಶಂಕರಃ॥ 1-214-59 (9387) 
ಸಾ ಪ್ರಸಾದಯತೀ ದೇವಮಿದಂ ಭೂಯೋಽಭ್ಯಭಾಷತ।
ಏಕಂ ಪತಿಂ ಗುಣೋಪೇತಂ ತ್ವತ್ತೋಽರ್ಹಾಮೀತಿ ಶಂಕರ॥ 1-214-60 (9388) 
ತಾಂ ದೇವದೇವಃ ಪ್ರೀತಾತ್ಮಾ ಪುನಃ ಪ್ರಾಹ ಶುಭಂ ವಚಃ।
ಪಂಚಕೃತ್ವಸ್ತ್ವಯೋಕ್ತೋಽಹಂ ಪತಿಂ ದೇಹೀತಿ ವೈ ಪುನಃ॥ 1-214-61 (9389) 
ತತ್ತಥಾ ಭವಿತಾ ಭದ್ರೇ ವಚಸ್ತದ್ಭದ್ರಮಸ್ತು ತೇ।
ದೇಹಮನ್ಯಂ ಗತಾಯಾಸ್ತೇ ಸರ್ವಮೇತದ್ಭವಿಷ್ಯತಿ॥ 1-214-62 (9390) 
ದ್ರುಪದೈಷಾ ಹಿ ಸಾ ಜಜ್ಞೇ ಸುತಾ ವೈ ದೇವರೂಪಿಣೀ।
ಪಂಚಾನಾಂ ವಿಹಿತಾ ಪತ್ನೀ ಕೃಷ್ಣಾ ಪಾರ್ಷತ್ಯನಿಂದಿತಾ॥ 1-214-63 (9391) 
`ಸೈವ ನಾಲಾಯನೀ ಭೂತ್ವಾ ರೂಪೇಣಾಪ್ರತಿಮಾ ಭುವಿ।
ಮೌದ್ಗಲ್ಯಂ ಪತಿಮಾಸ್ಥಾಯ ಶಿವಾದ್ವರಮಭೀಪ್ಸತೀ॥ 1-214-64 (9392) 
ಏತದ್ದೇವರಹಸ್ಯಂ ತೇ ಶ್ರಾವಿತಂ ರಾಜಸತ್ತಮ।
ನಾಖ್ಯಾತವ್ಯಂ ಕಸ್ಯಚಿದ್ವೈ ದೇವಗುಹ್ಯಮಿದಂ ಯತಃ॥'  1-214-65 (9393) 
ಸ್ವರ್ಗಶ್ರೀಃ ಪಾಂಡವಾರ್ಥಂ ತು ಸಮುತ್ಪನ್ನಾ ಮಹಾಮಖೇ।
ಸೇಹ ತಪ್ತ್ವಾ ತಪೋ ಘೋರಂ ದುಹಿತೃತ್ವಂ ತವಾಗತಾ॥ 1-214-66 (9394) 
ಸೈಷಾ ದೇವೀ ರುಚಿರಾ ದೇವಜುಷ್ಟಾ
ಪಂಚಾನಾಮೇಕಾ ಸ್ವಕೃತೇನೇಹ ಕರ್ಮಣಾ। 
ಸೃಷ್ಟಾ ಸ್ವಯಂ ದೇವಪತ್ನೀ ಸ್ವಯಂಭುವಾ
ಶ್ರುತ್ವಾ ರಾಜಂದ್ರುಪದೇಷ್ಟಂ ಕುರುಷ್ವ॥ ॥  1-214-67 (9395) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವೈವಾಹಿಕಪರ್ವಣಿ ಚತುರ್ದಶಾಧಿಕದ್ವಿಶತತಮೋಽಧ್ಯಾಯಃ॥ 214 ॥

Mahabharata - Adi Parva - Chapter Footnotes

1-214-1 ಶಮಿತಾ ಯಜ್ಞೇ ಪಶುವಧಕರ್ತಾ ತಸ್ಯ ಭಾವಃ ಶಾಮಿತ್ರಂ॥ 1-214-3 ಯತ್ರ ಪ್ರಜಾಪತಿಸ್ತತ್ರ ಸೋಮಾದಯಃ ಸಮಾಜಗ್ಮುಃ॥ 1-214-11 ತಸ್ಯಾಃ ಅಶ್ರುಬಿಂದುಃ। ಸಂಧಿರಾರ್ಷಃ॥ 1-214-21 ತತಃ ಶೀಘ್ರಮಪ್ರವೇಶಾದ್ಧೇತೋಃ॥ 1-214-23 ಹೇ ಭವ ಅದ್ಯ ತ್ವಮಶೇಷಸ್ಯ ಭುವನಸ್ಯ ಆದ್ಯಃ ಪತಿರಸಿ। ಅದ್ಯೇತ್ಯನೇನ ಮಾಂ ಜಿತ್ವೈವ ನತ್ವನ್ಯಥೇತಿ ಸೂಚಿತಂ॥ 1-214-24 ಶೇಷಂ ಪ್ರಸಾದಂ॥ 1-214-27 ದುರಾಧರೋ ದುಷ್ಪ್ರಾಪಃ॥ 1-214-28 ವೀರ್ಯೇಣ ಶುಕ್ರದ್ವಾರಾ ಪುರುಷಮಂಶಭೂತಂ ದದ್ಯಾಂ॥ 1-214-29 ತೇಜಸ್ವೀ ಇಂದ್ರಾಂಶಃ॥ 1-214-31 ತೈರ್ವಿಶ್ವಭುಗಾದಿಭಿಃ। ಸ ದೇವೋ ಮಹಾದೇವಃ॥ 1-214-32 ವ್ಯದಧಾದ್ವಿಹಿತವಾನ್ ಆಜ್ಞಪ್ತವಾನಿತ್ಯರ್ಥಃ। ಉದ್ಬಬರ್ಹ ಉದ್ಧೃತವಾನ್॥ 1-214-38 ತಸ್ಯ ರಾಜ್ಞಃ। ತಸ್ಮೈ ರಾಜ್ಞೇ॥ ಚತುರ್ದಶಾಧಿಕದ್ವಿಶತತಮೋಽಧ್ಯಾಯಃ॥ 214 ॥



ಆದಿಪರ್ವ - ಅಧ್ಯಾಯ 215

॥ ಶ್ರೀಃ ॥

1.215. ಅಧ್ಯಾಯಃ 215 

Mahabharata - Adi Parva - Chapter Topics

ಯುಧಿಷ್ಠಿರಾದೀನಾಂ ಕ್ರಮೇಣ ದ್ರೌಪದ್ಯಾಃ ಪಾಣಿಗ್ರಹಣಂ॥ 1 ॥

Mahabharata - Adi Parva - Chapter Text

1-215-0 (9396) 
ದ್ರುಪದ ಉವಾಚ। 1-215-0x (1202) 
ಅಶ್ರುತ್ವೈವಂ ವಚನಂ ತೇ ಮಹರ್ಷೇ
ಮಯಾ ಪೂರ್ವಂ ಯತಿತಂ ಸಂವಿಧಾತುಂ। 
ನ ವೈ ಶಕ್ಯಂ ವಿಹಿತಸ್ಯಾಪಯಾನಂ
ತದೇವೇದಮುಪಪನ್ನಂ ವಿಧಾನಂ॥  1-215-1 (9397) 
ದಿಷ್ಟಸ್ಯ ಗ್ರಂಥಿರನಿವರ್ತನೀಯಃ
ಸ್ವಕರ್ಮಣಾ ವಿಹಿತಂ ತೇನ ಕಿಂಚಿತ್। 
ಕೃತಂ ನಿಮಿತ್ತಮಿಹ ನೈಕಹೇತೋ-
ಸ್ತದೇವೇದಮುಪನ್ನಂ ವಿಧಾನಂ॥  1-215-2 (9398) 
ಯಥೈವ ಕೃಷ್ಣೋಕ್ತವತೀ ಪುರಸ್ತಾ-
ನ್ನೈಕಾನ್ಪತೀನ್ಮೇ ಭಗವಾಂದದಾತು। 
ಸ ಚಾಪ್ಯೇವಂ ವರಮಿತ್ಯಬ್ರವೀತ್ತಾಂ
ದೇವೋ ಹಿ ವೇತ್ತಾ ಪರಮಂ ಯದತ್ರ॥  1-215-3 (9399) 
ಯದಿ ಚೈವಂ ವಿಹಿತಃ ಶಂಕರೇಣ
ಧರ್ಮೋಽಧರ್ಮೋ ವಾ ನಾತ್ರ ಮಮಾಪರಾಧಃ। 
ಗೃಹ್ಣಂತ್ವಿಮೇ ವಿಧಿತತ್ಪಾಣಿಮಸ್ಯಾ
ಯಥೋಪಜೋಷಂ ವಿಹಿತೈಷಾಂ ಹಿ ಕೃಷ್ಣಾ॥  1-215-4 (9400) 
ವ್ಯಾಸ ಉವಾಚ। 1-215-5x (1203) 
ನಾಯಂ ವಿಧಿರ್ಮಾನುಷಾಣಾಂ ವಿವಾಹೇ
ದೇವಾ ಹ್ಯೇತೇ ದ್ರೌಪದೀ ಚಾಪಿ ಲಕ್ಷ್ಮೀಃ। 
ಪ್ರಾಕ್ಕರ್ಮಣಃ ಸುಕೃತಾತ್ಪಾಂಡವಾನಾಂ
ಪಂಚಾನಾಂ ಭಾರ್ಯಾ ದೇವದೇವಪ್ರಸಾದಾತ್॥  1-215-5 (9401) 
ತೇಷಾಮೇವಾಯಂ ವಿಹಿತಃ ಸ್ಯಾದ್ವಿವಾಹೋ
ಯಥಾ ಹ್ಯೇಷ ದ್ರೌಪದೀಪಾಂಡವಾನಾಂ। 
ಅನ್ಯೇಷಾಂ ನೃಣಾಂ ಯೋಷಿತಾಂ ಚ
ನ ಧರ್ಮಃ ಸ್ಯಾನ್ಮಾನವೋಕ್ತೋ ನರೇಂದ್ರ॥  1-215-6 (9402) 
ವೈಶಂಪಾಯನ ಉವಾಚ। 1-215-7x (1204) 
ತತ ಆಜಗ್ಮತುಸ್ತತ್ರ ತೌ ವ್ಯಾಸದ್ರುಪದಾವುಭೌ।
ಕುಂತೀ ಸಪುತ್ರಾ ಯತ್ರಾಸ್ತೇ ಧೃಷ್ಟದ್ಯುಂನಶ್ಚ ಪಾರ್ಷತಃ। 
ತತೋ ದ್ವೈಪಾಯನಃ ಕೃಷ್ಣೋ ಯುಧಿಷ್ಠಿರಮಥಾಗಮತ್॥'  1-215-7 (9403) 
ತತೋಽಬ್ರವೀದ್ಭಗವಾಂಧರ್ಮರಾಜ-
ಮದ್ಯೈವ ಪುಣ್ಯೇಽಹನಿ ಪಾಂಡವೇಯ। 
ಪುಣ್ಯೇ ಪುಷ್ಯೇ ಯೋಗಮುಪೈತಿ ಚಂದ್ರಮಾಃ
ಪಾಣಿಂ ಕೃಷ್ಣಾಯಾಸ್ತ್ವಂ ಗೃಹಾಣಾದ್ಯ ಪೂರ್ವಂ॥  1-215-8 (9404) 
`ಏವಮುಕ್ತ್ವಾ ಧರ್ಮರಾಜಂ ಭೀಮಾದೀನಪ್ಯಭಾಷತ॥  1-215-9 (9405) 
ಕ್ರಮೇಣ ಪುರುಷವ್ಯಾಘ್ರಾಃ ಪಾಣಿಂ ಗೃಹ್ಣಂತು ಪಾಣಿಭಿಃ।
ಏವಮೇವ ಮಯಾ ಸರ್ವಂ ದೃಷ್ಟಮೇತತ್ಪುರಾಽನಘಾಃ॥ 1-215-10 (9406) 
ವೈಶಂಪಾಯನ ಉವಾಚ। 1-215-11x (1205) 
ತತೋ ರಾಜಾ ಯಜ್ಞಸೇನಃ ಸಪುತ್ರೋ
ಜನ್ಯಾರ್ಥಣುಕ್ತಂ ಬಹು ತತ್ತದಗ್ರ್ಯಂ। 
`ಸಮರ್ಥಯಾಮಾಸ ಮಹಾನುಭಾವೋ
ಹೃಷ್ಟಃ ಸಪುತ್ರಃ ಸಹಬಂಧುವರ್ಗಃ।'
ಸಮಾನಯಾಮಾಸ ಸುತಾಂ ಚ ಕೃಷ್ಣಾ-
ಮಾಪ್ಲಾವ್ಯ ರತ್ನೈರ್ಬಹುಭಿರ್ವಿಭೂಷ್ಯ॥  1-215-11 (9407) 
ತತಸ್ತು ಸರ್ವೇ ಸುಹೃದೋ ನೃಪಸ್ಯ
ಸಮಾಜಗ್ಮುಃ ಸಹಿತಾ ಮಂತ್ರಿಣಶ್ಚ। 
ದ್ರಷ್ಟುಂ ವಿವಾಹಂ ಪರಮಪ್ರತೀತಾ
ದ್ವಿಜಾಶ್ಚ ಪೌರಾಶ್ಚ ಯಥಾಪ್ರಧಾನಾಃ॥  1-215-12 (9408) 
ತತೋಽಸ್ಯ ವೇಶ್ಮಾಗ್ರ್ಯಜನೋಪಶೋಭಿತಂ
ವಿಸ್ತೀರ್ಣಪದ್ಮೋತ್ಪಲಭೂಷಿತಾಜಿರಂ। 
ಬಲೌಘರತ್ನೌಘವಿಚಿತ್ರಮಾಬಭೌ
ನಭೋ ಯಥಾ ನಿರ್ಮಲತಾರಕಾನ್ವಿತಂ॥  1-215-13 (9409) 
ತತಸ್ತು ತೇ ಕೌರವರಾಜಪುತ್ರಾ
ವಿಭೂಷಿತಾಃ ಕುಂಡಲಿನೋ ಯುವಾನಃ। 
ಮಹಾರ್ಹವಸ್ತ್ರಾಂಬರಚಂದನೋಕ್ಷಿತಾಃ
ಕೃತಾಭಿಷೇಕಾಃ ಕೃತಮಂಗಲಕ್ರಿಯಾಃ॥  1-215-14 (9410) 
ಪುರೋಹಿತೇನಾಗ್ನಿಸಮಾನವರ್ಚಸಾ
ಸಹೈವ ಧೌಂಯೇನ ಯತಾವಿಧಿ ಪ್ರಭೋ। 
ಕ್ರಮೇಣ ಸರ್ವೇ ವಿವಿಶುಸ್ತತಃ ಸದೋ
ಮಹರ್ಷಭಾ ಗೋಷ್ಠಮಿವಾಭಿನಂದಿನಃ॥  1-215-15 (9411) 
ತತಃ ಸಮಾಧಾಯ ಸ ವೇದಪರಾಗೋ
ಜುಹಾವ ಮಂತ್ರೈರ್ಜ್ವಲಿತಂ ಹುತಾಶನಂ। 
ಯುಧಿಷ್ಠಿರಂ ಚಾಪ್ಯುಪನೀಯ ಮಂತ್ರವಿ-
ನ್ನಿಯೋಜಯಾಮಾಸ ಸಹೈವ ಕೃಷ್ಣಯಾ॥  1-215-16 (9412) 
ಪ್ರದಕ್ಷಿಣಂ ತೌ ಪ್ರಗೃಹೀತಪಾಣೀ
ಸಮಾನಯಾಮಾಸ ಸ ವೇದಪರಾಗಃ। 
`ವಿಪ್ರಾಂಶ್ಚ ಸಂತರ್ಪ್ಯ ಯುಧಿಷ್ಠಿರೋ ಧನೈ-
ರ್ಗೋಭಿಶ್ಚ ರತ್ನೈರ್ವಿವಿಧೈಶ್ಚ ಪೂರ್ವಂ॥  1-215-17 (9413) 
ತದಾ ಸ ರಾಜಾ ದ್ರುಪದಸ್ಯ ಪುತ್ರಿಕಾ-
ಪಾಣಿಂ ಪ್ರಜಗ್ರಾಹ ಹುತಾಶನಾಗ್ರತಃ। 
ಧೌಂಯೇನ ಮಂತ್ರೈರ್ವಿಧಿವದ್ಭುತೇಽಗ್ನೌ
ಸಹಾಗ್ನಿಕಲ್ಪೈರ್ಋಷಿಭಿಃ ಸಮೇತ್ಯ॥  1-215-18 (9414) 
ತತೋಽಂತರಿಕ್ಷಾತ್ಕುಸುಮಾನಿ ಪೇತು-
ರ್ವವೌ ಚ ವಾಯುಃ ಸುಮನೋಜ್ಞಗಂಧಃ। 
ತತೋಽಭ್ಯನುಜ್ಞಾಪ್ಯ ಸಮಾಜಶೋಭಿತಂ
ಯುಧಿಷ್ಠಿರಂ ರಾಜಪುರೋಹಿತಸ್ತದಾ॥  1-215-19 (9415) 
ವಿಪ್ರಾಂಶ್ಚ ಸರ್ವಾನ್ಸುಹೃದಶ್ಚ ರಾಜ್ಞಃ
ಸಮೇತ್ಯ ರಾಜಾನಮದೀನಸತ್ವಂ। 
ಜಗಾದ ಭೂಯೋಽಪಿ ಮಹಾನುಭಾವೋ
ವಚೋಽರ್ಥಯುಕ್ತಂ ಮನುಜೇಶ್ವರಂ ತಂ॥  1-215-20 (9416) 
ಗೃಹ್ಣಂತ್ವಥಾನ್ಯೇ ನರದೇವಕನ್ಯಾ-
ಪಾಣಿಂ ಯಥಾವನ್ನರದೇವಪುತ್ರಾಃ। 
ತಮಭ್ಯನಂದದ್ದ್ರುಪದಸ್ತಥಾ ದ್ವಿಜಂ
ತಥಾ ಕುರುಷ್ವೇತಿ ತಮಾದಿದೇಶ॥  1-215-21 (9417) 
ಪುರೋಹಿತಸ್ಯಾನುಮತೇನ ರಾಜ್ಞ-
ಸ್ತೇ ರಾಜಪುತ್ರಾ ಮುದಿತಾ ಬಭೂವುಃ। 
ಕ್ರಮೇಣ ಚಾನ್ಯೇ ಚ ನರಾಧಿಪಾತ್ಮಜಾ
ವರಸ್ತ್ರಿಯಾಸ್ತೇ ಜಗೃಹುಃ ಕರಂ ತದಾ॥'  1-215-22 (9418) 
ಅಹನ್ಯಹನ್ಯುತ್ತಮರೂಪಧಾರಿಣೋ
ಮಹಾರಥಾಃ ಕೌರವವಂಶವರ್ಧನಾಃ॥  1-215-23 (9419) 
ಇದಂ ಚ ತತ್ರಾದ್ಭುತರೂಪಮುತ್ತಮಂ
ಜಗಾದ ದೇವರ್ಷಿರತೀತಮಾನುಷಂ। 
ಮಹಾನುಭಾವಾ ಕಿಲ ಸಾ ಸುಮಧ್ಯಮಾ
ಬಭೂವ ಕನ್ಯೈವ ಗತೇ ಗತೇಽಹನಿ॥  1-215-24 (9420) 
`ಪತಿಶ್ವಶುರತಾ ಜ್ಯೇಷ್ಠೇ ಪತಿದೇವರತಾಽನುಜೇ।
ಮಧ್ಯಮೇಷು ಚ ಪಾಂಚಾಲ್ಯಾಸ್ತ್ರಿತಯಂ ತ್ರಿತಯಂ ತ್ರಿಷು॥'  1-215-25 (9421) 
ಕೃತೇ ವಿವಾಹೇ ದ್ರುಪದೋ ಧನಂ ದದೌ
ಮಹಾರಥೇಭ್ಯೋ ಬಹುರೂಪಮುತ್ತಮಂ। 
ಶತಂ ರಥಾನಾಂ ವರಹೇಮಮಾಲಿನಾಂ
ಚತುರ್ಯುಜಾಂ ಹೇಮಖಲೀನಮಾಲಿನಾಂ॥  1-215-26 (9422) 
ಶತಂ ಗಜಾನಾಮಪಿ ಪದ್ಮಿನಾಂ ತಥಾ
ಶತಂ ಗಿರಿಣಾಮಿವ ಹೇಮಶೃಂಗಿಣಾಂ। 
ತಥೈವ ದಾಸೀಶತಮಗ್ರ್ಯಯೌವನಂ
ಮಹಾರ್ಹವೇಷಾಭರಣಾಂಬರಸ್ರಜಂ॥  1-215-27 (9423) 
ಪೃಥಕ್ಪೃಥಗ್ದಿವ್ಯದೃಶಾಂ ಪುನರ್ದದೌ
ತದಾ ಧನಂ ಸೌಮಕಿರಗ್ನಿಸಾಕ್ಷಿಕಂ। 
ತಥೈವ ವಸ್ತ್ರಾಣಿ ವಿಭೂಷಣಾನಿ
ಪ್ರಭಾವಯುಕ್ತಾನಿ ಮಹಾನುಭಾವಃ॥  1-215-28 (9424) 
ಕೃತೇ ವಿವಾಹೇ ಚ ತತಸ್ತು ಪಾಂಡವಾಃ
ಪ್ರಭೂತರತ್ನಾಮುಪಲಭ್ಯ ತಾಂ ಶ್ರಿಯಂ। 
ವಿಜಹ್ರುರಿಂದ್ರಪ್ರತಿಮಾ ಮಹಾಬಲಾಃ
ಪುರೇ ತು ಪಾಂಚಾಲನೃಪಸ್ಯ ತಸ್ಯ ಹ॥ ॥  1-215-29 (9425) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವೈವಾಹಿಕಪರ್ವಣಿ ಪಂಚದಶಾಧಿಕದ್ವಿಶತತಮೋಽಧ್ಯಾಯಃ॥ 215 ॥

Mahabharata - Adi Parva - Chapter Footnotes

1-215-26 ಚತುರ್ಯುಜಾಮಶ್ವಚತುಷ್ಟಯಯುಜಾಂ॥ ಪಂಚದಶಾಧಿಕದ್ವಿಶತತಮೋಽಧ್ಯಾಯಃ॥ 215 ॥



ಆದಿಪರ್ವ - ಅಧ್ಯಾಯ 216

॥ ಶ್ರೀಃ ॥

1.216. ಅಧ್ಯಾಯಃ 216 

Mahabharata - Adi Parva - Chapter Topics

ದ್ರೌಪದೀಂಪ್ರತಿ ಕುಂತ್ಯಾ ಆಶೀರ್ವಾದಃ॥ 1 ॥ ಶ್ರೀಕೃಷ್ಣಪ್ರೇಷಿತಾಲಂಕಾರಾದೀನಾಂ ಪಾಂಡವೈಃ ಸ್ವೀಕಾರಃ॥ 2 ॥

Mahabharata - Adi Parva - Chapter Text

1-216-0 (9426) 
ವೈಶಂಪಾಯನ ಉವಾಚ। 1-216-0x (1206) 
ಪಾಂಡವೈಃ ಸಹ ಸಂಯೋಗಂ ಗತಸ್ಯ ದ್ರುಪದಸ್ಯ ಹ।
ನ ಬಭೂವ ಭಯಂ ಕಿಂಚಿದ್ದೇವೇಭ್ಯೋಽಪಿ ಕಥಂಚನ॥ 1-216-1 (9427) 
ಕುಂತೀಮಾಸಾದ್ಯ ತಾ ನಾರ್ಯೋ ದ್ರುಪದಸ್ಯ ಮಹಾತ್ಮನಃ।
ನಾಮ ಸಂಕೀರ್ತಯಂತ್ಯೋಽಸ್ಯಾ ಜಗ್ಮುಃ ಪಾದೌ ಸ್ವಮೂರ್ಧಭಿಃ॥ 1-216-2 (9428) 
ಕೃಷ್ಣಾ ಚ ಕ್ಷೌಮಸಂವೀತಾ ಕೃತಕೌತುಕಮಂಗಲಾ।
ಕೃತಾಭಿವಾದನಾ ಶ್ವಶ್ರ್ವಾಸ್ತಸ್ಥೌ ಪ್ರಹ್ವಾ ಕೃತಾಂಜಲಿಃ॥ 1-216-3 (9429) 
ರೂಪಲಕ್ಷಣಸಂಪನ್ನಾಂ ಶೀಲಾಚಾರಸಮನ್ವಿತಾಂ।
ದ್ರೌಪದೀಮವದತ್ಪ್ರೇಂಣಾ ಪೃಥಾಶೀರ್ವಚನಂ ಸ್ನುಷಾಂ॥ 1-216-4 (9430) 
ಯಥೇಂದ್ರಾಣೀ ಹರಿಹಯೇ ಸ್ವಾಹಾ ಚೈವ ವಿಭಾವಸೌ।
ರೋಹಿಣೀ ಚ ಯಥಾ ಸೋಮೇ ದಮಯಂತೀ ಯಥಾ ನಲೇ॥ 1-216-5 (9431) 
ಯಥಾ ವೈಶ್ರವಣೇ ಭದ್ರಾ ವಸಿಷ್ಠೇ ಚಾಪ್ಯರುಂಧತೀ।
ಯಥಾ ನಾರಾಯಣೇ ಲಕ್ಷ್ಮೀಸ್ತಥಾ ತ್ವಂ ಭವ ಭರ್ತೃಷು॥ 1-216-6 (9432) 
ಜೀವಸೂರ್ವೀರಸೂರ್ಭದ್ರೇ ಬಹುಸೌಖ್ಯಸಮನ್ವಿತಾ।
ಸುಭಗಾ ಭೋಗಸಂಪನ್ನಾ ಯಜ್ಞಪತ್ನೀ ಪತಿವ್ರತಾ॥ 1-216-7 (9433) 
ಅತಿಥೀನಾಗತಾನ್ಸಾಧೂನ್ವೃದ್ದಾನ್ಬಾಲಾಂಸ್ತಥಾ ಗುರೂನ್।
ಪೂಜಯಂತ್ಯಾ ಯಥಾನ್ಯಾಯಂ ಶಶ್ವದ್ಗಚ್ಛಂತು ತೇ ಸಮಾಃ॥ 1-216-8 (9434) 
ಕುರುಜಾಂಗಲಮುಖ್ಯೇಷು ರಾಷ್ಟ್ರೇಷು ನಗರೇಷು ಚ।
ಅನು ತ್ವಮಭಿಷಿಚ್ಯಸ್ವ ನೃಪತಿಂ ಧರ್ಮವತ್ಸಲಾ॥ 1-216-9 (9435) 
ಪತಿಭಿರ್ನಿರ್ಜಿತಾಮುರ್ವೀಂ ವಿಕ್ರಮೇಣ ಮಹಾಬಲೈಃ।
ಕುರು ಬ್ರಾಹ್ಮಣಸಾತ್ಸರ್ವಾಮಶ್ವಮೇಧೇ ಮಹಾಕ್ರತೌ॥ 1-216-10 (9436) 
ಪೃಥಿವ್ಯಾಂ ಯಾನಿ ರತ್ನಾನಿ ಗುಣವಂತಿ ಗುಣಾನ್ವಿತೇ।
ತಾನ್ಯಾಪ್ನುಹಿ ತ್ವಂ ಕಲ್ಯಾಣಿ ಸುಖಿನೀ ಶರದಾಂ ಶತಂ॥ 1-216-11 (9437) 
ಯಥಾ ಚ ತ್ವಾಽಭಿನಂದಾಮಿ ವಧ್ವದ್ಯ ಕ್ಷೌಮಸಂವೃತಾಂ।
ತಥಾ ಭೂಯೋಽಭಿನಂದಿಷ್ಯೇ ಜಾತಪುತ್ರಾಂ ಗುಣಾನ್ವಿತಾಂ॥ 1-216-12 (9438) 
ವೈಶಂಪಾಯನ ಉವಾಚ। 1-216-13x (1207) 
ತತಸ್ತು ಕೃತದಾರೇಭ್ಯಃ ಪಾಂಡುಭ್ಯಃ ಪ್ರಾಹಿಣೋದ್ಧರಿಃ।
ವೈದೂರ್ಯಮಣಿಚಿತ್ರಾಣಿ ಹೈಮಾನ್ಯಾಭರಣಾನಿ ಚ॥ 1-216-13 (9439) 
ವಾಸಾಂಸಿ ಚ ಮಹಾರ್ಹಾಣಿ ನಾನಾದೇಶ್ಯಾನಿ ಮಾಧವಃ।
ಕಂಬಲಾಜಿನರತ್ನಾನಿ ಸ್ಪರ್ಶವಂತಿ ಶುಭಾನಿ ಚ॥ 1-216-14 (9440) 
ಶಯನಾಸನಯಾನಾನಿ ವಿವಿಧಾನಿ ಮಹಾಂತಿ ಚ।
ವೈದೂರ್ಯವಜ್ರಚಿತ್ರಾಣಿ ಶತಶೋ ಭಾಜನಾನಿ ಚ॥ 1-216-15 (9441) 
ರೂಪಯೌವನದಾಕ್ಷಿಣ್ಯೈರುಪೇತಾಶ್ಚ ಸ್ವಲಂಕೃತಾಃ।
ಪ್ರೇಷ್ಯಾಃ ಸಂಪ್ರದದೌ ಕೃಷ್ಣೋ ನಾನಾದೇಶ್ಯಾಃ ಸ್ವಲಂಕೃತಾಃ॥ 1-216-16 (9442) 
ಗಜಾನ್ವಿನೀತಾನ್ಭದ್ರಾಂಶ್ಚ ಸದಶ್ವಾಂಶ್ಚ ಸ್ವಲಂಕೃತಾನ್।
ರಥಾಂಶ್ಚ ದಾಂತಾನ್ಸೌವರ್ಣೈಃ ಶುಭ್ರೈಃ ಪಟ್ಟೈರಲಂಕೃತಾನ್॥ 1-216-17 (9443) 
ಕೋಟಿಶಶ್ಚ ಸುವರ್ಣಂ ಚ ತೇಷಾಮಕೃತಕಂ ತಥಾ।
ವೀಥೀಕೃತಮಮೇಯಾತ್ಮಾ ಪ್ರಾಹಿಣೋನ್ಮಧುಸೂದನಃ॥ 1-216-18 (9444) 
ತತ್ಸರ್ವಂ ಪ್ರತಿಜಗ್ರಾಹ ಧರ್ಮರಾಜೋ ಯುಧಿಷ್ಠಿರಃ।
ಮುದಾ ಪರಮಯಾ ಯುಕ್ತೋ ಗೋವಿಂದಪ್ರಿಯಕಾಂಯಯಾ॥ ॥ 1-216-19 (9445) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವೈವಾಹಿಕಪರ್ವಣಿ ಷೋಡಶಾಧಿಕದ್ವಿಶತತಮೋಽಧ್ಯಾಯಃ॥ 216 ॥ ॥ ಸಮಾಪ್ತಂ ವೈವಾಹಿಕಪರ್ವ ॥

Mahabharata - Adi Parva - Chapter Footnotes

1-216-12 ಹೇ ವಧು ಅದ್ಯ॥ ಷೋಡಶಾಧಿಕದ್ವಿಶತತಮೋಽಧ್ಯಾಯಃ॥ 216 ॥



ಆದಿಪರ್ವ - ಅಧ್ಯಾಯ 217

॥ ಶ್ರೀಃ ॥

1.217. ಅಧ್ಯಾಯಃ 217 

 
(ಅಥ ವಿದುರಾಗಮನರಾಜ್ಯಲಾಭಪರ್ವ  ॥ 14 ॥)

Mahabharata - Adi Parva - Chapter Topics

ಚಾರದ್ವಾರಾ ಪಾಂಡವವಿವಾಹಾದಿವೃತ್ತಾಂತಶ್ರವಣೇನ ಅನ್ಯೈಃ ರಾಜಭಿಃ ಭೀಷ್ಮಧೃತರಾಷ್ಟ್ರಾದೀನಾಂ ಧಿಕ್ಕಾರಃ॥ 1 ॥ ಧಾರ್ತರಾಷ್ಟ್ರೈಃ ಪಾಂಡವಾನ್ಪ್ರತಿ ಮಂತ್ರಾಲೋಚನಂ॥ 2 ॥ ಪಾಂಡವಾ ಹಂತವ್ಯಾ ಇತಿ ಶಕುನೇರುಕ್ತಿಃ॥ 3 ॥ ಪಾಂಡವಾನಾಂ ಹಂತುಮಶಕ್ಯತ್ವಾತ್ತೈಃ ಸಹ ಸಂಧಿಃ ಕರ್ತವ್ಯ ಇತಿ ಸೌಮದತ್ತೇರುಕ್ತಿಃ॥ 4 ॥

Mahabharata - Adi Parva - Chapter Text

1-217-0 (9446) 
ವೈಶಂಪಾಯನ ಉವಾಚ। 1-217-0x (1208) 
ತತೋ ರಾಜ್ಞಾಂ ಚೈರರಾಪ್ತೈಃ ಪ್ರವೃತ್ತಿರುಪನೀಯತ।
ಪಾಂಡವೈರುಪಸಂಪನ್ನಾ ದ್ರೌಪದೀ ಪತಿಭಿಃ ಶುಭಾ॥ 1-217-1 (9447) 
ಯೇನ ತದ್ಧನುರಾದಾಯ ಲಕ್ಷ್ಯಂ ವಿದ್ಧಂ ಮಹಾತ್ಮನಾ।
ಸೋಽರ್ಜುನೋ ಜಯತಾಂ ಶ್ರೇಷ್ಠೋ ಮಹಾಬಾಣಧನುರ್ಧರಃ॥ 1-217-2 (9448) 
ಯಃ ಶಲ್ಯಂ ಮದ್ರರಾಜಂ ವೈ ಪ್ರೋತ್ಕ್ಷಿಪ್ಯಾಪಾತಯದ್ಬಲೀ।
ತ್ರಾಸಯಾಮಾಸ ಸಂಕ್ರುದ್ಧೋ ವೃಕ್ಷೇಣ ಪುರುಷಾನ್ರಣೇ॥ 1-217-3 (9449) 
ನ ಚಾಸ್ಯ ಸಂಭ್ರಮಃ ಕಶ್ಚಿದಾಸೀತ್ತತ್ರ ಮಹಾತ್ಮನಃ।
ಸ ಭೀಮೋ ಭೀಮಸಂಸ್ಪರ್ಶಃ ಶತ್ರುಸೇನಾಂಗಪಾತನಃ॥ 1-217-4 (9450) 
`ಯೋಽಸಾವತ್ಯಕ್ರಮೀದ್ಯುಧ್ಯನ್ಯುದ್ಧೇ ದುರ್ಯೋಧನಂ ತಥಾ।
ಸ ರಾಜಾ ಪಾಂಡವಶ್ರೇಷ್ಠಃ ಪುಣ್ಯಭಾಗ್ಬುದ್ಧಿವರ್ಧನಃ॥ 1-217-5 (9451) 
ದುರ್ಯೋಧನಸ್ಯಾವರಜೈರ್ಯೌ ಯುಧ್ಯೇತಾಂ ಪ್ರತೀಪವತ್।
ತೌ ಯಮೌ ವೃತ್ತಸಂಪನ್ನೌ ಸಂಪನ್ನಬಲವಿಕ್ರಮೌ॥'  1-217-6 (9452) 
ಬ್ರಹ್ಮರೂಪಧರಾಞ್ಶ್ರುತ್ವಾ ಪ್ರಶಾಂತಾನ್ಪಾಂಡುನಂದನಾನ್।
ಕೌಂತೇಯಾನ್ಮನುಜೇಂದ್ರಾಣಾಂ ವಿಸ್ಮಯಃ ಸಮಜಾಯತ॥ 1-217-7 (9453) 
`ಪೌರಾ ಹಿ ಸರ್ವೇ ರಾಜನ್ಯಾಃ ಸಮಪದ್ಯಂತ ವಿಸ್ಮಿತಾಃ।'
ಸಪುತ್ರಾ ಹಿ ಪುರಾ ಕುಂತೀ ದಗ್ಧಾ ಜತುಗೃಹೇ ಶ್ರುತಾ॥  1-217-8 (9454) 
`ಸರ್ವಭೂಮಿಪತೀನಾಂ ಚ ರಾಷ್ಟ್ರಾಣಾಂ ಚ ಯಶಸ್ವಿನೀ।'
ಪುನರ್ಜಾತಾನಿವ ಚ ತಾಂಸ್ತೇಽಮನ್ಯಂತ ನರಾಧಿಪಾಃ॥  1-217-9 (9455) 
ಧಿಗಕುರ್ವಂಸ್ತದಾ ಭೀಷ್ಮಂ ಧೃತರಾಷ್ಟ್ರಂ ಚ ಕೌರವಂ।
ಕರ್ಮಣಾಽತಿನೃಶಂಸೇನ ಪುರೋಚನಕೃತೇನ ವೈ॥ 1-217-10 (9456) 
ಧಾರ್ಮಿಕಾನ್ವೃತ್ತಸಂಪನ್ನಾನ್ಮಾತುಃ ಪ್ರಿಯಹಿತೇ ರತಾನ್।
ಯದಾ ತಾನೀದೃಶಾನ್ಪಾರ್ಥಾನುತ್ಸಾದಯಿತುಮಿಚ್ಛತಿ॥ 1-217-11 (9457) 
ತತಃ ಸ್ವಯಂವರೇ ವೃತ್ತೇ ಧಾರ್ತರಾಷ್ಟ್ರಾಶ್ಚ ಭಾರತ।
ಮಂತ್ರಯಂತಿ ತತಃ ಸರ್ವೇ ಕರ್ಣಸೌಬಲದೂಷಿತಾಃ॥ 1-217-12 (9458) 
ಶಕುನಿರುವಾಚ। 1-217-13x (1209) 
ಕಶ್ಚಿಚ್ಛತ್ರುಃ ಕರ್ಶನೀಯಃ ಪೀಡನೀಯಸ್ತಥಾಽಪರಃ।
ಉತ್ಸಾದನೀಯಾಃ ಕೌಂತೇಯಾಃ ಸರ್ವಕ್ಷತ್ರಸ್ಯ ಮೇ ಮತಾಃ॥ 1-217-13 (9459) 
ಏವಂ ಪರಾಜಿತಾಃ ಸರ್ವೇ ಯದಿ ಯೂಯಂ ಗಮಿಷ್ಯಥ।
ಅಕೃತ್ವಾ ಸಂವಿದಂ ಕಾಂಚಿನ್ಮನಸ್ತಪ್ಸ್ಯತ್ಯಸಂಶಯಂ॥ 1-217-14 (9460) 
ಅಯಂ ದೇಶಶ್ಚ ಕಾಲಶ್ಚ ಪಾಂಡವಾಹರಣಾಯ ನಃ।
ನ ಚೇದೇವಂ ಕರಿಷ್ಯಧ್ವಂ ಲೋಕೇ ಹಾಸ್ಯಾ ಭವಿಷ್ಯಥ॥ 1-217-15 (9461) 
ಯಮೇತೇ ಸಂಶ್ರಿತಾ ವಸ್ತುಂ ಕಾಮಯಂತೇ ಚ ಭೂಮಿಪಂ।
ಸೋಽಲ್ಪವೀರ್ಯಬಲೋ ರಾಜಾ ದ್ರುಪದೋ ವೈ ಮತೋ ಮಮ॥ 1-217-16 (9462) 
ಯಾವದೇತಾನ್ನ ಜಾನಂತಿ ಜೀವತೋ ವೃಷ್ಣಿಪುಂಗವಾಃ।
ಚೈದ್ಯಶ್ಚ ಪುರುಷವ್ಯಾಘ್ರಃ ಶಿಶುಪಾಲಃ ಪ್ರತಾಪವಾನ್॥ 1-217-17 (9463) 
ಏಕೀಭಾವಂ ಗತೋ ರಾಜ್ಞಾ ದ್ರುಪದೇನ ಮಹಾತ್ಮನಾ।
ದುರಾಧರ್ಷತರಾ ರಾಜನ್ಭವಿಷ್ಯಂತಿ ನ ಸಂಶಯಃ॥ 1-217-18 (9464) 
ಯಾವಚ್ಚಂಚಲತಾಂ ಸರ್ವೇ ಪ್ರಾಪ್ನುವಂತಿ ನರಾಧಿಪಾಃ।
ತಾವದೇವ ವ್ಯವಸ್ಯಾಮಃ ಪಾಂಡವಾನಾಂ ವಧಂ ಪ್ರತಿ॥ 1-217-19 (9465) 
ಮುಕ್ತಾ ಜತುಗೃಹಾದ್ಭೀಮಾದಾಶೀವಿಷಮುಖಾದಿವ।
ಪುನಸ್ತೇ ಯದಿ ಮುಚ್ಯಂತೇ ಮಹನ್ನೋ ಭಯಮಾಗತಂ॥ 1-217-20 (9466) 
ತೇಷಾಮಿಹೋಪಯಾತಾನಾಮೇಷಾಂ ತು ಚಿರವಾಸಿನಾಂ।
ಅಂತರೇ ದುಷ್ಕರಂ ಸ್ಥಾತುಂ ಗಜಯೋರ್ಮಹತೋರಿವ॥ 1-217-21 (9467) 
ಹನಧ್ವಂ ಪ್ರಗೃಹೀತಾನಿ ಬಲಾನಿ ಬಲಿನಾಂ ವರಾಃ।
ಯಾವನ್ನಃ ಕುರುಸೇನಾಯಾಂ ಪತಂತಿ ಪತಗಾ ಇವ॥ 1-217-22 (9468) 
ತಾವತ್ಸರ್ವಾಭಿಸಾರೇಣ ಪುರಮೇತದ್ವಿಹನ್ಯತಾಂ।
ಏತನ್ಮಮ ಮತಂ ಚೈವ ಪ್ರಾಪ್ತಕಾಲಂ ನರರ್ಷಭ॥ 1-217-23 (9469) 
ವೈಶಂಪಾಯನ ಉವಾಚ। 1-217-24x (1210) 
ಶಕುನೇರ್ವಚನಂ ಶ್ರುತ್ವಾ ಭಾಷಮಾಣಸ್ಯ ದುರ್ಮತೇಃ।
ಸೋಮದತ್ತಿರಿದಂ ವಾಕ್ಯಂ ಜಗಾದ ಪರಮಂ ತತಃ॥ 1-217-24 (9470) 
ಪ್ರಕೃತೀಃ ಸಪ್ತ ವೈ ಜ್ಞಾತ್ವಾ ಆತ್ಮನಶ್ಚ ಪರಸ್ಯ ಚ।
ತಥಾ ದೇಶಂ ಚ ಕಾಲಂ ಚ ಷಡ್ವಿಧಾನ್ಸ ನಯೋದ್ಗುಣಾನ್॥ 1-217-25 (9471) 
ಸ್ಥಾನಂ ವೃದ್ಧಿಂ ಕ್ಷಯಂ ಚೈವ ಭೂಮಿಂ ಮಿತ್ರಾಣಿ ವಿಕ್ರಮಂ।
ಪ್ರಸಮೀಕ್ಷ್ಯಾಭಿಯುಂಜೀತ ಪರಂ ವ್ಯಸನಪೀಡಿತಂ॥ 1-217-26 (9472) 
ತತೋಽಹಂ ಪಾಂಡವಾನ್ಮನ್ಯೇ ಮಿತ್ರಕೋಶಸಮನ್ವಿತಾನ್।
ಬಲಸ್ಥಾನ್ವಿಕ್ರಮಸ್ಥಾಂಶ್ಚ ಸ್ವಕೃತೈಃ ಪ್ರಕೃತಿಪ್ರಿಯಾನ್॥ 1-217-27 (9473) 
ವಪುಷಾ ಹಿ ತು ಭೂತಾನಾಂ ನೇತ್ರಾಣಿ ಹೃದಯಾನಿ ಚ।
ಶ್ರೋತ್ರಂ ಮಧುರಯಾ ವಾಚಾ ರಮಯತ್ಯರ್ಜುನೋ ನೃಣಾಂ॥ 1-217-28 (9474) 
ನ ತು ಕೇವಲದೈವೇನ ಪ್ರಜಾ ಭಾವೇನ ಭೇಜಿರೇ।
ಯದ್ಬಭೂವ ಮನಃಕಾಂತಂ ಕರ್ಮಣಾ ಸ ಚಕಾರ ತತ್॥ 1-217-29 (9475) 
ನ ಹ್ಯಯುಕ್ತಂ ನ ಚಾಸಕ್ತಂ ನಾನೃತಂ ನ ಚ ವಿಪ್ರಿಯಂ।
ಭಾಷಿತಂ ಚಾರುಭಾಷಸ್ಯ ಜಜ್ಞೇ ಪಾರ್ಥಸ್ಯ ಭಾರತೀ॥ 1-217-30 (9476) 
ತಾನೇವಂಗುಣಸಂಪನ್ನಾನ್ಸಂಪನ್ನಾನ್ರಾಜಲಕ್ಷಣೈಃ।
ನ ತಾನ್ಪಶ್ಯಾಮಿ ಯೇ ಶಕ್ತಾಃ ಸಮುಚ್ಛೇತ್ತುಂ ಯಥಾ ಬಲಾತ್॥ 1-217-31 (9477) 
ಪ್ರಭಾವಶಕ್ತಿರ್ವಿಪುಲಾ ಮಂತ್ರಶಕ್ತಿಶ್ಚ ಪುಷ್ಕಲಾ।
ತಥೈವೋತ್ಸಾಹಶಕ್ತಿಶ್ಚ ಪಾರ್ಥೇಷ್ವಪ್ಯಧಿತಿಷ್ಠತಿ॥ 1-217-32 (9478) 
ಮೌಲಮಿತ್ರಬಲಾನಾಂ ಚ ಕಾಲಜ್ಞೋ ವೈ ಯುಧಿಷ್ಠಿರಃ।
ಸಾಂನಾ ದಾನೇನ ಭೇದೇನ ದಂಡೇನೇತಿ ಯುಧಿಷ್ಠಿರಃ॥ 1-217-33 (9479) 
ಅಮಿತ್ರಾಂಶ್ಚ ತತೋ ಜೇತುನಂ ನ ರೋಷೇಣೇತಿ ಮೇ ಮತಿಃ।
ಪರಿಕ್ರೀಯ ಧನೈಃ ಶತ್ರುಂ ಮಿತ್ರಾಣಿ ಚ ಬಲಾನಿ ಚ॥ 1-217-34 (9480) 
ಮೂಲಂ ಚ ಸುಕೃತಂ ಕೃತ್ವಾ ಭುಂಕ್ತೇ ಭೂಮಿಂ ಚ ಪಾಂಡವಃ।
ಅಶಕ್ಯಾನ್ಪಾಂಡವಾನ್ಮನ್ಯೇ ದೇವೈರಪಿ ಸವಾಸವೈಃ॥ 1-217-35 (9481) 
ಯೇಷಾಮರ್ಥೇ ಸದಾ ಯುಕ್ತೌ ಕೃಷ್ಣಸಂಕರ್ಷಣಾವುಭೌ।
ಶ್ರೇಯಶ್ಚ ಯದಿ ಮನ್ಯದ್ವಂ ಮನ್ಮತಂ ಯದಿ ವಾ ಮತಂ॥ 1-217-36 (9482) 
ಸಂವಿದಂ ಪಾಂಡವೈಃ ಸರ್ವೈಃ ಕೃತ್ವಾ ಯಾಮ ಯಥಾಗತಂ।
ಗೋಪುರಾಟ್ಟಾಲಕೈರುಚ್ಚೈರುಪತಲ್ಪಶತೈರಪಿ॥ 1-217-37 (9483) 
ಗುಪ್ತಂ ಪುರವರಶ್ರೇಷ್ಠಮೇತದದ್ಭಿಶ್ಚ ಸಂವೃತಂ।
ತೃಣಧಾನ್ಯೇಂಧರಸೈಸ್ತಥಾ ಯಂತ್ರಾಯುಧೌಷಧೈಃ॥ 1-217-38 (9484) 
ಯುಕ್ತಂ ಬಹುಕವಾಟೈಶ್ಚ ದ್ರವ್ಯಾಗಾರಸುವೇದಿಕೈಃ।
ಭೀಮೋಚ್ಛ್ರಿತಮಹಾಚಕ್ರಂ ಬೃಹದಟ್ಟಾಲಸಂವೃತಂ॥ 1-217-39 (9485) 
ದೃಢಪ್ರಾಕಾರನಿರ್ಯೂಹಂ ಶತಘ್ನೀಶತಸಂಕುಲಂ।
ಐಷ್ಟಕೋ ದಾರವೋ ವಪ್ರೋ ಮಾನುಷಶ್ಚೇತಿ ಯಃ ಸ್ಮೃತಃ॥ 1-217-40 (9486) 
ಪ್ರಾಕಾರಕರ್ತೃಭಿರ್ವೀರೈರ್ನೃಗರ್ಭಸ್ತತ್ರ ಪೂಜಿತಃ।
ತದೇತನ್ನರಗರ್ಭೇಣ ಪಾಂಡರೇಣ ವಿರಾಜತೇ॥ 1-217-41 (9487) 
ಸಾಲೇನಾನೇಕತಾಲೇನ ಸರ್ವತಃ ಸಂವೃತಂ ಪುರಂ।
ಅನುರಕ್ತಾಃ ಪ್ರಕೃತಯೋ ದ್ರುಪದಸ್ಯ ಮಹಾತ್ಮನಃ॥ 1-217-42 (9488) 
ದಾನಮಾನಾರ್ಜಿತಾಃ ಸರ್ವೇ ಬಾಹ್ಯಾಭ್ಯಂತರಗಾಶ್ಚ ಯೇ।
ಪ್ರತಿರುದ್ಧಾನಿಮಾಂಜ್ಞಾತ್ವಾ ರಾಜಭಿರ್ಭೀಮವಿಕ್ರಮೈಃ॥ 1-217-43 (9489) 
ಉಪಯಾಸ್ಯಂತಿ ದಾಶಾರ್ಹಾಃ ಸಮುದಗ್ರೋಚ್ಛ್ರಿತಾಯುಧಾಃ।
ತಸ್ಮಾತ್ಸಂಂಧಿಂ ವಯಂ ಕೃತ್ವಾ ಧಾರ್ತರಾಷ್ಟ್ರಸ್ಯ ಪಾಂಡವೈಃ॥ 1-217-44 (9490) 
ಸ್ವರಾಷ್ಟ್ರಮೇವ ಗಚ್ಛಾಮೋ ಯದ್ಯಾಪ್ತಂ ವಚನಂ ಮಮ।
ಏತನ್ಮಮ ಮತಂ ಸರ್ವೈಃ ಕ್ರಿಯತಾಂ ಯದಿ ರೋಚತೇ। 
ಏತದ್ಧಿ ಸುಕೃತಂ ಮನ್ಯೇ ಕ್ಷೇಮಂ ಚಾಪಿ ಮಹೀಭಿತಾಂ॥ ॥  1-217-45 (9491) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವಿದುರಾಗಮನರಾಜ್ಯಲಾಭಪರ್ವಣಿ ಸಪ್ತದಶಾಧಿಕದ್ವಿಶತತಮೋಽಧ್ಯಾಯಃ॥ 217 ॥

Mahabharata - Adi Parva - Chapter Footnotes

1-217-29 ಭೇಜಿರ ಅರ್ಜುನಮಿತಿ ಶೇಷಃ॥ ಸಪ್ತದಶಾಧಿಕದ್ವಿಶತತಮೋಽಧ್ಯಾಯಃ॥ 217 ॥



ಆದಿಪರ್ವ - ಅಧ್ಯಾಯ 218

॥ ಶ್ರೀಃ ॥

1.218. ಅಧ್ಯಾಯಃ 218 

Mahabharata - Adi Parva - Chapter Topics

ಪಾಂಡವಾ ಹಂತವ್ಯಾ ಏವೇತಿ ಕರ್ಣಸ್ಯೋಕ್ತಿಃ॥ 1 ॥ ಪಾಂಚಾಲನಗರಂಪ್ರತಿ ಯುದ್ಧಾರ್ಥಂ ದುರ್ಯೋಧನಾದೀನಾಂ ಗಮನಂ॥ 2 ॥ ತೈಃ ಸಹ ಯೋದ್ಧುಂ ಸಪಾಂಡವಸ್ಯ ದ್ರುಪದಸ್ಯಾಗಮನಂ॥ 3 ॥ ಕರ್ಣಜಯದ್ರಥಾಭ್ಯಾಂ ಸುಮಿತ್ರಪ್ರಿಯದರ್ಶನಯೋರ್ವಧಃ॥ 4 ॥ ಅರ್ಜುನೇನ ಕರ್ಣಜಯದ್ರಥಪುತ್ರಯೋರ್ವಧಃ॥ 5 ॥ ಕರ್ಣದುರ್ಯೋಧನಾದೀನಾಂ ಪರಾಜಯಃ॥ 6 ॥ ಪರಾಜಿತಾನಾಂ ತೇಷಾಂ ಹಾಸ್ತಿನಪುರಗಮನಂ॥ 7 ॥ ಕೃಷ್ಣಬಲರಾಮಯೋಃ ಪಾಂಚಾಲಪುರೇ ವಾಸಃ॥ 8 ॥

Mahabharata - Adi Parva - Chapter Text

1-218-0 (9492) 
ವೈಶಂಪಾಯನ ಉವಾಚ। 1-218-0x (1211) 
ಸೌಮದತ್ತೇರ್ವಚಃ ಶ್ರುತ್ವಾ ಕರ್ಣೋ ವೈಕರ್ತನೋ ವೃಷಾ।
ಉವಾಚ ವಚನಂ ಕಾಲೇ ಕಾಲಜ್ಞಃ ಸರ್ವಕರ್ಮಣಾಂ॥ 1-218-1 (9493) 
ನೀತಿಪೂರ್ವಮಿದಂ ಸರ್ವಮುಕ್ತಂ ವಚನಮರ್ಥವತ್।
ವಚನಂ ನಾಭ್ಯಸೂಯಾಮಿ ಶ್ರೂಯತಾಂ ಯದ್ವಚಸ್ತ್ವಿತಿ॥ 1-218-2 (9494) 
ದ್ವೈಧೀಭಾವೋ ನ ಗಂತವ್ಯಃ ಸರ್ವಕರ್ಮಸು ಮಾನವೈಃ।
ದ್ವಿಧಾಭೂತೇನ ಮನಸಾ ಅನ್ಯತ್ಕರ್ಮ ನ ಸಿಧ್ಯತಿ॥ 1-218-3 (9495) 
ಸಂಪ್ರಯಾಣಾಸನಾಭ್ಯಾಂ ತು ಕರ್ಶನೇನ ತಥೈವ ಚ।
ನೈತಚ್ಛಕ್ಯಂ ಪುರಂ ಹರ್ತುಮಾಕ್ರಂದಶ್ಚಾಪ್ಯಶೋಭನಃ॥ 1-218-4 (9496) 
ಅವಮರ್ದನಕಾಲೋಽತ್ರ ಮತಶ್ಚಿಂತಯತೋ ಮಮ।
ಯಾವನ್ನೋ ವೃಷ್ಣಯಃ ಪಾರ್ಷ್ಣಿಂ ನ ಗೃಹ್ಣಂತಿರಣಪ್ರಿಯಾಃ॥ 1-218-5 (9497) 
ಭವಂತಶ್ಚ ತಥಾ ಹೃಷ್ಟಾಃ ಸ್ವಬಾಹುಬಲಶಾಲಿನಃ।
ಪ್ರಾಕಾರಮವಮೃದ್ರಂತು ಪರಿಘಾಃ ಪೂರಯಂತ್ವಪಿ॥ 1-218-6 (9498) 
ಪ್ರಸ್ರಾವಯಂತು ಸಲಿಲಂ ಕ್ರಿಯತಾಂ ವಿಷಮಂ ಸಮಂ।
ತೃಣಕಾಷ್ಠೇನ ಮಹತಾ ಖಾತಮಸ್ಯ ಪ್ರಪೂರ್ಯತಾಂ॥ 1-218-7 (9499) 
ಘುಷ್ಯತಾಂ ರಾಜಮಾರ್ಗೇಷು ಪರೇಷಾಂ ಯೋ ಹನಿಷ್ಯತಿ।
ನಾಗಮಶ್ವಂ ಪದಾತಿಂ ವಾ ದಾನಮಾನಂ ಸ ಲಪ್ಸ್ಯತಿ॥ 1-218-8 (9500) 
ನಾಗೇ ದಶಸಹಸ್ರಾಣಿ ಪಂಚ ಚಾಶ್ವಪದಾತಿಷು।
ರಥೇ ವೈ ದ್ವಿಗುಣಂ ನಾಗಾದ್ವಸು ದಾಸ್ಯಂತಿ ಪಾರ್ಥಿವಾಃ॥ 1-218-9 (9501) 
ಯಶ್ಚ ಕಾಮಸುಖೇ ಸಕ್ತೋ ಬಾಲಶ್ಚ ಸ್ಥವಿರಶ್ಚ ಯಃ।
ಅಯುದ್ಧಮನಸೋ ಯೇ ಚ ತೇ ತು ತಿಷ್ಠಂತು ಭೀರವಃ॥ 1-218-10 (9502) 
ಪ್ರದರಶ್ಚ ನ ದಾತವ್ಯೋ ನ ಗಂತವ್ಯಮಚೋದಿತೈಃ।
ಯಶೋ ರಕ್ಷತ ಭದ್ರಂ ವೋ ಜೇಷ್ಯಾಮೋ ವೈ ರಿಪೂನ್ವಯಂ॥ 1-218-11 (9503) 
ಅನುಲೋಮಾಶ್ಚ ನೋ ವಾತಾಃ ಸತತಂ ಮೃಗಪಕ್ಷಿಣಃ।
ಅಗ್ನಯಶ್ಚ ವಿರಾಜಂತೇ ಶಸ್ತ್ರಾಣಿ ಕವಚಾನಿ ಚ॥ 1-218-12 (9504) 
ವೈಶಂಪಾಯನ ಉವಾಚ। 1-218-13x (1212) 
ತತಃ ಕರ್ಣವಚಃ ಶ್ರುತ್ವಾ ಧಾರ್ತರಾಷ್ಟ್ರಪ್ರಿಯೈಷಿಣಃ।
ನಿರ್ಯಯುಃ ಪೃಥಿವೀಪಾಲಾಶ್ಚಾಲಯಂತಃ ಪರಾನ್ರಣೇ॥ 1-218-13 (9505) 
ನ ಹಿ ತೇಷಾಂ ಮನಃಸಕ್ತಿರಿಂದ್ರಿಯಾರ್ಥೇಷು ಸರ್ವಶಃ।
ಯಥಾ ಪರಿರಪುಘ್ನಾನಾಂ ಪ್ರಸಭಂ ಯುದ್ಧ ಏವ ಚ॥ 1-218-14 (9506) 
ವೈಕರ್ತನಪುರೋವ್ರಾತಃ ಸೈಂಧವೋರ್ಮಿಮಹಾಸ್ವನಃ।
ದುಃಶಾಸನಮಹಾಮತ್ಸ್ಯೋ ದುರ್ಯೋಧನಮಹಾಗ್ರಹಃ॥ 1-218-15 (9507) 
ಸ ರಾಜಸಾಗರೋ ಭೀಮೋ ಭೀಮಘೋಷಪ್ರದರ್ಶನಃ।
ಅಭಿದುದ್ರಾವ ವೇಗೇನ ಪುರಂ ತದಪಸವ್ಯತಃ॥ 1-218-16 (9508) 
ತದನೀಕಮನಾಧೃಷ್ಯಂ ಶಸ್ತ್ರಾಗ್ನಿವ್ಯಾಲದೀಪಿತಂ।
ಸಮುತ್ಕಂಪಿತಮಾಜ್ಞಾಯ ಚುಕ್ರುಶುರ್ದ್ರುಪದಾತ್ಮಜಾಃ॥ 1-218-17 (9509) 
ತೇ ಮೇಘಸಮನಿರ್ಘೋಷೈರ್ಬಲಿನಃ ಸ್ಯಂದನೋತ್ತಮೈಃ।
ನಿರ್ಯಯುರ್ನಗರದ್ವಾರಾತ್ತ್ರಾಸಯಂತಃ ಪರಾನ್ರ  1-218-18 (9510) 
ಧೃಷ್ಟದ್ಯುಂನಃ ಶಿಖಂಡೀ ಚ ಸುಮಿತ್ರಃ ಪ್ರಿಯದರ್ಶನಃ।
ಚಿತ್ರಕೇತುಃ ಸುಕೇತುಶ್ಚ ಧ್ವಜಕೇತುಶ್ಚ ವೀರ್ಯವಾನ್॥ 1-218-19 (9511) 
ಪುತ್ರಾ ದ್ರುಪದರಾಜಸ್ಯ ಬಲವಂತೋ ಜಯೈಷಿಣಃ।
ದ್ರುಪದಸ್ಯ ಮಹಾವೀರ್ಯಃ ಪಾಂಡರೋಷ್ಣೀಷಕೇತನಃ॥ 1-218-20 (9512) 
ಪಾಂಡರವ್ಯಜನಚ್ಛತ್ರಃ ಪಾಂಡರಧ್ವಜವಾಹನಃ।
ಸ ಪುತ್ರಗಣಮಧ್ಯಸ್ಥಃ ಶುಶುಭೇ ರಾಜಸತ್ತಮಃ॥ 1-218-21 (9513) 
ಚಂದ್ರಮಾ ಜ್ಯೋತಿಷಾಂ ಮಧ್ಯೇ ಪೌರ್ಣಮಾಸ್ಯಾಮಿವೋದಿತಃ।
ಅಥೋದ್ಧೂತಪತಾಕಾಗ್ರಮಜಿಹ್ಮಗತಿಮವ್ಯಯಂ॥ 1-218-22 (9514) 
ದ್ರುಪದಾನೀಕಮಾಯಾಂತಂ ಕುರುಸೈನ್ಯಮಭಿದ್ರವತ್।
ತಯೋರುಭಯತೋ ಜಜ್ಞೇ ತೇಷಾಂ ತು ತುಮುಲಃ ಸ್ವನಃ॥ 1-218-23 (9515) 
ಬಲಯೋಃ ಸಂಪ್ರಸರತೋಃ ಸರಿತಾಂ ಸ್ರೋತಸೋರಿವ।
ಪ್ರಕೀರ್ಣರಥನಾಗಾಶ್ವೈಸ್ತಾನ್ಯನೀಕಾನಿ ಸರ್ವಶಃ॥ 1-218-24 (9516) 
ಜ್ಯೋತೀಂಷಈವ ಪ್ರಕೀರ್ಣಾನಿ ಸರ್ವತಃ ಪ್ರಚಕಾಶಿರೇ।
ಉತ್ಕೃಷ್ಟಭೇರೀನಿನದೇ ಸಂಪ್ರವೃತ್ತೇ ಮಹಾರವೇ॥ 1-218-25 (9517) 
ಅಮರ್ಷಿತಾ ಮಹಾತ್ಮಾನಃ ಪಾಂಡವಾ ನಿರ್ಯಯುಸ್ತತಃ।
ರಥಾಂಶ್ಚ ಮೇಘನಿರ್ಘೋಷಾನ್ಯುಕ್ತಾನ್ಪರಮವಾಜಿಭಿಃ॥ 1-218-26 (9518) 
ಧೂನ್ವಂತೋ ಧ್ವಜಿನಃ ಶುಭ್ರಾನಾಸ್ಥಾಯ ಭರತರ್ಷಭಾಃ।
ತತಃ ಪಾಂಡುಸುತಾಂದೃಷ್ಟ್ವಾ ರಥಸ್ಥಾನಾತ್ತಕಾರ್ಮುಕಾನ್॥ 1-218-27 (9519) 
ನೃಪಾಣಾಮಭವತ್ಕಂಪೋ ವೇಪಥುರ್ಹೃದಯೇಷು ಚ।
ನಿರ್ಯಾತೇಷ್ವಥ ಪಾರ್ಥೇಷು ದ್ರೋಪದಂ ತದ್ಬಲಂ ರಣೇ॥ 1-218-28 (9520) 
ಆವಿಶತ್ಪರಮೋ ಹರ್ಷಃ ಪ್ರಮೋದಶ್ಚ ಜಯಂ ಪ್ರತಿ।
ಸುಮುಹೂರ್ತಂ ವ್ಯತಿಕರಃ ಸೈನ್ಯಾನಾಮಭವದ್ಭೃಶಂ॥ 1-218-29 (9521) 
ತತೋ ದ್ವಂದ್ವಮಯುಧ್ಯಂತ ಮೃತ್ಯುಂ ಕೃತ್ವಾ ಪುರಸ್ಕೃತಂ।
ಜಘ್ನತುಃ ಸಮರೇ ತಸ್ಮಿನ್ಸುಮಿತ್ರಪ್ರಿಯದರ್ಶನೌ॥ 1-218-30 (9522) 
ಜಯದ್ರಥಶ್ಚ ಕರ್ಣಶ್ಚ ಪಶ್ಯತಃ ಸವ್ಯಸಾಚಿನಃ।
ಅರ್ಜುನಃ ಪ್ರೇಕ್ಷ್ಯ ನಿಹತೌ ಸೌಮಿತ್ರಪ್ರಿಯದರ್ಶನೌ॥ 1-218-31 (9523) 
ಜಯದ್ರಥಸುತಂ ತತ್ರ ಜಘಾನ ಪಿತುರಂತಿಕೇ।
ವೃಷಸೇನಾದವರಜಂ ಸುದಾಮಾನಂ ಧನಂಜಯಃ॥ 1-218-32 (9524) 
ಕರ್ಣಪುತ್ರಂ ಮಹೇಷ್ವಾಸಂ ರಥನೀಡಾದಪಾತಯತ್।
ತೌ ಸುತೌ ನಿಹತೌ ದೃಷ್ಟ್ವಾ ರಾಜಸಿಂಹೌ ತರಸ್ವಿನೌ॥ 1-218-33 (9525) 
ನಾಮೃಷ್ಯೇತಾಂ ಮಹಾಬಾಹೂ ಪ್ರಹಾರಮಿವ ಸದ್ಗಜೌ।
ತೌ ಜಗ್ಮತುರಸಂಭ್ರಾಂತೌ ಫಲ್ಗುನಸ್ಯ ರಥಂಪ್ರತಿ॥ 1-218-34 (9526) 
ಪ್ರತಿಮುಕ್ತತಲತ್ರಾಣೌ ಶಪಮಾನೌ ಪರಸ್ಪರಂ।
ಸನ್ನಿಪಾತಸ್ತಯೋರಾಸೀದತಿಘೋರೋ ಮಹಾಮೃಧೇ॥ 1-218-35 (9527) 
ವೃತ್ರಶಂಬರಯೋಃ ಸಂಕ್ಯೇ ವಜ್ರಿಣೇವ ಮಹಾರಣೇ।
ತ್ರೀನಶ್ವಾಂಜಘ್ನತುಸ್ತಸ್ಯ ಫಲ್ಗುನಸ್ಯ ನರ್ಷಭೌ॥ 1-218-36 (9528) 
ತತಃ ಕಿಲಿಕಿಲಾಶಬ್ದಃ ಕುರೂಣಾಮಭವತ್ತದಾ।
ತಾನ್ಹಯಾನ್ನಿಹತಾಂದೃಷ್ಟ್ವಾ ಭೀಮಸೇನಃ ಪ್ರತಾಪವಾನ್॥ 1-218-37 (9529) 
ನಿಮೇಷಾಂತರಮಾತ್ರೇಣ ರಥಮಶ್ವೈರಯೋಜಯತ್।
ಉಪಯಾತಂ ರಥಂ ದೃಷ್ಟ್ವಾ ದುರ್ಯೋಧನಪುರಃಸರೌ॥ 1-218-38 (9530) 
ಸೌಬಲಃ ಸೌಮದತ್ತಿಶ್ಚ ಸಮೇಯಾತಾಂ ಪರಂತಪೌ।
ತೈಃ ಪಂಚಭಿರದೀನಾತ್ಮಾ ಭೀಮಸೇನೋ ಮಹಾಬಲಃ॥ 1-218-39 (9531) 
ಅಯುಧ್ಯತ ತದಾ ವೀರೈರಿಂದ್ರಿಯಾರ್ಥೈರಿವೇಶ್ವರಃ।
ತೈರ್ನಿರುದ್ಧೋ ನ ಸಂತ್ರಾಸಂ ಜಗಾಮ ಸಮಿತಿಂಜಯಃ॥ 1-218-40 (9532) 
ಪಂಚಭಿರ್ದ್ವಿರದೈರ್ಮತ್ತೈರ್ನಿರುದ್ಧ ಇವ ಕೇಸರೀ।
ತಸ್ಯೈತೇ ಯುಗಪತ್ಪಂಚ ಪಂಚಭಿರ್ನಿಶಿತೈಃ ಶರೈಃ॥ 1-218-41 (9533) 
ಸಾರಥಿಂ ವಾಜಿನಶ್ಚೈವ ನಿನ್ಯುರ್ವೈವಸ್ವತಕ್ಷಯಂ।
ಹತಾಶ್ವಾತ್ಸ್ಯಂದನಶ್ರೇಷ್ಠಾದವರುಹ್ಯ ಮಹಾರಥಃ॥ 1-218-42 (9534) 
ಚಚಾರ ವಿವಿಧಾನ್ಮಾರ್ಗಾನಸಿಮುದ್ಯಂಯ ಪಾಂಡವಃ।
ಅಶ್ವಸ್ಕಂಧೇಷು ಚಕ್ರೇಷು ಯುಗೇಷ್ವೀಷಾಸು ಚೈವ ಹಿ॥ 1-218-43 (9535) 
ವ್ಯಚರತ್ಪಾತಯಞ್ಶತ್ರೂನ್ಸುಪರ್ಣ ಇವ ಭೋಗಿನಃ।
ವಿಧನುಷ್ಕಂ ವಿಕವಚಂ ವಿರಥಂ ಚ ಸಮೀಕ್ಷ್ಯ ತಂ॥ 1-218-44 (9536) 
ಅಭಿಪೇತುರ್ನವ್ಯಾಘ್ರಾ ಅರ್ಜುನಪ್ರಮುಖಾ ರಥಾಃ।
ಧೃಷ್ಟದ್ಯುಂನಃ ಶಿಖಂಡೀ ಚ ಯಮೌ ಚ ಯುಧಿ ದುರ್ಜಯೌ॥ 1-218-45 (9537) 
ತಸ್ಮಿನ್ಮಹಾರಥೇ ಯುದ್ಧೇ ಪ್ರವೃತ್ತೇ ಶರವೃಷ್ಟಿಭಿಃ।
ರಥಧ್ವಜಪತಾಕಾಶ್ಚ ಸವರ್ಮಂತರಧೀಯತ॥ 1-218-46 (9538) 
ತತ್ಪ್ರವೃತ್ತಂ ಚಿರಂ ಕಾಲಂ ಯುದ್ಧಂ ಸಮಮಿವಾಭವತ್।
ರಥೇನ ತಾನ್ಮಹಾಬಾಹುರರ್ಜುನೋ ವ್ಯಧಮತ್ಪುನಃ॥ 1-218-47 (9539) 
ತಮಾಪತಂತಂ ದೃಷ್ಟ್ವೇವ ಮಹಾಬಾಹುರ್ಧನುರ್ಧರಃ।
ಕರ್ಣೋಽಸ್ತ್ರವಿದುಷಾಂ ಶ್ರೇಷ್ಠೋ ವಾರಯಾಮಾಸ ಸಾಯಕೈಃ॥ 1-218-48 (9540) 
ಸ ತೇನಾಭಿಹತಃ ಪಾರ್ಥೋ ವಾಸವಿರ್ವಜ್ರಸನ್ನಿಭಾನ್।
ತ್ರೀಞ್ಶರಾನ್ಸಂದಧೇ ಕ್ರುದ್ಧೋ ವಧಾತ್ಕ್ರುದ್ಧಸ್ಯ ಪಾಂಡವಃ॥ 1-218-49 (9541) 
ತೈಃ ಶರೈರಾಹತಂ ಕರ್ಣಂ ಧ್ವಜಯಷ್ಟಿಮುಪಾಶ್ರಿತಂ।
ಅಪೋವಾಹ ರಥಾಚ್ಚಾಶು ಸೂತಃ ಪರಪುರಂಜಯಂ॥ 1-218-50 (9542) 
ತತಃ ಪರಾಜಿತೇ ಕರ್ಣೇ ಧಾರ್ತರಾಷ್ಟ್ರಾನ್ಮಹಾಭಯಂ।
ವಿವೇಶ ಸಮುದಗ್ರಾಂಶ್ಚ ಪಾಂಡವಾನ್ಪ್ರಸಮೀಕ್ಷ್ಯ ತು॥ 1-218-51 (9543) 
ತತ್ಪ್ರಕಂಪಿತಮತ್ಯರ್ಥಂ ತದ್ದೃಷ್ಟ್ವಾ ಸೌಬಲೋ ಬಲಂ।
ಗಿರಾ ಮಧುರಯಾ ಚಾಪಿ ಸಮಾಶ್ವಾಸಯತಾಸಕೃತ್॥ 1-218-52 (9544) 
ಧಾರ್ತರಾಷ್ಟ್ರೈಸ್ತತಃ ಸರ್ವೈರ್ದುರ್ಯೋಧನಪುರಃಸರೈಃ।
ಧೃತಂ ತತ್ಪುನರೇವಾಸೀದ್ಬಲಂ ಪಾರ್ಥಪ್ರಪೀಡಿತಂ॥ 1-218-53 (9545) 
ತತೋ ದುರ್ಯೋಧನಂ ದೃಷ್ಟ್ವಾ ಭೀಮೋ ಭೀಮಪರಾಕ್ರಮಃ।
ಅಕ್ರುಧ್ಯತ್ಸ ಮಹಾಬಾಹುರಗಾರಂ ಜಾತುಷಂ ಸ್ಮರನ್॥ 1-218-54 (9546) 
ತತಃ ಸಂಗ್ರಾಮಶಿರಸಿ ದದರ್ಶ ವಿಪುಲದ್ರುಮಂ।
ಆಯಾಮಭೂತಂ ತಿಷ್ಠಂತಂ ಸ್ಕಂಧಪಂಚಾಶದುನ್ನತಂ॥ 1-218-55 (9547) 
ಮಹಾಸ್ಕಂಧಂ ಮಹೋತ್ಸೇಧಂ ಶಕ್ರಧ್ವಜಮಿವೋಚ್ಛ್ರಿತಂ।
ತಮುತ್ಪಾಠ್ಯ ಚ ಪಾಣಿಭ್ಯಾಮುದ್ಯಂಯ ಚರಣಾವಪಿ॥ 1-218-56 (9548) 
ಅಭಿಪೇದೇ ಪರಾನ್ಸಂಖ್ಯೇ ವಜ್ರಪಾಣಿರಿವಾಸುರಾನ್।
ಭೀಮಸೇನಭಯಾರ್ತಾನಿ ಫಲ್ಗುನಾಭಿಹತಾನಿ ಚ॥ 1-218-57 (9549) 
ನ ಶೇಕುಸ್ತಾನ್ಯನೀಕಾನಿ ಧಾರ್ತರಾಷ್ಟ್ರಾಣ್ಯುದೀಕ್ಷಿತುಂ।
ತಾನಿ ಸಂಭ್ರಾಂತಯೋಧಾನಿ ಶ್ರಾಂತವಾಜಿಗಜಾನಿ ಚ॥ 1-218-58 (9550) 
ದಿಶಃ ಪ್ರಾಕಾಲಯದ್ಭೀಮೋ ದಿವೀವಾಭ್ರಾಣಿ ಮಾರುತಃ।
ತಾನ್ನಿವೃತ್ತಾನ್ನಿರಾನಂದಾನ್ನರವಾರಣವಾಜಿನಃ॥ 1-218-59 (9551) 
ನಾನುಸಸ್ರುರ್ನ ಚಾಜಘ್ನುರ್ನೋಚುಃ ಕಿಂಚಿಚ್ಚ ದಾರುಣಂ।
ಸ್ವಮೇವ ಶಿಬಿರಂ ಜಗ್ಮುಃ ಕ್ಷತ್ರಿಯಾಃ ಶರವಿಕ್ಷತಾಃ॥ 1-218-60 (9552) 
ಪರೇಽಪ್ಯಭಿಯಯುರ್ಹೃಷ್ಟಾಃ ಪುರಂ ಪೌರಸುಖಾವಹಾಃ।
ಮುಹೂರ್ತಮಭವದ್ಯುದ್ಧಂ ತೇಷಾಂ ವೈ ಪಾಂಡವೈಃ ಸಹ॥ 1-218-61 (9553) 
ಯಾವತ್ತದ್ಯುದ್ಧಮಭವನ್ಮಹದ್ದೇವಾಸುರೋಪಮಂ।
ತಾವದೇವಾಭವಚ್ಛಾಂತಂ ನಿವೃತ್ತಾ ವೈ ಮಹಾರಥಾಃ॥ 1-218-62 (9554) 
ಸುವ್ರತಂ ಚಕ್ರಿರೇ ಸರ್ವೇ ಸುವೃತಾಮಬ್ರುವನ್ವಧೂಂ।
ಕೃತಾರ್ಥಂ ದ್ರುಪದಂ ಚೋಚುರ್ಧೃಷ್ಟದ್ಯುಂನಂ ಚ ಪಾರ್ಷತಂ॥ 1-218-63 (9555) 
ಶಕುನಿಃ ಸಿಂಧುರಾಜಶ್ಚ ಕರ್ಣದುರ್ಯೋಧನಾವಪಿ।
ತೇಷಾಂ ತದಾಭವದ್ದುಃಖಂ ಹೃದಿ ವಾಚಾ ತು ನಾಬ್ರುವನ್॥ 1-218-64 (9556) 
ತತಃ ಪ್ರಯಾತಾ ರಾಜಾನಃ ಸರ್ವ ಏವ ಯಥಾಗತಂ।
ಧಾರ್ತರಾಷ್ಟ್ರಾ ಹಿ ತೇ ಸರ್ವೇ ಗತಾ ನಾಗಪುರಂ ತದಾ॥ 1-218-65 (9557) 
ಪ್ರಾಗೇವ ಪೂರ್ನಿರೋಧಾತ್ತು ಪಾಂಡವೈರಶ್ವಸಾದಿನಃ।
ಪ್ರೇಷಿತಾ ಗಚ್ಛತಾರಿಷ್ಟಾನಸ್ಮಾನಾಖ್ಯಾತ ಶೌರಯೇ॥ 1-218-66 (9558) 
ತೇಽಚಿರೇಣೈವ ಕಾಲೇನ ಸಂಪ್ರಾಪ್ತಾ ಯಾದವೀಂ ಪುರೀಂ।
ಊಚುಃ ಸಂಕರ್ಷಣೋಪೇಂದ್ರೌ ವಚನಂ ವಚನಕ್ಷಮೌ॥ 1-218-67 (9559) 
ಕುಶಲಂ ಪಾಂಡವಾಃ ಸರ್ವಾನಾಹುಃ ಸ್ಮಾಂಧಕವೃಷ್ಣಯಃ।
ಆತ್ಮನಶ್ಚಾಹತಾನಾಹುರ್ವಿಮುಕ್ತಾಂಜಾತುಷಾದ್ಗೃಹಾತ್॥ 1-218-68 (9560) 
ಸಮಾಜೇ ದ್ರೌಪದೀಂ ಲಬ್ಧಾಮಾಹೂ ರಾಜೀವಲೋಚನಾಂ।
ಆತ್ಮನಃ ಸದೃಶೀಂ ಸರ್ವೈಃ ಶೀಲವೃತ್ತಸಮಾಧಿಭಿಃ॥ 1-218-69 (9561) 
ತಚ್ಛ್ರುತ್ವಾ ವಚನಂ ಕೃಷ್ಣಸ್ತಾನುವಾಚೋತ್ತರಂ ವಚಃ।
ಸರ್ವಮೇತದಹಂ ಜಾನೇ ವಧಾತ್ತಸ್ಯ ತು ರಕ್ಷಸಃ॥ 1-218-70 (9562) 
ತತ ಉದ್ಯೋಜಯಾಮಾಸ ಮಾಧವಶ್ಚತುರಂಗಿಣೀಂ।
ಸೇನಾಮುಪಾನಯತ್ತೂರ್ಣಂ ಪಾಂಚಾಲನಗರೀಂ ಪ್ರತಿ॥ 1-218-71 (9563) 
ತತಃ ಸಂಕರ್ಷಣಶ್ಚೈವ ಕೇಶವಶ್ಚ ಮಹಾಬಲಃ।
ಯಾದವೈಃ ಸಹ ಸರ್ವೈಶ್ಚ ಪಾಂಡವಾನಭಿಜಗ್ಮತುಃ॥ 1-218-72 (9564) 
ಪಿತೃಷ್ವಸಾರಂ ಸಂಪೂಜ್ಯ ನತ್ವಾ ಚೈವ ತು ಯಾದವೀಂ।
ದ್ರೌಪದೀಂ ಭೂಷಣೈಃ ಶುಭ್ರೈರ್ಭೂಷಯಿತ್ವಾ ಯಥಾವಿಧಿ॥ 1-218-73 (9565) 
ಪಾಂಡವಾನ್ಹರ್ಷಯಿತ್ವಾ ತು ಪೂಜಯಾಮಾಸತುಶ್ಚ ತಾನ್।
ನ್ಯಾಯತಃ ಪೂಜಿತೌ ರಾಜ್ಞಾ ದ್ರುಪದೇನ ಮಹಾತ್ಮನಾ॥ 1-218-74 (9566) 
ಯಾದವಾಃ ಪೂಜಿತಾಃ ಸರ್ವೇ ಪಾಂಡವೈಶ್ಚ ಮಹಾತ್ಮಭಿಃ।
ರೇಮಿರೇ ಪಾಂಡವೈಃ ಸಾರ್ಧಂ ತೇ ಪಾಂಚಾಲಪುರೇ ತದಾ॥ ॥ 1-218-75 (9567) 
 
ಇತಿ ಶ್ರೀಮನ್ಮಾಹಾಭಾರತೇ ಆದಿಪರ್ವಣಿ ವಿದುರಾಗಮನರಾಜ್ಯಲಾಭಪರ್ವಣಿ ಅಷ್ಟಾದಶಾಧಿಕದ್ವಿಶತತಮೋಽಧ್ಯಾಯಃ॥ 218 ॥




ಆದಿಪರ್ವ - ಅಧ್ಯಾಯ 219

॥ ಶ್ರೀಃ ॥

1.219. ಅಧ್ಯಾಯಃ 219 

Mahabharata - Adi Parva - Chapter Topics

ವಿದುರಾತ್ ಜ್ಞಾತಪಾಂಡವವೃತ್ತಾಂತೇನ ಧೃತರಾಷ್ಟ್ರೇಣ ದ್ರೌಪದ್ಯಾನಯನಾರ್ಥಮಾಜ್ಞಾಪನಂ॥ 1 ॥ ಧೃತರಾಷ್ಟ್ರಸಮೀಪೇ ಕರ್ಣದುರ್ಯೋಧನಯೋರ್ಭಾಷಣಂ॥ 2 ॥

Mahabharata - Adi Parva - Chapter Text

1-219-0 (9568) 
ವೈಶಂಪಾಯನ ಉವಾಚ। 1-219-0x (1213) 
ವೃತ್ತೇ ಸ್ವಯಂವರೇ ಚೈವ ರಾಜಾನಃ ಸರ್ವ ಏವ ತೇ।
ಯಥಾಗತಂ ವಿಪ್ರಜಗ್ಮುರ್ವಿದಿತ್ವಾ ಪಾಂಡವಾನ್ವೃತಾನ್॥ 1-219-1 (9569) 
ಅಥ ದುರ್ಯೋಧನೋ ರಾಜಾ ವಿಮನಾ ಭ್ರಾತೃಭಿಃ ಸಹ।
ಅಶ್ವತ್ಥಾಂನಾ ಮಾತುಲೇನ ಕರ್ಣೇನ ಚ ಕೃಪೇಣ ಚ॥ 1-219-2 (9570) 
ವಿನಿವೃತ್ತೋ ವೃತಂ ದೃಷ್ಟ್ವಾ ದ್ರೌಪದ್ಯಾ ಶ್ವೇತವಾಹನಂ।
ತಂ ತು ದುಃಶಾಸನೋಽವ್ರೀಡೋ ಮಂದಂಮಂದಮಿವಾಬ್ರವೀತ್॥ 1-219-3 (9571) 
ಯದ್ಯಸೌ ಬ್ರಾಹ್ಮಣೋ ನ ಸ್ಯಾದ್ವಿಂದೇತ ದ್ರೌಪದೀಂ ನ ಸಃ।
ನ ಹಿ ತಂ ತತ್ತ್ವತೋ ರಾಜನ್ವೇದ ಕಶ್ಚಿದ್ಧನಂಜಯಂ॥ 1-219-4 (9572) 
ದೈವಂ ಚ ಪರಮಂ ಮನ್ಯೇ ಪೌರುಷಂ ಚಾಪ್ಯನರ್ಥಕಂ।
ಧಿಗಸ್ತು ಪೌರುಷಂ ಮಂತ್ರಂ ಯದ್ಧರಂತೀಹ ಪಾಂಡವಾಃ॥ 1-219-5 (9573) 
`ಬಧ್ವಾ ಚಕ್ಷೂಂಷಿ ನಃ ಪಾರ್ಥಾ ರಾಜ್ಞಾಂ ಚ ದ್ರುಪದಾತ್ಮಜಾಂ।
ಉದ್ವಾಹ್ಯ ರಾಜ್ಞಾಂ ತೈರ್ನ್ಯಸ್ತೋ ವಾಮಃ ಪಾದಃ ಪೃಥಾಸುತೈಃ॥ 1-219-6 (9574) 
ವಿಮುಕ್ತಾಃ ಕಥಮೇತೇನ ಜತುವೇಶ್ಮವಿರ್ಭುಜಃ।
ಅಸ್ಮಾಕಂ ಪೌರುಷಂ ಸತ್ವಂ ಬುದ್ಧಿಶ್ಚಾಪಿ ಗತಾ ತತಃ॥ 1-219-7 (9575) 
ವಯಂ ಹತಾ ಮಾತುಲಾದ್ಯ ವಿಶ್ವಸ್ಯ ಚ ಪುರೋಚನಂ।
ಅದಗ್ಧ್ವಾ ಪಾಂಡವಾನೇತಾನ್ಸ್ವಯಂ ದಗ್ಧೋ ಹುತಾಶನೇ॥ 1-219-8 (9576) 
ಮತ್ತೋ ಮಾತುಲ ಮನ್ಯೇಽಹಂ ಪಾಂಡವಾ ಬುದ್ಧಿಮತ್ತರಾಃ।
ತೇಷಾಂ ನಾಸ್ತಿ ಭಯಂ ಮೃತ್ಯೋರ್ಮುಕ್ತಾನಾಂ ಜತುವೇಶ್ಮನಃ॥ 1-219-9 (9577) 
ವೈಶಂಪಾವಯನ ಉವಾಚ। 1-219-10x (1214) 
ಏವಂ ಸಂಭಾಷಮಾಣಾಸ್ತೇ ನಿಂದಂತಶ್ಚ ಪುರೋಚನಂ।
ಪಂಚಪುತ್ರಾಂ ಕಿರಾತೀಂ ಚ ವಿದುರಂ ಚ ಮಹಾಮತಿಂ॥'  1-219-10 (9578) 
ವಿವಿಶುರ್ಹಾಸ್ತಿನಪುರಂ ದೀನಾ ವಿಗತಚೇತಸಃ॥  1-219-11 (9579) 
ತ್ರಸ್ತಾ ವಿಗತಸಂಕಲ್ಪಾ ದೃಷ್ಟ್ವಾ ಪಾರ್ಥಾನ್ಮಹೌಜಸಃ।
ಮುಕ್ತಾನ್ಹವ್ಯಭುಜಶ್ಚೈವ ಸಂಯುಕ್ತಾಂದ್ರುಪದೇನ ಚ॥ 1-219-12 (9580) 
ಧೃಷ್ಟದ್ಯುಂನಂ ತು ಸಂಚಿಂತ್ಯ ತಥೈವ ಚ ಶಿಖಂಡಿನಂ।
ದ್ರುಪದಸ್ಯಾತ್ಮಜಾಂಶ್ಚಾನ್ಯಾನ್ಸರ್ವಯುದ್ಧವಿಶಾರದಾನ್॥ 1-219-13 (9581) 
ವಿದುರಸ್ತ್ವಥ ತಾಞ್ಶ್ರುತ್ವಾ ದ್ರೌಪದ್ಯಾ ಪಾಂಡವಾನ್ವೃತಾನ್।
ವ್ರೀಡಿತಾಂಧಾರ್ತರಾಷ್ಟ್ರಾಂಶ್ಚ ಭಗ್ನದರ್ಪಾನುಪಾಗತಾನ್॥ 1-219-14 (9582) 
ತತಃ ಪ್ರೀತಮನಾಃ ಕ್ಷತ್ತಾ ಧೃತರಾಷ್ಟ್ರಂ ವಿಶಾಂಪತೇ।
ಉವಾಚ ದಿಷ್ಟ್ಯಾ ಕುರವೋ ವರ್ಧ್ತ ಇತಿ ವಿಸ್ಮಿತಃ॥ 1-219-15 (9583) 
ವೈಚಿತ್ರವೀರ್ಯಸ್ತು ನೃಪೋ ನಿಶಂಯ ವಿದುರಸ್ಯ ತತ್।
ಅಬ್ರವೀತ್ಪರಮಪ್ರೀತೋ ದಿಷ್ಟ್ಯಾ ದಿಷ್ಟ್ಯೇತಿ ಭಾರತ॥ 1-219-16 (9584) 
ಮನ್ಯತೇ ಸ ವೃತಂ ಪುತ್ರಂ ಜ್ಯೇಷ್ಠಂ ದ್ರುಪದಕನ್ಯಯಾ।
ದುರ್ಯೋಧನಮವಿಜ್ಞಾನಾತ್ಪ್ರಜ್ಞಾಚಕ್ಷುರ್ನರೇಶ್ವರಃ॥ 1-219-17 (9585) 
ಅಥ ತ್ವಾಜ್ಞಾಪಯಾಮಾಸ ದ್ರೌಪದ್ಯಾ ಭೂಷಣಂ ಬಹು।
ಆನೀಯತಾಂ ವೈ ಕೃಷ್ಣೇತಿ ಪುತ್ರಂ ದುರ್ಯೋಧನಂ ತದಾ॥ 1-219-18 (9586) 
`ಅಥ ಸ್ಮ ಪಶ್ಚಾದ್ವಿದುರ ಆಚಖ್ಯಾವಂಬಿಕಾತ್ಮಜಂ।
ಕೌರವ್ಯಾ ಇತಿ ಸಾಮಾನ್ಯಾನ್ನ ಮನ್ಯೇಥಾಸ್ತವಾತ್ಮಜಾನ್॥ 1-219-19 (9587) 
ವರ್ಧಂತ ಇತಿ ಮದ್ವಾಕ್ಯಾದ್ವರ್ಧಿತಾಃ ಪಾಂಡುನಂದನಾಃ।
ಕೃಷ್ಣಯಾ ಸಂವೃತಾಃ ಪಾರ್ಥಾ ವಿಮುಕ್ತಾ ರಾಜಸಂಗರಾತ್॥ 1-219-20 (9588) 
ದಿಷ್ಟ್ಯಾ ಕುಶಲಿನೋ ರಾಜನ್ಪೂಜಿತಾ ದ್ರುಪದೇನ ಚ॥  1-219-21 (9589) 
ವೈಶಂಪಾಯನ ಉವಾಚ। 1-219-22x (1215) 
ಏತಚ್ಛ್ರುತ್ವಾ ತು ವಚನಂ ವಿದುರಸ್ಯ ನರಾಧಿಪಃ।
ಆಕಾರಚ್ಛಾದನಾರ್ಥಾಯ ದಿಷ್ಟ್ಯಾದಿಷ್ಟ್ಯೇತಿ ಚಾಬ್ರವೀತ್॥ 1-219-22 (9590) 
ಧೃತರಾಷ್ಟ್ರ ಉವಾಚ। 1-219-23x (1216) 
ಏವಂ ವಿದುರ ಭದ್ರಂ ತೇ ಯದಿ ಜೀವಂತಿ ಪಾಂಡವಾಃ।
ನ ಮಮೌ ಮೇ ತನೌ ಪ್ರೀತಿಸ್ತ್ವದ್ವಾಕ್ಯಾಮೃತಸಂಭವಾ॥ 1-219-23 (9591) 
ಸಾಧ್ವಾಚಾರತಯಾ ತೇಷಾಂ ಸಂಬಂಧೋ ದ್ರುಪದೇನ ಚ।
ಬಭೂವ ಪರಮಶ್ಲಾಘ್ಯೋ ದಿಷ್ಟ್ಯಾದಿಷ್ಟ್ಯೇತಿ ಚಾಬ್ರವೀತ್॥ 1-219-24 (9592) 
ಅನ್ವವಾಯೇ ವಸೋರ್ಜಾತಃ ಪ್ರವರೇ ಮಾತ್ಸ್ಯಕೇ ಕುಲೇ।
ವೃತ್ತವಿದ್ಯಾತಪೋವೃದ್ಧಃ ಪಾರ್ಥಿವಾನಾಂ ಚ ಸಂಮತಃ॥ 1-219-25 (9593) 
ಪುತ್ರಾಶ್ಚಾಸ್ಯ ತಥಾ ಪೌತ್ರಾಃ ಸರ್ವೇ ಸುಚರಿತವ್ರತಾಃ।
ತೇಷಾಂ ಸಂಬಂಧಿನಶ್ಚಾನ್ಯೇ ಬಹವಃ ಸುಮಹಾಬಲಾಃ॥ 1-219-26 (9594) 
ಯಥೈವ ಪಾಂಡೋಃ ಪುತ್ರಾಸ್ತೇ ತತೋಽಪ್ಯಭ್ಯಧಿಕಾ ಮಮ।
ಸೇಯಮಭ್ಯಧಿಕಾನ್ಯೇಭ್ಯೋ ವೃತ್ತಿರ್ವಿದುರ ಮೇ ಮತಾ॥ 1-219-27 (9595) 
ಯಾ ಪ್ರೀತಿಃ ಪಾಂಡುಪುತ್ರೇಷು ನ ಸಾಽನ್ಯತ್ರ ಮಮಾಭಿಭೋ।
ನಿತ್ಯೋಽಯಂ ಚಿಂತಿತಃ ಕ್ಷತ್ತಃ ಸತ್ಯಂ ಸತ್ಯೇನ ಶಪೇ॥ 1-219-28 (9596) 
ಯತ್ತೇ ಕುಶಲಿನೋ ವೀರಾಃ ಪಾಂಡುಪುತ್ರಾ ಮಹಾರಥಾಃ।
ಮಿತ್ರವಂತೋಽಭವನ್ಪುತ್ರಾ ದುರ್ಯೋಧನಮುಖಾಸ್ತಥಾ॥ 1-219-29 (9597) 
ಮಯಾ ಶ್ರುತಂ ಯದಾ ವಹ್ನೇರ್ದಗ್ಧಾಃ ಪಾಂಡುಸುತಾ ಇತಿ।
ತದಾಽದಹ್ಯಂ ದಿವಾರಾತ್ರಂ ನ ಭೋಕ್ಷ್ಯೇ ನ ಸ್ವಪಾಮಿ ಚ॥ 1-219-30 (9598) 
ಅಸಹಾಯಾಶ್ಚಂ ಮೇ ಪುತ್ರಾ ಲೂನಪಕ್ಷಾ ಇವ ದ್ವಿಜಾಃ।
ತತ್ತ್ವತಃ ಶೃಣು ಮೇ ಕ್ಷತ್ತಃ ಸುಸಹಾಯಾಃ ಸುತಾ ಮಮ। 
ಅದ್ಯ ವೈ ಸ್ಥಿರಸಾಂರಾಜ್ಯಮಾಚಂದ್ರಾರ್ಕಂ ಮಮಾಭವತ್॥'  1-219-31 (9599) 
ಕೋ ಹಿ ದ್ರುಪದಮಾಸಾದ್ಯ ಮಿತ್ರಂ ಕ್ಷತ್ತಃ ಸಬಾಂಧವಂ।
ನ ಬುಭೂಷೇದ್ಭವೇನಾರ್ಥೀ ಗತಶ್ರೀರಪಿ ಪಾರ್ಥಿವಃ॥ 1-219-32 (9600) 
ವೈಶಂಪಾಯನ ಉವಾಚ। 1-219-33x (1217) 
ತಂ ತಥಾ ಭಾಷಮಾಣಂ ತು ವಿದುರಃ ಪ್ರತ್ಯಭಾಷತ।
ನಿತ್ಯಂ ಭವತು ತೇ ಬುದ್ಧಿರೇಷಾ ರಾಜಂಛತಂ ಸಮಾಃ। 
ಇತ್ಯುಕ್ತ್ವಾ ಪ್ರಯಯೌ ರಾಜನ್ವಿದುರಃ ಸ್ವಂ ನಿವೇಶನಂ॥  1-219-33 (9601) 
ತತೋ ದುರ್ಯೋಧನಶ್ಚಾಪಿ ರಾಧೇಯಶ್ಚ ವಿಶಾಂಪತೇ।
ಧೃತರಾಷ್ಟ್ರಮುಪಾಗಂಯ ವಚೋಽಬ್ರೂತಾಮಿದಂ ತದಾ॥ 1-219-34 (9602) 
ಸನ್ನಿಧೌ ವಿದುರಸ್ಯ ತ್ವಾಂ ದೋಷಂ ವಕ್ತುಂ ನ ಶಕ್ನುವಃ।
ವಿವಿಕ್ತಮಿತಿ ವಕ್ಷ್ಯಾವಃ ಕಿಂ ತವೇದಂ ಚಿಕೀರ್ಷಿತಂ॥ 1-219-35 (9603) 
ಸಪತ್ನವೃದ್ಧಿಂ ಯತ್ತಾತ ಮನ್ಯಸೇ ವೃದ್ಧಿಮಾತ್ಮನಃ।
ಅಭಿಷ್ಟೌಷಿ ಚ ಯತ್ಕ್ಷತ್ತುಃ ಸಮೀಪೇ ದ್ವಿಪದಾಂವರ॥ 1-219-36 (9604) 
ಅನ್ಯಸ್ಮಿನ್ನೃಪ ಕರ್ತವ್ಯೇ ತ್ವಮನ್ಯತ್ಕುರುಷೇಽನಘ।
ತೇಷಾಂ ಬಲವಿಘಾತೋ ಹಿ ಕರ್ತವ್ಯಸ್ತಾತ ನಿತ್ಯಶಃ॥ 1-219-37 (9605) 
ತೇ ವಯಂ ಪ್ರಾಪ್ತಕಾಲಸ್ಯ ಚಿಕೀರ್ಷಾಂ ಮಂತ್ರಯಾಮಹೇ।
ಯಥಾ ನೋ ನ ಗ್ರಸೇಯುಸ್ತೇ ಸಪುತ್ರಬಲಬಾಂಧವಾನ್॥ ॥ 1-219-38 (9606) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಮಿ ವಿದುರಾಗಮನರಾಜ್ಯಲಾಭಪರ್ವಣಿ ಏಕೋನವಿಂಶತ್ಯಧಿಕದ್ವಿಶತತಮೋಽಧ್ಯಾಯಃ॥ 219 ॥

Mahabharata - Adi Parva - Chapter Footnotes

1-219-32 ಗತಶ್ರೀರ್ನಷ್ಟಶ್ರೀಃ ಕೋ ಭವೇನ ಐಶ್ವರ್ಯೇಣಾರ್ಥೀ ನ ಬುಭೂಷೇದ್ಭವಿತುಮಿಚ್ಛೇದಪಿ ತು ಸರ್ವೋಪೀಚ್ಛೇತ್॥ ಏಕೋನವಿಂಶತ್ಯಧಿಕದ್ವಿಶತತಮೋಽಧ್ಯಾಯಃ॥ 219 ॥



ಆದಿಪರ್ವ - ಅಧ್ಯಾಯ 220

॥ ಶ್ರೀಃ ॥

1.220. ಅಧ್ಯಾಯಃ 220 

Mahabharata - Adi Parva - Chapter Topics

ಧೃತರಾಷ್ಟ್ರದುರ್ಯೋಧನಸಂವಾದಃ॥ 1 ॥

Mahabharata - Adi Parva - Chapter Text

1-220-0 (9607) 
`ವೈಶಂಪಾಯನ ಉವಾಚ। 1-220-0x (1218) 
ದುರ್ಯೋಧನೇನೈವಮುಕ್ತಃ ಕರ್ಣೇನ ಚ ವಿಶಾಂಪತೇ।
ಪುತ್ರಂ ಚ ಸೂತಪುತ್ರಂ ಚ ಧೃತರಾಷ್ಟ್ರೋಽಬ್ರವೀದಿದಂ॥ '  1-220-1 (9608) 
ಧೃತರಾಷ್ಟ್ರ ಉವಾಚ। 1-220-2x (1219) 
ಅಹಮಪ್ಯೇವಮೇವೈತಚ್ಚಿಕೀರ್ಷಾಮಿ ಯಥಾ ಯುವಾಂ।
ವಿವೇಕ್ತುಂ ನಾಹಮಿಚ್ಛಾಮಿ ತ್ವಾಕಾರಂ ವಿದುರಂ ಪ್ರತಿ॥ 1-220-2 (9609) 
ತತಸ್ತೇಷಾಂ ಗುಣಾನೇವ ಕೀರ್ತಯಾಮಿ ವಿಶೇಷತಃ।
ನಾವಬುಧ್ಯೇತ ವಿದುರೋ ಮಮಾಭಿಪ್ರಾಯಮಿಂಗಿತೈಃ॥ 1-220-3 (9610) 
ಯಚ್ಚ ತ್ವಂ ಮನ್ಯಸೇ ಪ್ರಾಪ್ತಂ ತದ್ಬ್ರವೀಹಿ ಸುಯೋಧನ।
ರಾಧೇಯ ಮನ್ಯಸೇ ಯಚ್ಚ ಪ್ರಾಪ್ತಕಾಲಂ ವದಾಶು ಮೇ॥ 1-220-4 (9611) 
ದುರ್ಯೋಧನ ಉವಾಚ। 1-220-5x (1220) 
ಅದ್ಯ ತಾನ್ಕುಶಲೈರ್ವಿಪ್ರೈಃ ಸುಗುಪ್ತೈರಾಪ್ತಕಾರಿಭಿಃ।
ಕುಂತೀಪುತ್ರಾನ್ಭೇದಯಾಮೋ ಮಾದ್ರೀಪುತ್ರೌ ಚ ಪಾಂಡವೌ॥ 1-220-5 (9612) 
ಅಥವಾ ದ್ರುಪದೋ ರಾಜಾ ಮಹದ್ಭಿರ್ವಿತ್ತಸಂಚಯೈಃ।
ಪುತ್ರಾಶ್ಚಾಸ್ಯ ಪ್ರಲೋಭ್ಯಂತಾಮಮಾತ್ಯಾಶ್ಚೈವ ಸರ್ವಶಃ॥ 1-220-6 (9613) 
ಪರಿತ್ಯಜೇದ್ಯಥಾ ರಾಜಾ ಕುಂತೀಪುತ್ರಂ ಯುಧಿಷ್ಠಿರಂ।
ಅಥ ತತ್ರೈವ ವಾ ತೇಷಾಂ ನಿವಾಸಂ ರೋಚಯಂತು ತೇ॥ 1-220-7 (9614) 
ಇಹೈಷಾಂ ದೋಷವದ್ವಾಸಂ ವರ್ಣಯಂತು ಪೃಥಕ್ಪೃಥಕ್।
ತೇ ಭಿದ್ಯಮಾನಾಸ್ತತ್ರೈವ ಮನಃ ಕುರ್ವಂತು ಪಾಂಡವಾಃ॥ 1-220-8 (9615) 
ಅಥವಾ ಕುಶಳಾಃ ಕೇಚಿದುಪಾಯನಿಪುಣಾ ನರಾಃ।
ಇತರೇತರತಃ ಪಾರ್ಥಾನ್ಭೇದಯಂತ್ವನುರಾಗತಃ॥ 1-220-9 (9616) 
ವ್ಯುತ್ಥಾಪಯಂತು ವಾ ಕೃಷ್ಣಾಂ ಬಹುತ್ವಾತ್ಸುಕರಂ ಹಿ ತತ್।
ಅಥವಾ ಪಾಂಡವಾಂಸ್ತಸ್ಯಾಂ ಭೇದಯಂತು ತತಶ್ಚ ತಾಂ॥ 1-220-10 (9617) 
ಭೀಮಸೇನಸ್ಯ ವಾ ರಾಜನ್ನುಪಾಯಕುಶಲೈರ್ನರೈಃ।
ಮೃತ್ಯುರ್ವಿಧೀಯತಾಂ ಛನ್ನೈಃ ಸ ಹಿ ತೇಷಾಂ ಬಲಾಧಿಕಃ॥ 1-220-11 (9618) 
ತಮಾಶ್ರಿತ್ಯ ಹಿ ಕೌಂತೇಯಃ ಪುರಾ ಚಾಸ್ಮಾನ್ನ ಮನ್ಯತೇ।
ಸಹಿ ತೀಕ್ಷ್ಣಶ್ಚ ಶೂರಶ್ಚ ತೇಷಾಂ ಚೈವ ಪರಾಯಣಂ॥ 1-220-12 (9619) 
ತಸ್ಮಿಂಸ್ತ್ವಭಿಹತೇ ರಾಜನ್ಹತೋತ್ಸಾಹಾ ಹತೌಜಸಃ।
ಯತಿಷ್ಯಂತೇ ನ ರಾಜ್ಯಾಯ ಸ ಹಿ ತೇಷಾಂ ವ್ಯಪಾಶ್ರಯಃ॥ 1-220-13 (9620) 
ಅಜೇಯೋ ಹ್ಯರ್ಜುನಃ ಸಂಖ್ಯೇ ಪೃಷ್ಠಗೋಪೇ ವೃಕೋದರೇ।
ತಮೃತೇ ಫಾಲ್ಗುನೋ ಯುದ್ಧೇ ರಾಧೇಯಸ್ಯ ನ ಪಾದಭಾಕ್॥ 1-220-14 (9621) 
ತೇ ಜಾನಾನಾಸ್ತು ದೌರ್ಬಲ್ಯಂ ಭೀಮಸೇನಮೃತೇ ಮಹತ್।
ಅಸ್ಮಾನ್ಬಲವತೋ ಜ್ಞಾತ್ವಾ ನ ಯತಿಷ್ಯಂತಿ ದುರ್ಬಲಾಃ॥ 1-220-15 (9622) 
ಇಹಾಗತೇಷು ವಾ ತೇಷು ನಿದೇಶವಶವರ್ತಿಷು।
ಪ್ರವರ್ತಿಷ್ಯಾಮಹೇ ರಾಜನ್ಯಥಾಶಾಸ್ತ್ರಂ ನಿಬರ್ಹಣಂ॥ 1-220-16 (9623) 
`ದರ್ಪಂ ವಾ ವದತಾಂ ತೇಷಾಂ ಕೇಚಿದತ್ರ ಮನಸ್ವಿನಃ।
ದ್ರುಪದಸ್ಯಾತ್ಮಜಾ ರಾಜನ್ಪ್ರಭಿದ್ಯಂತೇ ತತಃ ಪರೈಃ॥'  1-220-17 (9624) 
ಅಥವಾ ದರ್ಶನೀಯಾಭಿಃ ಪ್ರಮದಾಭಿರ್ವಿಲೋಭ್ಯತಾಂ।
ಏಕೈಕಸ್ತತ್ರ ಕೌಂತೇಯಸ್ತತಃ ಕೃಷ್ಣಾ ವಿರಜ್ಯತಾಂ॥ 1-220-18 (9625) 
ಪ್ರೇಷ್ಯತಾಂ ಚೈವ ರಾಧೇಯಸ್ತೇಷಾಮಾಗಮನಾಯ ವೈ।
ತೈಸ್ತೈಃ ಪ್ರಕಾರೈಃ ಸನ್ನೀಯ ಪಾತ್ಯಂತಾಮಾಪ್ತಕಾರಿಭಿಃ॥ 1-220-19 (9626) 
ಏತೇಷಾಮಪ್ಯುಪಾಯಾನಾಂ ಯಸ್ತೇ ನಿರ್ದೋಷವಾನ್ಮತಃ।
ತಸ್ಯ ಯಪ್ರೋಗಮಾತಿಷ್ಠ ಪುರಾ ಕಾಲೋಽತಿವರ್ತತೇ॥ 1-220-20 (9627) 
ಯಾವದ್ಧ್ಯಕೃತವಿಶ್ವಾಸಾ ದ್ರುಪದೇ ಪಾರ್ಥಿವರ್ಷಭೇ।
ತಾವದೇವ ಹಿ ತೇ ಶಕ್ಯಾ ನ ಶಕ್ಯಾಸ್ತು ತತಃ ಪರಂ॥ 1-220-21 (9628) 
ಏಷಾ ಮಮ ಮತಿಸ್ತಾತ ನಿಗ್ರಹಾಯ ಪ್ರವರ್ತತೇ।
ಸಾಧ್ವೀ ವಾ ಯದಿ ವಾಽಸಾಧ್ವೀ ಕಿಂ ವಾ ರಾಧೇಯ ಮನ್ಯಸೇ॥ ॥ 1-220-22 (9629) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವಿದುರಾಗಮನರಾಜ್ಯಲಾಭಪರ್ವಣಿ ವಿಂಶತ್ಯಧಿಕದ್ವಿಶತತಮೋಽಧ್ಯಾಯಃ॥ 220 ॥

Mahabharata - Adi Parva - Chapter Footnotes

1-220-3 ಇಂಗಿತೈಶ್ಚೇಷ್ಟಿತೈಃ॥ ವಿಂಶತ್ಯಧಿಕದ್ವಿಶತತಮೋಽಧ್ಯಾಯಃ॥ 220 ॥



ಆದಿಪರ್ವ - ಅಧ್ಯಾಯ 221

॥ ಶ್ರೀಃ ॥

1.221. ಅಧ್ಯಾಯಃ 221 

Mahabharata - Adi Parva - Chapter Topics

ದುರ್ಯೋಧನಂ ಪ್ರತಿ ಕರ್ಣೋನೋಕ್ತಂ ಶ್ರುತವತೋ ಧೃತರಾಷ್ಟ್ರಸ್ಯ ಭೀಷ್ಮಾದಿಭಿಃ ಸಹ ಮಂತ್ರಣಂ॥ 1 ॥

Mahabharata - Adi Parva - Chapter Text

1-221-0 (9630) 
ಕರ್ಣ ಉವಾಚ। 1-221-0x (1221) 
ದುರ್ಯೋಧನ ತವ ಪ್ರಜ್ಞಾ ನ ಸಂಯಗಿತಿ ಮೇ ಮತಿಃ।
ನ ಹ್ಯುಪಾಯೇನ ತೇ ಶಕ್ಯಾಃ ಪಾಂಡವಾಃ ಕುರುವರ್ಧನ॥ 1-221-1 (9631) 
ಪೂರ್ವಮೇವ ಹಿ ತೇ ಸೂಕ್ಷ್ಮೈರುಪಾಯೈರ್ಯತಿತಾಸ್ತ್ವಯಾ।
ನಿಗ್ರಹೀತುಂ ತದಾ ವೀರ ನ ಚೈವ ಶಕಿತಾಸ್ತ್ವಯಾ॥ 1-221-2 (9632) 
ಇಹೈವ ವರ್ತಮಾನಾಸ್ತೇ ಸಮೀಪೇ ತವ ಪಾರ್ಥಿವ।
ಅಜಾತಪಕ್ಷಾಃ ಶಿಶವಃ ಶಕಿತಾ ನೈವ ಬಾಧಿತುಂ॥ 1-221-3 (9633) 
ಜಾತಪಕ್ಷಾ ವಿದೇಶಸ್ಥಾ ವಿವೃದ್ಧಾಃ ಸರ್ವಶೋಽದ್ಯ ತೇ।
ನೋಪಾಯಸಾಧ್ಯಾಃ ಕೌಂತೇಯಾ ಮಮೈಷಾ ಮತಿರಚ್ಯುತಾ॥ 1-221-4 (9634) 
ನ ಚ ತೇ ವ್ಯಸನೈರ್ಯೋಕ್ತುಂ ಶಕ್ಯಾ ದಿಷ್ಟಕೃತೇನ ಚ।
ಶಕಿತಾಶ್ಚೇಪ್ಸವಶ್ಚೈವ ಪಿತೃಪೈತಾಮಹಂ ಪದಂ॥ 1-221-5 (9635) 
ಪರಸ್ಪರೇಣ ಭೇದಶ್ಚ ನಾಧಾತುಂ ತೇಷು ಶಕ್ಯತೇ।
ಏಕಸ್ಯಾಂ ಯೇ ರತಾಃ ಪತ್ನ್ಯಾಂ ನ ಭಿದ್ಯಂತೇ ಪರಸ್ಪರಂ॥ 1-221-6 (9636) 
ನ ಚಾಪಿ ಕೃಷ್ಣಾ ಶಕ್ಯೇತ ತೇಭ್ಯೋ ಭೇದಯಿತುಂ ಪರೈಃ।
ಪರಿದ್ಯೂನಾನ್ವೃತವತೀ ಕಿಮುತಾದ್ಯ ಮೃಜಾವತಃ॥ 1-221-7 (9637) 
ಈಪ್ಸಿತಶ್ಚ ಗುಣಃ ಸ್ತ್ರೀಣಾಮೇಕಸ್ಯಾ ಬಹುಭರ್ತೃತಾ।
ತಂ ಚ ಪ್ರಾಪ್ತವತೀ ಕೃಷ್ಣಾ ನ ಸಾ ಭೇದಯಿತುಂ ಕ್ಷಮಾ॥ 1-221-8 (9638) 
ಆರ್ಯವ್ರತಶ್ಚ ಪಾಂಚಾಲ್ಯೋ ನ ಸ ರಾಜಾ ಧನಪ್ರಿಯಃ।
ನ ಸಂತ್ಯಕ್ಷ್ಯತಿ ಕೌಂತೇಯಾನ್ರಾಜ್ಯದಾನೈರಪಿ ಧ್ರುವಂ॥ 1-221-9 (9639) 
ತಥಾಽಸ್ಮ ಪುತ್ರೋ ಗುಣವಾನನುರಕ್ತಶ್ಚ ಪಾಂಡವಾನ್।
ತಸ್ಮಾನ್ನೋಪಾಯಸಾಧ್ಯಾಂಸ್ತಾನಹಂ ಮನ್ಯೇ ಕಥಂಚನ॥ 1-221-10 (9640) 
ಇದಂ ತ್ವದ್ಯ ಕ್ಷಮಂ ಕರ್ತುಮಸ್ಮಾಕಂ ಪುರುಷರ್ಷಭ।
ಯಾವನ್ನ ಕೃತಮೂಲಾಸ್ತೇ ಪಾಂಡವೇಯಾ ವಿಶಾಂಪತೇ॥ 1-221-11 (9641) 
ತಾವತ್ಪ್ರಹರಣೀಯಾಸ್ತೇ ತತ್ತುಭ್ಯಂ ತಾತ ರೋಚತಾಂ।
ಅಸ್ಮತ್ಪಕ್ಷೋ ಮಹಾನ್ಯಾವದ್ಯಾವತ್ಪಾಂಚಾಲಕೋ ಲಘುಃ। 
ತಾವತ್ಪ್ರಹರಣಂ ತೇಷಾಂ ಕ್ರಿಯತಾಂ ಮಾ ವಿಚಾರಯ॥  1-221-12 (9642) 
ವಾಹನಾನಿ ಪ್ರಭೂತಾನಿ ಮಿತ್ರಾಣಿ ಚ ಕುಲಾನಿ ಚ।
ಯಾವನ್ನ ತೇಷಾಂ ಗಾಂಧಾರೇ ತಾವದ್ವಿಕ್ರಮ ಪಾರ್ಥಿವ॥ 1-221-13 (9643) 
ಯಾವಚ್ಚ ರಾಜಾ ಪಾಂಚಾಲ್ಯೋ ನೋದ್ಯಮೇ ಕುರುತೇ ಮನಃ।
ಸಹ ಪುತ್ರೈರ್ಮಹಾವೀರ್ಯೈಸ್ತಾವದ್ವಿಕ್ರಮ ಪಾರ್ಥಿವ॥ 1-221-14 (9644) 
ಯಾವನ್ನಾಯಾತಿ ವಾರ್ಷ್ಣೇಯಃ ಕರ್ಷನ್ಯಾದವವಾಹಿನೀಂ।
ರಾಜ್ಯಾರ್ಥೇ ಪಾಂಡವೇಯಾನಾಂ ಪಾಂಚಾಲ್ಯಸದನಂ ಪ್ರತಿ॥ 1-221-15 (9645) 
ವಸೂನಿ ವಿವಿಧಾನ್ಭೋಗಾನ್ರಾಜ್ಯಮೇವ ಚ ಕೇವಲಂ।
ನಾತ್ಯಾಜ್ಯಮಸ್ತಿ ಕೃಷ್ಣಸ್ಯ ಪಾಂಡವಾರ್ಥೇ ಕಥಂಚನ॥ 1-221-16 (9646) 
ವಿಕ್ರಮೇಣ ಮಹೀ ಪ್ರಾಪ್ತಾ ಭರತೇನ ಮಹಾತ್ಮನಾ।
ವಿಕ್ರಮೇಣ ಚ ಲೋಕಾಂಸ್ತ್ರೀಂಜಿತವಾನ್ಪಾಕಶಾಸನಃ॥ 1-221-17 (9647) 
ವಿಕ್ರಮಂ ಚ ಪ್ರಶಂಸಂತಿ ಕ್ಷತ್ರಿಯಸ್ಯ ವಿಶಾಂಪತೇ।
ಸ್ವಕೋ ಹಿ ಧರ್ಮಃ ಶೂರಾಣಾಂ ವಿಕ್ರಮಃ ಪಾರ್ಥಿವರ್ಷಭ॥ 1-221-18 (9648) 
ತೇ ಬಲೇನ ವಯಂ ರಾಜನ್ಮಹತಾ ಚತುರಂಗಿಣಾ।
ಪ್ರಮಥ್ಯ ದ್ರುಪದಂ ಶೀಘ್ರಮಾನಯಾಮೇಹ ಪಾಂಡವಾನ್॥ 1-221-19 (9649) 
ನ ಹಿ ಸಾಂನಾ ನ ದಾನೇನ ನ ಭದೇನ ಚ ಪಾಂಡವಾಃ।
ಶಕ್ಯಾಃ ಸಾಧಯಿತುಂ ತಸ್ಮಾದ್ವಿಕ್ರಮೇಣೈವ ತಾಂಜಹಿ॥ 1-221-20 (9650) 
ತಾನ್ವಿಕ್ರಮೇಣ ಜಿತ್ವೇಮಾಮಖಿಲಾಂ ಭುಂಕ್ಷ್ವ ಮೇದಿನೀಂ।
ಅತೋ ನಾನ್ಯಂ ಪ್ರಪಶ್ಯಾಮಿ ಕಾರ್ಯೋಪಾಯಂ ಜನಾಧಿಪ॥ 1-221-21 (9651) 
ವೈಶಂಪಾಯನ ಉವಾಚ। 1-221-22x (1222) 
ಶ್ರುತ್ವಾ ತು ರಾಧೇಯವಚೋ ಧೃತರಾಷ್ಟ್ರಃ ಪ್ರತಾಪವಾನ್।
ಅಭಿಪೂಜ್ಯ ತತಃ ಪಶ್ಚಾದಿದಂ ವಚನಮಬ್ರವೀತ್॥ 1-221-22 (9652) 
ಉಪಪನ್ನಂ ಮಹಾಪ್ರಾಜ್ಞೇ ಕೃತಾಸ್ತ್ರೇ ಸೂತನಂದನೇ।
ತ್ವಯಿ ವಿಕ್ರಮಸಂಪನ್ನಮಿದಂ ವಚನಮೀದೃಶಂ॥ 1-221-23 (9653) 
ಭೂಯ ಏವ ತು ಭೀಷ್ಮಶ್ಚ ದ್ರೋಣೋ ವಿದುರ ಏವ ಚ।
ಯುವಾಂ ಚ ಕುರುತಂ ಬುದ್ಧಿಂ ಭವೇದ್ಯಾ ನಃ ಸುಖೋದಯಾ॥ 1-221-24 (9654) 
ತತ ಆನಾಯ್ಯ ತಾನ್ಸರ್ವಾನ್ಮಂತ್ರಿಣಃ ಸುಮಹಾಯಶಾಃ।
ಧೃತರಾಷ್ಟ್ರೋ ಮಹಾರಾಜ ಮಂತ್ರಯಾಮಾಸ ವೈ ತದಾ॥ ॥ 1-221-25 (9655) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವಿದುರಾಗಮನರಾಜ್ಯಲಾಭಪರ್ವಣಿ ಏಕವಿಂಶತ್ಯಧಿಕದ್ವಿಶತತಮೋಽಧ್ಯಾಯಃ॥ 221 ॥

Mahabharata - Adi Parva - Chapter Footnotes

1-221-7 ಪರಿದ್ಯೂನಾನ್ ಶೋಚ್ಯಾನ್। ಮೃಜಾವತಃ ಸುವೇಷಾನ್॥ ಏಕವಿಂಶತ್ಯಧಿಕದ್ವಿಶತತಮೋಽಧ್ಯಾಯಃ॥ 221 ॥



ಆದಿಪರ್ವ - ಅಧ್ಯಾಯ 222

॥ ಶ್ರೀಃ ॥

1.222. ಅಧ್ಯಾಯಃ 222 

Mahabharata - Adi Parva - Chapter Topics

ಭೀಷ್ಮೇಣ ದುರ್ಯೋಧನಾದಿಸಮೀಪೇ ಪಾಂಡವೇಕ್ಷ್ಯೋಽರ್ಧರಾಜ್ಯಂ ದಾತವ್ಯಮಿತಿ ಸ್ವಾಬಿಪ್ರಾಯಕಥನಂ॥ 1 ॥

Mahabharata - Adi Parva - Chapter Text

1-222-0 (9656) 
ಭೀಷ್ಮ ಉವಾಚ। 1-222-0x (1223) 
ನ ರೋಚತೇ ವಿಗ್ರಹೋ ಮೇ ಪಾಂಡುಪುತ್ರೈಃ ಕಥಂಚನ।
ಯಥೈವ ಧೃತರಾಷ್ಟ್ರೋ ಮೇ ತಥಾ ಪಾಂಡುರಸಂಶಯಂ॥ 1-222-1 (9657) 
ಗಾಂಧಾರ್ಯಾಶ್ಚ ಯಥಾ ಪುತ್ರಾಸ್ತಥಾ ಕುಂತೀಸುತಾ ಮಮ।
ಯಥಾ ಚ ಮಮ ತೇ ರಕ್ಷ್ಯಾ ಧೃತರಾಷ್ಟ್ರ ತಥಾ ತವ॥ 1-222-2 (9658) 
ಯಥಾ ಚ ಮಮ ರಾಜ್ಞಶ್ಚ ತಥಾ ದುರ್ಯೋಧನಸ್ಯ ತೇ।
ತಥಾ ಕುರೂಣಾಂ ಸರ್ವೇಷಾಮನ್ಯೇಷಾಮಪಿ ಪಾರ್ಥಿವ॥ 1-222-3 (9659) 
ಏವಂ ಗತೇ ವಿಗ್ರಹಂ ತೈರ್ನ ರೋಚೇ
ಸಂಧಾಯ ವೀರೈರ್ದೀಯತಾಮರ್ಧಭೂಮಿಃ। 
ತೇಷಾಮಪೀದಂ ಪ್ರಪಿತಾಮಹಾನಾಂ
ರಾಜ್ಯಂ ಪಿತುಶ್ಚೈವ ಕುರೂತ್ತಮಾನಾಂ॥  1-222-4 (9660) 
ದುರ್ಯೋಧನ ಯಥಾ ರ್ಜಾಯಂ ತ್ವಮಿದಂ ತಾತ ಪಶ್ಯಸಿ।
ಮಮ ಪೈತೃಕಮಿತ್ಯೇವಂ ತೇಽಪಿ ಪಶ್ಯಂತಿ ಪಾಂಡವಾಃ॥ 1-222-5 (9661) 
ಯದಿ ರಾಜ್ಯಂ ನ ತೇ ಪ್ರಾಪ್ತಾಃ ಪಾಂಡವೇಯಾ ಯಶಸ್ವಿನಃ।
ಕುತ ಏವ ತವಾಪೀದಂ ಭಾರತಸ್ಯಾಪಿ ಕಸ್ಯಚಿತ್॥ 1-222-6 (9662) 
ಅಧರ್ಮೇಣ ಚ ರಾಜ್ಯಂ ತ್ವಂ ಪ್ರಾಪ್ತವಾನ್ಭರತರ್ಷಭ।
ತೇಽಪಿ ರಾಜ್ಯಮನುಪ್ರಾಪ್ತಾಃ ಪೂರ್ವಮೇವೇತಿ ಮೇ ಮತಿಃ॥ 1-222-7 (9663) 
ಮಧುರೇಣೈವ ರಾಜ್ಯಸ್ಯ ತೇಷಾಮರ್ಧಂ ಪ್ರದೀಯತಾಂ।
ಏತದ್ಧಿ ಪುರುಷವ್ಯಾಘ್ರ ಹಿತಂ ಸರ್ವಜನಸ್ಯ ಚ॥ 1-222-8 (9664) 
ಅತೋಽನ್ಯಥಾ ಚೇತ್ಕ್ರಿಯತೇ ನ ಹಿತಂ ನೋ ಭವಿಷ್ಯತಿ।
ತವಾಪ್ಯಕೀರ್ತಿಃ ಸಕಲಾ ಭವಿಷ್ಯತಿ ನ ಸಂಶಯಃ॥ 1-222-9 (9665) 
ಕೀರ್ತಿರಕ್ಷಣಮಾತಿಷ್ಠ ಕೀರ್ತಿರ್ಹಿ ಪರಮಂ ಬಲಂ।
ನಷ್ಟಕೀರ್ತೇರ್ಮನುಷ್ಯಸ್ಯ ಜೀವಿತಂ ಹ್ಯಫಳಂ ಸ್ಮೃತಂ॥ 1-222-10 (9666) 
ಯಾವತ್ಕೀರ್ತಿರ್ಮನುಷ್ಯಸ್ಯ ನ ಪ್ರಣಶ್ಯತಿ ಕೌರವ।
ತಾವಜ್ಜೀವತಿ ಗಾಂಧರೇ ನಷ್ಟಕೀರ್ತಿಸ್ತು ನಶ್ಯತಿ॥ 1-222-11 (9667) 
ತಮಿಮಂ ಸಮುಪಾತಿಷ್ಠ ಧರ್ಮಂ ಕುರುಕುಲೋಚಿತಂ।
ಅನುರೂಪಂ ಮಹಾಬಾಹೋ ಪೂರ್ವೇಷಾಮಾತ್ಮನಃ ಕುರು॥ 1-222-12 (9668) 
ದಿಷ್ಟ್ಯಾ ಧ್ರಿಯಂತೇ ಪಾರ್ಥಾ ಹಿ ದಿಷ್ಟ್ಯಾ ಜೀವತಿ ಸಾ ಪೃಥಾ।
ದಿಷ್ಟ್ಯಾ ಪುರೋಚನಃ ಪಾಪೋ ನ ಸಕಾಮೋಽತ್ಯಯಂ ಗತಃ॥ 1-222-13 (9669) 
ಯದಾಪ್ರಭೃತಿ ದಗ್ಧಾಸ್ತೇ ಕುಂತಿಭೋಜಸುತಾಸುತಾಃ।
ತದಾಪ್ರಭೃತಿ ಗಾಂಧಾರೇ ನ ಶಕ್ನೋಂಯಭಿವೀಕ್ಷಿತುಂ॥ 1-222-14 (9670) 
ಲೋಕೇ ಪ್ರಾಣಭೃತಾಂ ಕಿಂಚಿಚ್ಛ್ರುತ್ವಾ ಕುಂತೀಂ ತಥಾಗತಾಂ।
ನ ಚಾಪಿ ದೋಷೇಣ ತಥಾ ಲೋಕೋ ಮನ್ಯೇತ್ಪುರೋಚನಂ। 
ಯಥಾ ತ್ವಾಂ ಪುರುಷವ್ಯಾಘ್ರ ಲೋಕೋ ದೋಷೇಣ ಗಚ್ಛತಿ॥  1-222-15 (9671) 
ತದಿದಂ ಜೀವಿತಂ ತೇಷಾಂ ತವ ಕಿಲ್ಬಿಷನಾಶನಂ।
ಸಂಮಂತವ್ಯಂ ಮಹಾರಾಜ ಪಾಂಡವಾನಾಂ ಚ ದರ್ಶನಂ॥ 1-222-16 (9672) 
ನ ಚಾಪಿ ತೇಷಾಂ ವೀರಾಣಾಂ ಜೀವತಾಂ ಕುರುನಂದನ।
ಪಿತ್ರ್ಯೋಂಶಃ ಶಕ್ಯ ಆದಾತುಮಪಿ ವಜ್ರಭೃತಾ ಸ್ವಯಂ॥ 1-222-17 (9673) 
ತೇ ಸರ್ವೇಽವಸ್ಥಿತಾ ಧರ್ಮೇ ಸರ್ವೇ ಚೈವೈಕಚೇತಸಃ।
ಅಧರ್ಮೇಣ ನಿರಸ್ತಾಶ್ಚ ತುಲ್ಯೇ ರಾಜ್ಯೇ ವಿಶೇಷತಃ॥ 1-222-18 (9674) 
ಯದಿ ಧರ್ಮಸ್ತ್ವಯಾ ಕಾರ್ಯೋ ಯದಿ ಕಾರ್ಯಂ ಪ್ರಿಯಂ ಚ ಮೇ।
ಕ್ಷೇಮಂ ಚ ಯದಿ ಕರ್ತವ್ಯಂ ತೇಷಾಮರ್ಧಂ ಪ್ರದೀಯತಾಂ॥ ॥ 1-222-19 (9675) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವಿದುರಾಗಮನರಾಜ್ಯಲಾಭಪರ್ವಣಿ ದ್ವಾವಿಂಶತ್ಯಧಿಕದ್ವಿಶತತಮೋಽಧ್ಯಾಯಃ॥ 222 ॥

Mahabharata - Adi Parva - Chapter Footnotes

1-222-8 ಮಧುರೇಣ ಪ್ರೀತ್ಯಾ॥ 1-222-13 ಧ್ರಿಯಂತೇ ಜೀವಂತಿ॥ 1-222-15 ಗಚ್ಛತಿ ಅವಗಚ್ಛತಿ॥ ದ್ವಾವಿಂಶತ್ಯಧಿಕದ್ವಿಶತತಮೋಽಧ್ಯಾಯಃ॥ 222 ॥



ಆದಿಪರ್ವ - ಅಧ್ಯಾಯ 223

॥ ಶ್ರೀಃ ॥

1.223. ಅಧ್ಯಾಯಃ 223 

Mahabharata - Adi Parva - Chapter Topics

ಪಾಂಡವಾಃ ಸಂವಿಭಾಜ್ಯಾ ಇತಿ ದ್ರೋಣವಚನಂ॥ 1 ॥ ತದ್ವಿರೋಧಿತಯಾ ಕರ್ಣೇನ ಅಂಬುವೀಚವೃತ್ತಾಂತಕಥನಂ॥ 2 ॥ ಮದುಕ್ತಂ ನ ಕ್ರಿಯತೇ ಚೇತ್ಕುರವೋ ವಿನಂಕ್ಷ್ಯಂತೀತಿ ದ್ರೋಣೇನೋಕ್ತಿಃ॥ 3 ॥

Mahabharata - Adi Parva - Chapter Text

1-223-0 (9676) 
ದ್ರೋಣ ಉವಾಚ। 1-223-0x (1224) 
ಮಂತ್ರಾಯ ಸಮುಪಾನೀತೈರ್ಧೃತರಾಷ್ಟ್ರ ಹಿತೈರ್ನೃಪ।
ಧರ್ಂಯಮರ್ಥ್ಯಂ ಯಶಸ್ಯಂ ಚ ವಾಚ್ಯಮಿತ್ಯನುಶುಶ್ರುಮ॥ 1-223-1 (9677) 
ಮಮಾಪ್ಯೇಷಾ ಮತಿಸ್ತಾತ ಯಾ ಭೀಷ್ಮಸ್ಯ ಮಹಾತ್ಮನಃ।
ಸಂವಿಭಜ್ಯಾಸ್ತು ಕೌಂತೇಯಾ ಧರ್ಮ ಏಷ ಸನಾತನಃ॥ 1-223-2 (9678) 
ಪ್ರೇಷ್ಯತಾಂ ದ್ರುಪದಾಯಾಶು ನಱಃ ಕಶ್ಚಿತ್ಪ್ರಿಯಂವದಃ।
ಬಹುಲಂ ರತ್ನಮಾದಾಯ ತೇಷಾಮರ್ಥಾಯ ಭಾರತ॥ 1-223-3 (9679) 
ಮಿಥಃ ಕೃತ್ಯಂ ಚ ತಸ್ಮೈ ಸ ಆದಾಯ ವಸು ಗಚ್ಛತು।
ವೃದ್ಧಿಂ ಚ ಪರಮಾಂ ಬ್ರೂಯಾತ್ತತ್ಸಂಯೋಗೋದ್ಭವಾಂ ತಥಾ॥ 1-223-4 (9680) 
ಸಂಪ್ರೀಯಮಾಣಂ ತ್ವಾಂ ಬ್ರೂಯಾದ್ರಾಜಂದುರ್ಯೋಧನಂ ತಥಾ।
ಅಸಕೃದ್ದ್ರುಪದೇ ಚೈವ ಧೃಷ್ಟದ್ಯುಂನೇ ಚ ಭಾರತ॥ 1-223-5 (9681) 
ಉಚಿತತ್ವಂ ಪ್ರಿಯತ್ವಂ ಚ ಯೋಗಸ್ಯಾಪಿ ಚ ವರ್ಣಯೇತ್।
ಪುನಃಪುನಶ್ಚ ಕೌನ್ಯೇಯಾನ್ಮಾದ್ರೀಪುತ್ರೌ ಚ ಸಾಂತ್ವಯನ್॥ 1-223-6 (9682) 
ಹಿರಣ್ಮಯಾನಿ ಶುಭ್ರಾಣಿ ಬಹೂನ್ಯಾಭರಣಾನಿ ಚ।
ವಚನಾತ್ತವ ರಾಜೇಂದ್ರ ದ್ರೌಪದ್ಯಾಃ ಸಂಪ್ರಯಚ್ಛತು॥ 1-223-7 (9683) 
ತಥಾ ದ್ರುಪದಪುತ್ರಾಣಾಂ ಸರ್ವೇಷಾಂ ಭರತರ್ಷಭ।
ಪಾಂಡವಾನಾಂ ಚ ಸರ್ವೇಷಾಂ ಕುಂತ್ಯಾ ಯುಕ್ತಾನಿ ಯಾನಿ ಚ॥ 1-223-8 (9684) 
`ದತ್ತ್ವಾ ತಾನಿ ಮಹಾರ್ಹಾಣಿ ಪಾಂಡವಾನ್ಸಂಪ್ರಹರ್ಷಯ।'
ಏವಂ ಸಾಂತ್ವಸಮಾಯುಕ್ತಂ ದ್ರುಪದಂ ಪಾಂಡವೈಃ ಸಹ। 
ಉಕ್ತ್ವಾ ಸೋಽನಂತರಂ ಬ್ರೂಯಾತ್ತೇಷಾಮಾಗಮನಂ ಪ್ರತಿ॥  1-223-9 (9685) 
ಅನುಜ್ಞಾತೇಷು ವೀರೇಷು ಬಲಂ ಗಚ್ಛತು ಶೋಭನಂ।
ದುಃಶಾಸನೋ ವಿಕರ್ಣಶ್ಚಾಪ್ಯಾನೇತುಂ ಪಾಂಡವಾನಿಹ॥ 1-223-10 (9686) 
ತತಸ್ತೇ ಪಾಂಡವಾಃ ಶ್ರೇಷ್ಠಾಃ ಪೂಜ್ಯಮಾನಾಃ ಸದಾ ತ್ವಯಾ।
ಪ್ರಕೃತೀನಾಮನುಮತೇ ಪದೇ ಸ್ಥಾಸ್ಯಂತಿ ಪೈತೃಕೇ॥ 1-223-11 (9687) 
ಏತತ್ತವ ಮಹಾರಾಜ ತೇಷು ಪುತ್ರೇಷು ಚೈವ ಹಿ।
ವೃತ್ತಮೌಪಯಿಕಂ ಮನ್ಯೇ ಭೀಷ್ಮೇಣ ಸಹ ಭಾರತ॥ 1-223-12 (9688) 
ಕರ್ಣ ಉವಾಚ। 1-223-13x (1225) 
ಯೋಜಿತಾವರ್ಥಮಾನಾಭ್ಯಾಂ ಸರ್ವಕಾರ್ಯೇಷ್ವನಂತರೌ।
ನ ಮಂತ್ರಯೇತಾಂ ತ್ವಚ್ಛ್ರೇಯಃ ಕಿಮದ್ಭುತತರಂ ತತಃ॥ 1-223-13 (9689) 
ದುಷ್ಟೇನ ಮನಸಾ ಯೋ ವೈ ಪ್ರಚ್ಛನ್ನೇನಾಂತರಾತ್ಮನಾ।
ಬ್ರೂಯಾನ್ನಿ)ಶ್ರೇಯಸಂ ನಾಮ ಕಥಂ ಕುರ್ಯಾತ್ಸತಾಂ ಮತಂ॥ 1-223-14 (9690) 
ನ ಮಿತ್ರಾಣ್ಯರ್ಥಕೃಚ್ಛ್ರೇಷು ಶ್ರೇಯಸೇ ಚೇತರಾಯ ವಾ।
ವಿಧಿಪೂರ್ವಂ ಹಿ ಸರ್ವಸ್ಯ ದುಃಖಂ ವಾ ಯದಿ ವಾ ಸುಖಂ॥ 1-223-15 (9691) 
ಕೃತಪ್ರಜ್ಞೋಽಕೃತಪ್ರಜ್ಞೋ ಬಾಲೋ ವೃದ್ಧಶ್ಚ ಮಾನವಃ।
ಸಸಹಾಯೋಽಸಹಾಯಶ್ಚ ಸರ್ವಂ ಸರ್ವತ್ರ ವಿಂದತಿ॥ 1-223-16 (9692) 
ಶ್ರೂಯತೇ ಹಿ ಪುರಾ ಕಶ್ಚಿದಂಬುವೀಚ ಇತೀಶ್ವರಃ।
ಆಸೀದ್ರಾಜಗೃಹೇ ರಾಜಾ ಮಾಗಧಾನಾಂ ಮಹೀಕ್ಷಿತಾಂ॥ 1-223-17 (9693) 
ಸ ಹೀನಃ ಕರಣೈಃ ಸರ್ವೈರುಚ್ಛ್ವಾಸಪರಮೋ ನೃಪಃ।
ಅಮಾತ್ಯಸಂಸ್ಥಃ ಸರ್ವೇಷು ಕಾರ್ಯೇಷ್ವೇವಾಭವತ್ತದಾ॥ 1-223-18 (9694) 
ತಸ್ಯಾಮಾತ್ಯೋ ಮಹಾಕರ್ಣಿರ್ಬಭೂವೈಕೇಶ್ವರಸ್ತದಾ।
ಸ ಲಬ್ಧಬಲಮಾತ್ಮಾನಂ ಮನ್ಯಮಾನೋಽವಮನ್ಯತೇ॥ 1-223-19 (9695) 
ಸ ರಾಜ್ಞ ಉಪಭೋಗ್ಯಾನಿ ಸ್ತ್ರಿಯೋ ರತ್ನಧನಾನಿ ಚ।
ಆದದೇ ಸರ್ವಶೋ ಮೂಢ ಐಶ್ವರ್ಯಂ ಚ ಸ್ವಯಂ ತದಾ॥ 1-223-20 (9696) 
ತದಾದಾಯ ಚ ಲುಬ್ಧಸ್ಯ ಲೋಭಾಲ್ಲೋಭೋಽಭ್ಯವರ್ಧತ।
ತಥಾಹಿ ಸರ್ವಮಾದಾಯ ರಾಜ್ಯಮಸ್ಯ ಜಿಹೀರ್ಷತಿ॥ 1-223-21 (9697) 
ಹೀನಸ್ಯ ಕರಣೈಃ ಸರ್ವೈರಚ್ಛ್ವಾಸಪರಮಸ್ಯ ಚ।
ಯತಮಾನೋಽಪಿ ತದ್ರಾಜ್ಯಂ ನ ಶಶಾಕೇತಿ ನಃ ಶ್ರುತಂ॥ 1-223-22 (9698) 
ಕಿಮನ್ಯದ್ವಿಹಿತಾ ನೂನಂ ತಸ್ಯ ಸಾ ಪುರುಷೇಂದ್ರತಾ।
ಯದಿ ತೇ ವಿಹಿತಂ ರಾಜ್ಯಂ ಭವಿಷ್ಯತಿ ವಿಶಾಂಪತೇ॥ 1-223-23 (9699) 
ಮಿಷತಃ ಸರ್ವಲೋಕಸ್ಯ ಸ್ಥಾಸ್ಯತೇ ತ್ವಯಿ ತದ್ಧುವಂ।
ಅತೋಽನ್ಯಥಾ ಚೇದ್ವಿಹಿತಂ ಯತಮಾನೋ ನ ಲಪ್ಸ್ಯಸೇ॥ 1-223-24 (9700) 
ಏವಂ ವಿದ್ವನ್ನುಪಾದತ್ಸ್ವ ಮಂತ್ರಿಣಾಂ ಸಾಧ್ವಸಾಧುತಾಂ।
ದುಷ್ಟಾನಾಂ ಚೈವ ಬೋದ್ಧವ್ಯಮದುಷ್ಟಾನಾಂ ಚ ಭಾಷಿತಂ॥ 1-223-25 (9701) 
ದ್ರೋಣ ಉವಾಚ। 1-223-26x (1226) 
ವಿದ್ಮ ತೇ ಭಾವದೋಷೇಣ ಯದರ್ಥಮಿದಮುಚ್ಯತೇ।
ದುಷ್ಟ ಪಾಂಡವಹೇತೋಸ್ತ್ವಂ ದೋಷಮಾಖ್ಯಾಪಯಸ್ಯುತ॥ 1-223-26 (9702) 
ಹಿತಂ ತು ಪರಮಂ ಕರ್ಣ ಬ್ರವೀಮಿ ಕುಲವರ್ಧನಂ।
ಅಥ ತ್ವಂ ಮನ್ಯಸೇ ದುಷ್ಟಂ ಬ್ಹೂಹಿ ಯತ್ಪರಮಂ ಹಿತಂ॥ 1-223-27 (9703) 
ಅತೋಽನ್ಯಥಾ ಚೇತ್ಕ್ರಿಯತೇ ಯದ್ಬ್ರವೀಮಿ ಪರಂ ಹಿತಂ।
ಕುರವೋ ವೈ ವಿನಂಕ್ಷ್ಯಂತಿ ನಚಿರೇಣೈವ ಮೇ ಮತಿಃ॥ ॥ 1-223-28 (9704) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವಿದುರಾಗಮನರಾಜ್ಯಲಾಭಪರ್ವಣಿ ತ್ರಯೋವಿಂಶತ್ಯಧಿಕದ್ವಿಶತತಮೋಽಧ್ಯಾಯಃ॥ 223 ॥

Mahabharata - Adi Parva - Chapter Footnotes

1-223-4 ಮಿಥಃ ಕೃತ್ಯಂ ಸಾಂಬಂಧಿಕಂ ವರಪಕ್ಷೀಯೈರ್ವಧ್ವಲಂಕಾರಾದಿಕನ್ಯಾಪಕ್ಷೀಯೈರ್ವರಾಲಂಕಾರಾದಿ॥ 1-223-15 ವಿಧಿಪೂರ್ವಂ ಅಧೃಷ್ಟಕಾರಣಕಂ॥ 1-223-17 ಅಂಬುವೀರ ಇತಿ ಶ್ರುತಃ ಇತಿ ಘ. ಪಾಠಃ। ವಿನಿಂದ ಇತಿ ವಿತಶ್ರುಃ ಇತಿ ಙ ಪಾಠಃ। ಈಶ್ವರಃ ಸಮರ್ಥಃ। ರಾಜಗೃಹೇ ತನ್ನಾಮಕೇ ನಗರೇ॥ ತ್ರಯೋವಿಂಶತ್ಯಧಿಕದ್ವಿಶತತಮೋಽಧ್ಯಾಯಃ॥ 223 ॥



ಆದಿಪರ್ವ - ಅಧ್ಯಾಯ 224

॥ ಶ್ರೀಃ ॥

1.224. ಅಧ್ಯಾಯಃ 224 

Mahabharata - Adi Parva - Chapter Topics

ಭೀಷ್ಮದ್ರೋಣಾಭ್ಯಾಮುಕ್ತಮೇವಾವಶ್ಯಂ ಕರಣೀಯಂ ಪಾಂಡವಾ ಜೇತುಂ ನ ಶಕ್ಯಾಃ ದುರ್ಯೋಧನಾದೀನಾಂ ವಚನಂ ಮಾ ಕುರು ಇತಿ ಧೃತರಾಷ್ಟ್ರಂಪ್ರತಿ ವಿದುರಸ್ಯೋಕ್ತಿಃ॥ 1 ॥

Mahabharata - Adi Parva - Chapter Text

1-224-0 (9705) 
ವಿದುರ ಉವಾಚ। 1-224-0x (1227) 
ರಾಜನ್ನಿಃಸಂಶಯಂ ಶ್ರೇಯೋ ವಾಚ್ಯಸ್ತ್ವಮಸಿ ಬಾಂಧವೈಃ।
ನ ತ್ವಶುಶ್ರೂಷಮಾಣೇ ವೈ ವಾಕ್ಯಂ ಸಂಪ್ರತಿ ತಿಷ್ಠತಿ॥ 1-224-1 (9706) 
ಪ್ರಿಯಂ ಹಿತಂ ಚ ತದ್ವಾಕ್ಯಮುಕ್ತವಾನ್ಕುರುಸತ್ತಮಃ।
ಭೀಷ್ಮಃ ಶಾಂತನವೋ ರಾಜನ್ಪ್ರತಿಗೃಹ್ಣಾಸಿ ತನ್ನ ಚ॥ 1-224-2 (9707) 
ತಥಾ ದ್ರೋಣೇನ ಬಹುಧಾ ಭಾಷಿತಂ ಹಿತಮುತ್ತಮಂ।
ತಚ್ಚ ರಾಧಾಸುತಃ ಕರ್ಣೋ ಮನ್ಯತೇ ನ ಹಿತಂ ತವ॥ 1-224-3 (9708) 
ಚಿಂತಯಂಶ್ಚ ನ ಪಶ್ಯಾಮಿ ರಾಜಂಸ್ತವ ಸುಹೃತ್ತಮಂ।
ಆಭ್ಯಾಂ ಪುರುಷಸಿಂಹಾಭ್ಯಾಂ ಯೋ ವಾ ಸ್ಯಾತ್ಪ್ರಜ್ಞಯಾಧಿಕಃ॥ 1-224-4 (9709) 
ಇಮೌ ಹಿ ವೃದ್ಧೌ ವಯಸಾ ಪ್ರಜ್ಞಯಾ ಚ ಶ್ರುತೇನ ಚ।
ಸಮೌ ಚ ತ್ವಯಿ ರಾಜೇಂತ್ರ ತಥಾ ಪಾಂಡುಸುತೇಷು ಚ॥ 1-224-5 (9710) 
ಧರ್ಮೇ ಚಾನವರೌ ರಾಜನ್ಸತ್ಯತಾಯಾಂ ಚ ಭಾರತ।
ರಾಮಾದ್ದಾಶರಥೇಶ್ಚೈವ ಗಯಾಚ್ಚೈವ ನ ಸಂಶಯಃ॥ 1-224-6 (9711) 
ನ ಚೋಕ್ತವಂತಾವಶ್ರೇಯಃ ಪುರಸ್ತಾದಪಿ ಕಿಂಚನ।
ನ ಚಾಪ್ಯಪಕೃತಂ ಕಿಂಚಿದನಯೋರ್ಲಕ್ಷ್ಯತೇ ತ್ವಯಿ॥ 1-224-7 (9712) 
ತಾವುಭೌ ಪುರುಷವ್ಯಾಘ್ರಾವನಾಗಸಿ ನೃಪೇ ತ್ವಯಿ।
ನ ಮಂತ್ರಯೇತಾಂ ತ್ವಚ್ಛ್ರೇಯಃ ಕಥಂ ಸತ್ಯಪರಾಕ್ರಮೌ॥ 1-224-8 (9713) 
ಪ್ರಜ್ಞಾವಂತೌ ನರಶ್ರೇಷ್ಠಾವಸ್ಮಿಂʼಲ್ಲೋಕೇ ನರಾಧಿಪ।
ತ್ವನ್ನಿಮಿತ್ತಮತೋ ನೇಮೌ ಕಿಂಚಿಜ್ಜಿಹ್ಮಂ ವದಿಷ್ಯತಃ॥ 1-224-9 (9714) 
ಇತಿ ಮೇ ನೈಷ್ಠಿಕೀ ಬುದ್ಧಿರ್ವರ್ತತೇ ಕುರುನಂದನ।
ನ ಚಾರ್ಥಹೇತೋರ್ಧರ್ಮಜ್ಞೌ ವಕ್ಷ್ಯತಃ ಪಕ್ಷಸಂಶ್ರಿತಂ॥ 1-224-10 (9715) 
ಏತದ್ಧಿ ಪರಮಂ ಶ್ರೇಯೋ ಮನ್ಯೇಽಹಂ ತವ ಭಾರತ।
ದುರ್ಯೋಧನಪ್ರಭೃತಯಃ ಪುತ್ರಾ ರಾಜನ್ಯಥಾ ತವ॥ 1-224-11 (9716) 
ತಥೈವ ಪಾಂಡವೇಯಾಸ್ತೇ ಪುತ್ರಾ ರಾಜನ್ನ ಸಂಶಯಃ।
ತೇಷು ಚೇದಹಿತಂ ಕಿಂಚಿನ್ಮಂತ್ರಯೇಯುರತದ್ವಿದಃ॥ 1-224-12 (9717) 
ಮಂತ್ರಿಣಸ್ತೇ ನ ಚ ಶ್ರೇಯಃ ಪ್ರಪಶ್ಯಂತಿ ವಿಶೇಷತಃ।
ಅಥ ತೇ ಹೃದಯೇ ರಾಜನ್ವಿಶೇಷಃ ಸ್ವೇಷು ವರ್ತತೇ। 
ಅಂತರಸ್ಥಂ ವಿವೃಣ್ವಾನಾಃ ಶ್ರೇಯಃ ಕುರ್ಯುರ್ನ ತೇ ಧ್ರುವಂ॥  1-224-13 (9718) 
ಏತದರ್ಥಮಿಮೌ ರಾಜನ್ಮಹಾತ್ಮಾನೌ ಮಹಾದ್ಯುತೀ।
ನೋಚತುರ್ವಿವೃತಂ ಕಿಂಚಿನ್ನ ಹ್ಯೇಷ ತವ ನಿಶ್ಚಯಃ॥ 1-224-14 (9719) 
ಯಚ್ಚಾಪ್ಯಶಕ್ಯತಾಂ ತೇಷಾಮಾಹತುಃ ಪುರುಷರ್ಷಭೌ।
ತತ್ತಥಾ ಪುರುಷವ್ಯಾಘ್ರ ತವ ತದ್ಭದ್ರಮಸ್ತು ತೇ॥ 1-224-15 (9720) 
ಕಥಂ ಹಿ ಪಾಂಡವಃ ಶ್ರೀಮಾನ್ಸವ್ಯಸಾಚೀ ಧನಂಜಯಃ।
ಶಕ್ಯೋ ವಿಜೇತುಂ ಸಂಗ್ರಾಮೇ ರಾಜನ್ಮಘವತಾಪಿ ಹಿ॥ 1-224-16 (9721) 
`ಭೀಮಸೇನೋ ಮಹಾಬಾಹುರ್ನಾಗಾಯುತಬಲೋ ಮಹಾನ್।
ರಾಕ್ಷಸಾನಾಂ ಭಯಕರೋ ಬಾಹುಶಾಲೀ ಮಹಾಬಲಃ॥ 1-224-17 (9722) 
ಹಿಡಿಂಬೋ ನಿಹತೋ ಯೇನ ಬಾಹುಯುದ್ಧೇನ ಭಾರತ।
ಯೋ ರಾವಣಸಮೋ ಯುದ್ಧೇ ತಥಾ ಚ ಬಕರಾಕ್ಷಸಃ॥ 1-224-18 (9723) 
ಸ ಯುಧ್ಯಮಾನೋ ರಾಜೇಂದ್ರ ಭೀಮೋ ಭೀಮಪರಾಕ್ರಮಃ।'
ಕಥಂ ಸ್ಮ ಯುಧಿ ಶಕ್ಯೇತ ವಿಜೇತುಮಮರೈರಪಿ॥  1-224-19 (9724) 
ತಥೈವ ಕೃತಿನೌ ಯುದ್ಧೇ ಯಮೌ ಯಮಸುತಾವಿವ।
ಕಥಂ ವಿಜೇತುಂ ಶಕ್ಯೌ ತೌ ರಣೇ ಜೀವಿತುಮಿಚ್ಛತಾ॥ 1-224-20 (9725) 
ಯಸ್ಮಿಂಧೃತಿರನುಕ್ರೋಶಃ ಕ್ಷಮಾ ಸತ್ಯಂ ಪರಾಕ್ರಮಃ।
ನಿತ್ಯಾನಿ ಪಾಂಡವೇ ಜ್ಯೇಷ್ಠೇ ಸ ಜೀಯೇತ ರಣೇ ಕಥಂ॥ 1-224-21 (9726) 
ಯೇಷಾಂ ಪಕ್ಷಧರೋ ರಾಮೋ ಯೇಷಾಂ ಮಂತ್ರೀ ಜನಾರ್ದನಃ।
ಕಿಂ ನು ತೈರಜಿತಂ ಸಂಖ್ಯೇ ಯೇಷಾಂ ಪಕ್ಷೇ ಚ ಸಾತ್ಯಕಿಃ॥ 1-224-22 (9727) 
ದ್ರುಪದಃ ಶ್ವಶುರೋ ಯೇಷಾಂ ಯೇಷಾಂ ಸ್ಯಾಲಾಶ್ಚ ಪಾರ್ಷತಾಃ।
ಧೃಷ್ಟದ್ಯುಂನಮುಖಾ ವೀರಾ ಭ್ರಾತರೋ ದ್ರುಪದಾತ್ಮಜಾಃ॥ 1-224-23 (9728) 
`ಚೈದ್ಯಶ್ಚ ಯೇಷಾಂ ಭ್ರಾತಾ ಚ ಶಿಶುಪಾಲೋ ಮಹಾರಥಃ।'
ಸೋಽಶಕ್ಯತಾಂ ಚ ವಿಜ್ಞಾಯ ತೇಷಾಮಗ್ರೇ ಚ ಭಾರತ। 
ದಾಯಾದ್ಯತಾಂ ಚ ಧರ್ಮೇಣ ಸಂಯಕ್ತೇಷು ಸಮಾಚರ॥  1-224-24 (9729) 
ಇದಂ ನಿರ್ದಿಷ್ಟಮಯಶಃ ಪುರೋಚನಕೃತಂ ಮಹತ್।
ತೇಷಾಮನುಗ್ರಹೇಣಾದ್ಯ ರಾಜನ್ಪ್ರಕ್ಷಾಲಯಾತ್ಮನಃ॥ 1-224-25 (9730) 
ತೇಷಾಮನುಗ್ರಹಶ್ಚಾಯಂ ಸರ್ವೇಷಾಂ ಚೈವ ನಃ ಕುಲೇ।
ಜೀವಿತಂ ಚ ಪರಂ ಶ್ರೇಯಃ ಕ್ಷತ್ರಸ್ಯ ಚ ವಿವರ್ಧನಂ॥ 1-224-26 (9731) 
ದ್ರುಪದೋಽಪಿ ಮಹಾನ್ರಾಜಾ ಕೃತವೈರಶ್ಚ ನಃ ಪುರಾ।
ತಸ್ಯ ಸಂಗ್ರಹಣಂ ರಾಜನ್ಸ್ವಪಕ್ಷಸ್ಯ ವಿವರ್ಧನಂ॥ 1-224-27 (9732) 
ಬಲವಂತಶ್ಚ ದಾಶಾರ್ಹಾ ಬಹವಶ್ಚ ವಿಶಾಂಪತೇ।
ಯತಃ ಕೃಷ್ಣಸ್ತತಃ ಸರ್ವೇ ಯತಃ ಕೃಷ್ಣಸ್ತತೋ ಜಯಃ॥ 1-224-28 (9733) 
ಯಚ್ಚ ಸಾಂನೈವ ಶಕ್ಯೇತ ಕಾರ್ಯಂ ಸಾಧಯಿತುಂ ನೃಪ।
ಕೋ ದೈವಶಪ್ತಸ್ತತ್ಕಾರ್ಯಂ ವಿಗ್ರಹೇಣ ಸಮಾಚರೇತ್॥ 1-224-29 (9734) 
ಶ್ರುತ್ವಾ ಚ ಜೀವತಃ ಪಾರ್ಥಾನ್ಪೌರಜಾನಪದಾ ಜನಾಃ।
ಬಲವದ್ದರ್ಶನೇ ಹೃಷ್ಟಾಸ್ತೇಷಾಂ ರಾಜನ್ಪ್ರಿಯಂ ಕುರು॥ 1-224-30 (9735) 
ದುರ್ಯೋಧನಶ್ಚ ಕರ್ಣಶ್ಚ ಶಕುನಿಶ್ಚಾಪಿ ಸೌಬಲಃ।
ಅಧರ್ಮಯುಕ್ತಾ ದುಷ್ಪ್ರಜ್ಞಾ ಬಾಲಾ ಮೈಷಾಂ ವಚಃ ಕೃಥಾಃ॥ 1-224-31 (9736) 
ಉಕ್ತಮೇತತ್ಪುರಾ ರಾಜನ್ಮಯಾ ಗುಣವತಸ್ತವ।
ದುರ್ಯೋಧನಾಪರಾಧೇನ ಪ್ರಜೇಯಂ ವೈ ವಿನಂಕ್ಷ್ಯತಿ॥ ॥ 1-224-32 (9737) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವಿದುರಾಗಮನರಾಜ್ಯಲಾಭಪರ್ವಣಿ ಚತುರ್ವಿಂಶತ್ಯಧಿಕದ್ವಿಶತತಮೋಽಧ್ಯಾಯಃ॥ 224 ॥

Mahabharata - Adi Parva - Chapter Footnotes

1-224-6 ಅನವರೌ ಶ್ರೇಷ್ಠೌ॥ 1-224-7 ಅನಯೋಃ ಆಭ್ಯಾಂ॥ 1-224-24 ದಾಯಾದ್ಯತಾಂ ಪಿತೃಧನಭೋಜನಾರ್ಹತಾಂ॥ ಚತುರ್ವಿಂಶತ್ಯಧಿಕದ್ವಿಶತತಮೋಽಧ್ಯಾಯಃ॥ 224 ॥



ಆದಿಪರ್ವ - ಅಧ್ಯಾಯ 225

॥ ಶ್ರೀಃ ॥

1.225. ಅಧ್ಯಾಯಃ 225 

Mahabharata - Adi Parva - Chapter Topics

ಧೃತರಾಷ್ಟ್ರಾಜ್ಞಯಾ ವಿದುರಸ್ಯ ದ್ರುಪದನಗರಗಮನಂ॥ 1 ॥ ತತ್ರ ಶ್ರೀಕೃಷ್ಣಾದೀನಾಂ ಸಮೀಪೇ ಧೃತರಾಷ್ಟ್ರಸಂದೇಶಕಥನಂ॥ 2 ॥

Mahabharata - Adi Parva - Chapter Text

1-225-0 (9738) 
ಧೃತರಾಷ್ಟ್ರ ಉವಾಚ। 1-225-0x (1228) 
ಭೀಷ್ಮಃ ಶಾಂತನವೋ ವಿದ್ವಾಂದ್ರೋಣಶ್ಚ ಭಗವಾನೃಷಿಃ।
`ಹಿತಂ ಚ ಪರಮಂ ಸತ್ಯಮಬ್ರೂತಾಂ ವಾಕ್ಯಮುತ್ತಮಂ।' 
ಹಿತಂ ಚ ಪರಮಂ ವಾಕ್ಯಂ ತ್ವಂ ಚ ಸತ್ಯಂ ಬ್ರವೀಷಿ ಮಾಂ॥  1-225-1 (9739) 
ಯಥೈವ ಪಾಂಡೋಸ್ತೇ ವೀರಾಃ ಕುಂತೀಪುತ್ರಾ ಮಹಾರಥಾಃ।
ತಥೈವ ಧರ್ಮತಃ ಸರ್ವೇ ಮಮ ಪುತ್ರಾ ನ ಸಂಶಯಃ॥ 1-225-2 (9740) 
ಯಥೈವ ಮಮ ಪುತ್ರಾಣಾಮಿದಂ ರಾಜ್ಯಂ ವಿಧೀಯತೇ।
ತಥೈವ ಪಾಂಡುಪುತ್ರಾಣಾಮಿದಂ ರಾಜ್ಯಂ ನ ಸಂಶಯಃ॥ 1-225-3 (9741) 
ಕ್ಷತ್ತರಾನಯ ಗಚ್ಛೈತಾನ್ಸಹ ಮಾತ್ರಾ ಸುಸತ್ಕೃತಾನ್।
ತಯಾ ಚ ದೇವರೂಪಿಣ್ಯಾ ಕೃಷ್ಣಯಾ ಸಹ ಭಾರತ॥ 1-225-4 (9742) 
ದಿಷ್ಟ್ಯಾ ಜೀವಂತಿ ತೇ ಪಾರ್ಥಾ ದಿಷ್ಟ್ಯಾ ಜೀವತಿ ಸಾ ಪೃಥಾ।
ದಿಷ್ಟ್ಯಾ ದ್ರುಪದಕನ್ಯಾಂ ಚ ಲಬ್ಧವಂತೋ ಮಹಾರಥಾಃ॥ 1-225-5 (9743) 
ದಿಷ್ಟ್ಯಾ ವರ್ಧಾಮಹೇ ಸರ್ವೇ ದಿಷ್ಟ್ಯಾ ಶಾಂತಃ ಪುರೋಚನಃ।
ದಿಷ್ಟ್ಯಾ ಮಮ ಪರಂ ದುಃಖಮಪನೀತಂ ಮಹಾದ್ಯುತೇ॥ 1-225-6 (9744) 
`ತ್ವಮೇವ ಗತ್ವಾ ವಿದುರ ತಾನಿಹಾನಯ ಮಾ ಚಿರಂ।  1-225-7 (9745) 
ವೈಶಂಪಾಯನ ಉವಾಚ।
ಏವಮುಕ್ತಸ್ತತಃ ಕ್ಷತ್ತಾ ರಥಮಾರುಹ್ಯ ಶೀಘ್ರಗಂ। 
ಆಗಾತ್ಕತಿಪಯಾಹೋಭಿಃ ಪಾಂಚಾಲಾನ್ರಾಜಧರ್ಮವಿತ್'॥  1-225-7x (1229) 
ತತೋ ಜಗಾಮ ವಿದುರೋ ಧೃತರಾಷ್ಟ್ರಸ್ಯ ಶಾಸನಾತ್।
ಸಕಾಶಂ ಯಜ್ಞಸೇನಸ್ಯ ಪಾಂಡವಾನಾಂ ಚ ಭಾರತ॥ 1-225-8 (9746) 
ಸಮುಪಾದಾಯ ರತ್ನಾನಿ ವಸೂನಿ ವಿವಿಧಾನಿ ಚ।
ದ್ರೌಪದ್ಯಾಃ ಪಾಂಡವಾನಾಂ ಚ ಯಜ್ಞಸೇನಸ್ಯ ಚೈವ ಹ॥ 1-225-9 (9747) 
ತತ್ರ ಗತ್ವಾ ಸ ಧರ್ಮಜ್ಞಃ ಸರ್ವಶಾಸ್ತ್ರವಿಶಾರದಃ।
ದ್ರುಪದಂ ನ್ಯಾಯತೋ ರಾಜನ್ಸಂಯುಕ್ತಮುಪತಸ್ಥಿವಾನ್॥ 1-225-10 (9748) 
ಸ ಚಾಪಿ ಪ್ರತಿಜಗ್ರಾಹ ಧರ್ಮೇಣ ವಿದುರಂ ತತಃ।
ಚಕ್ರತುಶ್ಚ ಯಥಾನ್ಯಾಯಂ ಕುಶಲಪ್ರಶ್ನಸಂವಿದಂ॥ 1-225-11 (9749) 
ದದರ್ಶ ಪಾಂಡವಾಂಸ್ತತ್ರ ವಾಸುದೇವಂ ಚ ಭಾರತ।
ಸ್ನೇಹಾತ್ಪರಿಷ್ವಜ್ಯ ಸ ತಾನ್ಪಪ್ರಚ್ಛಾನಾಮಯಂ ತತಃ॥ 1-225-12 (9750) 
ತೈಶ್ಚಾಪ್ಯಮಿತಬುದ್ದಿಃ ಸ ಪೂಜಿತೋ ಹಿ ಯಥಾಕ್ರಮಂ।
ವಚನಾದ್ಧೃತರಾಷ್ಟ್ರಸ್ಯ ಸ್ನೇಹಯುಕ್ತಂ ಪುನಃಪುನಃ॥ 1-225-13 (9751) 
ಪಪ್ರಚ್ಛಾನಾಮಯಂ ರಾಜಂಸ್ತತಸ್ತಾನ್ಪಾಂಡುನಂದನಾನ್।
ಪ್ರದದೌ ಚಾಪಿ ರತ್ನಾನಿ ವಿವಿಧಾನಿ ವಸೂನಿ ಚ॥ 1-225-14 (9752) 
ಪಾಂಡವಾನಾಂ ಚ ಕುಂತ್ಯಾಶ್ಚ ದ್ರೌಪದ್ಯಾಶ್ಚ ವಿಶಾಂಪತೇ।
ದ್ರುಪದಸ್ಯ ಚ ಪುತ್ರಾಣಾಂ ಯಥಾ ದತ್ತಾನಿ ಕೌರವೈಃ॥ 1-225-15 (9753) 
ಪ್ರೋವಾಚ ಚಾಮಿತಮತಿಃ ಪ್ರಶ್ರಿತಂ ವಿನಯಾನ್ವಿತಃ।
ದ್ರುಪದಂ ಪಾಂಡುಪುತ್ರಾಣಾಂ ಸನ್ನಿಧೌ ಕೇಶವಸ್ಯ ಚ॥ 1-225-16 (9754) 
ವಿದುರ ಉವಾಚ। 1-225-17x (1230) 
ರಾಜಂಛೃಣು ಸಹಾಮಾತ್ಯಃ ಸಪುತ್ರಶ್ಚ ವಚೋ ಮಮ।
ಧೃತರಾಷ್ಟ್ರಃ ಸಪುತ್ರಸ್ತ್ವಾಂ ಸಹಾಮಾತ್ಯಃ ಸಬಾಂಧವಃ॥ 1-225-17 (9755) 
ಅಬ್ರವೀತ್ಕುಶಲಂ ರಾಜನ್ಪ್ರೀಯಮಾಣಃ ಪುನಃಪುನಃ।
ಪ್ರೀತಿಮಾಂಸ್ತೇ ದೃಢಂ ಚಾಪಿ ಸಂಬಂಧೇನ ನರಾಧಿಪ॥ 1-225-18 (9756) 
ತಥಾ ಭೀಷ್ಮಃ ಶಾಂತನವಃ ಕೌರವೈಃ ಸಹ ಸರ್ವಶಃ।
ಕುಶಲಂ ತ್ವಾಂ ಮಹಾಪ್ರಾಜ್ಞಃ ಸರ್ವತಃ ಪರಿಪೃಚ್ಛತಿ॥ 1-225-19 (9757) 
ಭಾರದ್ವಾಜೋ ಮಹಾಪ್ರಾಜ್ಞೋ ದ್ರೋಣಃ ಪ್ರಿಯಸಖಸ್ತವ।
ಸಮಾಶ್ಲೇಷಮುಪೇತ್ಯ ತ್ವಾಂ ಕುಶಲಂ ಪರಿಪೃಚ್ಛತಿ॥ 1-225-20 (9758) 
ಧೃತರಾಷ್ಟ್ರಶ್ಚ ಪಾಂಚಾಲ್ಯ ತ್ವಯಾ ಸಂಬಂಧಮೇಯಿವಾನ್।
ಕೃತಾರ್ಥಂ ಮನ್ಯತೇತ್ಮಾನಂ ತಥಾ ಸರ್ವೇಽಪಿ ಕೌರವಾಃ॥ 1-225-21 (9759) 
ನ ತಥಾ ರಾಜ್ಯಸಂಪ್ರಾಪ್ತಿಸ್ತೇಷಾಂ ಪ್ರೀತಿಕರೀ ಮತಾ।
ಯಥಾ ಸಂಬಂಧಕಂ ಪ್ರಾಪ್ಯ ಯಜ್ಞಸೇನ ತ್ವಯಾ ಸಹ॥ 1-225-22 (9760) 
ಏತದ್ವಿದಿತ್ವಾ ತು ಭವಾನ್ಪ್ರಸ್ಥಾಪಯತು ಪಾಂಡವಾನ್।
ದ್ರಷ್ಟುಂ ಹಿ ಪಾಂಡುಪುತ್ರಾಂಶ್ಚ ತ್ವರಂತಿ ಕುರವೋ ಭೃಶಂ॥ 1-225-23 (9761) 
ವಿಪ್ರೋಷಿತಾ ದೀರ್ಘಕಾಲಮೇತೇ ಚಾಪಿ ನರರ್ಷಭಾಃ।
ಉತ್ಸುಕಾ ನಗರಂ ದ್ರಷ್ಟುಂ ಭವಿಷ್ಯಂತಿ ತಥಾ ಪೃಥಾ॥ 1-225-24 (9762) 
ಕೃಷ್ಣಾಮಪಿ ಚ ಪಾಂಚಾಲೀಂ ಸರ್ವಾಃ ಕುರುವರಸ್ತ್ರಿಯಃ।
ದ್ರಷ್ಟುಕಾಮಾಃ ಪ್ರತೀಕ್ಷ್ತೇ ಪುರಂ ಚ ವಿಷಯಾಶ್ಚ ನಃ॥ 1-225-25 (9763) 
ಸ ಭವಾನ್ಪಾಂಡುಪುತ್ರಾಣಾಮಾಜ್ಞಾಪಯತು ಮಾ ಚಿರಂ।
ಗಮನಂ ಸಹದಾರಾಣಾಮೇತದತ್ರ ಮತಂ ಮಮ॥ 1-225-26 (9764) 
ನಿಸೃಷ್ಟೇಷು ತ್ವಯಾ ರಾಜನ್ಪಾಂಡವೇಷು ಮಹಾತ್ಮಸು।
ತತೋಽಹಂ ಪ್ರೇಷಯಿಷ್ಯಾಮಿ ಧೃತರಾಷ್ಟ್ರಸ್ಯ ಶೀಘ್ರಗಾನ್। 
ಆಗಮಿಷ್ಯಂತಿ ಕೌಂತೇಯಾಃ ಕುಂತೀ ಚ ಸಹ ಕೃಷ್ಣಯಾ॥ ॥  1-225-27 (9765) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವಿದುರಾಗಮನರಾಜ್ಯಲಾಭಪರ್ವಣಿ ಪಂಚವಿಂಶತ್ಯಧಿಕದ್ವಿಶತತಮೋಽಧ್ಯಾಯಃ॥ 225 ॥




ಆದಿಪರ್ವ - ಅಧ್ಯಾಯ 226

॥ ಶ್ರೀಃ ॥

1.226. ಅಧ್ಯಾಯಃ 226 

Mahabharata - Adi Parva - Chapter Topics

ಪಾಂಡವಾನಾಂ ಹಾಸ್ತಿನಪುರಗಮನಂಪ್ರತಿ ಶ್ರೀಕೃಷ್ಣದ್ರುಪದಯೋರಶ್ಯನುಜ್ಞಾ॥ 1 ॥ ಪೃಥಾವಿದುರಸಂವಾದಃ॥ 2 ॥ ಪ್ರಸ್ಥಿತಾನಾಂ ಪಾಂಡವಾನಾಂ ದ್ರುಪದೇನ ಪಾರಿಬರ್ಹದಾನಂ॥ 3 ॥ ಪ್ರತ್ಯುದ್ಗಮನಾಯಾಗತೈಃ ಕೌರವೈಃ ಸಹ ಪಾಂಡವಾನಾಂ ಭೀಷ್ಮಾದಿವಂದನಪುರಃಸರಂ ಗೃಹಪ್ರವೇಶಃ॥ 4 ॥

Mahabharata - Adi Parva - Chapter Text

1-226-0 (9766) 
ದ್ರುಪದ ಉವಾಚ। 1-226-0x (1231) 
ಏವಮೇತನ್ಮಹಾಪ್ರಾಜ್ಞ ಯಥಾತ್ಥ ವಿದುರಾದ್ಯ ಮಾಂ।
ಮಮಾಪಿ ಪರಮೋ ಹರ್ಷಃ ಸಂಬಂಧೇಽಸ್ಮಿನ್ಕೃತೇ ಪ್ರಭೋ॥ 1-226-1 (9767) 
ಗಮನಂ ಚಾಪಿ ಯುಕ್ತಂ ಸ್ಯಾದ್ದೃಢಮೇಷಾಂ ಮಹಾತ್ಮನಾಂ।
ನ ತು ತಾವನ್ಮಯಾ ಯುಕ್ತಮೇತದ್ವಕ್ತುಂ ಸ್ವಯಂ ಗಿರಾ॥ 1-226-2 (9768) 
ಯದಾ ತು ಮನ್ಯತೇ ವೀರಃ ಕುಂತೀಪುತ್ರೋ ಯುಧಿಷ್ಠಿರಃ।
ಭೀಮಸೇನಾರ್ಜುನೌ ಚೈವ ಯಮೌ ಚ ಪುರುಷರ್ಷಭೌ॥ 1-226-3 (9769) 
ರಾಮಕೃಷ್ಣೌ ಚ ಧರ್ಮಜ್ಞೌ ತದಾ ಗಚ್ಛಂತು ಪಾಂಡವಾಃ।
ಏತೌ ಹಿ ಪುರುಷವ್ಯಾಘ್ರಾವೇಷಾಂ ಪ್ರಿಯಹಿತೇ ರತೌ॥ 1-226-4 (9770) 
ಯುಧಿಷ್ಠಿರ ಉವಾಚ। 1-226-5x (1232) 
ಪರವಂತೋ ವಯಂ ರಾಜಂಸ್ತ್ವಯಿ ಸರ್ವೇ ಸಹಾನುಗಾಃ।
ಯಥಾ ವಕ್ಷ್ಯಸಿ ನಃ ಪ್ರೀತ್ಯಾ ತತ್ಕರಿಷ್ಯಾಮಹೇ ವಯಂ॥ 1-226-5 (9771) 
ವೈಶಂಪಾಯನ ಉವಾಚ। 1-226-6x (1233) 
ತತೋಽಬ್ರವೀದ್ವಾಸುದೇವೋ ಗಮನಂ ರೋಚತೇ ಮಮ।
ಯಥಾ ವಾ ಮನ್ಯತೇ ರಾಜಾ ದ್ರುಪದಃ ಸರ್ವಧರ್ಮವಿತ್॥ 1-226-6 (9772) 
ದ್ರುಪದ ಉವಾಚ। 1-226-7x (1234) 
ಯಥೈವ ಮನ್ಯತೇ ವೀರೋ ದಾಶಾರ್ಹಃ ಪುರುಷೋತ್ತಮಃ।
ಪ್ರಾಪ್ತಕಾಲಂ ಮಹಾಬಾಹುಃ ಸಾ ಬುದ್ಧಿರ್ನಿಶ್ಚಿತಾ ಮಮ॥ 1-226-7 (9773) 
ಯಥೈವ ಹಿ ಮಹಾಭಾಗಾಃ ಕೌಂತೇಯಾ ಮಮ ಸಾಂಪ್ರತಂ।
ತಥೈವ ವಾಸುದೇವಸ್ಯ ಪಾಂಡುಪುತ್ರಾ ನ ಸಂಶಯಃ॥ 1-226-8 (9774) 
ನ ತದ್ಧ್ಯಾಯತಿ ಕೌಂತೇಯಃ ಪಾಂಡುಪುತ್ರೋ ಯುಧಿಷ್ಠಿರಃ।
ಯಥೈಷಾಂ ಪುರುಷವ್ಯಾಘ್ರಃ ಶ್ರೇಯೋ ಧ್ಯಾಯತಿ ಕೇಶವಃ॥ 1-226-9 (9775) 
ವೈಶಂಪಾಯನ ಉವಾಚ। 1-226-10x (1235) 
`ಪೃಥಾಯಾಸ್ತು ತತೋ ವೇಶ್ಮ ಪ್ರವಿವೇಶ ಮಹಾಮತಿಃ।
ಪಾದೌ ಸ್ಪೃಷ್ಟ್ವಾ ಪೃಥಾಯಾಸ್ತು ಶಿರಸಾ ಚ ಮಹೀಂ ಗತಃ॥ 1-226-10 (9776) 
ದೃಷ್ಟ್ವಾ ತು ದೇವರಂ ಕುಂತೀ ಶುಶೋಚ ಚ ಮುಹುರ್ಮುಹುಃ।  1-226-11 (9777) 
ಕುಂತ್ಯುವಾಚ।
ವೈಚಿತ್ರವೀರ್ಯ ತೇ ಪುತ್ರಾಃ ಕಥಂಚಿಜ್ಜೀವಿತಾಸ್ತ್ವಯಾ॥  1-226-11x (1236) 
ತ್ವತ್ಪ್ರಸಾದಾಜ್ಜತುಗೃಹೇ ಮೃತಾಃ ಪ್ರತ್ಯಾಗತಾಸ್ತಥಾ।
ಕೂರ್ಮೀ ಚಿಂತಯತೇ ಪುತ್ರಾನ್ಯತ್ರ ವಾ ತತ್ರ ಸಂಮತಾ॥ 1-226-12 (9778) 
ಚಿಂತಯಾ ವರ್ಧಿತಾಃ ಪುತ್ರಾ ಯಥಾ ಕುಶಲಿನಸ್ತಥಾ।
ತವ ಪುತ್ರಾಸ್ತು ಜೀವಂತಿ ತ್ವದ್ಭಕ್ತ್ಯಾ ಭರತರ್ಷಭ॥ 1-226-13 (9779) 
ಯಥಾ ಪರಭೃತಃ ಪುತ್ರಾನರಿಷ್ಟಾ ವರ್ಧಯೇತ್ಸದಾ।
ತಥೈವ ಪುತ್ರಾಸ್ತು ಮಮ ತ್ವಯಾ ತಾತ ಸುರಕ್ಷಿತಾಃ॥ 1-226-14 (9780) 
ಕ್ಲೇಶಾಸ್ತು ಬಹವಃ ಪ್ರಾಪ್ತಾಸ್ತಥಾ ಪ್ರಾಣಾಂತಿಕಾ ಮಯಾ।
ಅತಃ ಪರಂ ನ ಜಾನಾಮಿ ಕರ್ತವ್ಯಂ ಜ್ಞಾತುಮರ್ಹಸಿ॥ 1-226-15 (9781) 
ವಿದುರ ಉವಾಚ। 1-226-16x (1237) 
ನ ವಿನಶ್ಯಂತಿ ಲೋಕೇಷು ತವ ಪುತ್ರಾ ಮಹಾಬಲಾಃ।
ಅಚಿರೇಣೈವ ಕಾಲೇನ ಸ್ವರಾಜ್ಯಸ್ಥಾ ಭವಂತಿ ತೇ॥ 1-226-16 (9782) 
ಬಾಂಧವೈಃ ಸಹಿತಾಃ ಸರ್ವೇ ನ ಶೋಕಂ ಕುರು ಮಾಧವಿ।  1-226-17 (9783) 
ವೈಶಂಪಾಯನ ಉವಾಚ।'
ತತಸ್ತೇ ಸಮನುಜ್ಞಾತಾ ದ್ರುಪದೇನ ಮಹಾತ್ಮನಾ॥  1-226-17x (1238) 
ಪಾಂಡವಾಶ್ಚೈವ ಕೃಷ್ಣಶ್ಚ ವಿದುರಶ್ಚ ಮಹಾಮತಿಃ।
ಆದಾಯ ದ್ರೌಪದೀಂ ಕೃಷ್ಣಾಂ ಕುಂತೀಂ ಚೈವ ಯಶಸ್ವಿನೀಂ॥ 1-226-18 (9784) 
ಸವಿಹಾರಂ ಸುಖಂ ಜಗ್ಮುರ್ನಗರಂ ನಾಗಸಾಹ್ವಯಂ।
`ಸುವರ್ಣಕಕ್ಷ್ಯಾಗ್ರೈವೇಯಾನ್ಸುವರ್ಣಾಂಕುಶಭೂಷಿತಾನ್॥ 1-226-19 (9785) 
ಜಾಂಬೂನದಪರಿಷ್ಕಾರಾನ್ಪ್ರಭಿನ್ನಕರಟಾಮುಖಾನ್।
ಅಧಿಷ್ಠಿತಾನ್ಮಹಾಮಾತ್ರೈಃ ಸರ್ವಶಸ್ತ್ರಸಮನ್ವಿತಾನ್॥ 1-226-20 (9786) 
ಸಹಸ್ರಂ ಪ್ರದದೌ ರಾಜಾ ಗಜಾನಾಂ ವರವರ್ಮಿಣಾಂ।
ರಥಾನಾಂ ಚ ಸಹಸ್ರಂ ವೈ ಸುವರ್ಣಮಣಿಚಿತ್ರಿತಂ॥ 1-226-21 (9787) 
ಚತುರ್ಯುಜಾಂ ಭಾನುಮಚ್ಚ ಪಂಚಾನಾಂ ಪ್ರದದೌ ತದಾ।
ಸುವರ್ಣಪರಿಬರ್ಹಾಣಾಂ ವರಚಾಮರಮಾಲಿನಾಂ॥ 1-226-22 (9788) 
ಜಾತ್ಯಶ್ವಾನಾಂ ಚ ಪಂಚಾಶತ್ಸಹಸ್ರಂ ಪ್ರದದೌ ನೃಪಃ।
ದಾಸೀನಾಮಯುತಂ ರಾಜಾ ಪ್ರದದೌ ವರಭೂಷಣಂ। 
ತತಃ ಸಹಸ್ರಂ ದಾಸಾನಾಂ ಪ್ರದದೌ ವರಧನ್ವನಾಂ॥  1-226-23 (9789) 
ಹೈಮಾನಿ ಶಯ್ಯಾಸನಬಾಜನಾನಿ
ದ್ರವ್ಯಾಣಿ ಚಾನ್ಯಾನಿ ಚ ಗೋಧನಾನಿ। 
ಪೃಥಕ್ಪೃಥಕ್ವೈವ ದದೌ ಸ ಕೋಟಿಂ
ಪಾಂಚಾಲರಾಜಃ ಪರಮಪ್ರಹೃಷ್ಟಃ॥  1-226-24 (9790) 
ಶಿಬಿಕಾನಾಂ ಶತಂ ಪೂರ್ಣಂ ವಾಹಾನ್ಪಂಚಶತಂ ನರಾನ್॥  1-226-25 (9791) 
ಏವಮೇತಾನಿ ಪಾಂಚಾಲೋ ಜನ್ಯಾರ್ಥೇ ಪ್ರದದೌ ಧನಂ।
ಹರಣಂ ಚಾಪಿ ಪಾಂಚಾಲ್ಯಾ ಜ್ಞಾತಿದೇಯಂ ಚ ಸೋಮಕಃ॥ 1-226-26 (9792) 
ಧೃಷ್ಟದ್ಯುಂನೋ ಯಯೌ ತತ್ರ ಭಗಿನೀಂ ಗೃಹ್ಯ ಭಾರತ।
ನಾನದ್ಯಮಾನೋ ಬಹುಶಸ್ತೂರ್ಯಘೋಷೈಃ ಸಹಸ್ರಶಃ॥'  1-226-27 (9793) 
ಶ್ರುತ್ವಾ ಚೋಪಸ್ಥಿತಾನ್ವೀರಾಂಧೃತರಾಷ್ಟ್ರೋಽಂಬಿಕಾಸುತಃ।
ಪ್ರತಿಗ್ರಹಾಯ ಪಾಂಡೂನಾಂ ಪ್ರೇಷಯಾಮಾಸ ಕೌರವಾನ್॥ 1-226-28 (9794) 
ವಿಕರ್ಣಂ ಚ ಮಹೇಷ್ವಾಸಂ ಚಿತ್ರಸೇನಂ ಚ ಭಾರತ।
ದ್ರೋಣಂ ಚ ಪರಮೇಷ್ವಾಸಂ ಗೌತಮಂ ಕೃಪಮೇವ ಚ॥ 1-226-29 (9795) 
ತೈಸ್ತೈಃ ಪರಿವೃತಾಃ ಶೂರೈಃ ಶೋಭಮಾನಾ ಮಹಾರಥಾಃ।
ನಗರಂ ಹಾಸ್ತಿನಪುರಂ ಶನೈಃ ಪ್ರವಿವಿಶುಸ್ತದಾ॥ 1-226-30 (9796) 
`ಪಾಂಡವಾನಾಗತಾಂಛ್ರುತ್ವಾ ನಾಗರಾಸ್ತು ಕುತೂಹಲಾತ್।
ಮಂಡಯಾಂಚಕ್ರಿರೇ ತತ್ರ ನಗರಂ ನಾಗಸಾಹ್ವಯಂ॥ 1-226-31 (9797) 
ಮುಕ್ತಪುಷ್ಪಾವಕೀರ್ಣಂ ತು ಜಲಸಿಕ್ತಂ ತು ಸರ್ವತಃ।
ಧೂಪಿತಂ ದಿವ್ಯಧೂಪೇನ ಮಂಗಲೈಶ್ಚಾಭಿಸಂವೃತಂ॥ 1-226-32 (9798) 
ಪತಾಕೋಚ್ಛ್ರಿತಮಾಲ್ಯಂ ಚ ಪುರಮಪ್ರತಿಮಂ ಬಭೌ।
ಶಂಖಭೇರೀನಿನಾದೈಶ್ಚ ನಾನಾವಾದಿತ್ರನಿಸ್ವನೈಃ॥'  1-226-33 (9799) 
ಕೌತೂಹಲೇನ ನಗರಂ ಪೂರ್ಯಮಾಣಮಿವಾಭವತ್।
ಯತ್ರ ತೇ ಪುರುಷವ್ಯಾಘ್ರಾಃ ಶೋಕದುಃಖಸಮನ್ವಿತಾಃ॥ 1-226-34 (9800) 
`ನಿರ್ಗತಾಶ್ಚ ಪುರಾತ್ಪೂರ್ವಂ ಧೃತರಾಷ್ಟ್ರಪ್ರಬಾಧಿತಾಃ।
ಪುನರ್ನಿವೃತ್ತಾ ದಿಷ್ಟ್ಯಾ ವೈ ಸಹ ಮಾತ್ರಾ ಪರಂತಪಾಃ॥ 1-226-35 (9801) 
ಇತ್ಯೇವಮೀರಿತಾ ವಾಚೋ ಜನೈಃ ಪ್ರಿಯಚಿಕೀರ್ಷುಭಿಃ।'
ತತ ಉಚ್ಚಾವಚಾ ವಾಚಃ ಪ್ರಿಯಾಃ ಸರ್ವತ್ರ ಭಾರತ॥  1-226-36 (9802) 
ಉದೀರಿತಾಸ್ತದಾಽಶೃಣ್ವನ್ಪಾಂಡವಾ ಹೃದಯಂಗಮಾಃ।  1-226-37 (9803) 
ಪೌರಾ ಊಚುಃ
ಅಯಂ ಸ ಪುರುಷವ್ಯಾಘ್ರಃ ಪುನರಾಯಾತಿ ಧರ್ಮವಿತ್॥  1-226-37x (1239) 
ಯೋ ನಃ ಸ್ವಾನಿವ ದಾಯಾದಾಂಧರ್ಮೇಣ ಪರಿರಕ್ಷತಿ।
ಅದ್ಯ ಪಾಂಡುರ್ಮಹಾರಾಜೋ ವನಾದಿವ ಮನಃಪ್ರಿಯಂ॥ 1-226-38 (9804) 
ಆಗತಶ್ಚೈವಮಸ್ಮಾಕಂ ಚಿಕೀರ್ಷನ್ನಾತ್ರ ಸಂಶಯಃ।
ಕಿಂ ನ್ವದ್ಯ ಸುಕೃತಂ ಕರ್ಮ ಸರ್ವೇಷಾಂ ನಃ ಪ್ರಿಯಂ ಪರಂ॥ 1-226-39 (9805) 
ಯನ್ನಃ ಕುಂತೀಸುತಾ ವೀರಾ ಭರ್ತಾರಃ ಪುನರಾಗತಾಃ।
ಯದಿ ದತ್ತಂ ಯದಿ ಹುತಂ ಯದಿ ವಾಪ್ಯಸ್ತಿ ನಸ್ತಪಃ। 
ತೇನ ತಿಷ್ಠಂತು ನಗರೇ ಪಾಂಡವಾಃ ಶರದಾಂ ಶತಂ॥  1-226-40 (9806) 
ತತಸ್ತೇ ಧೃತರಾಷ್ಟ್ರಸ್ಯ ಭೀಷ್ಮಸ್ಯ ಚ ಮಹಾತ್ಮನಃ।
ಅನ್ಯೇಷಾಂ ಚ ತದರ್ಹಾಣಾಂ ಚಕ್ರುಃ ಪಾದಾಭಿವಂದನಂ॥ 1-226-41 (9807) 
ಪೃಷ್ಟಾಸ್ತು ಕುಶಲಪ್ರಶ್ನಂ ಸರ್ವೇಣ ನಗರೇಣ ತೇ।
ಸಮಾವಿಶಂತ ವೇಶ್ಮಾನಿ ಧೃತರಾಷ್ಟ್ರಸ್ಯ ಶಾಸನಾತ್॥ ॥ 1-226-42 (9808) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವಿದುರಾಗಮನರಾಜ್ಯಲಾಭಪರ್ವಣಿ ಷಡ್ವಿಂಶತ್ಯಧಿಕದ್ವಿಶತತಮೋಽಧ್ಯಾಯಃ॥ 226 ॥




ಆದಿಪರ್ವ - ಅಧ್ಯಾಯ 227

॥ ಶ್ರೀಃ ॥

1.227. ಅಧ್ಯಾಯಃ 227 

Mahabharata - Adi Parva - Chapter Topics

ದ್ರೌಪದ್ಯಾ ನಮಸ್ಕೃತಯಾ ಗಾಂಧಾರ್ಯಾ ತದ್ರೂಪದರ್ಶನೇನ ತಸ್ಯಾಃ ಸ್ವಪುತ್ರಮೃತ್ಯುತ್ವವಿತರ್ಕಃ॥ 1 ॥ ಧೃತರಾಷ್ಟ್ರೇಣ ಯುಧಿಷ್ಠಿರಸ್ಯ ಧರ್ಮರಾಜ್ಯೇಽಭಿಷೇಕಃ॥ 2 ॥ ಪಾಂಡವಾನಾಂ ಖಾಂಡವಪ್ರಸ್ಥಗಮನಂ॥ 3 ॥ ಶ್ರೀಕೃಷ್ಣಚಿಂತಿತೇನೇಂದ್ರೇಣ ವಿಶ್ವಕರ್ಮಣಃ ಪ್ರೇಷಣಂ॥ 4 ॥ ವಿಶ್ವಕರ್ಮಣಾ ಇಂದ್ರಪ್ರಸ್ಥಪುರನಿರ್ಮಾಣಂ॥ 5 ॥ ತತ್ರಾಗತಾನಾಂ ಸರ್ವೇಷಾಂ ವಿಸರ್ಜನಂ॥ 6 ॥

Mahabharata - Adi Parva - Chapter Text

1-227-0 (9809) 
`ವೈಶಂಪಾಯನ ಉವಾಚ। 1-227-0x (1240) 
ದುರ್ಯೋಧನಸ್ಯ ಮಹಿಷೀ ಕಾಶಿರಾಜಸುತಾ ತದಾ।
ಧೃತರಾಷ್ಟ್ರಸ್ಯ ಪುತ್ರಾಣಾಂ ವಧೂಭಿಃ ಸಹಿತಾ ತದಾ॥ 1-227-1 (9810) 
ಪಾಂಚಾಲೀಂ ಪ್ರತಿಜಗ್ರಾಹ ಸಾಧ್ವೀಂ ಶ್ರಿಯಮಿವಾಪರಾಂ।
ಪೂಜಯಾಮಾಸ ಪೂಜಾರ್ಹಾಂ ಶಚೀದೇವೀಮಿವಾಗತಾಂ॥ 1-227-2 (9811) 
ವವಂದೇ ತತ್ರ ಗಾಂಧಾರೀಂ ಕೃಷ್ಣಯಾ ಸಹ ಮಾಧವೀ।
ಆಶಿಷಶ್ಚ ಪ್ರಯುಕ್ತ್ವಾ ತು ಪಾಂಚಾಲೀಂ ಪರಿಷಸ್ವಜೇ॥ 1-227-3 (9812) 
ಪರಿಷ್ವಜ್ಯೈವ ಗಾಂಧಾರೀ ಕೃಷ್ಣಾಂ ಕಮಲಲೋಚನಾಂ।
ಪುತ್ರಾಣಾಂ ಮಮ ಪಾಂಚಾಲೀ ಮೃತ್ಯುರೇವೇತ್ಯಮನ್ಯತ॥ 1-227-4 (9813) 
ಸಂಚಿಂತ್ಯ ವಿದುರಂ ಪ್ರಾಹ ಯುಕ್ತಿತಃ ಸುಬಲಾತ್ಮಜಾ।
ಕುಂತೀಂ ರಾಜಸುತಾಂ ಕ್ಷತ್ತಃ ಸವಧೂಂ ಸಪರಿಚ್ಛದಾಂ॥ 1-227-5 (9814) 
ಪಾಂಡೋರ್ನಿವೇಶನಂ ಶೀಘ್ರಂ ನೀಯತಾಂ ಯದಿ ರೋಚತೇ।
ಕರಣೇನ ಮುಹೂರ್ತೇನ ನಕ್ಷತ್ರೇಣ ಶುಭೇ ತಿಥೌ॥ 1-227-6 (9815) 
ಯಥಾ ಸುಖಂ ತಥಾ ಕುಂತೀ ರಂಸ್ಯತೇ ಸ್ವಗೃಹೇ ಸುತೈಃ।
ತಥೇತ್ಯೇವ ತದಾ ಕ್ಷತ್ತಾ ಕಾರಯಾಮಾಸ ತತ್ತಥಾ॥ 1-227-7 (9816) 
ಪೂಜಯಾಮಾಸುರತ್ಯರ್ಥಂ ಬಾಂಧವಾಃ ಪಾಂಡವಾಂಸ್ತದಾ।
ನಾಗರಾಃ ಶ್ರೇಣಿಮುಖ್ಯಾಶ್ಚ ಪೂಜಯಂತಿ ಸ್ಮ ಪಾಂಡವಾನ್॥ 1-227-8 (9817) 
ಭೀಷ್ಮೋ ದ್ರೋಣಃ ಕೃಪಃ ಕರ್ಣೋ ಬಾಹ್ಲೀಕಃ ಸಸುತಸ್ತದಾ।
ಶಾಸನಾದ್ಧೃತರಾಷ್ಟ್ರಸ್ಯ ಅಕುರ್ವನ್ನತಿಥಿಕ್ರಿಯಾಂ॥ 1-227-9 (9818) 
ಏವಂ ವಿಹರತಾಂ ತೇಷಾಂ ಪಾಂಡವಾನಾಂ ಮಹಾತ್ಮನಾಂ।
ನೇತಾ ಸರ್ವಸ್ಯ ಕಾರ್ಯಸ್ಯ ವಿದುರೋ ರಾಜಶಾಸನಾತ್॥'  1-227-10 (9819) 
ವಿಶ್ರಾಂತಾಸ್ತೇ ಮಹಾತ್ಮಾನಃ ಕಂಚಿತ್ಕಾಲಂ ಸಕೇಶವಾಃ।
ಆಹೂತಾ ಧೃತರಾಷ್ಟ್ರೇಣ ರಾಜ್ಞಾ ಶಾಂತನವೇನ ಚ॥ 1-227-11 (9820) 
ಧೃತರಾಷ್ಟ್ರ ಉವಾಚ। 1-227-12x (1241) 
ಭ್ರಾತೃಭಿಃ ಸಹ ಕೌಂತೇಯ ನಿಬೋಧೇದಂ ವಚೋ ಮಮ।
`ಪಾಂಡುನಾ ವರ್ಧಿತಂ ರಾಜ್ಯಂ ಪಾಂಡುನಾ ಪಾಲಿತಂ ಜಗತ್॥ 1-227-12 (9821) 
ಶಾಸನಾನ್ಮಮ ಕೌಂತೇಯ ಮಮ ಭ್ರಾತಾ ಮಹಾಬಲಃ।
ಕೃತವಾಂದುಷ್ಕರಂ ಕರ್ಮ ನಿತ್ಯಮೇವ ವಿಶಾಂಪತೇ॥ 1-227-13 (9822) 
ತಸ್ಮಾತ್ತ್ವಮಪಿ ಕೌಂತೇಯ ಶಾಸನಂ ಕುರು ಮಾ ಚಿರಂ।
ಮಮ ಪುತ್ರಾ ದುರಾತ್ಮಾನಃ ಸರ್ವೇಽಹಂಕಾರಸಂಯುತಾಃ॥ 1-227-14 (9823) 
ಶಾಸನಂ ನ ಕರಿಷ್ಯಂತಿ ಮಮ ನಿತ್ಯಂ ಯುಧಿಷ್ಠಿರ।
ಸ್ವಕಾರ್ಯನಿರತೈರ್ನಿತ್ಯಮವಲಿಪ್ತೈರ್ದುರಾತ್ಮಭಿಃ॥'  1-227-15 (9824) 
ಪುನರ್ವೈ ವಿಗ್ರಹೋ ಮಾ ಭೂತ್ಖಾಂಡವಪ್ರಸ್ಥಮಾವಿಶ।
ನ ಹಿ ವೋ ವಸತಸ್ತತ್ರ ಕಶ್ಚಿಚ್ಛಕ್ತಃ ಪ್ರಬಾಧಿತುಂ॥ 1-227-16 (9825) 
ಸಂರಕ್ಷ್ಯಮಾಣಾನ್ಪಾರ್ಥೇನ ತ್ರಿದಶಾನಿವ ವಜ್ರಿಣಾ।
ಅರ್ಧರಾಜ್ಯಂ ತು ಸಂಪ್ರಾಪ್ಯ ಖಾಂಡವಪ್ರಸ್ಥಣಾವಿಶ॥ 1-227-17 (9826) 
`ಕೇಶವೋ ಯದಿ ಮನ್ಯತೇ ತತ್ಕರ್ತವ್ಯಮಸಂಶಯಂ॥'  1-227-18 (9827) 
ವೈಶಂಪಾಯನ ಉವಾಚ। 1-227-19x (1242) 
ಪ್ರತಿಗೃಹ್ಯ ತು ತದ್ವಾಕ್ಯಂ ನೃಪಂ ಸರ್ವೇ ಪ್ರಣಂಯ ಚ।
`ವಾಸುದೇವೇನ ಸಂಮಂತ್ರ್ಯ ಪಾಂಡವಾಃ ಸಮುಪಾವಿಶನ್॥ 1-227-19 (9828) 
ಧೃತರಾಷ್ಟ್ರ ಉವಾಚ। 1-227-20x (1243) 
ಅಭಿಷೇಕಸ್ಯ ಸಂಭಾರಾನ್ಕ್ಷತ್ತರಾನಯ ಮಾ ಚಿರಂ।
ಅಭಿಷಿಕ್ತಂ ಕರಿಷ್ಯಾಮಿ ಹ್ಯದ್ಯ ವೈ ಕುರುನಂದನಂ॥ 1-227-20 (9829) 
ಬ್ರಾಹ್ಮಣಾ ನೈಗಮಶ್ರೇಷ್ಠಾಃ ಶ್ರೇಣೀಮುಖ್ಯಾಶ್ಚ ಸರ್ವತಃ।
ಆಹೂಯಂತಾಂ ಪ್ರಕೃತಯೋ ಬಾಂಧವಾಶ್ಚ ವಿಶೇಷತಃ॥ 1-227-21 (9830) 
ಪುಣ್ಯಾಹಂ ವಾಚ್ಯತಾಂ ತಾತ ಗೋಸಹಸ್ರಂ ಪ್ರದೀಯತಾಂ।
ಗ್ರಾಮಮುಖ್ಯಾಶ್ಚ ವಿಪ್ರೇಭ್ಯೋ ದೀಯಂತಾಂ ಬಹುದಕ್ಷಿಣಾಃ॥ 1-227-22 (9831) 
ಅಂಗದೇ ಮಕುಟಂ ಕ್ಷತ್ತರ್ಹಸ್ತಾಭರಣಮಾನಯ।
ಮುಕ್ತಾವಲೀಶ್ಚ ಹಾರಂ ಚ ನಿಷ್ಕಾಣಿ ಕಟಕಾನಿ ಚ॥ 1-227-23 (9832) 
ಕಟಿಬಂಧಶ್ಚ ಸೂತ್ರಂ ಚ ತಥೋದರನಿಬಂಧನಂ।
ಅಷ್ಟೋತ್ತರಸಹಸ್ರಂ ತು ಬ್ರಾಹ್ಮಣಾಧಿಷ್ಠಿತಾ ಗಜಾಃ॥ 1-227-24 (9833) 
ಜಾಹ್ನವೀಸಲಿಲಂ ಶೀಘ್ರಮಾನೀಯಂತಾಂ ಪುರೋಹಿತೈಃ।
ಅಭಿಷೇಕೋದಕಕ್ಲಿನ್ನಂ ಸರ್ವಾಭರಣಭೂಷಿತಂ॥ 1-227-25 (9834) 
ಔಪವಾಹ್ಯೋಪರಿಗತಂ ದಿವ್ಯಚಾರಮರವೀಜಿತಂ।
ಸುವರ್ಣಮಣಿಚಿತ್ರೇಣ ಶ್ವೇತಚ್ಛತ್ರೇಣ ಶೋಭಿತಂ॥ 1-227-26 (9835) 
ಜಯೇತಿ ದ್ವಿಜವಾಕ್ಯೇನು ಸ್ತೂಯಮಾನಂ ನೃಪೈಸ್ತಥಾ।
ದೃಷ್ಟ್ವಾ ಕುಂತೀಸುತಂ ಜ್ಯೇಷ್ಠಮಾಜಮೀಢಂ ಯುಧಿಷ್ಠಿರಂ॥ 1-227-27 (9836) 
ಪ್ರೀತಾಃ ಪ್ರೀತೇನ ಮನಸಾ ಪ್ರಶಂಸಂತು ಪರೇ ಜನಾಃ।
ಪಾಂಡೋಃ ಕೃತೋಪಕಾರಸ್ಯ ರಾಜ್ಯಂ ದತ್ವಾ ಮಮೈವ ಚ॥ 1-227-28 (9837) 
ಪ್ರತಿಕ್ರಿಯಾ ಕೃತಮಿದಂ ಭವಿಷ್ಯತಿ ನ ಸಂಶಯಃ।
ಭೀಷ್ಮೋ ದ್ರೋಣಃ ಕೃಪಃ ಕ್ಷತ್ತಾ ಸಾಧುಸಾಧ್ವಿತ್ಯಥಾಬ್ರುವನ್॥ 1-227-29 (9838) 
ಶ್ರೀವಾಸುದೇವ ಉವಾಚ। 1-227-30x (1244) 
ಯುಕ್ತಮೇತನ್ಮಹಾಭಾಗ ಕೌರವಾಣಾಂ ಯಶಸ್ಕರಂ।
ಶೀಘ್ರಮದ್ಯೈವ ರಾಜೇಂದ್ರ ತ್ವಯೋಕ್ತಂ ಕರ್ತುಮರ್ಹಸಿ॥ 1-227-30 (9839) 
ಇತ್ಯೇವಮುಕ್ತೋ ವಾರ್ಷ್ಣೇಯಸ್ತ್ವರಯಾಮಾಸ ತತ್ತದಾ।
ತಥೋಕ್ತಂ ಧೃತರಾಷ್ಟ್ರೇಣ ಕಾರಯಾಮಾಸ ಕೇಶವಃ॥ 1-227-31 (9840) 
ತಸ್ಮಿನ್ಕ್ಷಣೇ ಮಹಾರಾಜ ಕೃಷ್ಣದ್ವೈಪಾಯನಸ್ತದಾ।
ಆಗತ್ಯ ಕುರುಭಿಃ ಸರ್ವೈಃ ಪೂಜಿತಃ ಸಸುಹೃದ್ಗಣೈಃ॥ 1-227-32 (9841) 
ಮೂರ್ಧಾಭಿಷಿಕ್ತೈಃ ಸಹಿತೋ ಬ್ರಾಹ್ಮಣೈರ್ವೇದಪಾರಗೈಃ।
ಕಾರಯಾಮಾಸ ವಿಧಿವತ್ಕೇಶವಾನುಮತೇ ತದಾ॥ 1-227-33 (9842) 
ಕೃಪೋ ದ್ರೋಣಶ್ಚ ಭೀಷ್ಮಶ್ಚ ಧೌಂಯಶ್ಚ ವ್ಯಾಸಕೇಶವೌ।
ಬಾಹ್ಲೀಕಃ ಸೋಮದತ್ತಶ್ಚ ಚಾತುರ್ವೇದ್ಯಪುರಸ್ಕೃತಾಃ॥ 1-227-34 (9843) 
ಅಭಿಷೇಕಂ ತದಾ ಚಕ್ರುರ್ಭದ್ರಪೀಠೇ ಸುಸಂಸ್ಕೃತಂ॥  1-227-35 (9844) 
ವ್ಯಾಸ ಉವಾಚ। 1-227-36x (1245) 
ಜಿತ್ವಾ ತು ಪೃಥಿವೀಂ ಕೃತ್ಸ್ನಾಂ ವಶೇ ಕೃತ್ವಾ ನೃಪಾನ್ಭವಾನ್।
ರಾಜಸೂಯಾದಿಭಿರ್ಯಜ್ಞೈಃ ಕ್ರತುಭಿರ್ವರದಕ್ಷಿಣೈಃ॥ 1-227-36 (9845) 
ಸ್ನಾತ್ವಾ ಹ್ಯವಭೃಥಸ್ನಾನಂ ಮೋದತಾಂ ಬಾಂಧವೈಃ ಸಹ।
ಏವಮುಕ್ತ್ವಾ ತು ತೇ ಸರ್ವೇ ಆಶೀರ್ಭಿರಭಿಪೂಜಯನ್॥ 1-227-37 (9846) 
ಮೂರ್ಧಾಭಿಷಿಕ್ತಃ ಕೌರವ್ಯಃ ಸರ್ವಾಭರಣಭೂಷಿತಃ।
ಜಯೇತಿ ಸಂಸ್ತುತೋ ರಾಜಾ ಪ್ರದದೌ ಧನಮಕ್ಷಯಂ॥ 1-227-38 (9847) 
ಸರ್ವಮೂರ್ಧಾಭಿಷಿಕ್ತೈಶ್ಚ ಪೂಜಿತಃ ಕುರನಂದನಃ।
ಔಪವಾಹ್ಯಮಥಾರುಹ್ಯ ಶ್ವೇತಚ್ಛತ್ರೇಣ ಶೋಭಿತಃ॥ 1-227-39 (9848) 
ರರಾಜ ರಾಜಾಭಿಮತೋ ಮಹೇಂದ್ರ ಇವ ದೈವತೈಃ।
ತತಃ ಪ್ರದಕ್ಷಿಣೀಕೃತ್ಯ ನಗರಂ ನಾಗಸಾಹ್ವಯಂ॥ 1-227-40 (9849) 
ಪ್ರವಿವೇಶ ತದಾ ರಾಜಾ ನಾಗರೈಃ ಪೂಜಿತೋ ಗೃಹಂ।
ಮೂರ್ಧಾಭಿಷಿಕ್ತಂ ಕೌಂತೇಯಮಭ್ಯಗಚ್ಛಂತ ಕೌರವಾಃ॥ 1-227-41 (9850) 
ಗಾಂಧಾರಿಪುತ್ರಾಃ ಶೋಚಂತಃ ಸರ್ವೇ ತೇ ಸಹ ಬಾಂಧವೈಃ।
ಜ್ಞಾತ್ವಾ ಶೋಕಂ ಚ ಪುತ್ರಾಣಾಂ ಧೃತರಾಷ್ಟ್ರೋಽಬ್ರವೀದಿದಂ॥ 1-227-42 (9851) 
ಸಮಕ್ಷಂ ವಾಸುದೇವಸ್ಯ ಕುರೂಣಾಂ ಚ ಸಮಕ್ಷತಃ।
ಅಭಿಷೇಕಸ್ತ್ವಯಾ ಪ್ರಾಪ್ತೋ ದುಷ್ಪ್ರಾಪೋ ಹ್ಯಕೃತಾತ್ಮಭಿಃ॥ 1-227-43 (9852) 
ಗಚ್ಛ ತ್ವಮದ್ಯೈವ ನೃಪ ಕೃತಕೃತ್ಯೋಽಸಿ ಕೌರವ।
ಆಯುಃ ಪುರೂರವಾ ರಾಜನ್ನಹುಷೇಣ ಯಯಾತಿನಾ॥ 1-227-44 (9853) 
ತತ್ರೈವ ನಿವಸಂತಿ ಸ್ಮ ಖಾಂಡವೇ ತು ನೃಪೋತ್ತಮ।
ರಾಜಧಾನೀ ತು ಸರ್ವೇಷಾಂ ಪೌರವಾಣಾಂ ಮಹಾಭುಜ॥ 1-227-45 (9854) 
ವಿನಾಶಿತಂ ಮುನಿಗಣೈರ್ಲೋಭಾದ್ಬುಧಸುತಸ್ಯ ವೈ।
ತಸ್ಮಾತ್ತ್ವಂ ಖಾಂಡವಪ್ರಸ್ಥಂ ಪುರಂ ರಾಷ್ಟ್ರಂ ಚ ವರ್ಧಯ॥ 1-227-46 (9855) 
ಬ್ರಾಹ್ಮಣಾಃ ಕ್ಷತ್ರಿಯಾ ವೈಶ್ಯಾಃ ಶೂದ್ರಾಶ್ಚ ಕೃತಲಕ್ಷಣಾಃ।
ತ್ವದ್ಭಕ್ತ್ಯಾ ಜಂತವಶ್ಚಾನ್ಯೇ ಭಜಂತ್ಯೇವ ಪುರಂ ಶುಭಂ॥ 1-227-47 (9856) 
ಪುರಂ ರಾಷ್ಟ್ರಂ ಸಮೃದ್ಧಂ ವೈ ಧನಧಾನ್ಯಸಮಾಕುಲಂ।
ತಸ್ಮಾದ್ಗಚ್ಛಸ್ವ ಕೌಂತೇಯ ಭ್ರಾತೃಭಿಃ ಸಹಿತೋಽನಘ॥ 1-227-48 (9857) 
ವೈಶಂಪಾಯನ ಉವಾಚ। 1-227-49x (1246) 
ಪ್ರತಿಗೃಹ್ಯ ತು ತದ್ವಾಕ್ಯಂ ತಸ್ಮೈ ಸರ್ವೇ ಪ್ರಣಂಯ ಚ।
ರಥೈರ್ನಾಗೈರ್ಹಯೈಶ್ಚಾಪಿ ಸಹಿತಾಸ್ತು ಪದಾತಿಭಿಃ॥ 1-227-49 (9858) 
ಪ್ರತಸ್ಥಿರೇ ತತೋ ಘೋಷಸಂಯುಕ್ತೈಃ ಸ್ಯಂದನೈರ್ವರೈಃ।
ತಾಂದೃಷ್ಟ್ವಾ ನಾಗರಾಃ ಸರ್ವೇ ಭಕ್ತ್ಯಾ ಚೈವ ಪ್ರತಸ್ಥಿರೇ॥ 1-227-50 (9859) 
ಗಚ್ಛತಃ ಪಾಂಡವೈಃ ಸಾರ್ಧಂ ದೃಷ್ಟ್ವಾ ನಾಗಪುರಾಲಯಾತ್।
ಪಾಂಡವೈಃ ಸಹಿತಾ ಗಂತುಂ ನಾರ್ಹತೇತಿ ಚ ನಾಗರಾನ್॥ 1-227-51 (9860) 
ಘೋಷಯಾಮಾಸ ನಗರೇ ಧಾರ್ತರಾಷ್ಟ್ರಃ ಸಸೌಬಲಃ।'
ತತಸ್ತೇ ಪಾಂಡವಾಸ್ತತ್ರ ಗತ್ವಾ ಕೃಷ್ಣಪುರೋಗಮಾಃ॥  1-227-52 (9861) 
ಮಂಡಯಾಂಚಕ್ರಿರೇ ತದ್ವೈ ಪುರಂ ಸ್ವರ್ಗಾದಿವ ಚ್ಯುತಂ।
`ವಾಸುದೇವೋ ಜಗನ್ನಾಥಶ್ಚಿಂತಯಾಮಾಸ ವಾಸವಂ॥ 1-227-53 (9862) 
ಮಹೇಂದ್ರಶ್ಚಿಂತಿತೋ ರಾಜನ್ವಿಶ್ವಕರ್ಮಾಣಮಾದಿಶತ್।
ವಿಶ್ವಕರ್ಮನ್ಮಹಾಪ್ರಾಜ್ಞ ಅದ್ಯಪ್ರಭೃತಿ ತತ್ಪುರಂ॥ 1-227-54 (9863) 
ಇಂದ್ರಪ್ರಸ್ಥಮಿತಿ ಖ್ಯಾತಂ ದಿವ್ಯಂ ಭೂಂಯಾಂ ಭವಿಷ್ಯತಿ।
ಮಹೇಂದ್ರಶಾಸನಾದ್ಗತ್ವಾ ವಿಶ್ವಕರ್ಮಾ ತು ಕೇಶವಂ॥ 1-227-55 (9864) 
ಪ್ರಣಂಯ ಪ್ರಣಿಪಾತಾರ್ಹಂ ಕಿಂ ಕರೋಮೀತ್ಯಭಾಷತ।
ವಾಸುದೇವಸ್ತು ತಚ್ಛ್ರುತ್ವಾ ವಿಶ್ವಕರ್ಮಾಣಮೂಚಿವಾನ್॥ 1-227-56 (9865) 
ಕುರುಷ್ವ ಕುರುರಾಜಸ್ಯ ಮಹೇಂದ್ರಪುರಸನ್ನಿಭಂ।
ಇಂದ್ರೇಣ ಕೃತನಾಮಾನಮಿಂದ್ರಪ್ರಸ್ಥಂ ಮಹಾಪುರಂ॥ 1-227-57 (9866) 
ವೈಶಂಪಾಯನ ಉವಾಚ।' 1-227-58x (1247) 
ತತಃ ಪುಣ್ಯೇ ಶಿವೇ ದೇಶೇ ಶಾಂತಿಂ ಕೃತ್ವಾ ಮಹಾರಥಾಃ।
ಸ್ವಸ್ತಿವಾಚ್ಯ ಯಥಾನ್ಯಾಯಮಿಂದ್ರಪ್ರಸ್ಥಂ ಭವತ್ವಿತಿ॥ 1-227-58 (9867) 
ತತ್ಪುರಂ ಮಾಪಯಾಮಾಸುರ್ದ್ವೈಪಾಯನಪುರೋಗಮಾಃ।
`ತತಃ ಸ ವಿಶ್ವಕರ್ಮಾ ತು ಚಕಾರ ಪುರಮುತ್ತಮಂ॥'  1-227-59 (9868) 
ಸಾಗರಪ್ರತಿರೂಪಾಭಿಃ ಪರಿಖಾಭಿರಲಂಕೃತಂ।
ಪ್ರಾಕಾರೇಣ ಚ ಸಂಪನ್ನಂ ದಿವಮಾವೃತ್ಯ ತಿಷ್ಠತಾ॥ 1-227-60 (9869) 
ಪಾಂಡುರಾಭ್ರಪ್ರಕಾಶೇನ ಹಿಮರಶ್ಮಿನಿಭೇನ ಚ।
ಶುಶುಭೇ ತತ್ಪುರಶ್ರೇಷ್ಠಂ ನಾಗೈರ್ಭೋಗವತೀ ಯಥಾ॥ 1-227-61 (9870) 
ದ್ವಿಪಕ್ಷಗರುಡಪ್ರಖ್ಯೈರ್ದ್ವಾರೈಃ ಸೌಧೈಶ್ಚ ಶೋಭಿತಂ।
ಗುಪ್ತಮಭ್ರಚಯಪ್ರಖ್ಯೈರ್ಗೋಪುರೈರ್ಮಂದರೋಪಮೈಃ॥ 1-227-62 (9871) 
ವಿವಿಧೈರಪಿ ನಿರ್ವಿದ್ಧೈಃ ಶಸ್ತ್ರೋಪೇತೈಃ ಸುಸಂವೃತೈಃ।
ಶಕ್ತಿಭಿಶ್ಚಾವೃತಂ ತದ್ಧಿ ದ್ವಿಜಿಹ್ವೈರಿವ ಪನ್ನಗೈಃ॥ 1-227-63 (9872) 
ತಲ್ಪೈಶ್ಚಾಭ್ಯಾಸಿಕೈರ್ಯುಕ್ತಂ ಶುಶುಭೇ ಯೋಧರಕ್ಷಿತಂ।
ಥೀಕ್ಷ್ಣಾಂಕುಶಶತಘ್ನೀಭಿರ್ಯಂತ್ರಜಾಲೈಶ್ಚ ಶೋಭಿತಂ॥ 1-227-64 (9873) 
ಆಯಸೈಶ್ಚ ಮಹಾಚಕ್ರೈಃ ಶುಶುಭೇ ತತ್ಪುರೋತ್ತಮಂ।
ಸುವಿಭಕ್ತಮಹಾರಥ್ಯಂ ದೇವತಾಬಾಧವರ್ಜಿತಂ॥ 1-227-65 (9874) 
ವಿರೋಚಮಾನಂ ವಿವಿಧೈಃ ಪಾಂಡುರೈರ್ಭವನೋತ್ತಮೈಃ।
ತತ್ತ್ರಿವಿಷ್ಟಪಸಂಕಾಶಮಿಂದ್ರಪ್ರಸ್ಥಂ ವ್ಯರೋಚತ॥ 1-227-66 (9875) 
ಮೇಘವೃಂದಮಿವಾಕಾಶೇ ವಿದ್ಧಂ ವಿದ್ಯುತ್ಸಮಾವೃತಂ।
ತತ್ರ ರಂಯೇ ಶಿವೇ ದೇಶೇ ಕೌರವ್ಯಸ್ಯ ನಿವೇಶನಂ॥ 1-227-67 (9876) 
ಶುಶುಭೇ ಧನಸಂಪೂರ್ಣಂ ಧನಾಧ್ಯಕ್ಷಕ್ಷಯೋಪಮಂ।
ತತ್ರಾಗಚ್ಛಂದ್ವಿಜಾ ರಾಜನ್ಸರ್ವವೇದವಿದಾಂ ವರಾಃ॥ 1-227-68 (9877) 
ನಿವಾಸಂ ರೋಚಯಂತಿ ಸ್ಮ ಸರ್ವಭಾಷಾವಿದಸ್ತಥಾ।
ವಣಿಜಶ್ಚಾಯಯುಸ್ತತ್ರ ನಾನಾದಿಗ್ಭ್ಯೋ ಧನಾರ್ಥಿನಃ॥ 1-227-69 (9878) 
ಸರ್ವಶಿಲ್ಪವಿದಸ್ತತ್ರ ವಾಸಾಯಾಭ್ಯಾಗಮಂಸ್ತದಾ।
ಉದ್ಯಾನಾನಿ ಚ ರಂಯಾಣಿ ನಗರಸ್ಯ ಸಮಂತತಃ॥ 1-227-70 (9879) 
ಆಂರೈರಾಂರಾತಕೈರ್ನೀಪೈರಶೋಕೈಶ್ಚಂಪಕೈಸ್ತಥಾ।
ಪುನ್ನಾಗೈರ್ನಾಗಪುಷ್ಪೈಶ್ಚ ಲಕುಚೈಃ ಪನಸೈಸ್ತಥಾ॥ 1-227-71 (9880) 
ಶಾಲತಾಲತಮಾಲೈಶ್ಚ ಬಕುಲೈಶ್ಚ ಸಕೇತಕೈಃ।
ಮನೋಹರೈಃ ಸುಪುಷ್ಪೈಶ್ಚ ಫಲಭಾರಾವನಾಮಿತೈಃ॥ 1-227-72 (9881) 
ಪ್ರಾಚೀನಾಮಲಕೈರ್ಲೋಧ್ರೈರಂಕೋಲೈಶ್ಚ ಸುಪಿಷ್ಪಿತೈಃ।
ಜಂಬೂಭಿಃ ಪಾಟಲಾಭಿಶ್ಚ ಕುಬ್ಜಕೈರತಿಮುಕ್ತಕೈಃ॥ 1-227-73 (9882) 
ಕರವೀರೈಃ ಪಾರಿಜಾತೈರನ್ಯೈಶ್ಚ ವಿವಿಧೈರ್ದ್ರುಮೈಃ।
ನಿತ್ಯಪುಷ್ಪಫಲೋಪೇತೈರ್ನಾನಾದ್ವಿಜಗಣಾಯುತೈಃ॥ 1-227-74 (9883) 
ಮತ್ತಬರ್ಹಿಣಸಂಘುಷ್ಟಕೋಕಿಲೈಶ್ಚ ಸದಾಮದೈಃ।
ಗೃಹೈರಾದರ್ಶವಿಮಲೈರ್ವಿವಿಧೈಶ್ಚ ಲತಾಗೃಹೈಃ॥ 1-227-75 (9884) 
ಮನೋಹರೈಶ್ಚಿತ್ರಗೃಹೈಸ್ತಥಾಽಜಗತಿಪ್ರವತೈಃ।
ವಾಪೀಭಿರ್ವಿವಿಧಾಭಿಶ್ಚ ಪೂರ್ಣಾಭಿಃ ಪರಮಾಂಭಸಾ॥ 1-227-76 (9885) 
ಸರೋಭಿರತಿರಂಯೈಶ್ಚ ಪದ್ಮೋತ್ಪಲಸುಗಂಧಿಭಿಃ।
ಹಂಸಕಾರಂಡವಯುತೈಶ್ಚಕ್ರವಾಕೋಪಶೋಭಿತೈಃ॥ 1-227-77 (9886) 
ರಂಯಾಶ್ಚ ವಿವಿಧಾಸ್ತತ್ರ ಪುಷ್ಕರಿಣ್ಯೋ ವನಾವೃತಾಃ।
ತಡಾಗಾನಿ ಚ ರಂಯಾಣಿ ಬೃಹಂತಿ ಸುಬಹೂನಿ ಚ॥ 1-227-78 (9887) 
`ನದೀ ಚ ನಂದಿನೀ ನಾಮ ಸಾ ಪುರೀಮುಪಗೂಹತಿ।
ಚಾತುರ್ವರ್ಣ್ಯಸಮಾಕೀರ್ಣಮನ್ಯೈಃ ಶಿಲ್ಪಿಭಿರಾವೃತಂ॥ 1-227-79 (9888) 
ಸರ್ವದಾಭಿಸೃತಂ ಸದ್ಭಿಃ ಕಾರಿತಂ ವಿಶ್ವಕರ್ಮಣಾ।
ಉಪಭೋಗಸಮೃದ್ಧೈಶ್ಚ ಸರ್ವದ್ರವ್ಯಸಮಾವೃತಂ॥ 1-227-80 (9889) 
ನಿತ್ಯಮಾರ್ಯಜನೋಪೇತಂ ನರನಾರೀಗಣೈರ್ಯುತಂ।
ವಾಜಿವಾರಣಸಂಪೂರ್ಣಂ ಗೋಭಿರುಷ್ಟ್ರೈಃ ಖರೈರಜೈಃ॥ 1-227-81 (9890) 
ತತ್ತ್ರಿವಿಷ್ಟಪಸಂಕಾಶಮಿಂದ್ರಪ್ರಸ್ಥಂ ವ್ಯರೋಚತ।
ಪುರೀಂ ಸರ್ವಗುಣೋಪೇತಾಂ ನಿರ್ಮಿತಾಂ ವಿಶ್ವಕರ್ಮಣಾ॥ 1-227-82 (9891) 
ಪೌರವಾಣಾಮಧಿಪತಿಃ ಕುಂತೀಪುತ್ರೋ ಯುಧಿಷ್ಠಿರಃ।
ಕೃತಮಂಗಲಸತ್ಕಾರೈರ್ಬ್ರಾಹ್ಮಣೈರ್ವೇದಪಾರಗೈಃ॥ 1-227-83 (9892) 
ದ್ವೈಪಾಯನಂ ಪುರಸ್ಕೃತ್ಯ ಧೌಂಯಸ್ಯಾಭಿಮತೇ ಸ್ಥಿತಃ।
ಭ್ರಾತೃಭಿಃ ಸಹಿತೋ ರಾಜಾ ರಾಜಮಾರ್ಗಮತೀತ್ಯ ಚ॥ 1-227-84 (9893) 
ಔಪವಾಹ್ಯಗತೋ ರಾಜಾ ಕೇಶವೇನ ಸಹಾಭಿಭೂಃ।
ತೋರಣದ್ವಾರಸುಮುಖಂ ದ್ವಾತ್ರಿಂಶದ್ದ್ವಾರಸಂಯುತಂ॥ 1-227-85 (9894) 
ವರ್ಧಮಾನಪುರದ್ವಾರಾತ್ಪ್ರವಿವೇಶ ಮಹಾದ್ಯುತಿಃ।
ಶಂಖದುಂದುಭಿನಿರ್ಘೋಷಾಃ ಶ್ರೂಯಂತೇ ಬಹವೋ ಭೃಶಂ॥ 1-227-86 (9895) 
ಜಯೇತಿ ಬ್ರಾಹ್ಮಣಗಿರಃ ಶ್ರೂಯಂತೇ ಚ ಸಹಸ್ರಶಃ।
ಸಂಸ್ತೂಯಮಾನೋ ಮುನಿಭಿಃ ಸೂತಮಾಗಧಬಂದಿಭಿಃ॥ 1-227-87 (9896) 
ಔಪವಾಹ್ಯಗತೋ ರಾಜಾ ರಾಜಮಾರ್ಗಮತೀತ್ಯ ಚ।
ಕೃತಮಂಗಲಸತ್ಕಾರಂ ಪ್ರವಿವೇಶ ಗೃಹೋತ್ತಮಂ॥ 1-227-88 (9897) 
ಪ್ರವಿಶ್ಯ ಭವನಂ ರಾಜಾ ನಾಗರೈರಭಿಸಂವೃತಃ।
ಪ್ರಹೃಷ್ಟಮುದಿತೈರಾಸೀತ್ಸತ್ಕಾರೈರಭಿಪೂಜಿತಃ॥ 1-227-89 (9898) 
ಪೂಜಯಾಮಾಸ ವಿಪ್ರೇಂದ್ರಾನ್ಕೇಶೇನ ಮಹಾತ್ಮನಾ।
ತತಸ್ತು ರಾಷ್ಟ್ರಂ ನಗರಂ ನರನಾರೀಗಣಾಯುತಂ॥ 1-227-90 (9899) 
ಗೋಧನೈಶ್ಚ ಸಮಾಕೀರ್ಣಂ ಸಸ್ಯೈರ್ವೃದ್ಧಿಂ ತದಾಗಮತ್॥'  1-227-91 (9900) 
ತೇಷಾಂ ಪುಣ್ಯಜನೋಪೇತಂ ರಾಷ್ಟ್ರಮಾವಿಶತಾಂ ಮಹತ್।
ಪಾಂಡವಾನಾಂ ಮಹಾರಾಜ ಶಶ್ವತ್ಪ್ರೀತಿರವರ್ಧತ॥ 1-227-92 (9901) 
`ಸೌಬಲೇನ ಚ ಕರ್ಣೇನ ಧಾರ್ತರಾಷ್ಟ್ರೈಃ ಕೃಪೇಣ ಚ।'
ತಥಾ ಭೀಷ್ಮೇಣ ರಾಜ್ಞಾ ಚ ಧರ್ಮಪ್ರಣಯಿನಾ ಸದಾ॥  1-227-93 (9902) 
ಪಾಂಡವಾಃ ಸಮಪದ್ಯಂತ ಖಾಂಡವಪ್ರಸ್ಥವಾಸಿನಃ।
ಪಂಚಭಿಸ್ತೈರ್ಮಹೇಷ್ವಾಸೈರಿಂದ್ರಕಲ್ಪೈಃ ಸಮಾವೃತಂ॥ 1-227-94 (9903) 
ಶುಶುಭೇ ತತ್ಪುರಶ್ರೇಷ್ಠಂ ನಾಗೈರ್ಭೋಗವತೀ ಯಥಾ।
`ತತಸ್ತು ವಿಶ್ವಕರ್ಮಾಣಂ ಪೂಜಯಿತ್ವಾ ವಿಸೃಜ್ಯ ಚ॥ 1-227-95 (9904) 
ದ್ವೈಪಾಯನಂ ಚ ಸಂಪೂಜ್ಯ ವಿಸೃಜ್ಯ ಚ ನರಾಧಿಪಃ।
ವಾರ್ಷ್ಣೇಯಮಬ್ರವೀದ್ರಾಜಾ ಗಂತುಕಾಮಂ ಕೃತಕ್ಷಣಂ॥ 1-227-96 (9905) 
ತವ ಪ್ರಸಾದಾದ್ವಾರ್ಷ್ಣೇಯ ರಾಜ್ಯಂ ಪ್ರಾಪ್ತಂ ಮಯಾಽನಘ।
ಪ್ರಸಾದಾದೇವ ತೇ ವೀರ ಶೂನ್ಯಂ ರಾಷ್ಟ್ರಂ ಸುದುರ್ಗಮಂ॥ 1-227-97 (9906) 
ತವೈವ ತು ಪ್ರಸಾದೇನ ರಾಜ್ಯಸ್ಥಾಶ್ಚ ಭವಾಮಹೇ।
ಗತಿಸ್ತ್ವಮಾಪತ್ಕಾಲೇಽಪಿ ಪಾಂಡವಾನಾಂ ಚ ಮಾಧವ॥ 1-227-98 (9907) 
ಜ್ಞಾತ್ವಾ ತು ಕೃತ್ಯಂ ಕರ್ತವ್ಯಂ ಕಾರಯಸ್ವ ಭವಾನ್ಹಿ ನಃ।
ಯದಿಷ್ಟಮನುಮಂತವ್ಯಂ ಪಾಂಡವಾನಾಂ ತ್ವಯಾಽನಘ॥ 1-227-99 (9908) 
ಶ್ರೀವಾಸುದೇವ ಉವಾಚ। 1-227-100x (1248) 
ತ್ವತ್ಪ್ರಭಾವಾನ್ಮಹಾರಾಜ್ಯಂ ಸಂಪ್ರಾಪ್ತಂ ಹಿ ಸ್ವಧರ್ಮತಃ।
ಪಿತೃಪೈತಾಮಹಂ ರಾಜ್ಯಂ ಕಥಂ ನ ಸ್ಯಾತ್ತವ ಪ್ರಭೋ॥ 1-227-100 (9909) 
ಧಾರ್ತರಾಷ್ಟ್ರಾ ದುರಾಚಾರಾಃ ಕಿಂ ಕರಿಷ್ಯಂತಿ ಪಾಂಡವಾನ್।
ಯಥೇಷ್ಟಂ ಪಾಲಯ ಜಗಚ್ಛಶ್ವದ್ಧರ್ಮಧುರಂ ವಹ॥ 1-227-101 (9910) 
ಪುನಃ ಪುನಶ್ಚ ಸಂಹರ್ಷಾದ್ಬ್ರಾಹ್ಮಣಾನ್ಭರ ಪೌರವ।
ಅದ್ಯೈವ ನಾರದಃ ಶ್ರೀಮಾನಾಗಮಿಷ್ಯತಿ ಸತ್ವರಃ॥ 1-227-102 (9911) 
ಆದತ್ಸ್ವ ತಸ್ಯ ವಾಕ್ಯಾನಿ ಶಾಸನಂ ಕುರು ತಸ್ಯ ವೈ।
ಏವಮುಕ್ತ್ವಾ ತತಃ ಕುಂತೀಮಭಿವಾದ್ಯ ಜನಾರ್ದನಃ॥ 1-227-103 (9912) 
ಉವಾಚ ಶ್ಲಕ್ಷ್ಣಯಾ ವಾಚಾ ಗಮಿಷ್ಯಾಮಿ ನಮೋಸ್ತು ತೇ।  1-227-104 (9913) 
ಕುಂತ್ಯುವಾಚ।
ಜಾತುಷಂ ಗೃಹಮಾಸಾದ್ಯ ಮಯಾ ಪ್ರಾಪ್ತಂ ಯದಾನಘ॥  1-227-104x (1249) 
ಆರ್ಯೇಣ ಸಮಭಿಜ್ಞಾತಂ ತ್ವಯಾ ವೈ ಯದುಪುಂಗವ।
ತ್ವಯಾ ನಾಥೇನ ಗೋವಿಂದ ದುಃಖಂ ತೀರ್ಣಂ ಮಹತ್ತರಂ॥ 1-227-105 (9914) 
ತ್ವಂ ಹಿ ನಾಥಸ್ತ್ವನಾಥಾನಾಂ ದರಿದ್ರಾಣಾಂ ವಿಶೇಷತಃ।
ಸರ್ವದುಃಖಾನಿ ಶಾಂಯಂತಿ ತವ ಸಂದರ್ಶನಾನ್ಮಮ॥ 1-227-106 (9915) 
ಸ್ಮರಸ್ವೈನಾನ್ಮಹಾಪ್ರಾಜ್ಞ ತೇನ ಜೀವಂತಿ ಪಾಂಡವಾಃ॥  1-227-107 (9916) 
ವೈಶಂಪಾಯನ ಉವಾಚ। 1-227-108x (1250) 
ಕರಿಷ್ಯಾಮೀತಿ ಚಾಮಂತ್ರ್ಯ ಅಭಿವಾದ್ಯ ಪಿತೃಷ್ವಸಾಂ।
ಗಮನಾಯ ಮತಿಂ ಚಕ್ರೇ ವಾಸುದೇವಃ ಸಹಾನುಗಃ॥'  1-227-108 (9917) 
ತಾನ್ನಿವೇಶ್ಯ ತತೋ ವೀರಃ ಸಹ ರಾಮೇಣ ಕೌರವಾನ್।
ಯಯೌ ದ್ವಾರವತೀಂ ರಾಜನ್ಪಾಂಡವಾನುಮತೇ ತದಾ॥ ॥ 1-227-109 (9918) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವಿದುರಾಗಮನರಾಜ್ಯಲಾಭಪರ್ವಣಿ ಸಪ್ತವಿಂಶತ್ಯಧಿಕದ್ವಿಶತತಮೋಽಧ್ಯಾಯಃ॥ 227 ॥




ಆದಿಪರ್ವ - ಅಧ್ಯಾಯ 228

॥ ಶ್ರೀಃ ॥

1.228. ಅಧ್ಯಾಯಃ 228 

Mahabharata - Adi Parva - Chapter Topics

ಪಾಂಡವಾನಾಂ ಸಮೀಪೇ ನಾರದಾಗಮನಂ॥ 1 ॥

Mahabharata - Adi Parva - Chapter Text

1-228-0 (9919) 
ಜನಮೇಜಯ ಉವಾಚ। 1-228-0x (1251) 
ಏವಂ ಸಂಪ್ರಾಪ್ಯ ರಾಜ್ಯಂ ತದಿಂದ್ರಪ್ರಸ್ಥೇ ತಪೋಧನ।
ಅತ ಊರ್ಧ್ವಂ ನರವ್ಯಾಘ್ರಾಃ ಕಿಮಕುರ್ವತ ಪಾಂಡವಾಃ॥ 1-228-1 (9920) 
ಸರ್ವ ಏವ ಮಹಾತ್ಮಾನಃ ಸರ್ವೇ ಮಮ ಪಿತಾಮಹಾಃ।
ದ್ರೌಪದೀ ಧರ್ಮಪತ್ನೀ ಚ ಕಥಂ ತಾನನ್ವವರ್ತತ॥ 1-228-2 (9921) 
ಕಥಮಾಸುಶ್ಚ ಕೃಷ್ಣಾಯಾಮೇಕಸ್ಯಾಂ ತೇ ನರರ್ಷಭಾಃ।
ವರ್ತಮಾನಾ ಮಹಾಭಾಗಾ ನಾಭಿದ್ಯಂತ ಪರಸ್ಪರಂ॥ 1-228-3 (9922) 
ಶ್ರೋತುಮಿಚ್ಛಾಂಯಹಂ ತತ್ರ ವಿಸ್ತರೇಣ ಯಥಾತಥಂ।
ತೇಷಾಂ ಚೇಷ್ಟಿತಮನ್ಯೋನ್ಯಂ ಯುಕ್ತಾನಾಂ ಕೃಷ್ಣಯಾ ಸಹ॥ 1-228-4 (9923) 
ವೈಶಂಪಾಯನ ಉವಾಚ। 1-228-5x (1252) 
ಧೃತರಾಷ್ಟ್ರಾಭ್ಯನುಜ್ಞಾತಾ ಇಂದ್ರಪ್ರಸ್ಥಂ ಪ್ರವಿಶ್ಯ ತತ್।
ರೇಮಿರೇ ಪುರುಷವ್ಯಾಘ್ರಾಃ ಕೃಷ್ಣಯಾ ಸಹ ಪಾಂಡವಾಃ॥ 1-228-5 (9924) 
ಪ್ರಾಪ್ಯ ರಾಜ್ಯಂ ಮಹಾತೇಜಾಃ ಸತ್ಯಸಂಧೋ ಯುಧಿಷ್ಠಿರಃ।
ಪಾಲಯಾಮಾಸ ಧರ್ಮೇಣ ಪೃಥಿವೀಂ ಭ್ರಾತೃಭಿಃ ಸಹ॥ 1-228-6 (9925) 
ಜಿತಾರಯೋ ಮಹಾತ್ಮಾನಃ ಸತ್ಯಧರ್ಮಪರಾಯಣಾಃ।
ಏವಂ ಪುರಮಿದಂ ಪ್ರಾಪ್ಯ ತತ್ರೋಷುಃ ಪಾಂಡುನಂದನಾಃ॥ 1-228-7 (9926) 
ಕುರ್ವಾಣಾಃ ಪೌರಕಾರ್ಯಾಣಿ ಸರ್ವಾಣಿ ಭರತರ್ಷಭಾಃ।
ಆಸಾಂಚಕ್ರುರ್ಮಹಾರ್ಹೇಷು ಪಾರ್ಥಿವೇಷ್ವಾಸನೇಷು ಚ॥ 1-228-8 (9927) 
ತೇಷು ತತ್ರೋಪವಿಷ್ಟೇಷು ಪಾಂಡವೇಷು ಮಹಾತ್ಮಸು।
ಆಯಯೌ ಧರ್ಮರಾಜಂ ತು ದ್ರಷ್ಟುಕಾಮೋಽಥ ನಾರದಃ॥ 1-228-9 (9928) 
`ಪಥಾ ನಕ್ಷತ್ರಜುಷ್ಟೇನ ಸುಪರ್ಣಾಚರಿತೇನ ಚ।
ಚಂದ್ರಸೂರ್ಯಪ್ರಕಾಶೇನ ಸೇವಿತೇನ ಮಹರ್ಷಿಭಿಃ॥ 1-228-10 (9929) 
ನಭಸ್ಸ್ಥಲೇನ ದಿವ್ಯೇನ ದುರ್ಲಭೇನಾತಪಸ್ವಿನಾಂ।
ಭೂತಾರ್ಚಿತೋ ಭೂತಧರಾಂ ರಾಷ್ಟ್ರಮಂದಿರಭೂಷಿತಾಂ॥ 1-228-11 (9930) 
ಅವೇಕ್ಷಮಾಣೋ ದ್ಯುತಿಮಾನಾಜಗಾಮ ಮಹಾತಪಾಃ।
ಸರ್ವವೇದಾಂತಗೋ ವಿಪ್ರಃ ಸರ್ವವೇದಾಂಗಪಾರಗಃ॥ 1-228-12 (9931) 
ಪರೇಣ ತಪಸಾ ಯುಕ್ತೋ ಬ್ರಾಹ್ಮೇಣ ತಪಸಾ ವೃತಃ।
ನಯೇ ನೀತೌ ಚ ನಿಸ್ತೋ ವಿಶ್ರುತಶ್ಚ ಮಹಾಮುನಿಃ॥ 1-228-13 (9932) 
ಪರಾತ್ಪರತರಂ ಪ್ರಾಪ್ತೋ ಧರ್ಮಾನ್ಸಮಭಿಜಗ್ಮಿವಾನ್।
ಭಾವಿತಾತ್ಮಾ ಗತರಜಾಃ ಶಾಂತೋ ಮೃದುರ್ಋಜುರ್ದಿವಜಃ॥ 1-228-14 (9933) 
ಧರ್ಮೇಣಾಧಿಗತಃ ಸರ್ವೈರ್ದೇವದಾನವಮಾನುಷೈಃ।
ಕ್ಷೀಣಕರ್ಮಸು ಪಾಪೇಷು ಭೂತೇಷು ವಿವಿಧೇಷು ಚ॥ 1-228-15 (9934) 
ಸರ್ವಥಾ ಕೃತಮರ್ಯಾದೋ ವೇದೇಷು ವಿವಿಧೇಷು ಚ।
ಶತಶಃ ಸೋಮಪಾ ಯಜ್ಞೇ ಪುಣ್ಯೇ ಪುಣ್ಯಕೃದಗ್ನಿಚಿತ್॥ 1-228-16 (9935) 
ಋಕ್ಸಾಮಯಜುಷಾಂ ವೇತ್ತಾ ನ್ಯಾಯದೃಗ್ಧರ್ಮಕೋವಿದಃ।
ಋಜುರಾರೋಹಬಾನ್ವೃದ್ಧೋ ಭೂಯಿಷ್ಠಪಥಿಕೋಽನಘಃ॥ 1-228-17 (9936) 
ಶ್ಲಕ್ಷ್ಣಯಾ ಶಿಖಯೋಪೇತಃ ಸಂಪನ್ನಃ ಪರಮತ್ವಿಷಾ।
ಅವದಾತೇ ಚ ಸೂಕ್ಷ್ಮೇ ಚ ದಿವ್ಯೇ ಚ ರಚಿತೇ ಶುಭೇ॥ 1-228-18 (9937) 
ಮಹೇಂದ್ರದತ್ತೇ ಮಹತೀ ಬಿಭ್ರತ್ಪರಮವಾಸಸೀ।
ಜಾಂಬೂನದಮಯೇ ದಿವ್ಯೇ ಗಂಡೂಪದಮುಖೇ ನವೇ॥ 1-228-19 (9938) 
ಅಗ್ನ್ಯರ್ಕಸದೃಶೇ ದಿವ್ಯೇ ಧಾರಯನ್ಕುಂಡಲೇ ಶುಭೇ।
ರಾಜತಚ್ಛತ್ರಮುಚ್ಛ್ರಿತ್ಯ ಚಿತ್ರಂ ಪರಮವರ್ಚಸಂ॥ 1-228-20 (9939) 
ಪ್ರಾಪ್ಯ ದುಷ್ಪ್ರಾಪಮನ್ಯೇನ ಬ್ರಹ್ಮವರ್ಚಸಮುತ್ತಮಂ।
ಭವನೇ ಭೂಮಿಪಾಲಸ್ಯ ಬೃಹಸ್ಪತಿರಿವಾಪ್ಲುತಃ॥ 1-228-21 (9940) 
ಸಂಹಿತಾಯಾಂ ಚ ಸರ್ವೇಷಾಂ ಸ್ಥಿತಸ್ಯೋಪಸ್ಥಿತಸ್ಯ ಚ।
ದ್ವಿಪದಸ್ಯ ಚ ಧರ್ಮಸ್ಯ ಕ್ರಮಧರ್ಮಸ್ಯ ಪಾರಗಃ॥ 1-228-22 (9941) 
ಗಾಧಾ ಸಾಮಾನುಸಾಮಜ್ಞಃ ಸಾಂನಾಂ ಪರಮವಲ್ಗುನಾಂ।
ಆತ್ಮನಃ ಸರ್ವಮೋಕ್ಷಿಭ್ಯಃ ಕೃತಿಮಾನ್ಕೃತ್ಯವಿತ್ಸದಾ॥ 1-228-23 (9942) 
ಯಜುರ್ಧರ್ಮೈರ್ಬಹುವಿಧೈರ್ಮತೋ ಮತಿಮತಾಂ ವರಃ।
ವಿದಿತಾರ್ಥಃ ಸಮಶ್ಚೈವ ಚ್ಛೇತ್ತಾ ನಿಗಮಸಂಶಯಾನ್॥ 1-228-24 (9943) 
ಅರ್ಥನಿರ್ವಚನೇ ನಿತ್ಯಂ ಸಂಶಯಚ್ಛಿದಸಂಶಯಃ।
ಪ್ರಕೃತ್ಯಾ ಧರ್ಮಕುಶಲೋ ದಾತಾ ಧರ್ಮವಿಶಾರದಃ॥ 1-228-25 (9944) 
ಲೋಪೇನಾಗಮಧರ್ಮೇಣ ಸಂಕ್ರಮೇಣ ಚ ವೃತ್ತಿಷು।
ಏಕಶಬ್ದಾಂಶ್ಚ ನಾನಾರ್ಥಾನೇಕಾರ್ಥಾಂಶ್ಚ ಪೃಥಕ್ಕೃತಾನ್॥ 1-228-26 (9945) 
ಪೃಥಗರ್ಥಾಭಿಧಾನಾಂಶ್ಚ ಪ್ರಯೋಗಾನನ್ವವೇಕ್ಷಿತಾ।
ಪ್ರಮಾಣಭೂತೋ ಲೋಕೇಷು ಸರ್ವಾಧಿಕರಣೇಷು ಚ॥ 1-228-27 (9946) 
ಸರ್ವವರ್ಣವಿಕಾರೇಷು ನಿತ್ಯಂ ಕುಶಲಪೂಜಿತಃ।
ಸ್ವರೇಽಸ್ವರೇ ಚ ವಿವಿಧೇ ವೃತ್ತೇಷು ವಿವಿಧೇಷು ಚ॥ 1-228-28 (9947) 
ಸಮಸ್ಥಾನೇಷು ಸರ್ವೇಷು ಸಮಾಂನಾಯೇಷು ಧಾತುಷು।
ಉದ್ದೇಶ್ಯಾನಾಂ ಸಮಾಖ್ಯಾತಾ ಸರ್ವಮಾಖ್ಯಾತಮುದ್ದಿಶನ್॥ 1-228-29 (9948) 
ಅಭಿಸಂಧಿಷು ತತ್ತ್ವಜ್ಞಃ ಪದಾನ್ಯಂಗಾನ್ಯನುಸ್ಮರನ್।
ಕಾಲಧರ್ಮೇಣ ನಿರ್ದಿಷ್ಟಂ ಯಥಾರ್ಥಂ ಚ ವಿಚಾರಯನ್॥ 1-228-30 (9949) 
ಚಿಕೀರ್ಷಿತಂ ಚ ಯೋ ವೇತ್ತಾ ಯಥಾ ಲೋಕೇನ ಸಂವೃತಂ।
ವಿಭಾಷಿತಂ ಚ ಸಮಯಂ ಭಾಷಿತಂ ಹೃದಯಂಗಮಂ॥ 1-228-31 (9950) 
ಆತ್ಮನೇ ಚ ಪರಸ್ಮೈ ಚ ಸ್ವರಸಂಸ್ಕಾರಯೋಗವಿತ್।
ಏಷಾಂ ಸ್ವರಾಣಾಂ ಜ್ಞಾತಾ ಚ ಬೋದ್ಧಾ ಪ್ರವಚನಃ ಸ್ವರಾಟ್॥ 1-228-32 (9951) 
ವಿಜ್ಞಾತಾ ಚೋಕ್ತವಾಕ್ಯಾನಾಮೇಕತಾಂ ಬಹುತಾಂ ತಥಾ।
ಬೋದ್ಧಾ ಹಿ ಪರಮಾರ್ಥಾಂಶ್ಚ ವಿವಿಧಾಂಶ್ಚ ವ್ಯತಿಕ್ರಮಾನ್॥ 1-228-33 (9952) 
ಅಭೇದತಶ್ಚ ಬಹುಶೋ ಬಹುಶಶ್ಚಾಪಿ ಭೇದತಃ।
ವಕ್ತಾ ವಿವಿಧವಾಕ್ಯಾನಾಂ ನಾನಾದೇಶಸಮೀಕ್ಷಿತಾ॥ 1-228-34 (9953) 
ಪಂಚಾಗಮಾಂಶ್ಚ ವಿವಿಧಾನಾದೇಶಾಂಶ್ಚ ಸಮೀಕ್ಷಿತಾ।
ನಾನಾರ್ಥಕುಶಲಸ್ತತ್ರ ತದ್ಧಿತೇಷು ಚ ಕೃತ್ಸ್ನಶಃ॥ 1-228-35 (9954) 
ಪರಿಭೂಷಯಿತಾ ವಾಚಾಂ ವರ್ಣತಃ ಸ್ವರತೋಽರ್ಥತಃ।
ಪ್ರತ್ಯಯಂ ಚ ಸಮಾಖ್ಯಾತಾ ನಿಯತಂ ಪ್ರತಿಧಾತುಕಂ॥ 1-228-36 (9955) 
ಪಂಚ ಚಾಕ್ಷರಜಾತಾನಿ ಸ್ವರಸಂಜ್ಞಾನಿ ಯಾನಿ ಚ।
ತಮಾಗತಮೃಷಿಂ ದೃಷ್ಟ್ವಾ ಪ್ರತ್ಯುದ್ಗಂಯಾಭಿವಾದ್ಯ ಚ॥'  1-228-37 (9956) 
ಆಸನಂ ರುಚಿರಂ ತಸ್ಮೈ ಪ್ರದದೌ ಸ ಯುಧಿಷ್ಠಿರಃ।
`ಕೃಷ್ಣಾಜಿನೋತ್ತರೇ ತಸ್ಮಿನ್ನುಪವಿಷ್ಟೋ ಮಹಾನೃಷಿಃ॥'  1-228-38 (9957) 
ದೇವರ್ಷೇರುಪವಿಷ್ಟಸ್ಯ ಸ್ವಯಮರ್ಧ್ಯಂ ಯಥಾವಿಧಿ।
ಪ್ರಾದಾದ್ಯುಧಿಷ್ಠಿರೋ ಧೀಮಾನ್ರಾಜ್ಯಂ ತಸ್ಮೈ ನ್ಯವೇದಯತ್। 
ಪ್ರತಿಗೃಹ್ಯ ತು ತಾಂ ಪೂಜಾಮೃಷಿಃ ಪ್ರೀತಮನಾಸ್ತದಾ॥  1-228-39 (9958) 
ಆಶೀರ್ಭಿರ್ವರ್ಧಯಿತ್ವಾ ಚ ತಮುವಾಚಾಸ್ಯತಾಮಿತಿ।
ನಿಷಸಾದಾಭ್ಯನುಜ್ಞಾತಸ್ತತೋ ರಾಜಾ ಯುಧಿಷ್ಠಿರಃ॥ 1-228-40 (9959) 
ಪ್ರೇಷಯಾಮಾಸ ಕೃಷ್ಣಾಯೈ ಭಗವಂತಮುಪಸ್ಥಿತಂ।
ಶ್ರುತ್ವೈತದ್ದ್ರೌಪದೀ ಚಾಪಿ ಶುಚಿರ್ಭೂತ್ವಾ ಸಮಾಹಿತಾ॥ 1-228-41 (9960) 
ಜಗಾಮ ತತ್ರ ಯತ್ರಾಸ್ತೇ ನಾರದಃ ಪಾಂಡವೈಃ ಸಹ।
ತಸ್ಯಾಭಿವಾದ್ಯ ಚರಣೌ ದೇವರ್ಷೇರ್ಧರ್ಮಚಾರಿಣೀ॥ 1-228-42 (9961) 
ಕೃತಾಂಜಲಿಃ ಸುಸಂವೀತಾ ಸ್ಥಿತಾಽಥ ದ್ರುಪದಾತ್ಮಜಾ।
ತಸ್ಯಾಶ್ಚಾಪಿ ಸ ಧರ್ಮಾತ್ಮಾ ಸತ್ಯವಾಗೃಷಿಸತ್ತಮಃ॥ 1-228-43 (9962) 
ಆಶಿಷೋ ವಿವಿಧಾಃ ಪ್ರೋಚ್ಯ ರಾಜಪುತ್ರ್ಯಾಸ್ತು ನಾರದಃ।
ಗಂಯತಾಮಿತಿ ಹೋವಾಚ ಭಗವಾಂಸ್ತಾಮನಿಂದಿತಾಂ॥ 1-228-44 (9963) 
ಗತಾಯಾಮಥ ಕೃಷ್ಣಾಯಾಂ ಯುಧಿಷ್ಠಿರಪುರೋಗಮಾನ್।
ವಿವಿಕ್ತೇ ಪಾಂಡವಾನ್ಸರ್ವಾನುವಾಚ ಭಗವಾನೃಷಿಃ॥ 1-228-45 (9964) 
ಪಾಂಚಾಲೀ ಭವತಾಮೇಕಾ ಧರ್ಮಪತ್ನೀ ಯಶಸ್ವಿನೀ।
ಯಥಾ ವೋ ನಾತ್ರ ಭೇದಃ ಸ್ಯಾತ್ತಥಾ ನೀತಿರ್ವಿಧೀಯತಾಂ॥ 1-228-46 (9965) 
ಸುಂದೋಪಸುಂದೌ ಹಿ ಪುರಾ ಭ್ರಾತರೌ ಸಹಿತಾವುಭೌ।
ಆಸ್ತಾಮವಧ್ಯಾವನ್ಯೇಷಾಂ ತ್ರಿಷು ಲೋಕೇಷು ವಿಶ್ರುತೌ॥ 1-228-47 (9966) 
ಏಕರಾಜ್ಯಾವೇಕಗೃಹಾವೇಕಶಯ್ಯಾಸನಾಶನೌ।
ತಿಲೋತ್ತಮಾಯಾಸ್ತೌ ಹೇತೋರನ್ಯೋನ್ಯಮಭಿಜಘ್ನತುಃ॥ 1-228-48 (9967) 
ರಕ್ಷ್ಯತಾಂ ಸೌಹೃದಂ ತಸ್ಮಾದನ್ಯೋನ್ಯಪ್ರೀತಿಭಾವಕಂ।
ಯಥಾ ವೋ ನಾತ್ರ ಭೇದಃ ಸ್ಯಾತ್ತತ್ಕುರುಷ್ವ ಯುಧಿಷ್ಠಿರ॥ 1-228-49 (9968) 
ಯುಧಿಷ್ಠಿರ ಉವಾಚ। 1-228-50x (1253) 
ಸುಂದೋಪಸುಂದಾವಸುರೌ ಕಸ್ಯ ಪುತ್ರೌ ಮಹಾಮುನೇ।
ಉತ್ಪನ್ನಶ್ಚ ಕಥಂ ಭೇದಃ ಕಥಂ ಚಾನ್ಯೋನ್ಯಮಘ್ನತಾಂ॥ 1-228-50 (9969) 
ಅಪ್ಸರಾ ದೇವಕನ್ಯಾ ವೈ ಕಸ್ಯ ಚೈಷಾ ತಿಲೋತ್ತಮಾ।
ಯಸ್ಯಾಃ ಕಾಮೇನ ಸಂಮತ್ತೌ ಜಘ್ನತುಸ್ತೌ ಪರಸ್ಪರಂ॥ 1-228-51 (9970) 
ಏತತ್ಸರ್ವಂ ಯಥಾ ವೃತ್ತಂ ವಿಸ್ತರೇಣ ತಪೋಧನ।
ಶ್ರೋತುಮಿಚ್ಛಾಮಹೇ ಬ್ರಹ್ಮನ್ಪರಂ ಕೌತೂಹಲಂ ಹಿ ಮೇ॥ ॥ 1-228-52 (9971) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವಿದುರಾಗಮನರಾಜ್ಯಲಾಭಪರ್ವಣಿ ಅಷ್ಟಾವಿಂಶತ್ಯಧಿಕದ್ವಿಶತತಮೋಽಧ್ಯಾಯಃ॥ 228 ॥




ಆದಿಪರ್ವ - ಅಧ್ಯಾಯ 229

॥ ಶ್ರೀಃ ॥

1.229. ಅಧ್ಯಾಯಃ 229 

Mahabharata - Adi Parva - Chapter Topics

ಸುಂದೋಪಸುಂದಕಥಾ--ಸುಂದೋಪಸುಂದಯೋರ್ಬ್ರಹ್ಮಣೋ ವರಲಾಭಃ॥ 1 ॥

Mahabharata - Adi Parva - Chapter Text

1-229-0 (9972) 
ನಾರದ ಉವಾಚ। 1-229-0x (1254) 
ಶಣು ಮೇ ವಿಸ್ತರೇಣೇಮಮಿತಿಹಾಸಂ ಪುರಾತನಂ।
ಭ್ರಾತೃಭಿಃ ಸಹಿತಃ ಪಾರ್ಥ ಯಥಾ ವೃತ್ತಂ ಯುಧಿಷ್ಠಿರ॥ 1-229-1 (9973) 
ಮಹಾಸುರಸ್ಯಾನ್ವವಾಯೇ ಹಿರಣ್ಯಕಶಿಪೋಃ ಪುರಾ।
ನಿಕುಂಭೋ ನಾಮ ದೈತ್ಯೇಂದ್ರಸ್ತೇಜಸ್ವೀ ಬಲವಾನಭೂತ್॥ 1-229-2 (9974) 
ತಸ್ಯ ಪುತ್ರೌ ಮಹಾವೀರ್ಯೌ ಜಾತೌ ಭೀಮಪರಾಕ್ರಮೌ।
ಸುಂದೋಪಸುಂದೌ ದೈತ್ಯೇಂದ್ರೌ ದಾರುಣೌ ಕ್ರೂರಮಾನಸೌ॥ 1-229-3 (9975) 
ತಾವೇಕನಿಶ್ಚಯೌ ದೈತ್ಯಾವೇಕಕಾರ್ಯಾರ್ಥಸಂಮತೌ।
ನಿರಂತರಮವರ್ತೇತಾಂ ಸಮದುಃಖಸುಖಾವುಭೌ॥ 1-229-4 (9976) 
ವಿನಾಽನ್ಯೋನ್ಯಂ ನ ಭುಂಜಾತೇ ವಿನಾಽನ್ಯೋನ್ಯಂ ನ ಜಲ್ಪತಃ।
ಅನ್ಯೋನ್ಯಸ್ಯ ಪ್ರಿಯಕರಾವನ್ಯೋನ್ಯಸ್ಯ ಪ್ರಿಯಂವದೌ॥ 1-229-5 (9977) 
ಏಕಶೀಲಸಮಾಚಾರೌ ದ್ವಿಧೈವೈಕೋಽಭವತ್ಕೃತಃ।
ತೌ ವಿವೃದ್ಧೌ ಮಹಾವೀರ್ಯೌ ಕಾರ್ಯೇಷ್ವಪ್ಯೇಕನಿಶ್ಚಯೌ॥ 1-229-6 (9978) 
ತ್ರೈಲೋಕ್ಯವಿಜಯಾರ್ಥಾಯ ಸಮಾಧಾಯೈಕನಿಶ್ಚಯಂ।
ದೀಕ್ಷಾಂ ಕೃತ್ವಾ ಗತೌ ವಿಂಧ್ಯಂ ತಾವುಗ್ರಂ ತೇಪತುಸ್ತಪಃ॥ 1-229-7 (9979) 
ತೌ ತು ದೀರ್ಘೇಣ ಕಾಲೇನ ತಪೋಯುಕ್ತೌ ಬಭೂವತುಃ।
ಕ್ಷುತ್ಪಿಪಾಸಾಪರಿಶ್ರಾಂತೌ ಜಟಾವಲ್ಕಲಧಾರಿಣೌ॥ 1-229-8 (9980) 
ಮಲೋಪಚಿತಸರ್ವಾಂಗೌ ವಾಯುಭಕ್ಷೌ ಬಭೂವತುಃ।
ಆತ್ಮಮಾಂಸಾನಿ ಜುಹ್ವಾಂತೌ ಪಾದಾಂಗುಷ್ಠಾಗ್ರಧಿಷ್ಠಿತೌ। 
ಊರ್ಧ್ವಬಾಹೂ ಚಾನಿಮಿಷೌ ದೀರ್ಘಕಾಲಂ ಧೃತವ್ರತೌ॥  1-229-9 (9981) 
ತಯೋಸ್ತಪಃಪ್ರಭಾವೇಣ ದೀರ್ಘಕಾಲಂ ಪ್ರತಾಪಿತಃ।
ಧೂಮಂ ಪ್ರಮುಮುಚೇ ವಿಂಧ್ಯಸ್ತದ್ಭುತಮಿವಾಭವತ್॥ 1-229-10 (9982) 
ತತೋ ದೇವಾ ಭಯಂ ಜಗ್ಮುರುಗ್ರಂ ದೃಷ್ಟ್ವಾ ತಯೋಸ್ತಪಃ।
ತಪೋವಿಘಾತಾರ್ಥಮಥೋ ದೇವಾ ವಿಘ್ನಾನಿ ಚಕ್ರಿರೇ॥ 1-229-11 (9983) 
ರತ್ನೈಃ ಪ್ರಲೋಭಯಾಮಾಸುಃ ಸ್ತ್ರೀಭಿಶ್ಚೋಭೌ ಪುನಃಪುನಃ।
ನ ಚ ತೌ ಚಕ್ರತುರ್ಭಂಗಂ ವ್ರತಸ್ಯ ಸುಮಹಾವ್ರತೌ॥ 1-229-12 (9984) 
ಅಥ ಮಾಯಾಂ ಪುನರ್ದೇವಾಸ್ತಯೋಶ್ಚಕ್ರುರ್ಮಹಾತ್ಮನೋಃ।
ಭಗಿನ್ಯೋ ಮಾತರೋ ಭಾರ್ಯಾಸ್ತಯೋಶ್ಚಾತ್ಮಜನಸ್ತಥಾ॥ 1-229-13 (9985) 
ಪ್ರಪಾತ್ಯಮಾನಾ ವಿಸ್ರಸ್ತಾಃ ಶೂಲಹಸ್ತೇನ ರಕ್ಷಸಾ।
ಭ್ರಷ್ಟಾಭರಣಕೇಶಾಂತಾ ಭ್ರಷ್ಟಾಭರಣವಾಸಸಃ॥ 1-229-14 (9986) 
ಅಭಿಭಾಷ್ಯ ತತಃ ಸರ್ವಾಸ್ತೌ ತ್ರಾಹೀತಿ ವಿಚುಕ್ರುಶುಃ।
ನ ಚ ತೌ ಚಕ್ರತುರ್ಭಂಗಂ ವ್ರತಸ್ಯ ಸುಮಹಾವ್ರತೌ॥ 1-229-15 (9987) 
ಯದಾ ಕ್ಷೋಭಂ ನೋಪಯಾತಿ ನಾರ್ತಿಮನ್ಯತರಸ್ತಯೋಃ।
ತತಃ ಸ್ತ್ರಿಯಸ್ತಾ ಭೂತಂ ಚ ಸರ್ವಮಂತರಧೀಯತ॥ 1-229-16 (9988) 
ತತಃ ಪಿತಾಮಹಃ ಸಾಕ್ಷಾದಭಿಗಂಯ ಮಹಾಸುರೌ।
ವರೇಣ ಚ್ಛ್ದಯಾಮಾಸ ಕ್ವಲೋಕಹಿತಃ ಪ್ರಭುಃ॥ 1-229-17 (9989) 
ತತಃ ಸುಂದೋಪಸುಂದೌ ತೌ ಭ್ರಾತರೌ ದೃಢವಿಕ್ರಮೌ।
ದೃಷ್ಟ್ವಾ ಪಿತಾಮಹಂ ದೇವಂ ತಸ್ಥತುಃ ಪ್ರಾಂಜಲೀ ತದಾ॥ 1-229-18 (9990) 
ಊಚತುಶ್ಚ ಪ್ರಭುಂ ದೇವಂ ತತಸ್ತೌ ಸಹಿತೌ ತದಾ।
ಆವಯೋಸ್ತಪಸಾಽನೇನ ಯದಿ ಪ್ರೀತಃ ಪಿತಾಮಹಃ॥ 1-229-19 (9991) 
ಮಾಯಾವಿದಾವಸ್ತ್ರವಿದೌ ಬಲಿನೌ ಕಾಮರೂಪಿಣೌ।
ಉಭಾವಪ್ಯಮರೌ ಸ್ಯಾವಃ ಪ್ರಸನ್ನೋ ಯದಿ ನೌ ಪ್ರಭುಃ॥ 1-229-20 (9992) 
ಬ್ರಹ್ಮೋವಾಚ। 1-229-21x (1255) 
ಋತೇಽಮರತ್ವಂ ಯುವಯೋಃ ಸರ್ವಮುಕ್ತಂ ಭವಿಷ್ಯತಿ।
ಅನ್ಯದ್ವೃಣೀತಂ ಮೃತ್ಯೋಶ್ಚ ವಿಧಾನಮಮರೈಃ ಸಂ॥ 1-229-21 (9993) 
ಪ್ರಭವಿಷ್ಯಾವ ಇತಿ ಯನ್ಮಹದಭ್ಯುದ್ಯತಂ ತಪಃ।
ಯುವಯೋರ್ಹೇತುನಾನೇನ ನಾಮರತ್ವಂ ವಿಧೀಯತೇ॥ 1-229-22 (9994) 
ತ್ರೈಲೋಕ್ಯವಿಜಯಾರ್ಥಾಯ ಭವದ್ಭ್ಯಾಮಾಸ್ಥಿತಂ ತಪಃ।
ಹೇತುನಾಽನೇನ ದೈತ್ಯೇಂದ್ರೌ ನ ವಾಂ ಕಾಮಂ ಕರೋಂಯಹಂ॥ 1-229-23 (9995) 
ಸುಂದೋಪಸುಂದಾವೂಚತುಃ।
ತ್ರಿಷು ಲೋಕೇಷು ಯದ್ಭೂತಂ ಕಿಂಚಿತ್ಸ್ಥಾವರಜಂಗಮಂ। 
ಸರ್ವಸ್ಮಾನ್ನೌ ಭಯಂ ನ ಸ್ಯಾದೃತೇಽನ್ಯೋನ್ಯಂ ಪಿತಾಮಹ॥  1-229-24 (9996) 
ಪಿತಾಮಹ ಉವಾಚ। 1-229-25x (1256) 
ಯತ್ಪ್ರಾರ್ಥಿತಂ ಯಥೋಕ್ತಂ ಚ ಕಾಮಮೇತದ್ದದಾನಿ ವಾಂ।
ಮೃತ್ಯೋರ್ವಿಧಾನಮೇತಚ್ಚ ಯಥಾವದ್ವಾ ಭವಿಷ್ಯತಿ॥ 1-229-25 (9997) 
ನಾರದ ಉವಾಚ। 1-229-26x (1257) 
ತತಃ ಪಿತಾಮಹೋ ದತ್ತ್ವಾ ವರಮೇತತ್ತದಾ ತಯೋಃ।
ನಿವರ್ತ್ಯ ತಪಸಸ್ತೌ ಚ ಬ್ರಹ್ಮಲೋಕಂ ಜಗಾಮ ಹ॥ 1-229-26 (9998) 
ಲಬ್ಧ್ವಾ ವರಾಣಿ ದೈತ್ಯೇಂದ್ರಾವಥ ತೌ ಭ್ರಾತರಾವುಭೌ।
ಅವಧ್ಯೌ ಸರ್ವಲೋಕಸ್ಯ ಸ್ವಮೇವ ಭವನಂ ಗತೌ॥ 1-229-27 (9999) 
ತೌ ತು ಲಬ್ಧವರೌ ದೃಷ್ಟ್ವಾ ಕೃತಕಾಮೌ ಮನಸ್ವಿನೌ।
ಸರ್ವಃ ಸುಹೃಂಜನಸ್ತಾಭ್ಯಾಂ ಪ್ರಹರ್ಷಮುಪಜಗ್ಮಿವಾನ್॥ 1-229-28 (10000) 
ತತಸ್ತೌ ತು ಜಟಾ ಭಿತ್ತ್ವಾ ಮೌಲಿನೌ ಸಂಬಭೂವತುಃ।
ಮಹಾರ್ಹಾಭರಣೋಪೇತೌ ವಿರಜೋಂಬರಧಾರಿಣೌ॥ 1-229-29 (10001) 
ಅಕಾಲಕೌಮುದೀಂ ಚೈವ ಚಕ್ರತುಃ ಸಾರ್ವಕಾಲಿಕೀಂ।
ನಿತ್ಯಃ ಪ್ರಮುದಿತಃ ಸರ್ವಸ್ತಯೋಶ್ಚೈವ ಸುಹೃಂಜನಃ॥ 1-229-30 (10002) 
ಭಕ್ಷ್ಯತಾಂ ಭುಜ್ಯತಾಂ ನಿತ್ಯಂ ದೀಯತಾಂ ರಂಯತಾಮಿತಿ।
ಗೀಯೇತಾಂ ಪೀಯತಾಂ ಚೇತಿ ಶಭ್ದಶ್ಚಾಸೀದ್ಗೃಹೇ ಗೃಹೇ॥ 1-229-31 (10003) 
ತತ್ರತತ್ರ ಮಹಾನಾದೈರುತ್ಕೃಷ್ಟತಲನಾದಿತೈಃ।
ಹೃಷ್ಟಂ ಪ್ರಮುದಿತಂ ಸರ್ವಂ ದೈತ್ಯಾನಾಮಭವತ್ಪುರಂ॥ 1-229-32 (10004) 
ತೈಸ್ತೈರ್ವಿಹಾರೈರ್ಬಹುಭಿರ್ದೈತ್ಯಾನಾಂ ಕಾಮರೂಪಿಣಾಂ।
ಸಮಾಃ ಸಂಕ್ರೀಡತಾಂ ತೇಷಾಮಹರೇಕಮಿವಾಭವತ್॥ ॥ 1-229-33 (10005) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವಿದುರಾಗಮನರಾಜ್ಯಲಾಭಪರ್ವಣಿ ಏಕೋನತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 229 ॥




ಆದಿಪರ್ವ - ಅಧ್ಯಾಯ 230

॥ ಶ್ರೀಃ ॥

1.230. ಅಧ್ಯಾಯಃ 230 

Mahabharata - Adi Parva - Chapter Topics

ಸುಂದೋಪಸುಂದಯೋಃ ದಿಗ್ವಿಜಯಃ ಕುರುಕ್ಷೇತ್ರೇ ನಿವಾಸಶ್ಚ॥ 1 ॥

Mahabharata - Adi Parva - Chapter Text

1-230-0 (10006) 
ನಾರದ ಉವಾಚ। 1-230-0x (1258) 
ಉತ್ಸವೇ ವೃತ್ತಮಾತ್ರೇ ತು ತ್ರೈಲೋಕ್ಯಾಕಾಂಕ್ಷಿಣಾವುಭೌ।
ಮಂತ್ರಯಿತ್ವಾ ತತಃ ಸೇನಾಂ ತಾವಜ್ಞಾಪಯತಾಂ ತದಾ॥ 1-230-1 (10007) 
ಸುಹೃದ್ಭಿರಪ್ಯನುಜ್ಞಾತೌ ದೈತ್ಯೈರ್ವೃದ್ಧೈಶ್ಚ ಮಂತ್ರಿಭಿಃ।
ಕೃತ್ವಾ ಪ್ರಾಸ್ಥಾನಿಕಂ ರಾತ್ರೌ ಮಘಾಸು ಯಯತುಸ್ತದಾ॥ 1-230-2 (10008) 
ಗದಾಪಿಟ್ಟಶಧಾರಿಣ್ಯಾ ಶೂಲಮುದ್ಗರಹಸ್ತಯಾ।
ಪ್ರಸ್ಥಿತೌ ಸಹ ವರ್ಮಿಣ್ಯಾ ಮಹತ್ಯಾ ದೈತ್ಯಸೇನಯಾ॥ 1-230-3 (10009) 
ಮಂಗಲೈಃ ಸ್ತುತಿಭಿಶ್ಚಾಪಿ ವಿಜಯಪ್ರತಿಸಂಹಿತೈಃ।
ಚಾರಣೈಃ ಸ್ತೂಯಮಾನೌ ತೌ ಜಗ್ಮತುಃ ಪರಯಾ ಮುದಾ॥ 1-230-4 (10010) 
ತಾವಂತರಿಕ್ಷಮುತ್ಪ್ಲುತ್ಯ ದೈತ್ಯೌ ಕಾಮಗಮಾವುಭೌ।
ದೇವಾನಾಮೇವ ಭವನಂ ಜಗ್ಮತುರ್ಯುದ್ದುರ್ಮದೌ॥ 1-230-5 (10011) 
ತಯೋರಾಗಮನಂ ಜ್ಞಾತ್ವಾ ವರದಾನಂ ಚ ತತ್ಪ್ರಭೋಃ।
ಹಿತ್ವಾ ತ್ರಿವಿಷ್ಟಪಂ ಜಗ್ಮುರ್ಬ್ರಹ್ಮಲೋಕಂ ತತಃ ಸುರಾಃ॥ 1-230-6 (10012) 
ತಾವಿಂದ್ರಲೋಕಂ ನಿರ್ಜಿತ್ಯ ಯಕ್ಷರಕ್ಷೋಗಣಾಂಸ್ತದಾ।
ಖೇಚರಾಣ್ಯಪಿ ಭೂತಾನಿ ಜಘ್ನತುಸ್ತೀವ್ರವಿಕ್ರಮೌ॥ 1-230-7 (10013) 
ಅಂತರ್ಭೂಮಿಗತಾನ್ನಾಗಾಂಜಿತ್ವಾ ತೌ ಚ ಮಹಾರಥೌ।
ಸಮುದ್ರವಾಸಿನೀಃ ಸರ್ವಾ ಂಲೇಚ್ಛಜಾತೀರ್ವಿಜಿಗ್ಯತುಃ॥ 1-230-8 (10014) 
ತತಃ ಸರ್ವಾಂ ಮಹೀಂ ಜೇತುಮಾರಬ್ಧಾವುಗ್ರಶಾಸನೌ।
ಸೈನಿಕಾಂಶ್ಚ ಸಮಾಹೂಯ ಸುತೀಕ್ಷ್ಣಂ ವಾಕ್ಯಮೂಚತುಃ॥ 1-230-9 (10015) 
ರಾಜರ್ಷಯೋ ಮಹಾಯಜ್ಞೈರ್ಹವ್ಯಕವ್ಯೈರ್ದ್ವಿಜಾತಯಃ।
ತೇಜೋ ಬಲಂ ಚ ದೇವಾನಾಂ ವರ್ಧಂತಿ ಶ್ರಿಯಂ ತಥಾ॥ 1-230-10 (10016) 
ತೇಷಾಮೇವಂ ಪ್ರವೃತ್ತಾನಾಂ ಸರ್ವೇಷಾಮಸುರದ್ವಿಷಾಂ।
ಸಂಭೂಯ ಸರ್ವೈರಸ್ಮಾಭಿಃ ಕಾರ್ಯಃ ಸರ್ವಾತ್ಮನಾ ವಧಃ॥ 1-230-11 (10017) 
ಏವಂ ಸರ್ವಾನ್ಸಮಾದಿಶ್ಯ ಪೂರ್ವತೀರೇ ಮಹೋದಧೇಃ।
ಕ್ರೂರಾಂ ಮತಿಂ ಸಮಾಸ್ಥಾಯ ಜಗ್ಮತುಃ ಸರ್ವತೋಮುಖೌ॥ 1-230-12 (10018) 
ಯಜ್ಞೈರ್ಯಜಂತಿ ಯೇ ಕೇಚಿದ್ಯಾಜಯಂತಿ ಚ ಯೇ ದ್ವಿಜಾಃ।
ತಾನ್ಸರ್ವಾನ್ಪ್ರಸಭಂ ಹತ್ವಾ ಬಲಿನೌ ಜಗ್ಮತುಸ್ತತಃ॥ 1-230-13 (10019) 
ಆಶ್ರಮೇಷ್ವಗ್ನಿಹೋತ್ರಾಣಿ ಮುನೀನಾಂ ಭಾವಿತಾತ್ಮನಾಂ।
ಗೃಹೀತ್ವಾ ಪ್ರಕ್ಷಿಪಂತ್ಯಪ್ಸು ವಿಶ್ರಬ್ಧಂ ಸೈನಿಕಾಸ್ತಯೋಃ॥ 1-230-14 (10020) 
ತಪೋಧನೈಶ್ಚ ಯೇ ಕ್ರುದ್ಧೈಃ ಶಾಪಾ ಉಕ್ತಾ ಮಹಾತ್ಮಭಿಃ।
ನಾಕ್ರಾಮಂತ ತಯೋಸ್ತೇಽಪಿ ವರದಾನನಿರಾಕೃತಾಃ॥ 1-230-15 (10021) 
ನಾಕ್ರಾಮಂತ ಯದಾ ಶಾಪಾ ಬಾಣಾ ಮುಕ್ತಾಃ ಶಿಲಾಸ್ವಿವ।
ನಿಯಮಾನ್ಸಂಪರಿತ್ಯಜ್ಯ ವ್ಯದ್ರವಂತ ದ್ವಿಜಾತಯಃ॥ 1-230-16 (10022) 
ಪೃಥಿವ್ಯಾಂ ಯೇ ತಪಃಸಿದ್ಧಾ ದಾಂತಾಃ ಶಮಪರಾಯಣಾಃ।
ತಯೋರ್ಭಯಾದ್ದುದ್ರುವುಸ್ತೇ ವೈನತೇಯಾದಿವೋರಗಾಃ॥ 1-230-17 (10023) 
ಮಥಿತೈರಾಶ್ರಮೈರ್ಭಗ್ನೈರ್ವಿಕೀರ್ಣಕಲಶಸ್ರುವೈಃ।
ಶೂನ್ಯಮಾಸೀಜ್ಜಗತ್ಸರ್ವಂ ಕಾಲೇನೇವ ಹತಂ ತದಾ॥ 1-230-18 (10024) 
ತತೋ ರಾಜನ್ನದೃಶ್ಯದ್ಭಿರ್ಋಷಿಭಿಶ್ಚ ಮಹಾಸುರೌ।
ಉಭೌ ವಿನಿಶ್ಚಯಂ ಕೃತ್ವಾ ವಿಕುರ್ವಾತೇ ವಧೈಷಿಣೌ॥ 1-230-19 (10025) 
ಪ್ರಭಿನ್ನಕರಟೌ ಮತ್ತೌ ಭೂತ್ವಾ ಕುಂಜರರೂಪಿಣೌ।
ಸಂಲೀನಮಪಿ ದುರ್ಗೇಷು ನಿನ್ಯತುರ್ಯಮಸಾದನಂ॥ 1-230-20 (10026) 
ಸಿಂಹೌ ಭೂತ್ವಾ ಪುನರ್ವ್ಯಾಘ್ರೌ ಪುನಶ್ಚಾಂತರ್ಹಿತಾವುಭೌ।
ತೈಸ್ತೈರುಪಾಯೈಸ್ತೌ ಕ್ರೂರಾವೃಷೀಂದೃಷ್ಟ್ವಾ ನಿಜಘ್ನತುಃ॥ 1-230-21 (10027) 
ನಿವೃತ್ತಯಜ್ಞಸ್ವಾಧ್ಯಾಯಾ ಪ್ರನಷ್ಟನೃಪತಿದ್ವಿಜಾ।
ಉತ್ಸನ್ನೋತ್ಸವಯಜ್ಞಾ ಚ ಬಭೂವ ವಸುಧಾ ತದಾ॥ 1-230-22 (10028) 
ಹಾಹಾಭೂತಾ ಭಯಾರ್ತಾ ಚ ನಿವೃತ್ತವಿಪಣಾಪಣಾ।
ನಿವೃತ್ತದೇವಕಾರ್ಯಾ ಚ ಪುಣ್ಯೋದ್ವಾಹವಿವರ್ಜಿತಾ॥ 1-230-23 (10029) 
ನಿವೃತ್ತಕೃಷಿಗೋರಕ್ಷಾ ವಿಧ್ವಸ್ತನಗರಾಶ್ರಮಾ।
ಅಸ್ಥಿಕಂಕಾಲಸಂಕೀರ್ಣಾ ಭೂರ್ಬಭೂವೋಗ್ರದರ್ಶನಾ॥ 1-230-24 (10030) 
ನಿವೃತ್ತಪಿತೃಕಾರ್ಯಂ ಚ ನಿರ್ವಷಟ್ಕಾರಮಂಗಲಂ।
ಜಗತ್ಪ್ರತಿಭಯಾಕಾರಂ ದುಷ್ಪ್ರೇಕ್ಷ್ಯಮಭವತ್ತದಾ॥ 1-230-25 (10031) 
ಚಂದ್ರಾದಿತ್ಯೌ ಗ್ರಹಾಸ್ತಾರಾ ನಕ್ಷತ್ರಾಣಿ ದಿವೌಕಸಃ।
ಜಗ್ಮುರ್ವಿಷಾದಂ ತತ್ಕರ್ಮ ದೃಷ್ಟ್ವಾ ಸುಂದೋಪಸುಂದಯೋಃ॥ 1-230-26 (10032) 
ಏವಂ ಸರ್ವಾ ದಿಶೋ ದೈತ್ಯೌ ಜಿತ್ವಾ ಕ್ರೂರೇಣ ಕರ್ಮಣಾ।
ನಿಃಸಪತ್ನೌ ಕುರುಕ್ಷೇತ್ರೇ ನಿವೇಶಮಭಿಚಕ್ರತುಃ॥ ॥ 1-230-27 (10033) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವಿದುರಾಗಮನರಾಜ್ಯಲಾಭಪರ್ವಣಿ ತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 230 ॥

Mahabharata - Adi Parva - Chapter Footnotes

1-230-3 ಪ್ರಸ್ಥಿತೌ ಸಹಧರ್ಮಿಣ್ಯಾ ಇತಿ ಖ.ಪಾಠಃ। ಜಯಮರಣರೂಪತುಲ್ಯಧರ್ಮ ಪತ್ಯೇತ್ಯರ್ಥಃ। ರತ್ನo॥ 1-230-19 ಅದೃಶ್ಯದ್ಭಿಃ ಅದೃಶ್ಯೈಃ ತೃತೀಯಾಚೇಯಂ ಸಪ್ತರ್ಂಯೇಥ ಋಷಿಷ್ವದೃಶ್ಯೇಷು ಸತ್ಸ್ವಿತ್ಯರ್ಥಃ॥ ತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 230 ॥



ಆದಿಪರ್ವ - ಅಧ್ಯಾಯ 231

॥ ಶ್ರೀಃ ॥

1.231. ಅಧ್ಯಾಯಃ 231 

Mahabharata - Adi Parva - Chapter Topics

ಸುಂದೋಪಸುಂದಕೃತೋಪದ್ರವಂ ನಿವೇದ್ಯ ದೇವಾದಿಭಿಃ ಪ್ರಾರ್ಥಿತೇನ ಬ್ರಹ್ಮಣಾ ಆಜ್ಞಪ್ತೇನ ವಿಶ್ವಕರ್ಮಣಾ ತಿಲೋತ್ತಮಾಸೃಷ್ಟಿಃ॥ 1 ॥ ತಿಲೋತ್ತಮಯಾ ಬ್ರಹ್ಮಾಜ್ಞಾಸ್ವೀಕಾರಃ॥ 2 ॥

Mahabharata - Adi Parva - Chapter Text

1-231-0 (10034) 
ನಾರದ ಉವಾಚ। 1-231-0x (1259) 
ತತೋ ದೇವರ್ಷಯಃ ಸರ್ವೇ ಸಿದ್ಧಾಶ್ಚ ಪರಮರ್ಷಯಃ।
ಜಗ್ಮುಸ್ತದಾ ಪರಮಾರ್ತಿಂ ದೃಷ್ಟ್ವಾ ತತ್ಕದನಂ ಮಹತ್॥ 1-231-1 (10035) 
ತೇಽಭಿಜಗ್ಮುರ್ಜಿತಕ್ರೋಧಾ ಜಿತಾತ್ಮಾನೋ ಜಿತೇಂದ್ರಿಯಾಃ।
ಪಿತಾಮಹಸ್ಯ ಭನಂ ಜಗತಃ ಕೃಪಯಾ ತದಾ॥ 1-231-2 (10036) 
ತತೋ ದದೃಶುರಾಸೀನಂ ಸಹ ದೇವೈಃ ಪಿತಾಮಹಂ।
ಸಿದ್ಧೈರ್ಬ್ರಹ್ಮರ್ಷಿಭಿಶ್ಚೈವ ಸಮಂತಾತ್ಪರಿವಾರಿತಂ॥ 1-231-3 (10037) 
ತತ್ರ ದೇವೋ ಮಹಾದೇವಸ್ತತ್ರಾಗ್ನಿರ್ವಾಯುನಾ ಸಹ।
ಚಂದ್ರಾದಿತ್ಯೌ ಚ ಶಕ್ರಶ್ಚ ಪಾರಮೇಷ್ಠ್ಯಾಸ್ತಥರ್ಷಯಃ॥ 1-231-4 (10038) 
ವೈಖಾನಸಾ ವಾಲಖಿಲ್ಯಾ ವಾನಪ್ರಸ್ಥಾ ಮರೀಚಿಪಾಃ।
ಅಜಾಶ್ಚೈವಾವಿಮೂಢಾಶ್ಚ ತೇಜೋಗರ್ಭಾಸ್ತಪಸ್ವಿನಃ॥ 1-231-5 (10039) 
ಋಷಯಃ ಸರ್ವ ಏವೈತೇ ಪಿತಾಮಹಮುಪಾಗಮನ್।
ತತೋಽಭಿಗಂಯ ತೇ ದೀನಾಃ ಸರ್ವ ಏವ ಮಹರ್ಷಯಃ॥ 1-231-6 (10040) 
ಸುಂದೋಪಸುಂದಯೌಃ ಕರ್ಮ ಸರ್ವಮೇವ ಶಶಂಸಿರೇ।
ಯಥಾ ಹೃತಂ ಯಥಾ ಚೈವ ಕೃತಂ ಯೇನ ಕ್ರಮೇಣ ಚ॥ 1-231-7 (10041) 
ನ್ಯವೇದಯಂಸ್ತತಃ ಸರ್ವಮಖಿಲೇನ ಪಿತಾಮಹೇ।
ತತೋ ದೇವಗಣಾಃ ಸರ್ವೇ ತೇ ಚೈವ ಪರಮರ್ಷಯಃ॥ 1-231-8 (10042) 
ತಮೇವಾರ್ಥಂ ಪುರಸ್ಕೃತ್ಯ ಪಿತಾಮಹಮಚೋದಯನ್।
ತತಃ ಪಿತಾಮಹಃ ಶ್ರುತ್ವಾ ಸರ್ವೇಷಾಂ ತದ್ವಚಸ್ತದಾ॥ 1-231-9 (10043) 
ಮುಹೂರ್ತಮಿವ ಸಂಚಿಂತ್ಯ ಕರ್ತವ್ಯಸ್ಯ ಚ ನಿಶ್ಚಯಂ।
ತಯೋರ್ವಧಂ ಸಮುದ್ದಿಶ್ಯ ವಿಶ್ವಕರ್ಮಾಣಮಾಹ್ವಯತ್॥ 1-231-10 (10044) 
ದೃಷ್ಟ್ವಾ ಚ ವಿಶ್ವಕರ್ಮಾಣಂ ವ್ಯಾದಿದೇಶ ಪಿತಾಮಹಃ।
ಸೃಜ್ಯತಾಂ ಪ್ರಾರ್ಥನೀಯೈಕಾ ಪ್ರಮದೇತಿ ಮಹಾತಪಾಃ॥ 1-231-11 (10045) 
ಪಿತಾಮಹಂ ನಮಸ್ಕೃತ್ಯ ತದ್ವಾಕ್ಯಮಭಿನಂದ್ಯ ಚ।
ನಿರ್ಮಮೇ ಯೋಷಿತಂ ದಿವ್ಯಾಂ ಚಿಂತಯಿತ್ವಾ ಪುನಃಪುನಃ॥ 1-231-12 (10046) 
ತ್ರಿಷು ಲೋಕೇಷು ಯತ್ಕಿಂಚಿದ್ಭೂತಂ ಸ್ಥಾವರಜಂಗಮಂ।
ಸಮಾನಯದ್ದರ್ಶನೀಯಂ ತತ್ತದತ್ರ ಸ ವಿಶ್ವವಿತ್॥ 1-231-13 (10047) 
ಕೋಟಿಶಶ್ಚೈವ ರತ್ನಾನಿ ತಸ್ಯಾ ಗಾತ್ರೇ ನ್ಯವೇಶತ್।
ತಾಂ ರತ್ನಸಂಘಾತಮಯೀಮಸೃಜದ್ದೇವರೂಪಿಣೀಂ॥ 1-231-14 (10048) 
ಸಾ ಪ್ರಯತ್ನೇನ ಮಹತಾ ನಿರ್ಮಿತಾ ವಿಶ್ವಕರ್ಮಣಾ।
ತ್ರಿಷು ಲೋಕೇಷು ನಾರೀಣಾಂ ರೂಪೇಣಾಪ್ರತಿಮಾಭವತ್॥ 1-231-15 (10049) 
ನ ತಸ್ಯಾಃ ಸೂಕ್ಷ್ಮಮಪ್ಯಸ್ತಿ ಯದ್ಗಾತ್ರೇ ರೂಪಸಂಪದಾ।
ನಿಯುಕ್ತಾ ಯತ್ರ ವಾ ದೃಷ್ಟಿರ್ನ ಸಜ್ಜತಿ ನಿರೀಕ್ಷತಾಂ॥ 1-231-16 (10050) 
ಸಾ ವಿಗ್ರಹವತೀವ ಶ್ರೀಃ ಕಾಮರೂಪಾ ವಪುಷ್ಮತೀ।
`ಪಿತಾಮಹಮುಪಾತಿಷ್ಠತ್ಕಿಂ ಕರೋಮೀತಿ ಚಾಬ್ರವೀತ್॥ 1-231-17 (10051) 
ಪ್ರೀತೋ ಭೂತ್ವಾ ಸ ದೃಷ್ಟ್ವೈವ ಪ್ರೀತ್ಯಾ ಚಾಸ್ಯೈ ವರಂ ದದೌ।
ಕಾಂತತ್ವಂ ಸರ್ವಭೂತಾನಾಂ ಸಾಶ್ರಿಯಾನುತ್ತಮಂ ವಪುಃ॥ 1-231-18 (10052) 
ಸಾ ತೇನ ವರದಾನೇನ ಕರ್ತುಶ್ಚ ಕ್ರಿಯಯಾ ತದಾ।'
ಜಹಾರ ಸರ್ವಭೂತಾನಾಂ ಚಕ್ಷೂಂಷಿ ಚ ಮನಾಂಸಿ ಚ॥  1-231-19 (10053) 
ತಿಲಂತಿಲಂ ಸಮಾನೀಯ ರತ್ನಾನಾಂ ಯದ್ವಿನಿರ್ಮಿತಾ।
ತಿಲೋತ್ತಮೇತಿ ತತ್ತಸ್ಯಾ ನಾಮ ಚಕ್ರೇ ಪಿತಾಮಹಃ॥ 1-231-20 (10054) 
ಬ್ರಹ್ಮಾಣಂ ಸಾ ನಮಸ್ಕೃತ್ಯ ಪ್ರಾಂಜಲಿರ್ವಾಕ್ಯಮಬ್ರವೀತ್।
ಕಿಂ ಕಾರ್ಯಂ ಮಯಿ ಭೂತೇಶ ಯೇನಾಸ್ಂಯದ್ಯೇಹ ನಿರ್ಮಿತಾ॥ 1-231-21 (10055) 
ಪಿತಾಮಹ ಉವಾಚ। 1-231-22x (1260) 
ಗಚ್ಛ ಸುಂದೋಪಸುಂದಾಭ್ಯಾಮಸುರಾಭ್ಯಾಂ ತಿಲೋತ್ತಮೇ।
ಪ್ರಾರ್ಥನೀಯೇನ ರೂಪೇಣ ಕುರು ಭದ್ರೇ ಪ್ರಲೋಭನಂ॥ 1-231-22 (10056) 
ತ್ವತ್ಕೃತೇ ದರ್ಶಾದೇವ ರೂಪಸಂಪತ್ಕೃತೇನ ವೈ।
ವಿರೋಧಃ ಸ್ಯಾದ್ಯಥಾ ತಾಭ್ಯಾಮನ್ಯೋನ್ಯೇನ ತಥಾ ಕುರು॥ 1-231-23 (10057) 
ನಾರದ ಉವಾಚ। 1-231-24x (1261) 
ಸಾ ತಥೇತಿ ಪ್ರತಿಜ್ಞಾಯ ನಮಸ್ಕೃತ್ಯ ಪಿತಾಮಹಂ।
ಚಕಾರ ಮಂಡಲಂ ತತ್ರ ವಿಬುಧಾನಾಂ ಪ್ರದಕ್ಷಿಣಂ॥ 1-231-24 (10058) 
ಪ್ರಾಙ್ಮುಖೋ ಭಗವಾನಾಸ್ತೇ ದಕ್ಷಿಣೇನ ಮಹೇಶ್ವರಃ।
ದೇವಾಶ್ಚೈವೋತ್ತರೇಣಾಸನ್ಸರ್ವತಸ್ತ್ವೃಷಯೋಽಭವನ್॥ 1-231-25 (10059) 
ಕುರ್ವಂತ್ಯಾಂ ತು ತದಾ ತತ್ರ ಮಂಡಲಂ ತತ್ಪ್ರದಕ್ಷಿಣಂ।
ಇಂದ್ರಃ ಸ್ಥಾಣುಶ್ಚ ಭಗವಾಂಧೈರ್ಯೇಣ ತು ಪರಿಚ್ಯುತೌ॥ 1-231-26 (10060) 
ದ್ರಷ್ಟುಕಾಮಸ್ಯ ಚಾತ್ಯರ್ಥಂ ಗತಾಯಾಂ ಪಾರ್ಶ್ವತಸ್ತಥಾ।
ಅನ್ಯದಂಚಿತಪದ್ಮಾಕ್ಷಂ ದಕ್ಷಿಣಂ ನಿಃಸೃತಂ ಮುಖಂ॥ 1-231-27 (10061) 
ಪೃಷ್ಠತಃ ಪರಿವರ್ತಂತ್ಯಾಂ ಪಶ್ಚಿಮಂ ನಿಃಸೃತಂ ಮುಖಂ।
ಗತಾಯಾಂ ಚೋತ್ತರಂ ಪಾರ್ಶ್ವಮುತ್ತರಂ ನಿಃಸೃತಂ ಮುಖಂ॥ 1-231-28 (10062) 
ಮಹೇಂದ್ರಸ್ಯಾಪಿ ನೇತ್ರಾಣಾಂ ಪೃಷ್ಠತಃ ಪಾರ್ಶ್ವತೋಗ್ರತಃ।
ರಕ್ತಾಂತಾನಾಂ ವಿಶಾಲಾನಾಂ ಸಹಸ್ರಂ ಸರ್ವತೋಽಭವತ್॥ 1-231-29 (10063) 
ಏವಂ ಚತುರ್ಮುಖಃ ಸ್ಥಾಣುರ್ಮಹಾದೇವೋಽಭವತ್ಪುರಾ।
ತಥಾ ಸಹಸ್ರನೇತ್ರಶ್ಚ ಬಭೂವ ಬಲಸೂದನಃ॥ 1-231-30 (10064) 
ತಥಾ ದೇವನಿಕಾಯಾನಾಂ ಮಹರ್ಷೀಣಾಂ ಚ ಸರ್ವಶಃ।
ಮುಖಾನಿ ಚಾಭ್ಯವರ್ತಂತ ಯೇನ ಯಾತಿ ತಿಲೋತ್ತಮಾ॥ 1-231-31 (10065) 
ತಸ್ಯಾ ಗಾತ್ರೇ ನಿಪತಿತಾ ದೃಷ್ಟಿಸ್ತೇಷಾಂ ಮಹಾತ್ಮನಾಂ।
ಸರ್ವೇಷಾಮೇವ ಭೂಯಿಷ್ಠಮೃತೇ ದೇವಂ ಪಿತಾಮಹಂ॥ 1-231-32 (10066) 
ಗಚ್ಛಂತ್ಯಾಂ ತು ತಯಾ ಸರ್ವೇ ದೇವಾಶ್ಚ ಪರಮರ್ಷಯಃ।
ಕೃತಮಿತ್ಯೇವ ತತ್ಕಾರ್ಯಂ ಮೇನಿರೇ ರೂಪಸಂಪದಾ॥ 1-231-33 (10067) 
ತಿಲೋತ್ತಮಾಯಾಂ ತಸ್ಯಾಂ ತು ಗತಾಯಾಂ ಲೋಕಭಾವನಃ।
`ಕೃತಂ ಕಾರ್ಯಮಿತಿ ಶ್ರೀಮಾನಬ್ರವೀಚ್ಚ ಪಿತಾಮಹಃ।' 
ಸರ್ವಾನ್ವಿಸರ್ಜಯಾಮಾಸ ದೇವಾನೃಷಿಗಣಾಂಶ್ಚ ತಾನ್॥ ॥  1-231-34 (10068) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವಿದುರಾಗಮನರಾಜ್ಯಲಾಭಪರ್ವಣಿ ಏಕತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 231 ॥

Mahabharata - Adi Parva - Chapter Footnotes

1-231-23 ತಾಭ್ಯಾಂ ತಯೋಃ॥ 1-231-31 ದೇವನಿಕಾಯಾನಾಂ ದೇವಸಂಘಾನಾಂ ಯೇನ ದೇಶೇನ ಮಾರ್ಗೇಣ ಸಾ ಯಾತಿ ತಥಾ ಮುಖಾನ್ಯಭ್ಯವರ್ತಂತ॥ ಏಕತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 231 ॥



ಆದಿಪರ್ವ - ಅಧ್ಯಾಯ 232

॥ ಶ್ರೀಃ ॥

1.232. ಅಧ್ಯಾಯಃ 232 

Mahabharata - Adi Parva - Chapter Topics

ಸುಂದೋಪಸುಂದಲಮೀಪೇ ತಿಲೋತ್ತಮಾಯಾ ಆಗಮನಂ॥ 1 ॥ ತಸ್ಯಾಂ ಸಕಾಮಯೋಸ್ತಯೋಃ ಪರಸ್ಪರಂ ಗದಾಪ್ರಹಾರೇಣ ಮರಣಂ॥ 2 ॥ ತಿಲೋತ್ತಮಾಯಾ ಬ್ರಹ್ಮಣಾ ವರದಾನಂ॥ 3 ॥ ನಾರದೋಕ್ತಾಮಿಮಾಂ ಕಥಾಂ ಶ್ರುತವದ್ಭಿಃ ಪಾಂಡವೈಃ ತತ್ಸಮಕ್ಷಂ ದ್ರೌಪದೀವಿಷಯೇ ಸಮಯಕರಣಂ॥ 4 ॥

Mahabharata - Adi Parva - Chapter Text

1-232-0 (10069) 
ನಾರದ ಉವಾಚ। 1-232-0x (1262) 
ಜಿತ್ವಾ ತು ಪೃಥಿವೀಂ ದೈತ್ಯೌ ನಿಃಸಪತ್ನೌ ಗತವ್ಯಥೌ।
ಕೃತ್ವಾ ತ್ರೈಲೋಕ್ಯಮವ್ಯಗ್ರಂ ಕೃತಕೃತ್ಯೌ ಬಭೂವತುಃ॥ 1-232-1 (10070) 
ದೇವಗಂಧರ್ವಯಕ್ಷಾಣಾಂ ನಾಗಪಾರ್ಥಿವರಕ್ಷಸಾಂ।
ಆದಾಯ ಸರ್ವರತ್ನಾನಿ ಪರಾಂ ತುಷ್ಟಿಮುಪಾಗತೌ॥ 1-232-2 (10071) 
ಯದಾ ನ ಪ್ರತಿಷೇದ್ಧಾರಸ್ತಯೋಃ ಸಂತೀಹ ಕೇಚನ॥
ನಿರುದ್ಯೋಗೌ ತದಾ ಭೂತ್ವಾ ವಿಜಹ್ರಾತೇಽಮರಾವಿವ॥ 1-232-3 (10072) 
ಸ್ತ್ರೀಭಿರ್ಮಾಲ್ಯೈಶ್ಚ ಗಂಧೈಶ್ಚ ಭಕ್ಷ್ಯಭೋಜ್ಯೈಃ ಸುಪುಷ್ಕಲೈಃ।
ಪಾನೈಶ್ಚ ವಿವಿಧೈರ್ಹೃದ್ಯೈಃ ಪರಾಂ ಪ್ರೀತಿಮವಾಪತುಃ॥ 1-232-4 (10073) 
ಅಂತಃಪುರವನೋದ್ಯಾನೇ ಪರ್ವತೇಷು ವನೇಷು ಚ।
ಯಥೇಪ್ಸಿತೇಷು ದೇಶೇಷು ವಿಜಹ್ರಾತೇಽಮರಾವಿವ॥ 1-232-5 (10074) 
ತತಃ ಕದಾಚಿದ್ವಿಂಧ್ಯಸ್ಯ ಪ್ರಸ್ಥೇ ಸಮಶಿಲಾತಲೇ।
ಪುಷ್ಪಿತಾಗ್ರೇಷು ಸಾಲೇಷು ವಿಹಾರಮಭಿಜಗ್ಮತುಃ॥ 1-232-6 (10075) 
ದಿವ್ಯೇಷು ಸರ್ವಕಾಮೇಷು ಸಮಾನೀತೇಷು ತಾವುಭೌ।
ವರಾಸನೇಷು ಸಂಹೃಷ್ಟೌ ಸಹ ಸ್ತ್ರೀಭಿರ್ನಿಷೀದತುಃ॥ 1-232-7 (10076) 
ತತೋ ವಾದಿತ್ರನೃತ್ತಾಭ್ಯಾಮುಪಾತಿಷ್ಠಂತ ತೌ ಸ್ತ್ರಿಯಃ।
ಗೀತೈಶ್ಚ ಸ್ತುತಿಸಂಯುಕ್ತೈಃ ಪ್ರೀತ್ಯಾ ಸಮುಪಜಗ್ಮಿರೇ॥ 1-232-8 (10077) 
ತತಸ್ತಿಲೋತ್ತಮಾ ತತ್ರ ವನೇ ಪುಷ್ಪಾಣಿ ಚಿನ್ವತೀ।
ವೇಷಂ ಸಾ ಕ್ಷಿಪ್ತಮಾಧಾಯ ರಕ್ತೇನೈಕೇನ ವಾಸಸಾ॥ 1-232-9 (10078) 
ನದೀತೀರೇಷು ಜಾತಾನ್ಸಾ ಕರ್ಣಿಕಾರಾನ್ಪ್ರಚಿನ್ವತೀ।
ಶನೈರ್ಜಗಾಮ ತಂ ದೇಶಂ ಯತ್ರಾಸ್ತಾಂ ತೌ ಮಹಾಸುರೌ॥ 1-232-10 (10079) 
ತೌ ತು ಪೀತ್ವಾ ವರಂ ಪಾನಂ ಮದರಕ್ತಾಂತಲೋಚನೌ।
ದೃಷ್ಟ್ವೈವ ತಾಂ ವರಾರೋಹಾಂ ವ್ಯಥಿತೌ ಸಂಬಭೂವತುಃ॥ 1-232-11 (10080) 
ತಾವುತ್ಥಾಯಾಸನಂ ಹಿತ್ವಾ ಜಗ್ಮತುರ್ಯತ್ರ ಸಾ ಸ್ಥಿತಾ।
ಉಭೌ ಚ ಕಾಮಸಂಮತ್ತಾವುಭೌ ಪ್ರಾರ್ಥಯತಶ್ಚ ತಾಂ॥ 1-232-12 (10081) 
ದಕ್ಷಿಣೇ ತಾಂ ಕರೇ ಸುಭ್ರೂಂ ಸುಂದೋ ಜಗ್ರಾಹ ಪಾಣಿನಾ।
ಉಪಸುಂದೋಪಿ ಜಗ್ರಾಹ ವಾಮೇ ಪಾಣೌ ತಿಲೋತ್ತಮಾಂ॥ 1-232-13 (10082) 
ವರಪ್ರದಾನಮತ್ತೌ ತಾವೌರಸೇನ ಬಲೇನ ಚ।
ಧನರತ್ನಮದಾಭ್ಯಾಂ ಚ ಸುರಾಪಾನಮದೇನ ಚ॥ 1-232-14 (10083) 
ಸರ್ವೈರೇತೈರ್ಮದೈರ್ಮತ್ತಾವನ್ಯೋನ್ಯಂ ಭ್ರುಕುಟೀಕೃತೌ।
ಮದಕಾಮಸಮಾವಿಷ್ಟೌ ಪರಸ್ಪರಮಥೋಚತುಃ॥ 1-232-15 (10084) 
ಮಮ ಭಾರ್ಯಾ ತವ ಗುರುರಿತಿ ಸುಂದೋಽಭ್ಯಭಾಷತ।
ಮಮ ಭಾರ್ಯಾ ತವ ವಧೂರುಪಸುಂದೋಽಭ್ಯಭಾಷತ॥ 1-232-16 (10085) 
ನೈಷಾ ತವ ಮಮೈಷೇತಿ ತತಸ್ತೌ ಮನ್ಯುರಾವಿಶತ್।
ತಸ್ಯಾ ರೂಪೇಣ ಸಂಮತ್ತೌ ವಿಗತಸ್ನೇಹಸೌಹೃದೌ॥ 1-232-17 (10086) 
ತಸ್ಯಾ ಹೇತೋರ್ಗದೇ ಭೀಮೇ ಸಂಗೃಹ್ಣೀತಾಮುಭೌ ತದಾ।
ಪ್ರಗೃಹ್ಯ ಚ ಗದೇ ಭೀಮೇ ತಸ್ಯಾಂ ತೌ ಕಾಮಮೋಹಿತೌ॥ 1-232-18 (10087) 
ಅಹಂಪೂರ್ವಮಹಂಪೂರ್ವಮಿತ್ಯನ್ಯೋನ್ಯಂ ನಿಜಘ್ನತುಃ।
ತೌ ಗದಾಭಿಹತೌ ಭೀಮೌ ಪೇತತುರ್ಧರಣೀತಲೇ॥ 1-232-19 (10088) 
ರುಧಿರೇಣಾವಸಿಕ್ತಾಂಗೌ ದ್ವಾವಿವಾರ್ಕೌ ನಭಶ್ಚ್ಯುತೌ।
ತತಸ್ತಾ ವಿದ್ರುತಾ ನಾರ್ಯಃ ಸ ಚ ದೈತ್ಯಗಣಸ್ತಥಾ॥ 1-232-20 (10089) 
ಪಾತಾಲಮಗಮತ್ಸರ್ವೋ ವಿಷಾದಭಯಕಂಪಿತಃ।
ತತಃ ಪಿತಾಮಹಸ್ತತ್ರ ಸಹದೇವೈರ್ಮಹರ್ಷಿಭಿಃ॥ 1-232-21 (10090) 
ಆಜಗಾಮ ವಿಶುದ್ಧಾತ್ಮಾ ಪೂಜಯಂಶ್ಚ ತಿಲೋತ್ತಮಾಂ।
ವರೇಣ ಚ್ಛಂದಯಾಮಾಸ ಭಗವಾನ್ಪ್ರಪಿತಾಮಹಃ॥ 1-232-22 (10091) 
ವರಂ ದಿತ್ಸುಃ ಸ ತತ್ರೈನಾಂ ಪ್ರೀತಃ ಪ್ರಾಹ ಪಿತಾಮಹಃ।
ಆದಿತ್ಯಚರಿತಾಂʼಲ್ಲೋಕಾನ್ವಿಚರಿಷ್ಯಸಿ ಭಾಮಿನಿ॥ 1-232-23 (10092) 
ತೇಜಸಾ ಚ ಸುದೃಷ್ಟಾಂ ತ್ವಾಂ ನ ಕರಿಷ್ಯತಿ ಕಶ್ಚನ।
ಏವಂ ತಸ್ಯೈ ವರಂ ದತ್ವಾ ಸರ್ವಲೋಕಪಿತಾಮಹಃ॥ 1-232-24 (10093) 
ಇಂದ್ರೇ ತ್ರೈಲೋಕ್ಯಮಾಧಾಯ ಬ್ರಹ್ಮಲೋಕಂ ಗತಃ ಪ್ರಭುಃ।
ಏವಂ ತೌ ಸಹಿತೌ ಭಊತ್ವಾ ಸರ್ವಾರ್ಥೇಷ್ವೇಕನಿಶ್ಚಯೌ॥ 1-232-25 (10094) 
ತಿಲೋತ್ತಮಾರ್ಥಂ ಸಂಕ್ರುದ್ಧಾವನ್ಯೋನ್ಯಮಭಿಜಘ್ನತುಃ।
ತಸ್ಮಾದ್ಬ್ರವೀಮಿ ವಃ ಸ್ನೇಹಾತ್ಸರ್ವಾಭರತಸತ್ತಮಾಃ॥ 1-232-26 (10095) 
ಯಥಾ ವೋ ನಾತ್ರ ಭೇದಃ ಸ್ಯಾತ್ಸರ್ವೇಷಾಂ ದ್ರೌಪದೀಕೃತೇ।
ತಥಾ ಕುರುತ ಭದ್ರಂ ವೋ ಮಮ ಚೇತ್ಪ್ರಿಯಮಿಚ್ಛಥ॥ 1-232-27 (10096) 
ವೈಶಂಪಾಯನ ಉವಾಚ। 1-232-28x (1263) 
ಏವಮುಕ್ತಾ ಮಹಾತ್ಮಾನೋ ನಾರದೇನ ಮಹರ್ಷಿಣಾ।
ಸಮಯಂ ಚಕ್ರಿರೇ ರಾಜಂಸ್ತೇಽನ್ಯೋನ್ಯವಶಮಾಗತಾಃ। 
ಸಮಕ್ಷಂ ತಸ್ಯ ದೇವರ್ಷೇರ್ನಾರದಸ್ಯಾಮಿತೌಜಸಃ॥  1-232-28 (10097) 
`ಏಕೈಕಸ್ಯ ಗೃಹೇ ಕೃಷ್ಣಾ ವಸೇದ್ವರ್ಷಮಕಲ್ಮಷಾ'
ದ್ರೌಪದ್ಯಾ ನಃ ಸಹಾಸೀನಾನನ್ಯೋನ್ಯಂ ಯೋಽಭಿದರ್ಶಯೇತ್। 
ಸ ನೋ ದ್ವಾದಶ ಮಾಸಾನಿ ಬ್ರಹ್ಮಚಾರೀ ವನೇ ವಸೇತ್॥  1-232-29 (10098) 
ಕೃತೇ ತು ಸಮಯೇ ತಸ್ಮಿನ್ಪಾಂಡವೈರ್ಧರ್ಮಚಾರಿಭಿಃ।
ನಾರದೋಽಪ್ಯಗಮತ್ಪ್ರೀತ ಇಷ್ಟಂ ದೇಶಂ ಮಹಾಮುನಿಃ॥ 1-232-30 (10099) 
ಏವಂ ತೈಃ ಸಮಯಃ ಪೂರ್ವಂ ಕೃತೋ ನಾರದಚೋದಿತೈಃ।
ನ ಚಾಭಿದ್ಯಂತ ತೇ ಸರ್ವೇ ತದಾನ್ಯೋನ್ಯೇನ ಭಾರತ॥ 1-232-31 (10100) 
`ಅಭ್ಯನಂದಂತ ತೇ ಸರ್ವೇ ತದಾನ್ಯೋನ್ಯಂ ಚ ಪಾಂಡವಾಃ।
ಏತದ್ವಿಸ್ತರಶಃ ಸರ್ವಮಾಖ್ಯಾತಂ ತೇ ನರಾಧಿಪ॥ 1-232-32 (10101) 
ಕಾಲೇ ಚ ತಸ್ಮಿನ್ಸಂಪನ್ನೇ ಯಥಾವಜ್ಜನಮೇಜಯ॥' ॥  1-232-33 (10102) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ವಿದುರಾಗಮನರಾಜ್ಯಲಾಭಪರ್ವಣಿ ದ್ವಾತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 232 ॥ ॥ ಸಮಾಪ್ತಂ ಚ ವಿದುರಾಗಮನರಾಜ್ಯಲಾಭಪರ್ವ ॥

Mahabharata - Adi Parva - Chapter Footnotes

1-232-24 ತೇಜಸಾಽರ್ಕವತ್ಪರದೃಷ್ಟ್ಯಭಿಭಾವಕತ್ವಾತ್ಸುದೃಷ್ಟಾಂ ಸಂಯಗ್ದೃಷ್ಟಾಂ ನ ಕರಿಷ್ಯತಿ ಕಶ್ಚಿತ್॥ ದ್ವಾತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 232 ॥



ಆದಿಪರ್ವ - ಅಧ್ಯಾಯ 233

॥ ಶ್ರೀಃ ॥

1.233. ಅಧ್ಯಾಯಃ 233 

 
(ಅರ್ಥಾರ್ಜುನವನವಾಸಪರ್ವ  ॥ 15 ॥)

Mahabharata - Adi Parva - Chapter Topics

ತಸ್ಕರೈಃ ಕಸ್ಯಚಿದ್ಬ್ರಾಹ್ಮಣಸ್ಯ ಗೋಹರಣಂ॥ 1 ॥ ಚೋರಿತಾನಾಂ ಗವಾಂ ಪ್ರತ್ಯಾಜಿಹೀರ್ಷಯಾ ಧನುರ್ಗ್ರಹಣಾರ್ಥಂ ದ್ರೌಪದೀಯುಧಿಷ್ಠಿರಾಧಿಷ್ಠಿತೇ ಆಯುಧಾಗಾರೇ ಅರ್ಜುನಸ್ಯ ಪ್ರವೇಶಃ॥ 2 ॥ ಚೋರೇಶ್ಯಃ ಪ್ರತ್ಯಾಹೃತಾ ಗಾಃ ಬ್ರಾಹ್ಮಣಾಯ ದತ್ತ್ವಾ ಯಥಾಸಮಯಂ ಅರ್ಜುನಸ್ಯ ತೀರ್ಥಯಾತ್ರಾ॥ 3 ॥

Mahabharata - Adi Parva - Chapter Text

1-233-0 (10103) 
ವೈಶಂಪಾಯನ ಉವಾಚ। 1-233-0x (1264) 
ಏವಂ ತೇ ಸಮಯಂ ಕೃತ್ವಾ ನ್ಯವಸಂಸ್ತತ್ರ ಪಾಂಡವಾಃ।
ವಶೇ ಶಸ್ತ್ರಪ್ರತಾಪೇನ ಕುರ್ವಂತೋಽನ್ಯಾನ್ಮಹೀಕ್ಷಿತಃ॥ 1-233-1 (10104) 
ತೇಷಾಂ ಮನುಜಸಿಂಹಾನಾಂ ಪಂಚಾನಾಮಮಿತೌಜಸಾಂ।
ಬಭೂವ ಕೃಷ್ಣಾ ಸರ್ವೇಷಾಂ ಪಾರ್ಥಾನಾಂ ವಶವರ್ತಿನೀ॥ 1-233-2 (10105) 
ತೇ ತಯಾ ತೈಶ್ಚ ಸಾ ವೀರೈಃ ಪತಿಭಿಃ ಸಹ ಪಂಚಭಿಃ।
ಬಭೂವ ಪರಮಪ್ರೀತಾ ನಾಗೈರಿವ ಸರಸ್ವತೀ॥ 1-233-3 (10106) 
ವರ್ತಮಾನೇಷು ಧರ್ಮೇಣ ಪಾಂಡವೇಷು ಮಹಾತ್ಮಸು।
ವ್ಯವರ್ಧನ್ಕುರವಃ ಸರ್ವೇ ಹೀನದೋಷಾಃ ಸುಖಾನ್ವಿತಾಃ॥ 1-233-4 (10107) 
ಅಥ ದೀರ್ಘೇಣ ಕಾಲೇನ ಬ್ರಾಹ್ಮಣಸ್ಯ ವಿಶಾಂಪತೇ।
ಕಸ್ಯಚಿತ್ತಸ್ಕರಾ ಜಹ್ರುಃ ಕೇಚಿದ್ಗಾ ನೃಪಸತ್ತಮ॥ 1-233-5 (10108) 
ಹ್ರಿಯಮಾಣೇ ಧನೇ ತಸ್ಮಿನ್ಬ್ರಾಹ್ಮಣಃ ಕ್ರೋಧಮೂರ್ಚ್ಛಿತಃ।
ಆಗಂಯ ಖಾಂಡವಪ್ರಸ್ಥಮುದಕ್ರೋಶತ್ಸ ಪಾಂಡವಾನ್॥ 1-233-6 (10109) 
ಹ್ರಿಯತೇ ಗೋಧನಂ ಕ್ಷುದ್ರೈರ್ನೃಶಂಸೈರಕೃತಾತ್ಮಭಿಃ।
ಪ್ರಸಹ್ಯ ಚಾಸ್ಮದ್ವಿಷಯಾದಭ್ಯಧಾವತ ಪಾಂಡವಾಃ॥ 1-233-7 (10110) 
ಬ್ರಾಹ್ಮಣಸ್ಯ ಪ್ರಶಾಂತಸ್ಯ ಹವಿರ್ಧ್ವಾಂಕ್ಷೈಃ ಪ್ರಲುಪ್ಯತೇ।
ಶಾರ್ದೂಲಸ್ಯ ಗುಹಾಂ ಶೂನ್ಯಾಂ ನೀಚಃ ಕ್ರೋಷ್ಟಾಭಿಮರ್ದತಿ॥ 1-233-8 (10111) 
ಅರಕ್ಷಿತಾರಂ ರಾಜಾನಂ ಬಲಿಷದ್ಭಾಗಹಾರಿಣಂ।
ತಮಾಹುಃ ಸರ್ವಲೋಕಸ್ಯ ಸಮಗ್ರಂ ಪಾಪಚಾರಿಣಂ॥ 1-233-9 (10112) 
ಬ್ರಾಹ್ಮಣಸ್ವೇ ಹೃತೇ ಚೋರೈರ್ಧರ್ಮಾರ್ಥೇ ಚ ವಿಲೋಪಿತೇ।
ರೋರೂಯಮಾಣೇ ಚ ಮಯಿ ಕ್ರಿಯತಾಂ ಹಸ್ತಧಾರಣಾ॥ 1-233-10 (10113) 
ವೈಶಂಪಾಯನ ಉವಾಚ। 1-233-11x (1265) 
ರೋರೂಯಮಾಣಸ್ಯಾಭ್ಯಾಶೇ ಭೃಶಂ ವಿಪ್ರಸ್ಯ ಪಾಂಡವಃ।
ತಾನಿ ವಾಕ್ಯಾನಿ ಶುಶ್ರಾವ ಕುಂತೀಪುತ್ರೋ ಧನಂಜಯಃ॥ 1-233-11 (10114) 
ಶ್ರುತ್ವೈವ ಚ ಮಹಾಬಾಹುರ್ಮಾ ಭೈರಿತ್ಯಾಹ ತಂ ದ್ವಿಜಂ।
ಆಯುಧಾನಿ ಚ ಯತ್ರಾಸನ್ಪಾಂಡವಾನಾಂ ಮಹಾತ್ಮನಾಂ॥ 1-233-12 (10115) 
ಕೃಷ್ಣಯಾ ಸಹ ತತ್ರಾಸ್ತೇ ಧರ್ಮರಾಜೋ ಯುಧಿಷ್ಠಿರಃ।
ಸಂಪ್ರವೇಶಾಯ ಚಾಶಕ್ತೋ ಗಮನಾಯ ಚ ಪಾಂಡವಃ॥ 1-233-13 (10116) 
ತಸ್ಯ ಚಾರ್ತಸ್ಯ ತೈರ್ವಾಕ್ಯೈಶ್ಚೋದ್ಯಮಾನಃ ಪುನಃಪುನಃ।
ಆಕ್ರಂದೇ ತತ್ರ ಕೌಂತೇಯಶ್ಚಿಂತಯಾಮಾಸ ದುಃಖಿತಃ॥ 1-233-14 (10117) 
ಹ್ರಿಯಮಾಣೇ ಧನೇ ತಸ್ಮಿನ್ಬ್ರಾಹ್ಮಣಸ್ಯ ತಪಸ್ವಿನಃ।
ಅಶ್ರುಪ್ರಮಾರ್ಜನಂ ತಸ್ಯ ಕರ್ತವ್ಯಮಿತಿ ನಿಶ್ಚಯಃ॥ 1-233-15 (10118) 
ಉಪರ್ರೇಕ್ಷಣಜೋಽಧರ್ಮಃ ಸುಮಹಾನ್ಸ್ಯಾನ್ಮಹೀಪತೇಃ।
ಯದ್ಯಸ್ಯ ರುದತೋ ದ್ವಾರಿ ನ ಕರೋಂಯದ್ಯ ರಕ್ಷಣಂ॥ 1-233-16 (10119) 
ಅನಾಸ್ತಿಕ್ಯಂ ಚ ಸರ್ವೇಷಾಮಸ್ಮಾಕಮಪಿ ರಕ್ಷಣೇ।
ಪ್ರತಿತಿಷ್ಠೇತ ಲೋಕೇಽಸ್ಮಿನ್ನಧರ್ಮಶ್ಚೈವ ನೋ ಭವೇತ್॥ 1-233-17 (10120) 
ಅನಾಪೃಚ್ಛಯ ತು ರಾಜಾನಂ ಗತೇ ಮಯಿ ನ ಸಂಶಯಃ।
ಅಜಾತಶತ್ರೋರ್ನೃಪತೇರ್ಮಯಿ ಚೈವಾನೃತಂ ಭವೇತ್॥ 1-233-18 (10121) 
ಅನುಪ್ರವೇಶೇ ರಾಜ್ಞಸ್ತು ವನವಾಸೋ ಭವೇನ್ಮಮ।
ಸರ್ವಮನ್ಯತ್ಪರಿಹೃತಂ ಧರ್ಷಣಾತ್ತು ಮಹೀಪತೇಃ॥ 1-233-19 (10122) 
ಅಧರ್ಮೋ ವೈ ಮಹಾನಸ್ತು ವನೇ ವಾ ಮರಣಂ ಮಮ।
ಶರೀರಸ್ಯ ವಿನಾಶೇನ ಧರ್ಮ ಏವ ವಿಶಿಷ್ಯತೇ॥ 1-233-20 (10123) 
ಏವಂ ವಿನಿಶ್ಚಿತ್ಯ ತತಃ ಕುಂತೀಪುತ್ರೋ ಧನಂಜಯಃ।
ಅನುಪ್ರವಿಶ್ಯ ರಾಜಾನಮಾಪೃಚ್ಛಯ ಚ ವಿಶಾಂಪತೇ॥ 1-233-21 (10124) 
`ಮುಖಮಾಚ್ಛಾದ್ಯ ನಿಬಿಡಮುತ್ತರೀಯೇಣ ವಾಸಸಾ।
ಅಗ್ರಜಂ ಚಾರ್ಜುನೋ ಗೇಹಾದಭಿವಾದ್ಯಾಶು ನಿಃಸೃತಃ॥'  1-233-22 (10125) 
ಧನುರಾದಾಯ ಸಂಹೃಷ್ಟೋ ಬ್ರಾಹ್ಮಣಂ ಪ್ರತ್ಯಭಾಷತ।
ಬ್ರಾಹ್ಮಣಾ ಗಂಯತಾಂ ಶೀಘ್ರಂ ಯಾವತ್ಪರಧನೈರ್ಷಿಣಃ॥ 1-233-23 (10126) 
ನ ದೂರೇ ತೇ ಗತಾಃ ಕ್ಷುದ್ರಾಸ್ತಾವದ್ಗಚ್ಛಾವಹೇ ಸಹ।
ಯಾವನ್ನಿವರ್ತಯಾಂಯದ್ಯ ಚೋರಹಸ್ತಾದ್ಧನಂ ತವ॥ 1-233-24 (10127) 
ಸೋಽನುಸೃತ್ಯ ಮಹಾಬಾಹುರ್ಧನ್ವೀ ವರ್ಮೀ ರಥೀ ಧ್ವಜೀ।
ಶರೈರ್ವಿಧ್ವಸ್ಯ ತಾಂಶ್ಚೋರಾನವಜಿತ್ಯ ಚ ತದ್ಧನಂ॥ 1-233-25 (10128) 
ಬ್ರಾಹ್ಮಣಂ ಸಮುಪಾಕೃತ್ಯ ಯಶಃ ಪ್ರಾಪ್ಯ ಚ ಪಾಂಡವಃ।
ತತಸ್ತದ್ಗೇಧನಂ ಪಾರ್ಥೋ ದತ್ತ್ವಾ ತಸ್ಮೈ ದ್ವಿಜಾತಯೇ॥ 1-233-26 (10129) 
ಆಜಗಾಮ ಪುರಂ ವೀರಃ ಸವ್ಯಸಾಚೀ ಧನಂಜಯಃ।
ಸೋಽಭಿವಾದ್ಯ ಗುರೂನ್ಸರ್ವಾನ್ಸರ್ವೈಶ್ಚಾಪ್ಯಭಿನಂದಿತಃ॥ 1-233-27 (10130) 
ಧರ್ಮರಾಜಮುವಾಚೇದಂ ವ್ರತಮಾದಿಶ ಮೇ ಪ್ರಭೋ।
ಸಮಯಃ ಸಮತಿಕ್ರಾಂತೋ ಭವತ್ಸಂದರ್ಶನೇ ಮಯಾ॥ 1-233-28 (10131) 
ವನವಾಸಂ ಗಮಿಷ್ಯಾಮಿ ಸಮಯೋ ಹ್ಯೇಷ ನಃ ಕೃತಃ।
ಇತ್ಯುಕ್ತೋ ಧರ್ಮರಾಸ್ತು ಸಹಸಾ ವಾಕ್ಯಮಪ್ರಿಯಂ॥ 1-233-29 (10132) 
ಕಥಮಿತ್ಯಬ್ರವೀದ್ವಾಚಾ ಶೋಕಾರ್ತಃ ಸಜ್ಜಮಾನಯಾ।
ಯುಧಿಷ್ಠಿರೋ ಗುಡಾಕೇಶಂ ಭ್ರಾತಾ ಭ್ರಾತರಮಚ್ಯುತಂ॥ 1-233-30 (10133) 
ಉವಾಚ ದೀನೋ ರಾಜಾ ಚ ಧನಂಜಯಮಿದಂ ವಚಃ।
ಪ್ರಮಾಣಮಸ್ಮಿ ಯದಿ ತೇ ಮತ್ತಃ ಶೃಣು ವಚೋಽನಘ॥ 1-233-31 (10134) 
ಅನುಪ್ರವೇಶೇ ಯದ್ವೀರ ಕೃತವಾಂಸ್ತ್ವಂ ಮಮಾಪ್ರಿಯಂ।
ಸರ್ವಂ ತದನುಜಾನಾಮಿ ವ್ಯಲೀಕಂ ನ ಚ ಮೇ ಹೃದಿ॥ 1-233-32 (10135) 
ಗುರೋರನುಪ್ರವೇಶೋ ಹಿ ನೋಪಘಾತೋ ಯವೀಯಸಃ।
ಯವೀಯಸೋಽನುಪ್ರವೇಶೋ ಜ್ಯೇಷ್ಠಸ್ಯ ವಿಧಿಲೋಪಕಃ॥ 1-233-33 (10136) 
ನಿವರ್ತಸ್ವ ಮಹಾಬಾಹೋ ಕುರುಷ್ವ ವಚನಂ ಮಮ।
ನ ಹಿ ತೇ ಧರ್ಮಲೋಪೋಽಸ್ತಿ ನ ಚ ತೇ ಧರ್ಪಣಾ ಕೃತಾ॥ 1-233-34 (10137) 
ಅರ್ಜುನ ಉವಾಚ। 1-233-35x (1266) 
ನ ವ್ಯಾಜೇನ ಚರೇದ್ಧರ್ಮಮಿತಿ ಮೇ ಭವತಃ ಶ್ರುತಂ।
ನ ಸತ್ಯಾದ್ವಿಚಲಿಷ್ಯಾಮಿ ಸತ್ಯೇನಾಯುಧಮಾಲಭೇ॥ 1-233-35 (10138) 
ವೈಶಂಪಾಯನ ಉವಾಚ। 1-233-36x (1267) 
ಸೋಽಭ್ಯನುಜ್ಞಾಯ ರಾಜಾನಂ ವನಚರ್ಯಾಯ ದೀಕ್ಷಿತಃ।
ವನೇ ದ್ವಾದಶ ಮಾಸಾಂಸ್ತು ವಾಸಾಯಾನುಜಗಾಮ ಹ॥ ॥ 1-233-36 (10139) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಅರ್ಜುನವನವಾಸಪರ್ವಣಿ ತ್ರಯಸ್ತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 233 ॥

Mahabharata - Adi Parva - Chapter Footnotes

1-233-3 ನಾಗೈರ್ಗಜವಧೂರಿವ ಇತಿ ಙ. ಪಾಠಃ॥ 1-233-16 ಉಪಪ್ರೇಕ್ಷಣಜ ಉಪೇಕ್ಷಾಜನ್ಯಃ॥ 1-233-17 ಅನಾಸ್ತಿಕ್ಯಮಾಸ್ತಿಕ್ಯಾಭಾವಃ॥ 1-233-30 ಸಜ್ಜಮಾನಯಾ ಸ್ಖಲಂತ್ಯಾ॥ 1-233-36 ಮಾಸಾಂಸ್ತು ಬ್ರಹ್ಮಚರ್ಯಾಯ ದೀಕ್ಷಿತಃ ಇತಿ ಙ. ಪಾಠಃ॥ ತ್ರಯಸ್ತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 233 ॥



ಆದಿಪರ್ವ - ಅಧ್ಯಾಯ 234

॥ ಶ್ರೀಃ ॥

1.234. ಅಧ್ಯಾಯಃ 234 

Mahabharata - Adi Parva - Chapter Topics

ಬ್ರಾಹ್ಮಣೈಃ ಸಹ ತೀರ್ಥಾನ್ಯಟತೋಽರ್ಜುನಸ್ಯ ಸ್ನಾನಾರ್ಥಂ ಗಂಗಾಯಾಮವತರಣಂ॥ 1 ॥ ತತ್ರ ಉಲೂಪ್ಯಾ ನಾಗಕನ್ಯಯಾ ಗೃಹೀತಸ್ಯಾರ್ಜುನಸ್ಯ ನಾಗಲೋಕಗಮನಂ॥ 2 ॥ ಸಂವಾದಪೂರ್ವಕಮುಲೂಪ್ಯಾಃ ಪರಿಗ್ರಹಃ॥ 3 ॥ ಇರಾವತ ಉತ್ಪತ್ತಿಃ॥ 4 ॥ ಅರ್ಜುನಂ ಪುನರ್ಗಂಗಾದ್ವಾರಮುಪನೀಯ ಉಲೂಪ್ಯಾ ಸ್ವಲೋಕಗಮನಂ॥ 5 ॥

Mahabharata - Adi Parva - Chapter Text

1-234-0 (10140) 
ವೈಶಂಪಾಯನ ಉವಾಚ। 1-234-0x (1268) 
ತಂ ಪ್ರಯಾಂತಂ ಮಹಾಬಾಹುಂ ಕೌರವಾಣಾಂ ಯಶಸ್ಕರಂ।
ಅನುಜಗ್ಮುರ್ಮಹಾತ್ಮಾನೋ ಬ್ರಾಹ್ಮಣಾ ವೇದಪಾರಗಾಃ॥ 1-234-1 (10141) 
ವೇದವೇದಾಂಗವಿದ್ವಾಸಸ್ತಥೈವಾಧ್ಯಾತ್ಮಚಿಂತಕಾಃ।
ಭೈಕ್ಷಾಶ್ಚ ಭಗವದ್ಭಕ್ತಾಃ ಸೂತಾಃ ಪೌರಾಣಿಕಾಶ್ಚ ಯೇ॥ 1-234-2 (10142) 
ಕಥಕಾಶ್ಚಾಪರೇ ರಾಜಞ್ಶ್ರಮಣಾಶ್ಚ ವನೌಕಸಃ।
ದಿವ್ಯಾಖ್ಯಾನಾನಿ ಯೇ ಚಾಪಿ ಪಠಂತಿ ಮಧುರಂ ದ್ವಿಜಾಃ॥ 1-234-3 (10143) 
ಏತೈಶ್ಚಾನ್ಯೈಶ್ಚ ಬಹುಭಿಃ ಸಹಾಯೈಃ ಪಾಂಡುನಂದನಃ।
ವೃತಃ ಶ್ಲಕ್ಷ್ಣಕಥೈಃ ಪ್ರಾಯಾನ್ಮರುದ್ಭಿರಿವ ವಾಸವಃ॥ 1-234-4 (10144) 
ರಮಣೀಯಾನಿ ಚಿತ್ರಾಣಿ ವನಾನಿ ಚ ಸರಾಂಸಿ ಚ।
ಸರಿತಃ ಸಾಗರಾಂಶ್ಚೈವ ದೇಶಾನಪಿ ಚ ಭಾರತ॥ 1-234-5 (10145) 
ಪುಣ್ಯಾನ್ಯಪಿ ಚ ತೀರ್ಥಾನಿ ದದರ್ಶ ಭರತರ್ಷಭಃ।
ಸ ಗಂಗಾದ್ವಾರಮಾಶ್ರಿತ್ಯ ನಿವೇಶಮಕರೋತ್ಪ್ರಭುಃ॥ 1-234-6 (10146) 
ತತ್ರ ತಸ್ಯಾದ್ಭುತಂ ಕರ್ಮ ಶೃಣು ತ್ವಂ ಜನಮೇಜಯ।
ಕೃತವಾನ್ಯದ್ವಿಶುದ್ಧಾತ್ಮಾ ಪಾಂಡೂನಾಂ ಪ್ರವರೋ ಹಿ ಸಃ॥ 1-234-7 (10147) 
ನಿವಿಷ್ಟೇ ತತ್ರ ಕೌಂತೇಯೇ ಬ್ರಾಹ್ಮಣೇಷು ಚ ಭಾರತ।
ಅಗ್ನಿಹೋತ್ರಾಣಿ ವಿಪ್ರಾಸ್ತೇ ಪ್ರಾದುಶ್ಚಕ್ರುರನೇಕಶಃ॥ 1-234-8 (10148) 
ತೇಷು ಪ್ರಬೋಧ್ಯಮಾನೇಷು ಜ್ವಲಿತೇಷು ಹುತೇಷು ಚ।
ಕೃತಪುಷ್ಪೋಪಹಾರೇಷು ತೀರಾಂತರಗತೇಷು ಚ॥ 1-234-9 (10149) 
ಕೃತಾಭಿಷೇಕೈರ್ವಿದ್ವದ್ಭಿರ್ನಿಯತೈಃ ಸತ್ಪಥೇ ಸ್ಥಿತೈಃ।
ಶುಶುಭೇಽತೀವ ತದ್ರಾಜನ್ಗಂಗಾದ್ವಾರಂ ಮಹಾತ್ಮಭಿಃ॥ 1-234-10 (10150) 
ತಥಾ ಪರ್ಯಾಕುಲೇ ತಸ್ಮಿನ್ನಿವೇಶೇ ಪಾಂಡವರ್ಷಭಃ।
ಅಭಿಷೇಕಾಯ ಕೌಂತೇಯೋ ಗಂಗಾಮವತತಾರ ಹ॥ 1-234-11 (10151) 
ತತ್ರಾಭಿಷೇಕಂ ಕೃತ್ವಾ ಸ ತರ್ಪಯಿತ್ವಾ ಪಿತಾಮಹಾನ್।
ಉತ್ತಿತೀರ್ಷುರ್ಜಲಾದ್ರಾಜನ್ನಗ್ನಿಕಾರ್ಯಚಿಕೀರ್ಷಯಾ॥ 1-234-12 (10152) 
ಅಪಕೃಷ್ಟೋ ಮಹಾಬಾಹುರ್ನಾಗರಾಜಸ್ಯ ಕನ್ಯಯಾ।
ಅಂತರ್ಜಲೇ ಮಹಾರಾಜ ಉಲೂಪ್ಯಾ ಕಾಮಯಾನಯಾ॥ 1-234-13 (10153) 
ದದರ್ಶ ಪಾಂಡವಸ್ತತ್ರ ಪಾವಕಂ ಸುಸಮಾಹಿತಃ।
ಕೌರವ್ಯಸ್ಯಾಥ ನಾಗಸ್ಯ ಭವನೇ ಪರಮಾರ್ಚಿತೇ॥ 1-234-14 (10154) 
ತತ್ರಾಗ್ನಿಕಾರ್ಯಂ ಕೃತವಾನ್ಕುಂತೀಪುತ್ರೋ ಧನಂಜಯಃ।
ಅಶಂಕಮಾನೇನ ಹುತಸ್ತೇನಾತುಷ್ಯದ್ಧುತಾಶನಃ॥ 1-234-15 (10155) 
ಅಗ್ನಿಕಾರ್ಯಂ ಸ ಕೃತ್ವಾ ತು ನಾಗರಾಜಸುತಾಂ ತದಾ।
ಪ್ರಸಹನ್ನಿವ ಕೌಂತೇಯ ಇದಂ ವಚನಮಬ್ರವೀತ್॥ 1-234-16 (10156) 
ಕಿಮಿದಂ ಸಾಹಸಂ ಭೀರು ಕೃತವತ್ಯಸಿ ಭಾಮಿನಿ।
ಕಶ್ಚಾಯಂ ಸುಭಗೇ ದೇಶಃ ಕಾ ಚ ತ್ವಂ ಕಸ್ಯ ವಾತ್ಮಜಾ॥ 1-234-17 (10157) 
ಉಲೂಪ್ಯುವಾಚ। 1-234-18x (1269) 
ಐರಾವತಕುಲೇ ಜಾತಃ ಕೌರವ್ಯೋ ನಾಮ ಪನ್ನಗಃ।
ತಸ್ಯಾಸ್ಮಿ ದುಹಿತಾ ರಾಜನ್ನುಲೂಪೀ ನಾಮ ಪನ್ನಗೀ॥ 1-234-18 (10158) 
ಸಾಽಹಂ ತ್ವಾಮಭಿಷೇಕಾರ್ಥಮವತೀರ್ಣಂ ಸಮುದ್ಗಾಂ।
ದೃಷ್ಟ್ವೈವ ಪುರುಷವ್ಯಾಘ್ರ ಕಂದರ್ಪೇಣಾಭಿಮೂರ್ಚ್ಛಿತಾ॥ 1-234-19 (10159) 
ತಾಂ ಮಾಮನಂಗಗ್ಲಪಿತಾಂ ತ್ವತ್ಕೃತೇ ಕುರುನಂದನ।
ಅನನ್ಯಾಂ ನಂದಯಸ್ವಾದ್ಯ ಪ್ರದಾನೇನಾತ್ಮನೋಽನಘ॥ 1-234-20 (10160) 
ಅರ್ಜುನ ಉವಾಚ। 1-234-21x (1270) 
ಬ್ರಹ್ಮಚರ್ಯಮಿದಂ ಭದ್ರೇ ಮಮ ದ್ವಾದಶಮಾಸಿಕಂ।
ಧರ್ಮರಾಜೇನ ಚಾದಿಷ್ಟಂ ನಾಹಮಸ್ಮಿ ಸ್ವಯಂ ವಶಃ॥ 1-234-21 (10161) 
ತವ ಚಾಪಿ ಪ್ರಿಯಂ ಕರ್ತುಮಿಚ್ಛಾಮಿ ಜಲಚಾರಿಣಿ।
ಅನೃತಂ ನೋಕ್ತಪೂರ್ವಂ ಚ ಮಯಾ ಕಿಂಚನ ಕರ್ಹಿಚಿತ್॥ 1-234-22 (10162) 
ಕಥಂ ಚ ನಾನೃತಂ ಮೇ ಸ್ಯಾತ್ತವ ಚಾಪಿ ಪ್ರಿಯಂ ಭವೇತ್।
ನ ಚ ಪೀಡ್ಯೇತ ಮೇ ಧರ್ಮಸ್ತಥಾ ಕುರ್ಯಾ ಭುಜಂಗಮೇ॥ 1-234-23 (10163) 
ಉಲೂಪ್ಯುವಾಚ। 1-234-24x (1271) 
ಜಾನಾಂಯಹಂ ಪಾಂಡವೇಯ ಯಥಾ ಚರಸಿ ಮೇದಿನೀಂ।
ಯಥಾ ಚ ತೇ ಬ್ರಹ್ಮಚರ್ಯಮಿದಮಾದಿಷ್ಟವಾನ್ಗುರುಃ॥ 1-234-24 (10164) 
ಪರಸ್ಪರಂ ವರ್ತಮಾನಾಂದ್ರುಪದಸ್ಯಾತ್ಮಜಾಂ ಪ್ರತಿ।
ಯೋ ನೋಽನುಪ್ರವಿಶೇನ್ಮೋಹಾತ್ಸ ವೈ ದ್ವಾದಶಮಾಸಿಕಂ॥ 1-234-25 (10165) 
ವನೇ ಚರೇದ್ಬ್ರಹ್ಮಚರ್ಯಮಿತಿ ವಃ ಸಮಯಃ ಕೃತಃ।
ತದಿದಂ ದೌಪದೀಹೇತೋರನ್ಯೋನ್ಯಸ್ಯ ಪ್ರವಾಸನಂ॥ 1-234-26 (10166) 
ಕೃತವಾಂಸ್ತತ್ರ ಧರ್ಮಾರ್ಥಮತ್ರ ಧರ್ಮೋ ನ ದುಷ್ಯತಿ।
ಪರಿತ್ರಾಣಂ ಚ ಕರ್ತವ್ಯಮಾರ್ತಾನಾಂ ಪೃಥುಲೋಚನ॥ 1-234-27 (10167) 
ಕೃತ್ವಾ ಮಮ ಪರಿತ್ರಾಣಂ ತವ ಧರ್ಮೋ ನ ಲುಪ್ಯತೇ।
ಯದಿ ವಾಪ್ಯಸ್ಯ ಧರ್ಮಸ್ಯ ಸೂಕ್ಷ್ಮೋಽಪಿ ಸ್ಯಾದ್ವ್ಯತಿಕ್ರಮಃ॥ 1-234-28 (10168) 
ಸ ಚ ತೇ ಧರ್ಮ ಏವ ಸ್ಯಾದ್ದತ್ವಾ ಪ್ರಾಣಾನ್ಮಮಾರ್ಜುನ।
ಭಕ್ತಾಂ ಚ ಭಜ ಮಾಂ ಪಾರ್ಥ ಸತಾಮೇತನ್ಮತಂ ಪ್ರಭೋ॥ 1-234-29 (10169) 
ನ ಕರಿಷ್ಯಸಿ ಚೇದೇವಂ ಮೃತಾಂ ಮಾಮುಪಧಾರಯ।
ಪ್ರಾಣದಾನಾನ್ಮಹಾಬಾಹೋ ಚರ ಧರ್ಮಮನುತ್ತಮಂ॥ 1-234-30 (10170) 
ಶರಣಂ ಚ ಪ್ರಪನ್ನಾಸ್ಮಿ ತ್ವಾಮದ್ಯ ಪುರುಷೋತ್ತಮ।
ದೀನಾನನಾಥಾನ್ಕೌಂತೇಯ ಪರಿರಕ್ಷಸಿ ನಿತ್ಯಶಃ॥ 1-234-31 (10171) 
ಸಾಽಹಂ ಶಱಣಮಭ್ಯೇಮಿ ರೋರವೀಮಿ ಚ ದುಃಖಿತಾ।
ಯಾಚೇ ತ್ವಾಂ ಚಾಭಿಕಾಮಾಹಂ ತಸ್ಮಾತ್ಕುರು ಮಮ ಪ್ರಿಯಂ। 
ಸ ತ್ವಮಾತ್ಮಪ್ರದಾನೇನ ಸಕಾಮಾಂ ಕರ್ತುಮರ್ಹಸಿ॥  1-234-32 (10172) 
ವೈಶಂಪಾಯನ ಉವಾಚ। 1-234-33x (1272) 
ಏವಮುಕ್ತಸ್ತು ಕೌಂತೇಯಃ ಪನ್ನಗೇಶ್ವರಕನ್ಯಯಾ।
ಕೃತವಾಂಸ್ತತ್ತಥಾ ಸರ್ವಂ ಧರ್ಮಮುದ್ದಿಶ್ಯ ಕಾರಣಂ॥ 1-234-33 (10173) 
ಸ ನಾಗಭವನೇ ರಾತ್ರಿಂ ತಾಮುಷಿತ್ವಾ ಪ್ರತಾಪವಾನ್।
`ಪುತ್ರಮುತ್ಪಾದಯಾಮಾಸ ಸ ತಸ್ಯಾಂ ಸುಮನೋಹರಂ॥ 1-234-34 (10174) 
ಇರಾವಂತಂ ಮಹಾಭಾಗಂ ಮಹಾಬಲಪರಾಕ್ರಮಂ।'
ಉದಿತೇಽಭ್ಯುತ್ಥಿತಃ ಸೂರ್ಯೇ ಕೌರವ್ಯಸ್ಯ ನಿವೇಶನಾತ್॥  1-234-35 (10175) 
ಆಗತಸ್ತು ಪುನಸ್ತತ್ರ ಗಂಗಾದ್ವಾರಂ ತಯಾ ಸಹ।
ಪರಿತ್ಯಜ್ಯ ಗತಾ ಸಾಧ್ವೀ ಉಲೂಪೀ ನಿಜಮಂದಿರಂ॥ 1-234-36 (10176) 
ದತ್ತ್ವಾ ವರಮಜೇಯತ್ವಂ ಜಲೇ ಸರ್ವತ್ರ ಭಾರತ।
ಸಾಧ್ಯಾ ಜಲಚರಾಃ ಸರ್ವೇ ಭವಿಷ್ಯಂತಿ ನ ಸಂಶಯಃ॥ ॥ 1-234-37 (10177) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಅರ್ಜುನವನವಾಸಪರ್ವಣಿ ಚತುಸ್ತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 234 ॥

Mahabharata - Adi Parva - Chapter Footnotes

1-234-36 ಪರಿಷ್ವಜ್ಯೇತಿ ಖ. ಪಾಠಃ॥ ಚತುಸ್ತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 234 ॥



ಆದಿಪರ್ವ - ಅಧ್ಯಾಯ 235

॥ ಶ್ರೀಃ ॥

1.235. ಅಧ್ಯಾಯಃ 235 

Mahabharata - Adi Parva - Chapter Topics

ಅರ್ಜುನಸ್ಯ ಮಣಲೂರಗ್ರಾಮಗಮನಂ॥ 1 ॥ ಪುತ್ರಿಕಾಪುತ್ರಕಧರ್ಮೇಣ ಚಿತ್ರಾಂಗದಾಪರಿಗ್ರಹಃ॥ 2 ॥

Mahabharata - Adi Parva - Chapter Text

1-235-0 (10178) 
ವೈಶಂಪಾಯನ ಉವಾಚ। 1-235-0x (1273) 
ಕಥಯಿತ್ವಾ ಚ ತತ್ಸರ್ವಂ ಬ್ರಾಹ್ಮಣೇಭ್ಯಃ ಸ ಭಾರತ।
ಪ್ರಯಯೌ ಹಿಮವತ್ಪಾರ್ಶ್ವಂ ತತೋ ವಜ್ರಧರಾತ್ಮಜಃ॥ 1-235-1 (10179) 
ಅಗಸ್ತ್ಯವಟಮಾಸಾದ್ಯ ವಸಿಷ್ಠಸ್ಯ ಚ ಪರ್ವತಂ।
ಭೃಗುತುಂಗೇ ಚ ಕೌಂತೇಯಃ ಕೃತವಾಞ್ಶೌಚಮಾತ್ಮನಃ॥ 1-235-2 (10180) 
ಪ್ರದದೌ ಗೋಸಹಸ್ರಾಣಿ ಸುಬಹೂನಿ ಚ ಭಾರತ।
ನಿವೇಶಾಂಶ್ಚ ದ್ವಿಜಾತಿಭ್ಯಃ ಸೋಽದದತ್ಕುರುಸತ್ತಮಃ॥ 1-235-3 (10181) 
ಹಿರಣ್ಯಬಿಂದೋಸ್ತೀರ್ಥೇ ಚ ಸ್ನಾತ್ವಾ ಪುರುಷಸತ್ತಮಃ।
ದೃಷ್ಟವಾನ್ಪಾಂಡವಶ್ರೇಷ್ಠಃ ಪುಣ್ಯಾನ್ಯಾಯತನಾನಿ ಚ॥ 1-235-4 (10182) 
ಅವತೀರ್ಯ ನರಶ್ರೇಷ್ಠೋ ಬ್ರಾಹ್ಮಣೈಃ ಸಹ ಭಾರತ।
ಪ್ರಾಚೀಂ ದಿಶಮಭಿಪ್ರೇಪ್ಸುರ್ಜಗಾಮ ಭರತರ್ಷಭಃ॥ 1-235-5 (10183) 
ಆನುಪೂರ್ವ್ಯೇಣ ತೀರ್ಥಾನಿ ದೃಷ್ಟವಾನ್ಕುರುಸತ್ತಮಃ।
ನದೀಂ ಚೋತ್ಪಲಿನೀಂ ರಂಯಾಮರಣ್ಯಂ ನೈಮಿಷಂ ಪ್ರತಿ॥ 1-235-6 (10184) 
ನಂದಾಮಪರನಂದಾಂ ಚ ಕೌಶಿಕೀಂ ಚ ಯಶಸ್ವಿನೀಂ।
ಮಹಾನದೀಂ ಗಯಾಂ ಚೈವ ಗಂಗಾಮಪಿ ಚ ಭಾರತ॥ 1-235-7 (10185) 
ಏವಂ ತೀರ್ಥಾನಿ ಸರ್ವಾಣಿ ಪಶ್ಯಮಾನಸ್ತಥಾಶ್ರಮಾನ್।
ಆತ್ಮನಃ ಪಾವನಂ ಕುರ್ವನ್ಬ್ರಾಹ್ಮಣೇಭ್ಯೋ ದದೌ ಚ ಗಾಃ॥ 1-235-8 (10186) 
ಅಂಗವಂಗಕಲಿಂಗೇಷು ಯಾನಿ ತೀರ್ಥಾನಿ ಕಾನಿಚಿತ್।
ಜಗಾಮ ತಾನಿ ಸರ್ವಾಣಿ ಪುಣ್ಯಾನ್ಯಾಯತನಾನಿ ಚ॥ 1-235-9 (10187) 
ದೃಷ್ಟ್ವಾ ಚ ವಿಧಿವತ್ತಾನಿ ಧನಂ ಚಾಪಿ ದದೌ ತತಃ।
ಕಲಿಂಗರಾಷ್ಟ್ರದ್ವಾರೇಷು ಬ್ರಾಹ್ಮಣಾಃ ಪಾಂಡವಾನುಗಾಃ। 
ಅಭ್ಯನುಜ್ಞಾಯ ಕೌಂತೇಯಮುಪಾವರ್ತಂತ ಭಾರತ॥  1-235-10 (10188) 
ಸ ತು ತೈರಭ್ಯನುಜ್ಞಾತಃ ಕುಂತೀಪುತ್ರೋ ಧನಂಜಯಃ।
ಸಹಾಯೈರಲ್ಪಕೈಃ ಶೂರಃ ಪ್ರಯಯೌ ಯತ್ರ ಸಾಗರಃ॥ 1-235-11 (10189) 
ಸ ಕಲಿಂಗಾನತಿಕ್ರಂಯ ದೇಶಾನಾಯತನಾನಿ ಚ।
ಹರ್ಂಯಾಣಿ ರಮಣೀಯಾನಿ ಪ್ರೇಕ್ಷಣಾಣೋ ಯಯೌ ಪ್ರಭುಃ॥ 1-235-12 (10190) 
ಮಹೇಂದ್ರಪರ್ವತಂ ದೃಷ್ಟ್ವಾ ತಾಪಸೈರುಪಶೋಭಿತಂ।
`ಗೋದಾವರ್ಯಾಂ ತತಃ ಸ್ನಾತ್ವಾ ತಾಮತೀತ್ಯ ಮಹಾಬಲಃ॥ 1-235-13 (10191) 
ಕಾವೇರೀಂ ತಾಂ ಸಮಾಸಾದ್ಯ ಸಂಗಮೇ ಸಾಗರಸ್ಯ ಚ।
ಸ್ನಾತ್ವಾ ಸಂಪೂಜ್ಯ ದೇವಾಂಶ್ಚ ಪಿತೄಂಶ್ಚ ಮುನಿಭಿಃ ಸಹ'॥ 1-235-14 (10192) 
ಸಮುದ್ರತೀರೇಣ ಶನೈರ್ಮಣಲೂರಂ ಜಗಾಮ ಹ॥  1-235-15 (10193) 
ತತ್ರ ಸರ್ವಾಣಿ ತೀರ್ಥಾನಿ ಪುಣ್ಯಾನ್ಯಾಯತನಾನಿ ಚ।
ಅಭಿಗಂಯ ಮಹಾಬಾಹುರಭ್ಯಗಚ್ಛನ್ಮಹೀಪತಿಂ॥ 1-235-16 (10194) 
ಮಣಲೂರೇಶ್ವರಂ ರಾಜಂಧರ್ಮಜ್ಞಂ ಚಿತ್ರವಾಹನಂ।
ತಸ್ಯ ಚಿತ್ರಾಂಗದಾ ನಾಮ ದುಹಿತಾ ಚಾರುದರ್ಶನಾ॥ 1-235-17 (10195) 
ತಾಂ ದದರ್ಶ ಪುರೇ ತಸ್ಮಿನ್ವಿಚರಂತೀಂ ಯದೃಚ್ಛಯಾ।
ದೃಷ್ಟ್ವಾ ಚ ತಾಂ ವರಾರೋಹಾಂ ಚಕಮೇ ಚೈತ್ರವಾಹನೀಂ॥ 1-235-18 (10196) 
ಅಭಿಗಂಯ ಚ ರಾಜಾನಮವದತ್ಸ್ವಂ ಪ್ರಯೋಜನಂ।
ದೇಹಿ ಮೇ ಖಲ್ವಿಮಾಂ ರಾಜನ್ಕ್ಷತ್ರಿಯಾಯ ಮಹಾತ್ಮನೇ॥ 1-235-19 (10197) 
ತಚ್ಛ್ರುತ್ವಾ ತ್ವಬ್ರವೀದ್ರಾಜಾ ಕಸ್ಯ ಪುತ್ರೋಽಸಿ ನಾಮ ಕಿಂ।
ಉವಾಚ ತಂ ಪಾಂಡವೋಽಹಂ ಕುಂತೀಪುತ್ರೋ ಧನಂಜಯಃ॥ 1-235-20 (10198) 
ತಮುವಾಚಾಥ ರಾಜಾ ಸ ಸಾಂತ್ವಪೂರ್ವಮಿದಂ ವಚಃ।
ರಾಜಾ ಪ್ರಭಂಜನೋ ನಾಮ ಕುಲೇಽಸ್ಮಿನ್ಸಂಬಭೂವ ಹ॥ 1-235-21 (10199) 
ಅಪುತ್ರಃ ಪ್ರಸವೇನಾರ್ಥೀ ತಪಸ್ತೇಪೇ ಸ ಉತ್ತಮಂ।
ಉಗ್ರೇಣ ತಪಸಾ ತೇನ ದೇವದೇವಃ ಪಿನಾಕಧೃಕ್॥ 1-235-22 (10200) 
ಈಶ್ವರಸ್ತೋಷಿತಃ ಪಾರ್ಥ ದೇವದೇವಃ ಉಮಾಪತಿಃ।
ಸ ತಸ್ಮೈ ಭಘವಾನ್ಪ್ರಾದಾದೇಕೈಕಂ ಪ್ರಸವಂ ಕುಲೇ॥ 1-235-23 (10201) 
ಏಕೈಕಃ ಪ್ರಸವಸ್ತಸ್ಮಾದ್ಭವತ್ಯಸ್ಮಿನ್ಕುಲೇ ಸದಾ।
ತೇಷಾಂ ಕುಮಾರಾಃ ಸರ್ವೇಷಾಂ ಪೂರ್ವೇಷಾಂ ಮಮ ಜಜ್ಞಿರೇ॥ 1-235-24 (10202) 
ಏಕಾ ಚ ಮಮ ಕನ್ಯೇಯಂ ಕುಲಸ್ಯೋತ್ಪಾದನೀ ಭೃಶಂ।
ಪುತ್ರೋ ಮಮಾಯಮಿತಿ ಮೇ ಭಾವನಾ ಪುರುಷರ್ಷಭ॥ 1-235-25 (10203) 
ಪುತ್ರಿಕಾಹೇತುವಿಧಿನಾ ಸಂಜ್ಞಿತಾ ಭರತರ್ಷಭ।
ತಸ್ಮಾದೇಕಃ ಸುತೋ ಯೋಽಸ್ಯಾಂ ಜಾಯತೇ ಭಾರತ ತ್ವಯಾ॥ 1-235-26 (10204) 
ಏತಚ್ಛುಲ್ಕಂ ಭವತ್ವಸ್ಯಾಃ ಕುಲಕೃಜ್ಜಾಯತಾಮಿಹ।
ಏತೇನ ಸಮಯೇನೇಮಾಂ ಪ್ರತಿಗೃಹ್ಣೀಷ್ವ ಪಾಂಡವ॥ 1-235-27 (10205) 
ಸ ತಥೇತಿ ಪ್ರತಿಜ್ಞಾಯ ತಾಂ ಕನ್ಯಾಂ ಪ್ರತಿಗೃಹ್ಯ ಚ।
`ಮಾಸೇ ತ್ರಯೋದಶೇ ಪಾರ್ಥಃ ಕೃತ್ವಾ ವೈವಾಹಿಕೀಂ ಕ್ರಿಯಾಂ।' 
ಉವಾಸ ನಗರೇ ತಸ್ಮಿನ್ಮಾಸಾಂಸ್ತ್ರೀನ್ಸ ತಯಾ ಸಹ॥ ॥  1-235-28 (10206) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಅರ್ಜುನವನವಾಸಪರ್ವಣಿ ಪಂಚತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 235 ॥




ಆದಿಪರ್ವ - ಅಧ್ಯಾಯ 236

॥ ಶ್ರೀಃ ॥

1.236. ಅಧ್ಯಾಯಃ 236 

Mahabharata - Adi Parva - Chapter Topics

ಸೌಭದ್ರತೀರ್ಥೇ ಸ್ನಾನಾರ್ಥಮವತೀರ್ಣಸ್ಯಾರ್ಜುನಸ್ಯ ಗ್ರಾಹೇಣ ಗ್ರಹಣಂ॥ 1 ॥ ಜಲಾದುದ್ಧರಣೇನ ಗ್ರಾಹರೂಪಂ ಪರಿತ್ಯಜ್ಯ ನಾರೀರೂಪಂ ಪ್ರಾಪ್ತಯಾ ವರ್ಗಾನಾಂನಯಾ ಸ್ವಪ್ರಭೃತೀನಾಂ ಬ್ರಾಹ್ಮಣೇನ ಶಾಪದಾನಕಥನಂ॥ 2 ॥

Mahabharata - Adi Parva - Chapter Text

1-236-0 (10207) 
ವೈಶಂಪಾಯನ ಉವಾಚ। 1-236-0x (1274) 
ತತಃ ಸಮುದ್ರೇ ತೀರ್ಥಾನಿ ದಕ್ಷಿಮೇ ಭರತರ್ಷಭಃ।
ಅಭ್ಯಗಚ್ಛತ್ಸುಪುಣ್ಯಾನಿ ಸೋಭಿತಾನಿ ತಪಸ್ವಿಭಿಃ॥ 1-236-1 (10208) 
ವರ್ಜಯಂತಿ ಸ್ಮ ತೀರ್ತಾನಿ ತತ್ರ ಪಂಚ ಸಮ ತಾಪಸಾಃ।
ಅವಕೀರ್ಣಾನಿ ಯಾನ್ಯಾಸನ್ಪುರಸ್ತಾತ್ತು ತಪಸ್ವಿಭಿಃ॥ 1-236-2 (10209) 
ಅಗಸ್ತ್ಯತೀರ್ಥಂ ಸೌಭದ್ರಂ ಪೌಲೋಮಂ ಚ ಸುಪಾವನಂ।
ಕಾರಂಧಮಂ ಪ್ರಸನ್ನಂ ಚ ಮಹಮೇಧಫಲಂ ಚ ತತ್॥ 1-236-3 (10210) 
ಭಾರದ್ವಾಜಸ್ಯ ತೀರ್ಥಂ ತು ಪಾಪಪ್ರಶಮನಂ ಮಹತ್।
ಏತಾನಿ ಪಂಚ ತೀರ್ಥಾನಿ ದದರ್ಶ ಕುರುಸತ್ತಮಃ॥ 1-236-4 (10211) 
ವಿವಿಕ್ತಾನ್ಯುಪಲಕ್ಷ್ಯಾಥ ತಾನಿ ತೀರ್ಥಾನಿ ಪಾಂಡವಃ।
ದೃಷ್ಟ್ವಾ ಚ ವರ್ಜ್ಯಮಾನಾನಿ ಮುನಿಭಿರ್ಧರ್ಮಬುದ್ಧಿಭಿಃ॥ 1-236-5 (10212) 
ತಪಸ್ವಿನಸ್ತತೋಽಪೃಚ್ಛತ್ಪ್ರಾಂಜಲಿಃ ಕುರುನಂದನಃ।
ತೀರ್ಥಾನೀಮಾನಿ ವರ್ಜ್ಯಂತೇ ಕಿಮರ್ಥಂ ಬ್ರಹ್ಮವಾದಿಭಿಃ॥ 1-236-6 (10213) 
ತಾಪಸಾ ಊಚುಃ। 1-236-7x (1275) 
ಗ್ರಾಹಾಃ ಪಂಚ ವಸಂತ್ಯೇಷು ಹರಂತಿ ಚ ತಪೋಧನಾನ್।
ತತ ಏತಾನಿ ವರ್ಜ್ಯಂತೇ ತೀರ್ಥಾನಿ ಕುರುನಂದನ॥ 1-236-7 (10214) 
ವೈಶಂಪಾಯನ ಉವಾಚ। 1-236-8x (1276) 
ತೇಷಾಂ ಶ್ರುತ್ವಾ ಮಹಾಬಾಹುರ್ವಾರ್ಯಮಾಣಸ್ತಪೋಧನೈಃ।
ಜಗಾಮ ತಾನಿ ತೀರ್ಥಾನಿ ದ್ರಷ್ಟುಂ ಪುರುಷಸತ್ತಮಃ॥ 1-236-8 (10215) 
ತತಃ ಸೌಭದ್ರಮಾಸಾದ್ಯ ಮಹರ್ಷೇಸ್ತೀರ್ಥಮುತ್ತಮಂ।
ವಿಗಾಹ್ಯ ಸಹಸಾ ಶೂರಃ ಸ್ನಾನಂ ಚಕ್ರೇ ಪರಂತಪಃ॥ 1-236-9 (10216) 
ಅಥ ತಂ ಪುರುಷವ್ಯಾಘ್ರಮಂತರ್ಜಲಚರೋ ಮಹಾನ್।
ಜಗ್ರಾಹ ಚರಣೇ ಗ್ರಾಹಃ ಕುಂತೀಪುತ್ರಂ ಧನಂಜಯಂ॥ 1-236-10 (10217) 
ಸ ತಮಾದಾಯ ಕೌಂತೇಯೋ ವಿಸ್ಫುರಂತಂ ಜಲೇಚರಂ।
ಉದತಿಷ್ಠನ್ಮಹಾಬಾಹುರ್ಬಲೇನ ಬಲಿನಾಂ ವರಃ॥ 1-236-11 (10218) 
ಉತ್ಕೃಷ್ಟ ಏವ ಗ್ರಾಹಸ್ತು ಸೋಽರ್ಜುನೇನ ಯಶಸ್ವಿನಾ।
ಬಭೂವ ನಾರೀ ಕಲ್ಯಾಣೀ ಸರ್ವಾಭರಣಭೂಷಇತಾ॥ 1-236-12 (10219) 
ದೀಪ್ಯಮಾನಾ ಶ್ರಿಯಾ ರಾಜಂದಿವ್ಯರೂಪಾ ಮನೋರಮಾ।
ತದದ್ಭುತಂ ಮಹದ್ದೃಷ್ಟ್ವಾ ಕುಂತೀಪುತ್ರೋ ಧನಂಜಯಃ॥ 1-236-13 (10220) 
ತಾಂ ಸ್ತ್ರಿಯಂ ಪರಮಪ್ರೀತ ಇದಂ ವಚನಮಬ್ರವೀತ್।
ಕಾ ವೈ ತ್ವಮಸಿ ಕಲ್ಯಾಣಿಕುತೋ ವಾಽಸಿ ಜಲೇಚರೀ॥ 1-236-14 (10221) 
ಕಿಮರ್ಥಂ ಚ ಮಹತ್ಪಾಪಮಿದಂ ಕೃತವತೀ ಪುರಾ।  1-236-15 (10222) 
ವರ್ಗೋವಾಚ।
ಅಪ್ಸರಾಽಸ್ಮಿ ಮಹಾಬಾಹೋ ದೇವಾರಣ್ಯವಿಹಾರಿಣೀ॥  1-236-15x (1277) 
ಇಷ್ಟಾ ಧನಪತೇರ್ನಿತ್ಯಂ ವರ್ಗಾ ನಾಮ ಮಹಾಬಲ।
ಮಮ ಸಖ್ಯಶ್ಚತಸ್ರೋಽನ್ಯಾಃ ಸರ್ವಾಃ ಕಾಮಗಮಾಃ ಶುಭಾಃ॥ 1-236-16 (10223) 
ತಾಭಿಃ ಸಾರ್ಧಂ ಪ್ರಯಾತಾಽಸ್ಮಿ ಲೋಕಪಾಲನಿವೇಶನಂ।
ತತಃ ಪಶ್ಯಾಮಹೇ ಸರ್ವಾ ಬ್ರಾಹ್ಮಣಂ ಸಂಶಿತವ್ರತಂ॥ 1-236-17 (10224) 
ರೂಪವಂತಮಧೀಯಾನಮೇಕಮೇಕಾಂತಚಾರಿಣಂ।
ತಸ್ಯೈವ ತಪಸಾ ರಾಜಂಸ್ತದ್ವಯಂ ತೇಜಸಾ ವೃತಂ॥ 1-236-18 (10225) 
ಆದಿತ್ಯ ಇವ ತಂ ದೇಶಂ ಇತ್ವಂ ಸರ್ವ ವ್ಯಕಾಶಯತ್।
ತಸ್ಯ ದೃಷ್ಟ್ವಾ ತಪಸ್ತಾದೃಗ್ರೂಪಚಾದ್ಭುತಮುತ್ತಮಂ॥ 1-236-19 (10226) 
ಅವತೀರ್ಣಾಃ ಸ್ಮ ತಂ ದೇಶಂ ತಪೋವಿಘ್ನಚಿಕೀರ್ಷಯಾ।
ಅಹಂ ಚ ಸೌರಭೇಯೀ ಚ ಸಮೀಚೀ ಬುದ್ಬುದಾ ಲತಾ॥ 1-236-20 (10227) 
ಯೌಗಪದ್ಯೇನ ತಂ ವಿಪ್ರಮಭ್ಯಗಚ್ಛಾಮ ಭಾರತ।
ಗಾಯಂತ್ಯೋಽಥಹಸಂತ್ಯಶ್ಚ ಲೋಭಯಿತ್ವಾ ಚ ತಂ ದ್ವಿಜಂ॥ 1-236-21 (10228) 
ಸ ಚ ನಾಸ್ಮಾಸು ಕೃತವಾನ್ಮನೋ ವೀರ ಕಥಂಚನ।
ನಾಕಂಪತ ಮಹಾತೇಜಾಃ ಸ್ಥಿತಸ್ತಪಸಿ ನಿರ್ಮಲೇ॥ 1-236-22 (10229) 
ಸೋಽಶಪತ್ಕುಪಿತೋಽಸ್ಮಾಂಸ್ತು ಬ್ರಾಹ್ಮಣಃ ಕ್ಷತ್ರಿಯರ್ಷಭ।
ಗ್ರಾಹಭೂತಾ ಜಲೇ ಯೂಯಂ ಚರಿಷ್ಯಥ ಶತಂ ಸಮಾಃ॥ ॥ 1-236-23 (10230) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಅರ್ಜುನವನವಾಸಪರ್ವಣಿ ಷಟ್ತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 236 ॥

Mahabharata - Adi Parva - Chapter Footnotes

1-236-5 ಧರ್ಮಬುದ್ಧಿಭಿರ್ದುರ್ಮರಣಜ ದೋಷಂ ತೀರ್ಥೇನಾಪ್ಯವಿನಾಶ್ಯಂ ಪಶ್ಯದ್ಭಿಃ॥ 1-236-15 ಚರ್ಚೋವಾಚ ಇತಿ ಘ ಪಾಠಃ॥ ಷಟ್ತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 236 ॥



ಆದಿಪರ್ವ - ಅಧ್ಯಾಯ 237

॥ ಶ್ರೀಃ ॥

1.237. ಅಧ್ಯಾಯಃ 237 

Mahabharata - Adi Parva - Chapter Topics

ಪ್ರಸಾದಿತೇನ ಬ್ರಾಹ್ಮಣೇನ ಕೃತಸ್ಯ ಶಾಪಮೋಚನಪ್ರಕಾರಸ್ಯ, ನಾರದನಿದೇಶೇನೈತತ್ತೀರ್ಥಾಗಮನಸ್ಯ ಚ ಅರ್ಜುನಂಪ್ರತಿ ವರ್ಗಯಾ ಕಥನಂ॥ 1 ॥ ಏತತ್ಕಥಾಂ ಶ್ರುತವತಾ ಅರ್ಜುನೇನ ಗ್ರಾಹರೂಪಾಣಾಭವಶಿಷ್ಟಾನಾಂ ಚತಸೃಣಾಮಪ್ಯಪ್ಸರಸಾಂ ತತ್ತತ್ತೀರ್ಥೇಭ್ಯ ಉದ್ಧರಣೇನ ತಾಸಾಂ ಸ್ವಸ್ವರೂಪಪ್ರಾಪ್ತಿಃ॥ 2 ॥ ಪುನರ್ಮಣಲೂರಮಾಗತ್ಯ ತತ್ರ ಚಿತ್ರಾಂಗದಾಯಾಂ ಜಾತಂ ಬಭ್ರುವಾಹನನಾಮಾನಂ ಸ್ವಪುತ್ರಂ ಚ ಸ್ವಶ್ವಶುರೇ ಸಮರ್ಪ್ಯ ಅರ್ಜುನಸ್ಯ ಗೋಕರ್ಣಕ್ಷೇತ್ರಗಮನಂ॥ 3 ॥

Mahabharata - Adi Parva - Chapter Text

1-237-0 (10231) 
ವರ್ಗೋವಾಚ। 1-237-0x (1278) 
ತತೋ ವಯಂ ಪ್ರವ್ಯಥಿತಾಃ ಸರ್ವಾ ಭಾರತಸತ್ತಮ।
ಅಯಾಮ ಶರಣಂ ವಿಪ್ರಂ ತಂ ತಪೋಧನಮಚ್ಯುತಂ॥ 1-237-1 (10232) 
ರೂಪೇಣ ವಯಸಾ ಚೈವ ಕಂದರ್ಪೇಣ ಚ ದರ್ಪಿತಾಃ।
ಅಯುಕ್ತಂ ಕೃತವತ್ಯಃ ಸ್ಮ ಕ್ಷಂತುಮರ್ಹಸಿ ನೋ ದ್ವಿಜ॥ 1-237-2 (10233) 
ಏಷ ಏವ ವಧೋಽಸ್ಮಾಕಂ ಸ್ವಯಂ ಪ್ರಾಪ್ತಸ್ತಪೋಧನ।
ಯದ್ವಯಂ ಸಂಶಿತಾತ್ಮಾನಂ ಪ್ರಲೋಬ್ಧುಂ ತ್ವಾಮಿಹಾಗತಾಃ॥ 1-237-3 (10234) 
ಅವಧ್ಯಾಸ್ತು ಸ್ತ್ರಿಯಃ ಸೃಷ್ಟಾ ಮನ್ಯಂತೇ ಧರ್ಮಚಾರಿಣಃ।
ತಸ್ಮಾದ್ಧರ್ಮೇಣ ವರ್ಧ ತ್ವಂ ನಾಸ್ಮನ್ಹಿಂಸಿತುಮರ್ಹಸಿ॥ 1-237-4 (10235) 
ಸರ್ವಭೂತೇಷು ಧರ್ಮಜ್ಞ ಮೈತ್ರೋ ಬ್ರಾಹ್ಮಣ ಉಚ್ಯತೇ।
ಸತ್ಯೋ ಭವತು ಕಲ್ಯಾಣ ಏಷ ವಾದೋ ಮನೀಷಿಣಾಂ॥ 1-237-5 (10236) 
ಶರಣಂ ಚ ಪ್ರಪನ್ನಾನಾಂ ಶಿಷ್ಟಾಃ ಕುರ್ವಂತಿ ಪಾಲನಂ।
ಶರಣಂ ತ್ವಾಂ ಪ್ರಪನ್ನಾಃ ಸ್ಮ ತಸ್ಮಾತ್ತ್ವಂ ಕ್ಷಂತುಮರ್ಹಸಿ॥ 1-237-6 (10237) 
ವೈಶಂಪಾಯನ ಉವಾಚ। 1-237-7x (1279) 
ಏವಮುಕ್ತಃ ಸ ಧರ್ಮಾತ್ಮಾ ಬ್ರಾಹ್ಮಣಃ ಶುಭಕರ್ಮಕೃತ್।
ಪ್ರಸಾದಂ ಕೃತವಾನ್ವೀರ ರವಿಸೋಮಸಮಪ್ರಭಃ॥ 1-237-7 (10238) 
ಬ್ರಾಹ್ಮಣ ಉವಾಚ। 1-237-8x (1280) 
ಶತಂ ಶತಸಹಸ್ರಂ ತು ಸರ್ವಮಕ್ಷಯ್ಯವಾಚಕಂ।
ಪರಿಮಾಣಂ ಶತಂ ತ್ವೇತನ್ನೇದಮಕ್ಷಯ್ಯವಾಚಕಂ॥ 1-237-8 (10239) 
ಯದಾ ಚ ವೋ ಗ್ರಾಹಭೂತಾ ಗೃಹ್ಣಂತೀಃ ಪುರುಷಾಂಜಲೇ।
ಉತ್ಕರ್ಷತಿ ಜಲಾತ್ತಸ್ಮಾತ್ಸ್ಥಲಂ ಪುರುಷಸತ್ತಮಃ॥ 1-237-9 (10240) 
ತದಾ ಯೂಯಂ ಪುನಃ ಸರ್ವಾಃ ಸ್ವಂ ರೂಪಂ ಪ್ರತಿಪತ್ಸ್ಯಥ।
ಅನೃತಂ ನೋಕ್ತಪೂರ್ವಂ ಮೇ ಹಸತಾಪಿ ಕದಾಚನ॥ 1-237-10 (10241) 
ತಾನಿ ಸರ್ವಾಣಿ ತೀರ್ಥಾನಿ ತತಃ ಪ್ರಭೃತಿ ಚೈವ ಹ।
ನಾರೀತೀರ್ಥಾನಿ ನಾಂನೇಹ ಖ್ಯಾತಿಂ ಯಾಸ್ಯಂತಿ ಸರ್ವಶಃ। 
ಪುಣ್ಯಾನಿ ಚ ಭವಿಷ್ಯಂತಿ ಪಾವನಾನಿ ಮನೀಷಿಣಾಂ॥  1-237-11 (10242) 
ವರ್ಗೋವಾಚ। 1-237-12x (1281) 
ತತೋಽಭಿವಾದ್ಯ ತಂ ವಿಪ್ರಂ ಕೃತ್ವಾ ಚಾಪಿ ಪ್ರದಕ್ಷಿಣಂ।
ಅಚಿಂತಯಾಮೋಽಪಸೃತ್ಯ ತಸ್ಮಾದ್ದೇಶಾತ್ಸುದುಃಖಿತಾಃ॥ 1-237-12 (10243) 
ಕ್ವ ನು ನಾಮ ವಯಂ ಸರ್ವಾಃ ಕಾಲೇನಾಲ್ಪೇನ ತಂ ನರಂ।
ಸಮಾಗಚ್ಛೇಮ ಯೋ ನಸ್ತದ್ರೂಪಮಾಪಾದಯೇತ್ಪುನಃ॥ 1-237-13 (10244) 
ತಾ ವಯಂ ಚಿಂತಯಿತ್ವೈವ ಮುಹೂರ್ತಾದಿವ ಭಾರತ।
ದೃಷ್ಟವತ್ಯೋ ಮಹಾಭಾಗಂ ದೇವರ್ಷಿಮುತ ನಾರದಂ॥ 1-237-14 (10245) 
ಸಂಪ್ರಹೃಷ್ಟಾಃ ಸ್ಮ ತಂ ದೃಷ್ಟ್ವಾ ದೇವರ್ಷಿಮಮಿತದ್ಯುತಿಂ।
ಅಭಿವಾದ್ಯ ಚ ತಂ ಪಾರ್ಥ ಸ್ಥಿತಾಃ ಸ್ಮ ವ್ರೀಡಿತಾನನಾಃ॥ 1-237-15 (10246) 
ಸ ನೋಽಪೃಚ್ಛದ್ದುಃಖಮೂಲಮುಕ್ತವತ್ಯೋ ವಯಂ ಚ ತಂ।
ಶ್ರಉತ್ವಾ ತತ್ರ ಯಥಾವೃತ್ತಮಿದಂ ವಚನಮಬ್ರವೀತ್॥ 1-237-16 (10247) 
ದಕ್ಷಿಣೇ ಸಾಗರಾನೂಪೇ ಪಂಚ ತೀರ್ಥಾನಿ ಸಂತಿ ವೈ।
ಪುಣ್ಯಾನಿ ರಮಣೀಯಾನಿ ತಾನಿ ಗಚ್ಛತ ಮಾ ಚಿರಂ॥ 1-237-17 (10248) 
ತತ್ರಾಶು ಪುರುಷವ್ಯಾಘ್ರಃ ಪಾಂಡವೇಯೋ ಧನಂಜಯಃ।
ಮೋಕ್ಷಯಿಷ್ಯತಿ ಶುದ್ಧಾತ್ಮಾ ದುಃಖಾದಸ್ಮಾನ್ನ ಸಂಶಯಃ॥ 1-237-18 (10249) 
`ಇತ್ಯುಕ್ತ್ವಾ ನಾರದಃ ಸರ್ವಾಸ್ತತ್ರೈವಾಂತರಧೀಯತ।'
ತಸ್ಯ ಸರ್ವಾ ವಯಂ ವೀರ ಶ್ರುತ್ವಾ ವಾಕ್ಯಮಿತೋ ಗತಾಃ। 
ತದಿದಂ ಸತ್ಯಮೇವಾದ್ಯ ಮೋಕ್ಷಿತಾಹಂ ತ್ವಯಾಽನಘ॥  1-237-19 (10250) 
ಏತಾಸ್ತು ಮಮ ತಾಃ ಸಖ್ಯಶ್ಚತಸ್ರೋಽನ್ಯಾ ಜಲೇ ಶ್ರಿತಾಃ।
ಕುರು ಕರ್ಮ ಶುಭಂ ವೀರ ಏತಾಃ ಸರ್ವಾ ವಿಮೋಕ್ಷಯ॥ 1-237-20 (10251) 
ವೈಶಂಪಾಯನ ಉವಾಚ। 1-237-21x (1282) 
ತತಸ್ತಾಃ ಪಾಂಡವಶ್ರೇಷ್ಠಃ ಸರ್ವಾ ಏವ ವಿಶಾಂಪತೇ।
`ಅವಗಾಹ್ಯ ಚ ತತ್ತೀರ್ಥಂ ಗೃಹೀತೋ ಗ್ರಾಹಿಭಿಸ್ತದಾ॥ 1-237-21 (10252) 
ಗ್ರಾಹೀಭಿಶ್ಚೋತ್ತತಾರಾಶು ತರಯಾಮಾಸ ತತ್ಕ್ಷಣಾತ್।
ಸಾ ಚಾಪ್ಸರಾ ಬಭೂವಾಶು ಸರ್ವಾಭರಣಭೂಷಿತಾ॥ 1-237-22 (10253) 
ಏವಂ ಕ್ರಮೇಣ ತಾಃ ಸರ್ವಾ ಮೋಕ್ಷಯಾಮಾಸ ವೀರ್ಯವಾನ್॥'  1-237-23 (10254) 
ಉತ್ಥಾಯ ಚ ಜಲಾತ್ತಸ್ಮಾತ್ಪ್ರತಿಲಭ್ಯ ವಪುಃ ಸ್ವಕಂ।
ತಾಸ್ತದಾಽಪ್ಸರಸೋ ರಾಜನ್ನದೃಶ್ಯಂತ ಯಥಾ ಪುರಾ॥ 1-237-24 (10255) 
ತೀರ್ಥಾನಿ ಶೋಧಯಿತ್ವಾ ತು ತಥಾನುಜ್ಞಾಯ ತಾಃ ಪ್ರಭುಃ।
ಚಿತ್ರಾಂಗದಾಂ ಪುನರ್ದ್ರಷ್ಟುಂ ಮಣಲೂರಂ ಪುನರ್ಯಯೌ॥ 1-237-25 (10256) 
ತಸ್ಯಾಮಜನಯತ್ಪುತ್ರಂ ರಾಜಾನಂ ಬಭ್ರುವಾಹನಂ।
ತಂ ದೃಷ್ಟ್ವಾ ಪಾಂಡವೋ ರಾಜಂಶ್ಚಿತ್ರವಾಹನಮಬ್ರವೀತ್॥ 1-237-26 (10257) 
ಚಿತ್ರಾಂಗದಾಯಾಃ ಶುಲ್ಕಂ ತ್ವಂ ಗೃಹಾಣ ಬಭ್ರುವಾಹನಂ।
ಅನೇನ ಚ ಭವಿಷ್ಯಾಮಿ ಋಣಾನ್ಮುಕ್ತೋ ನರಾಧಿಪ॥ 1-237-27 (10258) 
ಚಿತ್ರಾಂಗದಾಂ ಪುನರ್ವಾಕ್ಯಮಬ್ರವೀತ್ಪಾಂಡುನಂದನಃ।
ಇಹೈವ ಭವ ಭದ್ರಂ ತೇ ವರ್ಧೇಥಾ ಬಭ್ರುವಾಹನಂ॥ 1-237-28 (10259) 
ಇಂದ್ರಪಸ್ಥನಿವಾಸಂ ಮೇ ತ್ವಂ ತತ್ರಾಗತ್ಯ ರಂಸ್ಯಸಿ।
ಕುಂತೀ ಯುಧಿಷ್ಠಿರಂ ಭೀಮಂ ಭ್ರಾತರೌ ಮೇ ಕನೀಯಸೌ॥ 1-237-29 (10260) 
ಆಗತ್ಯ ತತ್ರ ಪಶ್ಯೇಥಾ ಅನ್ಯಾನಪಿ ಚ ಬಾಂಧವಾನ್।
ಬಾಂಧವೈಃ ಸಹಿತಾಃ ಸರ್ವೈರ್ನಂದಸೇ ತ್ವಮನಿಂದಿತೇ॥ 1-237-30 (10261) 
ಧರ್ಮೇ ಸ್ಥಿತಃ ಸತ್ಯಧೃತಿಃ ಕೌಂತೇಯೋಽಥ ಯುಧಿಷ್ಠಿರಃ।
ಜಿತ್ವಾ ತು ಪೃಥಿವೀಂ ಸರ್ವಾಂ ರಾಜಸೂಯಂ ಕರಿಷ್ಯತಿ॥ 1-237-31 (10262) 
ತತ್ರಾಗಚ್ಛಂತಿ ರಾಜಾನಃ ಪೃಥಿವ್ಯಾಂ ನೃಪಸಂಜ್ಞಿತಾಃ।
ಬಹೂನಿ ರತ್ನಾನ್ಯಾದಾಯ ಆಗಮಿಷ್ಯತಿ ತೇ ಪಿತಾ॥ 1-237-32 (10263) 
ಏಕಸಾರ್ಥಂ ಪ್ರಯಾತಾಸಿ ಚಿತ್ರವಾಹನಸೇವಯಾ।
ದ್ರಕ್ಷ್ಯಾಮಿ ರಾಜಸೂಯೇ ತ್ವಾಂ ಪುತ್ರಂ ಪಾಲಯ ಮಾ ಶುಚಃ॥ 1-237-33 (10264) 
ಬಭ್ರುವಾಹನನಾಂನಾ ತು ಮಮ ಪ್ರಾಣೋ ಬಹಿಶ್ಚರಃ।
ತಸ್ಮಾದ್ಭರಸ್ವ ಪುತ್ರಂ ವೈ ಪುರುಷಂ ವಂಶವರ್ಧನಂ॥ 1-237-34 (10265) 
ಚಿತ್ರಾವಾಹನದಾಯಾದಂ ಧರ್ಮಾತ್ಪೌರವನಂದನಂ।
ಪಾಂಡವಾನಾಂ ಪ್ರಿಯಂ ಪುತ್ರಂ ತಸ್ಮಾತ್ಪಾಲಯ ಸರ್ವದಾ॥ 1-237-35 (10266) 
ವಿಪ್ರಯೋಗೇಣ ಸಂತಾಪಂ ಮಾ ಕೃಥಾಸ್ತ್ವಮನಿಂದಿತೇ।
ಚಿತ್ರಾಂಗದಾಮೇವಮುಕ್ತ್ವಾ `ಸಾಗರಾನೂಪಮಾಶ್ರಿತಃ॥ 1-237-36 (10267) 
ಸ್ಥಾನಂ ದೂರಂ ಸಮಾಪ್ಲುತ್ಯ ದತ್ತ್ವಾ ಬಹುಧನಂ ತದಾ।
ಕೇರಲಾನ್ಸಮತಿಕ್ರಂಯ' ಗೋಕರ್ಣಮಭಿತೋಽಗಮತ್॥ 1-237-37 (10268) 
ಆದ್ಯಂ ಪಶುಪತೇಃ ಸ್ಥಾನಂ ದರ್ಶನಾದೇವ ಮುಕ್ತಿದಂ।
ಯತ್ರ ಪಾಪೋಽಪಿ ಮನುಜಃ ಪ್ರಾಪ್ನೋತ್ಯಭಯದಂ ಪದಂ॥ ॥ 1-237-38 (10269) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಅರ್ಜುನವನವಾಸಪರ್ವಣಿ ಸಪ್ತತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 237 ॥

Mahabharata - Adi Parva - Chapter Footnotes

1-236-4 ವರ್ಧ ವರ್ಧಸ್ವ॥ ಸಪ್ತತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 237 ॥



ಆದಿಪರ್ವ - ಅಧ್ಯಾಯ 238

॥ ಶ್ರೀಃ ॥

1.238. ಅಧ್ಯಾಯಃ 238 

Mahabharata - Adi Parva - Chapter Topics

ಅರ್ಜುನಸ್ಯ ಪ್ರಭಾಸತೀರ್ಥಗಮನಂ॥ 1 ॥ ತತ್ರ ಸ್ಮೃತಿಪಥಾಗತಸುಭದ್ರಾರೂಪಲಾವಣ್ಯಾದಿಕಂ ಚಿಂತಯತೋಽರ್ಜುನಸ್ಯ ಪರಿವ್ರಾಜಕವೇಷಸ್ವೀಕಾರೇಣ ತಸ್ಯಾ ಹರಣೇ ನಿಶ್ಚಯಃ॥ 2 ॥ ಅರ್ಜುನಸ್ಯ ಚಿಂತಿತಜ್ಞಾನೇನ ಹಸತಾ ಶ್ರೀಕೃಷ್ಣೇನ ಸಹ ಶಾಯಿನ್ಯಾ ಸತ್ಯಭಾಮಯಾ ಹಾಸಕಾರಣೇ ಪೃಷ್ಟೇ ತಾಂ ಪ್ರತಿ ಅರ್ಜುನವೃತ್ತಾಂತಕಥನಂ॥ 3 ॥ ಸತ್ಯಭಾಮಾಂ ಶಯನೇ ವಿಹಾಯ ಏಕಾಕಿನಾ ಶ್ರೀಕೃಷ್ಣೇನ ಪ್ರಭಾಸತೀರ್ಥಂಪ್ರತಿ ಪ್ರಸ್ಥಾನಂ॥ 4 ॥ ಚಾರಮುಖೇನ ಅರ್ಜುನಸ್ಯ ತತ್ರಾಗಮನಂ ಶ್ರುತ್ವಾ ಕೃಷ್ಣಸ್ಯ ತತ್ರಾಗಮನಂ॥ 5 ॥ ಅರ್ಜುನೇನ ಸಂಭಾಪ್ಯ ಕೃಷ್ಣಸ್ಯ ದ್ವಾರಕಾಂಪ್ರತಿ ಪುನರಾಗಮನಂ॥ 6 ॥

Mahabharata - Adi Parva - Chapter Text

1-238-0 (10270) 
ವೈಶಂಪಾಯನ ಉವಾಚ। 1-238-0x (1283) 
ಸೋಽಪರಾಂತೇಷು ತೀರ್ಥಾನಿ ಪುಣ್ಯಾನ್ಯಾಯತನಾನಿ ಚ।
ಸರ್ವಾಣ್ಯೇವಾನುಪೂರ್ವ್ಯೇಣ ಜಗಾಮಾಮಿತವಿಕ್ರಮಃ॥ 1-238-1 (10271) 
ಸಮುದ್ರೇ ಪಶ್ಚಿಮೇ ಯಾನಿ ತೀರ್ಥಾನ್ಯಾಯತನಾನಿ ಚ।
ತಾನಿ ಸರ್ವಾಣಿ ಗತ್ವಾ ಸ ಪ್ರಭಾಸಮುಪಜಗ್ಮಿವಾನ್॥ 1-238-2 (10272) 
`ಚಿಂತಯಾಮಾಸ ರಾತ್ರೌ ತು ಗದೇನ ಕಥಿತಂ ಪುರಾ।
ಸುಭದ್ರಾಯಾಶ್ಚ ಮಾಧುರ್ಯರೂಪಸಂಪದ್ಗುಣಾನಿ ಚ॥ 1-238-3 (10273) 
ಪ್ರಾಪ್ತುಮಂ ತಾಂ ಚಿಂತಯಾಮಾಸ ಕೋಽತ್ರೋಪಾಯೋ ಭವೇದಿತಿ।
ವೇಷವೈಕೃತ್ಯಮಾಪನ್ನಃ ಪರಿವ್ರಾಜಕರೂಪಧೃತ್॥ 1-238-4 (10274) 
ಕುಕುರಾಂಧಕವೃಷ್ಣೀನಾಮಜ್ಞಾತೋ ವೇಷಧಾರಣಾತ್।
ಭ್ರಮಮಾಣಶ್ಚರನ್ಭೈಕ್ಷಂ ಪರಿವ್ರಾಜಕವೇಷವಾನ್॥ 1-238-5 (10275) 
ಯೇನಕೇನಾಪ್ಯುಪಾಯೇನ ಪ್ರವಿಶ್ಯ ಚ ಗೃಹಂ ಮಹತ್।
ದೃಷ್ಟ್ವಾ ಸುಭದ್ರಾಂ ಕೃಷ್ಣಸ್ಯ ಭಗಿನೀಮೇಕಸುಂದರೀಂ॥ 1-238-6 (10276) 
ವಾಸುದೇವಮತಂ ಜ್ಞಾತ್ವಾ ಕರಿಷ್ಯಾಮಿ ಹಿತಂ ಶುಭಂ।
ಏವಂ ವಿನಿಶ್ಚಯಂ ಕೃತ್ವಾ ದೀಕ್ಷಿತೋ ವೈ ತದಾಽಭವತ್॥ 1-238-7 (10277) 
ತ್ರಿದಂಡೀ ಮುಂಡಿತಃ ಕುಂಡೀ ಅಕ್ಷಮಾಲಾಂಗುಲೀಯಕಃ।
ಯೋಗಭಾರಂ ವಹನ್ಪಾರ್ಥೋ ವಟವೃಕ್ಷಸ್ಯ ಕೋಟರಂ॥ 1-238-8 (10278) 
ಪ್ರವಿಶಂಶ್ಚೈವ ಬೀಭತ್ಸುರ್ವೃಷ್ಟಿಂ ವರ್ಷತಿ ವಾಸವೇ।
ಚಿಂತಯಾಮಾಸ ದೇವೇಶಂ ಕೇಶವಂ ಕ್ಲೇಶನಾಶನಂ॥ 1-238-9 (10279) 
ಕೇಶವಶ್ಚಿಂತಿತಂ ಜ್ಞಾತ್ವಾ ದಿವ್ಯಜ್ಞಾನೇನ ದೃಷ್ಟವಾನ್।
ಶಯಾನಃ ಶಯನೇ ದಿವ್ಯೇ ಸತ್ಯಭಾಮಾಸಹಾಯವಾನ್॥ 1-238-10 (10280) 
ಕೇಶವಃ ಸಹಸಾ ರಾಜಂಜಹಾಯ ಚ ನನಂದ ಚ।
ಪುನಃ ಪುನಃ ಸತ್ಯಭಾಮಾ ಚಾಬ್ರವೀತ್ಪುರುಷೋತ್ತಮಂ॥ 1-238-11 (10281) 
ಭಗವಂಶ್ಚಿಂತಯಾವಿಷ್ಟಃ ಶಯನೇ ಶಯಿತಃ ಸುಖಂ।
ಭವಾನ್ಬಹುಪ್ರಕಾರೇಣ ಜಹಾಸ ಚ ಪುನಃ ಪುನಃ॥ 1-238-12 (10282) 
ಶ್ರೋತವ್ಯಂ ಯದಿ ವಾ ಕೃಷ್ಣ ಪ್ರಸಾದೋ ಯದಿ ತೇ ಮಯಿ।
ವಕ್ತುಮರ್ಹಸಿ ದೇವೇಶ ತಚ್ಛ್ರೋತುಂ ಕಾಮಯಾಂಯಹಂ॥ 1-238-13 (10283) 
ಶ್ರೀಭಗವಾನುವಾಚ। 1-238-14x (1284) 
ಪಿತೃಷ್ವಸುರ್ಯಃ ಪುತ್ರೋ ಮೇ ಭೀಮಸೇನಾನುಜೋಽರ್ಜುನಃ।
ತೀರ್ಥಯಾತ್ರಾಂ ಗತಃ ಪಾರ್ಥಃ ಕಾರಣಾತ್ಸಮಯಾತ್ತದಾ॥ 1-238-14 (10284) 
ತೀರ್ಥಯಾತ್ರಾಸಮಾಪ್ತೌ ತು ನಿವೃತ್ತೋ ನಿಶಿ ಭಾರತಃ।
ಸುಭಧ್ರಾಂ ಚಿಂತಯಾಮಾಸ ರೂಪೇಣಾಪ್ರತಿಮಾಂ ಭುವಿ॥ 1-238-15 (10285) 
ಚಿಂತಯೇನ್ನೇವ ತಾಂ ಭದ್ರಾಂ ಯತಿರೂಪಧರೋಽರ್ಜುನಃ।
ಯತಿರೂಪಪ್ರತಿಚ್ಛನ್ನೋ ದ್ವಾರಕಾಂ ಪ್ರಾಪ್ಯ ಮಾಧವೀಂ॥ 1-238-16 (10286) 
ಯೇನಕೇನಾಪ್ಯುಪಾಯೇನ ದೃಷ್ಟ್ವಾ ತು ವರವರ್ಣಿನೀಂ।
ವಾಸುದೇವಮತಂ ಜ್ಞಾತ್ವಾ ಪ್ರಯತಿಷ್ಯೇ ಮನೋರಥಂ॥ 1-238-17 (10287) 
ಏವಂ ವ್ಯವಸಿತಃ ಪಾರ್ಥೋ ಯತಿಲಿಂಗೇನ ಪಾಂಡವಃ।
ಛಾಯಾಯಾಂ ವಟವೃಕ್ಷಸ್ಯ ವೃಷ್ಟಿಂ ವರ್ಷತಿ ವಾಸವೇ॥ 1-238-18 (10288) 
ಯೋಗಭಾರಂ ವಹನ್ನೇವ ಮಾನಸಂ ದುಃಖಮಾಪ್ತವಾನ್।
ಏತದರ್ಥಂ ವಿಜಾನೀಹಿ ಹಸಂತಂ ಮಾಂ ಮುದಾ ಪ್ರಿಯೇ॥ 1-238-19 (10289) 
ಭ್ರಾತರಂ ತವ ಪಶ್ಯೇತಿ ಸತ್ಯಭಾಮಾಂ ವ್ಯಸರ್ಜಯತ್।
ತತ ಉತ್ಥಾಯ ಶಯನಾತ್ಪ್ರಸ್ಥಿತೋ ಮಧುಸೂದನಃ॥'  1-238-20 (10290) 
ಪ್ರಭಾಸದೇಶಂ ಸಂಪ್ರಾಪ್ತಂ ಬೀಭತ್ಸುಮಪರಾಜಿತಂ।
ತೀರ್ಥಾನ್ಯನುಚರಂತಂ ತಂ ಶುಶ್ರಾವ ಮಧುಸೂದನಃ॥ 1-238-21 (10291) 
ಚಾರಾಣಾಂ ಚೈವ ವಚನಾದೇಕಾಕೀ ಸ ಜನಾರ್ದನಃ।
ತತ್ರಾಭ್ಯಗಚ್ಛತ್ಕೌಂತೇಯಂ ಮಹಾತ್ಮಾತಂ ಸ ಮಾಧವಃ॥ 1-238-22 (10292) 
ದದೃಶಾತೇ ತದಾನ್ಯೋನ್ಯಂ ಪ್ರಭಾಸೇ ಕೃಷ್ಣಪಾಂಡವೌ॥  1-238-23 (10293) 
ತಾವನ್ಯೋನ್ಯಂ ಸಮಾಶ್ಲಿಷ್ಯ ಪೃಷ್ಟ್ವಾ ಚ ಕುಶಲಂ ವನೇ।
ಆಸ್ತಾಂ ಪ್ರಿಯಸಖಾಯೌ ತೌ ನರನಾರಾಯಣಾವೃಷೀ॥ 1-238-24 (10294) 
ತತೋಽರ್ಜುನಂ ವಾಸುದೇವಸ್ತಾಂ ಚರ್ಯಾಂ ಪರ್ಯಪೃಚ್ಛತ।
ಕಿಮರ್ಥಂ ಪಾಂಡವೈತಾನಿ ತೀರ್ಥಾನ್ಯನುಚರಸ್ಯುತ॥ 1-238-25 (10295) 
ತತೋಽರ್ಜನೋ ಯಥಾವೃತ್ತಂ ಸರ್ವಮಾಖ್ಯಾತವಾಂಸ್ತದಾ।
ಶ್ರುತ್ವೋವಾಚ ಚ ವಾರ್ಷ್ಣೇಯ ಏವಮೇತದಿತಿ ಪ್ರಭುಃ॥ 1-238-26 (10296) 
ತೌ ವಿಹೃತ್ಯ ಯಥಾಕಾಮಂ ಪ್ರಭಾಸೇ ಕೃಷ್ಣಪಾಂಡವೌ।
ಮಹೀಧರಂ ರೈವತಕಂ ವಾಸಾಯೈವಾಭಿಜಗ್ಮತುಃ॥ 1-238-27 (10297) 
ಪೂರ್ವಮೇವ ತು ಕೃಷ್ಣಸ್ಯ ವಚನಾತ್ತಂ ಮಹೀಧರಂ।
ಪುರುಷಾ ಮಂಡಯಾಂಚಕ್ರುರುಪಜಹ್ರಶ್ಚ ಭೋಜನಂ॥ 1-238-28 (10298) 
ಪ್ರತಿಗೃಹ್ಯಾರ್ಜುನಃ ಸರ್ವಮುಪಭುಜ್ಯ ಚ ಪಾಂಡವಃ।
ಸಹೈವ ವಾಸುದೇವೇನ ದೃಷ್ಟವಾನ್ನಟನರ್ತಕಾನ್॥ 1-238-29 (10299) 
ಅಭ್ಯನುಜ್ಞಾಯ ತಾನ್ಸರ್ವಾನರ್ಚಯಿತ್ವಾ ಚ ಪಾಂಡವಃ।
ಸತ್ಕೃತಂ ಶನಂ ದಿವ್ಯಮಭ್ಯಗಚ್ಛನ್ಮಹಾಮತಿಃ॥ 1-238-30 (10300) 
ತತಸ್ತತ್ರ ಮಹಾಬಾಹುಃ ಶಯಾನಃ ಶಯನೇ ಶುಭೇ।
ತೀರ್ಥಾನಾಂ ಪಲ್ವಲಾನಾಂ ಚ ಪರ್ವತಾನಾಂ ಚ ದರ್ಶನಂ। 
ಆಪಗಾನಾಂ ವನಾನಾಂ ಚ ಕಥಯಾಮಾಸ ಸಾತ್ವತೇ॥  1-238-31 (10301) 
ಏವಂ ಸ ಕಥಯನ್ನೇವ ನಿದ್ರಯಾ ಜನಮೇಜಯ।
ಕೌಂತೇಯೋಽಪಿ ಹೃತಸ್ತಸ್ಮಿಞ್ಶಯನೇ ಸ್ವರ್ಗಸನ್ನಿಭೇ॥ 1-238-32 (10302) 
ಮಧುರೇಣೈವ ಗೀತೇನ ವೀಣಾಶಬ್ದೇನ ಚೈವ ಹ।
ಪ್ರಬೋಧ್ಯಮಾನೋ ಬುಬುಧೇ ಸ್ತುತಿಭಿರ್ಮಂಗಲೈಸ್ತತಾ॥ 1-238-33 (10303) 
ಸ ಕೃತ್ವಾಽವಶ್ಯಕಾರ್ಯಾಣಿ ವಾರ್ಷ್ಣೇಯೇನಾಭಿನಂದಿತಃ।
`ವಾರ್ಷ್ಣೇಯಂ ಸಮನುಜ್ಞಾಪ್ಯ ತತ್ರ ವಾಸಮರೋಚಯತ್॥ 1-238-34 (10304) 
ತಥೇತ್ಯುಕ್ತ್ವಾ ವಾಸುದೇವೋ ಭೋಜನಂ ವೈ ಶಶಾಸ ಹ।
ಯತಿರೂಪಧರಂ ಪಾರ್ಥಂ ವಿಸೃಜ್ಯ ಸಹಸಾ ಹರಿಃ।' 
ರಥೇನ ಕಾಂಚನಾಂಗೇನ ದ್ವಾರಕಾಮಭಿಜಗ್ಮಿವಾನ್॥  1-238-35 (10305) 
ಅಲಂಕೃತಾ ದ್ವಾರಕಾ ತು ಬಭೂವ ಜನಮೇಜಯ॥  1-238-36 (10306) 
ದಿದೃಕ್ಷಂತಶ್ಚ ಗೋವಿಂದಂ ದ್ವಾರಕಾವಾಸಿನೋ ಜನಾಃ।
ನರೇಂದ್ರಮಾರ್ಗಮಾಜಗ್ಮುಸ್ತೂರ್ಣಂ ಶತಸಹಸ್ರಶಃ॥ 1-238-37 (10307) 
`ಕ್ಷಣಾರ್ಧಮಪಿ ವಾರ್ಷ್ಣೇಯಾ ಗೋವಿಂದವಿರಹಾಕ್ಷಮಾಃ।
ಕೌತೂಹಲಸಮಾವಿಷ್ಟಾ ಭೃಶಮುತ್ಪ್ರೇಕ್ಷ್ಯ ಸಂಸ್ಥಿತಾಃ॥'  1-238-38 (10308) 
ಅವಲೋಕೇಷು ನಾರೀಣಾಂ ಸಹಸ್ರಾಣಿ ಶತಾನಿ ಚ।
ಭೋಜವೃಷ್ಣ್ಯಂಧಕಾನಾಂ ಚ ಸಮವಾಯೋ ಮಹಾನಭೂತ್॥ 1-238-39 (10309) 
ಸ ತಥಾ ಸತ್ಕೃತಃ ಸರ್ವೈರ್ಭೋಜವೃಷ್ಣ್ಯಂಧಕಾತ್ಮಜೈಃ।
ಅಭಿವಾದ್ಯಾಭಿವಾದ್ಯಾಂಶ್ಚ ಸರ್ವೈಶ್ಚ ಪ್ರತಿನಂದಿತಃ॥ 1-238-40 (10310) 
ಕುಮಾರೈಃ ಸರ್ವಶೋ ವೀರಃ ಸತ್ಕಾರೇಣಾಭಿಚೋದಿತಃ।
ಸಮಾನವಯಸಃ ಸರ್ವಾನಾಶ್ಲಿಷ್ಯ ಸ ಪುನಃಪುನಃ॥ 1-238-41 (10311) 
ಕೃಷ್ಣಃ ಸ್ವಭವನಂ ರಂಯಂ ಪ್ರವಿವೇಶ ಮಹಾಬಲಃ।
ಪ್ರಭಾಸಾದಾಗತಂ ದೇವ್ಯಃ ಸರ್ವಾಃ ಕೃಷ್ಣಮಪೂಜಯನ್॥ ॥ 1-238-42 (10312) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಅರ್ಜುನವನವಾಸಪರ್ವಣಿ ಅಷ್ಟತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 238 ॥ ॥ ಸಮಾಪ್ತಂ ಚಾರ್ಜುನವನವಾಸಪರ್ವ ॥

Mahabharata - Adi Parva - Chapter Footnotes

1-238-1 ಅಪರಾಂತೇಷು ಪಶ್ಚಿಸಮುದ್ರತೀರೇಷು॥ 1-238-36 ಅಲಂಕೃತಾ ದ್ವಾರಕಾ ತು ಬಭೂವ ಜನಮೇಜಯ। ಕುಂತೀಪುತ್ರಸ್ಯ ಪೂಜಾರ್ಥಮಪಿ ನಿಷ್ಕುಟಕೇಷ್ವಪಿ॥ ಇತಿ ಚ, ಜ, ಝ, ಞ, ಡ, ಪಾಠಃ॥ 1-238-37 ದಿದೃಕ್ಷಂತಶ್ಚ ಕೌಂತೇಯಂ ಇತಿ ಚ, ಜ, ಝ, ಞ, ಜ, ಪಾಠಃ॥ 1-238-42 ಕೃಷ್ಣಸ್ಯ ಭವನೇ ರಂಯೇ ರತ್ನಭೋಜ್ಯಸಮಾವೃತೇ। ಉವಾಸ ಸಹ ಕೃಷ್ಣೇನ ಬಹುಲಾಸ್ತತ್ರ ಶರ್ವರೀಃ॥ ಇತಿ ಚ, ಜ, ಝ, ಞ, ಡ, ಪಾಠಃ॥ ಅಷ್ಟತ್ರಿಂಶದಧಿಕದ್ವಿಶತತಮೋಽಧ್ಯಾಯಃ॥ 238 ॥



ಆದಿಪರ್ವ - ಅಧ್ಯಾಯ 239

॥ ಶ್ರೀಃ ॥

1.239. ಅಧ್ಯಾಯಃ 239 

 
(ಅಥ ಸುಭದ್ರಾಹರಣಪರ್ವ  ॥ 16 ॥)

Mahabharata - Adi Parva - Chapter Topics

ರವೈತಕಪರ್ವತಂಪ್ರತಿ ಉತ್ಸವಾರ್ಥಂ ಕೃಷ್ಣಾದೀನಾಂ ಗಮನಂ॥ 1 ॥ ತತ್ರ ಕೃಷ್ಣಸ್ಯ ಪರಿವ್ರಾಜಕರೂಪಾರ್ಜುನದರ್ಶನಂ॥ 2 ॥ ಸುಭದ್ರಾದರ್ಶನೇನ ತಸ್ಯಾಂ ಸಂಜಾತಹೃಚ್ಛಯಸ್ಯಾರ್ಜುನಸ್ಯ ಯತಿರೂಪೇಣ ಸುಭದ್ರಾಹರಣೇ ಕುಷ್ಣಾನುಜ್ಞಾಲಾಭಃ॥ 3 ॥ ದೂತೇನಿವೇದಿತೈತದ್ವೃತ್ತಾಂತೇನ ಸಪರಿವಾರೇಣ ಯುಧಿಷ್ಠಿರೇಣಾಭ್ಯನುಜ್ಞಾನಂ॥ 4 ॥

Mahabharata - Adi Parva - Chapter Text

1-239-0 (10313) 
ವೈಶಂಪಾಯನ ಉವಾಚ। 1-239-0x (1285) 
ತತಃ ಕತಿಪಯಾಹಸ್ಯ ತಸ್ಮಿನ್ರೈವತಕೇ ಗಿರೌ।
ವೃಷ್ಣ್ಯಂಧಕಾನಾಮಭವದುತ್ಸವೋ ನೃಪಸತ್ತಮ॥ 1-239-1 (10314) 
ತತ್ರ ದಾನಂ ದದುರ್ವೀರಾ ಬ್ರಾಹ್ಮಣೇಭ್ಯಃ ಸಹಸ್ರಶಃ।
ಭೋಜವೃಷ್ಣ್ಯಂಧಕಾಶ್ಚೈವ ಮಹೇ ತಸ್ಯ ಗಿರೇಸ್ತದಾ॥ 1-239-2 (10315) 
ಪ್ರಸಾದೈ ರತ್ನಚಿತ್ರೈಶ್ಚ ಗಿರೇಸ್ತಸ್ಯ ಸಮಂತತಃ।
ಸ ದೇಶಃ ಶೋಭಿತೋ ರಾಜನ್ಕಲ್ಪವೃಕ್ಷೈಶ್ಚ ಸರ್ವಶಃ॥ 1-239-3 (10316) 
ವಾದಿತ್ರಾಣಿ ಚ ತತ್ರಾನ್ಯೇ ವಾದಕಾಃ ಸಮವಾದಯನ್।
ನನೃತುರ್ನರ್ತಕಾಶ್ಚೈವ ಜಗುರ್ಗೇಯಾನಿ ಗಾಯನಾಃ॥ 1-239-4 (10317) 
ಅಲಂಕೃತಾಃ ಕುಮಾರಾಶ್ಚ ವೃಷ್ಣೀನಾಂ ಸುಮಹೌಜಸಾಂ।
ಯಾನೈರ್ಹಾಟಕಚಿತ್ರೈಶ್ಚ ಚಂಚೂರ್ಯಂತೇ ಸ್ಮ ಸರ್ವಶಃ॥ 1-239-5 (10318) 
ಪೌರಾಶ್ಚ ಪಾದಚಾರೇಣ ಯಾನೈರುಚ್ಚಾವಚೈಸ್ತಥಾ।
ಸದಾರಾಃ ಸಾನುಯಾತ್ರಾಶ್ಚ ಶತಶೋಽಥ ಸಹಸ್ರಶಃ॥ 1-239-6 (10319) 
ತತೋ ಹಲಧರಃ ಕ್ಷೀಬೋ ರೇವತೀಸಹಿತಃ ಪ್ರಭುಃ।
ಅನುಗಂಯಮಾನೋ ಗಂಧರ್ವೈರಚರತ್ರತ್ರ ಭಾರತ॥ 1-239-7 (10320) 
ತಥೈವ ರಾಜಾ ವೃಷ್ಣೀನಾಮುಗ್ರಸೇನಃ ಪ್ರತಾಪವಾನ್।
ಅನುಗೀಯಮಾನೋ ಗಂಧರ್ವೈಃ ಸ್ತ್ರೀಸಹಸ್ರಸಹಾಯವಾನ್॥ 1-239-8 (10321) 
ರೌಕ್ಮಿಣೇಯಶ್ಚ ಸಾಂಬಶ್ಚ ಕ್ಷೀಬೌ ಸಮರದುರ್ಮದೌ।
ದಿವ್ಯಮಾಲ್ಯಾಂಬರಧರೌ ವಿಜಹ್ವಾತೇಽಮರಾವಿವ॥ 1-239-9 (10322) 
ಅಕ್ರೂರಃ ಸಾರಣಶ್ಚೈವ ಗದೋ ಬಭ್ರುರ್ವಿದೂರಥಃ।
ನಿಶಠಶ್ಚಾರುದೇಷ್ಣಶ್ಚ ಪೃಥುರ್ವಿಪೃಥುರೇವ ಚ॥ 1-239-10 (10323) 
ಸತ್ಯಕಃ ಸಾತ್ಯಕಿಶ್ಚೈವ ಭಂಗಕಾರಮಹಾರವೌ।
ಹಾರ್ದಿಕ್ಯ ಉದ್ಧವಶ್ಚೈವ ಯೇ ಚಾನ್ಯೇ ನಾನುಕೀರ್ತಿತಾಃ॥ 1-239-11 (10324) 
ಏತೇ ಪರಿವೃತಾಃ ಸ್ತ್ರೀಭಿರ್ಗಂಧರ್ವೈಶ್ಚ ಪೃಥಕ್ಪೃಥಕ್।
ತಮುತ್ಸವಂ ರೈವತಕೇ ಶೋಭಯಾಂಚಕ್ರಿರೇ ತದಾ॥ 1-239-12 (10325) 
`ವಾಸದೇವೋ ಯಯೌ ತತ್ರ ಸಹ ಸ್ತ್ರೀಭಿರ್ಮುದಾನ್ವಿತಃ।
ದತ್ತ್ವಾ ದಾನಂ ದ್ವಿಜಾತಿಭ್ಯಃ ಪರಿವ್ರಾಜಮಪಶ್ಯತ॥'  1-239-13 (10326) 
ಚಿತ್ರಕೌತೂಹಲೇ ತಸ್ಮಿನ್ವರ್ತಮಾನೇ ಮಹಾದ್ಭುತೇ।
ವಾಸುದೇವಶ್ಚ ಪಾರ್ಥಶ್ಚ ಸಹಿತೌ ಪರಿಜಗ್ಮತುಃ॥ 1-239-14 (10327) 
ತತ್ರ ಚಂಕ್ರಮಮಾಣೌ ತೌ ವಸುದೇವಸುತಾಂ ಶುಭಾಂ।
ಅಲಂಕೃತಾಂ ಸಖೀಮಧ್ಯೇ ಭದ್ರಾಂ ದದೃಶತುಸ್ತದಾ॥ 1-239-15 (10328) 
ದೃಷ್ಟ್ವೈವ ತಾಮರ್ಜುನಸ್ಯ ಕಂದರ್ಪಃ ಸಮಜಾಯತ।
ತಂ ತದೈಕಾಗ್ರಮನಸಂ ಕೃಷ್ಣಃ ಪಾರ್ಥಮಲಕ್ಷಯತ್॥ 1-239-16 (10329) 
ಅಬ್ರವೀತ್ಪುರುಷವ್ಯಾಘ್ರಃ ಪ್ರಸಹನ್ನಿವ ಭಾರತ।
ವನೇಚರಸ್ಯ ಕಿಮಿದಂ ಕಾಮೇನಾಲೋಡ್ಯತೇ ಮನಃ॥ 1-239-17 (10330) 
ಮಮೈಷಾ ಭಗಿನೀ ಪಾರ್ಥ ಸಾರಣಸ್ಯ ಸಹೋದರೀ।
ಸುಭದ್ರಾ ನಾಮ ಭದ್ರಂ ತೇ ಪಿತುರ್ಮೇ ದಯಿತಾ ಸುತಾ। 
ಯದಿ ತೇ ವರ್ತತೇ ಬುದ್ಧಿರ್ವಕ್ಷ್ಯಾಮಿ ಪಿತರಂ ಸ್ವಯಂ॥  1-239-18 (10331) 
ಅರ್ಜುನ ಉವಾಚ। 1-239-19x (1286) 
ದುಹಿತಾ ವಸುದೇವಸ್ಯ ವಾಸುದೇವಸ್ಯ ಚ ಸ್ವಸಾ।
ರೂಪೇಣ ಚೈಷಾ ಸಂಪನ್ನಾ ಕಮಿವೈಷಾ ನ ಮೋಹಯೇತ್॥ 1-239-19 (10332) 
ಕೃತಮೇವ ತು ಕಲ್ಯಾಣಂ ಸರ್ವಂ ಮಮ ಭವೇದ್ಧ್ರುವಂ।
ಯದಿ ಸ್ಯಾನ್ಮಮ ವಾರ್ಷ್ಣೇಯೀ ಮಹಿಷೀಯಂ ಸ್ವಸಾ ತವ॥ 1-239-20 (10333) 
ಪ್ರಾಪ್ತೌ ತು ಕ ಉಪಾಯಃ ಸ್ಯಾತ್ತಂ ವ್ರವೀಹಿ ಜನಾರ್ದನ।
ಆಸ್ಥಾಸ್ಯಾಮಿ ತದಾ ಸರ್ವಂ ಯದಿ ಶಕ್ಯಂ ನರೇಣ ತತ್॥ 1-239-21 (10334) 
ವಾಸುದೇವ ಉವಾಚ। 1-239-22x (1287) 
ಸ್ವಯಂ ವರಃ ಕ್ಷತ್ರಿಯಾಣಾಂ ವಿವಾಹಃ ಪುರುಷರ್ಷಭ।
ಸ ಚ ಸಂಶಯಿತಃ ಪಾರ್ಥ ಸ್ವಭಾವಸ್ಯಾನಿಮಿತ್ತತಃ॥ 1-239-22 (10335) 
ಪ್ರಸಹ್ಯ ಹರಣಂ ಚಾಪಿ ಕ್ಷತ್ರಿಯಾಣಾಂ ಪ್ರಶಸ್ಯತೇ।
ವಿವಾಹಹೇತುಃ ಶೂರಾಣಾಮಿತಿ ಧರ್ಮವಿದೋ ವಿದುಃ॥ 1-239-23 (10336) 
ಸ ತ್ವಮರ್ಜುನ ಕಲ್ಯಾಣೀಂ ಪ್ರಸಹ್ಯ ಭಗಿನೀಂ ಮಮ।
`ಯತಿರೂಪಧರಸ್ತಂ ತು ಯಥಾ ಕಾಲವಿಪಾಕತಾ।' 
ಹರ ಸ್ವಯಂವರೇ ಹ್ಯಸ್ಯಾಃ ಕೋ ವೈ ವೇದ ಚಿಕೀರ್ಷಿತಂ॥  1-239-24 (10337) 
ವೈಶಂಪಾಯನ ಉವಾಚ। 1-239-25x (1288) 
ತತೋಽರ್ಜುನಶ್ಚ ಕೃಷ್ಣಶ್ಚ ವಿನಿಶ್ಚಿತ್ಯೇತಿಕೃತ್ಯತಾಂ।
ಶೀಘ್ರಗಾನ್ಪುರುಷಾನನ್ಪ್ರೇಷಯಾಮಾಸತುಸ್ತದಾ॥ 1-239-25 (10338) 
ಧರ್ಮರಾಜಾಯ ತತ್ಸರ್ವಮಿಂದ್ರಪ್ರಸ್ಥಗತಾಯ ವೈ।
ಶ್ರುತ್ವೈವ ಚ ಮಹಾಬಾಹುರನುಜಜ್ಞೇ ಸಮಾತೃಕಃ॥ 1-239-26 (10339) 
`ಭೀಮಸೇನಸ್ತು ತಚ್ಛ್ರುತ್ವಾ ಕೃತಕೃತ್ಯಂ ಸ್ಮ ಮನ್ಯತೇ।
ಇತ್ಯೇವಂ ಮನುಜೈರುಕ್ತಂ ಕೃಷ್ಣಃ ಶ್ರುತ್ವಾ ಮಹಾಮತಿಃ॥ 1-239-27 (10340) 
ಅನುಜ್ಞಾಪ್ಯ ತದಾ ಪಾರ್ಥಂ ಹೃದಿ ಸ್ಥಾಪ್ಯ ಚಿಕೀರ್ಷಿತಂ।
ಇತ್ಯೇವಂ ಮನುಜೈಃ ಸಾರ್ಧಂ ದ್ವಾರಕಾಂ ಸಮುಪೇಯಿವಾನ್॥ ॥ 1-239-28 (10341) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸುಭದ್ರಾಹರಣಪರ್ವಣಿ ಊನಚತ್ವಾರಿಂಶದಧಿಕದ್ವಿಶತತಮೋಽಧ್ಯಾಯಃ॥ 239 ॥

Mahabharata - Adi Parva - Chapter Footnotes

1-239-5 ಚಂಚೂರ್ಯಂತೇ ದೇದೀಪ್ಯಂತೇ॥ 1-239-7 ಕ್ಷೀಬೋ ಮಧುಮತ್ತಃ॥ 1-239-22 ಸ್ವಭಾವಸ್ಯಾನಿಮಿತ್ತತಃ ಸ್ತ್ರೀಚಿತ್ತಸ್ಯ ಶೌರ್ಯಪಾಂಡಿತ್ಯಾದ್ಯನಪೇಕ್ಷತ್ವಾತ್। ಸ್ತ್ರಿಯೋ ಹ್ಯಪರೀಕ್ಷಿತೇಪಿ ಪುಂಸಿ ಆಪಾತತೋ ರಮಣೀಯೇ ಸದ್ಯಃ ಸಕಾಮಾ ಭವಂತೀತಿ ಭಾವಃ॥ ಊನಚತ್ವಾರಿಂಶದಧಿಕದ್ವಿಶತತಮೋಽಧ್ಯಾಯಃ॥ 239 ॥



ಆದಿಪರ್ವ - ಅಧ್ಯಾಯ 240

॥ ಶ್ರೀಃ ॥

1.240. ಅಧ್ಯಾಯಃ 240 

Mahabharata - Adi Parva - Chapter Topics

ದ್ವಾರಕಾಯಾ ಉಪವನೇ ವಸತಃ ಯತಿರೂಪಸ್ಯಾರ್ಜುತಸ್ಯ ರೈವತಕಪರ್ವತಾತ್ಪ್ರತಿನಿವೃತ್ತೈರ್ಯಾದವೈರ್ದರ್ಶನಂ॥ 1 ॥ ಯತಿನಿವಾಸವಿಷಯೇ ಯಾದವೈ ಪೃಷ್ಟೇ ಸುಭದ್ರಾಗೃಹೇ ವಸತ್ವಿತಿ ರಾಮೋಕ್ತಿಃ॥ 2 ॥

Mahabharata - Adi Parva - Chapter Text

1-240-0 (10342) 
ವೈಶಂಪಾಯನ ಉವಾಚ। 1-240-0x (1289) 
ಚೈರಾಃ ಸಂಚಾರಿತೇ ತಸ್ಮಿನ್ನನುಜ್ಞಾತೇ ಯುಧಿಷ್ಠಿರೇ।
ವಾಸುದೇವಾಭ್ಯನುಜ್ಞಾತಃ ಕಥಯಿತ್ವೇತಿಕೃತ್ಯತಾಂ॥ 1-240-1 (10343) 
ಕೃಷ್ಣಸ್ಯ ಮತಮಾಸ್ಥಾಯ ಪ್ರಯಯೌ ಭರತರ್ಷಭಃ।
ದ್ವಾರಕಾಯಾ ಉಪವನೇ ತಸ್ಥೌ ವೈ ಕಾರ್ಯಸಾಧನಃ॥ 1-240-2 (10344) 
ನಿವೃತ್ತೇ ಹ್ಯುತ್ಸವೇ ತಸ್ಮಿನ್ಗಿರೌ ರೈವತಕೇ ತದಾ।
ವೃಷ್ಣಯೋಽಪ್ಯಗಮನ್ಸರ್ವೇ ಪುರೀಂ ದ್ವಾರವತೀಮನು॥ 1-240-3 (10345) 
ಚಿಂತಯಾನಸ್ತತೋ ಭದ್ರಾಮುಪವಿಷ್ಟಃ ಶಿಲಾತಲೇ।
ರಮಣೀಯೇ ವನೋದ್ದೇಶೇ ಬಹುಪಾದಪಸಂವೃತೇ॥ 1-240-4 (10346) 
ಸಾಲತಾಲಾಶ್ವಕರ್ಣೈಶ್ಚ ಬಕುಲೈರರ್ಜುನೈಸ್ತಥಾ।
ಚಂಪಕಾಶೋಕಪುನ್ನಾಗೈಃ ಕೇತಕೈಃ ಪಾಟಲೈಸ್ತಥಾ॥ 1-240-5 (10347) 
ಕರ್ಣಿಕಾರೈರಶೋಕೈಶ್ಚ ಅಂಕೋಲೈರತಿಮುಕ್ತಕೈಃ।
ಏವಮಾದಿಭಿರನ್ಯೈಶ್ಚ ಸಂವೃತೇ ಸ ಶಿಲಾತಲೇ॥ 1-240-6 (10348) 
ಪುನಃಪುನಶ್ಚಿಂತಯಾನಃ ಸುಭದ್ರಾಂ ಭದ್ರಭಾಷಿಣೀಂ।
ಯದೃಚ್ಛಯಾ ಚೋಪಪನ್ನಾನ್ವೃಷ್ಣಿವೀರಾಂದದರ್ಶ ಸಃ॥ 1-240-7 (10349) 
ಬಲದೇವಂ ಚ ಹಾರ್ದಿಕ್ಯಂ ಸಾಂಬಂ ಸಾರಣಮೇವ ಚ।
ಪ್ರದ್ಯುಂನಂ ಚ ಗದಂ ಚೈವ ಚಾರುದೇಷ್ಣಂ ವಿದೂರಥಂ॥ 1-240-8 (10350) 
ಭಾನುಂ ಚ ಹರಿತಂ ಚೈವ ವಿಪೃಥುಂ ಪೃಥುಮೇವ ಚ।
ತಥಾನ್ಯಾಂಶ್ಚ ಬಹೂನ್ಪಶ್ಯನ್ಹೃದಿ ಶೋಕಮಧಾರಯತ್॥ 1-240-9 (10351) 
ತತಸ್ತೇ ಸಹಿತಾಃ ಸರ್ವೇ ಯತಿಂ ದೃಷ್ಟ್ವಾ ಸಮುತ್ಸುಕಾಃ।
ವೃಷ್ಣಯೋ ವಿನಯೋಪೇತಾಃ ಪರಿವಾರ್ಯೋಪತಸ್ಥಿರೇ॥ 1-240-10 (10352) 
ತತೋಽರ್ಜುನಃ ಪ್ರೀತಮನಾಃ ಸ್ವಾಗತಂ ವ್ಯಾಜಹಾರ ಸಃ।
ಆಸ್ಯತಾಮಾಸ್ಯತಾಂ ಸರ್ವೈ ರಮಣೀಯೇ ಶಿಲಾತಲೇ॥ 1-240-11 (10353) 
ಇತ್ಯೇವಮುಕ್ತಾ ಯತಿನಾ ಪ್ರೀತಾಸ್ತೇ ಯಾದವರ್ಷಭಾಃ।
ಉಪೋಪವಿವಿಶುಃ ಸರ್ವೇ ತೇ ಸ್ವಾಗತಮಿತಿ ಬ್ರುವನ್॥ 1-240-12 (10354) 
ಪರಿತಃ ಸನ್ನಿವಿಷ್ಟೇಷು ವೃಷ್ಣಿವೀರೇಷು ಪಾಂಡವಃ।
ಆಕಾರಂ ಗೂಹಮಾನಸ್ತು ಕುಶಲಪ್ರಶ್ನಮಬ್ರವೀತ್॥ 1-240-13 (10355) 
ಸರ್ವತ್ರ ಕುಶಲಂ ಚೋಕ್ತ್ವಾ ಬಲದೇವೋಽಬ್ರವೀದಿದಂ।
ಪ್ರಸಾದಂ ಕುರು ಮೇ ವಿಪ್ರ ಕುತಸ್ತ್ವಂ ಚಾಗತೋ ಹ್ಯಸಿ॥ 1-240-14 (10356) 
ತ್ವಯಾ ದೃಷ್ಟಾನಿ ಪುಣ್ಯಾನಿ ವದ ತ್ವಂ ವದತಾಂವರ।
ಪರ್ವತಾಂಶ್ಚೈವ ತೀರ್ಥಾನಿ ವನಾನ್ಯಾಯತನಾನಿ ಚ॥ 1-240-15 (10357) 
ವೈಶಂಪಾಯನ ಉವಾಚ। 1-240-16x (1290) 
ತೀರ್ಥಾನಾಂ ದರ್ಶನಂ ಚೈವ ಪರ್ವತಾನಾಂ ಚ ಭಾರತ।
ಆಪಗಾನಾಂ ವನಾನಾಂ ಚ ಕಥಯಾಮಾಸ ತಾಃ ಕಥಾಃ॥ 1-240-16 (10358) 
ಶ್ರುತ್ವಾ ಧರ್ಮಕಥಾಃ ಪುಣ್ಯಾ ವೃಷ್ಣಿವೀರಾ ಮುದಾನ್ವಿತಾಃ।
ಅಪೂಜಯಂಸ್ತದಾ ಭಿಕ್ಷುಂ ಕಥಾಂತೇ ಜನಮೇಜಯ॥ 1-240-17 (10359) 
ತತಸ್ತು ಯಾದವಾಃ ಸರ್ವೇ ಮಂತ್ರಯಂತಿ ಸ್ಮ ಭಾರತ।
ಅಯಂ ದೇಶಾತಿಥಿಃ ಶ್ರೀಮಾನ್ಯತಿಲಿಂಗಧರೋ ದ್ವಿಜಃ॥ 1-240-18 (10360) 
ಆವಾಸಂ ಕಮುಪಾಶ್ರಿತ್ಯ ವಸೇತ ನಿರುಪದ್ರವಃ।
ಇತ್ಯೇವಂ ಪ್ರಬ್ರುವಂತಸ್ತು ರೌಹಿಣೇಯಂ ಚ ಯಾದವಾಃ॥ 1-240-19 (10361) 
ದದೃಶುಃ ಕೃಷ್ಣಮಾಯಾಂತಂ ಸರ್ವೇ ಯಾದವನಂದನಂ।
ಏಹಿ ಕೇಶವ ತಾತೇತಿ ರೌಹಿಣೇಯೋ ವಚೋಽಬ್ರವೀತ್॥ 1-240-20 (10362) 
ಯತಿಲಿಂಗಧರೋ ವಿದ್ವಾಂದೇಶಾತಿಥಿರಯಂ ದ್ವಿಜಃ।
ವರ್ಷಮಾಸನಿವಾಸಾರ್ಥಮಾಗತೋ ನಃ ಪುರಂ ಪ್ರತಿ। 
ಸ್ಥಾನೇ ಯಸ್ಮಿನ್ನಿವಸತು ತನ್ಮೇ ಬ್ರೂಹಿ ಜನಾರ್ದನ॥  1-240-21 (10363) 
ಶ್ರೀಕೃಷ್ಣ ಉವಾಚ। 1-240-22x (1291) 
ತ್ವಯಿ ಸ್ಥಿತೇ ಮಹಾಭಾಗ ಪರವಾನಸ್ಮಿ ಧರ್ಮತಃ।
ಸ್ವಯಂ ತು ರುಚಿರೇ ಸ್ಥಾನೇ ವಾಸಯೇರ್ಯದುನಂದನ॥ 1-240-22 (10364) 
ಪ್ರೀತಃ ಸ ತೇನ ವಾಕ್ಯೇನ ಪರಿಷ್ವಜ್ಯ ಜನಾರ್ದನಂ।
ಬಲದೇವೋಽಬ್ರವೀದ್ವಾಕ್ಯಂ ಚಿಂತಯಿತ್ವಾ ಮಹಾಬಲಃ॥ 1-240-23 (10365) 
ಆರಾಮೇ ತು ವಸೇದ್ಧೀಮಾಂಶ್ಚತುರೋ ವರ್ಷಮಾಸಕಾನ್।
ಕನ್ಯಾಗೃಹೇ ಸುಭದ್ರಾಯಾ ಭುಕ್ತ್ವಾ ಭೋಜನಮಿಚ್ಛಯಾ॥ 1-240-24 (10366) 
ಲತಾಗೃಹೇಷು ವಸತಾಮಿತಿ ಮೇ ಧೀಯತೇ ಮತಿಃ।
ಲಬ್ಧಾನುಜ್ಞಾಸ್ತ್ವಯಾ ತಾತ ಮನ್ಯಂತೇ ಸರ್ವಯಾದವಾಃ॥ 1-240-25 (10367) 
ಶ್ರೀಕೃಷ್ಣ ಉವಾಚ। 1-240-26x (1292) 
ಬಲವಾಂದರ್ಶನೀಯಶ್ಚ ವಾಗ್ಮೀ ಶ್ರೀಮಾನ್ಬಹುಶ್ರುತಃ।
ಕನ್ಯಾಪುರಸಮೀಪೇ ತು ನ ಯುಕ್ತಮಿತಿ ಮೇ ಮತಿಃ॥ 1-240-26 (10368) 
ಗುರುಃ ಶಾಸ್ತಾ ಚ ನೇತಾ ಚ ಶಾಸ್ತ್ರಜ್ಞೋ ಧರ್ಮವಿತ್ತಮಃ।
ತ್ವಯೋಕ್ತಂ ನ ವಿರುಧ್ಯೇಹಂ ಕರಿಷ್ಯಾಮಿ ವಚಸ್ತವ॥ 1-240-27 (10369) 
ಶುಭಾಶುಭಸ್ಯ ವಿಜ್ಞಾತಾ ನಾನ್ಯೋಽಸ್ಮಿ ಭುವಿ ಕಶ್ಚನ॥  1-240-28 (10370) 
ಬಲದೇವ ಉವಾಚ। 1-240-29x (1293) 
ಅಯಂ ದೇಶಾತಿಥಿಃ ಶ್ರೀಮಾನ್ಸರ್ವಧರ್ಮಭೃತಾಂ ವರಃ।
ಧೃತಿಮಾನ್ವಿನಯೋಪೇತಃ ಸತ್ಯಬಾದೀ ಜಿತೇಂದ್ರಿಯಃ॥ 1-240-29 (10371) 
ಯತಿಲಿಂಗಧರೋ ಹ್ಯೇಷ ಕೋ ವಿಜಾನಾತಿ ಮಾನಸಂ।
ತ್ವಮಿಮಂ ಪುಂಡರೀಕಾಕ್ಷ ನೀತ್ವಾ ಕನ್ಯಾಪುರಂ ಶುಭಂ॥ 1-240-30 (10372) 
ನಿವೇದಯ ಸುಭದ್ರಾಯೈ ಮದ್ವಾಕ್ಯಪರಿಚೋದಿತಃ।
ಭಕ್ಷ್ಯೈರ್ಭೋಜ್ಯೈಶ್ಚ ಪಾನೈಶ್ಚ ಅನ್ನೈರಿಷ್ಟೈಶ್ಚ ಪೂಜಯ॥ ॥ 1-240-31 (10373) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸುಭದ್ರಾಹರಣಪರ್ವಣಿ ಚತ್ವಾರಿಂಶದಧಿಕದ್ವಿಶತತಮೋಽಧ್ಯಾಯಃ॥ 240 ॥




ಆದಿಪರ್ವ - ಅಧ್ಯಾಯ 241

॥ ಶ್ರೀಃ ॥

1.241. ಅಧ್ಯಾಯಃ 241 

Mahabharata - Adi Parva - Chapter Topics

ಯತೇಃ ಸುಭದ್ರಾಗೃಹೇ ಕೃಷ್ಣೇನ ಸ್ಥಾಪನಂ॥ 1 ॥ ಶ್ರುತಪೂರ್ವಪಾರ್ಥಲಕ್ಷಣದರ್ಶನೇನ ಇಮಂ ಯತಿಂ ಅರ್ಜುನಂ ಶಂಕಮಾನಾಯಾಃ ಸುಭದ್ರಾಯಾಃ ಯತಿಂಪ್ರತಿ ಅರ್ಜುನಾದಿಕುಶಲಪ್ರಶ್ನಃ॥ 2 ॥ ಅರ್ಜುನೇನ ತತ್ವೇ ಕಥಿತೇ ಮೋಹಿತಾಯಾಂ ಸುಭದ್ರಾಯಾಂ ರುಕ್ಮಿಣ್ಯಾ ಶ್ವಶ್ರೂಸಮೀಪೇ ತದ್ವೃತ್ತಕಥನಂ॥ 3 ॥ ವಾಸುದೇವಾನುಮತ್ಯಾ ದೇವಕ್ಯಾ ಸುಭದ್ರಾಶ್ವಾಸನಂ॥ 4 ॥ ಗೂಢಂ ಸುಭದ್ರಾಯಾ ವಿವಾಹಚಿಕೀರ್ಷಯಾ ಕೃಷ್ಣೇನ ಮಹಾದೇವಪೂಜಾವ್ಯಾಜೇನ ಸರ್ವಯಾದವೈಃ ಸಹ ಅಂತರ್ದ್ವೀಪಗಮನಂ॥ 5 ॥

Mahabharata - Adi Parva - Chapter Text

1-241-0 (10374) 
ವೈಶಂಪಾಯನ ಉವಾಚ। 1-241-0x (1294) 
ಸ ತಥೇತಿ ಪ್ರತಿಜ್ಞಾಯ ಸಹಿತೋ ಯತಿನಾ ಹರಿಃ।
ಕೃತ್ವಾ ತು ಸಂವಿದಂ ತೇನ ಪ್ರಹೃಷ್ಟಃ ಕೇಶವೋಽಭವತ್॥ 1-241-1 (10375) 
ಪರ್ವತೇ ತೌ ವಿಹೃತ್ಯೈವ ಯಥೇಷ್ಟಂ ಕೃಷ್ಣಪಾಂಡವೌ।
ತಾಂ ಪುರೀಂ ಪ್ರವಿವೇಶಾಥ ಗೃಹ್ಯ ಹಸ್ತೇನ ಪಾಂಡವಂ। 
ಪ್ರವಿಶ್ಯ ಚ ಗೃಹಂ ರಂಯಂ ಸರ್ವಭೋಗಸಮನ್ವಿತಂ॥  1-241-2 (10376) 
ಪಾರ್ಥಮಾವೇದಯಾಮಾಸ ರುಕ್ಮಿಣೀಸತ್ಯಭಾಮಯೋಃ।
ಹೃಷೀಕೇಶವಚಃ ಶ್ರುತ್ವಾ ತೇ ಉಭೇ ಚೋಚತುರ್ಭೃಶಂ॥ 1-241-3 (10377) 
ಮನೋರಥೋ ಮಹಾನೇಷ ಹೃದಿ ನೌ ಪರಿವರ್ತತೇ।
ಕದಾ ದ್ರಕ್ಷಾವ ಬೀಭತ್ಸುಂ ಪಾಂಡವಂ ಪುರಮಾಗತಂ॥ 1-241-4 (10378) 
ಇತ್ಯೇವಂ ಹರ್ಷಮಾಣೇ ತೇ ವದಂತ್ಯೌ ಸುಭೃಶಂ ಪ್ರಿಯಂ।
ರುಗ್ಮಿಣೀಸತ್ಯಭಾಮೇ ವೈ ದೃಷ್ಟ್ವಾ ಪ್ರೀತೋಽಭವದ್ಯತಿಃ॥ 1-241-5 (10379) 
ಸರ್ವೇಷಾಂ ಹರ್ಷಮಾಣಾನಾಂ ಪಾರ್ಥೋ ಹರ್ಷಮುಪಾಗಮತ್।
ಪ್ರಾಪ್ತಮಜ್ಞಾತರೂಪೇಣ ಚಾಗತಂ ಚಾರ್ಜುನಂ ಹರಿಃ॥ 1-241-6 (10380) 
ಸತ್ಕೃತ್ಯ ಪೂಜ್ಯಮಾನಂ ತು ಪ್ರೀತ್ಯಾ ಚೈವ ಹ್ಯಪೂಜಯತ್।
ಸ ತಂ ಪ್ರಿಯಾತಿಥಿಂ ಶ್ರೇಷ್ಠಂ ಸಮೀಕ್ಷ್ಯ ಯತಿಮಾಗತಂ॥ 1-241-7 (10381) 
ಸೋದರ್ಯಾಂ ಭಗಿನೀಂ ಕೃಷ್ಣಃ ಸುಭದ್ರಾಮಿದಮಬ್ರವೀತ್।
ಅಯಂ ದೇಶಾತಿಥಿರ್ಭದ್ರೇ ಸಂಶಿತವ್ರತವಾನೃಷಿಃ॥ 1-241-8 (10382) 
ಪ್ರಾಪ್ನೋತು ಸತತಂ ಪೂಜಾಂ ತವ ಕನ್ಯಾಪುರೇ ವಸನ್।
ಆರ್ಯೇಣ ಚ ಪರಿಜ್ಞಾತಃ ಪೂಜನೀಯೋ ಯತಿಸ್ತ್ವಯಾ॥ 1-241-9 (10383) 
ರಾಗಾದ್ಭರಸ್ವ ವಾರ್ಷ್ಣೇಯಿ ಭಕ್ಷ್ಯೈರ್ಭೋಜ್ಯೈರ್ಯತಿಂ ಸದಾ।
ಏಷ ಯದ್ಯದೃಷಿರ್ಬ್ರೂಯಾತ್ಕಾರ್ಯಮೇವ ನ ಸಂಶಯಃ॥ 1-241-10 (10384) 
ಸಖೀಭಿಃ ಸಹಿತಾ ಭದ್ರೇ ಭವಾಸ್ಯ ವಶವರ್ತಿನೀ।
ಪುರಾ ಹಿ ಯತಯೋ ಭದ್ರೇ ಯೇ ಭೈಕ್ಷಾರ್ಥಮನುವ್ರತಾಃ॥ 1-241-11 (10385) 
ತೇ ಬಭೂವುರ್ದಶಾರ್ಹಾಣಾಂ ಕನ್ಯಾಪುರನಿವಾಸಿನಃ।
ತೇಭ್ಯೋ ಭೋಜ್ಯಾನಿ ಭಕ್ಷ್ಯಾಣಿ ಯಥಾಕಾಲಮತಂದ್ರಿತಾಃ। 
ಕನ್ಯಾಪುರಗತಾಃ ಕನ್ಯಾಃ ಪ್ರಯಚ್ಛಂತಿ ಯಶಸ್ವಿನಿ॥  1-241-12 (10386) 
ವೈಶಂಪಾಯನ ಉವಾಚ। 1-241-13x (1295) 
ಸಾ ತಥೇತ್ಯಬ್ರವೀತ್ಕೃಷ್ಣಂ ಕರಿಷ್ಯಾಮಿ ಯಥಾಽಽಥ ಮಾಂ।
ತೋಷಯಿಷ್ಯಾಮಿ ವೃತ್ತೇನ ಕರ್ಮಣಾ ಚ ದ್ವಿಜರ್ಷಭಂ॥ 1-241-13 (10387) 
ಏವಮೇತೇನ ರೂಪೇಣ ಕಂಚಿತ್ಕಾಲಂ ಧನಂಜಯಃ।
ಉವಾಸ ಭಕ್ಷ್ಯೈರ್ಭೋಜ್ಯೈಶ್ಚ ಭದ್ರಯಾ ಪರಮಾರ್ಚಿತಃ॥ 1-241-14 (10388) 
ತಸ್ಯ ಸರ್ವಗುಣೋಪೇತಾಂ ವಾಸುದೇವಸಹೋದರೀಂ।
ಪಶ್ಯತಃ ಸತತಂ ಭದ್ರಾಂ ಪ್ರಾದುರಾಸೀನ್ಮನೋಭವಃ॥ 1-241-15 (10389) 
ಗೂಹಯನ್ನಿವ ಚಾಕಾರಮಾಲೋಕ್ಯ ವರವರ್ಣಿನೀಂ।
ದೀರ್ಘಮುಷ್ಣಂ ವಿನಿಶ್ವಸ್ಯ ಪಾರ್ಥಃ ಕಾಮವಶಂ ಗತಃ॥ 1-241-16 (10390) 
ಸ ಕೃಷ್ಣಾಂ ದ್ರೌಪದೀಂ ಮೇನೇ ನ ರೂಪೇ ಭದ್ರಯಾ ಸಮಾಂ।
ಪ್ರಾಪ್ತಾಂ ಭೂಮಾನ್ವಿಂದ್ರಸೇನಾಂ ಸಾಕ್ಷಾದ್ವಾ ವರುಣಾತ್ಮಜಾಂ॥ 1-241-17 (10391) 
ಅತೀತಕಾಲೇ ಸಂಪ್ರಾಪ್ತೇ ಸರ್ವಾಸ್ತಾಪಿ ಸುರಸ್ತ್ರಿಯಃ।
ನ ಸಮಾ ಭದ್ರಯಾ ಲೋಕೇ ಇತ್ಯೇವಂ ಮನ್ಯತೇಽರ್ಜುನಃ॥ 1-241-18 (10392) 
ಅತೀತಸಮಯೇ ಕಾಲೇ ಸೋದರ್ಯಾಣಾಂ ಧನಂಜಯಃ।
ನ ಸಸ್ಮಾರ ಸುಭದ್ರಾಯಾಂ ಕಾಮಾಂಕುಶನಿವಾರಿತಃ॥ 1-241-19 (10393) 
ಕ್ರೀಡಾರತಿಪರಾಂ ಭದ್ರಾಂ ಸಖೀಗಣಸಮಾವೃತಾಂ।
ಪ್ರೀಯತೇ ಸ್ಮಾರ್ಜುನಃ ಪಶ್ಯನ್ಸ್ವಾಹಾಮಿವ ವಿಭಾವಸುಃ॥ 1-241-20 (10394) 
ಪಾಂಡವಸ್ಯ ಸುಭದ್ರಾಯಾಃ ಸಕಾಶೇ ತು ಯಶಸ್ವಿನಃ।
ಸಮುತ್ಪತ್ತಿಃ ಪ್ರಭಾವಶ್ಚ ಗದೇನ ಕಥಿತಃ ಪುರಾ॥ 1-241-21 (10395) 
ಶ್ರುತ್ವಾ ಚಾಶನಿನಿರ್ಘೋಷಂ ಕೇಶವೇನಾಪಿ ಧೀಮತಾ।
ಉಪಮಾಮರ್ಜುನಂ ಕೃತ್ವಾ ವಿಸ್ತರಃ ಕಥಿತಃ ಪುರಾ॥ 1-241-22 (10396) 
ಕ್ರುದ್ಧಮಾನಪ್ರಲಾಪಶ್ಚ ವೃಷ್ಣೀನಾಮರ್ಜುನಂ ಪ್ರತಿ।
ಪೌರುಷಂ ಚೋಪಮಾಂ ಕೃತ್ವಾ ಪ್ರಾವರ್ತತ ಧನುಷ್ಮತಾಂ॥ 1-241-23 (10397) 
ಅನ್ಯೋನ್ಯಕಲಹೇ ಚಾಪಿ ವಿವಾದೇ ಚಾಪಿ ವೃಷ್ಣಯಃ।
ಅರ್ಜುನೋಪಿ ನ ಮೇ ತುಲ್ಯಃ ಕುತಸ್ತ್ವಮಿತಿ ಚಾಬ್ರುವನ್॥ 1-241-24 (10398) 
ಜಾತಾಂಶ್ಚ ಪುತ್ರಾನ್ಗೃಹ್ಣಂತ ಆಶಿಷೋ ವೃಷ್ಣಯೋಽಬ್ರವನ್।
ಅರ್ಜುನಸ್ಯ ಸಮೋ ವೀರ್ಯೇ ಭವ ತಾತ ಧನುರ್ಧರಃ॥ 1-241-25 (10399) 
ತಸ್ಮಾತ್ಸುಭದ್ರಾ ಚಕಮೇ ಪೌರುಷಾದ್ಭರತರ್ಷಭಂ।
ಸತ್ಯಸಂಧಸ್ಯ ರೂಪೇಣ ಚಾತುರ್ಯೇಣ ಚ ಮೋಹಿತಾ॥ 1-241-26 (10400) 
ಚಾರಣಾತಿಥಿಸಂಘಾನಾಂ ಗದಸ್ಯ ಚ ನಿಶಂಯ ಸಾ।
ಅದೃಷ್ಟೇ ಕೃತಭಾವಾಭೂತ್ಸುಭದ್ರಾ ಭರತರ್ಷಭೇ॥ 1-241-27 (10401) 
ಕೀರ್ತಯಂದದೃಶೇ ಯೋ ಯಃ ಕಥಂಚಿತ್ಕುರುಜಾಂಗಲಂ।
ತಂ ತಮೇವ ತದಾ ಭದ್ರಾ ಬೀಭತ್ಸುಂ ಸ್ಮ ಹಿ ಪೃಚ್ಛತಿ॥ 1-241-28 (10402) 
ಅಭೀಕ್ಷ್ಣಶ್ರವಣಾದೇವಮಭೀಕ್ಷ್ಣಪರಿಪೃಚ್ಛನಾತ್।
ಪ್ರತ್ಯಕ್ಷ ಇವ ಭದ್ರಾಯಾಃ ಪಾಂಡವಃ ಪ್ರತ್ಯಪದ್ಯತ॥ 1-241-29 (10403) 
ಭುಜೌ ಭುಜಗಸಂಕಾಶೌ ಜ್ಯಾಘಾತೇನ ಕಿಣೀಕೃತೌ।
ಪಾರ್ಥೋಽಯಮಿತಿ ಪಶ್ಯಂತ್ಯಾ ನಿಃಶಂಸಯಮಜಾಯತ॥ 1-241-30 (10404) 
ಯಥಾರೂಪಂ ಹಿ ಶುಶ್ರಾವ ಸುಭದ್ರಾ ಭರತರ್ಷಭಂ।
ತಥಾರೂಪಮವೇಕ್ಷ್ಯೈನಂ ಪರಾಂ ಪ್ರೀತಿಮವಾಪ ಸಾ॥ 1-241-31 (10405) 
ಸಾ ಕದಾಚಿದುಪಾಸೀನಂ ಪಪ್ರಚ್ಛ ಕುರುನಂದನಂ।
ಕಥಂ ದೇಶಾಶ್ಚ ಚರಿತಾ ನಾನಾಜನಪದಾಃ ಕಥಂ॥ 1-241-32 (10406) 
ಸರಾಂಸಿ ಸರಿತಶ್ಚೈವ ವನಾನಿ ಚ ಕಥಂ ಯತೇ।
ದಿಶಃ ಕಾಶ್ಚ ಕಥಂ ಪ್ರಾಪ್ತಾಶ್ಚರತಾ ಭವತಾ ಸದಾ॥ 1-241-33 (10407) 
ಸ ತಥೋಕ್ತಸ್ತದಾ ಭದ್ರಾಂ ಬಹುನರ್ಮಾಮೃತಂ ಬ್ರುವನ್।
ಉವಾಚ ಪರಮಪ್ರೀತಸ್ತಥಾ ಬಹುವಿಧಾಃ ಕಥಾಃ॥ 1-241-34 (10408) 
ನಿಶಣ್ಯ ವಿವಿಧಂ ತಸ್ಯ ಲೋಕೇ ಚರಿತಮಾತ್ಮನಃ।
ತಥಾ ಪರಿಗತೋ ಭಾವಃ ಕನ್ಯಾಯಾಃ ಸಮಪದ್ಯತ॥ 1-241-35 (10409) 
ಪರ್ವಸಂಧೌ ತು ಕಸ್ಮಿಂಶ್ಚಿತ್ಸುಭದ್ರಾ ಭರತರ್ಷಭಂ।
ರಹಸ್ಯೇಕಾಂತಮಾಸಾದ್ಯ ಹರ್ಷಮಾಣಾಽಭ್ಯಭಾಷತ॥ 1-241-36 (10410) 
ಯತಿನಾ ರಚತಾ ದೇಶಾನ್ಖಾಂಡವಪ್ರಸ್ಥವಾಸಿನೀ।
ಕಶ್ಚಿದ್ಭಗವತಾ ದೃಷ್ಟಾ ಪೃಥಾಽಸ್ಮಾಕಂ ಪಿತೃಷ್ವಸಾ॥ 1-241-37 (10411) 
ಭ್ರಾತೃಭಿಃ ಪ್ರೀಯತೇ ಸರ್ವೈರ್ದೃಷ್ಟಃ ಕಚ್ಚಿದ್ಯುಧಿಷ್ಠಿರಃ।
ಕಚ್ಚಿದ್ಧರ್ಮಪರೋ ಭೀಮೋ ಧರ್ಮರಾಜಸ್ಯ ಧೀಮತಃ॥ 1-241-38 (10412) 
ನಿವೃತ್ತಸಮಯಃ ಕಚ್ಚಿದಪರಾಧಾದ್ಧನಂಜಯಃ।
ನಿಯಮೇ ಕಾಮಭೋಗಾನಾಂ ವರ್ತಮಾನಃ ಪ್ರಿಯೇ ರತಃ॥ 1-241-39 (10413) 
ಕ್ವ ನು ಪಾರ್ಥಶ್ಚರತ್ಯದ್ಯ ಬಹಿಃ ಸ ವಸತೀರ್ವಸನ್।
ಸುಖೋಚಿತೋ ಹ್ಯದುಃಖಾರ್ಹೋ ದೀರ್ಘಬಾಹುರರಿಂದಮಃ॥ 1-241-40 (10414) 
ಕಚ್ಚಿಚ್ಛ್ರುತೋ ವಾ ದೃಷ್ಟೋ ವಾ ಪಾರ್ಥೋ ಭಗವತಾಽರ್ಜುನಃ।
ನಿಶಂಯ ವಚನಂ ತಸ್ಯಾಸ್ತಾಮುವಾಚ ಹಸನ್ನಿವ॥ 1-241-41 (10415) 
ಆರ್ಯಾ ಕುಶಲಿನೀ ಕುಂತೀ ಸಹಪುತ್ರಾ ಸಹಸ್ನುಷಾ।
ಪ್ರೀಯತೇ ಪಶ್ಯತೀ ಪುತ್ರಾನ್ಖಾಂಡವಪ್ರಸ್ಥ ಆಸತೇ॥ 1-241-42 (10416) 
ಅನುಜ್ಞಾತಶ್ಚ ಮಾತ್ರಾ ಚ ಸೋದರೈಶ್ಚ ಧನಂಜಯಃ।
ದ್ವಾರಕಾಮಾವಸತ್ಯೇಕೋ ಯತಿಲಿಂಗೇನ ಪಾಂಡವಃ॥ 1-241-43 (10417) 
ಪಶ್ಯಂತೀ ಸತತಂ ಕಸ್ಮಾನ್ನಾಭಿಜಾನಾಸಿ ಮಾಧವಿ।
ನಿಶಣ್ಯ ವಚನಂ ತಸ್ಯ ವಾಸುದೇವಸಹೋದರೀ॥ 1-241-44 (10418) 
ನಿಶ್ವಾಸಬಹುಲಾ ತಸ್ಥೌ ಕ್ಷಿತಿಂ ವಿಲಿಖತೀ ತದಾ।
ತತಃ ಪರಮಸಂಹೃಷ್ಟಃ ಸರ್ವಶಸ್ತ್ರಭೃತಾಂ ವರಃ॥ 1-241-45 (10419) 
ಅರ್ಜುನೋಽಹಮಿತಿ ಪ್ರೀತಸ್ತಾಮುವಾಚ ಧನಂಜಯಃ।
ಯಥಾ ತವ ಗತೋ ಭಾವಃ ಶ್ರವಣಾನ್ಮಯಿ ಭಾಮಿನಿ॥ 1-241-46 (10420) 
ತ್ವದ್ಗತಃ ಸತತಂ ಭಾವಸ್ತಥಾ ತವ ಗುಣೈರ್ಮಮ।
ಪ್ರಶಸ್ತೇಽಹನಿ ಧರ್ಮೇಣ ಭದ್ರೇ ಸ್ವಯಮಹಂ ವೃತಃ॥ 1-241-47 (10421) 
ಸತ್ಯವಾನಿವ ಸಾವಿತ್ರ್ಯಾ ಭವಿಷ್ಯಾಮಿ ಪತಿಸ್ತವ॥  1-241-48 (10422) 
ವೈಶಂಪಾಯನ ಉವಾಚ। 1-241-49x (1296) 
ಏವಮುಕ್ತ್ವಾ ತತಃ ಪಾರ್ಥಃ ಪ್ರವಿವೇಶ ಲತಾಗೃಹಂ।
ತತಃ ಸುಭದ್ರಾ ಲಲಿತಾ ಲಜ್ಜಾಭಾವಸಮನ್ವಿತಾ॥ 1-241-49 (10423) 
ಮುಮೋಹ ಶಯನೇ ದಿವ್ಯೇ ಶಯಾನಾ ನ ತಥೋಚಿತಾ।
ನಾಕರೋದ್ಯತಿಪೂಜಾಂ ಸಾ ಲಜ್ಜಾಭಾವಮುಪೇಯುಷೀ॥ 1-241-50 (10424) 
ಕನ್ಯಾಪುರೇ ತು ಯದ್ವೃತ್ತಂ ಜ್ಞಾತ್ವಾ ದಿವ್ಯೇನ ಚಕ್ಷುಷಾ।
ಶಶಾಸ ರುಕ್ಮಿಣೀಂ ಕೃಷ್ಣೋ ಭೋಜನಾದಿ ತದಾರ್ಜುನೇ॥ 1-241-51 (10425) 
ತದಾಪ್ರಭೃತಿ ತಾಂ ಭದ್ರಾಂ ಚಿಂತಯನ್ವೈ ಧನಂಜಯಃ।
ಆಸ್ತೇ ಸ್ಮ ಸ ತದಾಽಽರಾಮೇ ಕಾಮೇನ ಭೃಶಪೀಡಿತಃ॥ 1-241-52 (10426) 
ಸುಭದ್ರಾ ಚಾಪಿ ನ ಸ್ವಸ್ಥಾ ಪಾರ್ಥಂ ಪ್ರತಿ ಬಭೂವ ಸಾ।
ಕೃಶಾ ವಿವರ್ಣವದನಾ ಚಿಂತಾಶೋಕಪರಾಯಣಾ॥ 1-241-53 (10427) 
ನಿಶ್ವಾಸಪರಮಾ ಭದ್ರಾ ಮಾನಸೇನ ಮನಸ್ವಿನೀ।
ನ ಶಯ್ಯಾಸನಭೋಗೇಷು ರತಿಂ ವಿಂದತಿ ಕೇನಚಿತ್॥ 1-241-54 (10428) 
ನ ನಕ್ತಂ ನ ದಿವಾ ಶೇತೇ ಬಭೂವೋನ್ಮತ್ತದರ್ಶನಾ।
ಏವಂ ಶೋಕಪರಾಂ ಭದ್ರಾಂ ದೇವೀ ವಾಕ್ಯಮಥಾಬ್ರವೀತ್। 
ಮಾ ಶೋಕಂ ಕುರು ವಾರ್ಷ್ಣೇಯಿ ಧೃತಿಮಾಲಂಬ್ಯ ಶೋಭನೇ॥  1-241-55 (10429) 
ರುಕ್ಮಿಣ್ಯೇವಂ ಸುಭದ್ರಾಂ ತಾಂ ಕೃಷ್ಣಸ್ಯಾನುಮತೇ ತದಾ।
ರಹೋಗತ್ಯ ತದಾ ಶ್ವಶ್ರೂಂ ದೇವಕೀಂ ವಾಕ್ಯಮಬ್ರವೀತ್॥ 1-241-56 (10430) 
ಅರ್ಜುನೋ ಯತಿರೂಪೇಣ ಹ್ಯಾಗತಃ ಸುಸಮಾಹಿತಃ।
ಕನ್ಯಾಪುರಮಥಾವಿಶ್ಯ ಪೂಜಿತೋ ಭದ್ರಯಾ ಮುದಾ॥ 1-241-57 (10431) 
ತಂ ವಿದಿತ್ವಾ ಸುಭದ್ರಾಪಿ ಲಜ್ಜಯಾ ಪರಿಮೋಹಿತಾ।
ದಿವಾನಿಶಂ ಶಯಾನಾ ಸಾ ನಾಕರೋದ್ಭೋಜನಾದಿಕಂ॥ 1-241-58 (10432) 
ಏವಮುಕ್ತಾ ತಯಾ ದೇವೀ ಭದ್ರಾಂ ಶೋಕಪರಾಯಣಾಂ।
ತತ್ಸಮೀಪಂ ಸಮಾಗತ್ಯ ಶ್ಲಕ್ಷ್ಣಂ ವಾಕ್ಯಮಥಾಬ್ರವೀತ್॥ 1-241-59 (10433) 
ಮಾ ಶೋಕಂ ಕುರು ವಾರ್ಷ್ಣೇಯಿ ಧೃತಿಮಾಲಂಬ್ಯ ಶೋಭನೇ।
ರಾಜ್ಞೇ ನಿವೇದಯಿತ್ವಾಪಿ ವಸುದೇವಾಯ ಧೀಮತೇ॥ 1-241-60 (10434) 
ಕೃಷ್ಣಾಯಾಪಿ ತಥಾ ಭದ್ರೇ ಪ್ರಹರ್ಷಂ ಕಾರಯಾಮಿ ತೇ।
ಪಶ್ಚಾಜ್ಜಾನಾಮಿ ತೇ ವಾರ್ತಾಂ ಮಾ ಶೋಕಂ ಕುರು ಭಾಮಿನಿ॥ 1-241-61 (10435) 
ಏವಮುಕ್ತ್ವಾ ತು ಸಾ ಮಾತಾ ಭದ್ರಾಯಾಃ ಪ್ರಿಯಕಾರಿಣೀ।
ನಿವೇದಯಾಮಾಸ ತದಾ ಭದ್ರಾಮಾನಕದುಂದುಭೇಃ॥ 1-241-62 (10436) 
ರಹಸ್ಯೇಕಾಸನಾ ತತ್ರ ಭದ್ರಾಽಸ್ವಸ್ಥೇತಿ ಚಾಬ್ರವೀತ್।
ಆರಾಮೇ ತು ಯತಿಃ ಶ್ರೀಮಾನರ್ಜುನಶ್ಚೇತಿ ನಃ ಶ್ರುತಂ॥ 1-241-63 (10437) 
ಅಕ್ರೂರಾಯ ಚ ಕೃಷ್ಮಾಯ ಆಹುಕಾಯ ಚ ಸಾತ್ಯೇಕಃ।
ನಿವೇದ್ಯತಾಂ ಮಹಾಪ್ರಾಜ್ಞ ಶ್ರೋತವ್ಯಂ ಯದಿ ಬಾಂಧವೈಃ॥ 1-241-64 (10438) 
ವೈಶಂಪಾಯನ ಉವಾಚ। 1-241-65x (1297) 
ವಸುದೇವಸ್ತು ತಚ್ಛ್ರುತ್ವಾ ಅಕ್ರೂರಾಹುಕಯೋಸ್ತಥಾ।
ನಿವೇದಯಿತ್ವಾ ಕೃಷ್ಣೇನ ಮಂತ್ರಯಾಮಾಸ ತೈಸ್ತದಾ॥ 1-241-65 (10439) 
ಇದಂ ಕಾರ್ಯಮಿದಂ ಕೃತ್ಯಮಿದಮೇವೇತಿ ನಿಶ್ಚಿತಃ।
ಅಕ್ರೂರಶ್ಚೋಗ್ರಸೇನಶ್ಚ ಸಾತ್ಯಕಿಶ್ಚ ಗದಸ್ತಥಾ॥ 1-241-66 (10440) 
ಪೃಥುಶ್ರವಾಶ್ಚ ಕೃಷ್ಣಶ್ಚ ಸಹಿತಾಃ ಶಿನಿನಾ ಮುಹುಃ।
ರುಕ್ಮಿಣೀ ಸತ್ಯಭಾಮಾ ಚ ದೇವಕೀ ರೋಹಿಣೀ ತಥಾ॥ 1-241-67 (10441) 
ವಸುದೇವೇನ ಸಹಿತಾಃ ಪುರೋಹಿತಮತೇ ಸ್ಥಿತಾಃ।
ವಿವಾಹಂ ಮಂತ್ರಯಾಮಾಸುರ್ದ್ವಾದಶೇಽಹನಿ ಭಾರತ॥ 1-241-68 (10442) 
ಅಜ್ಞಾತಂ ರೌಹಿಣೇಯಸ್ಯ ಉದ್ಧವಸ್ಯ ಚ ಭಾರತ।
ವಿವಾಹಂ ತು ಸುಭದ್ರಾಯಾಃ ಕರ್ತುಕಾಮೋ ಗದಾಗ್ರಜಃ॥ 1-241-69 (10443) 
ಮಹಾದೇವಸ್ಯ ಪೂಜಾರ್ಥಂ ಮಹೋತ್ಸವ ಇತಿ ಬ್ರುವನ್।
ಚತುಸ್ತ್ರಿಂಶದಹೋರಾತ್ರಂ ಸುಭದ್ರಾರ್ತಿಪ್ರಶಾಂತಯೇ॥ 1-241-70 (10444) 
ನಗರೇ ಘೋಷಯಾಸ ಹಿತಾರ್ಥಂ ಸವ್ಯಸಾಚಿನಃ।
ಇತಶ್ಚತುರ್ಥೇ ತ್ವಹನಿ ಅಂತರ್ದ್ವೀಪಂ ತು ಗಂಯತಾಂ॥ 1-241-71 (10445) 
ಸದಾರೈಃ ಸಾನುಯಾತ್ರೈಶ್ಚ ಸಪುತ್ರೈಃ ಸಹಬಾಧವೈಃ।
ಗಂತವ್ಯಂ ಸರ್ವವರ್ಮೈಶ್ಚ ಗಂತವ್ಯಂ ಸರ್ವಯಾದವೈಃ॥ 1-241-72 (10446) 
ಏವಮುಕ್ತಾಸ್ತು ತೇ ಸರ್ವೇ ತಥಾ ಚಕ್ರುಶ್ಚ ಸರ್ವಶಃ।
ತತಃ ಸರ್ವದಶಾರ್ಹಾಣಾಮಂತರ್ದ್ವೀಪೇ ಚ ಭಾರತ॥ 1-241-73 (10447) 
ಚತುಸ್ತ್ರಿಂಶದಹೋರಾತ್ರಂ ಬಭೂವ ಪರಮೋತ್ಸವಃ।
ಕೃಷ್ಣರಾಮಾಹುಕಾಕ್ರೂರಪ್ರದ್ಯುಂನಶಿನಿಸತ್ಯಕಾಃ॥ 1-241-74 (10448) 
ಸಮುದ್ರಂ ಪ್ರಯಯುರ್ಹೃಷ್ಟಾಃ ಕುಕುರಾಂಧಕವೃಷ್ಣಯಃ।
ಯುಕ್ತಯಂತ್ರಪತಾಕಾಭಿರ್ವೃಷ್ಣಯೋ ಬ್ರಾಹ್ಮಣೈಃ ಸಹ॥ 1-241-75 (10449) 
ಸಮುದ್ರಂ ಪ್ರಯಯುರ್ನೌಭಿಃ ಸರ್ವೇ ಪುರನಿವಾಸಿನಃ।
ತತಸ್ತ್ವರಿತಮಾಗತ್ಯ ದಾಶಾರ್ಹಗಣಪೂಜಿತಂ॥ 1-241-76 (10450) 
ಸುಭದ್ರಾ ಪುಂಡರೀಕಾಕ್ಷಮಬ್ರವೀದ್ಯತಿಶಾಸನಾತ್।
ಕೃತ್ಯವಾಂದ್ವಾದಶಾಹಾನಿ ಸ್ಥಾತಾ ಸ ಭಗವಾನಿಹ॥ 1-241-77 (10451) 
ತಿಷ್ಠತಸ್ತಸ್ಯ ಕಃ ಕುರ್ಯಾದುಪಸ್ಥಾನವಿಧಿಂ ಸದಾ।
ತಮುವಾಚ ಹೃಷೀಕೇಶಃ ಕಸ್ತ್ವದನ್ಯೋ ವಿಶೇಷತಃ॥ 1-241-78 (10452) 
ತಮೃಷಿಂ ಪ್ರತ್ಯುಪಸ್ಥಾತುಮಿತೋ ನಾರ್ಹತಿ ಮಾಧವಿ।
ತ್ವಮೇವಾಸ್ಮನ್ಮತೇನಾದ್ಯ ಮಹರ್ಷೇರ್ವಶವರ್ತಿನೀ॥ 1-241-79 (10453) 
ಕುರು ಸರ್ವಾಣಿ ಕಾರ್ಯಾಣಿ ಕೀರ್ತಿಂ ಧರ್ಮಮವೇಕ್ಷ್ಯ ಚ।
ತಸ್ಯ ಚಾತಿಥಿಮುಖ್ಯಸ್ಯ ಸರ್ವೇಷಾಂ ಚ ತಪಸ್ವಿನಾಂ॥ 1-241-80 (10454) 
ಸಂವಿಧಾನಪರಾ ಭದ್ರೇ ಭವ ತ್ವಂ ವಶವರ್ತಿನೀ॥  1-241-81 (10455) 
ವೈಶಂಪಾಯನ ಉವಾಚ। 1-241-82x (1298) 
ಏವಮಾದಿಶ್ಯ ಭಿಕ್ಷಾಂ ಚ ಭದ್ರಾಂ ಚ ಮಧುಸೂದನಃ।
ಯಯೌ ಶಂಖಪ್ರಣಾದೇನ ಭೇರೀಣಾಂ ನಿಸ್ವನೇನ ಚ॥ 1-241-82 (10456) 
ತತಸ್ತು ದ್ವೀಪಮಾಸಾದ್ಯ ದಾನಧರ್ಮಪರಾಯಣಾಃ।
ಉಗ್ರಸೇನಮುಖಾಶ್ಚಾನ್ಯೇ ವಿಜಹುಃ ಕುಕುರಾಂಧಕಾಃ॥ 1-241-83 (10457) 
ಪಟಹಾನಾಂ ಪ್ರಣಾದೈಶ್ಚ ಭೇರೀಣಾಂ ನಿಸ್ವನೇನ ಚ।
ಸಪ್ತಯೋಜನವಿಸ್ತಾರ ಆಯತೋ ದಶಯೋಜನಂ॥ 1-241-84 (10458) 
ಬಭೂವ ಸ ಮಹಾದ್ವೀಪಃ ಸಪರ್ವತಮಹಾವನಃ।
ಸೇತುಪುಷ್ಕರಿಣೀಜಾಲೈರಾಕ್ರೀಡಃ ಸರ್ವಸಾತ್ವತಾಂ॥ 1-241-85 (10459) 
ವಾಪೀಪಲ್ವಲಸಂಘೈಶ್ಚ ಕಾನನೈಶ್ಚ ಮನೋರಮೈಃ।
ವಾಸುದೇವಸ್ಯ ಕ್ರೀಡಾರ್ಥಂ ಯೋಗ್ಯಃ ಸರ್ವಪ್ರಹರ್ಷತಃ॥ 1-241-86 (10460) 
ಕುಕುರಾಂಧಕವೃಷ್ಣೀನಾಂ ತಥಾ ಪ್ರಿಯಕರಸ್ತದಾ।
ಬಭೂವ ಪರಮೋಪೇತಸ್ತ್ರಿವಿಷ್ಟಪ ಇವಾಪರಃ॥ 1-241-87 (10461) 
ಚತುಸ್ತ್ರಿಂಶದಹೋರಾತ್ರಂ ದಾನಧರ್ಮಪರಾಯಣಾಃ।
ಉಗ್ರಸೇನಮುಖಾಃ ಸರ್ವೇ ವಿಜಹುಃ ಕುಕುರಾಂಧಕಾಃ॥ 1-241-88 (10462) 
ವಿಚಿತ್ರಮಾಲ್ಯಾಭರಣಾಶ್ಚಿತ್ರಗಂಧಾನುಲೇಪನಾಃ।
ವಿಹಾರಾಭಿಗತಾಃ ಸರ್ವೇ ಯಾದವಾ ಹರ್ಷಸಂಯುತಾಃ॥ 1-241-89 (10463) 
ಸುನೃತ್ತಗೀತವಾದಿತ್ರೈ ರಮಮಾಣಾಸ್ತದಾಽಭವನ್।
ಪ್ರತಿಯಾತೇ ದಶಾರ್ಹಾಣಾಮೃಷಭೇ ಶಾರ್ಂಗಧನ್ವನಿ। 
ಸುಭಧ್ರೋದ್ವಾಹನಂ ಪಾರ್ಥಃ ಪ್ರಾಪ್ತಕಾಲಮಮನ್ಯತ॥ ॥  1-241-90 (10464) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸುಭದ್ರಾಹರಣಪರ್ವಣಿ ಏಕಚತ್ವಾರಿಂಶದಧಿಕದ್ವಿಶತತಮೋಽಧ್ಯಾಯಃ॥ 241 ॥




ಆದಿಪರ್ವ - ಅಧ್ಯಾಯ 242

॥ ಶ್ರೀಃ ॥

1.242. ಅಧ್ಯಾಯಃ 242 

Mahabharata - Adi Parva - Chapter Topics

ಸುಭದ್ರಾವಿವಾಹಃ॥ 1 ॥

Mahabharata - Adi Parva - Chapter Text

1-242-0 (10465) 
ವೈಶಂಪಾಯನ ಉವಾಚ। 1-242-0x (1299) 
ಕುಕುರಾಂಧಕವೃಷ್ಣೀನಾಮಪಯಾನಂ ಚ ಪಾಂಡವಃ।
ವಿನಿಶ್ಚಿತ್ಯ ತತಃ ಪಾರ್ಥಃ ಸುಭದ್ರಾಮಿದಮಬ್ರವೀತ್॥ 1-242-1 (10466) 
ಶೃಣು ಭದ್ರೇ ಯಥಾಶಾಸ್ತ್ರಂ ಹಿತಾರ್ಥಂ ಮುನಿಭಿಃ ಕೃತಂ।
ವಿವಾಹಂ ಬಹುಧಾ ಸತ್ಸು ವರ್ಣಾನಾಂ ಧರ್ಮಸಂಯುತಂ॥ 1-242-2 (10467) 
ಕನ್ಯಾಯಾಸ್ತು ಪಿತಾ ಭ್ರಾತಾ ಮಾತಾ ಮಾತುಲ ಏವ ವಾ।
ಪಿತುಃ ಪಿತಾ ಪಿತುರ್ಭ್ರಾತಾ ದಾನೇ ತು ಪ್ರಭುತಾಂ ಗತಃ॥ 1-242-3 (10468) 
ಮಹೋತ್ಸವಂ ಪಶುಪತೇರ್ದ್ರಷ್ಟುಕಾಮಃ ಪಿತಾ ತವ।
ಅಂತರ್ದ್ವೀಪಂ ಗತೋ ಭದ್ರೇ ಪುತ್ರೈಃ ಪೌತ್ರೈಃ ಸಬಾಂಧವೈಃ॥ 1-242-4 (10469) 
ಮಮ ಚೈವ ವಿಶಾಲಾಕ್ಷಿ ವಿದೇಶಸ್ಥಾ ಹಿ ಬಾಂಧವಾಃ।
ತಸ್ಮಾತ್ಸುಭದ್ರೇ ಗಾಂಧರ್ವೋ ವಿವಾಹಃ ಪಂಚಮಃ ಸ್ಮೃತಃ॥ 1-242-5 (10470) 
ಸಮಾಗಮೇ ತು ಕನ್ಯಾಯಾಃ ಕ್ರಿಯಾಃ ಪ್ರೋಕ್ತಾಶ್ಚತುರ್ವಿಧಾಃ।
ತೇಷಾಂ ಪ್ರವೃತ್ತಿಂ ಸಾಧೂನಾಂ ಶೃಣು ಮಾಧವಿ ತದ್ಯಥಾ॥ 1-242-6 (10471) 
ವರಮಾಹೂಯ ವಿಧಿನಾ ಪಿತ್ರಾ ದತ್ತಾ ತಥಾರ್ಥಿನೇ।
ಸಾ ಪತ್ನೀ ತು ಪರೈರುಕ್ತಾ ಸಾ ವಶ್ಯಾ ತು ಪತಿವ್ರತಾ॥ 1-242-7 (10472) 
ಭೃತ್ಯಾನಾಂ ಭರಣಾರ್ಥಾಯ ಆತ್ಮನಃ ಪೋಷಣಾಯ ಚ।
ದಾನೇ ಗೃಹೀತಾ ಯಾ ನಾರೀ ಸಾ ಭಾರ್ಯೇತಿ ಸ್ಮೃತಾ ಬುಧೈಃ॥ 1-242-8 (10473) 
ಧರ್ಮತೋ ವರಯಿತ್ವಾ ತು ಆನೀಯ ಸ್ವಂ ನಿವೇಶನಂ।
ನ್ಯಾಯೇನ ದತ್ತಾತಾರುಣ್ಯೇ ದಾರಾಃ ಪಿತೃಕೃತಾಃ ಸ್ಮೃತಾಃ॥ 1-242-9 (10474) 
ಗಾಂಧರ್ವೇಣ ವಿವಾಹೇನ ರಾಗಾತ್ಪುತ್ರಾರ್ಥಕಾರಣಾತ್।
ಆತ್ಮನಾಽನುಗೃಹೀತಾ ಯಾ ವಶ್ಯಾ ಸಾ ತು ಪ್ರಜಾವತೀ॥ 1-242-10 (10475) 
ಜನಯೇದ್ಯಾ ತು ಭರ್ತಾರಂ ಜಾಯಾ ಇತ್ಯೇವ ನಾಮತಃ।
ಪತ್ನೀ ಭಾರ್ಯಾ ಚ ದಾರಾಶ್ಚ ಜಾಯಾ ಚೇತಿ ಚತುರ್ವಿಧಾಃ॥ 1-242-11 (10476) 
ಚತಸ್ರ ಏವಾಗ್ನಿಸಾಕ್ಷ್ಯಾಃ ಕ್ರಿಯಾಯುಕ್ತಾಶ್ಚ ಧರ್ಮತಃ।
ಗಾಂಧರ್ವಸ್ತು ಕ್ರಿಯಾಹೀನೋ ರಾಗಾದೇವ ಪ್ರವರ್ತತೇ॥ 1-242-12 (10477) 
ಸಕಾಮಾಯಾಃ ಸಕಾಮೇನ ನಿರ್ಮಂತ್ರೋ ರಹಸಿ ಸ್ಮೃತಃ।
ಮಯೋಕ್ತಮಕ್ರಿಯಂ ಚಾಪಿ ಕರ್ತವ್ಯಂ ಮಾಧವಿ ತ್ವಯಾ॥ 1-242-13 (10478) 
ಅಯನಂ ಚೈವ ಮಾಸಶ್ಚ ಋತುಃ ಪಕ್ಷಸ್ತಥಾ ತಿಥಿಃ।
ಕರಣಂ ಚ ಮುಹೂರ್ತಂ ಚ ಲಗ್ನಸಂಪತ್ತಥೈವ ಚ॥ 1-242-14 (10479) 
ವಿವಾಹಸ್ಯ ವಿಶಾಲಾಕ್ಷಿ ಪ್ರಶಸ್ತಂ ಚೋತ್ತರಾಯಣಂ।
ವೈಶಾಖಶ್ಚೈವ ಮಾಸಾನಾಂ ಪಕ್ಷಾಣಾಂ ಶುಕ್ಲ ಏವ ಚ॥ 1-242-15 (10480) 
ನಕ್ಷತ್ರಾಣಾಂ ತಥಾ ಹಸ್ತಸ್ತೃತೀಯಾ ಚ ತಿಥಿಷ್ವಪಿ।
ಲಗ್ನೋ ಹಿ ಮಕರಃ ಶ್ರೇಷ್ಠಃ ಕರಣಾನಾಂ ಬವಸ್ತಥಾ॥ 1-242-16 (10481) 
ಮೈತ್ರೋ ಮುಹೂರ್ತೋ ವೈವಾಹ್ಯ ಆವಯೋಃ ಶುಭಕರ್ಮಣಿ।
ಸರ್ವಸಂಪದಿಯಂ ಭದ್ರೇ ಅದ್ಯ ರಾತ್ರೌ ಭವಿಷ್ಯತಿ॥ 1-242-17 (10482) 
ಭಗವಾನಸ್ತಮಭ್ಯೇತಿ ಆದಿತ್ಯಸ್ತಪತಾಂ ವರಃ।
ರಾತ್ರೌ ವಿವಾಹಕಾಲೋಽಯಂ ಭವಿಷ್ಯತಿ ನ ಸಂಶಯಃ॥ 1-242-18 (10483) 
ನಾರಾಯಣೋಽಪಿ ಸರ್ವಜ್ಞೋ ನಾವಬುಧ್ಯೇತ ವಿಶ್ವಕೃತ್।
ಧರ್ಮಸಂಕಟಮಾಪನ್ನೇ ಕಿಂ ನು ಕೃತ್ವಾ ಸುಖಂ ಭವೇತ್॥ 1-242-19 (10484) 
ಮನೋಭವೇನ ಕಾಮೇನ ಮೋಹಿತಂ ಮಾಂ ಪ್ರಲಾಪಿನಂ।
ಪ್ರತಿವಾಕ್ಯಂ ಚ ಮೇ ದೇವಿ ಕಿಂ ನ ವಕ್ಷ್ಯಸಿ ಮಾಧವಿ॥ 1-242-20 (10485) 
ವೈಶಂಪಾಯನ ಉವಾಚ। 1-242-21x (1300) 
ಅರ್ಜುನಸ್ಯ ವಚಃ ಶ್ರುತ್ವಾ ಚಿಂತಯಂತೀ ಜನಾರ್ದನಂ।
ನೋವಾಚ ಕಿಂಚಿದ್ವಚನಂ ಬಾಷ್ಪದೂಷಿತಲೋಚನಾ॥ 1-242-21 (10486) 
ರಾಗೋನ್ಮಾದಪ್ರಲಾಪೀ ಸನ್ನರ್ಜುನೋ ಜಯತಾಂ ವರಃ।
ಚಿಂತಯಾಮಾಸ ಪಿತರಂ ಪ್ರವಿಶ್ಯ ಚ ಲತಾಗೃಹಂ॥ 1-242-22 (10487) 
ಚಿಂತಯಾನಂ ತು ಕೌಂತೇಯಂ ಮತ್ವಾ ಶಚ್ಯಾ ಶಚೀಪತಿಃ।
ಸಹಿತೋ ನಾರದಾದ್ಯೈಶ್ಚ ಮುನಿಭಿಶ್ಚ ಮಹಾಮನಾಃ॥ 1-242-23 (10488) 
ಗಂಧರ್ವೈರಪ್ಸರೋಭಿಶ್ಚ ಚಾರಣೈಶ್ಚಾಪಿ ಗುಹ್ಯಕೈಃ।
ಅರುಂಧತ್ಯಾ ವಸಿಷ್ಠೇನ ಹ್ಯಾಜಗಾಮ ಕುಶಸ್ಥಲೀಂ॥ 1-242-24 (10489) 
ಚಿಂತಿತಂ ಚ ಸುಭದ್ರಾಯಾಶ್ಚಿಂತಯಿತ್ವಾ ಜನಾರ್ದನಃ।
ನಿದ್ರಯಾಪಹೃತಜ್ಞಾನಂ ರೌಹಿಣೇಯಂ ವಿನಾ ತದಾ॥ 1-242-25 (10490) 
ಸಹಾಕ್ರೂರೇಣ ಶಿನಿನಾ ಸತ್ಯಕೇನ ಗದೇನ ಚ।
ವಸುದೇವೇನ ದೇವಕ್ಯಾ ಆಹೂಕೇನ ಚ ಧೀಮತಾ॥ 1-242-26 (10491) 
ಆಜಗಾಮ ಪುರೀಂ ರಾತ್ರೌ ದ್ವಾರಕಾಂ ಸ್ವಜನೈರ್ವೃತಃ।
ಪೂಜಯಿತ್ವಾ ತು ದೇವೇಶೋ ನಾರದಾದೀನ್ಮಹಾಯಶಾಃ॥ 1-242-27 (10492) 
ಕುಶಲಪ್ರಶ್ನಮುಕ್ತ್ವಾ ತು ದೇವೇಂದ್ರೇಣಾಭಿಯಾಚಿತಃ।
ವೈವಾಹಿಕೀಂ ಕ್ರಿಯಾಂ ಕೃಷ್ಣಃ ಸ ತಥೇತ್ಯೇವಮುಕ್ತವಾನ್॥ 1-242-28 (10493) 
ಆಹುಕೋ ವಸುದೇವಶ್ಚ ಸಹಾಕ್ರೂರಃ ಸಸಾತ್ಯಕಿಃ।
ಅಭಿಪ್ರಣಂಯ ಶಿರಸಾ ಪಾಕಶಾಸನಮಬ್ರುವನ್। 
ದೇವದೇವ ನಮಸ್ತೇಸ್ತು ಲೋಕನಾಥ ಜಗತ್ಪತೇ॥  1-242-29 (10494) 
ವಯಂ ಧನ್ಯಾಃ ಸ್ಮ ಸಹಿತೈರ್ಬಾಂಧವೈಃ ಸಹಿತಾಃ ಪ್ರಭೋ।
ಕೃತಪ್ರಸಾದಾಸ್ತು ವಯಂ ತವ ವಾಕ್ಯೇನ ವಿಶ್ವಜಿತ್॥ 1-242-30 (10495) 
ವೈಶಂಪಾಯನ ಉವಾಚ। 1-242-31x (1301) 
ಏವಮುಕ್ತ್ವಾ ಪ್ರಸಾದ್ಯೈನಂ ಪೂಜಯಿತ್ವಾ ಪ್ರಯತ್ನತಃ।
ಮಹೇಂದ್ರಶಾಸನಾತ್ಸರ್ವೇ ಸಹಿತಾ ಋಷಿಭಿಸ್ತದಾ॥ 1-242-31 (10496) 
ವಿವಾಹಂ ಕಾರಯಾಮಾಸುಃ ಶಕ್ರಪುತ್ರಸ್ಯ ಶಾಸ್ತ್ರತಃ।
ಅರುಂಧತೀ ಶಚೀ ದೇವೀ ರುಗ್ಮಿಣೀ ದೇವಕೀ ತಥಾ॥ 1-242-32 (10497) 
ದಿವ್ಯಸ್ತ್ರೀಭಿಶ್ಚ ಸಹಿತಾಃ ಸುಭದ್ರಾಯಾಃ ಶುಭಾಃ ಕ್ರಿಯಾಃ।
ಅರ್ಜುನೇಽಪಿ ತಥಾ ಸರ್ವಾಃ ಕ್ರಿಯಾ ಭದ್ರಾಃ ಪ್ರಯೋಜಯನ್॥ 1-242-33 (10498) 
ಮಹರ್ಷಿಃ ಕಾಶ್ಯಪೋ ಹೋತಾ ಸದಸ್ಯಾ ನಾರದಾದಯಃ।
ಪುಣ್ಯಾಶಿಷಃ ಪ್ರಯೋಕ್ತಾರಃ ಸರ್ವೇ ತೇ ಹಿ ತದಾರ್ಜುನೇ॥ 1-242-34 (10499) 
ಅಭಿಷೇಕಂ ತದಾ ಕೃತ್ವಾ ಮಹೇಂದ್ರಃ ಪಾಕಶಾಸನಿಂ।
ಲೋಕಪಾಲೈಸ್ತು ಸಹಿತಃ ಸರ್ವದೇವೈರಭಿಷ್ಟುತಃ॥ 1-242-35 (10500) 
ಕಿರೀಟಾಂಗದಹಾರಾದ್ಯೈರ್ಹಸ್ತಾಭರಣಕುಂಡಲೈಃ।
ಭೂಷಯಿತ್ವಾ ತದಾ ಪಾರ್ಥಂ ದ್ವಿತೀಯಮಿವ ವಾಸವಂ॥ 1-242-36 (10501) 
ಪುತ್ರಂ ಪರಿಷ್ವಜ್ಯ ತದಾ ಪ್ರೀತಿಮಾಪ ಪುರಂದರಃ।
ಶಛೀ ದೇವೀ ತದಾ ಭದ್ರಾಮರುಂಧತ್ಯಾದಿಭಿಸ್ತಥಾ॥ 1-242-37 (10502) 
ಕಾರಯಾಮಾಸ ವೈವಾಹ್ಯಮಂಗಲಾನ್ಯಾದವಸ್ತ್ರಿಯಃ।
ಸಹಾಪ್ಸರೋಭಿರ್ಮುದಿತಾ ಭೂಷಯಿತ್ವಾ ಸ್ವಭೂಷಣೈಃ॥ 1-242-38 (10503) 
ಪೌಲೋಮೀಮಿವ ಮನ್ಯಂತೇ ಸುಭದ್ರಾಂ ತತ್ರ ಯೋಷಿತಃ।
ತತೋ ವಿವಾಹೋ ವವೃಧೇ ಕೃತಃ ಸರ್ವಗುಣಾನ್ವಿತಃ॥ 1-242-39 (10504) 
ತಸ್ಯಾಃ ಪಾಣಿಂ ಗೃಹೀತ್ವಾ ತು ಮಂತ್ರೈರ್ಹೋಮಪುರಸ್ಕೃತಂ।
ಸುಭದ್ರಯಾ ಬಭೌ ಜಿಷ್ಣುಃ ಶಚ್ಯಾ ಇವ ಶಚೀಪತಿಃ॥ 1-242-40 (10505) 
ಸಾ ಜಿಷ್ಣುಮಧಿಕಂ ಭೇಜೇ ಸುಭದ್ರಾ ಚಾರುದರ್ಶನಾ।
ಪಾರ್ಥಸ್ಯ ಸದೃಶೀ ಭದ್ರಾ ರೂಪೇಣ ವಯಸಾ ತಥಾ॥ 1-242-41 (10506) 
ಸುಭದ್ರಾಯಾಶ್ಚ ಪಾರ್ಥೋಽಪಿ ಸದೃಶೋ ರೂಪಲಕ್ಷಣೈಃ।
ಇತ್ಯೂಚುಶ್ಚ ತದಾ ದೇವಾಃ ಪ್ರೀತಾಃ ಸೇಂದ್ರಪುರೋಗಮಾಃ॥ 1-242-42 (10507) 
ಏವಂ ನಿವೇಶ್ಯ ದೇವಾಸ್ತೇ ಗಂಧರ್ವೈಃ ಸಾಪ್ಸರೋಗಣೈಃ।
ಆಮಂತ್ರ್ಯ ಯಾದವಾಃ ಸರ್ವೇ ವಿಪ್ರಜಗ್ಮುರ್ಯಥಾಗತಂ॥ 1-242-43 (10508) 
ಯಾದವಾಃ ಪಾರ್ಥಮಾಮಂತ್ರ್ಯ ಅಂತರ್ದ್ವೀಪಂ ಗತಾಸ್ತದಾ।
ವಾಸುದೇವಸ್ತದಾ ಪಾರ್ಥಮುವಾಚ ಯದುನಂದನಃ॥ 1-242-44 (10509) 
ದ್ವಾವಿಂಶದ್ದಿವಸಾನ್ಪಾರ್ಥ ಇಹೋಷ್ಯ ಭರತರ್ಷಭ।
ಮಾಮಕಂ ರಥಮಾರುಹ್ಯ ಶೈಬ್ಯಸುಗ್ರೀವಯೋಜಿತಂ॥ 1-242-45 (10510) 
ಸುಭದ್ರಯಾ ಸುಖಂ ಪಾರ್ಥ ಖಾಂಡವಪ್ರಸ್ಥಮಾವಿಶ।
ಯಾದವೈಃ ಸಹಿತಃ ಪಶ್ಚಾದಾಗಮಿಷ್ಯಾಮಿ ಭಾರತ। 
ಯತಿವೇಷೇಣ ನಿಯತೋ ವಸ ತ್ವಂ ರುಕ್ಮಿಣೀಗೃಹೇ॥  1-242-46 (10511) 
ವೈಶಂಪಾಯನ ಉವಾಚ। 1-242-47x (1302) 
ಏವಮುಕ್ತ್ವಾ ಪ್ರಚಕ್ರಾಮ ಅಂತರ್ದ್ವೀಪಂ ಜನಾರ್ದನಃ।
ಕೃತೋದ್ವಾಹಸ್ತತಃ ಪಾರ್ಥಃ ಕೃತಕಾರ್ಯೋಽಭವತ್ತದಾ॥ 1-242-47 (10512) 
ತಸ್ಯಾಂ ಚೋಪಗತೋ ಭಾವಃ ಪಾರ್ಥಸ್ಯ ಸುಮಹಾತ್ಮನಃ।
ತಸ್ಮಿನ್ಭಾವಃ ಸುಭದ್ರಾಯಾ ಅನ್ಯೋನ್ಯಂ ಸಮವರ್ಧತ॥ 1-242-48 (10513) 
ಸ ತಥಾ ಯುಯುಜೇ ವೀರೋ ಭದ್ರಯಾ ಭರತರ್ಷಭಃ।
ಅಭಿನಿಷ್ಪನ್ನಯಾ ರಾಮಃ ಸೀತಯೇವ ಸಮನ್ವಿತಃ॥ 1-242-49 (10514) 
ಅಪಿ ಜಿಷ್ಣುರ್ವಿಜಜ್ಞೇ ತಾಂ ಹ್ರೀಂ ಶ್ರಿಯಂ ಸನ್ನತಿಕ್ರಿಯಾಂ।
ದೇವತಾನಾಂ ವರಸ್ತ್ರೀಣಾಂ ರೂಪೇಣ ಸದೃಶೀಂ ಸತೀಂ॥ 1-242-50 (10515) 
ಸ ಪ್ರಕೃತ್ಯಾ ಶ್ರಿಯಾ ದೀಪ್ತ್ಯಾ ಸಂದಿದೀಪೇ ತಯಾಽಧಿಕಂ।
ಉದ್ಯತ್ಸಹಸ್ರದೀಪ್ತಾಂಶುಃ ಶರದೀವ ದಿವಾಕರಃ॥ 1-242-51 (10516) 
ಸಾ ತು ತಂ ಮನುಜವ್ಯಾಘ್ರಮನುರಕ್ತಾ ಯಶಸ್ವಿನೀ।
ಕನ್ಯಾಪುರಗತಾ ಭೂತ್ವಾ ತತ್ಪರಾ ಸಮಪದ್ಯತ॥ ॥ 1-242-52 (10517) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸುಭದ್ರಾಹರಣಪರ್ವಣಿ ದ್ವಿಚತ್ವಾರಿಂಶದಧಿಕದ್ವಿಶತತಮೋಽಧ್ಯಾಯಃ॥ 242 ॥




ಆದಿಪರ್ವ - ಅಧ್ಯಾಯ 243

॥ ಶ್ರೀಃ ॥

1.243. ಅಧ್ಯಾಯಃ 243 

Mahabharata - Adi Parva - Chapter Topics

ಕೃಷ್ಣರಥಮಾಸ್ಥಾಯ ಸುಭದ್ರಯಾಸಹ ಅರ್ಜುನಸ್ಯ ಖಾಂಡವಪ್ರಸ್ಥಂ ಗಂತುಂ ಯತ್ನಃ॥ 1 ॥

Mahabharata - Adi Parva - Chapter Text

1-243-0 (10518) 
ವೈಶಂಪಾಯನ ಉವಾಚ। 1-243-0x (1303) 
ವೃಷ್ಂಯಂಧಕಪುರಾತ್ತಸ್ಮಾದಪಯಾತುಂ ಧನಂಜಯಃ।
ವಿನಿಶ್ಚಿತ್ಯ ತಯಾ ಸಾರ್ಧಂ ಸುಭದ್ರಾಮಿದಮಬ್ರವೀತ್॥ 1-243-1 (10519) 
ದ್ವಿಜಾನಾಂ ಗುಣಮುಖ್ಯಾನಾಂ ಯಥಾರ್ಹಂ ಪ್ರತಿಪಾದಯ।
ಭೋಜ್ಯೈರ್ಭಕ್ಷ್ಯೈಶ್ಚ ಕಾಮೈಶ್ಚ ಸ್ವಪುರೀಂ ಪ್ರತಿಯಾಸ್ಯತಾಂ॥ 1-243-2 (10520) 
ಆತ್ಮನಶ್ಚ ಸಮುದ್ದಿಶ್ಯ ಮಹಾವ್ರತಸಮಾಪನಂ।
ಗಚ್ಛ ಭದ್ರೇ ಸ್ವಯಂ ತೂರ್ಣಂ ಮಹಾರಾಜನಿವೇಶನಂ॥ 1-243-3 (10521) 
ತೇಜೋಬಲಜವೋಪೇತೈಃ ಶುಕ್ಲೈರ್ಹಯವರೋತ್ತಮೈಃ।
ವಾಜಿಭಿಃ ಶೈವ್ಯಸುಗ್ರೀವಮೇಘಪುಷ್ಪಬಲಾಹಕೈಃ॥ 1-243-4 (10522) 
ಯುಕ್ತಂ ರಥವರಂ ತೂರ್ಣಮಿಹಾನಯ ಸುಸತ್ಕೃತಂ।
ವ್ರತಾರ್ಥಮಿತಿ ಭಾಷಿತ್ವಾ ಸಖೀಭಿಃ ಸುಭಗೇ ಸಹ॥ 1-243-5 (10523) 
ಕ್ಷಿಪ್ರಮಾದಾಯ ಪರ್ಯೇಹಿ ಸಹ ಸರ್ವಾಯುಧೇನ ಚ।
ಅನುಕರ್ಷಾಂತಪತಾಕಾಶ್ಚ ತೂಣೀರಾಂಶ್ಚ ಧನೂಂಷಿ ಚ॥ 1-243-6 (10524) 
ಸರ್ವಾನ್ರಥವರೇ ಸ್ಥಾಪ್ಯ ಸೋತ್ಸೇಧಾಶ್ಚ ಮಹಾಗದಾಃ॥  1-243-7 (10525) 
ವೈಶಂಪಾಯನ ಉವಾಚ। 1-243-8x (1304) 
ಅರ್ಜುನೇನೈವಮುಕ್ತಾ ಸಾ ಸುಭದ್ರಾ ಭದ್ರಭಾಷಿಣೀ।
ಜಗಾಮ ನೃಪತೇರ್ವೇಶ್ಮ ಸಖೀಭಿಃ ಸಹಿತಾ ತದಾ॥ 1-243-8 (10526) 
ವ್ರತಾರ್ಥಮಿತಿ ತತ್ರಸ್ಥಾನ್ರಕ್ಷಿಣೋ ವಾಕ್ಯಮಬ್ರವೀತ್।
ರಥೇನಾನೇನ ಯಾಸ್ಯಾಮಿ ಮಹಾವ್ರತಸಮಾಪನಂ॥ 1-243-9 (10527) 
ಶೈಬ್ಯಸುಗ್ರೀವಯುಕ್ತೇನ ಸಾಯುಧೇನೈವ ಶಾರ್ಂಗಿಣಃ।
ರಥೇನ ರಮಣೀಯೇನ ಪ್ರಯಾಸ್ಯಾಮಿ ವ್ರತಾರ್ಥಿನೀ॥ 1-243-10 (10528) 
ಸುಭಧ್ರಯೈವಮುಕ್ತೇ ತು ಜನಾಃ ಪ್ರಾಂಜಲಯೋಽಭವನ್।
ಯೋಜಯಿತ್ವಾ ರಥವರಂ ಕಲ್ಯಾಣೈರಭಿಭಾಷ್ಯ ತಾಂ॥ 1-243-11 (10529) 
ಯಥೋಕ್ತಂ ಸರ್ವಮಾರೋಪ್ಯ ಆಯುಧಾನಿ ಚ ಭಾಮಿನೀ।
ಕ್ಷಿಪ್ರಮಾದಾಯ ಕಲ್ಯಾಣೀ ಸುಭದ್ರಾಽರ್ಜುನಮಬ್ರವೀತ್॥ 1-243-12 (10530) 
ರಥೋಽಯಂ ರಥಿನಾಂ ಶ್ರೇಷ್ಠ ಆನೀತಸ್ತವ ಶಾಸನಾತ್।
ಸ ತ್ವಂ ಯಾಹಿ ಯಥಾಕಾಮಂ ಕುರೂನ್ಕೌರವನಂದನ॥ 1-243-13 (10531) 
ವೈಶಂಪಾಯನ ಉವಾಚ। 1-243-14x (1305) 
ನಿವೇದ್ಯ ತು ರಥಂ ಭರ್ತುಃ ಸುಭದ್ರಾ ಭದ್ರಸಂಮತಾ।
ಬ್ರಾಹ್ಮಣಾನಾಂ ತದಾ ಹೃಷ್ಟಾ ದದೌ ಸಾ ವಿವಿಧಂ ವಸು॥ 1-243-14 (10532) 
ಸ್ನೇಹವಂತಿ ಚ ಭೋಜ್ಯಾನಿ ಪ್ರದದಾವೀಪ್ಸಿತಾನಿ ಚ।
ಯಥಾಕಾಮಂ ಯಥಾಶ್ರದ್ಧಂ ವಸ್ತ್ರಾಣಿ ವಿವಿಧಾನಿ ಚ॥ 1-243-15 (10533) 
ತರ್ಪಿತಾ ವಿವಿಧೈರ್ಭೋಜ್ಯೈಸ್ತಾನ್ಯವಾಪ್ಯ ವಸೂನಿ ಚ।
ಬ್ರಾಹ್ಮಣಾಃ ಸ್ವಗೃಹಂ ಜಗ್ಮುಃ ಪ್ರಯುಜ್ಯ ಪರಮಾಶಿಷಃ॥ 1-243-16 (10534) 
ಸುಭದ್ರಯಾ ತು ವಿಜ್ಞಪ್ತಃ ಪೂರ್ವಮೇವ ಧನಂಜಯಃ।
ಅಭೀಶುಗ್ರಹಣೇ ಪಾರ್ಥ ನ ಮೇಽಸ್ತಿ ಸದೃಶೋ ಭುವಿ॥ 1-243-17 (10535) 
ತಸ್ಮಾತ್ಸಾ ಪೂರ್ವಮಾರುಹ್ಯ ರಶ್ಮೀಂಜಗ್ರಾಹ ಮಾಧವೀ।
ಸೋದರಾ ವಾಸುದೇವಸ್ಯ ಕೃತಸ್ವಸ್ತ್ಯಯನಾ ಹಯಾನ್॥ 1-243-18 (10536) 
ವ್ಯತ್ಯಯಿತ್ವಾ ತು ತಲ್ಲಿಂಗಂ ಯತಿವೇಷಂ ಧನಂಜಯಃ।
ಆಮುಚ್ಯ ಕವಚಂ ವೀರಃ ಸಮುಚ್ಛ್ರಿತಮಹದ್ಧನುಃ॥ 1-243-19 (10537) 
ಆರುರೋಹ ರಥಶ್ರೇಷ್ಠಂ ಶುಕ್ಲವಾಸಾ ಧನಂಜಯಃ।
ಮಹೇಂದ್ರದತ್ತಂ ಮುಕುಟಂ ತಥೈವಾಭರಣಾನಿ ಚ॥ 1-243-20 (10538) 
ಅಲಂಕೃತ್ಯ ತು ಕೌಂತೇಯಃ ಪ್ರಯಾತುಮುಪಚಕ್ರಮೇ।
ತತಃ ಕನ್ಯಾಪುರೇ ಘೋಷಸ್ತುಮುಲಃ ಸಮಪದ್ಯತ॥ 1-243-21 (10539) 
ದೃಷ್ಟ್ವಾ ನವವರಂ ಪಾರ್ಥಂ ಬಾಣಖಡ್ಗಧನುರ್ಧರಂ।
ಅಭೀಶುಹಸ್ತಾಂ ಸುಶ್ರೋಣೀಮರ್ಜುನೇನ ರಥೇ ಸ್ಥಿತಾಂ॥ 1-243-22 (10540) 
ಊಚುಃ ಕನ್ಯಾಸ್ತದಾ ಯಾಂತೀಂ ವಾಸುದೇವಸಹೋದರಾಂ।
ಸರ್ವಕಾಮಸಮೃದ್ಧಾ ತ್ವಂ ಸುಭದ್ರೇ ಭದ್ರಭಾಷಿಣಿ॥ 1-243-23 (10541) 
ವಾಸುದೇವಪ್ರಿಯಂ ಲಬ್ಧ್ವಾ ಭರ್ತಾರಂ ವೀರಮರ್ಜುನಂ।
ಸರ್ವಸೀಮಂತಿನೀನಾಂ ತ್ವಾಂ ಶ್ರೇಷ್ಠಾಂ ಕೃಷ್ಣಸಹೋದರೀಂ॥ 1-243-24 (10542) 
ಮನ್ಯಾಮಹೇ ಮಹಾಭಾಗೇ ಸುಭದ್ರೇ ಭದ್ರಭಾಷಿಣಿ।
ಯಸ್ಮಾತ್ಸರ್ವಮನುಷ್ಯಾಣಾಂ ಶ್ರೇಷ್ಠೋ ಭರ್ತಾ ತವಾರ್ಜುನಃ॥ 1-243-25 (10543) 
ಉಪಪನ್ನಸ್ತ್ವಯಾ ವೀರಃ ಸರ್ವಲೋಕಮಹಾರಥಃ।
ಹೇ ಪ್ರಯಾಹಿ ಗೃಹಾನ್ಭದ್ರೇ ಸುಹೃದ್ಭಿಃ ಸಂಗಮೋಽಸ್ತು ತೇ॥ 1-243-26 (10544) 
ವೈಶಂಪಾಯನ ಉವಾಚ। 1-243-27x (1306) 
ಏವಮುಕ್ತಾ ಪ್ರಹೃಷ್ಟಾಭಿಃ ಸಖೀಭಿಃ ಪ್ರತಿನಂದಿತಾ।
ಭದ್ರಾ ಭದ್ರಜವೋಪೇತಾನಶ್ವಾನ್ಪುನರಚೋದಯತ್॥ 1-243-27 (10545) 
ಪಾರ್ಶ್ವೇ ಚಾಮರಹಸ್ತಾ ಸಾ ಸಖೀ ತಸ್ಯಾಂಗನಾಽಭವತ್।
ತತಃ ಕನ್ಯಾಪುರದ್ವಾರಾತ್ಸಘೋಷಾದಭಿನಿಃಸೃತಂ॥ 1-243-28 (10546) 
ದದೃಶುಸ್ತಂ ರಥಶ್ರೇಷ್ಠಂ ಜನಾ ಜೀಮೂತನಿಸ್ವನಂ।
ಸುಭದ್ರಾಸಂಗೃಹೀತಸ್ಯ ರಥಸ್ಯ ಮಹತಃ ಸ್ವನಂ॥ 1-243-29 (10547) 
ಮೇಘಸ್ವನಮಿವಾಕಾಶೇ ಶುಶ್ರುವುಃ ಪುರವಾಸಿನಃ।
ಸುಭದ್ರಯಾ ತು ಸಂಪನ್ನೇ ತಿಷ್ಠನ್ರಥವರೇಽರ್ಜುನಃ॥ 1-243-30 (10548) 
ಪ್ರಬಭೌ ಚ ತಯೋಪೇತಃ ಕೈಲಾಸ ಇವ ಗಂಗಯಾ।
ಪಾರ್ಥಃ ಸುಭದ್ರಾಸಹಿತೋ ವಿರರಾಜ ಮಹಾರಥಃ॥ 1-243-31 (10549) 
ವಿರಾಜತೇ ಯಥಾ ಶಕ್ರೋ ರಾಜಞ್ಶಚ್ಯಾ ಸಮನ್ವಿತಃ।
ಸುಭದ್ರಾಂ ಪ್ರೇಕ್ಷ್ಯ ಪಾರ್ಥೇನ ಹ್ರಿಯಮಾಣಾಂ ಯಶಸ್ವಿನೀಂ॥ 1-243-32 (10550) 
ಚಕ್ರುಃ ಕಿಲಕಿಲಾಶಬ್ದಾನಾಸಾದ್ಯ ಬಹವೋ ಜನಾಃ।
ದಾಶಾರ್ಹಾಣಾಂ ಕುಲಸ್ಯ ಶ್ರೀಃ ಸುಭದ್ರಾ ಮದ್ರಭಾಷಿಣೀ॥ 1-243-33 (10551) 
ಅಭಿಕಾಮಾ ಸಕಾಮೇನ ಪಾರ್ಥೇನ ಸಹ ಗಚ್ಛತಿ।
ಅಥಾಪರೇ ತು ಸಂಕ್ರುದ್ಧಾ ಗೃಹ್ಣೀತ ಘ್ನತ ಮಾಚಿರಂ॥ 1-243-34 (10552) 
ಇತಿ ಸಂವಾರ್ಯ ಶಸ್ತ್ರಾಣಿ ವವರ್ಷುರಭಿತೋ ದಿಶಂ।
ಇತಿ ಸಂಭಾಷಮಾಣಾನಾಂ ಸ ನಾದಃ ಸುಮಹಾನಭೂತ್॥ 1-243-35 (10553) 
ಸ ತೇನ ಜನಘೋಷೇಣ ವೀರೋ ಗಜ ಇವಾರ್ದಿತಃ।
ವವರ್ಷ ಶರವರ್ಷಾಣಿ ನ ತು ಕಂಚನ ರೋಷಯತ್॥ 1-243-36 (10554) 
ಮುಮೋಚ ನಿಶಿತಾನ್ಬಾಣಾಂದೀಪ್ಯಮಾನಾನ್ಸ್ವತೇಜಸಾ।
ಪ್ರಾಸಾದವರಸಂಘೇಷು ಹರ್ಂಯೇಷು ಭವನೇಷು ಚ॥ 1-243-37 (10555) 
ಕ್ಷೋಭಯಿತ್ವಾ ಪುರಶ್ರೇಷ್ಠಂ ಗರುತ್ಮಾನಿವ ಸಾಗರಂ।
ಪ್ರೇಕ್ಷನ್ರೈವಕತದ್ವಾರಂ ನಿರ್ಯಯೌ ಭರತರ್ಷಭಃ॥ ॥ 1-243-38 (10556) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸುಭದ್ರಾಹರಣಪರ್ವಣಿ ತ್ರಿಚತ್ವಾರಿಂಶದಧಿಕದ್ವಿಶತತಮೋಽಧ್ಯಾಯಃ॥ 243 ॥




ಆದಿಪರ್ವ - ಅಧ್ಯಾಯ 244

॥ ಶ್ರೀಃ ॥

1.244. ಅಧ್ಯಾಯಃ 244 

Mahabharata - Adi Parva - Chapter Topics

ದ್ವಾರಕಾಯಾ ಬಹಿರ್ನಿರ್ಗಚ್ಛತೋಽರ್ಜುನಸ್ಯ ವಿಪೃಥುನಾ ಯುದ್ಧಂ॥ 1 ॥ ವಿಪೃಥುಂ ಜಿತ್ವಾಽರ್ಜುನಸ್ಯ ಖಾಂಡವಪ್ರಸ್ಥಂಪ್ರತಿ ಗಮನಂ॥ 2 ॥ ಯುದ್ಧೋದ್ಯುಕ್ತಾನಾಂ ಯಾದವಾನಾಂ ಬಲರಾಮವಾಕ್ಯಾನ್ನಿವೃತ್ತಿಃ॥ 3 ॥ ಬಲಸ್ಯ ಕ್ರೋಧಃ॥ 4 ॥

Mahabharata - Adi Parva - Chapter Text

1-244-0 (10557) 
ವೈಶಂಪಾಯನ ಉವಾಚ। 1-244-0x (1307) 
ಶಾಸನಾತ್ಪುರುಷೇಂದ್ರಸ್ಯ ಬಲೇನ ಮಹತಾ ಬಲೀ।
ಗಿರೌ ರೈವತಕೇ ನಿತ್ಯಂ ಬಭೂವ ವಿಪೃಥುಶ್ರವಾಃ॥ 1-244-1 (10558) 
ಪ್ರವಾಸೇ ವಾಸುದೇವಸ್ಯ ತಸ್ಮಿನ್ಹಲಧರೋಪಮಃ।
ಸಂಬಭೂವ ತದಾ ಗೋಪ್ತಾ ಪುರಸ್ಯ ಪುರವರ್ಧನಃ॥ 1-244-2 (10559) 
ಪ್ರಾಪ್ಯ ಪಾಂಡವನಿರ್ಯಾಣಂ ನಿರ್ಯಯೌ ವಿಪೃಥುಶ್ರವಾಃ।
ನಿಶಂಯ ಪುರನಿರ್ಘೋಷಂ ಸ್ವಮನೀಕಮಚೋದಯತ್॥ 1-244-3 (10560) 
ಸೋಽಭಿಪತ್ಯ ತದಾಧ್ವಾನಂ ದದರ್ಶ ಪುರುಷರ್ಷಭಂ।
ನಿಃಸೃತಂ ದ್ವಾರಕಾದ್ವಾರಾದಂಶುಮಂತಮಿವಾಂಬಿರಾತ್॥ 1-244-4 (10561) 
ಸವಿದ್ಯುತಮಿವಾಂಭೋದಂ ಪ್ರೇಕ್ಷತಾಂ ತಂ ಧನುರ್ಧರಂ।
ಪಾರ್ಥಮಾನರ್ತಯೋಧಾನಾಂ ವಿಸ್ಮಯಃ ಸಮಪದ್ಯತ॥ 1-244-5 (10562) 
ಉದೀರ್ಣರಥನಾಗಾಶ್ವಮನೀಕಮಭಿವೀಕ್ಷ್ಯ ತತ್।
ಉವಾಚ ಪರಮಪ್ರೀತಾ ಸುಭದ್ರಾ ಭದ್ರಭಾಷಿಣೀ॥ 1-244-6 (10563) 
ಸಂಗ್ರಹೀತುಮಭಿಪ್ರಾಯೋ ದೀರ್ಘಕಾಲಕೃತೋ ಮಮ।
ಯುಧ್ಯಮಾನಸ್ಯ ಸಂಗ್ರಾಮೇ ರಥಂ ತವ ನರರ್ಷಭ॥ 1-244-7 (10564) 
ಓಜಸ್ತೇಜೋದ್ಯುತಿಬಲೈರನ್ವಿತಸ್ಯ ಮಹಾತ್ಮನಃ।
ಪಾರ್ಥ ತೇ ಸಾರಥಿತ್ವೇನ ಭವಿತಾ ಶಿಕ್ಷಿತಾಸ್ಂಯಹಂ॥ 1-244-8 (10565) 
ಏವಮುಕ್ತಃ ಪ್ರಿಯಾಂ ಪ್ರೀತಃ ಪ್ರತ್ಯುವಾಚ ನರರ್ಷಭಃ।
ಚೋದಯಾಶ್ವಾನಸಂಸಕ್ತಾನ್ವಿಶ್ತು ವಿಪೃಥೋರ್ಬಲಂ॥ 1-244-9 (10566) 
ಬಹುಭಿರ್ಯುಧ್ಯಮಾನಸ್ಯ ತಾವಕಾನ್ವಿಜಿಘಾಂಸತಃ।
ಪಶ್ಯ ಬಾಹುಬಲಂ ಭದ್ರೇ ಶರಾನ್ವಿಕ್ಷಿಪತೋ ಮಮ॥ 1-244-10 (10567) 
ವೈಶಂಪಾಯನ ಉವಾಚ। 1-244-11x (1308) 
ಏವಮುಕ್ತಾ ತದಾ ಭದ್ರಾ ಪಾರ್ಥೇನ ಭರತರ್ಷಭ।
ಚುಚೋದ ಸಾಶ್ವಾನ್ಸಂಹೃಷ್ಟಾ ತೇ ತತೋ ವಿವಿಶುರ್ಬಲಂ॥ 1-244-11 (10568) 
ತದಾಹತಮಹಾವಾದ್ಯಂ ಸಮುದಗ್ರಧ್ವಜಾಯುತಂ।
ಅನೀಕಂ ವಿಪೃಥೋರ್ಹೃಷ್ಟಂ ಪಾರ್ಥಮೇವಾನ್ವವರ್ತತ॥ 1-244-12 (10569) 
ರಥೈರ್ಬಹುವಿಧಾಕಾರೈಃ ಸದಶ್ವೈಶ್ಚ ಮಹಾಜವೈಃ।
ಕಿರಂತಃ ಶರವರ್ಷಾಣಿ ಪರಿವವ್ರುರ್ಧನಂಜಯಂ॥ 1-244-13 (10570) 
ತೇಷಾಮಸ್ತ್ರಾಣಿ ಸಂವಾರ್ಯ ದಿವ್ಯಾಸ್ತ್ರೇಣ ಮಹಾಸ್ತ್ರವಿತ್।
ಆವೃಣೋನ್ಮಹದಾಕಾಶಂ ಶರೈಃ ಪರಪುರಂಜಯಃ॥ 1-244-14 (10571) 
ತೇಷಾಂ ಬಾಣಾನ್ಮಹಾಬಾಹುರ್ಮುಕುಟಾನ್ಯಂಗದಾನಿ ಚ।
ಚಿಚ್ಛೇದ ನಿಶಿತೈರ್ಬಾಣೈಃ ಶರಾಂಶ್ಚೈವ ಧನೂಂಷಿ ಚ॥ 1-244-15 (10572) 
ಯುಗಾನೀಷಾನ್ವರೂಥಾನಿ ಯಂತ್ರಾಣಿ ವಿವಿಧಾನಿ ಚ।
ಅಜಿಘಾಂಸನ್ಪರಾನ್ಪಾರ್ಥಶ್ಚಿಚ್ಛೇದ ನಿಶಿತೈಃ ಶರೈಃ॥ 1-244-16 (10573) 
ವಿಧನುಷ್ಕಾನ್ವಿಕವಚಾನ್ವಿರಥಾಂಶ್ಚ ಮಹಾರಥಾನ್।
ಕೃತ್ವಾ ಪಾರ್ಥಃ ಪ್ರಿಯಾಂ ಪ್ರೀತಃ ಪ್ರೇಕ್ಷ್ಯತಾಮಿತ್ಯದರ್ಶಯತ್॥ 1-244-17 (10574) 
ಸಾ ದೃಷ್ಟ್ವಾ ಮಹದಾಶ್ಚರ್ಯಂ ಸುಭದ್ರಾ ಪಾರ್ಥಮಬ್ರವೀತ್।
ಅವಾಪ್ತಾರ್ಥಾಽಸ್ಮಿ ಭದ್ರಂ ತೇ ಯಾಹಿ ಪಾರ್ಥ ಯಥಾಸುಖಂ॥ 1-244-18 (10575) 
ಸ ಸಕ್ತಂ ಪಾಂಡುಪುತ್ರೇಣ ಸಮೀಕ್ಷ್ಯ ವಿಪೃಥುರ್ಬಲಂ।
ತ್ವರಮಾಣೋಽಭಿಸಂಕ್ರಂಯ ಸ್ಥೀಯತಾಮಿತ್ಯಭಾಷತ॥ 1-244-19 (10576) 
ತತಃ ಸೇನಾಪತೇರ್ವಾಕ್ಯಂ ನಾತ್ಯವರ್ತಂತ ಯಾದವಾಃ।
ಸಾಗರೇ ಮಾರುತೋದ್ಧೂತಾ ವೇಲಾಮಿವ ಮಹೋರ್ಮಯಃ॥ 1-244-20 (10577) 
ತತೋ ರಥವರಾತ್ತೂರ್ಣಮವರುಹ್ಯ ನರರ್ಷಭಃ।
ಅಭಿಗಂಯ ನರವ್ಯಾಘ್ರಂ ಪ್ರಹೃಷ್ಟಃ ಪರಿಷಸ್ವಜೇ॥ 1-244-21 (10578) 
ಸೋಽಬ್ರವೀತ್ಪಾರ್ಥಮಾಸಾದ್ಯ ದೀರ್ಘಕಾಲಮಿದಂ ತವ।
ನಿವಾಸಮಭಿಜಾನಾಮಿ ಶಂಖಚಕ್ರಗದಾಧರಾತ್॥ 1-244-22 (10579) 
ನ ಮೇಽಸ್ತ್ಯವಿದಿತಂ ಕಿಂಚಿದ್ಯದ್ಯದಾಚಿತಂ ತ್ವಯಾ।
ಸುಭದ್ರಾರ್ಥಂ ಪ್ರಲೋಭೇನ ಪ್ರೀತಸ್ತವ ಜನಾರ್ದನಃ॥ 1-244-23 (10580) 
ಪ್ರಾಪ್ತಸ್ಯ ಯತಿಲಿಂಗೇನ ವಾಸಿತಸ್ಯ ಧನಂಜಯ।
ಬಂಧುಮಾನಸಿ ರಾಮೇಣ ಮಹೇಂದ್ರಾವರಜೇನ ಚ॥ 1-244-24 (10581) 
ಮಾಮೇವ ಚ ಸದಾಕಾಂಕ್ಷೀ ಮಂತ್ರಿಣಂ ಮಧುಸೂದನಃ।
ಅಂತರೇಣ ಸುಭದ್ರಾಂ ಚ ತ್ವಾಂ ಚ ತಾತ ಧನಂಜಯ॥ 1-244-25 (10582) 
ಇಮಂ ರಥವರಂ ದಿವ್ಯಂ ಸರ್ವಶಸ್ತ್ರಸಮನ್ವಿತಂ।
ಇದಮೇವಾನುಯಾತ್ರಂ ಚ ನಿರ್ದಿಶ್ಯ ಗದಪೂರ್ವಜಃ॥ 1-244-26 (10583) 
ಅಂತರ್ದ್ವೀಪಂ ತದಾ ವೀರ ಗತೋ ವೃಷ್ಣಿಸುಖಾವಹಃ।
ದೀರ್ಘಕಾಲಾವರುದ್ಧಂ ತ್ವಾಂ ಸಂಪ್ರಾಪ್ತಂ ಪ್ರಿಯಯಾ ಸಹ॥ 1-244-27 (10584) 
ಪಶ್ಯಂತು ಭ್ರಾತರಃ ಸರ್ವೇ ವಜ್ರಪಾಣಿಮಿವಾಮರಾಃ।
ಆಯಾತೇ ತು ದಶಾರ್ಹಾಣಾಮೃಷಭೇ ಶಾರ್ಂಗಧನ್ವನಿ॥ 1-244-28 (10585) 
ಭದ್ರಾಮನುಗಮಿಷ್ಯಂತಿ ರತ್ನಾನಿ ಚ ವಸೂನಿ ಚ।
ಅರಿಷ್ಟಂ ಯಾಹಿ ಪಂಥಾನಂ ಸುಖೀ ಭವ ಧನಂಜಯ॥ 1-244-29 (10586) 
ನಷ್ಟಶೋಕೈರ್ವಿಶೋಕಸ್ಯ ಸುಹೃದ್ಭಿಃ ಸಂಗಮೋಽಸ್ತು ತೇ॥  1-244-30 (10587) 
ವೈಶಂಪಾಯನ ಉವಾಚ। 1-244-31x (1309) 
ತತೋ ವಿಪೃಥುಮಾಮಂತ್ರ್ಯ ಪಾರ್ಥಃ ಪ್ರೀತೋಽಭಿವಾದ್ಯ ಚ।
ಕೃಷ್ಣಸ್ಯ ಮತಮಾಸ್ಥಾಯ ಕೃಷ್ಣಸ್ಯ ರಥಮಾಸ್ಥಿತಃ॥ 1-244-31 (10588) 
ಪೂರ್ವಮೇವ ತು ಪಾರ್ಥಾಯ ಕೃಷ್ಣೇನ ವಿನಿಯೋಜಿತಂ।
ಸರ್ವರತ್ನಸುಸಂಪೂರ್ಣಂ ಸರ್ವಭೋಗಸಮನ್ವಿತಂ॥ 1-244-32 (10589) 
ರಥೇನ ಕಾಂಚನಾಂಗೇನ ಕಲ್ಪಿತೇನ ಯಥಾವಿಧಿ।
ಶೈಬ್ಯಸುಗ್ರೀವಯುಕ್ತೇನ ಕಿಂಕಿಣೀಜಾಲಮಾಲಿನಾ॥ 1-244-33 (10590) 
ಸರ್ವಶಸ್ತ್ರೋಪಪನ್ನೇನ ಜೀಮೂತರವನಾದಿನಾ।
ಜ್ವಲನಾರ್ಚಿಃಪ್ರಕಾಶೇನ ದ್ವಿಷತಾಂ ಹರ್ಷನಾಶಿನಾ॥ 1-244-34 (10591) 
ಸನ್ನದ್ಧಃ ಕವಚೀ ಖಡ್ಗೀ ಬದ್ಧಗೋಧಾಂಗುಲಿತ್ರವಾನ್।
ಯುಕ್ತಃ ಸೇನಾನುಯಾತ್ರೇಣ ರಥಣಾರೋಪ್ಯ ಮಾಧವೀಂ। 
ರಥೇನಾಕಾಶಗೇನೈವ ಪಯಯೌ *ಸ್ವಪುರಂ ಪ್ರತಿ॥  1-244-35 (10592) 
ಹ್ರಿಯಮಾಣಾಂ ತು ತಾಂ ದೃಷ್ಟ್ವಾ ಸುಭದ್ರಾಂ ಸೈನಿಕಾ ಜನಾಃ।
ವಿಕ್ರೋಶಂತೋಽದ್ರವನ್ಸರ್ವೇ ದ್ವಾರಕಾಮಭಿತಃ ಪುರೀಂ॥ 1-244-36 (10593) 
ತೇ ಸಮಾಸಾದ್ಯ ಸಹಿತಾಃ ಸುಧರ್ಮಾಮಭಿತಃ ಸಭಾಂ।
ಸಭಾಪಾಲಸ್ಯ ತತ್ಸರ್ವಮಾಚಖ್ಯುಃ ಪಾರ್ಥವಿಕ್ರಮಂ॥ 1-244-37 (10594) 
ತೇಷಾಂ ಶ್ರುತ್ವಾ ಸಭಾಪಾಲೋ ಭೇರೀಂ ಸಾನ್ನಾಹಿಕೀಂ ತತಃ।
ಸಮಾಜಘ್ನೇ ಮಹಾಘೋಷಾಂ ಜಾಂಬೂನದಪರಿಷ್ಕೃತಾಂ॥ 1-244-38 (10595) 
ಕ್ಷುಬ್ಧಾಸ್ತೇನಾಥ ಶಬ್ದೇನ ಭೋಜವೃಷ್ಣ್ಯಂಧಕಾಸ್ತದಾ।
`ಅಂತರ್ದ್ವೀಪಾತ್ಸಮುತ್ಪೇತುಃ ಸಹಸಾ ಸಹಿತಾಸ್ತದಾ।' 
ಅನ್ನಪಾನಮಪಾಸ್ಯಾಥ ಸಮಾಪೇತುಃ ಸಮಂತತಃ॥  1-244-39 (10596) 
ತತ್ರ ಜಾಂಬೂನದಾಂಗಾನಿ ಸ್ಪರ್ಧ್ಯಾಸ್ತರಣವಂತಿ ಚ।
ಮಣಿವಿದ್ರುಮಚಿತ್ರಾಣಿ ಜ್ವಲಿತಾಗ್ನಿಪ್ರಭಾಣಿ ಚ॥ 1-244-40 (10597) 
ಭೇಜಿರೇ ಪುರುಷವ್ಯಾಘ್ರಾ ವೃಷ್ಣ್ಯಂಧಕಮಹಾರಥಾಃ।
ಸಿಂಹಾಸನಾನಿ ಶತಶೋ ಧಿಷ್ಣ್ಯಾನೀವ ಹುತಾಶನಾಃ॥ 1-244-41 (10598) 
ತೇಷಾಂ ಸಮುಪವಿಷ್ಟಾನಾಂ ದೇವಾನಾಮಿವ ಸನ್ನಯೇ।
ಆಚಖ್ಯೌ ಚೇಷ್ಟಿತಂ ಜಿಷ್ಣೋಃ ಸಭಾಪಾಲಃ ಸಹಾನುಗಃ॥ 1-244-42 (10599) 
ತಚ್ಛ್ರುತ್ವಾ ವೃಷ್ಣಿವೀರಾಸ್ತೇ ಮದಸಂರಕ್ತಲೋಚನಾಃ।
ಅಮೃಷ್ಯಮಾಣಾಃ ಪಾರ್ಥಸ್ಯ ಸಮುತ್ಪೇತುರಹಂಕೃತಾಃ॥ 1-244-43 (10600) 
ಯೋಜಯಧ್ವಂ ರಥಾನಾಶು ಪ್ರಾಸಾನಾಹರತೇತಿ ಚ।
ಧನೂಂಷಿ ಚ ಮಹಾರ್ಹಾಣಿ ಕವಚಾನಿ ಬೃಹಂತಿ ಚ॥ 1-244-44 (10601) 
ಸೂತಾನುಚ್ಚುಕ್ರುಶುಃ ಕೇಚಿದ್ರಥಾನ್ಯೋಜಯತೇತಿ ಚ।
ಸ್ವಯಂ ಚ ತುರಗಾನ್ಕೇಚಿದಯುಂಜನ್ಹೇಮಭೂಷಿತಾನ್॥ 1-244-45 (10602) 
ರಥೇಷ್ವಾನೀಯಮಾನೇಷು ಕವಚೇಷು ಧ್ವಜೇಷು ಚ।
ಅಭಿಕ್ರಂದೇ ನೃವೀರಾಣಾಂ ತದಾಸೀತ್ತುಮುಲಂ ಮಹತ್॥ 1-244-46 (10603) 
ವನಮಾಲೀ ತತಃ ಕ್ಷೀಬಃ ಕೈಲಾಸಶಿಖರೋಪಮಃ।
ನೀಲವಾಸಾ ಮದೋತ್ಸಿಕ್ತ ಇದಂ ವಚನಮಬ್ರವೀತ್॥ 1-244-47 (10604) 
ಕಿಮಿದಂ ಕುರುಥಾಪ್ರಜ್ಞಾಸ್ತೂಷ್ಣೀಂಭೂತೇ ಜನಾರ್ದನೇ।
ಅಸ್ಯ ಭಾವಮವಿಜ್ಞಾಯ ಸಂಕ್ರುದ್ಧಾ ಮೋಘಗರ್ಜಿತಾಃ॥ 1-244-48 (10605) 
ಏಷ ತಾವದಭಿಪ್ರಾಯಮಾಖ್ಯಾತು ಸ್ವಂ ಮಹಾಮತಿಃ।
ಯದಸ್ಯ ರುಚಿರಂ ಕರ್ತುಂ ತತ್ಕುರುಧ್ವಮತಂದ್ರಿತಾಃ॥ 1-244-49 (10606) 
ತತಸ್ತೇ ತದ್ವಚಃ ಶ್ರುತ್ವಾ ಗ್ರಾಹ್ಯರೂಪಂ ಹಲಾಯುಧಾತ್।
ತೂಷ್ಣೀಂಭೂತಾಸ್ತತಃ ಸರ್ವೇ ಸಾಧುಸಾಧ್ವಿತಿ ಚಾಬ್ರುವನ್॥ 1-244-50 (10607) 
ಸಮಂ ವಚೋ ನಿಶಂಯೈವ ಬಲದೇವಸ್ಯ ಧೀಮತಃ।
ಪುನರೇವಸಭಾಮಧ್ಯೇ ಸರ್ವೇ ತೇ ಸಮುಪಾವಿಶನ್॥ 1-244-51 (10608) 
ತತೋಽಬ್ರವೀದ್ವಾಸುದೇವಂ ವಚೋ ರಾಮಃ ಪರಂತಪಃ।
`ತ್ರೈಲೋಕ್ಯನಾಥ ಹೇ ಕೃಷ್ಣ ಭೂತಭವ್ಯಭವಿಷ್ಯಕೃತ್।' 
ಕಿಮವಾಗುಪವಿಷ್ಟೋಽಸಿ ಪ್ರೇಕ್ಷಮಾಣೋ ಜನಾರ್ದನ॥  1-244-52 (10609) 
ಸತ್ಕೃತಸ್ತ್ವತ್ಕೃತೇ ಪಾರ್ಥಃ ಸರ್ವೈರಸ್ಮಾಭಿರಚ್ಯುತ।
ನ ಚ ಸೋಽರ್ಹತಿ ತಾಂ ಪೂಜಾಂ ದುರ್ಬುದ್ಧಿಃ ಕುಲಪಾಂಸನಃ॥ 1-244-53 (10610) 
ಕೋ ಹಿ ತತ್ರೈವ ಭುಕ್ತಾವಾನ್ನಂ ಭಾಜನಂ ಭೇತ್ತುಮರ್ಹತಿ।
ಮನ್ಯಮಾನಃ ಕುಲೇ ಜಾತಮಾತ್ಮಾನಂ ಪುರುಷಃ ಕ್ವಚಿತ್॥ 1-244-54 (10611) 
ಇಚ್ಛನ್ನೇವ ಹಿ ಸಂಬಂಧಂ ಕೃತಂ ಪೂರ್ವಂ ಚ ಮಾನಯನ್।
ಕೋ ಹಿ ನಾಮ ಭವೇನಾರ್ಥೀ ಸಾಹಸೇನ ಸಮಾಚರೇತ್॥ 1-244-55 (10612) 
ಸೋಽವಮನ್ಯ ತಥಾಽಸ್ಮಾಕಮನಾದೃತ್ಯ ಚ ಕೇಶವಂ।
ಪ್ರಸಹ್ಯ ಹೃತವಾನದ್ಯ ಸುಭದ್ರಾಂ ಮೃತ್ಯುಮಾತ್ಮನಃ॥ 1-244-56 (10613) 
ಕಥಂ ಹಿ ಶಿರಸೋ ಮಧ್ಯೇ ಕೃತಂ ತೇನ ಪದಂ ಮಮ।
ಮರ್ಷಯಿಷ್ಯಾಮಿ ಗೋವಿಂದ ಪಾದಸ್ಪರ್ಶಮಿವೋರಗಃ॥ 1-244-57 (10614) 
ಅದ್ಯ ನಿಷ್ಕೌರವಾಮೇಕಃ ಕರಿಷ್ಯಾಮಿ ವಸುಂಧರಾಂ।
ನ ಹಿ ಮೇ ಮರ್ಷಣೀಯೋಽಯಮರ್ಜುನಸ್ಯ ವ್ಯತಿಕ್ರಮಃ॥ 1-244-58 (10615) 
ತಂ ತಥಾ ಗರ್ಜಮಾನಂ ತು ಮೇಘದುಂದುಭಿನಿಃಸ್ವನಂ।
ಅನ್ವಪದ್ಯಂತ ತೇ ಸರ್ವೇ ಭೋಜವೃಷ್ಣ್ಯಂಧಕಾಸ್ತದಾ॥ ॥ 1-244-59 (10616) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಸುಭದ್ರಾಹರಣಪರ್ವಣಿ ಚತುಶ್ಚತ್ವಾರಿಂಶದಧಿಕದ್ವಿಶತತಮೋಽಧ್ಯಾಯಃ॥ 244 ॥ ॥ ಸಮಾಪ್ತಂ ಚ ಸುಭದ್ರಾಹರಣಪರ್ವ ॥

Mahabharata - Adi Parva - Chapter Footnotes

1-244-42 ಸನ್ನಯೇ ಸಮುದಾಯೇ ಚತುಶ್ಚತ್ವಾರಿಂಶದಧಿಕದ್ವಿಶತತಮೋಽಧ್ಯಾಯಃ॥ 244 ॥ * 239 ತಮಾಧ್ಯಾಯಸ್ಯ 26 ಶ್ಲೋಕಾದುಪರಿ ಪ್ರಕೃತಶ್ಲೋಕಪರ್ಯಂತಂ ವಿದ್ಯಮಾನಾನಾಂ 248 ಶ್ಲೋಕಾನಾಂ ಸ್ಥಾನೇ ಚ, ಜ, ಝ, ಞ, ಡ, ಪುಸ್ತಕೇಷು ಅಧೋಲಿಖಿತಾ ಅಷ್ಟೌ ಶ್ಲೋಕಾ ಏವ ದೃಶ್ಯಂತೇ। 1-244a-1x ವೈಶಂಪಾಯನ ಉವಾಚ। 1-244a-1a ತತಃ ಸಂವಾದಿತೇ ತಸ್ಮಿನ್ನನುಜ್ಞಾತೋ ಧನಂಜಯಃ। 1-244a-1b ಗತಾಂ ರೈವತಕೇ ಕನ್ಯಾಂ ವಿದಿತ್ವಾ ಜನಮೇಜಯ॥ 1-244a-2a ವಾಸುದೇವಾಭ್ಯನುಜ್ಞಾತಃ ಕಥಯಿತ್ವೇತಿಕೃತ್ಯತಾಂ। 1-244a-2b ಕೃಷ್ಣಸ್ಯ ಮತಮಾದಾಯ ಪ್ರಯಯೌ ಭರತರ್ಷಭಃ॥ 1-244a-3a ರಥೇನ ಕಾಂಚನಾಂಗೇನ ಕಲ್ಪಿತೇನ ಯಥಾವಿಧಿ। 1-244a-3b ಶೈಬ್ಯಸುಗ್ರೀವಯುಕ್ತೇನ ಕಿಂಕಿಣೀಜಾಲಮಾಲಿನಾ॥ 1-244a-4a ಸರ್ವಶಸ್ತ್ರೋಪಪನ್ನೇನ ಜೀಮೂತರವನಾದಿನಾ। 1-244a-4b ಜ್ವಲಿತಾಗ್ನಿಪ್ರಕಾಶೇನ ದ್ವಿಷತಾಂ ಹರ್ಷಘಾತಿನಾ॥ 1-244a-5a ಸನ್ನದ್ಧಃ ಕವಚೀ ಖಡ್ಗೀ ಬದ್ಧಗೋಧಾಂಗುಲಿತ್ರವಾನ್। 1-244a-5b ಮೃಗಯಾವ್ಯಪದೇಶೇನ ಪ್ರಯಯೌ ಪುರುಷರ್ಷಭಃ॥ 1-244a-6a ಸುಭದ್ರಾ ತ್ವಥ ಶೈಲೇಂದ್ರಮಭ್ಯರ್ಚ್ಯೈವ ಹಿ ರೈವತಂ। 1-244a-6b ದೈವತಾನಿ ಚ ಸರ್ವಾಣಿ ಬ್ರಾಹ್ಮಣಾನ್ಸ್ವಸ್ತಿವಾಚ್ಯ ಚ॥ 1-244a-7a ಪ್ರದಕ್ಷಿಣಂ ಗಿರೇಃ ಕೃತ್ವಾ ಪ್ರಯಯೌ ದ್ವಾರಕಾಂ ಪ್ರತಿ। 1-244a-7b ತಾಮಭಿದ್ರುತ್ಯ ಕೌಂತೇಯಃ ಪ್ರಸಹ್ಯಾರೋಪಯದ್ರಥಂ। 1-244a-7c ಸುಭದ್ರಾಂ ಚಾರುಸರ್ವಾಂಗೀಂ ಕಾಮಬಾಣಪ್ರಪೀಡಿತಃ॥ 1-244a-8a ತತಃ ಸ ಪುರುಷವ್ಯಾಘ್ರಸ್ತಾಮಾದಾಯ ಶುಚಿಸ್ಮಿತಾಂ। 1-244a-8b ರಥೇನ ಕಾಂಚನಾಂಗನ ಪ್ರಯಯೌ ಸ್ವಪುರಂ ಪ್ರತಿ॥



ಆದಿಪರ್ವ - ಅಧ್ಯಾಯ 245

॥ ಶ್ರೀಃ ॥

1.245. ಅಧ್ಯಾಯಃ 245 

 
(ಅಥ ಹರಣಾಹರಣಪರ್ವ  ॥ 17 ॥)

Mahabharata - Adi Parva - Chapter Topics

ಕೃಷ್ಣೇನ ಬಲರಾಮಸಾಂತ್ವನಂ॥ 1 ॥ ಅರ್ಜುನಂಪ್ರತ್ಯಾನೇತುಂ ಯಾದವಾನಾಂ ಗಮನಂ॥ 2 ॥ ವಿಪೃಥುವಾಕ್ಯಾದುರ್ಜನಂ ದೂರಗತಂ ಜ್ಞಾತ್ವಾ ತೇಷಾಂ ಪ್ರತಿನಿವರ್ತನಂ॥ 3 ॥ ಸುಭದ್ರಯಾ ಸಹ ಅರ್ಜುನಸ್ಯ ಖಾಂಡವಪ್ರಸ್ಥಗಮನಂ॥ 4 ॥

Mahabharata - Adi Parva - Chapter Text

1-245-0 (10617) 
ವೈಶಂಪಾಯನ ಉವಾಚ। 1-245-0x (1310) 
ಉಕ್ತವಂತೋ ಯಥಾವೀರ್ಯಮಸಕೃತ್ಸರ್ವವೃಷ್ಣಯಃ।
ತತೋಽಬ್ರವೀದ್ವಾಸುದೇವೋ ವಾಕ್ಯಂ ಧರ್ಮಾರ್ಥಸಂಯುತಂ॥ 1-245-1 (10618) 
`ಮಯೋಕ್ತಂ ನ ಶ್ರುತಂ ಪೂರ್ವಂ ಸಹಿತೈಃ ಸರ್ವಯಾದವೈಃ।
ಅತಿಕ್ರಾಂತಮತಿಕ್ರಾಂತಂ ನ ನಿವರ್ತೇತ ಕರ್ಹಿಚಿತ್। 
ಶೃಣುಧ್ವಂ ಸಹಿತಾಃ ಸರ್ವೇ ಮಮ ವಾಕ್ಯಂ ಸಹೇತುಕಂ॥'  1-245-2 (10619) 
ನಾವಮಾನಂ ಕುಲಸ್ಯಾಸ್ಯ ಗುಡಾಕೇಶಃ ಪ್ರಯುಕ್ತವಾನ್।
ಸಂಮಾನೋಽಭ್ಯಧಿಕಸ್ತೇನ ಪ್ರಯುಕ್ತೋಽಯಂ ನ ಸಂಶಯಃ॥ 1-245-3 (10620) 
ಅರ್ಥಲುಬ್ಧಾನ್ನ ವಃ ಪಾರ್ಥೋ ಮನ್ಯತೇ ಸಾತ್ವತಾನ್ಸದಾ।
ಸ್ವಯಂವರಮನಾಧೃಷ್ಯಂ ಮನ್ಯತೇ ಚಾಪಿ ಪಾಂಡವಃ॥ 1-245-4 (10621) 
ಪ್ರದಾನಮಪಿ ಕನ್ಯಾಯಾಃ ಪಶುವತ್ಕೋ ನು ಮನ್ಯತೇ।
ವಿಕ್ರಯಂ ಚಾಪ್ಯಪತ್ಯಸ್ಯ ಕಃ ಕುರ್ಯಾತ್ಪುರುಷೋ ಭುವಿ॥ 1-245-5 (10622) 
ಏತಾಂದೋಷಾಂಸ್ತು ಕೌಂತೇಯೋ ದೃಷ್ಟವಾನಿತಿ ಮೇ ಮತಿಃ।
`ಕ್ಷತ್ರಿಯಾಣಾಂ ತು ವೀರ್ಯೇಣ ಪ್ರಶಸ್ತಂ ಹರಣಂ ಬಲಾತ್।' 
ಅತಃ ಪ್ರಸಹ್ಯ ಹೃತವಾನ್ಕನ್ಯಾಂ ಧರ್ಮೇಣ ಪಾಂಡವಃ॥  1-245-6 (10623) 
ಉಚಿತಶ್ಚೈವ ಸಂಬಂಧಃ ಸುಭದ್ರಾ ಚ ಶಯಸ್ವಿನೀ।
ಏಷ ಚಾಪೀದೃಶಃ ಪಾರ್ಥಃ ಪ್ರಸಹ್ಯ ಹೃತವಾನತಃ॥ 1-245-7 (10624) 
ಭರತಸ್ಯಾನ್ವಯೇ ಜಾತಂ ಶಾಂತನೋಶ್ಚ ಯಶಸ್ವಿನಃ।
ಕುಂತಿಭೋಜಾತ್ಮಾಜಾಪುತ್ರಂ ಕಾ ಬುಭೂಷೇತ ನಾರ್ಜುನಂ॥ 1-245-8 (10625) 
ನ ತಂ ಪಶ್ಯಾಮಿ ಯಃ ಪಾರ್ಥಂ ವಿಜಯೇತ ರಣೇ ಬಲಾತ್।
ವರ್ಜಯಿತ್ವಾ ವಿರೂಪಾಕ್ಷಂ ಭಗನೇತ್ರಹರಂ ಹರಂ॥ 1-245-9 (10626) 
ಅಪಿ ಸರ್ವೇಷು ಲೋಕೇಷು ಸೇಂದ್ರರುದ್ರೇಷು ಮಾರಿಷ।
ಸ ಚ ನಾಮ ರಥಸ್ತಾದೃಙ್ಮದೀಯಾಸ್ತೇ ಚ ವಾಜಿನಃ॥ 1-245-10 (10627) 
`ಮಮ ಶಸ್ತ್ರಂ ವಿಶೇಷೇಣ ತೂಣೌ ಚಾಕ್ಷಯಸಾಯಕೌ।'
ಯೋದ್ಧಾ ಪಾರ್ಥಶ್ಚ ಶೀಘ್ರಾಸ್ತ್ರಃ ಕೋ ನು ತೇನ ಸಮೋ ಭವೇತ್। 
ತಮಭಿದ್ರುತ್ಯ ಸಾಂತ್ವೇನ ಪರಮೇಣ ಧನಂಜಯಂ॥  1-245-11 (10628) 
ನಿವರ್ತಯತ ಸಂಹೃಷ್ಟಾ ಮಮೈಷಾ ಪರಮಾ ಮತಿಃ।
ಯದಿ ನಿರ್ಜಿತ್ಯ ವಃ ಪಾರ್ಥೋ ಬಲಾದ್ಗಚ್ಛೇತ್ಸ್ವಕಂ ಪುರಂ॥ 1-245-12 (10629) 
ಪ್ರಣಶ್ಯೇದ್ವೋ ಯಶಃ ಸದ್ಯೋ ನ ತು ಸಾಂತ್ವೇ ಪರಾಜಯಃ।
`ಪಿತೃಷ್ವಸಾಯಾಃ ಪುತ್ರೋ ಮೇ ಸಂಬಂಧಂ ನಾರ್ಹತಿ ದ್ವಿಷಾಂ।' 
ತಚ್ಛ್ರುತ್ವಾ ವಾಸುದೇವಸ್ಯ ತಥಾ ಕರ್ತುಂ ಜನಾಧಿಪ॥  1-245-13 (10630) 
`ಉದ್ಯೋಗಂ ಕೃತವಂತಸ್ತೇ ಭೇರೀಂ ಸನ್ನಾದ್ಯ ಯಾದವಾಃ।
ಅರ್ಜುನಸ್ತು ತದಾ ಶ್ರುತ್ವಾ ಭೇರೀಸನ್ನಾದನಂ ಮಹತ್॥ 1-245-14 (10631) 
ಕೌಂತೇಯಸ್ತ್ವರಮಾಣಸ್ತು ಸುಭದ್ರಾಮಭ್ಯಭಾಷತ।
ಆಯಾಂತಿ ವೃಷ್ಣಯಃ ಸರ್ವೇ ಸಸುಹೃಜ್ಜನಬಾಂಧವಾಃ॥ 1-245-15 (10632) 
ತ್ವದರ್ಥಂ ಯೋದ್ಧುಕಾಮಾಸ್ತೇ ಮದರಕ್ತಾಂತಲೋಚನಾಃ।
ಪ್ರಮತ್ತಾನಶುಚೀನ್ಮೂಢಾನ್ಸುರಾಮತ್ತಾನ್ನರಾಧಮಾನ್॥ 1-245-16 (10633) 
ವಮನಂ ಪಾನಶೀಲಾಂಸ್ತಾನ್ಕರಿಷ್ಯಾಮಿ ಶರೋತ್ತಮೈಃ।
ಉತಾಹೋ ವಾ ಮದೋನ್ಮತ್ತಾನ್ನಯಿಷ್ಯಾಮಿ ಯಮಕ್ಷಯಂ॥ 1-245-17 (10634) 
ಏವಮುಕ್ತ್ವಾ ಪ್ರಿಯಾಂ ಪಾರ್ಥೋ ನ್ಯವರ್ತತ ಮಹಾಬಲಃ।
ನಿವರ್ತಮಾನಂ ದೃಷ್ಟ್ವೈವ ಸುಭದ್ರಾ ತ್ರಸ್ತತಾಂ ಗತಾ॥ 1-245-18 (10635) 
ಏವಂ ಮಾ ವದ ಪಾರ್ಥೇತಿ ಪಾದಯೋಃ ಪತಿತಾ ತದಾ।
ಸುಭದ್ರಾ ತು ಕಲಿರ್ಜಾತಾ ವೃಷ್ಣೀನಾಂ ನಿಧಾಯ ಚ॥ 1-245-19 (10636) 
ಏವಂ ಬ್ರುವಂತಃ ಪೌರಾಸ್ತೇ ಹ್ಯಪವಾದರತಾಃ ಪ್ರಭೋ।
ಮಮ ಶೋಕಂ ವರ್ಧಯಂತಿ ತಸ್ಮಾನ್ನಾಶಂ ನ ಚಿಂತಯೇ। 
ಪರಿವಾದಭಯಾನ್ಮುಕ್ತಾ ತ್ವತ್ಪ್ರಸಾದಾದ್ಭವಾಂಯಹಂ॥  1-245-20 (10637) 
ವೈಶಂಪಾಯನ ಉವಾಚ। 1-245-21x (1311) 
ಏವಮುಕ್ತಸ್ತತಃ ಪಾರ್ಥಃ ಪ್ರಿಯಯಾ ಭದ್ರಯಾ ತದಾ।
ಗಮನಾಯ ಮತಿಂ ಚಕ್ರೇ ಪಾರ್ಥಃ ಸತ್ಯಪರಾಕ್ರಮಃ॥ 1-245-21 (10638) 
ಸ್ತಿತಪೂರ್ವಂ ತದಾಽಽಭಾಷ್ಯ ಪರಿಷ್ವಜ್ಯ ಪ್ರಿಯಾಂ ತದಾ।
ಉತ್ಥಾಪ್ಯ ಚ ಪುನಃ ಪಾರ್ಥೋ ಯಾಹಿ ಯಾಹೀತಿ ಚಾಬ್ರವೀತ್॥ 1-245-22 (10639) 
ತತಃ ಸುಭದ್ರಾ ತ್ವರಿತಾ ರಶ್ಮೀನ್ಸಂಗೃಹ್ಯ ಪಾಣಿನಾ।
ಚೋದಯಾಮಾಸ ಜವನಾಞ್ಶೀಗ್ರಮಶ್ವಾನ್ಕೃತತ್ವರಾ॥ 1-245-23 (10640) 
ತತಸ್ತು ಕೃತಸನ್ನಾಹಾ ವೃಷ್ಣಿವೀರಾಃ ಸಮಾಹಿತಾಃ।
ಪ್ರತ್ಯಾನಯಾರ್ಥಂ ಪಾರ್ಥಸ್ಯ ಜವನೈಸ್ತುರಗೋತ್ತಮೈಃ॥ 1-245-24 (10641) 
ರಾಜಮಾರ್ಗಮನುಪ್ರಾಪ್ತಾ ದೃಷ್ಟ್ವಾ ಪಾರ್ಥಸ್ಯ ವಿಕ್ರಮಂ।
ಪ್ರಾಸಾದಪಂಕ್ತಿಸ್ತಂಭೇಷು ವೇದಿಕಾಸು ಧ್ವಜೇಷು ಚ॥ 1-245-25 (10642) 
ಅರ್ಜುನಸ್ಯ ಶರಾಂದೃಷ್ಟ್ವಾ ವಿಸ್ಮಯಂ ಪರಮಂ ಗತಾಃ।
ಕೇಶವಸ್ಯ ವಚಸ್ತಥ್ಯಂ ಮನ್ಯಮಾನಾಸ್ತು ಯಾದವಾಃ॥ 1-245-26 (10643) 
ಅತೀತ್ಯ ತಂ ರೈವತಕಂ ಶ್ರುತ್ವಾ ತು ವಿಪೃಥೋರ್ವಚಃ।
ಅರ್ಜುನೇನ ಕೃತಂ ಶ್ರುತ್ವಾ ಗಂತುಕಾಮಾಸ್ತು ವೃಷ್ಣಯಃ॥ 1-245-27 (10644) 
ಶ್ರುತ್ವಾ ದೀರ್ಘಂ ಗತಂ ಪಾರ್ಥಂ ನ್ಯವರ್ತಂತ ಮಹಾರಥಾಃ।
ಪುರೋದ್ಯಾನಮತಿಕ್ರಂಯ ವಿಶಾಲಂ ಚ ಗಿರಿವ್ರಜಂ॥ 1-245-28 (10645) 
ಸಾನುಮುಜ್ಜಯಿನೀಂ ಚೈವ ವನಾನ್ಯುಪವನಾನಿ ಚ।
ಪುಣ್ಯೇಷ್ವಾನರ್ತರಾಷ್ಟ್ರೇಷು ವಾಪೀಪದ್ಮಸರಾಂಸಿ ಚ॥ 1-245-29 (10646) 
ಪ್ರಾಪ್ಯ ಧೇನುಮತೀತೀರ್ಥಮಶ್ವರೋಧಸರಃ ಪ್ರತಿ।
ಪ್ರೇಕ್ಷಾವರ್ತಂ ತತಃ ಶೈಲಮಂಬುದಂ ಚ ನಗೋತ್ತಮಂ॥ 1-245-30 (10647) 
ಆರಾಚ್ಛೃಂಗಮಥಾಸಾದ್ಯ ತೀರ್ಣಃ ಕರವತೀಂ ನದೀಂ।
ಪ್ರಾಪ್ಯ ಸಾಲ್ವೇಯರಾಷ್ಟ್ರಾಣಿ ನಿಷಧಾನಪ್ಯತೀತ್ಯ ಚ॥ 1-245-31 (10648) 
ದೇವಾಪೃಥುಪುರಂ ಪಶ್ಯನ್ ಸರ್ವತಃ ಸುಸಮಾಹಿತಃ।
ತಮತೀತ್ಯ ಮಹಾಬಾಹುರ್ದೇವಾರಣ್ಯಮಪಶ್ಯತ॥ 1-245-32 (10649) 
ಪೂಜಯಾಮಾಸುರಾಯಾಂತಂ ದೇವಾರಣ್ಯೇ ಮಹರ್ಷಯಃ।
ಸ ವನಾನಿ ನದೀಃ ಶೈಲಾನ್ ಗಿರಿಪ್ರಸ್ರವಣಾನಿ ಚ॥ 1-245-33 (10650) 
ಅತೀತ್ಯ ಚ ತದಾ ಪಾರ್ಥಃ ಸುಭದ್ರಾಸಾರಥಿಸ್ತದಾ।
ಕೌರವಂ ವಿಷಯಂ ಪ್ರಾಪ್ಯ ವಿಶೋಕಃ ಸಮಪದ್ಯತ॥ 1-245-34 (10651) 
ಸೋದರ್ಯಾಣಾಂ ಮಹಾಬಾಹುಃ ಸಿಂಹಾಶಯಮಿವಾಶಯಂ।
ದೂರಾದುಪವನೋಪೇತಂ ಸಮಂತಾತ್ಸಲಿಲಾವೃತಂ॥ 1-245-35 (10652) 
ಭದ್ರಯಾ ಮುದಿತೋ ಜಿಷ್ಣುರ್ದದರ್ಶ ವೃಜಿನಂ ಪುರಂ॥ ॥  1-245-36 (10653) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಹರಣಾಹರಣಪರ್ವಣಿ ಪಂಚತ್ವಾರಿಂಶದಧಿಕದ್ವಿಶತತಮೋಽಧ್ಯಾಯಃ॥ 245 ॥

Mahabharata - Adi Parva - Chapter Footnotes

1-245-20 ತಸ್ಮಾತ್ಪಾಪಂ ನ ಚಿಂತಯೇ॥ ಪಂಚತ್ವಾರಿಂಶದಧಿಕದ್ವಿಶತತಮೋಽಧ್ಯಾಯಃ॥ 245 ॥



ಆದಿಪರ್ವ - ಅಧ್ಯಾಯ 246

॥ ಶ್ರೀಃ ॥

1.246. ಅಧ್ಯಾಯಃ 246 

Mahabharata - Adi Parva - Chapter Topics

ಅರ್ಜುನೇನ ಸುಭದ್ರಾಯಾಃ ಗೋಪೀವೇಷೇಣ ದ್ರೌಪದೀಸಮೀಪಪ್ರೇಷಣಂ॥ 1 ॥ ಕೃತನತಿಂ ಸುಭದ್ರಾಂಪ್ರತಿ ಪೃಥಾದ್ರೌಪದೀಭ್ಯಾಂ ಆಶೀರ್ವಾದಃ॥ 2 ॥ ಸ್ವಪುರಂ ಪ್ರವಿಷ್ಟೇನಾರ್ಜುನೇನ ಭ್ರಾತೃಶ್ಯಃ ಸ್ವಕೃತತೀರ್ಥಯಾತ್ರಾವೃತ್ತಾಂತಕಥನಂ॥ 3 ॥

Mahabharata - Adi Parva - Chapter Text

1-246-0 (10654) 
ವೈಶಂಪಾಯನ ಉವಾಚ। 1-246-0x (1312) 
ಕ್ರೋಶಣಾತ್ರೇ ಪುರಸ್ಯಾಸೀದ್ಗೋಷ್ಠಂ ಪಾರ್ಥಸ್ಯ ಶೋಭನಂ।
ತತ್ರಾಪಿ ಯಾತ್ವಾ ಬೀಭತ್ಸುರ್ನಿವಿಷ್ಟೋ ಯದುಕನ್ಯಯಾ॥ 1-246-1 (10655) 
ತತಃ ಸುಭದ್ರಾಂ ಸತ್ಕೃತ್ಯ ಪಾರ್ಥೋ ವಚನಮಬ್ರವೀತ್।
ಗೋಪಿಕಾನಾಂ ತು ವೇಷೇಣ ಗಚ್ಛ ತ್ವಂ ವೃಜಿನಂ ಪುರಂ॥ 1-246-2 (10656) 
ಕಾಮವ್ಯಾಹಾರಿಣೀ ಕೃಷ್ಣಾ ರೋಚತಾಂ ತೇ ವಚೋ ಮಮ।
ದೃಷ್ಟ್ವಾ ತು ಪರುಷಂ ಬ್ರೂಯಾತ್ಸಹ ತತ್ರ ಮಯಾಗತಾಂ॥ 1-246-3 (10657) 
ಅನ್ಯವೇಷೇಣ ತು ಗತಾಂ ದೃಷ್ಟ್ವಾ ಸಾ ತ್ವಾಂ ಪ್ರಿಯಂ ವದೇತ್।
ಯತ್ತು ಸಾ ಪ್ರಥಮಂ ಬ್ರೂಯಾನ್ನ ತಸ್ಯಾಸ್ತಿ ನಿವರ್ತನಂ॥ 1-246-4 (10658) 
ತಸ್ಮಾನ್ಮಾನಂ ಚ ದರ್ಪಂ ಚ ವ್ಯಪನೀಯ ಸ್ವಯಂ ವ್ರಜ।
ತಸ್ಯ ತದ್ವಚನಂ ಶ್ರುತ್ವಾ ಸುಭದ್ರಾ ಪ್ರತ್ಯಭಾಷತ॥ 1-246-5 (10659) 
ಏವಮೇತತ್ಕರಿಷ್ಯಾಮಿ ಯಥಾ ತ್ವಂ ಪಾರ್ಥ ಭಾಷಸೇ।
ಸುಭದ್ರಾವಚನಂ ಶ್ರುತ್ವಾ ಸುಪ್ರೀತಃ ಪಾಕಶಾಸನಿಃ॥ 1-246-6 (10660) 
ಗೋಪಾಲಾನ್ಸ ಸಮಾನೀಯ ತ್ವರಿತೋ ವಾಕ್ಯಮಬ್ರವೀತ್।
ತರುಂಯಃ ಸಂತಿ ಯಾವಂತ್ಯಸ್ತಾಃ ಸರ್ವಾ ವ್ರಜಯೋಷಿತಃ॥ 1-246-7 (10661) 
ಆಗಚ್ಛಂತು ಗಮಿಷ್ಯಂತ್ಯಾ ಭದ್ರಯಾ ಸಹ ಸಂಗತಾಃ।
ಇಂದ್ರಪ್ರಸ್ಥಂ ಪುರವರಂ ಕೃಷ್ಣಾಂ ದ್ರಷ್ಟುಂ ಯಶಸ್ವಿನೀಂ॥ 1-246-8 (10662) 
ಏತಚ್ಛ್ರುತ್ವಾ ತು ಗೋಪಾಲೈರಾನೀತಾ ವ್ರಜಯೋಷಿತಃ।
ತತಸ್ತಾಭಿಃ ಪರಿವೃತಾಂ ವ್ರಜಸ್ತ್ರೀಭಿಃ ಸಮಂತತಃ॥'  1-246-9 (10663) 
ಸುಭದ್ರಾಂ ತ್ವರಮಾಣಶ್ಚ ರಕ್ತಕೌಶೇಯವಾಸಿನೀಂ।
ಪಾರ್ಥಃ ಪ್ರಸ್ಥಾಪಯಾಮಾಸ ಕೃತ್ವಾ ಗೋಪಾಲಿಕಾವಪುಃ॥ 1-246-10 (10664) 
ಸಾಽಧಿಕಂ ತೇನ ರೂಪೇಣ ಶೋಭಮಾನಾ ಯಶಸ್ವಿನೀ।
`ಗೋಪಾಲಿಕಾಮಧ್ಯಗತಾ ಪ್ರಯಯೌ ವೃಜಿನಂ ಪುರಂ॥ 1-246-11 (10665) 
ತ್ವರಿತಾ ಖಾಂಡವಪ್ರಸ್ಥಮಾಸಸಾದ ವಿವೇಶ ಚ।'
ಭವನಂ ಶ್ರೇಷ್ಠಮಾಸಾದ್ಯ ವೀರಪತ್ನೀ ವರಾಂಗನಾ॥  1-246-12 (10666) 
ವವಂದೇ ಪೃಥುತಾಂರಾಕ್ಷೀ ಪೃಥಾಂ ಭದ್ರಾ ಪಿತೃಷ್ವಸಾಂ।
ತಾಂ ಕುಂತೀ ಚಾರುಸರ್ವಾಂಗೀಮುಪಾಜಿಘ್ರತ ಮೂರ್ಧನಿ॥ 1-246-13 (10667) 
ಪ್ರೀತ್ಯಾ ಪರಮಯಾ ಯುಕ್ತಾ ಆಶೀರ್ಭಿರ್ಯುಂಜತಾಽತುಲಾಂ।
ತತೋಽಭಿಗಂಯ ತ್ವರಿತಾ ಪೂರ್ಣೇಂದುಸದೃಶಾನನಾ॥ 1-246-14 (10668) 
ವವಂದೇ ದ್ರೌಪದೀಂ ಭದ್ರಾ ಪ್ರೇಷ್ಯಾಽಹಮಿತಿ ಚಾಬ್ರವೀತ್।
ಪ್ರತ್ಯುತ್ಥಾಯ ತದಾ ಕೃಷ್ಣಾ ಸ್ವಸಾರಂ ಮಾಧವಸ್ಯ ಚ॥ 1-246-15 (10669) 
ಪರಿಷ್ವಜ್ಯಾವದತ್ಪ್ರೀತ್ಯಾ ನಿಃಸಪತ್ನೋಸ್ತು ತೇ ಪತಿಃ।
`ವೀರಸೂರ್ಭವ ಭದ್ರೇ ತ್ವಂ ಭವ ಭರ್ತೃಪ್ರಿಯಾ ತಥಾ॥ 1-246-16 (10670) 
ಓಜಸಾ ನಿರ್ಮಿತಾ ಬಹ್ವೀರುವಾಚ ಪರಮಾಶಿಷಃ।'
ತಥೈವ ಮುದಿತಾ ಭದ್ರಾ ತಾಮುವಾಚ ತಥಾಸ್ತ್ವಿತಿ॥  1-246-17 (10671) 
`ತತಃ ಸುಭದ್ರಾಂ ವಾರ್ಷ್ಣೇಯೀ ಪರಿಷ್ವಜ್ಯ ಶುಭಾನನಾಂ।
ಅಂಕೇ ನಿವೇಶ್ಯ ಮುದಿತಾ ವಸುದೇವಂ ಪ್ರಶಸ್ಯ ಚ॥ 1-246-18 (10672) 
ತತಃ ಕಿಲಕಿಲಾಶಬ್ದಃ ಕ್ಷಣೇನ ಸಮಪದ್ಯತ।
ಹರ್ಷಾದಾನರ್ತಯೋಧಾನಾಮಾಸಾದ್ಯ ವೃಜಿನಂ ಪುರಂ॥ 1-246-19 (10673) 
ದೇವಪುತ್ರಪ್ರಕಾಶಾಸ್ತೇ ಜಾಂಬೂನದಮಯಧ್ವಜಾಃ।
ಪೃಷ್ಠತೋಽನುಯಯುಃ ಪಾರ್ಥಂ ಪುರುಹೂತಮಿವಾಮರಾಃ॥ 1-246-20 (10674) 
ಗೋಭಿರುಷ್ಟ್ರೈಃ ಸದಶ್ವೈಶ್ಚ ಯುಕ್ತಾನಿ ಬಹುಲಾ ಜನಾಃ।
ದದೃಶುರ್ಯಾನಮುಖ್ಯಾನಿ ದಾಶಾರ್ಹಪುರವಾಸಿನಾಂ॥ 1-246-21 (10675) 
ತತಃ ಪುರವರೇ ಯೂನಾಂ ಪುಂಸಾಂ ವಾಚ ಉದೀರಿತಾಃ।
ಅರ್ಜುನೇ ಪ್ರತಿಯಾತಿ ಸ್ಮ ಅಶ್ರೂಯಂತ ಸಮಂತತಃ॥ 1-246-22 (10676) 
ಪ್ರವಾಸಾದಾಗತಂ ಪಾರ್ಥಂ ದೃಷ್ಟ್ವಾ ಸ್ವಮಿವ ಬಾಂಧವಂ।
ಸೋಽಭಿಗಂಯ ನರಶ್ರೇಷ್ಠೋ ದಾಶಾರ್ಹಶತಸಂವೃತಃ।  1-246-23 (10677) 
ಪೌರೈಃ ಪುರವರಂ ಪ್ರೀತ್ಯಾ ಪರಯಾ ಚಾಭಿನಂದಿತಃ।
ಪ್ರಾಪ್ಯ ಚಾಂತಃಪುರದ್ವಾರಮವರುಹ್ಯ ನರರ್ಷಭಃ॥ 1-246-24 (10678) 
ವವಂದೇ ಧೌಂಯಮಾಸಾದ್ಯ ಮಾತರಂ ಚ ಧನಂಜಯಃ।
ಸ್ಪೃಷ್ಟ್ವಾ ಚ ಚರಣೌ ರಾಜ್ಞೋ ಭೀಮಸ್ಯ ಚ ಧನಂಜಯಃ॥ 1-246-25 (10679) 
ಯಮಾಭ್ಯಾಂ ವಂದಿತೋ ಹೃಷ್ಟಃ ಸಸ್ವಜೇ ತೌ ನನಂದ ಚ।
ಬ್ರಾಹ್ಮಣಪ್ರಮುಖಾನ್ಸರ್ವಾನ್ಭ್ರಾತೃಭಿಃ ಸಹ ಸಂಗತಃ॥ 1-246-26 (10680) 
ಯಥಾರ್ಹಂ ಮಾನಯಾಮಾಸ ಪೌರಜಾನಪದಾನಪಿ।
ತತ್ರಸ್ಥಾನ್ಯನುಯಾತಾನಿ ತೀರ್ಥಾನ್ಯಾಯತನಾನಿ ಚ॥ 1-246-27 (10681) 
ನಿವೇದಯಾಮಾಸ ತದಾ ರಾಜ್ಞೇ ಸರ್ವಂ ಸ್ವನುಷ್ಠಿತಂ।
ಭ್ರಾತೃಭ್ಯಶ್ಚೈವ ಸರ್ವೇಭ್ಯಃ ಕಥಯಾಮಾಸ ಭಾರತ॥ 1-246-28 (10682) 
ಶ್ರುತ್ವಾ ಸರ್ವಂ ಮಹಾಪ್ರಾಜ್ಞೋ ಧರ್ಮರಾಜೋ ಯುಧಿಷ್ಠಿರಃ।
ಪುರಸ್ತಾದೇವ ತೇಷಾಂ ತು ಪೂಜಯಾಮಾಸ ಚಾರ್ಜುನಂ॥ 1-246-29 (10683) 
ಪಾಂಡವೇನ ಯಥಾರ್ಹಂ ತು ಪೂಜಾರ್ಹೇಣ ಸುಪೂಜಿತಃ।
ನ್ಯವಿಶಚ್ಚಾಭ್ಯನುಜ್ಞಾತೋ ರಾಜ್ಞಾ ತುಷ್ಟೋ ಯಶಸ್ವಿನಾ॥ 1-246-30 (10684) 
ತಾಮದೀನಾಂ ಸುಪೂಜಾರ್ಹಾಂ ಸುಭದ್ರಾಂ ಪ್ರೀತಿವರ್ಧಿನೀಂ।
ಸಾಕ್ಷಾಚ್ಛ್ರಿಯಮಮನ್ಯಂತ ಪಾರ್ಥಾಃ ಕೃಷ್ಣಸಹೋದರಾಂ॥ 1-246-31 (10685) 
ಗುರೂಣಾಂ ಶ್ವಶುರಾಣಾಂ ಚ ದೇವರಾಣಾಂ ತಥೈವ ಚ।
ಸುಭದ್ರಾ ಸ್ವೇನ ವೃತ್ತೇನ ಬಭೂವ ಪರಮಪ್ರಿಯಾ॥'  1-246-32 (10686) 
ತತಸ್ತೇ ಹೃಷ್ಟಮನಸಃ ಪಾಂಡವೇಯಾ ಮಹಾರಥಾಃ।
ಕುಂತೀ ಚ ಪರಮಪ್ರೀತಾ ಕೃಷ್ಣಾ ಚ ಸತತಂ ತಥಾ॥ ॥ 1-246-33 (10687) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಹರಣಾಹರಣಪರ್ವಣಿ ಷಟ್ಚತ್ವಾರಿಂಶದಧಿಕದ್ವಿಶತತಮೋಽಧ್ಯಾಯಃ॥ 246 ॥




ಆದಿಪರ್ವ - ಅಧ್ಯಾಯ 247

॥ ಶ್ರೀಃ ॥

1.247. ಅಧ್ಯಾಯಃ 247 

Mahabharata - Adi Parva - Chapter Topics

ಕೃಷ್ಣಾನುಮತ್ಯಾಽರ್ಜುನಃ ಸುಭದ್ರಾಂ ಜಹಾರೇತಿ ಪೌರಾಣಾಮೂಹಃ॥ 1 ॥ ಅರ್ಜುನೇ ಇಂದ್ರಪ್ರಸ್ಥಂ ಪ್ರಾಪ್ತಂ ಜ್ಞಾತ್ವಾ ಯಾದವೈಃ ಸಹ ಶ್ರೀಕೃಷ್ಣಸ್ಯ ಇಂದ್ರಪ್ರಸ್ಥಂ ಪ್ರತ್ಯಾಗಮನಂ॥ 2 ॥ ಆಗತಾಞ್ಶ್ರೀಕೃಷ್ಣಾದೀಞ್ಶ್ರುತ್ವಾ ಯುಧಿಷ್ಠಿರಸ್ಯ ಪ್ರತ್ಯುದ್ಗಮನಂ ತೇಷಾಂ ಸತ್ಕಾರಶ್ಚ॥ 3 ॥ ವೈವಾಹಿಕಮಹೋತ್ಸವಕರಣಂ॥ 4 ॥ ಪಾರಿಬರ್ಹದಾನಂ॥ 5 ॥ ಕಂಮಚಿತ್ಕಾಲಂ ತತ್ರೋಷಿತಾನಾಂ ಕುರುಭಿಃ ಪೂಜಿತಾನಾಂ ಬಲರಾಮಾದೀನಾಂ ದ್ವಾರಕಾಂಪ್ರತಿ ಗಮನಂ॥ 6 ॥ ಅಭಿಮನ್ಯೂತ್ಪತ್ತಿಃ॥ 7 ॥ ದ್ರೌಪದ್ಯಾಃ ಯುಧಿಷ್ಠಿರಾದಿಶ್ಯಃ ಪಂಚಪುತ್ರೋತ್ಪತ್ತಿಃ ತೇಷಾಂ ವಿದ್ಯಾಶ್ಯಾಸಶ್ಚ॥ 8 ॥

Mahabharata - Adi Parva - Chapter Text

1-247-0 (10688) 
ವೈಶಂಪಾಯನ ಉವಾಚ। 1-247-0x (1313) 
ಅಥ ಶುಶ್ರಾವ ನಿರ್ವೃತ್ತೇ ವೃಷ್ಣೀನಾಂ ಪರಮೋತ್ಸವೇ।
ಅರ್ಜುನೇನ ಹೃತಾಂ ಭದ್ರಾಂ ಶಂಖಚಕ್ರಗದಾಧರಃ॥ 1-247-1 (10689) 
ಪುರಸ್ತಾದೇವ ಪೌರಾಣಾಂ ಸಂಶಯಃ ಸಮಜಾಯತ।
ಜಾನತಾ ವಾಸುದೇವೇನ ವಾಸಿತೋ ಭರತರ್ಷಭಃ॥ 1-247-2 (10690) 
ಲೋಕಸ್ಯ ವಿದಿತಂ ಹ್ಯದ್ಯ ಪೂರ್ವಂ ವಿಪೃಥುನಾ ಯಥಾ।
ಸಾಂತ್ವಯಿತ್ವಾಭ್ಯನುಜ್ಞಾತೋ ಭದ್ರಯಾ ಸಹ ಸಂಗತಃ॥ 1-247-3 (10691) 
ದಿತ್ಸತಾ ಸೋದರಾಂ ತಸ್ಮೈ ಪತತ್ತ್ರಿವರಕೇತುನಾ।
ಅರ್ಹತೇ ಪಾರ್ಥಿವೇಂದ್ರಾಯ ಪಾರ್ಥಾಯಾಯತಲೋಚನಾಂ॥ 1-247-4 (10692) 
ಸತ್ಕೃತ್ಯ ಪಾಂಡವಶ್ರೇಷ್ಠಂ ಪ್ರೇಷಯಾಮಾಸ ಚಾರ್ಜುನಂ।
ಭದ್ರಯಾ ಸಹ ಬೀಭತ್ಸುಃ ಪ್ರಾಪಿತೋ ವೃಜಿನಂ ಪುರಂ॥ 1-247-5 (10693) 
ಇತಿ ಪೌರಜನಾಃ ಸರ್ವೇ ವದಂತಿ ಚ ಸಮಂತತಃ।'
ಶ್ರುತ್ವಾ ತು ಪುಂಡರೀಕಾಕ್ಷಃ ಸಂಪ್ರಾಪ್ತಂ ಸ್ವಪುರೋತ್ತಮಂ॥  1-247-6 (10694) 
ಅರ್ಜುನಂ ಪಾಂಡವಶ್ರೇಷ್ಠಮಿಂದ್ರಪ್ರಸ್ಥಗತಂ ತಥಾ।
`ಯಿಯಾಸುಃ ಖಾಂಡವಪ್ರಸ್ಥಮಮಂತ್ರಯತ ಕೇಶವಃ॥ 1-247-7 (10695) 
ಪೂರ್ವಂ ಸತ್ಕೃತ್ಯ ರಾಜಾನಮಾಹುಕಂ ಮಧುಸೂದನಃ।
ತಥಾ ವಿಪೃಥುಮಕ್ರೂರಂ ಸಂಕರ್ಷಣವಿಡೂರಥೌ॥ 1-247-8 (10696) 
ಮಂತ್ರಯಾಮಾಸ ತೈಃ ಸಾರ್ಧಂ ಪುರಸ್ತಾದಭಿಮಾನಿತೈಃ।
ಸಂಕರ್ಷಣೇನ ಸಂಮಂತ್ರ್ಯ ಹ್ಯನುಜ್ಞಾತೋ ಮಹಾಮನಾಃ॥ 1-247-9 (10697) 
ಸಂಪ್ರೀತಃ ಪ್ರೀಯಮಾಣೇನ ವೃಷ್ಣಿರಾಜ್ಞಾ ಜನಾರ್ದನಃ।
ಅಭಿಮಂತ್ರ್ಯಾಭ್ಯನುಜ್ಞಾತೋ ಯೋಜಯಾಮಾಸ ವಾಹಿನೀಂ॥ 1-247-10 (10698) 
ತತಸ್ತು ಯಾನಾನ್ಯಾಸಾದ್ಯ ದಾಶಾರ್ಹಾಣಾಂ ಯಶಸ್ವಿನಾಂ।
ಸಿಂಹನಾದಃ ಪ್ರಹೃಷ್ಟಾನಾಂ ಕ್ಷಣೇನ ಸಮಪದ್ಯತ॥ 1-247-11 (10699) 
ಯೋಜಯಂತಃ ಸದಶ್ವಾಂಸ್ತು ಯಾನಯುಗ್ಯಂ ರಥಾಂಸ್ತಥಾ।
ಗಜಾಂಶ್ಚ ಪರಮಪ್ರೀತಃ ಸಮಪದ್ಯಂತ ವೃಷ್ಣಯಃ॥'  1-247-12 (10700) 
ವೃಷ್ಣ್ಯಂಧಕಮಹಾಮಾತ್ರೈಃ ಸಹ ವೀರೈರ್ಮಹಾರಥೈಃ।
ಭ್ರಾತೃಭಿಶ್ಚ ಕುಮಾರೈಶ್ಚ ಯೋಧೈಶ್ಚ ಶತಶೋ ವೃತಃ॥ 1-247-13 (10701) 
ಸೈನ್ಯೇನ ಮಹತಾ ಶೌರಿರಭಿಗುಪ್ತಃ ಸಮಂತತಃ।
ತತ್ರ ದಾನಪತಿಃ ಶ್ರೀಮಾಂಜಗಾಮ ಸ ಮಹಾಯಶಾಃ॥ 1-247-14 (10702) 
ಅಕ್ರೂರೋ ವೃಷ್ಣಿವೀರಾಣಾಂ ಸೇನಾಪತಿರರಿಂದಮಃ।
ಅನಾಧೃಷ್ಟಿರ್ಮಹಾತೇಜಾ ಉದ್ಧವಶ್ಚ ಮಹಾಯಶಾಃ॥ 1-247-15 (10703) 
ಸಾಕ್ಷಾದ್ವೃಹಸ್ಪತೇಃ ಶಿಷ್ಯೋ ಮಹಾಬುದ್ಧಿರ್ಮಹಾಮನಾಃ।
ಸತ್ಯಕಃ ಸಾತ್ಯಕಿಶ್ಚೈವ ಕೃತವರ್ಮಾ ಚ ಸಾತ್ವತಃ॥ 1-247-16 (10704) 
ಪ್ರದ್ಯುಂನಶ್ಚೈವ ಸಾಂಬಶ್ಚ ನಿಶಂಕುಃ ಶಂಕುರೇವ ಚ।
ಚಾರುದೇಷ್ಣಶ್ಚ ವಿಕ್ರಾಂತೋ ಝಿಲ್ಲೀ ವಿಪೃಥುರೇವ ಚ॥ 1-247-17 (10705) 
ಸಾರಣಶ್ಚ ಮಹಾಬಾಹುರ್ಗದಶ್ಚ ವಿದುಷಾಂ ವರಃ।
ಏತೇ ಚಾನ್ಯೇ ಚ ಬಹವೋ ವೃಷ್ಣಿಭೋಜಾಂಧಕಾಸ್ತಥಾ॥ 1-247-18 (10706) 
ಆಜಗ್ಮಃ ಖಾಂಡವಪ್ರಸ್ಥಮಾದಾಯ ಹರಣಂ ಬಹು।
`ಉಪಹಾರಂ ಸಮಾದಾಯ ಪೃಥುವೃಷ್ಣಿಪುರೋಗಮಾಃ॥ 1-247-19 (10707) 
ಪ್ರಯಯುಃ ಸಿಂಹನಾದೇನ ಸುಭಧ್ರಾಮವಲೋಕಕಾಃ।
ತೇ ತ್ವದೀರ್ಘೇಣ ಕಾಲೇನ ಕೃಷ್ಣೇನ ಸಹ ಯಾದವಾಃ। 
ಪುರಮಾಸಾದ್ಯ ಪಾರ್ಥಾನಾಂ ಪರಾಂ ಪ್ರೀತಿಮವಾಪ್ನುವನ್॥'  1-247-20 (10708) 
ತತೋ ಯುಧಿಷ್ಠಿರೋ ಸಜಾ ಶ್ರುತ್ವಾ ಮಾಘವಮಾಗತಂ।
ಪ್ರತಿಗ್ರಹಾರ್ಥಂ ಕೃಷ್ಣಸ್ಯ ಯಮೌ ಪ್ರಾಸ್ಥಾಪಯತ್ತದಾ॥ 1-247-21 (10709) 
ತಾಭ್ಯಾಂ ಪ್ರತಿಗೃಹೀತಂ ತು ವೃಷ್ಣಿಚಕ್ರಂ ಮಹರ್ದ್ಧಿಮತ್।
ವಿವೇಶ ಖಾಂಡವಪ್ರಸ್ಥಂ ಪತಾಕಾಧ್ವಜಶೋಭಿತಂ॥ 1-247-22 (10710) 
ಸಂಮೃಷ್ಟಸಿಕ್ತಪಂಥಾನಂ ಪುಷ್ಪಪ್ರಕರಶೋಭಿತಂ।
ಚಂದನಸ್ಯ ರಸೈಃ ಶೀತೈಃ ಪುಂಯಗಂಧೈರ್ನಿಷೇವಿತಂ॥ 1-247-23 (10711) 
ದಹ್ಯತಾಽಗುರುಣಾ ಚೈವ ದೇಶೇ ದೇಶೇ ಸುಗಂಧಿನಾ।
ಹೃಷ್ಟಪುಷ್ಟಜನಾಕೀರ್ಣಂ ವಣಿಗ್ಭಿರುಪಶೋಭಿತಂ॥ 1-247-24 (10712) 
ಪ್ರತಿಪೇದೇ ಮಹಾಬಾಹುಃ ಸಹ ರಾಮೇಣ ಕೇಶವಃ।
ವೃಷ್ಣ್ಯಂಧಕೈಸ್ತಥಾ ಭೋಜೈಃ ಸಮೇತಃ ಪುರುಷೋತ್ತಮಃ॥ 1-247-25 (10713) 
ಸಂಪೂಜ್ಯಮಾನಃ ಪೌರೈಶ್ಚ ಬ್ರಾಹ್ಮಣೈಶ್ಚ ಸಹಸ್ರಶಃ।
ವಿವೇಶ ಭವನಂ ರಾಜ್ಞಃ ಪುರಂದರಗೃಹೋಪಮಂ॥ 1-247-26 (10714) 
ಯುಧಿಷ್ಠಿರಸ್ತು ರಾಮೇಣ ಸಮಾಗಚ್ಛದ್ಯಥಾವಿಧಿ।
ಮೂರ್ಧ್ನಿ ಕೇಶವಮಾಘ್ರಾಯ ಬಾಹುಭ್ಯಾಂ ಪರಿಷಸ್ವಜೇ॥ 1-247-27 (10715) 
ತಂ ಪ್ರೀಯಮಾಣೋ ಗೋವಿಂದೋ ವಿನಯೇನಾಭಿಪೂಜಯನ್।
ಭೀಮಂ ಚ ಪುರುಷವ್ಯಾಘ್ರಂ ವಿಧಿವತ್ಪ್ರತ್ಯಪೂಜಯತ್॥ 1-247-28 (10716) 
ತಾಂಶ್ಚ ವೃಷ್ಣ್ಯಂಧಕಶ್ರೇಷ್ಠಾನ್ಕುಂತೀಪುತ್ರೋ ಯುಧಿಷ್ಠಿರಃ।
ಪ್ರತಿಜಗ್ರಾಹ ಸತ್ಕಾರೈರ್ಯಥಾವಿಧಿ ಯಥಾಗತಂ॥ 1-247-29 (10717) 
ಗುರುವತ್ಪೂಜಯಾಮಾಸ ಕಾಂಶ್ಚಿತ್ಕಾಂಶ್ಚಿದ್ವಯಸ್ಯವತ್।
ಕಾಂಶ್ಚಿದಭ್ಯವದತ್ಪ್ರೇಂಣಾ ಕೈಶ್ಚಿದಪ್ಯಭಿವಾದಿತಃ॥ 1-247-30 (10718) 
`ತತಃ ಪೃಥಾ ಚ ಪಾರ್ಥಾಶ್ಚ ಮುದಿತಾಃ ಕೃಷ್ಣಯಾ ಸಹ।
ಪುಂಡರೀಕಾಕ್ಷಮಾಸಾದ್ಯ ಬಭೂವುರ್ಮುದಿತೇಂದ್ರಿಯಾಃ॥ 1-247-31 (10719) 
ಹರ್ಷಾದಭಿಗತೌ ದೃಷ್ಟ್ವಾ ಸಂಕರ್ಷಣಜನಾರ್ದನೌ।
ಬಂಧುಮಂತಂ ಪೃಥಾ ಪಾರ್ಥಂ ಯುಧಿಷ್ಠಿರಮಮನ್ಯತ॥ 1-247-32 (10720) 
ತತಃ ಸಂಕರ್ಷಣಾಕ್ರೂರಾವಪ್ರಮೇಯಾವದೀನವತ್।
ಭದ್ರವತ್ಯೈ ಸುಭದ್ರಾಯೈ ಧನೌಘಮುಪಜಹ್ರತುಃ॥ 1-247-33 (10721) 
ಪ್ರವಾಲಾನಿ ಚ ಹಾರಾಣಿ ಭೂಷಣಾನಿ ಸಹಸ್ರಶಃ।
ಕುಥಾಸ್ತರಪರಿಸ್ತೋಮಾನ್ವ್ಯಾಘ್ರಾಜಿನಪುರಸ್ಕೃತಾನ್॥ 1-247-34 (10722) 
ವಿವಿಧೈಶ್ಚೈವ ರಂತ್ನೌಗೈರ್ದೀಪ್ತಪ್ರಭಮಜಾಯತ।
ಶಯನಾಸನಯಾನೈಶ್ಚ ಯುಧಿಷ್ಠಿರನಿವೇಶನಂ॥ 1-247-35 (10723) 
ತತಃ ಪ್ರೀತಿಕರೋ ಯೂನಾಂ ವಿವಾಹಪರಮೋತ್ಸವಃ।
ಭದ್ರವತ್ಯೈ ಸುಭದ್ರಾಯೈ ಸಪ್ತರಾತ್ರಮವರ್ತತ॥'  1-247-36 (10724) 
ತೇಷಾಂ ದದೌ ಹೃಷೀಕೇಶೋ ಜನ್ಯಾರ್ಥೇ ಧನಮುತ್ತಮಂ।
ಹರಣಂ ವೈ ಸುಭದ್ರಾಯಾ ಜ್ಞಾತಿದೇಯಂ ಮಹಾಯಶಾಃ॥ 1-247-37 (10725) 
ರಥಾನಾಂ ಕಾಂಚನಾಂಗಾನಾಂ ಕಿಂಕಿಣೀಜಾಲಮಾಲಿನಾಂ।
ಚತುರ್ಯುಜಾಮುಪೇತಾನಾಂ ಸೂತೈಃ ಕುಶಲಶಿಕ್ಷಿತೈಃ॥ 1-247-38 (10726) 
ಸಹಸ್ರಂ ಪ್ರದದೌ ಕೃಷ್ಮೋ ಗವಾಮಯುತಮೇವ ಚ।
ಶ್ರೀಮಾನ್ಮಾಥುರದೇಶ್ಯಾನಾಂ ದೋಗ್ಧ್ರೀಣಾಂ ಪುಣ್ಯವರ್ಚಸಾಂ॥ 1-247-39 (10727) 
ಬಡವಾನಾಂ ಚ ಶುದ್ಧಾನಾಂ ಚಂದ್ರಾಂಶುಸಮವರ್ಚಸಾಂ।
ದದೌ ಜನಾರ್ದನಃ ಪ್ರೀತ್ಯಾ ಸಹಸ್ರಂ ಹೇಮಭೂಷಿತಂ॥ 1-247-40 (10728) 
ತಥೈವಾಶ್ವತರೀಣಾಂ ಚ ದಾಂತಾನಾಂ ವಾತರಂಹಸಾಂ।
ಶತಾನ್ಯಂಜನಕೇಶೀನಾಂ ಶ್ವೇತಾನಾಂ ಪಂಚಪಂಚ ಚ॥ 1-247-41 (10729) 
ಸ್ನಾನಪಾನೋತ್ಸವೇ ಚೈವ ಪ್ರಯುಕ್ತಂ ವಯಸಾನ್ವಿತಂ।
ಸ್ತ್ರೀಣಾಂ ಸಹಸ್ರಂ ಗೌರೀಣಾಂ ಸುವೇಷಾಣಾಂ ಸುವರ್ಚಸಾಂ॥ 1-247-42 (10730) 
ಸುವರ್ಣಶತಕಂಠೀನಾಮರೋಮಾಣಾಂ ಸ್ವಲಂಕೃತಾಂ।
ಪರಿಚರ್ಯಾಸು ದಕ್ಷಾಣಾಂ ಪ್ರದದೌ ಪುಷ್ಕರೇಕ್ಷಣಃ॥ 1-247-43 (10731) 
ಪೃಷ್ಠ್ಯಾನಾಮಪಿ ಚಾಶ್ವಾನಾಂ ಬಾಹ್ಲಿಕಾನಾಂ ಜನಾರ್ದನಃ।
ದದೌ ಶತಸಹಸ್ರಾಖ್ಯಂ ಕನ್ಯಾಧನಮನುತ್ತಮಂ॥ 1-247-44 (10732) 
ಕೃತಾಕೃತಸ್ಯ ಮುಖ್ಯಸ್ಯ ಕನಕಸ್ಯಾಗ್ನಿವರ್ಚಸಃ।
ಮನುಷ್ಯಭಾರಾಂದಾಶಾರ್ಹೋ ದದೌ ದಶ ಜನಾರ್ದನಃ॥ 1-247-45 (10733) 
ಗಜಾನಾಂ ತು ಪ್ರಭಿನ್ನಾನಾಂ ತ್ರಿಧಾ ಪ್ರಸ್ರವತಾಂ ಮದಂ।
ಗಿರಿಕೂಟನಿಕಾಶಾನಾಂ ಸಮರೇಷ್ವನಿವರ್ತಿನಾಂ॥ 1-247-46 (10734) 
ಕ್ಲೃಪ್ತಾನಾಂ ಪಟುಘಂಟಾನಾಂ ಚಾರೂಣಾಂ ಹೇಮಮಾಲಿನಾಂ।
ಹಸ್ತ್ಯಾರೋಹೈರುಪೇತಾನಾಂ ಸಹಸ್ರಂ ಸಾಹಸಪ್ರಿಯಃ॥ 1-247-47 (10735) 
ರಾಮಃ ಪಾಣಿಗ್ರಹಣಿಕಂ ದದೌ ಪಾರ್ಥಾಯ ಲಾಂಗಲೀ।
ಪ್ರೀಯಮಾಣೋ ಹಲಧರಃ ಸಂಬಂಧಂ ಪ್ರತಿ ಮಾನಯನ್॥ 1-247-48 (10736) 
ಸ ಮಹಾಧನರತ್ನೌಘೋ ವಸ್ತ್ರಕಂಬಲಫೇನವಾನ್।
ಮಹಾಗಜಮಹಾಗ್ರಾಹಃ ಪತಾಕಾಶೈವಲಾಕುಲಃ॥ 1-247-49 (10737) 
ಪಾಂಡುಸಾಗರಮಾವಿದ್ಧಃ ಪ್ರವಿವೇಶ ಮಹಾಧನಃ।
ಪೂರ್ಣಮಾಪೂರಯಂಸ್ತೇಷಾಂ ದ್ವಿಷಚ್ಛೋಕಾವಹೋಽಭವತ್॥ 1-247-50 (10738) 
ಪ್ರತಿಜಗ್ರಾಹ ತತ್ಸರ್ವಂ ಧರ್ಮರಾಜೋ ಯುಧಿಷ್ಠಿರಃ।
ಪೂಜಯಾಮಾಸ ತಾಂಶ್ಚೈವ ವೃಷ್ಣ್ಯಂಧಕಮಹಾರಥಾನ್॥ 1-247-51 (10739) 
ತೇ ಸಮೇತಾ ಮಹಾತ್ಮಾನಃ ಕುರುವೃಷ್ಣ್ಯಂಧಕೋತ್ತಮಾಃ।
ವಿಜಹ್ರುರಮರಾವಾಸೇ ನರಾಃ ಸುಕೃತಿನೋ ಯಥಾ॥ 1-247-52 (10740) 
ತತ್ರತತ್ರ ಮಹಾನಾದೈರುತ್ಕೃಷ್ಟತಲನಾದಿತೈಃ।
ಯಥಾಯೋಗಂ ಯಥಾಪ್ರೀತಿ ವಿಜಹ್ರುಃ ಕುರುವೃಷ್ಣಯಃ॥ 1-247-53 (10741) 
ಏವಮುತ್ತಮವೀರ್ಯಾಸ್ತೇ ವಿಹೃತ್ಯ ದಿವಸಾನ್ಬಹೂನ್।
ಪೂಜಿತಾಃ ಕುರುಭಿರ್ಜಗ್ಮುಃ ಪುನರ್ದ್ವಾರವತೀಂ ಪ್ರತಿ॥ 1-247-54 (10742) 
ರಾಮಂ ಪುರುಸ್ಕೃತ್ಯ ಯಯುರ್ವೃಷ್ಂಯಂಧಕಮಹಾರಥಾಃ।
ರತ್ನಾನ್ಯಾದಾಯ ಶುಭ್ರಾಣಿ ದತ್ತಾನಿ ಕುರುಸತ್ತಮೈಃ॥ 1-247-55 (10743) 
`ರಾಮಃ ಸುಭದ್ರಾಂ ಸಂಪೂಜ್ಯ ಪರಿಷ್ವಜ್ಯ ಸ್ವಸಾಂ ತದಾ।
ನ್ಯಾಸೇತಿ ದ್ರೌಪದೀಮುಕ್ತ್ವಾ ಪರಿಧಾಯ ಮಹಾಬಲಃ॥ 1-247-56 (10744) 
ಪಿತೃಷ್ವಸಾಯಾಶ್ಚರಣಾವಭಿವಾದ್ಯ ಯಯೌ ತದಾ।
ತಸ್ಮಿನ್ಕಾಲೇ ಪೃಥಾ ಪ್ರೀತಾ ಪೂಜಯಾಮಾಸ ತಂ ತಥಾ॥ 1-247-57 (10745) 
ಸ ವೃಷ್ಣಿವೀರಃ ಪಾರ್ಥೈಶ್ಚ ಪೌರೈಶ್ಚ ಪರಮಾರ್ಚಿತಃ।
ಯಯೌ ದ್ವಾರವತೀಂ ರಾಮೋ ವೃಷ್ಣಿಭಿಃ ಸಹ ಸಂಯುತಃ॥ 1-247-58 (10746) 
ವಾಸುದೇವಸ್ತು ಪಾರ್ಥೇನ ತತ್ರೈವ ಸಹ ಭಾರತ।
`ಚತುಸ್ತ್ರಿಂಶದಹೋರಾತ್ರಂ ರಮಮಾಣೋ ಮಹಾಬಲಃ।' 
ಉವಾಸ ನಗರೇ ರಂಯೇ ಶಕ್ರಪ್ರಸ್ಥೇ ಮಹಾತ್ಮನಾ॥  1-247-59 (10747) 
ವ್ಯಚರದ್ಯಮುನಾತೀರೇ ಮೃಗಯಾಂ ಸ ಮಹಾಯಶಾಃ।
ಮೃಗಾನ್ವಿಧ್ಯನ್ವರಾಹಾಂಶ್ಚ ರೇಮೇ ಸಾರ್ಧಂ ಕಿರೀಟಿನಾ॥ 1-247-60 (10748) 
ತತಃ ಸುಭದ್ರಾ ಸೌಭದ್ರಂ ಕೇಶವಸ್ಯ ಪ್ರಿಯಾ ಸ್ವಸಾ।
ಜಯಂತಮಿವ ಪೌಲೋಮೀ ಖ್ಯಾತಿಮಂತಮಜೀಜನತ್॥ 1-247-61 (10749) 
ದೀರ್ಘಬಾಹುಂ ಮಹೋರಸ್ಕಂ ವೃಷಭಾಕ್ಷಮರಿಂದಮಂ।
ಸುಭದ್ರಾ ಸುಷುವೇ ವೀರಮಭಿಮನ್ಯುಂ ನರರ್ಷಭಂ॥ 1-247-62 (10750) 
ಅಭೀಶ್ಚ ಮನ್ಯುಮಾಂಶ್ಚೈವ ತತಸ್ತಮರಿಮರ್ದನಂ।
ಅಭಿಮನ್ಯುರಿತಿ ಪ್ರಾಹುರಾರ್ಜುನಿಂ ಪುರುಷರ್ಷಭಂ॥ 1-247-63 (10751) 
ಸ ಸಾತ್ವತ್ಯಾಮತಿರಥಃ ಸಂಬಭೂವ ಘನಂಜಯಾತ್।
ಮಖೇ ನಿರ್ಮಥನೇನೇವ ಶಮೀಗರ್ಭಾದ್ಧುತಾಶನಃ॥ 1-247-64 (10752) 
ಯಸ್ಮಿಂಜಾತೇ ಮಹಾತೇಜಾಃ ಕುಂತೀಪುತ್ರೋ ಯುಧಿಷ್ಠಿರಃ।
ಅಯುತಂ ಗಾ ದ್ವಿಜಾತಿಭ್ಯಃ ಪ್ರಾದಾನ್ನಿಷ್ಕಾಂಶ್ಚ ಭಾರತ॥ 1-247-65 (10753) 
ದಯಿತೋ ವಾಸುದೇವಸ್ಯ ವಾಲ್ಯಾತ್ಪ್ರಭೃತಿ ಚಾಭವತ್।
ಪಿತೄಣಾಂ ಚೈವ ಸರ್ವೇಷಾಂ ಪ್ರಜಾನಾಮಿವ ಚಂದ್ರಮಾಃ॥ 1-247-66 (10754) 
ಜನ್ಮಪ್ರಭೃತಿ ಕೃಷ್ಣಶ್ಚ ಚಕ್ರೇ ತಸ್ಯ ಕ್ರಿಯಾಃ ಶುಭಾಃ।
ಸ ಚಾಪಿ ವವೃಧೇ ಬಾಲಃ ಶುಕ್ಲಪಕ್ಷೇ ಯಥಾ ಶಶೀ॥ 1-247-67 (10755) 
ಚತುಷ್ಪಾದಂ ದಶವಿಧಂ ಧನುರ್ವೇದಮರಿಂದಮಃ।
ಅರ್ಜುನಾದ್ವೇದ ವೇದಜ್ಞಃ ಸಕಲಂ ದಿವ್ಯಮಾನುಷಂ॥ 1-247-68 (10756) 
ವಿಜ್ಞಾನೇಷ್ವಪಿ ಚಾಸ್ತ್ರಾಣಾಂ ಸೌಷ್ಠವೇ ಚ ಮಹಾಬಲಃ।
ಕ್ರಿಯಾಸ್ವಪಿ ಚ ಸರ್ವಾಸು ವಿಶೇಷಾನಭ್ಯಸಿಕ್ಷಯತ್॥ 1-247-69 (10757) 
ಆಗಮೇ ಚ ಪ್ರಯೋಗೇ ಚ ಚಕ್ರೇ ತುಲ್ಯಮಿವಾತ್ಮನಾ।
ತುತೋಷ ಪುತ್ರಂ ಸೌಭದ್ರಂ ಪ್ರೇಕ್ಷಣಾಣೋ ಧನಂಜಯಃ॥ 1-247-70 (10758) 
ಸರ್ವಸಂಹನನೋಪೇತಂ ಸರ್ವಲಕ್ಷಣಲಕ್ಷಿತಂ।
ದುರ್ಧರ್ಷಮೃಷಭಸ್ಕಂಧಂ ವ್ಯಾತ್ತಾನನಮಿವೋರಗಂ॥ 1-247-71 (10759) 
ಸಿಂಹದರ್ಪಂ ಮಹೇಷ್ವಾಸಂ ಮತ್ತಮಾತಂಗವಿಕ್ರಮಂ।
ಮೇಘದುಂದುಭಿನಿರ್ಘೋಷಂ ಪೂರ್ಣಚಂದ್ರನಿಭಾನನಂ॥ 1-247-72 (10760) 
ಕೃಷ್ಣಸ್ಯ ಸದೃಶಂ ಶೌರ್ಯೇ ವೀರ್ಯೇ ರೂಪೇ ತಥಾಽಽಕೃತೌ।
ದದರ್ಶ ಪುತ್ರಂ ಬೀಭತ್ಸುರ್ಮಘವಾನಿವ ತಂ ಯಥಾ॥ 1-247-73 (10761) 
ಪಾಂಚಾಲ್ಯಪಿ ತು ಪಂಚಭ್ಯಃ ಪತಿಭ್ಯಃ ಶುಭಲಕ್ಷಣಾ।
ಲೇಭೇ ಪಂಚ ಸುತಾನ್ವೀರಾಞ್ಶ್ರೇಷ್ಠಾನ್ಪಂಚಾಚಲಾನಿವ॥ 1-247-74 (10762) 
ಯುಧಿಷ್ಠಿರಾತ್ಪ್ರತಿವಿಂಧ್ಯಂ ಸುತಸೋಮಂ ವೃಕೋದರಾತ್।
ಅರ್ಜುನಾಚ್ಛ್ರುತಕರ್ಮಾಣಂ ಶತಾನೀಕಂ ಚ ನಾಕುಲಿಂ॥ 1-247-75 (10763) 
ಸಹದೇವಾಚ್ಛ್ರುತಸೇನಮೇತಾನ್ಪಂಚ ಮಹಾರಥಾನ್।
ಪಾಂಚಾಲೀ ಸುಷುವೇ ವೀರಾನಾದಿತ್ಯಾನದಿತಿರ್ಯಥಾ॥ 1-247-76 (10764) 
ಶಾಸ್ತ್ರತಃ ಪ್ರತಿವಿಂಧ್ಯಂತಮೂಚುರ್ವಿಪ್ರಾಯುಧಿಷ್ಠಿರಂ।
ಪರಪ್ರಹರಣಜ್ಞಾನೇ ಪ್ರತಿವಿಂಧ್ಯೋ ಭತ್ವಯಂ॥ 1-247-77 (10765) 
ಸುತೇಸೋಮಸಹಸ್ರೇ ತು ಸೋಮಾರ್ಕಸಮತೇಜಸಂ।
ಸುತಸೋಮಂ ಮಹೇಷ್ವಾಸಂ ಸುಷುವೇ ಭೀಮಸೇನತಃ॥ 1-247-78 (10766) 
ಶ್ರುತಂ ಕರ್ಮ ಮಹತ್ಕೃತ್ವಾ ನಿವೃತ್ತೇನ ಕಿರೀಟಿನಾ।
ಜಾತಃ ಪುತ್ರಸ್ತಥೇತ್ಯೇವಂ ಶ್ರುತಕರ್ಮಾ ತತೋಽಭವತ್॥ 1-247-79 (10767) 
ಶತಾನೀಕಸ್ಯ ರಾಜರ್ಷೇಃ ಕೌರವ್ಯಸ್ಯ ಮಹಾತ್ಮನಃ।
ಚಕ್ರೇ ಪುತ್ರಂ ಸನಾಮಾನಂ ನಕುಲಃ ಕೀರ್ತಿವರ್ಧನಂ॥ 1-247-80 (10768) 
ತತಸ್ತ್ವಜೀಜನತ್ಕೃಷ್ಣಾ ನಕ್ಷತ್ರೇ ವಹ್ನಿದೈವತೇ।
ಸಹದೇವಾತ್ಸುತಂ ತಸ್ಮಾಚ್ಛ್ರುತಸೇನೇತಿ ತಂ ವಿದುಃ॥ 1-247-81 (10769) 
ಏಕವರ್ಷಾಂತರಾಸ್ತ್ವೇತೇ ದ್ರೌಪದೇಯಾ ಯಶಸ್ವಿನಃ।
ಅನ್ವಜಾಯಂತ ರಾಜೇಂದ್ರ ಪರಸ್ಪರಹಿತೈಷಿಣಃ॥ 1-247-82 (10770) 
ಜಾತಕರ್ಮಾಣ್ಯಾನುಪೂರ್ವ್ಯಾಚ್ಚೂಡೋಪನಯನಾನಿ ಚ।
ಚಕಾರ ವಿಧಿವದ್ಧೌಂಯಸ್ತೇಷಾಂ ಭರತಸತ್ತಮ॥ 1-247-83 (10771) 
ಕೃತ್ವಾ ಚ ವೇದಾಧ್ಯಯನಂ ತತಃ ಸುಚರಿತವ್ರತಾಃ।
ಜಗೃಹುಃ ಸರ್ವಮಿಷ್ವಸ್ತ್ರಮರ್ಜುನಾದ್ದಿವ್ಯಮಾನುಷಂ॥ 1-247-84 (10772) 
ದಿವ್ಯಗರ್ಭೋಪಮೈಃ ಪುತ್ರೈರ್ವ್ಯೂಢೋರಸ್ಕೈರ್ಮಹಾರಥೈಃ।
ಅನ್ವಿತಾ ರಾಜಶಾರ್ದೂಲ ಪಾಂಡವಾ ಮುದಮಾಪ್ನುವನ್॥ ॥ 1-247-85 (10773) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಹರಣಾಹರಣಪರ್ವಣಿ ಸಪ್ತಚತ್ವಾರಿಂಶದಧಿಕದ್ವಿಶತತಮೋಽಧ್ಯಾಯಃ॥ 247 ॥ ॥ ಸಮಾಪ್ತಂ ಚ ಹರಣಾಹರಣಪರ್ವ ॥

Mahabharata - Adi Parva - Chapter Footnotes

1-247-43 ಅರೋಗಾಣಾಂ ಸ್ವಲಂಕೃತಾಂ ಇತಿ ಖ. ಪಾಠಃ॥ 1-247-74 ಧರಾ ಪಂಚ ಗಣಾನಿವ। ಇತಿ ಙ ಪಾಠಃ॥ 1-247-77 ಪರಪ್ರಹರಣಜ್ಞಾನೇ ಶತ್ರುಕೃತಪ್ರಹಾರವೇದನಾಯಾಂ ವಿಧ್ಯ ಇವ ನಿರ್ವಿಜ್ಞಾನ ಇತಿ ಪ್ರತಿವಿಂಧ್ಯಃ॥ ಸಪ್ತಚತ್ವಾರಿಂಶದಧಿಕದ್ವಿಶತತಮೋಽಧ್ಯಾಯಃ॥ 247 ॥



ಆದಿಪರ್ವ - ಅಧ್ಯಾಯ 248

॥ ಶ್ರೀಃ ॥

1.248. ಅಧ್ಯಾಯಃ 248 

 
(ಅಥ ಖಾಂಡವದಾಹಪರ್ವ  ॥ 18 ॥)

Mahabharata - Adi Parva - Chapter Topics

ಯುಧಿಷ್ಠಿರಸ್ಯ ರಾಜ್ಯಪರಿಪಾಲನಪ್ರಕಾರವರ್ಣನಂ॥ 1 ॥ ತತ್ರೈವ ನಿವಸತಾ ಶ್ರೀಕೃಷ್ಣೇನ ಸಹಾರ್ಜುನಸ್ಯ ಜಲಕ್ರೀಡಾರ್ಥಂ ಯಮುನಾಂ ಪ್ರತಿ ಗಮನಂ॥ 2 ॥ ಸಸ್ತ್ರೀಕಯೋಸ್ತಯೋರ್ಜಲಕ್ರೀಡಾವರ್ಣನಂ॥ 3 ॥ ಬ್ರಾಹ್ಮಣರೂಪಸ್ಯಾಗ್ನೇಸ್ತತ್ರಾಗಮನಂ॥ 4 ॥

Mahabharata - Adi Parva - Chapter Text

1-248-0 (10774) 
ವೈಶಂಪಾಯನ ಉವಾಚ। 1-248-0x (1314) 
ಇಂದ್ರಪ್ರಸ್ಥೇ ವಸಂತಸ್ತೇ ಜಘ್ರುರನ್ಯಾನ್ನರಾಧಿಪಾನ್।
ಶಾಸನಾದ್ಧೃತರಾಷ್ಟ್ರಸ್ಯ ರಾಜ್ಞಃ ಶಾಂತನವಸ್ಯ ಚ॥ 1-248-1 (10775) 
ಆಶ್ರಿತ್ಯ ಧರ್ಮರಾಜಾನಂ ಸರ್ವಲೋಕೋಽವಸತ್ಸುಖಂ।
ಪುಣ್ಯಲಕ್ಷಣಕರ್ಮಾಣಂ ಸ್ವದೇಹಮಿವ ದೇಹಿನಃ॥ 1-248-2 (10776) 
ಸ ಸಮಂ ಧರ್ಮಕಾಮಾರ್ಥಾನ್ಸಿಷೇವೇ ಭರತರ್ಷಭ।
ತ್ರೀನಿವಾತ್ಮಸಮಾನ್ಬಂಧೂನ್ನೀತಿಮಾನಿವ ಮಾನಯನ್॥ 1-248-3 (10777) 
ತೇಷಾಂ ಸಮವಿಭಕ್ತಾನಾಂ ಕ್ಷಿತೌ ದೇಹವತಾಮಿವ।
ಬಭೌ ಧರ್ಮಾರ್ಥಕಾಮಾನಾಂ ಚತುರ್ಥ ಇವ ಪಾರ್ಥಿವಃ॥ 1-248-4 (10778) 
ಅಧ್ಯೇತಾರಂ ಪರಂ ವೇದಾನ್ಪ್ರಯೋಕ್ತಾರಂ ಮಹಾಧ್ವರೇ।
ರಕ್ಷಿತಾರಂ ಶುಭಾಂʼಲ್ಲೋಕಾಂʼಲ್ಲೋಭಿರೇ ತಂ ಜನಾಧಿಪಂ॥ 1-248-5 (10779) 
ಅಧಿಷ್ಠಾನವತೀ ಲಕ್ಷ್ಮೀಃ ಪರಾಯಣವತೀ ಮತಿಃ।
ವರ್ಧಮಾನೋಽಖಿಲೋ ಧರ್ಮಸ್ತೇನಾಸೀತ್ಪೃಥಿವೀಕ್ಷಿತಾಂ॥ 1-248-6 (10780) 
ಭ್ರಾತೃಭಿಃ ಸಹಿತೌ ರಾಜಾ ಚತುರ್ಭಿರಧಿಕಂ ಬಭೌ।
ಪ್ರಯುಜ್ಯಮಾನೈರ್ವಿತತೋ ವೇದೈರಿವ ಮಹಾಧ್ವರಃ॥ 1-248-7 (10781) 
ತಂ ತು ಧೌಂಯಾದಯೋ ವಿಪ್ರಾಃ ಪರಿವಾರ್ಯೋಪತಸ್ಥಿರೇ।
ಬೃಹಸ್ಪತಿಸಮಾ ಮುಖ್ಯಾಃ ಪ್ರಜಾಪತಿಮಿವಾಮರಾಃ॥ 1-248-8 (10782) 
ಧರ್ಮರಾಜೇ ಹ್ಯತಿಪ್ರೀತ್ಯಾ ಪೂರ್ಣಚಂದ್ರ ಇವಾಮಲೇ।
ಪ್ರಜಾನಾಂ ರೇಮಿರೇ ತುಲ್ಯಂ ನೇತ್ರಾಣಿ ಹೃದಯಾನಿ ಚ॥ 1-248-9 (10783) 
ನ ತು ಕೇವಲದೈವೇನ ಪ್ರಜಾ ಭಾವೇನ ರೇಮಿರೇ।
ಯದ್ಬಭೂವ ಮನಃಕಾಂತಂ ಕರ್ಮಣಾ ಸ ಚಕಾರ ತತ್॥ 1-248-10 (10784) 
ನ ಹ್ಯಯುಕ್ತಂ ನ ಚಾಸತ್ಯಂ ನಾಸಹ್ಯಂ ನ ಚ ವಾಽಪ್ರಿಯಂ।
ಭಾಷಿತಂ ಚಾರುಭಾಷಸ್ಯ ಜಜ್ಞೇ ಪಾರ್ಥಸ್ಯ ಧೀಮತಃ॥ 1-248-11 (10785) 
ಸ ಹಿ ಸರ್ವಸ್ಯ ಲೋಕಸ್ಯ ಹಿತಮಾತ್ಮನ ಏವ ಚ।
ಚಿಕೀರ್ಷನ್ಸುಮಹಾತೇಜಾ ರೇಮೇ ಭರತಸತ್ತಮ॥ 1-248-12 (10786) 
ತಥಾ ತು ಮುದಿತಾಃ ಸರ್ವೇ ಪಾಂಡವಾ ವಿಗತಜ್ವರಾಃ।
ಅವಸನ್ಪೃಥಿವೀಪಾಲಾಂʼಸ್ತಾಪಯಂತಃ ಸ್ವತೇಜಸಾ॥ 1-248-13 (10787) 
ತತಃ ಕತಿಪಯಾಹಸ್ಯ ಬೀಭತ್ಸುಃ ಕೃಷ್ಣಮಬ್ರವೀತ್।
ಉಷ್ಣಾನಿ ಕೃಷ್ಣ ವರ್ತಂತೇ ಗಚ್ಛಾವೋ ಯಮುನಾಂ ಪ್ರತಿ॥ 1-248-14 (10788) 
ಸುಹೃಜ್ಜನವೃತೌ ತತ್ರ ವಿಹೃತ್ಯ ಮಧುಸೂದನ।
ಸಾಯಾಹ್ನೇ ಪುನರೇಷ್ಯಾವೋ ರೋಚತಾಂ ತೇ ಜನಾರ್ದನ॥ 1-248-15 (10789) 
ವಾಸುದೇವ ಉವಾಚ। 1-248-16x (1315) 
ಕುಂತೀಮಾತರ್ಮಮಾಪ್ಯೇತದ್ರೋಚತೇ ಯದ್ವಯಂ ಜಲೇ।
ಸುಹೃಜ್ಜನವೃತಾಃ ಪಾರ್ಥ ವಿಹರೇಮ ಯಥಾಸುಖಂ॥ 1-248-16 (10790) 
ವೈಶಂಪಾಯನ ಉವಾಚ। 1-248-17x (1316) 
ಆಮಂತ್ರ್ಯ ತೌ ಧರ್ಮರಾಜಮನುಜ್ಞಾಪ್ಯ ಚ ಭಾರತ।
ಜಗ್ಮತುಃ ಪಾರ್ಥಗೋವಿಂದೌ ಸುಹೃಜ್ಜನವೃತೌ ತತಃ॥ 1-248-17 (10791) 
`ವಿಹರನ್ಖಾಂಡವಪ್ರಸ್ಥೇ ಕಾನನೇಷು ಚ ಮಾಧವಃ।
ಪುಷ್ಪಿತೋಪವನಾಂ ದಿವ್ಯಾಂ ದದರ್ಶ ಯಮುನಾಂ ನದೀಂ॥ 1-248-18 (10792) 
ತಸ್ಯಾಸ್ತೀರೇ ವನಂ ದಿವ್ಯಂ ಸರ್ವರ್ತುಸುಮನೋಹರಂ।
ಆಲಯಂ ಸರ್ವಭೂತಾನಾಂ ಖಾಂಡವಂ ಖಡ್ಗಚರ್ಮಭೃತ್॥ 1-248-19 (10793) 
ದದರ್ಶ ಕೃತ್ಸ್ನಂ ತಂ ದೇಶಂ ಸಹಿತಃ ಸವ್ಯಸಾಚಿನಾ।
ಋಕ್ಷಗೋಮಾಯುಶಾರ್ದೂಲವೃಕಕೃಷ್ಣಮೃಗಾನ್ವಿತಂ॥ 1-248-20 (10794) 
ಶಾಖಾಮೃಗಗಣೈರ್ಜುಷ್ಟಂ ಗಜದ್ವೀಪಿನಿಷೇವಿತಂ।
ಶಕಬರ್ಹಿಣದಾತ್ಯೂಹಹಂಸಸಾರಸನಾದಿತಂ॥ 1-248-21 (10795) 
ನಾನಾಮೃಗಸಹಸ್ರೈಶ್ಚ ಪಕ್ಷಿಭಿಶ್ಚ ಸಮಾವೃತಂ।
ಮಾನಾರ್ಹಂ ತಚ್ಚ ಸರ್ವೇಷಾಂ ದೇವದಾನವರಕ್ಷಸಾಂ॥ 1-248-22 (10796) 
ಆಲಯಂ ಪನ್ನಗೇಂದ್ರಸ್ಯ ತಕ್ಷಕಸ್ಯ ಮಹಾತ್ಮನಃ।
ವೇಣುಶಾಲ್ಮಲಿಬಿಲ್ವಾತಿಮುಕ್ತಜಂಬ್ವಾಂರಚಂಪಕೈಃ॥ 1-248-23 (10797) 
ಅಂಕೋಲಪನಸಾಶ್ವತ್ಥತಾಲಜಂಬೀರವಂಜುಲೈಃ।
ಏಕಪದ್ಮಕತಾಲೈಶ್ಚ ಶತಶಶ್ಚೈವ ರೌಹಿಣೈಃ॥ 1-248-24 (10798) 
ನಾನಾವೃಕ್ಷೈಃ ಸಮಾಯುಕ್ತಂ ನಾನಾಗುಲ್ಮಸಮಾವೃತಂ।
ವೇತ್ರಕೀಚಕಸಂಯುಕ್ತಮಾಶೀವಿಷನಿಷೇವಿತಂ॥ 1-248-25 (10799) 
ವಿಗತಾರ್ಕಂ ಮಹಾಭೋಗವಿತತದ್ರುಮಸಂಕಟಂ।
ವ್ಯಾಲದಂಷ್ಟ್ರಿಗಣಾಕೀರ್ಣಂ ವರ್ಜಿತಂ ಸರ್ವಮಾನುಷೈಃ॥ 1-248-26 (10800) 
ರಕ್ಷಸಾಂ ಭುಜಗೇಂದ್ರಾಣಾಂ ಪಕ್ಷಿಣಾಂ ಚ ಮಹಾಲಯಂ।
ಖಾಂಡವಂ ಸುಮಹಾಪ್ರಾಜ್ಞಃ ಸರ್ವಲೋಕವಿಭಾಗವಿತ್॥ 1-248-27 (10801) 
ದೃಷ್ಟವಾನ್ಸರ್ವಲೋಕೇಶ ಅರ್ಜುನೇನ ಸಮನ್ವಿತಃ।
ಪೀತಾಂಬರಧರೋ ದೇವಸ್ತದ್ವನಂ ಬಹುಧಾ ಚರನ್॥ 1-248-28 (10802) 
ಸದ್ರುಮಸ್ಯ ಸಯಕ್ಷಸ್ಯ ಸಭೂತಗಣಪಕ್ಷಿಣಃ।
ಖಾಂಡವಸ್ಯ ವಿನಾಶಂ ತಂ ದದರ್ಶ ಮಧುಸೂದನಃ॥'  1-248-29 (10803) 
ವಿಹಾರದೇಶಂ ಸಂಪ್ರಾಪ್ಯ ನಾನಾದ್ರುಮಮನುತ್ತಮಂ।
ಗೃಹೈರುಚ್ಚಾವಚೈರ್ಯುಕ್ತಂ ಪುರಂದರಪುರೋಪಮಂ॥ 1-248-30 (10804) 
ಭಕ್ಷ್ಯೈರ್ಭೋಜ್ಯೈಶ್ಚ ಪೇಯೈಶ್ಚ ರಸವದ್ಬಿರ್ಮಹಾಧನೈಃ।
ಮಾಲ್ಯೈಶ್ಚ ವಿವಿಧೈರ್ಗಂಧೈಸ್ತಥಾ ವಾರ್ಷ್ಮೇಯಪಾಂಡವೌ॥ 1-248-31 (10805) 
ತದಾ ವಿವಿಶತುಃ ಪೂರ್ಣಂ ರತ್ನೈರುಚ್ಚಾವಚೈಃ ಶುಭೈಃ।
ಯಥೋಪಜೋಷಂ ಸರ್ವಶ್ಚ ಜನಶ್ಚಿಕ್ರೀಡ ಭಾರತ॥ 1-248-32 (10806) 
ಸ್ತ್ರಿಯಶ್ಚ ವಿಪುಲಶ್ರೋಷ್ಣ್ಯಶ್ಚಾರುಪೀನಪಯೋಧರಾಃ।
ಮದಸ್ಖಲಿತಗಾಮಿನ್ಯಶ್ಚಿಕ್ರೀಡುರ್ವಾಮಲೋಚನಾಃ॥ 1-248-33 (10807) 
ವನೇ ಕಾಶ್ಚಿಜ್ಜಲೇ ಕಾಶ್ಚಿತ್ಕಾಶ್ಚಿದ್ವೇಶ್ಮಸು ಚಾಂಗನಾಃ।
ಯಥಾದೇಶಂ ಯಥಾಪ್ರೀತಿ ಚಿಕ್ರೀಡುಃ ಪಾರ್ಥಕೃಷ್ಣಯೋಃ॥ 1-248-34 (10808) 
ವಾಸುದೇವಪ್ರಿಯಾ ನಿತ್ಯಂ ಸತ್ಯಭಾಮಾ ಚ ಭಾಮಿನೀ।
ದ್ರೌಪದೀ ಚ ಸುಭದ್ರಾ ಚ ವಾಸಾಂಸ್ಯಾಭರಣಾನಿ ಚ। 
ಪ್ರಾಯಚ್ಛಂತ ಮಹಾರಾಜ ಸ್ತ್ರೀಣಾಂ ತಾಃ ಸ್ಮ ಮದೋತ್ಕಟಾಃ॥  1-248-35 (10809) 
ಕಾಶ್ಚಿತ್ಪ್ರಹೃಷ್ಟಾ ನನೃತುಶ್ಚುಕ್ರುಶುಶ್ಚ ತಥಾ ಪರಾಃ।
ಜಹಸುಶ್ಚ ಪರಾ ನಾರ್ಯಃ ಪಪುಶ್ಚಾನ್ಯಾ ವರಾಸವಂ॥ 1-248-36 (10810) 
ರುರುಧುಶ್ಚಾಪರಾಸ್ತತ್ರ ಪ್ರಜಘ್ನುಶ್ಚ ಪರಸ್ಪರಂ।
ಮಂತ್ರಯಾಮಾಸುರನ್ಯಾಶ್ಚ ರಹಸ್ಯಾನಿ ಪರಸ್ಪರಂ॥ 1-248-37 (10811) 
ವೇಣುವೀಣಾಮೃದಂಗಾನಾಂ ಮನೋಜ್ಞಾನಾಂ ಚ ಸರ್ವಶಃ।
ಶಬ್ದೇನ ಪೂರ್ಯತೇ ಹರ್ಂಯಂ ತದ್ವನಂ ಸುಮಹರ್ದ್ಧಿಮತ್॥ 1-248-38 (10812) 
ತಸ್ಮಿಂಸ್ತದಾ ವರ್ತಮಾನೋ ಕುರುದಾಶಾರ್ಹನಂದನೌ।
ಸಮೀಪಂ ಜಗ್ಮತುಃ ಕಂಚಿದುದ್ದೇಶಂ ಸುಮನೋಹರಂ॥ 1-248-39 (10813) 
ತತ್ರ ಗತ್ವಾ ಮಹಾತ್ಮಾನೌ ಕೃಷ್ಣೌ ಪರಪುರಂಜಯೌ।
ಮಹಾರ್ಹಾಸನಯೋ ರಾಜಂಸ್ತತಸ್ತೌ ಸನ್ನಿಷೀದತುಃ॥ 1-248-40 (10814) 
ತತ್ರ ಪೂರ್ವವ್ಯತೀತಾನಿ ವಿಕ್ರಾಂತಾನೀತರಾಣಿ ಚ।
ಬಹೂನಿ ಕಥಯಿತ್ವಾ ತೌ ರೇಮಾತೇ ಪಾರ್ಥಮಾಧವೌ॥ 1-248-41 (10815) 
ತತ್ರೋಪವಿಷ್ಟೌ ಮುದಿತೌ ನಾಕಪೃಷ್ಠೇಽಶ್ವಿನಾವಿವ।
ಅಭ್ಯಾಗಚ್ಛತ್ತದಾ ವಿಪ್ರೋ ವಾಸುದೇವಧನಂಜಯೌ॥ 1-248-42 (10816) 
ಬೃಹಚ್ಛಾಲಪ್ರತೀಕಾಶಃ ಪ್ರತಪ್ತಕನಕಪ್ರಭಃ।
ಹರಿಪಿಂಗೋಜ್ಜ್ವಲಶ್ಮಶ್ರುಃ ಪ್ರಮಾಣಾಯಾಮತಃ ಸಮಃ॥ 1-248-43 (10817) 
ತರುಣಾದಿತ್ಯಸಂಕಾಶಶ್ಚೀರವಾಸಾ ಜಟಾಧರಃ।
ಪದ್ಮಪತ್ರಾನನಃ ಪಿಂಗಸ್ತೇಜಸಾ ಪ್ರಜ್ವಲನ್ನಿವ॥ 1-248-44 (10818) 
ಜಗಾಮ ತೌ ಕೃಷ್ಣಪಾರ್ಥೌ ದಿಧಕ್ಷುಃ ಖಾಂಡವಂ ವನಂ।
ಉಪಸೃಷ್ಟಂ ತು ತಂ ಕೃಷ್ಣೋ ಭ್ರಾಜಮಾನಂ ದ್ವಿಜೋತ್ತಮಂ। 
ಅರ್ಜನೋ ವಾಸುದೇವಶ್ಚ ತೂರ್ಣಮುತ್ಪತ್ಯ ತಸ್ಥತುಃ॥ ॥  1-248-45 (10819) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಖಾಂಡವದಾಹಪರ್ವಣಿ ಅಷ್ಟಚತ್ವಾರಿಂಶದಧಿಕದ್ವಿಶತತಮೋಽಧ್ಯಾಯಃ॥ 248 ॥

Mahabharata - Adi Parva - Chapter Footnotes

1-248-14 ಉಷ್ಣಾನಿ ನಿಧಾಧದಿನಾನಿ॥ 1-248-16 ಕುಂತೀ ಮಾತಾ ಯಸ್ಯೇತಿ ನೇಕುಂತಾಮಾತರ್ಹೇಽರ್ಜುನ॥ 1-248-30 ಗೃಹೈಃ ಮಧ್ಯೇಯಮುನಂ ನಿರ್ಮಿತೈಃ ಕ್ರೀಡಾವಾಪ್ಯಾದಿಯುಕ್ತೈಃ॥ 1-248-39 ಉದ್ದೇಶಂ ಪ್ರದೇಶಂ॥ 1-248-43 ಹರಿಪಿಂಗಃ ನೀಲಪೀತಾಖಿಲಾಂಗಃ। ಜ್ವಲಶ್ಮಶ್ರುಃ ಜ್ವಾಲಾವತ್ಪೀತಶ್ಮಶ್ರುಃ॥ ಅಷ್ಟಚತ್ವಾರಿಂಶದಧಿಕದ್ವಿಶತತಮೋಽಧ್ಯಾಯಃ॥ 248 ॥



ಆದಿಪರ್ವ - ಅಧ್ಯಾಯ 249

॥ ಶ್ರೀಃ ॥

1.249. ಅಧ್ಯಾಯಃ 249 

Mahabharata - Adi Parva - Chapter Topics

ಖಾಂಡವವನದಹನಾರ್ಥಂ ಕೃಷ್ಣಾರ್ಜುನೌಪ್ರತಿ ಅಗ್ನೇಃ ಪ್ರಾರ್ಥನಾ॥ 1 ॥ ಜನಮೇಜಯಸ್ಯ ಅಗ್ನಿಕೃತಖಾಂಡವದಾಹಪ್ರಾರ್ಥನಾಕಾರಣಪ್ರಶ್ನಾನುರೋಧೇನವೈಶಂಪಾಯನೇನ ಶ್ವೇತಕಿರಾಜೋಪಾಖ್ಯಾನಕಥನಂ॥ 2 ॥ ಬಹೂನಿ ವರ್ಷಾಣ್ಯವಿಚ್ಛಿನ್ನಂ ಯಜತಃ ಶ್ವೇತಕೇರ್ಯಾಗೇನ ಶ್ರಾಂತೈರ್ಋತ್ವಿಗ್ಭಿಃ ಪುನರ್ಯಾಜನಾ ನಂಗೀಕರಣಂ॥ 3 ॥ ಆರಾಧಿತಸ್ಯ ಶಂಕರಸ್ಯಾಜ್ಞಯಾ ದ್ವಾದಶವರ್ಷಪರ್ಯಂತಂ ಸಂತತಾಜ್ಯಧಾರಯಾಽಗ್ನೇಸ್ತೋಷಣಂ॥ 4 ॥ ಪುನರಾರಾಧಿತಸ್ಯ ಶಂಕರಸ್ಯಾಜ್ಞಯಾ ದುರ್ವಾಸಸಃ ಸಾಹಾಯ್ಯೇನ ಯಜತೋ ರಾಜ್ಞೋ ಮಖೇ ಬಹುಹವಿರ್ಭೋಜನೇನಾಗ್ನೇರ್ಗ್ಲಾನಿಃ॥ 5 ॥ ತತ್ಪರಿಹಾರಾರ್ಥಂ ಪ್ರಾರ್ಥಿತೇನ ಬ್ರಹ್ಮಣಾ ಖಾಂಡವಭಕ್ಷಣವಿಧಾನಂ॥ 6 ॥ ಖಾಂಡವಂ ದಗ್ಧುಂ ಸಪ್ತಕೃತ್ವೋ ಯತಿತವತೋಽಪ್ಯಗ್ನೇಃ ತತ್ರತ್ಯೈರ್ಗಜಾದಿಸತ್ವೈರ್ಜಲಸೇಕೇನ ನಿರ್ವಾಪಣಂ॥ 7 ॥

Mahabharata - Adi Parva - Chapter Text

1-249-0 (10820) 
ವೈಶಂಪಾಯನ ಉವಾಚ। 1-249-0x (1317) 
ಸೋಽಬ್ರವೀದರ್ಜುನಂ ಚೈವ ವಾಸುದೇವಂ ಚ ಸಾತ್ವತಂ।
ಲೋಕಪ್ರವೀರೌ ತಿಷ್ಠಂತೌ ಕಾಂಡವಸ್ಯ ಸಮೀಪತಃ॥ 1-249-1 (10821) 
ಬ್ರಾಹ್ಮಣೋ ಬಹುಭೋಕ್ತಾಽಸ್ಮಿ ಬುಂಜೇಽಪರಿಮಿತಂ ಸದಾ।
ಭಿಕ್ಷೇ ವಾರ್ಷ್ಣೇಯಪಾರ್ಥೌ ವಾಮೇಕಾಂ ತೃಪ್ತಿಂ ಪ್ರಯಚ್ಛತಂ॥ 1-249-2 (10822) 
ಏವಮುಕ್ತೋ ತಮಬ್ರೂತಾಂ ತತಸ್ತೌ ಕೃಷ್ಣಪಾಂಡವೌ।
ಕೇನಾನ್ನೇನ ಭವಾಂಸ್ತೃಪ್ಯೇತ್ತಸ್ಯಾನ್ನಸ್ಯ ಯತಾವಹೇ॥ 1-249-3 (10823) 
ಏವಮುಕ್ತಃ ಸ ಭಗವಾನಬ್ರವೀತ್ತಾವುಭೌ ತತಃ।
ಭಾಷಮಾಣೌ ತದಾ ವೀರೌ ಕಿಮನ್ನಂ ಕ್ರಿಯತಾಮಿತಿ॥ 1-249-4 (10824) 
ಬ್ರಾಹ್ಮಣ ಉವಾಚ। 1-249-5x (1318) 
ನಾಹಮನ್ನಂ ಬುಭುಕ್ಷೇ ವೈ ಪಾವಕಂ ಮಾಂ ನಿಬೋಧತಂ।
ಯದನ್ನಮನುರೂಪಂ ಮೇ ತದ್ಯುವಾಂ ಸಂಪ್ರಯಚ್ಛತಂ॥ 1-249-5 (10825) 
ಇದಮಿಂದ್ರಃ ಸದಾ ದಾವಂ ಖಾಂಡವಂ ಪರಿರಕ್ಷತಿ।
ನ ಚ ಶಕ್ನೋಂಯಹಂ ದಗ್ಧುಂ ರಕ್ಷ್ಯಮಾಣಂ ಮಹಾತ್ಮನಾ॥ 1-249-6 (10826) 
ವಸತ್ಯತ್ರ ಸಖಾ ತಸ್ಯ ತಕ್ಷಕಃ ಪನ್ನಗಃ ಸದಾ।
ಸಗಣಸ್ತತ್ಕೃತೇ ದಾವಂ ಪರಿರಕ್ಷತಿ ವಜ್ರಭೃತ್॥ 1-249-7 (10827) 
ತತ್ರ ಭೂತಾನ್ಯನೇಕಾನಿ ರಕ್ಷ್ಯಂತೇಽಸ್ಯ ಪ್ರಸಂಗತಃ।
ತಂ ದಿಧಕ್ಷುರ್ನ ಶಕ್ನೋಮಿ ದಗ್ಧುಂ ಶಕ್ರಸ್ಯ ತೇಜಸಾ॥ 1-249-8 (10828) 
ಸ ಮಾಂ ಪ್ರಜ್ವಲಿತಂ ದೃಷ್ಟ್ವಾ ಮೇಘಾಂಭೋಭಿಃ ಪ್ರವರ್ಷತಿ।
ತತೋ ದಗ್ಧುಂ ನ ಶಕ್ನೋಮಿ ದಿಧಕ್ಷುರ್ದಾವಮೀಪ್ಸಿತಂ॥ 1-249-9 (10829) 
ಸ ಯುವಾಭ್ಯಾಂ ಸಹಾಯಾಭ್ಯಾಮಸ್ತ್ರವಿದ್ಭ್ಯಾಂ ಸಮಾಗತಃ।
ದಹೇಯಂ ಖಾಂಡವಂ ದಾವಮೇತದನ್ನಂ ವೃತಂ ಮಯಾ॥ 1-249-10 (10830) 
ಯುವಾಂ ಹ್ಯುದಕಧಾರಾಸ್ತಾ ಭೂತಾನಿ ಚ ಸಮಂತತಃ।
ಉತ್ತಮಾಸ್ತ್ರವಿದೌ ಸಂಯಕ್ಸರ್ವತೋ ವಾರಯಿಷ್ಯಥಃ॥ 1-249-11 (10831) 
ಜನಮೇಜಯ ಉವಾಚ। 1-249-12x (1319) 
ಕಿಮರ್ಥಂ ಭಗವಾನಗ್ನಿಃ ಖಾಂಡವಂ ದಗ್ಧುಮಿಚ್ಛತಿ।
ರಕ್ಷ್ಯಮಾಣಂ ಮಹೇಂದ್ರೇಣ ನಾನಾಸತ್ವಸಮಾಯುತಂ॥ 1-249-12 (10832) 
ನ ಹ್ಯೇತತ್ಕಾರಣಂ ಬ್ರಹ್ಮನ್ನಲ್ಪಂ ಸಂಪ್ರತಿಭಾತಿ ಮೇ।
ಯದ್ದದಾಹ ಸುಸಂಕ್ರುದ್ಧಃ ಖಾಂಡವಂ ಹವ್ಯವಾಹನಃ॥ 1-249-13 (10833) 
ಏತದ್ವಿಸ್ತರಶೋ ಬ್ರಹ್ಮನ್ಶ್ರೋತುಮಿಚ್ಛಾಮಿ ತತ್ತ್ವತಃ।
ಖಾಂಡವಸ್ಯ ಪುರಾ ದಾಹೋ ಯಥಾ ಸಮಭವನ್ಮುನೇ॥ 1-249-14 (10834) 
ವೈಶಂಪಾಯನ ಉವಾಚ। 1-249-15x (1320) 
ಶೃಣು ಮೇ ಬ್ರುವತೋ ರಾಜನ್ಸರ್ವಮೇತದ್ಯಥಾತಥಂ।
ಯನ್ನಿಮಿತ್ತಂ ದದಾಹಾಗ್ನಿಃ ಖಾಂಡವಂ ಪೃಥಿವೀಪತೇ॥ 1-249-15 (10835) 
ಹಂತ ತೇ ಕಥಯಿಷ್ಯಾಮಿ ಪೌರಾಣೀಮೃಷಿಸಂಸ್ತುತಾಂ।
ಕಥಾಮಿಮಾಂ ನರಶ್ರೇಷ್ಠ ಖಾಂಡವಸ್ಯ ವಿನಾಶಿನೀಂ॥ 1-249-16 (10836) 
ಪೌರಾಣಃ ಶ್ರೂಯತೇ ರಾಜನ್ರಾಜಾ ಹರಿಹಯೋಪಮಃ।
ಶ್ವೇತಕಿರ್ನಾಮ ವಿಖ್ಯಾತೋ ಬಲವಿಕ್ರಮಸಂಯುತಃ॥ 1-249-17 (10837) 
ಯಜ್ವಾ ದಾನಪತಿರ್ಧೀಮಾನ್ಯಥಾ ನಾನ್ಯೋಽಸ್ತಿ ಕಶ್ಚನ।
`ಜಗ್ರಾಹ ದೀಕ್ಷಾಂ ಸ ನೃಪಃ ತದಾ ದ್ವಾದಶವಾರ್ಷಿಕೀಂ॥ 1-249-18 (10838) 
ತಸ್ಯ ಸತ್ರೇ ಸದಾ ತಸ್ಮಿನ್ಸಮಾಗಚ್ಛನ್ಮಹರ್ಷಯಃ।
ವೇದವೇದಾಂಗವಿದ್ವಾಂಸೋ ಬ್ರಾಹ್ಮಣಾಶ್ಚ ಸಹಸ್ರಶಃ॥'  1-249-19 (10839) 
ಈಜೇ ಚ ಸ ಮಹಾಯಜ್ಞೈಃ ಕ್ರತುಭಿಶ್ಚಾಪ್ತದಕ್ಷಿಣೈಃ॥  1-249-20 (10840) 
ತಸ್ಯ ನಾನ್ಯಾಽಭವದ್ಬುದ್ಧಿರ್ದಿವಸೇ ದಿವಸೇ ನೃಪ।
ಸತ್ರೇ ಕ್ರಿಯಾಸಮಾರಂಭೇ ದಾನೇಷು ವಿವಿಧೇಷು ಚ॥ 1-249-21 (10841) 
ಋತ್ವಿಗ್ಭಿಃ ಸಹಿತೋ ಧೀಮಾನೇವಮೀಜೇ ಸ ಭೂಮಿಪಃ।
ತತಸ್ತು ಋತ್ವಿಜಶ್ಚಾಸ್ಯ ಧೂಮವ್ಯಾಕುಲಲೋಚನಾಃ॥ 1-249-22 (10842) 
ಕಾಲೇನ ಮಹತಾ ಖಿನ್ನಾಸ್ತತ್ಯಜುಸ್ತೇ ನರಾಧಿಪಂ।
ತತಃ ಪ್ರಸಾದಯಾಮಾಸ ಋತ್ವಿಜಸ್ತಾನ್ಮಹೀಪತಿಃ॥ 1-249-23 (10843) 
ಚಕ್ಷುರ್ವಿಕಲತಾಂ ಪ್ರಾಪ್ತಾ ನ ಪ್ರಪೇದುಶ್ಚ ತೇ ಕ್ರತುಂ।
ತತಸ್ತೇಷಾಮನುಮತೇ ತದ್ವಿಪ್ರೈಸ್ತು ನರಾಧಿಪಃ॥ 1-249-24 (10844) 
ಸತ್ರಂ ಸಮಾಪಯಾಮಾಸ ಋತ್ವಿಗ್ಭಿರಪರೈಃ ಸಹ।
ತಸ್ಯೈವಂವರ್ತಮಾನಸ್ಯ ಕದಾಚಿತ್ಕಾಲಪರ್ಯಯೇ॥ 1-249-25 (10845) 
ಸತ್ರಮಹಾರ್ತುಕಾಮಸ್ಯ ಸಂವತ್ಸರಶತಂ ಕಿಲ।
ಋತ್ವಿಜೋ ನಾಭ್ಯಪದ್ಯಂತ ಸಮಾಹರ್ತುಂ ಮಹಾತ್ಮನಃ॥ 1-249-26 (10846) 
ಸ ಚ ರಾಜಾಽಕರೋದ್ಯತ್ನಂ ಮಹಾಂತಂ ಸಸುಹೃಜ್ಜನಃ।
ಪ್ರಣಿಪಾತೇನ ಸಾಂತ್ವೇನ ದಾನೇನ ಚ ಮಹಾಯಶಾಃ॥ 1-249-27 (10847) 
ಋತ್ವಿಜೋಽನುನಯಾಮಾಸ ಭೂಯೋ ಭೂಯಸ್ತ್ವತಂದ್ರಿತಃ।
ತೇ ಚಾಸ್ಯ ತಮಭಿಪ್ರಾಯಂ ನ ಚಕ್ರುರಮಿತೌಜಸಃ॥ 1-249-28 (10848) 
ಸ ಚಾಶ್ರಮಸ್ಥಾನ್ರಾಜರ್ಷಿಸ್ತಾನುವಾಚ ರುಷಾನ್ವಿತಃ।
ಯದ್ಯಹಂ ಪತಿತೋ ವಿಪ್ರಾಃ ಶುಶ್ರೂಷಾಯಾಂ ನ ಚ ಸ್ಥಿತಃ॥ 1-249-29 (10849) 
ಆಶು ತ್ಯಾಜ್ಯೋಽಸ್ಮಿ ಯುಷ್ಮಾಭಿರ್ಬ್ರಾಹ್ಮಣೈಶ್ಚ ಜುಗುಪ್ಸಿತಃ।
ತನ್ನಾರ್ಹಥ ಕ್ರತುಶ್ರದ್ಧಾಂ ವ್ಯಾಘಾತಯಿತುಮದ್ಯ ತಾಂ॥ 1-249-30 (10850) 
ಅಸ್ಥಾನೇ ವಾ ಪರಿತ್ಯಾಗಂ ಕರ್ತುಂ ಮೇ ದ್ವಿಜಸತ್ತಮಾಃ।
ಪ್ರಪನ್ನ ಏವ ವೋ ವಿಪ್ರಾಃ ಪ್ರಸಾದಂ ಕರ್ತುಮರ್ಹಥ॥ 1-249-31 (10851) 
ಸಾಂತ್ವದಾನಾದಿಭಿರ್ವಾಕ್ಯೈಸ್ತತ್ತ್ವತಃ ಕಾರ್ಯವತ್ತಯಾ।
ಪ್ರಸಾದಯಿತ್ವಾ ವಕ್ಷ್ಯಾಮಿ ಯನ್ನಃ ಕಾರ್ಯಂ ದ್ವಿಜೋತ್ತಮಾಃ॥ 1-249-32 (10852) 
ಅಥವಾಽಹಂ ಪರಿತ್ಯಕ್ತೋ ಭವದ್ಭಿರ್ದ್ವೇಷಕಾರಣಾತ್।
ಋತ್ವಿಜೋಽನ್ಯಾನ್ಗಮಿಷ್ಯಾಮಿ ಯಾಜನಾರ್ಥಂ ದ್ವಿಜೋತ್ತಮಾಃ॥ 1-249-33 (10853) 
ಏತಾವದುಕ್ತ್ವಾ ವಚನಂ ವಿರರಾಮ ಸ ಪಾರ್ಥಿವಃ।
ಯದಾ ನ ಶೇಕೂ ರಾಜಾನಂ ಯಾಜನಾರ್ಥಂ ಪರಂತಪ॥ 1-249-34 (10854) 
ತತಸ್ತೇ ಯಾಜಕಾಃ ಕ್ರುದ್ಧಾಸ್ತಮೂಚುರ್ನೃಪಸತ್ತಮಂ।
ತವ ಕರ್ಮಾಂಯಜಸ್ರಂ ವೈ ವರ್ತಂತೇ ಪಾರ್ಥಿವೋತ್ತಮ॥ 1-249-35 (10855) 
ತತೋ ವಯಂ ಪರಿಶ್ರಾಂತಾಃ ಸತತಂ ಕರ್ಮವಾಹಿನಃ।
ಶ್ರಮಾದಸ್ಮಾತ್ಪರಿಶ್ರಾಂತಾನ್ಸ ತ್ವಂ ನಸ್ತ್ಯಕ್ತುಮರ್ಹಸಿ॥ 1-249-36 (10856) 
ಬುದ್ಧಿಮೋಹಂ ಸಮಾಸ್ಥಾಯ ತ್ವರಾಸಂಭಾವಿತೋಽನಘ।
ಗಚ್ಛ ರುದ್ರಸಕಾಶಂ ತ್ವಂ ಸಹಿ ತ್ವಾಂ ಯಾಜಯಿಷ್ಯತಿ॥ 1-249-37 (10857) 
ಸಾಧಿಕ್ಷೇಪಂ ವಚಃ ಶ್ರುತ್ವಾ ಸಂಕ್ರುದ್ಧಃ ಶ್ವೇತಕಿರ್ನೃಪಃ।
ಕೈಲಾಸಂ ಪರ್ವತಂ ಗತ್ವಾ ತಪ ಉಗ್ರಂ ಸಮಾಸ್ಥಿತಃ॥ 1-249-38 (10858) 
ಆರಾಧಯನ್ಮಹಾದೇವಂ ನಿಯತಃ ಸಂಶಿತವ್ರತಃ।
ಉಪವಾಸಪರೋ ರಾಜಂದೀರ್ಘಕಾಲಮತಿಷ್ಠತ॥ 1-249-39 (10859) 
ಕದಾಚಿದ್ದ್ವಾದಶೇ ಕಾಲೇ ಕದಾಚಿದಪಿ ಷೋಡಶೇ।
ಆಹಾರಮಕರೋದ್ರಾಜಾ ಮೂಲಾನಿ ಚ ಫಲಾನಿ ಚ॥ 1-249-40 (10860) 
ಊರ್ಧ್ವಬಾಹುಸ್ತ್ವನಿಮಿಷಸ್ತಿಷ್ಠನ್ಸ್ಥಾಣುರಿವಾಚಲಃ।
ಷಣ್ಮಾಸಾನಭವದ್ರಾಜಾ ಶ್ವೇತಕಿಃ ಸುಸಮಾಹಿತಃ॥ 1-249-41 (10861) 
ತಂ ತಥಾ ನೃಪಶಾರ್ದೂಲಂ ತಪ್ಯಮಾನಂ ಮಹತ್ತಪಃ।
ಶಂಕರಃ ಪರಮಪ್ರೀತ್ಯಾ ದರ್ಶಯಾಮಾಸ ಭಾರತ॥ 1-249-42 (10862) 
ಉವಾಚ ಚೈನಂ ಭಗವಾನ್ಸ್ನಿಗ್ಧಗಂಭೀರಯಾ ಗಿರಾ।
ಪ್ರೀತೋಽಸ್ಮಿ ನರಶಾರ್ದೂಲ ತಪಸಾ ತೇ ಪರಂತಪ॥ 1-249-43 (10863) 
ವರಂ ವೃಣೀಷ್ವ ಭದ್ರಂ ತೇ ಯಂ ತ್ವಮಿಚ್ಛಸಿ ಪಾರ್ಥಿವ।
ಏತಚ್ಛ್ರುತ್ವಾ ತು ವಚನಂ ರುದ್ರಸ್ಯಾಮಿತತೇಜಸಃ॥ 1-249-44 (10864) 
ಪ್ರಣಿಪತ್ಯ ಮಹಾತ್ಮಾನಂ ರಾಜರ್ಷಿಃ ಪ್ರತ್ಯಭಾಷತ।
ಯದಿ ಮೇ ಭಗವಾನ್ಪ್ರೀತಃ ಸರ್ವಲೋಕನಮಸ್ಕೃತಃ॥ 1-249-45 (10865) 
ಸ್ವಯಂ ಮಾಂ ದೇವದೇವೇಶ ಯಾಜಯಸ್ವ ಸುರೇಶ್ವರ।
ಏತಚ್ಛ್ರುತ್ವಾ ತು ವಚನಂ ರಾಜ್ಞಾ ತೇನ ಪ್ರಭಾಷಿತಂ॥ 1-249-46 (10866) 
ಉವಾಚ ಭಗವಾನ್ಪ್ರೀತಃ ಸ್ಮಿತಪೂರ್ವಮಿದಂ ವಚಃ।
ನಾಸ್ಮಾಕಮೇತದ್ವಿಷಯೇ ವರ್ತತೇ ಯಾಜನಂ ಪ್ರತಿ॥ 1-249-47 (10867) 
ತ್ವಯಾ ಚ ಸುಮಹತ್ತಪ್ತಂ ತಪೋ ರಾಜನ್ವರಾರ್ಥಿನಾ।
ಯಾಜಯಿಷ್ಯಾಮಿ ರಾಜಂಸ್ತ್ವಾಂ ಸಮಯೇನ ಪರಂತಪ॥ 1-249-48 (10868) 
ಸಮಾ ದ್ವಾದಶ ರಾಜೇಂದ್ರ ಬ್ರಹ್ಮಚಾರೀ ಸಮಾಹಿತಃ।
ಸತತಂ ತ್ವಾಜ್ಯಧಾರಾಭಿರ್ಯದಿ ತರ್ಪಯಸೇಽನಲಂ॥ 1-249-49 (10869) 
ಕಾಮಂ ಪ್ರಾರ್ಥಯಸೇ ಯಂ ತ್ವಂ ಮತ್ತಃ ಪ್ರಾಪ್ಸ್ಯಸಿ ತಂ ನೃಪ।
ಏವಮುಕ್ತಶ್ಚ ರುದ್ರೇಣ ಶ್ವೇತಕಿರ್ಮನುಜಾಧಿಪಃ॥ 1-249-50 (10870) 
ತಥಾ ಚಕಾರ ತತ್ಸರ್ವಂ ಯಥೋಕ್ತಂ ಶೂಲಪಾಣಿನಾ।
ಪೂರ್ಣೇ ತು ದ್ವಾದಶೇ ವರ್ಷೇ ಪುನರಾಯಾನ್ಮಹೇಶ್ವರಃ॥ 1-249-51 (10871) 
ದೃಷ್ಟೈವ ಚ ಸ ರಾಜಾನಂ ಶಂಕರೋ ಲೋಕಭಾವನಃ।
ಉವಾಚ ಪರಮಪ್ರೀತಃ ಶ್ವೇತಕಿಂ ನೃಪಸತ್ತಮಂ॥ 1-249-52 (10872) 
ತೋಷಿತೋಽಹಂ ನೃಪಶ್ರೇಷ್ಠ ತ್ವಯೇಹಾದ್ಯೇನ ಕರ್ಮಣಾ॥
ಯಾಜನಂ ಬ್ರಾಹ್ಮಣಾನಾಂ ತು ವಿಧಿದೃಷ್ಟಂ ಪರಂತಪ॥ 1-249-53 (10873) 
ಅತೋಽಹಂ ತ್ವಾಂ ಸ್ವಯಂ ನಾದ್ಯ ಯಾಜಯಾಮಿ ಪರಂತಪ।
ಮಮಾಂಶಸ್ತು ಕ್ಷಿತಿತಲೇ ಮಹಾಭಾಗೋ ದ್ವಿಜೋತ್ತಮಃ॥ 1-249-54 (10874) 
ದುರ್ವಾಸಾ ಇತಿ ವಿಖ್ಯಾತಃ ಸ ಹಿ ತ್ವಾಂ ಯಾಜಯಿಷ್ಯತಿ।
ಮನ್ನಿಯೋಗಾನ್ಮಹಾತೇಜಾಃ ಸಂಭಾರಾಃ ಸಂಭ್ರಿಯಂತು ತೇ॥ 1-249-55 (10875) 
ಏತಚ್ಛ್ರುತ್ವಾ ತು ವಚನಂ ರುದ್ರೇಣ ಸಮುದಾಹೃತಂ।
ಸ್ವಪುರಂ ಪುನರಾಗಂಯ ಸಂಭಾರಾನ್ಪುನರಾರ್ಜಯತ್॥ 1-249-56 (10876) 
ತತಃ ಸಂಭೃತಸಂಭಾರೋ ಭೂಯೋ ರುದ್ರಮುಪಾಗಮತ್।
`ಉವಾಚ ಚ ಮಹಿಪಾಲಃ ಪ್ರಾಂಜಲಿಃ ಪ್ರಣತಃ ಸ್ಥಿತಃ।' 
ಸಂಭೃತಾ ಮಮ ಸಂಭಾರಾಃ ಸರ್ವೋಪಕರಣಾನಿ ಚ॥  1-249-57 (10877) 
ತ್ವತ್ಪ್ರಸಾದಾನಮಹಾದೇವ ಶ್ವೋ ಮೇ ದೀಕ್ಷಾ ಭವೇದಿತಿ।
ಏತಚ್ಛ್ರುತ್ವಾ ತು ವಚನಂ ತಸ್ಯ ರಾಜ್ಞೋ ಮಹಾತ್ಮನಃ॥ 1-249-58 (10878) 
ದುರ್ವಾಸಸಂ ಸಮಾಹೂಯ ರುದ್ರೋ ವಚನಮಬ್ರವೀತ್।
ಏಷ ರಾಜಾ ಮಹಾಭಾಗಃ ಶ್ವೇತಕಿರ್ದ್ವಿಜಸತ್ತಮ॥ 1-249-59 (10879) 
ಏನಂ ಯಾಜಯ ವಿಪ್ರೇಂದ್ರ ಮನ್ನಿಯೋಗೇನ ಭೂಮಿಪಂ।
ಬಾಢಮಿತ್ಯೇವ ವಚನಂ ರುದ್ರಂ ತ್ವೃಷಿರುವಾಚ ಹ॥ 1-249-60 (10880) 
ತತಃ ಸತ್ರಂ ಸಮಭವತ್ತಸ್ಯ ರಾಜ್ಞೋ ಮಹಾತ್ಮನಃ।
ಯಥಾವಿಧಿ ಯಥಾಕಾಲಂ ಯಥೋಕ್ತಂ ಬಹುದಕ್ಷಿಣಂ॥ 1-249-61 (10881) 
ತಸ್ಮಿನ್ಪರಿಸಮಾಪ್ತೇ ತು ರಾಜ್ಞಃ ಸತ್ರೇ ಮಹಾತ್ಮನಃ।
ದುರ್ವಾಸಸಾಽಭ್ಯನುಜ್ಞಾತಾ ವಿಪ್ರತಸ್ಥುಃ ಸ್ಮ ಯಾಜಕಾಃ॥ 1-249-62 (10882) 
ಯೇ ತತ್ರ ದೀಕ್ಷಿತಾಃ ಸರ್ವೇ ಸದಸ್ಯಾಶ್ಚ ಮಹೌಜಸಃ।
ಸೋಽಪಿ ರಾಜನ್ಮಹಾಭಾಗಃ ಸ್ವಪುರಂ ಪ್ರಾವಿಶತ್ತದಾ॥ 1-249-63 (10883) 
ಪೂಜ್ಯಮಾನೋ ಮಹಾಭಾಗೈರ್ಬ್ರಾಹ್ಮಣೈರ್ವೇದಪಾರಗೈಃ।
ಬಂದಿಭಿಃ ಸ್ತೂಯಮಾನಶ್ಚ ನಾಗರೈಶ್ಚಾಭಿನಂದಿತಃ॥ 1-249-64 (10884) 
ಏವಂವೃತ್ತಃ ಸ ರಾಜರ್ಷಿಃ ಶ್ವೇತಕಿರ್ನೃಪಸತ್ತಮಃ।
ಕಾಲೇನ ಮಹತಾ ಚಾಪಿ ಯಯೌ ಸ್ವರ್ಗಮಭಿಷ್ಟುತಃ॥ 1-249-65 (10885) 
ಋತ್ವಿಗ್ಭಿಃ ಸಹಿತಃ ಸರ್ವೈಃ ಸದಸ್ಯೈಶ್ಚ ಸಮನ್ವಿತಃ।
ತಸ್ಯ ಸತ್ರೇ ಪಪೌ ವಹ್ನಿರ್ಹವಿದ್ವಾರ್ದಶವತ್ಸರಾನ್॥ 1-249-66 (10886) 
ಸತತಂ ಚಾಜ್ಯಧಾರಾಭಿರೈಕಾತ್ಂಯೇ ತತ್ರ ಕರ್ಮಣಿ।
ಹವಿಷಾ ಚ ತತೋ ವಹ್ನಿಃ ಪರಾಂ ತೃಪ್ತಿಮಗಚ್ಛತ॥ 1-249-67 (10887) 
ನ ಚೈಚ್ಛತ್ಪುನರಾದಾತುಂ ಹವಿರನ್ಯಸ್ಯ ಕಸ್ಯಚಿತ್।
ಪಾಂಡುವರ್ಣೋ ವಿವರ್ಣಶ್ಚ ನ ಯತಾವತ್ಪ್ರಕಾಶತೇ॥ 1-249-68 (10888) 
ತತೋ ಭಘವತೋ ವಹ್ನೇರ್ವಿಕಾರಃ ಸಮಜಾಯತ।
ತೇಜಸಾ ವಿಪ್ರಹೀಣಶ್ಚ ಗ್ಲಾನಿಶ್ಚೈನಂ ಸಮಾವಿಶತ್॥ 1-249-69 (10889) 
ಸ ಲಕ್ಷಯಿತ್ವಾ ಚಾತ್ಮಾನಂ ತೇಜೋಹೀನಂ ಹುತಾಶನಃ।
ಜಗಾಮ ಸದನಂ ಪುಣ್ಯಂ ಬ್ರಹ್ಮಣೋ ಲೋಕಪೂಜಿತಂ॥ 1-249-70 (10890) 
ತತ್ರ ಬ್ರಹ್ಮಾಣಮಾಸೀನಮಿದಂ ವಚನಮಬ್ರವೀತ್।
ಭಗವನ್ಪರಮಾ ಪ್ರೀತಿಃ ಕೃತಾ ಶ್ವೇತಕಿನಾ ಮಮ॥ 1-249-71 (10891) 
ಅರುಚಿಶ್ಚಾಭವತ್ತೀವ್ರಾ ತಾಂ ನ ಶಕ್ನೋಂಯಪೋಹಿತುಂ।
ತೇಜಸಾ ವಿಪ್ರಹೀಣೋಽಸ್ಮಿ ಬಲೇನ ಚ ಜಗತ್ಪತೇ॥ 1-249-72 (10892) 
ಇಚ್ಛೇಯಂ ತ್ವತ್ಪ್ರಸಾದೇನ ಸ್ವಾತ್ಮನಃ ಪ್ರಕೃತಿಂ ಸ್ಥಿರಾಂ।
ಏತಚ್ಛ್ರುತ್ವಾ ಹುತವಹಾದ್ಭಗವಾನ್ಸರ್ವಲೋಕಕೃತ್॥ 1-249-73 (10893) 
ಹವ್ಯವಾಹಮಿದಂ ವಾಕ್ಯಮುವಾಚ ಪ್ರಹಸನ್ನಿವ।
ತ್ವಯಾ ದ್ವಾದಶ ವರ್ಷಾಣಿ ವಸೋರ್ಧಾರಾಹುತಂ ಹವಿಃ॥ 1-249-74 (10894) 
ಉಪಯುಕ್ತಂ ಮಹಾಭಾಗ ತೇನ ತ್ವಾಂ ಗ್ಲಾನಿರಾವಿಶತ್।
ತೇಜಸಾ ವಿಪ್ರಹೀಣತ್ವಾತ್ಸಹಸಾ ಹವ್ಯವಾಹನ॥ 1-249-75 (10895) 
ಮಾಗಮಸ್ತ್ವಂ ವ್ಯಥಾಂ ವಹ್ನೇ ಪ್ರಕೃತಿಸ್ಥೋ ಭವಿಷ್ಯಸಿ।
ಅರುಚಿಂ ನಾಶಯಿಷ್ಯೇಽಹಂ ಸಮಯಂ ಪ್ರತಿಪದ್ಯ ತೇ॥ 1-249-76 (10896) 
ಪುರಾ ದೇವನಿಯೋಗೇನ ಯತ್ತ್ವಯಾ ಭಸ್ಮಸಾತ್ಕೃತಂ।
ಆಲಯಂ ದೇವಶತ್ರೂಣಾಂ ಸುಘೋರಂ ಖಾಂಡವಂ ವನಂ॥ 1-249-77 (10897) 
ತತ್ರ ಸರ್ವಾಣಿ ಸತ್ವಾನಿ ನಿವಸಂತಿ ವಿಭಾವಸೋ।
ತೇಷಾಂ ತ್ವಂ ಮೇದಸಾ ತೃಪ್ತಃ ಪ್ರಕೃತಿಸ್ಥೋ ಭವಿಷ್ಯಸಿ॥ 1-249-78 (10898) 
ಗಚ್ಛ ಶೀಘ್ರಂ ಪ್ರದಗ್ಧುಂ ತ್ವಂ ತತೋ ಮೋಕ್ಷ್ಯಸಿ ಕಿಲ್ವಿಷಾತ್।
ಏತಚ್ಛುತ್ವಾ ತು ವಚನಂ ಪರಮೇಷ್ಠಿಮುಖಾಚ್ಚ್ಯುತಂ॥ 1-249-79 (10899) 
ಉತ್ತಮಂ ಜವಮಾಸ್ಥಾಯ ಪ್ರದುದ್ರಾವ ಹುತಾಶನಃ।
ಆಗಂಯ ಖಾಂಡವಂ ದಾವಮುತ್ತಮಂ ವೀರ್ಯಮಾಸ್ಥಿತಃ। 
ಸಹಸಾ ಪ್ರಾಜ್ವಲಚ್ಚಾಗ್ನಿಃ ಕ್ರುದ್ಧೋ ವಾಯುಸಮೀರಿತಃ॥  1-249-80 (10900) 
ಪ್ರದೀಪ್ತಂ ಖಾಂಡವಂ ದೃಷ್ಟ್ವಾ ಯೇ ಸ್ಯುಸ್ತತ್ರ ನಿವಾಸಿನಃ।
ಪರಮಂ ಯತ್ನೇಮಾತಿಷ್ಠನ್ಪಾವಕಸ್ಯ ಪ್ರಶಾಂತಯೇ॥ 1-249-81 (10901) 
ಕರೈಸ್ತು ಕರಿಣಃ ಶೀಘ್ರಂ ಜಲಮಾದಾಯ ಸತ್ವರಾಃ।
ಸಿಷಿಚುಃ ಪಾವಕಂ ಕ್ರುದ್ಧಾಃ ಶತಶೋಽಥ ಸಹಸ್ರಶಃ॥ 1-249-82 (10902) 
ಬಹುಶೀರ್ಷಾಸ್ತತೋ ನಾಗಾಃ ಶಿರೋಭಿರ್ಜಲಸಂತತಿಂ।
ಮುಮುಚುಃ ಪಾವಕಾಭ್ಯಾಶೇ ಸತ್ವರಾಃ ಕ್ರೋಧಮೂರ್ಚ್ಛಿತಾಃ॥ 1-249-83 (10903) 
ತಥೈವಾನ್ಯಾನಿ ಸತ್ವಾನಿ ನಾನಾಪ್ರಹರಣೋದ್ಯಮೈಃ।
ವಿಲಯಂ ಪಾವಕಂ ಶೀಘ್ರಮನಯನ್ಭರತರ್ಷಭ॥ 1-249-84 (10904) 
ಅನೇನ ತು ಪ್ರಕಾರೇಣ ಭೂಯೋಭೂಯಶ್ಚ ಪ್ರಜ್ವಲನ್।
ಸಪ್ತಕೃತ್ವಃ ಪ್ರಶಮಿತಃ ಖಾಂಡವೇ ಹವ್ಯವಾಹನಃ॥ ॥ 1-249-85 (10905) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಖಾಂಡವದಾಹಪರ್ವಣಿ ಊನಪಂಚಾಶದಧಿಕದ್ವಿಶತತಮೋಽಧ್ಯಾಯಃ॥ 249 ॥

Mahabharata - Adi Parva - Chapter Footnotes

1-249-20 ಇಕ್ಷ್ವಾಕೂಣಾಮಧಿರಥೋ ಯಜ್ವಾ ವಿಪುಲದಕ್ಷಿಣಃ ಇತಿ ಙ. ಪಾಠಃ॥ 1-249-37 ತ್ವರಾಸಂಭಾವಿತಃ ತ್ವರಾಯುಕ್ತಃ॥ 1-249-73 ಪ್ರಕೃತಿಂ ಸ್ವಭಾವಂ॥ 1-249-74 ವಸೋರ್ಧಾರಾ ಪಾತ್ರವಿಶೇಷಃ। ಯೇನ ಹೂಯಮಾನಂ ಘೃತದ್ರವ್ಯಂ ಸಂತತಧಾರಾರೂಪೇಣ ಕ್ಷರತಿ। ತೇನ ಹುತಂ ಹವಿರರ್ಥಾದ್ಧೃತಮೇವ ವಸೋರ್ಧಾರಾಂ ಜುಹೋತೀತ್ಯುಪಕ್ರಂಯ ಘೃತಸ್ಯ ವಾ ಏವಮೇಷಾ ಧಾರೇತಿ ವಾಕ್ಯಶೇಷಾತ್॥ 1-249-75 ಉಪಯುಕ್ತಂ ಭುಕ್ತಂ॥ ಊನಪಂಚಾಶದಧಿಕದ್ವಿಶತತಮೋಽಧ್ಯಾಯಃ॥ 249 ॥



ಆದಿಪರ್ವ - ಅಧ್ಯಾಯ 250

॥ ಶ್ರೀಃ ॥

1.250. ಅಧ್ಯಾಯಃ 250 

Mahabharata - Adi Parva - Chapter Topics

ಪುನರ್ನಿವೇದಿತವಿಘ್ನವೃತ್ತಾಂತೇನ ಬ್ರಹ್ಮಣಾ ಆಜ್ಞುಪ್ತಸ್ಯಾಗ್ನೇಃ ಕೃಷ್ಣಾರ್ಜುನೌಪ್ರತಿ ಆಗಮನಂ॥ 1 ॥ ವೈಶಂಪಾಯನೇನ ಜನಮೇಜಯಂಪ್ರತಿ ಖಾಂಡವದಾಹಕಾರಣಕಥನಸಮಾಪನಂ॥ 2 ॥ ಅರ್ಜುನೇನ ದಿವ್ಯಾನಾಂ ರಥಾಶ್ವಧನುರಾದೀನಾಂ ಯಾಚನಂ॥ 3 ॥

Mahabharata - Adi Parva - Chapter Text

1-250-0 (10906) 
ವೈಶಂಪಾಯನ ಉವಾಚ। 1-250-0x (1321) 
ಸ ತು ನೈರಾಶ್ಯಮಾಪನ್ನಃ ಸದಾ ಗ್ಲಾನಿಸಮನ್ವಿತಃ।
ಪಿತಾಮಹಮುಪಾಗಚ್ಛತ್ಸಂಕ್ರುದ್ಧೋ ಹವ್ಯವಾಹನಃ॥ 1-250-1 (10907) 
ತಚ್ಚ ಸರ್ವಂ ಯಥಾನ್ಯಾಯಂ ಬ್ರಹ್ಮಣೇ ಸಂನ್ಯವೇದಯತ್।
ಉವಾಚ ಚೈವನಂ ಭಗವಾನ್ಮುಹೂರ್ತಂ ಸ ವಿಚಿಂತ್ಯ ತು॥ 1-250-2 (10908) 
ಉಪಾಯಃ ಪರಿದೃಷ್ಟೋ ಮೇ ಯಥಾ ತ್ವಂ ಧಕ್ಷ್ಯಸೇಽನಘ।
ಕಾಲಂ ಚ ಕಂಚಿತ್ಕ್ಷಮತಾಂ ತತಸ್ತದ್ಧಕ್ಷ್ಯತೇ ಭವಾನ್॥ 1-250-3 (10909) 
ಭವಿಷ್ಯತಃ ಸಹಾಯೌ ತೇ ನರನಾರಾಯಣೌ ತದಾ।
ತಾಭ್ಯಾಂ ತ್ವಂ ಸಹಿತೋ ದಾವಂ ಧಕ್ಷ್ಯಸೇ ಹವ್ಯವಾಹನ॥ 1-250-4 (10910) 
ಏವಮಸ್ತ್ವಿತಿ ತಂ ವಹ್ನಿರ್ಬ್ರಹ್ಮಾಣಂ ಪ್ರತ್ಯಭಾಷತ।
ಸಂಭೂತೌ ತೌ ವಿದಿತ್ವಾ ತು ನರನಾರಾಯಣಾವೃಷೀ॥ 1-250-5 (10911) 
ಕಾಲಸ್ಯ ಮಹತೋ ರಾಜಂಸ್ತಸ್ಯ ವಾಕ್ಯಂ ಸ್ವಯಂಭುವಃ।
ಅನುಸ್ಮೃತ್ಯ ಜಗಾಮಾಥ ಪುನರೇವ ಪಿತಾಮಹಂ॥ 1-250-6 (10912) 
ಅಬ್ರವೀಚ್ಚ ತದಾ ಬ್ರಹ್ಮಾ ಯಥಾ ತ್ವಂ ಧಕ್ಷ್ಯಸೇಽನಲ।
ಖಾಂಡವಂ ದಾವಮದ್ಯೈವ ಮಿಷತೋಽಸ್ಯ ಶಚೀಪತೇಃ॥ 1-250-7 (10913) 
ನರನಾರಾಯಣೌ ಯೌ ತೌ ಪೂರ್ವದೇವೌ ವಿಭಾವಸೋ।
ಸಂಪ್ರಾಪ್ತೌ ಮಾನುಷೇ ಲೋಕೇ ಕಾರ್ಯಾರ್ಥಂ ಹಿ ದಿವೌಕಸಾಂ॥ 1-250-8 (10914) 
ಅರ್ಜುನಂ ವಾಸುದೇವಂ ಚ ಯೌ ತೌ ಲೋಕೋಽಭಿಮನ್ಯತೇ।
ತಾವೇತೌ ಸಹಿತಾವೇಹಿ ಖಾಂಡವಸ್ಯ ಸಮೀಪತಃ॥ 1-250-9 (10915) 
ತೌ ತ್ವಂ ಯಾಚಸ್ವ ಸಾಹಾಯ್ಯೇ ದಾಹಾರ್ಥಂ ಖಾಂಡವಸ್ಯ ಚ।
ತತೋ ಧಕ್ಷ್ಯಸಿ ತಂ ದಾವಂ ರಕ್ಷಿತಂ ತ್ರಿದಶೈರಪಿ॥ 1-250-10 (10916) 
ತೌ ತು ಸತ್ವಾನಿ ಸರ್ವಾಣಿ ಯತ್ನತೋ ವಾರಯಿಷ್ಯತಃ।
ದೇವರಾಜಂ ಚ ಸಹಿತೌ ತತ್ರ ಮೇ ನಾಸ್ತಿ ಸಂಶಯಃ॥ 1-250-11 (10917) 
ಏತಚ್ಛ್ರುತ್ವಾ ತು ವಚನಂ ತ್ವರಿತೋ ಹವ್ಯವಾಹನಃ।
ಕೃಷ್ಣಪಾರ್ಥಾವುಪಾಗಂಯ ಯಮರ್ಥಂ ತ್ವಭ್ಯಭಾಷತ॥ 1-250-12 (10918) 
ತಂ ತೇ ಕಥಿತವಾನಸ್ಮಿ ಪೂರ್ವಮೇವ ನೃಪೋತ್ತಮ।
ತಚ್ಛ್ರುತ್ವಾ ವಚನಂ ತ್ವಗ್ನೇರ್ಬೀಭತ್ಸುರ್ಜಾತವೇದಸಂ॥ 1-250-13 (10919) 
ಅಬ್ರವೀನ್ನೃಪಶಾರ್ದೂಲ ತತ್ಕಾಲಸದೃಶಂ ವಚಃ।
ದಿಧಕ್ಷುಂ ಖಾಂಡವಂ ದಾವಮಕಾಮಸ್ಯ ಶತಕ್ರತೋಃ॥ 1-250-14 (10920) 
ಅರ್ಜುನ ಉವಾಚ। 1-250-15x (1322) 
ಉತ್ತಮಾಸ್ತ್ರಾಣಿ ಮೇ ಸಂತಿ ದಿವ್ಯಾನಿ ಚ ಬಹೂನಿ ಚ।
ಯೈರಹಂ ಶಕ್ನುಯಾಂ ಯೋದ್ಧುಮಪಿ ವಜ್ರಧರಾನ್ಬಹೂನ್॥ 1-250-15 (10921) 
ಧನುರ್ಮೇ ನಾಸ್ತಿ ಭಗವನ್ಬಾಹುವೀರ್ಯೇಣ ಸಂಮಿತಂ।
ಕುರ್ವತಃ ಸಮರೇ ಯತ್ನಂ ವೇಗಂ ಯದ್ವಿಷಹೇನ್ಮಮ॥ 1-250-16 (10922) 
ಶರೈಶ್ಚ ಮೇಽರ್ಥೋ ಬಹುಭಿರಕ್ಷಯೈಃ ಕ್ಷಿಪ್ರಮಸ್ಯತಃ।
ನ ಹಿ ವೋಢುಂ ರಥಃ ಶಕ್ತಃ ಶರಾನ್ಮಮ ಯಥೇಪ್ಸಿತಾನ್॥ 1-250-17 (10923) 
ಅಶ್ವಾಂಶ್ಚ ದಿವ್ಯಾನಿಚ್ಛೇಯಂ ಪಾಂಡುರಾನ್ವಾತರಂಹಸಃ।
ರಥಂ ಚ ಮೇಘನಿರ್ಘೋಷಂ ಸೂರ್ಯಪ್ರತಿಮತೇಜಸಂ॥ 1-250-18 (10924) 
ತಥಾ ಕೃಷ್ಣಸ್ಯ ವೀರ್ಯೇಣ ನಾಯುಧಂ ವಿದ್ಯತೇ ಸಮಂ।
ಯೇನ ನಾಗಾನ್ಪಿಶಾಚಾಂಶ್ಚ ನಿಹನ್ಯಾನ್ಮಾಧವೋ ರಣೇ॥ 1-250-19 (10925) 
ಉಪಾಯಂ ಕರ್ಮಸಿದ್ಧೌ ಚ ಭಘವನ್ವಕ್ತುಮರ್ಹಸಿ।
ನಿವಾರಯೇಯಂ ಯೇನೇಂದ್ರಂ ವರ್ಷಮಾಣಂ ಮಹಾವನೇ॥ 1-250-20 (10926) 
ಪೌರುಷೇಣ ತು ಯತ್ಕಾರ್ಯಂ ತತ್ಕರ್ತಾಽಹಂ ಸ್ಮ ಪಾವಕ।
ಕರಣಾನಿ ಸಮರ್ಥಾನಿ ಭಗವಂದಾತುಮರ್ಹಸಿ॥ ॥ 1-250-21 (10927) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಖಾಂಡವದಾಹಪರ್ವಣಿ ಪಂಚಾಶದಧಿಕದ್ವಿಶತತಮೋಽಧ್ಯಾಯಃ॥ 250 ॥




ಆದಿಪರ್ವ - ಅಧ್ಯಾಯ 251

॥ ಶ್ರೀಃ ॥

1.251. ಅಧ್ಯಾಯಃ 251 

Mahabharata - Adi Parva - Chapter Topics

ಅಗ್ನಿನಾ ವರುಣಾತ್ ಆಹೃತಾನಾಂ ರಥಾದೀನಾಂ ಅರ್ಜುನಾಯ ದಾನಂ॥ 1 ॥ ಅಗ್ನೇಃ ಖಾಂಡವದಾಹಾರಂಭಃ॥ 2 ॥

Mahabharata - Adi Parva - Chapter Text

1-251-0 (10928) 
ವೈಶಂಪಾಯನ ಉವಾಚ। 1-251-0x (1323) 
ಏವಮುಕ್ತಃ ಸ ಭಗವಾಂಧೂಮಕೇತುರ್ಹುತಾಶನಃ।
ಚಿಂತಯಾಮಾಸ ವರುಣಂ ಲೋಕಪಾಲಂ ದಿದೃಕ್ಷಯಾ॥ 1-251-1 (10929) 
ಆದಿತ್ಯಮುದಕೇ ದೇವಂ ನಿವಸಂತಂ ಜಲೇಶ್ವರಂ।
ಸ ಚ ತಚ್ಚಿಂತಿತಂ ಜ್ಞಾತ್ವಾ ದರ್ಶಯಾಮಾಸ ಪಾವಕಂ॥ 1-251-2 (10930) 
ತಮಬ್ರವೀದ್ಭಮಕೇತುಃ ಪ್ರತಿಗೃಹ್ಯ ಜಲೇಶ್ವರಂ।
ಚತುರ್ಥಂ ಲೋಕಪಾಲಾನಾಂ ದೇವದೇವಂ ಸನಾತನಂ॥ 1-251-3 (10931) 
ಸೋಮೇನ ರಾಜ್ಞಾ ಯದ್ದತ್ತಂ ಧನುಶ್ಚೈವೇಷುಧೀ ಚ ತೇ।
ತತ್ಪ್ರಯಚ್ಛೋಭಯಂ ಶೀಘ್ರಂ ರಥಂ ಚ ಕಪಿಲಕ್ಷಣಂ॥ 1-251-4 (10932) 
ಕಾರ್ಯಂ ಚ ಸುಮಹತ್ಪಾರ್ಥೋ ಗಾಂಡೀವೇನ ಕರಿಷ್ಯತಿ।
ಚಕ್ರೇಣ ವಾಸುದೇವಶ್ಚ ತನ್ಮಮಾದ್ಯ ಪ್ರದೀಯತಾಂ॥ 1-251-5 (10933) 
ದದಾನೀತ್ಯೇವ ವರುಣಃ ಪಾವಕಂ ಪ್ರತ್ಯಭಾಷತ।
ತದದ್ಭುತಂ ಮಹಾವೀರ್ಯಂ ಯಶಃಕೀರ್ತಿವಿವರ್ಧನಂ॥ 1-251-6 (10934) 
ಸರ್ವಶಸ್ತ್ರೈರನಾಧೃಷ್ಯಂ ಸರ್ವಶಸ್ತ್ರಪ್ರಮಾಥಿ ಚ।
ಸರ್ವಾಯುಧಮಹಾಮಾತ್ರಂ ಪರಸೈನ್ಯಪ್ರಧರ್ಷಣಂ॥ 1-251-7 (10935) 
ಏಕಂ ಶತಸಹಸ್ರೇಣ ಸಂಮಿತಂ ರಾಷ್ಟ್ರವರ್ಧನಂ।
ಚಿತ್ರಮುಚ್ಚಾವಚೈರ್ವರ್ಣೈಃ ಶೋಭಿತಂ ಶ್ಲಕ್ಷ್ಣಮವ್ರಣಂ॥ 1-251-8 (10936) 
ದೇವದಾನವಗಂಧರ್ವೈಃ ಪೂಜಿತಂ ಶಾಶ್ವತೀಃ ಸಮಾಃ।
ಪ್ರಾದಾಚ್ಚೈವ ಧನೂರತ್ನಮಕ್ಷಯ್ಯೌ ಚ ಮಹೇಷುಧೀ॥ 1-251-9 (10937) 
ರಥಂ ಚ ದಿವ್ಯಾಶ್ವಯುಜಂ ಕಪಿಪ್ರವರಕೇತನಂ।
ಉಪೇತಂ ರಾಜತೈರಶ್ವೈರ್ಗಾಂಧರ್ವೈರ್ಹೇಮಮಾಲಿಭಿಃ॥ 1-251-10 (10938) 
ಪಾಂಡುರಾಭ್ರಪ್ರತೀಕಾಶೈರ್ಮನೋವಾಯುಸಮೈರ್ಜವೇ।
ಸರ್ವೋಪಕರಣೈರ್ಯುಕ್ತಮಜಯ್ಯಂ ದೇವದಾನವೈಃ॥ 1-251-11 (10939) 
ಭಾವುಮಂತಂ ಮಹಾಘೋಷಂ ಸರ್ವರತ್ನಮನೋರಮಂ।
ಸಸರ್ಜ ಯಂ ಸುತಪಸಾ ಭೌಮನೋ ಭುವನಪ್ರಭುಃ॥ 1-251-12 (10940) 
ಪ್ರಜಾಪತಿರನಿರ್ದೇಶ್ಯಂ ಯಸ್ಯ ರೂಪಂ ರವೇರಿವ।
ಯಂ ಸ್ಮ ಸೋಮಃ ಸಮಾರುಹ್ಯ ದಾನವಾನಜಯತ್ಪ್ರಭುಃ॥ 1-251-13 (10941) 
ನವಮೇಘಪ್ರತೀಕಾಶಂ ಜ್ಲಲಂತಮಿವ ಚ ಶ್ರಿಯಾ।
ಆಶ್ರಿತೌ ತಂ ರಥಶ್ರೇಷ್ಠಂ ಶಕ್ರಾಯುಧಸಮಾವುಭೌ॥ 1-251-14 (10942) 
ತಾಪನೀಯಾ ಸುರುಚಿರಾ ಧ್ವಜಯಷ್ಟಿರನುತ್ತಮಾ।
ತಸ್ಯಾಂ ತು ವಾನರೋ ದಿವ್ಯಃ ಸಿಂಹಶಾರ್ದೂಲಕೇತನಃ॥ 1-251-15 (10943) 
`ಹನೂಮಾನ್ನಾಮ ತೇಜಸ್ವೀ ಕಾಮರೂಪೀ ಮಹಾಬಲಃ।'
ದಿಧಕ್ಷನ್ನಿವ ತತ್ರ ಸ್ಮ ಸಂಸ್ಥಿತೋ ಮೂರ್ಧ್ನ್ಯಶೋಭತ। 
ಧ್ವಜೇ ಭೂತಾನಿ ತತ್ರಾಸನ್ವಿವಿಧಾನಿ ಮಹಾಂತಿ ಚ॥  1-251-16 (10944) 
ನಾದೇನ ರಿಪುಸೈನ್ಯಾನಾಂ ಯೇಷಾಂ ಸಂಜ್ಞಾ ಪ್ರಣಶ್ಯತಿ।
ಸ ತಂ ನಾನಾಪತಾಕಾಭಿಃ ಶೋಭಿತಂ ರಥಸತ್ತಮಂ॥ 1-251-17 (10945) 
ಪ್ರದಕ್ಷಿಣಮುಪಾವೃತ್ಯ ದೈವತೇಭ್ಯಃ ಪ್ರಣಂಯ ಚ।
ಸನ್ನದ್ಧಃ ಕವಚೀ ಖಡ್ಗೀ ಬದ್ಧಗೋಧಾಂಗುಲಿತ್ರಕಃ॥ 1-251-18 (10946) 
ಆರುರೋಹ ತದಾ ಪಾರ್ಥೋ ವಿಮಾನಂ ಸುಕೃತೀ ಯಥಾ।
ತಚ್ಚ ದಿವ್ಯಂ ಧನುಃ ಶ್ರೇಷ್ಠಂ ಬ್ರಹ್ಮಣಾ ನಿರ್ಮಿತಂ ಪುರಾ॥ 1-251-19 (10947) 
ಗಾಂಡೀವಮುಪಸಂಗೃಹ್ಯ ಬಭೂವ ಮುದಿತೋಽರ್ಜುನಃ।
ಹುತಾಶನಂ ಪುರಸ್ಕೃತ್ಯ ತತಸ್ತದಪಿ ವೀರ್ಯವಾನ್॥ 1-251-20 (10948) 
ಜಗ್ರಾಹ ಬಲಮಾಸ್ಥಾಯ ಜ್ಯಯಾ ಚ ಯುಯುಜೇ ಧನುಃ।
ಮೌರ್ವ್ಯಾಂ ತು ಯೋಜ್ಯಮಾನಾಯಾಂ ಬಲಿನಾ ಪಾಂಡವೇನ ಹ॥ 1-251-21 (10949) 
ಯೇಽಶೃಷ್ವನ್ಕೂಜಿತಂ ಯತ್ರ ತೇಷಾಂ ವೈ ವ್ಯಥಿತಂ ಮನಃ।
ಲಬ್ಧ್ವಾ ರಥಂ ಧನುಶ್ಚೈವ ತಥಾಽಕ್ಷಯ್ಯೇ ಮಹೇಷುಧೀ॥ 1-251-22 (10950) 
ಬಭೂವ ಕಲ್ಯಃ ಕೌಂತೇಯಃ ಪ್ರಹೃಷ್ಟಃ ಸಾಹ್ಯಕರ್ಮಣಿ।
ವಜ್ರನಾಭಂ ತತಶ್ಚಕ್ರಂ ದದೌ ಕೃಷ್ಣಾಯ ಪಾವಕಃ॥ 1-251-23 (10951) 
ಆಗ್ನೇಯಮಸ್ತ್ರಂ ದಯಿತಂ ಸ ಚ ಕಲ್ಯೋಽಭವತ್ತದಾ।
ಅಬ್ರವೀತ್ಪಾವಕಶ್ಚೈವಮೇತೇನ ಮಧುಸೂದನ॥ 1-251-24 (10952) 
ಅಮಾನುಷಾನಪಿ ರಣೇ ಜೇಷ್ಯಸಿ ತ್ವಮಸಂಶಯಂ।
ಅನೇನ ತು ಮನುಷ್ಯಾಣಾಂ ದೇವಾನಾಮಪಿ ಚಾಹವೇ॥ 1-251-25 (10953) 
ರಕ್ಷಃಪಿಶಾಚದೈತ್ಯಾನಾಂ ನಾಗಾನಾಂ ಚಾಧಿಕಸ್ತಥಾ।
ಭವಿಷ್ಯಸಿ ನ ಸಂದೇಹಃ ಪ್ರವರೋಽಪಿ ನಿಬರ್ಹಣೇ॥ 1-251-26 (10954) 
ಕ್ಷಿಪ್ತಂ ಕ್ಷಿಪ್ತಂ ರಣೇ ಚೈತತ್ತ್ವಯಾ ಮಾಧವ ಶತ್ರುಷು।
ಹತ್ವಾಽಪ್ರತಿಹತಂ ಸಂಖ್ಯೇ ಪಾಣಿಮೇಷ್ಯತಿ ತೇ ಪುನಃ॥ 1-251-27 (10955) 
ವೈಶಂಪಾಯನ ಉವಾಚ। 1-251-28x (1324) 
ವರುಣಶ್ಚ ದದೌ ತಸ್ಮೈ ಗದಾಮಶನಿನಿಃಸ್ವನಾಂ।
ದೈತ್ಯಾಂತಕರಣೀಂ ಘೋರಾಂ ನಾಂನಾ ಕೌಮೋದಕೀಂ ಪ್ರಭುಃ॥ 1-251-28 (10956) 
ತತಃ ಪಾವಕಮಬ್ರೂತಾಂ ಪ್ರಹೃಷ್ಟಾವರ್ಜುನಾಚ್ಯುತೌ।
ಕೃತಾಸ್ತ್ರೌ ಶಸ್ತ್ರಸಂಪನ್ನೌ ರಥಿನೌ ಧ್ವಜಿನಾವಪಿ॥ 1-251-29 (10957) 
ಕಲ್ಯೌ ಸ್ವೋ ಭಗವನ್ಯೋದ್ಧುಮಪಿ ಸರ್ವೈಃ ಸುರಾಸುರೈಃ।
ಕಿಂ ಪುನರ್ವಜ್ರಿಣೈಕೇನ ಪನ್ನಗಾರ್ಥೇ ಯುಯುತ್ಸತಾ॥ 1-251-30 (10958) 
ಅರ್ಜುನ ಉವಾಚ। 1-251-31x (1325) 
ಚಕ್ರಪಾಣಿರ್ಹೃಷೀಕೇಶೋ ವಿಚರನ್ಯುಧಿ ವೀರ್ಯವಾನ್।
ಚಕ್ರೇಣ ಭಸ್ಮಸಾತ್ಸರ್ವಂ ವಿಸೃಷ್ಟೇನ ತು ವೀರ್ಯವಾನ್। 
ತ್ರಿಷು ಲೋಕೇಷು ತನ್ನಾಸ್ತಿ ಯನ್ನ ಕುರ್ಯಾಜ್ಜನಾರ್ದನಃ॥  1-251-31 (10959) 
ಗಾಂಡೀವಂ ಧನುರಾದಾಯ ತಥಾಽಕ್ಷಯ್ಯೇ ಮಹೇಷುಧೀ।
ಅಹಮಪ್ಯುತ್ಸಹೇ ಲೋಕಾನ್ವಿಜೇತುಂ ಯುಧಿ ಪಾವಕ॥ 1-251-32 (10960) 
ಸರ್ವತಃ ಪರಿವಾರ್ಯೈವಂ ದಾವಮೇತಂ ಮಹಾಪ್ರಭೋ।
ಕಾಮಂ ಸಂಪ್ರಜ್ವಲಾದ್ಯೈವ ಕಲ್ಯೌ ಸ್ವಃ ಸಾಹ್ಯಕರ್ಮಣಿ॥ 1-251-33 (10961) 
`ಯದಿ ಖಾಂಡವಮೇಷ್ಯತಿ ಪ್ರಮಾದಾ-
ತ್ಸಗಣೋ ವಾ ಪರಿರಕ್ಷಿತುಂ ಮಹೇಂದ್ರಃ। 
ಶರತಾಡಿತಗಾತ್ರಕುಂಡಲಾನಾಂ
ಕದನಂ ದ್ರಕ್ಷ್ಯತಿ ದೇವವಾಹಿನೀನಾಂ॥'  1-251-34 (10962) 
ವೈಶಂಪಾಯನ ಉವಾಚ। 1-251-35x (1326) 
ಏವಮುಕ್ತಃ ಸ ಭಗವಾಂದಾಶಾರ್ಹೇಣಾರ್ಜುನೇನ ಚ।
ತೈಜಸಂ ರಪಮಾಸ್ಥಾಯ ದಾವಂ ದಗ್ಧುಂ ಪ್ರಚಕ್ರಮೇ॥ 1-251-35 (10963) 
ಸರ್ವತಃ ಪರಿವಾರ್ಯಾಥ ಸಪ್ತಾರ್ಚಿರ್ಜ್ವಲನಸ್ತಥಾ।
ದದಾಹ ಖಾಂಡವಂ ದಾವಂ ಯುಗಾಂತಮಿವ ದರ್ಶಯನ್॥ 1-251-36 (10964) 
ಪ್ರತಿಗೃಹ್ಯ ಸಮಾವಿಶ್ಯ ತದ್ವನಂ ಭರತರ್ಷಭ।
ಮೇಘಸ್ತನಿತನಿರ್ಘೋಷಃ ಸರ್ವಭೂತಾನ್ಯಕಂಪಯತ್॥ 1-251-37 (10965) 
ದಹ್ಯತಸ್ತಸ್ಯ ಚ ಬಭೌ ರೂಪಂ ದಾವಸ್ಯ ಭಾರತ।
ಮೇರೋರಿವ ನಗೇಂದ್ರಸ್ಯ ಕೀರ್ಣಸ್ಯಾಂಶುಮತೋಂಶುಭಿಃ॥ ॥ 1-251-38 (10966) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಖಾಂಡವದಾಹಪರ್ವಣಿ ಏಕಪಂಚಾಶದಧಿಕದ್ವಿಶತತಮೋಽಧ್ಯಾಯಃ॥ 251 ॥

Mahabharata - Adi Parva - Chapter Footnotes

1-251-2 ಆದಿತ್ಯಮದಿತೇಃ ಪುತ್ರಂ॥ 1-251-7 ಮಹಾಮಾತ್ರಂ ಪ್ರಧಾನಂ॥ 1-251-12 ಭೌಮನೋ ವಿಶ್ವಕರ್ಮಾ॥ 1-251-15 ಸಿಂಹಶಾರ್ದೂಲವದ್ಭಯಂಕರಃ ಕೇತನಃ ಕಾಯೋಯಸ್ಯ ಸಃ॥ 1-251-23 ಕಲ್ಯಃ ಸಮರ್ಥಃ ವಜ್ರಂ ವರತ್ರಾ ಸಾ ನಾಭೌ ಯಸ್ಯ ತತ್॥ 1-251-27 ಹತ್ವಾ ಹತ್ವಾ ರಿಪೂನ್ಸಂಖ್ಯೇ ಇತಿ ಘ. ಪಾತ॥ ಏಕಪಂಚಾಶದಧಿಕದ್ವಿಶತತಮೋಽಧ್ಯಾಯಃ॥ 251 ॥



ಆದಿಪರ್ವ - ಅಧ್ಯಾಯ 252

॥ ಶ್ರೀಃ ॥

1.252. ಅಧ್ಯಾಯಃ 252 

Mahabharata - Adi Parva - Chapter Topics

ಖಾಂಡವದಾಹಂ ದೃಷ್ಟ್ವಾ ತ್ರಸ್ತೈರ್ದೇವೈಃ ಪ್ರಾರ್ಥಿತೇನೇಂದ್ರೇಣ ಜಲವರ್ಷಣಂ॥ 1 ॥

Mahabharata - Adi Parva - Chapter Text

1-252-0 (10967) 
ವೈಶಂಪಾಯನ ಉವಾಚ। 1-252-0x (1327) 
ತೌ ರಥಾಭ್ಯಾಂ ರಥಶ್ರೇಷ್ಠೌ ದಾವಸ್ಯೋಭಯತಃ ಸ್ಥಿತೌ।
ದಿಕ್ಷು ಸರ್ವಾಸು ಭೂತಾನಾಂ ಚಕ್ರಾತೇ ಕದನಂ ಮಹತ್॥ 1-252-1 (10968) 
ಯತ್ರ ಯತ್ರ ಚ ದೃಶ್ಯಂತೇ ಪ್ರಾಣಿನಃ ಖಾಂಡವಾಲಯಾಃ।
ಪಲಾಯಂತಃ ಪ್ರವೀರೌ ತೌ ತತ್ರತತ್ರಾಭ್ಯಧಾವತಾಂ॥ 1-252-2 (10969) 
ಛಿದ್ರಂ ನ ಸ್ಮ ಪ್ರಪಶ್ಯಂತಿ ರಥಯೋರಾಶುಚಾರಿಣೋಃ।
ಆವಿದ್ಧಾವೇವ ದೃಶ್ಯೇತೇ ರಥಿನೌ ತೌ ರಥೋತ್ತಮೌ॥ 1-252-3 (10970) 
ಖಾಂಡವೇ ದಹ್ಯಮಾನೇ ತು ಭೂತಾನ್ಯಥ ಸಹಸ್ರಶಃ।
ಉತ್ಪೇತುರ್ಭೈರವಾನ್ನಾದಾನ್ವಿನದಂತಃ ಸಮಂತತಃ॥ 1-252-4 (10971) 
ದಗ್ಧೈಕದೇಶಾ ಬಹವೋ ನಿಷ್ಟಪ್ತಾಶ್ಚ ತಥಾಽಪರೇ।
ಸ್ಫುಟಿತಾಕ್ಷಾ ವಿಶೀರ್ಣಾಶ್ಚ ವಿಪ್ಲುತಾಶ್ಚ ತಥಾಽಪರೇ॥ 1-252-5 (10972) 
ಸಮಾಲಿಂಗ್ಯ ಸುತಾನನ್ಯೇ ಪಿತೄನ್ಭ್ರಾತೄನಥಾಽಪರೇ।
ತ್ಯಕ್ತುಂ ನ ಶೇಕುಃ ಸ್ನೇಹೇನ ತತ್ರೈವ ನಿಧನಂ ಗತಾಃ॥ 1-252-6 (10973) 
ಸಂದಷ್ಟದಶನಾಶ್ಚಾನ್ಯೇ ಸಮುತ್ಪೇತುರನೇಕಶಃ।
ತತಸ್ತೇಽತೀವ ಘೂರ್ಣಂತಃ ಪುನರಗ್ನೌ ಪ್ರಪೇದಿರೇ॥ 1-252-7 (10974) 
ದಗ್ಧಪಕ್ಷಾಕ್ಷಿಚರಣಾ ವಿಚೇಷ್ಟಂತೋ ಮಹೀತಲೇ।
ತತ್ರತತ್ರ ಸ್ಮ ದೃಶ್ಯಂತೇ ವಿನಶ್ಯಂತಃ ಶರೀರಿಣಃ॥ 1-252-8 (10975) 
ಜಲಾಶಯೇಷು ತಪ್ತೇಷು ಕ್ವಾಥ್ಯಮಾನೇಷು ವಹ್ನಿನಾ।
ಗತಸತ್ವಾಃ ಸ್ಮ ದೃಶ್ಯಂತೇ ಕೂರ್ಮಮತ್ಸ್ಯಾಃ ಸಮಂತತಃ॥ 1-252-9 (10976) 
ಶರೀರೈರಪರೇ ದೀಪ್ತೈರ್ದೇಹವಂತ ಇವಾಗ್ನಯಃ।
ಅದೃಶ್ಯಂತ ವನೇ ತತ್ರ ಪ್ರಾಣಿನಃ ಪ್ರಾಣಿಸಂಕ್ಷಯೇ॥ 1-252-10 (10977) 
ಕಾಂಶ್ಚಿದುತ್ಪತತಃ ಪಾರ್ಥಃ ಶರೈಃ ಸಂಛಿದ್ಯ ಖಂಡಶಃ।
ಪಾತಯಾಮಾಸ ವಿಹಗಾನ್ಪ್ರದೀಪ್ತೇ ವಸುರೇತಸಿ॥ 1-252-11 (10978) 
ತೇ ಶರಾಚಿತಸರ್ವಾಂಗಾ ನಿನದಂತೋ ಮಹಾರವಾನ್।
ಊರ್ಧ್ವಮುತ್ಪತ್ಯ ವೇಗೇನ ನಿಪೇತುಃ ಖಾಂಡವೇ ಪುನಃ॥ 1-252-12 (10979) 
ಶರೈರಭ್ಯಾಹತಾನಾಂ ಚ ಸಂಘಶಃ ಸ್ಮ ವನೌಕಸಾಂ।
ವಿರಾವಃ ಶುಶ್ರುವೇ ಘೋರಃ ಸಮುದ್ರಸ್ಯೇವ ಮಥ್ಯತಃ॥ 1-252-13 (10980) 
ವಹ್ನೇಶ್ಚಾಪಿ ಪ್ರದೀಪ್ತಸ್ಯ ಖಮುತ್ಪೇತುರ್ಮಹಾರ್ಚಿಷಃ।
ಜನಯಾಮಾಸುರುದ್ವೇಗಂ ಸುಮಹಾಂತಂ ದಿವೌಕಸಾಂ॥ 1-252-14 (10981) 
ತೇನಾರ್ಚಿಷಾ ಸುಸಂತಪ್ತಾ ದೇವಾಃ ಸರ್ಷಿಪುರೋಗಮಾಃ।
ತತೋ ಜಗ್ಮುರ್ಮಹಾತ್ಮಾನಃ ಸರ್ವ ಏವ ದಿವೌಕಸಃ। 
ಶತಕ್ರತುಂ ಸಹಸ್ರಾಕ್ಷಂ ದೇವೇಶಮಸುರಾರ್ದನಂ॥  1-252-15 (10982) 
ದೇವಾ ಊಚುಃ। 1-252-16x (1328) 
ಕಿಂ ನ್ವಿಮೇ ಮಾನವಾಃ ಸರ್ವೇ ದಹ್ಯಂತೇ ಚಿತ್ರಭಾನುನಾ।
ಕಚ್ಚಿನ್ನ ಸಂಕ್ಷಯಃ ಪ್ರಾಪ್ತೋ ಲೋಕಾನಾಮಮರೇಶ್ವರ॥ 1-252-16 (10983) 
ವೈಶಂಪಾಯನ ಉವಾಚ। 1-252-17x (1329) 
ತಚ್ಛ್ರುತ್ವಾ ವೃತ್ರಹಾ ತೇಭ್ಯಃ ಸ್ವಯಮೇವಾನ್ವವೇಕ್ಷ್ಯ ಚ।
ಖಾಂಡವಸ್ಯ ವಿಮೋಕ್ಷಾರ್ಥಂ ಪ್ರಯಯೌ ಹರಿವಾಹನಃ॥ 1-252-17 (10984) 
ಮಹತಾ ರಥಬೃಂದೇನ ನಾನಾರೂಪೇಣ ವಾಸವಃ।
ಆಕಾಶಂ ಸಮವಾಕೀರ್ಯ ಪ್ರವವರ್ಷ ಸುರೇಶ್ವರಃ॥ 1-252-18 (10985) 
ತತೋಽಕ್ಷಮಾತ್ರಾ ವ್ಯಸೃಜಂಧಾರಾಃ ಶತಸಹಸ್ರಶಃ।
ಚೋದಿತಾ ದೇವರಾಜೇನ ಜಲದಾಃ ಖಾಂಡವಂ ಪ್ರತಿ॥ 1-252-19 (10986) 
ಅಸಂಪ್ರಾಪ್ತಾಸ್ತು ತಾ ಧಾರಾಸ್ತೇಜಸಾ ಜಾತವೇದಸಃ।
ಖ ಏವ ಸಮುಶುಷ್ಯಂತ ನಕಾಶ್ಚಿತ್ಪಾವಕಂ ಗತಾಃ॥ 1-252-20 (10987) 
ತತೋ ನಮುಚಿಹಾ ಕ್ರುದ್ಧೋ ಭೃಶಮರ್ಚಿಷ್ಮತಸ್ತದಾ।
ಪುನರೇವ ಮಹಾಮೇಘೈರಂಭಾಂಸಿ ವ್ಯಸೃಜದ್ಬಹು॥ 1-252-21 (10988) 
ಅರ್ಚಿರ್ಧಾರಾಭಿಸಂಬದ್ಧಂ ಧೂಮವಿದ್ಯುತ್ಸಮಾಕುಲಂ।
ಬಭೂವ ತದ್ವನಂ ಘೋರಂ ಸ್ತನಯಿತ್ನುಸಮಾಕುಲಂ॥ ॥ 1-252-22 (10989) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಖಾಂಡವದಾಹಪರ್ವಣಿ ದ್ವಿಪಂಚಾಶದಧಿಕದ್ವಿಶತತಮೋಽಧ್ಯಾಯಃ॥ 252 ॥

Mahabharata - Adi Parva - Chapter Footnotes

1-252-3 ಆವಿದ್ಧಾವೇವ ಅಲಾತಚಕ್ರವದ್ಭ್ರಾಮಿತಾವೇವ॥ ದ್ವಿಪಂಚಾಶದಧಿಕದ್ವಿಶತತಮೋಽಧ್ಯಾಯಃ॥ 252 ॥



ಆದಿಪರ್ವ - ಅಧ್ಯಾಯ 253

॥ ಶ್ರೀಃ ॥

1.253. ಅಧ್ಯಾಯಃ 253 

Mahabharata - Adi Parva - Chapter Topics

ಇಂದ್ರಾಭಿವೃಷ್ಟಸ್ಯ ಜಲಸ್ಯಾರ್ಜುನೇನ ನಿವಾರಣಂ॥ 1 ॥ ಪುತ್ರಂ ನಿಗೀರ್ಯಾಕಾಶಮುತ್ಪತಂತ್ಯಾಃ ತಕ್ಷಕಭಾರ್ಯಾಯಾಃ ಅರ್ಜುನೇನ ಶಿರಶ್ಛೇದಃ॥ 2 ॥ ಇಂದ್ರೇಣ ಸ್ವಕೃತವಾಯುವರ್ಷಮೋಹಿತಾದರ್ಜುನಾತ್ತಕ್ಷಕಪುತ್ರಸ್ಯಾಶ್ವಸೇನಸ್ಯ ಮೋಚನಂ॥ 3 ॥ ಪಾವಕಾನ್ಮುಮುಕ್ಷೂಣಾಂ ನಾಗಾದೀನಾಂ ಮಾರಣಂ॥ 4 ॥ ಇಂದ್ರಸ್ಯ ಕೃಷ್ಣಾರ್ಜುನಾಭ್ಯಾಂ ಯುದ್ಧಂ॥ 5 ॥

Mahabharata - Adi Parva - Chapter Text

1-253-0 (10990) 
ವೈಶಂಪಾಯನ ಉವಾಚ। 1-253-0x (1330) 
ತಸ್ಯಾಥ ವರ್ಷತೋ ವಾರಿ ಪಾಂಡವಃ ಪ್ರತ್ಯವಾರಯತ್।
ಶರವರ್ಷೇಣ ಬೀಭತ್ಸುರುತ್ತಮಾಸ್ತ್ರಾಣಿ ದರ್ಶಯನ್॥ 1-253-1 (10991) 
ಖಾಂಡವಂ ಚ ವನಂ ಸರ್ವಂ ಪಾಂಡವೋ ಬಹುಭಿಃ ಶರೈಃ।
ಪ್ರಾಚ್ಛಾದಯದಮೇಯಾತ್ಮಾ ನೀಹಾರೇಣೇವ ಚಂದ್ರಮಾಃ॥ 1-253-2 (10992) 
ನ ಚ ಸ್ಮ ಕಿಂಚಿಚ್ಛಕ್ನೋತಿ ಭೂತಂ ನಿಶ್ಚರಿತುಂ ತತಃ।
ಸಂಛಾದ್ಯಮಾನೇ ಖೇ ಬಾಣೈರಸ್ಯತಾ ಸವ್ಯಸಾಚಿನಾ॥ 1-253-3 (10993) 
ತಕ್ಷಕಸ್ತು ನ ತತ್ರಾಸೀನ್ನಾಗರಾಜೋ ಮಹಾಬಲಃ।
ದಹ್ಯಮಾನೇ ವನೇ ತಸ್ಮಿನ್ಕುರುಕ್ಷೇತ್ರಂ ಗತೋ ಹಿ ಸಃ॥ 1-253-4 (10994) 
ಅಶ್ವಸೇನೋಽಭವತ್ತತ್ರ ತಕ್ಷಕಸ್ಯ ಸುತೋ ಬಲೀ।
ಸ ಯತ್ನಮಕರೋತ್ತೀವ್ರಂ ಮೋಕ್ಷಾರ್ಥಂ ಜಾತವೇದಸಃ॥ 1-253-5 (10995) 
ನ ಶಶಾಕ ಸ ನಿರ್ಗಂತುಂ ನಿರುದ್ಧೋಽರ್ಜುನಪತ್ರಿಭಿಃ।
ಮೋಕ್ಷಯಾಮಾಸ ತಂ ಮಾತಾ ನಿಗೀರ್ಯ ಭುಜಗಾತ್ಮಜಾ॥ 1-253-6 (10996) 
ತಸ್ಯ ಪೂರ್ವಂ ಶಿರೋ ಗ್ರಸ್ತಂ ಪುಚ್ಛಮಸ್ಯ ನಿಗೀರ್ಯತೇ।
ನಿಗೀರ್ಯ ಸೋರ್ಧ್ವಮಕ್ರಾಮತ್ಸುತಂ ನಾಗೀ ಮುಮುಕ್ಷಯಾ॥ 1-253-7 (10997) 
ತಸ್ಯಾಃ ಶರೇಣ ತೀಕ್ಷ್ಣೇನ ಪೃಥುಧಾರೇಣ ಪಾಂಡವಃ।
ಶಿರಶ್ಚಿಚ್ಛೇದ ಗಚ್ಛಂತ್ಯಾಸ್ತಾಮಪಶ್ಯಚ್ಛಚೀಪತಿಃ॥ 1-253-8 (10998) 
ತಂ ಮುಮೋಚಯಿಷುರ್ವಜ್ರೀ ವಾತವರ್ಷೇಣ ಪಾಂಡವಂ।
ಮೋಹಯಾಮಾಸ ತತ್ಕಾಲಮಶ್ವಸೇನಸ್ತ್ವಮುಚ್ಯತ॥ 1-253-9 (10999) 
ತಾಂ ಚ ಮಾಯಾಂ ತದಾ ದೃಷ್ಟಾ ಘೋರಾಂ ನಾಗೇನ ವಂಚಿತಃ।
ದ್ವಿಧಾ ತ್ರಿಧಾ ಚ ಖಗತಾನ್ಪ್ರಾಣಿನಃ ಪಾಂಡವೋಚ್ಛಿನತ್॥ 1-253-10 (11000) 
ಶಶಾಪ ತಂ ಚ ಸಂಕ್ರುದ್ಧೋ ಬೀಭತ್ಸುರ್ಜಿಹ್ಮಗಾಮಿನಂ।
ಪಾವಕೋ ವಾಸುದೇವಶ್ಚಾಪ್ಯಪ್ರತಿಷ್ಠೋ ಭವಿಷ್ಯಸಿ॥ 1-253-11 (11001) 
ತತೋ ಜಿಷ್ಣುಃ ಸಹಸ್ರಾಕ್ಷಂ ಖಂ ವಿತತ್ಯಾಶುಗೈಃ ಶರೈಃ।
ಯೋಧಯಾಮಾಸ ಸಂಕ್ರುದ್ಧೋ ವಂಚನಾಂ ತಾಮನುಸ್ಮರನ್॥ 1-253-12 (11002) 
ದೇವರಾಜೋಽಪಿ ತಂ ದೃಷ್ಟ್ವಾ ಸಂರಬ್ಧಂ ಸಮರೇಽರ್ಜುನಂ।
ಸ್ವಮಸ್ತ್ರಮಸೃಜತ್ತೀವ್ರಂ ಛಾದಯಿತ್ವಾಽಖಿಲಂ ನಭಃ॥ 1-253-13 (11003) 
ತತೋ ವಾಯುರ್ಮಹಾಘೋಷಃ ಕ್ಷೋಭಯನ್ಸರ್ವಸಾಗರಾನ್।
ವಿಯತ್ಸ್ಥೋ ಜನಯನ್ಮೇಘಾಂಜಲಧಾರಾಸಮಾಕುಲಾನ್॥ 1-253-14 (11004) 
ತತೋಽಶನಿಮುಚೋ ಘೋರಾಂಸ್ತಡಿತ್ಸ್ತನಿತನಿಃಸ್ವನಾನ್।
ತದ್ವಿಘಾತಾರ್ಥಮಸೃಜದರ್ಜುನೋಽಪ್ಯಸ್ತ್ರಮುತ್ತಮಂ॥ 1-253-15 (11005) 
ವಾಯವ್ಯಮಭಿಮಂತ್ರ್ಯಾಥ ಪ್ರತಿಪತ್ತಿವಿಶಾರದಃ।
ತೇನೇಂದ್ರಾಶನಿಮೇಘಾನಾಂ ವೀರ್ಯೌಜಸ್ತದ್ವಿನಾಶಿತಂ॥ 1-253-16 (11006) 
ಜಲಧಾರಾಶ್ಚ ತಾಃ ಶೋಷಂ ಜಗ್ಮುರ್ನೇಶುಶ್ಚ ವಿದ್ಯುತಃ।
ಕ್ಷಣೇನ ಚಾಭವದ್ವ್ಯೋಮ ಸಂಪ್ರಶಾಂತರಜಸ್ತಮಃ॥ 1-253-17 (11007) 
ಸುಖಶೀತಾನಿಲವಹಂ ಪ್ರಕೃತಿಸ್ಥಾರ್ಕಮಂಡಲಂ।
ನಿಷ್ಪ್ರತೀಕಾರಹೃಷ್ಟಶ್ಚ ಹುತಭುಗ್ವಿವಿಧಾಕೃತಿಃ॥ 1-253-18 (11008) 
ಸಿಚ್ಯಮಾನೋ ವಸೌಘೈಸ್ತೈಃ ಪ್ರಾಣಿನಾಂ ದೇಹನಿಃಸೃತೈಃ।
ಪ್ರಜಜ್ವಾಲಾಥ ಸೋಽರ್ಚಿಷ್ಮಾನ್ಸ್ವನಾದೈಃ ಪೂರಯಂಜಗತ್॥ 1-253-19 (11009) 
ಕೃಷ್ಣಾಭ್ಯಾಂ ರಕ್ಷಿತಂ ದೃಷ್ಟ್ವಾ ತಂ ಚ ದಾವಮಹಂಕೃತಾಃ।
ಖಮುತ್ಪೇತುರ್ಮಹಾರಾಜ ಸುಪರ್ಣಾದ್ಯಾಃ ಪತತ್ತ್ರಿಣಃ॥ 1-253-20 (11010) 
ಗರುತ್ಮಾನ್ವಜ್ರಸದೃಶೈಃ ಪಕ್ಷತುಂಡನಖೈಸ್ತಥಾ।
ಪ್ರಹರ್ತುಕಾಮೋ ನ್ಯಪತದಾಕಾಶಾತ್ಕೃಷ್ಣಪಾಂಡವೌ॥ 1-253-21 (11011) 
ತಥೈವೋರಗಸಂಘಾತಾಃ ಪಾಂಡವಸ್ಯ ಸಮೀಪತಃ।
ಉತ್ಸೃಜಂತೋ ವಿಷಂ ಘೋರಂ ನಿಪೇತುರ್ಜ್ವಲಿತಾನನಾಃ॥ 1-253-22 (11012) 
ತಾಂಶ್ಚಕರ್ತ ಶರೈಃ ಪಾರ್ಥಃ ಸರೋಷಾಗ್ನಿಸಮುಕ್ಷಿತೈಃ।
ವಿವಿಶುಶ್ಚಾಪಿ ತಂ ದೀಪ್ತಂ ದೇಹಾಭಾವಾಯ ಪಾವಕಂ॥ 1-253-23 (11013) 
ತತಃ ಸುರಾಃ ಸಗಂಧರ್ವಾ ಯಕ್ಷರಾಕ್ಷಸಪನ್ನಗಾಃ।
ಉತ್ಪೇತುರ್ನಾದಮತುಲಮುತ್ಸೃಜಂತೋ ರಣಾರ್ಥಿನಃ॥ 1-253-24 (11014) 
ಅಯಃಕಣಪಚಕ್ರಾಶ್ಮಭುಶುಂಡ್ಯುದ್ಯತಬಾಹವಃ।
ಕೃಷ್ಣಪಾರ್ಥೌ ಜಿಘಾಂಸಂತಃ ಕ್ರೋಧಸಂಮೂರ್ಚ್ಛಿತೌಜಸಃ॥ 1-253-25 (11015) 
ತೇಷಾಮತಿವ್ಯಾಹರತಾಂ ಶಸ್ತ್ರವರ್ಷಂ ಪ್ರಮುಂಚತಾಂ।
ಪ್ರಮಮಾಥೋತ್ತಮಾಂಗಾನಿ ಬೀಭತ್ಸುರ್ನಿಶಿತೈಃ ಶರೈಃ॥ 1-253-26 (11016) 
ಕೃಷ್ಣಶ್ಚ ಸುಮಹಾತೇಜಾಶ್ಚಕ್ರೇಣಾರಿವಿನಾಶನಃ।
ದೈತ್ಯದಾನವಸಂಘಾನಾಂ ಚಕಾರ ಕದನಂ ಮಹತ್॥ 1-253-27 (11017) 
ಅಥಾಪರೇ ಶರೈರ್ವಿದ್ಧಾಶ್ಚಕ್ರವೇಗೇರಿತಾಸ್ತಥಾ।
ವೇಲಾಮಿವ ಸಮಾಸಾದ್ಯ ವ್ಯತಿಷ್ಠನ್ನಮಿತೌಜಸಃ॥ 1-253-28 (11018) 
ತತಃ ಶಕ್ರೋಽತಿಸಕ್ರುದ್ಧಸ್ತ್ರಿದಶಾನಾಂ ಮಹೇಶ್ವರಃ।
ಪಾಂಡುರಂ ಗಜಮಾಸ್ಥಾಯ ತಾವುಭೌ ಸಮುಪಾದ್ರವತ್॥ 1-253-29 (11019) 
ವೇಗೇನಾಶನಿಮಾದಾಯ ವಜ್ರಮಸ್ತ್ರಂ ಚ ಸೋಽಸೃಜತ್।
ಹತಾವೇತಾವಿತಿ ಪ್ರಾಹ ಸುರಾನಸುರಸೂದನಃ॥ 1-253-30 (11020) 
ತತಃ ಸಮುದ್ಯತಾಂ ದೃಷ್ಟ್ವಾ ದೇವೇಂದ್ರೇಣ ಮಹಾಶನಿಂ।
ಜಗೃಹುಃ ಸರ್ವಶಸ್ತ್ರಾಣಿ ಸ್ವಾನಿ ಸ್ವಾನಿ ಸುರಾಸ್ತಥಾ॥ 1-253-31 (11021) 
ಕಾಲದಂಡಂ ಯಮೋ ರಾಜನ್ ಗದಾಂ ಚೈವ ಧನೇಶ್ವರಃ।
ಪಾಶಾಂಶ್ಚ ತತ್ರ ವರುಣೋ ವಿಚಿತ್ರಾಂ ಚ ತಥಾಽಶನಿಂ॥ 1-253-32 (11022) 
ಸ್ಕಂದಃ ಶಕ್ತಿಂ ಸಮಾದಾಯ ತಸ್ಥೌ ಮೇರುರಿವಾಚಲಃ।
ಓಷಧೀರ್ದೀಪ್ಯಮಾನಾಶ್ಚ ಜಗೃಹಾತೇಽಸ್ವಿನಾವಪಿ॥ 1-253-33 (11023) 
ಜಗೃಹೇ ಚ ಧನುರ್ಧಾತಾ ಮುಸಲಂ ತು ಜಯಸ್ತಥಾ।
ಪರ್ವತಂ ಚಾಪಿ ಜಗ್ರಾಹ ಕ್ರೂದ್ಧಸ್ತ್ವಷ್ಟಾ ಮಹಾಬಲಃ॥ 1-253-34 (11024) 
ಅಂಶಸ್ತು ಶಕ್ತಿಂ ಜಗ್ರಾಹ ಮೃತ್ಯುರ್ದೇವಃ ಪರಶ್ವಧಂ।
ಪ್ರಗೃಹ್ಯ ಪರಿಘಂ ಘೋರಂ ವಿಚಚಾರಾರ್ಯಮಾ ಅಪಿ॥ 1-253-35 (11025) 
ಮಿತ್ರಶ್ಚ ಕ್ಷುರಪರ್ಯಂತಂ ಚಕ್ರಮಾದಾಯ ತಸ್ಥಿವಾನ್।
ಪೂಷಾ ಭಗಶ್ಚ ಸಂಕ್ರುದ್ಧಃ ಸವಿತಾ ಚ ವಿಶಾಂಪತೇ॥ 1-253-36 (11026) 
ಆತ್ತಕಾರ್ಮುಕನಿಸ್ತ್ರಿಂಶಾಃ ಕೃಷ್ಣಾಪಾರ್ಥೌ ಪ್ರದುದ್ರುವುಃ।
ರುದ್ರಾಶ್ಚ ವಸವಶ್ಚೈವ ಮರುತಶ್ಚ ಮಹಾಬಲಾಃ॥ 1-253-37 (11027) 
ವಿಶ್ವೇದೇವಾಸ್ತಥಾ ಸಾಧ್ಯಾ ದೀಪ್ಯಮಾನಾಃ ಸ್ವತೇಜಸಾ।
ಏತೇ ಚಾನ್ಯೇ ಚ ಬಹವೋ ದೇವಾಸ್ತೌ ಪುರುಷೋತ್ತಮೌ॥ 1-253-38 (11028) 
ಕೃಷ್ಣಪಾರ್ಥೌ ಜಿಘಾಂಸಂತಃ ಪ್ರತೀಯುರ್ವಿವಿಧಾಯುಧಾಃ।
ತತ್ರಾದ್ಭುತಾನ್ಯದೃಶ್ಯಂತ ನಿಮಿತ್ತಾನಿ ಮಹಾಹವೇ॥ 1-253-39 (11029) 
ಯುಗಾಂತಸಮರೂಪಾಣಿ ಭೂತಸಂಮೋಹನಾನಿ ಚ।
ತಥಾ ದೃಷ್ಟ್ವಾ ಸುಸಂರಬ್ಧಂ ಶಕ್ರಂ ದೇವೈಃ ಸಹಾಚ್ಯುತೌ॥ 1-253-40 (11030) 
ಅಭೀತೌ ಯುಧಿ ದುರ್ಧರ್ಷೌ ತಸ್ಥತುಃ ಸಜ್ಜಕಾರ್ಮುಕೌ।
ಆಗಚ್ಛತಸ್ತತೋ ದೇವಾನುಭೌ ಯುದ್ಧವಿಶಾರದೌ॥ 1-253-41 (11031) 
ವ್ಯತಾಡಯೇತಾಂ ಸಂಕ್ರುದ್ಧೌ ಶರೈರ್ವಜ್ರೋಪಮೈಸ್ತದಾ।
ಅಸಕೃದ್ಭಗ್ನಸಂಕಲ್ಪಾಃ ಸುರಾಶ್ಚ ಬಹುಶಃ ಕೃತಾಃ॥ 1-253-42 (11032) 
ಭಯಾದ್ರಣಂ ಪರಿತ್ಯಜ್ಯ ಶಖ್ರಮೇವಾಭಿಶಿಶ್ರಿಯುಃ।
ದೃಷ್ಟ್ವಾ ನಿವಾರಿತಾಂದೇವಾನ್ಮಾಧವೇನಾರ್ಜುನೇನ ಚ॥ 1-253-43 (11033) 
ಆಶ್ಚರ್ಯಮಗಮಂಸ್ತತ್ರ ಮುನಯೋ ನಭಸಿ ಸ್ಥಿತಾಃ।
ಶಕ್ರಶ್ಚಾಪಿ ತಯೋರ್ವೀರ್ಯಮುಪಲಭ್ಯಾಸಕೃದ್ರಣೇ॥ 1-253-44 (11034) 
ಬಭೂವ ಪರಮಪ್ರೀತೋ ಭೂಯಶ್ಚೈತಾವಯೋಧಯತ್।
ತತೋಽಶ್ಮವರ್ಷಂ ಸುಮಹದ್ವ್ಯಸೃಜತ್ಪಾಕಶಾಸನಃ॥ 1-253-45 (11035) 
ಭೂಯ ಏವ ತದಾ ವೀರ್ಯಂ ಜಿಜ್ಞಾಸುಃ ಸವ್ಯಸಾಚಿನಃ।
ತಚ್ಛೈರರ್ಜುನೋ ವರ್ಷಂ ಪ್ರತಿಜಘ್ನೇಽತ್ಯಮರ್ಷಿತಃ॥ 1-253-46 (11036) 
ವಿಫಲಂ ಕ್ರಿಯಮಾಣಂ ತತ್ಸಮವೇಕ್ಷ್ಯ ಶತಕ್ರತುಃ।
ಭೂಯಃ ಸಂವರ್ಧಯಾಮಾಸ ತದ್ವರ್ಷಂ ಪಾಕಶಾಸನಃ॥ 1-253-47 (11037) 
ಸೋಶ್ಮವರ್ಷಂ ಮಹಾವೇಗೈರಿಷುಭಿಃ ಪಾಕಶಾಸನಿಃ।
ವಿಲಯಂ ಗಮಯಾಮಾಸ ಹರ್ಷಯನ್ಪಿತರಂ ತಥಾ॥ 1-253-48 (11038) 
ತತ ಉತ್ಪಾಟ್ಯ ಪಾಣಿಭ್ಯಾಂ ಮಂದರಾಚ್ಛಿಖರಂ ಮಹತ್।
ಸದ್ರುಮಂ ವ್ಯಸೃಜಚ್ಛಕ್ರೋ ಜಿಘಾಂಸುಃ ಪಾಂಡುನಂದನಂ॥ 1-253-49 (11039) 
ತತೋಽರ್ಜುನೋ ವೇಗವದ್ಭಿರ್ಜ್ವಲಿತಾಗ್ರೈರಜಿಹ್ಮಗೈಃ।
ಶರೈರ್ವಿಧ್ವಂಸಯಾಮಾಸ ಗಿರೇಃ ಶೃಂಗಂ ಸಹಸ್ರಧಾ॥ 1-253-50 (11040) 
ಗಿರೇರ್ವಿಶೀರ್ಯಮಾಣಸ್ಯ ತಸ್ಯ ರೂಪಂ ತದಾ ಬಭೌ।
ಸಾರ್ಕಚಂದ್ರಗ್ರಹಸ್ಯೇವ ನಭಸಃ ಪರಿಶೀರ್ಯತಃ॥ 1-253-51 (11041) 
ತೇನಾಭಿಪತತಾ ದಾವಂ ಶೈಲೇನ ಮಹತಾ ಭೃಶಂ।
ಶೃಂಗೇಣ ನಿಹತಾಸ್ತತ್ರ ಪ್ರಾಣಿನಃ ಖಾಂಡವಾಲಯಾಃ॥ ॥ 1-253-52 (11042) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಖಾಂಡವದಾಹಪರ್ವಣಿ ತ್ರಿಪಂಚಾಶದಧಿಕದ್ವಿಶತತಮೋಽಧ್ಯಾಯಃ॥ 253 ॥ ॥ ಸಮಾಪ್ತಂ ಚ ಖಾಂಡವದಾಹಪರ್ವ ॥




ಆದಿಪರ್ವ - ಅಧ್ಯಾಯ 254

॥ ಶ್ರೀಃ ॥

1.254. ಅಧ್ಯಾಯಃ 254 

 
(ಅಥ ಮಯದರ್ಶನಪರ್ವ  ॥ 19 ॥)

Mahabharata - Adi Parva - Chapter Topics

ದೇವೇಷು ಪರಾಜಿತೇಷು ಅಶರೀರವಾಣೀಶ್ರವಣೇನ ಇಂದ್ರಸ್ಯ ನಿವೃತ್ತಿಃ॥ 1 ॥ ಪಲಾಯಮಾನಂ ಮಯಂ ಹಂತುಮುದ್ಯುಕ್ತೇ ಶ್ರೀಕೃಷ್ಣೇ ಆತ್ಮಾನಂ ಶರಣಾಗತಸ್ಯ ಮಯಸ್ಯ ಅರ್ಜುನೇನಾಭಯದಾನಂ॥ 2 ॥ ಖಾಂಡವದಾಹೇಽಪಿ ಅಶ್ವಸೇನಾದೀನಾಮದಾಹಸ್ಯ ವೈಶಂಪಾಯನೇನ ಕಥನಂ॥ 3 ॥

Mahabharata - Adi Parva - Chapter Text

1-254-0 (11043) 
ವೈಶಂಪಾಯನ ಉವಾಚ। 1-254-0x (1331) 
ತಥಾ ಶೈಲನಿಪಾತೇನ ಭೀಷಿತಾಃ ಖಾಂಡವಾಲಯಾಃ।
ದಾನವಾ ರಾಕ್ಷಸಾ ನಾಗಾಸ್ತರಕ್ಷ್ವೃಕ್ಷವನೌಕಸಃ॥ 1-254-1 (11044) 
ದ್ವಿಪಾಃ ಪ್ರಭಿನ್ನಾಃ ಶಾರ್ದೂಲಾಃ ಸಿಂಹಾಃ ಕೇಸರಿಣಸ್ತಥಾ।
ಮೃಗಾಶ್ಚ ಮಹಿಷಾಶ್ಚೈವ ಶತಶಃ ಪಕ್ಷಿಣಸ್ತಥಾ॥ 1-254-2 (11045) 
ಸಮುದ್ವಿಗ್ನಾ ವಿಸಸೃಪುಸ್ತಥಾನ್ಯಾ ಭೂತಜಾತಯಃ।
ತಂ ದಾವಂ ಸಮುದೈಕ್ಷಂತ ಕೃಷ್ಣೌ ಚಾಭ್ಯುದ್ಯತಾಯುಧೌ॥ 1-254-3 (11046) 
ಉತ್ಪಾತನಾದಶಬ್ದೇನ ತ್ರಾಸಿತಾ ಇವ ಚಾಭವನ್।
ತೇ ವನಂ ಪ್ರಸಮೀಕ್ಷ್ಯಾಥ ದಹ್ಯಮಾನಮನೇಕಧಾ॥ 1-254-4 (11047) 
ಕೃಷ್ಣಮಭ್ಯುದ್ಯತಾಸ್ತ್ರಂ ಚ ನಾದಂ ಮುಮುಚುರುಲ್ಬಣಂ।
ತೇನ ನಾದೇನ ರೌದ್ರೇಣ ನಾದೇನ ಚ ವಿಭಾವಸೋಃ॥ 1-254-5 (11048) 
ರರಾಸ ಗಗನಂ ಕೃತ್ಸ್ನಮುತ್ಪಾತಜಲದೈರಿವ।
ತತಃ ಕೃಷ್ಣೋ ಮಹಾಬಾಹುಃ ಸ್ವತೇಜೋಭಾಸ್ವರಂ ಮಹತ್॥ 1-254-6 (11049) 
ಚಕ್ರಂ ವ್ಯಸೃಜದತ್ಯುಗ್ರಂ ತೇಷಾಂ ನಾಶಾಯ ಕೇಶವಃ।
ತೇನಾರ್ತಾ ಜಾತಯಃ ಕ್ಷುದ್ರಾಃ ಸದಾನವನಿಶಾಚರಾಃ॥ 1-254-7 (11050) 
ನಿಕೃತ್ತಾಃ ಶತಶಃ ಸರ್ವಾ ನಿಪೇತುರನಲಂ ಕ್ಷಣಾತ್।
ತತ್ರಾದೃಶ್ಯಂತ ತೇ ದೈತ್ಯಾಃ ಕೃಷ್ಣಚಕ್ರವಿದಾರಿತಾಃ॥ 1-254-8 (11051) 
ವಸಾರುಧಿರಸಂಪೃಕ್ತಾಃ ಸಂಧ್ಯಾಯಾಮಿವ ತೋಯದಾಃ।
ಪಿಶಾಚಾನ್ಪಕ್ಷಿಣೋ ನಾಗಾನ್ಪಶೂಂಶ್ಚೈವ ಸಹಸ್ರಶಃ॥ 1-254-9 (11052) 
ನಿಘ್ನಂಶ್ಚರತಿ ವಾರ್ಷ್ಣೇಯಃ ಕಾಲವತ್ತತ್ರ ಭಾರತ।
ಕ್ಷಿಪ್ತಂ ಕ್ಷಿಪ್ತಂ ಪುನಶ್ಚಕ್ರಂ ಕೃಷ್ಣಸ್ಯಾಮಿತ್ರಘಾತಿನಃ॥ 1-254-10 (11053) 
ಛಿತ್ತ್ವಾನೇಕಾನಿ ಸತ್ವಾನಿ ಪಾಣಿಮೇತಿ ಪುನಃ ಪುನಃ।
ತಥಾ ತು ನಿಘ್ನತಸ್ತಸ್ಯ ಪಿಶಾಚೋರಗರಾಕ್ಷಸಾನ್॥ 1-254-11 (11054) 
ಬಭೂವ ರೂಪಮತ್ಯುಗ್ರಂ ಸರ್ವಭೂತಾತ್ಮನಸ್ತದಾ।
ಸಮೇತಾನಾಂ ಚ ಸರ್ವೇಷಾಂ ದಾನವಾನಾಂ ಚ ಸರ್ವಶಃ॥ 1-254-12 (11055) 
ವಿಜೇತಾ ನಾಭವತ್ಕಶ್ಚಿತ್ಕೃಷ್ಣಪಾಂಡವಯೋರ್ಮೃಧೇ।
ತಯೋರ್ಬಲಾತ್ಪರಿತ್ರಾತುಂ ತಂ ಚ ದಾವಂ ಯದಾ ಸುರಾಃ॥ 1-254-13 (11056) 
ನಾಶಕ್ನುವಞ್ಶಮಯಿತುಂ ತದಾಽಭೂವನ್ಪರಾಙ್ಮುಖಾಃ।
ಶತಕ್ರತುಸ್ತು ಸಂಪ್ರೇಕ್ಷ್ಯ ವಿಮುಖಾನಮರಾಂಸ್ತಥಾ॥ 1-254-14 (11057) 
ಬಭೂವ ಮುದಿತೋ ರಾಜನ್ಪ್ರಶಂಸನ್ಕೇಶವಾರ್ಜುನೌ।
ನಿವೃತ್ತೇಷ್ವಥ ದೇವೇಷು ವಾಗುವಾಚಾಶರೀರಿಣೀ॥ 1-254-15 (11058) 
ಶತಕ್ರತುಂ ಸಮಾಭಾಷ್ಯ ಮಹಾಗಂಭೀರನಿಃಸ್ವನಾ।
ನ ತೇ ಸಖಾ ಸನ್ನಿಹಿತಸ್ತಕ್ಷಕೋ ಭುಜಗೋತ್ತಮಃ॥ 1-254-16 (11059) 
ದಾಹಕಾಲೇ ಖಾಂಡವಸ್ಯ ಕುರುಕ್ಷೇತ್ರಂ ಗತೋ ಹ್ಯಸೌ।
ನ ಚ ಶಕ್ಯೌ ಯುಧಾ ಜೇತುಂ ಕಥಂಚಿದಪಿ ವಾಸವ॥ 1-254-17 (11060) 
ವಾಸುದೇವಾರ್ಜುನಾವೇತೌ ನಿಬೋಧ ವಚನಾನ್ಮಮ।
ನರನಾರಾಯಣಾವೇತೌ ಪೂರ್ವದೇವೌ ದಿವಿ ಶ್ರುತೌ॥ 1-254-18 (11061) 
ಭವಾನಪ್ಯಭಿಜಾನಾತಿ ಯದ್ವೀರ್ಯೌ ಯತ್ಪರಾಕ್ರಮೌ।
ನೈತೌ ಶಕ್ಯೌ ದುರಾಧರ್ಷೌ ವಿಜೇತುಮಜಿತೌ ಯುಧಿ॥ 1-254-19 (11062) 
ಅಪಿ ಸರ್ವೇಷು ಲೋಕೇಷು ಪುರಾಣಾವೃಷಿಸತ್ತಮೌ।
ಪೂಜನೀಯತಮಾವೇತಾವಪಿ ಸರ್ವೈಃ ಸುರಾಸುರೈಃ॥ 1-254-20 (11063) 
ಯಕ್ಷರಾಕ್ಷಸಗಂಧರ್ವನರಕಿನ್ನರಪನ್ನಗೈಃ।
ತಸ್ಮಾದಿತಃ ಸುರೈಃ ಸಾರ್ಧಂ ಗಂತುಮರ್ಹಸಿ ವಾಸವ॥ 1-254-21 (11064) 
ದಿಷ್ಟಂ ಚಾಪ್ಯನುಪಶ್ಯೈತತ್ಖಾಂಡವಸ್ಯ ವಿನಾಶನಂ।
ಇತಿ ವಾಕ್ಯಮುಪಶ್ರುತ್ಯ ತಥ್ಯಮಿತ್ಯಮರೇಶ್ವರಃ॥ 1-254-22 (11065) 
ಕ್ರೋಧಾಮರ್ಷೌ ಸಮುತ್ಸೃಜ್ಯ ಸಂಪ್ರತಸ್ಥೇ ದಿವಂ ತದಾ।
ತಂ ಪ್ರಸ್ಥಿತಂ ಮಹಾತ್ಮಾನಂ ಸಮವೇಕ್ಷ್ಯ ದಿವೌಕಸಃ॥ 1-254-23 (11066) 
ಸಹಿತಾಃ ಸೇನಯಾ ರಾಜನ್ನನುಜಗ್ಮುಃ ಪುರಂದರಂ।
ದೇವರಾಜಂ ತದಾ ಯಾಂತಂ ಸಹ ದೇವೈರವೇಕ್ಷ್ಯ ತು॥ 1-254-24 (11067) 
ವಾಸುದೇವಾರ್ಜುನೌ ವೀರೌ ಸಿಂಹನಾದಂ ವಿನೇದತುಃ।
ದೇವರಾಜೇ ಗತೇ ರಾಜನ್ಪ್ರಹೃಷ್ಟೌ ಕೇಶವಾರ್ಜುನೌ॥ 1-254-25 (11068) 
ನಿರ್ವಿಶಂಕಂ ವನಂ ವೀರೌ ದಾಹಯಾಮಾಸತುಸ್ತದಾ।
ಸ ಮಾರುತ ಇವಾಭ್ರಾಣಿ ನಾಶಯಿತ್ವಾಽರ್ಜುನಃ ಸುರಾನ್॥ 1-254-26 (11069) 
ವ್ಯಧಮಚ್ಛರಸಂಘಾತೈರ್ದೇಹಿನಃ ಖಾಂಡವಾಲಯಾನ್।
ನ ಚ ಸ್ಮ ಕಿಂಚಿಚ್ಛಕ್ನೋತಿ ಭೂತಂ ನಿಶ್ಚರಿತುಂ ತತಃ॥ 1-254-27 (11070) 
ಸಂಛಿದ್ಯಮಾನಮಿಷುಭಿರಸ್ಯತಾ ಸವ್ಯಸಾಚಿನಾ।
ನಾಶಕ್ನುವಂಶ್ಚ ಭೂತಾನಿ ಮಹಾಂತ್ಯಪಿ ರಣೇಽರ್ಜುನಂ॥ 1-254-28 (11071) 
ನಿರೀಕ್ಷಿತುಮಮೋಘಾಸ್ತ್ರಂ ಯೋದ್ಧುಂ ಚಾಪಿ ಕುತೋ ರಣೇ।
ಶತಂ ಚೈಕೇನ ವಿವ್ಯಾಧ ಶತೇನೈಕಂ ಪತತ್ರಿಣಾಂ॥ 1-254-29 (11072) 
ವ್ಯಸವಸ್ತೇಽಪತನ್ನಗ್ನೌ ಸಾಕ್ಷಾತ್ಕಾಲಹತಾ ಇವ।
ನ ಚಾಲಭಂತ ತೇ ಶರ್ಮ ರೋಧಃಸು ವಿಷಮೇಷು ಚ॥ 1-254-30 (11073) 
ಪಿತೃದೇವನಿವಾಸೇಷು ಸಂತಾಪಶ್ಚಾಪ್ಯಜಾಯತ।
ಭೂತಸಂಘಾಶ್ಚ ಬಹವೋ ದೀನಾಶ್ಚಕ್ರುರ್ಮಹಾಸ್ವನಂ॥ 1-254-31 (11074) 
ರುರುದುರ್ವಾರಣಾಶ್ಚೈವ ತಥಾ ಮೃಗತರಕ್ಷವಃ।
ತೇನ ಶಬ್ದೇನ ವಿತ್ರೇಸುರ್ಗಂಗೋದಧಿಚರಾ ಝಷಾಃ॥ 1-254-32 (11075) 
ವಿದ್ಯಾಧರಗಣಾಶ್ಚೈವ ಯೇ ಚ ತತ್ರ ವನೌಕಸಃ।
ನ ತ್ವರ್ಜುನಂ ಮಹಾಬಾಹೋ ನಾಪಿ ಕೃಷ್ಣಂ ಜನಾರ್ದನಂ॥ 1-254-33 (11076) 
ನಿರೀಕ್ಷಿತುಂ ವೈ ಶಕ್ನೋತಿ ಕಶ್ಚಿದ್ಯೋದ್ಧುಂ ಕುತಃ ಪುನಃ।
ಏಕಾಯನಗತಾ ಯೇಽಪಿ ನಿಷ್ಪೇತುಸ್ತತ್ರ ಕೇಚನ॥ 1-254-34 (11077) 
ರಾಕ್ಷಸಾ ದಾನವಾ ನಾಗಾ ಜಘ್ನೇ ಚಕ್ರೇಣ ತಾನ್ಹರಿಃ।
ತೇ ತು ಭಿನ್ನಶಿರೋದೇಹಾಶ್ಚಕ್ರವೇಗಾದ್ಗತಾಸವಃ॥ 1-254-35 (11078) 
ಪೇತುರನ್ಯೇ ಮಹಾಕಾಯಾಃ ಪ್ರದೀಪ್ತೇ ವಸುರೇತಸಿ।
ಸಮಾಂಸರುಧಿರೌಧೈಶ್ಚ ವಸಾಭಿಶ್ಚಾಪಿ ತರ್ಪಿತಃ॥ 1-254-36 (11079) 
ಉಪರ್ಯಾಕಾಶಗೋ ಭೂತ್ವಾ ವಿಧೂಮಃ ಸಮಪದ್ಯತ।
ದೀಪ್ತಾಕ್ಷೋ ದೀಪ್ತಜಿಹ್ವಶ್ಚ ಸಂಪ್ರದೀಪ್ತಮಹಾನನಃ॥ 1-254-37 (11080) 
ದೀಪ್ತೋರ್ಧ್ವಕೇಶಃ ಪಿಂಗಾಕ್ಷಃ ಪಿಬನ್ಪ್ರಾಣಭೃತಾಂ ವಸಾಂ।
ತಾಂ ಸ ಕೃಷ್ಣಾರ್ಜುನಕೃತಾಂ ಸುಧಾಂ ಪ್ರಾಪ್ಯ ಹುತಾಶನಃ॥ 1-254-38 (11081) 
ಬಭೂವ ಮುದಿತಸ್ತೃಪ್ತಃ ಪರಾಂ ನಿರ್ವೃತಿಮಾಗತಃ।
ತಥಾಽಸುರಂ ಮಯಂ ನಾಮ ತಕ್ಷಕಸ್ಯ ನಿವೇಶನಾತ್॥ 1-254-39 (11082) 
ವಿಪ್ರದ್ರವಂತಂ ಸಹಸಾ ದದರ್ಶ ಮಧುಸೂದನಃ।
ತಮಗ್ನಿಃ ಪ್ರಾರ್ಥಯಾಮಾಸ ದಿಧಕ್ಷುರ್ವಾತಸಾರಥಿಃ॥ 1-254-40 (11083) 
ಶರೀರವಾಂಜಟೀ ಭೂತ್ವಾ ನದನ್ನಿವ ಬಲಾಹಕಃ।
ವಿಜ್ಞಾಯ ದಾನವೇಂದ್ರಾಣಾಂ ಮಯಂ ವೈ ಶಿಲ್ಪಿನಾಂ ವರಂ॥ 1-254-41 (11084) 
ಜಿಘಾಂಸುರ್ವಾಸುದೇವಸ್ತಂ ಚಕ್ರಮುದ್ಯಂಯ ಧಿಷ್ಠಿತಃ।
ಸ ಚಕ್ರಮುದ್ಯತಂ ದೃಷ್ಟ್ವಾ ದಿಧಕ್ಷಂತಂ ಚ ಪಾವಕಂ॥ 1-254-42 (11085) 
ಅಭಿಧಾವಾರ್ಜುನೇತ್ಯೇವಂ ಮಯಸ್ತ್ರಾಹೀತಿ ಚಾಬ್ರವೀತ್।
ತಸ್ಯ ಭೀತಸ್ವನಂ ಶ್ರುತ್ವಾ ಮಾ ಭೈರಿತಿ ಧನಂಜಯಃ॥ 1-254-43 (11086) 
ಪ್ರತ್ಯುವಾಚ ಮಯಂ ಪಾರ್ಥೋ ಜೀವಯನ್ನಿವ ಭಾರತ।
ತಂ ನ ಭೇತವ್ಯಮಿತ್ಯಾಹ ಮಯಂ ಪಾರ್ಥೋ ದಯಾಪರಃ॥ 1-254-44 (11087) 
ತಂ ಪಾರ್ಥೇನಾಭಯೇ ದತ್ತೇ ನಮುಚೇರ್ಭ್ರಾತರಂ ಮಯಂ।
ನ ಹಂತುಮೈಚ್ಛದ್ದಾಶಾರ್ಹಃ ಪಾವಕೋ ನ ದದಾಹ ಚ॥ 1-254-45 (11088) 
ತದ್ವನಂ ಪಾವಕೋ ಧೀಮಾಂದಿನಾನಿ ದಶ ಪಂಚ ಚ।
ದದಾಹ ಕೃಷ್ಣಪಾರ್ಥಾಭ್ಯಾಂ ರಕ್ಷಿತಃ ಪಾಕಶಾಸನಾತ್॥ 1-254-46 (11089) 
ತಸ್ಮಿನ್ವನೇ ದಹ್ಯಮಾನೇ ಷಡಗ್ನಿರ್ನ ದದಾಹ ಚ।
ಅಶ್ವಸೇನಂ ಮಯಂ ಚೈವ ಚತುರಃ ಶಾರ್ಂಗಕಾಂಸ್ತಥಾ॥ ॥ 1-254-47 (11090) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಮಯದರ್ಶನಪರ್ವಣಿ ಚತುಃಪಂಚಾಶದಧಿಕದ್ವಿಶತತಮೋಽಧ್ಯಾಯಃ॥ 254 ॥




ಆದಿಪರ್ವ - ಅಧ್ಯಾಯ 255

॥ ಶ್ರೀಃ ॥

1.255. ಅಧ್ಯಾಯಃ 255 

Mahabharata - Adi Parva - Chapter Topics

ಶಾರ್ಂಗಕಾಣಾಂ ಮೋಚನಕಾರಣೇ ಜನಮೇಜಯೇನ ಪೃಷ್ಟೇ ವೈಶಂಪಾಯನೇನ ಮಂದಪಾಲೋಪಾಖ್ಯಾನಕಥನಾರಂಭಃ॥ 1 ॥ ತಪಸಾ ಪಿತೃಲೋಕಂ ಗತಸ್ಯಾಪ್ಯನವಾಪ್ತತಪಃಫಳಸ್ಯ ಮಂದಪಾಲಸ್ಯ ದೇವಾಜ್ಞಯಾ ಪ್ರಜೋತ್ಪಾದನಾರ್ಥಂ ಪುನರ್ಭೂಮಾವಾಗಮನಂ॥ 2 ॥ ತತ್ರ ಶಾರ್ಂಗ್ಯಾಂ ಜರಿತಾಯಾಂ ಪುತ್ರಚತುಷ್ಟಯೋತ್ಪಾದನಂ॥ 3 ॥ ಸಪುತ್ರಾಂ ಜರಿತಾಂ ಖಾಂಡವೇ ವಿಸೃಜ್ಯ ಲಪಿತಾನಾಂನ್ಯಾಽನ್ಯಯಾ ಶಾರ್ಂಗ್ಯಾ ಸಂಗತಸ್ಯ ಮಂದಪಾಲಸ್ಯ ವಿಪ್ರರೂಪಾಗ್ನಿದರ್ಶನಂ॥ 4 ॥ ತಸ್ಯ ಖಾಂಡವದಿಧಕ್ಷಾಂ ಜ್ಞಾತ್ವಾ ಪುತ್ರರಕ್ಷಣಾರ್ಥಂ ಸ್ತುತಾದಗ್ನೇರ್ವರಲಾಭಃ॥ 5 ॥

Mahabharata - Adi Parva - Chapter Text

1-255-0 (11091) 
ಜನಮೇಜಯ ಉವಾಚ। 1-255-0x (1332) 
ಕಿಮರ್ಥಂ ಶಾರ್ಂಗಕಾನಗ್ನಿರ್ನ ದದಾಹ ತಥಾ ಗತೇ।
ತಸ್ಮಿನ್ವನೇ ದಹ್ಯಮಾನೇ ಬ್ರಹ್ಮನ್ನೇತತ್ಪ್ರಚಕ್ಷ್ವ ಮೇ॥ 1-255-1 (11092) 
ಅದಾಹೇ ಹ್ಯಶ್ವಸೇನಸ್ಯ ದಾನವಸ್ಯ ಮಯಸ್ಯ ಚ।
ಕಾರಣಂ ಕೀರ್ತಿತಂ ಬ್ರಹ್ಮಞ್ಶಾರ್ಂಗಕಾಣಾಂ ನ ಕೀರ್ತಿತಂ॥ 1-255-2 (11093) 
ತದೇತದದ್ಭುತಂ ಬ್ರಹ್ಮಞ್ಶಾರ್ಂಗಕಾಣಾಮನಾಮಯಂ।
ಕೀರ್ತಯಸ್ವಾಗ್ನಿಸಂಮರ್ದೇ ಕಥಂ ತೇ ನ ವಿನಾಶಿತಾಃ॥ 1-255-3 (11094) 
ವೈಶಂಪಾಯನ ಉವಾಚ। 1-255-4x (1333) 
ಯದರ್ಥಂ ಶಾರ್ಂಗಕಾನಗ್ನಿರ್ನ ದದಾಹ ತಥಾ ಗತೇ।
ತತ್ತೇ ಸರ್ವಂ ಪ್ರವಕ್ಷ್ಯಾಮಿ ಯಥಾ ಭೂತಮರಿಂದಮ॥ 1-255-4 (11095) 
ಧರ್ಮಜ್ಞಾನಾಂ ಮುಖ್ಯತಮಸ್ತಪಸ್ವೀ ಸಂಶಿತವ್ರತಃ।
ಆಸೀನ್ಮಹರ್ಷಿಃ ಶ್ರುತವಾನ್ಮಂದಪಾಲ ಇತಿ ಶ್ರುತಃ॥ 1-255-5 (11096) 
ಸ ಮಾರ್ಗಮಾಶ್ರಿತೋ ರಾಜನ್ನೃಷೀಣಾಮೂರ್ಧ್ವರೇತಸಾಂ।
ಸ್ವಾಧ್ಯಾಯವಾಂಧರ್ಮರತಸ್ತಪಸ್ವೀ ವಿಜಿತೇಂದ್ರಿಯಃ॥ 1-255-6 (11097) 
ಸ ಗತ್ವಾ ತಪಸಃ ಪಾರಂ ದೇಹಮುತ್ಸೃಜ್ಯ ಭಾರತ।
ಜಗಾಮ ಪಿತೃಲೋಕಾಯ ನ ಲೇಭೇ ತತ್ರ ತತ್ಫಲಂ॥ 1-255-7 (11098) 
ಸ ಲೋಕಾನಫಲಾಂದೃಷ್ಟ್ವಾ ತಪಸಾ ನಿರ್ಜಿತಾನಪಿ।
ಪಪ್ರಚ್ಛ ಧರ್ಮರಾಜಸ್ಯ ಸಮೀಪಸ್ಥಾಂದಿವೌಕಸಃ॥ 1-255-8 (11099) 
ಮಂದಪಾಲ ಉವಾಚ। 1-255-9x (1334) 
ಕಿಮರ್ಥಮಾವೃತಾ ಲೋಕಾ ಮಮೈತೇ ತಪಸಾಽರ್ಜಿತಾಃ।
ಕಿಂ ಮಯಾ ನ ಕೃತಂ ತತ್ರ ಯಸ್ಯೈತತ್ಕರ್ಮಣಃ ಫಲಂ॥ 1-255-9 (11100) 
ತತ್ರಾಹಂ ತತ್ಕರಿಷ್ಯಾಮಿ ಯದರ್ಥಮಿದಮಾವೃತಂ।
ಫಲಮೇತಸ್ಯ ತಪಸಃ ಕಥಯಧ್ವಂ ದಿವೌಕಸಃ॥ 1-255-10 (11101) 
ದೇವಾ ಊಚುಃ। 1-255-11x (1335) 
ಋಣಿನೋ ಮಾನವಾ ಬ್ರಹ್ಮಂಜಾಯಂತೇ ಯೇನ ತಚ್ಛೃಣು।
ಕ್ರಿಯಾಭಿರ್ಬ್ರಹ್ಮಚರ್ಯೇಣ ಪ್ರಜಯಾ ಚ ನ ಸಂಶಯಃ॥ 1-255-11 (11102) 
ತದಪಾಕ್ರಿಯತೇ ಸರ್ವಂ ಯಜ್ಞೇನ ತಪಸಾ ಸುತೈಃ।
ತಪಸ್ವೀ ಯಜ್ಞಕೃಚ್ಚಾಸಿ ನ ಚ ತೇ ವಿದ್ಯತೇ ಪ್ರಜಾ॥ 1-255-12 (11103) 
ತ ಇಮೇ ಪ್ರಸವಸ್ಯಾರ್ಥೇ ತವ ಲೋಕಾಃ ಸಮಾವೃತಾಃ।
ಪ್ರಜಾಯಸ್ವ ತತೋ ಲೋಕಾನುಪಭೋಕ್ಷ್ಯಸಿ ಪುಷ್ಕಲಾನ್॥ 1-255-13 (11104) 
ಪುನ್ನಾಂನೋ ನರಕಾತ್ಪುತ್ರಸ್ತ್ರಾಯತೇ ಪಿತರಂ ಶ್ರುತಿಃ।
ತಸ್ಮಾದಪತ್ಯಸಂತಾನೇ ಯತಸ್ವ ಬ್ರಹ್ಮಸತ್ತಮ॥ 1-255-14 (11105) 
ವೈಶಂಪಾಯನ ಉವಾಚ। 1-255-15x (1336) 
ತಚ್ಛ್ರುತ್ವಾ ಮಂದಪಾಲಸ್ತು ವಚಸ್ತೇಷಾಂ ದಿವೌಕಸಾಂ।
ಕ್ವ ನು ಶೀಘ್ರಮಪತ್ಯಂ ಸ್ಯಾದ್ಬಹುಲಂ ಚೇತ್ಯಚಿಂತಯತ್॥ 1-255-15 (11106) 
ಸ ಚಿಂತಯನ್ನಭ್ಯಗಚ್ಛತ್ಸುಬಹುಪ್ರಸವಾನ್ಖಗಾನ್।
ಶಾರ್ಂಗಿಕಾಂ ಶಾರ್ಂಗಕೋ ಭೂತ್ವಾ ಜರಿತಾಂ ಸಮುಪೇಯಿವಾನ್॥ 1-255-16 (11107) 
ತಸ್ಯಾಂ ಪುತ್ರಾನಜನಯಚ್ಚತುರೋ ಬ್ರಹ್ಮವಾದಿನಃ।
ತಾನಪಾಸ್ಯ ಸ ತತ್ರೈವ ಜಗಾಮ ಲಪಿತಾಂ ಪ್ರತಿ॥ 1-255-17 (11108) 
ಬಾಲಾನ್ಸ ತಾನಂಡಗತಾನ್ಸಹ ಮಾತ್ರಾ ಮುನಿರ್ವನೇ।
ತಸ್ಮಿನ್ಗತೇ ಮಹಾಭಾಗೇ ಲಪಿತಾಂ ಪ್ರತಿ ಭಾರತ॥ 1-255-18 (11109) 
ಅಪತ್ಯಸ್ನೇಹಸಂಯುಕ್ತಾ ಜರಿತಾ ಬಹ್ವಚಿಂತಯತ್।
ತೇನ ತ್ಯಕ್ತಾನಸಂತ್ಯಾಜ್ಯಾನೃಷೀನಂಡಗತಾನ್ವನೇ॥ 1-255-19 (11110) 
ನ ಜಹೌ ಪುತ್ರಶೋಕಾರ್ತಾ ಜರಿತಾ ಖಾಂಡವೇ ಸುತಾನ್।
ಬಭಾರ ಚೈತಾನ್ಸಂಜಾತಾನ್ಸ್ವವೃತ್ತ್ಯಾ ಸ್ನೇಹವಿಕ್ಲವಾ॥ 1-255-20 (11111) 
ತತೋಽಗ್ನಿಂ ಖಾಂಡವಂ ದಗ್ಧುಮಾಯಾಂತಂ ದೃಷ್ಟವಾನೃಷಿಃ।
ಮಂದಪಾಲಶ್ಚರಂಸ್ತಸ್ಮಿನ್ವನೇ ಲಪಿತಯಾ ಸಹ॥ 1-255-21 (11112) 
ತಂ ಸಂಕಲ್ಪಂ ವಿದಿತ್ವಾಗ್ನೇರ್ಜ್ಞಾತ್ವಾ ಪುತ್ರಾಂಶ್ಚ ಬಾಲಕಾನ್।
ಸೋಽಭಿತುಷ್ಟಾವ ವಿಪ್ರರ್ಷಿಬ್ರಾರ್ಹ್ಮಣೋ ಜಾತವೇದಸಂ॥ 1-255-22 (11113) 
ಪುತ್ರಾನ್ಪ್ರತಿವದನ್ಭೀತೋ ಲೋಕಪಾಲಂ ಮಹೌಜಸಂ।  1-255-23 (11114) 
ಮಂದಪಾಲ ಉವಾಚ।
ತ್ವಮಗ್ನೇ ಸರ್ವಲೋಕಾನಾಂ ಮುಖಂ ತ್ವಮಸಿ ಹವ್ಯವಾಟ್॥  1-255-23x (1337) 
ತ್ವಮಂತಃ ಸರ್ವಭೂತಾನಾಂ ಗೂಢಶ್ಚರಸಿ ಪಾವಕ।
ತ್ವಾಮೇಕಮಾಹುಃ ಕವಯಸ್ತ್ವಾಮಾಹುಸ್ತ್ರಿವಿಧಂ ಪುನಃ॥ 1-255-24 (11115) 
ತ್ವಾಮಷ್ಟಧಾ ಕಲ್ಪಯಿತ್ವಾ ಯಜ್ಞವಾಹಮಕಲ್ಪಯನ್।
ತ್ವಯಾ ವಿಶ್ವಮಿದಂ ಸೃಷ್ಟಂ ವದಂತಿ ಪರಮರ್ಷಯಃ॥ 1-255-25 (11116) 
ತ್ವದೃತೇ ಹಿ ಜಗತ್ಕೃತ್ಸ್ನಂ ಸದ್ಯೋ ನಶ್ಯೇದ್ಧುತಾಶನ।
ತುಭ್ಯಂ ಕೃತ್ವಾ ನಮೋ ವಿಪ್ರಾಃ ಸ್ವಕರ್ಮವಿಜಿತಾಂ ಗತಿಂ॥ 1-255-26 (11117) 
ಗಚ್ಛಂತಿ ಸಹ ಪತ್ನೀಭಿಃ ಸುತೈರಪಿ ಚ ಶಾಶ್ವತೀಂ।
ತ್ವಾಮಗ್ನೇ ಜಲದಾನಾಹುಃ ಖೇವಿಷಕ್ತಾನ್ಸವಿದ್ಯುತಃ॥ 1-255-27 (11118) 
ದಹಂತಿ ಸರ್ವಭೂತಾನಿ ತ್ವತ್ತೋ ನಿಷ್ಕ್ರಂಯ ಹೇತಯಃ।
ಜಾತವೇದಸ್ತ್ವಯೈವೇದಂ ವಿಶ್ವಂ ಸೃಷ್ಟಂ ಮಹಾದ್ಯುತೇ॥ 1-255-28 (11119) 
ತವೈವ ಕರ್ಮವಿಹಿತಂ ಭೂತಂ ಸರ್ವಂ ಚರಾಚರಂ।
ತ್ವಯಾಪೋ ವಿಹಿತಾಃ ಪೂರ್ವಂ ತ್ವಯಿ ಸರ್ವಮಿದಂ ಜಗತ್॥ 1-255-29 (11120) 
ತ್ವಯಿ ಹವ್ಯಂ ಚ ಕವ್ಯಂ ಚ ಯಥಾವತ್ಸಂಪ್ರತಿಷ್ಠಿತಂ।
ತ್ವಮೇವ ದಹನೋ ದೇವ ತ್ವಂ ಧಾತಾ ತ್ವಂ ಬೃಹಸ್ಪತಿಃ॥ 1-255-30 (11121) 
ತ್ವಮಶ್ವಿನೌ ಯಮೌ ಮಿತ್ರಃ ಸೋಮಸ್ತ್ವಮಸಿ ಚಾನಿಲಃ।  1-255-31 (11122) 
ವೈಶಂಪಾಯನ ಉವಾಚ।
ಏವಂ ಸ್ತುತಸ್ತದಾ ತೇನ ಮಂದಪಾಲೇನ ಪಾವಕಃ॥  1-255-31x (1338) 
ತುತೋಷ ತಸ್ಯ ನೃಪತೇ ಮುನೇರಮಿತತೇಜಸಃ।
ಉವಾಚ ಚೈನಂ ಪ್ರೀತಾತ್ಮಾ ಕಿಮಿಷ್ಟಂ ಕರವಾಣಿ ತೇ॥ 1-255-32 (11123) 
ತಮಬ್ರವೀನ್ಮಂದಪಾಲಃ ಪ್ರಾಂಜಲಿರ್ಹವ್ಯವಾಹನಂ।
ಪ್ರದಹನ್ಖಾಂಡವಂ ದಾವಂ ಮಮ ಪುತ್ರಾನ್ವಿಸರ್ಜಯ॥ 1-255-33 (11124) 
ತಥೇತಿ ತತ್ಪ್ರತಿಶ್ರುತ್ಯ ಭಗವಾನ್ಹವ್ಯವಾಹನಃ।
ಖಾಂಡವೇ ತೇನ ಕಾಲೇ ನ ಪ್ರಜಜ್ವಾಲ ದಿದಕ್ಷಯಾ॥ ॥ 1-255-34 (11125) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಮಯದರ್ಶನಪರ್ವಣಿ ಪಂಚಪಂಚಾಶದಧಿಕದ್ವಿಶತತಮೋಽಧ್ಯಾಯಃ॥ 255 ॥

Mahabharata - Adi Parva - Chapter Footnotes

1-255-23 ಪುತ್ರಾಣಾಂ ದಹನಾದ್ಭೀತೋ ಇತಿ ಙ. ಪಾಠಃ॥ ಪಂಚಪಂಚಾಶದಧಿಕದ್ವಿಶತತಮೋಽಧ್ಯಾಯಃ॥ 255 ॥



ಆದಿಪರ್ವ - ಅಧ್ಯಾಯ 256

॥ ಶ್ರೀಃ ॥

1.256. ಅಧ್ಯಾಯಃ 256 

Mahabharata - Adi Parva - Chapter Topics

ಪ್ರಜ್ವಲದಗ್ನಿದರ್ಶನೇನ ಜರಿತಾಯಾಃ ಸ್ವಪುತ್ರೈಃ ಸಂವಾದಃ॥ 1 ॥

Mahabharata - Adi Parva - Chapter Text

1-256-0 (11126) 
ವೈಶಂಪಾಯನ ಉವಾಚ। 1-256-0x (1339) 
ತತಃ ಪ್ರಜ್ವಲಿತೇ ವಹ್ನೌ ಶಾರ್ಂಗಕಾಸ್ತೇ ಸುದುಃಖಿತಾಃ।
ವ್ಯಥಿತಾಃ ಪರಮೋದ್ವಿಗ್ನಾ ನಾಧಿಜಗ್ಮುಃ ಪರಾಯಣಂ॥ 1-256-1 (11127) 
ನಿಶಾಂಯ ಪುತ್ರಕಾನ್ಬಾಲಾನ್ಮಾತಾ ತೇಷಾಂ ತಪಸ್ವಿನೀ।
ಜರಿತಾ ಶೋಕದುಃಖಾರ್ತಾ ವಿಲಲಾಪ ಸುದುಃಖಿತಾ॥ 1-256-2 (11128) 
ಜರಿತೋವಾಚ। 1-256-3x (1340) 
ಅಯಮಗ್ನಿರ್ದಹನ್ಕಕ್ಷಮಿತ ಆಯಾತಿ ಭೀಷಣಃ।
ಜಗತ್ಸಂದೀಪಯನ್ಭೀಮೋ ಮಮ ದುಃಖವಿವರ್ಧನಃ॥ 1-256-3 (11129) 
ಇಮೇ ಚ ಮಾಂ ಕರ್ಷಯಂತಿ ಶಿಶವೋ ಮಂದಚೇತಸಃ।
ಅಬರ್ಹಾಶ್ಚರಣೈರ್ಹೀನಾಃ ಪೂರ್ವೇಷಾಂ ನಃ ಪರಾಯಣಾಃ॥ 1-256-4 (11130) 
ತ್ರಾಸಯಂಶ್ಚಾಯಮಾಯಾತಿ ಲೇಲಿಹಾನೋ ಮಹೀರುಹಾನ್।
ಅಜಾತಪಕ್ಷಾಶ್ಚ ಸುತಾ ನ ಶಕ್ತಾಃ ಸರಣೇ ಮಮ॥ 1-256-5 (11131) 
ಆದಾಯ ಚ ನ ಶಕ್ನೋಮಿ ಪುತ್ರಾಂಸ್ತರಿತುಮಾತ್ಮನಾ।
ನ ಚ ತ್ಯಕ್ತುಮಹಂ ಶಕ್ತಾ ಹೃದಯಂ ದೂಯತೀವ ಮೇ॥ 1-256-6 (11132) 
ಕಂ ತು ಜಹ್ಯಾಮಹಂ ಪುತ್ರಂ ಕಮಾದಾಯ ವ್ರಜಾಂಯಹಂ।
ಕಿಂನು ಮೇ ಸ್ಯಾತ್ಕೃತಂ ಕೃತ್ವಾ ಮನ್ಯಧ್ವಂ ಪುತ್ರಕಾಃ ಕಥಂ॥ 1-256-7 (11133) 
ಚಿಂತಯಾನಾ ವಿಮೋಕ್ಷಂ ವೋ ನಾಧಿಗಚ್ಛಾಮಿ ಕಿಂಚನ।
ಛಾದಯಿಷ್ಯಾಮಿ ವೋ ಗಾತ್ರೈಃ ಕರಿಷ್ಯೇ ಮರಣಂ ಸಹ॥ 1-256-8 (11134) 
ಜರಿತಾರೌ ಕುಲಂ ಹ್ಯೇತಜ್ಜ್ಯೇಷ್ಠತ್ವೇನ ಪ್ರತಿಷ್ಠಿತಂ।
ಸಾರಿಸೃಕ್ಕಃ ಪ್ರಜಾಯೇತ ಪಿತೄಣಾಂ ಕುಲವರ್ಧನಃ॥ 1-256-9 (11135) 
ಸ್ತಂಬಮಿತ್ರಸ್ತಪಃ ಕುರ್ಯಾದ್ದ್ರೋಣೋ ಬ್ರಹ್ಮವಿದಾಂ ವರಃ।
ಇತ್ಯೇವಮುಕ್ತ್ವಾ ಪ್ರಯಯೌ ಪಿತಾ ವೋ ನಿರ್ಘೃಣಃ ಪುರಾ॥ 1-256-10 (11136) 
ಕಮುಪಾದಾಯ ಶಕ್ಯೇಯಂ ಗಂತುಂ ಕಷ್ಟಾಽಽಪದುತ್ತಮಾ।
ಕಿಂ ನು ಕೃತ್ವಾ ಕೃತಂ ಕಾರ್ಯಂ ಭವೇದಿತಿ ಚ ವಿಹ್ವಲಾ। 
ನಾಪಶ್ಯತ್ಸ್ವಧಿಯಾ ಮೋಕ್ಷಂ ಸ್ವಸುತಾನಾಂ ತದಾನಲಾತ್॥  1-256-11 (11137) 
ವೈಶಂಪಾಯನ ಉವಾಚ। 1-256-12x (1341) 
ಏವಂ ಬ್ರುವಾಣಾಂ ಶಾರ್ಂಗಾಸ್ತೇ ಪ್ರತ್ಯೂಚುರಥ ಮಾತರಂ।
ಸ್ನೇಹಮುತ್ಸೃಜ್ಯ ಮಾತಸ್ತ್ವಂ ಪತ ಯತ್ರ ನ ಹವ್ಯವಾಟ್॥ 1-256-12 (11138) 
ಅಸ್ಮಾಸ್ವಿಹ ವಿನಷ್ಟೇಷು ಭವಿತಾರಃ ಸುತಾಸ್ತವ।
ತ್ವಯಿ ಮಾತರ್ವಿನಷ್ಟಾಯಾಂ ನ ನಃ ಸ್ಯಾತ್ಕುಲಸಂತತಿಃ॥ 1-256-13 (11139) 
ಅನ್ವವೇಕ್ಷ್ಯೈತದುಭಯಂ ಕ್ಷೇಮಂ ಸ್ಯಾದ್ಯತ್ಕುಲಸ್ಯ ನಃ।
ತದ್ವೈ ಕರ್ತುಂ ಪರಃ ಕಾಲೋ ಮಾತರೇಷ ಭವೇತ್ತವ॥ 1-256-14 (11140) 
ಮಾ ತ್ವಂ ಸರ್ವವಿನಾಶಾಯ ಸ್ನೇಹಂ ಕಾರ್ಷೀಃ ಸುತೇಷು ನಃ।
ನ ಹೀದಂ ಕರ್ಮ ಮೋಘಂ ಸ್ಯಾಲ್ಲೋಕಕಾಮಸ್ಯ ನಃ ಪಿತುಃ॥ 1-256-15 (11141) 
ಜರಿತೋವಾಚ। 1-256-16x (1342) 
ಇದಮಾಖೋರ್ಬಿಲಂ ಭೂಮೌ ವೃಕ್ಷಸ್ಯಾಸ್ಯ ಸಮೀಪತಃ।
ತದಾವಿಶಧ್ವಂ ತ್ವರಿತಾ ವಹ್ನೇರತ್ರ ನ ವೋ ಭಯಂ॥ 1-256-16 (11142) 
ತತೋಽಹಂ ಪಾಂಸುನಾ ಛಿದ್ರಮಪಿಧಾಸ್ಯಾಮಿ ಪುತ್ರಕಾಃ।
ಏವಂ ಪ್ರತಿಕೃತಂ ಮನ್ಯೇ ಜ್ವಲತಃ ಕೃಷ್ಣವರ್ತ್ಮನಃ॥ 1-256-17 (11143) 
ತತ ಏಷ್ಯಾಂಯತೀತೇಽಗ್ನೌ ವಿಹಂತುಂ ಪಾಂಸುಶಂಚಯಂ।
ರೋಚತಾಮೇಷ ವೋ ವಾದೋ ಮೋಕ್ಷಾರ್ಥಂ ಚ ಹುತಾಶನಾತ್॥ 1-256-18 (11144) 
ಶಾರ್ಂಗಕಾ ಊಚುಃ। 1-256-19x (1343) 
ಅಬರ್ಹಾನ್ಮಾಂಸಭೂತಾನ್ನಃ ಕ್ರವ್ಯಾದಾಖುರ್ವಿನಾಶಯೇತ್।
ಪಶ್ಯಮಾನಾ ಭಯಮಿದಂ ಪ್ರವೇಷ್ಟುಂ ನಾತ್ರ ಶಕ್ನುಮಃ॥ 1-256-19 (11145) 
ಕಥಮಗ್ನಿರ್ನ ನೋ ಧಕ್ಷ್ಯೇತ್ಕಥಮಾಖುರ್ನ ನಾಶಯೇತ್।
ಕಥಂ ನ ಸ್ಯಾತ್ಪಿತಾ ಮೋಘಃ ಕಥಂ ಮಾತಾ ಧ್ರಿಯೇತ ನಃ॥ 1-256-20 (11146) 
ಬಿಲ ಆಖೋರ್ವಿನಾಶಃ ಸ್ಯಾದಗ್ನೇರಾಕಾಶಚಾರಿಣಾಂ।
ಅನ್ವವೇಕ್ಷ್ಯೈತದುಭಯಂ ಶ್ರೇಯಾಂದಾಹೋ ನ ಭಕ್ಷಣಂ॥ 1-256-21 (11147) 
ಗರ್ಹಿತಂ ಮರಣಂ ನಃ ಸ್ಯಾದಾಖುನಾ ಭಕ್ಷಿತೇ ಬಿಲೇ।
ಶಿಷ್ಟಾದಿಷ್ಟಃ ಪರಿತ್ಯಾಗಃ ಶರೀರಸ್ಯ ಹುತಾಶನಾತ್॥ 1-256-22 (11148) 
`ಅಗ್ನಿದಾಹೇ ತು ನಿಯತಂ ಬ್ರಹ್ಮಲೋಕೇ ಧ್ರುವಾ ಗತಿಃ॥' ॥  1-256-23 (11149) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಮಯದರ್ಶನಪರ್ವಣಿ ಷಟ್ಪಂಚಾಶದಧಿಕದ್ವಿಶತತಮೋಽಧ್ಯಾಯಃ॥ 256 ॥

Mahabharata - Adi Parva - Chapter Footnotes

1-256-15 ನೋಽಸ್ಮಾಕಂ ಸರ್ವವಿನಾಶಾಯ ಸರ್ವೇಷಾಂ ವಿನಾಶಾಯ ಸುತೇಷು ಸ್ನೇಹಂ ಮಾಕಾರ್ಷೀರಿತಿ ಸಂಬಂಧಃ॥ 1-256-18 ವಿಹಂತುಂ ದೂರೀಕರ್ತುಂಂ। ವಾದೋ ವಚನಂ॥ 1-256-19 ಕ್ರವ್ಯಾದಾಖುರ್ಮಾಂಸಾದ ಉಂದುರುಃ। ಪಶ್ಯಮಾನಾಃ ಪಶ್ಯಂತಃ॥ 1-256-20 ಮೋಘೋ ನಿಷ್ಫಲಾಽಪತ್ಯೋತ್ಪತ್ತಿಃ। ಧ್ರಿಯೇತ ಜೀವೇತ॥ 1-256-22 ಶಿಷ್ಟಾದಿಷ್ಟಃ ಶಿಷ್ಟೈರಾದಿಷ್ಟಃ॥ ಷಟ್ಪಂಚಾಶದಧಿಕದ್ವಿಶತತಮೋಽಧ್ಯಾಯಃ॥ 256 ॥



ಆದಿಪರ್ವ - ಅಧ್ಯಾಯ 257

॥ ಶ್ರೀಃ ॥

1.257. ಅಧ್ಯಾಯಃ 257 

Mahabharata - Adi Parva - Chapter Topics

ಪುತ್ರೈಃ ಸಹ ಸಂವಾದಾನಂತರಂ ಜರಿತಾಯಾಃ ಸ್ಥಾನಾಂತರಗಮನಂ॥ 1 ॥

Mahabharata - Adi Parva - Chapter Text

1-257-0 (11150) 
ಜರಿತೋವಾಚ। 1-257-0x (1344) 
ಅಸ್ಮಾದ್ಬಿಲಾನ್ನಿಷ್ಪತಿತಮಾಖುಂ ಶ್ಯೇನೋ ಜಹಾರ ತಂ।
ಕ್ಷುದ್ರಂ ಪದ್ಭ್ಯಾಂ ಗೃಹೀತ್ವಾ ಚ ಯಾತೋ ನಾತ್ರ ಭಯಂ ಹಿ ವಃ॥ 1-257-1 (11151) 
ಶಾರ್ಂಗಕಾ ಊಚುಃ। 1-257-2x (1345) 
ನ ಹೃತಂ ತಂ ವಯಂ ವಿದ್ಮಃ ಶ್ಯೇನೇನಾಖುಂ ಕಥಂಚನ।
ಅನ್ಯೇಽಪಿ ಭಿತಾರೋಽತ್ರ ತೇಭ್ಯೋಽಪಿ ಭಮೇವ ನಃ॥ 1-257-2 (11152) 
ಸಂಶಯೋ ವಹ್ನಿರಾಗಚ್ಛೇದ್ದೃಷ್ಟಂ ವಾಯೋರ್ನಿವರ್ತನಂ।
ಮೃತ್ಯುರ್ನೋ ಬಿಲವಾಸಿಭ್ಯೋ ಬಿಲೇ ಸ್ಯಾನ್ನಾತ್ರ ಸಂಶಯಃ॥ 1-257-3 (11153) 
ನಿಃಸಂಶಯಾತ್ಸಂಶಯಿತೋ ಮೃತ್ಯುರ್ಮಾತರ್ವಿಶಿಷ್ಯತೇ।
ಚರ ಖೇ ತ್ವಂ ಯಥಾನ್ಯಾಯಂ ಪುತ್ರಾನಾಪ್ಸ್ಯಸಿ ಶೋಭನಾನ್॥ 1-257-4 (11154) 
ಜರಿತೋವಾಚ। 1-257-5x (1346) 
ಅಹಂ ವೇಗೇನ ತಂ ಯಾಂತಮದ್ರಾಕ್ಷಂ ಪತತಾಂ ವರಂ।
ಬಿಲಾದಾಖುಂ ಸಮಾದಾಯ ಶ್ಯೇನಂ ಪುತ್ರಾ ಮಹಾಬಲಂ॥ 1-257-5 (11155) 
ತಂ ಪತಂತಂ ಮಹಾವೇಗಾ ತ್ವರಿತಾ ಪೃಷ್ಠತೋಽನ್ವಗಾಂ।
ಆಶಿಷೋಽಸ್ಯ ಪ್ರಯುಂಜಾನಾ ಹರತೋ ಮೂಷಿಕಂ ಬಿಲಾತ್॥ 1-257-6 (11156) 
ಯೋ ನೋ ದ್ವೇಷ್ಟಾರಮಾದಾಯ ಶ್ಯೇನರಾಜ ಪ್ರಧಾವಸಿ।
ಭವ ತ್ವಂ ದಿವಮಾಸ್ಥಾಯ ನಿರಮಿತ್ರೋ ಹಿರಣ್ಮಯಃ॥ 1-257-7 (11157) 
ಸ ಯದಾ ಭಕ್ಷಿತಸ್ತೇನ ಶ್ಯೇನೇನಾಖುಃ ಪತತ್ರಿಣಾ।
ತದಾಹಂ ತಮನುಜ್ಞಾಪ್ಯ ಪ್ರತ್ಯುಪಾಯಾಂ ಪುನರ್ಗೃಹಂ॥ 1-257-8 (11158) 
ಪ್ರವಿಶಧ್ವಂ ಬಿಲಂ ಪುತ್ರಾ ವಿಶ್ರಬ್ಧಾ ನಾಸ್ತಿ ವೋ ಭಯಂ।
ಶ್ಯೇನೇನ ಮಮ ಪಶ್ಯಂತ್ಯಾ ಹೃತ ಆಖುರ್ಮಹಾತ್ಮನಾ॥ 1-257-9 (11159) 
ಶಾರ್ಂಗಕಾ ಊಚುಃ। 1-257-10x (1347) 
ನ ವಿದ್ಮಹೇ ಹೃತಂ ಮಾತಃ ಶ್ಯೇನೈನಾಖುಂ ಕಥಂಚನ।
ಅವಿಜ್ಞಾಯ ನ ಶಕ್ಯಾಮಃ ಪ್ರವೇಷ್ಟಂ ವಿವರಂ ಭುವಃ॥ 1-257-10 (11160) 
ಜರಿತೋವಾಚ। 1-257-11x (1348) 
ಅಹಂ ತಮಭಿಜಾನಾಮಿ ಹೃತಂ ಶ್ಯೇನೇನ ಮೂಷಿಕಂ।
ನಾಸ್ತಿ ವೋಽತ್ರ ಭಯಂ ಪುತ್ರಾಃ ಕ್ರಿಯತಾಂ ವಚನಂ ಮಮ॥ 1-257-11 (11161) 
ಶಾರ್ಂಗಕಾ ಊಚುಃ। 1-257-12x (1349) 
ನ ತ್ವಂ ಮಿಥ್ಯೋಪಚಾರೇಣ ಮೋಕ್ಷಯೇಥಾ ಭಯಾದ್ಧಿ ನಃ।
ಸಮಾಕುಲೇಷು ಜ್ಞಾನೇಷು ನ ಬುದ್ಧಿಕೃತಮೇವ ತತ್॥ 1-257-12 (11162) 
ನ ಚೋಪಕೃತಮಸ್ಮಾಭಿರ್ನ ಚಾಸ್ಮಾನ್ವೇತ್ಥ ಯೇ ವಯಂ।
ಪೀಡ್ಯಮಾನಾ ಬಿಭರ್ಷ್ಯಸ್ಮಾನ್ಕಾ ಸತೀ ಕೇ ವಯಂ ತವ॥ 1-257-13 (11163) 
ತರುಣೀ ದರ್ಶೀಯಾಽಸಿ ಸಮರ್ಥಾ ಭರ್ತುರೇಷಣೇ।
ಅನುಗಚ್ಛ ಪತಿಂ ಮಾತುಃ ಪುತ್ರಾನಾಪ್ಸ್ಯಸಿ ಶೋಮನಾನ್॥ 1-257-14 (11164) 
ವಯಮಸ್ನಿಂ ಸಮಾವಿಶ್ಯ ಲೋಕಾನಾಪ್ಸ್ಯಾಮ ಶೋಭನಾನ್।
ಅಥಾಸ್ಮಾನ್ನ ದಹೇದಗ್ನಿರಾಯಾಸ್ತ್ವಂ ಪುನರೇವ ನಃ॥ 1-257-15 (11165) 
ವೈಶಂಪಾಯನ ಉವಾಚ। 1-257-16x (1350) 
ಏವಮುಕ್ತಾ ತತಃ ಶಾರ್ಂಗೀ ಪುತ್ರಾನುತ್ಸೃಜ್ಯ ಖಾಂಡವೇ।
ಜಗಾಮ ತ್ವರಿತಾ ದೇಶಂ ಕ್ಷೇಮಮಗ್ನೇರನಾಮಯಂ॥ 1-257-16 (11166) 
ತತಸ್ತೀಕ್ಷ್ಣಾರ್ಚಿರಭ್ಯಾಗಾತ್ತ್ವರಿತೋ ಹವ್ಯವಾಹನಃ।
ಯತ್ರ ಶಾರ್ಂಗಾ ವಭೂವುಸ್ತೇ ಮಂದಪಾಲಸ್ಯ ಪುತ್ರಕಾಃ॥ 1-257-17 (11167) 
ತತಸ್ತಂ ಜ್ವಲಿತಂ ದೃಷ್ಟ್ವಾ ಜ್ವಲನಂ ತೇ ವಿಹಂಗಮಾಃ।
`ವ್ಯಥಿತಾಃ ಕರುಣಾ ವಾಚಃ ಶ್ರಾವಯಾಮಾಸುರಂತಿಕಾತ್।' 
ಜರಿತಾರಿಸ್ತತೋ ವಾಕ್ಯಂ ಶ್ರಾವಯಾಮಾಸ ಪಾವಕಂ॥ ॥  1-257-18 (11168) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಮಯದರ್ಶನಪರ್ವಣಿ ಸಪ್ತಪಂಚಾಶದಧಿಕದ್ವಿಶತತಮೋಽಧ್ಯಾಯಃ॥ 257 ॥

Mahabharata - Adi Parva - Chapter Footnotes

1-257-3 ವಹ್ನಿರಾಗಚ್ಛೇದಿತ್ಯತ್ರ ಸಂಶಯೋ ಯತೋ ವಾಯೋಃ ಸಕಾಶಾದ್ವಹ್ನೇತಿ ವರ್ತನಂ ದೃಷ್ಟಂ॥ 1-257-5 ಅಹಂ ವೈಶ್ಯೇನಮಾಯಾಂತಂ ಇತಿ ಙ. ಪಾಠಃ॥ ಸಪ್ತಪಂಚಾಶದಧಿಕದ್ವಿಶತತಮೋಽಧ್ಯಾಯಃ॥ 257 ॥



ಆದಿಪರ್ವ - ಅಧ್ಯಾಯ 258

॥ ಶ್ರೀಃ ॥

1.258. ಅಧ್ಯಾಯಃ 258 

Mahabharata - Adi Parva - Chapter Topics

ಜರಿತಾರ್ಯಾದೀನಾಂ ಚತುರ್ಣಾಂ ಶಾರ್ಂಗಕಾಣಾಂ ಪರಸ್ಪರಂ ಸಂವಾದಃ॥ 1 ॥ ಸ್ತುತ್ಯಾ ಪ್ರಸನ್ನೇನಾಗ್ನಿನಾ ತೇಭ್ಯೋಽಭಯದಾನಂ॥ 2 ॥ ಶಾರ್ಂಗಕಾಣಾಂ ಪ್ರಾರ್ಥನಯಾ ಅಗ್ನಿನಾ ಮಾರ್ಜಾರಾಣಾಂ ದಾಹಃ॥ 3 ॥

Mahabharata - Adi Parva - Chapter Text

1-258-0 (11169) 
ಜರಿತಾರಿರುವಾಚ। 1-258-0x (1351) 
ಪುರತಃ ಕೃಚ್ಛ್ರಕಾಲಸ್ಯ ಧೀಮಾಂಜಾಗರ್ತಿ ಪುರುಷಃ।
ಸ ಕೃಚ್ಛ್ರಕಾಲಂ ಸಂಪ್ರಾಪ್ಯ ವ್ಯಥಾಂ ನೈವೈತಿ ಕರ್ಹಿಚಿತ್॥ 1-258-1 (11170) 
ಯಸ್ತು ಕೃಚ್ಛ್ರಮನುಪ್ರಾಪ್ತಂ ವಿಚೇತಾ ನಾವಬುಧ್ಯತೇ।
ಸಕೃಚ್ಛ್ರಕಾಲೇ ವ್ಯಥಿತೋ ನ ಶ್ರೇಯೋ ವಿಂದತೇ ಮಹತ್॥ 1-258-2 (11171) 
ಸಾರಿಸೃಕ್ವ ಉವಾಚ। 1-258-3x (1352) 
ಧೀರಸ್ತ್ವಮಸಿ ಮೇಧಾವೀ ಪ್ರಾಣಕೃಚ್ಛ್ರಮಿದಂ ಚ ನಃ।
ಪ್ರಾಜ್ಞಃ ಶೂರೋ ಬಹೂನಾಂ ಹಿ ಭವತ್ಯೇಕೋ ನ ಸಂಶಯಃ॥ 1-258-3 (11172) 
ಸ್ತಂಬಮಿತ್ರ ಉವಾಚ। 1-258-4x (1353) 
ಜ್ಯೇಷ್ಠಸ್ತಾತೋ ಭವತಿ ವೈ ಜ್ಯೇಷ್ಠೋ ಮುಂಚತಿ ಕೃಚ್ಛ್ರತಃ।
ಜ್ಯೇಷ್ಠಶ್ಚೇನ್ನ ಪ್ರಜಾನಾತಿ ನೀಯಾನ್ಕಿಂ ಕರಿಷ್ಯತಿ॥ 1-258-4 (11173) 
ದ್ರೋಣ ಉವಾಚ। 1-258-5x (1354) 
ಹಿರಣ್ಯರೇತಾಸ್ತ್ವರಿತೋ ಜಲನ್ನಾಯಾತಿ ನಃ ಕ್ಷಯಂ।
ಸಪ್ತಜಿಹ್ವಾನನಃ ಕ್ರೂರೋ ಲಿಹಾನೋ ವಿಸರ್ಪತಿ॥ 1-258-5 (11174) 
ವೈಶಂಪಾಯನ ಉವಾಚ। 1-258-6x (1355) 
ಏವಂ ಸಂಭಾಷ್ಯ ತೇಽನ್ಯೋನ್ಯಂ ಮಂದಪಾಲಸ್ಯ ಪುತ್ರಕಾಃ।
ತುಷ್ಟುವುಃ ಪ್ರಯತಾ ಭೂತ್ವಾ ಯಥಾಽಗ್ನಿಂ ಶೃಣು ಪಾರ್ಥಿವ॥ 1-258-6 (11175) 
ಜರಿತಾರಿರುವಾಚ। 1-258-7x (1356) 
ಆತ್ಮಾಽಸಿ ವಾಯೋರ್ಜ್ವಲನ ಶರೀರಮಸಿ ವೀರುಧಾಂ।
ಯೋನಿರಾಪಶ್ಚ ತೇ ಶುಕ್ರಂ ಯೋನಿಸ್ತ್ವಮಸಿ ಚಾಂಭಸಃ॥ 1-258-7 (11176) 
ಊರ್ಧ್ವಂ ಚಾಧಶ್ಚ ಸರ್ಪಂತಿ ಪೃಷ್ಠತಃ ಪಾರ್ಶ್ವತಸ್ತಥಾ।
ಅರ್ಚಿಷಸ್ತೇ ಮಹಾವೀರ್ಯ ರಶ್ಯಮಃ ಸವಿತುರ್ಯಥಾ॥ 1-258-8 (11177) 
ಸಾರಿಸೃಕ್ಕ ಉವಾಚ। 1-258-9x (1357) 
ಮಾತಾ ಪ್ರಣಷ್ಟಾ ಪಿತರಂ ನ ವಿದ್ಮಃ
ಪಕ್ಷಾ ಜಾತಾ ನೈ ನೋ ಧೂಮಕೇತೋ। 
ನ ನಸ್ತ್ರಾತಾ ವಿದ್ಯತೇ ವೈ ತ್ವದನ್ಯ-
ಸ್ತಸ್ಮಾದಸ್ಮಾಂಸ್ತ್ರಾಹಿ ಬಾಲಾಂಸ್ತ್ವಮಗ್ನೇ॥  1-258-9 (11178) 
ಯದಗ್ನೇ ತೇ ಶಿವಂ ರೂಪಂ ಯೇ ಚ ತೇ ಸಪ್ತ ಹೇತಯಃ।
ತೇನ ನಃ ಪರಿಪಾಹಿ ತ್ವಮಾರ್ತಾನ್ನಃ ಶರಣೈಷಿಣಃ॥ 1-258-10 (11179) 
ತ್ವಮೇವೈಕಸ್ತಪಸೇ ಜಪ್ತವೇದೋ
ನಾನ್ಯಸ್ತಪ್ತಾ ವಿದ್ಯತೇ ಗೋಷು ದೇವ। 
ಋಷೀನಸ್ಮಾನ್ಬಾಲಕಾನ್ಪಾಲಯಸ್ವ
ಪರೇಣಾಸ್ಮಾನ್ಪ್ರೇಹಿ ವೈ ಹವ್ಯವಾಹ॥  1-258-11 (11180) 
ಸ್ತಂಬಮಿತ್ರ ಉವಾಚ। 1-258-12x (1358) 
ಸರ್ವಮಗ್ನೇ ತ್ವಮೇವೈಕಸ್ತ್ವಯಿ ಸರ್ವಮಿದಂ ಜಗತ್।
ತ್ವಂ ಧಾರಯಸಿ ಭೂತಾನಿ ಭುವನಂ ತ್ವಂ ಬಿಭರ್ಷಿ ಚ॥ 1-258-12 (11181) 
ತ್ವಮಗ್ನಿರ್ಹವ್ಯವಾಹಸ್ತ್ವಂ ತ್ವಮೇವ ಪರಮಂ ಹವಿಃ।
ಮನೀಷಿಣಸ್ತ್ವಾಂ ಜಾನಂತಿ ಬಹುಧಾ ಚೈಕಧಾಪಿ ಚ॥ 1-258-13 (11182) 
ಸೃಷ್ಟ್ವಾ ಲೋಕಾಂಸ್ತ್ರೀನಿಮಾನ್ಹವ್ಯವಾಹ
ಕಾಲೇ ಪ್ರಾಪ್ತೇ ಪಚಸಿ ಪುನಃ ಸಮಿದ್ಧಃ। 
ತ್ವಂ ಸರ್ವಸ್ಯ ಭುವನಸ್ಯ ಪ್ರಸೂತಿ-
ಸ್ತ್ವಮೇವಾಗ್ನೇ ಭವಸಿ ಪುನಃ ಪ್ರತಿಷ್ಠಾ॥  1-258-14 (11183) 
ದ್ರೋಣ ಉವಾಚ। 1-258-15x (1359) 
ತ್ವಮನ್ನಂ ಪ್ರಾಣಿಭಿರ್ಭುಕ್ತಮಂತರ್ಭೂತೋ ಜಗತ್ಪತೇ।
ನಿತ್ಯಪ್ರವೃದ್ಧಃ ಪಚಸಿ ತ್ವಯಿ ಸರ್ವಂ ಪ್ರತಿಷ್ಠಿತಂ॥ 1-258-15 (11184) 
ಸೂರ್ಯೋ ಭೂತ್ವಾ ರಶ್ಮಿಭಿರ್ಜಾತವೇದೋ
ಭೂಮೇರಂಭೋ ಭೂಮಿಜಾತಾನ್ರಸಾಂಶ್ಚ। 
ವಿಶ್ವಾನಾದಾಯ ಪುನರುತ್ಸೃಜ್ಯ ಕಾಲೇ
ದೃಷ್ಟ್ವಾ ವೃಷ್ಟ್ಯಾ ಭಾವಯಸೀಹ ಶುಕ್ರ॥  1-258-16 (11185) 
ತ್ವತ್ತ ಏತಾಃ ಪುನಃ ಶುಕ್ರ ವೀರುಧೋ ಹರಿತಚ್ಛದಾಃ।
ಜಾಯಂತೇ ಪುಷ್ಕರಿಣ್ಯಶ್ಚ ಸುಭದ್ರಶ್ಚ ಮಹೋದಧಿಃ॥ 1-258-17 (11186) 
ಇದಂ ವೈ ಸದ್ಮ ತಿಗ್ಮಾಂಶೋ ವರುಣಸ್ಯ ಪರಾಯಣಂ।
ಶಿವಸ್ತ್ರಾತಾ ಭವಾಸ್ಮಾಕಂ ಮಾಽಸ್ಮಾನದ್ಯ ವಿನಾಶಯ॥ 1-258-18 (11187) 
ಪಿಂಗಾಕ್ಷ ಲೋಹಿತಗ್ರೀವ ಕೃಷ್ಣವರ್ತ್ಮನ್ಹುತಾಶನ।
ಪರೇಣ ಪ್ರೇಹಿ ಮುಂಚಾಸ್ಮಾನ್ಸಾಗರಸ್ಯ ಗೃಹಾನಿವ॥ 1-258-19 (11188) 
ವೈಶಂಪಾಯನ ಉವಾಚ। 1-258-20x (1360) 
ಏವಮುಕ್ತೋ ಜಾತವೇದಾ ದ್ರೋಣೇನ ಬ್ರಹ್ಮವಾದಿನಾ।
ದ್ರೋಣಮಾಹ ಪ್ರತೀತಾತ್ಮಾ ಮಂದಪಾಲಪ್ರತಿಜ್ಞಯಾ॥ 1-258-20 (11189) 
ಅಗ್ನಿರುವಾಚ। 1-258-21x (1361) 
ಋಷಿರ್ದ್ರೋಣಸ್ತ್ವಮಸಿ ವೈ ಬ್ರಹ್ಮೈತದ್ವ್ಯಾಹೃತಂ
ಈಪ್ಸಿತಂ ತೇ ಕರಿಷ್ಯಾಮಿ ನ ಚ ತೇ  1-258-21 (11190) 
ಮಂದಪಾಲೇನ ವೈ ಯೂಯಂ ಮಮ ಪೂರ್ವಂ ನಿವೇದಿತಾಃ।
ವರ್ಜಯೇಃ ಪುತ್ರಕಾನ್ಮಹ್ಯಂ ದಹಂದಾವಮಿತಿ ಸ್ಮ ಹ॥ 1-258-22 (11191) 
ತಸ್ಯ ತದ್ವಚನಂ ದ್ರೋಣ ತ್ವಯಾ ಯಚ್ಚೇಹ ಭಾಷಿತಂ।
ಉಭಯಂ ಮೇ ಗರೀಯಸ್ತು ಬ್ರೂಹಿ ಕಿಂ ಕರವಾಣಿ ತೇ। 
ಭೃಶಂ ಪ್ರೀತೋಽಸ್ಮಿ ಭದ್ರಂ ತೇ ಬ್ರಹ್ಮಂಸ್ತೋತ್ರೇಣ ಸತ್ತಮ॥  1-258-23 (11192) 
ದ್ರೋಣ ಉವಾಚ। 1-258-24x (1362) 
ಇಮೇ ಮಾರ್ಜಾರಕಾಃ ಶುಕ್ರ ನಿತ್ಯಮುದ್ವೇಜಯಂತಿ ನಃ।
ಏತಾನ್ಕುರುಷ್ವ ದಗ್ಧಾಂಸ್ತ್ವಂ ಹುತಾಶನ ಸಬಾಂಧವಾನ್॥ 1-258-24 (11193) 
ವೈಶಂಪಾಯನ ಉವಾಚ। 1-258-25x (1363) 
ತಥಾ ತತ್ಕೃತವಾನಗ್ನಿರಭ್ಯನುಜ್ಞಾಯ ಶಾರ್ಂಗಕಾನ್।
ದದಾಹ ಖಾಂಡವಂ ದಾವಂ ಸಮಿದ್ಧೋ ಜನಮೇಜಯ॥ ॥ 1-258-25 (11194) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪರ್ವಣಿ ಮಯದರ್ಶನಪರ್ವಣಿ ಅಷ್ಟಪಂಚಾಶದಧಿಕದ್ವಿಶತತಮೋಽಧ್ಯಾಯಃ॥ 258 ॥




ಆದಿಪರ್ವ - ಅಧ್ಯಾಯ 259

॥ ಶ್ರೀಃ ॥

1.259. ಅಧ್ಯಾಯಃ 259 

Mahabharata - Adi Parva - Chapter Topics

ಪುತ್ರಾಂಶ್ಚಂತಯಂತಂ ಮಂದಪಾಲಂ ಪ್ರತಿ ಲಪಿತಾಯಾಃ ಸಾಸೂಯವಚನಂ॥ 1 ॥ ಅಗ್ನಿಶಾಂತ್ಯನಂತರಂ ಆತ್ಮದಿದೃಕ್ಷಯಾಽಽಗತಂ ಮಂದಪಾಲಂ ಪ್ರತಿ ಭಾರ್ಯಯಾ ಪುತ್ರೈಶ್ಚ ಉಪಾಲಂಭಃ॥ 2 ॥।

Mahabharata - Adi Parva - Chapter Text

1-259-0 (11195) 
ವೈಶಂಪಾಯನ ಉವಾಚ। 1-259-0x (1364) 
ಮಂದಪಾಲೋಽಞಪಿ ಕೌರವ್ಯಂ ಚಿಂತಯಾಮಾಸ ಪುತ್ರಕಾನ್।
ಉಕ್ತ್ವಾಽಪಿ ಚ ಸ ತಿಗ್ಮಾಂಶುಂ ನೈವ ಶರ್ಮಾಧಿಗಚ್ಛತಿ॥ 1-259-1 (11196) 
ಸ ತಪ್ಯಮಾನಃ ಪುತ್ರಾರ್ಥೇ ಲಪಿತಾಮಿದಮಬ್ರವೀತ್।
ಕಥಂ ನು ಶಕ್ತಾಃ ಶರಣೇ ಲಪಿತೇ ಮಮ ಪುತ್ರಕಾಃ॥ 1-259-2 (11197) 
ವರ್ಧಮಾನೇ ಹುತವಹೇ ವಾತೇ ಚಾಶು ಪ್ರವಾಯತಿ।
ಅಸಮರ್ಥಾ ವಿಮೋಕ್ಷಾಯ ಭವಿಷ್ಯಂತಿ ಮಮಾತ್ಮಜಾಃ॥ 1-259-3 (11198) 
ಕಥಂ ತ್ವಶಕ್ತಾ ತ್ರಾಣಾಯ ಮಾತಾ ತೇಷಾಂ ತಪಸ್ವಿನೀ।
ಭವಿಷ್ಯತಿ ಹಿ ಶೋಕಾರ್ತಾ ಪುತ್ರತ್ರಾಣಮಪಶ್ಯತೀ॥ 1-259-4 (11199) 
ಕಥಮುಡ್ಡೀಯನೇಽಶಕ್ತಾನ್ಪತನೇ ಚ ಮಮಾತ್ಮಜಾನ್।
ಸಂತಪ್ಯಮಾನಾ ಬಹುಧಾ ವಾಶಮಾನಾ ಪ್ರಧಾವತೀ॥ 1-259-5 (11200) 
ಜರಿತಾರಿಃ ಕಥಂ ಪುತ್ರಃ ಸಾರಿಸೃಕ್ಕಃ ಕಥಂ ಚ ಮೇ।
ಸ್ತಂಬಮಿತ್ರಃ ಕಥಂ ದ್ರೋಣಃ ಕಥಂ ಸಾ ಚ ತಪಸ್ವಿನೀ॥ 1-259-6 (11201) 
ಲಾಲಪ್ಯಮಾನಂ ತಮೃಷಇಂ ಮಂದಪಾಲಂ ತಥಾ ವನೇ।
ಲಪಿತಾ ಪ್ರತ್ಯುವಾಚೇದಂ ಸಾಸೂಯಮಿವ ಭಾರತ॥ 1-259-7 (11202) 
ನ ತೇ ಪುತ್ರೇಷ್ವವೇಕ್ಷಾಽಸ್ತಿ ಯಾನೃಷೀನುಕ್ತವಾನಸಿ।
ತೇಜಸ್ವಿನೋ ವೀರ್ಯವಂತೋ ನ ತೇಷಾಂ ಜ್ವಲನಾದ್ಭಯಂ॥ 1-259-8 (11203) 
ತ್ವಯಾಽಗ್ನೌ ತೇ ಪರೀತಾಶ್ಚ ಸ್ವಯಂ ಹಿ ಮಮ ಸನ್ನಿಧೌ।
ಶ್ರುತಂ ತಥಾ ಚೇತಿ ಜ್ವಲನೇನ ಮಹಾತ್ಮನಾ॥ 1-259-9 (11204) 
ಪಲೋ ನ ತಾಂ ವಾಚಮುಕ್ತ್ವಾ ಮಿಥ್ಯಾ ಕರಿಷ್ಯತಿ।
ಂಧುಕೃತ್ಯೇ ನ ತೇನ ತೇ ಸ್ವಸ್ಥ ಮಾನಸಂ॥ 1-259-10 (11205) 
ತಾಮೇವ ತು ಮಮಾಮಿತ್ರಾಂ ಚಿಂತಯನ್ಪರಿತಪ್ಯಸೇ।
ಧ್ರುವಂ ಮಯಿ ನ ತೇ ಸ್ನೇಹೋ ಯಥಾ ತಪಯಂ ಪುರಾಽಭವತ್॥ 1-259-11 (11206) 
ನಹಿ ಪಕ್ಷವತಾ ನ್ಯಾಯ್ಯಂ ನಿಃ ಹೇನ ಸುಹೃಜ್ಜನೇ।
ಪೀಡ್ಯಮಾನ ಉಪದ್ರಷ್ಟುಂ ಶಕ್ತೇನಾ ಮಾ ಕಥಂಚನ॥ 1-259-12 (11207) 
ಗಚ್ಛ ತ್ವಂ ಜರಿತಾಮೇವ ಯದರ್ಥಂ ಪರಿತಪ್ಯಸೇ।
ಚರಿಷ್ಯಾಂಯಹಮಪ್ಯೇಕಾ ಯಥಾ ಪುರುಷಾಶ್ರಿತಾ॥ 1-259-13 (11208) 
ಮಂದಪಾಲ ಉವಾಚ। 1-259-14x (1365) 
ನಾಹಮೇವಂ ಚರೇ ಲೋಕೇ ಯಥಾ ತ್ವಮಭಿಮನ್ಯಸೇ।
ಅಪತ್ಯಹೇತೋರ್ವಿಚರೇ ತಚ್ಚ ಕೃಚ್ಛ್ರಗತಂ ಮಮ॥ 1-259-14 (11209) 
ಭೂತಂ ಹಿತ್ವಾ ಚ ಭಾವ್ಯರ್ಥೇ ಯೋಽವಲಂಬೇತ್ಸ ಮಂದಧೀಃ।
ಅವಮನ್ಯೇತ ತಂ ಲೋಕೋ ಯಥೇಚ್ಛಸಿ ತಥಾ ಕುರು॥ 1-259-15 (11210) 
ಏಷ ಹಿ ಪ್ರಜ್ವಲನ್ನಗ್ನಿರ್ಲೇಲಿಹಾನೀ ಮಹೀರುಹಾನ್।
ಆವಿಗ್ನೇ ಹೃದಿ ಸಂತಾಪಂ ಜನಯತ್ಯಶಿವಂ ಮಮ॥ 1-259-16 (11211) 
ವೈಶಂಪಾಯನ ಉವಾಚ। 1-259-17x (1366) 
`ಭರ್ತುರ್ಹಿ ವಾಕ್ಯಂ ಸಾ ಶ್ರುತ್ವಾ ಲಪಿತಾ ದುಃಖಿತಾಽಭವತ್।
ಸಾಂತ್ವಯಾಮಾಸ ಚ ಪುನಃ ಪತಿ ಪತಿಪರಾಯಣಾ॥'  1-259-17 (11212) 
ತಸ್ಮಾದ್ದೇಶಾದತಿಕ್ರಾಂತೇ ಜ್ವಲನೇ ಜರಿತಾ ಪುನಃ।
ಜಗಾಮ ಪುತ್ರಕಾನೇನ ಜರಿತಾ ಪುತ್ರಗೃದ್ಧಿನೀ॥ 1-259-18 (11213) 
ಸಾ ತಾನ್ಕುಶಲಿನಃ ಸರ್ವಾನ್ವಿಮುಕ್ತಾಂಜಾತವೇದಸಃ।
ರೋರೂಯಮಾಣಾಂದದೃಶೇ ವನೇ ಪುತ್ರಾನ್ನಿರಾಮಯಾನ್॥ 1-259-19 (11214) 
ಅಶ್ರೂಣಿ ಮುಮುಚೇ ತೇಷಾಂ ದರ್ಶನಾತ್ಸಾ ಪುನಃಪುನಃ।
`ನ ಶ್ರದ್ಧೇಯಂ ತತಸ್ತೇಷಾಂರ್ಶನಂ ವೈ ಪುನಃಪುನಃ॥ 1-259-20 (11215) 
ಇತಿ ಮತ್ವಾಽಬ್ರವೀದ್ವಾಕಜರಿತಾ ಪುತ್ರಗೃದ್ಧಿನೀ।'
ಏಕಾಕಶಶ್ಚ ಪುತ್ರಾಂಸ್ತಂತ್ರ್ಶಮಾನಾನ್ವಪದ್ಯತ॥  1-259-21 (11216) 
`ಜರಿತಾ ತು ಪರಿಷ್ವಜ್ಯುತ್ರಸ್ನೇಹಾಚ್ಚುಚುಂಬ ಹ॥'  1-259-22 (11217) 
ತತೋಽಭ್ಯಗಚ್ಛತ್ಸಹಸಮಂದಪಾಲೋಽಪಿ ಭಾರತ।
ಅಥ ತೇ ಸರ್ವ ಏವೈನಂ ಭ್ಯನಂದಂಸ್ತದಾ ಸುತಾಃ॥ 1-259-23 (11218) 
`ಗುರುತ್ವಾನ್ಮಂದಪಾಲಸ್ತಪಸಶ್ಚ ವಿಶೇಷತಃ।
ಅಭಿವಾದಾಮಹೇ ಸರ್ವೇ ತಪಕ್ಷಾಃ ಪ್ರಸಾದತಃ॥ 1-259-24 (11219) 
ಏವಮುಕ್ತವತಾಂ ತೇಷಾಂ ತನಂದ್ಯ ಮಹಾತಪಾಃ।
ಪರಿಷ್ವಜ್ಯ ತತೋ ಮೂ ಉಪಾಘ್ರಾಯ ಚ ಬಲಕಾನ್। 
ಪುತ್ರಾನ್ಸ್ವಯಂ ಸಮಾಹೂಯತಃ ಪ್ರೋವಾಚ ಗೌತಮಃ॥'  1-259-25 (11220) 
ಲಾಲಪ್ಯಮಾನಮೇಕೈಕಂರಿತಾಂ ಚ ಪುನಃಪುನಃ।
ನ ಚೈವೋಚುಸ್ತದಾ ಕಿಂತಮೃಷಿಂ ಸಾಧ್ವಸಾಧು ವಾ॥ 1-259-26 (11221) 
ಮಂದಪಾಲ ಉವಾಚ। 1-259-27x (1367) 
ಜ್ಯೇಷ್ಠಃ ಸುತಸ್ತೇ ಕತ ಕತಮಸ್ತಸ್ಯ ಚಾನುಜಃ।
ಮಧ್ಯಮಃ ಕತಮಶ್ಚೈವ ಯಾನ್ಕತಮಶ್ಚ ತೇ॥ 1-259-27 (11222) 
ಏವಂ ಬ್ರುವಂತಂ ದುಃಖಾಕಂ ಮಾ ನ ಪ್ರತಿಭಾಷಸೇ।
ಕೃತವಾನಸ್ಮಿ ಹವ್ಯಾನೈವ ಶಾಂತಿಮಿತೋ ಲಭೇ। 
`ಏವಮುಕ್ತ್ವಾ ತು ತಾಂ ಮಂದಪಾಲಸ್ತದಾಽಸ್ಪೃಶತ್॥'  1-259-28 (11223) 
ಜರಿತೋವಾಚ। 1-259-29x (1368) 
ಕಿಂ ನು ಜ್ಯೇಷ್ಠೇನ ತೇ ಕಿಮನಂತರಜೇನ ತೇ।
ಕಿಂ ವಾ ಮಧ್ಯಮಜಾತೇನ ಕಿಂ ಕನಿಷ್ಠೇನ ವಾ ಪುನಃ॥ 1-259-29 (11224) 
ಯಾಂ ತ್ವಂ ಮಾಂ ಸರ್ವತೋ ಹೀನಾಮುತ್ಸೃಜ್ಯಾಸಿ ಗತಃ ಪುರಾ।
ತಾಮೇವ ಲಪಿತಾಂ ಗಚ್ಛ ತರುಣೀಂ ಚಾರುಹಾಸಿನೀಂ॥ 1-259-30 (11225) 
ಮಂದಪಾಲ ಉವಾಚ। 1-259-31x (1369) 
ನ ಸ್ತ್ರೀಣಾಂ ವಿದ್ಯತೇ ಕಿಂಚಿದಮುತ್ರ ಪುರುಷಾಂತರಾತ್।
ಸಾಪತ್ನಕಮೃತೇ ಲೋಕೇ ನಾನ್ಯದರ್ಥವಿನಾಶನಂ॥ 1-259-31 (11226) 
ವೈರಾಗ್ನಿದೀಪನಂ ಚೈವ ಭೃಶುದ್ವೇಗಕಾರಿ ಚ।
ಸುವ್ರತಾ ಚಾಪಿ ಕಲ್ಯಾಣೀ ಸರ್ವಭೂತೇಷು ವಿಶ್ರುತಾ॥ 1-259-32 (11227) 
ಅರುಂಧತೀ ಮಹಾತ್ಮಾನಂ ವಸಿಷ್ಠಂ ಪರ್ಯಶಂಕತ।
ವಿಶುದ್ಧಭಾವಮತ್ಯಂತಂ ಸದಾ ಪ್ರಿಯಹಿತೇ ರತಂ॥ 1-259-33 (11228) 
ಸಪ್ತರ್ಷಿಮಧ್ಯಗಂ ವೀರಮವಮೇನೇ ಚ ತಂ ಮುನಿಂ।
ಅಪಧ್ಯಾನೇನ ಸಾ ತೇನ ಧೂಮಾರುಣಸಮಪ್ರಭಾ। 
ಲಕ್ಷ್ಯಾಽಲಕ್ಷ್ಯಾ ನಾಭಿರೂಪಾ ನಿಮಿತ್ತಮಿವ ಪಶ್ಯತಿ॥  1-259-34 (11229) 
ಅಪತ್ಯಹೇತೋಃ ಸಂಪ್ರಾಪ್ತಂ ತಥಾ ತ್ವಮಪಿ ಮಾಮಿಹ।
ಇಷ್ಟಮೇವಂ ಗತೇ ಹಿ ತ್ವಂ ಸಾ ತಥೈವಾದ್ಯ ವರ್ತತೇ॥ 1-259-35 (11230) 
ನ ಹಿ ಭಾರ್ಯೇತಿ ವಿಶ್ವಾಸಃ ಕಾರ್ಯಃ ಪುಂಸಾ ಕಥಂಚನ।
ನ ಹಿ ಕಾರ್ಯಮನುಧ್ಯಾತಿ ನಾರೀ ಪುತ್ರವತೀ ಸತೀ॥ 1-259-36 (11231) 
ವೈಶಂಪಾಯನ ಉವಾಚ। 1-259-37x (1370) 
ತತಸ್ತೇ ಸರ್ವ ಏವೈನಂ ಪುತ್ರಾಃ ಸಂಯಗುಪಾಸತೇ।
ಸ ಚ ತಾನಾತ್ಮಜಾನ್ಸರ್ವಾನಾಶ್ವಾಸಯಿತುಮುದ್ಯತಃ॥ ॥ 1-259-37 (11232) 
 
ಇತಿ ಶ್ರೀಮನ್ಮಹಾಭಾರತೇ ಆದಿಪ್ರವಣಿ ಮಯದರ್ಶನಪರ್ವಣಿ ಊನಷಷ್ಟ್ಯಧಿಕದ್ವಿಶತತಮೋಽಧ್ಯಾಯಃ॥ 259 ॥

Mahabharata - Adi Parva - Chapter Footnotes

1-259- 1-259-10 1-259-12 ಮಿತಿ ಙ. ಪಾಠಃ॥ 1-259-13 ಹ್ಯಪುರುಷಾ ತಥಾ ಇತಿ ಙ. ಪಾಠಃ॥ ಊನಷಷ್ಠ್ಯಧಿಕದ್ವಿಶತತಮೋಽಧ್ಯಾಯಃ॥ 259 ॥



ಆದಿಪರ್ವ - ಅಧ್ಯಾಯ 260

॥ ಶ್ರೀಃ ॥

1.260. ಅಧ್ಯಾಯಃ 260 

Mahabharata - Adi Parva - Chapter Topics

ಮಂದಪಾಲಸ್ಯ ಪುತ್ರಾಶ್ವಪೂರ್ವಕಂ ಸರ್ವೈಃ ಸಹಾನ್ಯತ್ರ ಗಮನಂ॥ 1 ॥ ದೇವಗಣೈಃ ಸಹಾಗತಸ್ಯೇಂದ್ರಸ್ಯ ಕೃಷ್ಣಾರ್ಜುನವರದಾನಪೂರ್ವಕಂ ಸ್ವಲೋಕಗಮನಂ॥ 2 ॥ ಅಗ್ನೇಸ್ಥಾನಗಮನಾನಂತರಂ ಕೃಷ್ಣಾರ್ಜುನಮಯಾನಾಂ ನದೀಕೂಲ ಉಪವೇಶನಂ॥ 3 ॥

Mahabharata - Adi Parva - Chapter Text

1-260-0 (11233) 
ಮಂದಪಾಲ ಉವಾಚ। 1-260-0x (1371) 
ಯುಷ್ಮಾಕಮಪವರ್ಗಾರ್ಥಂ ತೀ ಜ್ವಲನೋ ಮಯಾ।
ಅಗ್ನಿನಾ ಚ ತಥೇತ್ಯೇತಿಜ್ಞಾತಂ ಮಹಾತ್ಮನಾ॥ 1-260-1 (11234) 
ಅಗ್ನೇರ್ವಚನಮಾಜ್ಞಾಯ ಧರ್ಮಜ್ಞತಾಂ ಚ ವಃ।
ಭವತಾಂ ಚ ಪರಂ ವೀರ್ಯಂ ನಾಹಮಿಹಾಗತಃ॥ 1-260-2 (11235) 
ನ ಸಂತಾಪೋ ಹಿ ವರ್ತ್ಥಃ ಪುತ್ರಕಾ ಹೃದಿ ಮಾಂ ಪ್ರತಿ।
ಋಷೀನ್ವೇದ ಹುತಾಶೋ ಬ್ರಹ್ಮ ತದ್ವಿದಿತಂ ಚ ವಃ॥ 1-260-3 (11236) 
ವೈಶಂಪಾಯನ ಉವಾಚ। 1-260-4x (1372) 
ಏವಮಾಶ್ವಾಸಿತಾನ್ಪುತ್ರಾನ್ಭಾರ್ಯಾಮಾದಾಯ ಸ ದ್ವಿಜಃ।
ಮಂದಪಾಲಸ್ತತೋ ದೇಶಾದನ್ಯಂ ದೇಶಂ ಜಗಾಮ ಹ॥ 1-260-4 (11237) 
ಭಗವಾನಾಪಿ ತಿಗ್ಮಾಂಶುಃ ಸಮಿದ್ಧಃ ಖಾಂಡವಂ ತತಃ।
ದದಾಹ ಸಹ ಕೃಷ್ಣಾಭ್ಯಾಂ ಜನಯಂಜಗತೋ ಹಿತಂ॥ 1-260-5 (11238) 
ವಸಾಮೇದೋವಹಾಃ ಕುಲ್ಯಾಸ್ತತ್ರ ಪೀತ್ವಾ ಚ ಪಾವಕಃ।
ಜಗಾಮ ದರ್ಶಯಾಮಾಸ ಚಾರ್ಜುನಂ॥ 1-260-6 (11239) 
ತತೋಽಞಂತರಿಕ್ಷಾದ್ಭಗವಾನವತೀರ್ಯ ಪುರಂದರಃ।
ಮರುದ್ಗಣೈರ್ವೃತಃ ಪಾರ್ಥಂ ಕೇಶವಂ ಚೇದಮಬ್ರವೀತ್॥ 1-260-7 (11240) 
ಕೃತಂ ಯುವಾಭ್ಯಾಂ ಕರ್ಮೇದಮಮರೈರಪಿ ದುಷ್ಕರಂ।
ವರಂ ವೃಣೀತಂ ತುಷ್ಟೋಽಸ್ಮಿ ದುರ್ಲಭಂ ಪುರುಷೇಷ್ವಿಹ॥ 1-260-8 (11241) 
ಪಾರ್ಥಸ್ತು ವರಯಾಮಾಸ ಶಕ್ರಾದಸ್ತ್ರಾಣಿ ಸರ್ವಶಃ।
ಪ್ರದಾತುಂ ತಚ್ಚ ಶಕ್ರಸ್ತು ಕಾಲಂ ಚಕ್ರೇ ಮಹಾದ್ಯುತಿಃ॥ 1-260-9 (11242) 
ಯದಾ ಪ್ರಸನ್ನೋ ಭಗವಾನ್ಮಹಾದೇವೋ ಭವಿಷ್ಯತಿ।
ತದಾತುಭ್ಯಂ ಪ್ರದಾಸ್ಯಾಮಿ ಪಾಂಡವಾಸ್ತ್ರಾಣಿ ಸರ್ವಶಃ॥ 1-260-10 (11243) 
ಅಹಮೇವ ಚ ತಂ ಕಾಲಂ ವೇತ್ಸ್ಯಾಮಿ ಕುರುನಂದನ।
ತಪಸಾ ಮಹತಾ ಚಾಪಿ ದಾಸ್ಯಾಮಿ ಭವತೋಽಪ್ಯಹಂ॥ 1-260-11 (11244) 
ಆಗ್ನೇಯಾನಿ ಚ ಸರ್ವಾಣಿ ವಾಯವ್ಯಾನಿ ಚ ಸರ್ವಶಃ।
ಮದೀಯಾನಿ ಚ ಸರ್ವಾಣಿ ಗ್ರಹೀಷ್ಯಸಿ ಧನಂಜಯ॥ 1-260-12 (11245) 
ವಾಸುದೇವೋಽಪಿ ಜಗ್ರಾಹ ಪ್ರೀತಿಂ ಪಾರ್ಥೇನ ಶಾಶ್ವತೀಂ।
ದದೌ ಸುರಪತಿಶ್ಚೈವ ವರಂ ಕೃಷ್ಣಾಯ ಧೀಮತೇ॥ 1-260-13 (11246) 
ಏವಂ ದತ್ತ್ವಾ ವರಂ ತಾಭ್ಯಾಂ ಸಹ ದೇವೈರ್ಮರುತ್ಪತಿಃ।
ಹುತಾಶನಮನುಜ್ಞಾಪ್ಯ ಜಗಾಮತ್ರಿದಿವಂ ಪ್ರಭುಃ॥ 1-260-14 (11247) 
ಪಾವಕಶ್ಚ ತದಾ ದಾವಂ ದಗ್ಧ್ವಸಮೃಗಪಕ್ಷಿಣಂ।
ಅಹೋಭಿರೇಕವಿಂಶದ್ಭಿರ್ವಿರರಾಗ್ಸುತರ್ಪಿತಃ॥ 1-260-15 (11248) 
ಜಗ್ಧ್ವಾ ಮಾಂಸಾನಿ ಪೀತ್ವಾ ಚದಾಂಸಿ ರುಧಿರಾಣಿ ಚ।
ಯುಕ್ತಃ ಪರಮಯಾ ಪ್ರೀತ್ಯಾ ತಾವುತ್ವಾಚ್ಯುತಾರ್ಜುನೌ॥ 1-260-16 (11249) 
ಯುವಾಭ್ಯಾಂ ಪುರುಷಾಗ್ರ್ಯಾಭ್ಯಾಂ ತತೋಽಸ್ಮಿ ಯಥಾಸುಖಂ।
ಅನುಜಾನಾಮಿ ವಾಂ ವೀರೌ ಚರತಂತ್ರ ವಾಂಛಿತಂ॥ 1-260-17 (11250) 
`ಗಾಂಡಿವಂ ಚ ಧನುರ್ದಿವ್ಯಮಕ್ಷೌ ಚ ಮಹೇಷುಧೀ।
ಕಪಿಧ್ವಜೋ ರಥಶ್ಚಾಯಂ ತವ ದ ಮಹಾಮತೇ॥ 1-260-18 (11251) 
ಅನೇನ ಧನುಷಾ ಚೈವ ರಥೇನಾನೇ ಭಾರತ।
ವಿಜೇಷ್ಯಸಿ ರಣೇ ಶತ್ರೂನ್ಸದೇವಾಮಾನುಷಾನ್॥'  1-260-19 (11252) 
ಏವಂ ತೌ ಸಮನುಜ್ಞಾತೌ ಪಾವವೇಮಹಾತ್ಮನಾ।
ಅರ್ಜುನೋ ವಾಸುದೇವಶ್ಚ ದಾನವಶ್ಚಯಸ್ತಥಾ॥ 1-260-20 (11253) 
ಪರಿಕ್ರಂಯ ತತಃ ಸರ್ವೇ ತ್ರಯೋಽಭರತರ್ಷಭ।
ರಮಣೀಯೇ ನದೀಕೂಲೇ ಸಹಿತಾಮುಪಾವಿಶಂನ್॥ 1-260-21 (11254) 
 
ಇತಿ ಶ್ರೀಮನ್ಮಹಾಭಾರತೇ ಶತಸಾಹಸ್ತ್ರ್ಯಾಂ ಸಂಹಿತಾಯಾಂ ವೈಯಾಸಿಕ್ಯಾಂ ಆದಿಪರ್ವಣಿ ಮಯಪರ್ವಣಿ ಷಷ್ಟ್ಯಧಿಕದ್ವಿಶತತಮೋಽಧ್ಯಾಯಃ॥ 260 ॥ ॥ ಸಮಾಪ್ತಂ ಮಯದರ್ಶನಪರ್ವಾದಿಪರ್ವ ಚ॥

Mahabharata - Adi Parva - Chapter Footnotes

1-260-15 ಅಹಾನಿ ಪಂಚ ಚೈಕಂ ಚ ಇತಿ ಖ. ಪಾಠಃ॥ ಷಷ್ಟ್ಯಧಿಕದ್ವಿಶತತಮೋಽಧ್ಯಾಯಃ॥ 260 ॥





AUM shantiH 






