













മഹാഭാരത - പർവ 11. സ്ത്രീപർവ  - Mahabharata - Southern Recension - Kumbhaghonam Edition - Sanskrit Documents 






        Sanskrit Documents  |
		Critical Edition |
		Southern Recension |
		Mahabharata Resources

Kumbhaghonam Edition in Malayalam Script




11. സ്ത്രീപർവ 


സ്ത്രീപർവ - അധ്യായ 001

॥ ശ്രീഃ ॥

11.1. അധ്യായഃ 001 

Mahabharata - Strii Parva - Chapter Topics

സഞ്ജയേന പുത്രാദീൻപ്രതി ശോചതോ ധൃതരാഷ്ട്രസ്യ സമാശ്വാസനം॥ 1 ॥

Mahabharata - Strii Parva - Chapter Text

11-1-0 (64780) 
ശ്രീവേദവ്യാസായ നമഃ। 11-1-0x (5307) 
നാരായണം നമസ്കൃത്യ നരം ചൈവ നരോത്തമം।
ദേവീം സരസ്വതീം വ്യാസം തതോ ജയമുദീരയേത്॥ 11-1-1 (64781) 
ജനമേജയ ഉവാച। 11-1-1x (5308) 
ഹതേ ദുര്യോധനേ ചൈവ ഹതേ സൈന്യേ ച സർവശഃ।
ധൃതരാഷ്ട്രോ മഹാരാജ ശ്രുത്വാ കിമകരോൻമുനേ॥ 11-1-1 (64782) 
തഥൈവ കൌരവോ രാജാ ധർമപുത്രോ മഹാമനാഃ।
കൃപപ്രഭൃതയശ്ചൈവ കിമകുർവത തേ ത്രയഃ॥ 11-1-2 (64783) 
അശ്വത്ഥാംനഃ കൃതം കർമ ശാപശ്ചാന്യോന്യകാരിതഃ।
വൃത്താൻമുത്രം ബ്രൂഹി യദഭാഷത സഞ്ജയഃ॥ 11-1-3 (64784) 
വൈശംപായന ഉവാച। 11-1-4x (5309) 
ഹതേ പുത്രശതേ ദീനം ഛിന്നശാഖമിവ ദ്രുമം।
പുത്രശോകാഭിസൻപ്തം ധൃതരാഷ്ട്രം മഹീപതിം॥ 11-1-4 (64785) 
ധ്യാനമൂകത്വമാപന്നം ചിന്തയാ സമഭിപ്ലുതം।
സഞ്ജയോ ജയതാം ശ്രേഷ്ഠ രാജാനം വാക്യമബ്രവീത്॥ 11-1-5 (64786) 
കിം ശോചസി മഹാരാജ നാസ്തി ശോകേ സഹായതാ।
അക്ഷൌഹിണ്യോ ഹതാശ്ചാഷ്ടൌ ദശ ചൈവ വിശാംപതേ। 
നിർജിതേയം വസുമതീ ശൂന്യാ സ്ഥാസ്യതി കേവലം॥  11-1-6 (64787) 
നാനാദിഗ്ഭ്യഃ സമാഗംയ നാനാജാത്യാ നരാധിപാഃ।
സഹിതാസ്വ പുത്രേണ സർവേ വൈ നിധനം ഗതാഃ॥ 11-1-7 (64788) 
പിതൄണാം പുത്രപൌത്രാണാം ജ്ഞാതീനാം സുഹൃദാം തഥാ।
ഗുരൂണാം ചാനുപൂർവ്യേണ യേ ചാന്യേഽനുചരാ ഹതാഃ। 
പ്രേതകാര്യാണി സർവാണി കാരയസ്വ നരാധിപ॥  11-1-8 (64789) 
വൈശംപായന ഉവാച। 11-1-9x (5310) 
തച്ഛ്രുത്വാ കരുണം പുത്രപൌത്രവധാർദിതഃ।
പപാത ഭുവി ദുർധർഷോ വാതാഹത ഇവ ദ്രുമഃ॥ 11-1-9 (64790) 
ധൃതരാഷ്ട്ര ഉവാച। 11-1-10x (5311) 
ഹതപുത്രോ ഹതാമാത്യോ ഹതസർവസുഹൃജ്ജനഃ।
ദുഃഖം നൂനം ഗമിഷ്യാമി വിചരൻപൃഥിവീമിമാം॥ 11-1-10 (64791) 
കിന്നു ബന്ധുവിഹീനസ്യ ജീവിതേന മമാദ്യ വൈ।
ലൂനപക്ഷസ്യ ഇവ മേ വൈനതേയസ്യ സഞ്ജയ॥ 11-1-11 (64792) 
ഹൃതരാജ്യോ ഹതസുഹൃദ്വതപുത്രശ്ച വൈ തഥാ।
ന ഭ്രാജിഷ്യേ മഹാപ്രാജ്ഞ ക്ഷീണരശ്മിരിവാംശുമാൻ॥ 11-1-12 (64793) 
ന കൃതം സുഹൃദാം വാക്യം ജാമദ്ഗ്ന്യസ്യ ച॥
സഭാമധ്യേ തു കൃഷ്ണേന യച്ഛ്രേയോഽഭിഹിതം മമ।  11-1-13 (64794) 
അലം വൈരേണ തേ രാജൻപുത്രഃ സംഗൃദ്യതാമിതി।
തച്ച വാക്യമകൃത്വാഽഹം ഭൃശം തപ്യാമി ദുർമതിഃ॥ 11-1-14 (64795) 
ന ഹി ശ്രോതാഽസ്മി ഭീഷ്മസ്യ ശർമയുക്തം പ്രഭാഷിതം॥  11-1-15 (64796) 
ദുര്യോധനസ്യ ച തഥാ വൃഷഭസ്യേവ നർദതഃ।
ദുഃശാസനവധം ശ്രുത്വാ കർണസ്യ ച വിപര്യയം। 
ദ്രോണസൂര്യോപരാഗം ച ഹൃദയം മേ വിദീര്യതേ॥  11-1-16 (64797) 
ന സ്മരാംയാത്മനഃ കിഞ്ചിത്പുരാ സഞ്ജയ ദുഷ്കൃതം।
യസ്യേദം ഫലമദ്യേഹ മയാ മൂഢേന ഭുജ്യതേ॥ 11-1-17 (64798) 
നൂനം വ്യപകൃതം കിഞ്ചിൻമയാ പൂർവേഷു ജൻമസു।
യേന മാം ദുഃഖഭാഗേഷു ധാതാ കർമസു യുക്തവാൻ॥ 11-1-18 (64799) 
പരിണാമശ്ച വയസഃ സർവബന്ധുക്ഷയശ്ച മേ।
സുഹൃൻമിത്രവിനാശശ്ച ദൈവയോഗാദുപാഗതഃ॥ 11-1-19 (64800) 
കോന്വസ്തി ദുഃഖിതതരോ മത്തോഽന്യോ ഹി പുമാൻഭുവി॥  11-1-20 (64801) 
തൻമാമദ്യൈവ പശ്യന്തു പാണ്ഡവാഃ സംശിതവ്രതാഃ।
വിവൃതം ബ്രഹ്മലോകസ്യ ദീർഘമധ്വാനമാസ്ഥിതം॥ 11-1-21 (64802) 
വൈശംപായന ഉവാച। 11-1-22x (5312) 
തസ്യ ലാലപ്യമാനസ്യ ബഹു ശോകം വിചിന്വതഃ।
ശോകാപഹം നരേന്ദ്രസ്യ സഞ്ജയോ വാക്യമബ്രവീത്॥ 11-1-22 (64803) 
ശോകം രാജന്വ്യപനുദ ശ്രുതാസ്തേ വേദനിശ്ചയാഃ।
ശാസ്ത്രാഗമാശ്ച വിവിധാ വൃദ്ധേഭ്യോ നൃപസത്തമ॥ 11-1-23 (64804) 
സൃഞ്ജയേ പുത്രശോകാർതേ യദൂർചുർമുനയഃ പുരാ।
യഥാ യൌവനജം ദർപമാസ്ഥിതേ തേ സുതേ നൃപ॥ 11-1-24 (64805) 
ന ത്വയാ സുഹൃദാം വാക്യം ബ്രുവതാമവധാരിതം।
സ്വാർഥശ്ച ന കൃതഃ കശ്ചില്ലുബ്ധേന ഫലഗൃദ്ധിനാ॥ 11-1-25 (64806) 
അസിനൈവൈകധാരേണ സ്വബുദ്ധ്യാ തു വിചേഷ്ടിതം।
പ്രായശോഽവൃത്തസംപന്നാഃ സതതം പര്യുപാസിതാഃ॥ 11-1-26 (64807) 
യസ്യ ദുഃശാസനോ മന്ത്രീ രാധേയശ്ച ദുരാത്മവാൻ।
ശകുനിശ്ചൈവ ദുഷ്ടാത്മാ ചിത്രസേനശ്ച ദുർമതിഃ॥ 11-1-27 (64808) 
അനൽപം യേന വൈ സർവം ശല്യഭൂതം കൃതം ജഗത്।
കുരുവൃദ്ധസ്യ ഭീഷ്മസ്യ ഗാന്ധാര്യാ വിദുരസ്യ ച॥ 11-1-28 (64809) 
ദ്രോണസ്യ ച മഹാരാജ കൃപസ്യ ച ശരദ്വതഃ।
കൃഷ്ണസ്യ ച മഹാബാഹോ നാരദസ്യ ച ധീമതഃ॥ 11-1-29 (64810) 
ഋഷീണാം ച തഥാഽന്യേഷാം വ്യാസസ്യാമിതതേജസഃ।
ന കൃതം തേന വചനം തവ പുത്രേണ ഭാരത। 
ക്ഷപിതാഃ ക്ഷത്രിയാഃ സർവേ ശത്രൂണാം വർധിതം യശഃ॥  11-1-30 (64811) 
അധർമസംയുതം കിഞ്ചിന്നിത്യം യുദ്ധമിതി ബ്രുവൻ।
മധ്യസ്ഥോ ഹി ത്വമപ്യാസീർന ക്ഷമം കിഞ്ചിദുക്തവാൻ॥ 11-1-31 (64812) 
ധൂർധരേണ ത്വയാ ഭാരസ്തുലയാ ന സമം ധൃതഃ॥  11-1-32 (64813) 
ആദാവേവ മനുഷ്യേണ വർതിതവ്യം യഥാക്രമം।
യഥാ നാതീതമർഥം വൈ പശ്ചാത്താപേന യുജ്യതേ॥ 11-1-33 (64814) 
പുത്രഗൃദ്ധ്യാ ത്വയാ രാജൻപ്രിയം തസ്യ ചികീർഷിതം।
പശ്ചാത്താപമിമം പ്രാപ്തോ ന ത്വം ശോചിതുമർഹസി॥ 11-1-34 (64815) 
മധു യഃ കേവലം ദൃഷ്ട്വാ പ്രപാതം നാനുപശ്യതി।
സ ഭ്രഷ്ടോമധുലോഭേന ശോചത്യേവ യഥാ ഭവാൻ॥ 11-1-35 (64816) 
അർഥാന്ന ശോചൻപ്രാപ്നോതി ന ശോചന്വിന്ദതേ സുഖം।
ന ശോചഞ്ശ്രിയമാപ്നോതി ന ശോചന്വിന്ദതേ ജയം॥ 11-1-36 (64817) 
സ്വയമുത്പാദയിത്വാഽഗ്നിം പരീതസ്തേന യോഽഗ്നിനാ।
ദഹ്യമാനഃ പുനസ്താപം ഭജതേ ന സ പണ്ഡിതഃ॥ 11-1-37 (64818) 
ത്വയൈവ സസുതേനായം വാക്യവായുസമീരിതഃ।
ലോഭാജ്യേന ച സംസിക്തോ ജ്വലിതഃ പാർഥപാവകഃ॥ 11-1-38 (64819) 
തസ്മിൻസമിദ്ധേ പതിതാഃ ശലഭാ ഇവ തേ സുതാഃ।
താൻകേശവാഗ്നിനിർദഗ്ധാന്ന ത്വം ശോചിതുമർഹസി॥ 11-1-39 (64820) 
യച്ചാശ്രുപാതകലിലം വദനം വഹസേ നൃപ।
അശാസ്ത്രദൃഷ്ടമേതദ്ധി ന പ്രശംസന്തി പണ്ഡിതാഃ॥ 11-1-40 (64821) 
വിസ്ഫുലിംഗാ ഇവ ഹ്യേതാന്ദഹന്തി കില മാനവാൻ।
ജഹീഹി മന്യും ബുദ്ധ്യാ വൈ ധാസ്യാത്മാനമാത്മനാ॥ 41 ॥ 11-1-41 (64822) 
വൈശംപായന ഉവാച। 11-1-42x (5313) 
ഏവമാശ്വാസിതം തേന സഞ്ജയേന മഹാത്മനാ।
വിദുരോ ഭൂയ ഏവാഹ ബുദ്ധിപൂർവം പരന്തപ॥ ॥ 11-1-42 (64823) 
 
ഇതി ശ്രീമൻമഹാഭാരതേ സ്ത്രീപർവണി ജലപ്രദാനികപർവണി പ്രഥമോഽധ്യായഃ॥ 1 ॥

Mahabharata - Strii Parva - Chapter Footnotes

11-1-3 അശ്വത്ഥാംനഃ ശ്രുതം കർമ ശാപശ്ചാന്യോന്യകാരിത ഇതി ക.പാഠഃ। അശ്വത്ഥാന്നഃ ശ്രുതം കർമ ശാപാദന്യോന്യകരിതാദിതി ഝ.പാഠഃ। തത്ര അന്യോന്യം കാരിതാത്പാണ്ഡവാനാം ഗർഭേ ബ്രഹ്മശിരോസ്ത്രം പതത്വിത്യശ്വത്ഥാന്നാ ശാപോ ദത്തഃ। സഹസ്രവർഷാണി ഗലത്കുഷ്ഠോ ഭവിഷ്യസീത്യശ്വത്ഥാംനഃ കൃഷ്ണേന ശാപോ ദത്ത ഇത്യർഥഃ॥ 11-1-6 ശൂന്യാ രാജഭിർഹീനാ ॥ 11-1-8 ഗുരൂണാം ചാനുപൂർവ്യേണ പ്രേതകാര്യാണി കാരയേതി ഝ.പാഠഃ। തത്ര ആനുപൂർവ്യേണേതി। ആദൌ ഹതാനാമാദാവേവ പശ്ചാദ്ധതാനാം പശ്ചാദേവേതി പൌർവാപര്യേണ പ്രേതാനാം പരേതാനാം കാര്യാണി പാരലൌകികാനി കർമാണീത്യർഥഃ॥ 11-1-15 ശ്രോതാസ്മി ശ്രുതവാനസ്മി॥ 11-1-16 വിപര്യയം വിനാശം॥ 11-1-21 തൻമാമിതി। അദ്യൈവ പ്രാണത്യാഗം കരിഷ്യാമീത്യർഥഃ॥ 11-1-22 ശോകം വിതന്വത ഇതി ഝ.പാഠഃ। തത്ര വിതന്വതഃ വിരചയത ഇത്യർഥഃ॥ 11-1-23 അവൃത്തേതി ച്ഛേദഃ॥ 11-1-28 ശല്യശ്ച യേന വൈ സർവം ഇതി ഝ.പാഠഃ। തത്ര ശല്യശ്ച മന്ത്രീതി പൂർവേണാന്വയഃ॥ 11-1-31 ന ധർമഃ സ കൃതഃ കശ്ചിന്നിത്യം യുദ്ധമഭീപ്സതാ। അൽപബുദ്ധിരഹകാരീ നിത്യം യുദ്ധമിതി ബ്രുവൻ। ക്രൂരോ ദുർമർഷണോ നിത്യമസന്തുഷ്ടശ്ച വീര്യവാൻ। ശ്രുതവാനസി മേധാവീ സത്യവാംശ്ചൈവ നിത്യദാ। ന മുഹ്യാന്തീദൃശാഃ സന്തോ ബുദ്ധിമന്തോ ഭവാദൃശാഃ। ന ധർമഃ സത്കൃതഃ കശ്ചിത്തവ പുത്രേണ മാരിഷ। ഇതി ഝ.പാഠഃ। അത്ര ബ്രുവൻ ദുര്യോധനം ആസീദിതി ശേഷഃ॥ 11-1-32 ദുർധരേണേതി ഝ.ട.പാഠഃ॥ 11-1-35 പ്രപാതം പർവതാഗ്രാദ്ഭ്രംശം॥ 11-1-41 ജഹി മന്യം സ്വബുദ്ധ്യാ വൈ ഇതി ക.ഛ.ട.പാഠഃ। ദഹന്തി ശോകാ ഇത്യർഥാത്। മന്യും ദൈന്യം। മന്യുർദൈന്യേ ക്രതൌ ക്രുധി ഇത്യമരഃ। ആത്മാനം ചിത്തം ആത്മനാ ധൈര്യേണ ധാരയ। പ്രാണാൻമാത്യാക്ഷീരിത്യർഥഃ॥ 11-1-1 പ്രഥമോഽധ്യായഃ॥





സ്ത്രീപർവ - അധ്യായ 002

॥ ശ്രീഃ ॥

11.2. അധ്യായഃ 002 

Mahabharata - Strii Parva - Chapter Topics

വിദുരേണ ശാസ്ത്രാർഥകഥനേന ധൃതരാഷ്ട്രസ്യ ശോകാപനോദനം॥ 1 ॥

Mahabharata - Strii Parva - Chapter Text

11-2-0 (64824) 
വൈശംപായന ഉവാച। 11-2-0x (5314) 
തതോഽമൃതരസൈർവാക്യൈർഹ്ലാദയൻപുരുഷർഷഭം।
വൈചിത്രവീര്യം വിദുരോ യദുവാച നിബോധ തത്॥ 11-2-1 (64825) 
വിദുര ഉവാച। 11-2-2x (5315) 
ഉത്തിഷ്ഠ രാജൻകിം ശേഷേ ധാരയാത്മാനമാത്മനാ।
ഏഷാ വൈ സർവസത്വാനാം ലോകേശ്വര പരാ ഗതിഃ॥ 11-2-2 (64826) 
സർവേ ക്ഷയാന്താ നിചയാഃ പതനാന്താഃ സമുച്ഛ്രയാഃ।
സംയോഗാ വിപ്രയോഗാന്താ മരണാന്തം ച ജീവിതം॥ 11-2-3 (64827) 
യദാ ശൂരം ച ഭീരും ച യമഃ കർഷതി ഭാരത।
തത്കിം ന യോത്സ്യന്തി ഹി തേ ക്ഷത്രിയാഃ ക്ഷത്രിയർഷഭ॥ 11-2-4 (64828) 
അയുധ്യമാനോ ംരിയതേ യുധ്യമാനശ്ച ജീവതി।
കാലം പ്രാപ്യ മഹാരാജ ന കശ്ചിദതിവർതതേ॥ 11-2-5 (64829) 
അഭാവാദീനി ഭൂതാനി ഭാവമധ്യാനി ഭാരത।
അഭാവനിധനാന്യേവ തത്ര കാ പരിദേവനാ॥ 11-2-6 (64830) 
ന ശോചൻമൃതമന്വേതി ന ശോചൻംരിയതേ നരഃ।
ഏവം സാംസിദ്ധികേ ലോകേ കിമർഥമനുശോചസി॥ 11-2-7 (64831) 
കാലഃ കർഷതി ഭൂതാനി സർവാണി വിവിധാന്യുത।
ന കാലസ്യ പ്രിയഃ കശ്ചിന്ന ദ്വേഷ്യഃ കുരുസത്തമ॥ 11-2-8 (64832) 
യഥാ വായുസ്തൃണാഗ്രാണി സംവർതയതി സർവശഃ।
തഥാ കാലവശം യാന്തി ഭൂതാനി ഭരതർഷഭ॥ 11-2-9 (64833) 
ഏകസാർഥപ്രയാതാനാം സർവേഷാം തത്ര ഗാമിനാം।
യസ്യ കാലഃ സ യാത്യഗ്രേ തത്ര കാ പരിദേവനാ॥ 11-2-10 (64834) 
ന ചാപ്യേതാൻഹതാന്യുദ്ധേ രാജഞ്ശോചിതുമർഹസി।
പ്രമാണം യദി ശാസ്ത്രാണി ഗതാസ്തേ പരമാം ഗതിം॥ 11-2-11 (64835) 
സർവേ സ്വാധ്യായവന്തോ ഹി സർവേ ച ചരിതവ്രതാഃ।
സർവേ ചാഭിമുഖാഃ ക്ഷീണാസ്തത്ര കാ പരിദേവനാ॥ 11-2-12 (64836) 
അദർശനാദാപതിതാഃ പുനശ്ചാദർശനം ഗതാഃ।
നൈതേ തവ ന തേഷാം ത്വം തത്ര കാ പരിദേവനാ॥ 11-2-13 (64837) 
ഹതോ ഹി ലഭതേ സ്വർഗം ജിത്വാ ച ലഭതേ യശഃ।
ഉഭയം നോ ബഹുഗുണം നാസ്തി നിഷ്ഫലതാ രണേ॥ 11-2-14 (64838) 
തേഷാം കാമദുഘാംʼല്ലോകാനിന്ദ്രഃ സങ്കൽപയിഷ്യതി।
ഇന്ദ്രസ്യാതിഥയോ ഹ്യേതേ ഭവന്തി ഭരതർഷഭ॥ 11-2-15 (64839) 
ന യജ്ഞൈർദക്ഷിണാവദ്ഭിർന തപോഭിർന വിദ്യയാ।
സ്വർഗം യാന്തി തഥാ മർത്യാ യഥാ ശൂരാ രണേ ഹതാഃ॥ 11-2-16 (64840) 
ശരീരാഗ്നിഷു ശൂരാണാം ജുഹുവുസ്തേ ശരാഹുതീഃ।
ഹൂയമാനാഞ്ശരാംശ്ചൈവ സേഹുസ്തേജസ്വിനോ മിഥഃ॥ 11-2-17 (64841) 
ഏവം രാജംസ്തവാചക്ഷേ സ്വർഗ്യം പന്ഥാനമുത്തമം।
ന യുദ്ധാദധികം കിഞ്ചിത്ക്ഷത്രിയസ്യേഹ വിദ്യതേ॥ 11-2-18 (64842) 
ക്ഷത്രിയാസ്തേ മഹാത്മാനഃ ശൂരാഃ സമിതിശോഭനാഃ।
ആശിഷഃ പരമാഃ പ്രാപ്താ ന ശോച്യാഃ സർവ ഏവ ഹി॥ 11-2-19 (64843) 
ആത്മാനമാത്മനാഽഽശ്വാസ്യ മാ ശുചഃ പുരുഷർഷഭ।
നാദ്യ ശോകാഭിഭൂതസ്ത്വം കായമുത്സ്രഷ്ടുമർഹസി॥ 11-2-20 (64844) 
മാതാപിതൃസഹസ്രാണി പുത്രദാരശതാനി ച।
സംസാരേഷ്വനുഭൂതാനി കസ്യ തേ കസ്യ വാ വയം॥ 11-2-21 (64845) 
ശോകസ്ഥാനസഹസാണി ഭയസ്ഥാനശതാനി ച।
ദിവസേദിവസേ മൂഢമാവിശന്തി ന പൺ·ഡിതം॥ 11-2-22 (64846) 
ന കാലസ്യ പ്രിയഃ കശ്ചിന്ന ദ്വേഷ്യഃ കുരുസത്തമ।
ന മധ്യസ്ഥഃ ക്വചിത്കാലഃ സർവം കാലഃ പ്രകർഷതി॥ 11-2-23 (64847) 
കാലഃ പചതി ഭൂതാനി കാലഃ സംഹരതേ പ്രജാഃ।
കാലഃ സുപ്തേഷു ജാഗർതി കാലോ ഹി ദുരതിക്രമഃ॥ 11-2-24 (64848) 
അനിത്യം യൌവനം രൂപം ജീവിതം ദ്രവ്യസഞ്ചയഃ।
ആരോഗ്യം പ്രിയസംവാസോ ഗൃദ്ധ്യേദേഷു ന പണ്ഡിതഃ॥ 11-2-25 (64849) 
ന ജാനപദികം ദുഃഖമേകഃ ശോചിതുമർഹസി।
അപ്യഭാവേന യുജ്യേത തച്ചാസ്യ ന നിവർതതേ॥ 11-2-26 (64850) 
അശോചൻപ്രതികുർവീത യദി പശ്യേത്പരാക്രമം।
ഭൈഷജ്യമേതദ്ദുഃഖസ്യ യദേതന്നാനുചിന്തയേത്॥ 11-2-27 (64851) 
ചിന്ത്യമാനം ഹി ന വ്യേതി ഭൂയശ്ചാപി പ്രവർധതേ॥
അനിഷ്ടസംപ്രയോഗാച്ച വിപ്രയോഗാത്പ്രിയസ്യ ച।  11-2-28 (64852) 
മാനുഷാ മാനസൈർദുഃഖൈര്യുജ്യന്തേ യേഽൽപബുദ്ധയഃ॥
നാർഥോ ന ധർമോ ന സുഖം യദേതദനുശോചതി।  11-2-29 (64853) 
തച്ച നാപ്നോതി കാര്യാർഥം ത്രിവർഗാച്ചൈവ ഭ്രശ്യതേ॥
അന്യോന്യബാധനാവസ്ഥാം പ്രാപ്യ വൈഷയികീം നരാഃ।  11-2-30 (64854) 
അസന്തുഷ്ടാഃ പ്രമുഹ്യന്തി സന്തോഷം യാന്തി പണ്ഡിതാഃ॥
പ്രജ്ഞയാ മാനസം ദുഃഖം ഹന്യാച്ഛാരീരമൌഷധൈഃ।  11-2-31 (64855) 
ഏതദ്വിജ്ഞാനസാമർഥ്യം ന ബാലൈഃ സമതാമിയാത്॥
ശയാനം ചാനുശേതേ ഹി തിഷ്ഠന്തം ചാനുതിഷ്ഠതി।  11-2-32 (64856) 
അനുധാവതി ധാവന്തം കർമ പൂർവകൃതം നരം॥
യസ്യാംയസ്യാമവസ്ഥായാം യത്കരോതി ശുഭാശുഭം।  11-2-33 (64857) 
തസ്യാന്തസ്യാമവസ്ഥായാം തത്തത്ഫലമവാപ്നുതേ॥
[യേനയേന ശരീരേണ യദ്യത്കർമ കരോതി യഃ।  11-2-34 (64858) 
തേനതേന ശരീരേണ തത്ഫലം സമുപാശ്നുതേ॥
ആത്മൈവ ഹ്യാത്മനഃ സാക്ഷീ കൃതസ്യാപകൃതസ്യ ച॥ 11-2-35 (64859) 
ശുഭേന കർമണാ സൌഖ്യം ദുഃഖം പാപേന കർമണാ।
കൃതം ഭവതി സർവത്ര നാകൃതം വിദ്യതേ ക്വചിത്॥ 11-2-36 (64860) 
ന ഹി ജ്ഞാനവിരുദ്ധേഷു ബഹ്വപായേഷു കർമസു।
മൂലഘാതിഷു സജ്ജന്തേ ബുദ്ധിമന്തോ ഭവദ്വിഘാഃ॥] ॥  11-2-37 (64861) 
 
ഇതി ശ്രീമൻമഹാഭാരതേ സ്ത്രീപർവണി ജലപ്രദാനികപർവണി ദ്വിതീയോഽധ്യായഃ॥ 2 ॥

Mahabharata - Strii Parva - Chapter Footnotes

11-2-2 ഏഷാ മരണാന്താ। അത ഉത്തിഷ്ഠ ശോകം ത്യജ॥ 11-2-6 അഭാവാദീനി ദുഃഖാനി ദുഃഖമധ്യാനി ഭാരതേതി ഛ.പാഠഃ॥ 11-2-8 സാംസിദ്ധികേ സ്വഭാവസിദ്ധേ॥ 11-2-9 സംവർതയതി സ്വവശം നയതി॥ 11-2-10 തത്ര ഗാമിനാം പരത്ര ഗമനശീലാനാം യസ്യ കാല ഉപസ്ഥിതഃ സോഽഗ്രേ പ്രയാതി॥ 11-2-13 അദർശനാദജ്ഞാനാത്॥ 11-2-14 നോഽസ്മാകം ക്ഷത്രിയാണാം॥ 11-2-18 ആചക്ഷേ കഥയാമി॥ 11-2-26 അതപദികം സർവസാധാരണം। അഭാവേന മരണേന। തച്ച ദുഃഖം ച॥ 11-2-30 നച നാപൈതി കാര്യാർഥാത്ത്രിവർഗാച്ചൈവ ഹീയതേ ഇതി ഝ.പാഠഃ। തത്ര കാര്യാർഥാന്നാപൈതീതിനാപിത്വപൈത്യേവേത്യർഥഃ॥ 11-2-31 അന്യാമന്യാം പനാവസ്ഥാം പ്രാപ്യ വൈശേഷികീം നരാഃ। ഇതി ഝ.പാഠഃ॥ 11-2-34 അവസ്ഥായാം യൌവനാദിരൂപായാം॥ 11-2-35 യേനേതി। സ്ഥൂലേന ദേഹേന കൃതേ തത്തേനൈവ ഭുജ്യതേ। മനഃകൃത്തം ചേത്തേനൈവ ഭുജ്യതേ സ്വപ്നാദൌ॥ 11-2-2 ദ്വിതീയോഽധ്യായഃ॥





സ്ത്രീപർവ - അധ്യായ 003

॥ ശ്രീഃ ॥

11.3. അധ്യായഃ 003 

Mahabharata - Strii Parva - Chapter Topics

വിദുരേണ ധൃതരാഷ്ട്രകാപനോദനായ ശാസ്ത്രാർഥകഥനം॥ 1 ॥

Mahabharata - Strii Parva - Chapter Text

11-3-0 (64862) 
വൃതരാഷ്ട്ര ഉവാച। 11-3-0x (5316) 
സുമാഷിതം മഹാപ്രാജ്ഞ ശോകോഽയം വിഗതോ മമ।
ഭൂയ ഏവ തു വാക്യാനി ശ്രോതുമിച്ഛാമി തത്ത്വതഃ॥ 11-3-1 (64863) 
അനിഷ്ടാനാം ച സംസർഗാദിഷ്ടാനാം ച നിവർതനാത്।
കഥം ഹി മാനസം ദുഃഖം വിപ്രയുജ്യന്തി പണ്ഡിതാഃ॥ 11-3-2 (64864) 
വിദുര ഉവാച। 11-3-3x (5317) 
വതോയതോ മനോ ദുഃഖാത്സുഖാദ്ര വിപ്രമുച്യതേ।
തവത്തസഃ ശഗം ലബ്ധ്വാ സുഗതിം വിന്ദതേ ബുധഃ॥ 11-3-3 (64865) 
അശാധതമിദം സർവം ചിന്ത്യമാനം നരർഷഭ।
കദലീസന്നിഭോ ലോകഃ സാരോ ഹ്യസ്യ ന വിദ്യതേ॥ 11-3-4 (64866) 
[യദാ പ്രാജ്ഞാശ്ച മൂഢാശ്ച ധനവന്തോഽഥ നിർധനാഃ।
സർവേ പിതൃവനം പ്രാപ്യ സ്വപന്തി വിഗതജ്വരാഃ॥ 11-3-5 (64867) 
നിർമാംസൈരസ്ഥിഭൂയിഷ്ഠൈർഗാത്രൈഃ സ്നായുനിബന്ധിഭിഃ।
കിം വിശേഷം പ്രപശ്യന്തി തത്ര തേഷാം പരേ ജനാഃ॥ 11-3-6 (64868) 
യേന പ്രത്യവഗച്ഛേയുഃ കുലരൂപവിശേഷണം।
കസ്മാദന്യോന്യമിച്ഛന്തി വിപ്രലബ്ധധിയോ നരാഃ॥]  11-3-7 (64869) 
ഗൃഹാണ്യേവ ഹി മർത്യാനാമാഹുർദേഹാനി പണ്ഡിതാഃ।
കാലേന വിനിയുജ്യന്തേ സത്വമേകം തു ശോഭനം॥ 11-3-8 (64870) 
യഥാ ജീർണമജീർണം വാ വസ്ത്രം ത്യക്ത്വാ തു പൂരുഷഃ।
അന്യദ്രോചയതേ വസ്ത്രമേവം ദേഹാഃ ശരീരിണാം॥ 11-3-9 (64871) 
വൈചിത്രവീര്യ സത്യം ഹി ദുഃഖം വാ യദി വാ സുഖം।
പ്രാപ്നുവന്തീഹ ഭൂതാനി സ്വകൃതേനൈവ കർമണാ॥ 11-3-10 (64872) 
കർമണാ പ്രാപ്യതേ സ്വർഗഃ സുഖം ദുഃഖം ച ഭാരത।
തതോ വഹതി തം ഭാരമവശഃ സ്വവശോഽപി വാ॥ 11-3-11 (64873) 
യഥാ ച മൃൻമയം ഭാണ്ഡം ചക്രാരൂഢം വിപദ്യതേ।
കിഞ്ചിത്പ്രക്രിയമാണം വാ കൃതമാത്രമഥാപി വാ॥ 11-3-12 (64874) 
ഹീനം വാഽപ്യവരോപ്യം വാ അവതീർണമഥാപി വാ।
ആർദ്രം വാഽപ്യഥവാ ശുഷ്കം പച്യമാനമഥാപി വാ॥ 11-3-13 (64875) 
അവതാര്യന്തമാപാങ്കാദുദ്ധൃതം ചാപി ഭാരത।
അഥവാ പരിഭുജ്ജന്തമേവം ദേഹാഃ ശരീരിണാം॥ 11-3-14 (64876) 
ഗർഭസ്ഥോ വാ പ്രസൂതോ വാഽപ്യഥവാ ദശരാത്രികഃ।
അർധമാസഗതോ വാഽപി മാസമാത്രഗതോഽപി വാ॥ 11-3-15 (64877) 
സംവത്സരഗതോ വാപി ദ്വിസംവത്സര ഏവ വാ।
യൌവനസ്ഥോഽഥ മധ്യസ്ഥോ വൃദ്ധോ വാപി വിപദ്യതേ॥ 11-3-16 (64878) 
പ്രാക്കർമഭിസ്തു ഭൂതാനി ഭവന്തി നഭവന്തി ച।
ഏവം സംബർധിതേ ലോകേ കിമർഥമനുതപ്യസേ॥ 11-3-17 (64879) 
യഥാ തു സലിലം രാജൻക്രീഡാർഥമനുസഞ്ചരൻ।
ഉൻമജ്ജേച്ച നിമജ്ജേച്ച ചേഷ്ടതേ ച നരാധിപ॥ 11-3-18 (64880) 
ഏവം സംസാരഗഹനേ ഉൻമജ്ജനനിമജ്ജനേ।
കർമയോഗേന ബധ്യന്തേ ക്ലിശ്യന്തേ ചാൽപബുദ്ധയഃ॥ 11-3-19 (64881) 
യേ തു പ്രാജ്ഞാഃ സ്ഥിതാ മധ്യേ സംസാരാന്തഗതൈഷിണഃ।
സമാഗമജ്ഞാ ഭൂതാനാം തേ യാന്തി പരമാം ഗതിം॥ ॥ 11-3-20 (64882) 
 
ഇതി ശ്രീമൻമഹാഭാരതേ സ്ത്രീപർവണി ജലപ്രദാനികപർവണി തൃതീയോഽധ്യായഃ॥ 3 ॥

Mahabharata - Strii Parva - Chapter Footnotes

11-3-1 സുഭാഷിതൈരിതി ഝ.പാഠഃ॥ 11-3-5 പിതൃവനം മൃത്യും॥ 11-3-8 സൽവമേകം തു ശാസ്വതമിതി ഝ.പാഠഃ। തത്ര സത്വം ലിംഗശരീരം। ശാശ്വതം മോക്ഷപര്യന്തം സ്ഥായിത്വാത് ഇത്യർഥഃ॥ 11-3-13 അവരോപ്യന്തമിതിപാഠേ അവരോപ്യമാണം॥ 11-3-14 ആപാകാത് കുലാലകൃതാത് പാത്രപാകകൂടാത്। അഥവാ പരിഭൃജ്ജന്തമിതി ഝ.പാഠഃ॥ 11-3-19 ഏവം സംസാരഗഹനാദുൻമജ്ജനനിമജ്ജനാത് ഇതി ക.ഛ.ട.പാഠഃ॥ 11-3-3 തൃതീയോഽധ്യായഃ॥





സ്ത്രീപർവ - അധ്യായ 004

॥ ശ്രീഃ ॥

11.4. അധ്യായഃ 004 

Mahabharata - Strii Parva - Chapter Topics

വിദുരേണ ധൃതരാഷ്ട്രംപ്രതി ജീവസ്യ ഗർഭവാസപ്രകാരകഥനം॥ 1 ॥

Mahabharata - Strii Parva - Chapter Text

11-4-0 (64883) 
ധൃതരാഷ്ട്ര ഉവാച। 11-4-0x (5318) 
കഥം സംസാരഗഹനം വിജ്ഞേയം വദതാം വര।
ഏതദിച്ഛാംയഹം ശ്രോതും തത്ത്വമാഖ്യാഹി പൃച്ഛതഃ॥ 11-4-1 (64884) 
വിദുര ഉവാച। 11-4-2x (5319) 
ജൻമപ്രഭൃതി ഭൂതാനാം ക്രിയാഃ സർവാസ്തു ലക്ഷയൻ।
പൂർവമേവേഹ കലിലേ വസതേ കിഞ്ചിദന്തരം॥ 11-4-2 (64885) 
തതഃ സ പഞ്ചമേഽതീതേ മാസേ മാംസമകൽപയത്।
തതഃ സർവാംഗസംപൂർണോ ഗർഭോ മാസേ തു ജായതേ॥ 11-4-3 (64886) 
അമേധ്യമധ്യേ വസതി മാംസശോണിതലേപനേ।
തതസ്തു വായുവേഗേന ഊർധ്വപാദോ ഹ്യധോമുഖഃ॥ 11-4-4 (64887) 
യോനിദ്വാരമുപാഗംയ ബഹൂൻക്ലേശാൻസമൃച്ഛതി।
യോനിസംപീഡനാച്ചൈവ പൂർവകർമഭിരന്വിതഃ॥ 11-4-5 (64888) 
തസ്മാൻമുക്തഃ സ സംസാരാദന്യാൻപശ്യത്യുപദ്രവാൻ।
ഗ്രഹാസ്തമനുച്ഛന്തി സാരമേയാ ഇവാമിഷം॥ 11-4-6 (64889) 
തതഃ കാലാന്തരേ പ്രാപ്തേ വ്യാധയശ്ചാപി തം തഥാ।
ഉപസർപന്തി ജീവന്തം ബധ്യമാനം സ്വകർമഭിഃ॥ 11-4-7 (64890) 
ബദ്ധമിന്ദ്രിയപാശൈസ്തം സംഗകാമുകമാതുരം।
വ്യസനാന്യനുവർതന്തേ വിവിധാനി നരാധിപ॥ 11-4-8 (64891) 
ബാധ്യമാനശ്ച തൈർഭൂയോ നൈവ തൃപ്തിമുപൈതി സഃ।
[തദാ നാവൈതി ചൈവായം പ്രകുർവൻസാധ്വസാധു വാ॥]  11-4-9 (64892) 
തത്രൈനം പരിപശ്യന്തി യേ ധ്യാനപരിനിഷ്ഠിതാഃ।
അയം ന ബുധ്യതേ താവദ്യമലോകാദിഹാഗമേ॥ 11-4-10 (64893) 
യമദൂതൈർവികൃഷ്യംശ്ച മൃത്യും കാലേന ഗച്ഛതി।
വാഗ്ഘീനസ്യ ച യാ മാത്രാ ഇഷ്ടാനിഷ്ടകൃതാഽസ്യ വൈ। 
ഭൂയ ഏവാത്മനാഽഽത്മാനം ബധ്യമാനമുപൈതി സഃ॥  11-4-11 (64894) 
അഹോ വിനികൃതോ ലോകോ ലോഭേന ച വശീകൃതഃ।
ലോഭക്രോധമദോൻമത്തോ നാത്മാനമവബുധ്യതേ॥ 11-4-12 (64895) 
കുലീനത്വേ ച രമതേ ദുഷ്കുലീനാന്വികുത്സയൻ।
ധനദർപേണ ദൃപ്തശ്ച ദരിദ്രാൻപരികുത്സയൻ॥ 11-4-13 (64896) 
മൂർഖാനിതി പരാനാഹ നാത്മാനം സമവേക്ഷതേ।
ദോഷാൻക്ഷിപതി ചാന്യേഷാം നാത്മാനം ശാസ്തുമിച്ഛതി॥ 11-4-14 (64897) 
യദാ പ്രാജ്ഞാശ്ച മൂർഖാശ്ച ധനവന്തശ്ച നിർധനാഃ।
കുലീനാശ്ചാകുലീനാശ്ച മാനിനോഽഥാപ്യമാനിനഃ॥ 11-4-15 (64898) 
സർവേ പിതൃവനം പ്രാപ്താഃ സ്വപന്തി വിഗതത്വചഃ।
നിർമാംസൈരസ്ഥിഭൂയിഷ്ഠൈർഗാത്രൈഃ സ്നായുനിബന്ധനൈഃ॥ 11-4-16 (64899) 
കിം വിശേഷം പ്രപശ്യന്തി തത്ര തേഷാം പരേ ജനാഃ।
യേന പ്രത്യവഗച്ഛേയുഃ കുലരൂപവിശേഷണം॥ 11-4-17 (64900) 
യദാ സർവേ സമം ന്യസ്താഃ സ്വപന്തി ധരണീതലേ।
കസ്മാദന്യോന്യമിച്ഛന്തി വിപ്രലബ്ധുമിഹാബുധാഃ॥ 11-4-18 (64901) 
പ്രത്യക്ഷം ച പരോക്ഷം ച യോ നിശംയ ശ്രുതിം ത്വിമാം।
[അധ്രുവേ ജീവലോകേഽസ്മിന്യോ ധർമമനുപാലയൻ।] 
ജൻമപ്രഭൃതി വർതേത പ്രാപ്നുയാത്പരമാം ഗതിം॥  11-4-19 (64902) 
ഏവം സർവം വിദിത്വാ വൈ യസ്തത്ത്വമനുവർതതേ।
സ പ്രമോക്ഷയതേ ചൈവ പന്ഥാനം മനുജേശ്വര॥ ॥ 11-4-20 (64903) 
 
ഇതി ശ്രീമൻമഹാഭാരതേ സ്ത്രീപർവണി ജലപ്രദാനികപർവണി ചതുർഥോഽധ്യായഃ॥ 4 ॥

Mahabharata - Strii Parva - Chapter Footnotes

11-4-2 കലിലം ശുകശോണിതസംയോഗഃ। ഏകരാത്രോഷിതം കലിലം ഭവതി പഞ്ചരാത്രാദ്ബുദ്ബുദ ഇത്യാദിശാസ്ത്രാദ്രംയതേ। തത്ര കലിലേ വസതേ ജീവ ഇതി ശേഷഃ। കിഞ്ചിദന്തരം പൂർവദിനാപേക്ഷയാ വൃദ്ധ്യവസ്ഥാഭേദേന അൽപേന പരിമാണാന്തരേണ॥ 11-4-5 പൂർവകർമാപദാനത ഇതി ക.പാഠഃ॥ 11-4-6 മൃഗയൻപര്യടന്നിത്യം സാരമേയാ ഇതി ട.പാഠഃ॥ 11-4-4 ചതുർഥോഽധ്യായഃ॥





സ്ത്രീപർവ - അധ്യായ 005

॥ ശ്രീഃ ॥

11.5. അധ്യായഃ 005 

Mahabharata - Strii Parva - Chapter Topics

വിദുരേണ ധൃതരാഷ്ട്രം പ്രതി ഉത്തരാധ്യായേ വക്ഷ്യമാണസംസാരാദീനാം കാന്താരാദിത്വേന രൂപണം॥ 1 ॥

Mahabharata - Strii Parva - Chapter Text

11-5-0 (64904) 
ധൃതരാഷ്ട്ര ഉവാച। 11-5-0x (5320) 
യദിദം ധർമഗഹനം ബുദ്ധ്യാ സമനുബുധ്യതേ।
ഏതദ്വിസ്തരതഃ സർവം ബുദ്ധിമാർഗം പ്രശംസ മേ॥ 11-5-1 (64905) 
വിദുര ഉവാച। 11-5-2x (5321) 
അത്ര തേ സർവയിഷ്യാമി നമസ്കൃത്വാ സ്വയംഭുവേ।
യഥാ സംസാരഗഹനം വദന്തി പരമർഷയഃ॥ 11-5-2 (64906) 
കശ്ചിൻമഹതി കാന്താരേ വർതമാനോ ദ്വിജഃ കില॥
മഹദ്ദുർഗമനുപ്രാപ്തോ വനം ക്രവ്യാദസങ്കുലം॥ 11-5-3 (64907) 
സിംഹവ്യാഘ്രഗജർക്ഷൌഘൈരതിഘോരമഹാസ്വനൈഃ।
പിശിതാദൈരതിഭയൈർമഹോഗ്രാകൃതിഭിസ്തഥാ॥ 11-5-4 (64908) 
സമന്താത്സംപരിക്ഷിപ്തം യസ്മാദ്ദ്രഷ്ടുർമഹദ്ഭയം।
തദസ്യ ദൃഷ്ട്വാ ഹൃദയമുദ്വേഗമഗമത്പരം॥ 11-5-5 (64909) 
അഭ്യുച്ഛ്രയന്തി രമാണി വിക്രിയാശ്ച പരന്തപ।
സ തദ്വനം വ്യനുസരൻസംപ്രധാവന്നിതസ്തതഃ॥ 11-5-6 (64910) 
വീക്ഷമാണോ ദിശഃ സർവാഃ ശരണം ക്വ ഭവേദിതി।
സ തേഷാം നാശമന്വിച്ഛൻപ്രദ്രുതോ ഭയപീഡിതഃ। 
ന ച നിര്യാതി വൈ ദൂരം ന വാ തൈർവിപ്രയുജ്യതേ॥  11-5-7 (64911) 
അഥാപശ്യദ്വനം ഗൂഢം സമന്താദ്വാഗുരാവൃതം।
ബാഹുഭ്യാം സംപരിഷ്വക്തഃ സ്ത്രിയാ പരമഘോരയാ॥ 11-5-8 (64912) 
പഞ്ചശീർഷധരൈർനാഗൈഃ ശൈലൈരിവ സമുന്നതൈഃ।
നഭഃസ്പൃശൈർമഹാവൃക്ഷൈഃ പരിക്ഷിപ്തം മഹാവനം॥ 11-5-9 (64913) 
വനമധ്യേ ച തത്രാഭൂദുദപാനഃ സമാവൃതഃ।
വല്ലീഭിസ്തൃണനദ്ധാഭിർഗൂഢാഭിരഭിസംവൃതഃ॥ 11-5-10 (64914) 
പപാത സ ദ്വിജസ്തത്ര നിഗൂഢേ സലിലാശയേ।
വിലഗ്നശ്ചാഭവത്തസ്മിംʼല്ലതാസന്താനസങ്കുലേ॥ 11-5-11 (64915) 
പനസസ്യ യഥാ ജാതം വൃന്തബദ്ധം മഹാഫലം।
സ തഥാ ലംബതേ തത്ര ഹ്യൂർധ്വപാദോ ഹ്യധഃ ശിരാഃ॥ 11-5-12 (64916) 
അഥ തത്രാപി ചാന്യോഽസ്യ ഭൂയോ ജാത ഉപദ്രവഃ।
കൂപമധ്യേ മഹാനാഗമപശ്യത മഹാബലം॥ 11-5-13 (64917) 
കൂപപീനാഹവേലായാമപശ്യത് മഹാഗജം॥  11-5-14 (64918) 
ഷഡ്വക്ത്രം കൃഷ്ണശബലം ദ്വിഷട്കപദചാരിണം।
ക്രമേണ പരിസർപന്തം വല്ലീവൃക്ഷസമാവൃതം॥ 11-5-15 (64919) 
തസ്യ ശാഖാപ്രശാഖാസു വൃക്ഷശാഖാവലംബിനഃ।
നാനാരൂപാ മധുകരാ ഘോരരൂപാ ഭയാവഹാഃ॥ 11-5-16 (64920) 
ആസതേ മധു സംവൃത്യ പൂർവമേവ നികേതജാഃ।
ഭൂയോഭൂയഃ സമീഹന്തേ മധൂനി ഭരതർഷഭ॥ 11-5-17 (64921) 
സ്വാദനീയാനി ഭൂതാനാം യൈർബാലോ ന വിതൃപ്യതേ।
തേഷാം മധൂനാം ബഹുധാ ധാരാ പ്രസ്രവതേ തദാ॥ 11-5-18 (64922) 
ആലംബമാനഃ സ പുമാന്ധാരാം പിബതി സർവദാ।
ന ചാസ്യ തൃഷ്ണാ വിരതാ പിബമാനസ്യ സങ്കടേ॥ 11-5-19 (64923) 
അഭീപ്സതി ച താം നിത്യമതൃപ്തഃ സ പുനഃ പുനഃ।
ന ചാസ്യ ജീവിതേ രാജന്നിർവേദഃ സമജായത॥ 11-5-20 (64924) 
തത്രൈവ ച മനുഷ്യസ്യ ജീവിതാശാ പ്രതിഷ്ഠിതാ।
കൃഷ്ണാഃ ശ്വേതാശ്ച തം വൃക്ഷം നികൃന്തന്തി സ്മ മൂഷികാഃ॥ 11-5-21 (64925) 
വ്യാലൈശ്ച തദ്വനം ദുർഗം സ്ത്രിയാ ച പരമോഗ്രയാ।
കൂപാധസ്താച്ച നാഗേന പീനാഹേ കുഞ്ജരേണ ച॥ 11-5-22 (64926) 
വൃക്ഷപ്രപാതാച്ച ഭയം മൂഷികേഭ്യശ്ച പഞ്ചമം।
മധുലോഭാൻമധുകരൈഃ ഷഷ്ഠമാഹുർമഹദ്ഭയം॥ 11-5-23 (64927) 
ഏവം സ വസതേ തത്ര ക്ഷിപ്തഃ സംസാരസാഗരേ।
ന ചൈവ ജീവിതാശായാം നിർവേദമുപഗച്ഛതി॥ ॥ 11-5-24 (64928) 
 
ഇതി ശ്രീമൻമഹാഭാരതേ സ്ത്രീപർവണി ജലപ്രദാനികപർവണി പഞ്ചമോഽധ്യായഃ॥ 5 ॥





സ്ത്രീപർവ - അധ്യായ 006

॥ ശ്രീഃ ॥

11.6. അധ്യായഃ 006 

Mahabharata - Strii Parva - Chapter Topics

പൂർവാധ്യായേ കാന്താരാദിത്വേന രൂപിതാനാം സംസാരാദീനാം സ്വസ്വശബ്ദൈഃ പ്രതിപാദനം॥ 1 ॥

Mahabharata - Strii Parva - Chapter Text

11-6-0 (64929) 
ധൃതരാഷ്ട്ര ഉവാച। 11-6-0x (5322) 
അഹോ ഖലു മഹദ്ദുഃഖം കൃച്ഛ്രവാസം വസത്യസൌ।
കഥം തസ്യ രതിസ്തത്ര തുഷ്ടിർവാ വദതാം വര॥ 11-6-1 (64930) 
സ ദേശഃ ക്വനു യത്രാസൌ വസതേ ധർമസങ്കടേ।
കഥം വാ സ വിമുച്യേത നരസ്തസ്മാൻമഹാഭയാത്॥ 11-6-2 (64931) 
ഏതൻമേ സർവമാചക്ഷ്വ സാധു ചേഷ്ടാമഹേ തദാ।
കൃപാ മേ മഹതീ ജാതാ തസ്യാഭ്യുദ്ധരണേന ഹി॥ 11-6-3 (64932) 
വിദുര ഉവാച। 11-6-4x (5323) 
ഉപാഖ്യാനമിദം രാജൻമോക്ഷവിദ്ഭിരുദാഹൃതം।
സുഗതിം വിന്ദതേ യേന പരലോകേഷു മാനവഃ॥ 11-6-4 (64933) 
ഉച്യതേ യത്തു കാന്താരം മഹാസംസാര ഏവ സഃ।
വനം ദുർഗം ഹി യച്ചൈതത്സംസാരഗഹനം ഹി തത്॥ 11-6-5 (64934) 
യേ ച തേ കഥിതാ വ്യാലാ വ്യാധയസ്തേ പ്രകീർതിതാഃ॥  11-6-6 (64935) 
യാ സാ നാരീ ബൃഹത്കായാ അധ്യതിഷ്ഠത തത്ര വൈ।
താമാഹുസ്തു ജരാം പ്രാജ്ഞാ രൂപവർണവിനാശിനീം॥ 11-6-7 (64936) 
സ യസ്തു കൂപോ നൃപതേ സ തു ദേഹഃ ശരീരിണാം।
യസ്തത്ര വസതേഽധസ്താൻമഹാഹിഃ കാല ഏവ സഃ। 
അന്തകഃ സർവഭൂതാനാം ദേഹിനാം പ്രാണാഹാര്യസൌ॥  11-6-8 (64937) 
കൂപമധ്യേ ച യാ ജാതാ വല്ലീ യത്ര സ മാനവഃ।
പ്രോതോ യയാഽഭവല്ലഗ്നോ ജീവിതാശാ ശരീരിണാം॥ 11-6-9 (64938) 
സ യസ്തു കൂപപീനാഹേ തം വൃക്ഷം പരിസർപതി।
ഷഡ്വക്ത്രഃ കുഞ്ജരോ രാജൻസ തു സംവത്സരഃ സ്മൃതഃ॥ 11-6-10 (64939) 
മുഖാനി ഋതവോ മാസാഃ പാദാ ദ്വാദശാ കീർതിതാഃ।
യേ തു വൃങ്ക്ഷം നികൃന്തന്തി മൂഷികാഃ പന്നഗാസ്തഥാ॥ 11-6-11 (64940) 
രാത്ര്യഹാനി തു താന്യാഹുർഭൂതാനാം പരിചിന്തകാഃ।
യേ തേ മധുകരാസ്തത്ര കാമാസ്തേ പരികീർതിതാഃ॥ 11-6-12 (64941) 
യാസ്തു താ ബഹുശോ ധാരാഃ സ്രവന്തി മധുനിസ്രവം।
താംസ്തു കാമരസാന്വിന്ദ്യാദ്യത്ര സജ്ജന്തി മാനവാഃ॥ 11-6-13 (64942) 
ഏവം സംസാരചക്രസ്യ പരിവൃത്തിം വിദുർബുധാഃ।
യേന സംസാരചക്രസ്യ പാശാംശ്ഛിന്ദന്തി സർവഥാ॥ ॥ 11-6-14 (64943) 
 
ഇതി ശ്രീമൻമഹാഭാരതേ സ്ത്രീപർവണി ജലപ്രദാനികപർവണി പഞ്ചമോഽധ്യായഃ॥ 5 ॥

Mahabharata - Strii Parva - Chapter Footnotes

11-6-4 ഉപമാനമിദം രാജന്നിതി ഝ.പാഠഃ॥ 11-6-6 ഷഷ്ഠോഽധ്യായഃ॥





സ്ത്രീപർവ - അധ്യായ 007

॥ ശ്രീഃ ॥

11.7. അധ്യായഃ 007 

Mahabharata - Strii Parva - Chapter Topics

വിദുരേണ ധൃതരാഷ്ട്രംപ്രതി തത്ത്വകഥനം॥ 1 ॥

Mahabharata - Strii Parva - Chapter Text

11-7-0 (64944) 
ധൃതരാഷ്ട്ര ഉവാച। 11-7-0x (5324) 
അഹോഽഭിഹിതമാഖ്യാന ഭവതാ തത്ത്വദർശിനാ।
ഭൂയ ഏവ തു മേ ഹർഷഃ ശ്രോതും വാഗമൃതം തവ॥ 11-7-1 (64945) 
വിദുര ഉവാച। 11-7-2x (5325) 
ശൃണു ഭൂയഃ പ്രവക്ഷ്യാമി മാർഗസ്യൈതസ്യ വിസ്തരം।
യച്ഛ്രുത്വാ വിപ്രമുച്യന്തേ സംസാരാദ്വി വിചക്ഷണാഃ॥ 11-7-2 (64946) 
യഥാ തു പുരുഷോ രാജന്ദീർഘമധ്വാനമാസ്ഥിതഃ।
ക്വചിത്ക്വചിച്ഛ്രമസ്ഥാനം കുരുതേ വാസമേവ വാ॥ 11-7-3 (64947) 
ഏവം സംസാരപര്യായേ ഗർഭവാസേഷു ഭാരത।
കുർവന്തി ദുർബുധാ വാസം മുച്യന്തേ തത്ര പണ്ഡിതാഃ॥ 11-7-4 (64948) 
തസ്മാദധ്വാനമേവൈതമാഹുഃ ശാസ്ത്രവിദോ ജനാഃ।
യത്തത്സംസാരഗഹനം വനമാഹുർമനീഷിണഃ॥ 11-7-5 (64949) 
സോയം ലോകസമാവർതോ മർത്യാനാം ഭരതർഷഭ।
ചരാണാം സ്ഥാവരാണാം ച ന ഗൃധ്യേത്തത്ര പാണ്ഡിതഃ॥ 11-7-6 (64950) 
ശാരീരാ മാനസാശ്ചൈവ മർത്യാനാം വ്യാധയശ്ച യേ।
പ്രത്യക്ഷാശ്ച പരോക്ഷാശ്ച തേ വ്യാലാഃ കഥിതാ ബുധൈഃ॥ 11-7-7 (64951) 
ക്ലിശ്യമാനാശ്ച തൈർനിത്യം മാര്യമാണാശ്ച ഭാരത।
സ്വകർമഭിർമഹാവ്യാലൈർനോദ്വിജന്ത്യൽപബുദ്ധയഃ॥ 11-7-8 (64952) 
അഥാപി തൈർവിമുച്യേത വ്യാധിഭിഃ പുരുഷോ നൃപ।
ആവൃണോത്യേവ തം പശ്ചാജ്ജരാ രൂപവിനാശിനീ॥ 11-7-9 (64953) 
ശബ്ദരൂപരസസ്പർശഗന്ധൈശ്ച വിവിധൈരപി।
മജ്ജമാനം മഹാപങ്കേ നിരാലംബേ സമന്തതഃ॥ 11-7-10 (64954) 
സംവത്സരർതവോ മാസാഃ പക്ഷാഹോരാത്രസന്ധയഃ।
ക്രമേണാസ്യ പ്രവൃജ്ജന്തി രൂപമായുസ്തഥൈവ ച॥ 11-7-11 (64955) 
ഏതേ കാലസ്യ വിധയോ നൈതാഞ്ജാനാന്തി ദുർബുധാഃ।
ധാത്രാഽഭിലിഖിതാന്യാഹുഃ സർവഭൂതാനി കർമണാ॥ 11-7-12 (64956) 
രഥഃ ശരീരം ഭൂതാനാം സത്വമാഹുസ്തു സാരഥിം।
ഇന്ദ്രിയാണി ഹയാനാഹുഃ കർമബുദ്വിസ്തു രശ്മയഃ॥ 11-7-13 (64957) 
തേഷാം ഹയാനാം യോ വേഗം ധാവതാമനു ധാവതി।
സതു സംസാരചക്രേഽസ്മിംശ്ചക്രവത്പരിവർതതേ॥ 11-7-14 (64958) 
യസ്താൻസംയമതേ ബുദ്ധ്യാ സംയതോ ന നിവർതതേ।
യസ്തു സംസാരചക്രേഽസ്മിംശ്ചക്രവത്പരിവർതതേ॥ 11-7-15 (64959) 
[ഭ്രമമാണാ ന മുഹ്യന്തി സംസാരേ ന ഭ്രമന്തി തേ।
സംസാരേ ഭ്രമതാം രാജന്ദുഃഖമേതദ്ധി ജായതേ॥ 11-7-16 (64960) 
തസ്പാദസ്യ നിവൃത്ത്യർഥം യത്നമേവാചരേദ്ബുധഃ।
ഉപേക്ഷാ നാത്ര കർതവ്യാ ശതശാഖഃ പ്രവർധതേ॥ 11-7-17 (64961) 
യതേന്ദ്രിയോ നരോ രാജൻക്രോധലോഭനിരാകൃതഃ।
സന്തുഷ്ടഃ സത്യവാദീ യഃ സ ശാന്തിമധിഗച്ഛതി॥]  11-7-18 (64962) 
യാംയമാഹൂ രഥം ഹ്യേനം മുഹ്യന്തേ യേന ദുർബുധാഃ।
സ ചൈതത്പ്രാപ്നുയാദ്രാജന്യത്ത്വം പ്രാപ്തോ നരാധിപ॥ 11-7-19 (64963) 
അനുതർഷുലമേവൈതദ്ദുഃഖം ഭവതി മാരിഷ।
രാജ്യനാശഃ സുഹൃന്നാശഃ സുതനാശശ്ച ഭാരത। 
സാധുഃ പരമദുഃഖാനാം ദുഃഖഭൈഷജ്യമാരഭേത്॥  11-7-20 (64964) 
ജ്ഞാനൌഷധമവാപ്യേഹ ദൂരപാരം മഹൌഷധം।
ഛിന്ദ്യാദ്ദുഃഖമഹാവ്യാധിം നരഃ സംയതമാനസഃ॥ 11-7-21 (64965) 
ന വിക്രമോ ന ചാപ്യർഥോ ന മിത്രം ന സുഹൃജ്ജനഃ।
തസ്മാൻമോചയതേ ദുഃഖാദ്യഥാത്മാ സ്ഥിരനിശ്ചയഃ॥ 11-7-22 (64966) 
തസ്മാൻമൈത്രം സമാസ്ഥായ ശീലമാപദി ഭാരത।
ദമസ്ത്യാഗോഽപ്രമാദശ്ച തേ ത്രയോ ബ്രഹ്മണോ ഹയാഃ॥ 11-7-23 (64967) 
ശീലരശ്മിസമായുക്തേ സ്ഥിതോ യോ മാനസേ രഥേ।
ത്യക്ത്വാ മൃത്യുഭയം രാജൻബ്രഹ്മലോകം സ ഗച്ഛതി॥ 11-7-24 (64968) 
അഭയം സർവഭൂതേഭ്യോ യോ ദദാതി മഹീപതേ।
സ ഗച്ഛതി പരം സ്ഥാനം വിഷ്ണോഃ പദമനാമയം॥ 11-7-25 (64969) 
ന തത്ക്രതുസഹസ്രേണ നോപവാസൈശ്ച നിത്യശഃ।
അഭയസ്യ ച ദാനേന യത്ഫലം പ്രാപ്നുയാന്നരഃ॥ 11-7-26 (64970) 
ന ഹ്യാത്മനഃ പ്രിയതരം കിഞ്ചിദ്ഭൂതേഷു നിശ്ചിതം।
അനിഷ്ടം സർവഭൂതാനാം മരണം നാമ ഭാരത॥ 11-7-27 (64971) 
തസ്മാത്സർവേഷു ഭൂതേഷു ദയാ കാര്യാ വിപശ്ചിതാ॥  11-7-28 (64972) 
നാനായോഗസമായുക്താ ബുദ്ധിജാലേന സംവൃതാഃ।
അസൂക്ഷ്മദൃഷ്ടയോ മന്ദാ ഭ്രാംയന്തേ തത്രതത്ര ഹ। 
സുസൂക്ഷ്മദൃഷ്ടയോ രാജന്വ്രജന്തി ബ്രഹ്മസാംയതാം॥  11-7-29 (64973) 
ഏവം ജ്ഞാത്വാ മഹാപ്രാജ്ഞ സ തേഷാമൌർധ്വദൈഹികം।
കർതുമർഹതി തേനൈവ ഫല പ്രാപ്സ്യതി വൈ ഭവാൻ॥ ॥ 11-7-30 (64974) 
 
ഇതി ശ്രീമൻമഹാഭാരതേ സ്ത്രീപർവണി ജലപ്രദാനികപർവണി സപ്തമോഽധ്യായഃ॥ 7 ॥

Mahabharata - Strii Parva - Chapter Footnotes

11-7-3 ശ്രമാച്ഛ്രാന്ത ഇതി ഝ.പാഠഃ॥ 11-7-8 വാര്യമാണാശ്ച ഭാരതേതി ഝ.പാഠഃ॥ 11-7-9 അഥാപി തൈർന മുച്യേതേതി ക.പാഠഃ॥ 11-7-10 മജ്ജമാംസമഹാപങ്കേ ഇതി ഝ.പാഠഃ॥ 11-7-17 യേ തു സംസാരചക്രേഽസ്മിന്നിതി ഝ.പാഠഃ॥ 11-7-15 ശതശാസ്വഃ സംസാരവൃക്ഷഃ॥ 11-7-17 ക്രോധലോഭൌ നിരാകൃതൌ യേന സഃ॥ 11-7-18 യാംയം യോമലോകപ്രാപകം സംസാരഗഹനം॥ 11-7-19 അനുതർഷുലം തൃഷ്ണാശീലം ലക്ഷീകൃത്യ। അനുകർഷണമേനൈതദ്ദുഃഖം ന ഭവതി ഭാരതേതി ക.ഛ.പാഠഃ॥ 11-7-20 ദൂരപാരം ബ്രഹ്മജ്ഞാനം॥ 11-7-23 ബ്രഹ്മണഃ ബ്രഹ്മലോകസ്യ പ്രാപകാ ഇതി ശേഷഃ॥ 11-7-7 സപ്തമോഽധ്യായഃ॥






സ്ത്രീപർവ - അധ്യായ 008

॥ ശ്രീഃ ॥

11.8. അധ്യായഃ 008 

Mahabharata - Strii Parva - Chapter Topics

വ്യാസേന ധൃതരാഷ്ട്രസ്യ ശോകാപനോദനം॥ 1 ॥

Mahabharata - Strii Parva - Chapter Text

11-8-0 (64975) 
വൈശംപായന ഉവാച। 11-8-0x (5326) 
വിദുരസ്യ തു തദ്വാക്യം നിശംയ കുരുസത്തമഃ।
പുത്രശോകാഭിസന്തപ്തഃ പപാത ഭുവി മൂർഛിതഃ॥ 11-8-1 (64976) 
തം തഥാ പതിതം ഭൂമൌ നിഃസഞ്ജ്ഞം പ്രേക്ഷ്യ ബാന്ധവാഃ।
കൃഷ്ണദ്വൈപായനശ്ചൈവ ക്ഷത്താ ച വിദുരസ്തഥാ॥ 11-8-2 (64977) 
സഞ്ജയഃ സുഹൃദശ്ചാന്യേ ദ്വാസ്ഥാ യേ ചാസ്യ സംമതാഃ।
ജലേന സുഖശീതേന താലവൃന്തൈശ്ച ഭാരത॥ 11-8-3 (64978) 
പസ്പർശുശ്ച കരൈർഗാത്രം വീജമാനാശ്ച യത്നതഃ।
അന്വാസത ചിരം കാലം ധൃതരാഷ്ട്രം തഥാവിധം॥ 11-8-4 (64979) 
അഥ ദീർഘസ്യ കാലസ്യ ലബ്ധസ·ഞ്ജ്ഞോ മഹീപതിഃ।
വിലലാപ ചിരം കാലം പുത്രാധിഭിരഭിപ്ലുതഃ॥ 11-8-5 (64980) 
ധിഗസ്തു ഖലു മാനുഷ്യം മാനുഷ്യേ ച പരിഗ്രഹം।
യതോമൂലാനി ദുഃഖാനി സംഭവന്തി പുനഃപുനഃ॥ 11-8-6 (64981) 
മിത്രനാശേഽർഥനാശേ ച ജ്ഞാതിസംബന്ധിനാമപി।
പ്രാപ്യതേ സുമഹദ്ദുഃഖം വിഷാഗ്നിപ്രതിമം വിഭോ॥ 11-8-7 (64982) 
യേന ദഹ്യന്തി ഗാത്രാണി യേന പ്രജ്ഞാ വിനശ്യതി।
യേനാഭിഭൂതഃ പുരുഷോ മരണം പ്രതിപദ്യതേ॥ 11-8-8 (64983) 
തദിദം മരണം പ്രാപ്തം മയാ ഭാഗ്യവിപര്യയാത്।
[തസ്യാന്തം നാധിഗച്ഛാമി ഋതേ പ്രാണവിമോക്ഷണാത്]  11-8-9 (64984) 
തച്ചൈവാഹം കരിഷ്യാമി അദ്യൈവ ദ്വിജസത്തമ।
ഇത്യുക്ത്വാ തു മഹാത്മാനം പിതരം ബ്രഹ്മവിത്തമം॥ 11-8-10 (64985) 
ധൃതരാഷ്ട്രോഽഭവൻമൂഢഃ സ ശോകം പരമം ഗതഃ।
അഭൂച്ച തൂഷ്ണീം രാജാഽസൌ ധ്യായമാനോ മഹീപതിഃ॥ 11-8-11 (64986) 
തസ്യ തദ്വചനം ശ്രുത്വാ കൃഷ്ണദ്വൈപായനഃ പ്രഭുഃ।
പുത്രശോകാഭിസന്തപ്തം പുത്രം വചനമബ്രവീത്॥ 11-8-12 (64987) 
വ്യാസ ഉവാച। 11-8-13x (5327) 
ധൃതരാഷ്ട്ര മഹാബാഹോ ശൃണു വക്ഷ്യാമി പുത്രക।
ശ്രുതവാനസി മേധാവീ ധർമാർഥകുശലഃ പ്രഭോ॥ 11-8-13 (64988) 
ന തേഽസ്ത്യവിദിതം കിഞ്ചിദ്വേദിതവ്യം പരന്തപ।
അനിത്യതാം ഹി ഭൂതാനാം വിജാനാസി ന സംശയഃ॥ 11-8-14 (64989) 
അധ്രുവേ ജീവലോകേ ച സ്ഥാനേ വാ ശാശ്വതേ സതി।
ജീവിതേ മരണാന്തേ ച കസ്മാച്ഛോചസി പുത്രക॥ 11-8-15 (64990) 
പ്രത്യക്ഷം തവ രാജേന്ദ്ര വൈരസ്യാസ്യ സമുദ്ഭവഃ।
പുത്രം തേ കാരണം കൃത്വാ കാലയോഗേന നിർമിതഃ॥ 11-8-16 (64991) 
അവശ്യം ഭവിതവ്യേ ച കുരൂണാം സങ്ക്ഷയേ നൃപ।
കസ്മാച്ഛോചസി താഞ്ശൂരാൻഗതാൻപരമികാം ഗതിം॥ 11-8-17 (64992) 
ജാനതാ ച മഹാബാഹോ വിദുരേണ മഹാത്മനാ।
യതിതം സർവയത്നേന ശമം പ്രതി ജനേശ്വര॥ 11-8-18 (64993) 
ന ച ദൈവകൃതോ മാർഗഃ ശക്യോ ഭൂതേന കേനചിത്।
ഘടതാഽപി ചിരം കാലം നിയന്തുമിതി മേ മതിഃ॥ 11-8-19 (64994) 
ദേവതാനാം ഹി യത്കാര്യം മയാ പ്രത്യക്ഷതഃ ശ്രുതം।
തത്തേഽഹം സംപ്രവക്ഷ്യാമി യഥാ സ്ഥൈര്യം ഭവേത്തവ॥ 11-8-20 (64995) 
പുരാഽഹം പരിതോ യാതഃ സഭാമൈന്ദ്രീം ജിതക്ലമഃ।
അപശ്യം തത്ര ച സദാ സമവേതാന്ദിവൌകസഃ॥ 11-8-21 (64996) 
നാരദപ്രമുഖാംശ്ചാപി സർവാന്ദേവർഷിസത്തമാൻ।
തത്ര ചാപി മയാ ദൃഷ്ടാ പൃഥിവീ പൃഥിവീപതേ॥ 11-8-22 (64997) 
കാര്യാർഥമുപസംപന്നാ ദേവതാനാം സമീപതഃ।
ഉപഗംയ തദാ ധാത്രീ ദേവാനാഹ സമാഗതാൻ॥ 11-8-23 (64998) 
യത്കാര്യം മമ യുഷ്മാഭിർബ്രഹ്മണഃ സദനേ തദാ।
പ്രതിജ്ഞാതം മഹാഭാഗാസ്തച്ഛീഘ്രം സംവിധീയതാം॥ 11-8-24 (64999) 
തസ്യാസ്തദ്വചനം ശ്രുത്വാ വിഷ്ണുർലോകനമസ്കൃതഃ।
ഉവാച വാക്യം പ്രഹസൻപ്രഭുസ്താം ദേവസംസദി॥ 11-8-25 (65000) 
ധൃതരാഷ്ട്രസ്യ പുത്രാണാം യസ്തു ജ്യേഷ്ഠഃ ശതസ്യ വൈ।
ദുര്യോധന ഇതി ഖ്യാതഃ സ തേ കാര്യം കരിഷ്യതി॥ 11-8-26 (65001) 
തം ച പ്രാപ്യ മഹീപാലം കൃതകൃത്യാ ഭവിഷ്യസി।
തസ്യാർഥേ പൃഥിവീപാലാഃ കുരുക്ഷേത്രം സമാഗതാഃ॥ 11-8-27 (65002) 
അന്യോന്യം ഘാതയിഷ്യന്തി ദൃഢൈഃ ശസ്ത്രൈഃ പ്രഹാരിണഃ।
തതസ്തേ ഭവിതാ ദേവി ഭാരസ്യ യുധി നാശനം॥ 11-8-28 (65003) 
ഗച്ഛ ശീഘ്രം സ്വകം സ്ഥാനം ലോകാന്ധാരയ ശോഭനേ।
സ ഏഷ തേ സുതോ രാജംʼല്ലോകസംഹാരകാരണാത്॥ 11-8-29 (65004) 
കലേരംശഃ സമുത്പന്നോ ഗാന്ധാര്യാ ജഠരേ നൃപ।
അമർഷീ ബലവാഞ്ശൂരഃ ക്രോധനോ ദുഷ്പ്രസാധനഃ॥ 11-8-30 (65005) 
ദൈവയോഗാത്സമുത്പന്നാ ഭ്രാതരസ്തസ്യ താദൃശാഃ।
ശകുനിർമാതുലശ്ചൈവ കർണശ്ച പരമഃ സഖാ॥ 11-8-31 (65006) 
സമുത്പന്നാ വിനാശാർഥം പൃഥിവ്യാം സഹിതാ നൃപാഃ।
[യാദൃശോ ജായതേ രാജാ താദൃശോഽസ്യ ജനോ ഭവേത്॥ 11-8-32 (65007) 
അധർമോ ധർമതാം യാതി സ്വാമീ ചേദ്ധാർമികോ ഭവേത്।
സ്വാമിനോ ഗുണദോഷാഭ്യാം ഭൃത്യാഃ സ്യുർനാത്ര സംശയഃ॥ 11-8-33 (65008) 
ദുഷ്ടം രാജാനമാസാദ്യ ഗതാസ്തേ തനയാ നൃപ।]
ഏതമർഥം മഹാബാഹോ നാരദോ വേദ തത്ത്വവിത്॥  11-8-34 (65009) 
ആത്മാപരാധാത്പുത്രാസ്തേ വിനഷ്ടാഃ പൃഥിവീപതേ।
മാ താഞ്ശോചസ്വ രാജേന്ദ്ര ന ഹി ശോകേഽസ്തി കാരണം॥ 11-8-35 (65010) 
ന ഹി തേ പാണ്ഡവാഃ സ്വൽപമപരാധ്യന്തി ഭാരത।
പുത്രാസ്തവ ദുരാത്മാനോ യൈരിയം ഘാതിതാ മഹീ॥ 11-8-36 (65011) 
നാരദേന ച ഭദ്രം തേ പൂർവമേവ ന സംശയഃ।
യുധിഷ്ഠിരസ്യ സമിതൌ രാജസൂയേ നിവേദിതം॥ 11-8-37 (65012) 
പാണ്ഡവാഃ കൌരവാഃ സർവേ സമാസാദ്യ പരസ്പരം।
നഭവിഷ്യന്തി കൌന്തേയ യത്തേ കൃത്യം തദാചര॥ 11-8-38 (65013) 
നാരദസ്യ വചഃ ശ്രുത്വാ തഥാഽകുർവത പാണ്ഡവാഃ।
ഏതത്തേ സർവമാഖ്യാതം ദേവഗുഹ്യം സനാതനം॥ 11-8-39 (65014) 
കഥം തേ ശോകനാശഃ സ്യാത്പ്രാണേഷു ച ദയാ പ്രഭോ।
സ്നേഹശ്ച പാണ്ഡുപുത്രേഷു ജ്ഞാത്വാ ദൈവകൃതം വിധിം॥ 11-8-40 (65015) 
ഏഷ ചാർഥോ മഹാബാഹോ പൂർവമേവ മയാ ശ്രുതഃ।
കഥിതോ ധർമരാജസ്യ രാജസൂയേ കുരൂത്തമ॥ 11-8-41 (65016) 
യതിതം ധർമപുത്രേണ മയാ ഗുഹ്യേ നിവേദിതേ।
അവിഗ്രഹേ കൌരവാണാം ദൈവം തു ബലവത്തരം॥ 11-8-42 (65017) 
അനതിക്രമണീയോ ഹി വിധീ രാജൻകഥഞ്ചന।
കൃതാന്തസ്യ തു ഭൂതേന സ്ഥാവരേണ ചരേണ ച॥ 11-8-43 (65018) 
ഭവാന്ധർമപരോ യത്ര ബുദ്ധിശ്രേഷ്ഠശ്ച ഭാരത।
മുഹ്യതേ പ്രാണിനാം ജ്ഞാത്വാ ഗതിം ചാഗതിമേവ ച॥ 11-8-44 (65019) 
ത്വാം തു ശോകേന സന്തപ്തം മുഹ്യമാനം മുഹുർമുഹുഃ।
ജ്ഞാത്വാ യുധിഷ്ഠിരോ രാജാ പ്രാണാനപി പരിത്യജേത്॥ 11-8-45 (65020) 
കൃപാലുർനിത്യശോ വീരസ്തിര്യഗ്യോനിഗതേഷ്വപി।
സ കഥം ത്വയി രാജേന്ദ്ര കൃപാം നൈവ കരിഷ്യതി॥ 11-8-46 (65021) 
മമ ചൈവ നിയോഗേന വിധേശ്ചാപ്യനിവർതനാം।
പാണ്ഡവാനാം ച കാരുണ്യാത്പ്രാണാന്ധാരയ ഭാരത॥ 11-8-47 (65022) 
ഏവം തേ വർതമാനസ്യ ലോകേ കീർതിർഭവിഷ്യതി।
ധർമാർഥഃ സുമഹാംസ്താത തപ്തം സ്യാച്ച തപശ്ചിരാത്॥ 11-8-48 (65023) 
പുത്രശോകം സമുത്പന്നം ഹുതാശം ജ്വലിതം യഥാ।
പ്രജ്ഞാംഭസാ മഹാരാജ നിർവാപയ സദാ സതാ॥ 11-8-49 (65024) 
വൈശംപായന ഉവാച। 11-8-50x (5328) 
തച്ഛ്രുത്വാ തസ്യ വചനം വ്യാസസ്യാമിതതേജസഃ।
മുഹൂർതം സമനുധ്യായന്ധൃതരാഷ്ട്രോഽഭ്യഭാഷത॥ 11-8-50 (65025) 
മഹതാ ശോകജാലേന പ്രണുന്നോഽസ്മി ദ്വിജോത്തമ।
നാത്മാനമവബുധ്യാമി മുഹ്യമാനോ മുഹുർമുഹുഃ॥ 11-8-51 (65026) 
ഇദം തു വചനം ശ്രുത്വാ തവ ദേവനിയോഗജം।
ധാരയിഷ്യാംയഹം പ്രാണാന്യതിഷ്യേ ച ന ശോചിതും॥ 11-8-52 (65027) 
ഏതച്ഛ്രുത്വാ തു വചനം വ്യാസഃ സത്യവതീസുതഃ।
ധൃതരാഷ്ട്രസ്യ രാജേന്ദ്ര തത്രൈവാന്തരധീയത॥ ॥ 11-8-53 (65028) 
 
ഇതി ശ്രീമൻമഹാഭാരതേ സ്ത്രീപർവണി ജലപ്രദാനികപർവണി അഷ്ടമോഽധ്യായഃ॥ 8 ॥*

Mahabharata - Strii Parva - Chapter Text

11-8-0 (65029) 
[ജനമേജയ ഉവാച। 11-8-0x (5329) 
ഗതേ ഭഗവതി വ്യാസേ ധൃതരാഷ്ട്രോ മഹീപതിഃ।
കിമചേഷ്ടത വിപ്രർഷേ തൻമേ വ്യാഖ്യാതുമർഹസി॥ 11-8-1 (65030) 
തഥൈവ കൌരവോ രാജാ ധർമപുത്രോ മഹാമനാഃ।
കൃപപ്രഭൃതയശ്ചൈവ കിമകുർവത തേ ത്രയഃ॥ 11-8-2 (65031) 
അശ്വത്ഥാംനഃ ശ്രുതം കർമ ശാപശ്ചാന്യോന്യകാരിതഃ।
വൃത്താന്തമുത്തരം ബ്രൂഹി യദഭാഷത സഞ്ജയഃ॥ 11-8-3 (65032) 
വൈശംപായന ഉവാച। 11-8-4x (5330) 
ഹതേ ദുര്യോധനേ ചൈവ ഹതേ സൈന്യേ ച സർവശഃ।
സഞ്ജയോ വിഗതപ്രജ്ഞോ ധൃതരാഷ്ട്രമുപസ്ഥിതഃ॥ 11-8-4 (65033) 
സഞ്ജയ ഉവാച। 11-8-5x (5331) 
ആഗംയ നാനാദേശേഭ്യോ നാനാജനപദേശ്വരാഃ।
പിതൃലോകം ഗതാ രാജൻസർവേ തവ സുതൈഃ സഹ॥ 11-8-5 (65034) 
യാച്യമാനേന സതതം തവ പുത്രേണ ഭാരത।
ഘാതിതാ പൃഥിവീ സർവാ വൈരസ്യാന്തം വിധിത്സതാ॥ 11-8-6 (65035) 
പുത്രാണാമഥ പൌത്രാണാം പിതൄണാം ച മഹീപതേ।
ആനുപൂർവ്യേണ സർവേഷാം പ്രേതകാര്യാണി കാരയ॥ 11-8-7 (65036) 
വൈശംപായന ഉവാച। 11-8-8x (5332) 
തച്ഛ്രുത്വാ വചനം ഘോരം സഞ്ജയസ്യ മഹീപതിഃ।
ഗതാസുരിവ നിശ്ചേഷ്ടോ ന്യപതത്പൃഥിവീതലേ॥ 11-8-8 (65037) 
തം ശയാനമുപാഗംയ പൃഥിവ്യാം പൃഥിവീപതിം।
വിദുരഃ സർവധർമജ്ഞ ഇദം വചനമബ്രവീത്॥ 11-8-9 (65038) 
ഉത്തിഷ്ഠ രാജൻകിം ശേഷേ മാ ശുചോ ഭരതർഷഭ।
ഏഷാ വൈ സർവസത്വാനാം ലോകേശ്വര പരാ ഗതിഃ॥ 11-8-10 (65039) 
അഭാവാദീനി ഭൂതാനി ഭാവമധ്യാനി ഭാരത।
അഭാവനിധനാന്യേവ തത്ര കാ പരിദേവനാ॥ 11-8-11 (65040) 
ന ശോചൻമൃതമന്വേതി ന ശോചൻംരിയതേ നരഃ।
ഏവം സാംസിദ്ധികേ ലോകേ കിമർഥമനുശോചസി॥ 11-8-12 (65041) 
അയുധ്യമാനോ ംരിയതേ യുധ്യമാനസ്തു ജീവതി।
കാലം പ്രാപ്യ മഹാരാജ ന കശ്ചിദതിവർതതേ॥ 11-8-13 (65042) 
കാലഃ കർഷതി ഭൂതാനി സർവാണി വിവിധാനി ച।
ന കാലസ്യ പ്രിയഃ കശ്ചിന്ന ദ്വേഷ്യഃ കുരുസത്തമ॥ 11-8-14 (65043) 
യഥാ വായുസ്തൃണാഗ്രാണി സംവർതപതി സർവതഃ।
തഥാ കാലവശം യാന്തി ഭൂതാനി ഭരതർഷഭ॥ 11-8-15 (65044) 
ഏകസാർഥപ്രയാതാനാം സർവേഷാം തത്ര ഗാമിനാം।
യസ്യ കാലഃ പ്രയാത്യഗ്രേ തത്ര കാ പരിദേവനാ॥ 11-8-16 (65045) 
യാംശ്ചാപി നിഹതാന്യുദ്ധേ രാജംസ്ത്വമനുശോചസി।
ന ശോച്യാ ഹി മാഹത്മാനഃ സർവേ തേ ത്രിദിവം ഗതാഃ॥ 11-8-17 (65046) 
ന യജ്ഞൈർദക്ഷിണാവദ്ഭിർന തപോഭിർന വിദ്യയാ।
തഥാ സ്വർഗമുപായാന്തി യഥാ ശൂരാസ്തനുത്യജഃ॥ 11-8-18 (65047) 
സർവേ വേദവിദഃ ശൂരാഃ സർവേ സുചരിതവ്രതാഃ।
സർവേ ചാഭിമുഖാഃ ക്ഷീണാസ്തത്ര കാ പരിദേവനാ॥ 11-8-19 (65048) 
ശരീരാഗ്നിഷു ശൂരാണാം ജുഹുവുസ്തേ ശരാഹുതീഃ।
ഹൂയമാനാഞ്ശരാംശ്ചൈവ സേഹുരുത്തമപൂരഷാഃ॥ 11-8-20 (65049) 
ഏവം രാജംസ്തവാചക്ഷേ സ്വർഗ്യം പന്ഥാനമുത്തമം।
ന യുദ്ധാദധികം കിഞ്ചിത്ക്ഷത്രിയസ്യേഹ വിദ്യതേ॥ 11-8-21 (65050) 
ക്ഷത്രിയാസ്തേ മഹാത്മാനഃ ശൂരാഃ സമിതിശോഭനാഃ।
ആശിഷം പരമാം പ്രാപ്താ ന ശോച്യാഃ സർവ ഏവ ഹി॥ 11-8-22 (65051) 
ആത്മനാഽഽത്മാനമാശ്വാസ്യ മാ ശുചഃ പുരുഷർഷഭ।
നാദ്യ ശോകാഭിഭൂതസ്ത്വം കാര്യമുത്സ്നഷ്ടുമർഹസി॥ ॥ 11-8-23 (65052) 
 
ഇതി ശ്രീമൻമഹാഭാരതേ സ്ത്രീപർവണി ജലപ്രദാനികപർവണി അധ്യായഃ॥

Mahabharata - Strii Parva - Chapter Footnotes

11-8-29 കാലഃ സംഹാരകാരണാദിതി ക.ഛ.ഠ.പാഠഃ॥ 11-8-37 നാരദേന സമാഖ്യാതമിതി ക.ഛ.ഠ.പാഠഃ॥ 11-8-39 തദാഽശോചന്ത പാണ്ഡവാ ഇതി ഝ.പാഠഃ॥ 11-8-48 ധർമശ്ച സുമഹാസ്താത തപ്തസ്യ തപസശ്ചിരാദിതി ക.ഛ.ഠ.പാഠഃ॥ 11-8-8 അഷ്ടമോഽധ്യായഃ॥






സ്ത്രീപർവ - അധ്യായ 009

॥ ശ്രീഃ ॥

11.9. അധ്യായഃ 009 

Mahabharata - Strii Parva - Chapter Topics

ധൃതരാഷ്ട്രേണ ഗാന്ധരീപ്രഭൃതിഭിഃ സ്ത്രീഭിഃ സഹ മൃതജനാവലോകനായ രണാങ്കണംപ്രതി പ്രയാണം॥ 1 ॥

Mahabharata - Strii Parva - Chapter Text

11-9-0 (65053) 
`ജനമേജയ ഉവാച। 11-9-0x (5333) 
ഗതേ വ്യാസേ തു ധർമാത്മാ ധൃതരാഷ്ട്രോ മഹീപതിഃ।
കിമചേഷ്ടത വിപ്രർഷേ തൻമേ വ്യാഖ്യാതുമർഹസി॥ 11-9-1 (65054) 
വൈശംപായന ഉവാച। 11-9-2x (5334) 
ഏതച്ഛ്രുത്വാ നരശ്രേഷ്ഠശ്ചിരം ധ്യാത്വാ ത്വചേതനഃ।
സഞ്ജയം യോജയേത്യുക്ത്വാ വിദുരം പ്രത്യഭാഷത॥ 11-9-2 (65055) 
ക്ഷിപ്രമാനയ ഗാന്ധാരീം സർവാശ്ച ഭരതസ്ത്രിയഃ।
കുന്തീം ചൈവ തഥാ ക്ഷത്തഃ സമാനയ മമാഽന്തികം'॥ 11-9-3 (65056) 
ഏവമുക്ത്വാ സ ധർമാത്മാ വിദുരം ധർമവിത്തമം।
ശോകവിപ്രഹതജ്ഞാനോ യാനമേവാന്വരോഹത॥ 11-9-4 (65057) 
ഗാന്ധാരീ പുത്രശോകാർതാ ഭർതുർവചനനോദിതാ।
സഹ കുന്ത്യാ യതോ രാജാ സഹ സ്ത്രീഭിരുപാദ്രവത്॥ 11-9-5 (65058) 
താഃ സമാസാദ്യ രാജാനം ഭൃശം ശോകസമന്വിതാഃ।
ആമന്ത്ര്യാന്യോന്യമായസ്താ ഭൃശമുച്ചുക്രുശുസ്തതഃ॥ 11-9-6 (65059) 
താഃ സമാശ്വാസയത്ക്ഷത്താ താഭ്യശ്ചാർതതരഃ സ്വയം।
അശ്രുകണ്ഠീഃ സമാരോപ്യ തതോഽസൌ നിര്യയൌ പുരാത്॥ 11-9-7 (65060) 
തതഃ പ്രണാദഃ സഞ്ജജ്ഞേ സർവേഷു കുരുവേശ്മസു।
ആകുമാരം പുരം സർവമഭവച്ഛോകകർശിതം॥ 11-9-8 (65061) 
അദൃഷ്ടപൂർവാ യാ നാര്യഃ പുരാ ദേവഗണൈരപി।
പൃഥഗ്ജനേന ദൃശ്യന്തേ താസ്തദാ നിഹതേശ്വരാഃ॥ 11-9-9 (65062) 
പ്രകീര്യ കേശാൻസുശുഭാൻഭൂഷണാന്യവമുച്യ ച।
ഏകവസ്ത്രധരാ നാര്യഃ പരിപേതുരനാഥവത്॥ 11-9-10 (65063) 
ശ്വതേപർവതരൂപേഭ്യോ ഗൃഹേഭ്യസ്താ നിരാക്രമൻ।
ഗുഹാഭ്യ ഇവ ശൈലാനാം പൃഷത്യോ ഹതയൂഥപാഃ॥ 11-9-11 (65064) 
താന്യുദീർണാനി നാരീണാം തദാ വൃന്ദാന്യനേകശഃ।
ശോകാർതാന്യദ്രവന്രാജൻകിശോരീണാമിവാംഗണേ॥ 11-9-12 (65065) 
പ്രഗൃഹ്യ ബാഹൂൻക്രോശന്ത്യഃ പുത്രാൻഭ്രാതൄൻപിതൄനപി।
ദർശയന്തി ഹതാ ഹി സ്മ യുഗാന്തേ ലോകസങ്ക്ഷയം॥ 11-9-13 (65066) 
വിലപന്ത്യോ രുദന്ത്യശ്ച ധാവമാനാസ്തതസ്തതഃ।
ശോകേനോപഹതജ്ഞാതാഃ കർതവ്യം ന പ്രജജ്ഞിരേ॥ 11-9-14 (65067) 
വ്രീഡാം ജഗ്മുഃ പുരാ യാഃ സ്മ സഖീനാമപി യോഷിതഃ।
താ ഏകവസ്ത്രാ നിർലജ്ജാഃ ശ്വശ്രൂണാം പുരതോഽഭവൻ॥ 11-9-15 (65068) 
പരസ്പരം സുസൂക്ഷ്മേഷു ശോകേഷ്വാശ്വാസയന്തി യാഃ।
താഃ ശോകവിഹ്വലാ രാജന്നവൈക്ഷന്ത പരസ്പരം॥ 11-9-16 (65069) 
താഭിഃ പരിവൃതോ രാജാ രുദതീഭിഃ സഹസ്രശഃ।
നിര്യയൌ നഗരാദ്ദീനസ്തൂർണമായോധനം പ്രതി॥ 11-9-17 (65070) 
ശിൽപിനോ വണിജോ വൈശ്യാഃ സർവേ കർമോപജീവിനഃ।
തേ പാർഥിവം പുരസ്കൃത്യ നിര്യയുർനഗരാദ്ബഹിഃ॥ 11-9-18 (65071) 
തേഷാം വിക്രോശമാനാനാമാർതാനാം കുരുസങ്ക്ഷയേ।
പ്രാദുരാസീൻമഹാഞ്ശബ്ദോ വ്യഥയൻഭുവനാന്യുത॥ 11-9-19 (65072) 
യുഗാന്തകാലേ സംപ്രാപ്തേ ഭൂതാനാം ദഹ്യതാമിവ।
അഭാവസ്യോദയഃ പ്രാപ്ത ഇതി ഭൂതാനി മേനിരേ॥ 11-9-20 (65073) 
ഭൃശമുദ്വിഗ്നമനസസ്തേ പൌരാഃ കുരുസങ്ക്ഷയേ।
പ്രാക്രോശന്ത മഹാരാജ സ്വനുരക്താസ്തദാ ഭൃശം॥ ॥ 11-9-21 (65074) 
 
ഇതി ശ്രീമൻമഹാഭാരതേ സ്ത്രീപർവണി ജലപ്രദാനികപർവണി നവമോഽധ്യായഃ॥ 9 ॥

Mahabharata - Strii Parva - Chapter Text

11-9-0 (65075) 
വൈശംപായന ഉവാച। 11-9-0x (5335) 
വിദുരസ്യ തു തദ്വാക്യം ശ്രുത്വാ തു പുരുഷർഷഭഃ।
യുജ്യതാം യാനമിത്യുക്ത്വാ പുനർവചനമവ്രവീത്॥ 11-9-1 (65076) 
ധൃതരാഷ്ട്ര ഉവാച। 11-9-2x (5336) 
11-9-2 (65077) 
ശീഘ്രമാനയ ഗാന്ധാരീം സർവാശ്ച ഭരതസ്ത്രിയഃ।
വധൂം കുന്തീമുപാദായ യാശ്ചാന്യാസ്തത്ര യോഷിതഃ॥
Mahabharata - Strii Parva - Chapter Footnotes

11-9-4 വിഗതാ പ്രജ്ഞാ വ്യാസദത്തം ദിവ്യജ്ഞാനം യസ്യ സ വിഗതപ്രജ്ഞഃ॥ 11-9-7 സമാരോപ്യ വാഹനേഷ്വിതി ശേഷഃ॥ 11-9-11 ശോകസ്യാതിഗാഢത്വാത്പുനർവിദുരേണോക്തം അഭാവദീനീത്യാദി॥ 11-9-15 സംവർതയതി വർതുലയതി കംപയതി വാ॥ 11-9-21 ആചക്ഷേ കഥയാമി॥ 11-9-23 കാര്യം അവശ്യകർതവ്യമുദകദാനാദി॥ 11-9-11 പൃഷത്യശ്ചിത്രഹരിണ്യഃ॥ 11-9-12 അംഗമേ നൃത്യശിക്ഷാഭൂമൌ॥ 11-9-9 നവമോഽധ്യായഃ॥






സ്ത്രീപർവ - അധ്യായ 010

॥ ശ്രീഃ ॥

11.10. അധ്യായഃ 010 

Mahabharata - Strii Parva - Chapter Topics

മൃതബന്ധുദിദൃക്ഷയാ സമരഭൂമിം ഗച്ഛതോ ധൃതരാഷ്ട്രസ്യ മധ്യേമാർഗം കൃപകൃതവർമദ്രൌണിഭിഃ സമാഗമഃ॥ 1 ॥ തേഷാം ത്രയാണാം ധൃതരാഷ്ട്രാശ്വാസനപൂർവകംസ്വാഭിമതദേശഗമനം॥ 2 ॥

Mahabharata - Strii Parva - Chapter Text

11-10-0 (65078) 
വൈശംപായന ഉവാച। 11-10-0x (5337) 
ക്രോശമാത്രം തതോ ഗത്വാ ദദൃശുസ്താൻമഹാരഥാൻ।
ശാരദ്വതം കൃപം ദ്രൌണിം കൃതവർമാണമേവ ച॥ 11-10-1 (65079) 
തേ തു ദൃഷ്ട്വൈവ രാജാനം പ്രജ്ഞാചക്ഷുഷമീശ്വരം।
അശ്രുകണ്ഠാ വിനിഃശ്വസ്യ രുദന്തമിദമബ്രുവൻ॥ 11-10-2 (65080) 
പുത്രസ്തവ മഹാരാജ കൃത്വാ കർമ സുദുഷ്കരം।
ഗതഃ സാനുചരോ രാജഞ്ശക്രലോകം മഹീപതേ॥ 11-10-3 (65081) 
ദുര്യോധനബലാൻമുക്താ വയമേവ ത്രയോ രഥാഃ।
സർവമന്യത്പരിക്ഷീണം സൈന്യം തേ ഭരതർഷഭ॥ 11-10-4 (65082) 
ഇത്യേവമുക്ത്വാ രാജാനം കൃപഃ ശാരദ്വതസ്തതഃ।
ഗാന്ധാരീം പുത്രശോകാർതാമിദം വചനമബ്രവീത്॥ 11-10-5 (65083) 
അഭീതാ യുധ്യമാനാസ്തേ ഘ്നന്തഃ ശത്രുഗണാൻബഹൂൻ।
വീരകർമാണി കുർവാണാഃ പുത്രാസ്തേ നിധനം ഗതാഃ॥ 11-10-6 (65084) 
ധ്രവം സംപ്രാപ്യ ലോകാംസ്തേ നിർമലാഞ്ശസ്ത്രനിർജിതാൻ।
ഭാസ്വരം ദേഹമാസ്ഥായ വിഹരന്ത്യമരാ ഇവ॥ 11-10-7 (65085) 
സർവേ ഹ്യഭിമുഖാ രാജ്ഞി യുധ്യമാനാ ഹതാ യുധി।
ന ഹി കശ്ചിദ്ധി ശൂരാണാം യുധ്യമാനഃ പരാങ്മുഖഃ। 
ശസ്ത്രേണ നിധനം പ്രാപ്തോ ന ച കശ്ചിത്കൃതാഞ്ജലിഃ॥  11-10-8 (65086) 
ഏതാം താം ക്ഷത്രിയസ്യാഹുഃ പുരാണാഃ പരമാം ഗതിം।
ശസ്ത്രേണ നിധനം സംഖ്യേ താന്ന ശോചിതുമർഹസി॥ 11-10-9 (65087) 
ന ചാപി ശത്രവസ്തേഷാം മുച്യന്തേ രാജ്ഞി പാണ്ഡവാഃ।
ശൃണു യത്കൃതമസ്മാഭിരശ്വത്ഥാമപുരോഗമൈഃ॥ 11-10-10 (65088) 
അധർമേണ ഹതം ശ്രുത്വാ ഭീമസേനേന തേ സുതം।
സുപ്തം ശിബിരമാസാദ്യ പാണ്ഡൂനാം കദനം കൃതം॥ 11-10-11 (65089) 
പാഞ്ചാലാ നിഹതാഃ സർവേ ധൃഷ്ടദ്യുംനപുരോഗമാഃ।
ദ്രുപദസ്യാത്മജാശ്ചൈവ ദ്രൌപദേയാശ്ച പാതിതാഃ॥ 11-10-12 (65090) 
തഥാ വിശസനം കൃത്വാ പുത്രശത്രുഗണസ്യ തേ।
പ്രാദ്രവാമ രണേ സ്ഥാതും ന ഹി ശക്ഷ്യാമഹേ ത്രയഃ॥ 11-10-13 (65091) 
തേ ഹി ശൂരാ മഹേഷ്വാസാഃ ക്ഷിപ്രമേഷ്യന്തി പാണ്ഡവാഃ।
അമർഷവശമാപന്നാ വൈരം പ്രതിജിഹീർഷവഃ॥ 11-10-14 (65092) 
തേ ഹതാനാത്മജാഞ്ശ്രുത്വാ പ്രമത്താഃ പുരുഷർഷഭാഃ।
അന്വിഷ്യന്തഃ പദം ശൂരാഃ ക്ഷിപ്രമേഷ്യന്തി പാണ്ഡവാഃ॥ 11-10-15 (65093) 
തേഷാം തു കിൽബിഷം കൃത്വാ സംസ്ഥാതും നോത്സഹാമഹേ।
അനുജാനീഹി നോ രാജ്ഞി മാ ച ശോകേ മനഃ കൃഥാഃ॥ 11-10-16 (65094) 
രാജംസ്ത്വമനുജാനീഹി ധൈര്യമാതിഷ്ഠ ചോത്തമം।
ദിഷ്ടാന്തം പശ്യ ചാപി ത്വം ക്ഷാത്രം ധർമം ച കേവലം॥ 11-10-17 (65095) 
ഇത്യേവമുക്ത്വാ രാജാനം കൃത്വാ ചാഭിപ്രദക്ഷിണം।
കൃപശ്ച കൃതവർമാ ച ദ്രോമപുത്രശ്ച ഭാരത॥ 11-10-18 (65096) 
അവേക്ഷമാണാ രാജാനം ധൃതരാഷ്ട്രം മനീഷിണം।
ഗംഗാമനു മഹാരാജ തൂർണമശ്വാനചോദയൻ॥ 11-10-19 (65097) 
അപക്രംയ തു തേ രാജൻസർവ ഏവ മഹാരഥാഃ।
ആമന്ത്ര്യാന്യോന്യമുദ്വിഗ്നാസ്ത്രിധാ തേ പ്രയയുസ്തദാ॥ 11-10-20 (65098) 
ജഗാമ ഹാസ്തിനപുരം കൃപഃ ശാരദ്വതസ്തദാ।
സ്വമേവ രാഷ്ട്രം ഹാർദിക്യോ ദ്രൌണിർവ്യാസാശ്രമം യയൌ॥ 11-10-21 (65099) 
ഏവം തേ പ്രയയുർവീരാ വീക്ഷമാണാഃ പരസ്പരം।
ഭയാർതാഃ പാണ്ഡുപുത്രാണാമാഗസ്കൃത്വാ മഹാത്മനാം॥ 11-10-22 (65100) 
സമേത്യ വീരാ രാജാനം തദാ ത്വനുദിതേ രഷൌ।
വിപ്രജഗ്മുർമഹാത്മാനോ യഥേഷ്ടകമരിന്ദമാഃ॥ 11-10-23 (65101) 
[സമാസാദ്യാഥ വൈ ദ്രൌണിം പാണ്ഡുപുത്രാ മഹാരഥാഃ।
വ്യജയംസ്തേ രണേ രാജന്വിക്രംയ തദനന്തരം॥] ॥  11-10-24 (65102) 
 
ഇതി ശ്രീമൻമഹാഭാരതേ സ്ത്രീപർവണി ജലപ്രദാനികപർവണി ദശമോഽധ്യായഃ॥ 10 ॥

Mahabharata - Strii Parva - Chapter Footnotes

11-10-14 വൈരം പ്രതിചികീർഷവ ഇതി ക.പാഠഃ॥ 11-10-17 ദിഷ്ടാന്തം മരണം॥ 11-10-24 തദനന്തരം കൃപാചാര്യകൃതവർമഭ്യാം വിയോഗാനന്തരം॥ 11-10-10 ദശമോഽധ്യായഃ॥





സ്ത്രീപർവ - അധ്യായ 011

॥ ശ്രീഃ ॥

11.11. അധ്യായഃ 011 

Mahabharata - Strii Parva - Chapter Topics

യുധിഷ്ഠിരേണ കൃഷ്ണാദിഭിഃ സഹ ധൃതരാഷ്ട്രസമീപമേത്യാഭിവാദനം॥ 1 ॥ ധൃതരാഷ്ട്രേണ യുധിഷ്ഠിരം മൃദുലമാലിംഘ്യ പശ്ചാദ്ഭാവജ്ഞേന കൃഷ്ണേന പുരതഃ സ്ഥാപിതലോഹഭീമസ്യ ദൃഢാലിംഗനേന ഭഞ്ജനം॥ 2 ॥

Mahabharata - Strii Parva - Chapter Text

11-11-0 (65103) 
വൈശംപായന ഉവാച। 11-11-0x (5338) 
ഹതേഷു സർവേസൈന്യേഷു ധർമരാജോ യുധിഷ്ഠിരഃ।
ശുശ്രുവേ പിതരം വൃദ്ധം നിര്യാന്തം ഗജസാഹ്വയാത്॥ 11-11-1 (65104) 
സോഽഭ്യയാത്പുത്രശോകാർതം പുത്രശോകപരിപ്ലുതഃ।
ശോചമാനോ മഹാരാജ ഭ്രാതൃഭിഃ സഹിതസ്തദാ॥ 11-11-2 (65105) 
അന്വീയമാനോ വീരേണ ദാശാർഹേണ മഹാത്മനാ।
യുയുധാനേന ച തഥാ തഥൈവ ച യുയുത്സുനാ॥ 11-11-3 (65106) 
തമന്വഗാത്സുദുഃഖാർതാ ദ്രൌപദീശോകകർശിതാ।
സഹ പാഞ്ചാലയോഷിദ്ഭിര്യാസ്തത്രാസൻസമാഗതാഃ॥ 11-11-4 (65107) 
സംഗ്രാമമനു ബൃന്ദാനി സ്ത്രീണാം ഭരതസത്തം।
കുരരീണാമിവാർതാനാം ക്രോശന്തീനാം ദദർശ ഹ॥ 11-11-5 (65108) 
താഭിഃ പരിവൃതോ രാജാ ക്രോശന്തീഭിഃ സഹസ്രശഃ।
ഊർധ്വബാഹുഭിരാർതാഭീ രുദതീഭിഃ പ്രിയാപ്രിയൈഃ॥ 11-11-6 (65109) 
ക നു ധർമജ്ഞതാ രാജ്ഞഃ ക്വ നു സാദ്യാനൃശംസതാ।
യച്ചാവധീത്പിതൄൻഭ്രാതൄൻഗുരുപുത്രാൻസഖീനപി॥ 11-11-7 (65110) 
ഘാതയിത്വാ കഥം ദ്രോണം ഭീഷ്മം ചാപി പിതാമഹം।
മനസ്തേഽഭൂൻമഹാബാഹോ ഹത്വാ ചാപി ജയദ്രഥം॥ 11-11-8 (65111) 
കിം നു രാജ്യേന തേ കാര്യം പിതൄൻഭ്രാതൄനപശ്യതഃ।
അഭിമന്യും ച ദുർധർഷം ദ്രൌപദേയാംശ്ച ഭാരത॥ 11-11-9 (65112) 
വൈശംപായന ഉവാച। 11-11-10x (5339) 
അതീത്യ താ മഹാബാഹുഃ ക്രോശന്തീഃ കുരരീരിവ।
വവന്ദേ പിതരം ജ്യേഷ്ഠം ധർമരാജോ യുധിഷ്ഠിരഃ॥ 11-11-10 (65113) 
തതോഽഭിവാദ്യ പിതരം ക്രമേണാമിത്രകർശനാഃ।
ന്യവേദയന്ത നാമാനി പാണ്ഡവാസ്തേഽപി സർവശഃ॥ 11-11-11 (65114) 
തമാത്മജാന്തകരണം പിതാ പുത്രവധാർദിതഃ।
അപ്രീയമാണഃ ശോകാർതഃ പാണ്ഡവം പരിഷസ്വജേ॥ 11-11-12 (65115) 
ധർമരാജം പരിഷ്വജ്യ സാന്ത്വയിത്വാ ച ഭാരത।
ദുഷ്ടാത്മാ ഭീമമന്വൈച്ഛദ്ദിധക്ഷുരിവ പാവകഃ॥ 11-11-13 (65116) 
സ കോപപാവകസ്തസ്യ ശോകവായുസമീരിതഃ।
ഭീമസേനമയം ദാവം ദിധക്ഷുരിവ ദൃശ്യതേ॥ 11-11-14 (65117) 
തസ്യ സങ്കൽപമാജ്ഞായ ഭീമം പ്രത്യശുഭം ഹരിഃ।
ഭീമമാക്ഷിപ്യ പാണിഭ്യാം പ്രദദൌ ഭീമമായസം॥ 11-11-15 (65118) 
പ്രാഗേവ തു മഹാബുദ്ധിർബുദ്ധ്വാ തസ്യേംഗിതം ഹരിഃ।
സംവിധാനം മഹാപ്രാജ്ഞസ്തത്ര ചക്രേ ജനാർദനഃ॥ 11-11-16 (65119) 
ഉപഗുഹ്യൈവ പാണിഭ്യാം ഭീമസേനമയസ്മയം।
ബഭഞ്ജ ബലവാന്രാജാ മന്യമാനോ വൃകോദരം॥ 11-11-17 (65120) 
നാഗായുതസമപ്രാണഃ സ രാജാ ഭീമമായസം।
ഭങ്ക്തത്വാ വിമഥിതോരസ്കഃ സുസ്രാവ രുധിരം മുഖാത്॥ 11-11-18 (65121) 
തതഃ പപാത മേദിന്യാം തഥൈവ രുധിരോക്ഷിതഃ।
പ്രപുഷ്പിതാഗ്രശിഖരഃ പാരിജാത ഇവ ദ്രുമഃ॥ 11-11-19 (65122) 
പ്രത്യഗൃഹ്ണാച്ച തം വിദ്വാൻസൂതോ ഗാവൽഗണിസ്തദാ।
മൈവമിത്യബ്രവീച്ചൈനം ശമയൻസാന്ത്വയന്നിവ॥ 11-11-20 (65123) 
ഹതോ ഭീമ ഇതി ജ്ഞാത്വാ ഗതമന്യുർമഹാമനാഃ।
ഹാഹാഭീമേതി ചുക്രോശ നൃപഃ ശോകസമന്വിതഃ॥ 11-11-21 (65124) 
തം വിദിത്വാ ഗതക്രോധം ഭീമസേനവധാർദിതം।
വാസുദേവോ വരഃ പുംസാമിദം വചനമബ്രവീത്॥ 11-11-22 (65125) 
മാ ശുചോ ധൃതരാഷ്ട്ര ത്വം നൈവ ഭീമസ്ത്വയാ ഹതഃ।
ആയസീ പ്രതിമാ ഹ്യേഷാ ത്വയാ നിഷ്പാതിതാ വിഭോ॥ 11-11-23 (65126) 
ത്വാം ക്രോധവശമാപന്നം വിദിത്വാ ഭരതർഷഭ।
മയാഽപകൃഷ്ടഃ കൌന്തേയോ മൃത്യോർദംഷ്ട്രാന്തരം ഗതഃ॥ 11-11-24 (65127) 
ന ഹി തേ രാജശാർദൂല ബലേ തുല്യോഽസ്തി കശ്ചന।
കഃ സഹേത മഹാബാഹോ ബാഹ്വോർവിഗ്രഹണം നരഃ॥ 11-11-25 (65128) 
യഥാന്തകമനുപ്രാപ്യ ജീവൻകശ്ചിന്ന മുച്യതേ।
ഏവം ബാഹ്വന്തരം പ്രാപ്യ തവ ജീവേന്ന കശ്ചന॥ 11-11-26 (65129) 
തസ്മാത്പുത്രേണ യാ തേഽസൌ പ്രതിമാ കാരിതാഽഽയസീ।
ഭീമസ്യ സേയം കൌരവ്യ തവൈവോപഹൃതാ മയാ॥ 11-11-27 (65130) 
പുത്രശോകാഭിസന്തപ്തം ധർമാദപകൃതം മനഃ।
തവ രാജേന്ദ്ര തേന ത്വം ഭീമസേനം ജിഘാംസസി॥ 11-11-28 (65131) 
ന ത്വേതത്തേ ക്ഷമം രാജൻഹന്യാസ്ത്വം യദ്വൃകോദരം।
ന ഹി പുത്രാ മഹാരാജ ജീവേയുസ്തേ കഥഞ്ചന॥ 11-11-29 (65132) 
തസ്മാദ്യത്കൃതമസ്മാഭിർമന്യമാനൈഃ ശമം പ്രതി।
അനുമന്യസ്വ തത്സർവം മാ ച ശോകേ മനഃ കൃഥാഃ॥ ॥ 11-11-30 (65133) 
 
ഇതി ശ്രീമൻമഹാഭാരതേ സ്ത്രീപർവണി ജലപ്രദാനികപർവണി ഏകാദശോഽധ്യായഃ॥ 11 ॥

Mahabharata - Strii Parva - Chapter Footnotes

11-11-5 സ ഗംഗാമന്വിതി ഝ.പാഠഃ॥ 11-11-6 പ്രിയാപ്രിയൈഃ പാണ്ഡവാനാം പ്രിയാഃ അഭിമന്യുപ്രഭൃതയഃ അപ്രിയാഃ ദുര്യോധനാദയഃ തൈർഹേതുഭിഃ ക്രോശന്തീഭിരിതി സംബന്ധഃ॥ 11-11-15 ആക്ഷിപ്യ നിവാര്യ। ആയസം ലോഹമയം॥ 11-11-21 സ തു കോപം സമുത്സൃജ്യേതി ഝ.പാഠഃ॥ 11-11-28 പുത്രേതി ധർമാദപകൃതമാലിംഗനച്ഛലേന ഭീമവധഃ കർതവ്യ ഇത്യാശയാ॥ 11-11-11 ഏകാദശോഽധ്യായഃ॥





സ്ത്രീപർവ - അധ്യായ 012

॥ ശ്രീഃ ॥

11.12. അധ്യായഃ 012 

Mahabharata - Strii Parva - Chapter Topics

കൃഷ്ണവാക്യാദ്രതമന്യുനാ ധൃതരാഷ്ട്രേണ ഭീമാദീനാമാലിംഗനം॥ 1 ॥

Mahabharata - Strii Parva - Chapter Text

11-12-0 (65134) 
വൈശംപായന ഉവാച। 11-12-0x (5340) 
തത ഏനമുപാതിഷ്ഠഞ്ശൌചാർഥം പരിചാരകാഃ।
കൃതശൌചം പുനശ്ചൈനം ഓവാച മധുസൂദനഃ॥ 11-12-1 (65135) 
രാജന്നധീതാ വേദാസ്തേ ശാസ്ത്രാണി വിവിധാനി ച।
ശ്രുതാനി ച പുരാണാനി രാജധർമാശ്ച കേവലാഃ॥ 11-12-2 (65136) 
ഏവം വിദ്വാൻമഹാപ്രാജ്ഞഃ സമർഥഃ സൻബലാബലേ।
ആത്മാപരാധാത്കസ്മാത്ത്വം കുരുഷേ കോപമീദൃശം॥ 11-12-3 (65137) 
ഉക്തവാംസ്ത്വാം തദൈവാഹം ഭീഷ്മദ്രോണൌ ച ഭാരത।
വിദുരഃ സഞ്ജയശ്ചൈവ വാക്യം രാജന്ന തത്കൃഥാഃ॥ 11-12-4 (65138) 
സ വാര്യമാണോ നാസ്മാകമകാർഷീർവചനം തദാ।
പാണ്ഡവാനധികാഞ്ചാനൻബലേ ശൌര്യേ ച കൌരവ॥ 11-12-5 (65139) 
രാജാ ഹി യഃ സ്ഥിരപ്രജ്ഞഃ സ്വയം ദോഷാനവേക്ഷതേ।
ദേശകാലവിഭാഗം ച പരം ശ്രയേഃ സ വിന്ദതി॥ 11-12-6 (65140) 
ഉച്യമാനസ്തു യഃ ശ്രേയോ ഗൃഹ്ണീതേ നോ ഹിതാഹിതേ।
ആപദഃ സമനുപ്രാപ്യ സോഽഭ്യേതി വിലയം കില॥ 11-12-7 (65141) 
തതോഽന്യവൃത്തമാത്മാനം സമവേക്ഷസ്വ ഭാരത।
രാജംസ്ത്വം ഹ്യവിധേയാത്മാ ദുര്യോധനവശേ സ്ഥിതഃ॥ 11-12-8 (65142) 
ആത്മാപരാധാദാപന്നസ്തത്കിം ഭീമം ജിഘാംസസി।
തസ്മാത്സംയച്ഛ കോപം ത്വം സ്വമനുസ്മൃത്യ ദുഷ്കൃതം॥ 11-12-9 (65143) 
യസ്തു താം സ്പർധയാ ക്ഷുദ്രഃ പാഞ്ചാലീമാനയത്സമാം।
സ ഹതോ ഭീമസേനേന വൈരം പ്രതിജിഹീർഷതാ॥ 11-12-10 (65144) 
ആത്മനോഽതിക്രമം പശ്യ പുന്ത്രസ്യ ച ദുരാത്മനഃ।
യദനാഗസി പാണ്ഡൂനാം പരിത്യാഗസ്ത്വയാ കൃതഃ॥ 11-12-11 (65145) 
വൈശംപായന ഉവാച। 11-12-12x (5341) 
ഏവമുക്തഃ സ കൃഷ്ണേന സർവം സത്യം ജനാധിപ।
ഉവാച ദേവകീപുത്രം ധൃതരാഷ്ട്രോ മഹീപതിഃ॥ 11-12-12 (65146) 
ഏവമേതൻമഹാബാഹോ യഥാ വദസി മാധവ।
പുത്രസ്നേഹസ്തു ബലവാന്ധർമാൻമാം സമചാലയത്॥ 11-12-13 (65147) 
ദിഷ്ട്യാ തു പുരുഷവ്യാഘ്രോ ബലവാൻസത്യക്ത്രിമഃ।
ത്വദ്ഗുപ്തോ നാഗമത്കൃഷ്ണ ഭീമോ ബാഹ്വന്തരം മമ॥ 11-12-14 (65148) 
ഇദാനീം ത്വഹമവ്യഗ്രോ ഗതമന്യുർഗതജ്വരഃ।
മധ്യമം പാണ്ഡവം വീരം സ്പഷ്ടുമിച്ഛാമി മാധവ॥ 11-12-15 (65149) 
ഹതേഷു പാരഥിവേന്ദ്രേഷു പുത്രേഷു നിഹതേഷു ച।
പാണ്ഡുപുത്രേഷു മേ ധർമഃ പ്രീതിശ്ചാപ്യവതിഷ്ഠതേ॥ 11-12-16 (65150) 
തതഃ സ ഭീമം ച ധനഞ്ജയം ച
മാദ്യാശ്ച പുത്രൌ പുരുഷപ്രവീരൌ। 
പസ്പർശ ഗാത്രൈഃ പ്രരുദൻസുഗാത്രാ--
നാശ്വാസ്യ കല്യാണമുവാച ചൈനാൻ॥ ॥  11-12-17 (65151) 
 
ഇതി ശ്രീമൻമഹാഭാരതേ സ്ത്രീപർവണി ജലപ്രദാനികപർവണി ദ്വാദശോഽധ്യായഃ॥ 12 ॥

Mahabharata - Strii Parva - Chapter Footnotes

11-12-4 ന തത്കൃഥാഃ തതന്ന കൃതവാനരീ। അഡഭാവ ആർഷഃ॥ 11-12-7 ശ്രേയോ ഹിതാഹിതേ ഉച്യമാനോ ന ഗൃഹീത ഇത്യന്വയഃ॥ 11-12-10 വൈരം പ്രതിചികീർഷതേതി ക.പാഠഃ॥ 11-12-11 അനാഗസി അപരാധാഭാവേ। പരിത്യാഗോ രാജ്യാപ്രദാനേന തിരസ്കാരഃ॥ 11-12-12 ദ്വാദശോഽധ്യായഃ॥





സ്ത്രീപർവ - അധ്യായ 013

॥ ശ്രീഃ ॥

11.13. അധ്യായഃ 013 

Mahabharata - Strii Parva - Chapter Topics

കൃഷ്ണയുധിഷ്ഠിരാദിഭിർഗാന്ധാരീസമീപഗമനം॥ 1 ॥ ഗാന്ധാരീം യുധിഷ്ഠിരംശപ്തുകാമാം വിജ്ഞായ പൂർവമേവാഗതേന വ്യാസേന ഗാന്ധാര്യാഃ കോപാപനോദനം॥ 2 ॥

Mahabharata - Strii Parva - Chapter Text

11-13-0 (65152) 
വൈശംപായന ഉവാച। 11-13-0x (5342) 
ധൃതരാഷ്ട്രാഭ്യനുജ്ഞാതാസ്തതസ്തേ കുരുപുംഗവാഃ।
അഭ്യയുർഭ്രാതരഃ സർവേ ഗാന്ധാരീം സഹകേശവാഃ॥ 11-13-1 (65153) 
തതോ ജ്ഞാത്വാ ഹതാമിത്രം ധർമരാജം യുധിഷ്ഠിരം।
ഗാന്ധാരീ പുത്രശോകാർതാ ശപ്തുമൈച്ഛദനിന്ദിതാ॥ 11-13-2 (65154) 
തസ്യാഃ പാപമഭിപ്രായം വിദിത്വാ പാണ്ഡവാൻപ്രതി।
ഋഷിർഗന്ധവതീപുത്രഃ പ്രാഗേവ സമബുധ്യത॥ 11-13-3 (65155) 
സ ഗംഗായാമുപസ്പൃശ്യ ബ്രഹ്മർഷിഃ പ്രയതഃ ശുചിഃ।
തം ദേശമുപസംപേദേ പാരാശര്യോ മനോജവഃ॥ 11-13-4 (65156) 
ദിവ്യേന ചക്ഷുഷാ ജ്ഞാത്വാ മനസാഽനുദ്ധതേന ച।
സർവപ്രാണഭൃതാം ഭാവം സതതം സ തു ബൃധ്യതി॥ 11-13-5 (65157) 
സ സ്നുഷാമബ്രവീത്കാലേ കല്യാണാനി മഹാതപാഃ।
ശാപകാലമവാക്ഷിപ്യ ശമകാലമുദീരയൻ॥ 11-13-6 (65158) 
ന കോപഃ പാണ്ഡവേ കാര്യോ ഗാന്ധാരി ശമമാപ്നുഹി।
രജോ നിഗൃഹ്യതാം ചൈവ ശൃണു ചേദം വചോ മമ॥ 11-13-7 (65159) 
പുരോക്താ യുദ്ധകാലേ ത്വം പുത്രേണ ജയമിച്ഛതാ।
ജയമാശാസ്വ മേ മാതര്യുധ്യമാനസ്യ ശത്രുഭിഃ॥ 11-13-8 (65160) 
സാ തഥാ യാച്യമാനാ ത്വം യുദ്ധകാലേ ജയൈഷിണാ।
ഉക്തവത്യസി കല്യാണി യതോ ധർമസ്തതോ ജയഃ॥ 11-13-9 (65161) 
വാചാഽപ്യതീതേ മാ ക്രോധേ മനഃ കുരു യശസ്വിനി।
സ്മരാമി ഭാഷമാണാം ഹി ത്വാമഹം സത്യവാദിനീം॥ 11-13-10 (65162) 
വിഗ്രഹേ തുമുലേ രാജ്ഞാം ഗത്വാ പരമസംശയം।
ജിതം പാണ്ഡുസുതൈര്യുദ്ധേ നൂനം ധർമസ്തതോഽധികഃ॥ 11-13-11 (65163) 
ക്ഷമാശീലാ പുരാ ഭൂത്വാ സാഽദ്യ ന ക്ഷമസേ കഥം।
അധർമേ ജഹി ധർമജ്ഞേ യതോ ധർമസ്തതോ ജയഃ॥ 11-13-12 (65164) 
സാ ത്വം ധർമം പരിസ്മൃത്യ വാചം ചോക്താം മനസ്വിനീ।
കോപം സംയച്ഛ ഗാന്ധാരി പാണ്ഡവേഷു സുതേഷു തേ॥ 11-13-13 (65165) 
ഗാന്ധാര്യുവാച। 11-13-14x (5343) 
ഭഗവന്നാഭ്യസൂയാമി നൈതാനിച്ഛാമി നശ്യതഃ।
പുത്രശോകേന തു ബലാൻമനോ വിഹ്വലതീവ മേ॥ 11-13-14 (65166) 
യഥൈവ കുന്ത്യാ കൌന്തേയാ രക്ഷിതവ്യാസ്തഥാ മയാ।
തഥൈവ ധൃതരാഷ്ട്രേണ രക്ഷിതവ്യാ യഥാ ത്വയാ॥ 11-13-15 (65167) 
ദുഃശാസനാപരാധേന ശകുനേഃ സൌബലസ്യ ച।
കർണദുര്യോധനാഭ്യാം ച കൃതോഽയം കൃരുസങ്ക്ഷയഃ॥ 11-13-16 (65168) 
നാപരാധ്യതി ബീഭത്സുർന ച പാർഥോ വൃകോദരഃ।
നകുലഃ സദേവശ്ച നൈവ രാജാ യുധിഷ്ഠിരഃ॥ 11-13-17 (65169) 
യുധ്യമാനാ ഹി കൌരവ്യാഃ കൃതമാമാഃ പരസ്പരം।
നിഹതാഃ സഹിതാശ്ചാന്യൈസ്തത്ര നാസ്ത്യപ്രിയം മമ॥ 11-13-18 (65170) 
കിം തു കർമാകരോദ്ഭീമോ വാസുദേവസ്യ പശ്യതഃ।
ദുര്യോധനം സമാഹൂയ ഗദായുർദ്ധ മഹാമനാഃ॥ 11-13-19 (65171) 
ശിക്ഷയാഽഭ്യധികം ജ്ഞാത്വാ ചരന്തം ബഹുധാ രണേ।
അധോ നാഭ്യാഃ പ്രഹൃതവാംസ്തൻമേ കോപമവർധയത്॥ 11-13-20 (65172) 
കഥം നു ധർമം ധർമജ്ഞാഃ സമുദ്ദിഷ്ടം മഹാത്മഭിഃ।
ത്യജേയുരാഹവേ ശൂരാഃ പ്രാണഹേതോഃ കഥഞ്ചനഃ॥ ॥ 11-13-21 (65173) 
 
ഇതി ശ്രീമൻമഹാഭാരതേ സ്ത്രീപർവണി ജലപ്രദാനികപർവണി ത്രയോദശോഽധ്യായഃ॥ 13 ॥

Mahabharata - Strii Parva - Chapter Footnotes

11-13-10 ന ചാപ്യതീതാം ഗാന്ധാരി വാചം തേ വിതഥാമഹം। സ്മരാമിതോഷമാണായാസ്തഥാ പ്രണിഹിതാ ഹ്യസി ഇതി ഝ.പാഠേ അസ്യ ഏനം ദുര്യോധനം തോഷമാണായാ ആശീർവചനേന തോഷയന്ത്യാസ്തേ തവ താം താം വാചം വിതഥാം ന സ്മരാമീത്യന്വയഃ॥ 11-13-13 സാ ത്വം ധർമ പരിത്യജ്യ വാചാ ചോക്ത്വാ മനസ്വിനി। ഇചി ഛ.ട.പാഠഃ॥ 11-13-18 കൃതമാനാഃ കൃതാഹകാരാഃ॥ 11-13-13 ത്രയോദശോഽധ്യായഃ॥





സ്ത്രീപർവ - അധ്യായ 014

॥ ശ്രീഃ ॥

11.14. അധ്യായഃ 014 

Mahabharata - Strii Parva - Chapter Topics

ഭീമഗാന്ധാരീസംവാദഃ॥ 1 ॥

Mahabharata - Strii Parva - Chapter Text

11-14-0 (65174) 
വൈശംപായന ഉവാച। 11-14-0x (5344) 
തച്ഛ്രുത്വാ വചനം തസ്യാ ഭീമസേനോഽഥ ഭീതവത്।
ഗാന്ധാരീം പ്രത്യുവാചേദം വചഃ സാനുനയം തദാ॥ 11-14-1 (65175) 
അധർമോ യദി വാ ധർമസ്ത്രാസാത്തത്ര മയാ കൃതഃ।
ആത്മാനം ത്രാതുകാമേന തൻമേ ത്വം ക്ഷന്തുമർഹസി॥ 11-14-2 (65176) 
ന ഹി യുദ്ധേന പുത്രസ്തേ ധർമേണ സ മഹാബലഃ।
ദുഃശക്യഃ കേനചിദ്ധർതുമതോ വിഷമമാചരം॥ 11-14-3 (65177) 
അധർമേണ ജിതഃ പൂർവം തേന ചാപി യുധിഷ്ഠിരഃ।
നികൃതാശ്ച സദൈവ സ്മ തോ വിഷമമാചരം॥ 11-14-4 (65178) 
സൈന്യസ്യൈകോഽവശിഷ്ടോഽയം ഗദായുദ്ധേ ച വീര്യവാൻ।
ന ത്യക്ഷ്യതി ഹൃതം രാജ്യമിതി വൈ തത്കൃതം മയാ॥ 11-14-5 (65179) 
ഏകപത്നീം ച പാശ്ചാലീമേകവസ്ത്രാം രജസ്വലാം।
ഭവത്യാ വിദിതം സർവമുക്തവാന്യത്സുതസ്തവ॥ 11-14-6 (65180) 
സുയോധനം ത്വസംഹൃത്യ ന ശക്യാ ഭൂഃ സസാഗരാ।
കേവലാ ഭോക്തുമസ്മാഭിരതശ്ചൈതത്കൃതം മയാ॥ 11-14-7 (65181) 
തച്ചാപ്യപ്രിയമസ്മാകം പുത്രസ്തേ സമുപാചരത്।
ദ്രൌപദ്യാ യത്സഭാമധ്യേ സവ്യമൂരുമദർശയത്॥ 11-14-8 (65182) 
തത്രൈവ വധ്യഃ സോഽസ്മാകം ദുരാചാരോഽപ്ബ തേ സുതഃ।
ധർമരാജാജ്ഞയാ ചൈവ സ്ഥിതാഃ സ്മ സമയേ പുരാ॥ 11-14-9 (65183) 
വൈരമുദ്ദീപിതം രാജ്ഞി പുത്രേണ തവ യൻമഹത്।
ക്ലേശിതാശ്ച വനേ നിത്യം തത ഏതത്കൃതം മയാ॥ 11-14-10 (65184) 
വൈരസ്യാസ്യ ഗതാഃ പാരം ഹത്വാ ദുര്യോധനം രണേ।
രാജ്യം യുധിഷ്ഠിരേ പ്രാപ്തേ വയം ച ഗതമന്യവഃ॥ 11-14-11 (65185) 
ഗാന്ധാര്യുവാച। 11-14-12x (5345) 
ന തസ്യൈവം വധസ്താത യം പ്രശംസസി മേ സുതം।
കൃതവാംശ്ചാപി തത്സർവം യദിദം ഭാഷസേ മയി॥ 11-14-12 (65186) 
ഹതാശ്വേ നകുലേ യത്തു വൃഷസേനേന ഭാരത।
അപിബഃ ശോണിതം സംഖ്യേ ദുഃശാസനശരീരജം॥ 11-14-13 (65187) 
സദ്ഭിർവിഗർഹിതം ഘോരമനാര്യജനസേവിതം।
ക്രൂരം കർമാകൃഥാസ്തസ്മാത്തദയുക്തം വൃകോദര॥ 11-14-14 (65188) 
ഭീമ ഉവാച। 11-14-15x (5346) 
ഹതാശ്വം നകുലം ദൃഷ്ട്വാ വൃഷസേനേന സംയുഗേ।
ശത്രൂണാം തു പ്രഹൃഷ്ടാനാം ത്രാസഃ സഞ്ജനിതോ മയാ॥ 11-14-15 (65189) 
`സ പ്രതിജ്ഞാമകരവം പിബാംയസൃഗരേരിതി'।
രുധിരം നാതിചക്രാമ ദന്തോഷ്ഠാദംബ മാ ശുചഃ॥ 11-14-16 (65190) 
[അന്യസ്യാപി ന പാതവ്യം രുധിരം കിംപുനഃ സ്വകം।
യഥൈവാത്മാ തഥാ ഭ്രാതാ വിശേഷോ നാസ്തി കശ്ചന॥ 11-14-17 (65191) 
വൈവസ്തിതോ ഹി തദ്വേദ യഥാവത്കുലനന്ദിനി।
മാ കൃഥാ ഹൃദി തൻമാതർന തത്പീതം മയാഽനധേ॥ 11-14-18 (65192) 
കേശപക്ഷപരാമർശേ ദ്രൌപദ്യാ ദ്യൂതകാരിതേ।
ക്രോധാദ്യദബ്രവം ചാഹം തച്ച മേ ഹൃദി വർതതേ॥ 11-14-19 (65193) 
ക്ഷത്രധർമാച്ച്യുതോ രാജ്ഞി ഭവേയം ശാശ്വതീഃ സമാഃ।
പ്രതിജ്ഞാം താമനിസ്തീര്യ തതസ്തത്കൃതവാനഹം॥ 11-14-20 (65194) 
അനിഗൃഹ്യ പുരാ പുത്രാനസ്മസ്വനപകാരിഷു।
ന മമാർഹസി കല്യാണി ദോഷേണ പരിശങ്കിതും॥ 11-14-21 (65195) 
ഗാന്ധാര്യുവാച। 11-14-22x (5347) 
വൃദ്ധസ്യാസ്യ ശതം പുത്രാന്നിഘ്നംസ്ത്വമപരാജിതഃ।
കസ്മാനാശേഷയഃ കഞ്ചിദ്യേനാൽപമപരാധിതം॥ 11-14-22 (65196) 
സന്താനമാവയോസ്താത വൃദ്ധയോർഹൃതരാജ്യയോഃ।
നാശേഷയഃ കഥം യഷ്ടിമേകാം വൃദ്ധയുഗസ്യ വൈ॥ 11-14-23 (65197) 
ശേഷേ ഹ്യവസ്ഥിതേ താത പുത്രാണാമൽപകേഽപി ച।
മന്ദദുഃഖം ഭവേദദ്യ യദി ത്വം ധർമമാചരേഃ॥ ॥ 11-14-24 (65198) 
 
ഇതി ശ്രീമൻമഹാഭാരതേ സ്ത്രീപർവണി ജലപ്രദാനികപർവണി ചതുർദശോഽധ്യായഃ॥ 14 ॥

Mahabharata - Strii Parva - Chapter Footnotes

11-14-6 ഉക്തവാൻ നഹി തേ പതയഃ സന്തീത്യാദി। രാജപുത്രീം ച പാഞ്ചലീമിതി ഝ.പാഠഃ॥ 11-14-14 ചതുർദശോഽധ്യായഃ॥





സ്ത്രീപർവ - അധ്യായ 015

॥ ശ്രീഃ ॥

11.15. അധ്യായഃ 015 

Mahabharata - Strii Parva - Chapter Topics

യുധിഷ്ഠിരാദിഭിർഗാന്ധാരീകുന്ത്യോരഭിവാദനം॥ 1 ॥ സകുന്ത്യാ ഗാന്ധാര്യാ ദ്രൌപദീസമാശ്വാസനം॥ 2 ॥

Mahabharata - Strii Parva - Chapter Text

11-15-0 (65199) 
വൈശംപായന ഉവാച। 11-15-0x (5348) 
തമേവമുക്ത്വാ ഗാന്ധാരീ യുധിഷ്ഠിരമപൃച്ഛത।
ക്വ സ രാജേതി സക്രോധാ പുത്രപൌത്രവധാർദിതാ॥ 11-15-1 (65200) 
താമഭ്യഗച്ഛത്കൌന്തേയോ വേപമാനഃ കൃതാഞ്ജലിഃ।
യുധിഷ്ഠിരസ്തു ഗാന്ധാരീം മധുരം വാക്യമബ്രവീത്॥ 11-15-2 (65201) 
പുത്രഹന്താ നൃശംസോഽഹം തവ ദേവി യുധിഷ്ഠിരഃ।
ശാപാർഹഃ പൃഥിവീനാശേ ഹേതുഭൂതഃ ശപസ്വ മാം॥ 11-15-3 (65202) 
നഹി മേ ജീവിതേനാർഥോ ന രാജ്യേന സുഖേന വാ।
താദൃശാൻസുഹൃദോ ഹത്വാ പ്രമൂഢസ്യ സുഹൃദ്ദ്രുഹഃ॥ 11-15-4 (65203) 
തമേവംവാദിനം ഭീതം സന്നികർഷാഗതം തദാ।
നോവാച കിഞ്ചിദ്ഗാന്ധാരീ നിഃശ്വാസപരമാ നൃപ॥ 11-15-5 (65204) 
തസ്മാവനതദേഹസ്യ പാദയോർനിപതിഷ്യതഃ।
യുധിഷ്ഠിരസ്യ നൃപതേർധർമജ്ഞാ ദീർഘദർശിനീ॥ 11-15-6 (65205) 
അംഗുല്യഗ്രാണി ദദൃശേ ദേവീ പട്ടാന്തരേണ സാ।
തതഃ സ കുനഖീഭൂതോ ദർശനീയനഖോ നൃപഃ॥ 11-15-7 (65206) 
തം ദൃഷ്ട്വാ ചാർജുനോഽഗച്ഛദ്വാസുദേവസ്യ പൃഷ്ഠതഃ॥  11-15-8 (65207) 
ഏവം സഞ്ചേഷ്ടമാനാംസ്താനിതശ്ചേതശ്ച ഭാരത।
ഗാന്ധാരീ വിഗതക്രോധാ സാന്ത്വയാമാസ മാതൃവത്॥ 11-15-9 (65208) 
തേ പാണ്ഡവാ അനുജ്ഞാതാ മാതരം വീതമത്സരാഃ।
അഭ്യഗച്ഛന്ത സഹിതാഃ പൃഥാം പൃഥുവലക്ഷസഃ॥ 11-15-10 (65209) 
ചിരസ്യ ദൃഷ്ട്വാ പുത്രാൻസാ പുത്രാധിഭിരഭിപ്ലുതാ।
ബാഷ്പമാഹാരയദ്ദേവീ വസ്ത്രേണാവൃത്യ വൈ മുഖം॥ 11-15-11 (65210) 
തതോ ബാഷ്പം സമുത്സൃജ്യ സഹ പുത്രൈസ്തദാ പൃഥാ।
അപശ്യദേനാഞ്ശസ്ത്രൌഘൈർബഹുധാ പരിവിക്ഷതാൻ॥ 11-15-12 (65211) 
സാ താനേകൈകശഃ പുത്രാൻസംസ്പൃശന്തീ പുനഃപുനഃ।
അന്വശോചത ദുഃഖാർതാ ദ്രൌപദീം നിഹതാത്മജാം। 
രുദന്തീമഥ പാഞ്ചാലീം ദദർശ പതിതാം ഭുവി॥  11-15-13 (65212) 
ദ്രൌപദ്യുവാച। 11-15-14x (5349) 
ആര്യേ പൌത്രാസ്തു തേ സർവേ സൌഭദ്രസഹിതാ ഗതാഃ।
ന ത്വാം തേഽദ്യാഭിഗച്ഛന്തി ചിരം ദൃഷ്ട്വാ അനിന്ദിതേ। 
കിന്നു രാജ്യേന മേ കാര്യം വിഹീനായാഃ സുതൈർവരൈഃ॥  11-15-14 (65213) 
താം സമാശ്വാസയാമാസ പൃഥാ പൃഥലലോചനാ।
ഉത്ഥാപ്യാങ്കേന സുദതീം രുദതീം ശോകകർശിതാം॥ 11-15-15 (65214) 
തയൈവ സഹിതാ ചാപി പുത്രൈരനുഗതാ പൃഥാ।
അഭ്യഗച്ഛത ഗാന്ധാരീമാർതാമാർതതരാ സ്വയം॥ 11-15-16 (65215) 
വൈശംപായന ഉവാച। 11-15-17x (5350) 
താമുവാചാഥ ഗാന്ധാരീ സഹ കുന്ത്യാ യശസ്വിനീം।
മൈവം പുത്രീതി ശോകാർതാ പശ്യ മാമപി ദുഃഖിതാം॥ 11-15-17 (65216) 
മന്യേ ലോകവിനാശോഽയം കാലപര്യായനോദിതഃ।
അവശ്യഭാവീ സംപ്രാപ്തഃ സ്വഭാവാദ്രോമഹർഷണഃ॥ 11-15-18 (65217) 
ഇദം തത്സമനുപ്രാപ്തം വിദുരസ്യ വചോ മഹത്।
അസിദ്ധാനുനയേ കൃഷ്ണേ യദുവാച മഹാമതിഃ॥ 11-15-19 (65218) 
തസ്മിന്നപരിഹാര്യേഽർഥേ വ്യതീതേ ച വിശേഷതഃ।
മാ ശുചോ ന ഹി ശോച്യാസ്തേ സംഗ്രാമേ നിധനം ഗതാഃ॥ 11-15-20 (65219) 
യഥൈവാഹം തഥൈവ ത്വം കോ വാമാശ്വാസയിഷ്യതി।
മമൈവ ഹ്യപരാധേന കുലമഗ്ര്യം വിനാശിതം॥ ॥ 11-15-21 (65220) 
 
ഇതി ശ്രീമൻമഹാഭാരതേ സ്ത്രീപർവണി ജലപ്രദാനികപർവണി പഞ്ചദശോഽധ്യായഃ॥ 15 ॥

Mahabharata - Strii Parva - Chapter Footnotes

11-15-7 കുനഖീഭൂതോ ഹസ്തദേശ ഇതി ശേഷഃ॥ 11-15-14 ആര്യേ പൌത്രാ ഹതാഃ സർവേ ഇതി ക.ഛ.പാഠഃ॥ 11-15-21 വാം ആവാം॥ 11-15-15 പഞ്ചദശോഽധ്യായഃ॥





സ്ത്രീപർവ - അധ്യായ 016

॥ ശ്രീഃ ॥

11.16. അധ്യായഃ 016 

Mahabharata - Strii Parva - Chapter Topics

ഗാന്ധാര്യാ വ്യാസപ്രസാദലബ്ധദിവ്യചക്ഷുഷാ രണാങ്കണദർശംനം॥ 1 ॥ ധൃതരാഷ്ട്രയുധിഷ്ഠിരാദീനാം സ്ത്രീഭിഃ സഹ രണഭൂമിപ്രവേശഃ॥ 2 ॥ സ്ത്രീണാം വിലാപഃ॥ 3 ॥ ഗാന്ധാര്യാ കൃഷ്ണായ വിലപത്സ്നുഷാദിപ്രദർശനം॥ 4 ॥

Mahabharata - Strii Parva - Chapter Text

11-16-0 (65221) 
വൈശംപായന ഉവാച। 11-16-0x (5351) 
ഏവമുക്ത്വാ തു ഗാന്ധാരീ കുരൂണാമവകർതനം।
അപശ്യത്തത്ര തിഷ്ഠന്തീ സർവം തത്ര യഥാസ്ഥിതം॥ 11-16-1 (65222) 
പതിവ്രതാ മഹാഭാഗാ സമാനവ്രതചാരിണീ।
ഉഗ്രേണ തപസാ യുക്താ സതതം സത്യവാദിനീ॥ 11-16-2 (65223) 
വരദാനേന കൃഷ്ണസ്യ മഹർഷേഃ പുണ്യകർമണഃ।
ദിവ്യജ്ഞാനബലോപേതാ വിവിധം പര്യദേവയത്॥ 11-16-3 (65224) 
ദദർശ സാ ബുദ്ധിമതീ ദൂരാദപി യഥാഽന്തികേ।
രണാജിരം തദ്വീരാണാമദ്ഭുതം രോമഹർഷണം॥ 11-16-4 (65225) 
അസ്ഥികേശവസാകീർണം ശോണിതൌഘപരിപ്ലുതം।
ശരീരൈർബഹുസാഹസ്രൈർവിനികീർണം സമന്തതഃ॥ 11-16-5 (65226) 
ഗജാശ്വരഥയോധാനാമാവൃതം രുധിരാവിലൈഃ।
ശരീരൈരശിരസ്കൈശ്ച വിദേഹൈശ്ച ശിരോഗണൈഃ॥ 11-16-6 (65227) 
ഗജാശ്വനരവീരാണാം നിഃസത്വൈരഭിസംവൃതം।
സൃഗാലവലഗോമായുകങ്കകാകനിഷേവിതം॥ 11-16-7 (65228) 
രക്ഷസാം പുരുഷാദാനാ മോദനം കുരരാകുലം।
അശിവാഭിഃ ശിവാഭിശ്ച നാദിതം ഗൃധ്രസേവിതം॥ 11-16-8 (65229) 
തതോ വ്യാസാഭ്യനുജ്ഞാതോ ധൃതരാഷ്ട്രോ മഹീപതിഃ।
പാണ്ഡുപുത്രാശ്ച തേ സർവേ യുധിഷ്ഠിരപുരോഗമാഃ॥ 11-16-9 (65230) 
വാസുദേവം പുരസ്കൃത്യ ഹതബന്ധും ച പാർഥിവം।
കുരുസ്ത്രിയഃ സമാദായ ജഗ്മുരായോധനം പ്രതി॥ 11-16-10 (65231) 
സമാസാദ്യ കുരുക്ഷേത്രം താഃ സ്ത്രിയോ നിഹതേശ്വരാഃ।
അപശ്യന്ത ഹതാംസ്തത്ര പുത്രാൻഭ്രാതൄൻപിതൄൻപതീൻ॥ 11-16-11 (65232) 
ക്രവ്യാദൈർഭക്ഷ്യമാണാംശ്ച ഗോമായുവലവായസൈഃ।
ഭൂതൈഃ പിശാചൈ രക്ഷോഭിർവിവിധൈശ്ച നിശാചരൈഃ॥ 11-16-12 (65233) 
രുദ്രാക്രീഡനിഭം ദൃഷ്ട്വാ തദാ വിശസനം സ്ത്രിയഃ।
കുരര്യ ഇവ ശോകാർതാ വിക്രോശന്ത്യോ നിപേതിരേ॥ 11-16-13 (65234) 
അദൃഷ്ടപൂർവം പശന്ത്യോ ദുഃഖാർതാ ഭരതസ്ത്രിയഃ।
ശരീരേഷു സ്ഖലന്ത്യശ്ച ന്യപതംശ്ച പരാസുവത്॥ 11-16-14 (65235) 
ശ്രാന്താനാം ചാപ്യനാഥാനാം ക്രന്ദന്തീനാം ഭൃശം തദാ।
പാഞ്ചാലകുരുയോഷാണാം കൃപണം തദഭൂൻമഹത്॥ 11-16-15 (65236) 
ദുഃഖോപഹതചിത്താഭിഃ സമന്താദനുനാദിതം।
ദൃഷ്ട്വാഽഽയോധനമത്യുഗ്രം ധർമജ്ഞാ സുബലാത്മജാ॥ 11-16-16 (65237) 
തതഃ സാ പുണ്ഡരീകാക്ഷമാമന്ത്ര്യ പുരുഷോത്തമം।
കുരൂണാം വൈശമം ദൃഷ്ട്വാ ഇദം വചനമബ്രവീത്॥ 11-16-17 (65238) 
പശ്യൈതാഃ പുണ്ഡരീകാക്ഷ സ്നുഷാ മേ നിഹതേശ്വരാഃ।
പ്രകീർണകേശാഃ ക്രോശന്തീഃ കുരരീരിവ മാധവ॥ 11-16-18 (65239) 
അമൂസ്ത്വഭിസമാഗംയ സ്മരന്ത്യോ ഭരതർഷഭാൻ।
പൃഥഗേവാനുപദ്യന്തേ പുത്രാൻഭ്രാതൄൻപിതൄൻപതീൻ॥ 11-16-19 (65240) 
വീരസൂഭിർമഹാബാഹോ ഹതപുത്രാഭിരാവൃതം।
ക്വചിച്ച വീരപത്നീഭിർഹതവീരാഭിരാവൃതം॥ 11-16-20 (65241) 
ശോഭിതം പുരുഷവ്യാഘ്രൈഃ കർണഭീഷ്മാഭിമന്യുഭിഃ।
ദ്രോണദ്രുപദശല്യൈശ്ച ജ്വലദ്ഭിരിവ പാവകൈഃ॥ 11-16-21 (65242) 
കാഞ്ചനൈഃ കവചൈർനിഷ്കൈർമണിഭിശ്ച മഹാധനൈഃ।
അദ്ഭുതൈർഹസ്തകേയൂരൈഃ സ്രഗ്ഭിശ്ച സമലങ്കൃതം॥ 11-16-22 (65243) 
വീരബാഹുവിസൃഷ്ടാഭിഃ ശക്തിഭിഃ പരിഘൈരപി।
ഖംഗൈശ്ച വിവിധൈസ്തീക്ഷ്ണൈഃ സശരൈശ്ച ശരാസനൈഃ॥ 11-16-23 (65244) 
ക്രവ്യാദസംഘൈർമുദിതൈസ്തിഷ്ഠദ്ഭിഃ സഹിതൈഃ ക്വചിത്।
ക്വചിദാക്രീഡമാനൈശ്ച ശയാനൈശ്ചാപരൈഃ ക്വചിത്॥ 11-16-24 (65245) 
ഏതദേവംവിധം വീര സംപശ്യായോധനം വിഭോ।
`ത്വയാ തു ശ്രാവിതം കർമ പുഷ്കരാക്ഷ മഹാദ്യുതേ'। 
പശ്യമാനാ ഹി ദഹ്യാമി ശോകേനാഹം ജനാർദന॥  11-16-25 (65246) 
പാഞ്ചാലാനാം കുരൂണാം ച വിനാശം മധുസൂദന।
പഞ്ചാനാമപി ഭൂതാനാമഹം വധമചിന്തയം॥ 11-16-26 (65247) 
താൻസുപർണാശ്ച ഗൃധ്രാശ്ച കർഷയന്ത്യസൃഗുക്ഷിതാൻ।
വിഗൃഹ്യ ചരണൈർഗൃധ്രാ ഭക്ഷയന്തി സഹസ്രശഃ॥ 11-16-27 (65248) 
ജയദ്രഥസ്യ കർണസ്യ തഥൈവ ദ്രോമഭീഷ്മയോഃ।
അഭിമന്യോർവിനാശം ച കശ്ചിന്തയിതുമർഹതി॥ 11-16-28 (65249) 
അവധ്യകൽപാന്നിഹതാൻഗതസത്വാനചേതസഃ।
ഗൃധ്രകങ്കവലശ്യേനശ്വസൃഗാലസമാവൃതാൻ॥ 11-16-29 (65250) 
അമർഷവശമാപന്നാന്ദുര്യോധനവശേ സ്ഥിതാൻ।
പശ്യേമാൻപുരുഷവ്യാഘ്രാൻസംശാന്താൻപാവകാനിവ ॥ 11-16-30 (65251) 
ശയനാന്യുചിതാഃ സർവേ മൃദൂനി വിമലാനി ച।
വിപന്നാസ്തേഽദ്യ വസുധാം വിവൃതാമധിശേരതേ॥ 11-16-31 (65252) 
ബന്ദിഭിഃ സതതം കാലേ സ്തുവദ്ഭിരഭിനന്ദിതാഃ।
ശിവാനാമശിവാ ഘോരാഃ ശൃണ്വന്തി വിവിധാ ഗിരഃ॥ 11-16-32 (65253) 
യേ പുരാ ശേരതേ വീരാഃ ശയനേഷു യശസ്വിനഃ।
ചന്ദനാഗുരുദിഗ്ധാംഗാസ്തേഽദ്യ പാംസുഷു ശേരതേ॥ 11-16-33 (65254) 
തേഷാമാഭരണാന്യേതേ ഗൃഘ്രഗോമായുവായസാഃ।
ആക്ഷിപന്തി ശിവാ ഘോരാ വിനദന്ത്യഃ പുനഃ പുനഃ॥ 11-16-34 (65255) 
ബാണാന്വനിനിശിതാൻപീതാന്നിസ്ത്രിംശാന്വിമലാ ഗദാഃ।
യുദ്ധാഭിമാനിനഃ സർവേ ജീവന്ത ഇവ ബിഭ്രതി॥ 11-16-35 (65256) 
സുരൂപവർണാ ബഹവഃ ക്രവ്യാദൈരവഘട്ടിതാഃ।
ഋഷഭപ്രതിരൂപാക്ഷാഃ ശേരതേ ച സഹസ്രശഃ॥ 11-16-36 (65257) 
അപരേ പുനരാലിംഗ്യ ഗദാഃ പരിഘബാഹവഃ।
ശേരതേഽഭിമുഖാഃ ശൂരാ ദയിതാ ഇവ യോഷിതഃ॥ 11-16-37 (65258) 
ബിഭ്രതഃ കവചാന്യന്യേ വിമലാന്യായുധാനി ച।
ന ധർഷയന്തി ക്രവ്യാദാ ജീവന്തീതി ജനാർദന॥ 11-16-38 (65259) 
ക്രവ്യാദൈഃ കൃഷ്യമാണാനാമപരേഷാം മഹാത്മനാം।
ശാതകൌംഭ്യഃ സ്രജശ്ചിത്രാ വിപ്രകീർണാഃ സമന്തതഃ॥ 11-16-39 (65260) 
ഏതേ ഗോമായവോ ഭീമാ നിഹതാനാം യശസ്വിനാം।
കണ്ഠാന്തരഗതാൻഹാരാനാക്ഷിപന്തി സഹസ്രശഃ॥ 11-16-40 (65261) 
സർവേഷ്വപരരാത്രേഷു യാനവന്ദന്ത ബന്ദിനഃ।
സ്തുതിഭിശ്ച പരാർധ്യാഭിരുപചാരൈശ്ച ശിക്ഷിതാഃ॥ 11-16-41 (65262) 
താനദ്യ പരിദേവന്തി ദുഃഖാർതാ പരമാംഗനാഃ।
കൃപണാ വൃഷ്ണിശാർദൂല ദുഃഖശോകാർദിതാ ഭൃശം॥ 11-16-42 (65263) 
രക്തോത്പലവനാനീവ വിഭാന്തി രുചിരാണി ച।
മുഖാനി പരമസ്ത്രീണാം പരിശുഷ്കാണി കേശവ॥ 11-16-43 (65264) 
രുദിത്വാ വിരതാ ഹ്യേതാ ധ്യായന്ത്യഃ സപരിക്ലമാഃ।
കുരുസ്ത്രിയോഽഭിഗച്ഛന്തി തേന തേനൈവ ദുഃഖിതാഃ॥ 11-16-44 (65265) 
ഏതാന്യാദിത്യവർണാനി തപമീയനിഭാനി ച।
പശ്യ രോദനതാംരാണി വക്ത്രാണി കുരുയോഷിതാം॥ 11-16-45 (65266) 
ശ്യാമാനാം വരവർണാനാം ഗൌരീണാമേകവാസസാം।
ദുര്യോധനവരസ്ത്രീണാം പശ്യ വൃന്ദാനി കേശവ॥ 11-16-46 (65267) 
ആസാമപരിപൂർണാർഥം നിശംയ പരിദേവിതം।
ഇതരേരസങ്ക്രന്ദാന്ന വിജാനന്തി യോഷിതഃ॥ 11-16-47 (65268) 
ഏതാ ദീർഘമിവോച്ഛ്വസ്യ വിക്രുശ്യ ച വിലപ്യ ച।
വിസ്പന്ദമാനാ ദുഃഖേന വീരാ ജഹതി ജീവിതം॥ 11-16-48 (65269) 
ബഹ്വ്യോ ദൃഷ്ട്വ ശരീരാണി ക്രോശന്തി വിലപന്തി ച।
പാണിഭിശ്ചാപരാ ഘ്നന്തി ശിരാംസി മൃദുപാണയഃ॥ 11-16-49 (65270) 
ശിരോഭിഃ പതിതൈർഹസ്തൈഃ സർവാംഗൈഃ ഖണ്ഡശഃ കൃതൈഃ।
ഇതരേതസംപൃക്തൈരാകീർണാ ഭാതി മേദിനീ॥ 11-16-50 (65271) 
വിശിരസ്കാനഥോ കായാന്ദൃഷ്ട്വാ ഹ്യേതാനനിന്ദിതാൻ।
മുഹ്യന്ത്യനുചിതാ നാര്യോ വിദേഹാനി ശിരാംസി ച॥ 11-16-51 (65272) 
ശിരഃ കായേന സന്ധായ പ്രേക്ഷമാണാ വിചേതസഃ।
അപശ്യന്ത്യോഽപരം തത്ര നേദമസ്യേഽതി ദുഃഖിതാഃ॥ 11-16-52 (65273) 
ബാഹൂരുചരണാനന്യാന്വിശിഖോൻമഥിതാൻപൃഥക്।
സന്ദധത്യോഽസുഖാവിഷ്ടാ മൂർഛന്ത്യേതാഃ പുനഃപുനഃ॥ 11-16-53 (65274) 
ഉത്കൃത്തശിരസശ്ചാന്യാന്വിജഗ്ധാൻമൃഗപക്ഷിഭിഃ।
ദൃഷ്ട്വാ കാശ്ചിന്ന ജാനന്തി ഭർതൄൻഭരതയോഷിതഃ॥ 11-16-54 (65275) 
പാണിഭിശ്ചാപരാ ഘ്നന്തി ശിരാംസി മധുസൂദന।
പ്രേക്ഷ്യ ഭ്രാതൄൻപിതൄൻപുത്രാൻപതീംശ്ച നിഹതാൻപരൈഃ॥ 11-16-55 (65276) 
ബാഹുഭിശ്ച സഖംഗൈശ്ച ശിരോഭിശ്ച സകുണ്ഡലൈഃ।
അഗംയകൽപാ പൃഥിവീ മാംസശോണിതകർദമാ। 
ബഭൂവ ഭരതശ്രേഷ്ഠ പ്രാണിഭിർഗതജീവിതൈഃ॥  11-16-56 (65277) 
ന ദുഃഖേഷൂചിതാഃ പൂർവം ദുഃഖം ഗാഹന്ത്യനിന്ദിതാഃ।
ഭ്രാതൃഭിഃ പതിഭിഃ പുത്രൈരുപാകീർണാം വസുന്ധരാം॥ 11-16-57 (65278) 
യൂഥാനീവ കിശോരീണാം സുകേശീനാം ജനാർദന।
സ്നുഷാണാം ധൃതരാഷ്ട്രസ്യ പശ്യ വൃന്ദാന്യനേകശഃ॥ 11-16-58 (65279) 
ഇതോ ദുഃഖതരം കിന്നു കേശവ പ്രതിഭാതി മേ।
യദിമാഃ കുർവതേ സർവാ രവമുച്ചാവചം സ്ത്രിയഃ॥ 11-16-59 (65280) 
നൂനമാചരിതം പാപം മയാ പൂർവേഷു ജൻമസു।
യാ പശ്യാമി ഹതാൻപുത്രാൻപൌത്രാൻഭ്രാതൃംശ്ച മാധവ॥ 11-16-60 (65281) 
ഏവമാർതാ വിലപതീ സമാഭാഷ്യ ജനാർദനം।
ഗാന്ധാരീ പുത്രശോകാർതാ ദ്വദർശ നിഹതം സുതം॥ ॥ 11-16-61 (65282) 
 
ഇതി ശ്രീമൻമഹാഭാരതേ സ്ത്രീപർവണി സ്ത്രീവിലാപപർവണി ഷോഡശോഽധ്യായഃ॥ 16 ॥

Mahabharata - Strii Parva - Chapter Footnotes

11-16-1 അവകർതനം യുദ്ധസ്ഥാനം। സർവം ദിവ്യേന ചക്ഷുഷേതി ഝ.പാഠഃ॥ 11-16-26 പഞ്ചാനാം ഭൂതാനാം പൃഥിവ്യാദീനാം। കുരുപാഞ്ചാലവധാത്കൃത്സ്നം പാഞ്ചഭൌതികം ജഗന്നഷ്ടമിതി ഭാവഃ॥ 11-16-31 xxxxxxര്യേതി ശേഷഃ॥ 11-16-48 ഏതാഃ ശോചന്തീരഭിലക്ഷ്യേതി ശേഷഃ॥ 11-16-54 വിജഗ്ധാൻഭക്ഷിതാൻ॥ 11-16-16 ഷോഡശോഽധ്യായഃ॥





സ്ത്രീപർവ - അധ്യായ 017

॥ ശ്രീഃ ॥

11.17. അധ്യായഃ 017 

Mahabharata - Strii Parva - Chapter Topics

ഗാന്ധാര്യാ ദുര്യോധനമാലിംഗ്യ പരിദേവനം॥ 1 ॥

Mahabharata - Strii Parva - Chapter Text

11-17-0 (65283) 
വൈശംപായന ഉവാച। 11-17-0x (5352) 
ദുര്യോധനം ഹതം ദൃഷ്ട്വാ ഗാന്ധാരീ ശോകകർശിതാ।
സഹസാ ന്യപതദ്ഭൂമൌ ഛിന്നേവ കദലീ വനേ॥ 11-17-1 (65284) 
സാ തു ലബ്ധ്വാ പുനഃ സഞ്ജ്ഞാം വിക്രുശ്യ ച വിലപ്യ ച।
ദുര്യോധനമഭിപ്രേക്ഷ്യ ശയാനം രുധിരോക്ഷിതം॥ 11-17-2 (65285) 
പരിഷ്വജ്യാഥ ഗാന്ധാരീ കൃപണം പര്യദേവയത്।
ഹാഹാപുത്രേതി ശോകാർതാ വിലലാപാകുലേന്ദ്രിയാ॥ 11-17-3 (65286) 
സുഗൂഢജത്രു വിപുലം ഹാരനിഷ്കവിഭൂഷിതം।
വാരിണാ നേത്രജേനോരഃ സിഞ്ചന്തീ ശോകതാപിതാ॥ 11-17-4 (65287) 
സമീപസ്ഥം ഹൃഷീകേശമിദ വചനമബ്രവീത്।
ഉപസ്ഥിതേഽസ്മിൻസംഗ്രാമേ ജ്ഞാതീനാം സങ്ക്ഷയേ വിഭോ॥ 11-17-5 (65288) 
മാമയം പ്രാഹ വാർഷ്ണേയ പ്രാഞ്ചലിർനൃപസത്തമഃ।
അസ്മിഞ്ജ്ഞാതിസമുദ്ധർഷേ ജയമംബാ ബ്രവീതു മേ॥ 11-17-6 (65289) 
ഇത്യുക്തേ ജാനതീ സർവമഹം സ്വവ്യസനാഗമം।
അബ്രുവം പുരുഷവ്യാഘ്ര യതോ ധർമസ്തതോ ജയഃ॥ 11-17-7 (65290) 
തഥാ തു യുവ്യമാനസ്ത്വം സംപ്രഗൃഹ്യ സുപുത്രക।
ധ്രുവം ശഖജിതാംʼല്ലോകാൻപ്രാപ്സ്യസ്യമരവത്പ്രഭോ॥ 11-17-8 (65291) 
ഇത്യേവxxx പൂർവം നൈവം ശോചാമി വൈ പ്രഭോ।
ധൃതരാഷ്ട്രം തു ശോചാമി കൃപണം ഹതബാന്ധവം॥ 11-17-9 (65292) 
അമർവണം യുധാം ശ്രേഷ്ഠം കൃതാസ്ത്രം യുദ്ധദുർമദം।
ശയാനം വീരശയനേ പശ്യ മാധവ മേ സുതം॥ 11-17-10 (65293) 
ബോഽയം മൂർധാവസിക്താനായേ യാതി പരന്തപഃ।
സോഽവം പാംസുഷു ശേതേഽദ്യ പഞ്ച കാലസ്യ പര്യയം॥ 11-17-11 (65294) 
ദുവം ദുര്യോധനോ വീരോ ഗതിം ന സുലഭാം ഗതഃ।
തഥാ ഹ്യഭിxxxx ശേതേ ശയനേ വീരസേവിതേ॥ 11-17-12 (65295) 
യം പുരാ പര്യുപാസീനാ സമയന്തി വരസ്ത്രിയഃ।
സം വീരശയനേ സുപ്തം രമയന്ത്യശിവാഃ ശിവാഃ॥ 11-17-13 (65296) 
യം പുരാ പര്യുപാസീനാ രമയന്തി മഹീക്ഷിതഃ।
മഹീതലസ്യം നിഹതം ഗൃധ്രാസ്തം പര്യുപാസതേ॥ 11-17-14 (65297) 
യം പുരാ വ്യജനൈരംയൈരുപവീജന്തി യോഷിതഃ।
തമദ്യ പക്ഷവ്യജനൈ രുപവീജന്തി പക്ഷിണഃ॥ 11-17-15 (65298) 
ഏഷ ശേതേ മഹാബാഹുർബലവാൻസത്യവിക്രമഃ।
സിംഹേനേവ ദ്വിപഃ സംഖ്യേ ഭീമസേനേന പാതിതഃ॥ 11-17-16 (65299) 
പശ്യ ദുര്യോധനം കൃഷ്ണ ശയാനം രുധിരോക്ഷിതം।
നിഹതം ഭീമസേനേന ഗദാം സംമൃജ്യ ഭാരത॥ 11-17-17 (65300) 
അക്ഷൌഹിണീർമഹാബാഹുർദശ ചൈകാം ച കേശവ।
ആനയദ്യഃ പുരാ സംഖ്യേ സോഽനയാന്നിധനം ഗതഃ॥ 11-17-18 (65301) 
ഏഷ ദുര്യോധനഃ ശേതേ മഹേഷ്വാസോ മഹാബലഃ।
ശാർദൂല ഇവ സിംഹേന ഭീമസേനേന പാതിതഃ॥ 11-17-19 (65302) 
വിദുരം ഹ്യവമത്യൈഷ പിതരം ചൈവ മന്ദഭാക്।
ബാലോ വൃദ്ധാവമാനേന മന്ദോ മൃത്യുവശം ഗതഃ॥ 11-17-20 (65303) 
നിഃസപത്നാ മഹീ യസ്യ ത്രയോദശസമാഃ സ്ഥിതാ।
സ ശേതേ നിഹതോ ഭൂമൌ പുത്രോ മേ പൃഥിവീപതിഃ॥ 11-17-21 (65304) 
അപശ്യം കൃഷ്ണ പൃഥിവീം ധാർതരാഷ്ട്രാനുശാസിതാം।
പൂർണാം ഹസ്തിഗവാശ്വൈശ്ച വാർഷ്ണേയ ന തു തച്ചിരം॥ 11-17-22 (65305) 
താമേവാദ്യ മഹാബാഹോ പശ്യാംയന്യാനുശാസിതാം।
ഹീനാം ഹസ്തിഗവാശ്വേന കിന്നു ജീവാമി മാധവ॥ 11-17-23 (65306) 
ഇദം കഷ്ടതരം പശ്യ പുത്രസ്യാപി വധാൻമമ।
യാ ഇമാഃ പര്യുപാസന്തേ ഹതാഞ്ശൂരാന്രണേ സ്ത്രിയഃ॥ 11-17-24 (65307) 
പ്രകീർണകേശാം സുശ്രോണീം ദുര്യോധനഭൂജാങ്കഗാം।
രുക്മവേദിനിഭാം പശ്യ കൃഷ്ണ ലക്ഷ്മണമാതരം॥ 11-17-25 (65308) 
നൂനമേഷാ പുരാ ബാലാ ജീവമാനേ മഹാഭുജേ।
ഭുജാവാശ്രിത്യ രമതേ സുഭുജസ്യ മനസ്വിനീ॥ 11-17-26 (65309) 
കഥം തു ശതധാ നേദം ഹൃദയം മമ ദീര്യതേ।
പശ്യന്ത്യാ നിഹതം പുത്രം പൌത്രേണ സഹിതം രണേ॥ 11-17-27 (65310) 
പുത്രം രുധിരസംസിക്തമുപജിഘ്രത്യനിന്ദിതാ।
ദുര്യോധനം തു വാമോരൂഃ പാണിനാ പരിമാർജതീ॥ 11-17-28 (65311) 
കിന്നു ശോചതി ഭർതാരം ഹതപുത്രം മനസ്വിനീ।
തഥാ ഹ്യവസ്ഥിതാ ഭാതി പുത്രം ചാപ്യഭിവീക്ഷ്യ സാ॥ 11-17-29 (65312) 
സ്വശിരഃ പഞ്ചശാഖാഭ്യാമഭിഹത്യായതേക്ഷണാ।
പതത്യുരസി വീരസ്യ കുരുരാജസ്യ മാധവ॥ 11-17-30 (65313) 
പുണ്ഡരീകനിഭാ ഭാതി പുണ്ഡരീകാന്തരപ്രഭാ।
മുഖം പ്രമൃജ്യ പുത്രസ്യ ഭർതുശ്ചൈവ തപസ്വിനീ॥ 11-17-31 (65314) 
യദി സത്യാഗമാഃ സന്തി യദി വൈ ശ്രുതയസ്തഥാ।
ധ്രുവം ലോകാനവാപ്തോഽയം നൃപോ ബാഹുബലാർജിതാൻ॥ ॥ 11-17-32 (65315) 
 
ഇതി ശ്രീമൻമഹാഭാരതേ സ്ത്രീപർവണി സ്ത്രീവിലാപപർവണി സപ്തദശോഽധ്യായഃ॥ 17 ॥

Mahabharata - Strii Parva - Chapter Footnotes

11-17-27 പുത്രേണ സഹിതം രണേ ഇതി ഝ.പാഠഃ॥ 11-17-30 പഞ്ചശാഖാഭ്യാം പഞ്ചാംഗുലിഭ്യാം പാണിഭ്യാം॥ 11-17-17 സപ്തദശോഽധ്യായഃ॥





സ്ത്രീപർവ - അധ്യായ 018

॥ ശ്രീഃ ॥

11.18. അധ്യായഃ 018 

Mahabharata - Strii Parva - Chapter Topics

കൃഷ്ണംപ്രതി ഗാന്ധാരീവചനം॥ 1 ॥

Mahabharata - Strii Parva - Chapter Text

11-18-0 (65316) 
ഗാന്ധാര്യുവാച। 11-18-0x (5353) 
പശ്യ മാധവ പുത്രാൻമേ ശതസംഖ്യാഞ്ജിതക്ലമാൻ।
ഗദയാ ഭീമസേനേന ഭൂയിഷ്ഠം നിഹതാന്രണേ॥ 11-18-1 (65317) 
ഇദം ദുഃഖതരം മേഽദ്യ യദിമാ മുക്തമൂർധജാഃ।
ഹതപുത്രാ രണേ ബാലാഃ പരിധാവന്തി മേ സ്നുഷാഃ॥ 11-18-2 (65318) 
പ്രാസാദതലചാരിണ്യശ്ചരമൈർഭൂഷണാന്വിതൈഃ।
കായേനാദ്യ സ്പൃശന്തീമാം രുധിരാർദ്രാം വസുന്ധരാം॥ 11-18-3 (65319) 
കൃച്ഛ്രാദുത്സാരയന്തി സ്മ ഗൃധ്രഗോമായുവായസാൻ।
ദുഃഖേനാർതാ വിഘൂർണന്ത്യോ മത്താ ഇവ ചരന്ത്യുത॥ 11-18-4 (65320) 
ഏഷാഽന്യാ ത്വനവദ്യാംഗീ കരസംമിതമധ്യമാ।
ഘോരമായോധനം ദൃഷ്ട്വാ നിപതത്യതിദുഃഖിതാ॥ 11-18-5 (65321) 
ദൃഷ്ട്വാ മേ പാർഥിവസുതാമേതാം ലക്ഷ്മണമാതരം।
രാജപുത്രീം മഹാബാഹോ മനോ ന ഹ്യുപശാംയതി॥ 11-18-6 (65322) 
ഭ്രാതൄംശ്ചാന്യാഃ പിതൄംശ്ചാന്യാഃ പുത്രാംശ്ച നിഹതാൻഭുവി।
ദൃഷ്ട്വാ പരിപതന്ത്യേഷാഃ പ്രഗൃഹ്യ സുമഹാഭുജാൻ॥ 11-18-7 (65323) 
മധ്യമാനാം തു നാരീണാം വൃദ്ധാനാം ചാപരാജിത।
ആക്രന്ദം ഹതബന്ധൂനാ ദാരുണേ വൈശസേ ശൃണു॥ 11-18-8 (65324) 
രഥനീഡാനി ദേഹാംശ്ച ഹതാനാം ഗജവാജിനാം।
ആശ്രിത്യ ശ്രമമോഹാർതാഃ സ്ഥിതാഃ പശ്യ മഹാഭുജ॥ 11-18-9 (65325) 
അന്യാ ചാപഹൃതം കായാച്ചാരുകുണ്ഡലമുന്നസം।
സ്വസ്യ ബന്ധോഃ ശിരഃ കൃഷ്ണ ഗൃഹീത്വാ പശ്യ തിഷ്ഠതി॥ 11-18-10 (65326) 
പൂർവജാതികൃതം പാപം മന്യേ നാൽപമിവാനഘ।
ഏതാഭിർനിരവദ്യാഭിർമയാ ചൈവാൽപപുണ്യയാ। 
യദിദം ധർമരാജേന ഘാതിതം നോ ജനാർദന॥  11-18-11 (65327) 
ന ഹി നാശോഽസ്തി വാർഷ്ണേയ കർമണോഃ ശുഭപാപയോഃ॥  11-18-12 (65328) 
പ്രത്യഗ്രവയസഃ പശ്യ ദർശനീയകുചാനനാഃ।
കുലേഷു ജാതാ ഹീമത്യഃ കൃഷ്ണപക്ഷ്മാക്ഷിമൂർധജാഃ॥ 11-18-13 (65329) 
ഹംസഗദ്ഗദഭാഷിണ്യോ ദുഃഖശോകപ്രമോഹിതാഃ।
സാരസ്യ ഇവ വാശന്ത്യഃ പതിതാഃ പശ്യ മാധവ॥ 11-18-14 (65330) 
ഫുല്ലുപദ്യപ്രകാശാനി പുണ്ഡരീകാക്ഷ യോഷിതാം।
അനവദ്യാനി വക്ത്രാണി താപയത്യേഷ രശ്മിവാൻ॥ 11-18-15 (65331) 
സേർഷ്യാണാം മമ പുത്രാണാം വാസുദേവാവരോധനം।
മത്തമാതംഗദർപാണാം പശ്യന്ത്യദ്യ പൃഥഗ്ജനാഃ॥ 11-18-16 (65332) 
ശതചന്ദ്രാണി ചർമാണി ധ്വജാംശ്ചാദിത്യവർചസഃ।
രൌക്മാണി ചൈവ വർമാണി നിഷ്കാനപി ച കാഞ്ചനാൻ॥ 11-18-17 (65333) 
ശിരസ്ത്രാണാനി ചൈതാനി പുത്രാണാം മേ മഹീതലേ।
പശ്യ ദീപ്താനി ഗോവിന്ദ പാവകാൻസുഹുതാനിവ॥ 11-18-18 (65334) 
ഏഷ ദുഃശാസനഃ ശേതേ ശൂരേണാമിത്രഘാതിനാ।
പീതശോണിxx സർവാംഗോ യുധി ഭീമേന പാതിതഃ॥ 11-18-19 (65335) 
ഗദയാ ഭീമസേനേന പശ്യ മാധവ മേ സുതം।
ദ്യൂതക്ലേശാനനുസ്മൃത്യ ദ്രൌപദീചോദിതേന ച॥ 11-18-20 (65336) 
ഉക്താ ഹ്യനേന പാഞ്ചാലീ സഭായാം ദ്യൂതനിർജിതാ।
പ്രിയം ചികീർഷതാ ഭ്രാതുഃ കർണസ്യ ച ജനാർദന॥ 11-18-21 (65337) 
സഹൈവ സഹദേവേന നകുലേനാർജുനേന ച।
ദാസീഭൂതാഽസി പാഞ്ചാലി ക്ഷിപ്രം പ്രവിശ നോ ഗൃഹാൻ॥ 11-18-22 (65338) 
തതോഽഹമബ്രുവം കൃഷ്ണ തദാ ദുര്യോധനം നൃപം।
മൃത്യുപാശപരിക്ഷിപ്താം ദ്രൌപദീം പുത്ര വർജയ॥ 11-18-23 (65339) 
നിബോധൈനം സുദുർബുദ്ധിം മാതുലം കലഹപ്രിയം।
ക്ഷിപ്രമേനം പരിത്യജ്യ പുത്ര സംശാംയ പാണ്ഡവൈഃ॥ 11-18-24 (65340) 
ന ബുദ്ധ്യസേ ത്വം ദുർബുദ്ധേ ഭീമസേനമമർഷണം।
വാംഗരാചൈസ്തുദംസ്തീക്ഷ്ണൈരുൽകാഭിരിവ കുഞ്ജരം॥ 11-18-25 (65341) 
താനേവം രഹസി ക്രുദ്ധോ വാക്ശല്യാനവധാരയൻ।
ഉത്സസർജ വിഷം തേഷു സർപോ ഗോവൃഷഭേഷ്വിവ॥ 11-18-26 (65342) 
ഏഷ ദുഃശാസനഃ ശേതേ വിക്ഷിപ്യ വിപുലൌ ഭുജൌ।
നിഹതോ ഭീമസേനേന സിഹേനേവ മഹാഗജഃ॥ 11-18-27 (65343) 
അത്യർഥമകരോദ്രൌദ്രം ഭീമസേനോഽത്യമർഷണഃ।
ദുഃശാസനസ്യ യത്ക്രുദ്ധോഽപിബച്ഛോണിതമാഹവേ॥ ॥ 11-18-28 (65344) 
 
ഇതി ശ്രീമൻമഹാഭാരതേ സ്ത്രീപർവണി സ്ത്രീവിലാപപർവണി അഷ്ടാദശോഽധ്യായഃ॥ 18 ॥

Mahabharata - Strii Parva - Chapter Footnotes

11-18-5 കരസംമിതമധ്യമാ മുഷ്ടിപ്രമിതമധ്യാ॥ 11-18-23 ക്ഷിപ്തം ശകുനിം പുത്ര വജേയേതി ഝ.പാഠഃ॥ 11-18-18 അഷ്ടാദശോഽധ്യായഃ॥





സ്ത്രീപർവ - അധ്യായ 019

॥ ശ്രീഃ ॥

11.19. അധ്യായഃ 019 

Mahabharata - Strii Parva - Chapter Topics

കൃഷ്ണംപ്രതി ഗാന്ധാരീവചനം॥ 1 ॥

Mahabharata - Strii Parva - Chapter Text

11-19-0 (65345) 
ഗാന്ധാര്യുവാച। 11-19-0x (5354) 
ഏഷ മാധവ പുത്രോ മേ വികർണഃ പാജ്ഞസംമതഃ।
ഭൂമൌ വിനിഹതഃ ശേതേ ഭീമേന ശതധാ കൃതഃ॥ 11-19-1 (65346) 
ഗജമധ്യേ ഹതഃ ശേതേ വികർണോ മധുസൂദന।
നീലമേഘപരിക്ഷിപ്തഃ ശരദീവ നിശാകരഃ॥ 11-19-2 (65347) 
അസ്യ ചാപഗ്രഹേണൈവ പാണിഃ കൃതകിണോ മഹാൻ।
കഥഞ്ചിച്ഛിദ്യതേ ഗൃധ്രൈരത്തുകാമൈസ്തലത്രവാൻ॥ 11-19-3 (65348) 
അസ്യ ഭാര്യാഽഽമിഷപ്രേപ്സൂൻഗൃധ്രകാകാംസ്തപസ്വിനീ।
വാരയത്യനിശം ബാലാ ന ച ശക്നോതി മാധവ॥ 11-19-4 (65349) 
യുവാ വൃന്ദാരകസമോ വികർണഃ പുരുഷർഷഭ।
സുഖോഷിതഃ സുഖാർഹശ്ച ശേതേ പാംസുഷു മാധവ॥ 11-19-5 (65350) 
കർണിനാലീകനാരാചൈർഭിന്നമർമാണമാഹവേ।
അദ്യാപി ന ജഹാത്യേനം ലക്ഷ്മീർഭരതസത്തമം॥ 11-19-6 (65351) 
ഏഷ സംഗ്രാമശൂരണേ പ്രതിജ്ഞാം പാലയിഷ്യതാ।
ദുർമുഖോഽഭിമുഖഃ ശേതേ ഹതോഽരിഗണഹാ രണേ॥ 11-19-7 (65352) 
തസ്യൈതദ്വദനം കൃഷ്ണ ശ്വാപദൈരർധഭക്ഷിതം।
വിഭാത്യഭ്യധികം താത സപ്തംയാമിവ ചന്ദ്രമാഃ॥ 11-19-8 (65353) 
ശൂരസ്യ ഹി രണേ കൃഷ്ണ പശ്യാനനമഥേദൃശം।
സ കഥം നിഹതോഽമിത്രൈഃ പാംസൂൻഗ്രസതി മേ സുതഃ॥ 11-19-9 (65354) 
യസ്യാഹവമുഖേ സൌംയ സ്ഥാതാ നൈവോപപദ്യതേ।
സ കഥം ദുർമുഖോഽമിത്രൈർഹതോ വിബുധലോകജിത്॥ 11-19-10 (65355) 
ചിത്രസേനം ഹതം ഭൂമൌ ശയാനം മധുസൂദന।
ധാർതരാഷ്ട്രമിമം പശ്യ പ്രതിമാനം ധനുഷ്മതാം॥ 11-19-11 (65356) 
തം ചിത്രമാല്യാഭരണം യുവത്യഃ ശോകകർശിതാഃ।
ക്രവ്യാദസംഘൈഃ സഹിതാ രുദന്ത്യഃ പര്യുപാസതേ॥ 11-19-12 (65357) 
സ്ത്രീണാം രുദിതനിർഘോഷഃ ശ്വാപദാനാം ച ഗർജിതം।
ചിത്രരൂപമിദം കൃഷ്ണ വിമൃശ്യ പ്രതിഭാതി മേ॥ 11-19-13 (65358) 
യുവാ വൃന്ദാരകോ നിത്യം പ്രവരസ്ത്രീനിഷേവിതഃ।
വിവിംശതിരസൌ ശേതേ ധ്വസ്തഃ പാംസുഷു മാധവ॥ 11-19-14 (65359) 
ശരസങ്കൃത്തവർമാണം വീരം വിശസനേ ഹതം।
പരിവാര്യാസതേ ഗൃധ്രാഃ പരിവിംശം വിവിംശതിം॥ 11-19-15 (65360) 
പ്രവിശ്യ സമരേ ശൂരഃ പാണ്ഡവാനാമനീകിനീം।
സ വീരശയനേ ശേതേ പരഃ സത്പുരുഷോചിതേ॥ 11-19-16 (65361) 
സ്മിതോപപന്നം സുനസം സുഭ്രു താരാധിപോപമം।
അതീവ സൌംയവദനം കൃഷ്ണ പശ്യ വിവിംശതേഃ॥ 11-19-17 (65362) 
യം സ്മ തം പര്യുപാസന്തേ ബഹുധാ വരയോഷിതഃ।
ക്രീഡന്തമിവ ഗന്ധർവം ദേവകന്യാഃ സഹസ്രശഃ॥ 11-19-18 (65363) 
ഹന്താരം പരസൈന്യാനാം ശൂരം സമിതിശോഭനം।
നിബർഹണമമിത്രാണാം ദുഃസഹം വിഷഹേത കഃ॥ 11-19-19 (65364) 
ദുഃസഹസ്യൈതദാഭാതി ശരീരം സംവൃതം ശരൈഃ।
ഗിരിരാത്മരുഹൈഃ ഫുല്ലൈഃ കർണികാരൈരിവാചിതഃ॥ 11-19-20 (65365) 
ശാതകൌംഭ്യാ സ്രജാ ഭാതി കവചേന ച ഭാസ്വതാ।
അഗ്നിനേവ ഗിരിഃ ശ്വേതോ ഗതാസുരപി ദുഃസഹഃ॥ ॥ 11-19-21 (65366) 
 
ഇതി ശ്രീമൻമഹാഭാരതേ സ്ത്രീപർവണി സ്ത്രീവിലാപപർവണി ഏകോനവിംശോഽധ്യായഃ॥ 19 ॥






സ്ത്രീപർവ - അധ്യായ 020

॥ ശ്രീഃ ॥

11.20. അധ്യായഃ 020 

Mahabharata - Strii Parva - Chapter Topics

കൃഷ്ണംപ്രതി ഗാന്ധാര്യാ രുദന്തീനാം സ്ത്രീണാം പ്രദർശനം॥ 1 ॥

Mahabharata - Strii Parva - Chapter Text

11-20-0 (65367) 
ഗാന്ധാര്യുവാച। 11-20-0x (5355) 
അധ്യർധഗുണമാഹുര്യം ബലേ ശൌര്യേ ച കേശവ।
പിത്രാ ത്വയാ ച ദാശാർഹ ദൃപ്തം സിംഹമിവോത്കടം॥ 11-20-1 (65368) 
യോ ബിഭേദ ചമൂമേകോ മമ പുത്രസ്യ ദുർഭിദാം।
സ ഭൂത്വാ മൃത്യുരന്യേഷാം സ്വയം മൃത്യുവശം ഗതഃ॥ 11-20-2 (65369) 
തസ്യോപലക്ഷയേ കൃഷ്ണ കാർഷ്ണേരമിതതേജസഃ।
അഭിമന്യോർഹതസ്യാപി പ്രഭാ നൈവോപശാംയതി॥ 11-20-3 (65370) 
ഏഷാ വിരാടദുഹിതാ സ്നുഷാ ഗാണ്ഡീവധന്വനഃ।
ഹതം ബാലാ പതിം വീരം ദൃഷ്ട്വാ ശോചത്യനിന്ദിതാ॥ 11-20-4 (65371) 
തമേഷാ ഹി സമാഗംയ ഭാര്യാ ഭർതാരമന്തികേ।
വിരാടദുഹിതാ കൃഷ്ണ പാണിനാ പരിമാർജതി॥ 11-20-5 (65372) 
തസ്യ വക്ത്രമുപാഘ്രായ സൌഭദ്രസ്യ മനസ്വിനീ।
വിബുദ്ധകമലാകാരം കംബുവൃത്തശിരോധരം॥ 11-20-6 (65373) 
കാമരൂപവതീ ചൈഷാ പരിഷ്വജതി ഭാമിനീ।
ലജ്ജമാനാ പുരാ ചൈനം മാധ്വീകമദമൂർച്ഛിതാ॥ 11-20-7 (65374) 
തസ്യ ക്ഷതജസന്ദിഗ്ധം ജാതരൂപപരിഷ്കൃതം।
വിമുച്യ കവചം കൃഷ്ണ ശീരമഭിവീക്ഷതേ॥ 11-20-8 (65375) 
അവേക്ഷമാണാ തം ബാലാ കുഷ്ണ ത്വാമഭിഭാഷതേ।
അയം തേ പുണ്ഡരീകാക്ഷ കസദൃശാക്ഷോ നിപാതിതഃ॥ 11-20-9 (65376) 
ബലേ വീര്യേ ച സദൃശസ്തേജസാ ചൈവ തേഽനഘ।
രൂപേണ ച തഥാഽത്യർഥം ശേതേ ഭുവി നിപാതിതഃ॥ 11-20-10 (65377) 
അത്യന്തം സുകുമാരസ്യ രാങ്കവാജിനശായിനഃ।
കച്ചിദദ്യ ശരീരം തേ ഭൂമൌ ന പരിതപ്യതേ॥ 11-20-11 (65378) 
മാതംഗഭുജവർഷ്ണാണൌ ജ്യാക്ഷേപകഠിനത്വചൌ।
കാഞ്ചനാംഗദിനൌ ശേതേ നിക്ഷിപ്യ വിപുലൌ ഭുജൌ। 
വ്യായംയ ബഹുധാ നൂനം സുഖസുപ്തഃ ശ്രമാദിവ॥  11-20-12 (65379) 
ഏവം വിലപതീമാർതാം കിം മാം ന പ്രതിഭാഷസേ।
ന സ്മരാംയപരാധം തേ കിം മാം ന പ്രതിഭാഷസേ॥ 11-20-13 (65380) 
നനു മാം ത്വം പുരാ ദൂരാദഭിവീക്ഷ്യാഭിഭാഷസേ।
ന സ്മരാംയപരാധം മേ കിം മാം ന പ്രതിഭാഷസേ॥ 11-20-14 (65381) 
ആര്യാമാര്യ സുഭദ്രാം തവമിമാം ശ്ച ത്രിദശോപമാൻ।
പിതൄൻമാം ചൈവ ദുഃഖാർതാം വിഹായ ക്വ ഗമിഷ്യസി॥ 11-20-15 (65382) 
തസ്യ ശോണിതദിഗ്ധാന്വൈ കേശാനുന്നംയ പാണിനാ।
ഉത്സംഗേ വക്തമാധായ ജീവന്തമിവ പൃച്ഛതി॥ 11-20-16 (65383) 
സ്വസ്രീയം വാസുദേവസ്യ പുത്രം ഗാണ്ഡീവധന്വനഃ।
കഥം ത്വാം രണമധ്യസ്ഥം ജഘ്രുരേതേ മഹാരഥാഃ॥ 11-20-17 (65384) 
ധിഗസ്തു ക്രൂരകർതൄംസ്താൻകൃപകർണജയദ്രഥാൻ।
ദ്രോണദ്രൌണായതനീ ചോഭൌ യൈരഹം വിധവാ കൃതാ॥ 11-20-18 (65385) 
രഥർഷഭാണാം സർവേഷാം കഥമാസീത്തദാ മനഃ।
ബാലം ത്വാം പിരവാര്യൈകമനേകേഷാം ച ജഘ്നതാം॥ 11-20-19 (65386) 
കഥം നു പാണ്ഡവാനാം ച പാഞ്ചാലാനാം തു പശ്യതാം।
ത്വം വീര നിധനം പ്രാപ്തോ നാഥവാൻസന്നനാഥവത്॥ 11-20-20 (65387) 
ദൃഷ്ട്വാ ബഹുഭിരാക്രന്ദേ നിഹതം ത്വാം പിതാ തവ।
വീരഃ പുരുഷശാർദൂലഃ കഥം ജീവതി പാണ്ഡവഃ॥ 11-20-21 (65388) 
ന രാജ്യലാഭോ വിപുലഃ ശത്രൂണാം ച പരാഭവഃ।
പ്രീതിം ധാസ്യതി പാർഥാനാം ത്വാമൃതേ പുഷ്കരേക്ഷണ॥ 11-20-22 (65389) 
തവ ശസ്ത്രജിതാംʼല്ലോകാന്ധർമേണ ച ദമേന ച।
ക്ഷിപ്രമന്വാഗമിഷ്യാമി തത്ര മാം പ്രതിപാലയ॥ 11-20-23 (65390) 
ദുർമരം പുനരപ്രാപ്തേ കാലേ ഭവതി കേനചിത്।
യദഹം ത്വാം രണേ ദൃഷ്ട്വാ ഹതം ജീവാമി ദുർഭഗാ॥ 11-20-24 (65391) 
കാമിദാനീം നരവ്യാഘ്ര ശ്ലക്ഷ്ണയാ സ്മിതയാ ഗിരാ।
പിതൃലോകേ സമേത്യാന്യാം മാമിവാമന്ത്രയിഷ്യസി॥ 11-20-25 (65392) 
നൂനമപ്സരസാം സ്വർഗേ മനാംസി പ്രമഥിഷ്യസി।
പരമേണ ച രൂപേണ ഗിരാ ച സ്മിതപൂർവയാ॥ 11-20-26 (65393) 
പ്രാപ്യ പുണ്യകൃതാംʼല്ലോകാനപ്സരോഭിഃ സമേയിവാൻ।
സൌഭദ്ര വിഹൻകാലേ സ്മരേഥാഃ സുകൃതാനി മേ॥ 11-20-27 (65394) 
ഏതാവാനിഹ സംവാസോ വിഹിതസ്തേ മയാ സഹ।
ഷൺമാസാൻസപ്തമേ മാസി ത്വം വീര നിധനം ഗതഃ॥ 11-20-28 (65395) 
ഇത്യുക്തവചനാമേനാമപകർഷന്തി ദുഃഖിതാം।
ഉത്തരാം മോഘസങ്കൽപാം മത്സ്യരാജകുലസ്ത്രിയഃ॥ 11-20-29 (65396) 
ഉത്തരാമപകൃഷ്യൈനാമാർതാമാർതതരാഃ സ്വയം।
വിരാടം നിഹതം ദൃഷ്ട്വാ ക്രോശന്തി വിലപന്തി ച॥ 11-20-30 (65397) 
ദ്രോണാസ്ത്രശരസങ്കൃത്തം ശയാനം രുധിരോക്ഷിതം।
വിരാടം വിതുദന്ത്യേതേ ഗൃധ്രഗോമായുവായസാഃ॥ 11-20-31 (65398) 
വിതുദ്യമാനം വിഹഗൈർവിരാടമസിതേക്ഷണാഃ।
ന ശക്നുവന്തി വിഹഗാന്നിവാരയിതുമാതുരാഃ॥ 11-20-32 (65399) 
ആസാമാതപതപ്താനാമായാസേന ച യോഷിതാം।
ശ്രമേണ ച വിവർണാനാം വക്ത്രാണാം വിപ്ലുതം വപുഃ॥ 11-20-33 (65400) 
ഉത്തരം ചാഭിമന്യും ച കാംഭോജം ച സുദക്ഷിണം।
കാർഷ്ണിനാഽഭിഹതം പശ്യ ലക്ഷ്മണം പ്രിയദർശനം।  11-20-34 (65401) 
ആയോധനശിരോമധ്യേ ശയാനം പശ്യ മാധവ॥ ॥  11-20-35 (65402) 
 
ഇതി ശ്രീമൻമഹാഭാരതേ കർണപർവണി

Mahabharata - Strii Parva - Chapter Footnotes

11-20-1 അധ്യർധഗുണം സാർധുഗുണം॥ 1 ॥ 11-20-24 ദുഷ്കരം പുനരപ്രാപ്തം കാലേ ഭവതി കേനചിത് ഇതി ക.പാഠഃ। ദുഷ്കരം പ്രതി ന പ്രാപ്തമിത്യാദി ഛ.ട. പാഠഃ॥ 11-20-33 വപുഃ ശസ്താകൃതിഃ। വപുഃ ക്ലീബം തനൌ ശസ്താകൃതാവപീതി മേദിനീ॥ 11-20-20 വിംശതിതമോഽധ്യായഃ॥





സ്ത്രീപർവ - അധ്യായ 021

॥ ശ്രീഃ ॥

11.21. അധ്യായഃ 021 

Mahabharata - Strii Parva - Chapter Topics

ഗാന്ധാര്യാ കൃഷ്ണംപ്രതി ബാഹ്ലികാദീനാം തഥാ തത്സ്ത്രീണാം ച പ്രദർശനം॥ 1 ॥

Mahabharata - Strii Parva - Chapter Text

11-21-0 (65403) 
ഗാന്ധാര്യുവാച। 11-21-0x (5356) 
ആവന്ത്യം ഭീമസേനേന ഭക്ഷയന്തി നിപാതിതം।
ഗൃധ്രഗോമായവഃ ശൂരം ദൂരബന്ധുമബന്ധുവത്॥ 11-21-1 (65404) 
തം പശ്യ കദനം കൃത്വാ ശൂരണാം മധുസൂദന।
ശയാനം വീരശയനേ രുധിരേണ സമുക്ഷിതം॥ 11-21-2 (65405) 
തം സൃഗാലാശ്ച കങ്കാശ്ച ക്രവ്യാദാശ്ച പൃഥഗ്വിധാഃ।
തേനതേന വികർഷന്തി പശ്യ കാലസ്യ പര്യയം॥ 11-21-3 (65406) 
ശയാനം വീരശയനേ ശൂരമാക്രന്ദകാരിണം।
ആവന്ത്യമഭിതോ നാര്യോ രുദത്യഃ പര്യുപാസതേ॥ 11-21-4 (65407) 
പ്രാതിപേയം മഹേഷ്വാസം ഹത ഭീമേന ബാഹ്ലികം।
പ്രസുപ്തമിവ ശാർദൂലം പശ്യ കൃഷ്ണമനസ്വിനം॥ 11-21-5 (65408) 
അതീവ മുഖവർണോഽസ്യ നിഹതസ്യാപി ശോഭതേ।
സോമസ്യവാഭിപൂർണസ്യ പൌർണമാസ്യാം സമുദ്യതഃ॥ 11-21-6 (65409) 
പുത്രശോകാഭിതപ്തേന പ്രതിജ്ഞാം ചാഭിരക്ഷതാ।
പാകശാസനിനാ സംഖ്യേ വാർധക്ഷത്രിർനിപാതിതഃ॥ 11-21-7 (65410) 
ഏകാദശചമൂർഭിത്ത്വാ രക്ഷ്യമാണം മഹാത്മഭിഃ।
സത്യം ചികീർഷതാ പശ്യ ഹതമേനം ജയദ്രഥം॥ 11-21-8 (65411) 
സിന്ധുസൌവീരഭർതാരം ദർപപൂർണം മനസ്വിനം।
ഭക്ഷയന്തി ശിവാ ഗൃധ്രാ ജനാർദന ജയദ്രഥം॥ 11-21-9 (65412) 
സംരക്ഷ്യമാണം ഭാര്യാഭിരനുരക്താഭിരച്യുത।
ഭീഷയന്ത്യോ വികർഷന്തി ഗഹനം നിംനമന്തികാത്॥ 11-21-10 (65413) 
തമേതാഃ പര്യുപാസന്തേ വീക്ഷമാണാ മഹാഭുജം।
സിന്ധുസൌവീരകാംഭോജഗാന്ധാരയവനസ്ത്രിയഃ॥ 11-21-11 (65414) 
യദാ കൃഷ്ണാമുപാദായ പ്രാദ്രവത്കേകയൈഃ സഹ।
തദൈവ വധ്യഃ പാണ്ഡൂനാം ജനാർദന ജയദ്രഥഃ॥ 11-21-12 (65415) 
ദുഃശലാം മാനയദ്ഭിസ്തു തദാ മുക്തോ ജയദ്രഥഃ।
കഥമദ്യ ന താം കൃഷ്ണ മാനയന്തി സ്മ തേ പുനഃ॥ 11-21-13 (65416) 
സൈന്ധവം മേ സുതാ ബാലാ പ്രസ്ഖലന്തീവ ദുഃഖിതാ।
പ്രമാപയന്തീ ചാത്മാനമാക്രോശന്തീവ പാണ്ഡവാൻ॥ 11-21-14 (65417) 
കിന്നു ദുഃഖതരം കൃഷ്ണ പരം മമ ഭവിഷ്യതി।
യത്സുതാ വിധവാ ബാലാ സ്നുഷാശ്ച നിഹതേശ്വരാഃ॥ 11-21-15 (65418) 
ഹാഹാ ധിഗ്ധുഃശലാം പശ്യ വീതശോകഭയാമിവ।
ഭർതുഃ ശിര അപശ്യന്തീം ധാവമാനാമിതസ്തതഃ॥ 11-21-16 (65419) 
വാരയാമാസ യഃ സർവാൻപാണ്ഡവാൻപുത്രഗൃദ്ധിനഃ।
സ ഹത്വാ വിപുലാഃ സേനാഃ സ്വയം മൃത്യുവശം ഗതഃ॥ 11-21-17 (65420) 
തം മത്തമിവ മാതംഗം വീരം പരമദുർജയം।
പരിവാര്യ രുദന്ത്യേതാഃ സ്ത്രിയശ്ചന്ദ്രോപമാനനാഃ॥ ॥ 11-21-18 (65421) 
 
ഇതി ശ്രീമൻമഹാഭാരതേ സ്ത്രീപർവണി സ്ത്രീവിലാപപർവമി ദ്വാവിംശോഽധ്യായഃ॥ 22 ॥

Mahabharata - Strii Parva - Chapter Footnotes

11-21-13 കലാവശേഷോ ഹി ഇതി ക. പാഠഃ॥ 11-21-14 രോരൂയതേ ദുഃഖചയാഭിതപ്താ ഇതി ക.ട.പാഠഃ॥ 11-21-21 ഏകവിംശതിതമോഽധ്യായഃ॥





സ്ത്രീപർവ - അധ്യായ 022

॥ ശ്രീഃ ॥

11.22. അധ്യായഃ 022 

Mahabharata - Strii Parva - Chapter Topics

ഗാന്ധാര്യാ കൃഷ്ണംപ്രതി ബാഹ്ലികാദീനാം തഥാ തത്സ്ത്രീണാം ച പ്രദർശനം॥ 1 ॥

Mahabharata - Strii Parva - Chapter Text

11-22-0 (65422) 
ഗാന്ധാര്യുവാച। 11-22-0x (5357) 
ആവനത്യം ഭീമസേനേന ഭക്ഷയന്തി നിപാതിതം।
ഗൃധ്രഗോമായവഃ ശൂരം ദൂരബന്ധുമബന്ധുവത്॥ 11-22-1 (65423) 
തം പശ്യ കദനം കൃത്വാ ശൂരാണാം മധുസൂദന।
ശയാനം വീരശയനേ രുധിരേണ സമുക്ഷിതം॥ 11-22-2 (65424) 
തം സൃഗാലാശ്ച കങ്കാശ്ച ക്രവ്യാദാശ്ച പൃഥഗ്വിധാഃ।
തേനതേന വികർഷന്തി പശ്യ കാലസ്യ പര്യയം॥ 11-22-3 (65425) 
ശയാനം വീരശയനേ ശൂരമാക്രന്ദകാരിണം।
ആവന്ത്യമഭിതോ നാര്യോ രുദത്യഃ പര്യുപാസതേ॥ 11-22-4 (65426) 
പ്രാതിപേയം മഹേഷ്വാസം ഹതം ഭീമേന ബാഹ്ലികം।
പ്രസുപ്തമിവ ശാർദുലം പശ്യ കൃഷ്ണമനസ്വിനം॥ 11-22-5 (65427) 
അതീവ മുഖവർണോഽസ്യ നിഹതസ്യാപി ശോഭതേ।
സോമസ്യവാഭിപൂർണസ്യ പൌർണമാസ്യാം സമുദ്യതഃ॥ 11-22-6 (65428) 
പുത്രശോകാഭിതപ്തേന പ്രതിജ്ഞാം ചാഭിരക്ഷതാ।
പാകശാസനിനാ സംഖ്യേ വാർധക്ഷത്രിർനിപാതിതഃ॥ 11-22-7 (65429) 
ഏകാദശചമൂർഭിത്ത്വാ രക്ഷ്യമാണം മഹാത്മഭിഃ।
സത്യം ചികീർഷതാ പശ്യ ഹതമേനം ജയദ്രഥം॥ 11-22-8 (65430) 
സിന്ധുസൌവീരഭർതാരം ദർപപൂർണം മനസ്വിനം।
ഭക്ഷയന്തി ശിവാ ഗൃധ്രാ ജനാർദന ജയദ്രഥം॥ 11-22-9 (65431) 
സംരക്ഷ്യമാണം ഭാര്യാഭിരനുരക്താഭിരച്യുത।
ഭീഷയന്ത്യോ വികർഷന്തി ഗഹനം നിംനമന്തികാത്॥ 11-22-10 (65432) 
തമേതാഃ പര്യപാസന്തേ വീക്ഷമാണാ മഹാഭുജം।
സിന്ധുസൌവീരകാംഭോജഗാന്ധാരയവനസ്ത്രിയഃ॥ 11-22-11 (65433) 
യദാ കൃഷ്ണാമുപാദായ പ്രാദ്രവത്കേകയൈഃ സഹ।
തദൈവ വധ്യഃ പാണ്ഡൂനാം ജനാർദന ജയദ്രഥഃ॥ 11-22-12 (65434) 
ദുഃശലാം മാനയദ്ഭിസ്തു തദാ മുക്തോ ജയദ്രഥഃ।
കഥമദ്യ ന താം കൃഷ്ണ മാനയന്തി സ്മ തേ പുനഃ॥ 11-22-13 (65435) 
സൈന്ധവം മേ സുതാ ബാലാ പ്രസ്സ്വലന്തീവ ദുഃഖിതാ।
പ്രമാപയന്തീ ചാത്മാനമാക്രോശന്തീവ പാണ്ഡവാൻ॥ 11-22-14 (65436) 
കിന്നു ദുഃഖതരം കൃഷ്ണ പരം മമ ഭവിഷ്യതി।
യത്സുതാ വിധവാ ബാലാ സ്നുഷാശ്ച നിഹതേശ്വരാഃ॥ 11-22-15 (65437) 
ഹാഹാ ധിഗ്ധുഃശലാം പശ്യ വീതശോകഭയാമിവ।
ഭർതുഃ ശിര അപശ്യന്തീം ധാവമാനാമിതസ്തതഃ॥ 11-22-16 (65438) 
വാരയാമാസ യഃ സർവാൻപാണ്ഡവാൻപുത്രഗൃദ്വിനഃ।
സ ഹത്വാ വിപുലാഃ സേനാഃ സർവയം മൃത്യുവശം ഗതഃ॥ 11-22-17 (65439) 
തം മത്തമിവ മാതംഗം വീരം പരമദുർജയം।
പരിവാര്യ രുദന്ത്യേതാഃ സ്ത്രിയശ്ചന്ദ്രോപമാനനാഃ॥ ॥ 11-22-18 (65440) 
 
ഇതി ശ്രീമൻമഹാഭാരതേ സ്ത്രീപർവണി സ്ത്രീവിലാപപർവണി ദ്വാവിംശോഽധ്യായഃ॥ 22 ॥

Mahabharata - Strii Parva - Chapter Footnotes

11-22-7 ബാർധക്ഷത്രിർജയദ്രഥഃ॥ 11-22-22 ദ്വാവിംശോഽധ്യായഃ॥





സ്ത്രീപർവ - അധ്യായ 023

॥ ശ്രീഃ ॥

11.23. അധ്യായഃ 023 

Mahabharata - Strii Parva - Chapter Topics

കൃഷ്ണപ്രതി ഗാന്ധാര്യാ ഭീഷ്മദ്രോണാദിഗുണാനുവർണനപൂർവകം തത്തച്ഛരീരാണാം വിലപന്തീനാം ത്തത്സ്ത്രീണാം ച പ്രദർശനം॥ 1 ॥

Mahabharata - Strii Parva - Chapter Text

11-23-0 (65441) 
ഗാന്ധാര്യുവാച। 11-23-0x (5358) 
ഏഷ ശല്യോ ഹതഃ ശേതേ സാക്ഷാന്നകുലമാതുലഃ।
ധർമജ്ഞേന ഹതസ്താത ധർമരാജേന സംയുഗേ॥ 11-23-1 (65442) 
യസ്ത്വയാ സ്പർധതേ നിത്യം സർവത്ര പുരുഷർഷഭ।
സ ഏഷ നിഹതഃ ശേതേ മദ്രരാജോ മഹാബലഃ॥ 11-23-2 (65443) 
`ജയദ്രഥേ യദി ബ്രൂയുരുപരോധം കഥഞ്ചന।
മദ്രപുത്രേ കഥം ബ്രൂയുരുപരോധം വിവക്ഷവഃ॥'  11-23-3 (65444) 
യേന സംഗൃഹ്ണതാ താത രഥമാധിരഥേര്യുധി।
ജയാർഥം പാണ്ഡുപുത്രാണാം തദാ തേജോവധഃ കൃതഃ॥ 11-23-4 (65445) 
അഹോ ധിക്ഫശ്യ ശല്യസ്യ പൂർണചന്ദ്രസുദർശനം।
മുഖം പ്ദ്മപലാശാക്ഷം കാകൈരാദഷ്ടമവ്രണം॥ 11-23-5 (65446) 
ഏഷാ ചാമീകരാഭസ്യ തപ്തകാഞ്ചനസപ്രഭാ।
ആസ്യാദ്വിനിഃ സൃതാ ജിഹ്വാ ഭക്ഷ്യതേ കൃഷ്ണ പക്ഷിഭിഃ॥ 11-23-6 (65447) 
യുധിഷ്ഠിരേണ നിഹതം ശല്യം സമിതിശോഭനം।
രുദന്ത്യഃ പര്യുപാസന്തേ മദ്രരാജം കുലാംഗനാഃ॥ 11-23-7 (65448) 
ഏതാഃ സുസൂക്ഷ്മവസനാ മദ്രരാജം നരർഷഭം।
ക്രോശന്ത്യോഽഥ സമാസാദ്യ ക്ഷത്രിയാഃ ക്ഷത്രിയർഷഭം॥ 11-23-8 (65449) 
ശല്യം നിപതിതം നാര്യഃ പരിവാര്യാഭിതഃ സ്ഥിതാഃ।
വാസിതാ ഗൃഷ്ടയഃ പങ്കേ പരിമഗ്നമിവർഷഭം॥ 11-23-9 (65450) 
ശല്യം ശരണദം ശൂരം പശ്യേമം വൃഷ്ണിനന്ദന।
ശയാനം വീരശയനേ ശരൈർവിശകലീകൃതം॥ 11-23-10 (65451) 
ഏഷ ശൈലാലയോ രാജാ ഭഗദത്തഃ പ്രതാപവാൻ।
ഗജാങ്കുശധരഃ ശ്രീമാഞ്ശേതേ ഭുവി നിപാതിതഃ॥ 11-23-11 (65452) 
യസ്യ രുക്മമയീ മാലാ ശിരസ്യേഷാ വിരാജതേ।
ശ്വാപദൈർഭക്ഷ്യമാണസ്യ ശോഭയന്തീവ മൂർധജാൻ॥ 11-23-12 (65453) 
ഏതേന കില പാർഥസ്യ യുദ്ധമാസീത്സുദാരുണം।
രോമഹർഷണമത്യുഗ്രം ശക്രസ്യ ത്വഹിനാ യഥാ॥ 11-23-13 (65454) 
യോധയിത്വാ മാഹാബാഹുരേഷ പാർഥം ധനഞ്ജയം।
സംശയം ഗമയിത്വാ ച കുന്തീപുത്രേണ പാതിതഃ॥ 11-23-14 (65455) 
യസ്യ നാസ്തി സമോ ലോകേ ശൌര്യേ വീര്യേ ച കശ്ചൻ।
സ ഏഷ നിഹതഃ ശേതേ ഭീഷ്മോ ഭീഷ്മകൃദാഹവേ॥ 11-23-15 (65456) 
പശ്യ ശാന്തനവം കൃഷ്ണ ശയാനം സൂര്യവർചസം।
യുഗാന്ത ഇവ കാലേന പാതിതം സൂര്യമംബരാത്॥ 11-23-16 (65457) 
ഏഷ തപ്ത്വാ രണേ ശത്രൂഞ്ശസ്ത്രതാപേന വീര്യവാൻ।
നരസൂര്യോഽസ്തമഭ്യേതി സൂര്യോഽസ്തമിവ കേശവ॥ 11-23-17 (65458) 
ശരതൽപഗതം ഭീഷ്മമൂർധ്വരേതസമച്യുതം।
ശയാനം വീരശയനേ പശ്യ ശൂരനിഷേവിതേ॥ 11-23-18 (65459) 
കർണിനാലീകനാരാചൈരാസ്തീര്യ ശയനോത്തമം।
ആവിശ്യ ശേതേ ഭഗവാൻസ്കന്ദഃ ശരവണം യഥാ॥ 11-23-19 (65460) 
അതൂലപൂർണം ഗാംഗേയസ്ത്രിഭിർബാണൈഃ സമന്വിതം।
ഉപധായോപധാനാഗ്ര്യം ദത്തം ഗാണ്ഡീവധന്വനാ॥ 11-23-20 (65461) 
പാലയാനഃ പിതുഃ ശാസ്ത്രമൂർധ്വരേതാ മഹായശാഃ।
ഏഷ ശാന്തനവഃ ശേതേ മാധവാപ്രതിമോ യുധി॥ 11-23-21 (65462) 
ധർമാത്മാ താത സർവജ്ഞഃ പാരാവര്യേണ നിർണയേ।
അമർത്യ ഇവ മർത്യഃ സന്നേഷ പ്രാണാനധാരയത്॥ 11-23-22 (65463) 
നാസ്തി യുദ്ധേ കൃതീ കശ്ചിന്ന വിദ്വാന്ന പരാക്രമീ।
യത്ര ശാന്തനവോ ഭീഷ്മഃ ശേതേഽദ്യ നിഹതഃ പരൈഃ॥ 11-23-23 (65464) 
സ്വയമേതേന ശൂരേണ പൃച്ഛയമാനേന പാണ്ഡവൈഃ।
ധർമജ്ഞേനാഹവേ മൃത്യുരാദിഷ്ടഃ സത്യവാദിനാ॥ 11-23-24 (65465) 
പ്രനഷ്ടഃ കുരുവംശശ്ച പുനര്യേന സമുദ്വൃതഃ।
സ ഗതഃ കുരുഭിഃ സാർധം മഹാബുദ്ധിഃ പരാഭവം॥ 11-23-25 (65466) 
ധർമേണ കുരവഃ കേന പരിദ്രക്ഷ്യന്തി മാധവ।
ഹതേ ദേവവ്രതേ ഭീഷ്മേ ദേവകൽപേ നരർഷഭേ॥ 11-23-26 (65467) 
അർജുനസ്യ വിനേതാരമാചാര്യം സാത്യകേസ്തഥാ।
തം പശ്യ പതിതം ദ്രോണം കുരൂണാം ഗുരുമുത്തമം॥ 11-23-27 (65468) 
അസ്ത്രം ചതുർവിധം വേദ യഥൈവ ത്രിദശേശ്വരഃ।
ഭാർഗവോ വാ മഹാവീര്യസ്തഥാ ദ്രോണോഽപി മാധവ॥ 11-23-28 (65469) 
യസ്യ പ്രസാദാദ്ബീഭത്സുഃ പാണ്ഡവഃ കർമ ദുഷ്കരം।
ചകാര സ ഹതഃ ശേതേ നൈനമസ്ത്രാണ്യപാലയൻ॥ 11-23-29 (65470) 
യം പുരോധായ കുരവ ആഹ്വയന്തി സ്മ പാണ്ഡവാൻ।
സോഽയം ശസ്ത്രഭൃതാം ശ്രേഷ്ഠോ ദ്രോണഃ ശസ്ത്രപൃഥക്കൃതഃ॥ 11-23-30 (65471) 
യസ്യ നിർദഹതഃ സേനാം ഗതിരഗ്നരിവാഭവത്।
സ ഭൂമൌ നിഹതഃ ശേതേ ശാന്താർചിരിവ പാവകഃ॥ 11-23-31 (65472) 
ധനുർമുഷ്ടിരശീർണശ്ച ഹസ്താവാപശ്ച മാധവ।
ദ്രോണസ്യ നിഹതസ്യാപി ദൃശ്യതേ ജീവതോ യഥാ॥ 11-23-32 (65473) 
വേദാ യസ്മാച്ച ചത്വാരഃ സർവാണ്യസ്ത്രാണി കേശവ।
അനപേതാനി വൈ ശൂരാദ്യഥൈവാദൌ പ്രജാപതേഃ॥ 11-23-33 (65474) 
ചന്ദനാർഹാവിമൌ തസ്യ ബന്ദിഭിർവന്ദിതൌ ശുഭൌ।
ഗോമായവോ വികർഷന്തി പാദൌ ശിഷ്യശതാർചിതൌ॥ 11-23-34 (65475) 
ദ്രോണം ദ്രുപദപുത്രേണ നിഹതം മധുസൂദന।
കൃപീ കൃപണമന്വാസ്തേ ദുഃഖോപഹതചേതനാ॥ 11-23-35 (65476) 
താം പശ്യ രുദതീമാർതാം മുക്തകേശീമധോമുഖീം।
ഹതം പതിമുപാസന്തീം ദ്രോണം ശസ്ത്രഭൃതാം വരം॥ 11-23-36 (65477) 
ബാണൈർഭിന്നതനുത്രാണം ധൃഷ്ടദ്യുംനേന കേശവ।
ഉപാസ്തേ വൈ മൃധേ ദ്രോണം ജടിലാ ബ്രഹ്മചാരിണീ॥ 11-23-37 (65478) 
പ്രേതകൃത്യേ ച യതതേ കൃപീ കൃപണമാതുരാ।
ഹതസ്യ സമരേ ഭർതുഃ സുകുമാരീ യശസ്വിനീ॥ 11-23-38 (65479) 
അഗ്നീനാധായ വിവിധവച്ചിതാം പ്രജ്വാല്യ സർവതഃ।
ദ്രോണമാധായ ഗായന്തി ത്രീണി സാമാനി സാമഗാഃ॥ 11-23-39 (65480) 
കുർവന്തി ച ചിതാമേതേ ജടിലാ ബ്രഹ്മചാരിണഃ।
ധനുർഭിഃ ശക്തിഭിശ്ചൈവ രഥനീഡൈശ്ച മാധവ॥ 11-23-40 (65481) 
ശരൈശ്ച വിവിധൈരന്യൈർധക്ഷ്യന്തേ ഭൂരിതേജസം।
ത ഏതേ ദ്രോണമാദായ ഗായന്തി ച രുദന്തി ച॥ 11-23-41 (65482) 
സാമഭിസ്ത്രിഭിരന്തസ്ഥൈരനുശംസന്തി ചാപരേ।
അഗ്നാവഗ്നിം സമാധായ ദ്രോണം ഹുത്വാ ഹുതാശനേ॥ 11-23-42 (65483) 
ഗച്ഛന്ത്യഭിമുഖാ ഗംഗാം ദ്രോണശിഷ്യാ ദ്വിജാതയഃ।
അപസവ്യാം ചിതിം കൃത്വാ പുരസ്കൃത്യ കൃപീം തഥാ॥ ॥ 11-23-43 (65484) 
 
ഇതി ശ്രീമൻമഹാഭാരതേ സ്ത്രീപർവണി സ്ത്രീവിലാപപർവണി ത്രയോവിംശോഽധ്യായഃ॥ 23 ॥

Mahabharata - Strii Parva - Chapter Footnotes

11-23-9 പരിമഗ്നിമിവ ദ്വിപമിതി ഝ.പാഠഃ॥ 11-23-13 അഹിനാ വൃത്രാസുരേണ॥ 11-23-15 ഭീഷ്മകൃത് ഭയങ്കരകർമകൃത്॥ 11-23-21 ശാസ്ത്രം ആജ്ഞാം॥ 11-23-22 നിർണിയേ പാരാവര്യേണ । പരാവരൌ പരലോകേഹലോകൌ തദ്വിഷയേണ ജ്ഞാനേന। തത്ത്വജ്ഞാനബലേന പ്രാണാനധാരയദിത്യർഥഃ। പാരപര്യേഽഥ നിർണയ ഇതി ഛ.പാഠഃ। പാരാശര്യസ്യ നിർണയേ ഇതി ക.ട.പാഠഃ॥ 11-23-26 ധർമേഷു കുരവഃ കം നു പരിപ്രക്ഷ്യന്തി മാധവ। ഗതേ ദേവവ്രതേ സ്വർഗം ദേവകൽപേ നരർഷഭേ ഇതി ഝ.പാഠഃ॥ 11-23-34 ശിഷ്യശരാർചിതാവിതി ക.പാഠഃ॥ 11-23-23 ത്രോയവിംശോഽധ്യായഃ॥





സ്ത്രീപർവ - അധ്യായ 024

॥ ശ്രീഃ ॥

11.24. അധ്യായഃ 024 

Mahabharata - Strii Parva - Chapter Topics

കൃഷ്ണംപ്രതി ഗാന്ധാര്യ ഭൂരിശ്രവഃ പ്രഭൃതിശരീരാണാം തത്തസ്ത്രീണാം ച പ്രദർശനം॥ 1 ॥

Mahabharata - Strii Parva - Chapter Text

11-24-0 (65485) 
ഗാന്ധാര്യുവാച। 11-24-0x (5359) 
സോമദത്തസുതം പശ്യ യുയുധാനേന പാതിതം।
വിതുദ്യമാനം വിഹഗൈർബഹുഭിർമാധവാന്തികേ॥ 11-24-1 (65486) 
പുത്രശോകാഭിസന്തപ്തഃ ശോമദത്തോ ജനാർദന।
യുയുധാനം മഹേഷ്വാസം ഗർഹയന്നിവ ദൃശ്യതേ॥ 11-24-2 (65487) 
അസൌ ഹി ഭൂരിശ്വസോ മാതാ ശോകപരിപ്ലുതാ।
ആശ്വാസയതി ഭർതാരം സോമദത്തമനിന്ദിതാ॥ 11-24-3 (65488) 
ദിഷ്ട്യാ നൈനം മഹാരാജ ദാരുണം ഭരതക്ഷയം।
കുരുസങ്ക്രന്ദനം ഘോരം യുഗാന്തമനുപശ്യസി॥ 11-24-4 (65489) 
ദിഷ്ട്യാ യൂപധ്വജം പുത്രം വീരം ഭൂരിസഹസ്രദം।
അനേകക്രതുയജ്വാനം നിഹതം നാനുപശ്യസി॥ 11-24-5 (65490) 
ദിഷ്ട്യാ സ്നുഷാണാമാക്രന്ദേ ഘോരം വിലപിതം ബഹു।
ന ശൃണോഷി മഹാരാജ സാരസീനാമിവാർണവേ॥ 11-24-6 (65491) 
ഏകവസ്ത്രാസ്തു പഞ്ചൈതാഃ പ്രകീർണാസിതമൂർധജാഃ।
സ്നുഷാസ്തേ പരിധാവന്തി ഹതാപത്യാ ഹതേശ്വരാഃ॥ 11-24-7 (65492) 
ശ്വാപദൈർഭക്ഷ്യമാണം ത്വമഹോ ദിഷ്ട്യാ ന പശ്യസി।
ഛിന്നബാഹും നരവ്യാഘ്രമർജുനേന നിപാതിതം॥ 11-24-8 (65493) 
ശലം വിനിഹതം സംഖ്യേ ഭൂരിശ്രവസമേവ ച।
സ്നുഷാശ്ച വിവിധാഃ സർവാ ദിഷ്ട്യാ നാദ്യേഹ പശ്യസി॥ 11-24-9 (65494) 
ദിഷ്ട്യാ തത്കാഞ്ചനം ഛത്രം യൂപകേതോർമഹാത്മനഃ।
വിനീകീർണം രഥോപസ്ഥേ സൌമദത്തേർന പശ്യസി॥ 11-24-10 (65495) 
അമൂസ്തു ഭൂരിശ്രവസോ ഭാര്യാഃ സാത്യകിനാ ഹതം।
പരിവാര്യാനുശോചന്തി ഭർതാരമസിതേക്ഷണാഃ॥ 11-24-11 (65496) 
ഏതാ വിലപ്യ കരുണം ഭർതൃശോകേന കർശിതാഃ।
പതന്ത്യഭിമുഖാ ഭൂമൌ കൃപണം ബത കേശവ॥ 11-24-12 (65497) 
ബീഭത്സുരതിബീഭത്സം കർമേദമകരോത്കഥം।
പ്രമത്തസ്യ യദച്ഛൈത്സീദ്ബാഹും ശൂരസ്യ യജ്വനഃ॥ 11-24-13 (65498) 
തതഃ പാപതരം കർമ കൃതവാനപി സാത്യകിഃ।
യസ്മാത്പ്രായോപവിഷ്ടസ്യ പ്രാഹാർഷീത്സംശിതാത്മനഃ॥ 11-24-14 (65499) 
ഏകോ ദ്വാഭ്യാം ഹതഃ ശേതേ ക്ഷത്രധർമേണ ധാർമികഃ।
കിന്നു വക്ഷ്യതി വൈ സത്സു ഗോഷ്ഠീഷു ച സഭാസു ച॥ 11-24-15 (65500) 
അപുണ്യമയശസ്യം ച കർമേദം സാത്യകിഃ സ്വയം।
ഇതി യൂപധ്വജസ്യൈതാഃ സ്ത്രിയഃ ക്രോശന്തി മാധവ॥ 11-24-16 (65501) 
ഭാര്യാ യൂപധ്വജസ്യൈഷാ കരസംമിതമധ്യമാ।
കൃത്വോത്സംഗേ ഭുജം ഭർതുഃ കൃപണം പരിദേവതി॥ 11-24-17 (65502) 
അയം സ ഹന്താ ശൂരാണാം മിത്രാണാമഭയപ്രദഃ।
പ്രദാതാ ഗോസഹസ്രാണാം ക്ഷത്രിയാന്തകരഃ കരഃ॥ 11-24-18 (65503) 
അയം സ രശനോത്കർഷീ പീനസ്തനവിമർദനഃ।
നാഭ്യൂരുജഘനസ്പർശീ നീവീവിസ്രംസനഃ കരഃ॥ 11-24-19 (65504) 
വാസുദേവസ്യ സാന്നിധ്യേ പാർഥേനാക്ലിഷ്ടകർമണാ।
യുധ്യതഃ സമരേഽന്യേന പ്രമത്തസ്യ നിപാതിതഃ॥ 11-24-20 (65505) 
കിന്നു വക്ഷ്യസി സംസത്സു കഥാസു ച ജനാർദന।
അർജുനസ്യ മഹത്കർമ സ്വയം വാ സ കിരീടഭൃത്॥ 11-24-21 (65506) 
ഇത്യേവം ഗർഹയിത്വൈഷാ തൂഷ്ണീമാസ്തേ വരാംഗനാ।
താമേതാമനുശോചന്തി സപത്ന്യഃ സ്വാമിവ സ്നുഷാം॥ 11-24-22 (65507) 
ഗാന്ധാരരാജഃ ശകുനിർബലവാൻസത്യവിക്രമഃ।
നിഹതഃ സഹദേവേന ഭാഗിനേമേന മാതുലഃ॥ 11-24-23 (65508) 
യഃ പുരാ ഹേമദണ്ഡാഭ്യാം വ്യജനാഭ്യാം സ്മ വീജ്യതേ।
സ ഏഷ പക്ഷിഭിഃ പക്ഷൈഃ ശയാന ഉപവീജ്യതേ॥ 11-24-24 (65509) 
യഃ സ്വരൂപാണി കുരുതേ ശതശോഽഥ സഹസ്രശഃ।
തസ്യ മായാവിനോ മായാ ദഗ്ധാഃ പാണ്ഡവതേജസാ॥ 11-24-25 (65510) 
മായയാ നികൃതിപ്രജ്ഞോ ജിതവാന്യോ യുധിഷ്ഠിരം।
സഭായാം വിപുലം രാജ്യം സ ജഹൌ ജീവിതം കഥം॥ 11-24-26 (65511) 
ശകുന്താഃ ശകുനിം കൃഷ്ണ സമന്താത്പര്യുപാസതേ।
കിതവം മമ പുത്രാണാം വിനാശായോപശിക്ഷിതം॥ 11-24-27 (65512) 
ഏതേനൈതൻമഹദ്വൈരം പ്രസക്തം പാണ്ഡവൈഃ സഹ।
വധായ മമ പുത്രാണാമാത്മനഃ സഗണസ്യ ച॥ 11-24-28 (65513) 
യഥൈവ മമ പുത്രാണാം ലോകാഃ ശസ്ത്രജിതാഃ പ്രഭോ।
ഏവമസ്യാപി ദുർബുദ്ധേർലോകാഃ ശസ്ത്രേണ വൈ ജിതാഃ॥ 11-24-29 (65514) 
കഥം ച നായം തത്രാപി പുത്രാൻമേ ഭ്രാതൃഭിഃ സഹ।
വിരോധയേദൃജുപ്രജ്ഞാനനൃജുർമധുസൂദന॥ ॥ 11-24-30 (65515) 
 
ഇതി ശ്രീമൻമഹാഭാരതേ സ്ത്രീപർവണി സ്ത്രീവിലാപപർവണി ചതുർവിംശോഽധ്യായഃ॥ 24 ॥

Mahabharata - Strii Parva - Chapter Footnotes

11-24-13 ബീഭത്സുരതിനിർമലകർമാ। അതിബീഭത്സം അതിഗർഹിതം॥ 11-24-15 അകോ ദ്വാഭ്യാം ഹതഃ ശേഷേ ത്വമധർമേണ ധാർമിക ഇതി ഝ.പാഠഃ॥ 11-24-26 സ പുനർജീവിതം ജിത ഇതി ഝ.പാഠഃ॥ 11-24-24 ചതുർവിംശോഽധ്യായഃ॥





സ്ത്രീപർവ - അധ്യായ 025

॥ ശ്രീഃ ॥

11.25. അധ്യായഃ 025 

Mahabharata - Strii Parva - Chapter Topics

കൃഷ്ണംപ്രതി ഗാന്ധാര്യാ കുരുപാണ്ഡവസങ്ക്ഷയസ്യ കൃഷ്ണോപേക്ഷണഹേതുകത്വകഥനപൂർവകം സർവബന്ധുസങ്ക്ഷയായ ശാപദാനം॥ 1 ॥

Mahabharata - Strii Parva - Chapter Text

11-25-0 (65516) 
ഗാന്ധാര്യുവാച। 11-25-0x (5360) 
കാംഭോജം പശ്യ ദുർധർഷം കാംഭോജാസ്തരണോചിതം।
ശയാനമൃഷഭസ്കന്ധം ഹതം പാംസുഷു മാധവ॥ 11-25-1 (65517) 
അസ്യ ക്ഷതജസന്ദിഗ്ധൌ ബാഹൂ ചന്ദനരൂഷിതൌ।
അവേക്ഷ്യ കൃപണം ഭാര്യാ വിലപത്യതിദുഃഖിതാ॥ 11-25-2 (65518) 
ഇമൌ തൌ പരിഘപ്രഖ്യൌ ബാഹൂ ചന്ദനരൂഷിതൌ।
യയോർവിവരമാപന്നാം ന രതിർമാം പുരാഽജഹാത്॥ 11-25-3 (65519) 
കാം ഗതിം തു ഗമിഷ്യാമി ത്വയാ ഹീനാ ജനേശ്വര।
ദൂരബന്ധുരനാഥാ ച വേപന്തീ മധുരസ്വരാ॥ 11-25-4 (65520) 
ആതപേ ക്ലാംയമാനാനാം വിവിധാനാമിവ സ്രുജാം।
ക്ലാന്താനാമപി നാരീണാം ജഹാതി ശ്രീർന വൈ തനൂഃ॥ 11-25-5 (65521) 
ശയാനമഭിതഃ ശൂരം കാലിംഗം മധുസൂദന।
പശ്യ ദീപ്താംഗദയുതം പ്രതിമാനം ധനുഷ്മതാം॥ 11-25-6 (65522) 
മാഗധാനാമധിപതിം ജയത്സേനം ജനാർദന।
പരിവാര്യ പ്രരുദിതാ മാഗധ്യഃ പശ്യ യോഷിതഃ॥ 11-25-7 (65523) 
ഹരിണായതനേത്രാണാം സുസ്വരാണാം ജനാർദന।
മനഃ ശ്രുതിഹരോ നാദോ മനോ മോഹയതീവ മേ॥ 11-25-8 (65524) 
പ്രകീർണവസ്ത്രാഭരണാ രുദത്യഃ ശോകകർശിതാഃ।
സ്വാസ്തീർണശയനോപേതാ മാഗധ്യഃ ശേരതേ ഭുവി॥ 11-25-9 (65525) 
കോസലാനാമധിപതിം രാജപുത്രം ബൃഹദ്ബലം।
ഭർതാരം പരിവാര്യൈതാഃ പൃഥക്പ്രരുദിതാഃ സ്ത്രിയഃ॥ 11-25-10 (65526) 
അസ്യ ഗാത്രഗതാൻബാണാൻകാർഷ്ണിബാഹുബലേരിതാൻ।
ഉദ്ധരന്ത്യസുഖാവിഷ്ടാ മൂർച്ഛമാനാഃ പുനഃ പുനഃ॥ 11-25-11 (65527) 
ആസാം സർവാനവദ്യാനാമാതപേന പരിശ്രമാത്।
പ്രംലാനനലിനാഭാനി ഭാന്തി വക്ത്രാണി മാധവ॥ 11-25-12 (65528) 
ദ്രോണേന നിഹതാഃ ശൂരാ ശേരതേ രുചിരാംഗദാഃ।
ധൃഷ്ടദ്യുംനസുതാഃ സർവേ ശിശവോ ഹേമമാലിനഃ॥ 11-25-13 (65529) 
രഥാഗ്ന്യഗാരം ചാപാർചിം ശരശക്തിഗദേന്ധനം।
ദ്രോണമാസാദ്യ നിർദഗ്ധാഃ ശലഭാ ഇവ പാവകം॥ 11-25-14 (65530) 
തഥൈവ നിഹതാഃ ശൂരാഃ ശേരതേ രുചിരാംഗദാഃ।
ദ്രോണേനാഭിമുഖാഃ സംഖ്യേ ഭ്രാതരഃ പഞ്ച കേകയാഃ॥ 11-25-15 (65531) 
തപ്തകാഞ്ചനവർമാണസ്താലധ്വജസ്ഥവ്രജാഃ।
ഭാസയന്തി മഹീം ഭാസാ ജ്വലിതാ ഇവ പാവകാഃ॥ 11-25-16 (65532) 
ദ്രോണേന ദ്രുപദം സംഖ്യേ പശ്യ മാധവ പാതിതം।
മഹാദ്വിപമിവാരണ്യേ സിംഹേന മഹതാ ഹതം॥ 11-25-17 (65533) 
പാഞ്ചാലരാജ്ഞോ വിമലം പുണ്ഡരീകാക്ഷ പാണ്ഡുരം।
ആതപത്രം സമാഭാതി ശരദീവ നിശാകരഃ॥ 11-25-18 (65534) 
ഏതാസ്തു ദ്രുപദം വൃദ്ധം സ്നുഷാ ഭാര്യാശ്ച ദുഃഖിതാഃ।
ദഗ്ധ്വാ ഗച്ഛന്തി പാഞ്ചാലരാജാനമപസവ്യതഃ॥ 11-25-19 (65535) 
ധൃഷ്ടകേതും മഹാത്മാനം ചേദിപുംഗവമംഗനാഃ।
ദ്രോണേന നിഹതം ശൂരം ഹരന്തി ഹൃതചേതസഃ॥ 11-25-20 (65536) 
ദ്രോണാസ്ത്രമഭിഹത്യൈഷ വിമർദേ മധുസൂദന।
മഹേഷ്വാസോ ഹതഃ ശേതേ വജ്രാഹത ഇവ ദ്രുമഃ॥ 11-25-21 (65537) 
ഏഷ ചേദിപതിഃ ശൂരോ ധൃഷ്ടകേതുർമഹാരഥഃ।
ശേതേ വിനിഹതഃ സംഖ്യേ ഹത്വാ ശത്രൂൻസഹസ്രശഃ॥ 11-25-22 (65538) 
വിതുദ്യമാനം വിഹഗൈസ്തം ഭാര്യാഃ പര്യുപാശ്രിതാഃ।
ചേദിരാജം ഹൃഷീകേശ ഹതം സബലബാന്ധവം॥ 11-25-23 (65539) 
ദാശാർഹപുത്രജം വീരം ശയാനം സത്യവിക്രമം।
ആരോപ്യാങ്കേ രുദന്ത്യേതാശ്ചേദിരാജ വരാംഗനാഃ॥ 11-25-24 (65540) 
അസ്യ പുത്രം ഹൃഷീകേശ സുവക്ത്രം ചാരുകുണ്ഡലം।
ദ്രോണേന സമരേ പശ്യ നികൃത്തം ബഹുധാ ശരൈഃ॥ 11-25-25 (65541) 
പിതരം നൂനമാജിസ്ഥം യുധ്യമാനം പരൈഃ സഹ।
നാജഹാത്പിതരം വീരമദ്യാപി മധുസൂദന॥ 11-25-26 (65542) 
ഏവം മമാപി പുത്രസ്യ പുത്രഃ പിതരമന്വഗാത്।
ദുര്യോധനം മഹാബാഹോ ലക്ഷ്മണഃ പരവീരഹാ॥ 11-25-27 (65543) 
വിന്ദാനുവിന്ദാവാവന്ത്യൌ പതിതൌ പശ്യ മാധവ।
ഹിമാന്തേ പുഷ്പിതൌ ശാലൌ മരുതാ ഗലിതാവിവ॥ 11-25-28 (65544) 
കാഞ്ചനാംഗദവർമാണൌ ബാണഖംഗധനുർധരൌ।
ഋഷഭപ്രതിരൂപാക്ഷൌ ശയാനൌ വിമലസ്രജൌ॥ 11-25-29 (65545) 
അവധ്യാഃ പാണ്ഡവാഃ കൃഷ്ണ സർവ ഏവ ത്വയാ സഹ।
യേ മുക്താ ദ്രോണഭീഷ്മാഭ്യാം കർണാദ്വൈകർതനാത്കൃപാത്॥ 11-25-30 (65546) 
ദുര്യോധനാദ്ദ്രോണസുതാത്സൈന്ധവാച്ച ജയദ്രഥാത്।
സോമദത്താദ്വികർണാച്ച ശൂരാച്ച കൃതവർമണഃ॥ 11-25-31 (65547) 
യേ ഹന്യുഃ ശസ്ത്രവേഗേന ദേവാനപി നരർഷഭാഃ।
ത ഇമേ നിഹതാഃ സംഖ്യേ പശ്യ കാലസ്യ പര്യയം॥ 11-25-32 (65548) 
നാതിഭാരോഽസ്തി ദൈവസ്യ ധ്രുവം മാധവ കശ്ചന।
യദിമേ നിഹതാഃ ശൂരാഃ ക്ഷത്രിയൈഃ ക്ഷത്രിയർഷഭാഃ। 
`ശൂരാശ്ച കൃതവിദ്യാശ്ച മമ പുത്രാ മനസ്വിനഃ'॥  11-25-33 (65549) 
തദൈവ നിഹതാഃ കൃഷ്ണ മമ പുത്രാസ്തരസ്വിനഃ।
യദൈവാകൃതകാമസ്ത്വമുപപ്ലാവ്യം ഗതഃ പുനഃ॥ 11-25-34 (65550) 
ശന്തനോശ്ചൈവ പുത്രേണ പ്രാജ്ഞേന വിദുരേണ ച।
തദൈവോക്താസ്മി മാ സ്നേഹം കുരുഷ്വാത്മസുതേഷ്വിതി॥ 11-25-35 (65551) 
തയോർഹി ദർശനം നൈതൻമിഥ്യാ ഭവിതുമർഹതി।
അചിരേണൈവ മേ പുത്രാ ഭസ്മീഭൂതാ ജനാർദന॥ 11-25-36 (65552) 
വൈശംപായന ഉവാച। 11-25-37x (5361) 
ഇത്യുക്ത്വാ ന്യപതദ്ഭൂമൌ ഗാന്ധാരീ ശോകമൂർച്ഛിതാ।
ദുഃഖോപഹതവിജ്ഞാനാ ധൈര്യമുത്സൃജ്യ ഭാരത॥ 11-25-37 (65553) 
തതഃ കോപപരീതാംഗീ പുത്രശോകപരിപ്ലുതാ।
ജഗാദ ശൌരിം ദോഷേണ ഗാന്ധാരീ വ്യഥിതേന്ദ്രിയാ॥ 11-25-38 (65554) 
ഗാന്ധാര്യുവാച। 11-25-39x (5362) 
പാണ്ഡവാഃ ധാർതരാഷ്ട്രാശ്ച ക്രുദ്ധാഃ കൃഷ്ണ പരസ്പരം।
ഉപേക്ഷിതാ വിനശ്യന്തസ്ത്വയാ കസ്മാജ്ജനാർദന ॥ 11-25-39 (65555) 
ശക്തേന ബഹുഭൃത്യേന വിപുലേ തിഷ്ഠതാ ബലേ।
ഉഭയത്ര സമർഥേന ശ്രുതവാക്യേന ചൈവ ഹ॥ 11-25-40 (65556) 
ഇച്ഛതോപേക്ഷിതോ നാശഃ കുരൂണാം മധുസൂദന।
യസ്മാത്ത്വയാ മഹാബാഹോ ഫലം തസ്മാദവാപ്നുഹി॥ 11-25-41 (65557) 
പതിശുശ്രൂഷയാ യൻമേ തപഃ കിഞ്ചിദുപാർജിതം।
തേന ത്വാം ദുരവാപേന ശപേ ചക്രഗദാധരം॥ 11-25-42 (65558) 
യസ്മാത്പരസ്പരം ഘ്നന്തോ ജ്ഞാതയഃ കുരുപാണ്ഡവാഃ।
ഉപേക്ഷിതാസ്തേ ഗോവിന്ദ തസ്മാജ്ജ്ഞാതീന്വധിഷ്യസി॥ 11-25-43 (65559) 
ത്വമപ്യുപസ്ഥിതേ വർഷേ ഷട്ത്രിംശേ മധുസൂദന।
ഹതജ്ഞാതിർഹതാമാത്യോ ഹതപുത്രോ വനേചരഃ॥ 11-25-44 (65560) 
അനാഥവദവിജ്ഞാതോ ലോകേഷ്വനഭിലക്ഷിതഃ।
കുത്സിതേനാഭ്യുപായേന നിധനം സമവാപ്സ്യസി॥ 11-25-45 (65561) 
തവാപ്യേവം ഹതസുതാ നിഹതജ്ഞാതിബാന്ധവാഃ।
സ്ത്രിയഃ പരിപതിഷ്യന്തി യഥൈതാ ഭരതസ്ത്രിയഃ॥ 11-25-46 (65562) 
വൈശംപയന ഉവാച। 11-25-47x (5363) 
തച്ഛ്രുത്വാ വചനം ഘോരം വാസുദേവോ മഹാമനാഃ।
ഉവാച ദേവീം ഗാന്ധാരീമീഷദഭ്യുത്സ്മയന്നിവ॥ 11-25-47 (65563) 
ജാനേഽഹമേതദപ്യേവം ചീർണം ചരസി ക്ഷത്രിയേ।
ദൈവാദേവ വിനശ്യന്തി വൃഷ്ണയോ നാത്ര സംശയഃ॥ 11-25-48 (65564) 
സംഹർതാ വൃഷ്ണിചക്രസ്യ നാന്യോ മദ്വിദ്യതേ ശുഭേ।
അവധ്യാസ്തേ നരൈരന്യൈരപി വാ ദേവദാനവൈഃ॥ 11-25-49 (65565) 
പരസ്പരകൃതം നാശം യതഃ പ്രാപ്സ്യന്തി യാദവാഃ।
ഇത്യുക്തവതി ദാശാർഹേ പാണ്ഡവാസ്ത്രസ്തചേതസഃ। 
ബഭൂവുർഭൃശസംവിഗ്നാ നിരാശാശ്ചാപി ജീവിതേ॥ ॥  11-25-50 (65566) 
 
ഇതി ശ്രീമൻമഹാഭാരതേ സ്ത്രീപർവണി സ്ത്രീവിലാപപർവണി പഞ്ചവിംശോഽധ്യായഃ॥ 25 ॥

Mahabharata - Strii Parva - Chapter Footnotes

11-25-1 കാംഭോജാസ്തരണം കംബലവിശേഷഃ॥ 11-25-3 ബാഹൂ ശുഭതലാംഗുലീ ഇതി ഝ.പാഠഃ॥ 11-25-6 ദീപ്താംഗദയുഗപ്രതിനദ്ധമഹാഭുജമിതി ഝ.പാഠഃ॥ 11-25-24 ദാശാർഹപുത്രജമിത്യത്ര പുത്ര്യാമപി പുത്രശബ്ദഃ॥ 11-25-26 പിതരമിതി പിതൃപദസ്യാവൃത്തിഃ ശോകാകുലത്വാന്ന ദോഷായ॥ 11-25-36 തയോർഭീഷ്മവിദുരയോഃ ദർശനം അനാഗതാവേക്ഷണം॥ 11-25-38 ജഗാദശൌരിം രോഷണേതി ട.പാഠഃ॥ 11-25-47 അഭ്യുത്സ്മയന്നീഷദ്ധ്വംസയൻ॥ 11-25-48 ചീർണം ചരസി മദനുഷ്ടിതമേവാനുതിഷ്ഠസി। സ്വതപോനാശാർഥമിതി ഭാവഃ॥ 11-25-25 പഞ്ചവിംശോഽധ്യായഃ॥





സ്ത്രീപർവ - അധ്യായ 026

॥ ശ്രീഃ ॥

11.26. അധ്യായഃ 026 

Mahabharata - Strii Parva - Chapter Topics

ശോകാദ്ഭുവി പതിതായാ ഗാന്ധാര്യാഃ കൃഷ്ണേനാശ്വാസനം॥ 1 ॥ യുധിഷ്ഠിരാജ്ഞയാ വിദുരസഞ്ജയാദിഭിർമൃതാനാം ദാഹക്രിയാകരണം॥ 2 ॥

Mahabharata - Strii Parva - Chapter Text

11-26-0 (65567) 
ശ്രീഭഗവാനുവാച। 11-26-0x (5364) 
ഉത്തിഷ്ഠോത്തിഷ്ഠ ഗാന്ധാരി മാ ച ശോകേ മനഃ കൃഥാഃ।
തവൈവ ഹ്യപരാധേന കുരവോ നിധനം ഗതാഃ॥ 11-26-1 (65568) 
യത്ത്വം പുത്രം ദുരാത്മാനമീർഷുമത്യന്തമാനിനം।
ദുര്യോധനം പുരസ്കൃത്യ ദുഷ്കൃതം സാധു മന്യസേ॥ 11-26-2 (65569) 
നിഷ്ഠുരം വൈരപുരുഷം വൃദ്ധാനാം ശാസനാതിഗം।
കഥമാത്മകൃതം ദോഷം മയ്യാധാതുമിഹേച്ഛസി॥ 11-26-3 (65570) 
മൃതം വാ യദി വാ നഷ്ടം യോഽതീതമനുശോചതി।
ദുഃഖേന ലഭതേ ദുഃഖം ദ്വാവനർഥൌ പ്രപദ്യതേ॥ 11-26-4 (65571) 
തപോർഥീയം ബ്രാഹ്മണീ ധത്ത ഗർഭം
ഗൌർവോഢാരം ധാവിതാരം തുരംഗീ। 
ശൂദ്രാ ദാസം പശുപാലം ച വൈശ്യാ
വധാർഥീയം ത്വദ്വിധാ രാജപുത്രീ॥  11-26-5 (65572) 
വൈശംപായന ഉവാച। 11-26-6x (5365) 
തച്ഛ്രുത്വാ വാസുദേവസ്യ പുനരുക്തം വചോഽപ്രിയം।
തൂഷ്ണീം ബഭൂവ ഗാന്ധാരീ ശോകവ്യാകുലലോചനാ॥ 11-26-6 (65573) 
ധൃതരാഷ്ട്രസ്തു രാജർഷിർനിഗൃഹ്യാബുദ്ധിജം തമഃ।
പര്യപൃച്ഛത ധർമജ്ഞോ ധർമരാജം യുധിഷ്ഠിരം॥ 11-26-7 (65574) 
ജീവതാം പരിമാണജ്ഞഃ സൈന്യാനാമസി പാണ്ഡവ।
ഹതാനാം യദി ജാനീഷേ പരിമാണം വദസ്വം മേ॥ 11-26-8 (65575) 
യുധിഷ്ഠിര ഉവാച। 11-26-9x (5366) 
ദശായുതസഹസ്രാണി സഹസ്രാണി ച വിംശതിഃ।
കോട്യഃ ഷഷ്ടിശ്ച ഷട് ചൈവ ഹ്യസ്മിന്രാജൻമൃധേ ഹതാഃ॥ 11-26-9 (65576) 
ആലക്ഷാണാം ച വീരാണാം സഹസ്രാണി ചതുർദശ।
ദശ ചാന്യാനി രാജേന്ദ്ര ശതം ഷഷ്ടിശ്ച ഭാരത॥ 11-26-10 (65577) 
ധൃതരാഷ്ട്ര ഉവാച। 11-26-11x (5367) 
യുധിഷ്ഠിരഗതിം കാം തേ ഗതാഃ പുരുഷസത്തമ।
ആചക്ഷ്വ മേ മഹാബാഹോ സർവജ്ഞോ ഹ്യസി മേ മതഃ॥ 11-26-11 (65578) 
യുധിഷ്ഠിര ഉവാച। 11-26-12x (5368) 
യൈർഹുതാനി ശരീരാണി ഹൃഷ്ടൈഃ പരമസംയുഗേ।
ദേവരാജസമാംʼല്ലോകാൻഗതാസ്തേ സത്യവിക്രമാഃ॥ 11-26-12 (65579) 
യേ ത്വഹൃഷ്ടേന മനസാ മർതവ്യമിതി ഭാരത।
യുധ്യമാനാ ഹതാഃ സംഖ്യേ ഗന്ധർവൈഃ സഹ സംഗതാഃ॥ 11-26-13 (65580) 
യേ ച സംഗ്രാമഭൂമിഷ്ഠാ യാചമാനാഃ പരാങ്മുഖാഃ।
ശസ്ത്രേണ നിധനം പ്രാപ്താ ഗതാസ്തേ ഗുഹ്യകാൻപ്രതി॥ 11-26-14 (65581) 
പാത്യമാനാഃ പരൈര്യേ തു ഹീയമാനാ നിരായുധാഃ।
ഹീനിഷേവാ മഹാത്മാനഃ പരാനഭിമുഖാ രണേ॥ 11-26-15 (65582) 
ഛിദ്യമാനാഃ ശിതൈഃ ശസ്ത്രൈഃ ക്ഷത്രധർമപരായണാഃ।
ഹതാസ്തേ ബ്രഹ്മസദനം ഗതാ വീരാഃ സുവർചസഃ॥ 11-26-16 (65583) 
യേ ത്വത്ര നിഹതാ രാജന്നന്തരായോധനം പ്രതി।
യഥാകഥഞ്ചിത്പുരുഷാസ്തേ ഗതാ ഹ്യുത്തരാം ഗതിം॥ 11-26-17 (65584) 
ധൃതരാഷ്ട്ര ഉവാച। 11-26-18x (5369) 
കേന ജ്ഞാനബലേനൈവ പുത്ര പശ്യസി സിദ്ധവത്।
തൻമേ വദ മഹാബാഹോ ശ്രോതവ്യം യദി വൈ മയാ॥ 11-26-18 (65585) 
യുധിഷ്ഠിര ഉവാച। 11-26-19x (5370) 
നിദേശാദ്ഭവതഃ പൂർവം വനേ വിചരതാ മയാ।
തീർഥയാത്രാപ്രസംഗേന സംപ്രാപ്തോഽയമനുഗ്രഹഃ॥ 11-26-19 (65586) 
ദേവർഷിർലോമശോ ദൃഷ്ടസ്തതഃ പ്രാപ്തോഽസ്ംയനുസ്മൃതിം।
ദിവ്യം ചക്ഷുരപി പ്രാപ്തം ജ്ഞാനയോഗേന വൈ പുരാ॥ 11-26-20 (65587) 
ധൃതരാഷ്ട്ര ഉവാച। 11-26-21x (5371) 
യേ ത്വനാഥാ ജനാസ്താത നാഥവന്തശ്ച പാൺ·ഡവ।
കച്ചിത്തേഷാം ശരീരാണി ധക്ഷ്യന്തി വിധിപൂർവകം॥ 11-26-21 (65588) 
യുധിഷ്ഠിര ഉവാച। 11-26-22x (5372) 
ന യേഷാം ശാന്തികർതാരോ ന ച യേഽത്രാഹിതാഗ്നയഃ।
വയം ച തേഷാം കുര്യാമോ ബഹുത്വാത്താത കർമണാം॥ 11-26-22 (65589) 
യാൻസുപർണാശ്ച ഗുധ്രാശ്ച വികർഷന്തി തതസ്തതഃ।
തേഷാം സങ്കർഷണാ ലോകാ ഭവിഷ്യന്തി ന സംശയഃ॥ 11-26-23 (65590) 
വൈശംപായന ഉവാച। 11-26-24x (5373) 
ഏവമുക്ത്വാ മഹാരാജ കുന്തീപുത്രോ യുധിഷ്ഠിരഃ।
ആദിദേശ സുധർമാണം ധൌംയം സൂതം ച സഞ്ജയം॥ 11-26-24 (65591) 
വിദുരം ച മഹാബുദ്ധിം യുയുത്സും ചൈവ കൌരവം।
ഇന്ദ്രസേനമുഖാൻഭൃത്യാൻസൂതാംശ്ചൈവ സഹസ്രശഃ॥ 11-26-25 (65592) 
ഭവന്തഃ കാരയന്ത്വേഷാം പ്രേതകാര്യാണ്യശേഷതഃ।
യഥാ നാഥവതാം കിഞ്ചിച്ഛരീരം ന വിനശ്യതി॥ 11-26-26 (65593) 
ശാസനാദ്ധർമരാജസ്യ ക്ഷത്താ സൂതശ്ച സഞ്ജയഃ।
സുധർമാ ധൌംയസഹിത ഇന്ദ്രസേനാദയസ്തഥാ॥ 11-26-27 (65594) 
ചന്ദനാഗുരുകാഷ്ഠാനി തഥാ കാലീയകാന്യുത।
ഘൃതം തൈലം ച ഗന്ധാംശ്ച ക്ഷൌമാണി വസനാനി ച॥ 11-26-28 (65595) 
സമാഹൃത്യ മഹാർഹാണി ദാരുണാം ചൈവ സഞ്ചയാൻ।
രഥാംശ്ച മൃദിതാസ്തത്ര നാനാപ്രഹരണാനി ച॥ 11-26-29 (65596) 
ചിതാഃ കൃത്വാ പ്രയത്നേന യഥാമുഖ്യാന്നരാധിപാൻ।
ദാഹയാമാസുരവ്യാഗ്രാഃ ശാസ്ത്രദൃഷ്ടേന കർമണാ॥ 11-26-30 (65597) 
ദുര്യോധനം ച രാജാനം ഭ്രാതൄംശ്ചാസ്യ കർമണാ॥
ശല്യം ശലം ച രാജാനം ഭൂരിശ്രവസമേവ ച॥ 11-26-31 (65598) 
ജയദ്രഥം ച രാജാനമഭിമന്യും ച ഭാരത।
ദൌഃശാസനിം ലക്ഷ്മണം ച ധൃഷ്ടകേതും ച പാർഥിവം॥ 11-26-32 (65599) 
ബൃഹദ്വലം സോമദത്തം സൃഞ്ജയം ച മഹാരഥം।
രാജാനം ക്ഷേമധന്വാനം വിരാടദ്രുപദൌ തഥാ॥ 11-26-33 (65600) 
ശിഖണ്ഡിനം ച പാഞ്ചാല്യം ധൃഷ്ടദ്യുംനം ച പാർഷതം।
യുധാമന്യും ച വിക്രാന്തമുത്തമൌജസമേവ ച॥ 11-26-34 (65601) 
കൌസല്യം ദ്രൌപദേയാംശ്ച ശകുനിം ചാപി സൌബലം।
അചലം വൃഷകം ചൈവ ഭഗദത്തേ ച പാർഥിവം॥ 11-26-35 (65602) 
കർണം വൈകർതനം ചൈവ സഹപുത്രമമർഷണം।
കേകയാംശ്ച മഹേഷ്വാസാംസ്ത്രിഗർതാംശ്ച മഹാരഥാൻ॥ 11-26-36 (65603) 
ഘടോത്കചം രാക്ഷസേന്ദ്രം ബകഭ്രാതരമേവ ച।
അലംബുസം രാക്ഷസേന്ദ്രം ജലസന്ധം ച പാർഥിവം॥ 11-26-37 (65604) 
ഏതാംശ്ചാന്യാംസ്ച സുബഹൂൻപാർഥിവാംശ്ച സഹസ്രശഃ।
ധൃതധാരാഹുതൈർദീപ്തൈഃ പാവകൈഃ സമദാഹയൻ।  11-26-38 (65605) 
പിതൃമേധാശ്ച കേഷാഞ്ചിത്പ്രാവർതന്ത മഹാത്മനാം।
സാമഭിശ്ചാപ്യഗായന്ത തേഽന്വശാസത ചാപരൈഃ॥ 11-26-39 (65606) 
സാംനാമൃചാം ച നാദേന സ്ത്രീണാം ച രുദിതസ്വനൈഃ।
കശ്മലം സർവഭൂതാനാം നിശായാം സമപദ്യത॥ 11-26-40 (65607) 
ഹുതാശ്ച തത്പ്രദീപ്താശ്ച ദീപ്യമാനാശ്ച പാവകാഃ।
നഭസീവാന്വദൃശ്യന്ത ഗ്രഹാസ്തന്വഭ്രസംവൃതാഃ॥ 11-26-41 (65608) 
യേ ചാപ്യനാഥാസ്തത്രാസന്നാനാദേശസമാഗതാഃ।
താംശ്ച സർവാൻസമാനീയ രാശീകൃത്വാ സഹസ്രശഃ॥ 11-26-42 (65609) 
ചിത്വാ ദാരുഭിരവ്യഗ്രൈഃ പ്രഭൂതൈഃ സ്നേഹപാചിതൈഃ।
ദാഹയാമാസ താൻസർവാന്വിദുരോ രാജശാസനാത്॥ 11-26-43 (65610) 
കാരയിത്വാ ക്രിയാസ്തേഷാം കുരുരാജോ യുധിഷ്ഠിരഃ।
ധൃതരാഷ്ട്രം പുരസ്കൃത്യ ഗംഗാമഭിമുഖോഽഗമത്॥ ॥ 11-26-44 (65611) 
 
ഇതി ശ്രീമൻമഹാഭാരതേ സ്ത്രീപർവണി ശ്രാദ്ധപർവണി ഷഡ്വിംശോഽധ്യായഃ॥ 26 ॥

Mahabharata - Strii Parva - Chapter Footnotes

11-26-2 ദുഷ്കൃതം ദുരാചരിതം സ്വകീയം॥ 11-26-3 വൈരപ്രിയം പുരുഷം xxxxഷം॥ 11-264- ദ്വൌ പൂർവാപരദുഃഖദ്വയരൂപൌ॥ 11-26-5 തപോരൂപായാർഥായ ഉത്പന്നം തപോർഥീയം। ത്വദ്വിധാ വധാർഥീയമേവ ഗർഭം ധത്തേ। അന്യാ തു ജയാർഥീയം കീർത്യാദ്യർഥീയമപീതി ഭാവഃ। തപോർഥിനം, വധാർഥിനം ഇതി ക.പാഠഃ॥ 11-26-17 തേ ഗതാസ്തൂത്തരാൻകുരൂനിതി ഛ.പാഠഃ। തേ ഗതാസ്തൂത്തമാം ഗതിമിതി ട.പാഠഃ। തേ ഗതാ ഹ്യധമാം ഗതിമിതി ക.പാഠഃ॥ 11-26-24 സുധർമാണം ദുര്യോധനപുരോഹിതം॥ 11-26-43 സ്നേഹപാചിതൈഃ സ്നേഹസംയുക്തൈഃ॥ 11-26-26 ഷഡ്വിംശോഽധ്യായഃ॥





സ്ത്രീപർവ - അധ്യായ 027

॥ ശ്രീഃ ॥

11.27. അധ്യായഃ 027 

Mahabharata - Strii Parva - Chapter Topics

മൃതാനാമുദകദാനായ ധൃതരാഷ്ട്രയുധിഷ്ഠിരാദിഭിർഗംഗാതീരഗമനം॥ 1 ॥ ഉദകദാനാരംഭേ കുന്ത്യാ യുധിഷ്ഠിരംപ്രതി കർണസ്യ സ്വപുത്രത്വകഥനപൂർവകം തസ്യാ ഉദകദാനചോദനാ॥ 2 ॥ ധൃതരാഷ്ട്രയുധിഷ്ഠിരാദിഭിർബന്ധുഭ്യോ ജലദാനം॥ 3 ॥

Mahabharata - Strii Parva - Chapter Text

11-27-0 (65612) 
വൈശംപായന ഉവാച। 11-27-0x (5374) 
തേ സമാസാദ്യ ഗംഗാം തു ശിവാം പുണ്യജലാന്വിതാം।
ഹ്ലാദിനീം ച പ്രസന്നാം ച മഹാരൂപാം മഹാവനാം॥ 11-27-1 (65613) 
ഭൂഷണാന്യുത്തരീയാണി വേഷ്ടനാന്യവമുച്യ ച।
`കവചാനി വിചിത്രാണി ഗംഗാമവജഗാഹിരേ'॥ 11-27-2 (65614) 
തതഃ പിതൄണാം ഭ്രാതൄണാം പൌത്രാണാം സ്വജനസ്യ ച।
പുത്രാണാമാര്യകാണാം ച പതീനാം ച കുരുസ്ത്രിയഃ॥ 11-27-3 (65615) 
ഉദകം ചക്രിരേ സർവാ രുദന്ത്യോ ഭൃശദുഃഖിതാഃ।
സുഹൃദാം ചാപി ധർമജ്ഞാഃ പ്രചക്രുഃ സലിലക്രിയാം॥ 11-27-4 (65616) 
ഉദകേ ക്രിയമാണേ തു വീരാണാം വിരപത്നിഭിഃ।
സൂപതീർഥാഽഭവദ്ഗംഗാ ഭൂയോ വിപ്രസസാര ച॥ 11-27-5 (65617) 
തൻമഹോദധിസങ്കാശം നിരാനന്ദമനുത്സവം।
വീരപത്നീഭിരാകീർണം ഗംഗാതീരമശോഭത॥ 11-27-6 (65618) 
തതഃ കുന്തീ മഹാരാജ രുദന്തീ ശോകകർശിതാ।
വ്രീഡയാ മന്ദയാ വാചാ പുത്രാന്വചനമബ്രവീത്॥ 11-27-7 (65619) 
യഃ സ വീരോ മഹേഷ്വാസോ രഥയൂഥപയൂഥപഃ।
അർജുനേന ഹതഃ സംഖ്യേ വീരലക്ഷണലക്ഷിതഃ॥ 11-27-8 (65620) 
യം സൂതപുത്രം മന്യധ്വം രാധേയമിതി പാണ്ഡവാഃ।
യോ വ്യരാജച്ചമൂമധ്യേ ദിവാകര ഇവ പ്രഭുഃ॥ 11-27-9 (65621) 
പ്രത്യയുധ്യത വഃ സർവാൻപുരാ യഃ സപദാനുഗാൻ।
ദുര്യോധനബലം സർവം യഃ പ്രകർഷന്വ്യരോചത॥ 11-27-10 (65622) 
യസ്യ നാസ്തി സമോ വീര്യേ പൃഥിവ്യാമപി കശ്ചന।
യോ വൃണീത യശഃ ശൂരഃ പ്രാണൈരപി സദാ ഭുവി॥ 11-27-11 (65623) 
കർണസ്യ സത്യസന്ധസ്യ സംഗ്രാമേഷ്വപലായിനഃ।
കുരുധ്വമുദകം തസ്യ ഭ്രാതുരക്ലിഷ്ടകർമണഃ॥ 11-27-12 (65624) 
സ ഹി വഃ പൂർവജോ ഭ്രാതാ ഭാസ്കരാൻമയ്യജായത।
കുണ്ഡലീ കവചീ ശൂരോ ദിവാകരസമപ്രഭഃ॥ 11-27-13 (65625) 
ശ്രുത്വാ തു പാണ്ഡവാഃ സർവേ മാതുർവചനമപ്രിയം।
കർണമേവാനുശോചന്തോ ഭൂയശ്ചാത്യാതുരാ ഭവൻ॥ 11-27-14 (65626) 
തതഃ സ പുരുഷവ്യാഘ്രഃ രുന്തീപുത്രോ യുധിഷ്ഠിരഃ।
ഉവാച മാതരം വീരോ നിഃശ്വസന്നിവ പന്നഗഃ॥ 11-27-15 (65627) 
യഃ ശരോർമിർധ്വജാവർതോ മഹാഭുജമഹാഗ്രഹഃ।
തലശബ്ദപ്രണുദിതോ മഹാരഥമഹാഗ്രഹഃ॥ 11-27-16 (65628) 
യസ്യേഷുപാതമാസാദ്യ കോഽന്യസ്തിഷ്ഠേദ്ധനഞ്ജയാത്।
കഥം പുത്രോ ഭവത്യാഃ സ ദേവഗർഭഃ പുരാഽഭവത്। 
`കുണ്ഡലീ കവചീ ശൂരോ ദിവാകരസമപ്രഭഃ॥  11-27-17 (65629) 
യസ്യ ബാഹുപ്രതാപേന താപിതാഃ സർവതോ വയം।
തമഗ്നിമിവ വസ്ത്രേണ കഥം ഛാദിതവത്യസി॥ 11-27-18 (65630) 
യസ്യ ബാഹുപ്രഭാവേന വൈരമസ്മാസ്വരോചയത്।
സുയോധനസ്തു തം ജ്യേഷ്ഠം കഥം നോദിതവത്യസി॥ 11-27-19 (65631) 
തഥാ കർണം മഹേഷ്വാസം ധാർതരാഷ്ട്രൈരുപാസിതം।
ഉപാസിതം യഥാഽസ്മാഭിർബലം ഗാണ്ഡീവധന്വനഃ॥ 11-27-20 (65632) 
ഭൂമിപാനാം ച സർവേഷാം ബലം ബലവതാം വരഃ।
നാന്യഃ കുന്തീസുതാത്കർണാദഗൃഹ്ണാദ്രഥിനോ രഥീ॥ 11-27-21 (65633) 
സ നഃ പ്രഥമജോ ഭ്രാതാ സർവശസ്ത്രഭൃതാം വരഃ।
അസൂത തം ഭവത്യഗ്രേ കഥമദ്ഭുതവിക്രമം॥ 11-27-22 (65634) 
അഹോ ഭവത്യാ മന്ത്രസ്യ ഗൂഹനേന വയം ഹതാഃ।
നിധനേന ഹി കർണസ്യ പീഡിതാസ്തു സബാന്ധവാഃ॥ 11-27-23 (65635) 
അഭിമന്യോർവിനാശേന ദ്രൌപദേയവധേന ച।
പാഞ്ചാലാനാം വിനാശേന, കുരൂണാം ഘാതനാദപി॥ 11-27-24 (65636) 
തതഃ ശതഗുണം ദുഃഖമിദമാപതിതം മഹത്।
കർണമേവാനുശോചാപി ദഹ്യാംയഗ്നാവിവാഹിതഃ॥ 11-27-25 (65637) 
നേഹ സ്മ കിഞ്ചിദപ്രാപ്യ ഭവേദപി ദിവി സ്ഥിതം।
ന ചേദം വൈശസം ഘോരകം കൌരവാന്തകരം ഭവേത്॥ 11-27-26 (65638) 
ഏവം വിലപ്യ ബഹുലം ധർമരാജോ യുധിഷ്ഠിരഃ।
വ്യരുദച്ഛനകൈഃ രാജംശ്ചകാരാസ്യോദകം പ്രഭുഃ॥ 11-27-27 (65639) 
തതോ വിനേദുഃ സഹസാ സ്ത്രിയസ്താഃ ഖലു സർവശഃ।
അഭിതോ യാഃ സ്ഥിതാസ്തത്ര തസ്മിന്നുദകകർമണി॥ 11-27-28 (65640) 
തത ആനായയാമാസ കർണസ്യ സപരിച്ഛദാഃ।
സ്ത്രിയഃ കുരുപതിർധീമാൻഭ്രാതുഃ പ്രേംണാ യുധിഷ്ഠിരഃ॥ 11-27-29 (65641) 
സ താഭിഃ സഹ ധർമാത്മാ പ്രേതകൃത്യമനന്തരം।
`സർവം ചകാര കർണസ്യ വിധിവദ്ഭൂരിദക്ഷിണം॥ 11-27-30 (65642) 
സ രാജാ ധൃതരാഷ്ട്രശ്ച കൃത്വാ ജലമതന്ദ്രിതഃ।
സമുത്തതാര ഗംഗായാ ഭാര്യയാ സഹ ഭാരത॥'  11-27-31 (65643) 
[പാപേനാസൌ മയാ ശ്രേഷ്ഠോ ഭ്രാതാ ജ്ഞാതിർനിപാതിതഃ।
അതോ മനസി യദ്ഗുഹ്യം സ്ത്രീണാം തന്ന ഭവിഷ്യതി॥ 11-27-32 (65644) 
ഇത്യുക്ത്വാ സ തു ഗംഗായാ ഉത്തതാരാകുലേന്ദ്രിയഃ।
ഭ്രാതൃഭിഃ സഹിതഃ സർവൈർഗംഗാതീരമുപേയിവാൻ॥] ॥  11-27-33 (65645) 
 
ഇതി ശ്രീമൻമഹാഭാരതേ ശതസാഹസ്രികായാം സംഹിതായാം വൈയാസിക്യാം സ്ത്രീപർവണി ശ്രാദ്ധപർവണി സപ്തവിംശോഽധ്യായഃ॥ 27 ॥

അതഃ പരംശാന്തിപർവ ഭവിഷ്യതി തസ്യായമാദ്യഃ ശ്ലോകഃ।  11-27-1 (65646) 
11-27-1x (5375) 
വൈശംപായന ഉവാച।
കൃത്വോദകം തേ സുഹൃദാം സർവേഷാം പാണ്ഡുനന്ദനാഃ। 
വിദുരേ ധൃതരാഷ്ട്രശ്ച സർവാശ്ച ഭരതസ്ത്രിയഃ॥ 
Mahabharata - Strii Parva - Chapter Footnotes

11-27-2 വേഷ്ടനാനി ഉഷ്ണീഷകടിബന്ധനാദീനി॥ 11-27-5 ജലാവതരണമാർഗാ॥ 11-27-14 ഭവൻ അഭവൻ। അഡഭാവ ആർഷഃ॥ 11-27-25 ദഗ്ധാമഗ്നാവിവാഹുതിമിതി ക.പാഠഃ॥ 11-27-26 കർണേ ഭ്രാതൃത്വേന ജ്ഞാതേ സതി തദനുസാരിണാമസ്മാകമപി ദുർലഭം നാഭവിഷ്യന്നപി കൌരവാണാം ക്ഷയോഽഭവിഷ്യദിത്യർഥഃ। ന ച മേ കിഞ്ചിദപ്രാപ്യമിതി ക.പാഠഃ॥ 11-27-27 സപ്തവിംശോഽധ്യായഃ॥





AUM shantiH 






