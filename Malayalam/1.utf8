


	










മഹാഭാരത - പർവ 1 - ആദിപർവ   - Mahabharata - Southern Recension - Kumbhaghonam Edition - Sanskrit Documents 






        Sanskrit Documents  |
		Critical Edition |
		Southern Recension |
		Mahabharata Resources

Kumbhaghonam Edition in Malayalam Script



1. ആദിപർവ 


ആദിപർവ - അധ്യായ 001

॥ ശ്രീഃ ॥

1.1. അധ്യായഃ 001 

 
(അനുക്രമണികാപർവ  ॥ 1 ॥)

Mahabharata - Adi Parva - Chapter Topics

ആദൌ മംഗലാചരണം॥ 1 ॥ നൈമിശാരണ്യേ ദീർഘസത്രേ ശൌനകാദീൻപ്രതി സൌതേരാഗമനം॥ 2 ॥ തത്ര ശൌനകാദിഭിഃ സൌതിം പ്രതി ഭാരതകഥനചോദനാ॥ 3 ॥ സൌതിനാ ശ്രീമന്നാരായണനമസ്കാരപൂർവകം വ്യാസസ്യ ഭാരതനിർമാണകഥനം॥ 4 ॥ പർവാനുക്രമണികാ॥ 5 ॥

Mahabharata - Adi Parva - Chapter Text

1-1-0 (0) 
॥ ശ്രീവേദവ്യാസായ നമഃ॥ 1-1-0x (0) 
നാരായണം നമസ്കൃത്യ നരം ചൈവ നരോത്തമം।
ദേവീം സരസ്വതീം ചൈവ(വ്യാസം) തതോ ജയമുദീരയേത് ॥ 1-1-1 (1) 
`നാരായണം സുരഗുരും ജഗദേകനാഥം'
ഭക്തപ്രിയം സകലലോകനമസ്കൃതം ച। 
ത്രൈഗുണ്യവർജിതമജം വിഭുമാദ്യമീശം
വന്ദേ ഭവഘ്നമമരാസുരസിദ്ധവന്ദ്യം'॥  1-1-2 (2) 
`നമോ ധർമായ മഹതേ നമഃ കൃഷ്ണായ വേധസേ।
ബ്രാഹ്മണേഭ്യോ നമസ്കൃത്യ ധർമാന്വക്ഷ്യാമി ശാശ്വതാൻ'॥ 1-1-3 (3) 
ഓം നമോ ഭഗവതേ വാസുദേവായ।
ഓം നമഃ പിതാമഹായ। ഓം നമഃ പ്രജാപതിഭ്യഃ। 
ഓം നമഃ കൃഷ്ണദ്വൈപായനായ।
ഓം നമഃ സർവവിഘ്നവിനായകേഭ്യഃ॥  1-1-4 (4) 
രോമഹർഷണപുത്ര ഉഗ്രശ്രവാഃ സൌതിഃ പൌരാണികോ
നൈമിശാരണ്യേ ശൌനകസ്യ കുലപതേർദ്വാദശവാർഷികേ സത്രേ  1-1-5 (5) 
സുഖാസീനാനഭ്യഗച്ഛദ്ബ്രഹ്മർഷീൻസംശിതവ്രതാൻ।
വിനയാവനതോ ഭൂത്വാ കദാചിത്സൂതനന്ദനഃ॥ 1-1-6 (6) 
തമാശ്രമമനുപ്രാപ്യ നൈമിശാരണ്യവാസിനഃ।
`ഉവാച താനൃഷീൻസർവാന്ധന്യോ വോഽസ്ംയദ്യദർശനാത്  1-1-7 (7) 
വേദ വൈയാസികീഃ സർവാഃ കഥാ ധർമാര്യൈസംഹിതാഃ।
വക്ഷ്യാമി വോ ദ്വിജശ്രേഷ്ഠാഃ ശൃണ്വന്ത്വദ്യ തപോധനാഃ  1-1-8 (8) 
തസ്യ തദ്വചനം ശ്രുത്വാ നൈമിശാരണ്യവാസിനഃ।
ചിത്രാ ശ്രോതും കഥാസ്തത്ര പരിവ്രുസ്തപസ്വിനഃ॥ 1-1-9 (9) 
അഭിവാദ്യ മുനീംസ്താംസ്തു സർവാനേവ കുതാഞ്ജലിഃ।
അപൃച്ഛത്സ തപോവൃദ്ധിം സദ്ഭിശ്ചൈവാഭിപൂജിതഃ॥ 1-1-10 (10) 
അഥ തേഷൂപവിഷ്ടേഷു സർവേഷ്വേവ തപസ്വിഷു।
നിർദിഷ്ടമാസനം ഭേജേ വിനയാദ്രൌമഹർഷണിഃ॥ 1-1-11 (11) 
സുഖാസീനം തതസ്തം തു വിശ്രാന്തമുപലക്ഷ്യ ച।
അഥാപൃച്ഛദൃഷിസ്തത്ര കശ്ചിത്പ്രസ്താവയൻകഥാഃ॥ 1-1-12 (12) 
കുത ആഗംയതേ സൌതേ ക്വചായം വിഹൃതസ്ത്വയാ।
കാലഃ കമലപത്രാക്ഷ ശംസൈതത്പൃച്ഛതോ മമ॥ 1-1-13 (13) 
ഏവം പൃഷ്ടോഽബ്രവീത്സംയഗ്യഥാവദ്രൌമഹർഷണിഃ।
വാക്യം വചനസംപന്നസ്തേഷാം ച ചരിതാശ്രയം॥ 1-1-14 (14) 
തസ്മിൻസദസി വിസ്തീർണേ മുനീനാം ഭാവിതാത്മനാം।  1-1-15 (15) 
സൌതിരുവാച।
ജനമേജയസ്യ രാജർഷേഃ സർപസത്രേ മഹാത്മനഃ॥  1-1-15x (1) 
സമീപേ പാർഥിവേന്ദ്രസ്യ സംയക്പാരിക്ഷിതസ്യ ച।
കൃഷ്ണദ്വൈപായനപ്രോക്താഃ സുപുണ്യാ വിവിധാഃ കഥാഃ  1-1-16 (16) 
കഥിതാശ്ചാപി വിധിവദ്യാ വൈശംപായനേന വൈ।
ശ്രുത്വാഽഹം താ വിചിത്രാർഥാ മഹാഭാരതസംശ്രിതാഃ॥ 1-1-17 (17) 
വഹൂനി സംപരിക്രംയ തീർഥാന്യായതനാനി ച।
സമന്തപഞ്ചകം നാമ പുണ്യം ദ്വിജനിഷേവിതം॥ 1-1-18 (18) 
ഗതവാനസ്മി തം ദേശം യുദ്ധം യത്രാഭവത്പുരാ।
കുരൂണാം പാണ്ഡവാനാം ച സർവേഷാം ചഹീക്ഷിതാം॥ 1-1-19 (19) 
ദിദൃക്ഷുംരാഗതസ്തസ്മാത്സമീപം ഭാവതാമിഹ।
ആയുഷ്മന്തഃ സർവ ഏവ ബ്രഹ്മഭാതാ ഹി മേ മതാഃ॥
അസ്മിന്യജ്ഞേ മഹാഭംഗാഃ സൂര്യപാവകവർചസഃ॥  1-1-20 (20) 
കൃതാഭിഷേകാഃ ശുചയഃ കൃതജപ്യാ ഹുതാഗ്നയഃ।
ഭവന്ത ആസതേ സ്വസ്ഥാ ബ്രവീമി കിമഹം ദ്വിജാഃ  1-1-21 (21) 
പുരാണസംഹിതാഃ പുണ്യാഃ കഥാ ധർമാർഥസംശ്രിതാഃ।
ഇതിവൃത്തം നരേന്ദ്രാണാമൃഷീണാം ച മഹാത്മനാം॥ 1-1-22 (22) 
ഋഷയ ഊചുഃ। 1-1-23x (2) 
ദ്വൈപായനേന യത്പ്രോക്തം പുരാണം പരമർഷിണാ।
സുരൈർബ്രഹ്മർഷിഭിശ്ചൈവ ശ്രുത്വാ യദഭിപൂജിതം॥ 1-1-23 (23) 
തസ്യാഖ്യാനവരിഷ്ഠസ്യ വിചിത്രപദപർവണഃ।
സൂക്ഷ്മാർഥന്യായയുക്തസ്യ വേദാർഥൈർഭൂഷിതസ്യ ച॥ 1-1-24 (24) 
ഭാരതസ്യേതിഹാസസ്യ പുണ്യാം ഗ്രന്ഥാർഥസംയുതാം।
സംസ്കാരോപഗതാം ബ്രാഹ്മീം നാനാശാസ്ത്രോപബൃംഹിതാം॥ 1-1-25 (25) 
ജനമേജയസ്യ യാം രാജ്ഞോ വൈശംപായന ഉക്തവാൻ।
യഥാവത്സ ഋഷിഃ പൃഷ്ടഃ സത്രേ ദ്വൈപായനാജ്ഞയാ॥ 1-1-26 (26) 
വേദൈശ്ചതുർഭിഃ സയുക്താം വ്യാസസ്യാദ്ഭുതകർമണഃ।
സംഹിതാം ശ്രോതുമിച്ഛാമഃ പുണ്യാം പാപഭയാപഹാം॥ 1-1-27 (27) 
സൌതിരുവാച। 1-1-28x (3) 
ആദ്യം പുരുഷമീശാനം പുരുഹൂതം പുരുഷ്ടുതം।
ഋതമേകാക്ഷരം ബ്രഹ്മ വ്യക്താവ്യക്തം സനാതനം॥ 1-1-28 (28) 
അസച്ച സച്ചൈവ ച യദ്വിശ്വം സദസതഃ പരം
പരാവരാണാം സ്രഷ്ടാരം പുരാണം പരമവ്യയം॥  1-1-29 (29) 
മംഗല്യം മംഗലം വിഷ്ണും വരേണ്യമനഘം ശുചിം।
നമസ്കൃത്യ ഹൃഷീകേശം ചരാചരഗുരും ഹരിം॥ 1-1-30 (30) 
മഹർഷേഃ പൂജിതസ്യേഹ സർവലോകൈർമഹാത്മനഃ।
പ്രവക്ഷ്യാമി മതം പുണ്യം വ്യാസസ്യാദ്ഭുതകർമണഃ॥ 1-1-31 (31) 
`നമോ ഭഗവതേ തസ്മൈ വ്യാസായാമിതതേജസേ।
യസ്യ പ്രസാദാദ്വക്ഷ്യാമി നാരായണകഥാമിമാം॥ 1-1-32 (32) 
സർവാശ്രമാഭിശമനം സർവതീർഥാവഗാഹനം।
ന തഥാ ഫലദ സൂതേ നാരായണകഥാ യഥാ॥ 1-1-33 (33) 
നാസ്തി നാരായണസമം ന ഭൂതം ന ഭവിഷ്യതി।
ഏതേന സത്യവാക്യേന സർവാർഥാൻസാധയാംയഹം'॥ 1-1-34 (34) 
ആചഖ്യുഃ കവയഃ കേചിത്സംപ്രത്യാചക്ഷതേ പരേ।
ആഖ്യാസ്യന്തി തഥൈവാന്യ ഇതിഹാസമിമം ഭുവി॥ 1-1-35 (35) 
ഇദം തു ത്രിഷു ലോകേഷു മഹജ്ജ്ഞാനം പ്രതിഷ്ഠിതം।
വിസ്തരൈശ്ച സമാസൈശ്ച ധാര്യതേ യദ്ദ്വിജാതിഭിഃ॥ 1-1-36 (36) 
അലങ്കൃതം ശുഭൈഃ ശബ്ദൈഃ സമയൈർദിവ്യധനുഷൈഃ।
ഛന്ദോവൃത്തൈശ്ച വിവിധൈരന്വിതം വിദുഷാംപ്രിയം॥ 1-1-37 (37) 
തപസാ ബ്രഹ്മചര്യേണ വ്യസ്യ വേദം സനാതനം।
ഇതിഹാസമിമം ചക്രേ പുണ്യം സത്യവതീസുതഃ॥ 1-1-38 (38) 
`പുണ്യേ ഹിമവതഃ പാദേ മേധ്യേ ഗിരിഗുഹാലയേ।
വിശോധ്യ ദേഹം ധർമാത്മാ ദർഭസംസ്തരമാശ്രിതഃ॥ 1-1-39 (39) 
ശുചിഃ സനിയമോ വ്യാസഃ ശാന്താത്മാതപസി സ്ഥിതഃ
ഭാരതസ്യേതിഹാസസ്യ ധർമേണാന്വീക്ഷ്യ താം ഗതിം॥  1-1-40 (40) 
പ്രവിശ്യ യോഗം ജ്ഞാനേന സോഽപശ്യത്സർവമന്തതഃ॥  1-1-41 (41) 
നിഷ്പ്രഭേഽസ്മിന്നിരാലോകേ സർവതസ്തമസാ വൃതേ।
ബൃഹദണ്ഡമഭൂദേകം പ്രജാനാം ബീജമവ്യയം॥ 1-1-42 (42) 
യുഗസ്യാദിനിമിത്തം തൻമഹദ്ദിവ്യം പ്രചക്ഷത।
വ്യസ്മിംസ്തച്ഛ്രൂയതേ സത്യഞ്ജ്യോതിർബ്രഹ്മ സനാതനം॥ 1-1-43 (43) 
അദ്ഭുതം ചാപ്യചിന്ത്യം ച സർവത്ര സമതാം മതം।
അവ്യക്തം കാരണം സൂക്ഷ്മം യത്തത്സദസദാത്മകം॥ 1-1-44 (44) 
യസ്മിൻപിതാമഹോ ജജ്ഞേ പ്രഭുരേകഃ പ്രജാപതിഃ।
ബ്രഹ്മാ സുരഗുരുഃ സ്ഥാണുർമനുഃ കഃ പരമേഷ്ഠ്യഥ॥ 1-1-45 (45) 
പ്രാചേതസസ്തഥാ ദക്ഷോ ദക്ഷപുത്രാശ്ച സപ്തവൈ।
തതഃ പ്രജാനാം പതയഃ പ്രാഭവന്നേകവിംശതിഃ॥ 1-1-46 (46) 
പുരുഷശ്ചാപ്രമേയാത്മാ യം സർവഋഷയോ വിദു।
വിശ്വേദേവാസ്തഥാഽഽദിത്യാ വസവോഽഥാശ്വിനാവപി॥ 1-1-47 (47) 
യക്ഷാഃ സാധ്യാഃ പിശാചാശ്ച ഗുഹ്യകാഃ പിതരസ്തഥാ।
തതഃ പ്രസൂതാ വിദ്വാംസഃ ശിഷ്ടാ ബ്രഹ്മർഷിസത്തമാഃ॥ 1-1-48 (48) 
മഹർഷയശ്ച ബഹവഃ സർവൈഃ സമുദിതാ ഗുണൈഃ।
ആതോ ദ്യൌഃ പൃഥിവീ വായുരന്തരിക്ഷം ദിശസ്തയാ॥ 1-1-49 (49) 
സംവത്സരർതവോ മാസാഃ പക്ഷാഹോരാത്രയഃ ക്രമാത്।
യച്ചാന്യദപി തത്സർവം സംഭൂതം ലോകസാക്ഷികം॥ 1-1-50 (50) 
യദിദം ദൃശ്യതേ കിഞ്ചിദ്ബൂതം സ്ഥാവരജംഗമം।
പുനഃസങ്ക്ഷിപ്യതേ സർവം ജഗത്പ്രാപ്തേ യുഗക്ഷയേ॥ 1-1-51 (51) 
യഥർതുഷ്വൃതുലിംഗാനി നാനാരൂപാണി പര്യയേ।
ദൃശ്യന്തേ താനി താന്യേവ തഥാ ഭാവാ യുഗാദിഷു॥ 1-1-52 (52) 
ഏവമേതദനാദ്യന്തം ഭൂതസംഘാതകാരകം।
അനാദിനിധനം ലോകേ ചക്രം സംപരിവർതതേ॥ 1-1-53 (53) 
ത്രയസ്ത്രിംശത്സഹസ്രാണി ത്രയസ്ത്രിംശച്ഛതാനി ച।
ത്രയസ്ത്രിംശച്ച ദേവനാം സൃഷ്ടിഃ സങ്ക്ഷേപലക്ഷണാ॥ 1-1-54 (54) 
ദിവഃ പുത്രോ ബൃഹദ്ഭാനുശ്ചക്ഷുരാത്മാ വിഭാവസുഃ।
സവിതാ സ ഋചീകോഽർകോ ഭാനുരാശാവഹോ രവിഃ॥ 1-1-55 (55) 
പുത്രാ വിവസ്വതഃ സർവേ മനുസ്തേഷാം തഥാഽവരഃ।
ദേവഭ്രാട് തനയസ്തസ്യ സുഭ്രാഡിതി തതഃ സ്മൃതഃ॥ 1-1-56 (56) 
സുഭ്രാജസ്തു ത്രയഃ പുത്രാഃ പ്രജാവന്തോ ബഹുശ്രുതാഃ।
ദശജ്യോതിഃ ശതജ്യോതിഃ സഹസ്രജ്യോതിരേവ ച॥ 1-1-57 (57) 
ദശപുത്രസഹസ്രാണി ദശജ്യോതേർമഹാത്മനഃ।
തതോ ദശഗുണാശ്ചാന്യേ ശതജ്യോതേരിഹാത്മജാഃ॥ 1-1-58 (58) 
ഭൂയസ്തതോ ദശഗുണാഃ സഹസ്രജ്യോതിഷഃ സുതാഃ।
തേഭ്യോഽയം കുരുവംശശ്ച യദൂനാം ഭരതസ്യ ച॥ 1-1-59 (59) 
യയാതീക്ഷ്വാകൃവംശശ്ച രാജർഷീണാം ച സർവശഃ।
സംഭൂതാ ബഹവോ വംശാ ഭൂതസർഗാഃ സുവിസ്തരാഃ॥ 1-1-60 (60) 
ഭൂതസ്ഥാനാനി സർവാണി രഹസ്യം ത്രിവിധം ച യത്।
വേദാ യോഗഃ സവിജ്ഞാനോ ധർമോഽർഥഃ കാമ ഏവ ച॥ 1-1-61 (61) 
ധർമാർഥകാമയുക്താനി ശാസ്ത്രാണി വിവിധാനി ച।
ലോകയാത്രാവിധാന ച സർവ തദ്ദൃഷ്ടവാനൃഷിഃ॥ 1-1-62 (62) 
`നീതിർഭരതവംശസ്യ വിസ്താരശ്ചൈവ സർവശഃ।'
ഇതിഹാസാഃ സഹവ്യാഖ്യാ വിവിധാശ്രുതയോഽപി ച॥  1-1-63 (63) 
ഇഹ സർവമനുക്രാന്തമുക്തം ഗ്രന്ഥസ്യ ലക്ഷണം।
`സങ്ക്ഷേപേണേതിഹാസസ്യ തതോ വക്ഷ്യതി വിസ്തരം॥'  1-1-64 (64) 
വിസ്തീര്യൈതൻമഹജ്ജ്ഞാനമൃഷിഃ സങ്ക്ഷിപ്യ ചാബ്രവീത്।
ഇഷ്ടം ഹി വിദുഷാം ലോകേ സമാസവ്യാസധാരണം॥ 1-1-65 (65) 
മന്വാദി ഭാരതം കേചിദാസ്തീകാദി തഥാഽപരേ।
തഥോപരിചരാദ്യന്യേ വിപ്രാഃ സംയഗധീയിരേ॥ 1-1-66 (66) 
വിവിധം സംഹിതാജ്ഞാനം ദീപയന്തി മനീഷിണഃ।
വ്യാഖ്യാതും കുശലാഃ കേചിദ്ഗ്രന്ഥാന്ധാരയിതും പരേ॥ 1-1-67 (67) 
തപസാ ബ്രഹ്മചര്യേണ വ്യസ്യ വേദം സനാതനം।
ഇതിഹാസമിമം ചക്രേ പുണ്യം സത്യവതീത്സുതഃ॥ 1-1-68 (68) 
പരാശരാത്മജോ വിദ്വാൻബ്രഹ്മർഷിഃ സംശിതവ്രതഃ।
മാതുർനിയോഗാദ്ധർമാത്മാ ഗാംഗേയസ്യ ച ധീമതഃ॥ 1-1-69 (69) 
ക്ഷേത്രേ വിചിത്രവീര്യസ്യ കൃഷ്ണദ്വൈപായനഃ പുരാ।
ത്രീനഗ്നീനിവ കൌരവ്യാഞ്ജനയാമാസ വീര്യവാൻ॥ 1-1-70 (70) 
ഉത്പാദ്യ ധൃതരാഷ്ട്രം ച പാണ്ഡും വിദുരമേവ ച।
ജഗാമ തപസേ ധീമാൻപുനരേവാശ്രമം പ്രതി॥ 1-1-71 (71) 
തേഷു ജാതേഷു വൃദ്ധേഷു ഗതേഷു പരമാം ഗതിം।
അബ്രവീദ്ഭാരതം ലോകേ മാനുഷേഽസ്മിൻമഹാനൃഷിഃ॥ 1-1-72 (72) 
ജനമേജയേന പൃഷ്ടഃ സൻബ്രാഹ്മണൈശ്ച സഹസ്രശഃ।
ശശാസ ശിഷ്യമാസീനം വൈശംപായനമന്തികേ॥ 1-1-73 (73) 
സ സദസ്യൈഃ സഹാസീനം ശ്രാവയാമാസ ഭാരതം।
കർമാന്തരേഷു യജ്ഞസ്യ ചോദ്യമാനഃ പുനഃ പുനഃ॥ 1-1-74 (74) 
വിസ്താരം കുരുവംശസ്യ ഗാന്ധാര്യാ ധർമശീലതാം।
ക്ഷത്തുഃ പ്രജ്ഞാം ധൃതിം കുന്ത്യാഃ സംയഗ്ദ്വൈപായനോബ്രവീത്॥ 1-1-75 (75) 
വാസുദേവസ്യ മാഹാത്ംയം പാണ്ഡവാനാം ച സത്യതാം।
ദുർവൃത്തം ധാർതരാഷ്ട്രാണാമുക്തവാൻഭഗവാനൃഷിഃ॥ 1-1-76 (76) 
ഇദം ശതസഹസ്രം തു ശ്ലോകാനാം പുണ്യകർമണാം।
ഉപാഖ്യാനൈഃ സഹ ജ്ഞേയം ശ്രാവ്യം ഭാരതമുത്തമം॥ 1-1-77 (77) 
ചതുർവിംശതിസാഹസ്രീം ചക്രേ ഭാരതസംഹിതാം।
ഉപാഖ്യാനൈർവിനാ താവദ്ഭാരതം പ്രോച്യതേ ബുധൈഃ॥ 1-1-78 (78) 
തതോഽധ്യർധശതം ഭൂയഃ സങ്ക്ഷേപം കൃതവാനൃഷിഃ।
അനുക്രമണികാധ്യായം വൃത്താന്തം സർവപർവണാം॥ 1-1-79 (79) 
തസ്യാഖ്യാനവരിഷ്ഠസ്യ കൃത്വാ ദ്വൈപായനഃ പ്രഭുഃ।
കഥമധ്യാപയാനീഹ ശിഷ്യാനിത്യന്വചിന്തയത്॥ 1-1-80 (80) 
തസ്യ തച്ചിന്തിതം ജ്ഞാത്വാ ഋഷേർദ്വൈപായനസ്യ ച।
തത്രാജഗാമ ഭഗവാൻബ്രഹ്മാ ലോകഗുരുഃ സ്വയം॥ 1-1-81 (81) 
പ്രീത്യർഥം തസ്യ ചൈവർഷേർലോകാനാം ഹിതകാംയയാ।
തം ദൃഷ്ട്വാ വിസ്മിതോ ഭൂത്വാ പ്രാഞ്ജലിഃ പ്രണതഃ സ്ഥിതഃ॥ 1-1-82 (82) 
ആസനം കൽപയാമാസ സർവൈർമുനിഗണൈർവൃതഃ॥  1-1-83 (83) 
ഹിരണ്യമർഭമാസീനം തസ്മിംസ്തു പരമാസനേ।
പരിവൃത്യാസനഭ്യാശേ വാസവേയഃ സ്ഥിതോഽഭവത്॥ 1-1-84 (84) 
അനുജ്ഞാതോഽഥ കൃഷ്ണസ്തു ബ്രഹ്മണാ പരമേഷ്ഠിനാ।
നിഷസാദാസനാഭ്യാശേ പ്രീയമാണഃ ശുചിസ്മിതഃ॥ 1-1-85 (85) 
ഉവാച സ മഹാതേജാ ബ്രഹ്മാണം പരമേഷ്ഠിനം।
കൃതം മയേദം ഭഗവൻകാവ്യം പരമപൂജിതം॥ 1-1-86 (86) 
ബ്രഹ്മന്വേദരഹസ്യ ച യച്ചാന്യത്സ്ഥാപിതം മയാ।
സാംഗോപനിഷദാം ചൈവ വേദാനാം വിസ്തരക്രിയാ॥ 1-1-87 (87) 
ഇതിഹാസപുരാപാനാമുൻമേഷം നിമിഷം ച യത്।
ഭൂതം ഭവ്യം ഭവിഷ്യച്ച ത്രിവിധം കാലസഞ്ജ്ഞിതം॥ 1-1-88 (88) 
ജരാമൃത്യുഭയവ്യാധിഭാവാഭാവവിനിശ്ചയഃ।
വിവിധസ്യ ച ധർമസ്യ ഹ്യാശ്രമാണാം ച ലക്ഷണം॥ 1-1-89 (89) 
ചാതുർവർണ്യവിധാനം ച പുരാണാനാം ച കൃത്സ്നശഃ।
തപസോ ബ്രഹ്മചര്യസ്യ പൃഥിവ്യാശ്ചന്ദ്രസൂര്യയോഃ॥ 1-1-90 (90) 
ഗ്രഹനക്ഷത്രതാരാണാം പ്രമാണം ച യുഗൈഃ സഹ।
ഋചോ യജൂഷി സാമാനി വേദാധ്യാത്മം തഥൈവ ച॥ 1-1-91 (91) 
ന്യായശിക്ഷാ ചികിത്സാ ച ദാനം പാശുപതം തഥാ।
ഇതി നൈകാശ്രയം ജൻമ ദിവ്യമാനുഷസഞ്ജ്ഞിതം॥ 1-1-92 (92) 
തീർഥാനാം ചൈവ പുണ്യാനാം ദേശാനാം ചൈവ കീർതനം।
നദീനാം പർവതാനാം ച വനാനാം സാഗരസ്യ ച॥ 1-1-93 (93) 
പുരാണാം ചൈവ ദിവ്യാനാം കൽപാനാം യുദ്ധകൌശലം।
വാക്യജാതിവിശേഷാശ്ച ലോകയാത്രാക്രമശ്ച യഃ॥ 1-1-94 (94) 
യച്ചാപി സർവഗം വസ്തു തച്ചൈവ പ്രതിപാദിതം।
പരം ന ലേഖകഃ കശ്ചിദേതസ്യ ഭുവി വിദ്യതേ॥ 1-1-95 (95) 
ബ്രഹ്മോവാച। 1-1-96x (4) 
തപോവിശിഷ്ടദപി വൈ വസിഷ്ഠാൻമുനിപുംഗവാത്।
മന്യേ ശ്രേഷ്ഠവ്യം ത്വാം വൈ രഹസ്യജ്ഞാനവേദനാത്॥ 1-1-96 (96) 
ജൻമപ്രഭൃതി സത്യാം തേ വേദ്മി ഗാം ബ്രഹ്മവാദിനീം।
ത്വയാച കാവ്യമിത്യുക്തം തസ്മാത്കാവ്യം ഭവിഷ്യതി॥ 1-1-97 (97) 
അസ്യ കാവ്യസ്യ കവയോ ന സമർഥാ വിശേഷണേ।
വിശേഷണേ ഗൃഹസ്ഥസ്യ ശേഷാസ്ത്രയ ഇവാശ്രമാഃ॥ 1-1-98 (98) 
`ജഡാന്ധബധിരോൻമത്തം തമോഭൂതം ജഗദ്ഭവേത്।
യദി ജ്ഞാനഹുതാശേന ത്വയാ നോജ്ജ്വലിയം ഭവേത്॥ 1-1-99 (99) 
തമസാന്ധസ്യ ലോകസ്യ വേഷ്ടിതസ്യ സ്വകർമഭിഃ।
ജ്ഞാനാഞ്ജനശലാകാഭിർബുദ്ധിനേത്രോത്സവഃ കൃതഃ'॥ 1-1-100 (100) 
ധർമാർഥകാമമോക്ഷാർഥൈഃ സമാസവ്യാസകീർതനൈഃ।
ത്വയാ ഭാരതസൂര്യേണ നൃണാം വിനിഹതം തമഃ॥ 1-1-101 (101) 
പുരാണപൂർണചന്ദ്രേണ ശ്രുതിജ്യോത്സ്നാപ്രകാശിനാ।
നൃണാം കുമുദസൌംയാനാം കൃതം ബുദ്ധിപ്രസാദനം॥ 1-1-102 (102) 
ഇതിഹാസപ്രദീപേന മോഹാവരണഘാതിനാ।
ലോകഗർഭഗൃഹം കൃത്സ്നം യഥാവത്സംപ്രകാശിതം॥ 1-1-103 (103) 
സംഗ്രഹാധ്യായബീജോ വൈ പൌലോമാസ്തീകമൂലവാൻ।
സംഭവസ്കന്ധവിസ്താരഃ സഭാപർവവിടങ്കവാൻ॥ 1-1-104 (104) 
ആരണ്യപർവരൂപാഢ്യോ വിരാടോദ്യോഗസാരവാൻ।
ഭീഷ്മപർവമഹാശാഖോ ദ്രോണപർവപലാശവാൻ॥ 1-1-105 (105) 
കർണപർവസിതൈഃ പുഷ്പൈഃ ശല്യപർവസുഗന്ധിഭിഃ।
സ്ത്രീപർവൈഷീകവിശ്രാമഃ ശാന്തിപർവമഹാഫലഃ॥ 1-1-106 (106) 
അശ്വമേധാമൃതസസ്ത്വാശ്രമസ്ഥാനസംശ്രയഃ।
മൌസലശ്രുതിസങ്ക്ഷേപഃ ശിഷ്ടദ്വിജനിഷേവിതഃ॥ 1-1-107 (107) 
സർവേഷാം കവിമുഖ്യാനാമുപജീവ്യോ ഭവിഷ്യതി।
പർജന്യഇവ ഭൂതാനാമക്ഷയോ ഭാരദ്രുമഃ॥ 1-1-108 (108) 
കാവ്യസ്യ ലേഖനാർഥായ ഗണേശഃ സ്മര്യതാം മുനേ।  1-1-109 (109) 
സൌതിരുവാച। 1-1-110x (5) 
ഏവമാഭാഷ്യ തം ബ്രഹ്മാ ജഗാമ സ്വം നിവേശനം।
ഭഗവാൻസ ജഗത്സ്രഷ്ടാ ഋഷിദേവഗണൈഃ സഹ॥ 1-1-110 (110) 
തതഃ സസ്മാര ഹേരംബം വ്യാസഃ സത്യവതീസുതഃ॥  1-1-111 (111) 
സ്മൃതമാത്രോ ഗണേശാനോ ഭക്തചിന്തിതപൂരകഃ।
തത്രാജഗാമ വിഘ്നേശോ വേദവ്യാസോ യതഃ സ്ഥിതഃ॥ 1-1-112 (112) 
പൂജിതശ്ചോപവിഷ്ടശ്ച വ്യാസേനോക്തസ്തദാനഘ।
ലേഖകോ ഭാരതസ്യാസ്യ ഭവ ത്വം ഗണനായക॥
മയൈവ പ്രോച്യമാനസ്യ മനസാ കൽപിതസ്യ ച॥  1-1-113 (113) 
ശ്രുത്വൈതത്പ്രാഹ വിഘ്നേശോ യദി മേ ലേഖനീ ക്ഷണം।
ലിഖതോ നാവതിഷ്ഠേത തദാ സ്യാം ലേഖകോ ഹ്യഹം॥ 1-1-114 (114) 
വ്യാസോഽപ്യുവാച തം ദേവമബുദ്ധ്വാ മാ ലിഖ ക്വചിത്।
ഓമിത്യുക്ത്വാ ഗണേശോപി ബഭൂവ കില ലേഖകഃ॥ 1-1-115 (115) 
ഗ്രന്ഥഗ്രന്ഥിം തദാ ചക്രേ മുനിർഗൂഢം കുതൂഹലാത്।
യസ്മിൻപ്രതിജ്ഞയാ പ്രാഹ മുനിർദ്വൈപായനസ്ത്വിദം॥ 1-1-116 (116) 
അഷ്ടൌ ശ്ലോകസഹസ്രാണി അഷ്ടൌ ശ്ലോകശതാനി ച।
അഹം വേദ്മി ശുകോ വേത്തി സഞ്ജയോ വേത്തി വാ ന വാ॥ 1-1-117 (117) 
തച്ഛ്ലോകകൂടമദ്യാപി ഗ്രഥിതം സുദൃഢം മുനേ।
ഭേത്തും ന ശക്യതേഽർഥസ്യം ഗൂഢത്വാത്പ്രശ്രിതസ്യ ച॥ 1-1-118 (118) 
സർവജ്ഞോപി ഗണേശോ യത്ക്ഷണമാസ്തേ വിചാരയൻ।
താവച്ചകാര വ്യാസോപി ശ്ലോകാനന്യാൻബഹൂനപി॥ 1-1-119 (119) 
തസ്യ വൃക്ഷസ്യ വക്ഷ്യാമി ശാഖാപുഷ്പഫലോദയം।
സ്വാദുമേധ്യരസോപേതമച്ഛേദ്യമമരൈരപി॥ 1-1-120 (120) 
അനുക്രമണികാധ്യായം വൃത്താന്തം സർവപർവണാം।
ഇദം ദ്വൈപായനഃ പൂർവം പുത്രമധ്യാപയച്ഛുകം॥ 1-1-121 (121) 
തതോഽന്യേഭ്യോഽനുരൂപേഭ്യഃ ശിഷ്യേഭ്യഃ പ്രദദൌ പ്രഭു
ഷഷ്ടിം ശതസഹസ്രാണി ചകാരാന്യാം സ സംഹിതാം। 
ത്രിംശച്ഛതസഹസ്രം ച ദേവലോകേ പ്രതിഷ്ഠിതം॥  1-1-122 (122) 
പിത്ര്യേ പഞ്ചദശ പ്രോക്തം രക്ഷോയക്ഷേ ചതുർദശ।
ഏകം ശതസഹസ്രം തു മാനുഷേഷു പ്രതിഷ്ഠിതം॥ 1-1-123 (123) 
നാരദോഽശ്രാവയദ്ദേവാനസിതോ ദേവലഃ പിതൃൻ।
ഗന്ധർവയക്ഷരക്ഷാംസി ശ്രാവയാമാസ വൈ ശുകഃ॥ 1-1-124 (124) 
`വൈശംപായനവിപ്രർഷിഃ ശ്രാവയാമാസ പാർഥിവം।
പാരിക്ഷിതം മഹാത്മാനം നാംനാ തു ജനമേജയം'॥ 1-1-125 (125) 
അസ്മിംസ്തു മാനുഷേ ലോകേ വൈശംപായന ഉക്തവാൻ।
ശിഷ്യോ വ്യാസസ്യ ധർമാത്മാ സർവവേദവിദാം വരഃ॥ 1-1-126 (126) 
ഏകം ശതസഹസ്രം തു മയോക്തം വൈ നിബോധത॥  1-1-127 (127) 
ദുര്യോധനോ മന്യുമയോ മഹാദ്രുമഃ
കർണഃ സ്കന്ധഃ ശകുനിസ്തസ്യ ശാഖാഃ। 
ദുശ്ശാസനഃ പുഷ്പഫലേ സമൃദ്ധേ
മൂലം രാജാ ധൃതരാഷ്ട്രോഽമനീഷി।  1-1-128 (128) 
യുധിഷ്ഠിരേ ധർമമയോ മഹാദ്രുമഃ
സ്കന്ധോഽർജുനോ ഭീമസേനോഽസ്യ ശാഖാഃ। 
മാദ്രീസുതൌ പുഷ്പഫലേ സമൃദ്ധേ
മൂലം കൃഷ്ണോ ബ്രഹ്മ ച ബ്രാഹ്മണാശ്ച॥  1-1-129 (129) 
പാണ്ഡുർജിത്വാ ബഹൂന്ദേശാന്യുധാ വിക്രമണേന ച।
അരണ്യേ മൃഗയാശീലോ ന്യവസത്സജനസ്തഥാ॥ 1-1-130 (130) 
മൃഗവ്യവായനിധനാത്കൃച്ഛ്രാം പ്രാപ സ ആപദം।
ജൻമപ്രഭൃതി പാർഥാനാം തത്രാചാരവിധിക്രമഃ॥ 1-1-131 (131) 
മാത്രോരഭ്യുപപത്തിശ്ച ധർമോപനിഷദം പ്രതി।
ധർമാനിലേന്ദ്രാംസ്താഭിഃ സാഽഽജുഹാവ സുതവാഞ്ഛയാ॥ 1-1-132 (132) 
`തതോ ധർമോപനിഷദം ഭൂത്വാ ഭർതുഃ പ്രിയാ പൃഥാ।
ധർമാനിലേന്ദ്രാംസ്താഭിഃ സാഽഽജുഹാവ സുതവാഞ്ഛയാ॥ 1-1-133 (133) 
തദ്ദത്തോപനിഷൻമാദ്രീ ചാശ്വിനാവാജുഹാവ ച।
ജാതാഃ പാർഥാസ്തതഃ സർവേ കുന്ത്യാ മാദ്ര്യാശ്ച മന്ത്രതഃ।' 
താപസൈഃ സഹ സംവൃദ്ധാ മാതൃഭ്യാം പരിരക്ഷിതാഃ॥  1-1-134 (134) 
മേധ്യാരണ്യേഷു പുണ്യേഷു മഹതാമാശ്രമേഷു ച।
`തേഷു ജാതേഷു സർവേഷു പാണ്ഡവേഷു മഹാത്മസു॥ 1-1-135 (135) 
മാദ്ര്യാ തു സഹ സംഗംയ ഋഷിശാപപ്രഭാവതഃ।
മൃതഃ പാണ്ഡുർമഹാപുണ്യേ ശതശൃംഗേ മഹാഗിരൌ॥'  1-1-136 (136) 
ഋഷിഭിശ്ച സമാനീതാ ധാർതരാഷ്ട്രാൻപ്രതി സ്വയം।
ശിശവശ്ചാഭിരൂപാശ്ച ജടിലാ ബ്രഹ്മചാരിണഃ॥ 1-1-137 (137) 
പുത്രാശ്ച ഭ്രാതരശ്ചേമേ ശിഷ്യാശ്ച സുഹൃദശ്ച വഃ।
പാണ്ഡവാ ഏത ഇത്യുക്ത്വാ മുനയോഽന്തർഹിതാസ്തതഃ॥ 1-1-138 (138) 
താംസ്തൈർനിവേദിതാന്ദൃഷ്ട്വാ പാണ്ഡവാൻകൌരവാസ്തദാ।
ശിഷ്ടാശ്ച വർണാഃ പൌരാ യേ തേ ഹർഷാച്ചുക്രുശുർഭൃശം॥ 1-1-139 (139) 
ആഹുഃ കേചിന്ന തസ്യൈതേ തസ്യൈത ഇതി ചാപരേ।
യദാ ചിരമൃതഃ പാണ്ഡുഃ കഥം തസ്യേതദി ചാപരേ॥ 1-1-140 (140) 
സ്വാഗതം സർവഥാ ദിഷ്ട്യാ പാണ്ഡോഃ പശ്യാമ സന്തതിം।
ഉച്യതാം സ്വാഗതമിതി വാചോഽശ്രൂയന്ത സർവശഃ॥ 1-1-141 (141) 
തസ്മിന്നുപരതേ ശബ്ദേ ദിശഃ സർവാ നിനാദയൻ।
അന്തർഹിതാനാം ഭൂതാനാം നിഃസ്വനസ്തുമുലീഽഭവത്॥ 1-1-142 (142) 
പുഷ്പവൃഷ്ടിഃ ശുഭാ ഗന്ധാഃ ശംഖദുന്ദുഭിനിഃസ്വനാഃ।
ആസൻപ്രവേശേ പാർഥാനാം തദദ്ഭുതമിവാഭവത്॥ 1-1-143 (143) 
തത്പ്രീത്യാ ചൈവ സർവേഷാം പൌരാണാം ഹർഷസംഭവഃ।
ശബ്ദ ആസീൻമഹാംസ്തത്ര ദിവസ്പൃക്കീർതിവർധനഃ॥ 1-1-144 (144) 
തേഽധീത്യ നിഖിലാന്വേദാഞ്ശാസ്ത്രാണി വിവിധാനി ച।
ന്യവസൻപാണ്ഡവാസ്തത്ര പൂജിതാ അകുതോഭയാഃ॥ 1-1-145 (145) 
യുധിഷ്ഠിരസ്യ ശൌചേന പ്രീതാഃ പ്രകൃതയോഽഭവൻ।
ധൃത്യാ ച ഭീമസേനസ്യ വിക്രമേണാർജുനസ്യ ച॥ 1-1-146 (146) 
ഗുരുശുശ്രൂഷയാ കുന്ത്യാ യമയോർവിനയേന ച।
തുതോഷ ലോകഃ സകലസ്തേഷാം ശൌര്യഗുണേന ച॥ 1-1-147 (147) 
സമവായേ തതോ രാജ്ഞാം കന്യാം ഭർതൃസ്വയംവരാം।
പ്രാപ്തവാനർജുനഃ കൃഷ്ണാം കൃത്വാ കർമ സുദുഷ്കരം॥ 1-1-148 (148) 
തതഃ പ്രഭൃതി ലോകേഽസ്മിൻപൂജ്യഃ സർവധനുഷ്മതാം।
ആദിത്യ ഇവ ദുഷ്പ്രേക്ഷ്യഃ സമരേഷ്വപി ചാഭവത്॥ 1-1-149 (149) 
സ സർവാൻപാർഥിവാഞ്ജിത്വാ സർവാംശ്ച മഹതോ ഗണാൻ।
ആജഹാരാർജുനോ രാജ്ഞോ രാജസൂയം മഹാക്രതും॥ 1-1-150 (150) 
അന്നവാന്ദക്ഷിണാവാംശ്ച സർവൈഃ സമുദിതോ ഗുണൈഃ।
യുധിഷ്ഠിരേണ സംപ്രാപ്തോ രാജസൂയോ മഹാക്രതുഃ॥ 1-1-151 (151) 
സുനയാദ്വാസുദേവസ്യ ഭീമാർജുനബലേന ച।
ഘാതയിത്വാ ജരാസന്ധം ചൈദ്യം ച ബലഗർവിതം॥ 1-1-152 (152) 
ദുര്യോധനം സമാഗച്ഛന്നർഹണാനി തതസ്തതഃ।
മണികാഞ്ചനരത്നാനി ഗോഹസ്ത്യശ്വധനാനി ച॥ 1-1-153 (153) 
വിചിത്രാണി ച വാസാംസി പ്രാവാരാവരണാനി ച।
കംബലാജിനരത്നാനി രാങ്കവാസ്തരണാനി ച॥ 1-1-154 (154) 
സമൃദ്ധാം താം തഥാ ദൃഷ്ട്വാ പാണ്ഡവാനാം തദാ ശ്രിയം।
ഈർഷ്യാസമുത്ഥഃ സുമഹാംസ്തസ്യ മന്യുരജായത॥ 1-1-155 (155) 
വിമാനപ്രതിമാം തത്ര മയേന സുകൃതാം സഭാം।
പാണ്ഡവാനാമുപഹൃതാം സ ദൃഷ്ട്വാ പര്യതപ്യത॥ 1-1-156 (156) 
തത്രാവഹസിതശ്ചാസീത്പ്രസ്കന്ദന്നിവ സംഭ്രമാത്।
പ്രത്യക്ഷം വാസുദേവസ്യ ഭീമേനാനഭിജാതവത്॥ 1-1-157 (157) 
സ ഭോഗാന്വിവിധാൻഭുഞ്ജന്രത്നാനി വിവിധാനി ച।
കഥിതോ ധൃതരാഷ്ട്രസ്യ വിവർണോ ഹരിണഃ കൃശഃ॥ 1-1-158 (158) 
അന്വജാനാത്തതോ ദ്യൂതം ധൃതരാഷ്ട്രഃ സുതപ്രിയഃ।
തച്ഛ്രുത്വാ വാസുദേവസ്യ കോപഃ സമഭവൻമഹാൻ॥ 1-1-159 (159) 
നാതിപ്രീതമനാശ്ചാസീദ്വിവാദാംശ്ചാന്വമോദത।
ദ്യൂതാദീനനയാൻഘോരാന്വിവിധാംശ്ചാപ്യുപൈക്ഷത॥ 1-1-160 (160) 
നിരസ്യ വിദുരം ഭീഷ്മം ദ്രോണം ശാരദ്വതം കൃപം।
വിഗ്രഹേ തുമുലേ തസ്മിന്ദഹൻക്ഷത്രം പരസ്പരം॥ 1-1-161 (161) 
ജയത്സു പാണ്ഡുപുത്രേഷു ശ്രുത്വാ സുമഹദപ്രിയം।
ദുര്യോധനമതം ജ്ഞാത്വാ കർണസ്യ ശകുനേസ്തഥാ॥ 1-1-162 (162) 
ധൃതരാഷ്ട്രശ്ചിരം ധ്യാത്വാ സഞ്ജയം വാക്യമബ്രവീത്।
ശൃണു സഞ്ജയ സർവം മേ നചാസൂയിതുമർഹസി॥ 1-1-163 (163) 
ശ്രുതവാനസി മേധാവീ ബുദ്ധിമാൻപ്രാജ്ഞസംമതഃ।
ന വിഗ്രഹേ മമ മതിർന ച പ്രീയേ കുലക്ഷയേ॥ 1-1-164 (164) 
ന മേ വിശേഷഃ പുത്രേഷു സ്വേഷു പാംഡുസുതേഷു വാ।
വൃദ്ധം മാമഭ്യസൂയന്തി പുത്രാ മന്യുപരായണാഃ॥ 1-1-165 (165) 
അഹം ത്വചക്ഷുഃ കാർപണ്യാത്പുത്രപ്രീത്യാ സഹാമി തത്।
മുഹ്യന്തം ചാനുമുഹ്യാമി ദുര്യോധനമചേതനം॥ 1-1-166 (166) 
രാജസൂയേ ശ്രിയം ദൃഷ്ട്വാ പാണ്ഡവസ്യ മഹൌജസഃ।
തച്ചാവഹസനം പ്രാപ്യ സഭാരോഹണദർശനേ॥ 1-1-167 (167) 
അമർഷിതഃ സ്വയം ജേതുമശക്തഃ പാണ്ഡവാന്രണേ।
നിരുത്സാഹശ്ച സംപ്രാപ്തും സുശ്രിയം ക്ഷത്രിയോഽപി സൻ॥ 1-1-168 (168) 
ഗാന്ധാരരാജസഹിതശ്ഛദ്മദ്യൂതമമന്ത്രയത്।
തത്ര യദ്യദ്യഥാ ജ്ഞാതം മയാം സഞ്ജയ തച്ഛൃണു॥ 1-1-169 (169) 
ശ്രുത്വാ തു മമ വാക്യാനി ബുദ്ധിയുക്താനി തത്ത്വതഃ।
തതോ ജ്ഞാസ്യസി മാം സൌതേ പ്രജ്ഞാടചക്ഷുഷമിത്യുത॥ 1-1-170 (170) 
യദാഽശ്രൌഷം ധനുരായംയ ചിത്രം
വിദ്ധം ലക്ഷ്യം പാതിതം വൈ പൃഥിവ്യാം। 
കൃഷ്ണാം ഹൃതാം പ്രേക്ഷതാം സർവരാജ്ഞാം
തദാ നാശംസേ വിജയായ സഞ്ജയ॥  1-1-171 (171) 
യദാഽശ്രൌഷം ദ്വാരകായാം സുഭദ്രാം
പ്രസഹ്യോഢാം മാധവീമർജുനേന। 
ഇന്ദ്രപ്രസ്ഥം വൃഷ്ണിവീരൌ ച യാതൌ
തദാ നാശംസേ വിജയായ സഞ്ജയ॥  1-1-172 (172) 
യദാഽശ്രൌഷം ദേവരാജം പ്രവൃഷ്ടം
ശരൈർദിവ്യൈർവാരിതം ചാർജുനേന। 
അഗ്നിം തഥാ തർപിതം ഖാണ്ഡവേ ച
തദാ നാശംസേ വിജയായ സഞ്ജയ॥  1-1-173 (173) 
യദാഽശ്രൌഷം ജാതുഷാദ്വേശ്മനസ്താ-
ൻമുക്താൻപാർഥാൻപഞ്ച കുന്ത്യാ സമേതാൻ। 
യുക്തം ചൈഷാം വിദുരം സ്വാർഥസിദ്ധ്യൈ
തദാ നാശംസേ വിജയായ സഞ്ജയ॥  1-1-174 (174) 
യദാഽശ്രൌഷം ദ്രൌപദീം രംഗമധ്യേ
ലക്ഷ്യം ഭിത്ത്വാ നിർജിതാമർജുനേന। 
ശൂരാൻപഞ്ചാലാൻപാണ്ഡവേയാംശ്ച യുക്താം-
സ്തദാ നാശംസേ വിജയായ സഞ്ജയ॥  1-1-175 (175) 
യദാഽശ്രൌഷം മാഗധാനാം വരിഷ്ഠം
ജരാസന്ധം ക്ഷ്വമധ്യേ ജ്വലന്തം। 
ദോർഭ്യാം ഹതം ഭീമസേനേന ഗത്വാ
തദാ നാശംസേ വിജയായ സഞ്ജയ॥  1-1-176 (176) 
യദാഽശ്രൌഷം ദിഗ്ജയേ പാണ്ഡുപുത്രൈ-
ർവശീകൃതാൻഭൂമിപാലാൻപ്രസഹ്യ। 
മഹാക്രതും രാജസൂയം കൃതം ച
തദാ നാശംസേ വിജയായ സഞ്ജയ॥  1-1-177 (177) 
യദാഽശ്രൌഷം ദ്രൌപദീമശ്രുകണ്ഠീം
സഭാം നീതാം ദുഃഖിതാമേകവസ്ത്രാം। 
രജസ്വലാം നാഥവതീമനാഥവ-
ത്തദാ നാശംസേ വിജയായ സഞ്ജയ॥  1-1-178 (178) 
യദാഽശ്രൌഷം വാസസാം തത്ര രാശിം
സമാക്ഷിപത്കിതവോ മന്ദബുദ്ധിഃ। 
ദുഃശാസനോ ഗതവാന്നൈവം ചാന്തം
തദാ നാശംസേ വിജയായ സഞ്ജയ॥  1-1-179 (179) 
യദാഽശ്രൌഷം ഹൃതരാജ്യം യുധിഷ്ഠിരം
പരാജിതം സൌബലേനാക്ഷവത്യാം। 
അന്വാഗതം ഭ്രാതൃഭിരപ്രമേയൈ-
സ്തദാ നാശംസേ വിജയായ സഞ്ജയ॥  1-1-180 (180) 
യദാശ്രൌഷം വിവിധാസ്തത്ര ചേഷ്ടാ
ധർമാത്മനാം പ്രസ്ഥിതാനാം വനായ। 
ജ്യേഷ്ഠപ്രീത്യാ ക്ലിശ്യതാം പാണ്ഡവാനാം
തദാ നാശംസേ വിജയായ സഞ്ജയ॥  1-1-181 (181) 
യദാഽശ്രൌഷം സ്നാതകാനാം സഹസ്രൈ-
രന്വാഗതം ധർമരാജം വനസ്ഥം। 
ഭിക്ഷാഭുജാം ബ്രാഹ്മണാനാം മഹാത്മനാം
തദാ നാശംസേ വിജയായ സഞ്ജയ॥  1-1-182 (182) 
`യദാഽശ്രൌഷം വനവാസേന പാർഥാ-
ൻസമാഗതാൻമഹർഷിഭിഃ പുരാണൈഃ। 
ഉപാസ്യമാനാൻസഗണൈർജാതസഖ്യാം-
സ്തദാ നാശംസേ വിജയായ സഞ്ജര്യ॥'  1-1-184 (183) 
യദാശ്രൌഷം ത്രിദിവസ്ഥം ധനഞ്ജയം
ശക്രാത്സാക്ഷാദ്ദിവ്യമസ്ത്രം യഥാവത്। 
അധീയാനം ശംസിതം സത്യസന്ധം
തദാ നാശംസേ വിജയായ സഞ്ജയ॥  1-1-185 (184) 
യദാഽശ്രോഷം കാലകേയാസ്തതസ്തേ
പൌലോമാനോ വരദാനാച്ച ദൃപ്താഃ। 
ദേവൈരജേയാ നിർജിതാശ്ചാർജുനേന
തദാ നാശംസേ വിജയായ സഞ്ജയ॥  1-1-186 (185) 
യദാഽശ്രൌഷമസുരാണാം വധാർഥേ
കിരീടിനം യാന്തമമിത്രകർശനം। 
കൃതാർഥം ചാപ്യാഗതം ശക്രലോകാ-
ത്തദാ നാശംസേ വിജയായ സഞ്ജയ॥  1-1-187 (186) 
`യദാഽശ്രൌഷം തീർഥയാത്രാപ്രവൃത്തം
പാണ്ഡോഃ സുതം സഹിതം ലോമശേന। 
ബൃഹദശ്വാദക്ഷഹൃദയം ച പ്രാപ്തം
തദാ നാശംസേ വിജയായ സഞ്ജയ॥'  1-1-188 (187) 
യദാഽശ്രൌഷം വൈശ്രവണേന സാർധം
സമാഗതം ഭീമന്യാംശ്ച പാർഥാൻ। 
തസ്മിന്ദേശേ മാനുഷാണാമഗംയേ
തദാ നാശംസി വിജയായ സഞ്ജയാ॥  1-1-189 (188) 
യദാഽശ്രൌഷം ഘോഷയാത്രാഗതാനാം
ബന്ധം ഗന്ധർവൈർമോക്ഷണം ചാർജുനേന। 
സ്വേഷാം സുതാനാം കർണബുദ്ധൌ രതാനാം
തദാ നാശംസേ വിജയായ സഞ്ജയ॥  1-1-190 (189) 
യദാഽശ്രൌഷം യക്ഷരൂപേണ ധർമം
സമാഗതം ധർമരാജേന സൂത। 
പ്രശ്നാൻകാംശ്ചിദ്വിബ്രുവാണം ച സംയക്
തദാ നാശംസേ വിജയായ സഞ്ജയ॥  1-1-191 (190) 
യദാഽശ്രൌഷം ന വിദുർമാമകാസ്താൻ
പ്രച്ഛന്നരൂപാന്വസതഃ പാണ്ഡവേയാൻ। 
വിരാടരാഷ്ട്രേ സഹ കൃഷ്ണയാ ച
തദാ നാശംസേ വിജയായ സഞ്ജയ॥  1-1-192 (191) 
`യദാഽശ്രൌഷം കീചകാനാം വരിഷ്ഠം
നിഷൂദിതം ഭ്രാതൃശതേന സാർധം। 
ദ്രൌപദ്യർഥേ ഭീമസേനേന സംഖ്യേ
തദാ നാശംസേ വിജയായ സഞ്ജയ॥'  1-1-193 (192) 
യദാഽശ്രൌഷം മാമകാനാം വരിഷ്ഠാ-
ന്ധനഞ്ജയേനൈകരഥേന ഭഗ്നാൻ। 
വിരാടരാഷ്ട്രേ വസതാ മഹാത്മനാ
തദാ നാശംസേ വിജയായ സഞ്ജയ॥  1-1-194 (193) 
യദാഽശ്രൌഷം സത്കൃതം മത്സ്യരാജ്ഞാ
സുതാം ദത്താമുത്തരാമർജുനായ। 
താം ചാർജുനഃ പ്രത്യഗൃഹ്ണാത്സുതാർഥേ
തദാ നാശംസേ വിജയായ സഞ്ജയ॥  1-1-195 (194) 
യദാഽശ്രൌഷം നിർജിതസ്യാധനസ്യ
പ്രവ്രാജിതസ്യ സ്വജനാത്പ്രച്യുതസ്യ। 
അക്ഷൌഹിണീഃ സപ്ത യുധിഷ്ഠിരസ്യ
തദാ നാശംസേ വിജയായ സഞ്ജയ॥ 196 ॥  1-1-196 (195) 
യദാഽശ്രൌഷം മാധവം വാസുദേവം
സർവാത്മനാ പാണ്ഡവാർഥേ നിവിഷ്ടം। 
യസ്യേമാം ഗാം വിക്രമമേകമാഹു-
സ്തദാ നാശംസേ വിജയായ സഞ്ജയ॥  1-1-197 (196) 
യദാഽശ്രൌഷം നരനാരായണൌ തൌ
കൃഷ്ണാർജുനൌ വദതോ നാരദസ്യ। 
അഹം ദ്രഷ്ടാ ബ്രഹ്മലോകേ ച സംയക്
തദാ നാശംസേ വിജയായ സഞ്ജയ॥  1-1-198 (197) 
യദാഽശ്രൌഷം ലോകഹിതായ കൃഷ്ണം
ശമാർഥിനമുപയാതം കുരൂണാം। 
ശമം കുർവാണമകൃതാർഥം ച യാതം
തദാ നാശംസേ വിജയായ സഞ്ജയ॥ 199 ॥  1-1-199 (198) 
യദാഽശ്രൌഷം കർണദുര്യോധനാഭ്യാം
ബുദ്ധിം കൃതാം നിഗ്രഹേ കേശവസ്യ। 
തം ചാത്മാനം ബഹുധാ ദർശയാനം
തദാ നാശംസേ വിജയായ സഞ്ജയ॥  1-1-200 (199) 
യദാഽശ്രൌഷം വാസുദേവേ പ്രയാതേ
രഥസ്യൈകാമഗ്രതസ്തിഷ്ഠമാനാം। 
ആർതാം പൃഥാം സാന്ത്വിതാം കേശവേന
തദാ നാശംസേ വിജയായ സഞ്ജയ॥  1-1-201 (200) 
യദാഽശ്രൌഷം മന്ത്രിണം വാസുദേവം
തഥാ ഭീഷ്മം ശാന്തനവം ച തേഷാം। 
ഭാരദ്വാജം ചാശിഷോഽനുബ്രുവാണം
തദാ നാശംസേ വിജയായ സഞ്ജയ॥  1-1-202 (201) 
യദാ കർണോ ഭീഷ്മമുവാച വാക്യം
നാഹം യോത്സ്യേ യുധ്യമാനേ ത്വയീതി। 
ഹിത്വാ സേനാമപചക്രാമ ചാപി
തദാ നാശംസേ വിജയായ സഞ്ജയ॥  1-1-203 (202) 
യദാഽശ്രൌഷം വാസുദേവാർജുനൌ തൌ
തഥാ ധനുർഗാണ്ഡിവമപ്രമേയം। 
ത്രീണ്യുഗ്രവീര്യാണി സമാഗതാനി
തദാ നാശംസേ വിജയായ സഞ്ജയ॥  1-1-204 (203) 
യദാഽശ്രൌഷം കശ്ലലേനാഭിപന്നേ
രഥോപസ്ഥേ സീദമാനേഽർജുനേ വൈ। 
കൃഷ്ണം ലോകാന്ദർശയാനം ശരീരേ
തദാ നാശംസേ വിജയായ സഞ്ജയ॥  1-1-205 (204) 
യദാഽശ്രൌഷം ഭീഷ്മമിത്രകർശനം
നിഘ്നന്തമാജാവയുതം രഥാനാം। 
നൈഷാം കശ്ചിദ്വധ്യതേ ഖ്യാതരൂപ-
സ്തദാ നാശംസേ വിജയായ സഞ്ജയ॥  1-1-206 (205) 
യദാഽശ്രൌഷം ചാപഗേയേന സംഖ്യേ
സ്വയം മൃത്യും വിഹിതം ധാർമികേണ। 
തച്ചാകാർഷുഃ പാണ്ഡവേയാഃ പ്രഹൃഷ്ടാ-
സ്തദാ നാശംസേ വിജയായ സഞ്ജയ॥  1-1-207 (206) 
യദാഽശ്രൌഷം ഭീഷ്മമത്യന്തശൂരം
ഹതം പാർഥേനാഹവേഷ്വപ്രധൃഷ്യം। 
ശിഖണ്ഡിനം പുരതഃ സ്ഥാപയിത്വാ
തദാ നാശംസേ വിജയായ സഞ്ജയ॥  1-1-208 (207) 
യദാഽശ്രൌഷം ശരതൽപേ ശയാനം
വൃദ്ധം വീരം സാദിതം ചിത്രപുംഖൈഃ। 
ഭീഷ്മം കൃത്വാ സോമകാനൽപശേഷാം-
സ്തദാ നാശംസേ വിജയായ സഞ്ജയ॥  1-1-209 (208) 
യദാഽശ്രൌഷം ശാന്തനവേ ശയാനേ
പാനീയാർഥേ ചോദിതേനാർജുനേന। 
ഭൂമിം ഭിത്ത്വാ തർപിതം തത്ര ഭീഷ്മം
തദാ നാശംസേ വിജയായ സഞ്ജയ॥  1-1-210 (209) 
യദാശ്രൌഷം ശുക്രസൂര്യൌ ച യുക്തൌ
കൌന്തേയാനാമനുലോമൌ ജയായ। 
നിത്യം ചാസ്മാഞ്ശ്വാപദാ ഭീഷയന്തി
തദാ നാശംസേ വിജയായ സഞ്ജയ॥  1-1-211 (210) 
യദാ ദ്രോണോ വിവിധാനസ്ത്രമാർഗാ-
ന്നിദർശയൻസമരേ ചിത്രയോധീ। 
ന പാണ്ഡവാഞ്ശ്രേഷ്ഠതരാന്നിഹന്തി
തദാ നാശംസേ വിജയായം സഞ്ജയ॥  1-1-212 (211) 
യദാഽശ്രൌഷം ചാസ്മദീയാൻമഹാരഥാ-
ന്വ്യവസ്ഥിതാനർജുനസ്യാന്തകായ। 
സംശപ്തകാന്നിഹതാനർജുനേന
തദാ നാശംസേ വിജയായ സഞ്ജയ॥  1-1-213 (212) 
യദാഽശ്രൌഷം വ്യൂഹമഭേദ്യമന്യൈ-
ർഭാരദ്വാജേനാത്തശസ്ത്രേണ ഗുപ്തം। 
ഭിത്ത്വാ സൌഭദ്രം വീരമേകം പ്രവിഷ്ടം
തദാ നാശംസേ വിജയായ സഞ്ജയ॥  1-1-214 (213) 
യദാഽഭിമന്യും പരിവാര്യ ബാലം
സർവേ ഹത്ത്വാ ഹൃഷ്ടരൂപാ ബഭൂവുഃ। 
മഹാരഥാഃ പാർഥമശക്നുവന്ത-
സ്തദാ നാശംസേ വിജയായ സഞ്ജയ॥  1-1-215 (214) 
യദാഽശ്രൌഷമഭിമന്യും നിഹത്യ
ഹർഷാൻമൂഢാൻക്രോശതോ ധാർതരാഷ്ട്രാൻ। 
ക്രോധാദുക്തം സൈന്ധവേ ചാർജുനേന
തദാ നാശംസേ വിജയായ സഞ്ജയ॥  1-1-216 (215) 
യദാഽശ്രൌഷം സൈന്ധവാർഥേ പ്രതിജ്ഞാം
പ്രതിജ്ഞാതാം തദ്വധായാർജുനേന। 
സത്യാം തീർണാം ശത്രുമധ്യേ ച തേന
തദാ നാശംസേ വിജയായ സഞ്ജയ॥  1-1-217 (216) 
യദാഽശ്രൌഷം ശ്രാന്തഹയേ ധനഞ്ജയേ
മുക്ത്വാ ഹയാൻപായയിത്വോപവൃത്താൻ। 
പുനര്യുക്ത്വാ വാസുദേവം പ്രയാതം
തദാ നാശംസേ വിജയായ സഞ്ജയ॥  1-1-218 (217) 
യദാഽശ്രൌഷം വാഹനേഷ്വക്ഷമേഷു
രഥോപസ്ഥേ തിഷ്ഠതാ പാണ്ഡവേന। 
സർവാന്യോധാന്വാരിതാനർജുനേന
തദാ നാശംസേ വിജയായ സഞ്ജയ॥  1-1-219 (218) 
യദാഽശ്രൌഷം നാഗബലൈഃ സുദുഃസഹം
ദ്രോണാനീകം യുയുധാനം പ്രമഥ്യ। 
യാതം വാർഷ്ണേയം യത്ര തൌ കൃഷ്ണപാർഥൌ
തദാ നാശംസേ വിജയായ സഞ്ജയ॥  1-1-220 (219) 
യദാഽശ്രൌഷം കർണമാസാദ്യ മുക്തം
വധാദ്ഭീമം കുത്സയിത്വാ വചോഭിഃ। 
ധനുഷ്കോട്യാഽഽതുദ്യ കർണേന വീരം
തദാ നാശംസേ വിജയായ സഞ്ജയ॥  1-1-221 (220) 
യദാ ദ്രോണഃ കൃതവർമാ കൃപശ്ച
കർണോ ദ്രൌണിർമദ്രരാജശ്ച ശൂരഃ। 
അമർഷയൻസൈന്ധവം വധ്യമാനം
തദാ നാശംസേ വിജയായ സഞ്ജയ॥  1-1-222 (221) 
യദാഽശ്രൌഷം ദേവരാജേന ദത്താം
ദിവ്യാം ശക്തിം വ്യംസിതാം മാധവേന। 
ഘടോത്കചേ രാക്ഷസേ ഘോരരൂപേ
തദാ നാശംസേ വിജയായ സഞ്ജയ॥  1-1-223 (222) 
യദാഽശ്രൌഷം കർണഘടോത്കചാഭ്യാം
യുദ്ധേ മുക്താം സൂതപുത്രേണ ശക്തിം। 
യയാ വധ്യഃ സമരേ സവ്യസാചീ
തദാ നാശംസേ വിജയായ സഞ്ജയ॥  1-1-224 (223) 
യദാഽശ്രൌഷം ദ്രോണമാചാര്യമേകം
ധൃഷ്ടദ്യുംനേനാഭ്യതിക്രംയ ധർമം। 
രഥോപസ്ഥേ പ്രായഗതം വിശസ്തം
തദാ നാശംസേ വിജയായ സഞ്ജയ॥  1-1-225 (224) 
യദാഽശ്രൌഷം ദ്രൌണിനാ ദ്വൈരഥസ്ഥം
മാദ്രീസുതം നകുലം ലോകമധ്യേ। 
സമം യുദ്ധേ മണ്ഡലേഭ്യശ്ചരന്തം
തദാ നാശംസേ വിജയായ സഞ്ജയ॥  1-1-226 (225) 
യദാ ദ്രോണേ നിഹതേ ദ്രോണപുത്രോ
നാരായണം ദിവ്യമസ്ത്രം വികുർവൻ। 
നൈഷാമന്തം ഗതവാൻപാണ്ഡവാനാം
തദാ നാശംസേ വിജയായ സഞ്ജയ॥  1-1-227 (226) 
യദാഽശ്രൌഷം ഭീമസേനേന പീതം
രക്തം ഭ്രാതുര്യുധി ദുഃശാസനസ്യ। 
നിവാരിതം നാന്യതമേന ഭീമം
തദാ നാശംസേ വിജയായ സഞ്ജയ॥  1-1-228 (227) 
യദാഽശ്രൌഷം കർണമത്യന്തശൂരം
ഹതം പാർഥേനാഹവേഷ്വപ്രധൃഷ്യം। 
തസ്മിൻഭ്രാതൃണാം വിഗ്രഹേ ദേവഗുഹ്യേ
തദാ നാശംസേ വിജയായ സഞ്ജയ॥  1-1-229 (228) 
യദാഽശ്രൌഷം ദ്രോണപുത്രം ച ശൂരം
ദുഃശാസനം കൃതവർമാണമുഗ്രം। 
യുധിഷ്ഠിരം ധർമരാജം ജയന്തം
തദാ നാശംസേ വിജയായ സഞ്ജയ॥  1-1-230 (229) 
യദാഽശ്രൌഷം നിഹതം മദ്രരാജം
രണേ ശൂരം ധർമരാജേന സൂത। 
സദാ സംഗ്രാമേ സ്പ്രധതേ യസ്തു കൃഷ്ണം
തദാ നാശംസേ വിജയായ സഞ്ജയ॥  1-1-231 (230) 
യദാഽശ്രൌഷം കലഹദ്യൂതമൂലം
മായാബലം സൌബലം പാണ്ഡവേന। 
ഹതം സംഗ്രാമേ സഹദേവേന പാപം
തദാ നാശംസേ വിജയായ സഞ്ജയ॥  1-1-232 (231) 
യദാഽശ്രൌഷം ശ്രാന്തമേകം ശയാനം
ഹ്രദം ഗത്വാ സ്തംഭയിത്വാ തദംഭഃ। 
ദുര്യോധനം വിരഥം ഭഗ്നശക്തിം
തദാ നാശംസേ വിജയായ സഞ്ജയ॥  1-1-233 (232) 
യദാഽശ്രൌഷം പാണ്ഡവാംസ്തിഷ്ഠമാനാൻ
ഗത്വാ ഹ്രദേ വാസുദേവേന സാർധം। 
അമർഷണം ധർഷയതഃ സുതം മേ
തദാ നാശംസേ വിജയായ സഞ്ജയ॥  1-1-234 (233) 
യദാഽശ്രൌഷം വിവിധാംശ്ചിത്രമാർഗാൻ
ഗദായുദ്ധേ മണ്ഡലശശ്ചരന്തം। 
മിഥ്യാ ഹതം വാസുദേവസ്യ ബുദ്ധ്യാ
തദാ നാശംസേ വിജയായ സഞ്ജയ॥  1-1-235 (234) 
യദാഽശ്രൌഷം ദ്രോണപുത്രാദിഭിസ്തൈ-
ർഹതാൻപഞ്ചാലാന്ദ്രൌപദേയാംശ്ച സുപ്താൻ। 
കൃതം ബീഭത്സമയശസ്യം ച കർമ
തദാ നാശംസേ വിജയായ സഞ്ജയ॥  1-1-236 (235) 
യദാഽശ്രൌഷം ഭീമസേനാനുയാതേ-
നാശ്വത്ഥാംനാ പരമാസ്ത്രം പ്രയുക്തം। 
ക്രുദ്ധേനൈഷീകമവധീദ്യേന ഗർഭം
തദാ നാശംസേ വിജയായ സഞ്ജയ॥  1-1-237 (236) 
യദാഽശ്രൌഷം ബ്രഹ്മശിരോഽർജുനേന
സ്വസ്തീത്യുക്ത്വാഽസ്ത്രമസ്ത്രേണ ശാന്തം। 
അശ്വത്ഥാംനാ മണിരത്നം ച ദത്തം
തദാ നാശംസേ വിജയായ സഞ്ജയ॥  1-1-238 (237) 
യദാഽശ്രൌഷം ദ്രോണപുത്രേണ ഗർഭേ
വൈരാട്യാ വൈ പാത്യമാനേ മഹാസ്ത്രൈഃ। 
സഞ്ജീവയാമീതി ഹരേഃ പ്രതിജ്ഞാം
തദാ നാശംസേ വിജയായ സഞ്ജയ॥  1-1-239 (238) 
ദ്വൈപായനഃ കേശവോ ദ്രോണപുത്രം
പരസ്പേരണാഭിശാപൈഃ ശശാപ। 
ബുദ്ധ്വാ ചാഹം ബുദ്ധിഹീനോഽദ്യ സൂത
സന്തപ്യേ വൈ പുത്രപൌത്രൈശ്ച ഹീനഃ॥  1-1-240 (239) 
ശോച്യാ ഗാന്ധാരീ പുത്രപൌത്രൈർവിഹീനാ
തഥാ വധ്വാ പിതൃഭിർഭ്രാതൃഭിശ്ച। 
കൃതം കാര്യം ദുഷ്കരം പാണ്ഡവേയൈഃ
പ്രാപ്തം രാജ്യമസപത്നം പുനസ്തൈഃ॥  1-1-241 (240) 
കഷ്ടം യുദ്ധേ ദശ ശേഷാഃ ശ്രുതാ മേ
ത്രയോഽസ്മാകം പാണ്ഡവാനാം ച സപ്ത। 
ദ്വ്യൂനാ വിംശതിരാഹതാഽക്ഷൌഹിണീനാം
തസ്മിൻസംഗ്രാമേ ഭൈരവേ ക്ഷത്രിയാണാം॥  1-1-242 (241) 
തമസ്ത്വതീവ വിസ്തീർണം മോഹ ആവിശതീവ മാം।
സഞ്ജ്ഞാം നോപലഭേ സൂത മനോ വിഹ്വലതീവ മേ॥ 1-1-243 (242) 
സൌതിരുവാച। 1-1-244x (6) 
ഇത്യുക്ത്വാ ധൃതരാഷ്ട്രോഽഥ വിലപ്യ ബഹു ദുഃഖിതഃ।
മൂർച്ഛിതഃ പുനരാശ്വസ്തഃ സഞ്ജയം വാക്യമബ്രവീത്॥ 1-1-244 (243) 
ധൃതരാഷ്ട്ര ഉവാച। 1-1-245x (7) 
സഞ്ജയൈവം ഗതേ പ്രാണാംസ്ത്യക്തുമിച്ഛാമി മാ ചിരം।
സ്തോകം ഹ്യപി ന പശ്യാമി ഫലം ജീവിതധാരണേ॥ 1-1-245 (244) 
സൌതിരുവാച। 1-1-246x (8) 
തം തഥാ വാദിനം ദീനം വിലപന്തം മഹീപതിം।
നിഃശ്വസന്തം യഥാ നാഗം മുഹ്യമാനം പുനഃ പുനഃ॥ 1-1-246 (245) 
ഗാവൽഗണിരിദം ധീമാൻമഹാർഥം വാക്യമബ്രവീത്।  1-1-247 (246) 
സഞ്ജയ ഉവാച।
ശ്രുതവാനസി വൈ രാജൻമഹോത്സാഹാൻമഹാബലാൻ॥  1-1-247x (9) 
ദ്വൈപായനസ്യ വദതോ നാരദസ്യ ച ധീമതഃ।
മഹത്സു രാജവംശേഷു ഗുണൈഃ സമുദിതേഷു ച॥ 1-1-248 (247) 
ജാതാന്ദിവ്യാസ്ത്രവിദുഷഃ ശക്രപ്രതിമതേജസഃ।
ധർമേണ പൃഥിവീം ജിത്വാ യജ്ഞൈരിഷ്ട്വാപ്തദക്ഷിണൈഃ॥ 1-1-249 (248) 
അസ്മിംʼല്ലോകേ യശഃ പ്രാപ്യ തതഃ കാലവശം ഗതാൻ।
ശൈബ്യം മഹാരഥം വീരം സൃഞ്ജയം ജയതാം വരം॥ 1-1-250 (249) 
സുഹോത്രം രന്തിദേവം ച കാക്ഷീവന്തമതൌശിജം।
ബാഹ്ലീകം ദമനം ചൈദ്യം ശര്യാതിമജിതം നലം॥ 1-1-251 (250) 
വിശ്വാമിത്രമമിത്രഘ്നമംബരീഷം മഹാബലം।
മരുത്തം മനുമിക്ഷ്വാകും ഗയം ഭരതമേവ ച॥ 1-1-252 (251) 
രാമം ദാശരഥിം ചൈവ ശശബിന്ദും ഭഗീരഥം।
കൃതവീര്യം മഹാഭാഗം തഥൈവ ജനമേജയം॥ 1-1-253 (252) 
യയാതിം ശുഭകർമാണം ദേവൈര്യോ യാജിതഃ സ്വയം।
`ചൈത്യയൂപാങ്കിതാ ഭൂമിര്യസ്യേയം സവനാകരാ॥ 1-1-254 (253) 
ഇതി രാജ്ഞാം ചതുർവിംശന്നാരദേന സുരർഷിണാ।
പുത്രശോകാഭിതപ്തായ പുരാ ശ്വൈത്യായ കീർതിതം॥ 1-1-255 (254) 
തേഭ്യശ്ചാന്യേ ഗതാഃ പൂർവം രാജാനോ ബലവത്തരാഃ।
മഹാരഥാ മഹാത്മാനഃ സർവൈഃ സമുദിതാ ഗുണൈഃ॥ 1-1-256 (255) 
പൂരുഃ കുരുര്യദുഃ ശൂരോ വിഷ്വഗശ്വോ മഹാദ്യുതിഃ।
അണുഹോ യുവനാശ്വശ്ച കകുത്സ്ഥോ വിക്രമീ രഘുഃ॥ 1-1-257 (256) 
വിജയോ വീതിഹോത്രോഽഹ്ഗോ ഭവഃ ശ്വേതോ ബൃഹദ്ഗുരുഃ।
ഉശീനരഃ ശതരഥഃ കങ്കോ ദുലിദുഹോ ദ്രുമഃ॥ 1-1-258 (257) 
ദംഭോദ്ഭവഃ പരോ വേനഃ സഗരഃ സങ്കൃതിർനിമിഃ।
അജേയഃ പരശുഃ പുണ്ഡ്രഃ ശംഭുർദേവാവൃധോഽനഘഃ॥ 1-1-259 (258) 
ദേവാഹ്വയഃ സുപ്രതിമഃ സുപ്രതീകോ ബൃഹദ്രഥഃ।
മഹോത്സാഹോ വിനീതാത്മാ സുക്രതുർനൈഷധോ നലഃ॥ 1-1-260 (259) 
സത്യവ്രതഃ ശാന്തഭയഃ സുമിത്രഃ സുബലഃ പ്രഭുഃ।
ജാനുജംഘോഽനരണ്യോഽർകഃ പ്രിയഭൃത്യഃ ശുചിവ്രതഃ॥ 1-1-261 (260) 
ബലബന്ധുർനിരാമർദഃ കേതുശൃംഗോ ബൃഹദ്ബലഃ।
ധൃഷ്ടകേതുർബൃഹത്കേതുർദീപ്തകേതുർനിരാമയഃ॥ 1-1-262 (261) 
അവിക്ഷിച്ചപലോ ധൂർതഃ കൃതബന്ധുർദൃഢേഷുധിഃ।
മഹാപുരാണസംഭാവ്യഃ പ്രത്യംഗഃ പരഹാ ശ്രുതിഃ॥ 1-1-263 (262) 
ഏതേ ചാന്യേ ച രാജാനഃ ശതശോഽഥ സഹസ്രശഃ।
ശ്രൂയന്തേ ശതശശ്ചാന്യേ സംഖ്യാതാശ്ചൈവ പദ്മശഃ॥ 1-1-264 (263) 
ഹിത്വാ സുവിപുലാൻഭോഗാൻബുദ്ധിമന്തോ മഹാബലാഃ।
രാജാനോ നിധനം പ്രാപ്താസ്തവ പുത്രൈർമഹത്തരഃ॥ 1-1-265 (264) 
യേഷാം ദിവ്യാനി കർമാണി വിക്രമസ്ത്യാഗ ഏവ ച।
മാഹാത്ംയമപി ചാസ്തിക്യം സത്യം ശൌചം ദയാഽർജവം॥ 1-1-266 (265) 
വിദ്വദ്ഭിഃ കഥ്യതേ ലോകേ പുരാണൈഃ കവിസത്തമൈഃ।
സർവർദ്ധിഗുണസംപന്നാസ്തേ ചാപി നിധനം ഗതാഃ॥ 1-1-267 (266) 
തവ പുത്രാ ദുരാത്മാനഃ പ്രതപ്താശ്ചൈവ മന്യുനാ।
ലുബ്ധാ ദുർവൃത്തഭൂയിഷ്ഠാ ന താഞ്ഛോചിതുമർഹസി॥ 1-1-268 (267) 
ശ്രുതവാനസി മേധാവീ ബുദ്ധിമാൻപ്രാജ്ഞസംമതഃ।
യേഷാം ശാസ്ത്രാനുഗാ ബുദ്ധിർന തേ മുഹ്യന്തി ഭാരത॥ 1-1-269 (268) 
നിഗ്രഹാനുഗ്രഹൌ ചാപി വിദിതൌ തേ നരാധിപ।
നാത്യന്തമേവാനുവൃത്തിഃ കാര്യാ തേ പുത്രരക്ഷണേ॥ 1-1-270 (269) 
ഭവിതവ്യം തഥാ തച്ച നാനുശോചിതുമർഹസി।
ദൈവം പുരുഷകാരേണ കോ നിവർതിതുമർഹതി॥ 1-1-271 (270) 
വിധാതൃവിഹിതം മാർഗം ന കശ്ചിദതിവർതതേ।
കാലമൂലമിദം സർവം ഭാവാഭാവൌ സുഖാസുഖേ॥ 1-1-272 (271) 
കാലഃ സൃജതി ഭൂതാനി കാലഃ സംഹരതേ പ്രജാഃ।
സംഹരന്തം പ്രജാഃ കാലം കാലഃ ശമയതേ പുനഃ॥ 1-1-273 (272) 
കാലോ വികുരുതേ ഭാവാൻസർവാംല്ലോകേ ശുഭാശുഭാൻ।
കാലഃ സങ്ക്ഷിപതേ സർവാഃ പ്രജാ വിസൃജതേ പുനഃ॥ 1-1-274 (273) 
കാലഃ സുപ്തേഷു ജാഗർതി കാലോ ഹി ദുരതിക്രമഃ।
കാലഃ സർവേഷു ഭൂതേഷു ചരത്യവിധതഃ സമഃ॥ 1-1-275 (274) 
അതീതാനാഗതാ ഭാവാ യേ ച വർതന്തി സാംപ്രതം।
താൻകാലനിർമിതാൻബുദ്ധ്വാ ന സഞ്ജ്ഞാം ഹാതുമർഹസി॥ 1-1-276 (275) 
സൌതിരുവാച। 1-1-277x (10) 
ഇത്യേവം പുത്രശോകാർതം ധൃതരാഷ്ട്രം ജനേശ്വരം।
ആശ്വാസ്യ സ്വസ്ഥമകരോത്സൂതോ ഗാവൽഗണിസ്തദാ॥ 1-1-277 (276) 
ധൃതരാഷ്ട്രോഽപി തച്ഛ്രുത്വാ ധൃതിമേവ സമാശ്രയത്।
ദിഷ്ട്യേദമാഗതമിതി മത്ത്വാ സ പ്രാജ്ഞസത്തമഃ॥ 1-1-278 (277) 
ലോകാനാം ച ഹിതാർഥായ കാരുണ്യാൻമുനിസത്തമഃ।
അത്രോപനിഷദം പുണ്യാം കൃഷ്ണദ്വൈപായനോഽബ്രവീത്॥ 1-1-279 (278) 
വിദ്വദ്ഭിഃ കഥ്യതേ ലോകേ പുരാണേ കവിസത്തമൈഃ।
ഭാരതാധ്യയനം പുണ്യമപി പാദമധീയതഃ। 
ശ്രദ്ദധാനസ്യ പൂയന്തേ സർവപാപാന്യശേഷതഃ॥  1-1-280 (279) 
ദേവാ ദേവർഷയോ ഹ്യത്ര തഥാ ബ്രഹ്മർഷയോഽമലാഃ।
കീർത്യന്തേ ശുമകർമാണസ്തഥാ യക്ഷാ മഹോരഗാഃ॥ 1-1-281 (280) 
ഭഗവാന്വാസുദേവശ്ച കീർത്യതേഽത്ര സനാതനഃ।
സ ഹി സത്യമൃതം ചൈവ പവിത്രം പുണ്യമേവ ച॥ 1-1-282 (281) 
ശാശ്വതം ബ്രഹ്മ പരമം ധ്രുവം ജ്യോതിഃ സനാതനം।
യസ്യ ദിവ്യാനി കർമാണി കഥന്തി മനീഷിണഃ॥ 1-1-283 (282) 
അസത്സത്സദസച്ചൈവ യസ്മാദ്വിശ്വം പ്രവർതതേ।
സന്തതിശ്ച പ്രവൃത്തിശ്ച ജൻമമൃത്യുപുനർഭവാഃ॥ 1-1-284 (283) 
അധ്യാത്മം ശ്രൂയതേം യത്ര പഞ്ചഭൂതഗുണാത്മകം।
അവ്യക്താദി പരം യച്ച സ ഏവ പരിഗീയതേ॥ 1-1-285 (284) 
യം ധ്യായന്തി സദാ മുക്താ ധ്യാനയോഗബലാന്വിതാഃ।
പ്രതിബിംബമിവാദർശേ പശ്യന്ത്യാത്മന്യവസ്ഥിതം॥ 1-1-286 (285) 
ശ്രദ്ദധാനഃ സദാ യുക്തഃ സദാ ധർമപരായണഃ।
ആസേവന്നിമമധ്യായം നരഃ പാപാത്പ്രമുച്യതേ॥ 1-1-287 (286) 
അനുക്രമണികാധ്യായം ഭാരതസ്യേമമാദിതഃ।
ആസ്തികഃ സതതം ശൃണ്വന്ന കൃച്ഛ്രേഷ്വവസീദതി॥ 1-1-288 (287) 
ഉഭേ സന്ധ്യേ ജപൻകിഞ്ചിത്സദ്യോ മുച്യേത കിൽബിഷാത്।
അനുക്രമണ്യാ യാവത്സ്യാദഹ്നാരാത്ര്യാ ച സഞ്ചിതം॥ 1-1-289 (288) 
ഭാരതസ്യ വപുർഹ്യേതത്സത്യം ചാമൃതമേവ ച।
നവനീതം യഥാ ദധ്നോ ദ്വിപദാം ബ്രാഹ്മണോ യഥാ॥ 1-1-290 (289) 
ആരണ്യകം ച വേദേഭ്യ ഓഷധിഭ്യോഽമൃതം യഥാ।
ഹ്രദാനാമുദധിഃ ശ്രേഷ്ഠോ ഗൌർവരിഷ്ഠാ ചതുഷ്പദാം॥ 1-1-291 (290) 
യഥൈതാനീതിഹാസാനാം തഥാ ഭാരതമുച്യതേ।
യശ്ചൈനം ശ്രാവയേച്ഛ്രാദ്ധേ ബ്രാഹ്മണാൻപാദമന്തതഃ॥ 1-1-292 (291) 
അക്ഷയ്യമന്നപാനം വൈ പിതൃംസ്തസ്യോപതിഷ്ഠതേ।
ഇതിഹാസപുരാണാഭ്യാം വേദം സമുപബൃംഹയേത്॥ 1-1-293 (292) 
ബിഭേത്യൽപശ്രുതാദ്വേദോ മാമയം പ്രതരിഷ്യതി।
കാർഷ്ണം വേദമിമം വിദ്വാഞ്ശ്രാവയിത്വാർഥമശ്നുതേ॥ 1-1-294 (293) 
ഭ്രൂണഹത്യാദികം ചാപി പാപം ജഹ്യാദസംശയം।
യ ഇമം ശുചിരധ്യായം പഠേത്പർവണി പർവണി॥ 1-1-295 (294) 
അധീതം ഭാരതം തേന കൃത്സ്നം സ്യാദിതി മേ മതിഃ।
യശ്ചൈനം ശൃണുയാന്നിത്യമാർഷം ശ്രദ്ധാസമന്വിതഃ॥ 1-1-296 (295) 
സ ദീർഘമായുഃ കീർതിം ച സ്വർഗതിം ചാപ്നുയാന്നരഃ।
ഏകതശ്ചതുരോ വേദാ ഭാരതം ചൈതദേകതഃ॥ 1-1-297 (296) 
പുരാ കില സുരൈഃ സർവൈഃ സമേത്യ തുലയാ ധൃതം।
ചതുർഭ്യഃ സരഹസ്യേഭ്യോ വേദേഭ്യോ ഹ്യധികം യദാ॥ 1-1-298 (297) 
തദാപ്രഭൃതി ലോകേഽസ്മിൻമഹാഭാരതമുച്യതേ।
മഹത്ത്വേ ച ഗുരുത്വേ ച ധ്രിയമാണം യതോഽധികം॥ 1-1-299 (298) 
മഹത്ത്വാദ്ഭാരവത്ത്വാച്ച മഹാഭാരതമുച്യതേ।
നിരുക്തമസ്യ യോ വേദ സർവപാപൈഃ പ്രമുച്യതേ॥ 1-1-300 (299) 
തപോ നകൽകോഽധ്യയനം നകൽകഃ
സ്വാഭാവികോ വേദവിധിർനകൽകഃ। 
പ്രസഹ്യ വിത്താഹരണം നകൽക-
സ്താന്യേവ ഭാവോപഹതാനി കൽകഃ॥  1-1-301 (300) 
 
ഇതി ശ്രീമൻമാഹാഭാരതേ ആദിപർവണി അനുക്രമണികാപർവണി പ്രഥമോഽധ്യായഃ॥ 1 ॥ ॥ അനുക്രമണികാപർവ സമാപ്തം ॥

Mahabharata - Adi Parva - Chapter Footnotes

1-1-1 ശ്രീലക്ഷ്മീനൃസിംഹായ നമഃ॥ ശ്രീഹയഗ്രീവായ നമഃ॥ ശ്രീവേദവ്യാസായ നമഃ॥ ഇഹ ഖലു ഭഗവാൻപാരാശര്യഃ പരമകാരുണികോ ംദമതീനനുഗ്രഹീതും ചതുർദശവിദ്യാസ്ഥാനാന്യേകത്ര ദിദർശയിഷുർമഹാഭാരതാഖ്യമിതിഹാസം പ്രണേഷ്യൻപ്രാരിപ്സിതസ്യ നിഷ്പ്രത്യൂഹാരിപൂരണായ പ്രചയഗമനായ ച മംഗലം രചയൻ ശിഷ്യശിക്ഷായൈ ലോകരൂപേമ നിബഘ്നന്നര്യാത്തത്ര പ്രേക്ഷാവത്പ്രവൃത്ത്യംഗമഭിധേയാദി ദർശയതി॥ നാരായണമിതി॥ നരോത്തമം പുരുഷോത്തമം നാരായണം നരം ദേവീ സരസ്വതീം (വ്യാസം) ചൈവ നമസ്കൃത്യ ജയം ഭാരതാഖ്യമിതിഹാസം ഉദീരയേത്॥ 1-1-2 ലക്ഷാലങ്കാരവ്യാഖ്യാനരീത്യായമാദ്യഃ ശ്ലോകഃ॥ 1-1-3 കതിപയകോശരീത്യായസ്പദ്യഃ॥ 3 ॥ 1-1-5 രോമഹർഷണപുത്രഃ രോമാണി ഹർഷയാഞ്ചകേ ശ്രോതൄണാ യഃ സ്വഭാഷിതൈഃ। കർമണാ പ്രഥിതസ്തേന രോമഹർഷണസഞ്ജ്ഞയാ। ഇതി കൌർമേ നിരുക്താർഥനാംനഃ പുത്രഃ। അഗ്രശ്രവാഃ ഉഗ്രസ്യ നൃസിംഹസ്യ ശ്രവഃ ശ്രവണം യസ്യ സഃ। പൌരാണികഃ പുരാണേ കൃതശ്രമഃ। നൈമിശാരണ്യേ വായവീയേ। ഏതൻമനോമയം ചക്രം മയാ സൃഷ്ടം വിസൃജ്യതേ। യത്രാസ്യ ശീര്യതേ നേമിഃ സ ദേശസ്തപസഃ ശുഭഃ। ഇത്യുക്ത്വാ സൂര്യസങ്കാശം ചക്രം സൃഷ്ട്വാ മനോമയം। പ്രണിപത്യ മഹാദേവം വിസസർജ പിതാമഹഃ। തേപി ഹൃഷ്ടതരാ വിപ്രാഃ പ്രണംയ ജഗതാം പ്രഭും. പ്രയയുസ്തസ്യ ചക്രസ്യ യത്ര നേമിർവ്യശീര്യത। തദ്വനം തേന വിഖ്യാതം നൈമിശം മുനിപൂജിതം। ഇതി ഉക്തരൂപേ। നൈമിഷേതി പാഠേ തു വാരാഹേ। ഏവം കൃത്വാ തതോ ദേവോ മുനി ഗൌരമുഖം തദാ। ഉവാച നിമിഷേണേദം നിഹതം ദാനവം ബലം। അരണ്യേഽസ്മിംസ്തതസ്ത്വേതന്നൈമിഷാരണ്യസഞ്ജ്ഞിതം। ഇതി നിർവചനം ദ്രഷ്ടവ്യം। ശുനകസ്യ മുനേരപത്യം ശൌനകഃ। കുലപതേഃ। ഏകോ ദശസഹസ്രാണി യോഽന്നദാനാദിനാ ഭരേത്। സ വൈ കുലപതിഃ ഇത്യുക്തലക്ഷണസ്യ। സത്രേ യേ യജമാനാസ്തഏവ ഋത്വിജോ യസ്മിൻബഹുകർതൃകേ ക്രതൌ സ സത്രസഞ്ജ്ഞ തസ്മിൻ॥ 5 ॥ 1-1-7 നൈമിശാരണ്യവാസിനഃ താൻസർവാനൃഷീനുവാചേത്യന്വയഃ॥ 7 ॥ 1-1-8 അഹം തപോധനാഃ സികീഃ സർവാഃ കഥാ വേദ ജാനാമി॥ 8 ॥ 1-1-11 നിർദിഷ്ടം ഇഹോപവിശ്യതാമിതി ദർശിതം॥ 11 ॥ 1-1-12 പ്രസ്താവയൻ ഉപോദ്ധാതയൻ॥ 12 ॥ 1-1-13 വിഹൃതഃ നീതഃ॥ 13 ॥ 1-1-14 തേഷാം മുനീനാം ചാദന്യേഷാം രാജാദീനാം ച യാനി ചരിതാനി തേഷാമാശ്രയഭൂതം। ഭാവിതാത്മനാം ശോധിതചിത്താനാം॥ 14 ॥ 1-1-18 സമന്തപഞ്ചകം സമന്താത് പഞ്ചകം പരശുരാമകൃതഹൃദപഞ്ചകം യസ്മിംസ്തത്। സ്യമന്തപഞ്ചകമിത്യപി പാഠോ ദൃശ്യതേ॥ 18 ॥ 1-1-21 ബ്രവീമി കിമഹം ദ്വിജാഃ അഹം ച പുരാണാദിഷ്വന്യതമം കിം ബ്രവീമി തദാജ്ഞാപയതേതി ശേഷഃ॥ 21 ॥ 1-1-25 സംസ്കാരോപഗതാം പദാദിവ്യുത്പത്തിമതീം। ബ്രാഹ്മോ വാചം। ബ്രാഹ്മീ തു ഭാരതീ ഭാഷേത്യമരഃ॥ 25 ॥ 1-1-28 മംഗലാചരണപൂർവകം മുനിഭിഃ പ്രാർഥിതമർഥം വക്തും പ്രതിജാനീതേ ആദ്യമിത്യദിചതുർഭിഃ। ഹരിം നമസ്കൃത്യ മഹർഷേർമതം പ്രവക്ഷ്യാമീത്യന്വയഃ। പുരുഹൂതം പുരുഭിർബഹുഭിർഹോതൃഭിഃ ഹൂതം ആഹൂതം। പുരുഭിഃ സാമഗൈഃ സ്തുതം। ഋതം സത്യം। ഏകശ്ചാസാവക്ഷരശ്ച തം। ഏകം അദ്വിതീയം സമാധികരഹിതമിതി വാ। അക്ഷരം നാശരഹിതം। വ്യഖ്യവ്യക്തം രാമകൃഷ്ണാദിരൂപേണ ദൃശ്യം। ജ്ഞാനാനന്ദാദിരൂപേണ മന്ദേരദൃശ്യം॥ 28 ॥ 1-1-30 മംഗല്യം മംഗലപ്രദം॥ 30 ॥ 1-1-36 ജ്ഞാനം ജ്ഞാനസാധനം ഇദം ഭാരത ത്രിഷു ലോകേഷു പ്രതിഷ്ഠിതം॥ 36 ॥ 1-1-37 സമയൈഃ സങ്കേതൈഃ। ഛന്ദോവൃത്തൈഃ ത്രിഷ്ടുബാദിഛന്ദോന്തീതൈരിന്ദ്രവജ്രാദിഭിർവൃത്തൈഃ॥ 37 ॥ 1-1-45 യസ്മിൻ ബ്രഹ്മാണ്ഡേ॥ 45 ॥ 1-1-52 പ്രതികൽപം സൃഷ്ടേഃ സമാനനാമരൂപത്വമാഹ യഥേതി॥ 52 ॥ 1-1-53 കൽപാനാമാനന്ത്യമാഹ ഏവമിതി॥ 53 ॥ 1-1-54 ഏവം ജഡസൃഷ്ടിമുക്ത്വാ ചേതനസൃഷ്ടിമാഹ ത്രയന്നിംശദിതി॥ 54 ॥ 1-1-61 ഭൂതസ്ഥാനാനി നൃണാം വാസസ്ഥാനാനി നഗരാദീനി॥ 61 ॥ 1-1-64 ഇഹ സർവമനുകാന്തം അനുകമേണ ഉക്തം॥ 64 ॥ 1-1-65 സമാസഃ സങ്ക്ഷേപഃ। വ്യാസോ വിസ്താരഃ॥ 65 ॥ 1-1-66 ഭാരതാരംഭേ മതഭേദമാഹ മന്വാദീതി। മന്വാദി മനുർമന്ത്രഃ നാരായണം നമസ്കൃത്യേതി। ഓം നമോ ഭഗവതേ വാസുദേവായേതി വാ തദാദി। പ്രസ്തീകം ആസ്തീകചരിതം തദാദി। ഉപരിചരോ വസുഃ തച്ചരിതാദി വാ॥ 66 ॥ 1-1-67 ബഹ്വർഥത്വാദ്വിവിധം സംഹിതാജ്ഞാനം ദീപയന്തി പ്രകാശയന്തി॥ 67 ॥ 1-1-69 മഹുഃ സത്യവത്യാഃ। ഗാംഗേയസ്യ ഭീഷ്മസ്യ॥ 69 ॥ 1-1-70 ക്ഷത്ര ഭാര്യാസു അംബികാദിഷു॥ 70 ॥ 1-1-71 പരമാം ഗതിം മൃത്യും॥ 71 ॥ 1-1-73 ശശാസം ത്വമമൻ ഭാരതം ശ്രാവയേത്യാജ്ഞാപിതവാൻ॥ 73 ॥ 1-1-84 വസോഃ അപത്യം സ്ത്രീ വാസ്ത്രീ തസ്യാഃ അപത്യം വാസവേയോ വ്യാസഃ॥ 84 ॥ 1-1-85 കൃഷ്ണോ വ്യാസഃ॥ 85 ॥ 1-1-98 വിശേഷണേ അതിശായനേ॥ 98 ॥ 1-1-104 വിടങ്കാഃ പക്ഷ്യുപവേശനസ്ഥാനാനി॥ 104 ॥ 1-1-105 സാരോ മജ്ജാ॥ 105 ॥ 1-1-106 വിശ്രാമഃ ഛായാ॥ 106 ॥ 1-1-108 ആശ്രമസ്ഥാനസംശ്രയഃ ആശ്രമവാസികസ്യണ്ഡിലഃ। മൌസലശ്രുതിസങ്ക്ഷേപഃ മൌസലാദിഗ്രന്ഥഃ ശ്രുതിസ്ഥാനീയദീർഘശാഖാന്തഃ॥ 108 ॥ 1-1-112 യതഃ യത്ര ദേശേ॥ 112 ॥ 1-1-115 അബുദ്ധ്വാ അർഥമിതി ശേഷഃ। ഓമിത്യംഗീകാരേ॥ 115 ॥ 1-1-116 അന്ഥഗ്രന്ഥിം ഗ്രന്ഥേ ദുർഭേദ്യസ്ഥാനം॥ 116 ॥ 1-1-131 കൃച്ഛ്രാം ആപദം വ്യവായകാലേ മരിഷ്യസീത്യേവം ശാപരൂപാം। തത്ര ആപദി ഏവം സത്യാമപി പാർഥാനാം പാണ്ഡവാനാം ജൻമപ്രഭൃതി ആചാരവിധിക്രമഃ അഭൂദിതി ശേഷഃ॥ 131 ॥ 1-1-132 ആചാരവിധിക്രമമേവാഹ। മാത്രോരിതി। മാത്രോഃ കുന്തീമാദ്യോഃ। ധർമോപനിഷദം പ്രതി ആപദി അപത്യാർഥേ വിശിഷ്ടഃ പുമാൻപ്രാർഥനീയ ഇത്യേവരൂപം ധർമരഹസ്യം പ്രതി। അഭ്യുപപത്തിഃ അംഗീകാരഃ॥ 132 ॥ 1-1-137 ധാർതരാഷ്ട്രാന്ധൃതരാഷ്ട്രസംബന്ധിഗൃഹാൻ॥ 137 ॥ 1-1-142 അന്തർഹിതാനാം ഭൂതാനാം നിഃസ്വനഃ പാണ്ഡുപുത്രാ ഏവൈതേ ഇത്യേവംരൂപാ അശരീരവാക്॥ 142 ॥ 1-1-148 ഭർതാരം സ്വയമേവ വൃണുത ഇതി ഭർതൃസ്വയംവരാം॥ 148 ॥ 1-1-150 രാജ്ഞോ യുധിഷ്ഠിരസ്യ॥ 150 ॥ 1-1-157 അനഭിജാതവത് ഗ്രാമീണവത്॥ 157 ॥ 1-1-160 ധൃതരാഷ്ട്രോ യദ്വിവാദാനന്വമോദത യച്ചാനയാനുപൈക്ഷത തസ്മാദ്വാസുദേവസ്യ കോപഃ സമഭവത്॥ 160 ॥ 1-1-161 ദഹൻ അദഹത്॥ 161 ॥ 1-1-173 പ്രവൃഷ്ടം വർഷണേ പ്രവൃത്തം॥ 173 ॥ 1-1-181 ചേഷ്ടാഃ ബാഹുവീക്ഷണാദ്യാഃ॥ 181 ॥ 1-1-182 സ്നാതകാനാം സമാപിതവിദ്യാവ്രതാനാം ബ്രാഹ്മണാനാം॥ 182 ॥ 1-1-185 ശംസിതം പ്രശസ്യം॥ 185 ॥ 1-1-197 ഇമാം ഗാം പൃഥിവീം യസ്യ വാസുദേവസ്യ ഏകം വിക്രമം പദമാത്രമാഹുഃ॥ 197 ॥ 1-1-198 യൌ നരനാരായണൌ ബ്രഹ്മലോകേ അഹം ദ്രഷ്ടാ അദ്രാക്ഷം തൌ കൃഷ്ണാർജുനൌ അർജുനകൃഷ്ണൌ ഇതി വദതോ നാരദസ്യ നാരദാത്॥ 198 ॥ 1-1-200 ബഹുധാ വിശ്വരൂപത്വേന॥ 200 ॥ 1-1-202 തേഷാം പാണ്ഡവാനാം॥ 202 ॥ 1-1-209 സോമകാനേവ അൽപശേഷാൻകൃത്വാ॥ 209 ॥ 1-1-210 ചോദിതമർജുനം ച। ഗാം ഭിത്ത്വാംബോ വാരുണേനാദദാനേ ഇതി പാഠാന്തരം॥ 210 ॥ 1-1-223 വ്യംസിതാം വ്യർഥീകൃതാം॥ 223 ॥ 1-1-237 ക്രുദ്ധേനൈഷീകം ചാവധീദ്യന്ന ഗർഭം ഇതി പാഠാന്തരം॥ 1-1-280 പൂയന്തേ നശ്യന്തി॥ 280 ॥ 1-1-294 കാർഷ്ണം കൃഷ്ണേന വ്യാസേന പ്രോക്തം॥ 294 ॥ 1-1-301 നനു വേദേഭ്യഃ കഥമിദമധികം അത്ര യുദ്ധപ്രധാനാനാം കർമണാം ബന്ധനഹേതൂനാം കഥനാദുപനിഷദി താവൻമോക്ഷസാധനാനാം ധർമാണാം ബ്രഹ്മണശ്ച പ്രതിപാദനാദിതി ചേത്തത്രാഹ। തപ ഇതി। തപഃ കൃച്ഛ്രചാന്ദ്രായണാദി നകൽകഃ പാപനാശകം। സ്വാഭാവികഃ സ്വസ്വവർണാശ്രമാദിപുരസ്കാരേണ വിഹിതഃ। വേദവിധിഃ വേദോക്തോ വിധിഃ സന്ധ്യോപാസനാദിഃ। പ്രസഹ്യ പ്രകർഷേണ സോഢ്വാ ക്ഷുധാദിദുഃഖമപി സോഢ്വാ। വിത്തസ്യ ആഹരണം ശിലോഞ്ഛാദിനാ അർജനം। താന്യേവ തപആദീന്യേവ ഭാവേന ഫലാനുസന്ധാനേന ഉപഹതാനി പ്രതിഷിദ്ധാനി। കൽകഃ പാപഹേതുഃ। തഥാചാത്രാപി മോക്ഷധർമാദിഷു തത്രതത്ര നിഷ്കാമകർമണാം പ്രതിപാദനം ബ്രഹ്മനിരൂപണം ചാസ്ത്യേവ। അതോ വേദാദപ്യുത്തമം ഭാരതം॥ 301 ॥ ഇതി ടിപ്പണേ പ്രഥമോഽധ്യായഃ॥ 1 ॥



ആദിപർവ - അധ്യായ 002

॥ ശ്രീഃ ॥

1.2. അധ്യായഃ 002 

 
(അഥ പർവസംഗ്രഹപർവ  ॥ 2 ॥)

Mahabharata - Adi Parva - Chapter Topics

സമന്തപഞ്ചകാഖ്യാനം॥ 1 ॥ അക്ഷൌഹിണ്യാദിപരിമാണ॥ 2 ॥ ആദിപർവാദിസർവപർവണാം സങ്ക്ഷേപേണ വൃത്താന്തകഥനം॥ 3 ॥ നാരതശ്രവണഫലകഥനം॥ 4 ॥

Mahabharata - Adi Parva - Chapter Text

1-2-0 (301) 
ഋഷയ ഊചുഃ। 1-2-0x (11) 
സമന്തപഞ്ചകമിതി യദുക്തം സൂതനന്ദന।
ഏതത്സർവം യഥാതത്ത്വം ശ്രോതുമിച്ഛാമഹേ വയം॥ 1-2-1 (302) 
സൌതിരുവാച। 1-2-2x (12) 
ശൃണുധ്വം മമ ഭോ വിപ്രാ ബ്രുവതശ്ച കഥാഃ ശുഭാഃ।
സമന്തപഞ്ചകാഖ്യം ച ശ്രോതുമർഹഥ സത്തമാഃ॥ 1-2-2 (303) 
ത്രേതാദ്വാപരയോഃ സന്ധൌ രാമഃ ശസ്ത്രഭൃതാം വരഃ।
അസകൃത്പാർഥിവം ക്ഷത്രം ജഘാനാമർഷചോദിതഃ॥ 1-2-3 (304) 
സ സർവം ക്ഷത്രമുത്സാദ്യ സ്വവീര്യേണാനലദ്യുതിഃ।
സമന്തപഞ്ചകേ പഞ്ച ചകാര രുധിരഹ്രദാൻ॥ 1-2-4 (305) 
സ തേഷു രുധിരാംഭഃസു ഹ്രദേഷു ക്രോധമൂർച്ഛിതഃ।
പിതൄൻസന്തർപയാമാസ രുധിരേണേതി നഃ ശ്രുതം॥ 1-2-5 (306) 
അഥർചീകാദയോഽഭ്യേത്യ പിതരോ രാമമബ്രുവൻ।
രാമ രാമ മഹാഭാഗ പ്രീതാഃ സ്മ തവ ഭാർഗവ॥ 1-2-6 (307) 
അനയാ പിതൃഭക്ത്യാ ച വിക്രമേണ തവ പ്രഭോ।
വരം വൃണീഷ്വ ഭദ്രം തേ യമിച്ഛസി മഹാദ്യുതേ॥ 1-2-7 (308) 
രാമ ഉവാച। 1-2-8x (13) 
യദി മേ പിതരഃ പ്രീതാ യദ്യനുഗ്രാഹ്യതാ മയി।
യച്ച രോഷാഭിഭൂതേന ക്ഷത്രമുത്സാദിതം മയാ॥ 1-2-8 (309) 
അതശ്ച പാപാൻമുച്യേഽഹമേഷ മേ പ്രാർഥിതോ വരഃ।
ഹ്രദാശ്ച തീർഥഭൂതാ മേ ഭവേയുർഭുവി വിശ്രുതാഃ॥ 1-2-9 (310) 
ഏവം ഭവിഷ്യതീത്യേവം പിതരസ്തമഥാബ്രുവൻ।
തം ക്ഷമസ്വേതി നിഷിഷിധുസ്തതഃ സ വിരരാമ ഹ॥ 1-2-10 (311) 
തേഷാം സമീപേ യോ ദേശോ ഹ്രദാനാം രുധിരാംഭസാം।
സമന്തപഞ്ചകമിതി പുണ്യം തത്പരികീർതിതം॥ 1-2-11 (312) 
യേന ലിംഗേന യോ ദേശോ യുക്തഃ സമുപലക്ഷ്യതേ।
തേനൈവ നാംനാ തം ദേശം വാച്യമാഹുർമനീഷിണഃ॥ 1-2-12 (313) 
അന്തരേ ചൈവ സംപ്രാപ്തേ കലിദ്വാപരയോരഭൂത്।
സമന്തപഞ്ചകേ യുദ്ധം കുരുപാണ്ഡവസേനയോഃ॥ 1-2-13 (314) 
തസ്മിൻപരമധർമിഷ്ഠേ ദേശേ ഭൂദോഷവർജിതേ।
അഷ്ടാദശ സമാജഗ്മുരക്ഷൌഹിണ്യോ യുയുത്സയാ॥ 1-2-14 (315) 
സമേത്യ തം ദ്വിജാസ്താശ്ച തത്രൈവ നിധം ഗതാഃ।
ഏതന്നാമാഭിനിർവൃത്തം തസ്യ ദേശസ്യ വൈ ദ്വിജാഃ॥ 1-2-15 (316) 
പുണ്യശ്ച രമണീയശ്ച സ ദേശോ വഃ പ്രകീർതിതഃ।
തദേതത്കഥിതം സർവം മയാ ബ്രാഹ്മണസത്തമാഃ॥
യഥാ ദേശഃ സ വിഖ്യാതസ്ത്രിഷു ലോകേഷു സുവ്രതാഃ॥  1-2-16 (317) 
ഋഷയ ഊചുഃ। 1-2-17x (14) 
അക്ഷൌഹിണ്യ ഇതി പ്രോക്തം യത്ത്വയാ സൂതനന്ദന।
ഏതദിച്ഛാമഹേ ശ്രോതും സർവമേവ യഥാതഥം॥ 1-2-17 (318) 
അക്ഷൌഹിണ്യാഃ പരീമാണം നരാശ്വരഥദന്തിനാം।
യഥാവച്ചൈവ നോ ബ്രൂഹി സർവം ഹി വിദിതം തവ॥ 1-2-18 (319) 
സൌതിരുവാച। 1-2-19x (15) 
ഏകോ രഥോ ഗജശ്ചൈകോ നരാഃ പഞ്ച പദാതയഃ।
ത്രയശ്ച തുരഗാസ്തജ്ജ്ഞൈഃ പത്തിരിത്യഭിധീയതേ॥ 1-2-19 (320) 
പത്തിം തു ത്രിഗുണാമേതാമാഹുഃ സേനാമുഖം ബുധാഃ।
ത്രീണി സേനാമുഖാന്യേകോ ഗുൽമ ഇത്യഭിധീയതേ॥ 1-2-20 (321) 
ത്രയോ ഗുൽമാ ഗണോ നാമ വാഹിനീ തു ഗണാസ്ത്രയഃ।
സ്മൃതാസ്തിസ്രസ്തു വാഹിന്യഃ പൃതനേതി വിചക്ഷണൈഃ॥ 1-2-21 (322) 
ചമൂസ്തു പൃതനാസ്തിസ്രസ്തിസ്രശ്ചംവസ്ത്വനീകിനീ।
അനീകിനീം ദശഗുണാം പ്രാഹുരക്ഷൌഹിണീം ബുധാഃ॥ 1-2-22 (323) 
അക്ഷൌഹിണ്യാഃ പ്രസംഖ്യാതാ രഥാനാം ദ്വിജസത്തമാഃ।
സംഖ്യാഗണിതതത്ത്വജ്ഞൈഃ സഹസ്രാണ്യേകവിംശതിഃ॥ 1-2-23 (324) 
ശതാന്യുപരി ചൈവാഷ്ടൌ തഥാ ഭൂയശ്ച സപ്തതിഃ।
ഗജാനാം ച പരീമാണമേതദേവ വിനിർദിശേത്॥ 1-2-24 (325) 
ജ്ഞേയം ശതസഹസ്രം തു സഹസ്രാണി നവൈവ തു।
നരാണാമപി പഞ്ചാശച്ഛതാനി ത്രീണി ചാനഘാഃ॥ 1-2-25 (326) 
പഞ്ച ഷഷ്ടിസഹസ്രാണി തഥാശ്വാനാം ശതാനി ച।
ദശോത്തരാണി ഷട് പ്രാഹുര്യഥാവദിഹ സംഖ്യയാ॥ 1-2-26 (327) 
ഏതാമക്ഷൌഹിണീം പ്രാഹുഃ സംഖ്യാതത്ത്വദിതോ ജനാഃ।
യാം വഃ കഥിതവാനസ്മി വിസ്തരേണ തപോധനാഃ॥ 1-2-27 (328) 
ഏതയാ സംഖ്യയാ ഹ്യാസൻകുരുപാണ്ഡവസേനയോഃ।
അക്ഷൌഹിണ്യോ ദ്വിജശ്രേഷ്ഠാഃ പിണ്ഡിതാഷ്ടാദശൈവ തു॥ 1-2-28 (329) 
സമേതാസ്തത്ര വൈ ദേശേ തത്രൈവ നിധം ഗതാഃ।
കൌരവാൻകാരണം കൃത്വാ കാലേനാദ്ഭുതകർമണാ॥ 1-2-29 (330) 
അഹാനി യുയുധേ ഭീഷ്മോ ദശൈവ പരമാസ്ത്രവിത്।
അഹാനി പഞ്ച ദ്രോണസ്തു രരക്ഷ കുരുവാഹിനീം॥ 1-2-30 (331) 
അഹനീ യുയുധേ ദ്വേ തു കർണഃ പരബലാർദനഃ।
ശല്യോഽർധദിവസം ചൈവ ഗദായുദ്ധമതഃ പരം॥ 1-2-31 (332) 
തസ്യൈവ ദിവസസ്യാന്തേ ദ്രൌണിഹാർദിക്യഗൌതമാഃ।
പ്രസുപ്തം നിശി വിശ്വസ്തം ജഘ്നുര്യൌധിഷ്ഠിരം ബലം॥ 1-2-32 (333) 
യത്തു ശൌനക സത്രേ തേ ഭാരതാഖ്യാനമുത്തമം।
ജനമേജയസ്യ തത്സത്രേ വ്യാസശിഷ്യേണ ധീമതാ॥ 1-2-33 (334) 
കഥിതം വിസ്തരാർഥം ച യശോ വീര്യം മഹീക്ഷിതാം।
പൌഷ്യം തത്ര ച പൌലോമമാസ്തീകം ചാദിതഃ സ്മൃതം॥ 1-2-34 (335) 
വിചിത്രാർഥപദാഖ്യാനമനേകസമയാന്വിതം।
പ്രതിപന്നം നരൈഃ പ്രാജ്ഞൈർവൈരാഗ്യമിവ മോക്ഷിഭിഃ॥ 1-2-35 (336) 
ആത്മേവ വേദിതവ്യേഷു പ്രിയേഷ്വിവ ഹി ജീവിതം।
ഇതിഹാസഃ പ്രധാനാർഥഃ ശ്രേഷ്ഠഃ സർവാഗമേഷ്വയം॥ 1-2-36 (337) 
അനാശ്രിത്യേദമാഖ്യാനം കഥാ ഭുവി ന വിദ്യതേ।
ആഹാരമനപാശ്രിത്യ ശരീരസ്യേവ ധാരണം॥ 1-2-37 (338) 
തദേതദ്ഭാരതം നാമ കവിഭിസ്തൂപജീവ്യതേ।
ഉദയതേപ്സുഭിർഭൃത്യൈരഭിജാത ഇവേശ്വരഃ॥ 1-2-38 (339) 
ഇതിഹാസോത്തമേ യസ്മിന്നർപിതാ ബുദ്ധിരുത്തമാ।
സ്വരവ്യഞ്ജനയോഃ കൃത്സ്നാ ലോകവേദാശ്രയേവ വാക്॥ 1-2-39 (340) 
തസ്യ പ്രജ്ഞാഭിപന്നസ്യ വിചിത്രപദപർവണഃ।
സൂക്ഷ്മാർഥന്യായയുക്തസ്യ വേദാർഥൈർഭൂഷിതസ്യ ച॥ 1-2-40 (341) 
ഭാരതസ്യേതിഹാസസ്യ ശ്രൂയതാം പർവസംഗ്രഹഃ।
പർവാനുക്രമണീ പൂർവം ദ്വിതീയഃ പർവസംഗ്രഹഃ॥ 1-2-41 (342) 
പൌഷ്യം പൌലോമമാസ്തീകമാദിരംശാവതാരണം।
തതഃ സംഭവപർവോക്തമദ്ഭുതം രോമഹർഷണം॥ 1-2-42 (343) 
ദാഹോ ജതുഗൃഹസ്യാത്ര ഹൈഡിംബം പർവ ചോച്യതേ।
തതോ ബകവധഃ പർവ പർവ ചൈത്രരഥം തതഃ॥ 1-2-43 (344) 
തതഃ സ്വയംവരോ ദേവ്യാഃ പാഞ്ചാല്യാഃ പർവ ചോച്യതേ।
ക്ഷാത്രധർമേണ നിർജിത്യ തതോ വൈവാഹികം സ്മൃതം॥ 1-2-44 (345) 
വിദുരാഗമനം പർവ രാജ്യലാഭസ്തഥൈവ ച।
അർജുനസ്യ വനേ വാസഃ സുഭദ്രാഹരണം തതഃ॥ 1-2-45 (346) 
സുഭദ്രാഹരണാദൂർധ്വം ജ്ഞേയാ ഹരണഹാരികാ।
തതഃ ഖാണ്ഡവദാഹാഖ്യം തത്രൈവ മയദർശനം॥ 1-2-46 (347) 
സഭാപർവ തതഃ പ്രോക്തം മന്ത്രപർവ തതഃ പരം।
ജരാസന്ധവധഃ പർവ പർവ ദിഗ്വിജയം തഥാ॥ 1-2-47 (348) 
പർവ ദിഗ്വിജയാദൂർധ്വം രാജസൂയികമുച്യതേ।
തതശ്ചാർഘാഭിഹരണം ശിശുപാലവധസ്തതഃ॥ 1-2-48 (349) 
ദ്യൂതപർവ തതഃ പ്രോക്തമനുദ്യൂതമഃ പരം।
തത ആരണ്യകം പർവ കിർമീരവധ ഏവച॥ 1-2-49 (350) 
അർജുനസ്യാഭിഗമനം പർവ ജ്ഞേയമതഃ പരം।
ഈശ്വരാർജുനയോര്യുദ്ധം പർവ കൈരാതസഞ്ജ്ഞിതം॥ 1-2-50 (351) 
ഇന്ദ്രലോകാഭിഗമനം പർവ ജ്ഞേയമതഃ പരം।
നലോപാഖ്യാനമപി ച ധാർമികം കരുണോദയം॥ 1-2-51 (352) 
തീർഥയാത്രാ തതഃ പർവ കുരുരാജസ്യ ധീമതഃ।
ജടാസുരവധഃ പർവ യക്ഷയുദ്ധമതഃ പരം॥ 1-2-52 (353) 
നിവാതകവചൈര്യുദ്ധം പർവ ചാജഗരം തതഃ।
മാർകണ്ഡേയസമാസ്യാ ച പർവാനന്തരമുച്യതേ॥ 1-2-53 (354) 
സംവാദശ്ച തതഃ പർവ ദ്രൌപദീസത്യഭാമയോഃ।
ഘോഷയാത്രാ തതഃ പർവ തതഃ പ്രായോപവേശനേം। 
മന്ത്രസ്യ നിശ്ചയം ചൈവ മൃഗസ്വപ്നോദ്ഭവം തതഃ॥  1-2-54 (355) 
വ്രീഹിദ്രൌണികമാഖ്യാനമൈന്ദ്രദ്യുംനം തഥൈവ ച।
ദ്രൌപദീഹരണം പർവ ജയദ്രഥവിമോക്ഷണം॥ 1-2-55 (356) 
രാമോപാഖ്യാനമത്രൈവ പർവ ജ്ഞേയമതഃ പരം।
പതിവ്രതായാ മാഹാത്ംയം സാവിത്ര്യാശ്ചൈവമദ്ഭുതം॥ 1-2-56 (357) 
കുണ്ഡലാഹരണം പർവ തതഃ പരമിഹോച്യതേ।
ആരണേയം തതഃ പർവ വൈരാടം തദനന്തരം॥
പാണ്ഡവാനാം പ്രവേശശ്ച സമയസ്യ ച പാലനം॥  1-2-57 (358) 
കീചകാനാം വധഃ പർവ പർവ ഗ്രോഗ്രഹണം തതഃ।
അഭിമന്യോശ്ച വൈരാട്യാഃ പർവ വൈവാഹികം സ്മൃതം॥ 1-2-58 (359) 
ഉദ്യോഗപർവ വിജ്ഞേയമത ഊർധ്വം മഹാദ്ഭുതം।
തതഃ സഞ്ജയയാനാഖ്യം പർവ ജ്ഞേയമതഃ പരം॥ 1-2-59 (360) 
പ്രജാഗരം തഥാ പർവ ധൃതരാഷ്ട്രസ്യ ചിന്തയാ।
പർവ സാനത്സുജാതം വൈ ഗുഹ്യമധ്യാത്മദർശനം॥ 1-2-60 (361) 
യാനസന്ധിസ്തതഃ പർവ ഭഗവദ്യാനമേവ ച।
മാതലീയമുപാഖ്യാനം ചരിതം ഗാലവസ്യ ച॥ 1-2-61 (362) 
സാവിത്രം വാമദേവ്യം ച വൈന്യോപാഖ്യാനമേവ ച।
ജാമദഗ്ന്യമുപാഖ്യാനം പർവ ഷോഡശരാജകം॥ 1-2-62 (363) 
സഭാപ്രവേശഃ കൃഷ്ണസ്യ വിദുലാപുത്രശാസനം।
ഉദ്യോഗഃ സൈന്യനിര്യാണം വിശ്വോപാഖ്യാനമേവ ച॥ 1-2-63 (364) 
ജ്ഞേയം വിവാദപർവാത്ര കർണസ്യാപി മഹാത്മനഃ।
`മന്ത്രസ്യ നിശ്ചയം കൃത്വാ കാര്യസ്യ സമനന്തരം॥ 1-2-64 (365) 
ശ്വേതസ്യ വാസുദേവേന ചിത്രം ബഹുകഥാശ്രയം।'
നിര്യാണം ച തതഃ പർവ കുരുപാണ്ഡവസേനയോഃ॥  1-2-65 (366) 
രഥാതിരഥസംഖ്യാ ച പർവോക്തം തദനന്തരം।
ഉലൂകദൂതാഗമനം പർവാമർഷവിവർധനം॥ 1-2-66 (367) 
അംബോപാഖ്യാനമത്രൈവ പർവ ജ്ഞേയമതഃ പരം॥
ഭീഷ്മാഭിഷേചനം പർവ തതശ്ചാദ്ഭുതമുച്യതേ॥ 1-2-67 (368) 
ജംബൂഖംഡവിനിർമാണം പർവോക്തം തദനന്തരം॥
ഭൂമിപർവ തതഃ പ്രോക്തം ദ്വീപവിസ്താരകീർതനം॥ 1-2-68 (369) 
`ദിവ്യം ചക്ഷുർദദൌ യത്ര സഞ്ജയായ മഹാമുനിഃ।'
പർവോക്തം ഭഗവദ്ഗീതാ പർവ ഭീഷ്മവധസ്തതഃ। 
ദ്രോണാഭിഷേചനം പർവ സംശപ്തകവധസ്തതഃ॥  1-2-69 (370) 
അഭിമന്യുവധഃ പർവ പ്രതിജ്ഞാ പർവ ചോച്യതേ।
ജയദ്രഥവധഃ പർവ ഘടോത്കചവധസ്തതഃ॥ 1-2-70 (371) 
തതോ ദ്രോണവധഃ പർവ വിജ്ഞേയം ലോമഹർഷണം।
മോക്ഷോ നാരായണാസ്ത്രസ്യ പർവാനന്തരമുച്യതേ॥ 1-2-71 (372) 
കർണപർവ തതോ ജ്ഞേയം ശല്യപർവ തതഃ പരം।
ഹ്രദപ്രവേശനം പർവ ഗദായുദ്ധമതഃ പരം॥ 1-2-72 (373) 
സാരസ്വതം തതഃ പർവ തീർഥവംശാനുകീർതനം।
അത ഊർധ്വം സുബീഭത്സം പർവ സൌപ്തികമുച്യതേ॥ 1-2-73 (374) 
ഐഷീകം പർവ ചോദ്ദിഷ്ടമത ഊർധ്വം സുദാരുണം।
ജലപ്രദാനികം പർവ സ്ത്രീവിലാപസ്തതഃ പരം॥ 1-2-74 (375) 
ശ്രാദ്ധപർവ തതോ ജ്ഞേയം കുരൂണാമൌർധ്വദേഹികം।
ചാർവാകനിഗ്രഹഃ പർവ രക്ഷസോ ബ്രഹ്മരൂപിണഃ॥ 1-2-75 (376) 
ആഭിഷേചനികം പർവ ധർമരാജസര്യ ധീമതഃ।
പ്രവിഭാഗോ ഗൃഹാണാം ച പർവോക്തം തദനന്തരം॥ 1-2-76 (377) 
ശാന്തിപർവ തതോ യത്ര രാജധർമാനുശാസനം।
ആപദ്ധർമശ്ച പർവോക്തം മോക്ഷധർമസ്തതഃ പരം॥ 1-2-77 (378) 
ശുകപ്രശ്നാഭിഗമനം ബ്രഹ്മപ്രശ്നാനുശാസനം।
പ്രാദുർഭാവശ്ച ദുർവാസഃസംവാദശ്ചൈവ മായയാ॥ 1-2-78 (379) 
തതഃ പർവ പരിജ്ഞേയമാനുശാസനികം പരം।
സ്വർഗാരോഹണികം ചൈവ തതോ ഭീഷ്മസ്യ ധീമതഃ॥ 1-2-79 (380) 
തതോഽശ്വമേധികം പർവ സർവപാപപ്രണാശനം।
അനുഗീതാ തതഃ പർവ ജ്ഞേയമധ്യാത്മവാചകം॥ 1-2-80 (381) 
പർവ ചാശ്രമവാസാഖ്യം പുത്രദർശനമേവ ച।
നാരദാഗമനം പർവ തതഃ പരമിഹോച്യതേ॥ 1-2-81 (382) 
മൌസലം പർവ ചോദ്ദിഷ്ടം തതോ ഘോരം സുദാരുണം।
മഹാപ്രസ്ഥാനികം പർവ സ്വർഗാരോഹണികം തതഃ॥ 1-2-82 (383) 
ഹരിവംശസ്തതഃ പർവ പുരാണം ഖിലസഞ്ജ്ഞിതം।
വിഷ്ണുപർവ ശിശോശ്ചര്യാ വിഷ്ണോഃ കംസവധസ്തഥാ॥ 1-2-83 (384) 
ഭവിഷ്യം പർവ ചാപ്യുക്തം ഖിലേഷ്വേവാദ്ഭുതം മഹത്।
ഏതത്പർവശതം പൂർണം വ്യാസേനോക്തം മഹാത്മനാ॥ 1-2-84 (385) 
യഥാവത്സൂതപുത്രേണ രൌമഹർഷണിനാ തതഃ।
ഉക്താനി നൈമിശാരണ്യേ പർവാണ്യഷ്ടാദശൈവ തു॥ 1-2-85 (386) 
സമാസോ ഭാരതസ്യായമത്രോക്തഃ പർവസംഗ്രഹഃ।
പൌഷ്യം പൌലോമമാസ്തീകമാദിരംശാവതാരണം॥ 1-2-86 (387) 
സംഭവോ ജതുവേശ്മാഖ്യം ഹിഡിംബബകയോർവധഃ।
തഥാ ചൈത്രരഥം ദേവ്യാഃ പാഞ്ചാല്യാശ്ച സ്വയംവരഃ॥ 1-2-87 (388) 
ക്ഷാത്രധർമേണ നിർജിത്യ തതോ വൈവാഹികം സ്മൃതം।
വിദുരാഗമനം ചൈവ രാജ്യലാഭസ്തഥൈവ ച॥ 1-2-88 (389) 
വനവാസോഽർജുനസ്യാപി സുഭദ്രാഹരണം തതഃ।
ഹരണാഹരണം ചൈവ ദഹനം ഖാണ്ഡവസ്യ ച॥ 1-2-89 (390) 
മയസ്യ ദർശനം ചൈവ ആദിപർവണി കഥ്യതേ।
പൌഷ്യേ പർവണി മാഹാത്ംയമുത്തങ്കസ്യോപവർണിതം॥ 1-2-90 (391) 
പൌലോമേ ഭൃഗുവംശസ്യ വിസ്താരഃ പരികീർതിതഃ।
ആസ്തീകേ സർവനാഗാനാം ഗരുഡസ്യ ച സംഭവഃ॥ 1-2-91 (392) 
ക്ഷീരോദമഥം ചൈവ ജൻമോച്ചൈഃശ്രവസസ്തഥാ।
യജതഃ സർപസത്രേണ രാജ്ഞഃ പാരിക്ഷിതസ്യ ച॥ 1-2-92 (393) 
കഥേയമഭിനിർവൃത്താ ഭാരതാനാം മഹാത്മനാം।
വിവിധാഃ സംഭവാ രാജ്ഞാമുക്താഃ സംഭവപർവണി॥ 1-2-93 (394) 
അന്യേഷാം ചൈവ ശൂരാണാമൃഷേർദ്വൈപായനസ്യ ച।
അംശാവതരണം ചാത്ര ദേവാനാം പരികീർതിതം॥ 1-2-94 (395) 
ദൈത്യാനാം ദാനവാനാം ച യക്ഷാണാം ച മഹൌജസാം।
നാഗാനാമഥ സർപാണാം ഗന്ധർവാണാം പതത്ത്രിണാം॥ 1-2-95 (396) 
അന്യേഷാം ചൈവ ഭൂതാനാം വിവിധാനാം സമുദ്ഭവഃ।
മഹർഷേരാശ്രമപദേ കണ്വസ്യ ച തപസ്വിനഃ॥ 1-2-96 (397) 
ശകുന്തലായാം ദുഷ്യന്താദ്ഭരതശ്ചാപി ജജ്ഞിവാൻ।
യസ്യ ലോകേഷു നാംനേദം പ്രഥിതം ഭാരതം കുലം॥ 1-2-97 (398) 
വസൂനാം പുനരുത്പത്തിർഭാഗീരഥ്യാം മഹാത്മനാം।
ശന്തനോർവേശ്മനി പുനസ്തേഷാം ചാരോഹണം ദിവി॥ 1-2-98 (399) 
തേജോംശാനാം ച സംപാതോ ഭീഷ്മസ്യാപ്യത്ര സംഭവഃ।
രാജ്യാന്നിവർതനം തസ്യ ബ്രഹ്മചര്യവ്രതേ സ്ഥിതിഃ॥ 1-2-99 (400) 
പ്രതിജ്ഞാപാലനം ചൈവ രക്ഷാ ചിത്രാംഗദസ്യ ച।
ഹതേ ചിത്രാംഗദേ ചൈവ രക്ഷാ ഭ്രാതുര്യവീയസഃ॥ 1-2-100 (401) 
വിചിത്രവീര്യസ്യ തഥാ രാജ്യേ സംപ്രതിപാദനം।
ധർമസ്യ നൃഷു സംഭൂതിരണീമാണ്ഡവ്യശാപജാ॥ 1-2-101 (402) 
കൃഷ്ണദ്വൈപായനാച്ചൈവ പ്രസൂതിർവരദാനജാ।
ധൃതരാഷ്ട്രസ്യ പാണ്ഡോശ്ച പാണ്ഡവാനാം ച സംഭവഃ॥ 1-2-102 (403) 
വാരണാവതയാത്രാ ച മന്ത്രോ ദുര്യോധനസ്യ ച।
കൂടസ്യ ധാർതരാഷ്ട്രേണ പ്രേഷണം പാണ്ഡവാൻപ്രതി॥ 1-2-103 (404) 
ഹിതോപദേശശ്ച പഥി ധർമരാജസ്യ ധീമതഃ।
വിദുരേണ കൃതോ യത്ര ഹിതാർഥം ംലേച്ഛഭാഷയാ॥ 1-2-104 (405) 
വിദുരസ്യ ച വാക്യേന സുരുംഗോപക്രമക്രിയാ।
നിഷാദ്യാഃ പഞ്ചപുത്രായാഃ സുപ്തായാ ജതുവേശ്മനി॥ 1-2-105 (406) 
പുരോചനസ്യ ചാത്രൈവ ദഹനം സംപ്രകീർതിതം।
പാണ്ഡവാനാം വനേ ഘോരേ ഹിഡിംബായാശ്ച ദർശനം॥ 1-2-106 (407) 
തത്രൈവ ച ഹിഡിംബസ്യ വധോ ഭീമാൻമഹാബലാത്।
ഘടോത്കചസ്യ ചോത്പത്തിംരത്രൈവ പരികീർതിതാ॥ 1-2-107 (408) 
മഹർഷേർദർശനം ചൈവ വ്യാസസ്യാമിതതേജസഃ।
തദാജ്ഞയൈകചക്രായാം ബ്രാഹ്മണസ്യ നിവേശനേ॥ 1-2-108 (409) 
അജ്ഞാതചര്യയാ വാസോ യത്ര തേഷാം പ്രകീർതിതഃ।
ബകസ്യ നിധനം ചൈവ നാഗരാണാം ച വിസ്മയഃ॥ 1-2-109 (410) 
സംഭവശ്ചൈവ കൃഷ്ണായാ ധൃഷ്ടദ്യുംനസ്യ ചൈവ ഹ।
ബ്രാഹ്മണാത്സമുപശ്രുത്യ വ്യാസവാക്യപ്രചോദിതാഃ॥ 1-2-110 (411) 
ദ്രൌപദീം പ്രാർഥയന്തസ്തേ സ്വയംവരദിദൃക്ഷയാ।
പഞ്ചാലാനഭിതോ ജഗ്മുര്യത്ര കൌതൂഹലാന്വിതാഃ॥ 1-2-111 (412) 
അംഗാരപർണം നിർജിത്യ ഗംഗാകൂലേഽർജുനസ്തദാ।
സഖ്യം കൃത്വാ തതസ്തേന തസ്മാദേവ ച ശുശ്രുവേ॥ 1-2-112 (413) 
താപത്യമഥ വാസിഷ്ഠമൌർവം ചാഖ്യാനമുത്തമം।
ഭ്രാതൃഭിഃ സഹിതഃ സർവൈഃ പഞ്ചാലാനഭിതോ യയൌ॥ 1-2-113 (414) 
പാഞ്ചാലനഗരേ ചാപി ലക്ഷ്യം ഭിത്ത്വാ ധനഞ്ജയഃ।
ദ്രൌപദീം ലബ്ധവാനത്ര മധ്യേ സർവമഹീക്ഷിതാം॥ 1-2-114 (415) 
ഭീമസേനാർജുനൌ യത്ര സംരബ്ധാൻപൃഥിവീപതീൻ।
ശല്യകർണൌ ച തരസാ ജിതവന്തൌ മഹാമൃധേ॥ 1-2-115 (416) 
ദൃഷ്ട്വാ തയോശ്ച തദ്വീര്യമപ്രമേയമമാനുഷം।
ശങ്കമാനൌ പാണ്ഡവാംസ്താൻ രാമകൃഷ്ണൌ മഹാമതീ॥ 1-2-116 (417) 
ജഗ്മതുസ്തൈഃ സമാഗന്തും ശാലാം ഭാർഗവവേശ്മനി।
പഞ്ചാനാമേകപത്നീത്വേ വിമർശോ ദ്രുപദസ്യ ച॥ 1-2-117 (418) 
പഞ്ചേന്ദ്രാണാമുപാഖ്യാനമത്രൈവാദ്ഭുതമുച്യതേ।
ദ്രൌപദ്യാ ദേവവിഹീതോ വിവാഹശ്ചാപ്യമാനുഷഃ॥ 1-2-118 (419) 
ക്ഷത്തുശ്ച ധാർതരാഷ്ട്രേണ പ്രേഷണം പാണ്ഡവാൻപ്രതി।
വിദുരസ്യ ച സംപ്രാപ്തിർദർശനം കേശവസ്യ ച॥ 1-2-119 (420) 
ഖാണ്ഡവപ്രസ്ഥവാസശ്ച തഥാ രാജ്യാർധസർജനം।
നാരദസ്യാജ്ഞയാ ചൈവ ദ്രൌപദ്യാഃ സമയക്രിയാ॥ 1-2-120 (421) 
സുന്ദോപസുന്ദയോസ്തദ്വദാഖ്യാനം പരികീർതിതം।
അനന്തരം ച ദ്രൌപദ്യാ സഹാസീനം യുധിഷ്ഠിരം॥ 1-2-121 (422) 
അനു പ്രവിശ്യ വിപ്രാർഥേ ഫാൽഗുനോ ഗൃഹ്യ ചായുധം।
മോക്ഷയിത്വാ ഗൃഹം ഗത്വാ വിപ്രാർഥം കൃതനിശ്ചയഃ॥ 1-2-122 (423) 
സമയം പാലയന്വീരോ വനം യത്ര ജഗാമ ഹ।
പാർഥസ്യ വനവാസേ ച ഉലൂപ്യാ പഥി സംഗമഃ॥ 1-2-123 (424) 
പുണ്യതീർഥാനുസംയാനം ബഭ്രുവാഹനജൻമ ച।
തത്രൈവ മോക്ഷയാമാസ പഞ്ച സോഽപ്സരസഃ ശുഭാഃ॥ 1-2-124 (425) 
ശാപാദ്ഗ്രാഹത്വമാപന്നാ ബ്രാഹ്മണസ്യ തപസ്വിനഃ।
പ്രഭാസതീർഥേ പാർഥേന കൃഷ്ണസ്യ ച സമാഗമഃ॥ 1-2-125 (426) 
ദ്വാരകായാം സുഭദ്രാ ച കാമയാനേന കാമിനീ।
വാസുദേവസ്യാനുമതേ പ്രാപ്താ ചൈവ കിരീടിനാ॥ 1-2-126 (427) 
ഗൃഹീത്വാ ഹരണം പ്രാപ്തേ കൃഷ്ണേ ദേവകിനന്ദനേ।
അഭിമന്യോഃ സുഭദ്രായാം ജൻമ ചോത്തമതേജസഃ॥ 1-2-127 (428) 
ദ്രൌപദ്യാസ്തനയാനാം ച സംഭവോഽനുപ്രകീർതിതഃ।
വിഹാരാർഥം ച ഗതയോഃ കൃഷ്ണയോര്യമുനാമനു॥ 1-2-128 (429) 
സംപ്രാപ്തിശ്ചക്രധനുഷോഃ ഖാണ്ഡവസ്യ ച ദാഹനം।
മയസ്യ മോക്ഷോ ജ്വലനാദ്ഭുജംഗസ്യ ച മോക്ഷണം॥ 1-2-129 (430) 
മഹർഷേർമന്ദപാലസ്യ ശാർംഗ്യാ തനയസംഭവഃ।
ഇത്യേതദാദിപർവോക്തം പ്രഥമം ബഹു വിസ്തരം॥ 1-2-130 (431) 
അധ്യായാനാം ശതേ ദ്വേ തു സംഖ്യാതേ പരമർഷിണാ।
സപ്തവിംശതിരധ്യായാ വ്യാസേനോത്തമതേജസാ॥ 1-2-131 (432) 
അഷ്ടൌ ശ്ലോകസഹസ്രാണി അഷ്ടൌ ശ്ലോകശതാനി ച।
ശ്ലോകാശ്ച ചതുരാശീതിർമുനിനോക്താ മഹാത്മനാ॥ 1-2-132 (433) 
ദ്വിതീയം തു സഭാപർവ ബഹുവൃത്താന്തമുച്യതേ।
സഭാക്രിയാ പാണ്ഡവാനാം കിങ്കരാണാം ച ദർശനം।  1-2-133 (434) 
ലോകപാലസഭാഖ്യാനം നാരദാദ്ദേവദർശിനഃ।
രാജസൂയസ്യ ചാരംഭോ ജരാസന്ധവധസ്തഥാ॥ 1-2-134 (435) 
ഗിരിവ്രജേ നിരുദ്ധാനാം രാജ്ഞാം കൃഷ്ണേന മോക്ഷണം।
തഥാ ദിഗ്വിജയോഽത്രൈവ പാംഡവാനാം പ്രകീർതിതഃ॥ 1-2-135 (436) 
രാജ്ഞാമാഗമനം ചൈവ സാർഹണാനാം മഹക്രതൌ।
രാജസൂയേഽർഘസംവാദേ ശിശുപാലവധസ്തഥാ॥ 1-2-136 (437) 
യജ്ഞേ വിഭൂതിം താം ദൃഷ്ട്വാ ദുഃഖാമർഷാന്വിതസ്യ ച।
ദുര്യോധനസ്യാവഹാസോ ഭീമേന ച സഭാതലേ॥ 1-2-137 (438) 
യത്രാസ്യ മന്യുരുദ്ഭൂതോ യേന ദ്യൂതമകാരയത്।
യത്ര ധർമസുതം ദ്യൂതേ ശകുനിഃ കിതവോഽജയത്॥ 1-2-138 (439) 
യത്ര ദ്യൂതാർണവേ മഗ്നാം ദ്രൌപദീം നൌരിവാർണവാത്।
ധൃതരാഷ്ട്രോ മഹാപ്രാജ്ഞഃ സ്നുഷാം പരമദുഃഖിതാം॥ 1-2-139 (440) 
താരയാമാസ താംസ്തീർണാഞ്ജ്ഞാത്വാ ദുര്യോധനോ നൃപഃ।
പുനരേവ തതോ ദ്യൂതേ സമാഹ്വയത പാണ്ഡവാൻ॥ 1-2-140 (441) 
ജിത്വാ സ വനവാസായ പ്രേഷയാമാസ താംസ്തതഃ।
ഏതത്സർവം സഭാപർവ സമാഖ്യാതം മഹാത്മനാ॥ 1-2-141 (442) 
അധ്യായാഃ സപ്തതിർജ്ഞേയാസ്തഥാ ചാഷ്ടൌ പ്രസംഖ്യയാ।
ശ്ലോകാനാം ദ്വേ സഹസ്രേ തു പഞ്ച ശ്ലോകശതാനി ച॥ 1-2-142 (443) 
ശ്ലോകാശ്ചൈകാദശ ജ്ഞേയാഃ പർവണ്യസ്മിന്ദ്വിജോത്തമാഃ।
അതഃ പരം തൃതീയം തു ജ്ഞേയമാരണ്യകം മഹത്॥ 1-2-143 (444) 
വനവാസം പ്രയാതേഷു പാണ്ഡവേഷു മഹാത്മസു।
പൌരാനുഗമനം ചൈവ ധർമപുത്രസ്യ ധീമതഃ॥ 1-2-144 (445) 
അന്നൌഷധീനാം ച കൃതേ പാണ്ഡവേന മഹാത്മനാ।
ദ്വിജാനാം ഭരണാർഥം ച കൃതമാരാധനം രവേഃ॥ 1-2-145 (446) 
ധൌംയോപദേശാത്തിഗ്മാംശുപ്രസാദാദന്നസംഭഃ।
ഹിതം ച ബ്രുവതഃ ക്ഷത്തുഃ പരിത്യാഗോഽംബികാസുതാത്॥ 1-2-146 (447) 
ത്യക്തസ്യ പാണ്ഡുപുത്രാണാം സമീപഗമനം തഥാ।
പുനരാഗമനം ചൈവ ധൃതരാഷ്ട്രസ്യ ശാസനാത്॥ 1-2-147 (448) 
കർണപ്രോത്സാഹനാച്ചൈവ ധാർതരാഷ്ട്രസ്യ ദുർമതേഃ।
വനസ്ഥാൻപാണ്ഡവാൻഹന്തും മന്ത്രോ ദുര്യോധനസ്യച॥ 1-2-148 (449) 
തം ദുഷ്ടഭാവം വിജ്ഞായ വ്യാസസ്യാഗമനം ദ്രുതം।
നിര്യാണപ്രതിഷേധശ്ച സുരഭ്യാഖ്യാനമേവ ച॥ 1-2-149 (450) 
മൈത്രേയാഗമനം ചാത്ര രാജ്ഞശ്ചൈവാനുശാസനം।
ശാപോത്സർഗശ്ച തേനൈവ രാജ്ഞോ ദുര്യോധനസ്യ ച॥ 1-2-150 (451) 
കിർമീരസ്യ വധശ്ചാത്ര ഭീമസേനേന സംയുഗേ।
വൃഷ്ണീനാമാഗമശ്ചാത്ര പാഞ്ചാലാനാം ച സർവശഃ॥ 1-2-151 (452) 
ശ്രുത്വാ ശകുനിനാ ദ്യൂതേ നികൃത്യാ നിർജിതാംശ്ച താൻ।
ക്രുദ്ധസ്യാനുപ്രശമനം ഹരേശ്ചൈവ കിരീടിനാ॥ 1-2-152 (453) 
പരിദേവനം ച പാഞ്ചാല്യാ വാസുദേവസ്യ സന്നിധൌ।
ആശ്വാസനം ച കൃഷ്ണേന ദുഃഖാർതായാഃ പ്രകീർതിതം॥ 1-2-153 (454) 
തഥാ സൌഭവധാഖ്യാനമത്രൈവോക്തം മഹർഷിണാ।
സുഭദ്രായാഃ സപുത്രായാഃ കൃഷ്ണേന ദ്വാരകാം പുരീം॥ 1-2-154 (455) 
നയനം ദ്രൌപദേയാനാം ധൃഷ്ടദ്യുംനേന ചൈവ ഹ।
പ്രവേശഃ പാണ്ഡവേയാനാം രംയേ ദ്വൈതവനേ തതഃ॥ 1-2-155 (456) 
ധർമരാജസ്യ ചാത്രൈവ സംവാദഃ കൃഷ്ണയാ സഹ।
സംവാദശ്ച തഥാ രാജ്ഞാ ഭീമസ്യാപി പ്രകീർതിതഃ॥ 1-2-156 (457) 
സമീപം പാണ്ഡുപുത്രാണാം വ്യാസസ്യാഗമനം തഥാ।
പ്രതിശ്രുത്യാഥ വിദ്യായാ ദാനം രാജ്ഞോ മഹർഷിണാ॥ 1-2-157 (458) 
ഗമനം കാംയകേ ചാപി വ്യാസേ പ്രതിഗതേ തതഃ।
അസ്ത്രഹേതോർവിവാസശ്ച പാർഥസ്യാമിതതേജസഃ॥ 1-2-158 (459) 
മഹാദേവേന യുദ്ധം ച കിരാതവപുഷാ സഹ।
ദർശനം ലോകപാലാനാമസ്ത്രപ്രാപ്തിസ്തഥൈവ ച॥ 1-2-159 (460) 
മഹേന്ദ്രലോകഗമനമസ്ത്രാർഥേ ച കിരീടിനഃ।
യത്ര ചിന്താ സമുത്പന്നാ ധൃതരാഷ്ട്രസ്യ ഭൂയസീ॥ 1-2-160 (461) 
ദർശനം ബൃഹദശ്വസ്യ മഹർഷേർഭാവിതാത്മനഃ।
യുധിഷ്ഠിരസ്യ ചാർതസ്യ വ്യസനേ പരിദേവനം॥ 1-2-161 (462) 
നലോപാഖ്യാനമത്രൈവ ധർമിഷ്ഠം കരുണോദയം।
ദമയന്ത്യാഃ സ്ഥിതിര്യത്ര നലസ്യ ചരിതം തഥാ॥ 1-2-162 (463) 
തഥാക്ഷഹൃദയപ്രാപ്തിസ്തസ്മാദേവ മഹർഷിതഃ।
ലോമശസ്യാഗമസ്തത്ര സ്വർഗാത്പാണ്ഡുസുതാൻപ്രതി॥ 1-2-163 (464) 
വനവാസഗതാനാം ച പാണ്ഡവാനാം മഹാത്മനാം।
സ്വർഗേ പ്രവൃത്തിരാഖ്യാതാ ലോമശേനാർജുനസ്യ വൈ॥ 1-2-164 (465) 
സന്ദേശാദർജുനസ്യാത്ര തീർഥാഭിഗമനക്രിയാ।
തീർഥാനാം ച ഫലപ്രാപ്തിഃ പുണ്യത്വം ചാപി കീർതിതം॥ 1-2-165 (466) 
പുലസ്ത്യതീർഥയാത്രാ ച നാരദേന മഹർഷിണാ।
തീർഥയാത്രാ ച തത്രൈവ പാണ്ഡവാനാം മഹാത്മനാം॥ 1-2-166 (467) 
തഥാ യജ്ഞവിഭൂതിശ്ച ഗയസ്യാത്ര പ്രകീർതിതാ॥  1-2-167 (468) 
ആഗസ്ത്യമപി ചാഖ്യാനം യത്ര വാതാപിഭക്ഷണം।
ലോപാമുദ്രാഭിപമനമപത്യാർഥമൃഷേസ്തഥാ॥ 1-2-168 (469) 
ഋശ്യശൃംഗസ്യ ചരിതം കൌമാരബ്രഹ്മചാരിണഃ।
ജാമദഗ്ന്യസ്യ രാമസ്യ ചരിതം ഭൂരിതേജസഃ॥ 1-2-169 (470) 
കാർതവീര്യവധോ യത്ര ഹൈഹയാനാം ച വർണ്യതേ।
പ്രഭാസതീർഥേ പാണ്ഡൂനാം വൃഷ്ണിഭിശ്ച സമാഗമഃ॥ 1-2-170 (471) 
സൌകന്യമപി ചാഖ്യാനം ച്യവനോ യത്ര ഭാർഗവഃ।
ശര്യാതിയജ്ഞേ നാസത്യൌ കൃതവാൻസോമപീഥിനൌ॥ 1-2-171 (472) 
താഭ്യാം ച യത്ര സ മുനിര്യൌവനം പ്രതിപാദിതഃ।
മാന്ധാതുശ്ചാപ്യുപാഖ്യാനം രാജ്ഞോഽത്രൈവപ്രകീർതിതം॥ 1-2-172 (473) 
ജന്തൂപാഖ്യാനമത്രൈവ യത്ര പുത്രേണ സോമകഃ।
പുത്രാർഥമയജദ്രാജാ ലേഭേ പുത്രശതം ച സഃ॥ 1-2-173 (474) 
തതഃ ശ്യേനകപോതീയമുപാഖ്യാനമനുത്തമം।
ഇന്ദ്രാഗ്നീ യത്ര ധർമശ്ചാപ്യജിജ്ഞാസഞ്ശിബിം നൃപം॥ 1-2-174 (475) 
അഷ്ടാവക്രീയമത്രൈവ വിവാദോ യത്ര ബന്ദിനാ।
അഷ്ടാവക്രസ്യ വിപ്രർഷേർജനകസ്യാധ്വരേഽഭവത്॥ 1-2-175 (476) 
നൈയായികാനാം മുഖ്യേന വരുണസ്യാത്മജേന ച।
പരാജിതോ യത്ര ബന്ദീ വിവാദേന മഹാത്മനാ॥ 1-2-176 (477) 
വിജിത്യ സാഗരം പ്രാപ്തം പിതരം ലബ്ധവാനൃഷിഃ।
യവക്രീതസ്യ ചാഖ്യാനം രൈഭ്യസ്യ ച മഹാത്മനഃ। 
ഗന്ധമാദനയാത്രാ ച വാസോ നാരായണാശ്രമേ॥  1-2-177 (478) 
നിയുക്തോ ഭീമസേനശ്ച ദ്രൌപദ്യാ ഗന്ധമാദനേ।
വ്രജൻപഥി മഹാബാഹുർദൃഷ്ടവാൻപവനാത്മജം॥ 1-2-178 (479) 
കദലീഷണ്ഡമധ്യസ്ഥം ഹനൂമന്തം മഹാബലം।
യത്ര മന്ദാരപുഷ്പാർഥേ നലിനീം താമധർഷയത്॥ 1-2-179 (480) 
യത്രാസ്യ യുദ്ധമഭവത്സുമഹദ്രാക്ഷസൈഃ സഹ।
യക്ഷൈശ്ചൈവ മഹാവീര്യൈർമണിമത്പ്രമുഖൈസ്തഥാ॥ 1-2-180 (481) 
ജടാസുരസ്യ ച വധോ രാക്ഷസസ്യ വൃകോദരാത്।
വൃഷപർവണോ രാജർഷേസ്തതോഽഭിഗമനം സ്മൃതം॥ 1-2-181 (482) 
ആർഷ്ടിഷേണാശ്രമേ ചൈഷാം ഗമനം വാസ ഏവ ച।
പ്രോത്സാഹനം ച പാഞ്ചാല്യാ ഭീമസ്യാത്ര മഹാത്മനഃ॥ 1-2-182 (483) 
കൈലാസാരോഹണം പ്രോക്തം യത്ര യക്ഷൈർബലോത്കടൈഃ।
യുദ്ധമാസീൻമഹാഘോരം മണിമത്പ്രമുഖൈഃ സഹ॥ 1-2-183 (484) 
സമാഗമശ്ച പാണ്ഡൂനാം യത്ര വൈശ്രവണേന ച।
സമാഗമശ്ചാർജുനസ്യ തത്രൈവ ഭ്രാതൃഭിഃ സഹ॥ 1-2-184 (485) 
അവാപ്യ ദിവ്യാന്യസ്ത്രാണി ഗുർവർഥം സവ്യസാചിനാ।
നിവാതകവചൈര്യുദ്ധം ഹിരണ്യപുരവാസിഭിഃ॥ 1-2-185 (486) 
നിവാതകവചൈർഘോരൈർദാനവൈഃ സുരശത്രുഭിഃ।
പൌലോമൈഃ കാലകേയൈശ്ച യത്ര യുദ്ധം കിരീടിനഃ॥ 1-2-186 (487) 
വധശ്ചൈഷാം സമാഖ്യാതോ രാജ്ഞസ്തേനൈവ ധീമതാ।
അസ്ത്രസന്ദർശനാരംഭോ ധർമരാജസ്യ സന്നിധൌ॥ 1-2-187 (488) 
പാർഥസ്യ പ്രതിഷേധശ്ഛ നാരദേന സുരർഷിണാ।
അവരോഹണം പുനശ്ചൈവ പാണ്ഡൂനാം ഗന്ധമാദനാത്॥ 1-2-188 (489) 
ഭീമസ്യ ഗ്രഹണം ചാത്ര പർവതാഭോഗവർഷ്മണാ।
ഭുജഗേന്ദ്രേണ ബലിനാ തസ്മിൻസുഗഹനേ വനേ॥ 1-2-189 (490) 
അമോക്ഷയദ്യത്ര ചൈനം പ്രശ്നാനുക്ത്വാ യുധിഷ്ഠിരഃ।
കാംയകാഗമനം ചൈവ പുനസ്തേഷാം മഹാത്മനാം॥ 1-2-190 (491) 
തത്രസ്ഥാംശ്ച പുനർദ്രഷ്ടും പാണ്ഡവാൻപരുഷർഷഭാൻ।
വാസുദേവസ്യാഗമനമത്രൈവ പരികീർതിതം॥ 1-2-191 (492) 
മാർകണ്ഡേയസമാസ്യായാമുപാഖ്യാനാനി സർവശഃ।
പൃഥോർവൈന്യസ്യ യത്രോക്തമാഖ്യാനം പരമർഷിണാ॥ 1-2-192 (493) 
സംവാദശ്ച സരസ്വത്യാസ്താർക്ഷ്യർഷേഃ സുമഹാത്മനഃ।
മത്സ്യോപാഖ്യാനമത്രൈവ പ്രോച്യതേ തദനന്തരം॥ 1-2-193 (494) 
മാർകണ്ഡേയസമാസ്യാ ച പുരാണം പരികീർത്യതേ।
ഐന്ദ്രദ്യുംനാമുപാഖ്യാനം തഥൈവാംഗിരസം സ്മൃതം॥ 1-2-194 (495) 
പതിവ്രതായാശ്ചാഖ്യാനം തഥൈവാംഗിരസം സ്മൃതം।
ദ്രൌപദ്യാഃ കീർതിതശ്ചാത്ര സംവാദഃ സത്യഭാമയാ॥ 1-2-195 (496) 
പുനർദ്വൈതവനം ചൈവ പാണ്ഡവാഃ സമുപാഗതാഃ।
ഘോഷയാത്രാ ച ഗന്ധർവൈര്യത്ര ബദ്ധഃ സുയോധനഃ॥ 1-2-196 (497) 
ഹ്രിയമാണസ്തു മന്ദാത്മാ മോക്ഷിതോഽസൌ കിരീടിനാ।
ധർമരാജസ്യ ചാത്രൈവ മൃഗസ്വപ്നനിദർശനാത്॥ 1-2-197 (498) 
കാംയകേ കാനനശ്രേഷ്ഠേ പുനർഗമനമുച്യതേ।
വ്രീഹിദ്രൌണികമാഖ്യാനമത്രൈവ ബഹുവിസ്തരം॥ 1-2-198 (499) 
ദുർവാസസോഽപ്യുപാഖ്യാനമത്രൈവ പരികീർതിതം।
ജയദ്രഥേനാപഹാരോ ദ്രൌപദ്യാശ്ചാശ്രമാന്തരാത്॥ 1-2-199 (500) 
യത്രൈനമന്വയാദ്ഭീമോ വായുവേഗസമോ ജവേ।
ചക്രേ ചൈനം പഞ്ചശിഖം യത്ര ഭീമോ മഹാബലഃ॥ 1-2-200 (501) 
രാമായണമുപാഖ്യാനമത്രൈവ ബഹുവിസ്തരം।
യത്ര രാമേണ വിക്രംയ നിഹതോ രാവണോ യുധി॥ 1-2-201 (502) 
സാവിത്ര്യാശ്ചാപ്യുപാഖ്യാനമത്രൈവ പരികീർതിതം।
കർണസ്യ പരിമോക്ഷോഽത്ര കുണ്ഡലാഭ്യാം പുരന്ദരാത്॥ 1-2-202 (503) 
യത്രാസ്യ ശക്തിം തുഷ്ടോഽസാവദാദേകവധായ ച।
ആരണേയമുപാഖ്യാനം യത്ര ധർമോഽന്വശാത്സുതം॥ 1-2-203 (504) 
ജഗ്മുർലബ്ധവരാ യത്ര പാണ്ഡവാഃ പശ്ചിമാം ദിശം।
ഏതദാരണ്യകം പർവ തൃതീയം പരികീർതിതം॥ 1-2-204 (505) 
അത്രാധ്യായശതേ ദ്വേ തു സംഖ്യയാ പരികീർതിതേ।
ഏകോനസപ്തതിശ്ചൈവ തഥാഽധ്യായാഃ പ്രകീർതിതാഃ॥ 1-2-205 (506) 
ഏകാദശ സഹസ്രാണി ശ്ലോകാനാം ഷട് ശതാനി ച।
ചതുഃഷഷ്ടിസ്തഥാ ശ്ലോകാഃ പർവണ്യസ്മിൻപ്രകീർതിതാഃ॥ 1-2-206 (507) 
അതഃ പരം നിബോധേദം വൈരാടം പർവ വിസ്തരം।
വിരാടനഗരേ ഗത്വാ ശ്മശാനേ വിപുലാം ശമീം॥ 1-2-207 (508) 
ദൃഷ്ട്വാ സംനിദധുസ്തത്ര പാണ്ഡവാ ഹ്യായുധാന്യുത।
യത്ര പ്രവിശ്യ നഗരം ഛദ്മനാ ന്യവസംസ്തു തേ॥ 1-2-208 (509) 
പാഞ്ചാലീം പ്രാർഥയാനസ്യ കാമോപഹതചേതസഃ।
ദുഷ്ടാത്മനോ വധോ യത്ര കീചകസ്യ വൃകോദരാത്॥ 1-2-209 (510) 
പാണ്ഡവാന്വേഷണാർഥം ച രാജ്ഞോ ദുര്യോധനസ്യ ച।
ചാരാഃ പ്രസ്ഥാപിതാശ്ചാത്ര നിപുണാഃ സർവതോദിശം॥ 1-2-210 (511) 
ന ച പ്രവൃത്തിസ്തൈർലബ്ധാ പാണ്ഡവാനാം മഹാത്മനാം।
ഗോഗ്രഹശ്ച വിരാടസ്യ ത്രിഗർതൈഃ പ്രഥമം കൃതഃ॥ 1-2-211 (512) 
യത്രാസ്യ യുദ്ധം സുമഹത്തൈരാസീല്ലോമഹർഷണം।
ഹ്രിയമാണശ്ച യത്രാസൌ ഭീമസേനേന മോക്ഷിതഃ॥ 1-2-212 (513) 
ഗോധനം ച വിരാടസ്യ മോക്ഷിതം യത്ര പാണ്ഡവൈഃ।
അനന്തരം ച കുരുഭിസ്തസ്യ ഗോഗ്രഹണം കൃതം॥ 1-2-213 (514) 
സമസ്താ യത്ര പാർഥേന നിർജിതാഃ കുരവോ യുധി।
പ്രത്യാഹൃതം ഗോധനം ച വിക്രമേണ കിരീടിനാ॥ 1-2-214 (515) 
വിരാടേനോത്തരാ ദത്താ സ്നുഷാ യത്ര കിരീടിനഃ।
അഭിമന്യും സമുദ്ദിശ്യ സൌഭദ്രമരിഘാതിനം॥ 1-2-215 (516) 
ചതുർഥമേതദ്വിപുലം വൈരാടം പർവ വർണിതം।
അത്രാപി പരിസംഖ്യാതാ അധ്യായാഃ പരമർഷിണാ॥ 1-2-216 (517) 
സപ്തഷഷ്ടിരഥോ പൂർണാഃ ശ്ലോകാനാമപി മേ ശൃണു।
ശ്ലോകാനാം ദ്വേ സഹസ്രേ തു ശ്ലോകാഃ പഞ്ചാശദേവ തു॥ 1-2-217 (518) 
ഉക്താനി വേദവിദുഷാ പർവണ്യസ്മിൻമഹർഷിണാ।
ഉദ്യോഗപർവ വിജ്ഞേയം പഞ്ചമം ശൃണ്വതഃ പരം॥ 1-2-218 (519) 
ഉപപ്ലാവ്യേ നിവിഷ്ടേഷു പാണ്ഡവേഷു ജിഗീഷയാ।
ദുര്യോധനോഽർജുനശ്ചൈവ വാസുദേവമുപസ്ഥിതൌ॥ 1-2-219 (520) 
സാഹായ്യമസ്മിൻസമരേ ഭവാന്നൌ കർതുമർഹതി।
ഇത്യുക്തേ വചനേ കൃഷ്ണോ യത്രോവാച മഹാമതിഃ॥ 1-2-220 (521) 
അയുധ്യമാനമാത്മാനം മന്ത്രിണം പുരുഷർഷഭൌ।
അക്ഷൌഹിണീം വാ സൈന്യസ്യ കസ്യ കിം വാ ദദാംയഹം॥ 1-2-221 (522) 
വവ്രേ ദുര്യോധനഃ സൈന്യം മന്ദാത്മാ യത്ര ദുർമതിഃ।
അയുധ്യഭാനം സചിവം വവ്രേ കൃഷ്മം ധനഞ്ജയഃ॥ 1-2-222 (523) 
മദ്രരാജം വ രാജാനമായാന്തം പാണ്ഡവാൻപ്രതി।
ഉപഹാരൈർവഞ്ചായത്വാ വർത്മന്യേവ സുയോധനഃ॥ 1-2-223 (524) 
വരദം തം വരം വവ്രേ സാഹായ്യം ക്രിയതാം മമ।
ശല്യസ്തസ്മൈ പ്രതിശ്രുത്യ ജഗാമോദ്ദിശ്യ പാണ്ഡവാൻ॥ 1-2-224 (525) 
ശാന്തിപൂർവം ചാകഥയദ്യത്രേന്ദ്രവിജയം നൃപഃ।
പുരോഹിതപ്രേഷണം ച പാണ്ഡവൈഃ കൌരവാൻപ്രതി॥ 1-2-225 (526) 
വൈചിത്രവീര്യസ്യ വചഃ സമാദായ പുരോധസഃ।
തഥേന്ദ്രവിജയം ചാപി യാനം ചൈവ പുരോധസഃ॥ 1-2-226 (527) 
സഞ്ജയം പ്രേഷയാമാസ ശമാർഥീ പാണ്ഡവാൻപ്രതി।
യത്ര ദൂതം മഹാരാജോ ധൃതരാഷ്ട്രഃ പ്രതാപവാൻ॥ 1-2-227 (528) 
ശ്രുത്വാ ച പാണ്ഡവാന്യത്ര വാസുദേവപുരോഗമാൻ।
പ്രജാഗരഃ സംപ്രജജ്ഞേ ധൃതരാഷ്ട്രസ്യ ചിന്തയാ॥ 1-2-228 (529) 
വിദുരോ യത്ര വാക്യാനി വിചിത്രാണി ഹിതാനി ച।
ശ്രാവയാമാസ രാജാനം ധൃതരാഷ്ട്രം മനീഷിണം॥ 1-2-229 (530) 
തഥാ സനത്സുജാതേന യത്രാധ്യാത്മമനുത്തമം।
മനസ്താപാന്വിതോ രാജാ ശ്രാവിതഃ ശോകലാലസഃ॥ 1-2-230 (531) 
പ്രഭാതേ രാജസമിതൌ സഞ്ജയോ യത്ര വാ വിഭോ।
ഐകാത്ംയം വാസുദേവസ്യ പ്രോക്തവാനർജുനസ്യ ച॥ 1-2-231 (532) 
യത്ര കൃഷ്ണോ ദയാപന്നഃ സന്ധിമിച്ഛൻമഹാമതിഃ।
സ്വയമാഗാച്ഛണം കർതും നഗരം നാഗസാഹ്വയം॥ 1-2-232 (533) 
പ്രത്യാഖ്യാനം ച കൃഷ്ണസ്യ രാജ്ഞാ ദുര്യോധനേന വൈ।
ശമാർഥേ യാചമാനസ്യ പക്ഷയോരുഭയോർഹിതം॥ 1-2-233 (534) 
ദംഭോദ്ഭവസ്യ ചാഖ്യാനമത്രൈവ പരികീർതിതം।
വരാന്വേഷണമത്രൈവ മാതലേശ്ച മഹാത്മനഃ॥ 1-2-234 (535) 
മഹർഷേശ്ചാപി ചരിതം കഥിതം ഗാലവസ്യ വൈ।
വിദുലായാശ്ച പുത്രസ്യ പ്രോക്തം ചാപ്യനുശാസനം॥ 1-2-235 (536) 
കർണദുര്യോധനാദീനാം ദുഷ്ടം വിജ്ഞായ മന്ത്രിതം।
യോഗേശ്വരത്പം കൃഷ്ണേന യത്ര രാജ്ഞാം പ്രദർശിതം॥ 1-2-236 (537) 
രഥമാരോപ്യ കൃഷ്ണേന യത്ര കർണോഽനുമന്ത്രിതഃ।
ഉപായപൂർവം ശൌടീര്യാത്പ്രത്യാഖ്യാതശ്ച തേന സഃ॥ 1-2-237 (538) 
ആഗംയ ഹാസ്തിനപുരാദുപപ്ലാവ്യമരിന്ദമഃ।
പാണ്ഡവാനാം യഥാവൃത്തം സർവമാഖ്യാതവാൻഹരിഃ॥ 1-2-238 (539) 
തേ തസ്യ വചനം ശ്രുത്വാ മന്ത്രയിത്വാ ച യദ്ധിതം।
സാംഗ്രാമികം തതഃ സർവം സഞ്ജം ചക്രുഃ പരന്തപാഃ॥ 1-2-239 (540) 
തതോ യുദ്ധായ നിര്യാതാ നരാശ്വരഥദന്തിനഃ।
നഗരാദ്ധാസ്തിനപുരാദ്വലസംഖ്യാനമേവച॥ 1-2-240 (541) 
യത്ര രാജ്ഞാ ഹ്യുലൂകസ്യ പ്രേഷണം പാംഡവാൻപ്രതി।
ശ്വോഭാവിനി മഹായുദ്ധേ ദൌത്യേന കൃതവാൻപ്രഭുഃ॥ 1-2-241 (542) 
രഥാതിരഥസംഖ്യാനമംബോപാഖ്യാനമേവ ച।
ഏതത്സുബഹുവൃത്താന്തം പഞ്ചമം പർവ ഭാരതേ॥ 1-2-242 (543) 
ഉദ്യോഗപർവ നിർദിഷ്ടം സന്ധിവിഗ്രഹമിശ്രിതം।
അധ്യായാനാം ശതം പ്രോക്തം ഷഡശീതിർമഹർഷിണാ॥ 1-2-243 (544) 
ശ്ലോകാനാം ഷട് സഹസ്രാണി താവന്ത്യേവ ശതാനി ച।
ശ്ലോകാശ്ച നവതിഃ പ്രോക്താസ്തഥൈവാഷ്ടൌ മഹാത്മനാ॥ 1-2-244 (545) 
വ്യാസേനോദാരമതിനാ പർവണ്യസ്മിംസ്തപോധനാഃ।
അതഃ പരം വിചിത്രാർഥം ഭീഷ്മപർവ പ്രചക്ഷതേ॥ 1-2-245 (546) 
ജംബൂഖണ്ഡവിനിർമാണം യത്രോക്തം സഞ്ജയേന ഹ।
യത്ര യൌധിഷ്ഠിരം സൈന്യം വിഷാദമഗമത്പരം॥ 1-2-246 (547) 
യത്ര യുദ്ധമഭൂദ്ധോരം ദസാഹാനി സുദാരുണം।
കശ്മലം യത്ര പാർഥസ്യ വാസുദേവോ മഹാമതിഃ॥ 1-2-247 (548) 
മോഹജം നാശയാമാസ ഹേതുഭിർമോക്ഷദർശിഭിഃ।
സമീക്ഷ്യാദോക്ഷജഃ ക്ഷിപ്രം യുധിഷ്ഠിരഹിതേ രതഃ॥ 1-2-248 (549) 
രഥാദാപ്ലുത്യ വേഗേന സ്വയം കൃഷ്ണ ഉദാരധീഃ।
പ്രതോദപാണിരാധാവദ്ഭീഷ്മം ഹന്തും വ്യപേതഭീഃ॥ 1-2-249 (550) 
വാക്യപ്രതോദാഭിഹതോ യത്ര കൃഷ്ണേന പാണ്ഡവഃ।
ഗാണ്ഡീവധന്വാ സമരേ സർവശസ്ത്രഭൃതാം വരഃ॥ 1-2-250 (551) 
ശിഖണ്ഡിനം പുരസ്കൃത്യ യത്ര പാർഥോ മഹാധനുഃ।
വിനിഘ്നന്നിശിതൈർബാണൈ രഥാദ്ഭീഷ്മമപാതയത്॥ 1-2-251 (552) 
ശരതൽപഗതശ്ചൈവ ഭീഷ്മോ യത്ര ബഭൂവ ഹ।
ഷഷ്ഠമേതത്സമാഖ്യാതം ഭാരതേ പർവ വിസ്തൃതം॥ 1-2-252 (553) 
അധ്യായാനാം ശതം പ്രോക്തം തഥാ സപ്തദശാപരേ।
പഞ്ച ശ്ലോകസഹസ്രാണി സംഖ്യയാഷ്ടൌ ശതാനി ച॥ 1-2-253 (554) 
ശ്ലോകാശ്ച ചതുരാശീതിരസ്മിൻപർവണി കീർതിതാഃ।
വ്യാസേന വേദവിദുഷാ സംഖ്യാതാ ഭീഷ്മപർവണി॥ 1-2-254 (555) 
ദ്രോണപർവ തതശ്ചിത്രം ബഹുവൃത്താന്തമുച്യതേ।
സൈനാപത്യേഽഭിഷിക്തോഽഥ യത്രാചാര്യഃ പ്രതാപവാൻ॥ 1-2-255 (556) 
ദുര്യോധനസ്യ പ്രീത്യർഥം പ്രതിജജ്ഞേ മഹാസ്ത്രവിത്।
ഗ്രഹണം ധർമരാജസ്യ പാണ്ഡുപുത്രസ്യ ധീമതഃ॥ 1-2-256 (557) 
യത്ര സംശപ്തകാഃ പാർഥമപനിന്യൂ രണാജിരാത്।
ഭഗദത്തോ മഹാരാജോ യത്ര ശക്രസമോ യുധി॥ 1-2-257 (558) 
സുപ്രതീകേന നാഗേന സ ഹി ശാന്തഃ കിരീടിനാ।
യത്രാഭിമന്യും ബഹവോ ജഘ്നുരേകം മഹാരഥാഃ॥ 1-2-258 (559) 
ജയദ്രഥമുഖാ ബാലം ശൂരമപ്രാപ്തയൌവനം।
ഹതേഽഭിമന്യൌ ക്രുദ്ധേന യത്ര പാർഥേന സംയുഗേ॥ 1-2-259 (560) 
അക്ഷൌഹിണീഃ സപ്ത ഹത്വാ ഹതോ രാജാ ജയദ്രഥഃ।
യത്ര ഭീമോ മഹാബാഹുഃ സാത്യകിശ്ച മഹാരഥഃ॥ 1-2-260 (561) 
അന്വേഷണാർഥം പാർഥസ്യ യുധിഷ്ഠിരനൃപാജ്ഞയാ।
പ്രവിഷ്ടൌ ഭാരതീം സേനാമപ്രധൃഷ്യാം സുരൈരപി॥ 1-2-261 (562) 
സംശപ്തകാവശേഷം ച കൃതം നിഃശേഷമാഹവേ।
സംശപ്തകാനാം വീരാണാം കോട്യോ നവ മഹാത്മനാം॥ 1-2-262 (563) 
കിരീടിനാഭിനിഷ്ക്രംയ പ്രാപിതാ യമസാദനം।
ധൃതരാഷ്ട്രസ്യ പുത്രാശ്ച തഥാ പാഷാണയോധിനഃ॥ 1-2-263 (564) 
നാരായണാശ്ച ഗോപാലാഃ സമരേ ചിത്രയോധിനഃ।
അലംബുഷഃ ശ്രുതായുശ്ച ജലസന്ധശ്ച വീര്യവാൻ॥ 1-2-264 (565) 
സൌമദത്തിർവിരാടശ്ച ദ്രുപദശ്ച മഹാരഥഃ।
ഘടോത്കചാദയശ്ചാന്യേ നിഹതാ ദ്രോണപർവണി॥ 1-2-265 (566) 
അശ്വത്ഥാമാപി ചാത്രൈവ ദ്രോണേ യുധി നിപാതിതേ।
അസ്ത്രം പ്രാദുശ്ചകാരോഗ്രം നാരായണമമർഷിതഃ॥ 1-2-266 (567) 
ആഗ്നേയം കീർത്യതേ യത്ര രുദ്രമാഹാത്ംയമുത്തമം।
വ്യാസസ്യ ചാപ്യാഗമനം മാഹാത്ംയം കൃഷ്ണപാർഥയോഃ॥ 1-2-267 (568) 
സപ്തമം ഭാരതേ പർവ മഹദേതദുദാഹൃതം।
യത്ര തേ പൃഥിവീപാലാഃ പ്രായശോ നിധനം ഗതാഃ॥ 1-2-268 (569) 
ദ്രോണപർവണി യേ ശഊരാ നിർദിഷ്ടാഃ പുരുഷർഷഭാഃ।
അത്രാധ്യായശതം പ്രോക്തം തഥാധ്യായാശ്ച സപ്തതിഃ॥ 1-2-269 (570) 
അഷ്ടൌ ശ്ലോകസഹസ്രാണി തഥാ നവ ശതാനി ച।
ശ്ലോകാ നവ തഥൈവാത്ര സംഖ്യാതാസ്തത്ത്വദർശിനാ॥ 1-2-270 (571) 
പാരാശര്യേണ മുനിനാം സഞ്ചിന്ത്യ ദ്രോണപർവണി।
അതഃ പരം കർണപർവ പ്രോച്യതേ പരമാദ്ഭുതം॥ 1-2-271 (572) 
സാരഥ്യേ വിനിയോഗശ്ച മദ്രരാജസ്യ ധീമതഃ।
ആഖ്യാതം യത്ര പൌരാമം ത്രിപുരസ്യ നിപാതനം॥ 1-2-272 (573) 
പ്രയാണേ പരുഷശ്ചാത്ര സംവാദഃ കർണശല്യയോഃ।
ഹംസകാകീയമാഖ്യാനം തത്രൈവാക്ഷേപസംഹിതം॥ 1-2-273 (574) 
വധഃ പാണ്ഡ്യസ്യ ച തഥാ അശ്വത്ഥാംനാ മഹാത്മനാ।
ദണ്ഡസേനസ്യ ച തതോ ദണ്ഡസ്യ ച വധസ്തഥാ॥ 1-2-274 (575) 
ദ്വൈരഥേ യത്ര കർണേന ധർമരാജോ യുധിഷ്ഠിരഃ।
സംശയം ഗമിതോ യുദ്ധേ മിഷതാം സർവധന്വിനാം॥ 1-2-275 (576) 
അന്യോന്യം പ്രതി ച ക്രോധോ യുധിഷ്ഠിരകിരീടിനോഃ।
യത്രൈവാനുനയഃ പ്രോക്തോ മാധവേനാർജുനസ്യ ഹി॥ 1-2-276 (577) 
പ്രതിജ്ഞാപൂർവകം ചാപി വക്ഷോ ദുഃശാസനസ്യ ച।
ഭിത്ത്വാ വൃകോദരോ രക്തം പീതവാന്യത്ര സംയുഗേ॥ 1-2-277 (578) 
ദ്വൈരഥേ യത്ര പാർഥേന ഹതഃ കർണോ മഹാരഥഃ।
അഷ്ടമം പർവ നിർദിഷ്ടമേതദ്ഭാരതചിന്തകൈഃ॥ 1-2-278 (579) 
ഏകോനസപ്തതിഃ പ്രോക്താ അധ്യായാഃ കർണപർവണി।
ചത്വാര്യേവ സഹസ്രാണി നവ ശ്ലോകശതാനി ച॥ 1-2-279 (580) 
ചതുഃഷഷ്ടിസ്തഥാ ശ്ലോകാഃ പർവണ്യസ്മിൻപ്രകീർതിതാഃ।
അതഃ പരം വിചിത്രാർഥം ശല്യപർവ പ്രകീർതിതം॥ 1-2-280 (581) 
ഹതപ്രവീരേ സൈന്യേ തു നേതാ മദ്രേശ്വരോഽഭവത്।
യത്ര കൌമാരമാഖ്യാനമഭിഷേകസ്യ കർമ ച॥ 1-2-281 (582) 
വൃത്താനി ചാഥ യുദ്ധാനി കീർത്യന്തേ യത്ര ഭാഗശഃ।
വിനാശഃ കുരുമുഖ്യാനാം ശല്യപർവണി കീർത്യതേ॥ 1-2-282 (583) 
ശല്യസ്യ നിധനം ചാത്ര ധർമരാജാൻമഹാത്മനഃ।
ശകുനേശ്ച വധോഽത്രൈവ സഹദേവേന സംയുഗേ॥ 1-2-283 (584) 
സൈന്യേ ച ഹതഭൂയിഷ്ഠേ കിഞ്ചിച്ഛിഷ്ടേ സുയോധനഃ।
ഹ്രദം പ്രവിശ്യ യത്രാസൌ സംസ്തഭ്യാപോവ്യവസ്ഥിതഃ॥ 1-2-284 (585) 
പ്രവൃത്തിസ്തത്ര ചാഖ്യാതാ യത്ര ഭീമസ്യ ലുബ്ധകൈഃ।
ക്ഷേപയുക്തൈർവചോഭിശ്ച ധർമരാജസ്യ ധീമതഃ॥ 1-2-285 (586) 
ഹ്രദാത്സമുത്ഥിതോ യത്ര ധാർതരാഷ്ട്രോഽത്യമർഷണഃ।
ഭീമേന ഗദയാ യുദ്ധം യത്രാസൌ കൃതവാൻസഹ॥ 1-2-286 (587) 
സമവായേ ച യുദ്ധസ്യ രാമസ്യാഗമനം സ്മൃതം।
സരസ്വത്യാശ്ച തീർഥാനാം പുണ്യതാ പരികീർതിതാ॥ 1-2-287 (588) 
ഗദായുദ്ധം ച തുമുലമത്രൈവ പരികീർതിതം।
ദുര്യോധനസ്യ രാജ്ഞോഽഥ യത്ര ഭീമേന സംയുഗേ॥ 1-2-288 (589) 
ഊരൂ ഭഗ്നൌ പ്രസഹ്യാജൌ ഗദയാ ഭീമവേഗയാ।
നവമം പർവ നിർദിഷ്ടമേതദദ്ഭുതമർഥവത്॥ 1-2-289 (590) 
ഏകോനപഷ്ടിരധ്യായാഃ പർവണ്യത്ര പ്രകീർതിതാഃ।
സംഖ്യാതാ ബഹുവൃത്താന്താഃ ശ്ലോകസംഖ്യാഽത്ര കഥ്യതേ॥ 1-2-290 (591) 
ത്രീണി ശ്ലോകസഹസ്രാണി ദ്വേ ശതേ വിംശതിസ്തഥാ।
മുനിനാ സംപ്രണീതാനി കൌരവാണാം യശോഭൃതാ॥ 1-2-291 (592) 
അതഃ പരം പ്രവക്ഷ്യാമി സൌപ്തികം പർവ ദാരുണം।
ഭഗ്നോരും യത്ര രാജാനം ദുര്യോധനമമർഷണം॥ 1-2-292 (593) 
അപയാതേഷു പാർഥേഷു ത്രയസ്തേഽഭ്യായയൂ രഥാഃ।
കൃതവർമാ കൃപോ ദ്രൌണിഃ സായാഹ്നേ രുധിരോക്ഷിതം॥ 1-2-293 (594) 
സമേത്യ ദദൃശുർഭൂമൌ പതിതം രണമൂർധനി।
പ്രതിജജ്ഞേ ദൃഢക്രോധോ ദ്രൌണിര്യത്ര മഹാരഥഃ॥ 1-2-294 (595) 
അഹത്വാ സർവപാഞ്ചാലാന്ധൃഷ്ടദ്യുംനപുരോഗമാൻ।
പാണ്ഡവാംശ്ച സഹാമാത്യാന്ന വിമോക്ഷ്യാമി ദംശനം॥ 1-2-295 (596) 
യത്രൈവമുക്ത്വാ രാജാനമപക്രംയ ത്രയോ രഥാഃ।
സൂര്യാസ്തമനവേലായാമാസേദുസ്തേ മഹദ്വനം॥ 1-2-296 (597) 
ന്യഗ്രോധസ്യാഥ മഹതോ യത്രാധസ്താദ്വ്യവസ്ഥിതാഃ।
തതഃ കാകാൻബഹൂന്രാത്രൌ ദൃഷ്ട്വോലൂകേന ഹിംസിതാൻ॥ 1-2-297 (598) 
ദ്രൌണിഃ ക്രോധസമാവിഷ്ടഃ പിതുർവധമനുസ്മരൻ।
പാഞ്ചാലാനാം പ്രസുപ്താനാം വധം പ്രതി മനോ ദധേ॥ 1-2-298 (599) 
ഗത്വാ ച ശിബിരദ്വാരി ദുർദർശം തത്ര രാക്ഷസം।
ഘോരരൂപമപശ്യത്സ ദിവാമാവൃത്യ ധിഷ്ഠിരം॥ 1-2-299 (600) 
തേന വ്യാഘാതമസ്ത്രാണാം ക്രിയമാണമവേക്ഷ്യ ച।
ദ്രൌണിര്യത്ര വിരൂപാക്ഷം രുദ്രമാരാധ്യ സത്വരഃ॥ 1-2-300 (601) 
പ്രസുപ്താന്നിശി വിശ്വസ്താന്ധൃഷ്ടദ്യുംനപുരോഗമാൻ।
പാഞ്ചാലാൻസപരീവാരാന്ദ്രൌപദേയാംശ്ച സർവശഃ॥ 1-2-301 (602) 
കൃതവർമണാ ച സഹിതഃ കൃപേണ ച നിജഘ്നിവാൻ।
യത്രാമുച്യന്ത തേ പാർഥാഃ പഞ്ച കൃഷ്ണബലാശ്രയാത്॥ 1-2-302 (603) 
സാത്യകിശ്ച മഹേഷ്വാസഃ ശേഷാശ്ച നിധനം ഗതാഃ।
പാഞ്ചാലാനാം പ്രസുപ്താനാം യത്ര ദ്രോണസുതാദ്വധഃ॥ 1-2-303 (604) 
ധൃഷ്ടദ്യുംനസ്യ സൂതേന പാണ്ഡവേഷു നിവേദിതഃ।
ദ്രൌപദീ പുത്രശോകാർതാ പിതൃഭ്രാതൃവധാർദിതാ॥ 1-2-304 (605) 
കൃതാനശനസങ്കൽപാ യത്ര ഭർതൃനുപാവിശത്।
ദ്രൌപദീവചനാദ്യത്ര ഭീമോ ഭീമപരാക്രമഃ॥ 1-2-305 (606) 
പ്രിയം തസ്യാശ്ചികീർഷന്വൈ ഗദാമാദായ വീര്യവാൻ।
അന്വധാവത്സുസങ്ക്രുദ്ധോ ഭാരദ്വാജം ഗുരോഃ സുതം॥ 1-2-306 (607) 
ഭീമസേനഭയാദ്യത്ര ദൈവേനാഭിപ്രചോദിതഃ।
അപാണ്ഡവായേതി രുഷാ ദ്രൌണിരസ്ത്രമവാസഡദത്॥ 1-2-307 (608) 
മൈവമിത്യബ്രവീത്കൃഷ്ണഃ ശമയംസ്തസ്യ തദ്വചഃ।
യത്രാസ്ത്രമസ്ത്രേണ ച തച്ഛമയാമാസ ഫാൽഗുനഃ॥ 1-2-308 (609) 
ദ്രൌണേശ്ച ദ്രോഹബുദ്ധിത്വം വീക്ഷ്യ പാപാത്മനസ്തദാ।
ദ്രൌണിദ്വൈപായനാദീനാം ശാപാശ്ചാന്യോന്യകാരിതാഃ॥ 1-2-309 (610) 
മണിം തഥാ സമാദായ ദ്രോണപുത്രാൻമഹാരഥാത്।
പാണ്ഡവാഃ പ്രദദുർഹൃഷ്ടാ ദ്രൌപദ്യൈ ജിതകാശിനഃ॥ 1-2-310 (611) 
ഏതദ്വൈ ദശമം പർവ സൌപ്തികം സമുദാഹൃതം।
അഷ്ടാദശാസ്മിന്നദ്യായാഃ പർവംയുക്താ മഹാത്മനാ॥ 1-2-311 (612) 
ശ്ലോകാനാം കഥിതാന്യത്ര ശതാന്യഷ്ടൌ പ്രസംഖ്യയാ।
ശ്ലോകാശ്ച സപ്തതിഃ പ്രോക്താ മുനിനാ ബ്രഹ്മവാദിനാ॥ 1-2-312 (613) 
സൌപ്തികൈഷീകസംബന്ധേ പർവണ്യുത്തമതേജസീ।
അത ഊർധ്വമിദം പ്രാഹുഃ സ്ത്രീപർവ കരുണോദയം॥ 1-2-313 (614) 
പുത്രശോകാഭിസന്തപ്തഃ പ്രജ്ഞാചക്ഷുർനരാധിപഃ।
കൃഷ്ണോപനീതാം യത്രാസാവായസീം പ്രതിമാം ദൃഢാം॥ 1-2-314 (615) 
ഭീമസേനദ്രോഹബുദ്ധിർധൃതരാഷ്ട്രോ ബഭഞ്ജഹ।
തഥാ ശോകാഭിതപ്തസ്യ ധൃതരാഷ്ട്രസ്യ ധീമതഃ॥ 1-2-315 (616) 
സംസാരദഹനം ബുദ്ധ്യാ ഹേതുഭിർമോക്ഷദർശനൈഃ।
വിദുരേണ ച യത്രാസ്യ രാജ്ഞ ആശ്വാസനം കൃതം॥ 1-2-316 (617) 
ധൃതരാഷ്ട്രസ്യ ചാത്രൈവ കൌരവായോധനം തഥാ।
സാന്തഃപുരസ്യ ഗമനം ശോകാർതസ്യ പ്രകീർതിതം॥ 1-2-317 (618) 
വിലാപോ വീരപത്നീനാം യത്രാതികരുണഃ സ്മൃതഃ।
ക്രോധാവേശഃ പ്രമോഹശ്ച ഗാന്ധാരീധൃതരാഷ്ട്രയോഃ॥ 1-2-318 (619) 
യത്ര താൻക്ഷത്രിയാഃ ശൂരാൻസംഗ്രാമേഷ്വനിവർതിനഃ।
പുത്രാൻഭ്രാതൃൻപിതൄംശ്ചൈവ ദദൃശുർനിഹതാന്രണേ॥ 1-2-319 (620) 
പുത്രപൌത്രവധാർതായാസ്തഥാത്രൈവ പ്രകീർതിതാ।
ഗാന്ധാര്യാശ്ചാപി കൃഷ്ണേന ക്രോധോപശമനക്രിയാ॥ 1-2-320 (621) 
യത്ര രാജാ മഹാപ്രാജ്ഞഃ സർവധർമഭൃതാം വരഃ।
രാജ്ഞാന്താനി ശരീരാണി ദാഹയാമാസ ശാസ്ത്രതഃ॥ 1-2-321 (622) 
തോയകർമണി ചാരബ്ധേ രാജ്ഞാമുദകദാനികേ।
ഗൂഢോത്പന്നസ്യ ചാഖ്യാനം കർണസ്യ പൃഥയാത്മനഃ॥ 1-2-322 (623) 
സുതസ്യൈതദിഹ പ്രോക്തം വ്യാസേന പരമർഷിണാ।
ഏതദേകാദശം പർവ ശോകവൈക്ലവ്യകാരണം॥ 1-2-323 (624) 
പ്രണീതം സജ്ജനമനോവൈക്ലവ്യാശ്രുപ്രവർതകം।
സപ്തവിംശതിരധ്യായാഃ പർവണ്യസ്മിൻപ്രകീർതിതാഃ॥ 1-2-324 (625) 
ശ്ലോകസപ്തശതീ ചാപി പഞ്ചസപ്തതിസംയുതാ।
സംഖ്യയാ ഭാരതാഖ്യാനമുക്തം വ്യാസേന ധീമതാ॥ 1-2-325 (626) 
അതഃ പരം ശാന്തിപർവ ദ്വാദശം ബുദ്ധിവർധനം।
യത്ര നിർവേദമാപന്നോ ധർമരാജോ യുധിഷ്ഠിരഃ॥ 1-2-326 (627) 
ഘാതയിത്വാ പിതൄൻഭ്രാതൄൻപുത്രാൻസംബന്ധിമാതുലാൻ।
ശാന്തിപർവണി ധർമാശ്ച വ്യാഖ്യാതാഃശാരതൽപികാഃ॥ 1-2-327 (628) 
രാജഭിർവേദിതവ്യാസ്തേ സംയഗ്ജ്ഞാനബുഭുത്സുഭിഃ।
ആപദ്ധർമാശ്ച തത്രൈവ കാലഹേതുപ്രദർശിനഃ॥ 1-2-328 (629) 
യാൻബുദ്ധ്വാ പുരുഷഃ സംയക്സർവജ്ഞത്വമവാപ്നുയാത്।
മോക്ഷധർമാശ്ച കഥിതാ വിചിത്രാ ബഹുവിസ്തരാഃ॥ 1-2-329 (630) 
ദ്വാദശം പർവ നിർദിഷ്ടമേതത്പ്രാജ്ഞജനപ്രിയം।
അത്ര പർവണി വിജ്ഞേയമധ്യായാനാം ശതത്രയം॥ 1-2-330 (631) 
വിംശച്ചൈവ തഥാധ്യായാ നവ ചൈവ തപോധാഃ।
ചതുർദശസഹസ്രാണി തഥാ സപ്തശതാനി ച॥ 1-2-331 (632) 
സപ്തശ്ലോകാസ്തഥൈവാത്ര പഞ്ചവിംശതിസംഖ്യയാ।
അത ഊർധ്വം ച വിജ്ഞേയമനുശാസനമുത്തമം॥ 1-2-332 (633) 
യത്ര പ്രകൃതിമാപന്നഃ ശ്രുത്വാ ധർമവിനിശ്ചയം।
ഭീഷ്മാദ്ഭാഗീരഥീപുത്രാത്കുരുരാജോ യുധിഷ്ഠിരഃ॥ 1-2-333 (634) 
വ്യവഹാരോഽത്ര കാർത്സ്ന്യേന ധർമാർഥീയഃ പ്രകീർതിതഃ।
വിവിധാനാം ച ദാനാനാം ഫലയോഗാഃ പ്രകീർതിതാഃ॥ 1-2-334 (635) 
തഥാ പാത്രവിശേഷാശ്ച ദാനാനാം ച പരോ വിധിഃ।
ആചാരവിധിയോഗശ്ച സത്യസ്യ ച പരാ ഗതിഃ॥ 1-2-335 (636) 
മഹാഭാഗ്യം ഗവാം ചൈവ ബ്രാഹ്മണാനാം തഥൈവ ച।
രഹസ്യം ചൈവ ധർമാണാം ദേശകാലോപസംഹിതം॥ 1-2-336 (637) 
ഏതത്സുബഹുവൃത്താന്തമുത്തമം ചാനുശാസനം।
ഭീഷ്മസ്യാത്രൈവ സംപ്രാപ്തിഃ സ്വർഗസ്യ പരികീർതിതാ॥ 1-2-337 (638) 
ഏതത്ത്രയോദശം പർവ ധർമനിശ്ചയകാരകം।
അധ്യായാനാം ശതം ത്വത്ര ഷട്ചത്വാരിംശദേവ തു॥ 1-2-338 (639) 
ശ്ലോകാനാം തു സഹസ്രാണി പ്രോക്താന്യഷ്ടൌ പ്രസംഖ്യയാ।
തതോഽശ്വമേധികം നാമ പർവ പ്രോക്തം ചതുർദശം॥ 1-2-339 (640) 
തത്സംവർതമരുത്തീയം യത്രാഖ്യാനമനുത്തമം।
സുവർണകോശസംപ്രാപ്തിർജൻമ ചോക്തം പരീക്ഷിതഃ॥ 1-2-340 (641) 
ദഗ്ധസ്യാസ്ത്രാഗ്നിനാ പൂർവം കൃഷ്ണാത്സഞ്ജീവനം പുനഃ।
ചര്യായാം ഹയമുത്സൃഷ്ടം പാണ്ഡവസ്യാനുഗച്ഛതഃ॥ 1-2-341 (642) 
തത്ര തത്ര ച യുദ്ധാനി രാജപുത്രൈരമർഷണൈഃ।
ചിത്രാംഗദായാഃ പുത്രേണ സ്വപുത്രേണ ധനഞ്ജയഃ॥ 1-2-342 (643) 
സംഗ്രാമേ ബഭ്രുവാഹേന സംശയം ചാത്ര ജഗ്മിവാൻ।
സുദർശനം തഥാഽഽഖ്യാനം വൈഷ്ണവം ധർമമേവ ച। 
അശ്വമേധേ മഹായജ്ഞേ നകുലാഖ്യാനമേവ ച॥  1-2-343 (644) 
ഇത്യാശ്വമേധികം പർവ പ്രോക്തമേതൻമഹാദ്ഭുതം।
അധ്യായാനാം ശതം ചൈവ ത്രയോഽധ്യായാശ്ച കീർതിതാഃ॥ 1-2-344 (645) 
ത്രീണി ശ്ലോകസഹസ്രാണി താവന്ത്യേവ ശതാനി ച।
വിംശതിശ്ച തഥാ ശ്ലോകാഃ സംഖ്യാതാസ്തത്ത്വദർശിനാ॥ 1-2-345 (646) 
തതസ്ത്വാശ്രമവാസാഖ്യം പർവ പഞ്ചദശം സ്മൃതം।
യത്ര രാജ്യം സമുത്സൃജ്യ ഗാന്ധാര്യാ സഹിതോ നൃപഃ॥ 1-2-346 (647) 
ധൃതരാഷ്ട്രോശ്രമപദം വിദുരശ്ച ജഗാമ ഹ।
യം ദൃഷ്ട്വാ പ്രസ്ഥിതം സാധ്വീ പൃഥാപ്യനുയയൌ തദാ॥ 1-2-347 (648) 
പുത്രരാജ്യം പരിത്യജ്യ ഗുരുശുശ്രൂഷണേ രതാ।
യത്ര രാജാ ഹതാൻപുത്രാൻപൌത്രാനന്യാംശ്ച പാർഥിവാൻ॥ 1-2-348 (649) 
ലാകാന്തരഗതാന്വീരാനപശ്യത്പുനരാഗതാൻ।
ഋഷേഃ പ്രസാദാത്കൃഷ്ണസ്യ ദൃഷ്ട്വാശ്ചര്യമനുത്തമം॥ 1-2-349 (650) 
ത്യക്ത്വാ ശോകം സദാരശ്ച സിദ്ധിം പരമികാം ഗതഃ।
യത്ര ധർമം സമാശ്രിത്യ വിദുരഃ സുഗതിം ഗതഃ॥ 1-2-350 (651) 
സഞ്ജയശ്ച സഹാമാത്യോ വിദ്വാൻഗാവൽഗണിർവശീ।
ദദർശ നാരദം യത്ര ധർമരാജോ യുധിഷ്ഠിരഃ॥ 1-2-351 (652) 
നാരദാച്ചൈവ ശുശ്രാവ വൃഷ്ണീനാം കദനം മഹത്।
ഏതദാശ്രമവാസാഖ്യം പർവോക്തം മഹദദ്ഭുതം॥ 1-2-352 (653) 
ദ്വിചത്വാരിംശദധ്യായാഃ പർവൈതദഭിസംഖ്യയാ।
സഹസ്രമേകം ശ്ലോകാനാം പഞ്ചശ്ലോകശതാനി ച॥ 1-2-353 (654) 
ഷഡേവ ച തഥാ ശ്ലോകാഃ സംഖ്യാതാസ്തത്ത്വദർശിനാ।
അതഃ പരം നിബോധേദം മൌസലം പർവ ദാരുണം॥ 1-2-354 (655) 
യത്ര തേ പുരുഷവ്യാഘ്രാഃ ശസ്ത്രസ്പർശഹതാ യുധി।
ബ്രഹ്മദണ്ഡവിനിഷ്പിഷ്ടാഃ സമീപേ ലവണാംഭസഃ॥ 1-2-355 (656) 
ആപാനേ പാനകലിതാ ദൈവേനാഭിപ്രചോദിതാഃ।
ഏരകാരൂപിഭിർവജ്രൈർനിജഘ്നുരിതരേതരം॥ 1-2-356 (657) 
യത്ര സർവക്ഷയം കൃത്വാ താവുഭൌ രാമകേശവൌ।
നാതിചക്രാമതുഃ കാലം പ്രാപ്തം സർവഹരം മഹത്॥ 1-2-357 (658) 
യത്രാർജുനോ ദ്വാരവതീമേത്യ വൃഷ്ണിവിനാകൃതാം।
ദൃഷ്ട്വാ വിപാദമഗമത്പരാം ചാർതിം നരർഷഭഃ॥ 1-2-358 (659) 
സ സംസ്കൃത്യ നരശ്രേഷ്ഠം മാതുലം ശൌരിമാത്മനഃ।
ദദർശ യദുവീരാണാമാപാനേ വൈശസം മഹത്॥ 1-2-359 (660) 
ശരീരം വാസുദേവസ്യ രാമസ്യ ച മഹാത്മനഃ।
സംസ്കാരം ലംഭയാമാസ വൃഷ്ണീനാം ച പ്രധാനതഃ॥ 1-2-360 (661) 
സവൃദ്ധബാലമാദായ ദ്വാരവത്യാസ്തതോ ജനം।
ദദർശാപദി കഷ്ടായാം ഗാണ്ഡീവസ്യ പരാഭവം॥ 1-2-361 (662) 
സർവേഷാം ചൈവ ദിവ്യാനാമസ്ത്രാണാമപ്രസന്നതാം।
നാശം വൃഷ്ണികലത്രാണാം പ്രഭാവാനാമനിത്യതാം॥ 1-2-362 (663) 
ദൃഷ്ട്വാ നിർവേദമാപന്നോ വ്യാസവാക്യപ്രചോദിതഃ।
ധർമരാജം സമാസാദ്യ സംന്യാസം സമരോചയത്॥ 1-2-363 (664) 
ഇത്യേതൻമൌസലം പർവ ഷോഡശം പരികീർതിതം।
അധ്യായാഷ്ടൌ സമാഖ്യാതാഃ ശ്ലോകാനാം ച ശതത്രയം॥ 1-2-364 (665) 
ശ്ലോകാനാം വിംശതിശ്ചവ സംഖ്യാതാ തത്ത്വദർശിനാ।
മഹാപ്രസ്ഥാനികം തസ്മാദൂർധ്വം സപ്തദശം സ്മൃതം॥ 1-2-365 (666) 
യത്ര രാജ്യം പരിത്യജ്യ പാണ്ഡവാഃ പുരുഷർഷഭാഃ।
ദ്രൌപദ്യാ സഹിതാ ദേവ്യാ മഹാപ്രസ്ഥാനമാസ്ഥിതാഃ॥ 1-2-366 (667) 
യത്ര തേഽഗ്നിം ദദൃശിരേ ലൌഹിത്യം പ്രാപ്യ സാഗരം।
യത്രാഗ്നിനാ ചോദിതശ്ച പാർഥസ്തസ്മൈ മഹാത്മനേ॥ 1-2-367 (668) 
ദദൌ സംപൂജ്യ തദ്ദിവ്യം ഗാണ്ഡീവം ധനുരുത്തമം।
യത്ര ഭ്രാതൃന്നിപതിതാന്ദ്രൌപദീം ച യുധിഷ്ഠിരഃ॥ 1-2-368 (669) 
ദൃഷ്ട്വാ ഹിത്വാ ജഗാമൈവ സർവാനനവലോകയൻ।
ഏതത്സപ്തദശം പർവ മഹാപ്രസ്ഥാനികം സ്മൃതം॥ 1-2-369 (670) 
യത്രാധ്യായാസ്ത്രയഃ പ്രോക്താഃ ശ്ലോകാനാം ച ശതത്രയം।
വിംശതിശ്ച തഥാ ശ്ലോകാഃ സംഖ്യാതാസ്തത്ത്വദർശിനാ॥ 1-2-370 (671) 
സ്വർഗപർവ തതോ ജ്ഞേയം ദിവ്യം യത്തദമാനുഷം।
പ്രാപ്തം ദൈവരഥം സ്വർഗാന്നേഷ്ടവാന്യത്ര ധർമരാട്॥ 1-2-371 (672) 
ആരോദും സുമഹാപ്രാജ്ഞ ആനൃശംസ്യാച്ഛുനാ വിനാ।
താമസ്യാവിചലാം ജ്ഞാത്വാ സ്ഥിതിം ധർമേ മഹാത്മനഃ॥ 1-2-372 (673) 
ശ്വരൂപം യത്ര തത്ത്യക്ത്വാ ധർമേണാസൌ സമന്വിതഃ।
സ്വർഗം പ്രാപ്തഃസച തഥാ യാതനാവിപുലാ ഭൃശം॥ 1-2-373 (674) 
ദേവദൂതേന നരകം യത്ര വ്യാജേന ദർശിതം।
ശുശ്രാവ യത്ര ധർമാത്മാ ഭ്രാതൄണാം കരുണാഗിരഃ॥ 1-2-374 (675) 
നിദേശേ വർതമാനാനാം ദേശേ തത്രൈവ വർതതാം।
അനുദർശിതശ്ച ധർമേണ ദേവരാജ്ഞാ ച പാണ്ഡവഃ॥ 1-2-375 (676) 
ആപ്ലുത്യാകാശഗംഗായാം ദേഹം ത്യക്ത്വാ സ മാനുഷം।
സ്വധർമനിർജിതം സ്ഥാനം സ്വർഗേ പ്രാപ്യ സ ധർമരാട്॥ 1-2-376 (677) 
മുമുദേ പൂജിതഃ സർവൈഃ സേന്ദ്രൈഃ സുരഗണൈഃ സഹ।
ഏതദഷ്ടാദശം പർവ പ്രോക്തം വ്യാസേന ധീമതാ॥ 1-2-377 (678) 
അധ്യായാഃ പഞ്ച സംഖ്യാതാഃ പർവംയസ്മിൻമഹാത്മനാ।
ശ്ലോകാനാം ദ്വേ ശതേ ചൈവ പ്രസംഖ്യാതേ തപോധാഃ॥ 1-2-378 (679) 
നവ ശ്ലോകാസ്തഥൈവാന്യേ സംഖ്യാതാഃ പരമർഷിണാ।
അഷ്ടാദശൈവമേതാനി പർവാണ്യേതാന്യശേഷതഃ॥ 1-2-379 (680) 
ഖിലേഷു ഹരിവംശശ്ച ഭവിഷ്യം ച പ്രകീർതിതം।
ദശ ശ്ലോകസഹസ്രാണി വിംശച്ഛ്ലോകശതാനി ച॥ 1-2-380 (681) 
ഖിലേഷു ഹരിവംശേ ച സംഖ്യാതാനി മഹർഷിണാ।
ഏതത്സർവം സമാഖ്യാതം ഭാരതേ പർവസംഗ്രഹഃ॥ 1-2-381 (682) 
അഷ്ടാദശ സമാജഗ്മുരക്ഷൌഹിണ്യോ യയുത്സയാ।
തൻമഹാദാരുണം യുദ്ധമഹാന്യഷ്ടാദശാഭവത്॥ 1-2-382 (683) 
യോ വിദ്യാച്ചതുരോ വേദാൻസാംഗോപനിഷദോ ദ്വിജഃ।
ന ചാഖ്യാനമിദം വിദ്യാന്നൈവ സ സ്യാദ്വിചക്ഷണഃ॥ 1-2-383 (684) 
അർഥശാസ്ത്രമിദം പ്രോക്തം ധർമശാസ്ത്രമിദം മഹത്।
കാമശാസ്ത്രമിദം പ്രോക്തം വ്യാസേനാമിതബുദ്ധിനാ॥ 1-2-384 (685) 
ശ്രുത്വാ ത്വിദമുപാഖ്യാനം ശ്രാവ്യമന്യന്ന രോചതേ।
പുംസ്കോകിലഗിരം ശ്രുത്വാ രൂക്ഷാ ധ്വാങ്ക്ഷസ്യ വാഗിവ॥ 1-2-385 (686) 
ഇതിഹാസോത്തമാദസ്മാഞ്ജായന്തേ കവിബുദ്ധയഃ।
പഞ്ചഭ്യ ഇവ് ഭൂതേഭ്യോ ലോകസംവിധയസ്ത്രയഃ॥ 1-2-386 (687) 
അസ്യാഖ്യാനസ്യ വിഷയേ പുരാണം വർതതേ ദ്വിജാഃ।
അന്തരിക്ഷസ്യ വിഷയേ പ്രജാ ഇവ ചതുർവിധാഃ॥ 1-2-387 (688) 
ക്രിയാഗുണാനാം സർവേഷാമിദമാഖ്യാനമാശ്രയഃ।
ഇന്ദ്രിയാണാം സമസ്താനാം ചിത്രാ ഇവ മനഃ ക്രിയാഃ॥ 1-2-388 (689) 
അനാശ്രിത്യൈതദാഖ്യാനം കഥാ ഭുവി ന വിദ്യതേ।
ആഹാരമനപാശ്രിത്യ ശരീരസ്യേവ ധാരണം॥ 1-2-389 (690) 
ഇദം കവിവരൈഃ സർവൈരാഖ്യാനമുപജീവ്യതേ।
ഉദയപ്രേപ്സുഭിർഭൃത്യൈരഭിജാത ഇവേശ്വരഃ॥ 1-2-390 (691) 
അസ്യ കാവ്യസ്യ കവയോ ന സമർഥാ വിശേഷണേ।
സാധോരിവ ഗൃഹസ്ഥസ്യ ശേഷാസ്ത്രയ ഇവാശ്രമാഃ॥ 1-2-391 (692) 
ധർമേ മതിർഭവതു വഃ സതതോത്ഥിതാനാം
സ ഹ്യേക ഏവ പരലോകഗതസ്യ ബന്ധുഃ। 
അർഥാഃ സ്ത്രിയശ്ച നിപുണൈരപി സേവ്യമാനാ
നൈവാപ്തഭാവമുപയാന്തി ന ച സ്ഥിരത്വം॥  1-2-392 (693) 
ദ്വൈപായനൌഷ്ഠപുടനിഃസൃതമപ്രമേയം
പുണ്യം പവിത്രമഥ പാപഹരം ശിവം ച। 
യോ ഭാരതം സമധിഗച്ഛതി വാച്യമാനം
കിം തസ്യ പുഷ്കരജലൈരഭിഷേചനേന॥  1-2-393 (694) 
യദഹ്നാ കുരുതേ പാപ ബ്രാഹ്മണസ്ത്വിന്ദ്രിയൈശ്ചരൻ।
മഹാഭാരതമാഖ്യായ സന്ധ്യാം മുച്യതി പശ്ചിമാം॥ 1-2-394 (695) 
യദ്രാത്രൌ കുരുതേ പാപം കർമണാ മനസാ ഗിരാ।
മഹാഭാരതമാഖ്യായ പൂർവാം സന്ധ്യാം പ്രമുച്യതേ॥ 1-2-395 (696) 
യോ ഗോശതം കനകശൃംഗമയം ദദാതി
വിപ്രായ വേദവിദുഷേ ച ബഹുശ്രുതായ। 
പുണ്യാം ച ഭാരതകഥാം ശൃണുയാച്ച നിത്യം
തുല്യം ഫലം ഭവതി തസ്യ ച തസ്യ ചൈവ॥  1-2-396 (697) 
ആഖ്യാനം തദിദമനുത്തമം മഹാർഥം
വിജ്ഞേയം മഹദിഹ പർവസംഗ്രഹേണ। 
ശ്രുത്വാദൌ ഭവതി നൃണാം സുഖാവഗാഹം
വിസ്തീർണം ലവണജലം യഥാ പ്ലവേന॥  1-2-397 (698) 
 
ഇതി ശ്രീമൻമഹാഭാരതേ ആദിപർവണി പർവസംഗ്രഹപർവണി ദ്വിതീയോഽധ്യായഃ॥ 2 ॥ ॥ സമാപ്തം പർവസംഗ്രഹപർവ ॥

Mahabharata - Adi Parva - Chapter Footnotes

1-2-3 ക്ഷത്ര ക്ഷത്രിയജാതിം। അമർഷഃ സ്വപിതുഃ ക്ഷത്രിയേണ ഹതത്വാജ്ജാതസ്യ ക്രോധസ്യാസഹനം തേന ചോദിതഃ പ്രേരിതഃ॥ 1-2-10 നിഷിഷിധുഃ നിഷിദ്ധവന്തഃ। അക്ഷരാധിക്യമാർഷ॥ 1-2-14 ഭൂദോഷാഃ നിംനോന്നതത്വകണ്ടകിത്വാദയഃ॥ 1-2-19 പദാതയ ഇതി രഥാദിഗതാനാം നരാണ വ്യുദാസഃ॥ 1-2-23-26 അക്ഷൌഹിണ്യാഃ 21870 രഥാഃ। 21871 ഗജാഃ। 109350 പദാതയഃ। 65610 ഹയാഃ॥ 1-2-28 പിണ്ഡിതാ ഏകീഭൂതാഃ॥ 1-2-32 ഹാർദിക്യഃ കൃതവർമാ ഗൌതമഃ കൃപഃ॥ 1-2-33 തേ തവ സത്രേ യദ്ഭാരതാഖ്യാനം മത്തഃ പ്രവൃത്തം തജ്ജനമേജയസ്യ സത്രേ വ്യാസശിഷ്യേണ കഥിതമിത്യുത്തരേണ സംബന്ധഃ॥ 1-2-34 തത്ര ഭാരതേ॥ 1-2-35 പ്രതിപന്നം ശരണീകൃതം॥ 1-2-38 അഭിജാതഃ കുലീനഃ॥ 1-2-46 ഹരണം ദായഃ പാരിബർഹമിതി യാവത് തസ്യ ഹാരികാ സമാനയനം॥ 1-2-49 അനുദ്യൂതം പുനർദ്യൂതം॥ 1-2-50 അഭിഗമനം തപസേ ഗമനം॥ 1-2-53 സമാസ്യാ സഹാവസ്ഥാനം॥ 1-2-57 പ്രവേശഃ വിരാടനഗരേ। സമയസ്യ സങ്കേതസ്യ നിയമസ്യ വാ॥ 1-2-70 പ്രതിജ്ഞാ ജയദ്രഥവധാർഥം॥ 1-2-72 ഹ്രദപ്രവേശനം ദുര്യോധനസ്യ॥ 1-2-83 അന്യത്ര കഥിതസ്യാവശിഷ്ടം യത്പുനഃ പ്രക്രംയ കഥ്യതേ തത് ഖിലം പ്രോച്യതേ। ഹരിവംശശ്ച താദൃശഃ॥ 1-2-90 മാഹാത്ംയമുത്തങ്കസ്യ ഉദങ്കസ്യേത്യപി പാഠഃ॥ 1-2-117 ഭാർഗവഃ കുലാലഃ॥ 1-2-138 കിതവോ ദ്യൂതകാരകഃ॥ 1-2-150 ശത്രുസ്തവ ഊരൂ ഭേത്സ്യതീതിശാപോത്സർഗഃ॥ 1-2-220 നൌ ആവയോർമധ്യേ മമൈവ സാഹായ്യം കർതുമർഹതീതി പ്രത്യേകം പ്രാർഥനാ ജ്ഞേയാ॥ 1-2-231 ഐകാത്ംയം ഏകചിത്തത്വം॥ 1-2-237 ശൌടീര്യാത് ഗർവാത്॥ 1-2-255 ആചാര്യഃ ദ്രോണാചാര്യഃ॥ 1-2-287 സമവായേ സമയേ॥ 1-2-316 സംസാരദഹനം നിരൂപ്യേതിശേഷഃ॥ 1-2-317 ആയോധനം യുദ്ധസ്ഥാനം॥ 1-2-319 ക്ഷത്രിയാഃ ക്ഷത്രിയസ്ത്രിയഃ॥ 1-2-327 ശരാഏവ തൽപോ യസ്യ സഃ ശരതൽപോ ഭീഷ്മഃ തേന പ്രോക്താഃ। ശരതൽപേ ഭവാ വാ തത്രസ്ഥേന വ്യാഖ്യാതത്വാത്॥ 1-2-343 സുദർശനം തഥാഖ്യാനമിത്യത്ര മൃഗദർശ തഥാചൈവേതി-മണിദർശനം തഥാചൈവേത്യപി പാഠോ ദൃശ്യതേ॥ 1-2-347 ധൃതരാഷ്ട്രഃ ആശ്രമപദമിതി ച്ഛേദഃ സന്ധിരാർഷഃ॥ 1-2-355 ബ്രഹ്മദണ്ഡഃ ബ്രാഹ്മണശാപഃ॥ 1-2-356 ആപാനേ പാനഗോഷ്ഠ്യാം പാനേന കലിതാഃ വിവശീകൃതാഃ। ഏരകാഃ തൃണവിശേഷാഃ॥ 1-2-357 നാതിചക്രാമതുഃ കാലം സമർഥാവപി മര്യാദാം നോല്ലംഘിതവന്താവിത്യർഥഃ॥ 1-2-359 വൈശസം പരസ്പരം വിശസനം॥ 1-2-372 അസ്യ അവിചലാമിതിച്ഛേദഃ॥ 1-2-387 വിഷയേ ദേശേ അന്തരിത്യർഥഃ। പുരാണം അഷ്ടാദശഭേദം പാദ്മാദി॥ 1-2-394 സന്ധ്യാം സന്ധ്യായാം॥ ദ്വിതീയോഽധ്യായഃ॥ 2 ॥



ആദിപർവ - അധ്യായ 003

॥ ശ്രീഃ ॥

1.3. അധ്യായഃ 003 

 
(അഥ പൌഷ്യപർവ  ॥ 3 ॥)

Mahabharata - Adi Parva - Chapter Topics

ജനമേജയം പ്രതി സരമാഖ്യദവേശുനീശാപഃ॥ 1 ॥ ശാപനിവാരണാർഥമൃഷേഃ സോമശ്രവസഃ പൌരോഹിത്യേന വരണം॥ 2 ॥ ആരുണ്യുപമന്യുബൈദാഖ്യാനാം ധൌംയശിഷ്യാണാമുപാഖ്യാനം॥ 3 ॥ ബൈദശിഷ്യസ്യോത്തങ്കസ്യോപാഖ്യാനം॥ 4 ॥ പൌഷ്യസ്യ രാജ്ഞ ഉപാഖ്യാനം॥ 5 ॥

Mahabharata - Adi Parva - Chapter Text

1-3-0 (699) 
സൌതിരുവാച। 1-3-0x (16) 
ജനമേജയഃ പാരിക്ഷിതഃ സഹ ഭ്രാതൃഭിഃ കുരുക്ഷേത്രേ ദീർഘസത്രമുപാസ്തേ।
തസ്യ ഭ്രാതരസ്ത്രയഃ ശ്രുതസേന ഉഗ്രസേനോ ഭീമസേന ഇതി। 
തേഷു തത്സത്രമുപാസീനേഷ്വഭ്യാഗച്ഛത്സാരമേയഃ॥  1-3-1 (700) 
ജനമേജയസ്യ ഭ്രാതൃഭിരഭിഹതോ രോരൂയമാണോ മാതുഃ സമീപമുപാഗച്ഛത്॥  1-3-2 (701) 
തം മാതാ രോരൂയമാണമുവാച।
കിം രോദിഷി കേനാസ്യഭിഹത ഇതി॥ 1-3-3 (702) 
സ ഏവമുക്തോ മാതരം പ്രത്യുവാച ജനമേജയസ്യ ഭ്രാതൃഭിരഭിഹതോഽസ്മീതി॥  1-3-4 (703) 
തം മാതാ പ്രത്യുവാച വ്യക്തം ത്വയാ തത്രാപരാദ്ധം യേനാസ്യഭിഹത ഇതി॥  1-3-5 (704) 
സ താം പുനരുവാച നാപരാധ്യാമി കിഞ്ചിന്നാവേക്ഷേ ഹവീംഷി നാവലിഹ ഇതി॥  1-3-6 (705) 
തച്ഛ്രുത്വാ തസ്യ മാതാ സരമാ പുത്രദുഃഖാർതാ തത്സത്രമുപാഗച്ഛദ്യത്ര സ ജനമേജയഃ സഹ ഭ്രാതൃഭിർദീർഘസത്രമുപാസ്തേ॥  1-3-7 (706) 
സ തയാ ക്രുദ്ധയാ തത്രോക്തോഽയം മേ പുത്രോ ന കിഞ്ചിദപരാധ്യതി നാവേക്ഷതേ ഹവീംഷി നാവലേഢി കിമർഥമഭിഹത ഇതി॥  1-3-8 (707) 
ന കിഞ്ചിദുക്തവന്തസ്തേ സാ താനുവാച യസ്മാദയമഭിഹതോഽനപകാരീ തസ്മാദദൃഷ്ടം ത്വാം ഭയമാഗമിഷ്യതീതി॥  1-3-9 (708) 
ജനമേജയ ഏവമുക്തോ ദേവശുന്യാ സരമയാ ഭൃശം സംഭ്രാന്തോ വിഷണ്ണശ്ചാസീത്॥  1-3-10 (709) 
സ തസ്മിൻസത്രേ സമാപ്തേ ഹാസ്തിനപുരം പ്രത്യേത്യ പുരോഹിതമനുരൂപമന്വിച്ഛമാനഃ പരം യത്നമകരോദ്യോ മേ പാപകൃത്യാം ശമയേദിതി॥  1-3-11 (710) 
സ കദാചിൻമൃഗയാം ഗതഃ പാരിക്ഷിതോ ജനമേജയഃ കസ്മിംശ്ചിത്സ്വവിഷയ ആശ്രമമപശ്യത്॥  1-3-12 (711) 
തത്ര കശ്ചിദൃപിരാസാഞ്ചക്രേ ശ്രുതശ്രവാ നാമ।
തസ്യ തപസ്യഭിരതഃ പുത്ര ആസ്തേ സോമശ്രവാ നാമ॥ 1-3-13 (712) 
തസ്യ തം പുത്രമഭിഗംയ ജനമേജയഃ പാരിക്ഷിതഃ പൌരോഹിത്യായ വവ്രേ॥  1-3-14 (713) 
സ നമസ്കൃത്യ തമൃഷിമുവാച ഭഗവന്നയം തവ പുത്രോ മമ പുരോഹിതോഽസ്ത്വിതി॥  1-3-15 (714) 
സ ഏവമുക്തഃ പ്രത്യുവാച ജനമേജയം ഭോ ജനമേജയ പുത്രോഽയം മമ സർപ്യാം ജാതോ മഹാതപസ്വീ സ്വാധ്യായസംപന്നോ മത്തപോവീര്യസംഭൃതോ മച്ഛുക്രം പീതവത്യാസ്തസ്യാഃ കുക്ഷൌ ജാതഃ॥  1-3-16 (715) 
സമർഥോഽയം ഭവതഃ സർവാഃ പാപകൃത്യാഃ ശമയിതുമന്തരേണ മഹാദേവകൃത്യാം॥  1-3-17 (716) 
അസ്യ ത്വേകമുപാംശുവ്രതം യദേനം കശ്ചിദ്ബ്രാഹ്മണഃ കഞ്ചിദർഥമഭിയാചേത്തം തസ്മൈ ദദ്യാദയം യദ്യേതദുത്സഹസേ തതോ നയസ്വൈനമിതി॥  1-3-18 (717) 
തേനൈവമുക്തോ ജനമേജയസ്തം പ്രത്യുവാച ഭഗവംസ്തത്തഥാ ഭവിഷ്യതീതി॥  1-3-19 (718) 
സ തം പുരോഹിതമുപാദായോപാവൃത്തോ ഭ്രാതൃനുവാച മയാഽയം വൃത ഉപാധ്യായോ യദയം ബ്രൂയാത്തത്കാര്യമവിചാരയദ്ഭിർഭവദ്ഭിരിതി।
തേനൈവമുക്താ ഭ്രാതരസ്തസ്യ തഥാ ചക്രുഃ। 
സ തഥാ ഭ്രാതൄൻസന്ദിശ്യ തക്ഷശിലാം പ്രത്യഭിപ്രതസ്ഥേ തം ച ദേശം വശേ സ്ഥാപയാമാസ॥  1-3-20 (719) 
ഏതസ്മിന്നന്തരേ കശ്ചിദൃഷിർധൌംയോ നാമാപോദസ്തസ്യ ശിഷ്യാസ്ത്രയോ ബഭൂവുഃ॥  1-3-21 (720) 
ഉപമന്യുരാരുണിർബൈദശ്ചേതി സ ഏകം ശിഷ്യംമാരുണിം പാഞ്ചാല്യം പ്രേഷയാമാസ ഗച്ഛ കേദാരഖണ്ഡം ബധാനേതി॥  1-3-22 (721) 
സ ഉപാധ്യായേന സന്ദിഷ്ട ആരുണിഃ പാഞ്ചാല്യസ്തത്ര ഗത്വാ തത്കേദാരഖണ്ഡം ബദ്ധും നാശകത്।
സ ക്ലിശ്യമാനോഽപശ്യദുപായം ഭവത്വേവം കരിഷ്യാമീതി॥ 1-3-23 (722) 
സ തത്ര സംവിവേശ കേദാരഖണ്ഡേ ശയാനേ വ തഥാ തസ്മിംസ്തദുദകം തസ്ഥൌ॥  1-3-24 (723) 
തതഃ കദാചിദുപാധ്യായ ആപോദോ ധൌംയഃ ശിഷ്യാവപൃച്ഛത് ക്വ ആരുണിഃ പാഞ്ചാല്യോ ഗത ഇതി॥  1-3-25 (724) 
തൌ തം പ്രത്യൂചതുർഭഗവംസ്ത്വയൈവ പ്രേഷിതോ ഗച്ഛ കേദാരഖണ്ഡം ബധാനേതി।
സ ഏവമുക്തസ്തൌ ശിഷ്യൌ പ്രത്യുവാച തസ്മാത്തത്ര സർവേ ഗച്ഛാമോ യത്ര സ ഗത ഇതി॥ 1-3-26 (725) 
സ തത്ര ഗത്വാ തസ്യാഹ്വാനായ ശബ്ദം ചകാരഃ।
ഭോ ആരുണേ പാഞ്ചാല്യ ക്വാസി വത്സൈഹീതി॥ 1-3-27 (726) 
സ തച്ഛ്രുത്വാ ആരുണിരുപാധ്യായവാക്യം തസ്മാത്കേദാരഖണ്ഡാത്സഹസോത്ഥായതമുപാധ്യായമുപതസ്ഥേ॥  1-3-28 (727) 
പ്രോവാച ചൈനമയമസ്ംയത്ര കേദാരഖണ്ഡേ നിഃസരമാണമുദകമവാരണീയം സംരോദ്ധും സംവിഷ്ടോ ഭഗവച്ഛബ്ദം ശ്രുത്വൈവ സഹസാ വിദാര്യ കേദാരഖണ്ഡം ഭവന്തമുപസ്ഥിതഃ॥  1-3-29 (728) 
തദഭിവാദയേ ഭഗവന്തമാജ്ഞാപയതു ഭവാൻകമർഥം കരവാണീതി॥  1-3-30 (729) 
സ ഏവമുക്ത ഉപാധ്യായഃ പ്രത്യുവാച യസ്മാദ്ഭവാൻകേദാരഖണ്ഡം വിദാര്യോത്ഥിതസ്തസ്മാദുദ്ദാലക ഏവനാംനാ ഭവാൻഭവിഷ്യതീത്യുപാധ്യായേനാനുഗൃഹീതഃ॥  1-3-31 (730) 
യസ്മാച്ച ത്വയാ മദ്വചനമനുഷ്ഠിതം തസ്മാച്ഛ്രേയോഽവാപ്സ്യസി।
സർവേ ച തേ വേദാഃ പ്രതിഭാസ്യന്തി സർവാണി ച ധർമശാസ്ത്രാണീതി॥ 1-3-32 (731) 
സ ഏവമുക്ത ഉപാധ്യായേനേഷ്ടം ദേശം ജഗാമ॥  1-3-33 (732) 
അഥാപരഃ ശിഷ്യസ്തസ്യൈവാപോദസ്യ ധൌംയസ്യോപമന്യുർനാമ।
തം ചോപാധ്യായഃ പ്രേഷയാമാസ വത്സോപമന്യോ ഗാ രക്ഷസ്വേതി॥ 1-3-34 (733) 
സ ഉപാധ്യായവചനാദരക്ഷദ്ഗാഃ സ ചാഹനി ഗാ രക്ഷിത്വാ ദിവസക്ഷയേ ഗുരുഗൃഹമാഗംയോപാധ്യായസ്യാഗ്രതഃ സ്ഥിത്വാ നമശ്ചക്രേ॥  1-3-35 (734) 
തമുപാധ്യായഃ പീവാനമപശ്യദുവാച ചൈനം വത്സോപമന്യോ കേന വൃത്തിം കൽപയസി പീവാനസി ദൃഢമിതി॥  1-3-36 (735) 
സ ഉപാധ്യായം പ്രത്യുവാച ഭോ ഭൈക്ഷ്യേണ വൃത്തിം കൽപയാമീതി തമുപാധ്യായഃ പ്രത്യുവാച॥  1-3-37 (736) 
മയ്യനിവേദ്യ ബൈക്ഷ്യം നീപയോക്തവ്യമിതി।
സ തഥേത്യുക്തോ ഭൈക്ഷ്യം ചരിത്വോണധ്യായന്യവേദയത്॥ 1-3-38 (737) 
സ തസ്മാദുപാധ്യായഃ സർവമേവ ഭൈക്ഷ്യമഗൃഹ്ണാത്।
സ തഥേത്യുക്തഃ പുനരരക്ഷദ്ഗാ അഹനി രക്ഷിത്വാ നിശാമുഖേ ഗുരുകുലമാഗംയ ഗുരോരഗ്രതഃസ്ഥിത്വാ നമശ്ചക്രേ॥ 1-3-39 (738) 
തമുപാധ്യായസ്തഥാപി പീവാനമേവ ദൃഷ്ട്വോവാച।
വത്സോപമന്യോ സർവമശേഷതസ്തേ ഭൈക്ഷ്യം ഗൃഹ്ണാമി കേനേദാനീം വൃത്തിം കൽപയസീതി॥ 1-3-40 (739) 
സ ഏവമുക്ത ഉപാധ്യായം പ്രത്യുവാച।
ഭഗവതേ നിവേദ്യ പൂർവമപരം ചരാമി തേന വൃത്തിം കൽപയാമീതി തമുപാധ്യായഃ പ്രത്യുവാച॥ 1-3-41 (740) 
നൈഷാ ന്യായ്യാ ഗുരുവൃത്തിരന്യേഷാമപി ഭൈക്ഷ്യോപജീവിനാം വൃത്ത്യുപരോധം കരോഷി ഇത്യേവം വർതമാനോ ലുബ്ധോഽസീതി॥  1-3-42 (741) 
സ തഥേത്യുക്ത്വാ ഗാ അരക്ഷദ്രക്ഷിത്വാച പുനരുപാധ്യായഗൃഹമാഗംയോപാധ്യായസ്യാഗ്രതഃ സ്ഥിത്വാ നമശ്ചക്രേ॥  1-3-43 (742) 
തമുപാധ്യായസ്തഥാപി പീവാനമേവ ദൃഷ്ട്വാ പുനരുവാച।
വത്സോപമന്യോ അഹം തേ സർവം ഭൈക്ഷ്യം ഗൃഹ്ണാമി ന ചാന്യച്ചരസി പീവാനസി ഭൃശം കേന വൃത്തിം കൽപയസീതി॥ 1-3-44 (743) 
സ ഏവമുക്തസ്തമുപാധ്യായം പ്രത്യുവാച।
ഭോ ഏതാസാം ഗവാം പയസാ വൃത്തിം കൽപയാമീതി। 
തമുവാചോപാധ്യായോ നൈതന്ന്യായ്യം പയ ഉപയോക്തും ഭവതോ മയാ നാഭ്യനുജ്ഞാതമിതി॥  1-3-45 (744) 
സ തഥേതി പ്രതിജ്ഞായ ഗാ രക്ഷിത്വാ പുനരുപാധ്യായഗൃഹമേത്യ ഗുരോരഗ്രതഃ സ്ഥിത്വാ നമശ്ചക്രേ॥  1-3-46 (745) 
തമുപാധ്യായഃ പീവാനമേവ ദൃഷ്ട്വോവാച।
വത്സോപമന്യോ ഭൈക്ഷ്യം നാശ്നാസി ന ചാന്യച്ചരസി പയോ ന പിബസി പീവാനസി ഭൃശം കേനേദാനീം വൃത്തിം കൽപയസീതി॥ 1-3-47 (746) 
സ ഏവമുക്ത ഉപാധ്യായം പ്രത്യുവാച।
ഭോഃ ഫേനം പിബാപി യമിമേ വത്സാ മാതൄണാം സ്തനാത്പിബന്ത ഉദ്ഗിരന്തി॥ 1-3-48 (747) 
തമുപാധ്യായഃ പ്രത്യുവാച।
ഏതേ ത്വദനുകംപയാ ഗുണവന്തോ വത്സാഃ പ്രഭൂതതരം ഫേനമുദ്ഗിരന്തി। 
തദേഷാമപി വത്സാനാം വൃത്ത്യുപരോധം കരോഷ്യേവം വർതമാനഃ।
ഫേനമപി ഭവാന്ന പാതുമർഹതീതി സ തഥേതി പ്രതിശ്രുത്യ നിരാഹാരഃ പുനരരക്ഷദ്ഗാഃ॥  1-3-49 (748) 
തഥാ പ്രതിഷിദ്ധോ ഭൈക്ഷ്യം നാശ്നാതി നചാന്യച്ചരതി പയോ ന പിബതി ഫേനം നോപയുഹ്ക്തേ സ കദാചിദരണ്യേ ക്ഷുധാർതോഽർകപത്രാണ്യഭക്ഷയത്॥  1-3-50 (749) 
സ തൈരർകപത്രൈർഭക്ഷിതൈഃ ക്ഷാരതിക്തകടുരൂക്ഷൈസ്തീക്ഷ്ണവിപാകൈശ്ചക്ഷുഷ്യുപഹതോഽന്ധോ ബഭൂവ।
തതഃ സോഽന്ധോഽപി ചങ്ക്രംയമാണഃ കൂപേഽപതത്॥ 1-3-51 (750) 
അഥ തസ്മിന്നനാഗച്ഛതി സൂര്യേ ചാസ്താചലാവലംബിനി ഉപാധ്യായഃ ശിഷ്യാനവോചത്॥  1-3-52 (751) 
മയോപമന്യുഃ സർവതഃ പ്രതിഷിദ്ധഃ സ നിയതം കുപിതസ്തതോ നാഗച്ഛതി ചിരഗതസ്ത്വിതി।
തതോഽന്വേഷ്യ ഇത്യേവമുക്ത്വാ ശിഷ്യൈഃ സാർധമരണ്യം ഗത്വാ തസ്യാഹ്വാനായ ശബ്ദം ചകാര ഭോ ഉപമന്യോ ക്വാസി വത്സൈഹീതി॥ 1-3-53 (752) 
സ ഉപാധ്യായസ്യ ആഹ്വാനവചനം ശ്രുത്വാ പ്രത്യുവാചോച്ചൈരയമസ്മിൻകൂപേ പതിതോഽഹമിതി।
തമുപാധ്യായഃ പ്രത്യുവാച കഥം ത്വമസ്മിൻകൂപേ പതിത ഇതി॥ 1-3-54 (753) 
സ ഉപാധ്യായം പ്രത്യുവാച അർകപത്രാണി ഭക്ഷയിത്വാന്ധീഭൂതോസ്ംയതശ്ചങ്ക്രംയമാണഃ കൂപേ പതിത ഇതി।
തമുപാധ്യായഃ പ്രത്യുവാച॥ 1-3-55 (754) 
അശ്വിനൌ സ്തുഹി തൌ ദേവഭിഷജൌ ത്വാം ചക്ഷുഷ്മന്തം കർതാരാവിതി।
സ ഏവമുക്ത ഉപാധ്യായേനോപമന്യുഃ സ്തോതുമുപചക്രമേ ദേവാവശ്വിനൌ വാഗ്ഭിർഋഗ്ഭിഃ॥ 1-3-56 (755) 
പ്രപൂർവഗൌ പൂർവജൌ ചിത്രഭാനൂ
ഗിരാ വാം ശംസാമി തപസാ ഹ്യനന്തൌ। 
ദിവ്യൌ സുപർണൌ വിരജൌ വിമാനാ-
വധിക്ഷിപന്തൌ ഭുവനാനി വിശ്വാ॥  1-3-57 (756) 
ഹിരൺമയൌ ശകുനീ സാംപരായൌ
നാസത്യദസ്രൌ സുനസൌ വൈജയന്തൌ। 
ശുക്ലം വയന്തൌ തരസാ സുവേമാ-
വധിവ്യയന്താവസിതം വിവസ്വതഃ॥  1-3-58 (757) 
ഗ്രസ്താം സുപർണസ്യ ബലേന വർതികാ-
മമുഞ്ചതാമശ്വിനൌ സൌഭഗായ। 
താവത്സുവൃത്താവനമം തമായ യാ-
വസത്തമാ ഗാ അരുണാ ഉദാവഹത്॥  1-3-59 (758) 
ഷഷ്ടിശ്ച ഗാവസ്ത്രിശതാശ്ച ധേനവ
ഏകം വത്സം സുവതേ തം ദുഹന്തി। 
നാനാഗോഷ്ഠാ വിഹിതാ ഏകദോഹനാ-
സ്താവശ്വിനൌ ദുഹതോ ഘർമമുക്ഥ്യം॥  1-3-60 (759) 
ഏകാം നാഭിം സപ്ത സഥാ അരാഃ ശ്രിതാഃ
പ്രധിഷ്വന്യാ വിംശതിരർപിതാ അരാഃ। 
അനേമി ചക്രം പരിവർതതേഽജരം
മായാഽശ്വിനൌ സമനക്തി ചർഷണീ॥  1-3-61 (760) 
ഏകം ചക്രം വർതതേ ദ്വാദശാരം
ഷണ്ണാഭിമേകാക്ഷമമൃതസ്യ ധാരണം। 
യസ്മിന്ദേവാ അധി വിശ്വേ വിഷക്താ-
സ്താവശ്വിനൌ മുഞ്ചതോ മാ വിഷീദതം॥  1-3-62 (761) 
അശ്വിനാവിന്ദുമമൃതം വൃത്തഭൂയൌ
തിരോധത്താമശ്വിനൌ ദാസപത്നീ। 
ഹിത്വാ ഗിരിമശ്വിനൌ ഗാമുദാചരന്തൌ
തദ്വൃഷ്ടിമഹ്നാത്പ്രസ്ഥിതൌ ബലസ്യ॥  1-3-63 (762) 
യുവാം ദിശോ ജനയഥോ ദശാഗ്രേ
സമാനം മൂർധ്നി രഥയാനം വിയന്തി। 
താസാം യാതമൃഷയോഽനുപ്രയാന്തി
ദേവാ മനുഷ്യാഃ ക്ഷിതിമാചരന്തി॥  1-3-64 (763) 
യുവാം വർണാന്വികുരുഥോ വിശ്വരൂപാം-
സ്തേഽധിക്ഷിയന്തേ ഭുവനാനി വിശ്വാ। 
തേ ഭാനവോഽപ്യനുസൃതാശ്ചരന്തി
ദേവാ മനുഷ്യാഃ ക്ഷിതിമാചരന്തി॥  1-3-65 (764) 
തൌ നാസത്യാവശ്വിനൌ വാം മഹേഽഹം
സ്രജം ച യാം ബിഭൃഥഃ പുഷ്കരസ്യ। 
തൌ നാസത്വാവമൃതാവൃതാവൃധാ-
വൃതേ ദേവാസ്തത്പ്രപദേ ന സൂതേ॥  1-3-66 (765) 
മുഖേന ഗർഭം ലഭതാം യുവാനൌ
ഗതാസുരേതത്പ്രപദേന സൂതേ। 
സദ്യോ ജാതോ മാതരമത്തി ഗർഭ-
സ്താവശ്വിനൌ മുഞ്ചഥൌ ജീവസേ ഗാം॥  1-3-67 (766) 
സ്തോതും ന ശക്നോമി ഗുണൈർഭവന്തൌ
ചക്ഷുർവിഹീനഃ പഥി സംപ്രമോഹഃ। 
ദുർഗേഽഹമസ്മിൻപതിതോഽസ്മി കൂപേ
യുവാം ശരണ്യൌ ശരണം പ്രപദ്യേ॥  1-3-68 (767) 
സൌതിരുവാച। 1-3-69x (17) 
ഏവമൃഗ്ഭിശ്ചാന്യൈരസ്തുവത്।
ഇത്യേവം തേനാഭിഷ്ടുതാവശ്വിനാവാജഗ്മതുരാഹതുശ്ചൈം പ്രീതൌ സ്വ ഏഷ തേഽപൂപോശാനൈനമിതി॥ 1-3-69 (768) 
സ ഏവമുക്തഃ പ്രത്യുവാച നാനൃതമൂചതുർഭഗവന്തൌ നത്വഹമേതമപൂപമുപയോക്തുമുത്സഹേ ഗുരവേഽനിവേദ്യേതി॥  1-3-70 (769) 
തതസ്തമശ്വിനാവൂചതുഃ।
ആവാഭ്യാം പുരസ്താദ്ഭവത ഉപാധ്യായേനൈവമേവാഭിഷ്ടുതാഭ്യാമപൂപോദത്ത ഉപയുക്തഃ സ തേനാനിവേദ്യ ഗുരവേ ത്വമപി തഥൈവ കുരുഷ്വ യഥാ കൃതമുപാധ്യായേനേതി॥ 1-3-71 (770) 
സ ഏവമുക്തഃ പ്രത്യുവാച ഏതത്പ്രത്യനുനയേ ഭവന്താവശ്വിനൌ നോത്സഹേഽഹമനിവേദ്യ ഗുരവേഽപൂപമുപയോക്തുമിതി॥  1-3-72 (771) 
തമശ്വിനാവാഹതുഃ പ്രീതൌ സ്വസ്തവാനയാ ഗുരുഭക്ത്യാ।
ഉപാധ്യായസ്യ തേ കാർഷ്ണായസാ ദന്താ ഭവതോഽപി ഹിരൺമയാ ഭവിഷ്യന്തി ചക്ഷുഷ്മാംശ്ച ഭവിഷ്യസി ശ്രേയശ്ചാവാപ്സ്യസീതി॥ 1-3-73 (772) 
സ ഏവമുക്തോഽശ്വിഭ്യാം ലബ്ധചക്ഷുരുപാധ്യായസകാശമാഗംയാഭ്യവാദയത്॥  1-3-74 (773) 
ആചചക്ഷേ ച സ ചാസ്യ പ്രീതിമാൻബഭൂവ॥  1-3-75 (774) 
ആഹ ചൈനം യഥാഽശ്വിനാവാഹതുസ്തഥാ ത്വം ശ്രേയോഽവാപ്സ്യസീതി॥  1-3-76 (775) 
സർവേ ച തേ വേദാഃപ്രതിഭാസ്യന്തി സർവാണി ച ധർമശാസ്ത്രാണീതി।
ഏഷാ തസ്യാപി പരീക്ഷോപമന്ന്യോഃ॥ 1-3-77 (776) 
അഥാപരഃ ശിഷ്യസ്തസ്യൈവാപോദസ്യ ധൌംയസ്യ ബൈദോ നാമ തമുപാധ്യായഃ സമാദിദേശ വത്സ ബൈദ ഇഹാസ്യതാം താവൻമമ ഗൃഹേ കഞ്ചിത്കാലം ശുശ്രൂഷുണാ ച ഭവിതവ്യം ശ്രേയസ്തേ ഭവിഷ്യതീതി॥  1-3-78 (777) 
സ തഥേത്യുക്ത്വാ ഗുരുകുലേ ദീർഘകാലം ഗുരുശുശ്രൂഷണപരോഽവസത്।
ഗൌരിവ നിത്യം ഗുരുണാ ധൂർഷു നിയോജ്യമാനഃ ശീതോഷ്ണക്ഷുത്തൃഷ്ണാദുഃഖസഹഃ സർവത്രാപ്രതികൂലസ്തസ്യ മഹതാത്കാലേന ഗുരുഃ പരിതോഷം ജഗാമ॥ 1-3-79 (778) 
തത്പരിതോഷാച്ച ശ്രേയഃ സർവജ്ഞതാം ചാവാപ।
ഏഷാ തസ്യാപി പരീക്ഷാ ബൈദസ്യ॥ 1-3-80 (779) 
സ ഉപാധ്യായേനാനുജ്ഞാതഃ സമാവൃത്തസ്തസ്മാദ്ഗുരുകുലവാസാദ്ഗൃഹാശ്രമം പ്രത്യപദ്യത।
തസ്യാപി സ്വഗൃഹേ വസതസ്ത്രയഃ ശിഷ്യാ ബഭൂവുഃ സ ശിഷ്യാന്ന കിഞ്ചിദുവാച കർമ വാ ക്രിയതാം ഗുരുശുശ്രൂഷാ വേതി। 
ദുഃഖാഭിജ്ഞോ ഹി ഗുരുകുലവാസസ്യ ശിഷ്യാൻപരിക്ലേശേന യോജയിതും നേയേഷ॥  1-3-81 (780) 
അഥ കസ്മിംശ്ചിത്കാലേ ബൈദം ബ്രാഹ്മണം ജനമേജയഃ പൌഷ്യശ്ച ക്ഷത്രിയാവുപേത്യോപാധ്യായം വരയാഞ്ചക്രതുഃ॥  1-3-82 (781) 
സ കദാചിദ്യാജ്യകാര്യേണാഭിപ്രസ്ഥിത ഉത്തങ്കനാമാനം ശിഷ്യം നിയോജയാമാസ॥  1-3-83 (782) 
ഭോയത്കിഞ്ചിദസ്മദ്ഗൃഹേ പരിഹീയതേ തദിച്ഛാംയഹമപരിഹീയമാനം ഭവതാ ക്രിയമാണമിതി സ ഏവം പ്രതിസന്ദിശ്യോത്തങ്കം ബൈദഃ പ്രവാസം ജഗാമ॥  1-3-84 (783) 
അഥോത്തങ്കഃ ശുശ്രൂഷുർഗുരുനിയോഗമനുതിഷ്ഠമാനോ ഗുരുകുലേ വസതി സ്മ।
സ തത്ര വസമാന ഉപാധ്യായസ്ത്രീഭിഃ സഹിതാഭിരാഹൂയോക്തഃ॥ 1-3-85 (784) 
ഉപാധ്യായാനീ തേ ഋതുമതീ ഉപാധ്യായശ്ച പ്രോഷിതോഽസ്യാ യഥാഽയമൃതുർവന്ധ്യോ ന ഭവതി തഥാ ക്രിയതാമേഷാ വിഷീദതീതി॥  1-3-86 (785) 
ഏവമുക്തസ്താഃ സ്ത്രിയഃ പ്രത്യുവാച।
ന മയാ സ്ത്രീണാം വചനാദിദമകാര്യം കരണീയം। 
ന ഹ്യഹമുപാധ്യായേന സന്ദിഷ്ടോഽകാര്യമപി ത്വയാ കാര്യമിതി॥  1-3-87 (786) 
തസ്യ പുനരുപാധ്യായഃ കാലാന്തരേണ ഗൃഹമാജഗാമ തസ്മാത്പ്രവാസാത്।
സ തു തദ്വൃത്തം തസ്യാശേഷമുപലഭ്യ പ്രീതിമാനഭൂത്॥ 1-3-88 (787) 
ഉവാച ചൈനം വത്സോത്തങ്കം കിം തേ പ്രിയം കരവാണീതി।
ധർമതോ ഹി ശുശ്രൂഷിതോഽസ്മി ഭവതാ തേന പ്രീതിഃ പരസ്പരേണ നൌ സംവൃദ്ധാ തദനുജാനേ ഭവന്തം സർവാനേവ കാമാനവാപ്സ്യസി ഗംയതാമിതി॥ 1-3-89 (788) 
സ ഏവമുക്തഃ പ്രത്യുവാച കിം തേ പ്രിയം കരവാണീതി ഏവം ഹ്യാഹുഃ॥  1-3-90 (789) 
യശ്ചാധർമേണ വൈ ബ്രൂയാദ്യശ്ചാധർമേണ പൃച്ഛതി।
തയോരന്യതരഃ പ്രൈതി വിദ്വേഷം ചാധിഗച്ഛതി॥ 1-3-91 (790) 
സോഹമനുജ്ഞാതോ ഭവതാ ഇച്ഛാമീഷ്ടം ഗുർവർഥമുപഹർതുമിതി।
തേനൈവമുക്ത ഉപാധ്യായഃ പ്രത്യുവാച വത്സോത്തങ്ക ഉഷ്യതാം താവദിതി॥ 1-3-92 (791) 
സ കദാചിത്തമുപാധ്യായമാഹോത്തങ്ക ആജ്ഞാപയതു ഭവാൻകിം തേ പ്രിയമുപാഹരാമി ഗുർവർഥമിതി॥  1-3-93 (792) 
തമുപാധ്യായഃ പ്രത്യുവാച വത്സോത്തങ്ക ബഹുശോ മാം ചോദയസി ഗുർവർഥമുപാഹരാമീതി തദ്ഗച്ഛൈനാം പ്രവിശ്യോപാധ്യായാനീം പൃച്ഛ കിമുപാഹരാമീതി ഏഷാ യദ്ബ്രവീതി തദുപാഹരസ്വേതി॥  1-3-94 (793) 
സ ഏവമുക്ത ഉപാധ്യായേനോപാധ്യായാനീമപൃച്ഛദ്ഭവത്യുപാധ്യായേനാസ്ംയനുജ്ഞാതോ ഗൃഹം ഗന്തുമിച്ഛാമീഷ്ടം തേ ഗുർവർഥമുപഹൃത്യാനൃണോ ഗന്തും തദാജ്ഞാപയതു ഭവതീ കിമുപാഹരാമി ഗുർവർഥമിതി॥  1-3-95 (794) 
സൈവമുക്തോപാധ്യായാനീ തമുത്തങ്കം പ്രത്യുവാച ഗച്ഛ പൌഷ്യം പ്രതി രാജാനം കുണ്ഡലേ ഭിക്ഷിതും തസ്യ ക്ഷത്രിയയാ പിനദ്ധേ॥  1-3-96 (795) 
ആനയസ്വേതശ്ചതുർഥേഽഹനി പുണ്യകർമ ഭവിതാ താഭ്യാമാബദ്ധാഭ്യാം ശോഭമാനാ ബ്രാഹ്മണാൻപരിവേഷ്ടുമിച്ഛാമി।
തത്സംപാദയസ്വ ഏവം ഹി കുർവതഃ ശ്രേയോ ഭവിതാഽന്യഥാ കുതഃ ശ്രേയ ഇതി॥ 1-3-97 (796) 
സ ഏവമുക്തസ്തയോപാധ്യായാന്യാ പ്രാതിഷ്ഠതോത്തങ്കഃ സ പഥി ഗച്ഛന്നപശ്യദൃഷഭമതിപ്രമാണം തമധിരൂഢം ച പുരുഷമതിപ്രമാണമേവ സ പുരുഷ ഉത്തങ്കമഭ്യഭാഷത॥  1-3-98 (797) 
ഭോഉത്തങ്കൈതത്പുരീഷമസ്യ ഋഷഭസ്യ ഭക്ഷയസ്വേതി സ ഏവമുക്തോ നൈച്ഛത്॥  1-3-99 (798) 
തമാഹ പുരുഷോ ഭൂയോ ഭക്ഷയസ്വോത്തങ്ക മാ വിചാരയോപാധ്യായേനാപി തേ ഭക്ഷിതം പൂർവമിതി॥  1-3-100 (799) 
സ ഏവമുക്തോ ബാഢമിത്യുക്ത്വാ തദാ തദ്വൃപഭസ്യ മൂത്രം പുരീഷം ച ഭക്ഷയിത്വോത്തങ്കഃ സംഭ്രമാഢുത്ഥിത ഏവാപോഽനുസ്പൃശ്യ പ്രതസ്ഥേ॥  1-3-101 (800) 
യത്ര സ ക്ഷത്രിയഃ പൌഷ്യസ്തമുപേത്യാസീനമപശ്യദുത്തങ്കഃ।
സ ഉത്തങ്കസ്തമുപേത്യാശീർഭിരഭിനന്ദ്യോവാച॥ 1-3-102 (801) 
അർഥീ ഭവന്തമുപാഗതോഽസ്മീതി സ ഏനമഭിവാദ്യോവാച।
ഭഗവൻപൌഷ്യഃ ഖൽവഹം കിം കരവാണീതി॥ 1-3-103 (802) 
സ തമുവാച ഗുർവർഥം കുണ്ഡലയോരർഥേനാഭ്യാഗതോഽസ്മി।
യേ വൈ തേ ക്ഷത്രിയാ പിനദ്ധേ കുണ്ഡലേ തേ ഭവാന്ദാതുമർഹതീതി॥ 1-3-104 (803) 
തം പ്രത്യുവാച പൌഷ്യഃ പ്രവിശ്യാന്തഃപുരം ക്ഷത്രിയാ യാച്യതാമിതി।
സ തേനൈവമുക്തഃ പ്രവിശ്യാന്തഃപുരം ക്ഷത്രിയാം നാപശ്യത്॥ 1-3-105 (804) 
സ പൌഷ്യം പുനരുവാച ന യുക്തം ഭവതാഽഹമനൃതേനോപചരിതും ന ഹി തേഽന്തഃപുരേ ക്ഷത്രിയാ സന്നിഹിതാ നൈനാം പശ്യാമി॥  1-3-106 (805) 
സ ഏവമുക്തഃ പൌഷ്യഃ ക്ഷണമാത്രം വിമൃശ്യോത്തങ്കം പ്രത്യുവാച।
നിയതം ഭവാനുച്ഛിഷ്ടഃ സ്മര താവന്ന ഹി സാ ക്ഷത്രിയാ ഉച്ഛിഷ്ടേനാശുചിനാ ശക്യാ ദ്രഷ്ടും പതിവ്രതാത്വാത്സൈഷാ നാശുചേർദർശനമുപൈതീതി॥ 1-3-107 (806) 
അഥൈവമുക്ത ഉത്തങ്കഃ സ്മൃത്വോവാചാസ്തി ഖലു മയാ തു ഭക്ഷിതം നോപസ്പൃഷ്ടമാഗച്ഛതേതി।
തം പൌഷ്യഃ പ്രത്യുവാച ഏഷ തേ വ്യതിക്രമോ നോത്ഥിതേനോപസ്പൃഷ്ടം ഭവതി ശീഘ്രമാഗച്ഛതേതി॥ 1-3-108 (807) 
അഥോത്തങ്കസ്തം തഥേത്യുക്ത്വാ പ്രാങ്മുഖ ഉപാവേശ്യ സുപ്രക്ഷാലിതപാണിപാദവദനോ നിഃശബ്ദാഭിരഫേനാഭിരനുഷ്ണാഭിർഹൃദ്ഗതാഭിരദ്ഭിസ്ത്രിഃ പീത്വാ ദ്വിഃ പരിമൃജ്യ ഖാന്യദ്ഭിരുപസ്പൃശ്യ ചാന്തഃപുരം പ്രവിവേശ॥  1-3-109 (808) 
തതസ്താം ക്ഷത്രിയാമപശ്യത്സാ ച ദൃഷ്ട്വൈവോത്തങ്കം പ്രത്യുത്ഥായാഭിവാദ്യോവാച സ്വാഗതം തേ ഭഗവന്നാജ്ഞാപയ കിം കരവാണീതി॥  1-3-110 (809) 
സ താമുവാചൈതേ കുണ്ഡലേ ഗുർവർഥം മേ ഭിക്ഷിതേ ദാതുമർഹസീതി।
സാ പ്രീതാ തേന തസ്യ സദ്ഭാവേന പാത്രമയമനതിക്രമണീയശ്ചേതി മത്വാ തേ കുണ്ഡലേ അവമുച്യാസ്മൈ പ്രായച്ഛദാഹ ചൈനമേതേ കുണ്ഡലേ തക്ഷകോ നാഗരാജഃ സുഭൃശം പ്രാർഥയത്യപ്രമത്തോ നേതുമർഹസീതി॥ 1-3-111 (810) 
സ ഏവമുക്തസ്താം ക്ഷത്രിയാം പ്രത്യുവാച ഭവതീ സുനിർവൃതാ ഭവതു।
ന മാം ശക്തസ്തക്ഷകോ നാഗരാജോ ധർഷയിതുമിതി॥ 1-3-112 (811) 
സ ഏവമുക്ത്വാ താം ക്ഷത്രിയാമാമന്ത്ര്യ പൌഷ്യസകാശമാഗച്ഛത്।
ആഹ ചൈനം ഭോഃ പൌഷ്യ പ്രീതോഽസ്മീതി തമുത്തങ്കം പൌഷ്യഃ പ്രത്യുവാച॥ 1-3-113 (812) 
ഭഗവംശ്ചിരേണ പാത്രമാസാദ്യതേ ഭവാശ്ച ഗുണവാനതിഥിസ്തദിച്ഛേ ശ്രാദ്ധം കർതും ക്രിയതാം ക്ഷണ ഇതി॥  1-3-114 (813) 
തമുത്തങ്കഃ പ്രത്യുവാച കൃതക്ഷണ ഏവാസ്മി ശീഘ്രമിച്ഛാമി യഥോപപന്നമന്നമുപസ്കൃതം ഭവതേതി സ തഥേത്യുക്ത്വാ യഥോപപന്നേനാന്നേനൈനം ഭോജയാമാസ॥  1-3-115 (814) 
അഥോത്തങ്കഃ സകേശം ശീതമന്നം ദൃഷ്ട്വാ അശുച്യേതദിതി മത്വാ തം പൌഷ്യമുവാച।
യസ്മാൻമേ അശുച്യന്നം ദദാസി തസ്മാദന്ധോ ഭവിഷ്യസീതി॥ 1-3-116 (815) 
തം പൌഷ്യഃ പ്രത്യുവാച।
യസ്മാത്ത്വമദുഷ്ടമന്നന്ദൂഷയസി തസ്മാദനപത്യോ ഭവിഷ്യസീതി തമുത്തങ്കഃ പ്രത്യുവാച॥ 1-3-117 (816) 
ന യുക്തം ഭവതാഽന്നമശുചി ദത്ത്വാ പ്രതിശാപം ദാതും തസ്മാദന്നമേവ പ്രത്യക്ഷീകുരു।
തതഃ പൌഷ്യസ്തദന്നമശുചി ദൃഷ്ട്വാ തസ്യാശുചിഭാവമപരോക്ഷയാമാസ॥ 1-3-118 (817) 
അഥ തദന്നം മുക്തകേശ്യാ സ്ത്രിയോപഹൃതമനുഷ്ണം സകേശം ചാശുച്യേതദിതി മത്വാ തമൃഷിമുത്തങ്കം പ്രസാദയാമാസ॥  1-3-119 (818) 
ഭഘവന്നേതദജ്ഞാനാദന്നം സകേശമുപാഹൃതം ശീതം ച।
തത്ക്ഷാമയേ ഭവന്തം ന ഭവേയമന്ധ ഇതി। 
തമുത്തങ്കഃ പ്രത്യുവാച॥  1-3-120 (819) 
ന മൃഷാ ബ്രവീമി ഭൂത്വാ ത്വമന്ധോ നചിരാദനന്ധോ ഭവിഷ്യസീതി।
മമാപി ശാപോ ഭവതാ ദത്തോ ന ഭവേദിതി॥ 1-3-121 (820) 
തം പൌഷ്യഃ പ്രത്യുവാച ന ചാഹം ശക്തഃ ശാപം പ്രത്യാദാതും ന ഹി മേ മന്യുരദ്യാപ്യുപശമം ഗച്ഛതി കിം ചൈതദ്ഭവതാ ന ജ്ഞായതേ।
യഥാ॥ 1-3-122 (821) 
നവനീതം ഹൃദയം ബ്രാഹ്മണസ്യ
വാചി ക്ഷുരോ നിഹിതസ്തീക്ഷ്ണധാരഃ। 
തദുഭയമേതദ്വിപരീതം ക്ഷത്രിയസ്യ
വാംഗവനീതം ഹൃദയം തീക്ഷ്ണധാരം॥ ഇതി॥  1-3-123 (822) 
തദേവംഗതേ ന ശക്തോഽഹം തീക്ഷ്ണഹൃദയത്വാത്തം ശാപമന്യഥാകർതും ഗംയതാമിതി।
തമുത്തങ്കഃ പ്രത്യുവാച॥ 1-3-124 (823) 
ഭവതാഽഹമന്നസ്യാശുചിഭാവമാലക്ഷ്യ പ്രത്യനുനീതഃ।
പ്രാക് ച തേഽഭിഹിതം യസ്മാദദുഷ്ടമന്നം ദൂഷയസി തസ്മാദനപത്യോ ഭവിഷ്യസീതി। 
ദുഷ്ടേ ചാന്നേ നൈഷ മമ ശാപോ ഭവിഷ്യതീതി॥  1-3-125 (824) 
സാധയാമസ്താവദിത്യുക്ത്വാ പ്രാതിഷ്ഠതോത്തങ്കസ്തേ കുണ്ഡലേ ഗൃഹീത്വാ।
സോഽപശ്യദഥ പഥി നഗ്നം ക്ഷപണകമാഗച്ഛന്തം മുഹുർമുഹുർദൃശ്യമാനമദൃശ്യമാനം ച॥ 1-3-126 (825) 
അഥോത്തങ്കസ്തേ കുണ്ഡലേ സംന്യസ്യ ഭൂമാവുദകാർഥം പ്രചക്രമേ।
ഏതസ്മിന്നന്തരേ സ ക്ഷപണകസ്ത്വരമാണ ഉപസൃത്യ തേ കുണ്ഡലേ ഗൃഹീത്വാ പ്രാദ്രവത്॥ 1-3-127 (826) 
തമുത്തങ്കോഽഭിസൃത്യ കൃതോദകകാര്യഃ ശുചിഃ പ്രയതോ നമോ ദേവേഭ്യോ ഗുരുഭ്യശ്ച കൃത്വാ മഹതാ ജവേന തമന്വയാത്॥  1-3-128 (827) 
തസ്യ തക്ഷകോ ദൃഢമാസന്നഃ സതം ജഗ്രാഹ।
ഗൃഹീതമാത്രഃ സ തദ്രൂപം വിഹായ തക്ഷകസ്വരൂപം കൃത്വാ സഹസാ ധരണ്യാം വിവൃതം മഹാബിലം പ്രവിവേശ॥ 1-3-129 (828) 
പ്രവിശ്യ ച നാഗലോകം സ്വഭവനമഗച്ഛത്।
അഥോത്തങ്കസ്തസ്യാഃ ക്ഷത്രിയായാ വചഃ സ്മൃത്വാ തം തക്ഷകമന്വഗച്ഛത്॥ 1-3-130 (829) 
സ തദ്ബിലം ദണ്ഡകാഷ്ഠേന ചഖാന ന ചാശകത്।
തം ക്ലിശ്യമാനമിന്ദ്രോഽപശ്യത്സ വജ്രം പ്രേഷയാമാസ। 
ഗച്ഛാസ്യ ബ്രാഹ്മണസ്യ സാഹായ്യം കുരുഷ്വേതി॥  1-3-131 (830) 
അഥ വജ്രം ദണ്ഡകാഷ്ഠമനുപ്രവിശ്യ തദ്ബിലമദാരയത്॥  1-3-132 (831) 
തമുത്തങ്കോഽനുവിവേശ തേനൈവ ബിലേന പ്രവിശ്യ ച തം നാഗലോകമപര്യന്തമനേകവിധപ്രാസാദഹർംയവലഭീനിര്യൂഹശതസങ്കുലമുച്ചാവചക്രീഡാശ്ചര്യസ്ഥാനാവകീർണമപശ്യത്॥  1-3-133 (832) 
സ തത്ര നാഗാംസ്താനസ്തുവദേഭിഃ ശ്ലോകൈഃ।
യ ഐരാവതരാജാനഃ സർപാഃ സമിതിശോഭാഃ। 
ക്ഷരന്ത ഇവ ജീമൂതാഃ സവിദ്യുത്പവനേരിതാഃ॥  1-3-134 (833) 
സുരൂപാ ബഹുരൂപാശ്ച തഥാ കൽമാഷകുണ്ഡലാഃ।
ആദിത്യവന്നാകപൃഷ്ഠേ രേജുരൈരാവതോദ്ഭവാഃ॥ 1-3-135 (834) 
ബഹൂനി നാഗവേശ്മാനി ഗംഗായാസ്തീര ഉത്തരേ।
തത്രസ്ഥാനപി സംസ്തൌമി മഹതഃ പന്നഗാനഹം॥ 1-3-136 (835) 
ഇച്ഛേത്കോഽർകാംശുസേനായാം ചർതുമൈരാവതം വിനാ।
ശതാന്യശീതിരഷ്ടൌ ച സഹസ്രാണി ച വിംശതിഃ॥ 1-3-137 (836) 
സർപാണാം പ്രഗ്രഹാ യാന്തി ധൃതരാഷ്ട്രോ യദൈജതി।
യേ ചൈനമുപസർപന്തി യേ ച ദൂരപഥം ഗതാഃ॥ 1-3-138 (837) 
അഹമൈരാവതജ്യേഷ്ഠഭ്രാതൃഭ്യോഽകരവം നമഃ।
യസ്യ വാസഃ കുരുക്ഷേത്രേ ഖാണ്ഡവേ ചാഭവത്പുരാ॥ 1-3-139 (838) 
തം നാഗരാജമസ്തൌഷം കുണ്ഡലാർഥായ തക്ഷകം।
തക്ഷകശ്ചാശ്വസേനശ്ച നിത്യം സഹചരാവുഭൌ॥ 1-3-140 (839) 
കുരുക്ഷേത്രം ച വസതാം നദീമിക്ഷുമതീമനു।
ജഘന്യജസ്തക്ഷകസ്യ ശ്രുതസേനേതി യഃ സുതഃ॥ 1-3-141 (840) 
അവസദ്യോ മഹദ്ദ്യുംനി പ്രാർഥയന്നാഗമുഖ്യതാം।
കരവാണി സദാ ചാഹം നമസ്തസ്മൈ മഹാത്മനേ॥ 1-3-142 (841) 
സൌതിരുവാച। 1-3-143x (18) 
ഏവം സ്തുത്വാ സ വിപ്രർഷിരുത്തങ്കോ ഭുജഗോത്തമാൻ।
നൈവ തേ കുണ്ഡലേ ലേഭേ തതശ്ചിന്താമുപാഗമത്॥ 1-3-143 (842) 
ഏവം സ്തുവന്നപി നാഗാന്യദാ തേ കുണ്ഡലേ നാലഭത്തദാഽപശ്യത്സ്ത്രിയൌ തന്ത്രേ അധിരോപ്യ സുവേമേ പടം വയന്ത്യൌ।
തസ്മിംസ്തന്ത്രേ കൃഷ്ണാഃ സിതാശ്ച തന്തവശ്ചക്രം ചാപശ്യദ്ദ്വാദശാരം ഷഡ്ഭിഃ കുമാരൈഃ പരിവർത്യമാനം പുരുഷം ചാപശ്യദശ്വം ച ദർശനീയം॥ 1-3-144 (843) 
സ താൻസർവാംസ്തുഷ്ടാവ ഏഭിർമന്ത്രവാദശ്ലോകൈഃ॥  1-3-145 (844) 
ത്രീണ്യർപിതാന്യത്ര ശതാനി മധ്യേ
ഷഷ്ടിശ്ച നിത്യം ചരതി ധ്രുവേഽസ്മിൻ। 
ചക്രേ ചതുർവിംശതിപർവയോഗേ
ഷഡ്വൈ കുമാരാഃ പരിവർതയന്തി॥  1-3-146 (845) 
തന്ത്രം ചേദം വിശ്വരൂപേ യുവത്യൌ
വയതസ്തന്തൂൻസതതം വർതയന്ത്യൌ। 
കൃഷ്ണാൻസിതാംശ്ചൈവ വിവർതയന്ത്യൌ
ഭൂതാന്യജസ്രം ഭുവനാനി ചൈവ॥  1-3-147 (846) 
വജ്രസ്യ ഭർതാ ഭുവനസ്യ ഗോപ്താ
വൃത്രസ്യ ഹന്താ നമുചേർനിഹന്താ। 
കൃഷ്ണേ വസാനോ വസനേ മഹാത്മാ
സത്യാനൃതേ യോ വിവിനക്തി ലോകേ॥  1-3-148 (847) 
യോ വാജിനം ഗർഭമപാം പുരാണം
വൈശ്വാനരം വാഹനമഭ്യുപൈതി। 
നമോഽസ്തു തസ്മൈ ജഗദീശ്വരായ
ലോകത്രയേശായ പുരന്ദരായ॥  1-3-149 (848) 
തതഃ സ ഏനം പുരുഷഃ പ്രാഹ പ്രീതോഽസ്മി തേഽഹസനേന സ്തോത്രേണ കിം തേ പ്രിയം കരവാണീതി।
സ തമുവാച നാഗാ മേ വശമീയുരിതി॥ 1-3-150 (849) 
സ ചൈനം പുരുഷഃ പുനരുവാച ഏതമശ്വമപാനേ ധമസ്വേതി॥  1-3-151 (850) 
തതോഽശ്വസ്യാപാനമധമത്തതോഽശ്വാദ്ധംയമാനാത്സർവസ്രോതോഭ്യഃ പാവകാർചിഷഃ സധൂമാ നിഷ്പേതുഃ॥  1-3-152 (851) 
താഭിർനാഗലോക ഉപധൂപിതേഽഥ സംഭ്രാന്തസ്തക്ഷകോഽഗ്നേസ്തേജോഭയാദ്വിഷണ്ണഃ കുണ്ഡലേ ഗൃഹീത്വാ സഹസാ ഭവനാന്നിഷ്ക്രംയോത്തങ്കമുവാച॥  1-3-153 (852) 
ഇമേ കുണ്ഡലേ ഗൃഹ്ണാതു ഭവാനിതി।
സ തേ പ്രതിജഗ്രാഹോത്തങ്കഃ പ്രതിഗൃഹ്യ ച കുണ്ഡലേഽചിന്തയത്॥ 1-3-154 (853) 
അദ്യ തത്പുണ്യകമുപാധ്യായാന്യാ ദൂരം ചാഹമഭ്യാഗതഃ സ കഥം സംഭാവയേയമിതി॥  1-3-155 (854) 
തത ഏനം ചിന്തയാനമേവ സ പുരുഷ ഉവാച।
ഉത്തങ്ക ഏനമേവാശ്വമധിരോഹ ത്വാം ക്ഷണേനൈവോപാധ്യായകുലം പ്രാപയിഷ്യതീതി॥ 1-3-156 (855) 
സ തഥേന്യുക്ത്വാ തമശ്വമധിരുഹ്യ പ്രത്യാജഗാമോപാധ്യായകുലം।
ഉപാധ്യായാനീ ച സ്നാതാ കേശാനാവാപയന്ത്യുപവിഷ്ടോത്തങ്കോ നാഗച്ഛതീതി ശാപായാസ്യ മനോ ദധേ॥ 1-3-157 (856) 
അഥൈതസ്മിന്നന്തരേ സ ഉത്തങ്കഃ പ്രവിശ്യ ഉപാധ്യായകുലം ഉപാധ്യായാനീമഭ്യവാദയത്തേ ചാസ്യൈ കുണ്ഡലേ പ്രായച്ഛത്സാ ചൈനം പ്രത്യുവാച॥  1-3-158 (857) 
ഉത്തങ്ക ദേശേ കാലേഽഭ്യാഗതഃ സ്വാഗതം തേ വത്സ `ഇദാനീം യദ്യനാഗതോസി കോപിതയാ മയാ ശപ്തോ ഭവിഷ്യസി' ശ്രേയസ്തവോപസ്ഥിതം സിദ്ധിമാപ്നുഹീതി॥  1-3-159 (858) 
അഥോത്തങ്ക ഉപാധ്യായമഭ്യവാദയത്।
തമുപാധ്യായഃ പ്രത്യുവാച വത്സോത്തങ്ക സ്വാഗതം തേ കിം ചിരം കൃതമിതി॥ 1-3-160 (859) 
തമുത്തങ്ക ഉപാധ്യായം പ്രത്യുവാച।
ഭോസ്തക്ഷകേണ മേ നാഗരാജേന വിഘ്നഃ കൃതോഽസ്മിൻകർമണി തേനാസ്മി നാഗലോകം ഗതഃ॥ 1-3-161 (860) 
തത്ര ച മയാ ദൃഷ്ടേ സ്ത്രിയൌ തന്ത്രേഽധിരോപ്യ പടം വയന്ത്യൌ തസ്മിംശ്ച കൃഷ്ണാഃ സിതാശ്ച തന്തവഃ।
കിം തത്॥ 1-3-162 (861) 
തത്ര ച മയാ ചക്രം ദൃഷ്ടം ദ്വാദശാരം ഷട്ചൈനം കുമാരാഃ പരിവർതയന്തി തദപി കിം।
പുരുഷശ്ചാപി മയാ ദൃഷ്ടഃ സ ചാപി കഃ। 
അശ്വശ്ചാതിപ്രമാണോ ദൃഷ്ടഃ സ ചാപി കഃ॥  1-3-163 (862) 
പഥി ഗച്ഛതാ ച മയാ ഋഷഭോ ദൃഷ്ടസ്തം ച പുരുഷോഽധിരൂഢസ്തേനാസ്മി സോപചാരമുക്ത ഉത്തങ്കാസ്യ ഋഷഭസ്യ പുരീഷം ഭക്ഷയ ഉപാധ്യായേനാപി തേ ഭക്ഷിതമിതി॥  1-3-164 (863) 
തതസ്തസ്യ വചനാൻമയാ തദൃഷഭസ്യ പുരീഷമുപയുക്തം സ ചാപി കഃ।
തദേതദ്ഭവതോപദിഷ്ടമിച്ഛേയം ശ്രോതും കിം തദിതി। 
സ തേനൈവമുക്ത ഉപാധ്യായഃ പ്രത്യുവാച॥  1-3-165 (864) 
യേ തേ സ്ത്രിയൌ ധാതാ വിധാതാ ച യേ ച തേ കൃഷ്ണാഃ സിതാസ്തന്തവസ്തേ രാത്ര്യഹനീ।
യദപി തച്ചക്രം ദ്വാദശാരം ഷട്കുമാരാഃ പരിവർതയന്തി തേപി ഷഡ്ഋതവഃ ദ്വാദശാരാ ദ്വാദശ മാസാഃ സംവത്സരശ്ചക്രം॥ 1-3-166 (865) 
യഃ പുരുഷഃസ പർജന്യഃ യോഽശ്വഃ സോഽഗ്നിഃ യ ഋഷഭസ്ത്വയാ പഥി ഗച്ഛതാ ദൃഷ്ടഃ സ ഐരാവതോ നാഗരാട്॥  1-3-167 (866) 
യശ്ചൈനമധിരൂഢഃ പുരുഷഃ സ ചേന്ദ്രഃ യദപി തേ ഭക്ഷിതം തസ്യ ഋഷഭസ്യ പുരീഷം തദമൃതം തേന ഖൽവസി തസ്മിന്നാഗഭവനേ ന വ്യാപന്നസ്ത്വം॥  1-3-168 (867) 
സ ഹി ഭഗവാനിന്ദ്രോ മമ സഖാ ത്വദനുക്രോശാദിമമനുഗ്രഹം കൃതവാൻ।
തസ്മാത്കുണ്ഡലേ ഗൃഹീത്വാ പുനരാഗതോഽസി॥ 1-3-169 (868) 
തത്സൌംയ ഗംയതാമനുജാനേ ഭവന്തം ശ്രേയോഽവാപ്സ്യസീതി।
സ ഉപാധ്യായേനാനുജ്ഞാതോ ഭഗവാനുത്തങ്കഃ ക്രുദ്ധസ്തക്ഷകം പ്രതിചികീർഷമാണോ ഹാസ്തിനപുരം പ്രതസ്ഥേ॥ 1-3-170 (869) 
സ ഹാസ്തിനപുരം പ്രാപ്യ നചിരാദ്വിപ്രസത്തമഃ।
സമാഗച്ഛത രാജാനമുത്തങ്കോ ജനമേജയം॥ 1-3-171 (870) 
പുരാ തക്ഷശിലാസംസ്ഥം നിവൃത്തമപരാജിതം।
സംയഗ്വിജയിനം ദൃഷ്ട്വാ സമന്താൻമന്ത്രിഭിർവൃതം॥ 1-3-172 (871) 
തസ്മൈ ജയാശിഷഃ പൂർവം യഥാന്യായം പ്രയുജ്യ സഃ।
ഉവാചൈനം വചഃ കാലേ ശബ്ദസംപന്നയാ ഗിരാ॥ 1-3-173 (872) 
ഉത്തങ്ക ഉവാച। 1-3-174x (19) 
അന്യസ്മിൻകരണീയേ തു കാര്യേ പാർഥിവസത്തമ।
അർചയിത്വാ യഥാന്യായം പ്രത്യുവാച ദ്വിജോത്തമം॥ 1-3-174 (873) 
സൌതിരുവാച। 1-3-175x (20) 
ഏവമുക്തസ്തു വിപ്രേണ സ രാജാ ജനമേജയഃ।
അർചയിത്വാ യഥാന്യായം പ്രത്യുവാച ദ്വിജോത്തമം॥ 1-3-175 (874) 
ജനമേജയ ഉവാച। 1-3-176x (21) 
ആസാം പ്രജാനാം പരിപാലനേന
സ്വം ക്ഷത്രധർമം പരിപാലയാമി। 
പ്രവ്രൂഹി മേ കിം കരണീയമദ്യ
യേനാസി കാര്യേണ സമാഗതസ്ത്വം॥  1-3-176 (875) 
സൌതിരുവാച। 1-3-177x (22) 
സ ഏവമുക്തസ്തു നൃപോത്തമേന
ദ്വിജോത്തമഃ പുണ്യകൃതാം വരിഷ്ഠഃ। 
ഉവാച രാജാനമദീനസത്വം
സ്വമേവ കാര്യം നൃപതേ കുരുഷ്വ॥  1-3-177 (876) 
ഉത്തങ്ക ഉവാച। 1-3-178x (23) 
തക്ഷകേണ മഹീന്ദ്രേന്ദ്ര യേന തേ ഹിംസിതഃ പിതാ।
തസ്മൈ പ്രതികുരുഷ്വ ത്വം പന്നഗായ ദുരാത്മനേ॥ 1-3-178 (877) 
കാര്യകാലം ഹി മന്യേഽഹം വിധിദൃഷ്ടസ്യ കർമണഃ।
തദ്ഗച്ഛാപചിതിം രാജൻപിതുസ്തസ്യ മഹാത്മനഃ॥ 1-3-179 (878) 
തേന ഹ്യനപരാധീ സ ദഷ്ടോ ദുഷ്ടാന്തരാത്മനാ।
പഞ്ചത്വമഗമദ്രാജാ വജ്രാഹത ഇവ ദ്രുമഃ॥ 1-3-180 (879) 
ബലദർപസമുത്സിക്തസ്തക്ഷകഃ പന്നഗാധമഃ।
അകാര്യം കൃതവാൻപാപോ യോഽദശത്പിതരം തവ॥ 1-3-181 (880) 
രാജർഷിവംശഗോപ്താരമമരപ്രതിമം നൃപം।
യിയാസും കാശ്യപം ചൈവ ന്യവർതയത പാപകൃത്॥ 1-3-182 (881) 
ഹോതുമർഹസി തം പാപം ജ്വലിതേ ഹവ്യവാഹനേ।
സർപസത്രേ മഹാരാജ ത്വരിതം തദ്വിധീയതാം॥ 1-3-183 (882) 
ഏവം പിതുശ്ചാപചിതിം കൃതവാംസ്ത്വം ഭവിഷ്യസി।
മമ പ്രിയം ച സുമഹത്കൃതം രാജൻ ഭവിഷ്യതി॥ 1-3-184 (883) 
കർമണഃ പൃഥിവീപാല മമ യേന ദുരാത്മനാ।
വിഘ്നഃ കൃതോ മഹാരാജ ഗുർവർഥം ചരതോഽനഘ॥ 1-3-185 (884) 
സൌതിരുവാച। 1-3-186x (24) 
ഏതച്ഛ്രുത്വാ തു നൃപതിസ്തക്ഷകായ ചുകോപ ഹ।
ഉത്തങ്കവാക്യഹവിഷാ ദീപ്തോഽഗ്നിർഹവിഷാ യഥാ॥ 1-3-186 (885) 
അപൃച്ഛത്സ തദാ രാജാ മന്ത്രിണഃ സ്വാൻസുദുഃഖിതഃ।
ഉത്തങ്കസ്യൈവ സാംനിധ്യേ പിതുഃ സ്വർഗഗതിം പ്രതി॥ 1-3-187 (886) 
തദൈവ ഹി സ രാജേന്ദ്രോ ദുഃഖശോകാപ്ലുതോഽഭവത്।
യദൈവ വൃത്തം പിതരമുത്തങ്കാദശൃണോത്തദാ॥ ॥  1-3-188 (887) 
 
ഇതി ശ്രീമൻമഹാഭാരതേ ആദിപർവണി പൌഷ്യപർവമി തൃതീയോഽധ്യായഃ॥ 3 ॥ ॥ സമാപ്തം ച പൌഷ്യപർവ ॥

Mahabharata - Adi Parva - Chapter Footnotes

1-3-1 പരിക്ഷിതോഽപത്യ പുമാൻപാരിക്ഷിതഃ। സരമായാഃ ദേവശുന്യാഃ അപത്യം പുമാൻസാരമേയഃ॥ 1-3-9 അദൃഷ്ടം അതർകിതം॥ 1-3-10 സംഭ്രാന്തഃ സന്തപ്ത ഇതി പാഠാന്തരം॥ 1-3-11 പാപകൃത്യാം ശാപരൂപാം ബലായുഃ-പ്രാണനികൃന്തനീം ദേവതാം। ശമയേദക്രോധനാം കുര്യാത്। 1-3-18 ഉപാംശുവ്രതം ഗൂഢവ്രതം॥ 1-3-20 തക്ഷശിലാം ദേശവിശേഷം ജേതുമിതി ശേഷഃ॥ 1-3-21 അപോത്തീത്യപോദഃ അബ്ഭക്ഷഃ തസ്യാപത്യമാപോദഃ॥ 1-3-22 കേദാരോ മഹാക്ഷേത്രാന്തർഗതം ചതുരസ്രം തസ്യ ഖണ്ഡോ ജലനിരോധഭിത്തിഃ തം॥ 1-3-36 പീവാനം പുഷ്ടം। വൃത്തിം ജീവികാം॥ 1-3-42 വൃത്ത്യുപരോധം വൃത്തിപ്രതിബന്ധം॥ 1-3-44 ചരസി ഭക്ഷയസി॥ 1-3-51 തീക്ഷ്ണവിപാകൈഃ പാകകാലേ ഉദരേഽഗ്നിജ്വാലോത്ഥാപകൈഃ॥ 1-3-56 കർതാരാവിതി ലുഡന്തം॥ 1-3-57 പ്രപൂർവഗാവിതി। അസ്യ ശ്ലോകസ്യാനന്വയാദുത്തരശ്ലോകസ്ഥം സംബോധനമിഹ യോജ്യം। ഹേ നാസത്യദസ്രൌ ഗിരാ വാണ്യാ। വാം യുവാം ശംസാമി സ്തൌമി। വ്യവഹിതാശ്ചേതി ഗതിസഞ്ജ്ഞത്വാത്പ്രശംസാമീതി വാഽന്വയഃ। കിംഭൂതൌ വാം। പ്രപൂർവഗൌ പ്രകർഷേണാന്യദേവതാഭ്യഃ പൂർവം യജ്ഞം ഗച്ഛന്തൌ। പൂർവജൌ അശ്വജാത്യാം ഹി പൂർവം മുഖസംയോഗഃ തതഃ സംയോഗാദ്ഗർഭോത്പത്തിരിതി തത്ര ഗർഭോത്പത്തേഃ പൂർവം മുഖയോഹഗമാത്രാജ്ജാതൌ। ചിത്രഭാനൂ അഗ്നിതുല്യൌ। തപസാ സാമർഥ്യേന। അനന്തൌ അനന്തരൂപധരൌ। ദിവ്യൌ ദിവഃ ദ്യോതമാനാത്സൂര്യാദ്ഭവൌ। സുപർണൌ ശോഭനഗമനൌ। വിരജൌ വിഗതരജോഗുണൌ। വിശ്വാ വിശ്വാനി। ഭുവനാനി അധി। വിമാനൌ സ്വവിമാനൌ। ക്ഷിപന്തൌ പ്രേരയന്തൌ॥ 1-3-58 ഹിരൺമയാവിതി। കിംഭൂതൌ വിമാനൌ। ഹിരൺമയൌ സുവർണമയൌ। ശകുനീ। ലുപ്തോപമമേതത്। ശീഘ്രഗാമിത്വാത്പക്ഷിണാവിവ। യദ്വാ പദദ്വയമപ്യശ്വിനോരേവ വിശേഷണം। ഹിരൺമയൌ സുവർണാലങ്കൃതൌ। ശകുനീ ആരോഗ്യകരണേന ശകും ശക്തിം നയതഃ പ്രാപയത ഇതി ശകുനീ। സാംപരായൌ സംപരായഃ പരലോകസ്തസ്മൈ ഹിതൌ। യദ്വാ സാംപരായാമാപദി അയഃ പ്രാപ്തിര്യയോസ്തൌ। ഭക്താനാമാപദി തദ്രക്ഷണായാഗച്ഛന്തൌ। നാസത്യദസ്രൌ। നാസത്യൌ അസത്യരഹിതൌ। നാസാപുടജാതൌ വാ। ദസ്രൌ ദർശനീയൌ। സുസൌ സുനാസികൌ। വിശേഷേണ ജയന്തൌ വിജയന്തൌ। വിജയന്താവേവ വൈജയന്തൌ। വിവസ്വതഃ സൂര്യസ്യ തരസാ ബലേന അസിതം ശ്യാമകുഷ്ഠം അധിവ്യയന്തൌ നിരാകുർവന്തൌ। ശുക്ലം ദീപ്തിയുക്തം വർമം ചക്ഷുർവാ। വയന്തൌ കുർവന്തൌ। സൂര്യസ്യ പിതൃത്വാത് തദ്ബലേന യുവയോരേതത്സാമർഥ്യം യുജ്യത ഇതി സ്തുതിഃ। സുവേമൌ। ലുപ്തോപമമേതത്। യഥാ വേമധാരിണൌ തന്തുവായൌ പടാദസിതകേശാദി ദൂരീകുരുതഃ ശുക്ലം ച തന്തും വയതസ്തഥേത്യർഥഃ॥ 1-3-59 ഗ്രസ്താമിതി। ഹേ അശ്വിനൌ। സുപർണസ്യ ലുപ്തോപമമേതത്। സുപർണതുല്യപരാക്രമസ്യ ഗതേർവാ വൃകസ്യ ബലേന ഗ്രസ്താം അഭിഭൂതാം। വർതികാം വർതികാഖ്യാം പക്ഷിണീം। തസ്യാഃ സൌഭഗായ ജീവനരൂപസുഖായ। അമുഞ്ചതാം ഭവന്താവിതി ശേഷഃ। ആസ്നോ വൃകസ്യേത്യസ്യാമൃചി ഇയം കഥാ പ്രസിദ്ധാ। അഹം തൌ യുവാം താവത് കാർത്സ്ന്യേന അനമം നമസ്കൃതവാനസ്മി। തൌ കൌ। യൌ പ്രതി। സുഷ്ടു വർതത ഇതി സുവൃത് സോമയാഗകർതാ। തമായ തമു ഗ്ലാനാവിതി ധാതോഃ ഗ്ലാനയേ। അസത്തമാഃ അസമീചീനാ അപി ഗാഃ ഉദാവഹത് പ്രാർഥനാവിഷയത്വേന പ്രാപയാമാസ। ഗോവിഷയപ്രാർഥനാം കൃതവാനിത്യർഥഃ। കിംഭൂതൌ യൌ। അരുണാ അരുണൌ। ഡാദേശശ്ഛാന്ദസഃ। ലുപ്തോപമമേതത്। സോമയാഗേ ഹി പ്രാതരനുവാകാദാവശ്വിനോഃ സ്തുതത്വാത് യഥാ ദിനാരംഭേ അരുണസ്തഥാ സോമയാഗാരംഭേ യുവാമിത്യർഥഃ। അത്രായമാശയഃ। സോമയാഗേ ഇന്ദ്രാദിഷു ദേവതാഭൂതേഷു സത്സ്വപി അസമീചീനഗോരക്ഷണസ്യാനന്യസാധ്യത്വജ്ഞാനേന യജമാനേന ഭവന്താവേവ പ്രാർഥിതാവിത്യഹമപി യുവാമേവ സ്തൌമീതി॥ 1-3-60 ഷഷ്ടിശ്ച ഗാവ ഇതി। ജ്യോതിഷ്ടോമേ സന്ത്യുപസദസ്തിസ്രഃ। താശ്ച സത്രേഽധികാ ഭവന്തി। ഉപസത്സു ച പ്രവർഗ്യ ഉക്തഃ। തത്ര മഹാവീരാഖ്യപാത്രേഷു തപ്തേ ഘൃതേ ദുഗ്ധം പ്രക്ഷിപ്യതേ തദർഥാ ചാസ്തി ധേനുഃ। തതോ ഘൃതം ദുഗ്ധം ച മിശ്രമശ്വിഭ്യാം ഹൂയതേ। ഏവം സതി യദാ ഗവാമയനാദിസത്രേഷു സംവത്സരമുപസദഃ ക്രിയന്തേ തത്ര ഘർമേ സർവോത്കൃഷ്ടേ അശ്വിനാവേവ യഷ്ടവ്യാവിതി സ്തുതിരത്ര ക്രിയതേ। താവശ്വിനാവനമമിതി ഗതേന സംബന്ധഃ। തൌ കൌ യത്തദോർനിത്യസംബന്ധാദ്യൌ തം ഘർമം ദുഹതഃ സാധയതഃ। പ്രസിദ്ധോപി ഘർമോ ഭവതോർഭവതി। ഭവതോരേവ ദേവതാത്വാദിത്യാശയഃ। തം കം യത്തദോർനിത്യസംബന്ധാദ്യം ഘർമം ത്രിശതാഃ ഷഷ്ടിശ്ച ധേനവോ ദുഗ്ധദാത്ര്യോ ഗാവഃ। ഘർമേ ദുഗ്ധരഹിതാനാം ഗവാമനുപയോഗാത്। ഏകം വത്സം വത്സരം। അത്യന്തസംയോഗേ ദ്വിതീയാ। വത്സരാവധീത്യർഥഃ। സുവതേ സാധയന്തി। ഘൃതേന। ദുഹന്തി ദുഗ്ധേന സാധയന്തി। യജ്ഞാദൌ സാവനഃ സ്മൃത ഇതി വാക്യാദത്ര സാവനവർഷഗ്രഹണേന ഷഷ്ട്യധികശതത്രയദിനാനി ഭവന്തി। തേന താവത്യ ഏവ ഗാവഃ ഘൃതദുഗ്ധാഭ്യാം ഘർമം സാധയന്തീത്യർഥഃ। കഥംഭൂതാ ഗാവഃ। നാനാഗോഷ്ഠാഃ ലുപ്തോപമമേതത്। ദിനാനാം ഗോഷ്ഠോപമായാ വിവക്ഷിതത്വാത് നാനാഗോഷ്ഠനിഷ്ഠാ ഇത്യർതഃ। ഏകദോഹനാ വിഹിതാഃ ഏകോഽധ്വര്യുർദോഹനകർതാ യാസാമേവംഭൂതാഃ ശ്രുതാവുക്താ ഇത്യർഥഃ। കിംഭൂത ഘർമം ഉക്ഥ്യം പ്രശസ്യം॥ 1-3-61-62 ഏകാം നാഭിമിതി। സൂര്യരഥചാലകത്വേനാശ്വിനാവത്ര സ്തൂയേതേ। ശ്ലോകദ്വയസ്യൈകാന്വയഃ। ഹേ അശ്വിനൌ യുവാം। വിഷീദതം വിഷീദന്തം। ഛാന്ദസോ നുമഭാവഃ। മാം മുഞ്ചതഃ। ലകാരവ്യത്യയേന മുഞ്ചതമിത്യാശംസാ। തൌ കൌ। യാവശ്വിനൌ। ചർഷണീ ലുപ്തോപമം ചൈതത്। ചർഷണിശബ്ദോ നിഘണ്ടുഷു മനുഷ്യപര്യായഃ പഠിതഃ। മനുഷ്യാവിവേത്യർഥഃ। സൂര്യരഥചാലകത്വേന അശ്വിനോഃ ശോഭാം വക്തും സൂര്യരഥസംബന്ധിചക്രദ്വയഗതിം വർണയതി പാദത്രികദ്വയേന। ഏകപദമാവൃത്യ യോജ്യം। ഏകം ചക്രം ഈദൃശം പരിവർതതേ ഭ്രമതി। അന്യദേകം ചക്രം ഈദൃശം വർതതേ ചലതീത്യർഥഃ। കീദൃശമേകം ചക്രം ആദ്യസ്യ ഏകാം നാഭിം സപ്തശതാഃ സപ്തശതസംഖ്യാഃ അരാഃ അന്യാശ്ച വിംശതിസംഖ്യാ അരാഃ ശ്രിതാഃ സംലഗ്നാഃ। ചക്രമധ്യസ്ഥനാഭൌ വിംശത്യധികസപ്തശതസംഖ്യാഃ അരാഃ തിര്യക് സംലഗ്നാ ഇത്യർഥഃ। കിംഭൂതാ അരാഃ। പ്രധിഷു ബാഹ്യചക്രാവയവേഷു അർപിതാ അധിനിവേശിതാ ഇത്യർഥഃ। കീദൃശമന്യച്ചക്രം ദ്വാദശാരം ഷണ്ണാഭി। പുംരത്വം ഛാന്ദസം। കീദൃശം പ്രഥമചക്രം। അനേമി ചലനേമിരഹിതമിത്യർഥഃ। അജരം ന ജീര്യത ഇത്യജരം। ജീർണം ന ഭവതീത്യർഥഃ। ഏകം ചക്രം മധ്യശങ്കുനിഹിതപാശവത്സ്വസ്ഥല ഏവ പരിഭ്രമത്। ദ്വിതീയം തു സമന്തതശ്ചരതീത്യാശയഃ। ദ്വിതീയചക്രവിശേഷണമേകാക്ഷമിതി। ഏകം ഉത്കൃഷ്ടോഽക്ഷോഽസ്യ അതിദൃഢ ഇത്യർഥഃ। അമൃതസ്യ സ്വർഗസ്യ ധാരണം രക്ഷണസാധനം। യസ്മിൻസ്വചക്രേ വിശ്വേ സവേ ദേവാഃ അധിവിഷക്താഃ। പ്രാധാന്യാദ്ദേവഗ്രഹണം। തേന തദുപലക്ഷിതാഃ സർവേ ജീവാ ഇത്യർഥഃ। സർവേഷാം സൂര്യചക്രനിയോഗോദിതത്വാദിത്യർഥഃ। അത്ര "പഞ്ചാരേ ചക്രേ" ഇത്യാദിശ്രുതയോ മാനം॥ 1-3-63 അശ്വിനാവിതി। ഹേ അശ്വിനൌ ദാസപത്നീ। സുപാംസുലുഗിതി ലുപ്ത സപ്തമീബഹുവചനത്വേന ദാസപത്നീഷു അപ്സു। ഇന്ദും അമൃതം സോമാഖ്യമമൃതം। തിരോധത്താം കൃതവന്തൌ। കിംഭൂതാവശ്വിനൌ വൃത്തഭൂയൌ ഭൂയോവൃത്തൌ നാനാകർമാണാവിത്യർഥഃ। ഹിത്വേതി। അശ്വിനൌ യത് യദാ ഗിരിം മേ ഹിത്വാ ത്യക്ത്വാ ഗാം ഭുവം ഉദാചരന്തൌ ഗച്ഛന്തൌ। തത് തദാ ബലസ്യ പ്രാണിനാം സാമർഥ്യസ്യ സംബന്ധിനീം തജ്ജനികാം വൃഷ്ടിം പ്രതി। അഹ്നാത ശീഘ്രം। അഹ്നാദിതി സുബന്തപ്രതിരൂപകമവ്യയം। പ്രസ്ഥിതൌ കൃതപ്രസ്ഥാനൌ ഭവഥഃ। സുമേരോഃ സകാശാദ്ഭുവമാഗത്യ പ്രാണിനാമന്നാദിദ്വാരേണ ബലജനികാം വൃഷ്ടിം കുരുഥ ഇത്യർഥഃ॥ 1-3-64 യുവാമിതി। ഹേ അശ്വിനൌ യുവാം അഗ്രേ പ്രഥമം സമാനം സംയക് ആനഃ ആഗതം ഗമന യസ്മിൻകർമണി തഥാ। സോമയാഗേ പ്രഥമം ഗച്ഛന്താവിതി യാവത് ദശ ദിശോ ജനയഥഃ। ദിക്ശബ്ദേന ഇന്ദ്രാദയോ ദിക്പാലാ ലക്ഷ്യന്തേ। ജനിഃ പ്രാദുർഭാവാർഥഃ। സോമയാഗേ പ്രഥമഗാമിത്വേന ഇന്ദ്രാദിദേവതാപ്രാദുർഭാവകത്വം। അഥ തദനന്തരം യാഃ ദിശഃ ദിഗ്ദേവതാ മൂർധ്നി യാഗസ്യ മൂർധ്നി പ്രധാനേ വിയന്തി സംബന്ധ്യന്തേ। താസാം ദിഗ്ദേവതാനാം യാതം യാനമനു പശ്ചാത് ഋഷയഃ പ്രയാന്തി മൂർധ്നീതി പൂർവേണാന്വയഃ। അതഏവ യുവയോഃ ദേവാ മനുഷ്യാശ്ച ക്ഷിതിമൈശ്വര്യം ഐശ്വര്യ യുക്താം സ്തുതിമാചരന്തി കുർവന്തി॥ 1-3-65 യുവാം വർണാനിതി ത ഇതി തച്ഛബ്ദാത് യച്ഛബ്ദോ ദ്രഷ്ടവ്യഃ। ഹേ അശ്വിനൌ യുവാം വർണാന്നാനാവർണാൻ വിശ്വരൂപാൻ സൃഷ്ട്യാദിഹേതുത്വേന അനേകരൂപാൻ യാനഭാനൂൻ വികുരുഥഃ വിശേഷേണ കുരുഥഃ സൂര്യരഥപ്രകാശയിതൃത്വാദിത്യാശയഃ। തേ ഭാനവഃ സൂര്യകിരണാഃ വിശ്വാ വിശ്വാനി സർവാണി ഭുവനാനി അധിക്ഷിയന്തേ ആവൃണ്വന്തി। ത ഏവ ഭാനവോഽനുസൃതാശ്ചരന്ത്യപി വിചരന്തി ചേത്യർഥഃ। അതഏവ ദേവാ മനുഷ്യാശ്ച യുവയോഃ ക്ഷിതി സ്തുതിമാചരന്തീതി പൂർവവദർഥഃ॥ 1-3-66 തൌ നാസത്യാവിതി ഹേ നാസത്യാവശ്വിനൌ അഹം തൌ വാം യുവാം മഹേ പൂജയാമി। മനസാ പൂജയാമീത്യർഥഃ। യാം ഛാന്ദസത്വേന ജാത്യഭിപ്രായേണൈകവചനം। യേ। പുഷ്കരസ്യ ജാത്യഭിപ്രായൈകവചനം। പുഷ്കരാണാം പദ്മാനാം സ്രജം ജാത്യേകവചനേന സ്രജൌ മാലേ ബിഭൃഥോ ധാരയഥഃ। തൌ പ്രസിദ്ധൌ അമൃതൌ നാസ്തി മൃതം മരണം യയോസ്തൌ തഥോക്തൌ ഋതാവൃധൌ ഋതം സത്യം യജ്ഞമുദകം വാ വർധയത ഇതി തഥാ തൌ നാസത്യൌ ഋതേ വിനാ ദേവാ ഇന്ദ്രാദയഃ പദേ സ്ഥാനേ സോമയാഗാദൌ തദ്ദേവസംബന്ധിത്വേന പ്രസിദ്ധം ഹവിഃ ന പ്രസൂതേ വചനവ്യത്യയേന ന പ്രാപ്നുവന്തി। സോമയാഗേ അശ്വിനോഃ പ്രഥമഗാമിത്വേന തൌ വിനാ ദേവാഃ സ്വാംശം ന സ്വീകുർവന്തീത്യർഥഃ॥ 1-3-67 മുഖേന ഗർഭമിതി। ഹേ അശ്വിനൌ തൌ യുവാം ജീവസേ ജീവിതു। അസേൻപ്രത്യയാന്തമേതത്। ഗാം ദൃഷ്ടിം മുഞ്ചഥഃ ലകാരവ്യത്യയേന മുഞ്ചതമിത്യാശംസാ। തൌ കൌ യൌ മുഖേന കൃത്വാ യുവാനൌ തരുണാവേവ ഗർഭം ഭാവപ്രധാനോ നിർദേശഃ। ഗർഭത്വം ലഭതാം അലഭതാം। ബഹുലം ഛന്ദസീത്യഡഭാവഃ। നനു നവമാസഗർഭധാരണാഭാവേ കഥമാകസ്മികോത്പത്തിഃ കഥം ച സ്തന്യപാനാദ്യഭാവേ ആകസ്മികം താരുണ്യമിത്യത ആഹ। ഗതാസുരിത്യാദി। ഗതാ അസവഃ പ്രാണാ യസ്യേതി ഗതാസുർമനുഷ്യാദിഃ। ഏതത് ഛാന്ദസോ ലിംഗവ്യത്യയഃ। ഏനം ഗർഭം। പ്രപദേന പ്രകൃഷ്ടേന പദേന ഗമനേന നവമാസരൂപേണ പ്രസൂതേ ജാതഃ ഉത്പന്നഃ സ ഗർഭഃ സദ്യഃ തത്കാലേ ജനനീം അത്തി പിബതി। മനുഷ്യദേഹേ ഏതദുചിതം। അശ്വിനോസ്തു മരണധർമത്വാഭാവാന്നൈവമിത്യാശയഃ॥ 1-3-77 ഏഷാ തസ്യേതി സൂതവാക്യം॥ 1-3-79 ഗൌർബലീവർദഃ॥ 1-3-81 നേയേഷ ന കാമിതവാൻ॥ 1-3-83 നിയോജയാമാസ അഗ്നിശുശ്രൂഷാദതവിതി ശേഷഃ॥ 1-3-84 പരിഹീയതേ ന്യൂനം ഭവതി॥ 1-3-90 ആഹുഃ വൃദ്ധാ ഇതി ശേഷഃ॥ 1-3-91 വ്രൂയാത് അധ്യായപയേത്। പൃച്ഛതി അധീതേ। അധർമേണ ഗുരുദക്ഷിണാദിവ്യതിരേകേണ॥ 1-3-96 പിനദ്ധേ ധൃതേ॥ 1-3-101 അനുപസ്പൃശ്യ അനാചംയ॥ 1-3-106 അനൃതേനോപചരിതും വഞ്ചയിതും॥ 1-3-127 ഉദകാർഥം ശൌചാചമനാദി കർതും॥ 1-3-129 ദൃഢമാസന്നഃ അത്യന്തസന്നിഹിതഃ॥ 1-3-135 കൽമാഷകുണ്ഡലാഃ ചിത്രകുണ്ഡലാഃ॥ 1-3-137 അർകാംശുസേനായാം സേനാവദ്ദുഃസഹരശ്മിജാലേ॥ 1-3-142 മഹദ്ദ്യുഗ്നി തീർഥവിശേഷേ॥ 1-3-145 മന്ത്രവാദശ്ലോകൈഃ മന്ത്രസ്വരൂപശ്ലോകൈഃ॥ 1-3-146 ത്രീണ്യർപിതാനീതി। മന്ത്രലിംഗമാത്രാവഗമാത്തുഷ്ടാവ। വിശേഷശാനം തു തസ്യ ഗുരുമുഖാദേവ ഭവിഷ്യതി। അത്ര ചക്രേ। നിത്യം ചരതി ഭ്രമതി। ധ്രുവേ പ്രവാഹരൂപേണ നിത്യേ കാലരൂപേ। ശതാനി ഷഷ്ടിശ്ച അഹോരാത്രാണാമിതി ശേഷഃ। ചതുർവിംശതിപർവണാം ശുക്ലകൃഷ്ണപക്ഷരൂപാണാം യോഗോ യുസ്മിന്തഥാഭൂതേ। മധ്യേഽർപിതാനി। യച്ച ഷട്കുമാരാഃ ഋതവഃ പരിവർതയന്തി॥ 1-3-147 തന്ത്രം ചേദമിതി। തന്ത്രം ആതാനവിതാനരൂപം തന്തുസമുദായം। വിശ്വരൂപേ സമയഭേദേന സ്ത്രീപുരുഷാദിരൂപേ। യുവത്യൌ ധാതാവിഘാതാരൌ। വയതഃ രചനാം കുരതഃ। സംവത്സരരൂപം പടമിതിശേഷഃ। വർതയന്ത്യൌ സഞ്ചാരയന്ത്യൌ। ഭൂതാനി ച പരിവർതയന്ത്യൌ വയത ഇതി പൂർവേണാന്വയഃ॥ 1-3-148 ഭർതാ ധാരകഃ॥ 1-3-149 അപാം ഗർഭം അദ്ഭ്യോ ജാതം। പുരാണം ആദിസർഗഭവം। വൈശ്വാനരം അഗ്നിരൂപമശ്വ। വാജിന വാഹനം അഭ്യുപൈതി। തസ്മൈ നമ ഇത്യന്വയഃ॥ 1-3-152 സ്നോതോഭ്യഃ ശരീരരന്ധ്രേഭ്യഃ॥ 1-3-157 ആവാപയന്തീ വേണീരൂപേണ കേശാനാം സംഗ്രഥനം കാരയന്തീ॥ 1-3-159 ത്വം മനാഗസി ന ശപ്തഃ ഇതി പാഠേ സ്വലകാലനിമിത്തം ന ശപ്തോസി। യദി ക്ഷമം നാഗതഃ സ്യാഃ ശപ്തഃ സ്യാ ഇത്യർഥഃ॥ 1-3-168 ന വ്യാപന്നോ ന മൃതഃ॥ 1-3-182 കശ്യപ ഇത്യപി പാഠോ ദൃശ്യതേ॥ ॥ തൃതീയോഽധ്യായഃ॥ 3 ॥



ആദിപർവ - അധ്യായ 004

॥ ശ്രീഃ ॥

1.4. അധ്യായഃ 004 

 
(അഥ പൌലോമപർവ  ॥ 4 ॥)

Mahabharata - Adi Parva - Chapter Topics

സൌതിശൌനകസംവാദമുഖേന കഥോപോദ്ധാതഃ॥ 1 ॥

രോമഹർഷണപുത്ര ഉഗ്രശ്രവാഃ സൌതിഃ പൌരാണികോ നൈമിശാരണ്യേ ശൌനകസ്യ കുലപതേർദ്വാദശവാർഷികേ സത്രേ ഋഷീനഭ്യാഗതാനുപതസ്ഥേ॥  1-4-1 (888) 
പൌരാണികഃ പുരാണേ കൃതശ്രമഃ സ കൃതാഞ്ജലിസ്താനുവാച।
`മയോത്തങ്കസ്യ ചരിതമശേഷമുക്തം ജനമേജയസ്യ സാർപസത്രേ നിമിത്താന്തരമിദമപി।' 
കിം ഭവന്തഃ ശ്രോതുമിച്ഛന്തി കിമഹം ബ്രവാണീതി॥  1-4-2 (889) 
തമൃഷയ ഊചുഃ। 1-4-3x (25) 
പരം രൌമഹർഷണേ പ്രവക്ഷ്യാമസ്ത്വാം നഃ പ്രതിവക്ഷ്യസി വചഃ ശുശ്രൂഷതാം കഥായോഗം നഃ കഥായോഗേ॥  1-4-3 (890) 
തത്ര ഭഗവാൻ കുലപതിസ്തു ശൌനകോഽഗ്നിശരണമധ്യാസ്തേ।
`ദീർഘസത്രത്വാത്സർവാഃ കഥാഃ ശ്രോതും കാലോസ്തി॥'  1-4-4 (891) 
യൌഽസൌ ദിവ്യാഃ കഥാ വേദ ദേവതാസുരസംശ്രിതാഃ।
മനുഷ്യോരഗഗന്ധർവകഥാ വേദ ച സർവശഃ॥ 1-4-5 (892) 
സ ചാപ്യസ്മിൻമശേ സൌതേ വിദ്വാൻകുലപതിർദിവജഃ।
ദക്ഷോ ധൃതവ്രതോ ധീമാഞ്ശാസ്ത്രേ ചാരണ്യകേ ഗുരുഃ॥ 1-4-6 (893) 
സത്യവാദീ ശമപരസ്തപസ്വീ നിയതവ്രതഃ।
സർവേഷാമേവ നോ മാന്യഃ സ താവത്പ്രതിപാല്യതാം॥ 1-4-7 (894) 
തസ്മിന്നധ്യാസതി ഗുരാവാസനം പരമാർചിതം।
തതോ വക്ഷ്യസി യത്ത്വാം സ പ്രക്ഷ്യതി ദ്വിജസത്തമഃ॥ 1-4-8 (895) 
സൌതിരുവാച। 1-4-9x (26) 
ഏവമസ്തു ഗുരൌ തസ്മിന്നുപവിഷ്ടേ മഹാത്മനി।
തേന പൃഷ്ടഃ കഥാഃ പുണ്യാ വക്ഷ്യാമി വിവിധാശ്രയാഃ॥ 1-4-9 (896) 
സോഽഥ വിപ്രർഷഭഃ സർവം കൃത്വാ കാര്യം യഥാവിധി।
ദേവാന്വാഗ്ഭിഃ പിതൄനദ്ഭിസ്തർപയിത്വാഽഽജഗാമ ഹ॥ 1-4-10 (897) 
യത്ര ബ്രഹ്മർഷയഃ സിദ്ധാഃ സുഖാസീനാ ധൃതവ്രതാഃ।
യജ്ഞായതനമാശ്രിത്യ സൂതപുത്രപുരസ്പരാഃ॥ 1-4-11 (898) 
ഋത്വിക്ഷ്വഥ സദസ്യേഷു സ വൈ ഗൃഹപതിസ്തദാ।
ഉപവിഷ്ടേഷൂപവിഷ്ടഃ ശൌനകോഽഥാബ്രവീദിദം॥ ॥ 1-4-12 (899) 
 
ഇതി ശ്രീമൻമഹാഭാരതേ ആദിപർവണി പൌലോമപർവണി ചതുർഥോഽധ്യായഃ॥ 4 ॥

Mahabharata - Adi Parva - Chapter Footnotes

1-4-7 പ്രതിപാല്യതാം പ്രതീക്ഷ്യതാം॥ 1-4-10 വാഗ്ഭിഃ ബ്രഹ്മയജ്ഞീയാഭിഃ॥ ചതുർഥോഽദ്യായഃ॥ 4 ॥




ആദിപർവ - അധ്യായ 005

॥ ശ്രീഃ ॥

1.5. അധ്യായഃ 005 

Mahabharata - Adi Parva - Chapter Topics

ഭൃഗുവംശകഥനം॥ 1 ॥ പൌലോമോപാഖ്യാനം॥ 2 ॥ പുലോമാപഹാരഃ॥ 3 ॥ പുലോമാഗ്നിസംവാദഃ॥ 4 ॥

Mahabharata - Adi Parva - Chapter Text

1-5-0 (900) 
ശൌനക ഉവാച। 1-5-0x (27) 
പുരാണമഖിലം താത പിതാ തേഽധീതവാൻപുരാ।
`ഭാരതാധ്യയനം സർവം കൃഷ്ണദ്വൈപായനാത്തദാ।' 
കച്ചിത്ത്വമപി തത്സർവമധീഷേ രൌമഹർഷണേ॥  1-5-1 (901) 
പുരാണേ ഹി കഥാ ദിവ്യാ ആദിവംശാശ്ച ധീമതാം।
കഥ്യന്തേ യേ പുരാഽസ്മാഭിഃ ശ്രുതപൂർവാഃ പിതുസ്തവ॥ 1-5-2 (902) 
തത്ര വംശമഹം പൂർവം ശ്രോതുമിച്ഛാമി ഭാർഗവം।
കഥയസ്വ കഥാമേതാം കല്യാഃ സ്മഃ ശ്രവണേ തവ॥ 1-5-3 (903) 
സൌതിരുവാച। 1-5-4x (28) 
യദധീതം പുരാ സംയഗ്ദ്വിജശ്രേഷ്ഠൈർമഹാത്മഭിഃ।
വൈശംപായനവിപ്രാഗ്ര്യൈസ്തൈശ്ചാപി കഥിതം യഥാ॥ 1-5-4 (904) 
യദധീതം ച പിത്രാ മേ സംയക്കൈവ തതോ മയാ।
താവച്ഛൃണുഷ്വ യോ ദേവൈഃ സേന്ദ്രൈഃ സർഷിമരുദ്ഗണൈഃ॥ 1-5-5 (905) 
പൂജിതഃ പ്രവരോ വംശോ ഭാർഗവോ ഭൃഗുനന്ദന।
ഇമം വംശമഹം പൂർവം ഭാർഗവം തേ മഹാമുനേ॥ 1-5-6 (906) 
നിഗദാമി യഥായുക്തം പുരാണാശ്രയസംയുതം।
ഭൃഗുർമഹർഷിർഭഗവാൻബ്രഹ്മണാ വൈ സ്വയംഭുവാ॥ 1-5-7 (907) 
വരുണസ്യ ക്രതൌ ജാതഃ പാവകാദിതി നഃ ശ്രുതം।
ഭൃഗോഃ സുദയിതഃ പുത്രശ്ച്യവനോ നാമ ഭാർഗവഃ॥ 1-5-8 (908) 
ച്യവനസ്യ ച ദായാദഃ പ്രമതിർനാമ ധാർമികഃ।
പ്രമതേരപ്യഭൂത്പുത്രോ ഘൃതാച്യാം രുരുരിത്യുത॥ 1-5-9 (909) 
രുരോരപി സുതോ ജജ്ഞേ ശുനകോ വേദപാരഗഃ।
പ്രമദ്വരായാം ധർമാത്മാ തവ പൂർവപിതാമഹഃ॥ 1-5-10 (910) 
തപസ്വീ ച യശസ്വീ ച ശ്രുതവാൻബ്രഹ്മവിത്തമഃ।
ധാർമികഃ സത്യവാദീ ച നിയതോ നിയതാശനഃ॥ 1-5-11 (911) 
ശൌനക ഉവാച। 1-5-12x (29) 
സൂതപുത്ര യഥാ തസ്യ ഭാർഗവസ്യ മഹാത്മനഃ।
ച്യവനത്വം പരിഖ്യാതം തൻമമാചക്ഷ്വ പൃച്ഛതഃ॥ 1-5-12 (912) 
സൌതിരുവാച। 1-5-13x (30) 
ഭൃഗോഃ സുദയിതാ ഭാര്യാ പുലോമേത്യഭിവിശ്രുതാ।
തസ്യാം സമഭവദ്ഗർഭോ ഭൃഗുവീര്യസമുദ്ഭവഃ॥ 1-5-13 (913) 
തസ്മിൻഗർഭേഽഥ സംഭൂതേ പുലോമായാം ഭൃഗൂദ്വഹ।
സമയേ സമശീലിന്യാം ധർമപത്ന്യാം യശസ്വിനഃ॥ 1-5-14 (914) 
അഭിഷേകായ നിഷ്ക്രാന്തേ ഭൃഗൌ ധർമഭൃതാം വരേ।
ആശ്രമം തസ്യ രക്ഷോഽഥ പുലോമാഽഭ്യാജഗാമ ഹ॥ 1-5-15 (915) 
തം പ്രവിശ്യാശ്രമം ദൃഷ്ട്വാ ഭൃഗോർഭാര്യാമനിന്ദിതാം।
ഹൃച്ഛയേന സമാവിഷ്ടോ വിചേതാഃ സമപദ്യത॥ 1-5-16 (916) 
അഭ്യാഗതം തു തദ്രക്ഷഃ പുലോമാ ചാരുദർശനാ।
ന്യമന്ത്രയത വന്യേന ഫലമൂലാദിനാ തദാ॥ 1-5-17 (917) 
താം തു രക്ഷസ്തദാ ബ്രഹ്മൻഹൃച്ഛയേനാഭിപീഡിതം।
ദൃഷ്ട്വാ ഹൃഷ്ടമഭൂദ്രാജഞ്ജിഹീർഷുസ്താമനിന്ദിതാം॥ 1-5-18 (918) 
ജാതമിത്യബ്രവീത്കാര്യം ജിഹീർഷുർമുദിതഃ ശുഭാം।
സാ ഹി പൂർവം വൃതാ തേന പുലോംനാ തു ശുചിസ്മിതാ॥ 1-5-19 (919) 
താം തു പ്രാദാത്പിതാ പശ്ചാദ്ഭൃഗവേ ശാസ്ത്രവത്തദാ।
തസ്യ തത്കിൽബിഷം നിത്യം ഹൃദി വർതതി ഭാർഗവ॥ 1-5-20 (920) 
ഇദമന്തരമിത്യേവം ഹർതും ചക്രേ മനസ്തദാ।
അഥാഗ്നിശരണേഽപശ്യജ്ജ്വലന്തം ജാതവേദസം॥ 1-5-21 (921) 
തമപൃച്ഛത്തതോ രക്ഷഃ പാവകം ജ്വലിതം തദാ।
ശംസ മേ കസ്യ ഭാര്യേയമഗ്നേ പൃച്ഛേ ഋതേന വൈ॥ 1-5-22 (922) 
മുഖം ത്വമസി ദേവാനാം വദ പാവക പൃച്ഛതേ।
മയാ ഹീയം വൃതാ പൂർവം ഭാര്യാർഥേ വരവർണിനീ॥ 1-5-23 (923) 
പശ്ചാദിമാം പിതാ പ്രാദാദ്ഭൃഗവേഽനൃതകാരകഃ।
സേയം യദി വരാരോഹാ ഭൃഗോർഭാര്യാ രഹോഗതാ॥ 1-5-24 (924) 
തഥാ സത്യം സമാഖ്യാഹി ജിഹീർഷാംയാശ്രമാദിമാം।
സ മന്യുസ്തത്ര ഹൃദയം പ്രദഹന്നിവ തിഷ്ഠതി॥ 1-5-25 (925) 
മത്പൂർവഭാര്യാം യദിമാം ഭൃഗുരാപ സുമധ്യമാം।
`അസംമതമിദം മേഽദ്യ ഹരിഷ്യാംയാശ്രമാദിമാം'॥ 1-5-26 (926) 
സൌതിരുവാച। 1-5-27x (31) 
ഏവം രക്ഷസ്തമാമന്ത്ര്യ ജ്വലിതം ജാതവേദസം।
ശങ്കമാനം ഭൃഗോർഭാര്യാം പുനഃപുനരപൃച്ഛത॥ 1-5-27 (927) 
ത്വമഗ്നേ സർവഭൂതാനാമന്തശ്ചരസി നിത്യദാ।
സാക്ഷിവത്പുണ്യപാപേഷു സത്യം ബ്രൂഹി കവേ വചഃ॥ 1-5-28 (928) 
മത്പൂർവഭാര്യാഽപഹൃതാ ഭൃഗുണാഽനൃതകാരിണാ।
സേയം യദി തഥാ മേ ത്വം സത്യമാഖ്യാതുമർഹസി॥ 1-5-29 (929) 
ശ്രുത്വാ ത്വത്തോ ഭൃഗോർഭാര്യാം ഹരിഷ്യാംയാശ്രമാദിമാം।
ജാതവേദഃ പശ്യതസ്തേ വദ സത്യാം ഗിരം മമ॥ 1-5-30 (930) 
സൌതിരുവാച। 1-5-31x (32) 
തസ്യൈതദ്വചനം ശ്രുത്വാ സപ്താർചിർദുഃഖിതോഽഭവത്।
`സത്യം വദാമി യദി മേ ശാപഃ സ്യാദ്ബ്രഹ്മവിത്തമാത്॥ 1-5-31 (931) 
അസത്യം ചേദഹം ബ്രൂയാം പതിഷ്യേ നരകാന്ധ്രുവം।'
ഭീതോഽനൃതാച്ച ശാപാച്ച ഭൃഗോരിത്യബ്രവീച്ഛനൈഃ॥  1-5-32 (932) 
ത്വയാ വൃതാ പുലോമേയം പൂർവം ദാനവനന്ദന।
കിം ത്വിയം വിധിനാ പൂർവം മന്ത്രവന്ന വൃതാ ത്വയാ॥ 1-5-33 (933) 
പിത്രാ തു ഭൃഗവേ ദത്താ പുലോമേയം യശസ്വിനീ।
ദദാതി ന പിതാ തുഭ്യം വരലോഭാൻമഹായശാഃ॥ 1-5-34 (934) 
അഥേമാം വേദദൃഷ്ടേന കർമണാ വിധിപൂർവകം।
ഭാര്യാമൃഷിർഭൃഗുഃ പ്രാപ മാം പുരസ്കൃത്യ ദാനവ॥ 1-5-35 (935) 
സേയമിത്യവഗച്ഛാമി നാനൃതം വക്തുമുത്സഹേ।
നാനൃതം ഹി സദാ ലോകേ പൂജ്യതേ ദാനവോത്തമ॥ ॥ 1-5-36 (936) 
 
ഇതി ശ്രീമൻമഹാഭാരതേ ആദിപർവണി പൌലോമപർവണി പഞ്ചമോഽധ്യായഃ॥ 5 ॥

Mahabharata - Adi Parva - Chapter Footnotes

1-5-3 കല്യാഃ സമർഥാഃ। തവ ത്വത്തഃ ശ്രോതുമിതി സംബന്ധഃ॥ 1-5-7 യഥായുക്തം കഥായുക്തം ഇത്യപി പാഠഃ। പുരാണസ്യ ആശ്രയഃ ഉപോദ്ധാതഃതത്സംയുതം॥ 1-5-19 ബാല്യേ കില രുദതീം കന്യാം രോദനാനിവൃത്ത്യർഥം ഭീഷയിതും പിത്രോക്തം രേ രക്ഷ ഏനാം ഗൃഹാണേതി। താവതൈവ ഗൃഹേ സന്നിഹിതേന രക്ഷസാ വൃതാ മമേയം ഭാര്യേതി॥ 1-5-27 ശങ്കമാനം ഛലവചനേന പൂർവം മഹ്യം ദത്താ പശ്ചാദ്വിധിപൂർവകം ഭൃഗവേ ദത്താഽതോ മമ വാ ഭൃഗോർവാ ഭാര്യേതി സന്ദിഹാനം॥ 1-5-28 കവേ സർവജ്ഞ॥ പഞ്ചമോഽധ്യായഃ॥ 5 ॥



ആദിപർവ - അധ്യായ 006

॥ ശ്രീഃ ॥

1.6. അധ്യായഃ 006 

Mahabharata - Adi Parva - Chapter Topics

ച്യവനോത്പത്തീ രക്ഷോവിനാശശ്ച॥ 1 ॥ അഗ്നേർഭൃഗുശാപഃ॥ 2 ॥

Mahabharata - Adi Parva - Chapter Text

1-6-0 (937) 
സൌതിരുവാച। 1-6-0x (33) 
അഗ്നേരഥ വചഃ ശ്രുത്വാ തദ്രക്ഷഃ പ്രജഹാര താം।
ബ്രഹ്മന്വരാഹരൂപേണ മനോമാരുതരംഹസാ॥ 1-6-1 (938) 
തതഃ സ ഗർഭോ നിവസൻകുക്ഷൌ ഭൃഗുകുലോദ്വഹ।
രോഷാൻമാതുശ്ച്യുതഃ കുക്ഷേശ്ച്യവനസ്തേന സോഽഭവത്॥ 1-6-2 (939) 
തം ദൃഷ്ട്വാ മാതുരുദരാച്ച്യുതമാദിത്യവർചസം।
തദ്രക്ഷോ ഭസ്മസാദ്ഭൂതം പപാത പരിമുച്യ താം॥ 1-6-3 (940) 
സാ തമാദായ സുശ്രോണീ സസാര ഭൃഗുനന്ദനം।
ച്യവനം ഭാർഗവം പുത്രം പുലോമാ ദുഃഖമൂർച്ഛിതാ॥ 1-6-4 (941) 
താം ദദർശ സ്വയം ബ്രഹ്മാ സർവലോകപിതാമഹഃ।
രുദതീം ബാഷ്പപൂർണാക്ഷീം ഭൃഗോർഭാര്യാമനിന്ദിതാം॥ 1-6-5 (942) 
സാന്ത്വയാമാസ ഭഗവാന്വധൂം ബ്രഹ്മാ പിതാമഹഃ।
അശ്രുബിന്ദൂദ്ഭവാ തസ്യാഃ പ്രാവർതത മഹാനദീ॥ 1-6-6 (943) 
ആവർതന്തീ സൃതിം തസ്യാ ഭൃഗോഃ പത്ന്യാസ്തപസ്വിനഃ।
തസ്യാ മാർഗം സൃതവതീം ദൃഷ്ട്വാ തു സരിതം തദാ॥ 1-6-7 (944) 
നാമ തസ്യാസ്തദാ നദ്യാശ്ചക്രേ ലോകപിതാമഹഃ।
വധൂസരേതി ഭഗവാംശ്ച്യവനസ്യാശ്രമം പ്രതി॥ 1-6-8 (945) 
സ ഏവം ച്യവനോ ജജ്ഞേ ഭൃഗോഃ പുത്രഃ പ്രതാപവാൻ।
തം ദദർശ പിതാ തത്ര ച്യവനം താം ച ഭാമിനീം। 
സ പുലോമാം തതോ ഭാര്യാം പപ്രച്ഛ കുപിതോ ഭൃഗുഃ॥  1-6-9 (946) 
ഭൃഗുരുവാച। 1-6-10x (34) 
കേനാസി രക്ഷസേ തസ്മൈ കഥിതാ ത്വം ജിഹീർഷവേ।
ന ഹി ത്വാ വേദ തദ്രക്ഷോ മദ്ഭാര്യാം ചാരുഹാസിനീം॥ 1-6-10 (947) 
തത്ത്വമാഖ്യാഹി തം ഹ്യദ്യ ശപ്തുമിച്ഛാംയഹം രുഷാ।
ബിഭേതി കോ ന ശാപാൻമേ കസ്യ ചായം വ്യതിക്രമഃ॥ 1-6-11 (948) 
പുലോമോവാച। 1-6-12x (35) 
അഗ്നിനാ ഭഗവംസ്തസ്മൈ രക്ഷസേഽഹം നിവേദിതാ।
തതോ മാമനയദ്രക്ഷഃ ക്രോശന്തീം കുരരീമിവ॥ 1-6-12 (949) 
സാഽഹം തവ സുതസ്യാസ്യ തേജസാ പരിമോക്ഷിതാ।
ഭസ്മീഭൂതം ച തദ്രക്ഷോ മാമുത്സൃജ്യ പപാത വൈ॥ 1-6-13 (950) 
സൌതിരുവാച। 1-6-14x (36) 
ഇതി ശ്രുത്വാ പുലോമായാ ഭൃഗുഃ പരമമന്യുമാൻ।
ശശാപാഗ്നിമതിക്രുദ്ധഃ സർവഭക്ഷോ ഭവിഷ്യസി॥ ॥ 1-6-14 (951) 
 
ഇതി ശ്രീമൻമഹാഭാരതേ ആദിപർവണി പൌലോമപർവണി ഷഷ്ഠോഽധ്യായഃ॥ 6 ॥

Mahabharata - Adi Parva - Chapter Footnotes

1-6-2 തേന ച്യുതത്വേന ഹേതുനാ॥ 2 ॥ 1-6-7 ആവർതന്തീ സൃതിം തസ്യാഃ। സൃതിം മാർഗം। അനുവർത്മ സൃതാ തസ്യാ ഇതി പാഠാന്തരം॥ 7 ॥ ഷഷ്ഠോഽധ്യായഃ॥ 6 ॥



ആദിപർവ - അധ്യായ 007

॥ ശ്രീഃ ॥

1.7. അധ്യായഃ 007 

Mahabharata - Adi Parva - Chapter Topics

ക്രോധേനാഗ്നികൃത ആത്മോപസംഹാരഃ॥ 1 ॥ ബ്രഹ്മോക്തസാന്ത്വവചനേനാഗ്നേഃ സന്തോഷഃ॥ 2 ॥

Mahabharata - Adi Parva - Chapter Text

1-7-0 (952) 
സൌതിരുവാച। 1-7-0x (37) 
ശപ്തസ്തു ഭൃഗുണാ വഹ്നിഃ ക്രുദ്ധോ വാക്യമഥാബ്രവീത്।
കിമിദം സാഹസം ബ്രഹ്മൻകൃതവാനസി മാം പ്രതി॥ 1-7-1 (953) 
ധർമേ പ്രയതമാനസ്യ സത്യം ച വദതഃ സമം।
പൃഷ്ടോ യദബ്രവം സത്യം വ്യഭിചാരോഽത്ര കോ മമ॥ 1-7-2 (954) 
പൃഷ്ടോ ഹിസാക്ഷീയഃ സാക്ഷ്യം ജാനാനോഽപ്യന്യഥാ വദേത്।
സ പൂർവാനാത്മനഃ സപ്ത കുലേ ഹന്യാത്തഥാഽപരാൻ॥ 1-7-3 (955) 
യശ്ച കാര്യാർഥതത്ത്വജ്ഞോ ജാനാനോഽപി ന ഭാഷതേ।
സോഽപി തേനൈവ പാപേന ലിപ്യതേ നാത്ര സംശയഃ॥ 1-7-4 (956) 
ശക്തോഽഹമപി ശപ്തും ത്വാം മാന്യാസ്തു ബ്രാഹ്മണാ മമ।
ജാനതോഽപി ച തേ ബ്രഹ്മൻകഥയിഷ്യേ നിബോധ തത്॥ 1-7-5 (957) 
യോഗേന ബഹുധാഽഽത്മാനം കൃത്വാ തിഷ്ഠാമി മൂർതിഷു।
അഗ്നിഹോത്രേഷു സത്രേഷു ക്രിയാസു ച മഖേഷു ച॥ 1-7-6 (958) 
വേദോക്തേന വിധാനേന മയി യദ്ധൂയതേ ഹവിഃ।
ദേവതാഃ പിതരശ്ചൈവ തേന തൃപ്താ ഭവന്തി വൈ॥ 1-7-7 (959) 
ആപോ ദേവഗണാഃ സർവേ ആപഃ പിതൃഗണാസ്തഥാ।
ദർശശ്ച പൌർണമാസശ്ച ദേവാനാം പിതൃഭിഃ സഹ॥ 1-7-8 (960) 
ദേവതാഃ പിതരസ്തസ്മാത്പിതരശ്ചാപി ദേവതാഃ।
ഏകീഭൂതാശ്ച ദൃശ്യന്തേ പൃഥക്ത്വേന ച പർവസു॥ 1-7-9 (961) 
ദേവതാഃ പിതരശ്ചൈവ ഭുഞ്ജതേ മയി യദ്ഭുതം।
ദേവതാനാം പിതൄണാം ച മുഖമേതദഹം സ്മൃതം॥ 1-7-10 (962) 
അമാവാസ്യാം ഹി പിതരഃ പൌർണമാസ്യാം ഹി ദേവതാഃ।
മൻമുഖേനൈവ ഹൂയന്തേ ഭുഞ്ജതേ ച ഹുതം ഹവിഃ॥ 1-7-11 (963) 
സർവഭക്ഷഃ കഥം ത്വേഷാം ഭവിഷ്യാമി മുഖം ത്വഹം।  1-7-12 (964) 
സൌതിരുവാച।
ചിന്തയിത്വാ തതോ വഹ്നിശ്ചകേ സംഹാരമാത്മനഃ॥  1-7-12x (38) 
ദ്വിജാനാമഗ്നിഹോത്രേഷു യജ്ഞസത്രക്രിയാസു ച।
നിരോങ്കാരവഷട്കാരാഃ സ്വധാസ്വാഹാവിവർജിതാഃ॥ 1-7-13 (965) 
വിനാഽഗ്നിനാ പ്രജാഃ സർവാസ്തത ആസൻസുദുഃഖിതാഃ।
അഥർഷയഃ സമുദ്വിഗ്നാ ദേവാൻ ഗത്വാബ്രുവന്വചഃ॥ 1-7-14 (966) 
അഗ്നിനാശാത്ക്രിയാഭ്രാംശാദ്ഭ്രാന്താ ലോകാസ്ത്രയോഽനഘാഃ।
വിധധ്വമത്ര യത്കാര്യം ന സ്യാത്കാലാത്യയോ യഥാ॥ 1-7-15 (967) 
അഥർഷയശ്ച ദേവാശ്ച ബ്രഹ്മാണമുപഗംയ തു।
അഗ്നേരാവേദയഞ്ശാപം ക്രിയാസംഹാരമേവ ച॥ 1-7-16 (968) 
ഭൃഗുണാ വൈ മഹാഭാഗ ശപ്തോഽഗ്നിഃ കാരണാന്തരേ।
കഥം ദേവമുഖോ ഭൂത്വാ യജ്ഞഭാഗാഗ്രഭുക് തഥാ॥ 1-7-17 (969) 
ഹുതഭുക്സർവലോകേഷു സർവഭക്ഷത്വമേഷ്യതി।  1-7-18 (970) 
സൌതിരുവാച।
ശ്രുത്വാ തു തദ്വചസ്തേഷാമഗ്നിമാഹൂയ വിശ്വകൃത്॥  1-7-18x (39) 
ഉവാച വചനം ശ്ലക്ഷ്ണം ഭൂതഭാവനമവ്യയം।
ലോകാനാമിഹ സർവേഷാം ത്വം കർതാ ചാന്ത ഏവ ച॥ 1-7-19 (971) 
ത്വം ധാരയസി ലോകാംസ്ത്രീൻക്രിയാണാം ച പ്രവർതകഃ।
സ തഥാ കുരു ലോകേശ നോച്ഛിദ്യേരന്യഥാ ക്രിയാഃ॥ 1-7-20 (972) 
കസ്മാദേവം വിമൂഢസ്ത്വമീശ്വരഃ സൻ ഹുതാശേന।
ത്വം പവിത്രം സദാ ലോകേ സർവഭൂതഗതിശ്ച ഹ॥ 1-7-21 (973) 
ന ത്വം സർവശരീരേണ സർവഭക്ഷത്വമേഷ്യസി।
അപാനേ ഹ്യർചിഷോ യാസ്തേ സർവം ഭക്ഷ്യന്തി താഃ ശിഖിൻ॥ 1-7-22 (974) 
ക്രവ്യാദാ ച തനുര്യാ തേ സാ സർവം ഭക്ഷയിഷ്യതി।
യഥാ സൂര്യാംശുഭിഃ സ്പൃഷ്ടം സർവം ശുചി വിഭാവ്യതേ॥ 1-7-23 (975) 
തഥാ ത്വദർചിർനിർദഗ്ധം സർവം ശുചി ഭവിഷ്യതി।
ത്വമഗ്നേ പരമം തേജഃ സ്വപ്രഭാവാദ്വിനിർഗതം॥ 1-7-24 (976) 
സ്വതേജസൈവ തം ശാപം കുരു സത്യമൃഷേർവിഭോ।
ദേവാനാം ചാത്മനോ ഭാഗം ഗൃഹാണ ത്വം മുഖേ ഹുതം॥ 1-7-25 (977) 
സൌതിരുവാച। 1-7-26x (40) 
ഏവമസ്ത്വിതി തം വഹ്നിഃ പ്രത്യുവാച പിതാമഹം।
ജഗാമ ശാസനം കർതും ദേവസ്യ പരമേഷ്ഠിനഃ॥ 1-7-26 (978) 
ദേവർഷയശ്ച മുദിതാസ്തതോ ജഗ്മുര്യഥാഗതം।
ഋഷയശ്ച യഥാ പൂർവം ക്രിയാഃ സർവാഃ പ്രചക്രിരേ॥ 1-7-27 (979) 
ദിവി ദേവാ മുമുദിരേ ഭൂതസംഘാശ്ച ലൌകികാഃ।
അഗ്നിശ്ച പരമാം പ്രീതിമവാപ ഹതകൽമഷഃ॥ 1-7-28 (980) 
ഏവം സ ഭഗവാഞ്ഛാപം ലേഭേഽഗ്നിർഭൃഗുതഃ പുരാ।
ഏവമേഷ പുരാ വൃത്ത ഹതിഹാസോഽഗ്നിശാപജഃ। 
പുലോംനശ്ച വിനാശോഽയം ച്യവനസ്യ ച സംഭവഃ॥ ॥  1-7-29 (981) 
 
ഇതി ശ്രീമൻമഹാഭാരതേ ആദിപർവണി പൌലോമപർവണി സപ്തമോഽധ്യായഃ॥ 7 ॥

Mahabharata - Adi Parva - Chapter Footnotes

1-7-2 സമം പക്ഷപാതഹീനാം। വ്യഭിചാരഃ അപരാധഃ॥ 2 ॥ 1-7-8 ആപഃ സോമാജ്യ പ്രഭൃതയോഗ്നൌ ഹൂയമാനാ ദേവപിതൃരൂപാഃ। അഗ്നൌ ഹുതാ ആപ ഏവ ദേവതാശരീരരൂപേണ പരിണമന്ത ഇത്യർഥഃ॥ 1-7-9 ദേവാദിഭാവസ്യാപി കർമപ്രാപ്യത്വാദ്ദേവാനാം പിതൄണാം ച മിഥോ ഭേദോ നാസ്ത്യേവ തുല്യഹേതുകത്വാദിത്യാഹ ദേവതാ ഇതി॥ 1-7-11 അമാവാസ്യാം അമാവാസ്യായാം। ഹൂയന്തേ ഇജ്യന്തേ॥ 1-7-12 സംഹാരം തിരോഭാവം॥ 1-7-22 ഭക്ഷ്യന്തി ഭക്ഷയിഷ്യന്തി॥ 1-7-23 ക്രവ്യാദാ മാംസഭക്ഷിണീ॥ 1-7-24 സ്വപ്രഭാവാത് അഗ്നിപ്രേരണയാ। തസ്യ വാഗധിഷ്ഠാതൃത്വാത്തത്പ്രേരണയൈവ വിനിർഗതം ശാപം॥ 24 ॥ സപ്തമോഽധ്യായഃ॥ 7 ॥



ആദിപർവ - അധ്യായ 008

॥ ശ്രീഃ ॥

1.8. അധ്യായഃ 008 

Mahabharata - Adi Parva - Chapter Topics

രുരുചരിതം॥ 1 ॥ മേൻകാത്മജായാഃ പ്രമദ്വരായാഃ രുരുണാ സഹ വിവാഹപ്രസംഗഃ॥ 2 ॥ പ്രമദ്വരായാഃ സർപദംശേന രുരോർദുഃഖം॥ 3 ॥

Mahabharata - Adi Parva - Chapter Text

1-8-0 (982) 
സൌതിരുവാച। 1-8-0x (41) 
സ ചാപി ച്യവനോ ബ്രഹ്മൻഭാർഗവോഽജനയത്സുതം।
സുകന്യായാം മഹാത്മാനം പ്രമതിം ദീപ്തതേജസം॥ 1-8-1 (983) 
പ്രമതിസ്തു രുരും നാമ ഘൃതാച്യാം സമജീജനത്।
രുരുഃ പ്രമദ്വരായാം തു ശുനകം സമജീജനം॥ 1-8-2 (984) 
ശുനകസ്തു മഹാസത്വഃ സർവഭാർഗവനന്ദനഃ।
ജാതസ്തപസി തീവ്രേ ച സ്ഥിതഃ സ്ഥിരയശാസ്തതഃ॥ 1-8-3 (985) 
തസ്യ ബ്രഹ്മന്രുരോഃ സർവം ചരിതം ഭൂരിതേജസഃ।
വിസ്തരേണ പ്രവക്ഷ്യാമി തച്ഛൃണു ത്വമശേഷതഃ॥ 1-8-4 (986) 
ഋഷിരാസീൻമഹാൻപൂർവം തപോവിദ്യാസമന്വിതഃ।
സ്ഥൂലകേശ ഇതി ഖ്യാതഃ സർവഭൂതഹിതേ രതഃ॥ 1-8-5 (987) 
ഏതസ്മിന്നേവ കാലേ തു മേനകായാം പ്രജജ്ഞിവാൻ।
ഗന്ധർവരാജോ വിപ്രർഷേ വിശ്വാവസുരിതി സ്മൃതഃ॥ 1-8-6 (988) 
അപ്സരാ മേനകാ തസ്യ തം ഗർഭം ഭൃഗുനന്ദന।
ഉത്സസർജ യഥാകാലം സ്ഥൂലകേശാശ്രമം പ്രതി॥ 1-8-7 (989) 
ഉത്സൃജ്യ ചൈവ തം ഗർഭം നദ്യാസ്തീരേ ജഗാമ സാ।
അപ്സരാ മേനകാ ബ്രഹ്മന്നിർദയാ നിരപത്രപാ॥ 1-8-8 (990) 
കന്യാമമരഗർഭാഭാം ജ്വലന്തീമിവ ച ശ്രിയാ।
താം ദദർശ സമുത്സൃഷ്ടാം നദീതീരേ മഹാനൃഷിഃ॥ 1-8-9 (991) 
സ്ഥൂലകേശഃ സ തേജസ്വീ വിജനേ ബന്ധുവർജിതാം।
സ താം ദൃഷ്ട്വാ തദാ കന്യാം സ്ഥൂലകേശോ മഹാദ്വിജഃ॥ 1-8-10 (992) 
ജഗ്രാഹ ച മുനിശ്രേഷ്ഠഃ കൃപാവിഷ്ടഃ പുപോഷ ച।
വവൃധേ സാ വരാരോഹാ തസ്യാശ്രമപദേ ശുഭേ॥ 1-8-11 (993) 
ജാതകാദ്യാഃ ക്രിയാശ്ചാസ്യാ വിധിപൂർവം യഥാക്രമം।
സ്ഥൂലകേശോ മഹാഭാഗശ്ചകാര സുമഹാനൃഷിഃ॥ 1-8-12 (994) 
പ്രമദാഭ്യോ വരാ സാ തു സത്ത്വരൂപഗുണാന്വിതാ।
തതഃ പ്രമദ്വരേത്യസ്യാ നാമ ചക്രേ മഹാനൃഷിഃ॥ 1-8-13 (995) 
താമാശ്രമപദേ തസ്യ രുരുർദൃഷ്ട്വാ പ്രമദ്വരാം।
ബഭൂവ കില ധർമാത്മാ മദനോപഹതസ്തദാ॥ 1-8-14 (996) 
പിതരം സഖിഭിഃ സോഽഥ ശ്രാവയാമാസ ഭാർഗവം।
പ്രമതിശ്ചാഭ്യയാചത്താം സ്ഥൂലകേശം യശസ്വിനം॥ 1-8-15 (997) 
തതഃ പ്രാദാത്പിതാ കന്യാം രുരവേ താം പ്രമദ്വരാം।
വിവാഹം സ്ഥാപയിത്വാഗ്രേ നക്ഷത്രേ ഭഗദൈവതേ॥ 1-8-16 (998) 
തതഃ കതിപയാഹസ്യ വിവാഹേ സമുപസ്ഥിതേ।
സഖീഭിഃ ക്രീഡതീ സാർധം സാ കന്യാവരവർണിനീ॥ 1-8-17 (999) 
നാപശ്യത്സംപ്രസുപ്തം വൈ ഭുജംഗം തിര്യഗായതം।
പദാ ചൈനം സമാക്രാമൻമുമൂർഷുഃ കാലചോദിതാ॥ 1-8-18 (1000) 
സ തസ്യാഃ സംപ്രമത്തായാശ്ചോദിതഃ കാലധർമണാ।
വിഷോപലിപ്താന്ദശനാൻഭൃശമംഗേ ന്യപാതയത്॥ 1-8-19 (1001) 
സാ ദഷ്ടാ തേന സർപേണ പപാത സഹസാ ഭുവി।
വിവർണാ വിഗതശ്രീകാ ഭ്രഷ്ടാഭരണചേതനാ॥ 1-8-20 (1002) 
നിരാനന്ദകരീ തേഷാം ബന്ധൂനാം മുക്തമൂർധജാ।
വ്യസുരപ്രേക്ഷണീയാ സാ പ്രേക്ഷണീയതമാഽഭവത്॥ 1-8-21 (1003) 
പ്രസുപ്തേവാഭവച്ചാപി ഭുവി സർപവിഷാർദിതാ।
ഭൂയോ മനോഹരതരാ ബഭൂവ തനുമധ്യമാ॥ 1-8-22 (1004) 
ദദർശ താം പിതാ ചൈവ യേ ചൈവാന്യേ തപസ്വിനഃ।
വിചേഷ്ടമാനാം പതിതാം ഭൂതലേ പദ്മവർചസം॥ 1-8-23 (1005) 
തതഃ സർവേ ദ്വിജതരാഃ സമാജഗ്മുഃ കൃപാന്വിതാഃ।
സ്വസ്ത്യാത്രേയോ മഹാജാനുഃ കുശികഃ ശംഖമേഖലഃ॥ 1-8-24 (1006) 
ഉദ്ദാലകഃ കഠശ്ചൈവ ശ്വേതശ്ചൈവ മഹായശാഃ।
ഭരദ്വാജഃ കൌണകൃത്സ്യ ആർഷ്ടിഷേണോഽഥ ഗൌതമഃ॥ 1-8-25 (1007) 
പ്രമതിഃ സഹ പുത്രേണ തഥാന്യേ വനവാസിനഃ।
താം തേ കന്യാം വ്യസും ദൃഷ്ട്വാ ഭുജംഗസ്യ വിഷാർദിതാം॥ 1-8-26 (1008) 
രുരുദുഃ കൃപയാഽവിഷ്ടാ രുരുസ്ത്വാർതോ ബഹിര്യയൌ।
തേ ച സർവേ ദ്വിജശ്രേഷ്ഠാസ്തത്രൈവോപാവിശംസ്തദാ॥ ॥ 1-8-27 (1009) 
 
ഇതി ശ്രീമൻമഹാഭാരതേ ആദിപർവണി പൌലോമപർവണി അഷ്ടമോഽധ്യായഃ॥ 8 ॥

Mahabharata - Adi Parva - Chapter Footnotes

1-8-3 ശുനകസ്തു ശൌനകസ്ത്വമിതി പാഠാന്തരം॥ 1-8-6 പ്രജജ്ഞിവാൻ ഉത്പാദിതവാൻ॥ 1-8-17 കതിപയാഹസ്യ കതിപയാഹസ്സു ഇതി പാഠാന്തരം। കതിപയാഹസ്സു ഹതേഷ്വിത്യർഥഃ॥ 1-8-19 കാലധർമണാ മൃത്യുനാ॥ അഷ്ടമോഽധ്യായഃ॥ 8 ॥



ആദിപർവ - അധ്യായ 009

॥ ശ്രീഃ ॥

1.9. അധ്യായഃ 009 

Mahabharata - Adi Parva - Chapter Topics

ദേവദൂതവചനേന രുരുകൃതസ്വാർധായുഃ പ്രദാനേന പ്രമദ്വരാജീവനം തയാ സഹ രുരോർവിവാഹശ്ച॥ 1 ॥

Mahabharata - Adi Parva - Chapter Text

1-9-0 (1010) 
സൌതിരുവാച। 1-9-0x (42) 
തേഷു തത്രോപവിഷ്ടേഷു ബ്രാഹ്മണേഷു മഹാത്മസു।
രുരുശ്ചുക്രോശ ഗഹനം വനം ഗത്വാഽതിദുഃഖിതഃ॥ 1-9-1 (1011) 
ശോകേനാഭിഹതഃ സോഽഥ വിലപൻകരുണം ബഹു।
അബ്രവീദ്വചനം ശോചൻപ്രിയാം സ്മൃത്വാ പ്രമദ്വരാം॥ 1-9-2 (1012) 
ശേതേ സാ ഭുവി തന്വംഗീ മമ ശോകവിവർധിനീ।
`പ്രാണാനപഹരന്തീവ പൂർണചന്ദ്രനിഭാനനാ॥ 1-9-3 (1013) 
യദി പീനായതശ്രോണീ പദ്മപത്രനിഭേക്ഷണാ।
മുമൂർഷുരപി മേ പ്രാണാനാദായാശു ഗമിഷ്യതി॥ 1-9-4 (1014) 
പിതൃമാതൃസഖീനാം ച ലുപ്തപിണ്ഡസ്യ തസ്യ മേ।'
ബാന്ധവാനാം ച സർവേഷാം കിം നു ദുഃഖമതഃപരം॥  1-9-5 (1015) 
യദി ദത്തം തപസ്തപ്തം ഗുരവോ വാ മയാ യദി।
സംയഗാരാധിതാസ്തേന സഞ്ജീവതു മമ പ്രിയാ॥ 1-9-6 (1016) 
യഥാ ച ജൻമപ്രഭൃതി യതാത്മാഽഹം ധൃതവ്രതഃ।
പ്രമദ്വരാ തഥാദ്യൈഷാ സമുത്തിഷ്ഠതു ഭാമിനീ॥ 1-9-7 (1017) 
[ഏവം ലാലപ്യതസ്തസ്യ ഭാര്യാർഥേ ദുഃഖിതസ്യ ച।
ദേവദൂതസ്തദാഽഭ്യേത്യ വാക്യമാഹ രുരും വനേ॥]  1-9-8 (1018) 
`കൃഷ്ണേ വിഷ്ണൌ ഹൃഷീകേശേ ലോകേശേഽസുരവിദ്വിഷി।
യദി മേ നിശ്ചലാ ഭക്തിർമമ ജീവതു സാ പ്രിയാ॥ 1-9-9 (1019) 
വിലപ്യമാനേ തു രുരൌ സർവേ ദേവാഃ കൃപാന്വിതാഃ।
ദൂതം പ്രസ്ഥാപയാമാസുഃ സന്ദിശ്യാസ്യ ഹിതം വചഃ॥ 1-9-10 (1020) 
സ ദൂതസ്ത്വരിതോഽഭ്യേത്യ ദേവാനാം പ്രിയകൃച്ഛുചിഃ।
ഉവാച ദേവവചനം രുരുമാഭാഷ്യ ദുഃഖിതം॥ 1-9-11 (1021) 
ദേവൈഃ സർവൈരഹം ബ്രഹ്മൻപ്രേഷിതോഽസ്മി തവാന്തികം।
ത്വദ്ധിതം ത്വദ്ധിതൈരുക്തം ശൃണു വാക്യം ദ്വിജോത്തമ॥'  1-9-12 (1022) 
അഭിധത്സേ ഹ യദ്വാചാ രുരോ ദുഃഖാന്ന തൻമൃഷാ।
ന തു മർത്യസ്യ ധർമാത്മന്നായുരസ്തി ഗതായുഷഃ॥ 1-9-13 (1023) 
ഗതായുരേഷാ കൃപണാ ഗന്ധർവാപ്സരസോഃ സുതാ।
തസ്മാച്ഛോകേ മനസ്താത മാ കൃഥാസ്ത്വം കഥഞ്ചന॥ 1-9-14 (1024) 
ഉപായശ്ചാത്ര വിഹിതഃ പൂർവം ദേവൈർമഹാത്മഭിഃ।
തം യദീച്ഛസി കർതും ത്വം പ്രാപ്സ്യസീഹ പ്രമദ്വരാം॥ 1-9-15 (1025) 
രുരുരുവാച। 1-9-16x (43) 
ക ഉപായഃ കൃതോ ദേവൈർബൂഹി തത്ത്വേന ഖേചര।
കരിഷ്യേഽഹം തഥാ ശ്രുത്വാ ത്രാതുമർഹതി മാം ഭവാൻ॥ 1-9-16 (1026) 
ദേവേദൂത ഉവാച। 1-9-17x (44) 
ആയുഷോഽർധം പ്രയച്ഛ ത്വം കന്യായൈ ഭൃഗുനന്ദന।
ഏവമുത്ഥാസ്യതി രുരോ തവ ഭാര്യാ പ്രയദ്വരാ॥ 1-9-17 (1027) 
രുരുരുവാച। 1-9-18x (45) 
ആയുഷോഽർധം പ്രയച്ഛാമി കന്യായൈ ഖേചരോത്തമ।
ശൃംഗാരരൂപാഭരണാ സമുത്തിഷ്ഠതു മേ പ്രിയാ॥ 1-9-18 (1028) 
സൌതിരുവാച। 1-9-19x (46) 
തതോ ഗന്ധർവരാജശ്ച ദേവദൂതശ്ച സത്തമൌ।
ധർമരാജമുപേത്യേദം വചനം പ്രത്യഭാഷതാം॥ 1-9-19 (1029) 
ധർമരാജായുഷോഽർധേന രുരോർഭാര്യാ പ്രമദ്വരാ।
സമുത്തിഷ്ഠതു കല്യാണീ മൃതൈവം യദി മന്യസേ॥ 1-9-20 (1030) 
ധർമരാജ ഉവാച। 1-9-21x (47) 
പ്രമദ്വരാ രുരോർഭാര്യാ ദേവദൂത യദീച്ഛസി।
ഉത്തിഷ്ഠത്വായുഷോഽർധേന രുരോരേവ സമന്വിതാ॥ 1-9-21 (1031) 
സൌതിരുവാച। 1-9-22x (48) 
ഏവമുക്തേ തതഃ കന്യാ സോദതിഷ്ഠത്പ്രമദ്വരാ।
രുരോസ്തസ്യായുഷോഽർധേന സുപ്തേവ വരവർണിനീ॥ 1-9-22 (1032) 
ഏതദ്ദൃഷ്ടം ഭവിഷ്യേ ഹി രുരോരുത്തമതേജസഃ।
ആയുഷോഽതിപ്രവൃദ്ധസ്യ ഭാര്യാർഥേഽർധമലുപ്യത॥ 1-9-23 (1033) 
തത ഇഷ്ടേഽഹനി തയോഃ പിതരൌ ചക്രതുർമുദാ।
വിവാഹം തൌ ച രേമാതേ പരസ്പരഹിതൈഷിണൌ॥ 1-9-24 (1034) 
സ ലബ്ധ്വാ ദുർലഭാം ഭാര്യാം പദ്മകിഞ്ജൽകസുപ്രഭാം।
വ്രതം ചക്രേ വിനാശായ ജിഹ്മഗാനാം ധൃതവ്രതഃ॥ 1-9-25 (1035) 
സ ദൃഷ്ട്വാ ജിഹ്മഗാൻസർവാംസ്തീവ്രകോപസമന്വിതഃ।
അഭിഹന്തി യഥാസത്ത്വം ഗൃഹ്യ പ്രഹരണം സദാ॥ 1-9-26 (1036) 
സ കദാചിദ്വനം വിപ്രോ രുരുരഭ്യാഗമൻമഹത്।
ശയാനം തത്ര ചാപശ്യഡ്ഡുണ്ഡുഭം വയസാന്വിതം॥ 1-9-27 (1037) 
തത ഉദ്യംയ ദംഡം സ കാലദണ്ഡോപമം തദാ।
ജിഘാംസുഃ കുപിതോ വിപ്രസ്തമുവാചാഥ ഡുണ്ഡുഭഃ॥ 1-9-28 (1038) 
നാപരാധ്യാമി തേ കിഞ്ചിദഹമദ്യ തപോധന।
സംരംഭാച്ച കിമർഥം മാമഭിഹംസി രുഷാന്വിതഃ॥ ॥ 1-9-29 (1039) 
 
ഇതി ശ്രീമൻമഹാഭാരതേ ആദിപർവാണി പൌലോമപർവണി നവമോഽധ്യായഃ॥ 9 ॥

Mahabharata - Adi Parva - Chapter Footnotes

1-9-13 ഗതായുഷഃ ആയുർനാസ്തി പുനർന ഭവതീത്യർഥഃ॥ 1-9-23 ഭവിഷ്യേ ജാതകേ॥ 1-9-25 ജിഹ്മഗാനാം സർപാണാം॥ 1-9-27 ഡുണ്ഡുഭം ജലസർപം॥ നവമോഽധ്യായഃ॥ 9 ॥



ആദിപർവ - അധ്യായ 010

॥ ശ്രീഃ ॥

1.10. അധ്യായഃ 010 

Mahabharata - Adi Parva - Chapter Topics

രുരുഡുണ്ഡുഭസംവാദഃ॥ 1 ॥

Mahabharata - Adi Parva - Chapter Text

1-10-0 (1040) 
രുരുരുവാച। 1-10-0x (49) 
മമ പ്രാണസമാ ഭാര്യാ ദഷ്ടാസീദ്ഭുജഗേന ഹ।
തത്ര മേ സമയോ ഘോര ആത്മനോരഗ വൈ കൃതഃ॥ 1-10-1 (1041) 
ഭുജംഗം വൈ സദാ ഹന്യാം യം യം പശ്യേയമിത്യുത।
തതോഽഹം ത്വാം ജിഘാംസാമി ജീവിതേനാദ്യ മോക്ഷ്യസേ॥ 1-10-2 (1042) 
ഡുണ്ഡുഭ ഉവാച। 1-10-3x (50) 
അന്യേ തേ ഭുജഗാ ബ്രഹ്മന്യേ ദശ്തീഹ മാനവാൻ।
ഡുണ്ഡുഭാനഹിഗന്ധേന ന ത്വം ഹിംസിതുമർഹസി॥ 1-10-3 (1043) 
ഏകാനർഥാൻപൃഥഗ്ധർമാനേകദുഃഖാൻപൃഥക്സുഖാൻ।
ഡുണ്ഡുഭാന്ധർമവിദ്ഭൂത്വാ ന ത്വം ഹിംസിതുമർഹസി॥ 1-10-4 (1044) 
സൌതിരുവാച। 1-10-5x (51) 
ഇതി ശ്രുത്വാ വചസ്തസ്യ ഡുണ്ഡുഭസ്യ രുരുസ്തദാ।
നാവധീദ്ഭയസംവിഗ്നമൃഷിം മത്ത്വാഽഥ ഡുണ്ഡുഭം॥ 1-10-5 (1045) 
ഉവാച ചൈനം ഭഗവാന്രുരുഃ സംശമയന്നിവ।
കേന ത്വം ഭുജഗ ബ്രൂഹി കോഽസീമാം വിക്രിയാം ഗതഃ॥ 1-10-6 (1046) 
ഡുണ്ഡുഭ ഉവാച। 1-10-7x (52) 
അഹം പുരാ രുരോ നാംനാ ഋഷിരാസം സഹസ്രപാത്।
സോഽഹം ശാപേന വിപ്രസ്യ ഭുജഗത്വമുപാഗതഃ॥ 1-10-7 (1047) 
രുരുരുവാച। 1-10-8x (53) 
കിമർഥം ശപ്തവാൻകുദ്ധോ ദ്വിജസ്ത്വാം ഭുജഗോത്തമ।
കിയന്തം ചൈവ കാലം തേ വപുരേതദ്ഭവിഷ്യസി॥ ॥ 1-10-8 (1048) 
 
ഇതി ശ്രീമൻമഹാഭാരതേ ആദിപർവണി പൌലോമപർവണി ദശമോഽധ്യായഃ॥ 10 ॥

Mahabharata - Adi Parva - Chapter Footnotes

1-10-3 അഹിഗന്ധേന സർപസാദൃശ്യമാത്രേണ॥ 1-10-4 ഏകാനർഥാൻ ഏകഃ സമാനഃ അനർഥഃ ജനകർതൃകഹിംസാദിരൂപോ യേഷാം താൻ। പൃഥക് സർപജാത്യുചിതപ്രാണഹരണാദിവിലക്ഷണോ ധർമോ ലക്ഷണം യേഷാം തേ। ഏകം തുല്യം ബിലേശയത്വാദിരൂപം ദുഃഖം യേഷാം താൻ। പൃഥക് ഹവിർഭാഗാദിഭ്യോ ഭിന്നം ഭേകഭക്ഷണാദി സുഖം യേഷാം താൻ। ധർമവിത് കൃതാപരാധസ്യൈവ ദണ്ഡോ നത്വന്യസ്യേതി ധർമസ്തജ്ജ്ഞഃ॥ ദശമോഽധ്യായഃ॥ 10 ॥



ആദിപർവ - അധ്യായ 011

॥ ശ്രീഃ ॥

1.11. അധ്യായഃ 011 

Mahabharata - Adi Parva - Chapter Topics

ഡുണ്ഡുഭചരിതം॥ 1 ॥

Mahabharata - Adi Parva - Chapter Text

1-11-0 (1049) 
ഡുണ്ഡുഭ ഉവാച। 1-11-0x (54) 
സഖാ ബഭൂവ മേ പൂർവം ഖഗമോ നാമ വൈ ദ്വിജഃ।
ഭൃശം സംശിതവാക്താത തപോബലസമന്വിതഃ॥ 1-11-1 (1050) 
സ മയാ ക്രീഡതാ ബാല്യേ കൃത്വാ താർണം ഭുജംഗമം।
അഗ്നിഹോത്രേ പ്രസക്തസ്തു ഭീഷിതഃ പ്രമുമോഹ വൈ॥ 1-11-2 (1051) 
ലബ്ധ്വാ സ ച പുനഃ സഞ്ജ്ഞാം മാമുവാച തപോധനഃ।
നർദഹന്നിവ കോപേന സത്യവാക്സംശിതവ്രതഃ॥ 1-11-3 (1052) 
യഥാവീര്യസ്ത്വയാ സർപഃ കൃതോഽയം മദ്ബിഭീഷയാ।
തഥാവീര്യോ ഭുജംഗസ്ത്വം മമ ശാപാദ്ഭവിഷ്യസി॥ 1-11-4 (1053) 
തസ്യാഹം തപസോ വീര്യം ജാനന്നാസം തപോധന।
ഭൃശമുദ്വിഗ്നഹൃദയസ്തമവോചമഹം തദാ॥ 1-11-5 (1054) 
പ്രണതഃ സംഭ്രമാച്ചൈവ പ്രാഞ്ജലിഃ പുരതഃ സ്ഥിതഃ।
സഖേതി ഹസതേദം തേ നർമാർഥം വൈ കൃതം മയാ॥ 1-11-6 (1055) 
ക്ഷന്തുമർഹസി മേ ബ്രഹ്മഞ്ശാപോഽയം വിനിവർത്യതാം।
സോഽഥ മാമബ്രവീദ്ദൃഷ്ട്വാ ഭൃശമുദ്വിഗ്നചേതസം॥ 1-11-7 (1056) 
മുഹുരുഷ്ണം വിനിഃശ്വസ്യ സുസംഭ്രാന്തസ്തപോധനഃ।
നാനൃതം വൈ മയാ പ്രോക്തം ഭവിതേദം കഥഞ്ചന॥ 1-11-8 (1057) 
യത്തു വക്ഷ്യാമി തേ വാക്യം ശൃണു തൻമേ തപോധന।
ശ്രുത്വാ ച ഹൃദി തേ വാക്യമിദമസ്തു സദാഽനഘ॥ 1-11-9 (1058) 
ഉത്പത്സ്യതി രുരുർനാമ പ്രമതേരാത്മജഃ ശുചിഃ।
തം ദൃഷ്ട്വാ ശാപമോക്ഷസ്തേ ഭവിതാ നചിരാദിവ। 
`ഏവമുക്തസ്തു തേനാഹമുരഗത്വമവാപ്തവാൻ॥'  1-11-10 (1059) 
സ ത്വം രുരുരിതി ഖ്യാതഃ പ്രമതേരാത്മജോഽപി ച।
സ്വരൂപം പ്രതിപദ്യാഹമദ്യ വക്ഷ്യാമി തേ ഹിതം॥ 1-11-11 (1060) 
സൌതിരുവാച। 1-11-12x (55) 
സ ഡൌണ്ഡുഭം പരിത്യജ്യ രൂപം വിപ്രർഷഭസ്തദാ।
സ്വരൂപം ഭാസ്വരം ഭൂയഃ പ്രതിപേദേ മഹായശാഃ॥ 1-11-12 (1061) 
ഇദം ചോവാച വചനം രുരുമപ്രതിമൌജസം।
അഹിംസാ പരമോ ധർമഃ സർവപ്രാണഭൃതാം വര॥ 1-11-13 (1062) 
തസ്മാത്പ്രാണഭൃതഃ സർവാന്ന ഹിംസ്യാദ്ബ്രാഹ്മണഃ ക്വചിത്।
ബ്രാഹ്മണഃ സൌംയ ഏവേഹ ഭവതീതി പരാ ശ്രുതിഃ॥ 1-11-14 (1063) 
വേദവേദാംഗവിന്നാമ സർവഭൂതാഭയപ്രദഃ।
അഹിംസാ സത്യവചനം ക്ഷമാ ചേതി വിനിശ്ചിതം॥ 1-11-15 (1064) 
ബ്രാഹ്മണസ്യ പരോ ധർമോ വേദാനാം ധാരണാപി ച।
ക്ഷത്രിയസ്യ ഹി യോ ധർമഃ സ നേഹേഷ്യേത വൈ തവ॥ 1-11-16 (1065) 
ദണ്ഡധാരണമുഗ്രത്വം പ്രജാനാം പരിപാലനം।
തദിദം ക്ഷത്രിയസ്യാസീത്കർമ വൈ ശൃണു മേ രുരോ॥ 1-11-17 (1066) 
ജനമേജയസ്യ യജ്ഞേഽസ്മിൻസർപാണാം ഹിംസനം പുരാ।
പരിത്രാണം ച ഭീതാനാം സർപാണാം ബ്രാഹ്മണാദപി॥ 1-11-18 (1067) 
തപോവീര്യബലോപേതാദ്വേദവേദാംഗപാരഗാത്।
ആസ്തീകാദ്ദ്വിജമുഖ്യാദ്വൈ സർപസത്രേ ദ്വിജോത്തമ॥ ॥ 1-11-19 (1068) 
 
ഇതി ശ്രീമൻമഹാഭാരതേ ആദിപർവണി പൌലോമപർവണി ഏകാദശോഽധ്യായഃ॥ 11 ॥

Mahabharata - Adi Parva - Chapter Footnotes

1-11-1 സംശിതവാക് തീക്ഷ്ണവചനഃ॥ 1-11-2 താർണം തൃണമയം॥ 1-11-14 സൌംയഃ അതീക്ഷ്ണസ്വഭാവഃ॥ 1-11-18 പരിത്രാണം ദൃഷ്ടമിതി ശേഷഃ॥ ഏകാദശോഽധ്യായഃ॥ 11 ॥



ആദിപർവ - അധ്യായ 012

॥ ശ്രീഃ ॥

1.12. അധ്യായഃ 012 

Mahabharata - Adi Parva - Chapter Topics

ജനമേജയസർപസന്നപ്രസ്താവഃ॥ 1 ॥

Mahabharata - Adi Parva - Chapter Text

1-12-0 (1069) 
രുരുരുവാച। 1-12-0x (56) 
കഥം ഹിംസിതവാൻസർപാൻസ രാജാ ജനമേജയഃ।
സർപാ വാ ഹിംസിതാസ്തത്ര കിമർഥം ദ്വിജസത്തമ॥ 1-12-1 (1070) 
കിമർഥം മോക്ഷിതാശ്ചൈവ പന്നഗാസ്തേന ധീമതാ।
ആസ്തീകേന ദ്വിജശ്രേഷ്ഠ ശ്രോതുമിച്ഛാംയശേഷതഃ॥ 1-12-2 (1071) 
ഋഷിരുവാച। 1-12-3x (57) 
ശ്രോഷ്യസി ത്വം രുരോ സർവമാസ്തീകചരിതം മഹത്।
ബ്രാഹ്മണാനാം കഥയതാം ത്വരാവാൻഗമനേ ഹ്യഹം॥ 1-12-3 (1072) 
സൌതിരുവാച। 1-12-4x (58) 
`ഇത്യുക്ത്വാന്തർഹിതേ യോഗാത്തസ്മിന്നൃഷിവരേ പ്രഭൌ।
സംഭ്രമാവിഷ്ടഹൃദയോ രുരുർമേനേ തദദ്ഭുതം॥'  1-12-4 (1073) 
ബലം പരമമാസ്ഥായ പര്യധാവത്സമന്തതഃ।
തമൃഷിം നഷ്ടമന്വിച്ഛൻസംശ്രാന്തോ ന്യപതദ്ഭുവി॥ 1-12-5 (1074) 
സ മോഹേ പരമം ഗത്വാ നഷ്ടസഞ്ജ്ഞ ഇവാഭവത്।
തദൃഷേർവചനം തഥ്യം ചിന്തയാനഃ പുനഃപുനഃ॥ 1-12-6 (1075) 
ലബ്ധസഞ്ജ്ഞോ രുരുശ്ചായാത്തദാചഖ്യൌ പിതുസ്തദാ।
`പിത്രേ തു സർവമാഖ്യായ ഡുണ്ഡുഭസ്യ വചോഽർഥവത്॥ 1-12-7 (1076) 
അപൃച്ഛത്പിതരം ഭൂയഃ സോസ്തീകസ്യ വചസ്തദാ।
ആഖ്യാപയത്തദാഽഽഖ്യാനം ഡുണ്ഡുഭേനാഥ കീർതിതം॥ 1-12-8 (1077) 
തത്കീർത്യമാനം ഭഗവഞ്ശ്രോതുമിച്ഛാമി തത്ത്വതഃ।'
പിതാ ചാസ്യ തദാഖ്യാനം പൃഷ്ടഃ സർവം ന്യവേദയത്॥ ॥  1-12-9 (1078) 
 
ഇതി ശ്രീമൻമഹാഭാരതേ ആദിപർവണി പൌലോമപർവണി ദ്വാദശോഽധ്യായഃ॥ 12 ॥

 
॥ സമാപ്തം പൌലോമപർവ ॥

Mahabharata - Adi Parva - Chapter Footnotes

1-12-5 നഷ്ടം അന്തർഹിതം॥ ദ്വാദശോഽധ്യായഃ॥ 12 ॥



ആദിപർവ - അധ്യായ 013

॥ ശ്രീഃ ॥

1.13. അധ്യായഃ 013 

 
(അഥാസ്തീകപർവ  ॥ 5 ॥)

Mahabharata - Adi Parva - Chapter Topics

ആസ്തീകജരത്കാർവോരാഖ്യാനം॥ 1 ॥ ജരത്കാരോസ്തത്പിതൄണാം ച സംവാദഃ॥ 2 ॥

Mahabharata - Adi Parva - Chapter Text

1-13-0 (1079) 
ശൌനക ഉവാച। 1-13-0x (59) 
കിമർഥം രാജശാർദൂലഃ സ രാജാ ജനമേജയഃ।
സർപസത്രേണ സർപാണാം ഗതോഽന്തം തദ്വദസ്വ മേ॥ 1-13-1 (1080) 
നിഖിലേന യഥാതത്ത്വം സൌതേ സർവമശേഷതഃ।
ആസ്തീകശ്ച ദ്വിജശ്രേഷ്ഠഃ കിമർഥം ജപതാം വരഃ॥ 1-13-2 (1081) 
മോക്ഷയാമാസ ഭുജഗാൻപ്രദീപ്താദ്വസുരേതസഃ।
കസ്യ പുത്രഃ സ രാജാസീത്സർപസത്രം യ ആഹരത്॥ 1-13-3 (1082) 
സ ച ദ്വിജാതിപ്രവരഃ കസ്യ പുത്രോഽഭിധത്സ്വ മേ।  1-13-4 (1083) 
സൌതിരുവാച।
മഹദാക്യാനമാസ്തീകം യഥൈതത്പ്രോച്യതേ ദ്വിജ॥  1-13-4x (60) 
സർവമേതദശേഷേണ ശൃണു മേ വദതാം വര।  1-13-5 (1084) 
ശൌനക ഉവാച।
ശ്രോതുമിച്ഛാംയശേഷേണ കഥാമേതാം മനോരമാം॥  1-13-5x (61) 
ആസ്തീകസ്യ പുരാണർഷേർബ്രാഹ്മണസ്യ യശസ്വിനഃ।  1-13-6 (1085) 
സൌതിരുവാച।
ഇതിഹാസമിമം വിപ്രാഃ പുരാണം പരിചക്ഷതേ॥  1-13-6x (62) 
കൃഷ്ണദ്വൈപായനപ്രോക്തം നൈമിഷാരണ്യവാസിഷു।
പൂർവം പ്രചോദിതഃ സൂതഃ പിതാ മേ ലോമഹർഷണഃ॥ 1-13-7 (1086) 
ശിഷ്യോ വ്യാസസ്യ മേധാവീ ബ്രാഹ്മണേഷ്വിദമുക്തവാൻ।
തസ്മാദഹമുപശ്രുത്യ പ്രവക്ഷ്യാമി യഥാതഥം॥ 1-13-8 (1087) 
ഇദമാസ്തീകമാഖ്യാനം തുഭ്യം ശൌനക പൃച്ഛതേ।
കഥയിഷ്യാംയശേഷേണ സർവപാപപ്രണാശനം॥ 1-13-9 (1088) 
ആസ്തീകസ്യ പിതാ ഹ്യാസീത്പ്രജാപതിസമഃ പ്രഭുഃ।
ബ്രഹ്മചാരീ യതാഹാരസ്തപസ്യുഗ്രേ രതഃ സദാ॥ 1-13-10 (1089) 
ജരത്കാരുരിതി ഖ്യാത ഊർധ്വരേതാ മഹാതപാഃ।
യായാവരാണാം പ്രവരോ ധർമജ്ഞഃ സംശിതവ്രതഃ॥ 1-13-11 (1090) 
സ കദാചിൻമഹാഭാഗസ്തപോബലസമന്വിതഃ।
ചചാര പൃഥിവീം സർവാം യത്രസായംഗൃഹോ മുനിഃ॥ 1-13-12 (1091) 
തീർഥേഷു ച സമാപ്ലാവം കുർവന്നടതി സർവശഃ।
ചരന്ദീക്ഷാം മഹാതേജാ ദുശ്ചരാമകൃതാത്മഭിഃ॥ 1-13-13 (1092) 
വായുഭക്ഷോ നിരാഹാരഃ ശുഷ്യന്നനിമിഷോ മുനിഃ।
ഇതസ്തതഃ പരിചരന്ദീപ്തപാവകസപ്രഭഃ॥ 1-13-14 (1093) 
അടമാനഃ കദാചിത്സ്വാൻസ ദദർശ പിതാമഹാൻ।
ലംബമാനാൻമഹാഗർതേ പാദൈരൂർധ്വൈരവാങ്മുഖാൻ॥ 1-13-15 (1094) 
താനബ്രവീത്സ ദൃഷ്ട്വൈ ജരത്കാരുഃ പിതാമഹാൻ।
കേ ഭവന്തോഽവലംബന്തേ ഗർതേ ഹ്യസ്മിന്നധോമുഖാഃ॥ 1-13-16 (1095) 
വീരണസ്തംഭകേ ലഗ്നാഃ സർവതഃ പരിഭക്ഷിതേ।
മൂഷകേന നിഗൂഢേന ഗർതേഽസ്മിന്നിത്യവാസിനാ॥ 1-13-17 (1096) 
പിതര ഊചുഃ। 1-13-18x (63) 
യായാവരാ നാമ വയമൃഷയഃ സംശിതവ്രതാഃ।
സന്താനപ്രക്ഷയാദ്ബ്രഹ്മന്നധോ ഗച്ഛാമ മേദിനീം॥ 1-13-18 (1097) 
അസ്മാകം സന്തതിസ്ത്വേകോ ജരത്കാരുരിതി സ്മൃതഃ।
മന്ദഭാഗ്യോഽൽപഭാഗ്യാനാം തപ ഏകം സമാസ്ഥിതഃ॥ 1-13-19 (1098) 
ന സ പുത്രാഞ്ജനയിതും ദാരാൻമൂഢശ്ചികീർഷതി।
തേന ലംബാമഹേ ഗർതേ സന്താനസ്യ ക്ഷയാദിഹ॥ 1-13-20 (1099) 
അനാഥാസ്തേന നാഥേന യഥാ ദുഷ്കൃതിനസ്തഥാ।
`യേഷാം തു സന്തതിർനാസ്തി മർത്യലോകേ സുഖാവഹാ॥ 1-13-21 (1100) 
ന തേ ലഭന്തേ വസതിം സ്വർഗേ പുണ്യകൃതോഽപി ഹി।'
കസ്ത്വം ബന്ധുരിവാസ്മാകമനുശോചസി സത്തമ॥  1-13-22 (1101) 
ജ്ഞാതുമിച്ഛാമഹേ ബ്രഹ്മൻകോ ഭവാനിഹ നഃ സ്ഥിതഃ।
കിമർഥം ചൈവ നഃ ശോച്യാനനുശോചസി സത്തമ॥ 1-13-23 (1102) 
ജരത്കാരുരുവാച। 1-13-24x (64) 
മമ പൂർവേ ഭവന്തോ വൈ പിതരഃ സപിതാമഹാഃ।
ബ്രൂത കിം കരവാണ്യദ്യ ജരത്കാരുരഹം സ്വയം॥ 1-13-24 (1103) 
പിതര ഊചുഃ। 1-13-25x (65) 
യതസ്വ യത്നവാംസ്താത സന്താനായ കുലസ്യ നഃ।
ആത്മനോഽർഥേഽസ്മദർഥേ ച ധർമ ഇത്യേവ വാ വിഭോ॥ 1-13-25 (1104) 
ന ഹി ധർമഫലൈസ്താത ന തപോഽഭിഃ സുസഞ്ചിതൈഃ।
താം ഗതിം പ്രാപ്നുവന്തീഹ പുത്രിണോ യാം വ്രജന്തി വൈ॥ 1-13-26 (1105) 
തദ്ദാരഗ്രഹണേ യത്നം സന്തത്യാം ച മനഃ കുരു।
പുത്രകാസ്മന്നിയോഗാത്ത്വമേതന്നഃ പരമം ഹിതം॥ 1-13-27 (1106) 
ജരത്കാരുരുവാച। 1-13-28x (66) 
ന ദാരാന്വൈ കരിഷ്യേഽഹം ന ധനം ജീവിതാർഥതഃ।
ഭവതാം തു ഹിതാർഥായ കരിഷ്യേ ദാരസംഗ്രഹം॥ 1-13-28 (1107) 
സമയേന ച കർതാഽഹമനേന വിധിപൂർവകം।
തഥാ യദ്യുപലപ്സ്യാമി കരിഷ്യേ നാന്യഥാ ഹ്യഹം॥ 1-13-29 (1108) 
സനാംനീ യാ ഭവിത്രീ മേ ദിത്സിതാ ചൈവ ബന്ധുഭിഃ।
ഭൈക്ഷ്യവത്താമഹം കന്യാമുപയംസ്യേ വിധാനതഃ॥ 1-13-30 (1109) 
ദരിദ്രായ ഹി മേ ഭാര്യാം കോ ദാസ്യതി വിശേഷതഃ।
പ്രതിഗ്രഹീഷ്യേ ഭിക്ഷാം തു യദി കശ്ചിത്പ്രദാസ്യതി॥ 1-13-31 (1110) 
ഏവം ദാരക്രിയാഹേതോഃ പ്രയതിഷ്യേ പിതാമഹാഃ।
അനേന വിധിനാ ശശ്വന്ന കരിഷ്യേഽഹമന്യഥാ॥ 1-13-32 (1111) 
തത്ര ചോത്പത്സ്യതേ ജന്തുർഭവതാം താരണായ വൈ।
ശാശ്വതം സ്ഥാനമാസാദ്യ മോദന്താം പിതരോ മമ॥ ॥ 1-13-33 (1112) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ത്രയോദശോഽധ്യായഃ॥ 13 ॥

Mahabharata - Adi Parva - Chapter Footnotes

1-13-11 യായാവരാണാം ഗ്രാമൈകരാത്രവാസിനാം ഗൃഹസ്ഥാനാം॥ 1-13-12 സായങ്കാലസ്തത്രൈവ ഗൃഹമസ്യേതി യത്രസായംഗൃഹഃ॥ 1-13-30 ഉപയംസ്യേപരിണേഷ്യേ॥ 30 ॥ ത്രയോദശോഽധ്യായഃ॥ 13 ॥



ആദിപർവ - അധ്യായ 014

॥ ശ്രീഃ ॥

1.14. അധ്യായഃ 014 

Mahabharata - Adi Parva - Chapter Topics

വാസുകിഭഗിന്യാ ജരത്കാരോർവിവാഹഃ॥ 1 ॥

Mahabharata - Adi Parva - Chapter Text

1-14-0 (1113) 
സൌതിരുവാച। 1-14-0x (67) 
തതോ നിവേശായ തദാ സ വിപ്രഃ സംശിതവ്രതഃ।
മഹീം ചചാര ദാരാർഥീ ന ച ദാരാനവിന്ദത॥ 1-14-1 (1114) 
സ കദാചിദ്വനം ഗത്വാ വിപ്രഃ പിതൃവചഃ സ്മരൻ।
ചുക്രോശ കന്യാഭിക്ഷാർഥീ തിസ്രോ വാചഃ ശനൈരിവ॥ 1-14-2 (1115) 
തം വാസുകിഃ പ്രത്യഗൃഹ്ണാദുദ്യംയ ഭഗിനീം തദാ।
ന സ താം പ്രതിജഗ്രാഹ ന സനാംനീതി ചിന്തയൻ॥ 1-14-3 (1116) 
സനാംനീം ചോദ്യതാം ഭാര്യാം ഗൃഹ്ണീയാമിതി തസ്യ ഹി।
മനോ നിവിഷ്ടമഭവജ്ജരത്കാരോർമഹാത്മനഃ॥ 1-14-4 (1117) 
തമുവാച മഹാപ്രാജ്ഞോ ജരത്കാരുർമഹാതപാഃ।
കിംനാംനീ ഭഗിനീയം തേ ബ്രൂഹി സത്യം ഭുജംഗമ॥ 1-14-5 (1118) 
വാസുകിരുവാച। 1-14-6x (68) 
ജരത്കാരോ ജരത്കാരുഃ സ്വസേയമനുജാ മമ।
പ്രതിഗൃഹ്ണീഷ്വ ഭാര്യാർഥേ മയാ ദത്താം സുമധ്യമാം। 
ത്വദർഥം രക്ഷിതാ പൂർവം പ്രതീച്ഛേമാം ദ്വിജോത്തമ॥  1-14-6 (1119) 
സൌതിരുവാച। 1-14-7x (69) 
ഏവമുക്ത്വാ തതഃ പ്രാദാദ്ഭാര്യാർഥേ വരവർണിനീം।
സ ച താം പ്രതിജഗ്രാഹ വിധിദൃഷ്ടേന കർമണാ॥ ॥ 1-14-7 (1120) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ചതുർദശോഽധ്യായഃ॥ 14 ॥

Mahabharata - Adi Parva - Chapter Footnotes

1-14-1 നിവേശായ ദാരസംഗ്രഹായ॥ ചതുർദശോഽധ്യായഃ॥ 14 ॥



ആദിപർവ - അധ്യായ 015

॥ ശ്രീഃ ॥

1.15. അധ്യായഃ 015 

Mahabharata - Adi Parva - Chapter Topics

ആസ്തീകോത്പത്തിഃ॥ 1 ॥ സങ്ക്ഷേപേണ സർപമോചനവൃത്താന്തശ്ച॥ 2 ॥

Mahabharata - Adi Parva - Chapter Text

1-15-0 (1121) 
സൌതിരുവാച। 1-15-0x (70) 
മാത്രാ ഹി ഭുജഗാഃ ശപ്താഃ പൂർവം ബ്രഹ്മവിദാം വര।
ജനമേജയസ്യ വോ യജ്ഞേ ധക്ഷ്യത്യനിലസാരഥിഃ॥ 1-15-1 (1122) 
തസ്യ ശാപസ്യ ശാന്ത്യർഥം പ്രദദൌ പന്നഗോത്തമഃ।
സ്വസാരമൃഷയേ തസ്മൈ സുവ്രതായ മഹാത്മനേ॥ 1-15-2 (1123) 
സ ച താം പ്രതിജഗ്രാഹ വിധിദൃഷ്ടേന കർമണാ।
ആസ്തീകോ നാമ പുത്രശ്ച തസ്യാം ജജ്ഞേ മഹാമനാഃ॥ 1-15-3 (1124) 
തപസ്വീ ച മഹാത്മാ ച വേദവേദാംഗപാരഗഃ।
സമഃ സർവസ്യ ലോകസ്യ പിതൃമാതൃഭയാപഹഃ॥ 1-15-4 (1125) 
അഥ ദീർഘസ്യ കാലസ്യ പാണ്ഡവേയോ നരാധിപഃ।
ആജഹാര മഹായജ്ഞം സർപസത്രമിതി ശ്രുതിഃ॥ 1-15-5 (1126) 
തസ്മിൻപ്രവൃത്തേ സത്രേ തു സർപാണാമന്തകായ വൈ।
മോചയാമാസ താഞ്ശാപാദാസ്തീകഃ സുമഹാതപാഃ॥ 1-15-6 (1127) 
ഭ്രാതൄംശ്ച മാതുലാംശ്ചൈവ തഥൈവാന്യാൻസ പന്നഗാൻ।
പിതൄംശ്ച താരയാമാസ സന്തത്യാ തപസാ തഥാ॥ 1-15-7 (1128) 
വ്രതൈശ്ച വിവിധൈർബ്രഹ്മൻസ്വാധ്യായൈശ്ചാനൃണോഽഭവത്।
ദേവാംശ്ച തർപയാമാസ യജ്ഞൈർവിവിധദക്ഷിണൈഃ॥ 1-15-8 (1129) 
ഋഷീംശ്ച ബ്രഹ്മചര്യേമ സന്തത്യാ ച പിതാമഹാൻ।
അപഹൃത്യ ഗുരം ഭാരം പിതൄണാം സംശിതവ്രതഃ॥ 1-15-9 (1130) 
ജരത്കാരുർഗതഃ സ്വർഗം സഹിതഃ സ്വൈഃ പിതാമഹൈഃ।
ആസ്തീകം ച സുതം പ്രാപ്യ ധർമം ചാനുത്തമം മുനിഃ॥ 1-15-10 (1131) 
ജരത്കാരുഃ സുമഹതാ കാലേന സ്വർഗമേയിവാൻ।
ഏതദാഖ്യാനമാസ്തീകം യഥാവത്കഥിതം മയാ। 
പ്രബ്രൂഹി ഭൃഗുശാർദൂല കിമന്യത്കഥയാമി തേ॥ ॥  1-15-11 (1132) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി പഞ്ചദശോഽധ്യായഃ॥ 15 ॥




ആദിപർവ - അധ്യായ 016

॥ ശ്രീഃ ॥

1.16. അധ്യായഃ 016 

Mahabharata - Adi Parva - Chapter Topics

ആസ്തീകാഖ്യാനവിസ്തരഃ॥ 1 ॥ കദ്രൂവിനതയോഃ കശ്യപാദ്വരലാഭഃ॥ 2 ॥ കദ്ര്വാഃ സർപോത്പത്തിർവിനതായാ അരുണോത്പത്തിശ്ച॥ 3 ॥

Mahabharata - Adi Parva - Chapter Text

1-16-0 (1133) 
ശൌനക ഉവാച। 1-16-0x (71) 
സൌതേ ത്വം കഥയസ്വേമാം വിസ്തരേണ കഥാം പുനഃ।
ആസ്തീകസ്യ കവേഃസാധോഃ ശുശ്രൂഷാ പരമാ ഹിനഃ॥ 1-16-1 (1134) 
മധുരം കഥ്യതേ സൌംയ ശ്ലക്ഷ്ണാക്ഷരപദം ത്വയാ।
പ്രീയാമഹേ ഭൃശം താത പിതേവേദം പ്രഭാഷസേ॥ 1-16-2 (1135) 
അസ്മച്ഛുശ്രൂഷണേ നിത്യം പിതാ ഹി നിരതസ്തവ।
ആചഷ്ടൈതദ്യഥാഽഽക്യാനം പിതാ തേത്വം തഥാ വദ॥ 1-16-3 (1136) 
സൌതിരുവാച। 1-16-4x (72) 
ആയുഷ്മന്നിദമാഖ്യാനമാസ്തീകം കഥയാമി തേ।
യഥാശ്രുതം കഥയതഃ സകാശാദ്വൈ പിതുർമയാ॥ 1-16-4 (1137) 
പുരാ ദേവയുഗേ ബ്രഹ്മൻപ്രജാപതിസുതേ ശുഭേ।
ആസ്താം ഭഗിന്യൌ രൂപേണ സമുപേതേഽദ്ഭുതേഽനഘ॥ 1-16-5 (1138) 
തേ ഭാര്യേ കശ്യപസ്യാസ്താം കദ്രൂശ്ച വിനതാ ച ഹ।
പ്രാദാത്താഭ്യാം വരം പ്രീതഃ പ്രജാപതിസമഃ പതിഃ॥ 1-16-6 (1139) 
കശ്യപോ ധർമപത്നീഭ്യാം മുദാ പരമയാ യുതഃ।
വരാതിസർഗം ശ്രുത്വൈവം കശ്യപാദുത്തമം ച തേ॥ 1-16-7 (1140) 
ഹർഷാദപ്രതിമാം പ്രീതിം പ്രാപതുഃ സ്മ വരസ്ത്രിയൌ।
വവ്രേ കദ്രൂഃ സുതാന്നാഗാൻസഹസ്രം തുല്യവർചസഃ॥ 1-16-8 (1141) 
ദ്വൌ പുത്രൌ വിനതാ വവ്രേ കദ്രൂപുത്രാധികൌ ബലേ।
തേജസാ വപുഷാ ചൈവ വിക്രമേണാധികൌ ച തൌ॥ 1-16-9 (1142) 
തസ്യൈ ഭർതാ വരം പ്രാദാദീദൃസൌ തേ ഭവിഷ്യതഃ।
ഏവമസ്ത്വിതി തം ചാഹ കശ്യപം വിനതാ തദാ॥ 1-16-10 (1143) 
യഥാവത്പ്രാർഥിതം ലബ്ധ്വാ വരം തുഷ്ടാഭവത്തദാ।
കൃതകൃത്യാ തു വിനതാ ലബ്ധ്വാ വീര്യാധികൌ സുതൌ॥ 1-16-11 (1144) 
കദ്രൂശ്ച ലബ്ധ്വാ പുത്രാണാം സഹസ്രം തുല്യവർചസാം।
ധാര്യൌ പ്രയത്നതോ ഗർഭാവിത്യുക്ത്വാ സ മഹാതപാഃ॥ 1-16-12 (1145) 
തേ ഭാര്യേ വരസന്തുഷ്ടേ കശ്യപോ വനമാവിശത്।  1-16-13 (1146) 
സൌതുരിവാച।
കാലേന മഹതാ കദ്രൂരണ്ഡാനാം ദശതീർദശ॥  1-16-13x (73) 
ജനയാമാസ വിപ്രേന്ദ്ര ദ്വേ ചാണ്ഡേ വിനതാ തദാ।
തയോരണ്ഡാനി നിദധുഃ പ്രഹൃഷ്ടാഃ പരിചാരികാഃ॥ 1-16-14 (1147) 
സോപസ്വേദേഷു ഭാണ്ഡേഷു പഞ്ചവർഷശതാനി ച।
തതഃ പഞ്ചശതേ കാലേ കദ്രൂപുത്രാ വിനിഃസൃതാഃ॥ 1-16-15 (1148) 
അണ്ഡാഭ്യാം വിനതായാസ്തു മിഥുനം ന വ്യദൃശ്യത।
തതഃ പുത്രാർഥിനീ ദേവീ വ്രീഡിതാ ച തപസ്വിനീ॥ 1-16-16 (1149) 
അണ്ഡം ബിഭേദ വിനതാ തത്ര പുത്രമപശ്യത।
പൂർവാർധകായസംപന്നമിതരേണാപ്രകാശതാ॥ 1-16-17 (1150) 
സ പുത്രഃ ക്രോധസംരബ്ധഃ ശശാപൈനാമിതി ശ്രുതിഃ।
യോഽഹമേവം കൃതോ മാതസ്ത്വയാ ലോഭപരീതയാ॥ 1-16-18 (1151) 
ശരീരേണാസമഗ്രേണ തസ്മാദ്ദാസീ ഭവിഷ്യസി।
പഞ്ച വർഷശതാന്യസ്യാ യയാ വിസ്പർധസേ സഹ॥ 1-16-19 (1152) 
ഏഷ ച ത്വാം സുതോ മാതർദാസീത്വാൻമോചയിഷ്യതി।
യദ്യേനമപി മാതസ്ത്വം മാമിവാണ്ഡവിഭേദനാത്॥ 1-16-20 (1153) 
ന കരിഷ്യസ്യനംഗം വാ വ്യംഗം വാപി തപസ്വിനം।
പ്രതിപാലയിതവ്യസ്തേ ജൻമകാലോഽസ്യ ധീരയാ॥ 1-16-21 (1154) 
വിശിഷ്ടം ബലമീപ്സന്ത്യാ പഞ്ചവർഷശതാത്പരഃ।
ഏവം ശപ്ത്വാ തതഃ പുത്രോ വിനതാമന്തരിക്ഷഗഃ॥ 1-16-22 (1155) 
അരുണോഽദൃശ്യത ബ്രഹ്മൻപ്രഭാതസമയേ തദാ।
`ഉദ്യന്നഥ സഹസ്രാംശുർദൃഷ്ട്വാ തമരുണം പ്രഭുഃ॥ 1-16-23 (1156) 
സ്വതേജസാ പ്രജ്വലന്തമാത്മനഃ സമതേജസം।
സാരഥ്യേ കൽപയാമാസ പ്രീയമാണസ്തമോനുദഃ॥ 1-16-24 (1157) 
സോഽപി തം രഥമാരുഹ്യ ഭാനോരമിതതേജസഃ।
സർവലോകപ്രദീപസ്യ ഹ്യമരോഽപ്യരുണോഽഭവത്॥'  1-16-25 (1158) 
ഗരുഡോഽപി യഥാകാലം ജജ്ഞേ പന്നഗഭോജനഃ।
സ ജാതമാത്രോ വിനതാം പരിത്യജ്യ ഖമാവിശത്॥ 1-16-26 (1159) 
ആദാസ്യന്നാത്മനോ ഭോജ്യമന്നം വിഹിതമസ്യ യത്।
വിധാത്രാ ഭൃഗുശാർദൂല ക്ഷുധിതഃ പതഗേശ്വരഃ॥ ॥ 1-16-27 (1160) 
 
ഇതി ശ്രീമൻമഹാഭാരതേ ആദിപർവാണി ആസ്തീകപർവണി ഷോഡശോഽധ്യായഃ॥ 16 ॥

Mahabharata - Adi Parva - Chapter Footnotes

1-16-15 സോപസ്വേദേഷു ഊഷ്മവത്സു॥ ഷോഡശോഽധ്യായഃ॥ 16 ॥



ആദിപർവ - അധ്യായ 017

॥ ശ്രീഃ ॥

1.17. അധ്യായഃ 017 

Mahabharata - Adi Parva - Chapter Topics

അമൃതമഥനവിഷയേ ഭഗവദാജ്ഞയാ ദേവാനാം വിചാരഃ॥ 1 ॥

Mahabharata - Adi Parva - Chapter Text

1-17-0 (1161) 
സൌതിരുവാച। 1-17-0x (74) 
ഏതസ്മിന്നേവ കാലേ തു ഭഗിന്യൌ തേ തപോധന।
അപശ്യതാം സമായാന്തമുച്ചൈഃ ശ്രവസമന്തികാത്॥ 1-17-1 (1162) 
യം തു ദേവഗണാഃ സർവേ ഹൃഷ്ടരൂപമപൂജയൻ।
മഥ്യമാനേഽമൃതേ ജാതമശ്വരത്നമനുത്തമം॥ 1-17-2 (1163) 
അമോഘബലമശ്വാനാമുത്തമം ജവിനാം വരം।
ശ്രീമന്തമജരം ദിവ്യം സർവലക്ഷണപൂജിതം॥ 1-17-3 (1164) 
ശൌനക ഉവാച। 1-17-4x (75) 
കഥം തദമൃതം ദേവൈർമഥിതം ക്വ ച ശംസ മേ।
`കാരണം ചാത്ര മഥനേ സഞ്ജാതമമൃതാത്പരം॥' 
യത്ര ജജ്ഞേ മഹാവീര്യഃ സോഽശ്വരാജോ മഹാദ്യുതിഃ॥  1-17-4 (1165) 
സൌതിരുവാച। 1-17-5x (76) 
ജ്വലന്തമചലം മേരും തേജോരാശിമനുത്തമം।
ആക്ഷിപന്തം പ്രഭാം ഭാനോഃ സ്വശൃംഗൈഃ കാഞ്ചനോജ്ജ്വലൈഃ॥ 1-17-5 (1166) 
കനകാഭരണം ചിത്രം ദേവഗന്ധർവസേവിതം।
അപ്രമേയമനാധൃഷ്യമധർമബഹുലൈർജനൈഃ॥ 1-17-6 (1167) 
വ്യാലൈരാവാരിതം ഘോരൈർദിവ്യൌഷധിവിദീപിതം।
നാകമാവൃത്യ തിഷ്ഠന്തമുച്ഛ്രയേണ മഹാഗിരിം॥ 1-17-7 (1168) 
അഗംയം മനസാപ്യന്യൈർനദീവൃക്ഷസമന്വിതം।
നാനാപതഗസംഘൈശ്ച നാദിതം സുമനോഹരൈഃ॥ 1-17-8 (1169) 
തസ്യ ശൃംഗമുപാരുഹ്യ ബഹുരത്നാചിതം ശുഭം।
അനന്തകൽപമദ്വന്ദ്വം സുരാഃ സർവേ മഹൌജസഃ॥ 1-17-9 (1170) 
തേ മന്ത്രയിതുമാരബ്ധാസ്തത്രാസീനാ ദിവൌകസഃ।
അമൃതായ സമാഗംയ തപോനിയമസംയുതാഃ॥ 1-17-10 (1171) 
തത്ര നാരായണോ ദേവോ ബ്രഹ്മാണമിദമബ്രവീത്।
ചിന്തയത്സു സുരേഷ്വേവം മന്ത്രയത്സു ച സർവശഃ॥ 1-17-11 (1172) 
ദേവൈരസുരസംഘൈശ്ച മഥ്യതാം കലശോദധിഃ।
ഭവിഷ്യത്യമൃതം തത്ര മഥ്യമാനേ മഹോദധൌ॥ 1-17-12 (1173) 
സർവൌഷധീഃ സമാവാപ്യ സർവരത്നാനി ചൈവ ഹ।
മന്ഥധ്വയുദധിം ദേവാ വേത്സ്യധ്വമമൃതം തതഃ॥ ॥ 1-17-13 (1174) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി സപ്തദശോഽധ്യായഃ॥ 17 ॥

Mahabharata - Adi Parva - Chapter Footnotes

1-17-9 അനന്തകൽപം അനന്തോ വിഷ്ണുരാകാശോ വാത തത ഈഷന്ന്യൂനം॥ 1-17-13 വേത്സ്യധ്വം ലപ്സ്യധ്വം॥ സപ്തദശോഽധ്യായഃ॥ 17 ॥



ആദിപർവ - അധ്യായ 018

॥ ശ്രീഃ ॥

1.18. അധ്യായഃ 018 

Mahabharata - Adi Parva - Chapter Topics

മോഹിതൈർദൈത്യൈർമോഹിന്യാ അമൃതകലശദാനം॥ 1 ॥

Mahabharata - Adi Parva - Chapter Text

1-18-0 (1175) 
സൌതിരുവാച। 1-18-0x (77) 
തതോഽഭ്രശിഖരാകാരൈർഗിരിശൃംഗൈരലങ്കൃതം।
മന്ദരം പർവതവരം ലതാജാലസമാകുലം॥ 1-18-1 (1176) 
നാനാവിഹംഗസംഘുഷ്ടം നാനാദംഷ്ട്രിസമാകുലം।
കിംനരൈരപ്സരോഭിശ്ച ദേവൈരപി ച സേവിതം॥ 1-18-2 (1177) 
ഏകാദശ സഹസ്രാണി യോജനാനാം സമുച്ഛ്രിതം।
അധോഭൂമേഃ സഹസ്രേഷു താവത്സ്വേവ പ്രതിഷ്ഠിതം॥ 1-18-3 (1178) 
തമുദ്ധർതുമശക്താ വൈ സർവേ ദേവഗണാസ്തദാ।
വിഷ്ണുമാസീനമഭ്യേത്യ ബ്രഹ്മാണം ചേദമബ്രുവൻ॥ 1-18-4 (1179) 
ഭവന്താവത്ര കുരുതാം ബുദ്ധിം നൈഃശ്രേയസീം പരാം।
മന്ദരോദ്ധരണേ യത്നഃ ക്രിയതാം ച ഹിതായ നഃ॥ 1-18-5 (1180) 
സൌതിരുവാച। 1-18-6x (78) 
തഥേതി ചാബ്രവീദ്വിഷ്ണുർബ്രഹ്മണാ സഹ ഭാർഗവ।
അചോദയദമേയാത്മാ ഫണീന്ദ്രം പദ്മലോചനഃ॥ 1-18-6 (1181) 
തതോഽനന്തഃ സമുത്ഥായ ബ്രഹ്മണാ പരിചോദിതഃ।
നാരായണേന ചാപ്യുക്തസ്തസ്മിൻകർമണി വീര്യവാൻ॥ 1-18-7 (1182) 
അഥ പർവതരാജാനം തമനന്തോ മഹാബലഃ।
ഉജ്ജഹാര ബലാദ്ബ്രഹ്മൻസവനം സവനൌകസം॥ 1-18-8 (1183) 
തതസ്തേന സുരാഃ സാർധം സമുദ്രമുപതസ്ഥിരേ।
തമൂചുരമൃതസ്യാർഥേ നിർമഥിഷ്യാമഹേ ജലം॥ 1-18-9 (1184) 
അപാംപതിരഥോവാച മമാപ്യംശോ ഭവേത്തതഃ।
സോഢാഽസ്മി വിപുലം മർദം മന്ദരഭ്രമണാദിതി॥ 1-18-10 (1185) 
ഊചുശ്ച കൂർമരാജാനമകൂപാരേ സുരാസുരാഃ।
അധിഷ്ഠാനം ഗിരേരസ്യ ഭവാൻഭവിതുമർഹതി॥ 1-18-11 (1186) 
കൂർമേണ തു തഥേത്യുക്ത്വാ പൃഷ്ഠമസ്യ സമർപിതം।
തം ശൈലം തസ്യ പൃഷ്ഠസ്ഥം വജ്രേണേന്ദ്രോഽഭ്യപീഡയത്॥ 1-18-12 (1187) 
മന്ഥാനം മന്ദരം കൃത്വാ തഥാ യോക്ത്രം ച വാസുകിം।
ദേവാ മഥിതുമാരബ്ധാഃ സമുദ്രം നിധിമംഭസാം। 
അമൃതാർഥേ പുരാ ബ്രഹ്മസ്തഥൈവാസുരദാനവാഃ॥  1-18-13 (1188) 
ഏകമന്തമുപാശ്ലിഷ്ടാ നാഗരാജ്ഞോ മഹാസുരാഃ॥  1-18-14 (1189) 
വിബുധാഃ സഹിതാഃ സർവേ യതഃ പുച്ഛം തതഃ സ്ഥിതാഃ।
അനന്തോ ഭഗവാന്ദേവോ യതോ നാരായണഃ സ്ഥിതഃ॥ 1-18-15 (1190) 
`വാസുകേരഗ്രമാശ്ലിഷ്ടാ നാഗരാജ്ഞോ മഹാസുരാഃ।'
ശിര ഉത്ക്ഷിപ്യ നാഗസ്യ പുനഃ പുനരവാക്ഷിപൻ॥  1-18-16 (1191) 
വാസുകേരഥ നാഗസ്യ സഹസാ ക്ഷിപ്യതോഽസുരൈഃ।
സധൂമാഃ സാർചിഷോ വാതാ നിഷ്പേതുരസകൃൻമുഖാത്॥ 1-18-17 (1192) 
`വാസുകേർമഥ്യമാനസ്യ നിഃസൃതേന വിഷേണ ച।
അഭവൻമിശ്രിതം തോയം തദാ ഭാർഗവനന്ദന॥ 1-18-18 (1193) 
മഥനാൻമന്ദരേണാഥ ദേവദാനവബാഹുഭിഃ।
വിഷം തീക്ഷ്ണം സമുദ്ഭൂതം ഹാലാഹലമിതി ശ്രുതം॥ 1-18-19 (1194) 
ദേവാശ്ച ദാനവാശ്ചൈവ ദഗ്ധാശ്ചൈവ വിഷേണ ഹ।
അപാക്രാമംസ്തതോ ഭീതാ വിഷാദമഗമംസ്തദാ॥ 1-18-20 (1195) 
ബ്രഹ്മാണമബ്രുവന്ദേവാഃ സമേത്യ മുനിപുംഗവൈഃ।
മഥ്യമാനേഽമൃതേ ജാതം വിഷം കാലാനലപ്രഭം॥ 1-18-21 (1196) 
തേനൈവ താപിതാ ലോകാസ്തസ്യ പ്രതികുരുഷ്വഹ।
ഏവമുക്തസ്തദാ ബ്രഹ്മാ ദധ്യൌ ലോകേശ്വരം ഹരം॥ 1-18-22 (1197) 
ത്ര്യക്ഷം ത്രിശൂലിനം രുദ്രേ ദേവദേവമുമാപതിം।
തദാഽഥ ചിന്തിതോ ദേവസ്തജ്ജ്ഞാത്വാ ദ്രുതമായയൌ॥ 1-18-23 (1198) 
തസ്യാഥ ദേവസ്തത്സർവമാചചക്ഷേ പ്രജാപതിഃ।
തച്ഛ്രുത്വാ ദവേദേവേശോ ലോകസ്യാസ്യ ഹിതേപ്സയാ॥ 1-18-24 (1199) 
അപിബത്തദ്വിഷം രുദ്രഃ കാലാനലസമപ്രഭം।
കണ്ഠേ സ്ഥാപിതവാന്ദേവോ ലോകാനാം ഹിതകാംയയാ॥ 1-18-25 (1200) 
യസ്മാത്തു നീലതാ കണ്ഠേ നീലകണ്ഠസ്തതഃ സ്മൃതഃ।
പീതമാത്രേ വിഷേ തത്ര രുദ്രേണാമിതതേജസാ॥ 1-18-26 (1201) 
ദേവാഃ പ്രീതാഃ പുനർജഗ്മുശ്ചക്രുർവൈ കർമ തത്തഥാ।
മഥ്യമാനേഽമൃതസ്യാർഥേ ഭൂയോ വൈ ദേവദാനവൈഃ॥ 1-18-27 (1202) 
വാസുകേരഥ നാഗസ്യ സഹസാ ക്ഷിപ്യതോഽസുരൈഃ।
സധൂമാഃ സാർചിഷോ വാതാ നിഷ്പേതുരസകൃൻമുഖാത്॥'  1-18-28 (1203) 
തേ ധൂമസംഘാഃ സംഭൂതാ മേഘസംഘാഃ സവിദ്യുതഃ।
അഭ്യവർഷൻസുരഗണാഞ്ശ്രമസന്താപകർശിതാൻ॥ 1-18-29 (1204) 
തസ്മാച്ച ഗിരികൂടാഗ്രാത്പ്രച്യുതാഃ പുഷ്പവൃഷ്ടയഃ।
സുരാസുരഗണാൻസർവാൻസമന്താത്സമവാകിരൻ॥ 1-18-30 (1205) 
ബഭൂവാത്ര മഹാന്നാദോ മഹാമേഘരവോപമഃ।
ഉദധേർമഥ്യമാനസ്യ മന്ദരേണ സുരാസുരൈഃ॥ 1-18-31 (1206) 
തത്ര നാനാജലചരാ വിനിഷ്പിഷ്ടാ മഹാദ്രിണാ।
വിലയം സമുപാജഗ്മുഃ ശതശോ ലവണാംഭസി॥ 1-18-32 (1207) 
വാരുണാനി ച ഭൂതാനി വിവിധാനി മഹീധരഃ।
പാതാലതലവാസീനി വിലയം സമുപാനയത്॥ 1-18-33 (1208) 
തസ്മിംശ്ച ഭ്രാംയമാണേഽദ്രൌ സംഘൃഷ്യന്തഃ പരസ്പരം।
ന്യപതൻപതഗോപേതാഃ പർവതാഗ്രാൻമഹാദ്രുമാഃ॥ 1-18-34 (1209) 
തേഷാം സംഘർഷജശ്ചാഗ്നിരർചിർഭിഃ പ്രജ്വലൻമുഹുഃ।
വിദ്യുദ്ഭിരിവ നീലാഭ്രമാവൃണോൻമന്ദരം ഗിരിം॥ 1-18-35 (1210) 
ദദാഹ കുഞ്ജരാംസ്തത്ര സിംഹാംശ്ചൈവ വിനിർഗതാൻ।
വിഗതാസൂനി സർവാണി സത്ത്വാനി വിവിധാനി ച॥ 1-18-36 (1211) 
തമഗ്നിമമരശ്രേഷ്ഠഃ പ്രദഹന്തമിതസ്തതഃ।
വാരിണാ മേഘജേനേന്ദ്രഃ ശമയാമാസ സർവശഃ॥ 1-18-37 (1212) 
തതോ നാനാവിധാസ്തത്ര സുസ്രുവുഃ സാഗരാംഭസി।
മഹാദ്രുമാണാം നിര്യാസാ ബഹവശ്ചൌഷധീരസാഃ॥ 1-18-38 (1213) 
തേഷാമമൃതവീര്യാണാം രസാനാം പയസൈവ ച।
അമരത്വം സുരാ ജഗ്മുഃ കാഞ്ചനസ്യ ച നിഃസ്രവാത്॥ 1-18-39 (1214) 
തതസ്തസ്യ സമുദ്രസ്യ തഞ്ജാതമുദകം പയഃ।
രസോത്തമൈർവിമിശ്രം ച തതഃ ക്ഷീരാദഭൂദ്ധൃതം॥ 1-18-40 (1215) 
തതോ ബ്രഹ്മാണമാസീനം ദേവാ വരദമബ്രുവൻ।
ശ്രാന്താഃ സ്മ സുഭൃശം ബ്രഹ്മന്നോദ്ഭവത്യമൃതം ച തത്॥ 1-18-41 (1216) 
ഋതേ നാരായണം ദേവം സർവേഽന്യേ ദേവദാനവാഃ।
ചിരാരബ്ധമിദം ചാപി സാഗരസ്യാപി മന്ഥനം॥ 1-18-42 (1217) 
`ഗ്ലാനിരസ്മാൻസമാവിഷ്ടാ ന ചാത്രാമൃതമത്ഥിതം।  1-18-43 (1218) 
സൌതിരുവാച।
ദേവാനാം വചനം ശ്രുത്വാ ബ്രഹ്മാ ലോകപിതാമഹഃ'॥  1-18-43x (79) 
തതോ നാരായണം ദേവം വചനം ചേദമബ്രവീത്।
വിധത്സ്വൈഷാം ബലം വിഷ്ണോ ഭവാനത്ര പരായണം॥ 1-18-44 (1219) 
വിഷ്ണുരുവാച। 1-18-45x (80) 
ബലം ദദാമി സർവേഷാം കർമൈതദ്യേ സമാസ്ഥിതാഃ।
ക്ഷോഭ്യതാം കലശഃ സർവൈമന്ദരഃ പരിവർത്യതാം॥ 1-18-45 (1220) 
സൌതിരുവാച। 1-18-46x (81) 
നാരായണവചഃ ശ്രുത്വാ ബലിനസ്തേ മഹോദധേഃ।
തത്പയഃ സഹിതാ ഭൂയശ്ചക്രിരേ ഭൃശമാകുലം॥ 1-18-46 (1221) 
`തത്ര പൂർവം വിഷം ജാതം തദ്ബ്രഹ്മവചനാച്ഛിവഃ।
പ്രാഗ്രസല്ലോകരക്ഷാർഥം തതോ ജ്യേഷ്ഠാ സമുത്ഥിതാ। 
കൃഷ്ണരൂപധരാ ദേവീ സർവാഭരണഭൂഷിതാ॥'  1-18-47 (1222) 
തതഃ ശതസഹസ്രാംശുർമഥ്യമാനാത്തു സാഗരാത്।
പ്രസന്നാത്മാ സമുത്പന്നഃ സോമഃ ശീതാംശുരുജ്ജ്വലഃ॥ 1-18-48 (1223) 
ശ്രീരനന്തരമുത്പന്നാ ഘൃതാത്പാണ്ഡുരവാസിനീ।
സുരാ ദേവീ സമുത്പന്നാ തുരഗഃ പാണ്ഡുരസ്തഥാ॥ 1-18-49 (1224) 
കൌസ്തുഭസ്തു മണിർദിവ്യ ഉത്പന്നോ ഘൃതസംഭവഃ।
മരീചിവികചഃ ശ്രീമാന്നാരായണഉരോഗതഃ॥ 1-18-50 (1225) 
ശ്രീഃ സുരാ ചൈവ സോമശ്ച തുരഗശ്ച മനോജവഃ।
`പാരിജാതശ്ച തത്രൈവ സുരഭിശ്ച മഹാമുനേ। 
ജജ്ഞാതേ തൌ തദാ ബ്രഹ്മൻസർവകാമഫലപ്രദൌ॥  1-18-51 (1226) 
തതോ ജജ്ഞേ മഹാകായശ്ചതുർദന്തോ മഹാഗജഃ।
കപിലാ കാമവൃക്ഷശ്ച കൌസ്തുഭശ്ചാപ്സരോഗണഃ।' 
യതോ ദേവാസ്തതോ ജഗ്മുരാദിത്യപഥമാശ്രിതാഃ॥  1-18-52 (1227) 
ധന്വന്തരിസ്തതോ ദേവോ വപുഷ്മാനുദതിഷ്ഠത।
ശ്വേതം കമണ്ഡലും ബിഭ്രദമൃതം യത്ര തിഷ്ഠതി॥ 1-18-53 (1228) 
ഏതദത്യദ്ഭുതം ദൃഷ്ട്വാ ദാനവാനാം സമുത്ഥിതഃ।
അമൃതാർഥേ മഹാന്നാദോ മമേദമിതി ജൽപതാം॥ 1-18-54 (1229) 
തതോ നാരായണോ മായാം മോഹിനീം സമുപാശ്രിതഃ।
സ്ത്രീരൂപമദ്ഭുതം കൃത്വാ ദാനവാനഭിസംശ്രിതഃ॥ 1-18-55 (1230) 
തതസ്തദമൃതം തസ്യൈ ദദുസ്തേ മൂഢചേതസഃ।
സ്ത്രിയൈ ദാനവദൈതേയാഃ സർവേ തദ്ഗതമാനസാഃ॥ 1-18-56 (1231) 
`സാ തു നാരായണീ മായാ ധാരയന്തീ കമണ്ഡലും।
ആസ്യമാനേഷു ദൈത്യേഷു പങ്ക്ത്യാ ച പ്രതി ദാനവൈഃ॥ 1-18-57 (1232) 
ദേവാനപായയദ്ദേവീ ന ദൈത്യാംസ്തേ ച ചുക്രുശുഃ॥ ॥  1-18-58 (1233) 
 
ഇതി ശ്രീമൻമഹാബാരതേ ആദിപർവണി ആസ്തീകപർവണി അഷ്ടാദശോഽധ്യായഃ॥ 18 ॥

Mahabharata - Adi Parva - Chapter Footnotes

1-18-11 അകൂപാരേ സമുദ്രസമീപേ। അധിഷ്ഠാനം ആധാരഃ॥ 1-18-12 തു തഥേത്യുക്തേ പൃഷ്ഠേ ത്വസ്യ സമർപിതഃ। സശൈലസ്തസ്യ ചാഗ്രം വൈ വജ്രേണേന്ദ്രോഽഭ്യപീഡയത്। ഇതി പാഠാന്തരം॥ 1-18-13 യോക്ത്രം മന്ഥനരജ്ജും॥ 1-18-14 ഏകമന്തം ഏകം പ്രദേശം മുഖഭാഗം॥ 1-18-33 വാരുണാനി വരുണലോകസ്ഥാനി ആപ്യാംശപ്രധാനശരീരാണി॥ 1-18-40 ലവണാംഭസി കുതോ ദുഗ്ധമിത്യത ആഹ। തത ഇതി। തതഃ തേഷാം നിഃസ്രവം പ്രാപ്യ। സമുദ്രസ്യ തത്ക്ഷാരം ഉദകം പയഃ ക്ഷീരം ജാതം॥ 1-18-50 മരീചിവികചഃ രശ്മിഭിരുജ്ജ്വലഃ। നാരായണഉരോഗത ഇത്യസന്ധിരാർഷഃ॥ 1-18-55 അഭിസംശ്രിതഃ സംമുഖഃ സ്ഥിതഃ മോഹനാർഥമിതി ശേഷഃ॥ അഷ്ടാദശോഽധ്യായഃ॥ 18 ॥



ആദിപർവ - അധ്യായ 019

॥ ശ്രീഃ ॥

1.19. അധ്യായഃ 019 

Mahabharata - Adi Parva - Chapter Topics

ദേവാനാമമൃതപാനം॥ 1 ॥ ദേവരൂപേണാമൃതം പിബതോ രാഹോഃ ശിരശ്ഛേദനം॥ 2 ॥ ദേവദൈത്യയോര്യുദ്ധം। തത്ര ദൈത്യപരാജയഃ॥ 3 ॥

Mahabharata - Adi Parva - Chapter Text

1-19-0 (1234) 
സൌതിരുവാച। 1-19-0x (82) 
അഥാവരണമുഖ്യാനി നാനാപ്രഹരണാനി ച।
പ്രഗൃഹ്യാഭ്യദ്രവന്ദേവാൻസഹിതാ ദൈത്യദാനവാഃ॥ 1-19-1 (1235) 
തതസ്തദമൃതം ദേവോ വിഷ്ണുരാദായ വീര്യവാൻ।
ജഹാര ദാനവേന്ദ്രേഭ്യോ നരേണ സഹിതഃ പ്രഭുഃ॥ 1-19-2 (1236) 
തതോ ദേവഗണാഃ സർവേ പപുസ്തദമൃതം തദാ।
വിഷ്ണോഃ സകാശാത്സംപ്രാപ്യ സംഭ്രമേ തുമുലേ സതി॥ 1-19-3 (1237) 
`പായയത്യമൃതം ദേവാൻഹരൌ ബാഹുബലാന്നരഃ।
നിരോധയതി ചാപേന ദൂരീകൃത്യ ധനുർധരാൻ। 
യേ യേഽമൃതം പിബന്തി സ്മ തേ തേ യുദ്ധ്യന്തി ദാനവൈഃ;'॥  1-19-4 (1238) 
തതഃ പിബത്സു തത്കാലം ദേവേഷ്വമൃതമീപ്സിതം।
രാഹുർവിബുധരൂപേണ ദാനവഃ പ്രാപിബത്തദാ॥ 1-19-5 (1239) 
തസ്യ കണ്ഠമനുപ്രാപ്തേ ദാനവസ്യാമൃതേ തദാ।
ആഖ്യാതം ചന്ദ്രസൂര്യാഭ്യാം സുരാണാം ഹിതകാംയയാ॥ 1-19-6 (1240) 
തതോ ഭഗവതാ തസ്യ ശിരശ്ഛിന്നമലങ്കൃതം।
ചക്രായുധേന ചക്രേണ പിബതോഽമൃതമോജസാ॥ 1-19-7 (1241) 
തച്ഛൈലശൃഹ്ഗപ്രംഗിമം ദാനവസ്യ ശിരോ മഹത്।
`ചക്രേണോത്കൃത്തമപതച്ചാലയദ്വസുധാതലം॥'  1-19-8 (1242) 
ചക്രച്ഛിന്നം ഖമുത്പത്യ നനാദാതിഭയങ്കരം।
തത്കബന്ധം പപാതാസ്യ വിസ്ഫുരദ്ധരണീതലേ॥ 1-19-9 (1243) 
`ത്രയോദശ സഹസ്രാണി ചതുരശ്രം സമന്തതഃ।
സപർവതവനദ്വീപാം ദൈത്യസ്യാകംപയൻമഹീം॥ 1-19-10 (1244) 
തതോ വൈരവിനിർബന്ധഃ കൃതോ രാഹുമുഖേന വൈ।
ശാശ്വതശ്ചന്ദ്രസൂര്യാഭ്യാം ഗ്രസത്യദ്യാപി ചൈവ തൌ॥ 1-19-11 (1245) 
വിഹായ ഭഗവാംശ്ചാപി സ്ത്രീരൂപമതുലം ഹരിഃ।
നാനാപ്രഹരണൈർഭീമൈർദാനവാന്തമകംപയത്॥ 1-19-12 (1246) 
തതഃ പ്രവൃത്തഃ സംഗ്രാമഃ സമീപേ ലവണാംഭസഃ।
സുരാണാമസുരാണാം ച സർവഘോരതരോ മഹാൻ॥ 1-19-13 (1247) 
പ്രാസാശ്ച വിപുലാസ്തീക്ഷ്ണാ ന്യപതന്ത സഹസ്രശഃ।
തോമരാശ്ച സുതീക്ഷ്ണാഗ്രാഃ ശസ്ത്രാണി വിവിധാനി ച॥ 1-19-14 (1248) 
തതോഽസുരാശ്ചക്രഭിന്നാ വമന്തോ രുധിരം ബഹു।
അസിശക്തിഗദാരുഗ്ണാ നിപേതുർധരണീതലേ॥ 1-19-15 (1249) 
ഛിന്നാനി പട്ടിശൈശ്ചൈവ ശിരാംസി യുധി ദാരുണൈഃ।
തപ്തകാഞ്ചനമാലീനി നിപേതുരനിശം തദാ॥ 1-19-16 (1250) 
രുധിരേണാനുലിപ്താംഗാ നിഹതാശ്ച മഹാസുരാഃ।
അദ്രീണാമിവ കൂടാനി ധാതുരക്താനി ശേരതേ॥ 1-19-17 (1251) 
ആഹാകാരഃ സമഭവത്തത്ര തത്ര സഹസ്രശഃ।
അന്യോന്യഞ്ഛിന്ദതാം ശസ്ത്രൈരാദിത്യേ ലോഹിതായതി॥ 1-19-18 (1252) 
പരിഘൈരായസൈസ്തീക്ഷ്ണൈഃ സന്നികർഷേ ച മുഷ്ടിഭിഃ।
നിഘ്നതാം സമരേഽന്യോന്യം ശബ്ദോ ദിവമിവാസ്പൃശത്॥ 1-19-19 (1253) 
ഛിന്ധിഭിന്ധി പ്രധാവ ത്വം പാതയാഭിസരേതി ച।
വ്യശ്രൂയന്ത മഹാഘോരാഃ ശബ്ദാസ്തത്ര സമന്തതഃ॥ 1-19-20 (1254) 
ഏവം സുതുമുലേ യുദ്ധേ വർതമാനേ മഹാഭയേ।
നരനാരായണൌ ദേവൌ സമാജഗ്മതുരാഹവം॥ 1-19-21 (1255) 
തത്ര ദിവ്യം ധനുർദൃഷ്ട്വാ നരസ്യ ഭഗവാനപി।
ചിന്തയാമാസ തച്ചക്രം വിഷ്ണുർദാനവസൂദനം॥ 1-19-22 (1256) 
തതോഽംബരാച്ചിന്തിതമാത്രമാഗതം
മഹാപ്രഭം ചക്രമമിത്രതാപനം। 
വിഭാവസോസ്തുല്യമകുണ്ഠമണ്ഡലം
സുദർശനം സംയതി ഭീമദർശനം॥  1-19-23 (1257) 
തദാഗതം ജ്വലിതഹുതാശനപ്രഭം
ഭയങ്കരം കരികരബാഹുരച്യുതഃ। 
മുമോച വൈ പ്രബലവദുഗ്രവേഗവാ-
ൻമഹാപ്രഭം പരനഗരാവദാരണം॥  1-19-24 (1258) 
തദന്തകജ്വലനസമാനവർചസം
പുനഃപുനർന്യപതത വേഗവത്തദാ। 
വിദാരയദ്ദിതിദനുജാൻസഹസ്രശഃ
കരേരിതം പുരുഷവരേണ സംയുഗേ॥  1-19-25 (1259) 
ദഹത്ക്വചിജ്ജ്വലന ഇവാവലേലിഹ-
ത്പ്രസഹ്യ താനസുരഗണാന്ന്യകൃന്തത। 
പ്രവേരിതം വിയതി മുഹുഃ ക്ഷിതൌ തഥാ
പപൌ രണേ രുധിരമഥോ പിശാചവത്॥  1-19-26 (1260) 
തഥാഽസുരാ ഗിരിഭിരദീനചേതസോ
മുഹുർമുഹുഃ സുരഗണമാർദയംസ്തദാ। 
മഹാബലാ വിഗലിതമേഘവർചസഃ
സഹസ്രശോ ഗഗനമഭിപ്രപദ്യഹ॥  1-19-27 (1261) 
അഥാംബരാദ്ഭയജനനാഃ പ്രപേദിരേ
സപാദപാ ബഹുവിധമേഘരൂപിണഃ। 
മഹാദ്രയഃ പരിഗലിതാഗ്രസാനവഃ
പരസ്പരം ദ്രുതമഭിഹത്യ സസ്വനാഃ॥  1-19-28 (1262) 
തതോ മഹീ പ്രവിചലിതാ സകാനനാ
മഹാദ്രിപാതാഭിഹതാ സമന്തതഃ। 
പരസ്പരം ഭൃശമഭിഗർജതാം മുഹൂ
രണാജിരേ ഭൃശമഭിസംപ്രവർതിതേ॥  1-19-29 (1263) 
നരസ്തതോ വരകനകാഗ്രഭൂഷണൈ-
ർമഹേഷുഭിർഗഗനപഥം സമാവൃണോത്। 
വിദാരയൻഗിരിശിഖരാണി പത്രിഭി-
ർമഹാഭയേഽസുരഗണവിഗ്രഹേ തദാ॥  1-19-30 (1264) 
തതോ മഹീം ലവണജലം ച സാഗരം
മഹാസുരാഃ പ്രവിവിശുരർദിതാഃ സുരൈഃ। 
വിയദ്ഗതം ജ്വലിതഹുതാശനപ്രഭം
സുദർശനം പരികുപിതം നിശാംയ തേ॥  1-19-31 (1265) 
തതഃ സുരൈർവിജയമവാപ്യ മന്ദരഃ
സ്വമേവ ദേശം ഗമിതഃ സുപൂജിതഃ। 
വിനാദ്യ ഖം ദിവമപി ചൈവ സർവശ-
സ്തതോ ഗതാഃ സലിലധരാ യഥാഗതം॥  1-19-32 (1266) 
തതോഽമൃതം സുനിഹിതമേവ ചക്രിരേ
സുരാഃ പുരാം മുദമഭിഗംയ പുഷ്കലാം। 
ദദോ ച തം നിധിമമൃതസ്യ രക്ഷിതും
കിരീടിനേ ബലഭിദഥാമരൈഃ സഹ॥ ॥  1-19-33 (1267) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ഏകോനവിംശോഽധ്യായഃ॥ 19 ॥

Mahabharata - Adi Parva - Chapter Footnotes

1-19-1 ആവരണമുഖ്യാനി കവചാഗ്ര്യാണി॥ 1-19-3 സംഭ്രമേ ഉഭയേഷാമമൃതാദരേ സതി। സംഗ്രാമേ ഇതി പാഠാന്തരം॥ 1-19-26 പ്രവേരിതം പ്രേരിതം॥ 1-19-27 വിഗലിതമേഘാഃ രിക്തമേഘാഃ॥ 1-19-32 സലിലധരാഃ അമൃതഭൃതോ ദേവാഃ॥ 1-19-33 കിരീടിനേ നരായ॥ ഏകോനവിംശോഽധ്യായഃ॥ 19 ॥



ആദിപർവ - അധ്യായ 020

॥ ശ്രീഃ ॥

1.20. അധ്യായഃ 020 

Mahabharata - Adi Parva - Chapter Topics

കദ്രൂവിനതയോഃ പണബന്ധഃ॥ 1 ॥ സർപാണാം കദ്രൂശാപഃ॥ 2 ॥ ബ്രഹ്മണാ കശ്യപായ വിഷഹരവിദ്യാദാനം॥ 3 ॥

Mahabharata - Adi Parva - Chapter Text

1-20-0 (1268) 
സൌതിരുവാച। 1-20-0x (83) 
ഏതത്തേ കഥിതം സർവമമൃതം മഥിതം യഥാ।
യത്ര സോഽശ്വഃ സമുത്പന്നഃ ശ്രീമാനതുലവിക്രമഃ॥ 1-20-1 (1269) 
തം നിശാംയ തദാ കദ്രൂർവിനതാമിദമബ്രവീത്।
ഉച്ചൈഃശ്രവാ ഹി കിംവർണോ ഭദ്രേ പ്രബ്രൂഹി മാ ചിരം॥ 1-20-2 (1270) 
വിനതോവാച। 1-20-3x (84) 
ശ്വേത ഏവാശ്വരാജോഽയം കിം വാ ത്വം മന്യസേ ശുഭേ।
ബ്രൂഹി വർണം ത്വമപ്യസ്യ തതോഽത്ര വിപണാവഹേ॥ 1-20-3 (1271) 
കദ്രൂരുവാച। 1-20-4x (85) 
കൃഷ്ണവാലമഹം മന്യേ ഹയമേനം ശുചിസ്മിതേ।
ഏഹി സാർധം മയാ ദീവ്യ ദാസീഭാവായ ഭാമിനി॥ 1-20-4 (1272) 
സൌതിരുവാച। 1-20-5x (86) 
ഏവം തേ സമയം കൃത്വാ ദാസീഭാവായ വൈ മിഥഃ।
ജഗ്മതുഃ സ്വഗൃഹാനേവ ശ്വോ ദ്രക്ഷ്യാവ ഇതി സ്മ ഹ॥ 1-20-5 (1273) 
തതഃ പുത്രസഹസ്രം തു കദ്രൂർജിഹ്യം ചികീർഷതീ।
ആജ്ഞാപയാമാസ തദാ വാലാ ഭൂത്വാഽഞ്ജനപ്രഭാഃ॥ 1-20-6 (1274) 
ആവിശധ്വം ഹയം ക്ഷിപ്രം ദാസീ ന സ്യാമഹം യഥാ।
നാവപദ്യന്ത യേ വാക്യം താഞ്ശശാപ ഭുജംഗമാൻ॥ 1-20-7 (1275) 
സർപസത്രേ വർതമാനേ പാവകോ വഃ പ്രധക്ഷ്യതി।
ജനമേജയസ്യ രാജർഷേഃ പാണ്ഡവേയസ്യ ധീമതഃ॥ 1-20-8 (1276) 
ശാപമേനം തു ശുശ്രാവ സ്വയമേവ പിതാമഹഃ।
അതിക്രൂരം സമുത്സൃഷ്ടം കദ്ര്വാ ദൈവാദതീവ ഹി॥ 1-20-9 (1277) 
സാർധം ദേവഗണൈഃ സർവൈർവാചം താമന്വമോദത।
ബഹുത്വം പ്രേക്ഷ്യ സർപാണാം പ്രജാനാം ഹിതകാംയയാ॥ 1-20-10 (1278) 
തിഗ്മവീര്യവിഷാ ഹ്യേതേ ദന്ദശൂകാ മഹാബലാഃ।
തേഷാം തീക്ഷ്ണവിഷത്വാദ്ധി പ്രജാനാം ച ഹിതായ ച॥ 1-20-11 (1279) 
യുക്തം മാത്രാ കൃതം തേഷാം പരപീഡോപസർപിണാം।
അന്യേഷാമപി സത്ത്വാനാം നിത്യം ദോഷപരാസ്തു യേ॥ 1-20-12 (1280) 
തേഷാം പ്രാണാന്തികോ ദണ്ഡോ ദൈവേന വിനിപാത്യതേ।
ഏവം സംഭാഷ്യ ദേവസ്തു പൂജ്യ കദ്രൂം ച താം തദാ॥ 1-20-13 (1281) 
ആഹൂയ കശ്യപം ദേവ ഇദം വചനമബ്രവീത്।
യദേതേ ദന്ദശൂകാശ്ച സർപാ ജാതാസ്ത്വയാനഘ॥ 1-20-14 (1282) 
വിഷോൽബണാ മഹാഭോഗാ മാത്രാ ശപ്താഃ പരന്തപ।
തത്ര മന്യുസ്ത്വയാ താത ന കർതവ്യഃ കഥഞ്ചന॥ 1-20-15 (1283) 
ദൃഷ്ടം പുരാതനം ഹ്യേതദ്യജ്ഞേ സർപവിനാശനം।
ഇത്യുക്ത്വാ സൃഷ്ടികൃദ്ദേവസ്തം പ്രസാദ്യ പ്രജാപതിം। 
പ്രാദാദ്വിഷഹരീം വിദ്യാം കശ്യപായ മഹാത്മനേ॥  1-20-16 (1284) 
`ഏവം ശപ്തേഷു നാഗേഷു കദ്ര്വാതു ദ്വിജസത്തമ।
അദ്വിഗ്നഃ ശാപതസ്തസ്യാഃ കദ്രൂം കർകോടകോഽബ്രവീത്॥ 1-20-17 (1285) 
മാതരം പരമപ്രീതസ്തഥാ ഭുജഗസത്തമഃ।
ആവിശ്യ വാജിനം മുഖ്യം ബാലോ ഭൂത്വാഞ്ജനപ്രഭഃ॥ 1-20-18 (1286) 
ദർശയിഷ്യാമി തത്രാഹമാത്മാനം കാമമാശ്വസ।
ഏവമസ്ത്വിതി സാ പുത്രം പ്രത്യുവാച യശസ്വിനീ'॥ ॥ 1-20-19 (1287) 
 
ഇതി ശ്രീമൻമഹാഭാരതേ ആദിപർവണി ആസ്തീകർപണി വിംശോഽധ്യായഃ॥ 20 ॥

Mahabharata - Adi Parva - Chapter Footnotes

1-20-3 വിപണാവഹേ പണം കുർവഹേ॥ 1-20-6 ജിഹ്മം കൌടില്യം। വാലാഃ ലോമാനി॥ 1-20-7 നാവപദ്യന്ത നാനുമോദിതവന്തഃ॥ വിംശോഽധ്യായഃ॥ 20 ॥



ആദിപർവ - അധ്യായ 021

॥ ശ്രീഃ ॥

1.21. അധ്യായഃ 021 

Mahabharata - Adi Parva - Chapter Topics

ഉച്ചൈഃശ്രവസോ ദർശാർഥം കദ്രൂവിനതയോർഗമനം॥ 1 ॥

Mahabharata - Adi Parva - Chapter Text

1-21-0 (1288) 
സൌതിരുവാച। 1-21-0x (87) 
തതോ രജന്യാം വ്യുഷ്ടായാം പ്രഭാതേഽഭ്യുദിതേ രവൌ।
കദ്രൂശ്ച വിനതാ ചൈവ ഭഗിന്യൌ തേ തപോധന॥ 1-21-1 (1289) 
അമർഷിതേ സുസംരബ്ധേ ദാസ്യേ കൃതപണേ തദാ।
`സ്മഗരസ്യ പരം പാരം വേലാവനവിഭൂഷിതം।' 
ജഗ്മതുസ്തുരഗം ദ്രഷ്ടുമുച്ചൈഃശ്രവസമന്തികാത്॥  1-21-2 (1290) 
ദദൃശാതേഽഥ തേ തത്ര സമുദ്രം നിധിമംഭസാം।
മഹാന്തമുദകാഗാധം ക്ഷോഭ്യമാണം മഹാസ്വനം॥ 1-21-3 (1291) 
തിമിംഗിലഝഷാകീർണം മകരൈരാവൃതം തഥാ।
സത്വൈശ്ച ബഹുസാഹസ്രൈർനാനാരൂപൈഃ സമാവൃതം॥ 1-21-4 (1292) 
ഭീഷണൈർവികൃതൈരന്യൈർഘോരൈർജലചരൈസ്തഥാ।
ഉഗ്രൈർനിത്യമനാധൃഷ്യം കൂർമഗ്രാഹസമാകുലം॥ 1-21-5 (1293) 
ആകരം സർവരത്നാനാമാലയം വരുണസ്യ ച।
നാഗാനാമാലയം രംയമുത്തമം സരിതാം പതിം॥ 1-21-6 (1294) 
പാതാലജ്വലനാവാസമസുരാണാം ച ബാന്ധവം।
ഭയങ്കരം ച സത്ത്വാനാം പയസാം നിധിമർണവം॥ 1-21-7 (1295) 
ശുഭം ദിവ്യമമർത്യാനാമമൃതസ്യാകരം പരം।
അപ്രമേയമചിന്ത്യം ച സുപുണ്യജലമദ്ഭുതം॥ 1-21-8 (1296) 
ഘോരം ജലചരാരാവരൌദ്രം ഭൈരവനിഃസ്വനം।
ഗംഭീരാവർതകലിലം സർവഭൂതഭയങ്കരം॥ 1-21-9 (1297) 
വേലാദോലാനിലചലം ക്ഷോഭോദ്വേഗസമുച്ഛ്രിതം।
വീചീഹസ്തൈഃ പ്രചലിതൈർനൃത്യന്തമിവ സർവതഃ॥ 1-21-10 (1298) 
ചന്ദ്രവൃദ്ധിക്ഷയവശാദുദ്വൃത്തോർമിസമാകുലം।
പാഞ്ചജന്യസ്യ ജനനം രത്നാകരമനുത്തമം॥ 1-21-11 (1299) 
ഗാം വിന്ദതാ ഭഗവതാ ഗോവിന്ദേനാമിതൌജസാ।
വരാഹരൂപിണാ ചാന്തർവിക്ഷോഭിതജലാവിലം॥ 1-21-12 (1300) 
ബ്രഹ്മർഷിണാ വ്രതവതാ വർഷാണാം ശതമത്രിണാ।
അനാസാദിതഗാധം ച പാതാലതലമവ്യയം॥ 1-21-13 (1301) 
അധ്യാത്മയോഗനിദ്രാം ച പദ്മനാഭസ്യ സേവതഃ।
യുഗാദികാലശയനം വിഷ്ണോരമിതതേജസഃ॥ 1-21-14 (1302) 
വജ്രപാതനസന്ത്രസ്തമൈനാകസ്യാഭയപ്രദം।
ഡിംബാഹവാർദിതാനാം ച അസുരാണാം പരായണം॥ 1-21-15 (1303) 
ബഡവാമുഖദീപ്താഗ്നേസ്തോയഹവ്യപ്രദം ശിവം।
അഗാധപാരം വിസ്തീർണമപ്രമേയം സരിത്പതിം॥ 1-21-16 (1304) 
മഹാനദീഭിർബഹ്വീഭിഃ സ്പർധയേവ സഹസ്രശഃ।
അഭിസാര്യമാണമനിശം ദദൃശാതേ മഹാർണവം। 
ആപൂര്യമാണമത്യർഥം നൃത്യമാനമിവോർമിഭിഃ॥  1-21-17 (1305) 
ഗംഭീരം തിമിമകരോഗ്രസങ്കുലം തം
ഗർജന്തം ജലചരരാവരൌദ്രനാദൈഃ। 
വിസ്തീർണം ദദൃശതുരംബരപ്രകാശം
തേഽഗാധം നിധിമുരുമംഭസാമനന്തം॥ ॥  1-21-18 (1306) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ഏകവിംശതിതമോഽധ്യായഃ॥ 21 ॥

Mahabharata - Adi Parva - Chapter Footnotes

1-21-3 ക്ഷോഭ്യമാണം മകരാദിഭിഃ॥ 1-21-7 പാതാലജ്വലനോ ബഡവാഗ്നിഃ॥ 1-21-12 ഗാം പൃഥ്വീം വിന്ദതാ ലംബമാനേന॥ 1-21-15 ഡിംബോ ഭയവതാമാക്രന്ദസ്തദ്വതി ആഹവേ॥ 1-21-18 തേ കദ്രൂവിനതേ॥ ഏകവിംശതിതമോഽധ്യായഃ॥ 21 ॥



ആദിപർവ - അധ്യായ 022

॥ ശ്രീഃ ॥

1.22. അധ്യായഃ 022 

Mahabharata - Adi Parva - Chapter Topics

സർപൌർമാതൃവചനാദുച്ചൈഃശ്രവഃപുച്ഛവേഷ്ടനം॥ 1 ॥

Mahabharata - Adi Parva - Chapter Text

1-22-0 (1307) 
സൌതിരുവാച। 1-22-0x (88) 
നാഗാശ്ച സംവിദം കൃത്വാ കർതവ്യമിതി തദ്വചഃ।
നിഃസ്നേഹാ വൈ ദഹേൻമാതാ അസംപ്രാപ്തമനോരഥാ॥ 1-22-1 (1308) 
പ്രസന്നാ മോക്ഷയേദസ്മാംസ്തസ്മാച്ഛാപാച്ച ഭാമിനീ।
കൃഷ്ണം പുച്ഛം കരിഷ്യാമസ്തുരഗസ്യ ന സംശയഃ॥ 1-22-2 (1309) 
`ഇതി നിശ്ചിത്യ തേ തസ്യ കൃഷ്ണാ വാലാ ഇവ സ്ഥിതാഃ।'
ഏതസ്മിന്നന്തരേ തേ തു സപത്ന്യൌ പണിതേ തദാ॥  1-22-3 (1310) 
തതസ്തേ പണിതം കൃത്വാ ഭഗിന്യൌ ദ്വിജസത്തമ।
ജഗ്മതുഃ പരയാ പ്രീത്യാ പരം പാരം മഹോദധേഃ॥ 1-22-4 (1311) 
കദ്രൂശ്ച വിനതാ ചൈവ ദാക്ഷായണ്യൌ വിഹായസാ।
ആലോകയന്ത്യാവക്ഷോഭ്യം സമുദ്രം നിധിമംഭസാം॥ 1-22-5 (1312) 
വായുനാഽതീവ സഹസാ ക്ഷോഭ്യമാണം മഹാസ്വനം।
തിമിംഗിലസമാകീർണം മകരൈരാവൃതം തഥാ॥ 1-22-6 (1313) 
സംയുതം ബഹുസാഹസ്രൈഃ സത്വൈർനാനാവിധൈരപി।
ഘോരർഘോരമനാധൃഷ്യം ഗംഭീരമതിഭൈരവം॥ 1-22-7 (1314) 
ആകരം സർവരത്നാനാമാലയം വരുണസ്യ ച।
നാഗാനാമാലയം ചാപി സുരംയം സരിതാം പതിം॥ 1-22-8 (1315) 
പാതാലജ്വലനാവാസമസുരാണാം തഥാലയം।
ഭയങ്കരാണാം സത്ത്വാനാം പയസോ നിധിമവ്യയം॥ 1-22-9 (1316) 
ശുഭ്രം ദിവ്യമമർത്യാനാമമൃതസ്യാകരം പരം।
അപ്രമേയമചിന്ത്യം ച സുപുംയജലസംമിതം॥ 1-22-10 (1317) 
മഹാനദീഭിർബഹ്വീഭിസ്തത്ര തത്ര സഹസ്രശഃ।
ആപൂര്യമാണമത്യർഥം നൃത്യന്തമിവ ചോർമിഭിഃ॥ 1-22-11 (1318) 
ഇത്യേവം തരലതരോർമിസങ്കുലം തേ
ഗംഭീരം വികസിതമംബരപ്രകാശം। 
പാതാലജ്വലനശിഖാവിദീപിതാംഗം
ഗർജന്തം ദ്രുതമഭിജഗ്മതുസ്തതസ്തേ॥ ॥  1-22-12 (1319) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ദ്വാവിംശോഽധ്യായഃ॥ 22 ॥

Mahabharata - Adi Parva - Chapter Footnotes

1-22-1 സംവിദം മിഥ ആലോചനം॥ 1-22-3 പണിതേ പണം കൃത വത്യൌ॥ 3 ॥ ദ്വാവിംശോഽധ്യായഃ॥ 22 ॥



ആദിപർവ - അധ്യായ 023

॥ ശ്രീഃ ॥

1.23. അധ്യായഃ 023 

Mahabharata - Adi Parva - Chapter Topics

ഗരുഡോത്പത്തിഃ॥ 1 ॥ ദേവകൃതസ്തുത്യാ ഗരുഡകൃതം സ്വതേജസ്സംഹരണം॥ 2 ॥

Mahabharata - Adi Parva - Chapter Text

1-23-0 (1320) 
സൌതിരുവാച। 1-23-0x (89) 
തം സമുദ്രമതിക്രംയ കദ്രൂർവിനതയാ സഹ।
ന്യപതത്തുരഗാഭ്യാശേ ന ചിരാദിവ ശീഘ്രഗാ॥ 1-23-1 (1321) 
തതസ്തേ തം ഹയശ്രേഷ്ഠം ദദൃശാതേ മഹാജവം।
ശശാങ്കകിരണപ്രഖ്യം കാലവാലമുഭേ തദാ॥ 1-23-2 (1322) 
നിശാംയ ച ബഹൂന്വാലാൻകൃഷ്ണാൻപുച്ഛസമാശ്രിതാൻ।
വിഷണ്ണരൂപാം വിനതാം കദ്രൂർദാസ്യേ ന്യയോജയത്॥ 1-23-3 (1323) 
തതഃ സാ വിനതാ തസ്മിൻപണിതേന പരാജിതാ।
അഭവദ്ദുഃഖസന്തപ്താ ദാസീഭാവം സമാസ്ഥിതാ॥ 1-23-4 (1324) 
ഏതസ്മിന്നന്തരേ ചാപി ഗരുഡഃ കാല ആഗതേ।
വിനാ മാത്രാ മഹാതേജാ വിദാര്യാണ്ഡമജായത॥ 1-23-5 (1325) 
മഹാസത്ത്വബലോപേതഃ സർവാ വിദ്യോതയന്ദിശഃ।
കാമരൂപഃ കാമഗമഃ കാമവീര്യോ വിഹംഗമഃ॥ 1-23-6 (1326) 
അഗ്നിരാശിരിവോദ്ഭാസൻസമിദ്ധോഽതിഭയങ്കരഃ।
വിദ്യുദ്വിസ്പഷ്ടപിംഗാക്ഷോ യുഗാന്താഗ്നിസമപ്രഭഃ॥ 1-23-7 (1327) 
പ്രവൃദ്ധഃ സഹസാ പക്ഷീ മഹാകായോ നഭോഗതഃ।
ഘോരോ ഘോരസ്വനോ രൌദ്രോ വഹ്നിരൌർവ ഇവാപരഃ॥ 1-23-8 (1328) 
തം ദൃഷ്ട്വാ ശരണം ജഗ്മുർദേവാഃ സർവേ വിഭാവസും।
പ്രമിപത്യാബ്രുവംശ്ചൈനമാസീനം വിശ്വരൂപിണം॥ 1-23-9 (1329) 
അഗ്നേ മാ ത്വം പ്രവർധിഷ്ഠാഃ കച്ചിന്നോ ന ദിധക്ഷസി।
അസൌ ഹി രാശിഃ സുമഹാൻസമിദ്ധസ്തവ സർപതി॥ 1-23-10 (1330) 
അഗ്നിരുവാച। 1-23-11x (90) 
നൈതദേവം യഥാ യൂയം മന്യധ്വമസുരാർദനാഃ।
ഗരുഡോ ബലവാനേഷ മമ തുല്യശ്ച തേജസാ॥ 1-23-11 (1331) 
ജാതഃ പരമതേജസ്വീ വിനതാനന്ദവർധനഃ।
തേജോരാശിമിമം ദൃഷ്ട്വാ യുഷ്മാൻമോഹഃ സമാവിശത്॥ 1-23-12 (1332) 
നാഗക്ഷയകരശ്ചൈ കാശ്യപേയോ മഹാബലഃ।
ദേവാനാം ച ഹിതേ യുക്തസ്ത്വഹിതോ ദൈത്യരക്ഷസാം॥ 1-23-13 (1333) 
ന ഭീഃ കാര്യാ കഥം ചാത്ര പശ്യധ്വം സഹിതാ മയാ।  1-23-14 (1334) 
സൌതിരുവാച।
ഏവമുക്താസ്തദാ ഗത്വാ ഗരുഡം വാഗ്ഭിരസ്തുവൻ॥  1-23-14x (91) 
തേ ദൂരാദഭ്യുപേത്യൈനം ദേവാഃ സർഷിഗണാസ്തദാ।  1-23-15 (1335) 
ദേവാ ഊചുഃ।
ത്വമൃഷിസ്ത്വം മഹാഭാഗസ്ത്വം ദേവഃ പതഗേശ്വരഃ॥  1-23-15x (92) 
ത്വം പ്രഭുസ്തപനഃ സൂര്യഃ പരമേഷ്ഠീ പ്രജാപതിഃ।
ത്വമിന്ദ്രസ്ത്വം ഹയമുഖസ്ത്വം ശർവസ്ത്വം ജഗത്പതിഃ॥ 1-23-16 (1336) 
ത്വം മുഖം പദ്മജീ വിപ്രസ്ത്വമഗ്നിഃ പവനസ്തഥാ।
ത്വം ഹി ധാതാ വിധാതാ ച ത്വം വിഷ്ണുഃ സുരസത്തമഃ॥ 1-23-17 (1337) 
ത്വം മഹാനഭിഭൂഃ ശശ്വദമൃതം ത്വം മഹദ്യശഃ।
ത്വം പ്രഭാസ്ത്വമഭിപ്രേതം ത്വം നസ്ത്രാണമനുത്തമം॥ 1-23-18 (1338) 
`ത്വം ഗതിഃ സതതം ത്വത്തഃ കഥം നഃ പ്രാപ്നുയാദ്ഭയം।'
ബലോർമിമാൻസാധുരദീനസത്ത്വഃ 
സമൃദ്ധിമാന്ദുർവിഷഹസ്ത്വമേവ।
ത്വത്തഃ സൃതം സർവമഹീനകീർതേ
ഹ്യനാഗതം ചോപഗതം ച സർവം॥  1-23-19 (1339) 
ത്വമുത്തമഃ സർവമിദം ചരാചരം
ഗഭസ്തിഭിർഭാനുരിവാവഭാസസേ। 
സമാക്ഷിപൻഭാനുമതഃ പ്രഭാം മുഹു-
സ്ത്വമന്തകഃ സർവമിദം ധ്രുവാധ്രുവം॥  1-23-20 (1340) 
ദിവാകരഃ പരികുപിതോ യഥാ ദഹേ-
ത്പ്രജാസ്തഥാ ദഹസി ഹുതാശനപ്രഭ। 
ഭയങ്കരഃ പ്രലയ ഇവാഗ്നിരുത്ഥിതോ
വിനാശയന്യുഗപരിവർതനാന്തകൃത്॥  1-23-21 (1341) 
ഖഗേശ്വരം ശരണമുപാഗതാ വയം
മഹൌജസം ജ്വലനസമാനവർചസം। 
തഡിത്പ്രഭം വിതിമിരമഭ്രഗോചരം
മഹാബലം ഗരുഡമുപേത്യ ഖേചരം॥  1-23-22 (1342) 
പരാവരം വരദമജയ്യവിക്രമം
തവൌജസ സർവമിദം പ്രതാപിതം। 
ജഗത്പ്രഭോ തപ്തസുവർണവർചസാ
ത്വം പാഹി സർവാംശ്ച സുരാൻമഹാത്മനഃ॥  1-23-23 (1343) 
ഭയാന്വിതാ നഭസി വിമാനഗാമിനോ
വിമാനിതാ വിപഥഗതിം പ്രയാന്തി തേ। 
ഋഷേഃ സുതസ്ത്വമസി ദയാവതഃ പ്രഭോ
മഹാത്മനഃ ഖഗവര കശ്യപസ്യ ഹ॥  1-23-24 (1344) 
സ മാ ക്രുധഃ കുരു ജഗതോ ദയാം പരാം
ത്വമീശ്വരഃ പ്രശമമുപൈഹി പാഹി നഃ। 
മഹാശനിസ്ഫുരിതസമസ്വനേന തേ
ദിശോഽംബരം ത്രിദിവമിയം ച മേദിനീ॥  1-23-25 (1345) 
ചലന്തി നഃ ഖഗ ഹൃദയാനി ചാനിശം
നിഗൃഹ്യതാം വപുരിദമഗ്നിസന്നിഭം। 
തവ ദ്യുതിം കുപിതകൃതാന്തസന്നിഭാം
നിശാംയ നശ്ചലതി മനോഽവ്യവസ്ഥിതം।
പ്രസീദ നഃ പതഗതേ പ്രയാചതാം
ശിവശ്ച നോ ഭവ ഭഗവൻസുഖാവഹഃ॥  1-23-26 (1346) 
സൌതിരുവാച। 1-23-27x (93) 
ഏവം സ്തുതഃ സുപർണസ്തു ദേവൈഃ സർഷിഗണൈസ്തദാ।
തേജസഃ പ്രതിസംഹാരമാത്മനഃ സ ചകാര ഹ॥ ॥ 1-23-27 (1347) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ത്രയോവിംശോഽധ്യായഃ॥ 23 ॥

Mahabharata - Adi Parva - Chapter Footnotes

1-23-2 ശശാങ്കകിരണവത്പ്രഖ്യാ ദീപ്തിര്യസ്യ തം താദൃശമപി കാലവാലം കൃഷ്ണകേശം॥ 1-23-8 ഔർവോ വഡവാഗ്നിഃ॥ 1-23-9 വിഭാവസും അഗ്നിം॥ 1-23-10 അഗ്നേ മാത്വമിതി ദേവാനാം ഭ്രമവർണനം അഗ്നിഗരുഡയോരതി സാദൃശ്യകഥനാർഥം॥ 1-23-25 ചലന്തീത്യുത്തരാദപകൃഷ്യതേ॥ 1-23-26 നിഗൃത്യതാം സങ്ക്ഷിപ്യതാം॥ ത്രയോവിംശോഽധ്യായഃ॥ 23 ॥



ആദിപർവ - അധ്യായ 024

॥ ശ്രീഃ ॥

1.24. അധ്യായഃ 024 

Mahabharata - Adi Parva - Chapter Topics

രാഹുണാ കൃതോപദ്രവസ്യ സൂര്യസ്യ ക്രോധഃ॥ 1 ॥ ബ്രഹ്മാജ്ഞയാഽരുണസ്യ സൂര്യസാരഥ്യകരണം॥ 2 ॥

Mahabharata - Adi Parva - Chapter Text

1-24-0 (1348) 
സൌതിരുവാച। 1-24-0x (94) 
സ ശ്രുത്വാഽഥാത്മനോ ദേഹം സുപർണഃ പ്രേക്ഷ്യ ച സ്വയം।
ശരീരപ്രതിസംഹാരമാത്മനഃ സംപ്രചക്രമേ॥ 1-24-1 (1349) 
സുപർണ ഉവാച। 1-24-2x (95) 
ന മേ സർവാണി ഭൂതാനി വിഭിയുർദേഹദർശനാത്।
ഭീമരൂപാത്സമുദ്വിഗ്രാസ്തസ്മാത്തേജസ്തു സംഹരേ॥ 1-24-2 (1350) 
സൌതിരുവാച। 1-24-3x (96) 
തതഃ കാമഗമഃ പക്ഷീ കാമവീര്യോ വിഹംഗമഃ।
അരുണം ചാത്മനഃ പൃഷ്ഠമാരോപ്യ സ പിതുർഗൃഹാത്॥ 1-24-3 (1351) 
മാതുരന്തികമാഗച്ഛത്പരം തീരം മഹോദധേഃ।
തത്രാരുണശ്ച നിക്ഷിപ്തോ പുരോദേശേ മഹാദ്യുതേഃ॥ 1-24-4 (1352) 
സൂര്യസ്തേജോഭിരത്യുഗ്രൈർലോകാന്ദഗ്ധുമനാ യദാ।  1-24-5 (1353) 
രുരുരുവാച।
കിമർഥം ഭഗവാൻസൂര്യോ ലോകാന്ദഗ്ധുമനാസ്തദാ॥  1-24-5x (97) 
കിമസ്താപഹൃതം ദേവൈര്യേനമം മന്യുരാവിശത്।  1-24-6 (1354) 
പ്രമതിരുവാച।
ചന്ദ്രാർകാഭ്യാം യദാ രാഹുരാഖ്യാതോ ഹ്യമൃതം പിബൻ॥  1-24-6x (98) 
വൈരാനുബന്ധം കൃതവാംശ്ചന്ദ്രാദിത്യൌ തദാഽനഘ।
ബാധ്യമാനം ഗ്രഹേണാഥ ഹ്യാദിത്യം മന്യുരാവിശത്॥ 1-24-7 (1355) 
സുരാർഥായ സമുത്പന്നോ രോഷോ രാഹോസ്തു മാം പ്രതി।
ബഹ്വനർഥകരം പാപമേകോഽഹം സമവാപ്നുയാം॥ 1-24-8 (1356) 
സഹായ ഏവ കാര്യേഷു ന ച കൃച്ഛ്രേഷു ദൃശ്യതേ।
പശ്യന്തി ഗ്രസ്യമാനം മാം സഹന്തേ വൈ ദിവൌകസഃ॥ 1-24-9 (1357) 
തസ്മാല്ലോകവിനാശാർഥം ഹ്യവതിഷ്ഠേ ന സംശയഃ।
ഏവം കൃതമതിഃ സൂര്യോ ഹ്യസ്തമഭ്യഗമദ്ഗിരിം॥ 1-24-10 (1358) 
തസ്മാല്ലോകവിനാശായ സന്താപയത ഭാസ്കരഃ।
തതോ ദേവാനുപാഗംയ പ്രോചുരേവം മഹർഷയഃ॥ 1-24-11 (1359) 
ആദ്യാർധരാത്രസമയേ സർവലോകഭയാവഹഃ।
ഉത്പത്സ്യതേ മഹാന്ദാഹസ്ത്രൈലോക്യസ്യ വിനാശനഃ॥ 1-24-12 (1360) 
തതോ ദേവാഃ സർഷിഗണാ ഉപഗംയ പിതാമഹം।
അബ്രുവൻകിമിവേഹാദ്യ മഹദ്ദാഹകൃതം ഭയം॥ 1-24-13 (1361) 
ന താവദ്ദൃശ്യതേ സൂര്യഃ ക്ഷയോഽയം പ്രതിഭാതി ച।
ഉദിതേ ഭഗവൻഭാനൌ കഥനേതദ്ഭവിഷ്യതി॥ 1-24-14 (1362) 
പിതാമഹ ഉവാച। 1-24-15x (99) 
ഏഷ ലോകവിനാശായ രവിരുദ്യന്തുമുദ്യതഃ।
ദൃശ്യന്നേവ ഹി ലോകാൻസ ഭസ്മരാശീകരിഷ്യതി॥ 1-24-15 (1363) 
തസ്യ പ്രതിവിധാനം ച വിഹിതം പൂർവമേവ ഹി।
കശ്യപസ്യ സുതോ ധീമാനരുണേത്യഭിവിശ്രുതഃ॥ 1-24-16 (1364) 
മഹാകായോ മഹാതേജാഃ സ സ്ഥാസ്യതി പുരോ രവേഃ।
കരിഷ്യതി ച സാരഥ്യം തേജശ്ചാസ്യ ഹരിഷ്യതി॥ 1-24-17 (1365) 
ലോകാനാം സ്വസ്തി ചൈവം സ്യാദൃഷീണാം ച ദിവൌകസാം।  1-24-18 (1366) 
പ്രമതിരുവാച।
തതഃ പിതാമഹാജ്ഞാതഃ സർവം ചക്രേ തദാഽരുണഃ॥  1-24-18x (100) 
ഉദിതശ്ചൈവ സവിതാ ഹ്യരുണേന സമാവൃതഃ।
ഏതത്തേ സർവമാഖ്യാതം യത്സൂര്യം മന്യുരാവിശത്॥ 1-24-19 (1367) 
അരുണശ്ച യഥൈവാസ്യ സാരഥ്യമകരോത്പ്രഭുഃ।
ഭൂയ ഏവാപരം പ്രശ്നം ശൃണു പൂർവമുദാഹൃതം॥ ॥ 1-24-20 (1368) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ചതുർവിംശോഽധ്യായഃ॥ 24 ॥

Mahabharata - Adi Parva - Chapter Footnotes

1-24-2 സമുദ്വിഗ്നാഃ സമുദ്വിഗ്നാനി॥ 1-24-7 ചന്ദ്രാദിത്യൌ പ്രതീതി ശേഷഃ॥ 1-24-12 കിമുത സൂര്യേ ഉദിതേ ഇതി ശേഃ॥ ചതുർവിംശോഽധ്യായഃ॥ 24 ॥



ആദിപർവ - അധ്യായ 025

॥ ശ്രീഃ ॥

1.25. അധ്യായഃ 025 

Mahabharata - Adi Parva - Chapter Topics

വിനതയാ കദ്രൂവഹനം ഗരുഡേന സർപവഹനം ച॥ 1 ॥ സൂര്യാതപതപ്തസ്വപുത്രരക്ഷാർഥം കദ്രൂകൃത ഇന്ദ്രസ്തവഃ॥ 2 ॥

Mahabharata - Adi Parva - Chapter Text

1-25-0 (1369) 
സൌതിരുവാച। 1-25-0x (101) 
തതഃ കാമഗമഃ പക്ഷീ മഹാവീര്യോ മഹാബലഃ।
മാതുരന്തികമാഗച്ഛത്പരം പാരം മഹോദധേഃ॥ 1-25-1 (1370) 
യത്ര സാ വിനതാ തസ്മിൻപണിതേന പരാജിതാ।
അതീവ ദുഃഖസന്തപ്താ ദാസീഭാവമുപാഗതാ॥ 1-25-2 (1371) 
തതഃ കദാചിദ്വിനതാം പ്രണതാം പുത്രസന്നിധൌ।
കാലേ ചാഹൂയ വചനം കദ്രൂരിദമഭാഷത॥ 1-25-3 (1372) 
നാഗാനാമാലയം ഭദ്രേ സുരംയം ചാരുദർശനം।
സമുദ്രകുക്ഷാവേകാന്തേ തത്ര മാം വിനതേ നയ॥ 1-25-4 (1373) 
സൌതിരുവാച। 1-25-5x (102) 
തതഃ സുപർണമാതാ താമവഹത്സർപമാതരം।
പന്നഗാൻഗരുഡശ്ചാപി മാതുർവചനചോദിതഃ॥ 1-25-5 (1374) 
സ സൂര്യമഭിതോ യാതി വൈനതേയോ വിഹംഗമഃ।
സൂര്യരശ്മിപ്രതപ്താശ്ച മൂർച്ഛിതാഃ പന്നഗാഽഭവൻ॥ 1-25-6 (1375) 
തദവസ്ഥാൻസുതാന്ദൃഷ്ട്വാ കദ്രൂഃ ശക്രമഥാസ്തുവത്।
നമസ്തേ സർവദേവേശ നമസ്തേ ബലസൂദന॥ 1-25-7 (1376) 
നമുചിഘ്ന നമസ്തേഽസ്തു സഹസ്രാക്ഷ ശചീപതേ।
സർപാണാം സൂര്യതപ്താനാം വാരിണാ ത്വം പ്ലവോ ഭവ॥ 1-25-8 (1377) 
ത്വമേവ പരമം ത്രാണമസ്മാകമമരോത്തമ।
ഈശോ അസി പവഃ സ്രഷ്ടും ത്വമനൽപം പുരന്ദര॥ 1-25-9 (1378) 
ത്വമേവ മേഘസ്ത്വം വായുസ്ത്വമഗ്നിർവിദ്യുതോഽംബരേ।
ത്വമഭ്രഗണവിക്ഷേപ്താ ത്വാമേവാഹുർമഹാഘനം॥ 1-25-10 (1379) 
ത്വം വജ്രമതുലം ഘോരം ഘോഷവാംസ്ത്വം ബലാഹകഃ।
സ്രഷ്ടാ ത്വമേവ ലോകാനാം സംഹർതാ ചാപരാജിതഃ॥ 1-25-11 (1380) 
ത്വം ജ്യോതിഃ സർവഭൂതാനാം ത്വമാദിത്യോ വിഭാവസുഃ।
ത്വം മഹദ്ഭൂതമാശ്ചര്യം ത്വം രാജാ ത്വം സുരോത്തമഃ॥ 1-25-12 (1381) 
ത്വം വിഷ്ണുസ്ത്വം സഹസ്രാക്ഷസ്ത്വം ദേവസ്ത്വം പരായണം।
ത്വം സർവമമൃതം ദേവ ത്വം സോമഃ പരമാർചിതഃ॥ 1-25-13 (1382) 
ത്വം മുഹൂർതസ്തിഥിസ്ത്വം ച ത്വം ലവസ്ത്വം പുനഃ ക്ഷണഃ।
ശുക്ലസ്ത്വം ബഹുലസ്ത്വം ച കലാ കാഷ്ഠാ ത്രുടിസ്തഥാ। 
സംവത്സരർതവോ മാസാ രജന്യശ്ച ദിനാനി ച॥  1-25-14 (1383) 
ത്വമുത്തമാ സഗിരിവനാ വസുന്ധരാ
സഭാസ്കരം വിതിമിരമംബരം തഥാ। 
മദോദധിഃ സതിമിതിമിംഗിലസ്തഥാ
മഹോർമിമാൻബഹുമകരോ ഝഷാകുലഃ॥  1-25-15 (1384) 
മഹായശാസ്ത്വമിതി സദാഽഭിപൂജ്യസേ
മനീഷിഭിർമുദിതമനാ മഹർഷിഭിഃ। 
അഭിഷ്ടുതഃ പിബസി ച സോമമധ്വരേ
കഷട്കൃതാന്യപി ച ഹവീംഷി ഭൂതയേ॥  1-25-16 (1385) 
ത്വം വിപ്രൈഃ സതതമിഹേജ്യസേ ഫലാർഥം
വേദാംഗേഷ്വതുലബലൌഘ ഗീയസേ ച। 
ത്വദ്ധേതോര്യജനപരായണാ ദ്വിജേന്ദ്രാ
വേദാംഗാന്യഭിഗമയന്തി സർവയത്നൈഃ॥ ॥  1-25-17 (1386) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി പഞ്ചവിംശോഽധ്യായഃ॥ 25 ॥

Mahabharata - Adi Parva - Chapter Footnotes

1-25-6 അഭിതഃ സംമുഖം॥ 1-25-14 ബഹുലഃ കൃഷ്ണപക്ഷഃ॥ പഞ്ചവിംശോഽധ്യായഃ॥ 25 ॥



ആദിപർവ - അധ്യായ 026

॥ ശ്രീഃ ॥

1.26. അധ്യായഃ 026 

Mahabharata - Adi Parva - Chapter Topics

സ്തുത്യാ തുഷ്ടേന ഇന്ദ്രേണ കൃതം ജലവർഷണം॥ 1 ॥

Mahabharata - Adi Parva - Chapter Text

1-26-0 (1387) 
സൌതിരുവാച। 1-26-0x (103) 
ഏവം സ്തുതസ്തദാ കദ്ര്വാ ഭഗവാൻഹരിവാഹനഃ।
നീലജീമൂതസംഘാതൈഃ സർവമംബരമാവൃണോത്॥ 1-26-1 (1388) 
മേഘാനാജ്ഞാപയാമാസ വർഷധ്വമമൃതം ശുഭം।
തേ മേഘാ മുമുചുസ്തോയം പ്രഭൂതം വിദ്യുദുജ്ജ്വലാഃ॥ 1-26-2 (1389) 
പരസ്പരമിവാത്യർഥം ഗർജന്തഃ സതതം ദിവി।
സംവർതിതമിവാകാശം ജലദൈഃ സുമഹാദ്ഭുതൈഃ॥ 1-26-3 (1390) 
സൃജദ്ഭിരതുലം തോയമജസ്രം സുമഹാരവൈഃ।
സംപ്രനൃത്തമിവാകാശം ധാരോർമിഭിരനേകശഃ॥ 1-26-4 (1391) 
മേഘസ്തനിതനിർഘോഷൌർവിദ്യുത്പവനകംപിതൈഃ।
തൈർമേഘൈഃ സതതാസാരം വർഷദ്ഭിരനിശം തദാ॥ 1-26-5 (1392) 
നഷ്ടചന്ദ്രാർകകിരണമംബരം സമപദ്യത।
നാഗാനാമുത്തമോ ഹർഷസ്തഥാ വർഷതി വാസവേ॥ 1-26-6 (1393) 
ആപൂര്യത മഹീ ചാപി സലിലേന സമന്തതഃ।
രസാതലമനുപ്രാപ്തം ശീതലം വിമലം ജലം।  1-26-7 (1394) 
തദാ ഭൂരഭവച്ഛന്നാ ജലോർമിഭിരനേകശഃ।
രാമണീയകമാഗച്ഛൻമാത്രാ സഹ ഭുജംഗമാഃ॥ ॥ 1-26-8 (1395) 
 
ഇതി ശ്രീമൻമഹാഭാരതേ ആദിപർവണി പൌലോമപർവണി ഷഡ്വിംശോഽധ്യായഃ॥ 26 ॥

Mahabharata - Adi Parva - Chapter Footnotes

1-26-3 സംവർതഃ കൽപാന്തഃ സഞ്ജാതോസ്മിന്നിതി സംവർതിതം॥ 1-26-8 രാമണീയകം രമണകസഞ്ജ്ഞം ദ്വീപം॥ ഷ·ഡ്വിംശോഽധ്യായഃ॥ 26 ॥



ആദിപർവ - അധ്യായ 027

॥ ശ്രീഃ ॥

1.27. അധ്യായഃ 027 

Mahabharata - Adi Parva - Chapter Topics

ഗരുഡസ്യ വിനതാം പ്രതി ദാസ്യകാരണപ്രശ്നഃ॥ 1 ॥ സർപൈഃ ദാസ്യമോചനോപായകഥനം॥ 2 ॥

Mahabharata - Adi Parva - Chapter Text

1-27-0 (1396) 
സൌതിരുവാച। 1-27-0x (104) 
സംപ്രഹൃഷ്ടാസ്തതോ നാഗാ ജലധാരാപ്ലുതാസ്തദാ।
സുപർണേനോഹ്യമാനാസ്തേ ജഗ്മുസ്തം ദ്വീപമാശു വൈ॥ 1-27-1 (1397) 
തം ദ്വീപം മകരാവാസം വിഹിതം വിശ്വകർമണാ।
തത്ര തേ ലവണം ഘോരം ദദൃശുഃ പൂർവമാഗതാഃ॥ 1-27-2 (1398) 
സുപർണസഹിതാഃ സർപാഃ കാനനം ച മനോരമം।
സാഗരാംബുപരിക്ഷിപ്തം പക്ഷിസംഘനിജാദിതം॥ 1-27-3 (1399) 
വിചിത്രഫലപുഷ്പാഭിർവനരാജിഭിരാവൃതം।
ഭവനൈരാവൃതം രംയൈസ്തഥാ പദ്മാകരൈരപി॥ 1-27-4 (1400) 
പ്രസന്നസലിലൈശ്ചാപി ഹ്വദൈർദിവ്യൈർവിഭൂഷിതം।
ദിവ്യഗന്ധവഹൈഃ പുണ്യൈർമാരുതൈരുപവീജിതം॥ 1-27-5 (1401) 
ഉത്പതദ്ഭിരിവാകാശം വൃക്ഷൈർമലയജൈരപി।
ശോഭിതം പുഷ്പവർഷാണി മുഞ്ചദ്ഭിർമാരുതോദ്ധതൈഃ॥ 1-27-6 (1402) 
വായുവിക്ഷിപ്തകുസുമൈസ്തഥാഽന്യൈരപി പാദപൈഃ।
കിരദ്ഭിരിവ തത്രസ്ഥാന്നാഗാൻപുഷ്പാംബുവൃഷ്ടിഭിഃ॥ 1-27-7 (1403) 
മനഃസംഹർഷജം ദിവ്യം ഗന്ധർവാപ്സരസാം പ്രിയം।
മത്തഭ്രമസ്സംഘുഷ്ടം മനോജ്ഞാകൃതിദർശനം॥ 1-27-8 (1404) 
രമണീയം ശിവം പുണ്യം സർവൈർജനമനോഹരൈഃ।
നാനാപക്ഷിരുതം രംയം കദ്രൂപുത്രപ്രഹർഷണം॥ 1-27-9 (1405) 
തത്തേ വനം സമാസാദ്യ വിജഹ്രുഃ പന്നഗാസ്തദാ।
അബ്രുവംശ്ച മഹാവീര്യം സുപർണം പതഗേശ്വരം॥ 1-27-10 (1406) 
വഹാസ്മാനപരം ദ്വീപം സുരംയം വിമലോദകം।
ത്വം ഹി ദേശാൻബഹൂന്രംയാന്വ്രജൻപശ്യസി ഖേചര॥ 1-27-11 (1407) 
സൌതിരുവാച। 1-27-12x (105) 
സ വിചിന്ത്യാബ്രവീത്പക്ഷീ മാതരം വിനതോ തദാ।
കിം കാരണം മയാ മാതഃ കർതവ്യം സർപഭാഷിതം॥ 1-27-12 (1408) 
വിനതോവാച। 1-27-13x (106) 
ദാസീഭൂതാസ്മി ദുര്യോഗാത്സപത്ന്യാഃ പതഗോത്തമ।
പണം വിതഥമാസ്ഥായ സർപൈരുപധിനാ കൃതം॥ 1-27-13 (1409) 
സൌതിരുവാച। 1-27-14x (107) 
തസ്മിംസ്തു കഥിതേ മാത്രാ കാരണേ ഗഗനേതരഃ।
ഉവാച വചനം സർപാംസ്തേന ദുഃഖേന ദുഃഖിതഃ॥ 1-27-14 (1410) 
കിമാഹൃത്യ വിദിത്വാ വാ കിം വാ കൃത്വേഹ പൌരുഷം।
ദാസ്യാദ്വോ വിപ്രമുച്യേയം തഥ്യം വദത ലേലിഹാഃ॥ 1-27-15 (1411) 
സൌതിരുവാച। 1-27-16x (108) 
ശ്രുത്വാ സമബ്രുവൻസർപാ ആഹരാമൃതമോജസാ।
തതോ ദാസ്യാദ്വിപ്രമോക്ഷോ ഭവിതാ തവ ഖേചര॥ ॥ 1-27-16 (1412) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി സപ്തവിംശോഽധ്യായഃ॥ 27 ॥

Mahabharata - Adi Parva - Chapter Footnotes

1-27-2 ലവണം ലവണാസുരം പൂർവം ദദൃശുഃ॥ 1-27-8 മനഃസംഹർഷജം മനസഃ സംഹർഷായ ജാതം॥ 1-27-15 ലേലിഹാഃ ഭോസർപാഃ॥ സപ്തവിംശോഽധ്യായഃ॥ 27 ॥



ആദിപർവ - അധ്യായ 028

॥ ശ്രീഃ ॥

1.28. അധ്യായഃ 028 

Mahabharata - Adi Parva - Chapter Topics

അമൃതാഹരണാർഥം ഗച്ഛതോ ഗരുഡസ്യ മക്ഷ്യയാചനം॥ 1 ॥ ബ്രാഹ്മണവർജം സമുദ്രകുക്ഷിസ്ഥനിഷാദഭക്ഷണേ വിനതായാ അനുജ്ഞാ॥ 2 ॥

Mahabharata - Adi Parva - Chapter Text

1-28-0 (1413) 
സൌതിരുവാച। 1-28-0x (109) 
ഇത്യുക്തോ ഗരുഡഃ സർപൈസ്തതോ മാതരമബ്രവീത്।
ഗച്ഛാംയമൃതമാഹർതും ഭക്ഷ്യമിച്ഛാമി വേദിതും॥ 1-28-1 (1414) 
വിനതോവാച। 1-28-2x (110) 
സമുദ്രകുക്ഷാവേകാന്തേ നിഷാദാലയമുത്തമം।
`ഭവനാനി നിഷാദാനാം തത്ര സന്തി ദ്വിജോത്തമ॥ 1-28-2 (1415) 
പാപിനാം നഷ്ടലോകാനാം നിർഘൃണാനാം ദുരാത്മനാം'।
നിഷാദാനാം സഹസ്രാണി താൻഭുക്ത്വാഽമൃതമാനയ॥ 1-28-3 (1416) 
ന ച തേ ബ്രാഹ്മണം ഹന്തും കാര്യാ ബുദ്ധിഃ കഥഞ്ചന।
അവധ്യഃ സർവഭൂതാനാം ബ്രാഹ്മണോ ഹ്യനലോപമഃ॥ 1-28-4 (1417) 
അഗ്നിരർകോ വിഷം ശസ്ത്രം വിപ്രോ ഭവതി കോപിതഃ।
ഗുരുർഹി സർവഭൂതാനാം ബ്രാഹ്മണഃ പരികീർതിതഃ॥ 1-28-5 (1418) 
ഏവമാദിസ്വരൂപൈസ്തു സതാം വൈ ബ്രാഹ്മണോ മതഃ।
സ തേ താത ന ഹന്തവ്യഃ സങ്ക്രുദ്ധേനാപി സർവഥാ॥ 1-28-6 (1419) 
ബ്രാഹ്മണാനാമഭിദ്രോഹോ ന കർതവ്യഃ കഥഞ്ചന।
ന ഹ്യേവമഗ്നിർനാദിത്യോ ഭസ്മ കുര്യാത്തഥാനഘ॥ 1-28-7 (1420) 
യഥാ കുര്യാദഭിക്രുദ്ധോ ബ്രാഹ്മണഃ സംശിതവ്രതഃ।
തദേതൈർവിവിധൈർലിംഗൈസ്ത്വം വിദ്യാസ്തം ദ്വിജോത്തമം॥ 1-28-8 (1421) 
ഭൂതാനാമഗ്രഭൂർവിപ്രോ വർണശ്രേഷ്ഠഃ പിതാ ഗുരുഃ।  1-28-9 (1422) 
ഗരുഡ ഉവാച।
കിംരൂപോ ബ്രാഹ്മണോ മാതഃ കിംശീലഃ കിംപരാക്രമഃ॥  1-28-9x (111) 
കിംസ്വിദഗ്നിനിഭോ ഭാതി കിംസ്വിത്സൌംയപ്രദർശനഃ।
യഥാഹമഭിജാനീയാം ബ്രാഹ്മണം ലക്ഷണൈഃ ശുഭൈഃ॥ 1-28-10 (1423) 
തൻമേ കാരണതോ മാതഃ പൃച്ഛതോ വക്തുമർഹസി।  1-28-11 (1424) 
വിനതോവാച।
യസ്തേ കണ്ഠമനുപ്രാപ്തോ നിഗീർണം ബഡിശം യഥാ॥  1-28-11x (112) 
ദഹേദംഗാരവത്പുത്രം തം വിദ്യാദ്ബ്രാഹ്മണർഷഭം।
വിപ്രസ്ത്വയാ ന ഹന്തവ്യഃ സങ്ക്രുദ്ധേനാപി സർവദാ॥ 1-28-12 (1425) 
പ്രോവാച ചൈന വിനതാ പുത്രഹാർദാദിദം വചഃ।
ജഠരേ ന ച ജീര്യേദ്യസ്തം ജാനീഹി ദ്വിജോത്തമം॥ 1-28-13 (1426) 
പുനഃ പ്രോവാച വിനതാ പുത്രഹാർദാദിദം വചഃ।
ജാനന്ത്യപ്യതുലം വീര്യമാശീർവാദപരായണാ॥ 1-28-14 (1427) 
പ്രീതാ പരമദുഃഖാർതാ നാഗൈർവിപ്രകൃതാ സതീ।  1-28-15 (1428) 
വിനതോവാച।
പക്ഷൌ തേ മാരുതഃ പാതു ചന്ദ്രസൂര്യൌ ച പൃഷ്ഠതഃ॥  1-28-15x (113) 
ശിരശ്ച പാതു വഹ്നിസ്തേ വസവഃ സർവതസ്തനും।
`വിഷ്ണുഃ സർവഗതഃ സർവമഹ്ഗാനി തവ ചൈവ ഹ।' 
അഹം ച തേ സദാ പുത്ര ശാന്തിസ്വസ്തിപരായണാ॥  1-28-16 (1429) 
ഇഹാസീനാ ഭവിഷ്യാമി സ്വസ്തികാരേ രതാ സദാ।
അരിഷ്ടം വ്രജ പന്ഥാനം പുത്ര കാര്യാർഥസിദ്ധയേ॥ 1-28-17 (1430) 
സൌതിരുവാച। 1-28-18x (114) 
തതഃ സ മാതുർവചനം നിശംയ
വിതത്യ പക്ഷൌ നഭ ഉത്പപാത। 
തതോ നിഷാദാൻബലവാനുപാഗതോ
ബുഭുക്ഷിതഃ കാല ഇവാന്തകോഽപരഃ॥  1-28-18 (1431) 
സ താന്നിഷാദാനുപസംഹരംസ്തദാ
രജഃ സമുദ്ധൂയ നഭഃസ്പൃശം മഹത്। 
സമുദ്രകുക്ഷൌ ച വിശോഷയൻപയഃ
സമീപജാൻഭൂധരജാന്വിചാലയൻ॥  1-28-19 (1432) 
തതഃ സ ചക്രേ മഹദാനനം തദാ
നിഷാദമാർഗം പ്രതിരുധ്യ പക്ഷിരാട്। 
തതോ നിഷാദാസ്ത്വരിതാഃ പ്രവവ്രജു-
ര്യതോ മുഖം തസ്യ ഭുജംഗഭോജിനഃ॥  1-28-20 (1433) 
തദാനനം വിവൃതമതിപ്രമാണവ-
ത്സമഭ്യയുർഗഗനമിവാർദിതാഃ ഖഗാഃ। 
സഹസ്രശഃ പവനജോവിമോഹിതാ
യഥാ।ഞനിലപ്രചലിതപാദപേ വനേ॥  1-28-21 (1434) 
തതഃ ഖഗോ വദനമമിത്രതാപനഃ
സമാഹരത്പരിചപലോ മത്ബലാഃ। 
നിഷൂദയൻബഹുവിധമത്സ്യജീവിനോ
ബഭുക്ഷിതോ ഗഗനചരേശ്വരസ്തദാ॥ ॥  1-28-22 (1435) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി അഷ്ടാവിംശോഽധ്യായഃ॥ 28 ॥

Mahabharata - Adi Parva - Chapter Footnotes

1-28-18 കാലേ സമയേ॥ 1-28-19 ഭൂധരജാൻ പർവതജാന്വൃക്ഷാൻ॥ 1-28-22 പരിചപലഃ തേഷാം ഗ്രഹണായ സർവതോ ഭ്രമൻ॥ അഷ്ടാവിംശോഽധ്യായഃ॥ 28 ॥



ആദിപർവ - അധ്യായ 029

॥ ശ്രീഃ ॥

1.29. അധ്യായഃ 029 

Mahabharata - Adi Parva - Chapter Topics

കണ്ഠം ദഹതോ ബ്രാഹ്മണസ്യ വിഷാദീസഹിതസ്യ പരിത്രാണം॥ 1 ॥ ഗരുഡസ്യ കശ്യപേന സംവാദഃ॥ 2 ॥ ഗജകച്ഛപപൂർവവൃത്താന്തകഥനം॥ 3 ॥ കശ്യപാജ്ഞയാ ഗരുഡസ്യ ഗജകച്ഛപഗ്രഹണം॥ 4 ॥ രോഹിണവൃക്ഷശാഖാഭംഗഃ॥ 5 ॥

Mahabharata - Adi Parva - Chapter Text

1-29-0 (1436) 
സൌതിരുവാച। 1-29-0x (115) 
തസ്യ കണ്ഠമനുപ്രാപ്തോ ബ്രാഹ്മണഃ സഹ ഭാര്യയാ।
ദഹന്ദീപ്ത ഇവാംഗാരസ്തമുവാചാന്തരിക്ഷഗഃ॥ 1-29-1 (1437) 
ദ്വിജോത്തമ വിനിർഗച്ഛ തൂർണമാസ്യാദപാവൃതാത്।
ന ഹി മേ ബ്രാഹ്മണോ വധ്യഃ പാപേഷ്വപി രതഃ സദാ॥ 1-29-2 (1438) 
സൌതിരുവാച। 1-29-3x (116) 
ബ്രുവാണമേവം ഗരുഡം ബ്രാഹ്മണഃ പ്രത്യഭാഷത।
നിഷാദീ മമ ഭാര്യേയം നിർഗച്ഛതു മയാ സഹ॥ 1-29-3 (1439) 
ഗരുഡ ഉവാച। 1-29-4x (117) 
ഏതാമപി നിഷാദീം ത്വം പരിഗൃഹ്യാശു നിഷ്പത।
തൂർണം സംഭാവയാത്മാനമജീർണം മമ തേജസാ॥ 1-29-4 (1440) 
സൌതിരുവാച। 1-29-5x (118) 
തതഃ സ വിപ്രോ നിഷ്ക്രാന്തോ നിഷാദീസഹിതസ്തദാ।
വർധയിത്വാ ച ഗരുഡമിഷ്ടം ദേശം ജഗാമ ഹ॥ 1-29-5 (1441) 
സഹഭാര്യേ വിനിഷ്ക്രാന്തേ തസ്മിന്വിപ്രേ സ പക്ഷിരാട്।
വിതത്യ പക്ഷാവാകാശമുത്പപാത മനോജവഃ॥ 1-29-6 (1442) 
തതോഽപശ്യത്സ്വപിതരം പൃഷ്ടശ്ചാഖ്യാതവാൻപിതുഃ।
യഥാന്യായമമേയാത്മാ തം ചോവാച മഹാനൃഷിഃ॥ 1-29-7 (1443) 
കശ്യപ ഉവാച। 1-29-8x (119) 
കച്ചിദ്വഃ കുശലം നിത്യം ഭോജനേ ബഹുലം സുത।
കച്ചിച്ച മാനുഷേ ലോകേ തവാന്നം വിദ്യതേ ബഹു॥
`ക്വ ഗന്താസ്യതിവേഗേന മമ ത്വം വക്തുമർഹസി॥'  1-29-8 (1444) 
ഗരുഡ ഉവാച। 1-29-9x (120) 
മാതാ മേ കുശലാ ശശ്വത്തഥാ ഭ്രാതാ തഥാ ഹ്യഹം।
ന ഹി മേ കുശലം താത ഭോജനേ ബഹുലേ സദാ॥ 1-29-9 (1445) 
അഹം ഹി സർപൈഃ പ്രഹിതഃ സോമമാഹർതുമുത്തമം।
മഹാതുർദാസ്യവിമോക്ഷാർഥമാഹരിഷ്യേ തമദ്യ വൈ॥ 1-29-10 (1446) 
മാത്രാ ചാത്ര സമാദിഷ്ടോ നിഷാദാൻഭക്ഷയേതി ഹ।
ന ച മേ തൃപ്തിരഭവദ്ഭക്ഷയിത്വാ സഹസ്രശഃ॥ 1-29-11 (1447) 
തസ്മാദ്ഭക്ഷ്യം ത്വമപരം ഭഗവൻപ്രദിശസ്വ മേ।
യദ്ഭുക്ത്വാഽമൃതമാഹർതും സമർതഃ സ്യാമഹം പ്രഭോ॥ 1-29-12 (1448) 
ക്ഷുത്പിപാസാവിഘാതാർഥം ഭക്ഷ്യമാഖ്യാതു മേ ഭവാൻ।  1-29-13 (1449) 
കശ്യപ ഉവാച।
ഇദം സരോ മഹാപുണ്യം ദേവലോകേഽപി വിശ്രുതം॥  1-29-13x (121) 
യത്ര കൂർമാഗ്രജം ഹസ്തീ സദാ കർഷത്യവാങ്മുഖഃ।
തയോർജൻമാന്തരേ വൈരം സംപ്രവക്ഷ്യാംയസോഷതഃ॥ 1-29-14 (1450) 
തൻമേ തത്ത്വം നിബോധസ്യ യത്പ്രമാണൌ ച താവുഭൌ।
`ശൃണു ത്വം വത്സ ഭദ്രം തേ കഥാം വൈരാഗ്യവർധിനീം॥ 1-29-15 (1451) 
പിത്രോരർഥവിഭാഗേ വൈ സമുത്പന്നാം പുരാണ്ഡജ।'
ആസീദ്വിഭാവസുർനാമ മഹർഷിഃ കോപനോ ഭൃശം॥  1-29-16 (1452) 
ഭ്രാതാ തസ്യാനുജശ്ചാസീത്സുപ്രതീകോ മഹാതപാഃ।
സ നേച്ഛതി ധനം ഭ്രാത്രാ സഹൈകസ്ഥം മഹാമുനിഃ॥ 1-29-17 (1453) 
വിഭാഗം കീർതയത്യേവ സുപ്രതീകോ ഹി നിത്യശഃ।
അഥാബ്രവീച്ച തം ഭ്രാതാ സുപ്രതീകം വിഭാവസുഃ॥ 1-29-18 (1454) 
`വിഭാഗേ ബഹവോ ദോഷാ ഭവിഷ്യന്തി മഹാതപഃ।'
വിഭാഗം ബഹവോ മോഹാത്കർതുമിച്ഛന്തി നിത്യശഃ। 
തതോ വിഭക്താസ്ത്വന്യോന്യം നാദ്രിയന്തേഽർഥമോഹിതാഃ॥  1-29-19 (1455) 
തതഃ സ്വാർഥപരാൻമൂഢാൻപൃഥഗ്ഭൂതാൻസ്വകൈർധനൈഃ।
വിദിത്വാ ഭേദയന്ത്യേതാനമിത്രാ മിത്രരൂപിണഃ॥ 1-29-20 (1456) 
വിദിത്വാ ചാപരേ ഭിന്നാനന്തരേഷു പതന്ത്യഥ।
ഭിന്നാനാമതുലോ നാശഃ ക്ഷിപ്രമേവ പ്രവർതതേ॥ 1-29-21 (1457) 
തസ്മാദ്വിഭാഗം ഭ്രാതൄണാം ന പ്രശംസന്തി സാധവഃ।
`ഏവമുക്തഃ സുപ്രതീകോ ഭാഗം കീർതയതേഽനിശം॥ 1-29-22 (1458) 
ഏവം നിർബധ്യമാനസ്തു ശശാപൈനം വിഭാവസുഃ।'
ഗുരുശാസ്ത്രേഽനിബദ്ധാനാമന്യോന്യേനാഭിശങ്കിനാം॥  1-29-23 (1459) 
നിയന്തു ന ഹി ശക്യസ്ത്വം ഭേദതോ ധനമിച്ഛസി।
യസ്മാത്തസ്മാത്സുപ്രതീക ഹസ്തിത്വം സമവാപ്സ്യസി॥ 1-29-24 (1460) 
കശ്യപ ഉവാച। 1-29-25x (122) 
ശപ്തസ്ത്വേവം സുപ്രതീകോ വിഭാവസുമഥാബ്രവീത്।
ത്വമപ്യന്തർജലചരഃ കച്ഛപഃ സംഭവിഷ്യസി॥ 1-29-25 (1461) 
ഏവമന്യോന്യശാപാത്തൌ സുപ്രതീകവിഭാവസൂ।
ഗജകച്ഛപതാം പ്രാപ്താവർഥാർഥം മൂഢചേതസൌ॥ 1-29-26 (1462) 
രോഷദോഷാനുഷംഗേണ തിര്യഗ്യോനിഗതാവപി।
പരസ്പരദ്വേഷരതൌ പ്രമാണബലദർപിതൌ॥ 1-29-27 (1463) 
സരസ്യസ്മിൻമഹാകായൌ പൂർവവൈരാനുസാരിണൌ।
തയോരന്യതരഃ ശ്രീമാൻസമുപൈതി മഹാഗജഃ॥ 1-29-28 (1464) 
യസ്യ ബൃംഹിതശബ്ദേന കൂർമോഽപ്യന്തർജലേശയഃ।
ഉത്ഥിതോഽസൌ മഹാകായഃ കൃത്സ്നം വിക്ഷോഭയൻസരഃ॥ 1-29-29 (1465) 
തം ദൃഷ്ട്വാഽഽവേഷ്ടിതകരഃ പതത്യേഷ ഗജോ ജലം।
ദന്തഹസ്താഗ്രലാംഗൂലപാദവേഗേന വീര്യവാൻ॥ 1-29-30 (1466) 
വിക്ഷോഭയംസ്തതോ നാഗഃ സരോ ബഹുഝഷാകുലം।
കൂർമോഽപ്യഭ്യുദ്യതശിരാ യുദ്ധായാഭ്യേതി വീര്യവാൻ॥ 1-29-31 (1467) 
ഷഡുച്ഛ്രിതോ യോജനാനി ഗജസ്തദ്ദ്വിഗുണായതഃ।
കൂർമസ്ത്രിയോജനോത്സേധോ ദശയോജനമണ്ഡലഃ॥ 1-29-32 (1468) 
താവുഭൌ യുദ്ധസംമത്തൌ പരസ്പരവധൈഷിണൌ।
ഉപയുജ്യാശു കർമേദം സാധയേ ഹിതമാത്മനഃ॥ 1-29-33 (1469) 
മഹാഭ്രഘനസങ്കാശം തം ഭുക്ത്വാമൃതമാനയ।
മഹാഗിരിസമപ്രഖ്യം ഘോരരൂപം ച ഹസ്തിനം॥ 1-29-34 (1470) 
സൌതിരുവാച। 1-29-35x (123) 
ഇത്യുക്ത്വാ ഗരുഡം സോഽഥ മാംഗല്യമകരോത്തദാ।
യുധ്യതഃ സഹ ദേവൈസ്തേ യുദ്ധേ ഭവതു മംഗലം॥ 1-29-35 (1471) 
പൂർണകുംഭോ ദ്വിജാ ഗാവോ യച്ചാന്യത്കിഞ്ചിദുത്തമം।
ശുഭം സ്വസ്ത്യയനം ചാപി ഭവിഷ്യതി തവാണ്ഡജാ॥ 1-29-36 (1472) 
യുധ്യമാനസ്യ സംഗ്രാമേ ദേവൈഃ സാർധം മഹാബല।
ഋചോ യജൂംഷി സാമാനി പവിത്രാണി ഹവീംഷി ച॥ 1-29-37 (1473) 
രഹസ്യാനി ച സർവാണി സർവേ വേദാശ്ച തേ ബലം।
`വർധയിഷ്യന്തി സമരേ ഭവിഷ്യതി ഖഗോത്തമ।' 
ഇത്യുക്തോ ഗരുഡഃ പിത്രാ ഗതസ്തം ഹ്വദമന്തികാത്॥  1-29-38 (1474) 
അപശ്യന്നിർമലജലം നാനാപക്ഷിസമാകുലം।
സ തത്സ്മൃത്വാ പിതുർവാക്യം ഭീമവേഗോഽന്തരിക്ഷഗഃ॥ 1-29-39 (1475) 
നഖേന ഗജമേകേന കൂർമമേകേന ചാക്ഷിപത്।
സധുത്പപാത ചാകാശം തത ഉച്ചൈർവിഹംഗമഃ॥ 1-29-40 (1476) 
സോഽലംബം തീർഥണാസാദ്യ ദേവവൃക്ഷാനുപാഗമത്।
തേ ഭീതാഃ സമകംപന്ത തസ്യ പക്ഷാനിലാഹതാഃ॥ 1-29-41 (1477) 
ന നോ ഭഞ്ജ്യാദിതി തദാ ദിവ്യാഃ കനകശാഖിനഃ।
പ്രചലാംഗാൻസ താന്ദൃഷ്ട്വാ മനോരഥഫലദ്രുമാൻ॥ 1-29-42 (1478) 
അന്യാനതുലരൂപാംഗാനുപചക്രാമ ഖേചരഃ।
കാഞ്ചനൈ രാജതൈശ്ചൈവ ഫലൈർവൈദൂര്യശാഖിനഃ। 
സാഗരാംബുപരിക്ഷിപ്താൻഭ്രാജമാനാൻമഹാദ്രുമാൻ॥  1-29-43 (1479) 
`തേഷാം മധ്യേ മഹാനാസീത്പാദപഃ സുമനോഹരഃ।
സഹസ്രയോജനോത്സേധോ ബഹുശാഖാസമന്വിതഃ॥ 1-29-44 (1480) 
ഖഗാനാമാലയോ ദിവ്യോ നാംനാ രൌഹിണപാദപഃ।
യസ്യ ഛായാം സമാശ്രിത്യ സദ്യോ ഭവതി നിർവൃതഃ;॥ 1-29-45 (1481) 
തമുവാച ഖഗശ്രേഷ്ഠം തത്ര രൌഹിണപാദപഃ।
അതിപ്രവൃദ്ധഃ സമുഹാനാപതന്തം മനോജവം॥ 1-29-46 (1482) 
രൌഹിണ ഉവാച। 1-29-47x (124) 
യൈഷാ മമ മഹാശാഖാ ശതയോജനമായതാ।
ഏതാമാസ്ഥായ ശാഖാം ത്വം ഖാദേമൌ ഗജകച്ഛപൌ॥ 1-29-47 (1483) 
സൌതിരുവാച। 1-29-48x (125) 
തതോ ദ്രുമം പതഗസഹസ്രസേവിതം
മഹീധരപ്രതിമവപുഃ പ്രകംപയൻ। 
ഖഗോത്തമോ ദ്രുതമഭിപത്യ വേഗവാ-
ൻബഭഞ്ജ താമവിരലപത്രസഞ്ചയാം॥ ॥  1-29-48 (1484) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ഏകോനത്രിംശോഽധ്യായഃ॥ 29 ॥

Mahabharata - Adi Parva - Chapter Footnotes

1-29-4 സംഭാവയ സഞ്ജീവയ॥ 1-29-7 തതോഽപശ്യത്സ്വപിതരം കാശ്യപം ദീപ്തതേജസം। തം ശ്രേഷ്ഠം പതതാം ശ്രേഷ്ഠോ ബ്രഹ്മ ബ്രഹ്മവിദാം വരം। പൃഷ്ടശ്ച പിത്രാ ബലവാന്വൈനതേയഃ പ്രതാപദാൻ। ഇതി പാഠാന്തരം॥ 7 ॥ 1-29-9 ഭോജനേ ബഹുലേ മമ കുശലം ന ഹി॥ 1-29-10 സോമം അമൃതം॥ 1-29-14 കൂർമാഗ്രജം കൂർമഭൂതം ജ്യേഷ്ഠഭ്രാതരം॥ 1-29-21 അന്തരേഷു ഛിദ്രേഷു॥ 1-29-30 ആവേഷ്ടിതകരഃ കുണ്ഡലീകൃതശുണ്ഡാദണ്ഡഃ॥ 1-29-33 ഉപയുജ്യ ഭുക്ത്വാ॥ 1-29-38 ഭവിഷ്യതി സമരേ॥ ഏകോനത്രിംശോഽധ്യായഃ॥ 29 ॥



ആദിപർവ - അധ്യായ 030

॥ ശ്രീഃ ॥

1.30. അധ്യായഃ 030 

Mahabharata - Adi Parva - Chapter Topics

ഭഗ്നശാഖായാ അധോഭാഗേ ലംബമാനവാലഖില്യരക്ഷണാർഥം മുഖേന ശാഖാഗ്രഹണം॥ 1 ॥ കശ്യപാജ്ഞയാ ഹിമാലയം ഗത്വാ തത്ര ശാഖാം പരിത്യജ്യ തത്രൈവ സ്ഥിത്വാ ഗജകച്ഛപഭക്ഷണം॥ 2 ॥ ഉത്പാതാന്ദൃഷ്ട്വാ ദേവൈഃ കൃതോഽമൃതരക്ഷണോപായഃ॥ 3 ॥

Mahabharata - Adi Parva - Chapter Text

1-30-0 (1485) 
സൌതിരുവാച। 1-30-0x (126) 
സ്പഷ്ടമാത്രാ തു പദ്ഭ്യാം സാ ഗരുഡേന ബലീയസാ।
അഭജ്യത തരോഃ ശാഖാ ഭഗ്നാം ചൈകാമധാരയത്॥ 1-30-1 (1486) 
താം ഭങ്ക്ത്വാ സ മഹാശാഖാം സ്മയമാനോ വിലോകയൻ।
അഥാത്രം ലംബതോഽപശ്യദ്വാലഖില്യാനധോമുഖാൻ॥ 1-30-2 (1487) 
ഋഷയോ ഹ്യത്ര ലംബന്തേ ന ഹന്യാമിതി താനൃഷീൻ।
തപോരതാംല്ലംബമാനാൻബ്രഹ്മർഷീനഭിവീക്ഷ്യ സഃ॥ 1-30-3 (1488) 
ഹന്യാദേതാൻസംപതന്തീ ശാഖേത്യഥ വിചിന്ത്യ സഃ।
നഖൈർദൃഢതരം വീരഃ സംഗൃഹ്യ ഗജകച്ഛപൌ॥ 1-30-4 (1489) 
സ തദ്വിനാശസന്ത്രാസാദഭിപത്യ സ്വഗാധിപഃ।
ശാഖാമാസ്യേന ജഗ്രാഹ തേഷാമേവാന്വവേക്ഷയാ॥ 1-30-5 (1490) 
അതിദൈവം തു തത്തസ്യ കർമ ദൃഷ്ട്വാ മഹർഷയഃ।
വിസ്മയോത്കംപഹൃദയാ നാമ ചക്രുർമഹാഖഗേ॥ 1-30-6 (1491) 
ഗുരും ഭാരം സമാസാദ്യോഡ്ഡീന ഏഷ വിഹംഗമഃ।
ഗരുഡസ്തു ഖഗശ്രേഷ്ഠസ്തസ്മാത്പന്നഗഭോജനഃ॥ 1-30-7 (1492) 
തതഃ ശനൈഃ പര്യപതത്പക്ഷൈഃ ശൈലാൻപ്രകംപയൻ।
ഏവം സോഽഭ്യപതദ്ദേശാൻബഹൂൻസഗജകച്ഛപഃ॥ 1-30-8 (1493) 
ദയാർഥം വാലഖില്യാനാം ന ച സ്ഥാനമവിന്ദത।
സ ഗത്വാ പർവതശ്രേഷ്ഠം ഗന്ധമാദനമഞ്ജസാ॥ 1-30-9 (1494) 
ദദർശ കശ്യപം തത്ര പിതരം തപസി സ്ഥിതം।
ദദർശ തം പിതാ ചാപി ദിവ്യരൂപം വിഹംഗമം॥ 1-30-10 (1495) 
തേജോവീര്യബലോപേതം മനോമാരുതരംഹസം।
ശൈലശൃംഗപ്രതീകാശം ബ്രഹ്മദണ്ഡമിവോദ്യതം॥ 1-30-11 (1496) 
അചിന്ത്യമനഭിധ്യേയം സർവഭൂതഭയങ്കരം।
മഹാവീര്യധരം രൌദ്രം സാക്ഷാദഗ്നിമിവോദ്യതം॥ 1-30-12 (1497) 
അപ്രധൃഷ്യമജേയം ച ദേവദാനവരാക്ഷസൈഃ।
ഭേത്താരം ഗിരിശൃംഗാണാം സമുദ്രജലശോഷണം॥ 1-30-13 (1498) 
ലോകസംലോഡനം ഘോരം കൃതാന്തസമദർശനം।
തമാഗതമഭിപ്രേക്ഷ്യ ഭഗവാൻകശ്യപസ്തദാ। 
വിദിത്വാ ചാസ്യം സങ്കൽപമിദം വചനമബ്രവീത്॥  1-30-14 (1499) 
കശ്യപ ഉവാച। 1-30-15x (127) 
പുത്ര മാ സാഹസം കാർഷീർമാ സദ്യോ ലപ്സ്യസേ വ്യഥാം।
മാ ത്വാം ദഹേയുഃ സങ്ക്രുദ്ധാ വാലഖില്യാ മരീചിപാഃ॥ 1-30-15 (1500) 
സൌതിരുവാച। 1-30-16x (128) 
തതഃ പ്രസാദയാമാസ കശ്യപഃ പുത്രകാരണാത്।
വാലഖില്യാൻമഹാഭാഗാംസ്തപസാ ഹതകൽമഷാൻ॥ 1-30-16 (1501) 
കശ്യപ ഉവാച। 1-30-17x (129) 
പ്രജാഹിതാർഥമാരംഭോ ഗരുഡസ്യ തപോധനാഃ।
ചികീർഷതി മഹത്കർമ തദനുജ്ഞാതുമർഹഥ॥ 1-30-17 (1502) 
സൌതിരുവാച। 1-30-18x (130) 
ഏവമുക്താ ഭഗവതാ മുനയസ്തേ സമഭ്യയുഃ।
മുക്ത്വാ ശാഖാം ഗിരിം പുണ്യം ഹിമവന്ത തപോഽർഥിനഃ॥ 1-30-18 (1503) 
തതസ്തേഷ്വപയാതേഷു പിതരം വിനതാസുതഃ।
ശാഖാവ്യാക്ഷിപ്തവദനഃ പര്യപൃച്ഛത കശ്യപം॥ 1-30-19 (1504) 
ഭഗവൻക്വ വിമുഞ്ചാമി തരോഃ ശാഖാമിമാമഹം।
വർജിതം മാനുഷൈർദേശമാഖ്യാതു ഭഗവാൻമമ॥ 1-30-20 (1505) 
സൌതിരുവാച। 1-30-21x (131) 
തതോ നിഃപുരുഷം ശൈലം ഹിമസംരുദ്ധകന്ദരം।
അഗംയം മനസാപ്യന്യൈസ്തസ്യാചഖ്യൌ സ കശ്യപഃ॥ 1-30-21 (1506) 
തം പർവതം മഹാകുക്ഷിമുദ്ദിശ്യ സ മഹാഖഗഃ।
ജവേനാഭ്യപതത്താർക്ഷ്യഃ സശാഖാഗജകച്ഛപഃ॥ 1-30-22 (1507) 
ന താം വധ്രീ പരിണഹേച്ഛതചർമാ മഹാതനും।
ശാഖിനോ മഹതീം ശാഖാം യാം പ്രഗൃഹ്യ യയൌ ഖഗഃ॥ 1-30-23 (1508) 
സ തതഃ ശതസാഹസ്രം യോജനാന്തരമാഗതഃ।
കാലേന നാതിമഹതാ ഗരുഡഃ പതഗേശ്വരഃ॥ 1-30-24 (1509) 
സ തം ഗത്വാ ക്ഷണേനൈവ പർവതം വചനാത്പിതുഃ।
അമുഞ്ചൻമഹതീം ശാഖാം സസ്വനം തത്ര ഖേചരഃ॥ 1-30-25 (1510) 
പക്ഷാനിലഹതശ്ചാസ്യ പ്രാകംപത സ ശൈലരാട്।
മുമോച പുഷ്പവർഷം ച സമാഗലിതപാദപ॥ 1-30-26 (1511) 
ശൃംഗാണി ച വ്യശീര്യന്ത ഗിരേസ്തസ്യ സമന്തതഃ।
മണികാഞ്ചനചിത്രാണി ശോഭയന്തി മഹാഗിരിം॥ 1-30-27 (1512) 
ശാഖിനോ ബഹവശ്ചാപി ശാഖയാഽഭിഹതാസ്തയാ।
കാഞ്ചനൈഃ കുസുമൈർഭാന്തി വിദ്യുത്വന്ത ഇവാംബുദാഃ॥ 1-30-28 (1513) 
തേ ഹേമവികചാ ഭൂമൌ യുതാഃ പർവതധാതുഭിഃ।
വ്യരാജഞ്ഛാഖിനസ്തത്ര സൂര്യാംശുപ്രതിരഞ്ജിതാഃ॥ 1-30-29 (1514) 
തതസ്തസ്യ ഗിരേഃ ശൃംഗമാസ്ഥായ സ ഖഗോത്തമഃ।
ഭക്ഷയാമാസ ഗരുഡസ്താവുഭൌ ഗജകച്ഛപൌ॥ 1-30-30 (1515) 
താവുഭൌ ഭക്ഷയിത്വാ തു സ താർക്ഷ്യഃ കൂർമകുഞ്ജരൌ।
തതഃ പർവതകൂടാഗ്രാദുത്പപാത മഹാജവഃ॥ 1-30-31 (1516) 
പ്രാവർതന്താഥ ദേവാനാമുത്പാതാ ഭയശംസിനഃ।
ഇന്ദ്രസ്യ വജ്രം ദയിതം പ്രജജ്വാല ഭയാത്തതഃ॥ 1-30-32 (1517) 
സധൂമാ ന്യപതത്സാർചിർദിവോൽകാ നഭസശ്ച്യുതാ।
തഥാ വസൂനാം രുദ്രാണാമാദിത്യാനാം ച സർവശഃ॥ 1-30-33 (1518) 
സാധ്യാനാം മരുതാം ചൈവ യേ ചാന്യേ ദേവതാഗണാഃ।
സ്വം സ്വം പ്രഹരണം തേഷാം പരസ്പരമുപാദ്രവത്॥ 1-30-34 (1519) 
അഭൂതപൂർവം സംഗ്രാമേ തദാ ദേവാസുരേഽപി ച।
വവുർവാതാഃ സനിർഘാതാഃ പേതുരുൽകാഃ സഹസ്രശഃ॥ 1-30-35 (1520) 
നിരഭ്രമേവ ചാകാശം പ്രജഗർജ മഹാസ്വനം।
ദേവാനാമപി യോ ദേവഃ സോഽപ്യവർഷത ശോണിതം॥ 1-30-36 (1521) 
മംലുർമാല്യാനി ദേവാനാം നേശുസ്തേജാംസി ചൈവ ഹി।
ഉത്പാതമേഘാ രൌദ്രാശ്ച വവൃഷുഃ ശോണിതം ബഹു॥ 1-30-37 (1522) 
രജാംസി മുകുടാന്യേഷാമുത്ഥിതാനി വ്യധർഷയൻ।
തതസ്ത്രാസസമുദ്വിഗ്നഃ സഹ ദേവൈഃ ശതക്രതുഃ। 
ഉത്പാതാന്ദാരുണാൻപശ്യന്നിത്യുവാച ബൃഹസ്പതിം॥  1-30-38 (1523) 
കിമർഥം ഭഗവൻഘോരാ ഉത്പാതാഃ സഹസോത്ഥിതാഃ।
ന ച ശത്രും പ്രപശ്യാമി യുധി യോ നഃ പ്രധർഷയേത്॥ 1-30-39 (1524) 
ബൃഹസ്പതിരുവാച। 1-30-40x (132) 
തവാപരാധാദ്ദേവേന്ദ്ര പ്രമാദാച്ച ശതക്രതോ।
തപസാ വാലഖില്യാനാം മഹർഷീണാം മഹാത്മനാം॥ 1-30-40 (1525) 
കശ്യപസ്യ മുനേഃ പുത്രോ വിനതായാശ്ച ഖേചരഃ।
ഹർതും സോമമഭിപ്രാപ്തോ ബലവാൻകാമരൂപധൃക്॥ 1-30-41 (1526) 
സമർഥോ ബലിനാം ശ്രേഷ്ഠോ ഹർതും സോമം വിഹംഗമഃ।
സർവം സംഭാവയാംയസ്മിന്നസാധ്യമപി സാധയേത്॥ 1-30-42 (1527) 
സൌതിരുവാച। 1-30-43x (133) 
ശ്രുത്വൈതദ്വചനം ശക്രഃ പ്രോവാചാമൃതരക്ഷിണഃ।
മഹാവീര്യബലഃ പക്ഷീ ഹർതും സോമമിഹോദ്യതഃ॥ 1-30-43 (1528) 
യുഷ്മാൻസംബോധയാംയേഷ `ഗൃഹീത്വാവരണായുധാൻ।
പരിവാര്യാമൃതം സർവേ യൂയം മദ്വചനാദിഹ॥ 1-30-44 (1529) 
രക്ഷധ്വം വിബുധാ വീരാ' യഥാ ന സ ഹരേദ്ബലാത്।
അതുലം ഹി ബലം തസ്യ ബൃഹസ്പതിരുവാച ഹ॥ 1-30-45 (1530) 
സൌതിരുവാച। 1-30-46x (134) 
തച്ഛ്രുത്വാ വിബുധാ വാക്യം വിസ്മിതാ യത്നമാസ്ഥിതാഃ।
പരിവാര്യാമൃതം തസ്ഥൂർവജ്രീ ചേന്ദ്രഃ പ്രതാപവാൻ॥ 1-30-46 (1531) 
ധാരയന്തോ വിചിത്രാണി കാഞ്ചനാനി മനസ്വിനഃ।
കവചാനി മഹാർഹാണി വൈദൂര്യവികൃതാനി ച॥ 1-30-47 (1532) 
ചർമാണ്യപി ച ഗാത്രേഷു ഭാനുമന്തി ദൃഢാനി ച।
വിവിധാനി ച ശസ്ത്രാണി ഘോരരൂപാണ്യനേകശഃ॥ 1-30-48 (1533) 
ശിതതീക്ഷ്ണാഗ്രധാരാണി സമുദ്യംയ സുരോത്തമഃ।
സവിസ്ഫുലിംഗജ്വാലാനി സധൂമാനി ച സർവശഃ॥ 1-30-49 (1534) 
ചക്രാണി പരഘാംശ്ചൈവ ത്രിശൂലാനി പരശ്വധാൻ।
ശക്തീശ്ച വിവിധാസ്തീക്ഷ്ണാഃ കരവാലാംശ്ച നിർമലാൻ। 
സ്വദേഹരൂപാണ്യാദായ ഗദാശ്ചോഗ്രപ്രദർശനാഃ॥  1-30-50 (1535) 
തൈഃ ശസ്ത്രൈർഭാനുമദ്ഭിസ്തേ ദിവ്യാഭരണഭൂഷിതാഃ।
ഭാനുമന്തഃ സുരഗണാസ്തസ്ഥുർവിഗതകൽമഷാഃ॥ 1-30-51 (1536) 
അനുപമബലവീര്യതേജസോ
ധൃതമനസഃ പരിരക്ഷണേഽമൃതസ്യ। 
അസുരപുരവിദാരണാഃ സുരാ
ജ്വലനസമിദ്ധവപുഃപ്രകാശിനഃ॥  1-30-52 (1537) 
ഇതി സമരവരം സുരാഃ സ്ഥിതാസ്തേ
പരിഘസഹസ്രശതൈഃ സമാകുലം। 
വിഗലിതമിവ ചാംബരാന്തരം
തപനമരീചിവികാശിതം ബഭാസേ॥ ॥  1-30-53 (1538) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ത്രിംശോഽധ്യായഃ॥ 30 ॥

Mahabharata - Adi Parva - Chapter Footnotes

1-30-6 അതിദൈവം ദേവൈരപി കർതുമശക്യം॥ 1-30-7 ഗുരുശബ്ദപൂർവാഡ്ഡീഡ്വിഹായസാഗതാവിത്യസ്മാഡ്ഡഃ ആദേരകാരശ്ച പൃഷോദരാദിത്വാത് ഗരുഡശബ്ദോ നിഷ്പന്ന ഇത്യർഥഃ॥ 1-30-18 ശാഖാം മുക്ത്വാ ഗിരിം സമഭ്യയുരിതി സംബന്ധഃ॥ 1-30-19 ശാഖയാ മുഖസ്ഥയാ വ്യാക്ഷിപ്തം വദനം വചനക്രിയായസ്യ സ തഥാ॥ 1-30-23 ശതചർമാ ശതഗോചർമണാ കൃതാ। വധ്രീ രജ്ജുഃ। ന പരിണഹേത് പരിതോ ന ബധ്നീയാത്॥ 1-30-29 വികചാഃ ഹേമവദുജ്ജ്വലാഃ॥ 1-30-33 ദിവാ അഹ്നി॥ 1-30-36 ദേവാനാം ദേവഃ പർജന്യഃ॥ 1-30-42 അന്യേഷാമസാധ്യമപ്യയം സാധയേത്॥ 1-30-48 ഭാനുമന്തി ദീപ്തിമന്തി॥ 1-30-50 സ്വദേഹരൂപാണി സ്വദേഹാനുരൂപാണി॥ 1-30-52 ജ്വലനവത്സമിദ്ധൈർദീപ്യമാനൈർവപുർഭിഃ പ്രകാശിനഃ॥ ത്രിംശോഽധ്യായഃ॥ 30 ॥



ആദിപർവ - അധ്യായ 031

॥ ശ്രീഃ ॥

1.31. അധ്യായഃ 031 

Mahabharata - Adi Parva - Chapter Topics

വാലഖില്യതപസാ ഗരുഡോത്പത്തികഥനപൂർവകം തസ്യ പക്ഷീന്ദ്രത്വേഽഭിഷേചനം॥ 1 ॥

Mahabharata - Adi Parva - Chapter Text

1-31-0 (1539) 
ശൌനക ഉവാച। 1-31-0x (135) 
കോഽപരാധോ മഹേന്ദ്രസ്യ കഃ പ്രമാദശ്ച സൂതജ।
തപസാ വാലഖില്യാനാം സംഭൂതോ ഗരുഡഃ കഥം॥ 1-31-1 (1540) 
കശ്യപസ്യ ദ്വിജാതേശ്ച കഥം വൈ പക്ഷിരാട് സുതഃ।
അധൃഷ്ടഃ സർവഭൂതാനാമവധ്യസ്ചാഭവത്കഥം॥ 1-31-2 (1541) 
കഥം ച കാമചാരീ സ കാമവീര്യശ്ച ഖേചരഃ।
ഏതദിച്ഛാംയഹം ശ്രോതും പുരാണേ യദി പഠ്യതേ॥ 1-31-3 (1542) 
സൌതിരുവാച। 1-31-4x (136) 
വിഷയോഽയം പുരാണസ്യ യൻമാം ത്വം പരിപൃച്ഛസി।
ശൃണു മേ വദതഃ സർവമേതത്സങ്ക്ഷേപതോം ദ്വിജ॥ 1-31-4 (1543) 
യജതഃ പുത്രകാമസ്യ കശ്യപസ്യ പ്രജാപതേഃ।
സാഹായ്യമൃഷയോ ദേവാ ഗന്ധർവാശ്ച ദദുഃ കില॥ 1-31-5 (1544) 
തത്രേധ്മാനയനേ ശക്രോ നിയുക്തഃ കശ്യപേന ഹ।
മുനയോ വാലഖില്യാശ്ച യേ ചാന്യേ ദേവതാഗണാഃ॥ 1-31-6 (1545) 
ശക്രസ്തു വീര്യസദൃശമിധ്യഭാരം ഗിരിപ്രഭം।
സമുദ്യംയാനയാമാസ നാതികൃച്ഛ്രാദിവ പ്രഭുഃ॥ 1-31-7 (1546) 
അഥാപശ്യദൃഷീൻഹ്രസ്വാനംഗുഷ്ഠോദരവർഷ്മണഃ।
പലാശവർതികാമേകാം വഹതഃ സംഹതാൻപഥി॥ 1-31-8 (1547) 
പ്രലീനാൻസ്വേഷ്വിവാംഗേഷു നിരാഹാരാംസ്തപോധനാൻ।
ക്ലിശ്യമാനാൻമന്ദബലാൻഗോഷ്പദേ സംപ്ലുതോദകേ॥ 1-31-9 (1548) 
താൻസർവാന്വിസ്മയാവിഷ്ടോ വീര്യോൻമത്തഃ പുരന്ദരഃ।
അപഹാസ്യാഭ്യഗാച്ഛീഘ്രം ലംബയിത്വാഽവമന്യ ച॥ 1-31-10 (1549) 
തേഽഥ രോഷസമാവിഷ്ടാഃ സുഭൃശം ജാതമന്യവഃ।
ആരേഭിരേ മഹത്കർമ തദാ ശക്രഭയങ്കരം॥ 1-31-11 (1550) 
ജുഹുവുസ്തേ സുതപസോ വിധിവജ്ജാതവേദസം।
മന്ത്രൈരുച്ചാവചൈർവിപ്രാ യേന കാമേന തച്ഛൃണു॥ 1-31-12 (1551) 
കാമവീര്യഃ കാമഗമോ ദേവരാജഭയപ്രദഃ।
ഇന്ദ്രോഽന്യഃ സർവദേവാനാം ഭവേദിതി യതവ്രതാഃ॥ 1-31-13 (1552) 
ഇന്ദ്രാച്ഛതഗുണഃ ശൌര്യേ വീര്യേ ചൈവ മനോജവഃ।
തപസോ നഃ ഫലേനാദ്യ ദാരുണഃ സംഭവിത്വിതി॥ 1-31-14 (1553) 
തദ്ബുദ്ധ്വാ ഭൃശസന്തപ്തോ ദേവരാജഃ ശതക്രതുഃ।
ജഗാമ ശരണം തത്ര കശ്യപം സംശിതവ്രതം॥ 1-31-15 (1554) 
തച്ഛ്രുത്വാ ദേവരാജസ്യ കശ്യപോഽഥ പ്രജാപതിഃ।
വാലഖില്യാനുപാഗംയ കർമസിദ്ധിമപൃച്ഛത॥ 1-31-16 (1555) 
`കശ്യപ ഉവാച। 1-31-17x (137) 
കേന കാമേന ചാരബ്ധം ഭവദ്ഭിർഹോമകർമ ച।
യാഥാതഥ്യേന മേ ബ്രൂത ശ്രോതും കൌതൂഹലം ഹി മേ॥ 1-31-17 (1556) 
വാലഖില്യാ ഊചുഃ। 1-31-18x (138) 
അവജ്ഞാതാഃ സുരേന്ദ്രേണ മൂഢേനാകൃതബുദ്ധിനാ।
ഐശ്വര്യമദമത്തേന സദാചാരാന്നിരസ്യതാ॥ 1-31-18 (1557) 
തദ്വിഘാതാർഥമാരംഭോ വിധിവത്തസ്യ കശ്യപ॥  1-31-19 (1558) 
സൌതിരുവാച।' 1-31-20x (139) 
ഏവമസ്ത്വിതി തം ചാപി പ്രത്യൂചുഃ സത്യവാദിനഃ।
താൻകശ്യപ ഉവാചേദം സാന്ത്വപൂർവം പ്രജാപതിഃ॥ 1-31-20 (1559) 
അയമിന്ദ്രസ്ത്രിഭുവനേ നിയോഗാദ്ബ്രഹ്മണഃ കൃതഃ।
ഇന്ദ്രാർഥേ ച ഭവന്തോഽപി യത്നവന്തസ്തപോധനാഃ॥ 1-31-21 (1560) 
ന മിഥ്യാ ബ്രഹ്മണോ വാക്യം കർതുമർഹഥ സത്തമാഃ।
ഭവതാം ഹി ന മിഥ്യാഽയം സങ്കൽപോ വൈ ചികീർഷിതഃ॥ 1-31-22 (1561) 
ഭവത്വേഷ പതത്രീണാമിന്ദ്രോഽതിബലസത്ത്വവാൻ।
പ്രസാദഃ ക്രിയതാമസ്യ ദേവരാജസ്യ യാചതഃ॥ 1-31-23 (1562) 
സൌതിരുവാച। 1-31-24x (140) 
ഏവമുക്താഃ കശ്യപേന വാലഖില്യാസ്തപോധനാഃ।
പ്രത്യൂചുരഭിസംപൂജ്യ മുനിശ്രേഷ്ഠം പ്രജാപതിം॥ 1-31-24 (1563) 
വാലഖില്യാ ഊചുഃ। 1-31-25x (141) 
ഇന്ദ്രാർഥോഽയം സമാരംഭഃ സർവേഷാം നഃ പ്രജാപതേ।
അപത്യാർഥം സമാരംഭോ ഭവതശ്ചായമീപ്സിതഃ॥ 1-31-25 (1564) 
തദിദം സഫലം കർമ ത്വയൈവ പ്രതിഗൃഹ്യതാം।
തഥാ ചൈവം വിധത്സ്വാത്ര യഥാ ശ്രേയോഽനുപശ്യസി॥ 1-31-26 (1565) 
സൌതിരുവാച। 1-31-27x (142) 
ഏതസ്മിന്നേവ കാലേ തു ദേവീ ദാക്ഷായണീ ശുഭാ।
വിനതാ നാമ കല്യാണീ പുത്രകാമാ യശസ്വിനീ॥ 1-31-27 (1566) 
തപസ്തപ്ത്വാ വ്രതപരാ സ്നാതാ പുംസവനേ ശുചിഃ।
ഉപചക്രാമ ഭർതാരം താമുവാചാഥ കശ്യപഃ॥ 1-31-28 (1567) 
ആരംഭഃ സഫലോ ദേവി ഭവിതാ യസ്ത്വയേപ്സിതഃ।
ജനയിഷ്യസി പുത്രൌ ദ്വൌ വീരൌ ത്രിഭുവനേശ്വരൌ॥ 1-31-29 (1568) 
തപസാ വാലഖില്യാനാം മമ സങ്കൽപതസ്തഥാ।
ഭവിഷ്യതോ മഹാഭാഗൌ പുത്രൌ ത്രൈലോക്യപൂജിതൌ॥ 1-31-30 (1569) 
ഉവാച ചൈനാം ഭഗവാൻകശ്യപഃ പുനരേവ ഹ।
ധാര്യതാമപ്രമാദേന ഗർഭോഽയം സുമഹോദയഃ॥ 1-31-31 (1570) 
ഏകഃ സർവപതത്രീണാമിന്ദ്രത്വം കാരയിഷ്യതി।
ലോകസംഭാവിതോ വീരഃ കാമരൂപോ വിഹംഗമഃ॥ 1-31-32 (1571) 
സൌതിരുവാച। 1-31-33x (143) 
ശതക്രതുമഥോവാച പ്രീയമാണഃ പ്രജാപതിഃ।
ത്വത്സഹായൌ മഹാവീര്യൌ ഭ്രാതരൌ തേ ഭവിഷ്യതഃ॥ 1-31-33 (1572) 
നൈതാഭ്യാം ഭവിതാ ദോഷഃ സകാശാത്തേ പുരന്ദര।
വ്യേതു തേ ശക്ര സന്താപസ്ത്വമേവേന്ദ്രോ ഭവിഷ്യസി॥ 1-31-34 (1573) 
ന ചാപ്യേവം ത്വയാ ഭൂയഃ ക്ഷേപ്തവ്യാ ബ്രഹ്മവാദിനഃ।
ന ചാവമാന്യാ ദർപാത്തേ വാഗ്വജ്രാ ഭൃശകോപനാഃ॥ 1-31-35 (1574) 
സൌതിരുവാച। 1-31-36x (144) 
ഏവമുക്തോ ജഗാമേന്ദ്രോ നിർവിശങ്കസ്ത്രിവിഷ്ടപം।
വിനതാ ചാപി സിദ്ധാർഥാ ബഭൂവ മുദിതാ തഥാ॥ 1-31-36 (1575) 
ജനയാമാസ പുത്രൌ ദ്വാവരുണം ഗരുഡം തഥാ।
വികലാംഗോഽരുണസ്തത്ര ഭാസ്കരസ്യ പുരഃസരഃ॥ 1-31-37 (1576) 
പതത്ത്രീണാം ച ഗരുഡമിന്ദ്രത്വേനാഭ്യഷിഞ്ചത।
തസ്യൈതത്കർമ സുമഹച്ഛ്രൂയതാം ഭൃഗുനന്ദന॥ ॥ 1-31-38 (1577) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ഏകത്രിംശോഽധ്യായഃ॥ 31 ॥

Mahabharata - Adi Parva - Chapter Footnotes

1-31-8 അംഗുഷ്ഠോദരപ്രമാണം വർഷ്മ ശരീരം യേഷാം താൻ। വർതികാം യഷ്ടിം॥ 1-31-9 സ്വേഷ്വംഗേഷു പ്രലീനാനിവ അതികൃശാനിത്യർഥഃ। ക്ലിശ്യമാനാൻ ഗോഷ്പദമാത്രേതി ജലേ മജ്ജനേനേത്യർഥഃ॥ 1-31-11 ജാതമന്യവഃ ദീനാഃ। മന്യുർദൈന്യേ ക്രതൌ ക്രുധീതി കോശഃ॥ 1-31-14 ദാരുണഃ ഇന്ദ്രം പ്രത്യേവ॥ 1-31-16 കർമസിദ്ധിമപൃച്ഛത സിദ്ധ വഃ കർമേത്യപൃച്ഛത്॥ 1-31-20 ഏവമസ്തു സിദ്ധമസ്തു॥ 1-31-28 പുംസവനേ ഋതുകാലേ॥ 1-31-32 കാരയിഷ്യതി സ്വാർഥേ ണിച്॥ ഏകത്രിംശോഽധ്യായഃ॥ 31 ॥



ആദിപർവ - അധ്യായ 032

॥ ശ്രീഃ ॥

1.32. അധ്യായഃ 032 

Mahabharata - Adi Parva - Chapter Topics

ദേവഗരുഡയുദ്ധം തത്ര ദേവാനാം പരാജയഃ॥ 1 ॥

Mahabharata - Adi Parva - Chapter Text

1-32-0 (1578) 
സൌതിരുവാച। 1-32-0x (145) 
`തതസ്തസ്മാദ്ഗിരിവരാത്സമുദീർണമഹാബലഃ।'
ഗരുഡഃ പക്ഷിരാട് തൂർണം സംപ്രാപ്തോ വിബുധാൻപ്രതി॥  1-32-1 (1579) 
തം ദൃഷ്ട്വാതിബലം ചൈവ പ്രാകംപന്ത സുരാസ്തതഃ।
പരസ്പരം ച പ്രത്യഘ്നൻസർവപ്രഹരണാന്യുത॥ 1-32-2 (1580) 
തത്ര ചാസീദമേയാത്മാ വിദ്യുദഗ്നിസമപ്രഭഃ।
ഭൌമനഃ സുമഹാവീര്യഃ സോമസ്യ പരിരക്ഷിതാ॥ 1-32-3 (1581) 
സ തേന പതഗേന്ദ്രേണ പക്ഷതുണ്ഡനഖൈഃ ക്ഷതഃ।
മുഹൂർതമതുലം യുദ്ധം കൃത്വാ വിനിഹതോ യുധി॥ 1-32-4 (1582) 
രജശ്ചോദ്ധൂയ സുമഹത്പക്ഷവാതേന ഖേചരഃ।
കൃത്വാ ലോകാന്നിരാലോകാംസ്തേന ദേവാനവാകിരത്॥ 1-32-5 (1583) 
തേനാവകീർണാ രജസാ ദേവാ മോഹമുപാഗമൻ।
ന ചൈവം ദദൃശുശ്ഛന്നാ രജസാഽമൃതരക്ഷിണഃ॥ 1-32-6 (1584) 
ഏവം സംലോഡയാമാസ ഗരുഡസ്ത്രിദിവാലയം।
പക്ഷതുണ്ഡപ്രഹാരൈസ്തു ദേവാൻസ വിദദാര ഹ॥ 1-32-7 (1585) 
തതോ ദേവഃ സഹസ്രാക്ഷസ്തൂർണം വായുമചോദയത്।
വിക്ഷിപേമാം രജോവൃഷ്ടിം തവേദം കർമ മാരുത॥ 1-32-8 (1586) 
സൌതിരുവാച। 1-32-9x (146) 
അഥ വായുരപോവാഹ തദ്രജസ്തരസാ ബലീ।
തതോ വിതിമിരേ ജാതേ ദേവാഃ ശകുനിമാർദയൻ॥ 1-32-9 (1587) 
നനാദോച്ചൈഃ സ ബലവാൻമഹാമേഘ ഇവാംബരേ।
വധ്യമാനഃ സുരഗണൈഃ സർവഭൂതാനി ഭീഷയൻ॥ 1-32-10 (1588) 
ഉത്പപാത മഹാവീര്യഃ പക്ഷിരാട് പരവീരഹാ।
സമുത്പത്യാന്തരിക്ഷസ്ഥം ദേവാനാമുപരി സ്ഥിതം॥ 1-32-11 (1589) 
വർമിമോ വിബുധാഃ സർവേ നാനാശസ്ത്രൈരവാകിരൻ।
പട്ടിശൈഃ പരിധൈഃ ശൂലൈർഗദാഭിശ്ച സവാസവാഃ॥ 1-32-12 (1590) 
ക്ഷുരപ്രൈർജ്വലിതൈശ്ചാപി ചക്രൈരാദിത്യരൂപിഭിഃ।
നാനാശസ്ത്രവിസർഗൈസ്തൈർവധ്യമാനഃ സമന്തതഃ॥ 1-32-13 (1591) 
കുർവൻസുതുമുലം യുദ്ധം പക്ഷിരാണ്ണ വ്യകംപത।
നിർദഹന്നിവ ചാകാശേ വൈനതേയഃ പ്രതാപവാൻ। 
പക്ഷാഭ്യാമുരസാ ചൈവ സമന്താദ്വ്യക്ഷിപത്സുരാൻ॥  1-32-14 (1592) 
തേ വിക്ഷിപ്താസ്തതോ ദേവാ ദുദ്രുവുർഗരുഡാർദിതാഃ।
നഖതുണ്ഡക്ഷതാശ്ചൈവ സുസ്രുവുഃ ശോണിതം ബഹു॥ 1-32-15 (1593) 
സാധ്യാഃ പ്രാചീം സഗന്ധർവാ വസവോ ദക്ഷിണാം ദിശം।
പ്രജഗ്മുഃ സഹിതാ രുദ്രാഃ പതഗേന്ദ്രപ്രധർഷിതാഃ॥ 1-32-16 (1594) 
ദിശം പ്രതീചീമാദിത്യാ നാസത്യാവുത്തരാം ദിശം।
മുഹുർമുഹുഃ പ്രേക്ഷമാണാ യുധ്യമാനം മഹൌജസഃ॥ 1-32-17 (1595) 
അശ്വക്രന്ദേന വീരേണ രേണുകേന ച പക്ഷിരാട്।
ക്രഥനേന ച ശൂരേണ തപനേന ച ഖേചരഃ॥ 1-32-18 (1596) 
ഉലൂകശ്വസനാഭ്യാം ച നിമേഷേണ ച പക്ഷിരാട്।
പ്രരുജേന ച സംഗ്രാമം ചകാര പുലിനേന ച॥ 1-32-19 (1597) 
താൻപക്ഷനഖതുണ്ഡാഗ്രൈരഭിനദ്വിനതാസുതഃ।
യുഗാന്തകാലേ സങ്ക്രുദ്ധഃ പിനാകീവ പരന്തപ॥ 1-32-20 (1598) 
മഹാബലാ മഹോത്സാഹാസ്തേന തേ ബഹുധാ ക്ഷതാഃ।
രേജുരഭ്രഘനപ്രഖ്യാ രുധിരൌഘപ്രവർഷിണഃ॥ 1-32-21 (1599) 
താൻകൃത്വാ പതഗശ്രേഷ്ഠഃ സർവാനുത്ക്രാന്തജീവിതാൻ।
അതിക്രാന്തോഽമൃതസ്യാർഥേ സർവതോഽഗ്നിമപശ്യത॥ 1-32-22 (1600) 
ആവൃണ്വാനം മഹാജ്വാലമർചിർഭിഃ സർവതോഽംബരം।
ദഹന്തമിവ തീക്ഷ്ണാംശും ചണ്ഡവായുസമീരിതം॥ 1-32-23 (1601) 
`നഭഃ സ്പൃശന്തം ജ്വാലാഭിഃ സർവഭൂതഭയങ്കരം।'
തതോ നവത്യാ നവതീർമുഖാനാം 
കൃത്വാ മഹാത്മാ ഗരുഡസ്തരസ്വീ।
നദീഃ സമാപീയ മുഖൈസ്തതസ്തൈഃ
സുശീഘ്രമാഗംയ പുനർജവേന॥  1-32-24 (1602) 
ജ്വലന്തമഗ്നിം തമമിത്രതാപനഃ
സമാസ്തരത്പത്രരഥോ നദീഭിഃ। 
തതഃ പ്രചക്രേ വപുരന്യദൽപം
പ്രവേഷ്ടുകാമോഽഗ്നിമഭിപ്രശാംയ॥ ॥  1-32-25 (1603) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ദ്വാത്രിംശോഽധ്യായഃ॥ 32 ॥

Mahabharata - Adi Parva - Chapter Footnotes

1-32-3 ഭൌമനഃ വിശ്വകർമാ॥ 1-32-4 വിനിഹതഃ മൃതകൽപഃ കൃതഃ॥ 1-32-9 അപോവാഹ അപസാരിതവാൻ॥ 1-32-24 നവത്യാഃ നവതീഃ ശതാധികാഷ്ടസാഹസ്രീഃ॥ 1-32-25 സമാസ്തരത് ആച്ഛാദിതവാൻ ശാമിതവാനിത്യർഥഃ॥ ദ്വാത്രിംശോഽധ്യായഃ॥ 32 ॥



ആദിപർവ - അധ്യായ 033

॥ ശ്രീഃ ॥

1.33. അധ്യായഃ 033 

Mahabharata - Adi Parva - Chapter Topics

അമൃതസമീപേ ഗരുഡസ്യ ഗമനം॥ 1 ॥ അമൃതം ഗൃഹീത്വാ ഗച്ഛതോ ഗരുഡസ്യ വിഷ്ണുദർശനം॥ 2 ॥ വിഷ്ണുഗരുഡയോഃ പരസ്പരം വരദാനം॥ 3 ॥ ഗരുഡസ്യ സുപർണനാമപ്രാപ്തിഃ॥ 4 ॥

Mahabharata - Adi Parva - Chapter Text

1-33-0 (1604) 
സൌതിരുവാച। 1-33-0x (147) 
ജാംബൂനദമയോ ഭൂത്വാ മരീചിനികരോജ്ജ്വലഃ।
പ്രവിവേശ ബലാത്പക്ഷീ വാരിവേഗ ഇവാർണവം॥ 1-33-1 (1605) 
സ ചക്രം ക്ഷുരപര്യന്തമപശ്യദമൃതാന്തികേ।
പരിഭ്രമന്തമനിശം തീക്ഷ്ണധാരമയസ്മയം॥ 1-33-2 (1606) 
ജ്വലനാർകപ്രഭം ഘോരം ഛേദനം സോമഹാരിണാം।
ഘോരരൂപം തദത്യർഥം യന്ത്രം ദേവൈഃ സുനിർമിതം॥ 1-33-3 (1607) 
തസ്യാന്തരം സ ദൃഷ്ട്വൈ പര്യവർതത ഖേചരഃ।
അരാന്തരേണാഭ്യപതത്സങ്ക്ഷിപ്യാംഗം ക്ഷണേന ഹ॥ 1-33-4 (1608) 
അധശ്ചക്രസ്യ ചൈവാത്ര ദീപ്താനലസമദ്വ്യുതീ।
വിദ്യുജ്ജിഹ്വൌ മഹാവീര്യൌ ദീപ്താസ്യൌ ദീപ്തലോചനൌ॥ 1-33-5 (1609) 
ചക്ഷുർവിഷൌ മഹാഘോരൌ നിത്യം ക്രുദ്ധൌ തരസ്വിനൌ।
അമൃതസ്യൈവ രക്ഷാർഥം ദദർശ ഭുജഗോത്തമൌ॥ 1-33-6 (1610) 
സദാ സംരബ്ധനയനൌ സദാ ചാനിമിഷേക്ഷണൌ।
തയോരേകോഽപി യം പശ്യേത്സ തൂർണം ഭസ്മസാദ്ഭവേത്॥ 1-33-7 (1611) 
`തൌ ദൃഷ്ട്വാ സഹസാ ഖേദം ജഗാമ വിനതാത്മജഃ।
കഥമേതൌ മഹാവീര്യൌ ജേതവ്യൌ ഹരിഭോജിനൌ॥ 1-33-8 (1612) 
ഇതി സഞ്ചിന്ത്യ ഗരുഡസ്തയോസ്തൂർണം നിരാകരഃ।'
തയോശ്ചക്ഷൂംഷി രജസാ സുപർണഃ സഹസാഽഽവൃണോത്। 
താഭ്യാമദൃഷ്ടരൂപോഽസൌ സർവതഃ സമതാഡയത്॥  1-33-9 (1613) 
തയോരംഗേ സമാക്രംയ വൈനതേയോഽന്തരിക്ഷഗഃ।
ആച്ഛിനത്തരസാ മധ്യേ സോമമഭ്യദ്രവത്തതഃ॥ 1-33-10 (1614) 
സമുത്പാട്യാമൃതം തത്ര വൈനതേയസ്തതോ ബലീ।
ഉത്പപാത ജവേനൈവ യന്ത്രമുൻമഥ്യ വീര്യവാൻ॥ 1-33-11 (1615) 
അപീത്വൈവാമൃതം പക്ഷീ പരിഗൃഹ്യാശു നിഃസൃതഃ।
ആഗച്ഛദപരിശ്രാന്ത ആവാര്യാർകപ്രഭാം തതഃ॥ 1-33-12 (1616) 
വിഷ്ണുനാ ച തദാകാശേ വൈനതേയഃ സമേയിവാൻ।
തസ്യ നാരായണസ്തുഷ്ടസ്തേനാലൌല്യേന കർമണാ॥ 1-33-13 (1617) 
തമുവാചാവ്യയോ ദേവോ വരദോഽസ്മീതി ഖേചരം।
സ വവ്രേ തവ തിഷ്ഠേയമുപരീത്യന്തരിക്ഷഗഃ॥ 1-33-14 (1618) 
ഉവാച ചൈനം ഭൂയോഽപി നാരായണമിദം വചഃ।
അജരശ്ചാമരശ്ച സ്യാമമൃതേന വിനാഽപ്യഹം॥ 1-33-15 (1619) 
സൌതിരുവാച। 1-33-16x (148) 
ഏവമസ്ത്വിതി തം വിഷ്ണുരുവാച വിനതാസുതം।
പ്രതിഗൃഹ്യ വനൌ തൌ ച ഗരുഡോ വിഷ്ണുമബ്രവീത്॥ 1-33-16 (1620) 
ഭവതേപി വരം ദദ്യാം വൃണോതു ഭഗവാനപി।
തം വവ്രേ വാഹനം വിഷ്ണുർനരുത്മന്തം മഹാബലം॥ 1-33-17 (1621) 
ധ്വജം ച ചക്രേ ഭഗവാനുപരി സ്ഥാസ്യസീതി തം।
ഏവമസ്ത്വിതി തം ദേവമുക്ത്വാ നാരായണം ഖഗഃ॥ 1-33-18 (1622) 
വവ്രാജ തരസാ വേഗാദ്വായും സ്പർധൻമഹാജവഃ।
തം വ്രജന്തം ഖഗശ്രേഷ്ഠം വജ്രേണേന്ദ്രോഽഭ്യതാഡയത്॥ 1-33-19 (1623) 
ഹരന്തമമൃതം രോഷാദ്ഗരുഡം പക്ഷിണാം വരം।
തമുവാചേന്ദ്രമാക്രന്ദേ ഗരുഡഃ പതതാം വരഃ॥ 1-33-20 (1624) 
പ്രഹസഞ്ശ്ലക്ഷ്ണയാ വാചാ തഥാ വജ്രസമാഹതഃ।
ഋഷേർമാനം കരിഷ്യാമി വജ്രം യസ്യാസ്ഥിസംഭവം॥ 1-33-21 (1625) 
വജ്രസ്യ ച കരിഷ്യാമി തവൈവ ച ശതക്രതോ।
ഏതത്പത്രം ത്യജാംയേകം യസ്യാന്തം നോപലപ്സ്യസേ॥ 1-33-22 (1626) 
ന ച വജ്രനിപാതേന രുജാ മേഽസ്തീഹ കാചന।
ഏവമുക്ത്വാ തതഃ പുത്രമുത്സസർജ സ പക്ഷിരാട്॥ 1-33-23 (1627) 
തദുത്സൃഷ്ടമഭിപ്രേക്ഷ്യ തസ്യ പർണമനുത്തമം।
ഹൃഷ്ടാനി സർധഭൂതാനി നാമ ചക്രുർഗരുത്മതഃ॥ 1-33-24 (1628) 
സുരൂപം പത്രമാലക്ഷ്യ സുപർണോഽയം ഭവത്വിതി।
തദ്ദൃഷ്ട്വാ മഹദാശ്ചര്യം സഹസ്രാക്ഷഃ പുരന്ദരഃ। 
ഖഗോ മഹദിദം ഭൂതമിതി മത്വാഽഭ്യഭാഷത॥  1-33-25 (1629) 
ബലം വിജ്ഞാതുമിച്ഛാമി യത്തേ പരമനുത്തമം।
സഖ്യം ചാനന്തമിച്ഛാമി ത്വയാ സഹ ഖഗോത്തമ॥ ॥ 1-33-26 (1630) 
 
ഇതി ശ്രീമൻമഹാഭാരതേ ആദിപർവണി ആസ്തീപർവണി ത്രയസ്ത്രിംശോഽധ്യായഃ॥ 33 ॥

Mahabharata - Adi Parva - Chapter Footnotes

1-33-4 സങ്ക്ഷിപ്യ അണുതരം കൃത്വാ॥ 1-33-10 തയോഃ അംഗേ ദേഹൌ ആച്ഛിനത് ഖണ്ഡശഃ കൃതവാൻ॥ 1-33-11 യന്ത്രമുൻമഥ്യ അമൃതം അമൃതകുംഭം സമുത്പാഠ്യ ഉത്പപാതേത്യന്വയഃ॥ 1-33-12 ആവാര്യ വാരയിത്വാ തിരസ്കൃത്യേത്യർഥഃ॥ 1-33-13 അലൌല്യേന അമൃതപാനലോഭരാഹിത്യേന॥ 1-33-14 ഉപരി ധ്വജേ ഇത്യർഥഃ॥ 1-33-19 സ്പർധാവാനിവാചരതീതി സ്പർധൻ॥ 1-33-20 ആക്രന്ദേ കലകലേ॥ 1-33-21 ഋഷേഃ ദധീചേഃ॥ ത്രയസ്ത്രിംശോഽധ്യായഃ॥ 33 ॥



ആദിപർവ - അധ്യായ 034

॥ ശ്രീഃ ॥

1.34. അധ്യായഃ 034 

Mahabharata - Adi Parva - Chapter Topics

ഇന്ദ്രസ്യ ഗരുഡസഖ്യലാഭഃ॥ 1 ॥ ഇന്ദ്രാദ്ഗരുഡസ്യ വരലാഭഃ॥ 2 ॥ വിനതായാ ദാസ്യമോചനം॥ 3 ॥ സർപാണാം ദ്വിജിഹ്വത്വപ്രാപ്തിഃ॥ 4 ॥

Mahabharata - Adi Parva - Chapter Text

1-34-0 (1631) 
സൌതിരുവാച। 1-34-0x (149) 
`ഇത്യേവമുക്തോ ഗരുഡഃ പ്രത്യുവാച ശചീപതിം'।  1-34-1 (1632) 
ഗരുഡ ഉവാച।
സഖ്യം മേഽസ്തു ത്വയാ ദേവ യഥേച്ഛസി പുരന്ദര। 
ബലം തു മമ ജാനീഹി മഹച്ചാസഹ്യമേവ ച॥  1-34-1x (150) 
കാമം നൈതത്പ്രശംസന്തി സന്തഃ സ്വബലസംസ്തവം।
`അനിമിത്തം സുരശ്രേഷ്ഠ സദ്യഃ പ്രാപ്നോതി ഗർഹണാം॥ 1-34-2 (1633) 
ഗുണസങ്കീർതനം ചാപി പൃഷ്ടേനാന്യേന ഗോപതേ।
വക്തവ്യം ന തു വക്തവ്യം സ്വയമേവ ശതക്രതോ॥'  1-34-3 (1634) 
സഖേതി കൃത്വാ തു സഖേ പൃഷ്ടോ വക്ഷ്യാംയഹം ത്വയാ।
ന ഹ്യാത്മസ്തവസംയുക്തം വക്തവ്യമനിമിത്തതഃ॥ 1-34-4 (1635) 
സപർവതവനാമുർവീം സസാഗരജലാമിമാം।
വഹേ പക്ഷേണ വൈ ശക്ര ത്വാമപ്യത്രാവലംബിനം॥ 1-34-5 (1636) 
സർവാൻസംപിണ്ഡിതാന്വാപി ലോകാൻസസ്ഥാണുജംഗമാൻ।
വഹേയമപരിശ്രാന്തോ വിദ്ധീദം മേ മഹദ്ബലം॥ 1-34-6 (1637) 
സൌതിരുവാച। 1-34-7x (151) 
ഇത്യുക്തവചനം വീരം കിരീടീ ശ്രീമതാം വരഃ।
ആഹ ശൌനക ദേവേന്ദ്രഃ സർവലോകഹിതഃ പ്രഭുഃ॥ 1-34-7 (1638) 
ഏവമേവ യഥാത്ഥ ത്വം സർവം സംഭാവ്യതേ ത്വയി।
സംഗൃഹ്യതാമിദാനീം മേ സഖ്യമത്യന്തമുത്തമം॥ 1-34-8 (1639) 
ന കാര്യം യദി സോമേന മമ സോമഃ പ്രദീയതാം।
അസ്മാംസ്തേ ഹി പ്രബാധേയുര്യേഭ്യോ ദദ്യാദ്ഭവാനിമം॥ 1-34-9 (1640) 
ഗരുഡ ഉവാച। 1-34-10x (152) 
കിഞ്ചിത്കാരണമുദ്ദിശ്യ സോമോഽയം നീയതേ മയാ।
ന ദാസ്യാമി സമാപാതും സോമം കസ്മൈചിദപ്യഹം॥ 1-34-10 (1641) 
യത്രേമം തു സഹസ്രാക്ഷ നിക്ഷിപേയമഹം സ്വയം।
ത്വമാദായ തതസ്തൃർണം ഹരേഥാസ്ത്രിദിവേശ്വര॥ 1-34-11 (1642) 
ശക്ര ഉവാച। 1-34-12x (153) 
വാക്യേനാനേന തുഷ്ടോഽഹം യത്ത്വയോക്തമിഹാണ്ഡജ।
യമിച്ഛസി വരം മത്തസ്തം ഗൃഹാണ ഖഗോത്തമ॥ 1-34-12 (1643) 
സൌതിരുവാച। 1-34-13x (154) 
ഇത്യുക്തഃ പ്രത്യുവാചേദം കദ്രൂപുത്രാനനുസ്മരൻ।
ഭവേയുർഭുജഗാഃ ശക്ര മമ ഭക്ഷ്യാ മഹാബലാഃ॥ 1-34-13 (1644) 
ഗരുഡ ഉവാച। 1-34-14x (155) 
ഈശോഽഹമപി സർവസ്യ കരിഷ്യാമി തു തേഽർഥിതാം।
ഭവേയുർഭുജഗാഃ ശക്ര മമ ഭക്ഷ്യാ മഹാബലാഃ॥ 1-34-14 (1645) 
സൌതിരുവാച। 1-34-15x (156) 
തഥേത്യുക്ത്വാഽന്വഗച്ഛത്തം തതോ ദാനവസൂദനഃ।
ദേവദേവം മഹാത്മാനം യോഗിനാമീശ്വരം ഹരിം॥ 1-34-15 (1646) 
സ ചാന്വമോദത്തം ചാർഥം യഥോക്തം ഗരുഡേന വൈ।
ഇദം ഭൂയോ വചഃ പ്രാഹ ഭഗവാംസ്ത്രിദശേശ്വരഃ॥ 1-34-16 (1647) 
ഹരിഷ്യാമി വിനിക്ഷിപ്തം സോമമിത്യനുഭാഷ്യ തം।
ആജഗാമ തതസ്തൂർണം സുപർണീ മാതുരന്തികം॥ 1-34-17 (1648) 
`വിനയാവനതോ ഭൂത്വാ വചനം ചേദമബ്രവീത്।
ഇദമാനീതമമൃതം ദേവാനാം ഭവനാൻമയാ॥ 1-34-18 (1649) 
പ്രശാധി കിമിതോ മാതഃ കരിഷ്യാമി ശുഭവ്രതേ।  1-34-19 (1650) 
വിനതോവാച।
പരിതുഷ്ടാഽഹമേതേന കർമണാ തവ പുത്രക॥  1-34-19x (157) 
അജരശ്ചാഭരശ്ചൈവ ദേവാനാം സുപ്രിയോ ഭവ।  1-34-20 (1651) 
സൌതിരുവാച।'
അഥ സർപാനുവാചേദം സർവാൻപരമഹൃഷ്ടവത്।  1-34-20x (158) 
ഗരുഡ ഉവാച।
ഇദമാനീതമമൃതം നിക്ഷേപ്സ്യാമി കുശേഷു വഃ॥  1-34-20x (159) 
സ്നാതാ മംഗലസംയുക്താസ്തതഃ പ്രാശ്നീത പന്നഗാഃ।
ഭവദ്ഭിരിദമാസീനൈര്യദുക്തം തദ്വചസ്തദാ॥ 1-34-21 (1652) 
അദാസീ ചൈവ മാതേയമദ്യപ്രഭൃതി ചാസ്തു മേ।
യഥോക്തം ഭവതാമേതദ്വചോ മേ പ്രതിപാദിതം॥ 1-34-22 (1653) 
സൌതിരുവാച। 1-34-23x (160) 
തതഃ സ്നാതും ഗതാഃ സർപാഃ പ്രത്യുക്ത്വാ തം തഥേത്യുത।
ശക്രോഽപ്യമൃതമാക്ഷിപ്യ ജഗാമ ത്രിദിവം പുനഃ॥ 1-34-23 (1654) 
അഥാഗതാസ്തമുദ്ദേശം സർപാഃ സോമാർഥിനസ്തദാ।
സ്നാതാശ്ച കുതജപ്യാശ്ച പ്രഹൃഷ്ടാഃ കൃതമംഗലാഃ॥ 1-34-24 (1655) 
`പരസ്പരകൃതദ്വേഷാഃ സോമപ്രാശനകർമണി।
അഹം പൂർവമഹം പൂർവമിത്യുക്ത്വാ തേ സമാദ്രവൻ॥'  1-34-25 (1656) 
യത്രൈതദമൃതം ചാപി സ്ഥാപിതം കുശസംസ്തരേ।
തദ്വിജ്ഞായ ഹൃതം സർപാഃ പ്രതിമായാകൃതം ച തത്॥ 1-34-26 (1657) 
സോമസ്ഥാനമിദം ചേതി ദർഭാംസ്തേ ലിലിഹുസ്തദാ।
തതോ ദ്വിധാ കൃതാ ജിഹ്വാഃ സർപാണാം തേന കർമണാ॥ 1-34-27 (1658) 
അഭവംശ്ചാമൃതസ്പർശാദ്ദർഭാസ്തേഽഥ പവിത്രിണഃ।
`നാഗാശ്ച വഞ്ചിതാ ഭൂത്വാ വിസൃജ്യ വിനതാം തതഃ। 
വിഷാദമഗമംസ്തീവ്രം ഗരുഡസ്യ ബലാത്പ്രഭോ॥'  1-34-28 (1659) 
ഏവം തദമൃതം തേന ഹൃതമാഹൃതമേവ ച।
ദ്വിജിഹ്വാശ്ച കൃതാഃ സർപാ ഗരുഡേന മഹാത്മനാ॥ 1-34-29 (1660) 
തതഃ സുപർണഃ പരമപ്രഹർഷവാ-
ന്വിഹൃത്യ മാത്രാ സഹ തത്ര കാനനേ। 
ഭുജംഗഭക്ഷഃ പരമാർചിതഃ ഖഗൈ-
രഹീനകീർതിർവിനതാമനന്ദയത്॥  1-34-30 (1661) 
ഇമാം കഥാം യഃ ശൃണുയാന്നരഃ സദാ
പഠേത വാ ദ്വിജഗണമുഖ്യസംസദി। 
അസംശയം ത്രിദിവമിയാത്സ പുണ്യഭാ-
ങ്മഹാത്മനഃ പതഗപതേഃ പ്രകീർതനാത്॥ ॥  1-34-31 (1662) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ചതുസ്ത്രിംശോഽധ്യായഃ॥ 34 ॥

Mahabharata - Adi Parva - Chapter Footnotes

1-34-6 സംപിണ്ഡിതാൻ ഏകീകൃതാൻ। സ്ഥാണു സ്ഥാവരം॥ 1-34-7 കിരീടീ ഇന്ദ്രഃ॥ 1-34-13 ഉപധികൃതം ഛലകൃതം॥ 1-34-14 ഈശഃ സമർഥഃ। അർഥിതാം അന്യസ്മൈ അമൃതം ന ദേയമിത്യർഥേപ്സുതാം॥ 1-34-17 അനുഭാഷ്യ ഹേ ഗരുഡേതി സംബോധ്യ॥ 1-34-20 ഇദം വഃ യുഷ്മാകമമൃതം ന തു മമ॥ 1-34-26 പ്രതിമായാകൃതം യഥാ ദാസ്യം മായാകൃതം തഥാ അമൃതദാനമപി ഇതരേണ കൃതമിത്യർഥഃ॥ ചതുസ്ത്രിംശോഽധ്യായഃ॥ 34 ॥



ആദിപർവ - അധ്യായ 035

॥ ശ്രീഃ ॥

1.35. അധ്യായഃ 035 

Mahabharata - Adi Parva - Chapter Topics

സർപനാമകഥനം॥ 1 ॥

Mahabharata - Adi Parva - Chapter Text

1-35-0 (1663) 
ശൌനക ഉവാച। 1-35-0x (161) 
ഭുജംഗമാനാം ശാപസ്യ മാത്രാ ചൈവ സുതേന ച।
വിനതായാസ്ത്വയാ പ്രോക്തം കാരണം സൂതനന്ദന॥ 1-35-1 (1664) 
വരപ്രദാനം ഭർത്രാ ച കദ്രൂവിനതയോസ്തഥാ।
നാമനീ ചൈവ തേ പ്രോക്തേ പക്ഷിണോർവൈനതേയയോഃ॥ 1-35-2 (1665) 
പന്നഗാനാം തു നാമാനി ന കീതര്യസി സൂതജ।
പ്രാധാന്യേനാപി നാമാനി ശ്രോതുമിച്ഛാമഹേ വയം॥ 1-35-3 (1666) 
സൌതിരുവാച। 1-35-4x (162) 
ബഹുത്വാന്നാമധേയാനി പന്നഗാനാം തപോധന।
ന കീർതയിഷ്യേ സർവേഷാം പ്രാധാന്യേന തു മേ ശൃണു॥ 1-35-4 (1667) 
ശേഷഃ പ്രഥമതോ ജാതോ വാസുകിസ്തദനന്തരം।
ഐരാവതസ്തക്ഷകശ്ച കർകോടകധനഞ്ജയൌ॥ 1-35-5 (1668) 
കാലിയോ മണിനാഗശ്ച നാഗശ്ചാപൂരണസ്തഥാ।
നാഗസ്തഥാ പിഞ്ജരക ഏലാപത്രോഽഥ വാമനഃ॥ 1-35-6 (1669) 
നീലാനീലൌ തഥാ നാഗൌ കൽമാഷശബലൌ തഥാ।
ആര്യകശ്ചോഗ്രകശ്ചൈവ നാഗഃ കലശപോതകഃ॥ 1-35-7 (1670) 
സുമനാഖ്യോ ദധിമുഖസ്തഥാ വിമലപിണ്ഡകഃ।
ആപ്തഃ കോടരകശ്ചൈവ ശംഖോ വാലിശിഖസ്തഥാ॥ 1-35-8 (1671) 
നിഷ്ടാനകോ ഹേമഗുഹോ നഹുഷഃ പിംഗലസ്തഥാ।
ബാഹ്യകർണോ ഹസ്തിപദസ്തഥാ മുദ്ഗരപിണ്ഡകഃ॥ 1-35-9 (1672) 
കംബലാശ്വതരൌ ചാപി നാഗഃ കാലീയകസ്തഥാ।
വൃത്തസംവർതകൌ നാഗൌ ദ്വൌ ച പദ്മാവിതി ശ്രുതൌ॥ 1-35-10 (1673) 
നാഗഃ ശംഖമുഖശ്ചൈവ തഥാ കൂഷ്മാണ്ഡകോഽപരഃ।
ക്ഷേമകശ്ച തഥാ നാഗോ നാഗഃ പിണ്ഡാരകസ്തഥാ॥ 1-35-11 (1674) 
കരവീരഃ പുഷ്പദംഷ്ട്രോ ബിൽവകോ ബിൽവപാണ്ഡുരഃ।
മൂഷകാദഃ ശംഖശിരാഃ പൂർണഭദ്രോ ഹരിദ്രകഃ॥ 1-35-12 (1675) 
അപരാജിതോ ജ്യോതികശ്ച പന്നഗഃ ശ്രീവഹസ്തഥാ।
കൌരവ്യോ ധൃതരാഷ്ട്രശ്ച ശംഖപിണ്ഡശ്ച വീര്യവാൻ॥ 1-35-13 (1676) 
വിരജാശ്ച സുബാഹുശ്ച ശാലിപിണ്ഡശ്ച വീര്യവാൻ।
ഹസ്തിപിണ്ഡഃ പിഠരകഃ സുമുഖഃ കൌണപാശനഃ॥ 1-35-14 (1677) 
കുഠറഃ കുഞ്ജരശ്ചൈവ തഥാ നാഗഃ പ്രഭാകരഃ।
കുമുദഃ കുമുദാക്ഷശ്ച തിത്തിരിർഹലികസ്തഥാ॥ 1-35-15 (1678) 
കർദമശ്ച മഹാനാഗോ നാഗശ്ച ബഹുമൂലകഃ।
കർകരാകർകരൌ നാഗൌ കുണ്ഡോദരമഹോദരൌ॥ 1-35-16 (1679) 
ഏതേ പ്രാധാന്യതോ നാഗാഃ കീർതിതാ ദ്വിജസത്തമ।
ബഹുത്വാന്നാമധേയാനാമിതരേ നാനുകീർതിതാഃ॥ 1-35-17 (1680) 
ഏതേഷാം പ്രസവോ യശ്ച പ്രസവസ്യ ച സന്തതിഃ।
അസംഖ്യേയേതി മത്ത്വാ താന്ന ബ്രവീമി തപോധന॥ 1-35-18 (1681) 
ബഹൂനീഹ സഹസ്രാണി പ്രയുതാന്യർബുദാനി ച।
അശക്യാന്യേവ സംഖ്യാതും പന്നഗാനാം തപോധന॥ ॥ 1-35-19 (1682) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി പഞ്ചത്രിംശോഽധ്യായഃ॥ 35 ॥

Mahabharata - Adi Parva - Chapter Footnotes

1-35-1 ഭുജംഗമാനാം മാത്രാ ശാപോ ദത്തസ്തസ്യ കാരണം അവജ്ഞയാ മാതുരാജ്ഞാകാരിത്വം। വിനതായാഃ സുതേന അരുണേന ശാപോ ദത്തസ്തസ്യ കാരണം സപത്നീർഷ്യാ॥ പഞ്ചത്രിംശോഽധ്യായഃ॥ 35 ॥



ആദിപർവ - അധ്യായ 036

॥ ശ്രീഃ ॥

1.36. അധ്യായഃ 036 

Mahabharata - Adi Parva - Chapter Topics

ശേഷസ്യ ബ്രഹ്മണോ വരലാഭഃ പൃഥ്വീധാരണാജ്ഞാ ച॥ 1 ॥

Mahabharata - Adi Parva - Chapter Text

1-36-0 (1683) 
ശൌന ഉവാച। 1-36-0x (163) 
ആഖ്യാതാ ഭുജഗാസ്താത വീര്യവന്തോ ദുരാസദാഃ।
ശാപം തം തേഽഭിവിജ്ഞായ കൃതവന്തഃ കിമുത്തരം॥ 1-36-1 (1684) 
സൌതിരുവാച। 1-36-2x (164) 
തേഷാം തു ഭഗവാഞ്ഛേഷഃ കദ്രൂം ത്യക്ത്വാ മഹായശാഃ।
ഉഗ്രം തപഃ സമാതസ്ഥേ വായുഭക്ഷോ യതവ്രതഃ॥ 1-36-2 (1685) 
ഗന്ധമാദനമാസാദ്യ ബദര്യാം ച തപോരതഃ।
ഗോകർണേ പുഷ്കരാരണ്യേ തഥാ ഹിമവതസ്തടേ॥ 1-36-3 (1686) 
തേഷു തേഷു ച പുണ്യേഷു തീർഥേഷ്വായതനേഷു ച।
ഏകാന്തശീലോ നിയതഃ സതതം വിജിതേന്ദ്രിയഃ॥ 1-36-4 (1687) 
തപ്യമാനം തപോ ഘോരം തം ദദർശ പിതാമഹഃ।
സംശുഷ്കമാംസത്വക്സ്നായും ജടാചീരധരം മുനിം॥ 1-36-5 (1688) 
തമബ്രവീത്സത്യധൃതിം തപ്യമാനം പിതാമഹഃ।
കിമിദം കുരുഷേ ശേഷ പ്രജാനാം സ്വസ്തി വൈ കുരു॥ 1-36-6 (1689) 
ത്വം ഹി തീവ്രേണ തപസാ പ്രജാസ്താപയസേഽനഘ।
ബ്രൂഹി കാമം ച മേ ശേഷ യസ്തേ ഹൃദി വ്യവസ്ഥിതഃ॥ 1-36-7 (1690) 
ശേഷ ഉവാച। 1-36-8x (165) 
സോദര്യാ മമ സർവേ ഹി ഭ്രാതരോ മന്ദചേതസഃ।
സഹ തൈർനോത്സഹേ വസ്തും തദ്ഭവാനനുമന്യതാം॥ 1-36-8 (1691) 
അഭ്യസൂയന്തി സതതം പരസ്പരമമിത്രവത്।
തതോഽഹം തപ ആതിഷ്ഠേ നൈതൻപശ്യേയമിത്യുത॥ 1-36-9 (1692) 
ന മർഷയന്തി സസുതാം സതതം വിനതാം ച തേ।
അസ്മാകം ചാപരോ ഭ്രാതാ വൈനതേയോഽന്തരിക്ഷഗഃ॥ 1-36-10 (1693) 
തം ച ദ്വിഷന്തി സതതം സ ചാപി ബലവത്തരഃ।
വരപ്രദാനാത്സ പിതുഃ കശ്യപസ്യ മഹാത്മനഃ॥ 1-36-11 (1694) 
സോഽഹം തപഃ സമാസ്ഥായ മോക്ഷ്യാമീദം കലേവരം।
കഥം മേ പ്രേത്യഭാവേഽപി ന തൈഃ സ്യാത്സഹ സംഗമഃ॥ 1-36-12 (1695) 
തമേവം വാദിനം ശേഷം പിതാമഹ ഉവാച ഹ।
ജാനാമി ശേഷ സർവേഷാം ഭ്രാതൄണാം തേ വിചേഷ്ടിതം॥ 1-36-13 (1696) 
മാതുശ്ചാപ്യപരാധാദ്വൈ ഭ്രാതൄണാം തേ മഹദ്ഭയം।
കൃതോഽത്ര പരിഹാരശ്ച പൂർവമേവ ഭുജംഗമ॥ 1-36-14 (1697) 
ഭ്രാതൄണാം തവ സർവേഷാം ന ശോകം കർതുമർഹസി।
വൃണീഷ്വ ച വരം മത്തഃ ശേഷ യത്തേഽഭികാങ്ക്ഷിതം॥ 1-36-15 (1698) 
ദാസ്യാമി ഹി വരം തേഽദ്യ പ്രീതിർമേ പരമാ ത്വയി।
ദിഷ്ട്യാ ബുദ്ധിശ്ച തേ ധർമേ നിവിഷ്ടാ പന്നഗോത്തമ। 
ഭൂയോ ഭൂയശ്ച തേ ബുദ്ധിർധർമേ ഭവതു സുസ്ഥിരാ॥  1-36-16 (1699) 
ശേഷ ഉവാച। 1-36-16x (166) 
ഏഷ ഏവ വരോ ദേവ കാങ്ക്ഷിതോ മേ പിതാമഹ।
ധർമേ മേ രമതാം ബുദ്ധിഃ ശമേ തപസി ചേശ്വര॥ 1-36-17 (1700) 
ബ്രഹ്മോവാച। 1-36-18x (167) 
പ്രീതോഽസ്ംയനേന തേ ശേഷ ദമേന ച ശമേന ച।
ത്വയാ ത്വിദം വചഃ കാര്യം മന്നിയോഗാത്പ്രജാഹിതം॥ 1-36-18 (1701) 
ഇമാം മഹീം ശൈലവനോപപന്നാം
സസാഗരഗ്രാമവിഹാരപത്തനാം 
ത്വം ശേഷ സംയക് ചലിതാം യഥാവ-
ത്സംഗൃഹ്യ തിഷ്ഠസ്വ യഥാഽചലാ സ്യാത്॥  1-36-19 (1702) 
ശേഷ ഉവാച। 1-36-20x (168) 
യഥാഽഽഹ ദേവോ വരദഃ പ്രജാപതി-
ർമഹീപതിർഭൂതപതിർജഗത്പതിഃ। 
തഥാ മഹീം ധാരയിതാഽസ്മി നിശ്ചലാം
പ്രയച്ഛതാം മേ വിവരം പ്രജാപതേ॥  1-36-20 (1703) 
ബ്രഹ്മോവാച। 1-36-21x (169) 
അധോ മഹീം ഗച്ഛ ഭുജംഗമോത്തമ
സ്വയം തവൈഷാ വിവരം പ്രദാസ്യതി। 
ഇമാം ധരാം ധാരയതാ ത്വയാ ഹി മേ
മഹത്പ്രിയം ശേഷ കൃതം ഭവിഷ്യതി॥  1-36-21 (1704) 
സൌതിരുവാച। 1-36-22x (170) 
തഥൈവ കൃത്വാ വിവരം പ്രവിശ്യ സ
പ്രഭുർഭുവോ ഭുജഗവരാഗ്രജഃ സ്ഥിതഃ। 
ബിഭർതി ദേവീം ശിരസാ മഹീമിമാം
സമുദ്രനേമിം പരിഗൃഹ്യ സർവതഃ॥  1-36-22 (1705) 
ബ്രഹ്മോവാച। 1-36-23x (171) 
ശേഷോഽസി നാഗോത്തമ ധർമദേവോ
മഹീമിമാം ധാരയസേ യദേകഃ। 
അനന്തഭോഗൈഃ പരിഗൃഹ്യ സർവാം
യഥാഹമേവം ബലഭിദ്യഥാ വാ॥  1-36-23 (1706) 
സൌതിരുവാച। 1-36-24x (172) 
അധോ ഭൂമൌ വസത്യേവം നാഗോഽനന്തഃ പ്രതാപവാൻ।
ധാസ്യന്വസുധാമേകഃ ശാസനാദ്ബ്രഹ്മണോ വിഭോഃ॥ 1-36-24 (1707) 
സുപർണം ച സഹായം വൈ ഭഗവാനമരോത്തമഃ।
പ്രാദാദനന്തായ തദാ വൈനതേയം പിതാമഹഃ॥ 1-36-25 (1708) 
`അനന്തേഽഭിപ്രയാതേ തു വാസുകിഃ സ മഹാബലഃ।
അഭ്യഷിച്യത നാഗൈസ്തു ദൈവതൈരിവ വാസവഃ॥' ॥  1-36-26 (1709) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ഷട്ത്രിംശോഽധ്യായഃ॥ 37 ॥

Mahabharata - Adi Parva - Chapter Footnotes

1-36-1 ഉത്തരം അനന്തരം॥ 1-36-23 അനന്തഭോഗൈഃ അനന്തഫണാഭിഃ॥ ഷട്ത്രിംശോഽധ്യായഃ॥ 36 ॥



ആദിപർവ - അധ്യായ 037

॥ ശ്രീഃ ॥

1.37. അധ്യായഃ 037 

Mahabharata - Adi Parva - Chapter Topics

മാതൃശാപപരിഹാരാർഥം സർപാണാം മന്ത്രാലോചനം॥ 1 ॥

Mahabharata - Adi Parva - Chapter Text

1-37-0 (1710) 
സൌതിരുവാച। 1-37-0x (173) 
മാതുഃ സകാശാത്തം ശാപം ശ്രുത്വാ വൈ പന്നഗോത്തമഃ।
വാസുകിശ്ചിന്തയാമാസ ശാപോഽയം ന ഭവേത്കഥം॥ 1-37-1 (1711) 
തതഃ സ മന്ത്രയാമാസ ഭ്രാതൃഭിഃ സഹ സർവശഃ।
ഐരാവതപ്രഭൃതിഭിഃ സർവൈർധർമപരായണൈഃ॥ 1-37-2 (1712) 
വാസുകിരുവാച। 1-37-3x (174) 
അയം ശാപോ യഥോദ്ദിഷ്ടോ വിദിതം വസ്തഥാഽനഘാഃ।
തസ്യ ശാപസ്യ മോക്ഷാർഥം മന്ത്രയിത്വാ യതാമഹേ॥ 1-37-3 (1713) 
സർവേഷാമേവ ശാപാനാം പ്രതിഘാതോ ഹി വിദ്യതേ।
ന തു മാത്രാഽഭിശപ്താനാം മോക്ഷഃ ക്വചന വിദ്യതേ॥ 1-37-4 (1714) 
അവ്യയസ്യാപ്രമേയസ്യ സത്യസ്യ ച തഥാഗ്രതഃ।
ശപ്താ ഇത്യേവ മേ ശ്രുത്വാ ജായതേ ഹൃദി വേപഥുഃ॥ 1-37-5 (1715) 
നൂനം സർവവിനാശോഽയമസ്മാകം സമുപാഗതഃ।
`ശാപഃ സൃഷ്ടോ മഹാഘോരോ മാത്രാ ഖൽവവിനീതയാ। 
ന ഹ്യേതാം സോഽവ്യയോ ദേവഃ ശപത്നീം പ്രത്യഷേധയത്॥  1-37-6 (1716) 
തസ്മാത്സംമന്ത്രയാമോഽദ്യ ഭുജംഗാനാമനാമയം।
യഥാ ഭവേദ്ധി സർവേഷാം മാ നഃ കാലോഽത്യഗാദയം॥ 1-37-7 (1717) 
സർവ ഏവ ഹി നസ്താവദ്ബുദ്ധിമന്തോ വിചക്ഷണാഃ।
അപി മന്ത്രയമാണാ ഹി ഹേതും പശ്യാമ മോക്ഷണേ॥ 1-37-8 (1718) 
യഥാ നഷ്ടം പുരാ ദേവാ ഗൂഢമഗ്നിം ഗുഹാഗതം।
യഥാ സ യജ്ഞോ ന ഭവേദ്യഥാ വാഽപി പരാഭവഃ। 
ജനമേജയസ്യ സർപാണാം വിനാശകരണായ വൈ॥  1-37-9 (1719) 
സൌതിരുവാച। 1-37-10x (175) 
തഥേത്യുക്ത്വാ തതഃ സർവേ കാദ്രവേയാഃ സമാഗതാഃ।
സമയം ചകിരേ തത്ര മന്ത്രബുദ്ധിവിശാരദാഃ॥ 1-37-10 (1720) 
ഏകേ തത്രാബ്രുവന്നാഗാ വയം ഭൂത്വാ ദ്വിജർഷഭാഃ।
ജനമേജയം തു ഭിക്ഷാമോ യജ്ഞസ്തേ ന ഭവേദിതി॥ 1-37-11 (1721) 
അപരേ ത്വബ്രുവന്നാഗാസ്തത്ര പണ്ഡിതമാനിനഃ।
മന്ത്രിണോഽസ്യ വയം സർവേ ഭവിഷ്യാമഃ സുസംമതാഃ॥ 1-37-12 (1722) 
സ നഃ പ്രക്ഷ്യതി സർവേഷു കാര്യേഷ്വർഥവിനിശ്ചയം।
തത്ര ബുദ്ധിം പ്രദാസ്യാമോ യഥാ യജ്ഞോ നിവർത്സ്യതി॥ 1-37-13 (1723) 
സ നോ ബഹുമതാന്രാജാ ബുദ്ധ്യാ ബുദ്ധിമതാം വരഃ।
യജ്ഞാർഥം പ്രക്ഷ്യതി വ്യക്തം നേതി വക്ഷ്യാമഹേ വയം॥ 1-37-14 (1724) 
ദർശയന്തോ ബഹൂന്ദോഷാൻപ്രേത്യ ചേഹ ച ദാരുണാൻ।
ഹേതുഭിഃ കാരണൈശ്ചൈവ യഥാ യജ്ഞോ ഭവേന്ന സഃ॥ 1-37-15 (1725) 
അഥവാ യ ഉപാധ്യായഃ ക്രതോസ്തസ്യ ഭവിഷ്യതി।
സർപസത്രവിധാനജ്ഞോ രാജകാര്യഹിതേ രതഃ॥ 1-37-16 (1726) 
തം ഗത്വാ ദശതാം കശ്ചിദ്ഭുജംഗഃ സ മരിഷ്യതി।
തസ്മിൻമൃതേ യജ്ഞകാരേ ക്രതുഃ സ ന ഭവിഷ്യതി॥ 1-37-17 (1727) 
യേ ചാന്യേ സർപസത്രജ്ഞാ ഭവിഷ്യന്ത്യസ്യ ചർത്വിജഃ।
താംശ്ച സർവാന്ദശിഷ്യാമഃ കൃതമേവം ഭവിഷ്യതി॥ 1-37-18 (1728) 
അപരേ ത്വബ്രുവന്നാഗാ ധർമാത്മാനോ ദയാലവഃ।
അബുദ്ധിരേഷാ ഭവതാം ബ്രഹ്മഹത്യാ ന ശോഭനം॥ 1-37-19 (1729) 
സംയക്സദ്ധർമമൂലാ വൈ വ്യസനേ ശാന്തിരുത്തമാ।
അധർമോത്തരതാ നാമ കൃത്സ്നം വ്യാപാദയേജ്ജഗത്॥ 1-37-20 (1730) 
അപരേ ത്വബ്രുവന്നാഗാഃ സമിദ്ധം ജാതവേദസം।
വർഷൈർനിർവാപയിഷ്യാമോ മേഘാ ഭൂത്വാ സവിദ്യുതഃ॥ 1-37-21 (1731) 
സ്രുഗ്ഭാണ്ഡം നിശി ഗത്വാ ച അപരേ ഭുജഗോത്തമാഃ।
പ്രമത്താനാം ഹരന്ത്വാശു വിഘ്ന ഏവം ഭവിഷ്യതി॥ 1-37-22 (1732) 
യജ്ഞേ വാ ഭുജഗാസ്തസ്മിഞ്ശതശോഽഥ സഹസ്രശഃ।
ജനാന്ദശന്തു വൈ സർവേ നൈവം ത്രാസോ ഭവിഷ്യതി॥ 1-37-23 (1733) 
അഥവാ സംസ്കൃതം ഭോജ്യം ദൂഷയന്തു ഭുജംഗമാഃ।
സ്വേന മൂത്രപുരീഷേണ സർവഭോജ്യവിനാശിനാ॥ 1-37-24 (1734) 
അപരേ ത്വബ്രുവംസ്തത്ര ഋത്വിജോഽസ്യ ഭവാമഹേ।
യജ്ഞവിഘ്നം കരിഷ്യാമോ ദക്ഷിണാ ദീയതാമിതി॥ 1-37-25 (1735) 
വശ്യതാം ച ഗതോഽസൌ നഃ കരിഷ്യതി യഥേപ്സിതം।
അപരേ ത്വബ്രുവംസ്തത്ര ജലേ പ്രക്രീഡിതം നൃപം॥ 1-37-26 (1736) 
ഗൃഹമാനീയ ബധ്നീമഃ ക്രതുരേവം ഭവേന്ന സഃ।
അപരേ ത്വബ്രുവംസ്തത്ര നാഗാഃ പണ്ഡിതമാനിനഃ॥ 1-37-27 (1737) 
ദശാമസ്തം പ്രഗൃഹ്യാശു കൃതപേവം ഭവിഷ്യതി।
ഛിന്നം മൂലമനർഥാനാം മൃതേ തസ്മിൻഭവിഷ്യതി॥ 1-37-28 (1738) 
ഏഷാ നോ നൈഷ്ഠികീ ബുദ്ധിഃ സർവേഷാമീക്ഷണശ്രവഃ।
അഥ യൻമന്യസേ രാജന്ദ്രുതം തത്സംവിധീയതാം॥ 1-37-29 (1739) 
ഇത്യുക്ത്വാ സമുദൈക്ഷന്ത വാസുകിം പന്നഗോത്തമം।
വാസുകിശ്ചാപി സഞ്ചിന്ത്യ താനുവാച ഭുജംഗമാൻ॥ 1-37-30 (1740) 
നൈഷാ വോ നൈഷ്ഠികീ ബുദ്ധിർമതാ കർതും ഭുജംഗമാഃ।
സർവേഷാമേവ മേ ബുദ്ധിഃ പന്നഗാനാം ന രോചതേ॥ 1-37-31 (1741) 
കിം തത്ര സംവിധാതവ്യം ഭവതാം സ്യാദ്ധിതം തു യത്।
ശ്രേയഃ പ്രസാദനം മന്യേ കശ്യപശ്യ മഹാത്മനഃ॥ 1-37-32 (1742) 
ജ്ഞാതിവർഗസ്യ സൌഹാർദാദാത്മനശ്ച ഭുജംഗമാഃ।
ന ച ജാനാതി മേ ബുദ്ധിഃ കിഞ്ചിത്കർതും വചോ ഹിവഃ॥ 1-37-33 (1743) 
മയാ ഹീദം വിധാതവ്യം ഭവതാം യദ്ധിതം ഭവേത്।
അനേനാഹം ഭൃശം തപ്യേ ഗുണദോഷൌ മദാശ്രയൌ॥ ॥ 1-37-34 (1744) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി സപ്തത്രിംശോഽധ്യായഃ॥ 37 ॥

Mahabharata - Adi Parva - Chapter Footnotes

1-37-5 സത്യസ്യ സത്യലോകാധിപതേർബ്രഹ്മണഃ॥ 1-37-10 മന്ത്രബുദ്ധിവിശാരദാഃ നീതിനിശ്ചയനിപുണാഃ॥ 1-37-13 നിവർത്സ്യതി നിവൃത്തോ ഭവിഷ്യതി॥ 1-37-18 കൃതം പ്രതികൃതം॥ 1-37-20 വ്യസനേ ആപദി ശാന്തിഃ ആപന്നാശഃ। സദ്ധർമമൂലാ സതാം ധർമോ ദേവബ്രാഹ്മണപ്രാർഥനാ തൻമൂലാ॥ 1-37-29 നൈഷ്ഠികീ ആത്യന്തികീ। ഈക്ഷണമേവ ശ്രവഃ ശ്രോത്രം യസ്യ സ തഥാഭൂത ഹേ വാസുകേ॥ 1-37-31 ജ്ഞാതിരക്ഷാനാശനിമിത്തൌ ഗുണദോഷൌ മദാശ്രയൌ ജ്യേഷ്ഠത്വാൻമമേത്യർഥഃ॥ സപ്തത്രിംശോഽധ്യായഃ॥ 37 ॥



ആദിപർവ - അധ്യായ 038

॥ ശ്രീഃ ॥

1.38. അധ്യായഃ 038 

Mahabharata - Adi Parva - Chapter Topics

ഏലാപത്രഭാഷണം॥ 1 ॥ ദേവബ്രഹ്മസംവാദമുഖേനാസ്തീകോത്പത്തികഥനം॥ 2 ॥

Mahabharata - Adi Parva - Chapter Text

1-38-0 (1745) 
സൌതിരുവാച। 1-38-0x (176) 
സർപാണാം തു വചഃ ശ്രുത്വാ സർവേഷാമിതി ചേതി ച।
വാസുകേശ്ച വചഃ ശ്രുത്വാ ഏലാപത്രോഽബ്രവീദിദം॥ 1-38-1 (1746) 
`പ്രാഗേവ ദർശിതാ ബുദ്ധിർമയൈഷാ ഭുജഗോത്തമാഃ।
ഹേയേതി യദി വോ ബുദ്ധിസ്തവാപി ച തഥാ പ്രഭോ॥ 1-38-2 (1747) 
അസ്തു കാമം മഭാദ്യാപി ബുദ്ധിഃ സ്മരണമാഗതാ।
താം ശൃണുധ്വം പ്രവക്ഷ്യാമി യാഥാതഥ്യേന പന്നഗാഃ॥'  1-38-3 (1748) 
ന സ യജ്ഞോ ന ഭവിതാ ന സ രാജാ തഥാവിധഃ।
ജനമേജയഃ പാണ്ഡവേയോ യതോഽസ്മാകം മഹദ്ഭയം॥ 1-38-4 (1749) 
ദൈവേനോപഹതോ രാജന്യോ ഭവേദിഹ പൂരുഷഃ।
സ ദൈവമേവാശ്രയേത നാന്യത്തത്ര പരായണം॥ 1-38-5 (1750) 
തദിദം ചൈവമസ്മാകം ഭയം പന്നഗസത്തമാഃ।
ദൈവമേവാശ്രയാമോഽത്ര ശൃണുധ്വം ച വചോ മമ॥ 1-38-6 (1751) 
അഹം ശാപേ സമുത്സൃഷ്ടേ സമശ്രൌഷം വചസ്തദാ।
മാതുരുത്സംഗമാരൂഢോ ഭയാത്പന്നഗസത്തമാഃ। 
ദേവാനാം പന്നഗശ്രേഷ്ഠാസ്തീക്ഷ്ണാസ്തീക്ഷ്ണ ഇതി പ്രഭോ॥  1-38-7 (1752) 
`ശാപദുഃഖാഗ്നിതപ്താനാം പന്നഗാനാമനാമയം।
കൃപയാ പരയാഽഽവിഷ്ടാഃ പ്രാർഥയന്തോ ദിവൌകസഃ॥'  1-38-8 (1753) 
ദേവാ ഊചുഃ। 1-38-9x (177) 
കാ ഹി ലബ്ധ്വാ പ്രിയാൻപുത്രാഞ്ശപേദേവം പിതാമഹ।
ഋതേ കദ്രൂം തീക്ഷ്ണരൂപാം ദേവദേവ തവാഗ്രതഃ॥ 1-38-9 (1754) 
തഥേതി ച വചസ്തസ്യാസ്ത്വയാപ്യുക്തം പിതാമഹ।
ഇച്ഛാമ ഏതദ്വിജ്ഞാതും കാരണം യന്ന വാരിതാ॥ 1-38-10 (1755) 
ബ്രഹ്മോവാച। 1-38-11x (178) 
ബഹവഃ പന്നഗാസ്തീക്ഷ്ണാ ഘോരരൂപാ വിഷോൽബണാഃ।
പ്രജാനാം ഹിതകാമോഽഹം ന ച വാരിതവാംസ്തദാ॥ 1-38-11 (1756) 
യേ ദന്ദശൂകാഃ ക്ഷുദ്രാശ്ച പാപാചാരാ വിഷോൽബണാഃ।
തേഷാം വിനാശോ ഭവിതാ ന തു യേ ധർമചാരിണഃ॥ 1-38-12 (1757) 
യന്നിമിത്തം ച ഭവിതാ മോക്ഷസ്തേഷാം മഹാഭയാത്।
പന്നഗാനാം നിബോധധ്വം തസ്മിൻകാലേ സമാഗതേ॥ 1-38-13 (1758) 
യായാവരകുലേ ധീമാൻഭവിഷ്യതി മഹാനൃഷിഃ।
ജരത്കാരുരിതി ഖ്യാതസ്തപസ്വീ നിയതേന്ദ്രിയഃ॥ 1-38-14 (1759) 
തസ്യ പുത്രോ ജരത്കാരോർഭവിഷ്യതി തപോധനഃ।
ആസ്തീകോ നാമ യജ്ഞം സ പ്രതിഷേത്സ്യതി തം തദാ। 
തത്ര മോക്ഷ്യന്തി ഭുജഗാ യേ ഭവിഷ്യന്തി ധാർമികാഃ॥  1-38-15 (1760) 
ദേവാ ഊചുഃ। 1-38-16x (179) 
സ മുനിപ്രവരോ ബ്രഹ്മഞ്ജരത്കാരുർമഹാതപാഃ।
കസ്യാം പുത്രം മഹാത്മാനം ജനയിഷ്യതി വീര്യവാൻ॥ 1-38-16 (1761) 
ബ്രഹ്മോവാച। 1-38-17x (180) 
`വാസുകേർഭഗിനീ കന്യാ സമുത്പന്നാ സുശോഭനാ।
തസ്മൈ ദാസ്യതി താം കന്യാം വാസുകിർഭുജഗോത്തമഃ॥ 1-38-17 (1762) 
തസ്യാം ജനയിതാ പുത്രം വേദവേദാംഗപാരഗം।'
സനാമായാം സനാമാ സ കന്യായാം ദ്വിജസത്തമഃ॥  1-38-18 (1763) 
ഏലാപത്ര ഉവാച। 1-38-19x (181) 
ഏവമസ്ത്വിതി തം ദേവാഃ പിതാമഹമഥാബ്രുവൻ।
ഉത്ക്വൈവം വചനം ദേവാന്വിരിഞ്ചിസ്ത്രിദിവം യയൌ॥ 1-38-19 (1764) 
സോഽഹമേവം പ്രപശ്യാമി വാസുകേ ഭഗിനീ തവ।
ജരത്കാരുരിതി ഖ്യാതാ താം തസ്മൈ പ്രതിപാദയ॥ 1-38-20 (1765) 
ഭൈക്ഷവദ്ഭിക്ഷമാണായ നാഗാനാം ഭയശാന്തയേ।
ഋഷയേ സുവ്രതായൈനാമേഷ മോക്ഷഃ ശ്രുതോ മയാ॥ ॥ 1-38-21 (1766) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി അഷ്ടത്രിംശോഽധ്യായഃ॥ 38 ॥

Mahabharata - Adi Parva - Chapter Footnotes

1-38-1 ഇതിചേതിചേതി തത്തദ്വചനാഭിനയപ്രദർശനം॥ 1-38-4 ന ഭവിതേതി ന ഭവിതൈവേത്യർഥഃ। ന തഥാവിധഃ യസ്യ രാഷ്ട്രമൃത്വിജഃ സ്വരൂപ വാ ദ്രഷ്ടും ശക്യം താദൃശോ ന ഭവതി മന്ത്രവീര്യസംപന്നത്വാത്॥ 1-38-7 തീക്ഷ്ണാസ്തീക്ഷ്ണാഃ അത്യന്തം തീക്ഷ്ണാഃ സ്ത്രിയ ഇതി ശേഷഃ॥ 1-38-12 ദന്ദശൂകാഃ ദംശനശീലാഃ। ക്ഷുദ്രാഃ അൽപേപി നിമിത്തേ പ്രാണഗ്രാഹകാഃ॥ അഷ്ടത്രിംശോഽധ്യായഃ॥ 38 ॥



ആദിപർവ - അധ്യായ 039

॥ ശ്രീഃ ॥

1.39. അധ്യായഃ 039 

Mahabharata - Adi Parva - Chapter Topics

ഏലാപത്രോപദേശേന വാസുകിഭഗിന്യാ ജരത്കാർവാ രക്ഷണം॥ 1 ॥

Mahabharata - Adi Parva - Chapter Text

1-39-0 (1767) 
സൌതിരുവാച। 1-39-0x (182) 
ഏലാപത്രവചഃ ശ്രുത്വാ തേ നാഗാ ദ്വിജസത്തമ।
സർവേ പ്രഹൃഷ്ടമനസഃ സാധുസാധ്വിത്യപൂജയൻ॥ 1-39-1 (1768) 
തതഃപ്രഭൃതി താം കന്യാം വാസുകിഃ പര്യരക്ഷത।
ജരത്കാരും സ്വസാരം വൈ പരം ഹർഷമവാപ ച॥ 1-39-2 (1769) 
തതോ നാതിമഹാൻകാലഃ സമതീത ഇവാഭവത്।
അഥ ദേവാസുരാഃ `സർവേ മമന്ഥുർവരുണാലയം॥ 1-39-3 (1770) 
തത്ര നേത്രമഭൂന്നാഗോ വാസുകിർബലിനാം വരഃ।
സമാപ്യൈവ ച തത്കർമ പിതാമഹമുപാഗമൻ॥ 1-39-4 (1771) 
ദേവാ വാസുകിനാ സാർധം പിതാമഹമഥാവ്രുവൻ।
ഭഗവഞ്ശാപഭീതോഽയം വാസുകിസ്തപ്യതേ ഭൃശം॥ 1-39-5 (1772) 
അസ്യൈതൻമാനസം ശല്യം സമുദ്ധർതും ത്വമർഹസി।
ജനന്യാഃ ശാപജം ദേവ ജ്ഞാതീനാം ഹിതമിച്ഛതഃ॥ 1-39-6 (1773) 
ഹിതോ ഹ്യയം സദാസ്മകം പ്രിയകാരീ ച നാഗരാട്।
പ്രസാദം കുരു ദേവേശ ശമയാസ്യ മനോജ്വരം॥ 1-39-7 (1774) 
ബ്രഹ്മോവാച। 1-39-8x (183) 
മയൈവ തദ്വിതീർണം വൈ വചനം മനസാഽമരാഃ।
ഏലാപത്രേണ നാഗേന യദസ്യാഭിഹിതം പുരാ॥ 1-39-8 (1775) 
തത്കരോത്വേഷ നാഗേന്ദ്രഃ പ്രാപ്തകാലം വചഃ സ്വയം।
വിനശിഷ്യന്തി യേ പാപാ ന തു യേ ധർമചാരിണഃ॥ 1-39-9 (1776) 
ഉത്പന്നഃ സ ജരത്കാരുസ്തപസ്യുഗ്രേ രതോ ദ്വിജഃ।
തസ്യൈഷ ഭഗിനീം കാലേ ജരത്കാരും പ്രയച്ഛതു॥ 1-39-10 (1777) 
ഏലാപത്രേണ യത്പ്രോക്തം വചനം ഭുജഗേന ഹ।
പന്നഗാനാം ഹിതം ദേവാസ്തത്തഥാ ന തദന്യഥാ॥ 1-39-11 (1778) 
സൌതിരുവാച। 1-39-12x (184) 
ഏതച്ഛ്രുത്വാ തു നാഗേന്ദ്രഃ പിതാമഹവചസ്തദാ।
സന്ദിശ്യ പന്നഗാൻസർവാന്വാസുകിഃ ശാപമോഹിതഃ॥ 1-39-12 (1779) 
സ്വസാരമുദ്യംയ തദാ ജരത്കാരുമൃഷിം പ്രതി।
സർപാൻബഹൂഞ്ജരത്കാരൌ നിത്യയുക്താൻസമാദധത്॥ 1-39-13 (1780) 
ജരത്കാരുര്യദാ ഭാര്യാമിച്ഛേദ്വരയിതും പ്രഭുഃ।
ശീഘ്രമേത്യ തദാഽഽഖ്യേയം തന്നഃ ശ്രേയോ ഭവിഷ്യതി॥ ॥ 1-39-14 (1781) 
 
ഇതി ശ്രീമനമഹാഭാരതേ ആദിപർവണി ആസ്തീകപർവണി ഏകോനചത്വാരിംശോഽധ്യായഃ॥ 39 ॥

Mahabharata - Adi Parva - Chapter Footnotes

1-39-4 നേത്രം രജ്ജുഃ॥ 1-39-13 ജരത്കാരൌ ജരത്കാരുഋഷിനിമിത്തം। തദന്വേഷണായേത്യർഥഃ॥ ഏകോനചത്വാരിംശോഽധ്യായഃ॥ 39 ॥



ആദിപർവ - അധ്യായ 040

॥ ശ്രീഃ ॥

1.40. അധ്യായഃ 040 

Mahabharata - Adi Parva - Chapter Topics

ജരത്കാരുനാമവ്യുത്പത്തികഥനം॥ 1 ॥ ശൌനകസ്യ സൌതിം പ്രതി ആസ്തീകോത്പത്തിപ്രശ്നഃ॥ 2 ॥ പ്രസംഗേന പരീക്ഷിൻമൃഗയാകഥനം॥ 3 ॥ പരീക്ഷിതാ ശമീകസ്കന്ധേ മൃതസർപനിധാനം॥ 4 ॥

Mahabharata - Adi Parva - Chapter Text

1-40-0 (1782) 
ശൌനക ഉവാച। 1-40-0x (185) 
ജരത്കാരുരിതി ഖ്യാതോ യസ്ത്വയാ സൂതനന്ദന।
ഇച്ഛാമി തദഹം ശ്രോതും ഋഷേസ്തസ്യ മഹാത്മനഃ॥ 1-40-1 (1783) 
കിം കാരണം ജരത്കാരോർനാമൈതത്പ്രഥിതം ഭുവി।
ജരത്കാരുനിരുക്തിം ത്വം യഥാവദ്വക്തുമർഹസി॥ 1-40-2 (1784) 
സൌതിരുവാച। 1-40-3x (186) 
ജരേതി ക്ഷയമാഹുർവൈ ദാരുണം കാരുസഞ്ജ്ഞിതം।
ശരീരം കാരു തസ്യാസീത്തത്സ ധീമാഞ്ശനൈഃശനൈഃ॥ 1-40-3 (1785) 
ക്ഷപയാമാസ തീവ്രേണ തപസേത്യത ഉച്യതേ।
ജരത്കാരുരിതി ബ്രഹ്മന്വാസുകേർഭഗിനീ തഥാ॥ 1-40-4 (1786) 
ഏവമുക്തസ്തു ധർമാത്മാ ശൌനകഃ പ്രാഹസത്തദാ।
ഉഗ്രശ്രവസമാമന്ത്ര്യ ഉപപന്നമിതി ബ്രുവൻ॥ 1-40-5 (1787) 
ശൌനക ഉവാച। 1-40-6x (187) 
ഉക്തം നാമ യഥാ പൂർവം സർവം തച്ഛ്രുതവാനഹം।
യഥാ തു ജാതോ ഹ്യാസ്തീക ഏതദിച്ഛാമി വേദിതും। 
തച്ഛ്രുത്വാ വചനം തസ്യ സൌതിഃ പ്രോവാച ശാസ്ത്രതഃ॥  1-40-6 (1788) 
സൌതിരുവാച। 1-40-7x (188) 
സന്ദിശ്യ പന്നഗാൻസർവാന്വാസുകിഃ സുസമാഹിതഃ।
സ്വസാരമുദ്യംയ തദാ ജരത്കാരുമൃഷിം പ്രതി॥ 1-40-7 (1789) 
അഥ കാലസ്യ മഹതഃ സ മുനിഃ സംശിതവ്രതഃ।
തപസ്യഭിരതോ ധീമാൻസ ദാരാന്നാഭ്യകാങ്ക്ഷത॥ 1-40-8 (1790) 
സ തൂർധ്വരേതാസ്തപസി പ്രസക്തഃ
സ്വാധ്യായവാന്വീതഭയഃ കൃതാത്മാ। 
ചചാര സർവാം പൃഥിവീം മഹാത്മാ
ന ചാപി ദാരാൻമനസാധ്യകാങ്ക്ഷത്॥  1-40-9 (1791) 
തതോഽപരസ്മിൻസംപ്രാപ്തേ കാലേ കസ്മിംശ്ചിദേവ തു।
പരിക്ഷിന്നാമ രാജാസീദ്ബ്രഹ്മൻകൌരവവംശജഃ॥ 1-40-10 (1792) 
യഥാ പാണ്ഡുർമഹാബാഹുർധനുർധരവരോ യുധി।
ബഭൂവ മൃഗയാശീലഃ പുരാസ്യ പ്രപിതാമഹഃ॥ 1-40-11 (1793) 
`തഥാ വിഖ്യാതവാംʼല്ലോകേ പരീക്ഷിദഭിമന്യുജഃ।'
മൃഗാന്വിധ്യന്വരാഹാംശ്ച തരക്ഷൂൻമഹിഷാംസ്തഥാ। 
അന്യാംശ്ച വിവിധാന്വന്യാംശ്ചചാര പൃഥിവീപതിഃ॥  1-40-12 (1794) 
സ കദാചിൻമൃഗം വിദ്ധ്വാ ബാണേനാനതപർവണാ।
പൃഷ്ഠതോ ധനുരാദായ സസാര ഗഹനേ വനേ॥ 1-40-13 (1795) 
യഥൈവ ഭഗവാന്രുദ്രോ വിദ്ധ്വാ യജ്ഞമൃഗം ദിവി।
അന്വഗച്ഛദ്ധനുഷ്പാണിഃ പര്യന്വേഷ്ടുമിതസ്തതഃ॥ 1-40-14 (1796) 
ന ഹി തേന മൃഗോ വിദ്ധോ ജീവൻഗച്ഛതി വൈ വനേ।
പൂർവരൂപം തു തത്തൂർണം തസ്യാസീത്സ്വർഗതിം പ്രതി॥ 1-40-15 (1797) 
പരിക്ഷിതോ നരേന്ദ്രസ്യ വിദ്ധോ യന്നഷ്ടവാൻമൃഗഃ।
ദൂരം ചാപഹൃതസ്തേന മൃഗേണ സ മഹീപതിഃ॥ 1-40-16 (1798) 
പരിശ്രാന്തഃ പിപാസാർത ആസസാദ മുനിം വനേ।
ഗവാം പ്രചാരേഷ്വാസീനം വത്സാനാം മുഖനിഃസൃതം॥ 1-40-17 (1799) 
ഭൂയിഷ്ഠമുപയുഞ്ജാനം ഫേനമാപിബതാം പയഃ।
തമഭിദ്രുത്യ വേഗേന സ രാജാ സംശിതവ്രതം॥ 1-40-18 (1800) 
അപൃച്ഛദ്ധനുരുദ്യംയ തം മുനിം ക്ഷുച്ഛ്രമാന്വിതഃ।
ഭോഭോ ബ്രഹ്മന്നഹം രാജാ പരീക്ഷിദഭിമന്യുജഃ॥ 1-40-19 (1801) 
മയാ വിദ്ധോ മൃഗോ നഷ്ടഃ കച്ചിത്തം ദൃഷ്ടവാനസി।
സ മുനിസ്തം തു നോവാച കിഞ്ചിൻമൌനവ്രതേ സ്ഥിതഃ॥ 1-40-20 (1802) 
തസ്യ സ്കന്ധേ മൃതം സർപം ക്രുദ്ധോ രാജാ സമാസജത്।
സമുത്ക്ഷിപ്യ ധനുഷ്കോട്യാ സ ചൈനം സമുപൈക്ഷത॥ 1-40-21 (1803) 
ന സ കിഞ്ചിദുവാചൈനം ശുഭം വാ യദി വാഽശുഭം।
സ രാജാ ക്രോധമുത്സൃജ്യ വ്യഥിതസ്തം തഥാഗതം। 
ദൃഷ്ട്വാ ജഗാമ നഗരമൃഷിസ്ത്വാസീത്തഥൈവ സഃ॥  1-40-22 (1804) 
ന ഹി തം രാജശാർദൂലം ക്ഷമാശീലോ മഹാമുനിഃ।
സ്വധർമനിരതം ഭൂപം സമാക്ഷിപ്തോഽപ്യധർഷയത്॥ 1-40-23 (1805) 
ന ഹി തം രാജശാർദൂലസ്തഥാ ധർമപരായണം।
ജാനാതി ഭരതശ്രേഷ്ഠസ്തത ഏനമധർഷയത്॥ 1-40-24 (1806) 
തരുണസ്തസ്യ പുത്രോഽഭൂത്തിഗ്മതേജാ മഹാതപാഃ।
ശൃംഗീ നാമ മഹാക്രോധോ ദുഷ്പസാദോമഹാവ്രതഃ॥ 1-40-25 (1807) 
സ ദേവം പരമാസീനം സർവഭൂതഹിതേ രതം।
ബ്രഹ്മാണമുപതസ്ഥേ വൈ കാലേ കാലേ സുംസയതഃ॥ 1-40-26 (1808) 
സതേന സമനുജ്ഞാതോ ബ്രഹ്മണാ ഗൃഹമേയിവാൻ।
സഖ്യോക്തഃ ക്രീഡമാനേന സ തത്ര ഹസതാ കില॥ 1-40-27 (1809) 
സംരംഭാത്കോപനോഽതീവ വിഷകൽപോ മുനേഃ സുതഃ।
ഉദ്ദിശ്യ പിതരം തസ്യ യച്ഛ്രുത്വാ രോഷമാഹരത്। 
ഋഷിപുത്രേണ നർമാർഥേ കൃശേന ദ്വിജസത്തമ॥  1-40-28 (1810) 
കൃശ ഉവാച। 1-40-29x (189) 
തേജസ്വിനസ്തവ പിതാ തഥൈവ ച തപസ്വിനഃ।
ശവം സ്കന്ധേന വഹതി മാ ശൃംഗിൻഗർവിതോ ഭവ॥ 1-40-29 (1811) 
വ്യാഹരത്സ്വൃഷിപുത്രേഷു മാ സ്മ കിഞ്ചിദ്വചോ വദ।
അസ്മദ്വിധേഷു സിദ്ധേഷു ബ്രഹ്മവിത്സു തപസ്വിഷു॥ 1-40-30 (1812) 
ക്വ തേ പുരുഷമാനിത്വം ക്വ തേ വാചസ്തഥാവിധാഃ।
ദർപജാഃ പിതരം ദ്രഷ്ടാ യസ്ത്വം ശവധരം തഥാ॥ 1-40-31 (1813) 
പിത്രാ ച തവ തത്കർമ നാനുരൂപമിവാത്മനഃ।
കൃതം മുനിജനശ്രേഷ്ഠ യേനാഹം ഭൃശദുഃഖിതഃ॥ ॥ 1-40-32 (1814) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ചത്വാരിംശോഽധ്യായഃ॥ 40 ॥

Mahabharata - Adi Parva - Chapter Footnotes

1-40-3 കാരു കാമാദ്യുപദ്രവമൂലത്വാദ്ദാരുണം ശരീരം ജരയതി ക്ഷപയതീതി ജരത്കാരുരിതി നിർവചനം॥ 1-40-4 തഥാ താദൃസ്യേവ॥ 1-40-5 പ്രാഹസത് അതിജീർണയോരപി ബ്രഹ്മചര്യവിനാശഃ പ്രസക്ത ഇത്യാശ്ചര്യം മത്വേതി ഭാവഃ। ആമന്ത്ര്യ ഹേഉഗ്രശ്രവ ഇതി സംബോധ്യ। ഉപപന്നം യുക്തം യത്തുല്യവയോരൂപയോർവിവാഹ ഇതി ഭാവഃ॥ 1-40-15 തത് മൃഗസ്യാദർശനം। പൂർവരൂപം കാരണം॥ 1-40-17 പ്രചാരേഷു ഗോഷ്ഠേഷു॥ 1-40-18 ഉപയുഞ്ജാനം ഭക്ഷയന്തം। പയഃ ആപിബതാം വത്സാനാമിതി പൂർവേണാന്വയഃ॥ 1-40-21 സമാസജത് ആരോപയാമാസ॥ ചത്വാരിംശോഽധ്യായഃ॥ 40 ॥



ആദിപർവ - അധ്യായ 041

॥ ശ്രീഃ ॥

1.41. അധ്യായഃ 041 

Mahabharata - Adi Parva - Chapter Topics

മുനിപുത്രാച്ഛൃംഗിണഃ പരീക്ഷിതഃ ശാപഃ॥ 1 ॥

Mahabharata - Adi Parva - Chapter Text

1-41-0 (1815) 
സൌതിരുവാച। 1-41-0x (190) 
ഏവമുക്തഃ സ തേജസ്വീ ശൃംഗീ കോപസമന്വിതഃ।
മൃതധാരം ഗുരും ശ്രുത്വാ പര്യതപ്യത മന്യുനാ॥ 1-41-1 (1816) 
സ ത കൃശമക്ഷിപ്രേക്ഷ്യ സൂനൃതാം വാചമുത്സൃജൻ।
അപൃച്ഛത്തം കഥം താതഃ `സർവഭൂതഹിതേ രതഃ॥ 1-41-2 (1817) 
അനന്യചേതാഃ സതതം വിഷ്ണും ദവേമതോഷയത്।
വന്യാന്നഭോജീ സതതം മുനിർമൌനവ്രതേ സ്ഥിതഃ। 
ഏവംഭൂതഃ സ തേജസ്വീ' സ മേഽദ്യ മൃതധാരകഃ॥  1-41-3 (1818) 
കൃശ ഉവാച। 1-41-4x (191) 
രാജ്ഞാ പരിക്ഷിതാ താത മൃഗയാം പരിധാവതാ।
അവസക്തഃ പിതുസ്തേഽദ്യ മൃതഃ സ്കന്ധേ ഭുജംഗമഃ॥ 1-41-4 (1819) 
ശൃംഗ്യുവാച। 1-41-5x (192) 
കിം മേ പിത്രാ കൃതം തസ്യ രാജ്ഞോഽനിഷ്ടം ദുരാത്മനഃ।
ബ്രൂഹി തത്കൃശ തത്ത്വേന പശ്യ മേ തപസോ ബലം॥ 1-41-5 (1820) 
കൃശ ഉവാച। 1-41-6x (193) 
സ രാജാ മൃഗയാം യാതഃ പരിക്ഷിദഭിമന്യുജഃ।
സസാര മൃഗമേകാകീ വിദ്ധ്വാ ബാണേന ശീഘ്രഗം॥ 1-41-6 (1821) 
ന ചാപശ്യൻമൃഗം രാജാ ചരംസ്തസ്മിൻമഹാവനേ।
പിതരം തേ സ ദൃഷ്ട്വൈവ പപ്രച്ഛാനഭിഭാഷിണം॥ 1-41-7 (1822) 
തം സ്ഥാണുഭൂതം തിഷ്ഠന്തം ക്ഷുത്പിപാസാശ്രമാതുരഃ।
പുനഃപുനർമൃഗം നഷ്ടം പ്രപച്ഛ പിതരം തവ॥ 1-41-8 (1823) 
സ ച മൌനവ്രതോപേതോ നൈവ തം പ്രത്യഭാഷത।
തസ്യ രാജാ ധനുഷ്കോട്യാ സർപം സ്കന്ധേ സമാസജത്॥ 1-41-9 (1824) 
ശൃംഗിംസ്തവ പിതാ സോഽപി തഥൈവാസ്തേ യതവ്രതഃ।
സോഽപി രാജാ സ്വനഗരം പ്രസ്ഥിതോ ഗജസാഹ്വയം॥ 1-41-10 (1825) 
സൌതിരുവാച। 1-41-11x (194) 
ശ്രുത്വൈവമൃഷിപുത്രസ്തു ശവം സ്കന്ധേ പ്രതിഷ്ഠിതം।
കോപസംരക്തനയനഃ പ്രജ്വലന്നിവ മന്യുനാ॥ 1-41-11 (1826) 
ആവിഷ്ടഃ സ ഹി കോപേന ശശാപ നൃപതിം തദാ।
വാര്യുപസ്പൃശ്യ തേജസ്വീ ക്രോധവേഗബലാത്കൃതഃ॥ 1-41-12 (1827) 
ശൃംഗ്യുവാച। 1-41-13x (195) 
യോഽസൌ വൃദ്ധസ്യ താതസ്യ തഥാ കൃച്ഛ്രഗതസ്യ ഹ।
സ്കന്ധേ മൃതം സമാസ്രാക്ഷീത്പന്നഗം രാജകിൽവിഷീ॥ 1-41-13 (1828) 
തം പാപമതിസങ്ക്രുദ്ധസ്തക്ഷകഃ പന്നഗേശ്വരഃ।
ആശീവിഷസ്തിഗ്മതേജാ മദ്വാക്യബലചോദിതഃ॥ 1-41-14 (1829) 
സപ്തരാത്രാദിതോ നേതാ യമസ്യ സദനം പ്രതി।
ദ്വിജാനാമവമന്താരം കുരൂണാമയശസ്കരം॥ 1-41-15 (1830) 
സൌതിരുവാച। 1-41-16x (196) 
ഇതി ശപ്ത്വാതിസങ്ക്രുദ്ധഃ ശൃംഗീ പിതരമഭ്യഗാത്।
ആസീനം ഗ്രോവ്രജേ തസ്മിന്വഹന്തം ശവപന്നഗം॥ 1-41-16 (1831) 
സ തമലക്ഷ്യ പിതരം ശൃംഗീ സ്കന്ധഗതേന വൈ।
ശവേന ഭുജഗേനാസീദ്ഭൂയഃ ക്രോധസമാകുലഃ॥ 1-41-17 (1832) 
ദുഃഖാച്ചാശ്രൂണി മുമുചേ പിതരം ചേദമബ്രവീത്।
ശ്രുത്വേമാം ധർഷണാം താത തവ തേന ദുരാത്മനാ॥ 1-41-18 (1833) 
രാജ്ഞാ പരിക്ഷിതാ കോപാദശപം തമഹം നൃപം।
യഥാർഹതി സ ഏവോഗ്രം ശാപം കുരുകുലാധമഃ। 
സപ്തമേഽഹനി തം പാപം തക്ഷകഃ പന്നഗോത്തമഃ॥  1-41-19 (1834) 
വൈവസ്വതസ്യ സദനം നേതാ പരമദാരുണം।  1-41-20 (1835) 
സൌതിരുവാച।
തമബ്രവീത്പിതാ ബ്രഹ്മംസ്തഥാ കോപസമന്വിതം॥  1-41-20x (197) 
ശമീക ഉവാച। 1-41-21x (198) 
ന മേ പ്രിയം കൃതം താത നൈഷ ധർമസ്തപസ്വിനാം।
വയം തസ്യ നരേന്ദ്രസ്യ വിഷയേ നിവസാമഹേ॥ 1-41-21 (1836) 
ന്യായതോ രക്ഷിതാസ്തേന തസ്യ പാപം ന രോചയേ।
സർവഥാ വർതമാനസ്യ രാജ്ഞോ ഹ്യസ്മദ്വിധൈഃ സദാ॥ 1-41-22 (1837) 
ക്ഷന്തവ്യം പുത്ര ധർമോ ഹി ഹതോ ഹന്തി ന സംശയഃ।
യദി രാജാ ന സംരക്ഷേത്പീഡാ നഃ പരമാ ഭവേത്॥ 1-41-23 (1838) 
ന ശക്നുയാമ ചരിതും ധർമം പുത്ര യഥാസുഖം।
രക്ഷമാണാ വയം താത രാജഭിർധർമദൃഷ്ടിഭിഃ॥ 1-41-24 (1839) 
ചരാമോ വിപുലം ധർമം തേഷാം ഭാഗോഽസ്തി ധർമതഃ।
സർവഥാ വർതമാനസ്യ രാജ്ഞഃ ക്ഷന്തവ്യമേവ ഹി॥ 1-41-25 (1840) 
പരിക്ഷിത്തു വിശേഷേണ യഥാഽസ്യ പ്രപിതാമഹഃ।
രക്ഷത്യസ്മാംസ്തഥാ രാജ്ഞാ രക്ഷിതവ്യാഃ പ്രജാ വിഭോ॥ 1-41-26 (1841) 
അരാജകേ ജനപദേ ദോഷാ ജായന്തി വൈ സദാ।
ഉദ്വൃത്തം സതതം ലോകം രാജാ ദണ്ഡേന ശാസ്തി വൈ॥ 1-41-27 (1842) 
ദണ്ഡാത്പ്രതിഭയം ഭൂയഃ ശാന്തിരുത്പദ്യതേ തദാ।
നോദ്വിഗ്നശ്ചരതേ ധർമം നോദ്വിഗ്നശ്ചരതേ ക്രിയാം॥ 1-41-28 (1843) 
രാജ്ഞാ പ്രതിഷ്ഠിതോ ധർമോ ധർമാത്സ്വർഗഃ പ്രതിഷ്ഠിതഃ।
രാജ്ഞോ യജ്ഞക്രിയാഃ സർവാ യജ്ഞാദ്ദേവാഃ പ്രതിഷ്ഠിതാഃ॥ 1-41-29 (1844) 
ദേവാദ്വൃഷ്ടിഃ പ്രവർതേത വൃഷ്ടേരോഷധയഃ സ്മൃതാഃ।
ഓഷധിഭ്യോ മനുഷ്യാണാം ധാരയൻസതതം ഹിതം॥ 1-41-30 (1845) 
മനുഷ്യാണാം ച യോ ധാതാ രാജാ രാജ്യകരഃ പുനഃ।
ദശശ്രോത്രിയസമോ രാജാ ഇത്യേവം മനുരബ്രവീത്॥ 1-41-31 (1846) 
തേനേഹ ക്ഷുധിതേനൈത്യ ശ്രാന്തേന മൃഗലിപ്സുനാ।
അജാനതാ കൃതം മന്യേ വ്രതമേതദിദം മമ॥ 1-41-32 (1847) 
കസ്മാദിദം ത്വയാ ബാല്യാത്സഹസാ ദുഷ്കൃതം കൃതം।
ന ഹ്യർഹതി നൃപഃ ശാപമസ്മത്തഃ പുത്ര സർവഥാ॥ ॥ 1-41-33 (1848) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ഏകചത്വാരിംശോഽധ്യായഃ॥ 41 ॥

Mahabharata - Adi Parva - Chapter Footnotes

1-41-10 ഗജസാഹ്വയം ഹസ്തിനപുരം॥ 1-41-13 കൃച്ഛ്രഗതസ്യ മൌനവ്രതധരസ്യ। രാജാ ചാസൌ കിൽബിഷീ ച രാജകിൽബിഷീ॥ 1-41-21 വിഷയേ ദേശേ॥ 1-41-22 പാപം ദ്രോഹം॥ 1-41-27 ദോഷാഃ ദസ്യുപീഡാദയഃ॥ 1-41-30 മനുഷ്യാണാം ഹിതം ധാരയൻ കുർവൻ॥ 1-41-31 ധാതാ പോഷകഃ॥ 1-41-32 വ്രതമജാനതേതി സംബന്ധഃ॥ ഏകചത്വാരിംശോഽധ്യായഃ॥ 41 ॥



ആദിപർവ - അധ്യായ 042

॥ ശ്രീഃ ॥

1.42. അധ്യായഃ 042 

Mahabharata - Adi Parva - Chapter Topics

ശൃംഗിശമീകസവാദഃ॥ 1 ॥ ശമീകപ്രേഷിതേന ഗൌരമുഖാഖ്യശിഷ്യേണ സഹ പരിക്ഷിത്സംവാദഃ॥ 2 ॥ മന്ത്രിഭിഃ സഹ രാജ്ഞം വിചാരഃ॥ 3 ॥ തക്ഷകകാശ്യപസംവാദഃ॥ 4 ॥

Mahabharata - Adi Parva - Chapter Text

1-42-0 (1849) 
ശൃംഗ്യുവാച। 1-42-0x (199) 
യദ്യേതത്സാഹസം താത യദി വാ ദുഷ്കൃതം കൃതം।
പ്രിയം വാപ്യപ്രിയം വാ തേ വാഗുക്താ ന മൃഷാ ഭവേത്॥ 1-42-1 (1850) 
നൈവാന്യഥേദം ഭവിതാ പിതരേഷ ബ്രവീമി തേ।
നാഹം മൃഷാ ബ്രവീംയേവം സ്വൈരേഷ്വപി കുതഃ ശപൻ॥ 1-42-2 (1851) 
ശമീക ഉവാച। 1-42-3x (200) 
ജാനാംയുഗ്രപ്രഭാവം ത്വാം താത സത്യഗിരം തഥാ।
നാനൃതം ചോക്തപൂർവം തേ നൈതൻമിഥ്യാ ഭവിഷ്യതി॥ 1-42-3 (1852) 
പിത്രാ പുത്രോ വയസ്ഥോഽപി സതതം വാച്യ ഏവ തു।
യഥാ സ്യാദ്ഗുണസംയുക്തഃ പ്രാപ്നുയാച്ച മഹദ്യശഃ॥ 1-42-4 (1853) 
കിം പുനർബാല ഏവ ത്വം തപസാ ഭാവിതഃ സദാ।
വർധതേ ചേത്പ്രഭവതാം കോപോഽതീവ മഹാത്മനാം॥ 1-42-5 (1854) 
`ഉത്സീദേയുരിമേ ലോകാഃ ക്ഷണാ ചാസ്യ പ്രതിക്രിയാ।'
സോഽഹം പശ്യാമി വക്തവ്യം ത്വയി ധർമഭൃതാം വര। 
പുത്രത്വം ബാലതാം ചൈവ തവാവേക്ഷ്യ ച സാഹസം॥  1-42-6 (1855) 
സ ത്വം ശമപരോ ഭൂത്വാ വന്യമാഹാരമാചരൻ।
ചര ക്രോധമിമം ഹിത്വാ നൈവം ധർമം പ്രഹാസ്യസി॥ 1-42-7 (1856) 
ക്രോധോ ഹി ധർമം ഹരതി യതീനാം ദുഃഖസഞ്ചിതം।
തതോ ധർമവിഹീനാനാം ഗതിരിഷ്ടാ ന വിദ്യതേ॥ 1-42-8 (1857) 
ശമ ഏവ യതീനാം ഹി ക്ഷമിണാം സിദ്ധികാരകഃ।
ക്ഷമാവതാമയം ലോകഃ പരശ്ചൈവ ക്ഷമാവതാം॥ 1-42-9 (1858) 
തസ്മാച്ചരേഥാഃ സതതം ക്ഷമാശീലോ ജിതേന്ദ്രിയഃ।
ക്ഷമയാ പ്രാപ്സ്യസേ ലോകാൻബ്രഹ്മണഃ സമനന്തരാൻ॥ 1-42-10 (1859) 
മയാ തു ശമമാസ്ഥായ യച്ഛക്യം കർതുമദ്യ വൈ।
തത്കരിഷ്യാംയഹം താത പ്രേപയിഷ്യേ നൃപായ വൈ॥ 1-42-11 (1860) 
മമ പുത്രേണ ശപ്തോഽസി ബാലേനാകൃതബുദ്ധിനാ।
മമേമാം ധർഷണാം ത്വത്തഃ പ്രേക്ഷ്യ രാജന്നമർഷിണാ॥ 1-42-12 (1861) 
സൌതിരുവാച। 1-42-13x (201) 
ഏവമാദിശ്യ ശിഷ്യം സ പ്രേഷയാമാസ സുവ്രതഃ।
പരിക്ഷിതേ നൃപതയേ ദയാപന്നോ മഹാതപാഃ॥ 1-42-13 (1862) 
സന്ദിശ്യ കുശലപ്രശ്നം കാര്യവൃത്താന്തമേവ ച।
ശിഷ്യം ഗൌരമുഖം നാമ ശീലവന്തം സമാഹിതം॥ 1-42-14 (1863) 
സോഽഭിഗംയ തതഃ ശീഘ്രം നരേന്ദ്രം കുരുവർധനം।
വിവേശ ഭവനം രാജ്ഞഃ പൂർവം ദ്വാസ്ഥൈർനിവേദിതഃ॥ 1-42-15 (1864) 
പൂജിതസ്തു നരേന്ദ്രേണ ദ്വിജോ ഗൌരമുഖസ്തദാ।
ആചഖ്യൌ ച പരിശ്രാന്തോ രാജ്ഞഃ സർവമശേഷതഃ॥ 1-42-16 (1865) 
ശമീകവചനം ഘോരം യഥോക്തം മന്ത്രിസന്നിധൌ।
ശമീകോ നാമ രാജേന്ദ്ര വർതതേ വിഷയേ തവ॥ 1-42-17 (1866) 
ഋഷിഃ പരമധർമാത്മാ ദാന്തഃ ശാന്തോ മഹാതപാഃ।
തസ്യ ത്വയാ നരവ്യാഘ്ര സർപഃ പ്രാണൈർവിയോജിതഃ॥ 1-42-18 (1867) 
അവസക്തോ ധനുഷ്കോട്യാ സ്കന്ധേ മൌനാന്വിതസ്യ ച।
ക്ഷാന്തവാംസ്തവ തത്കർമ പുത്രസ്തസ്യ ന ചക്ഷമേ॥ 1-42-19 (1868) 
തേന ശപ്തോഽസി രാജേന്ദ്ര പിതുരജ്ഞാതമദ്യ വൈ।
തക്ഷകഃ സപ്തരാത്രേണ മൃത്യുസ്തവ ഭവിഷ്യതി॥ 1-42-20 (1869) 
തത്ര രക്ഷാം കുരുഷ്വേതി പുനഃ പുനരഥാബ്രവീത്।
തദന്യഥാ ന ശക്യം ച കർതും കേനചിദപ്യുത॥ 1-42-21 (1870) 
ന ഹി ശക്നോതി സംയന്തും പുത്രം കോപസമന്വിതം।
തതോഽഹം പ്രേഷിതസ്തേന തവ രാജൻഹിതാർഥിനാ॥ 1-42-22 (1871) 
സാതിരുവാച। 1-42-23x (202) 
ഇതി ശ്രുത്വാ വചോ ഘോരം സ രാജാ കുരുനന്ദനഃ।
പര്യതപ്യത തത്പാപം കൃത്വാ രാജാ മഹാതപാഃ॥ 1-42-23 (1872) 
തം ച മൌനവ്രതം ശ്രുത്വാ വനേ മുനിവരം തദാ।
ഭൂയ ഏവാഭവദ്രാജാ ശോകസന്തപ്തമാനസഃ॥ 1-42-24 (1873) 
അനുക്രോശാത്മതാം തസ്യ ശമീകസ്യാവധാര്യ ച।
പര്യതപ്യത ഭൂയോപി കൃത്വാ തത്കിൽബിഷം മുനേഃ॥ 1-42-25 (1874) 
ന ഹി മൃത്യും തഥാ രാജാ ശ്രുത്വാ വൈ സോഽന്വതപ്യത।
അശോചദമരപ്രഖ്യോ യഥാ കൃത്വേഹ കർമ തത്॥ 1-42-26 (1875) 
തതസ്തം പ്രേഷയാമാസ രാജാ ഗൌരമുഖം തദാ।
ഭൂയഃ പ്രസാദം ഭഗവാൻകരോത്വിഹ മമേതി വൈ॥ 1-42-27 (1876) 
`ശ്രുത്വാ തു വചനം രാജ്ഞോ മുനിർഗൌരമുഖസ്തദാ।
സമനുജ്ഞാപ്യ വേഗേന പ്രജഗാമാശ്രമം ഗുരോഃ॥'  1-42-28 (1877) 
തസ്മിംശ്ച ഗതമാത്രേഽഥ രാജാ ഗൌരമുഖേ തദാ।
മന്ത്രിഭിർമന്ത്രയാമാസ സഹ സംവിഗ്നമാനസഃ॥ 1-42-29 (1878) 
സംമന്ത്ര്യ മന്ത്രിഭിശ്ചൈവ സ തഥാ മന്ത്രതത്ത്വവിത്।
പ്രാസാദം കാരയാമാസ ഏകസ്തംഭം സുരക്ഷിതം॥ 1-42-30 (1879) 
രക്ഷാം ച വിദധേ തത്ര ഭിഷജശ്ചൌഷധാനി ച।
ബ്രാഹ്മണാൻമന്ത്രസിദ്ധാംശ്ച സർവതോ വൈ ന്യയോജയത്॥ 1-42-31 (1880) 
രാജകാര്യാണി തത്രസ്ഥഃ സർവാണ്യേവാകരോച്ച സഃ।
മന്ത്രിഭിഃ സഹ ധർമജ്ഞഃ സമന്താത്പരിരക്ഷിതഃ॥ 1-42-32 (1881) 
ന ചൈനം കശ്ചിദാരൂഢം ലഭതേ രാജസത്തമം।
വാതോഽപി നിശ്ചരംസ്തത്ര പ്രവേശേ വിനിവാര്യതേ॥ 1-42-33 (1882) 
പ്രാപ്തേ ച ദിവസേ തസ്മിൻസപ്തമേ ദ്വിജസത്തമഃ।
കാശ്യപോഽഭ്യാഗമദ്വിദ്വാംസ്തം രാജാനം ചികിത്സിതും॥ 1-42-34 (1883) 
ശ്രുതം ഹി തേന തദഭൂദ്യഥാ തം രാജസത്തമം।
തക്ഷകഃ പന്നഗശ്രേഷ്ഠോ നേഷ്യതേ യമസാദനം॥ 1-42-35 (1884) 
തം ദഷ്ടം പന്നഗേന്ദ്രേണ കരിഷ്യേഽഹമപജ്വരം।
തത്ര മേഽർഥശ്ച ധർമശ്ച ഭവിതേതി വിചിന്തയൻ॥ 1-42-36 (1885) 
തം ദദർശ സ നാഗേന്ദ്രസ്തക്ഷകഃ കാശ്യപം പഥി।
ഗച്ഛന്തമേകമനസം ദ്വിജോ ഭൂത്വാ വയോഽതിഗഃ॥ 1-42-37 (1886) 
തമബ്രവീത്പന്നഗേന്ദ്രഃ കാശ്യപം മുനിപുംഗവം।
ക്വ ഭവാംസ്ത്വരിതോ യാതി കിഞ്ച കാര്യം ചികീർഷതി॥ 1-42-38 (1887) 
കാശ്യപ ഉവാച। 1-42-39x (203) 
നൃപം കുരുകുലോത്പന്നം പരിക്ഷിതമരിന്ദമം।
തക്ഷകഃ പന്നഗശ്രേഷ്ഠസ്തേജസാഽധ്യ പ്രധക്ഷ്യതി॥ 1-42-39 (1888) 
തം ദഷ്ടം പന്നഗേന്ദ്രേണ തേനാഗ്നിസമതേജസം।
പാണ്ഡവാനാം കുലകരം രാജാനമമിതൌജസം। 1-42-4oc ഗച്ഛാമിത്വരിതം സൌംയ സദ്യഃ കർതുമപജ്വരം॥  1-42-40 (1889) 
`വിജ്ഞാതവിഷവിദ്യോഽഹം ബ്രാഹ്മണോ ലോകപൂജിതഃ।
അസ്മദ്ഗുരുകടാക്ഷേണ കല്യോഽഹം വിഷനാശനേ॥'  1-42-41 (1890) 
തക്ഷക ഉവാച। 1-42-42x (204) 
അഹം സ തക്ഷകോ ബ്രഹ്മംസ്തം ധക്ഷ്യാമി മഹീപതിം।
നിവർതസ്വ ന ശക്തസ്ത്വം മയാ ദഷ്ടം ചികിത്സിതും॥ 1-42-42 (1891) 
കാശ്യപ ഉവാച। 1-42-43x (205) 
അഹം തം നൃപതിം ഗത്വാ ത്വയാ ദഷ്ടമപജ്വരം।
കരിഷ്യാമീതി മേ ബുദ്ധിർവിദ്യാബലസമന്വിതാ॥ ॥ 1-42-43 (1892) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ദ്വിചത്വാരിംശോഽധ്യായഃ॥ 42 ॥

Mahabharata - Adi Parva - Chapter Footnotes

1-42-2 സ്വൈരേഷ്വപി പരിഹാസാദിഷ്വപി॥ 1-42-4 വയസ്ഥോഽപി പ്രൌഢോപി। വാച്യഃ ശാസ്യഃ॥ 1-42-5 പ്രഭവതാം യോഗൈശ്വര്യവതാം॥ 1-42-8 യതീനാം ആമുഷ്മികഹിതാർഥം യതമാനാനാം॥ 1-42-10 സമനന്തരാൻ പ്രത്യാസന്നാൻ॥ 1-42-11 സന്ദേശഹരമിതി ശേഷഃ॥ 1-42-19 ന ചക്ഷമേ ന ക്ഷാന്തവാൻ॥ 1-42-23 പാപം കൃത്വൈവ പര്യതപ്യത നതു മൃത്യും ശ്രുത്വാ॥ 1-42-33 ആരൂഢം പ്രാസാദാരൂഢം॥ 1-42-43 നൃപതിം ഗത്വാ നൃപതിം നാഗേതി പാഠാന്തരം॥ ദ്വിചത്വാരിംശോഽധ്യായഃ॥ 42 ॥



ആദിപർവ - അധ്യായ 043

॥ ശ്രീഃ ॥

1.43. അധ്യായഃ 043 

Mahabharata - Adi Parva - Chapter Topics

സ്വദഷ്ടന്യഗ്രോധോജ്ജീവനേന പരീക്ഷിതസ്യ കാശ്യപസ്യ ധനം ദത്വാ തക്ഷകേണ കൃതം പരാവർതനം പരീക്ഷിദ്ദംശശ്ച॥ 1 ॥

Mahabharata - Adi Parva - Chapter Text

1-43-0 (1893) 
തക്ഷക ഉവാച। 1-43-0x (206) 
യദി ദഷ്ടം മയേഹ ത്വം ശക്തഃ കിഞ്ചിച്ചികിത്സിതും।
തതോ വൃക്ഷം മയാ ദഷ്ടമിമം ജീവയ കാശ്യപ॥ 1-43-1 (1894) 
പരം മന്ത്രബലം യത്തേ തദ്ദർശയ യതസ്വ ച।
ന്യഗ്രോധമേനം ധക്ഷ്യാമി പശ്യതസ്തേ ദ്വിജോത്തമ॥ 1-43-2 (1895) 
കാശ്യപ ഉവാച। 1-43-3x (207) 
ദശ നാഗേന്ദ്ര വൃക്ഷം ത്വം യദ്യേതദഭിമന്യസേ।
അഹമേനം ത്വയാ ദഷ്ടം ജീവയിഷ്യേ ഭുജംഗമ। 
`പശ്യ മന്ത്രബലം മേഽദ്യ ന്യഗ്രോധം ദശ പന്നഗ॥'  1-43-3 (1896) 
സൌതിരുവാച। 1-43-4x (208) 
ഏവമുക്തഃ സ നാഗേന്ദ്രഃ കാശ്യപേന മഹാത്മനാ।
അദശദ്വൃക്ഷമഭ്യേത്യ ന്യഗ്രോധം പന്നഗോത്തമഃ॥ 1-43-4 (1897) 
സ വൃക്ഷസ്തേന ദഷ്ടസ്തു പന്നഗേന മഹാത്മനാ।
ആശീവിഷവിഷോപേതഃ പ്രജജ്വാല സമന്തതഃ॥ 1-43-5 (1898) 
തം ദഗ്ധ്വാ സ നഗം നാഗഃ കാശ്യപം പുനരബ്രവീത്।
കുരു യത്നം ദ്വിജശ്രേഷ്ഠ ജീവയൈവ വനസ്പതിം॥ 1-43-6 (1899) 
സൌതിരുവാച। 1-43-7x (209) 
ഭസ്മീഭൂതം തതോ വൃക്ഷം പന്നഗേന്ദ്രസ്യ തേജസാ।
ഭസ്മ സർവം സമാഹൃത്യ കാശ്യപോ വാക്യമബ്രവീത്॥ 1-43-7 (1900) 
വിദ്യാബലം പന്നഗേന്ദ്ര പശ്യ മേഽദ്യ വനസ്പതൌ।
അഹം സഞ്ജീവയാംയേനം പശ്യതസ്തേ ഭുജംഗമ॥ 1-43-8 (1901) 
തതഃ സ ഭഗവാന്വിദ്വാൻകാശ്യപോ ദ്വിജസത്തമഃ।
ഭസ്മരാശീകൃതം വൃക്ഷം വിദ്യയാ സമജീവയത്॥ 1-43-9 (1902) 
അങ്കുരം കൃതവാംസ്തത്ര തതഃ പർണദ്വയാന്വിതം।
പലാശിനം ശാഖിനം ച തഥാ വിടപിനം പുനഃ॥ 1-43-10 (1903) 
തം ദൃഷ്ട്വാ ജീവിതം വൃക്ഷം കാശ്യപേന മഹാത്മനാ।
ഉവാച തക്ഷകോ ബ്രഹ്മന്നൈതദത്യദ്ഭുതം ത്വയി॥ 1-43-11 (1904) 
ദ്വിജേന്ദ്ര യദ്വിഷം ഹന്യാ മമ വാ മദ്വിധസ്യ വാ।
കം ത്വമർഥമഭിപ്രേപ്സുര്യാസി തത്ര തപോധന॥ 1-43-12 (1905) 
യത്തേഽഭിലഷിതം പ്രാപ്തം ഫലം തസ്മാന്നൃപോത്തമാത്।
അഹമേവ പ്രദാസ്യാമി തത്തേ യദ്യപി ദുർലഭം॥ 1-43-13 (1906) 
വിപ്രശാപാഭിഭൂതേ ച ക്ഷീണായുഷി നരാധിപേ।
ഘടമാനസ്യ തേ വിപ്ര സിദ്ധിഃ സംശയിതാ ഭവേത്॥ 1-43-14 (1907) 
തതോ യശഃ പ്രദീപ്തം തേ ത്രിഷു ലോകേഷു വിശ്രുതം।
നിരംശുരിവ ഘർമാംശുരന്തർധാനമിതോ വ്രജേത്॥ 1-43-15 (1908) 
കാശ്യപ ഉവാച। 1-43-16x (210) 
ധനാർഥീ യാംയഹം തത്ര തൻമേ ദേഹി ഭുജംഗമ।
തതോഽഹം വിനിവർതിഷ്യേ സ്വാപതേയം പ്രഗൃഹ്യ വൈ॥ 1-43-16 (1909) 
തക്ഷക ഉവാച। 1-43-17x (211) 
യാവദ്ധനം പ്രാർഥയസേ തസ്മാദ്രാജ്ഞസ്തതോഽധികം।
അഹമേവ പ്രദാസ്യാമി നിവർതസ്വ ദ്വിജോത്തമ॥ 1-43-17 (1910) 
സൌതിരുവാച। 1-43-18x (212) 
തക്ഷകസ്യ വചഃ ശ്രുത്വാ കാശ്യപോ ദ്വിജസത്തമഃ।
പ്രദധ്യൌ സുമഹാതേജാരാജാനം പ്രതി ബുദ്ധിമാൻ॥ 1-43-18 (1911) 
ദിവ്യജ്ഞാനഃ സ തേജസ്വീ ജ്ഞാത്വാ തം നൃപതിം തദാ।
ക്ഷീണായുഷം പാണ്ഡവേയമപാവർതത കാശ്യപഃ॥ 1-43-19 (1912) 
ലബ്ധ്വാ വിത്തം മുനിവരസ്തക്ഷകാദ്യാവദീപ്സിതം।
നിവൃത്തേ കാശ്യപേ തസ്മിൻസമയേന മഹാത്മനി॥ 1-43-20 (1913) 
ജഗാമ തക്ഷകസ്തൂർണം നഗരം നാഗസാഹ്വയം।
അഥ ശുശ്രാവ ഗച്ഛൻസ തക്ഷകോ ജഗതീപതിം॥ 1-43-21 (1914) 
മന്ത്രൈർവിഷഹരൈർദിവ്യൈ രക്ഷ്യമാണം പ്രയത്നതഃ।  1-43-22 (1915) 
സൌതിരുവാച।
സ ചിന്തയാമാസ തദാ മായായോഗേന പാർഥിവഃ॥  1-43-22x (213) 
മയാ വഞ്ചയിതവ്യോഽസൌ ക ഉപായോ ഭവേദിതി।
തതസ്താപസരൂപേണ പ്രാഹിണോത്സ ഭുജംഗമാൻ॥ 1-43-23 (1916) 
ഫലപത്രോദകം ഗൃഹ്യ രാജ്ഞേ നാഗോഽഥ തക്ഷകഃ।  1-43-24 (1917) 
തക്ഷക ഉവാച।
ഗച്ഛധ്വം യൂയമവ്യഗ്രാ രാജാനം കാര്യവത്തയാ॥  1-43-24x (214) 
ഫലപത്രോദകം നാഗാഃ പ്രതിഗ്രാഹയിതും നൃപം।  1-43-25 (1918) 
സൌതിരുവാച।
തേ തക്ഷകസമാദിഷ്ടാസ്തഥാ ചക്രുർഭുജംഗമാഃ॥  1-43-25x (215) 
ഉപനിന്യുസ്തഥാ രാജ്ഞേ ദർഭാനംഭഃ ഫലാനി ച।
തച്ച സർവം സ രാജേന്ദ്രഃ പ്രതിജഗ്രാഹ വീര്യവാൻ॥ 1-43-26 (1919) 
കൃത്വാ തേഷാം ച കാര്യാണി ഗംയതാമിത്യുവാച താൻ।
ഗതേഷു തേഷു നാഗേഷു താപസച്ഛദ്മരൂപിഷു॥ 1-43-27 (1920) 
അമാത്യാൻസുഹൃദശ്ചൈവ പ്രോവാച സ നരാധിപഃ।
ഭക്ഷയന്തു ഭവന്തോ വൈ സ്വാദൂനീമാനി സർവശഃ॥ 1-43-28 (1921) 
താപസൈരുപനീതാനി ഫലാനി സഹിതാ മയാ।
തതോ രാജാ സസചിവഃ ഫലാന്യാദാതുമൈച്ഛത॥ 1-43-29 (1922) 
വിധിനാ സംപ്രയുക്തോ വൈ ഋഷിവാക്യേന തേന തു।
യസ്മിന്നേവ ഫലേ നാഗസ്തമേവാഭക്ഷയത്സ്വയം॥ 1-43-30 (1923) 
തതോ ഭക്ഷയതസ്തസ്യ ഫലാത്കൃമിരഭൂദണുഃ।
ഹ്രസ്വകഃ കൃഷ്ണനയനസ്താംരവർണോഽഥ ശൌനക॥ 1-43-31 (1924) 
സ തം ഗൃഹ്യ നൃപശ്രേഷ്ഠഃ സചിവാനിദമബ്രവീത്।
അസ്തമഭ്യേതി സവിതാ വിഷാദദ്യ ന മേ ഭയം॥ 1-43-32 (1925) 
സത്യവാഗസ്തു സ മുനിഃ കൃമിർമാം ദശതാമയം।
തക്ഷകോ നാമ ഭൂത്വാ വൈ തഥാ പരിഹൃതം ഭവേത്॥ 1-43-33 (1926) 
തേ ചൈനമന്വവർതന്ത മന്ത്രിണഃ കാലചോദിതാഃ।
ഏവമുക്ത്വാ സ രാജേന്ദ്രോ ഗ്രീവായാം സന്നിവേശ്യഹ॥ 1-43-34 (1927) 
കൃമികം പ്രാഹസത്തൂർണം മുമൂർഷുർനഷ്ടചേതനഃ।
പ്രഹസന്നേവ ഭോഗേന തക്ഷകേണാഭിവേഷ്ടിതഃ॥ 1-43-35 (1928) 
തസ്മാത്ഫലാദ്വിനിഷ്ക്രംയ യത്തദ്രാജ്ഞേ നിവേദിതം।
വേഷ്ടയിത്വാ ച ഭോഗേന വിനദ്യ ച മഹാസ്വനം। 
അദശത്പൃഥിവീപാലം തക്ഷകഃ പന്നഗേശ്വരഃ॥ ॥  1-43-36 (1929) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ത്രിചത്വാരിംശോഽധ്യായഃ॥ 43 ॥

Mahabharata - Adi Parva - Chapter Footnotes

1-43-3 ദശ ദംശം കുരു॥ 1-43-6 നഗ വൃക്ഷം॥ 1-43-13 യത് ഫലം പ്രാപ്തുമഭിലഷിതം തത് ഇത്യന്വയഃ॥ 1-43-14 ഘടമാനസ്യ സജ്ജമാനസ്യ॥ 1-43-16 സ്വാപതേയം ധനം॥ 1-43-22 തത്രാഗതൈർവിഷഹരൈരിതി പാഠാന്തരം॥ 1-43-31 യജ്ജഗ്രാഹ ഫലം രാജാ തത്ര ക്രിമിരഭൂദണുഃ ഇതി പാഠാന്തരം॥ 1-43-33 ക്രിമികോ മാം ദശത്വയം ഇതി പാഠാന്തരം॥ ത്രിചത്വാരിശോഽധ്യായഃ॥ 43 ॥



ആദിപർവ - അധ്യായ 044

॥ ശ്രീഃ ॥

1.44. അധ്യായഃ 044 

Mahabharata - Adi Parva - Chapter Topics

പരീക്ഷിൻമരണോത്തരം തത്പുത്രസ്യ ജനമേജയസ്യ രാജ്യാഭിഷേകഃ॥ 1 ॥ വപുഷ്ടമാവിവാഹഃ॥ 2 ॥

Mahabharata - Adi Parva - Chapter Text

1-44-0 (1930) 
സൌതിരുവാച। 1-44-0x (216) 
തം തഥാ മന്ത്രിണോ ദൃഷ്ട്വാ ഭോഗേന പരിവേഷ്ടിതം।
വിഷണ്ണവദനാഃ സർവേ രുരുദുർഭൃശദുഃഖിതാഃ॥ 1-44-1 (1931) 
തം തു നാഗം തതോ ദൃഷ്ട്വാ മന്ത്രിണസ്തേ പ്രദുദ്രുവുഃ।
അപശ്യന്ത തഥാ യാന്തമാകാശേ നാഗമദ്ഭുതം॥ 1-44-2 (1932) 
സീമന്തമിവ കുർവാണം നഭസഃ പദ്മവർചസം।
തക്ഷകം പന്നഗശ്രേഷ്ഠം ഭൃശം ശോകപരായണാഃ॥ 1-44-3 (1933) 
തതസ്തു തേ തദ്ഗൃഹമഗ്നിനാ വൃതം
പ്രദീപ്യമാനം വിഷജേന ഭോഗിനഃ। 
ഭയാത്പരിത്യജ്യ ദിശഃ പ്രപേദിരേ
പപാത തച്ചാശനിതാഡിതം യഥാ॥  1-44-4 (1934) 
തതോ നൃപേ തക്ഷകതേജസാഹതേ
പ്രയുജ്യ സർവാഃ പരലോകസത്ക്രിയാഃ। 
ശുചിർദിജോ രാജപുരോഹിതസ്തദാ
തഥൈവ തേ തസ്യ നൃപസ്യ മന്ത്രിണഃ॥  1-44-5 (1935) 
നൃപം ശിശും തസ്യ സുതം പ്രചക്രിരേ
സമേത്യ സർവേ പുരവാസിനോ ജനാഃ। 
നൃപം യമാഹുസ്തമമിത്രഘാതിനം
കുരുപ്രവീരം ജനമേജയം ജനാഃ॥  1-44-6 (1936) 
സ ബാല ഏവാര്യമതിർനൃപോത്തമഃ
സഹൈവ തൈർമന്ത്രിപുരോഹിതൈസ്തദാ। 
ശശാസ രാജ്യം കുരുപുംഗവാഗ്രജോ
യഥാഽസ്യ വീരഃ പ്രപിതാമഹസ്തഥാ॥  1-44-7 (1937) 
തതസ്തു രാജാനമമിത്രതാപനം
സമീക്ഷ്യ തേ തസ്യ നൃപസ്യ മന്ത്രിണഃ। 
സുവർണവർമാണമുപേത്യ കാശിപ
വപുഷ്ടമാർഥം വരയാംപ്രചക്രമുഃ॥  1-44-8 (1938) 
തതഃ സ രാജാ പ്രദദൌ വപുഷ്ടമാം
കുരുപ്രവീരായ പരീക്ഷ്യ ധർമതഃ। 
സ ചാപി താം പ്രാപ്യ മുദാ യുതോഽഭവ-
ന്ന ചാന്യനാരീഷു മനോ ദധേ ക്വചിത്॥  1-44-9 (1939) 
സരഃസു ഫുല്ലേഷു വനേഷു ചൈവ
പ്രസന്നചേതാ വിജഹാര വീര്യവാൻ। 
തഥാ സ രാജന്യവരോ വിജഹ്രിവാൻ
യഥോർവശീം പ്രാപ്യ പുരാ പുരൂരവാഃ॥  1-44-10 (1940) 
വപുഷ്ടമാ ചാപി വരം പതിവ്രതാ
പ്രതീതരൂപാ സമവാപ്യ ഭൂപതിം। 
ഭാവേന രാമാ രമയാംബഭൂവ തം
വിഹാരകാലേഷ്വവരോധസുന്ദരീ॥ ॥  1-44-11 (1941) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ചതുശ്ചത്വാരിംശോഽധ്യായഃ॥ 44 ॥

Mahabharata - Adi Parva - Chapter Footnotes

1-44-2 ദഹ്യമാനം തതോ ദൃഷ്ട്വാ ഇതി പാഠാന്തരം॥ 1-44-7 പ്രപിതാമഹോ യുധിഷ്ഠിരഃ॥ 1-44-8 വപുഷ്ടമാ കാശിരാജകന്യാ॥ 1-44-11 വരം വരണീയം। പ്രതീതരൂപാ ഹൃഷ്ടരൂപാ॥ ചതുശ്ചത്വാരിംശോഽധ്യായഃ॥ 44 ॥



ആദിപർവ - അധ്യായ 045

॥ ശ്രീഃ ॥

1.45. അധ്യായഃ 045 

Mahabharata - Adi Parva - Chapter Topics

ജരത്കാരോഃ സ്വപിതൄണാം ദർശനം തദ്ഭാഷണം ച॥ 1 ॥

Mahabharata - Adi Parva - Chapter Text

1-45-0 (1942) 
സൌതിരുവാച। 1-45-0x (217) 
ഏതസ്മിന്നേവ കാലേ തു ജരത്കാരുർമഹാതപാഃ।
ചചാര പൃഥിവീം കൃത്സ്നാം യത്രസായംഗൃഹോ മുനിഃ॥ 1-45-1 (1943) 
ചരന്ദീക്ഷാം മഹാതേജാ ദുശ്ചരാമകൃതാത്മഭിഃ।
തീർഥേഷ്വാപ്ലവനം കുർവൻപുണ്യേഷു വിചചാര ഹ॥ 1-45-2 (1944) 
വായുഭക്ഷോ നിരാഹാരഃ ശുഷ്യന്നഹരഹർമുനിഃ।
സം ദദർശ പിതൄൻഗർതേ ലംബമാനാനധോമുഖാൻ॥ 1-45-3 (1945) 
ഏകതന്ത്വവശിഷ്ടം വൈ വീരണസ്തംബമാശ്രിതാൻ।
തം തന്തും ച ശനൈരാഖുമാദദാനം ബിലേശയം॥ 1-45-4 (1946) 
നിരാഹാരാൻകൃശാന്ദീനാൻഗർതേ സ്വത്രാണമിച്ഛതഃ।
ഉപസൃത്യ സ താന്ദീനാന്ദീനരൂപോഽഭ്യഭാഷത॥ 1-45-5 (1947) 
കേ ഭവന്തോഽവലംബന്തേ വീരമസ്തംബമാശ്രിതാഃ।
ദുർബലം ഖാദിതൈർമൂലൈരാഖുനാ ബിലവാസിനാ॥ 1-45-6 (1948) 
വീരണസ്തംബകേ മൂലം യദപ്യേകമിഹ സ്ഥിതം।
തദ്ഭപ്യയം ശനൈരാഖുരാദത്തേ ദശനൈഃ ശിതൈഃ॥ 1-45-7 (1949) 
ഛേത്സ്യതേഽൽപാവശിഷ്ടത്വാദേതദപ്യചിരാദിവ।
തതസ്തു പതിതാരോഽത്ര ഗർതേ വ്യക്തമധോമുഖാഃ॥ 1-45-8 (1950) 
അത്ര മേ ദുഃഖമുത്പന്നം ദൃഷ്ട്വാ യുഷ്മാനധോമുഖാൻ।
കൃച്ഛ്രാമാപദമാപന്നാൻപ്രിയം കിം കരവാണി വഃ॥ 1-45-9 (1951) 
തപസോഽസ്യ ചതുർഥേന തൃതീയേനാഥ വാ പുനഃ।
അർധേന വാപി നിസ്തർതുമാപദം ബ്രൂത മാ ചിരം॥ 1-45-10 (1952) 
അഥവാപി സമഗ്രേണ തരന്തു തപസാ മമ।
ഭവന്തഃ സർവ ഏവേഹ കാമമേവം വിധീയതാം॥ 1-45-11 (1953) 
പിതര ഊചുഃ। 1-45-12x (218) 
കുതോ ഭവാൻബ്രഹ്മചാരീ യോ നസ്ത്രാതുമിഹേച്ഛസി।
ന തു വിപ്രാഗ്ര്യ തപസാ ശക്യമേതദ്വ്യപോഹിതും॥ 1-45-12 (1954) 
അസ്തി നസ്താത തപസഃ ഫലം പ്രവദതാം വര।
സന്താനപ്രക്ഷയാദ്ബ്രഹ്മൻപതാമോ നിരയേഽശുചൌ॥ 1-45-13 (1955) 
സന്താനം ഹി പരോ ധർമം ഏവമാഹ പിതാമഹഃ।
ലംബതാമിഹ നസ്താത ന ജ്ഞാനം പ്രതിഭാതി വൈ॥ 1-45-14 (1956) 
യേന ത്വാം നാഭിജാനീമോ ലോകേ വിഖ്യാതപൌരുഷം।
വൃദ്ധോ ഭവാൻമഹാഭാഗോയോനഃ ശോച്യാൻസുദുഃഖിതാന॥ 1-45-15 (1957) 
ശോചതേ ചൈവ കാരുണ്യാച്ഛൃണു യേ വൈ വയം ദ്വിജ।
യായാവരാ നാമ വയമൃഷയഃ സംശിതവ്രതാഃ॥ 1-45-16 (1958) 
ലോകാത്പുംയാദിഹ ഭ്രഷ്ടാഃ സന്താനപ്രക്ഷയാൻമുനേ।
പ്രണഷ്ടം നസ്തപസ്തീവ്രം ന ഹി നസ്തന്തുരസ്തി വൈ॥ 1-45-17 (1959) 
അസ്തിത്വേകോഽദ്യ നസ്തന്തുഃ സോഽപി നാസ്തി യഥാ തഥാ।
മന്ദഭാഗ്യോഽൽപഭാഗ്യാനാം തപ ഏകം സമാസ്ഥിതഃ॥ 1-45-18 (1960) 
ജരത്കാരുരിതി ഖ്യാതോ വേദവേദാംഗപാരഗഃ।
നിയതാത്മാ മഹാത്മാ ച സുവ്രതഃ സുമഹാതപാഃ॥ 1-45-19 (1961) 
തേന സ്മ തപസോ ലോഭാത്കൃച്ഛ്രമാപാദിതാ വയം।
ന തസ്യ ഭാര്യാ പുത്രോ വാ ബാന്ധവോ വാഽസ്തി കശ്ചന॥ 1-45-20 (1962) 
തസ്മാല്ലംബാമഹേ ഗർതേ നഷ്ടസഞ്ജ്ഞാ ഹ്യനാഥവത്।
സ വക്തവ്യസ്ത്വയാ ദൃഷ്ടോ ഹ്യസ്മാകം നാഥവത്തയാ॥ 1-45-21 (1963) 
പിതരസ്തേഽവലംബന്തേ ഗർതേ ദീനാ അധോമുഖാഃ।
സാധു ദാരാൻകുരുഷ്വേതി പ്രജായസ്വേതി ചാഭി ഭോഃ॥ 1-45-22 (1964) 
കുലതന്തുർഹി നഃ ശിഷ്ടഃ സ ഏകൈകസ്തപോധന।
യം തു പശ്യസി നോ ബ്രഹ്മന്വീരണസ്തംബമാശ്രയം॥ 1-45-23 (1965) 
ഏഷോഽസ്മാകം കുലസ്തംബ ആസ്തേ സ്വകുലവർധനഃ।
യാനി പശ്യസി വൈ ബ്രഹ്മൻമൂലാനീഹാസ്യ വീരുധഃ॥ 1-45-24 (1966) 
ഏതേ നസ്തന്തവസ്താത കാലേന പരിഭക്ഷിതാഃ।
യത്ത്വേതത്പശ്യസി ബ്രഹ്മൻമൂലമസ്യാർധഭക്ഷിതം॥ 1-45-25 (1967) 
യത്ര ലംബാമഹേ ഗർതേ സോഽപ്യേകസ്തപ ആസ്ഥിതഃ।
യമാഖും പശ്യസി ബ്രഹ്മൻകാല ഏഷ മഹാബലഃ॥ 1-45-26 (1968) 
സ തം തപോരതം മന്ദം ശനൈഃ ക്ഷപയതേ തുദൻ।
ജരത്കാരും തപോലുബ്ധം മന്ദാത്മാനമചേതസം॥ 1-45-27 (1969) 
ന ഹി നസ്തത്തപസ്തസ്യ താരയിഷ്യതി സത്തമ।
ഛിന്നമൂലാൻപരിഭ്രഷ്ടാൻകാലോപഹതചേതസഃ॥ 1-45-28 (1970) 
അധഃ പ്രവിഷ്ടാൻപശ്യാസ്മാന്യഥാ ദുഷ്കൃതിനസ്തഥാ।
അസ്മാസു പതിതേഷ്വത്ര സഹ സർവൈഃ സബാന്ധവൈഃ॥ 1-45-29 (1971) 
ഛിന്നഃ കാലേന സോഽപ്യത്ര ഗന്താ വൈ നരകം തതഃ।
തപോ വാഽപ്യഥ ചാ യജ്ഞോ യച്ചാന്യത്പാവനം മഹത്॥ 1-45-30 (1972) 
തത്സർവം ന സമം താത സന്തത്യേതി സതാം മതം।
സ താത ദൃഷ്ട്വാ ബ്രൂയാസ്തം ജരത്കാരും തപോധന॥ 1-45-31 (1973) 
യഥാ ദൃഷ്ടമിദം ചാത്ര ത്വയാഽഽഖ്യേയമശേഷതഃ।
യഥാ ദാരാൻപ്രകുര്യാത്സ പുത്രാനുത്പാദയേദ്യഥാ॥ 1-45-32 (1974) 
വാ ബ്രഹ്മംസ്ത്വയാ വാച്യഃ സോഽസ്മാകം നാഥവത്തയാ।
ബാന്ധവാനാം ഹിതസ്യേഹ യഥാ ചാത്മകുലം തഥാ॥ 1-45-33 (1975) 
കസ്ത്വം ബന്ധുമിവാസ്മാകമനുശോചസി സത്തമ।
ശ്രോതുമിച്ഛാമ സർവേഷാം കോ ഭവാനിഹ തിഷ്ഠതി॥ ॥ 1-45-34 (1976) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി പഞ്ചചത്വാരിംശോഽധ്യായഃ॥ 45 ॥

Mahabharata - Adi Parva - Chapter Footnotes

1-45-5 സ്വത്രാണം സ്വരക്ഷാം॥ 1-45-8 പതിതാരഃ പതിഷ്യഥാ॥ 1-45-12 ഏതത് അസ്മദീയം കൃച്ഛ്രം വ്യപോഹിതും അപനേതും॥ പഞ്ചചത്വാരിംശോഽധ്യായഃ॥ 45 ॥



ആദിപർവ - അധ്യായ 046

॥ ശ്രീഃ ॥

1.46. അധ്യായഃ 046 

Mahabharata - Adi Parva - Chapter Topics

ജരത്കാരോഃ സ്വപിതൃസംവാദാനന്തരം ദാരാന്വേഷണം॥ 1 ॥

Mahabharata - Adi Parva - Chapter Text

1-46-0 (1977) 
സൌതിരുവാച। 1-46-0x (219) 
ഏതച്ഛ്രുത്വാ ജരത്കാരുർഭൃശം ശോകപരായണഃ।
ഉവാച താൻപിതൄന്ദുഃഖാദ്ബാഷ്പസന്ദിഗ്ധയാ ഗിരാ॥ 1-46-1 (1978) 
ജരത്കാരുരുവാച। 1-46-2x (220) 
മമ പൂർവേ ഭവന്തോ വൈ പിതരഃ സപിതാമഹാഃ।
തദ്ബ്രൂത യൻമയാ കാര്യം ഭവതാം പ്രിയകാംയയാ॥ 1-46-2 (1979) 
അഹമേവ ജരത്കാരുഃ കിൽബിഷീ ഭവതാം സുതഃ।
തേ ദണ്ഡം ധാരയത മേ ദുഷ്കൃതേരകൃതാത്മനഃ॥ 1-46-3 (1980) 
പിതര ഊചുഃ। 1-46-4x (221) 
പുത്ര ദിഷ്ട്യാഽസി സംപ്രാപ്ത ഇമം ദേശം യദൃച്ഛയാ।
കിമർഥം ച ത്വയാ ബ്രഹ്മന്ന കൃതോ ദാരസംഗ്രഹഃ॥ 1-46-4 (1981) 
ജരത്കാരുരുവാച। 1-46-5x (222) 
മമായം പിതരോ നിത്യം ഹൃദ്യർഥഃ പരിവർതതേ।
ഊർധ്വരേതാഃ ശരീരം വൈ പ്രാപയേയമമുത്ര വൈ॥ 1-46-5 (1982) 
ന ദാരാന്വൈ കരിഷ്യേഽഹമിതി മേ ഭാവിതം മനഃ।
ഏവം ദൃഷ്ട്വാ തു ഭവതഃ ശകുന്താനിവ ലംബതഃ॥ 1-46-6 (1983) 
മയാ നിവർതിതാ ബുദ്ധിർബ്രഹ്മചര്യാത്പിതാമഹാഃ।
കരിഷ്യേ വഃ പ്രിയം കാമം നിവേക്ഷ്യേഽഹമസംശയം॥ 1-46-7 (1984) 
സനാംനീം യദ്യഹം കന്യാമുപലപ്സ്യേ കദാചന।
ഭവിഷ്യതി ച യാ കാചിദ്ഭൈക്ഷ്യവത്സ്വയമുദ്യതാ॥ 1-46-8 (1985) 
പ്രതിഗ്രഹീതാ താമസ്മി ന ഭരേയം ച യാമഹം।
ഏവംവിധമഹം കുര്യാം നിവേശം പ്രാപ്നുയാം യദി। 
അന്യഥാ ന കരിഷ്യേഽഹം സത്യമേതത്പിതാമഹാഃ॥  1-46-9 (1986) 
തത്ര ചോത്പത്സ്യതേ ജന്തുർഭവതാം താരണായ വൈ।
ശാശ്വതാശ്ചാവ്യയാശ്ചൈവ തിഷ്ഠന്തു പിതരോ മമ॥ 1-46-10 (1987) 
സൌതിരുവാച। 1-46-11x (223) 
ഏവമുക്ത്വാ തു സ പിതൄംശ്ചചാര പൃഥിവീ മുനിഃ।
ന ച സ്മ ലഭതേ ഭാര്യാം വൃദ്ധോഽയമിതി ശാനക॥ 1-46-11 (1988) 
യദാ നിർവേദമാപന്നഃ പിതൃഭിശ്ചോദിസ്തഥാ।
തദാഽരണ്യം സ ഗത്വോച്ചൈശ്ചുക്രോശ ഭൃശദുഃഖിതഃ॥ 1-46-12 (1989) 
സത്വരണ്യഗതഃ പ്രാജ്ഞഃ പിതൄണാ ഹിതകാംയയാ।
ഉവാച കന്യാം യാചാമി തിസ്രോ വാചഃ ശനൈരിമാഃ॥ 1-46-13 (1990) 
യാനി ഭൂതാനി സന്തീഹ സ്ഥാവരാണി ചരാണി ച।
അന്തർഹിതാനി വാ യാനി താനി ശൃണ്വന്തു മേ വചഃ॥ 1-46-14 (1991) 
ഉഗ്രേ തപസി വർതന്തം പിതരശ്ചോദയന്തി മാം।
നിവിശസ്വേതി ദുഃഖാർതാഃ സന്താനസ്യ ചികീർഷയാ॥ 1-46-15 (1992) 
നിവേശായാഖിലാം ഭൂമിം കന്യാഭൈക്ഷ്യം ചരാമി ഭോഃ।
ദരിദ്രോ ദുഃഖശീലശ്ച പിതൃഭിഃ സന്നിയോജിതഃ॥ 1-46-16 (1993) 
യസ്യ കന്യാഽസ്തി ഭൂതസ്യ യേ മയേഹ പ്രകീർതിതാഃ।
തേ മേ കന്യാം പ്രയച്ഛന്തു ചരതഃ സർവതോദിശം॥ 1-46-17 (1994) 
മമ കന്യാ സനാംനീ യാ ഭൈക്ഷ്യവച്ചോദിതാ ഭവേത്।
ഭരേയം ചൈവ യാം നാഹം താം മേ കന്യാം പ്രയച്ഛത॥ 1-46-18 (1995) 
തതസ്തേ പന്നഗാ യേ വൈ ജരത്കാരൌ സമാഹിതാഃ।
താമാദായ പ്രവൃത്തിം തേ വാസുകേഃ പ്രത്യവേദയൻ॥ 1-46-19 (1996) 
തേഷാം ശ്രുത്വാ സ നാഗേന്ദ്രസ്താം കന്യാം സമലങ്കൃതാം।
പ്രഗൃഹ്യാരണ്യമഗമത്സമീപം തസ്യ പന്നഗഃ॥ 1-46-20 (1997) 
തത്ര താം ഭൈക്ഷ്യവത്കന്യാം പ്രാദാത്തസ്മൈ മഹാത്മനേ।
നാഗേന്ദ്രോ വാസുകിർബ്രഹ്മന്ന സ താം പ്രത്യഗൃഹ്ണത॥ 1-46-21 (1998) 
അസനാമേതി വൈ മത്വാ ഭരണേ ചാവിചാരിതേ।
മോക്ഷഭാവേ സ്ഥിതശ്ചാപി മന്ദീഭൂതഃ പരിഗ്രഹേ॥ 1-46-22 (1999) 
തതോ നാമ സ കന്യായാഃ പപ്രച്ഛ ഭൃഗുനന്ദന।
വാസുകിം ഭരണം ചാസ്യാ ന കുര്യാമിത്യുവാച ഹ॥ ॥ 1-46-23 (2000) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ഷട്ചത്വാരിംശോഽധ്യായഃ॥ 46 ॥

Mahabharata - Adi Parva - Chapter Footnotes

1-46-7 നിവേക്ഷ്യേ നിവേശം വിവാഹം കരിഷ്യേ॥ 1-46-9 ന ഭരേയം ധാരണപോഷണേ ന കുര്യാം॥ 1-46-19 ജരത്കാരൌ ജരത്കാരോരന്വേഷണേ। സമാഹിതാഃ യത്താഃ॥ ഷട്ചത്വാരിംശോഽധ്യായഃ॥ 46 ॥



ആദിപർവ - അധ്യായ 047

॥ ശ്രീഃ ॥

1.47. അധ്യായഃ 047 

Mahabharata - Adi Parva - Chapter Topics

ജരത്കാരോരുദ്വാഹഃ॥ 1 ॥ തസ്യാം ഗർഭസംഭവഃ॥ 2 ॥ സമയോല്ലംഘനേന ക്രുദ്ധസ്യ മുനേഃ തപോർഥം ഗമനം॥ 3 ॥

Mahabharata - Adi Parva - Chapter Text

1-47-0 (2001) 
സൌതിരുവാച। 1-47-0x (224) 
വാസുകിസ്ത്വബ്രവീദ്വാക്യം ജരത്കാരുമൃഷിം തദാ।
സനാംനീ തവ കന്യേയം സ്വസാ മേ തപസാന്വിതാ॥ 1-47-1 (2002) 
ഭരിഷ്യാമി ച തേ ഭാര്യാം പ്രതീച്ഛേമാം ദ്വിജോത്തമ।
രക്ഷണം ച കരിഷ്യേഽസ്യാഃ സർവശക്ത്യാ തപോധന। 
ത്വദർഥം രക്ഷ്യതേ ചൈഷാ മയാ മുനിവരോത്തമ॥  1-47-2 (2003) 
ജരത്കാരുരുവാച। 1-47-3x (225) 
ന ഭരിഷ്യേഽഹമേതാം വൈ ഏഷ മേ സമയഃ കൃതഃ।
അപ്രിയം ച ന കർതവ്യം കൃതേ ചൈനാം ത്യജാംയഹം॥ 1-47-3 (2004) 
സൌതിരുവാച। 1-47-4x (226) 
പ്രതിശ്രുതേ തു നാഗേന ഭരിഷ്യേ ഭഗിനീമിതി।
ജരത്കാരുസ്തദാ വേശ്മ ഭുജഗസ്യ ജഗാമ ഹ॥ 1-47-4 (2005) 
തത്ര മന്ത്രവിദാം ശ്രേഷ്ഠസ്തപോവൃദ്ധോ മഹാവ്രതഃ।
ജഗ്രാഹ പാണിം ധർമാത്മാ വിധിമന്ത്രപുരസ്കൃതം॥ 1-47-5 (2006) 
തതോ വാസഗൃഹം രംയം പന്നഗേന്ദ്രസ്യ സംമതം।
ജഗാമ ഭാര്യാമ ദായ സ്തൂയമാനോ മഹർഷിഭിഃ॥ 1-47-6 (2007) 
ശയനം തത്ര സങ്ക്ലൃപ്തം സ്പർധ്യാസ്തരണസംവൃതം।
തത്ര ഭാര്യാസഹായോ വൈ ജരത്കാരുരുവാസ ഹ॥ 1-47-7 (2008) 
സ തത്ര സമയം ചക്രേ ഭാര്യയാ സഹ സത്തമഃ।
വിപ്രിയം മേ ന കർതവ്യം ന ച വാച്യം കദാചന॥ 1-47-8 (2009) 
ത്യജേയം വിപ്രിയേ ച ത്വാം കൃതേ വാസം ച തേ ഗൃഹേ।
ഏതദ്ഗൃഹാണ വചനം മയാ യത്സമുദീരിതം॥ 1-47-9 (2010) 
തതഃ പരമസംവിഗ്നാ സ്വസാ നാഗപതേസ്തദാ।
അതിദുഃഖാന്വിതാ വാക്യം തമുവാചൈവമസ്ത്വിതി॥ 1-47-10 (2011) 
തഥൈവ സാ ച ഭർതാരം ദുഃഖശീലമുപചാരത്।
ഉപായൈഃ ശ്വേതകാകീയൈഃ പ്രിയകാമാ യശസ്വിനീ॥ 1-47-11 (2012) 
ഋതുകാലേ തതഃ സ്നാതാ കദാചിദ്വാസുകേഃ സ്വസാ।
ഭർതാരം വൈ യഥാന്യായമുപതസ്ഥേ മഹാമുനിം॥ 1-47-12 (2013) 
തത്ര തസ്യാഃ സമഭവദ്ഗർഭോ ജ്വലനസന്നിഭഃ।
അതീവ തേജസാ യുക്തോ വൈശ്വാനരസമദ്യുതിഃ॥ 1-47-13 (2014) 
ശുക്ലപക്ഷേ യഥാ സോമോ വ്യവർധത തഥൈവ സഃ।
തതഃ കതിപയാഹസ്തു ജരത്കാരുർമഹായശാഃ॥ 1-47-14 (2015) 
ഉത്സംഗേഽസ്യാഃ ശിരഃ കൃത്വാ സുഷ്വാപ പരിഖിന്നവത്।
തസ്മിംശ്ച സുപ്തേ വിപ്രേന്ദ്രേ സവിതാസ്തമിയാദ്ഗിരിം॥ 1-47-15 (2016) 
അഹ്നഃ പരിക്ഷയേ ബ്രഹ്മംസ്തതഃ സാഽചിന്തയത്തദാ।
വാസുകേർഭഗിനീ ഭീതാ ധർമലോപാൻമനസ്വിനീ॥ 1-47-16 (2017) 
കിം നു മേ സുകൃതം ഭൂയാദ്ഭർതുരുത്ഥാപനം ന വാ।
ദുഃഖശീലോ ഹി ധർമാത്മാ കഥം നാസ്യാപരാധ്നുയാം॥ 1-47-17 (2018) 
കോപോ വാ ധർമശീലസ്യ ധർമലോപോഽഥവാ പുനഃ।
ധർമലോപോ ഗരീയാന്വൈ സ്യാദിത്യത്രാകരോൻമതിം॥ 1-47-18 (2019) 
ഉത്ഥാപയിഷ്യേ യദ്യേനം ധ്രുവം കോപം കരിഷ്യതി।
ധർമലോപോ ഭവേദസ്യ സന്ധ്യാതിക്രമണേ ധ്രുവം॥ 1-47-19 (2020) 
ഇതി നിശ്ചിത്യ മനസാ ജരത്കാരുർഭുജംഗമാ।
തമൃഷിം ദീപ്തതപസം ശയാനമനലോപമം॥ 1-47-20 (2021) 
ഉവാചേദം വചഃ ശ്ലക്ഷ്ണം തതോ മധുരഭാഷിണീ।
ഉത്തിഷ്ഠ ത്വം മഹാഭാഗ സൂര്യോഽസ്തമുപഗച്ഛതി॥ 1-47-21 (2022) 
സന്ധ്യാമുപാസ്സ്വ ഭഗവന്നപഃ സ്പൃഷ്ട്വാ യതവ്രതഃ।
പ്രാദുഷ്കൃതാഗ്നിഹോത്രോഽയം മുഹൂർതോ രംയദാരുണഃ॥ 1-47-22 (2023) 
സന്ധ്യാ പ്രവർതതേ ചേയം പശ്ചിമായാം ദിശി പ്രഭോ।
ഏവമുക്തഃ സ ഭഗവാഞ്ജരത്കാരുർമഹാതപാഃ॥ 1-47-23 (2024) 
ഭാര്യാം പ്രസ്ഫുരമാണൌഷ്ഠ ഇദം വചനമബ്രവീത്।
അവമാനഃ പ്രയുക്തോഽയം ത്വയാ മമ ഭുജംഗമേ॥ 1-47-24 (2025) 
സമീപേ തേ ന വത്സ്യാമി ഗമിഷ്യാമി യഥാഗതം।
ശക്തിരസ്തി ന വാമോരു മയി സുപ്തേ വിഭാവസോഃ॥ 1-47-25 (2026) 
അസ്തം ഗന്തും യഥാകാലമിതി മേ ഹൃദി വർതതേ।
ന ചാപ്യവമതസ്യേഹ വാസോ രോചേത കസ്യചിത്॥ 1-47-26 (2027) 
കിം പുനർധർമശീലസ്യ മമ വാ മദ്വിധസ്യ വാ।
ഏവമുക്താ ജരത്കാരുർഭർത്രാ ഹൃദയകംപനം॥ 1-47-27 (2028) 
അബ്രവീദ്ഭഗിനീ തത്ര വാസുകേഃ സന്നിവേശനേ।
നാവമാനാത്കൃതവതീ തവാഹം വിപ്രേ ബോധനം॥ 1-47-28 (2029) 
ധർമലോപോ ന തേ വിപ്ര സ്യാദിത്യേതൻമയാ കൃതം।
ഉവാച ഭാര്യാമിത്യുക്തോ ജരത്കാരുർമഹാതപാഃ॥ 1-47-29 (2030) 
ഋഷിഃ കോപസമാവിഷ്ടസ്ത്യക്തുകാമോ ഭുജംഗമാം।
ന മേ വാഗനൃതം പ്രാഹ ഗമിഷ്യേഽഹം ഭുജംഗമേ॥ 1-47-30 (2031) 
സമയോ ഹ്യേഷ മേ പൂർവം ത്വയാ സഹ മിഥഃ കൃതഃ।
സുഖമസ്ംയുഷിതോ ഭദ്രേ ബ്രൂയാസ്ത്വം ഭ്രാതരം ശുഭേ॥ 1-47-31 (2032) 
ഇതോ മയി ഗതേ ഭീരു ഗതഃ സ ഭഗവാനിതി।
ത്വം ചാപി മയി നിഷ്ക്രാന്തേ ന ശോകം കർതുമർഹസി॥ 1-47-32 (2033) 
ഇത്യുക്താ സാഽനവദ്യാംഗീ പ്രത്യുവാച മുനിം തദാ।
ജരത്കാരും ജരത്കാരുശ്ചിന്താശോകപരായണാ॥ 1-47-33 (2034) 
ബാഷ്പഗദ്ഗദയാ വാചാ മുഖേന പരിശുഷ്യതാ।
കൃതാഞ്ജലിർവരാരോഹാ പര്യശ്രുനയനാ തതഃ॥ 1-47-34 (2035) 
ധൈര്യമാലംബ്യ വാമോരൂർഹൃദയേന പ്രവേപതാ।
ന മാമർഹസി ധർമജ്ഞ പരിത്യക്തുമനാഗസം॥ 1-47-35 (2036) 
ധർമേ സ്ഥിതാം സ്ഥിതോ ധർമേ സദാ പ്രിയഹിതേ രതാം।
പ്രദാനേ കാരണം യച്ച മമ തുഭ്യം ദ്വിജോത്തമ॥ 1-47-36 (2037) 
തദലബ്ധവതീം മന്ദാം കിം മാം വക്ഷ്യതി വാസുകിഃ।
മാതൃശാപാഭിഭൂതാനാം ജ്ഞാതീനാം മമ സത്തമ॥ 1-47-37 (2038) 
അപത്യമീപ്സിതം ത്വത്തസ്തച്ച താവന്ന ദൃശ്യതേ।
ത്വത്തോ ഹ്യപത്യലാഭേന ജ്ഞാതീനാം മേ ശിവം ഭവേത്॥ 1-47-38 (2039) 
സംപ്രയോഗോ ഭവേന്നായാം മമ മോഘസ്ത്വയാ ദ്വിജ।
ജ്ഞാതീനാം ഹിതമിച്ഛന്തീ ഭഗവംസ്ത്വാം പ്രസാദയേ॥ 1-47-39 (2040) 
ഇമമവ്യക്തരൂപം മേ ഗർഭമാധായ സത്തമ।
കഥം ത്യക്ത്വാ മഹാത്മാ സൻഗന്തുമിച്ഛസ്യനാഗസം॥ 1-47-40 (2041) 
ഏവമുക്തസ്തു സ മുനിർഭാര്യാം വചനമബ്രവീത്।
യദ്യുക്തമനുരൂപം ച ജരത്കാരും തപോധനഃ॥ 1-47-41 (2042) 
അസ്ത്യയം സുഭഗേ ഗർഭസ്തവ വൈശ്വാനരോപമഃ।
ഋഷിഃ പരമധർമാത്മാ വേദവേദാംഗപാരഗഃ॥ 1-47-42 (2043) 
ഏവമുക്ത്വാ സ ധർമാത്മാ ജരത്കാരുർമഹാനൃഷിഃ।
ഉഗ്രായ തപസേ ഭൂയോ ജഗാമ കൃതനിശ്ചയഃ॥ ॥ 1-47-43 (2044) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി സപ്തചത്വാരിംശോഽധ്യായഃ॥ 47 ॥

Mahabharata - Adi Parva - Chapter Footnotes

1-47-7 സ്പർധ്യം ബഹുമൂല്യം॥ 1-47-9 വിപ്രിയേ കൃതേ ത്വാം തവ ഗൃഹേ വാസം ച ത്യജേയം॥ 1-47-11 ശ്വതകാകീയൈഃ അനുകൂലൈഃ॥ 1-47-15 ഉത്സംഗേ അങ്കേ॥ 1-47-18 കോപോ വാ ഗരീയാന്ധർമലോപോ വാ ഗരീയാനിതി കോദിദ്വയമുപന്യസ്യ ധർമലോപമേവ ഗുരുകരോതി। കോപോ വേതി॥ 1-47-22 പ്രാദുഷ്കൃതഃ ഉദ്ധൃതഃ അഗ്നിഹോത്രോഽഗ്നിഃ യസ്മിൻസഃ। ധർമസാധനത്വാദ്രംയഃ। ഭൂതാദിപ്രചാരാദ്ദാരുണഃ॥ 1-47-25 വിഭാവസോഃ സൂര്യസ്യ॥ 1-47-39 സംപ്രയോഗഃ സംബന്ധ। മോഘോ നിഷ്ഫലഃ॥ സപ്തചത്വാരിംശോഽധ്യായഃ॥ 47 ॥



ആദിപർവ - അധ്യായ 048

॥ ശ്രീഃ ॥

1.48. അധ്യായഃ 048 

Mahabharata - Adi Parva - Chapter Topics

വാസുകേഃ തദ്ഭഗിന്യാശ്ച സംവാദഃ॥ 1 ॥ ആസ്തീകോത്പത്തിഃ॥ 2 ॥ തന്നാമനിർവചനം॥ 3 ॥

Mahabharata - Adi Parva - Chapter Text

1-48-0 (2045) 
സൌതിരുവാച। 1-48-0x (227) 
ഗതമാത്രം തു ഭർതാരം ജരത്കാരുരവേദയത്।
ഭ്രാതുഃ സകാശമാഗത്യ യഥാതഥ്യം തപോധന॥ 1-48-1 (2046) 
തതഃ സ ഭുജഗശ്രേഷ്ഠഃ ശ്രുത്വാ സുമഹദപ്രിയം।
ഉവാച ഭഗിനീം ദീനാം തദാ ദീനതരഃ സ്വയം॥ 1-48-2 (2047) 
വാസുകിരുവാച। 1-48-3x (228) 
ജാനാസി ഭദ്രേ യത്കാര്യം പ്രദാനേ കാരണം ച യത്।
പന്നഗാനാം ഹിതാർഥായ പുത്രസ്തേ സ്യാത്തതോ യദി॥ 1-48-3 (2048) 
സ സർപസത്രാത്കില നോ മോക്ഷയിഷ്യതി വീര്യവാൻ।
ഏവം പിതാമഹഃ പൂർവമുക്തവാംസ്തു സുരൈഃ സഹ॥ 1-48-4 (2049) 
അപ്യസ്തി ഗർഭഃ സുഭഗേ തസ്മാത്തേ മുനിസത്തമാത്।
ന ചേച്ഛാംയഫലം തസ്യ ദാരകർമ മനീഷിണഃ॥ 1-48-5 (2050) 
കാമം ച മമ ന ന്യായ്യം പ്രഷ്ടും ത്വാം കാര്യമീദൃശം।
കിന്തു കാര്യഗരീയസ്ത്വാത്തതസ്ത്വാഽഹമചൂചുദം॥ 1-48-6 (2051) 
ദുർവാര്യതാം വിദിത്വാ ച ഭർതുസ്തേഽതിതപസ്വിനഃ।
നൈനമന്വാഗമിഷ്യാമി കദാചിദ്ധി ശപേത്സ മാം॥ 1-48-7 (2052) 
ആചക്ഷ്വ ഭദ്രേ ഭർതുഃ സ്വം സർവമേവ വിചേഷ്ടിതം।
ഉദ്ധരസ്വ ച ശല്യം മേ ഘോരം ഹൃദി ചിരസ്ഥിതം॥ 1-48-8 (2053) 
ജരത്കാരുസ്തതോ വാക്യമിത്യുക്താ പ്രത്യഭാഷത।
ആശ്വാസയന്തീ സന്തപ്തം വാസുകിം പന്നഗേശ്വരം॥ 1-48-9 (2054) 
ജരത്കാരുരുവാച। 1-48-10x (229) 
പൃഷ്ടോ മയാഽപത്യഹേതോഃ സ മഹാത്മാ മഹാതപാഃ।
അസ്തീത്യുത്തരമുദ്ദിശ്യ മമേദം ഗതവാംശ്ച സഃ॥ 1-48-10 (2055) 
സ്വൈരേഷ്വപി ന തേനാഹം സ്മരാമി വിതഥം വചഃ।
ഉക്തപൂർവം കുതോ രാജൻസാംപരായേ സ വക്ഷ്യതി॥ 1-48-11 (2056) 
ന സന്താപസ്ത്വയാ കാര്യഃ കാര്യം പ്രതി ഭുജംഗമേ।
ഉത്പത്സ്യതി ച തേ പുത്രോ ജ്വലനാർകസമപ്രഭഃ॥ 1-48-12 (2057) 
ഇത്യുക്ത്വാ സ ഹി മാം ഭ്രാതർഗതോ ഭർതാ തപോധനഃ।
തസ്മാദ്വ്യേതു പരം ദുഃഖം തവേദം മനസി സ്ഥിതം॥ 1-48-13 (2058) 
സൌതിരുവാച। 1-48-14x (230) 
ഏതച്ഛ്രുത്വാ സ നാഗേന്ദ്രോ വാസുകിഃ പരയാ മുദാ।
ഏവമസ്ത്വിതി തദ്വാക്യം ഭഗിന്യാഃ പ്രത്യഗൃഹ്ണത॥ 1-48-14 (2059) 
സാന്ത്വമാനാർഥദാനൈശ്ച പൂജയാ ചാരുരൂപയാ।
സോദര്യാം പൂജയാമാസ സ്വസാരം പന്നഗോത്തമഃ॥ 1-48-15 (2060) 
തതഃ പ്രവവൃധേ ഗർഭോ മഹാതേജാ മഹാപ്രഭഃ।
യഥാ മോമോ ദ്വിജശ്രേഷ്ഠ ശുക്ലപക്ഷോദിതോ ദിവി॥ 1-48-16 (2061) 
അഥ കാലേ തു സാ ബ്രഹ്മൻപ്രജജ്ഞേ ഭുജഗസ്വസാ।
കുമാരം ദേവഗർഭാഭം പിതൃമാതൃഭയാപഹം॥ 1-48-17 (2062) 
വവൃധേ സ തു തത്രൈവ നാഗരാജനിവേശനേ।
വേദാംശ്ചാധിജഗേ സാംഗാൻഭാർഗവച്യവനാത്മജാത്॥ 1-48-18 (2063) 
ചീർണവ്രതോ ബാല ഏവ ബുദ്ധിസത്ത്വഗുണാന്വിതഃ।
നാമ ചാസ്യാഭവത്ഖ്യാതം ലോകേഷ്വാസ്തീക ഇത്യുത॥ 1-48-19 (2064) 
അസ്തീത്യുക്ത്വാ ഗതോ യസ്മാത്പിതാ ഗർഭസ്ഥമേവ തം।
വനം തസ്മാദിദം തസ്യ നാമാസ്തീകേതി വിശ്രുതം॥ 1-48-20 (2065) 
സ ബാല ഏവ തത്രസ്ഥശ്ചരന്നമിതബുദ്ധിമാൻ।
ഗൃഹേ പന്നഗരാജസ്യ പ്രയത്നാത്പരിരക്ഷിതഃ॥ 1-48-21 (2066) 
ഭഗവാനിവ ദേവേശഃ ശൂലപാണിർഹിരൺമയഃ।
വിവർധമാനഃ സർവാംസ്താൻപന്നഗാനഭ്യഹർഷയത്॥ ॥ 1-48-22 (2067) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി അഷ്ടചത്വാരിംശോഽധ്യായഃ॥ 48 ॥

Mahabharata - Adi Parva - Chapter Footnotes

1-48-6 അചൂചുദം കാര്യസിദ്ധിം വക്തും പ്രേരിതവാൻ॥ 1-48-10 മമേദം കാര്യമുദ്ദിശ്യ അസ്തീത്യുത്തരം ദത്തവാനിതി ശേഷഃ॥ 1-48-11 വിതഥം അനൃതം തേന ഉക്തപൂർവം ന സ്മരാമി। സാംപരായേ സങ്കടേ॥ 1-48-17 പ്രജജ്ഞേ ജനയാമാസ॥ 1-48-22 ഹിരൺമയഃ ദീപ്തിമാൻ॥ അഷ്ടചത്വാരിംശോഽധ്യായഃ॥ 48 ॥



ആദിപർവ - അധ്യായ 049

॥ ശ്രീഃ ॥

1.49. അധ്യായഃ 049 

Mahabharata - Adi Parva - Chapter Topics

ജനമേജയമന്ത്രിസംവാദമുഖേന പുനഃ പരീക്ഷിച്ചരിതകഥനം॥ 1 ॥

Mahabharata - Adi Parva - Chapter Text

1-49-0 (2068) 
ശൌനക ഉവാച। 1-49-0x (231) 
യദപൃച്ഛത്തദാ രാജാ മന്ത്രിണോ ജനമേജയഃ।
പിതുഃ സ്വർഗഗതിം തൻമേ വിസ്തരേണ പുനർവദ॥ 1-49-1 (2069) 
സൌതിരുവാച। 1-49-2x (232) 
ശൃണു ബ്രഹ്മന്യഥാഽപൃച്ഛൻമന്ത്രിണോ നൃപതിസ്തദാ।
യഥാ ചാഖ്യാതവന്തസ്തേ നിധനം തത്പരിക്ഷിതഃ॥ 1-49-2 (2070) 
ജനമേജയ ഉവാച। 1-49-3x (233) 
ജാനന്തി സ്മ ഭവന്തസ്തദ്യഥാവൃത്തം പിതുർമമ।
ആസീദ്യഥാ സ നിധനം ഗതഃ കാലേ മഹായശാഃ॥ 1-49-3 (2071) 
ശ്രുത്വാ ഭവത്സകാശാദ്ധി പിതുർവൃത്തമശേഷതഃ।
കല്യാണം പ്രതിപത്സ്യാമി വിപരീതം ന ജാതുചിത്॥ 1-49-4 (2072) 
സൌതിരുവാച। 1-49-5x (234) 
മന്ത്രിണോഽഥാബ്രുവന്വാക്യം പൃഷ്ടാസ്തേന മഹാത്മനാ।
സർവേ ധർമവിദഃ പ്രാജ്ഞാ രാജാനം ജനമേജയം॥ 1-49-5 (2073) 
മന്ത്രിണ ഊചുഃ। 1-49-6x (235) 
ശൃണു പാർഥിവ യദ്ബ്രൂഷേ പിതുസ്തവ മഹാത്മനഃ।
ചരിതം പാർഥിവേന്ദ്രസ്യ യഥാ നിഷ്ഠാം ഗതശ്ച സഃ॥ 1-49-6 (2074) 
ധർമാത്മാ ച മഹാത്മാ ച പ്രജാപാലഃ പിതാ തവ।
ആസീദിഹായഥാ വൃത്തഃ സ മഹാത്മാ ശൃണുഷ്വ തത്॥ 1-49-7 (2075) 
ചാതുർവർണ്യം സ്വധർമസ്ഥം സ കൃത്വാ പര്യരക്ഷത।
ധർമതോ ധർമവിദ്രാജാ ധർമോ വിഗ്രഹവാനിവ॥ 1-49-8 (2076) 
രരക്ഷ പൃഥിവീം ദേവീം ശ്രീമാനതുലവിക്രമഃ।
ദ്വേഷ്ടാരസ്തസ്യ നൈവാസൻസ ച ദ്വേഷ്ടി ന കഞ്ചന॥ 1-49-9 (2077) 
സമഃ സർവേഷു ഭൂതേഷു പ്രജാപതിരിവാഭവത്।
ബ്രാഹ്മണാഃ ക്ഷത്രിയാ വൈശ്യാഃ ശൂദ്രാശ്ചൈവ സ്വകർമസു॥ 1-49-10 (2078) 
സ്ഥിതഃ സുമനസോ രാജംസ്തേന രാജ്ഞാ സ്വധിഷ്ഠിതാഃ।
വിധവാനാഥവികലാൻകൃപണാംശ്ച ബഭാര സഃ॥ 1-49-11 (2079) 
സുദർശഃ സർവഭൂതാനാമാസീത്സോമ ഇവാപരഃ।
തുഷ്ടപുഷ്ടജനഃ ശ്രീമാൻസത്യവാഗ്ദൃഢവിക്രമഃ॥ 1-49-12 (2080) 
ധനുർവേദേ തു ശിഷ്യോഽഭൂന്നൃപഃ ശാരദ്വതസ്യ സഃ।
ഗോവിന്ദസ്യ പ്രിയശ്ചാസീത്പിതാ തേ ജനമേജയ॥ 1-49-13 (2081) 
ലോകസ്യ ചൈവ സർവസ്യ പ്രിയ ആസീൻമഹായശാഃ।
പരിക്ഷീണേഷു കുരുഷു സോത്തരായാമജീജനത്॥ 1-49-14 (2082) 
പരിക്ഷിദഭവത്തേന സൌഭദ്രസ്യാത്മജോ ബലീ।
രാജധർമാർഥകുശലോ യുക്തഃ സർവഗുണൈർവൃതഃ॥ 1-49-15 (2083) 
ജിതേന്ദ്രിയശ്ചാത്മവാംശ്ച മേധാവീ ധർമസേവിതാ।
ഷഡ്വർഗജിൻമഹാബുദ്ധിർനീതിശാസ്ത്രവിദുത്തമഃ॥ 1-49-16 (2084) 
പ്രജാ ഇമാസ്തവ പിതാ ഷഷ്ടിവർഷാണ്യപാലയത്।
തതോ ദിഷ്ടാന്തമാപന്നഃ സർവേഷാം ദുഃഖമാവഹൻ॥ 1-49-17 (2085) 
തതസ്ത്വം പുരുഷശ്രേഷ്ഠ ധർമേണ പ്രതിപേദിവാൻ।
ഇദം വർഷസഹസ്രാണി രാജ്യം കുരുകുലാഗതം। 
ബാല ഏവാഭിഷിക്തസ്ത്വം സർവഭൂതാനുപാലകഃ॥  1-49-18 (2086) 
ജനമേജയ ഉവാച। 1-49-19x (236) 
നാസ്മിൻകുലേ ജാതു ബഭൂവ രാജാ
യോ ന പ്രജാനാം പ്രിയകൃത്പ്രിയശ്ച। 
വിശേഷതഃ പ്രേക്ഷ്യ പിതാമഹാനാം
വൃത്തം മഹദ്വൃത്തപരായണാനാം॥  1-49-19 (2087) 
കഥം നിധനമാപന്നഃ പിതാ മമ തഥാവിധഃ।
ആചക്ഷധ്വം യഥാവൻമേ ശ്രോതുമിച്ഛാമി തത്ത്വതഃ॥ 1-49-20 (2088) 
സൌതിരുവാച। 1-49-21x (237) 
ഏവം സഞ്ചോദിതാ രാജ്ഞാ മന്ത്രിണസ്തേ നരാധിപം।
ഊചുഃ സർവേ യഥാവൃത്തം രാജ്ഞഃ പ്രിയഹിതൈഷിണഃ॥ 1-49-21 (2089) 
മന്ത്രിണ ഊചുഃ। 1-49-22x (238) 
സ രാജാ പൃഥിവീപാലഃ സർവശസ്ത്രഭൃതാം വരഃ।
ബഭൂവ മൃഗയാശീലസ്തവ രാജൻപിതാ സദാ॥ 1-49-22 (2090) 
യഥാ പാണ്ഡുർമഹാബാഹുർധനുർധരവരോ യുധി।
അസ്മാസ്വാസജ്യ സർവാണി രാജകാര്യാണ്യശേഷതഃ॥ 1-49-23 (2091) 
സ കദാചിദ്വനഗതോ മൃഗം വിവ്യാധ പത്രിണാ।
വിദ്ധ്വാ ചാന്വസരത്തൂർണം തം മൃഗം ഗഹനേ വനേ॥ 1-49-24 (2092) 
പദാതിർബദ്ധനിസ്ത്രിംശസ്തതായുധകലാപവാൻ।
ന ചാസസാദ ഗഹനേ മൃഗം നഷ്ടം പിതാ തവ॥ 1-49-25 (2093) 
പരിശ്രാന്തോ വയസ്ഥശ്ച ഷഷ്ടിവർഷോ ജരാന്വിതഃ।
ക്ഷുധിതഃ സ മഹാരണ്യേ ദദർശ മുനിസത്തമം॥ 1-49-26 (2094) 
സ തം പപ്രച്ഛ രാജേന്ദ്രോ മുനിം മൌനവ്രതേ സ്ഥിതം।
ന ച കിഞ്ചിദുവാചേദം പൃഷ്ടോഽപി സമുനിസ്തദാ॥ 1-49-27 (2095) 
തതോ രാജാ ക്ഷുച്ഛ്രമാർതസ്തം മുനിം സ്ഥാണുവത്സ്ഥിതം।
മൌനവ്രതധരം ശാന്തം സദ്യോ മന്യുവശം ഗതഃ॥ 1-49-28 (2096) 
ന ബുബോധ ച തം രാജാ മൌനവ്രതധരം മുനിം।
സ തം ക്രോധസമാവിഷ്ടോ ധർഷയാമാസ തേ പിതാ॥ 1-49-29 (2097) 
മൃതം സർപം ധനുഷ്കോട്യാ സമുത്ക്ഷിപ്യ ധരാതലാത്।
തസ്യ ശുദ്ധാത്മനഃ പ്രാദാത്സ്കന്ധേ ഭരതസത്തമ॥ 1-49-30 (2098) 
ന ചോവാച സ മേധാവീ തമഥോ സാധ്വസാധു വാ।
തസ്ഥൌ തഥൈവ ചാക്രുദ്ധഃ സർപം സ്കന്ധേന ധാരയൻ॥ ॥ 1-49-31 (2099) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ഏകോനപഞ്ചാശത്തമോഽധ്യായഃ॥ 49 ॥

Mahabharata - Adi Parva - Chapter Footnotes

1-49-4 കല്യാണം സർവലോകഹിതം ചേത്പ്രതിപത്സ്യാമി പ്രതീകാരം കരിഷ്യാമി॥ 1-49-6 ബ്രൂഷേ പൃച്ഛസി। നിഷ്ഠാം സമാപ്തിം॥ 1-49-11 സ്വധിഷ്ഠിതാഃ സുഷ്ഠുപാലിതാഃ॥ 1-49-13 ശാരദ്വതസ്യ കൃപാചാര്യസ്യ॥ 1-49-14 സോത്തരായമിതി പാദപൂരണാർഥഃ സന്ധിഃ। അജീജനജ്ജാതഃ॥ 1-49-17 ഷഷ്ടിവഷാണി ജൻമതഃ ഷഷ്ടിപർവപര്യന്തം ന തു രാജ്യലാഭാത്॥ 1-49-18 വർഷസഹസ്രാണി ചിരകാലമിത്യർഥഃ। പാലയിതുമിതി ശേഷഃ॥ 1-49-20 ആചക്ഷധ്വം ഭ്വാദേരാകൃതിഗണത്വാച്ഛപോ ന ലുക്॥ 1-49-26 വയസ്ഥോ വൃദ്ധഃ॥ ഏകോനപഞ്ചാശത്തമോഽധ്യായഃ॥ 49 ॥



ആദിപർവ - അധ്യായ 050

॥ ശ്രീഃ ॥

1.50. അധ്യായഃ 050 

Mahabharata - Adi Parva - Chapter Topics

ശൂന്യാരണ്യേ വൃത്തസ്യ കാശ്യപതക്ഷകവൃത്താന്തസ്യോപലബ്ധിപ്രകാരകഥനം॥ 1 ॥

Mahabharata - Adi Parva - Chapter Text

1-50-0 (2100) 
മന്ത്രിണ ഊചുഃ। 1-50-0x (239) 
തതഃ സ രാജാ രാജേന്ദ്ര സ്കന്ധേ തസ്യ ഭുജംഗമം।
മുനേഃ ക്ഷുത്ക്ഷാമ ആസജ്യ സ്വപുരം പ്രയയൌ പുനഃ॥ 1-50-1 (2101) 
ഋഷേസ്തസ്യ തു പുത്രോഽഭൂദ്ഗതി ജാതോ മഹായശാഃ।
ശൃംഗീ നാമ മഹാതേജാസ്തിഗ്മവീര്യോഽതികോപനഃ॥ 1-50-2 (2102) 
ബ്രഹ്മാണം സമുപാഗംയ മുനിഃ പൂജാം ചകാര ഹ।
സോഽനുജ്ഞാതസ്തതസ്തത്ര ശൃംഗീ ശുശ്രാവ തം തദാ॥ 1-50-3 (2103) 
സഖ്യുഃ സകാശാത്പിതരം പിത്രാ തേ ധർഷിതം പുരാ।
മൃതം സർപം സമാസക്തം സ്ഥാണുഭൂതസ്യ തസ്യ തം॥ 1-50-4 (2104) 
വഹന്തം രാജശാർദൂല സ്കന്ധേനാനപകാരിണം।
തപസ്വിനമതീവാഥ തം മുനിപ്രവരം നൃപ॥ 1-50-5 (2105) 
ജിതേന്ദ്രിയം വിശുദ്ധം ച സ്ഥിതം കർമണ്യഥാദ്ഭുതം।
തപസാ ദ്യോതിതാത്മാനം സ്വേഷ്വംഗേഷു യതം തദാ॥ 1-50-6 (2106) 
ശുഭാചാരം ശുഭകഥം സുസ്ഥിതം തമലോലുപം।
അക്ഷുദ്രമനസൂയം ച വൃദ്ധം മൌനവ്രതേ സ്ഥിതം। 
ശരണ്യം സർവഭൂതാനാം പിത്രാ വിനികൃതം തവ॥  1-50-7 (2107) 
ശശാപാഥ മഹാതേജാഃ പിതരം തേ രുഷാന്വിതഃ।
ഋഷേഃ പുത്രോ മഹാതേജാ ബാലോഽപി സ്ഥവിരദ്യുതിഃ॥ 1-50-8 (2108) 
സ ക്ഷിപ്രമുദകം സ്പൃഷ്ട്വാ രോഷാദിദമുവാച ഹ।
പിതരം തേഽഭിസന്ധായ തേജസാ പ്രജ്വലന്നിവ॥ 1-50-9 (2109) 
അനാഗസി ഗുരൌ യോ മേ മൃതം സർപവാസൃജത്।
തം നാഗസ്തക്ഷകഃ ക്രുദ്ധസ്തേജസാ പ്രദഹിഷ്യതി॥ 1-50-10 (2110) 
ആശീവിഷസ്തിഗ്മതേജാ മദ്വാക്യബലചോദിതഃ।
സപ്തരാത്രാദിതഃ പാപം പശ്യ മേ തപസോ ബലം॥ 1-50-11 (2111) 
ഇത്യുക്ത്വാ പ്രയയൌ തത്ര പിതാ യത്രാഽസ്യ സോഽഭവത്।
ദൃഷ്ട്വാ ച പിതരം തസ്മൈ തം ശാപം പ്രത്യവേദയത്॥ 1-50-12 (2112) 
സ ചാപി മുനിശാർദൂലഃ പ്രേരയാമാസ തേ പിതുഃ।
ശിഷ്യം ഗൌരമുഖം നാമ ശീലവന്തം ഗുണാന്വിതം॥ 1-50-13 (2113) 
ആചഖ്യൌം സത്ത്വ വിശ്രാന്തോ രാജ്ഞഃ സർവമശേഷതഃ।
ശപ്തോഽസി മമ പുത്രേണ യത്തോ ഭവ മഹീപതേ॥ 1-50-14 (2114) 
തക്ഷകസ്ത്വാം മഹാരാജ തേജസാഽസൌ ദഹിഷ്യതി।
ശ്രുത്വാ ച തദ്വചോ ഘോരം പിതാ തേ ജനമേജയ॥ 1-50-15 (2115) 
യത്തോഽഭവത്പരിത്രസ്തസ്തക്ഷകാത്പന്നഗോത്തമാത്।
തതസ്തസ്മിംസ്തു ദിവസേ സപ്തമേ സമുപസ്ഥിതേ॥ 1-50-16 (2116) 
രാജ്ഞഃ സമീപം ബ്രഹ്മർഷിഃ കാശ്യപോ ഗന്തുമൈച്ഛത।
തം ദദർശാഥ നാഗേന്ദ്രസ്തക്ഷകഃ കാശ്യപം തദാ॥ 1-50-17 (2117) 
തമബ്രവീത്പന്നഗേന്ദ്രഃ കാശ്യപം ത്വരിതം ദ്വിജം।
ക്വ ഭവാംസ്ത്വരിതോ യാതി കിം ച കാര്യം ചികീർഷതി॥ 1-50-18 (2118) 
കാശ്യപ ഉവാച। 1-50-19x (240) 
യത്ര രാജാ കുരുശ്രേഷ്ഠഃ പരിക്ഷിന്നാമ വൈ ദ്വിജ।
തക്ഷകേണ ഭുജംഗേന ധക്ഷ്യതേ കില സോഽദ്യ വൈ॥ 1-50-19 (2119) 
ഗച്ഛാംയഹം തം ത്വരിതഃ സദ്യഃ കർതുമപജ്വരം।
മയാഽഭിപന്നം തം ചാപി ന സർപോ ധർഷയിഷ്യതി॥ 1-50-20 (2120) 
തക്ഷക ഉവാച। 1-50-21x (241) 
കിമർഥം തം മയാ ദഷ്ടം സഞ്ജീവയിതുമിച്ഛസി।
അഹം ത തക്ഷകോ ബ്രഹ്മൻപശ്യ മേ വീര്യമദ്ഭുതം॥ 1-50-21 (2121) 
ന ശക്തസ്ത്വം മയാ ദഷ്ടം തം സഞ്ജീവയിതും നൃപം।  1-50-22 (2122) 
മന്ത്രിണ ഊചുഃ।
ഇത്യുക്ത്വാ തക്ഷകസ്തത്ര സോഽദശദ്വൈ വനസ്പതിം॥  1-50-23x (242) 
സ ദഷ്ടമാത്രോ നാഗേന ഭസ്മീഭൂതോഽഭവന്നഗഃ।
കാശ്യപശ്ച തതോ രാജന്നജീവയത തം നഗം॥ 1-50-23 (2123) 
തതസ്തം ലോഭയാമാസ കാമം ബ്രൂഹീതി തക്ഷകഃ।
സ ഏവമുക്തസ്തം പ്രാഹ കാശ്യപസ്തക്ഷകം പുനഃ॥ 1-50-24 (2124) 
ധനലിപ്സുരഹം തത്ര യാമീത്യുക്തശ്ച തേന സഃ।
തമുവാച മഹാത്മാനം തക്ഷകഃ ശ്ലക്ഷ്ണയാ ഗിരാ॥ 1-50-25 (2125) 
യാവദ്ധനം പ്രാർഥയസേ രാജ്ഞസ്തസ്മാത്തതോഽധികം।
ഗൃഹാണ മത്ത ഏവ ത്വം സന്നിവർതസ്വ ചാനഘ॥ 1-50-26 (2126) 
സ ഏവമുക്തോ നാഗേന കാശ്യപോ ദ്വിപദാം വരഃ।
ലബ്ധ്വാ വിത്തം നിവവൃതേ തക്ഷകാദ്യാവദീപ്സിതം॥ 1-50-27 (2127) 
തസ്മിൻപ്രതിഗതേ വിപ്രേ ഛദ്മനോപേത്യ തക്ഷകഃ।
തം നൃപം നൃപതിശ്രേഷ്ഠം പിതരം ധാർമികം തവ॥ 1-50-28 (2128) 
പ്രാസാദസ്ഥം യത്തമപി ദഗ്ധവാന്വിഷവഹ്നിനാ।
തതസ്ത്വം പുരുഷവ്യാഘ്ര വിജയായാഭിഷേചിതഃ॥ 1-50-29 (2129) 
ഏതദ്ദൃഷ്ടം ശ്രുതം ചാപി യഥാവന്നൃപസത്തമ।
അസ്മാഭിർനിഖിലം സർവം കഥിതം തേഽതിദാരുണം॥ 1-50-30 (2130) 
ശ്രുത്വാ ചൈതം നരശ്രേഷ്ഠ പാർഥിവസ്യ പരാഭവം।
അസ്യ ചർഷേരുദങ്കസ്യ വിധത്സ്വ യദനന്തരം॥ 1-50-31 (2131) 
സൌതിരുവാച। 1-50-32x (243) 
ഏതസ്മിന്നേവ കാലേ തു സ രാജാ ജനമേജയഃ।
ഉവാച മന്ത്രിണഃ സർവാനിദം വാക്യമരിദമഃ॥ 1-50-32 (2132) 
ജനമേജയ ഉവാച। 1-50-33x (244) 
അഥ തത്കഥിതം കേന യദ്വൃത്തം തദ്വനസ്പതൌ।
ആശ്ചര്യഭൂതം ലോകസ്യ ഭസ്മരാശീകൃതം തദാ॥ 1-50-33 (2133) 
യദ്വൃക്ഷം ജീവയാമാസ കാശ്യപസ്തക്ഷകേണ വൈ।
നൂനം മന്ത്രൈർഹതവിഷോ ന പ്രണശ്യേത കാശ്യപാത്॥ 1-50-34 (2134) 
ചിന്തയാമാസ പാപാത്മാ മനസാ പന്നഗാധമഃ।
ദഷ്ടം യദി മയാ വിപ്രഃ പാർഥിവം ജീവയിഷ്യതി॥ 1-50-35 (2135) 
തക്ഷകഃ സംഹതവിഷോ ലോകേ യാസ്യതി ഹാസ്യതാം।
വിചിന്ത്യൈവം കൃതാ തേന ധ്രുവം തുഷ്ടിർദ്വിജസ്യ വൈ॥ 1-50-36 (2136) 
ഭവിഷ്യതി ഹ്യുപായേന യസ്യ ദാസ്യാമി യാതനാം।
ഏകം തു ശ്രോതുമിച്ഛാമി തദ്വൃത്തം നിർജനേ വനേ॥ 1-50-37 (2137) 
സംവാദം പന്നഗേന്ദ്രസ്യ കാശ്യപസ്യ ച കസ്തദാ।
ശ്രുതവാന്ദൃഷ്ടവാംശ്ചാപി ഭവത്സു കഥമാഗതം। 
ശ്രുത്വാ തസ്യ വിധാസ്യേഽഹം പന്നഗാന്തകരീം മതിം॥  1-50-38 (2138) 
മന്ത്രിണ ഊചുഃ। 1-50-39x (245) 
ശൃണു രാജന്യഥാസ്മാകം യേന തത്കഥിതം പുരാ।
സമാഗതം ദ്വിജേന്ദ്രസ്യ പന്നഗേന്ദ്രസ്യ ചാധ്വനി॥ 1-50-39 (2139) 
തസ്മിന്വൃക്ഷേ നരഃ കശ്ചിദിന്ധനാർഥായ പാർഥിവ।
വിചിന്വൻപൂർവമാരൂഢഃ ശുഷ്കശാഖാവനസ്പതൌ॥ 1-50-40 (2140) 
ന ബുധ്യേതാമുഭൌ തൌ ച നഗസ്ഥം പന്നഗദ്വിജൌ।
സഹ തേനൈവ വൃക്ഷേണ ഭസ്മീഭൂതോഽഭവന്നൃപ॥ 1-50-41 (2141) 
ദ്വിജപ്രഭാവാദ്രാജേന്ദ്ര വ്യജീവത്സ വനസ്പതിഃ।
തേനാഗംയ ദ്വിജശ്രേഷ്ഠ പുംസാഽസ്മാസു നിവേദിതം॥ 1-50-42 (2142) 
യഥാ വൃത്തം തു തത്സർവം തക്ഷകസ്യ ദ്വിജസ്യ ച।
ഏതത്തേ കഥിതം രാജന്യഥാദൃഷ്ടം ശ്രുതം ച യത്। 
ശ്രുത്വാ ച നൃപശാർദൂല വിധത്സ്വ യദനന്തരം॥  1-50-43 (2143) 
സൌതിരുവാച। 1-50-44x (246) 
മന്ത്രിണാം തു വചഃ ശ്രുത്വാ സ രാജാ ജനമേജയഃ।
പര്യതപ്യത ദുഃഖാർതഃ പ്രത്യപിംഷത്കരം കരേ॥ 1-50-44 (2144) 
നിഃശ്വാസമുഷ്ണമസകൃദ്ദീർഘം രാജീവലോചനഃ।
മുമോചാശ്രൂണി ച തദാ നേത്രാഭ്യാം പ്രരുദന്നൃപഃ॥ 1-50-45 (2145) 
ഉവാച ച മഹീപാലോ ദുഃഖശോകസമന്വിതഃ।
ദുർധരം ബാഷ്പമുത്സൃജ്യ സ്പൃഷ്ട്വാ ചാപോ യഥാവിധി॥ 1-50-46 (2146) 
മുഹൂർതമിവ ച ധ്യാത്വാ നിശ്ചിത്യ മനസാ നൃപഃ।
അമർഷീ മന്ത്രിണഃ സർവാനിദം വചനമബ്രവീത്॥ 1-50-47 (2147) 
ജനമേജയ ഉവാച। 1-50-48x (247) 
ശ്രുത്വൈതദ്ഭവതാം വാക്യം പിതുർമേ സ്വർഗതിം പ്രതി।
നിശ്ചിതേയം മമ മതിര്യാ ച താം മേ നിബോധത। 
അനന്തരം ച മന്യേഽഹം തക്ഷകായ ദുരാത്മനേ॥  1-50-48 (2148) 
പ്രതികർതവ്യമിത്യേവം യേന മേ ഹിംസിതഃ പിതാ।
ശൃംഗിണം ഹേതുമാത്രം യഃ കൃത്വാ ദഗ്ധ്വാ ച പാർഥിവം॥ 1-50-49 (2149) 
ഇയം ദുരാത്മതാ തസ്യ കാശ്യപം യോ ന്യവർതയത്।
യദ്യാഗച്ഛേത്സ വൈ വിപ്രോ നനു ജീവേത്പിതാ മമ॥ 1-50-50 (2150) 
പരിഹീയേത കിം തസ്യ യദി ജീവേത്സ പാർഥിവഃ।
കാശ്യപസ്യ പ്രസാദേന മന്ത്രിണാം വിനയേന ച॥ 1-50-51 (2151) 
സ തു വാരിതവാൻമോഹാത്കാശ്യപം ദ്വിജസത്തമം।
സഞ്ജിജീവയിഷും പ്രാപ്തം രാജാനമപരാജിതം॥ 1-50-52 (2152) 
മഹാനതിക്രമോ ഹ്യേഷ തക്ഷകസ്യ ദുരാത്മനഃ।
ദ്വിജസ്യ യോഽദദദ്ദ്രവ്യം മാ നൃപം ജീവയേദിതി॥ 1-50-53 (2153) 
ഉത്തങ്കസ്യ പ്രിയം കർതുമാത്മനശ്ച മഹത്പ്രിയം।
ഭവതാം ചൈവ സർവേഷാം ഗച്ഛാംയപചിതിം പിതുഃ॥ ॥ 1-50-54 (2154) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി പഞ്ചാശത്തമോഽധ്യായഃ॥ 50 ॥

Mahabharata - Adi Parva - Chapter Footnotes

1-50-6 അംഗേഷു ബാഗാദിഷു യതം നിയതം ശമദമവന്തമിത്യർഥഃ॥ 1-50-7 അക്ഷുദ്രം ഗംഭീരം। തവ പിത്രാ വിനികൃതമപകൃതം॥ 1-50-20 അഭിപന്നം ത്രാതം ധറ്ഷയിഷ്യത്യമിഭവിഷ്യതി॥ 1-50-24 കാമം കാംയമാനമർഥം॥ 1-50-27 ദ്വിപദാ പുസ്ത്രാണാം॥ 1-50-36 സംഹതവിഷഃ സംയാ ഹതം നഷ്ടം വിഷം യസ്യ സ തഥാ സംഹൃതവിഷ ഇതി പാഠേ സ്പഷ്ടോഥഃ॥ 1-50-39 സമാഗണം സമാഗമം ഭാവേ നിഷ്ഠാ॥ 1-50-44 കരം കര നിധായ പ്രത്യപിംഷത്॥ 1-50-52 മോഹാൻമദീയസമർഥ്യാജ്ഞാനാത്॥ 1-50-54 അപചിതിം വൈരനിര്യാതനം॥ പഞ്ചാശത്തമോഽധ്യായഃ॥ 50 ॥



ആദിപർവ - അധ്യായ 051

॥ ശ്രീഃ ॥

1.51. അധ്യായഃ 051 

Mahabharata - Adi Parva - Chapter Topics

ജനമേജയസ്യ സർപസത്രപ്രതിജ്ഞാ॥ 1 ॥ യജ്ഞസാമഗ്രീസംപാദനം॥ 2 ॥ ദീക്ഷാഗ്രഹണം॥ 3 ॥

Mahabharata - Adi Parva - Chapter Text

1-51-0 (2155) 
സൌതിരുവാച। 1-51-0x (248) 
ഏവമുക്ത്വാ തതഃ ശ്രീമാൻമന്ത്രിഭിശ്ചാനുമീദിതഃ।
ആരുരോഹ പ്രതിജ്ഞാം സ സർപസത്രായ പാർഥിവഃ॥ 1-51-1 (2156) 
ബ്രഹ്മൻഭരതശാർദൂലോ രാജാ പാരിക്ഷിതസ്തദാ।
പുരോഹിതമഥാഹൂയ ഋത്വിജോ വസുധാധിപഃ॥ 1-51-2 (2157) 
അബ്രവീദ്വാക്യസംപന്നഃ കാര്യസംപത്കരം വചഃ।
യോ മേ ഹിംസിതവാംസ്താതം തക്ഷകഃ സ ദുരാത്മവാൻ॥ 1-51-3 (2158) 
പ്രതികുര്യാം യഥാ തസ്യ തദ്ഭവന്തോ ബ്രുവന്തു മേ।
അപി തത്കർമ വിദിതം ഭവതാം യേന പന്നഗം॥ 1-51-4 (2159) 
തക്ഷകം സംപ്രദീപ്തേഽഗ്നൌ പ്രക്ഷിപേയം സബാന്ധവം।
യഥാ തേന പിതാ മഹ്യം പൂർവം ദഗ്ധോ വിഷാഗ്നിനാ॥
തഥാഽഹമപി തം പാപം ദഗ്ധുമിച്ഛാമി പന്നഗം॥  1-51-5 (2160) 
ഋത്വിജ ഊചുഃ। 1-51-6x (249) 
അസ്തി രാജൻമഹാത്സത്രം ത്വദർഥം ദേവനിർമിതം।
സർവസത്രമിതി ഖ്യാതം പുരാണേ പരിപഠ്യതേ॥ 1-51-6 (2161) 
ആഹർതാ തസ്യ സത്രസ്യ ത്വന്നാന്യോഽസ്തി നരാധിപ।
ഇതി പൌരാണികാഃ പ്രാഹുരസ്മാകം ചാസ്തി സ ക്രതുഃ॥ 1-51-7 (2162) 
ഏവമുക്തഃ സ രാജർഷിർമേനേ ദഗ്ധം ഹി തക്ഷകം।
ഹുതാശനമുഖേ ദീപ്തേ പ്രവിഷ്ടമിതി സത്തമ॥ 1-51-8 (2163) 
തതോഽബ്രവീൻമന്ത്രവിദസ്താന്രാജാ ബ്രാഹ്മണാംസ്തദാ।
ആഹരിഷ്യാമി തത്സത്രം സംഭാരാഃ സംഭ്രിയന്തു മേ॥ 1-51-9 (2164) 
സൌതിരുവാച। 1-51-10x (250) 
തതസ്ത ഋത്വിജസ്തസ്യ ശാസ്ത്രതോ ദ്വിജസത്തമ।
തം ദേശം മാപയാമാസുര്യജ്ഞായതനകാരണാത്॥ 1-51-10 (2165) 
യഥാവദ്വേദവിദ്വാംസഃ സർവേ ബുദ്ധേഃ പരംഗതാഃ।
ഋദ്ധ്യാ പരമയാ യുക്തമിഷ്ടം ദ്വിജഗണൈര്യുതം॥ 1-51-11 (2166) 
പ്രഭൂതധനധാന്യാഢ്യമൃത്വിഗ്ഭിഃ സുനിഷേവിതം।
നിർമായ ചാപി വിധിവദ്യജ്ഞായതനമീപ്സിതം॥ 1-51-12 (2167) 
രാജാനം ദീക്ഷയാമാസുഃ സർപസത്രാപ്തയേ തദാ।
ഇദം ചാസീത്തത്ര പൂർവം സർപസത്രേ ഭവിഷ്യതി॥ 1-51-13 (2168) 
നിമിത്തം മഹദുത്പന്നം യജ്ഞവിഘ്നകരം തദാ।
യജ്ഞസ്യായതനേ തസ്മിൻക്രിയമാണേ വചോഽബ്രവീത്॥ 1-51-14 (2169) 
സ്ഥപതിർബുദ്ധിസംപന്നോ വാസ്തുവിദ്യാവിശാരദഃ।
ഇത്യബ്രവീത്സൂത്രധാരഃ സൂതഃ പൌരാണികസ്തദാ॥ 1-51-15 (2170) 
യസ്മിന്ദേശേ ച കാലേ ച മാപനേയം പ്രവർതിതാ।
ബ്രാഹ്മണം കാരണം കൃത്വാ നായം സംസ്ഥാസ്യതേ ക്രതുഃ॥ 1-51-16 (2171) 
ഏതച്ഛ്രുത്വാ തു രാജാസൌ പ്രാഗ്ദീക്ഷാകാലമബ്രവീത്।
ക്ഷത്താരം ന ഹി മേ കശ്ചിദജ്ഞാതഃ പ്രവിശേദിതി॥ ॥ 1-51-17 (2172) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ഏകപഞ്ചാശത്തമോഽധ്യായഃ॥ 51 ॥

Mahabharata - Adi Parva - Chapter Footnotes

1-51-5 മഹ്യം മമ॥ 1-51-7 ത്വത് ത്വത്തോ നാന്യോസ്തി॥ 1-51-9 ആഹരിഷ്യാമി കരിഷ്യാമി। സംഭ്രിയന്തു സംഭ്രിയന്താം॥ 1-51-13 ഭവിഷ്യതി ഭാവിനി॥ 1-51-15 സൂതോ ജാത്യാ പൌരാണികഃ ശിൽപാഗമവേത്താ॥ 1-51-16 നായം സംസ്ഥാസ്യതേ ന സമാപ്സ്യതേ॥ 1-51-17 ദീക്ഷാകാലസ്യ പ്രാഗിതി പ്രാഗ്ദീ ക്ഷാകാലം ക്ഷത്താരം ദ്വാസ്ഥം॥ ഏകപഞ്ചാശത്തമോഽധ്യായഃ॥ 51 ॥



ആദിപർവ - അധ്യായ 052

॥ ശ്രീഃ ॥

1.52. അധ്യായഃ 052 

Mahabharata - Adi Parva - Chapter Topics

അഗ്നൌ സർപപതനം॥ 1 ॥

Mahabharata - Adi Parva - Chapter Text

1-52-0 (2173) 
സൌതിരുവാച। 1-52-0x (251) 
തതഃ കർമ പ്രവവൃതേ സർപസത്രവിധാനതഃ।
പര്യക്രാമംശ്ച വിദിവത്സ്വേ സ്വേ കർമണി യാജകാഃ॥ 1-52-1 (2174) 
പ്രാവൃത്യ കൃഷ്ണവാസാംസി ധൂംരസംരക്തലോചനാഃ।
ജുഹുവുർമന്ത്രവച്ചൈവ സമിദ്ധം ജാതവേദസം॥ 1-52-2 (2175) 
കംപയന്തശ്ച സർവേഷാമുരഗാണാം മനാംസി ച।
സർപാനാജുഹുവുസ്തത്ര സർവാനഗ്നിമുഖേ തദാ॥ 1-52-3 (2176) 
തതഃ സർപാഃ സമാപേതുഃ പ്രദീപ്തേ ഹവ്യവാഹനേ।
വിചേഷ്ടമാനാഃ കൃപണമാഹ്വയന്തഃ പരസ്പരം॥ 1-52-4 (2177) 
വിസ്ഫുരന്തഃ ശ്വസന്തശ്ച വേഷ്ടയന്തഃ പരസ്പരം।
പുച്ഛൈഃ ശിരോഭിശ്ച ഭൃശം ചിത്രഭാനും പ്രപേദിരേ॥ 1-52-5 (2178) 
ശ്വേതാഃ കൃഷ്ണാശ്ച നീലാശ്ച സ്ഥവിരാഃ ശിശവസ്തഥാ।
നദന്തോ വിവിധാന്നാദാൻപേതുർദീപ്തേ വിഭാവസൌ॥ 1-52-6 (2179) 
ക്രോശയോജനമാത്രാ ഹി ഗോകർണസ്യ പ്രമാണതഃ।
പതന്ത്യജസ്രം വേഗേന വഹ്നാവഗ്നിമതാം വര॥ 1-52-7 (2180) 
ഏവം ശതസഹസ്രാണി പ്രയുതാന്യർബുദാനി ച।
അവശാനി വിനഷ്ടാനി പന്നഗാനാം തു തത്ര വൈ॥ 1-52-8 (2181) 
തുരഗാ ഇവ തത്രാന്യേ ഹസ്തിഹസ്താ ഇവാപരേ।
മത്താ ഇവ ച മാതംഗാ മഹാകായാ മഹാബലാഃ॥ 1-52-9 (2182) 
ഉച്ചാവചാശ്ച ബഹവോ നാനാവർണാ വിഷോൽബണാഃ।
ഘോരാശ്ച പരിഘപ്രഖ്യാ ദന്ദശൂകാ മഹാബലാഃ। 
പ്രപേതുരഗ്നാവുരഗാ മാതൃവാഗ്ദണ്ഡപീഡിതാഃ॥ ॥  1-52-10 (2183) 
 
ഇതി ശ്രീമൻമാഹാഭാരതേ ആദിപർവണി ആസ്തീകപർവണി ദ്വിപഞ്ചാശത്തമോഽധ്യായഃ॥ 52 ॥

Mahabharata - Adi Parva - Chapter Footnotes

1-52-1 പര്യക്രാമൻ പരാക്രാന്തവന്തഃ॥ 1-52-2 മന്ത്രവൻമന്ത്രയുക്തം യഥാ സ്യാത്തഥാ॥ 1-52-3 ആജുഹുവുഃ ആഹൂതവന്തഃ॥ 1-52-5 ചിത്രഭാനുമഗ്നിം॥ 1-52-7 പ്രമാണതഃ പ്രമാണം പ്രാപ്യ॥ ദ്വിപഞ്ചാശത്തമോഽധ്യായഃ॥ 52 ॥



ആദിപർവ - അധ്യായ 053

॥ ശ്രീഃ ॥

1.53. അധ്യായഃ 053 

Mahabharata - Adi Parva - Chapter Topics

ഋത്വിഗാദിനാമകഥനം॥ 1 ॥ ഇന്ദ്രകൃതം തക്ഷകാശ്വാസനം॥ 2 ॥ വാസുകേഃ സ്വഭഗിന്യാ സംവാദഃ॥ 3 ॥

Mahabharata - Adi Parva - Chapter Text

1-53-0 (2184) 
ശൌനക ഉവാച। 1-53-0x (252) 
സർപസത്രേ തദാ രാജ്ഞഃ പാണ്ഡവേയസ്യ ധീമതഃ।
ജനമേജയസ്യ കേ ത്വാസന്നൃത്വിജഃ പരമർഷയഃ॥ 1-53-1 (2185) 
കേ സദസ്യാ ബഭൂവുശ്ച സർപസത്രേ സുദാരുണേ।
വിഷാദജനനേഽത്യർഥം പന്നഗാനാം മഹാഭയ॥ 1-53-2 (2186) 
സർവം വിസ്തരശസ്താത ഭവാഞ്ഛംസിതുമർഹതി।
സർപസത്രവിധാനജ്ഞവിജ്ഞേയാഃ കേ ച സൂതജ॥ 1-53-3 (2187) 
സൌതിരുവാച। 1-53-4x (253) 
ഹന്ത തേ കഥയിഷ്യാമി നാമാനീഹ മനീഷിണാം।
യേ ഋത്വിജഃ സദസ്യാശ്ച തസ്യാസന്നൃപതേസ്തദാ॥ 1-53-4 (2188) 
തത്ര ഹോതാ ബഭൂവാഥ ബ്രാഹ്മണശ്ചണ്ഡഭാർഗവഃ।
ച്യവനസ്യാന്വയേ ഖ്യാതോ ജാതോ വേദവിദാം വരഃ॥ 1-53-5 (2189) 
ഉദ്ഗാതാ ബ്രാഹ്മണോ വൃദ്ധോ വിദ്വാൻകൌത്സൌഽഥ ജൈമിനിഃ।
ബ്ര്ഹമാഽഭവച്ഛാർംഗരവോഽഥാധ്വര്യുശ്ചാപി പിംഗലഃ॥ 1-53-6 (2190) 
സദസ്യശ്ചാഭവദ്വ്യാസഃ പുത്രശിഷ്യസഹായവാൻ।
ഉദ്ദാലകഃ പ്രമതകഃ ശ്വേതകേതുശ്ച പിംഗലഃ॥ 1-53-7 (2191) 
അസിതോ ദേവലശ്ചൈവ നാരദഃ പർവതസ്തഥാ।
ആത്രേയഃ കുംഡജഠരൌ ദ്വിജഃ കാലഘടസ്തഥാ॥ 1-53-8 (2192) 
വാത്സ്യഃ ശ്രുതശ്രവാ വൃദ്ധോ ജപസ്വാധ്യായശീലവാൻ।
കോഹലോ ദേവശർമാ ച മൌദ്ഗല്യഃ സമസൌരഭഃ॥ 1-53-9 (2193) 
ഏതേ ചാന്യേ ച ബഹവോ ബ്രാഹ്മണാ വേദപാരഗാഃ।
സദസ്യാശ്ചാഭവംസ്തത്ര സത്രേ പാരിക്ഷിതസ്യ ഹ॥ 1-53-10 (2194) 
ജുഹ്വത്സ്വൃത്വിക്ഷ്വഥ തദാ സർപസത്രേ മഹാക്രതൌ।
അഹയഃ പ്രാപതംസ്തത്ര ഘോരാഃ പ്രാണിഭയാവഹാഃ॥ 1-53-11 (2195) 
വസാമേദോവഹാഃ കുല്യാ നാഗാനാം സംപ്രവർതിതാഃ।
വവൌ ഗന്ധശ്ച തുമുലോ ദഹ്യതാമനിശം തദാ॥ 1-53-12 (2196) 
പതതാം ചൈവ നാഗാനാം ധിഷ്ഠിതാനാം തഥാംബരേ।
അശ്രൂയതാനിശം ശബ്ദഃ പച്യതാം ചാഗ്നിനാ ഭൃശം॥ 1-53-13 (2197) 
തക്ഷകസ്തു സ നാഗേന്ദ്രഃ പുരന്ദരനിവേശനം।
ഗതഃ ശ്രുത്വൈവ രാജാനം ദീക്ഷിതം ജനമേജയം॥ 1-53-14 (2198) 
തതഃ സർവം യഥാവൃത്തമാഖ്യായ ഭുജഗോത്തമഃ।
അഗച്ഛച്ഛരണം ഭീത ആഗസ്കൃത്വാ പുരന്ദരം॥ 1-53-15 (2199) 
തമിന്ദ്രഃ പ്രാഹ സുപ്രീതോ ന തവാസ്തീഹ തക്ഷക।
ഭയം നാഗേന്ദ്ര തസ്മാദ്വൈ സർപസത്രാത്കദാചന॥ 1-53-16 (2200) 
പ്രസാദിതോ മയാ പൂർവം തവാർഥായ പിതാമഹഃ।
തസ്മാത്തവ ഭയം നാസ്തി വ്യേതു തേനസോ ജ്വരഃ॥ 1-53-17 (2201) 
സൌതിരുവാച। 1-53-18x (254) 
ഏവമാശ്വാസിതസ്തേന തതഃ സ ഭുജഗോത്തമഃ।
ഉവാസ ഭവനേ തസ്മിഞ്ശക്രസ്യ മുദിതഃ സുഖീ॥ 1-53-18 (2202) 
അജസ്രം നിപതത്സ്വഗ്നൌ നാഗേഷു ഭൃശദുഃഖിതഃ।
അൽപശേഷപരീവാരോ വാസുകിഃ പര്യതപ്യത॥ 1-53-19 (2203) 
കശ്മലം ചാവിശദ്ധോരം വാസുകിം പന്നഗോത്തമം।
സ ഘൂർണമാനഹൃദയോ ഭഗിനീമിദമബ്രവീത്॥ 1-53-20 (2204) 
ദഹ്യന്തേഽംഗാനി മേ ഭദ്രേ ന ദിശഃ പ്രതിഭാന്തി മാം।
സീദാമീവ ച സംമോഹാദ്ധൂർണതീവ ച മേ മനഃ॥ 1-53-21 (2205) 
ദൃഷ്ടിർഭ്രാംയതി മേഽതീവ ഹൃദയം ദീര്യതീവ ച।
പതിഷ്യാംയവശോഽദ്യാഹം തസ്മിന്ദീപ്തേ വിഭാവസൌ॥ 1-53-22 (2206) 
പാരിക്ഷിതസ്യ യജ്ഞോഽസൌ വർതതേഽസ്മജ്ജിഘാംസയാ।
വ്യക്തം മയാഽഭിഗന്തവ്യം പ്രേതരാജനിവേശനം॥ 1-53-23 (2207) 
അയം സ കാലഃ സംപ്രാപ്തോ യദർഥമസി മേ സ്വസഃ।
ജരത്കരൌ(പുരാ)മയാദത്താത്രായസ്വാസ്മാൻസബാന്ധവാൻ॥ 1-53-24 (2208) 
ആസ്തീകഃ കില യജ്ഞം തം വർതന്തം ഭുജഗോത്തമേ।
പ്രതിഷേത്സ്യതി മാം പൂർവം സ്വയമാഹ പിതാമഹഃ॥ 1-53-25 (2209) 
തദ്വത്സേ ബ്രൂഹി വത്സം സ്വം കുമാരം വൃദ്ധസംമതം।
മമാദ്യ ത്വം സഭൃത്യസ്യ മോക്ഷാർഥം വേദവിത്തമം॥ ॥ 1-53-26 (2210) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ത്രിപഞ്ചാശത്തമോഽധ്യായഃ॥ 53 ॥

Mahabharata - Adi Parva - Chapter Footnotes

1-53-2 സദസ്യാ ഉപദ്രഷ്ടാരഃ॥ 1-53-3 വിധാനജ്ഞേഷു വിജ്ഞേയാഃ ശ്രേഷ്ഠാഃ॥ 1-53-13 പച്യതാം പച്യമാനാനാം॥ 1-53-15 ആഗഃ അപരാന്ധ കൃത്വാ॥ ത്രിപഞ്ചാശത്തമോഽധ്യായഃ॥ 53 ॥



ആദിപർവ - അധ്യായ 054

॥ ശ്രീഃ ॥

1.54. അധ്യായഃ 054 

Mahabharata - Adi Parva - Chapter Topics

ആസ്തീകസ്യ സ്വമാത്രാ സവാദഃ। വാസുകേരാശ്വാസനം ച॥ 1 ॥ ആസ്തീകസ്യ സർപസത്രം പ്രതി ഗമനം॥ 2 ॥

Mahabharata - Adi Parva - Chapter Text

1-54-0 (2211) 
സൌതിരുവാച। 1-54-0x (255) 
തത ആഹൂയ പുത്രം സ്വം ജരത്കാരുർഭുജംഗമാ।
വാസുകേർനാഗരാജസ്യ വചനാദിദമബ്രവീത്॥ 1-54-1 (2212) 
അഹം തവ പിതുഃ പുത്ര ഭ്രാത്രാ ദത്താ നിമിത്തതഃ।
കാലഃ സ ചായം സംപ്രാപ്തസ്തത്കുരുഷ്വ യഥാതഥം॥ 1-54-2 (2213) 
ആസ്തീക ഉവാച। 1-54-3x (256) 
കിംനിമിത്തം മമ പിതുർദത്താ ത്വം മാതുലേന മേ।
തൻമമാചക്ഷ്വ തത്ത്വേന ശ്രുത്വാ കർതാഽസ്മി തത്തഥാ॥ 1-54-3 (2214) 
സൌതിരുവാച। 1-54-4x (257) 
തത ആചഷ്ട സാ തസ്മൈ ബാന്ധവാനാം ഹിതൈഷിണീ।
ഭഗിനീ നാഗരാജസ്യ ജരത്കാരുരവിക്ലബാ॥ 1-54-4 (2215) 
ജരത്കാരുരുവാച। 1-54-5x (258) 
പന്നഗാനാമശേഷാണാം മാതാ കദ്രൂരിതി ശ്രുതാ।
തയാ ശപ്താ രുഷിതയാ സുതാ യസ്മാന്നിബോധ തത്॥ 1-54-5 (2216) 
ഉച്ചൈഃ ശ്രവാഃ സോഽശ്വരാജോ യൻമിഥ്യാ ന കൃതോ മമ।
വിനതാർഥായ പണിതേ ദാസഭാവായ പുത്രകാഃ॥ 1-54-6 (2217) 
ജനമേജയസ്യ വോ യജ്ഞേ ധക്ഷ്യത്യനിലസാരഥിഃ।
തത്ര പഞ്ചത്വമാപന്നാഃ പ്രേതലോകം ഗമിഷ്യഥ॥ 1-54-7 (2218) 
താം ച ശപ്തവതീം ദേവഃ സാക്ഷാല്ലോകപിതാമഹഃ।
ഏവമസ്ത്വിതി തദ്വാക്യം പ്രോവാചാനു മുമോദ ച॥ 1-54-8 (2219) 
വാസുകിശ്ചാപി തച്ഛ്രുത്വാ പിതാമഹവചസ്തദാ।
അമൃതേ മഥിതേ താത ദേവാഞ്ഛരണമീയിവാൻ॥ 1-54-9 (2220) 
സിദ്ധാർഥാശ്ച സുരാഃ സർവേ പ്രാപ്യാമൃതമനുത്തമം।
ഭ്രാതരം മേ പുരസ്കൃത്യ പിതാമഹമുപാഗമൻ॥ 1-54-10 (2221) 
തേ തം പ്രസാദയാമാസുഃ സുരാഃ സർവേഽബ്ജസംഭവം।
രാജ്ഞാ വാസുകിനാ സാർധം ശാപോഽസൌന ഭവേദിതി॥ 1-54-11 (2222) 
ദേവാ ഊചുഃ। 1-54-12x (259) 
വാസുകിർനാഗരാജോഽയം ദുഃഖിതോ ജ്ഞാതികാരണാത്।
അഭിശാപഃ സ മാതുസ്തു ഭഗവന്ന ഭവേത്കഥം॥ 1-54-12 (2223) 
ബ്രഹ്മോവാച। 1-54-13x (260) 
ജരത്കാരുർജരത്കാരും യാം ഭാര്യാം സമവാപ്സ്യതി।
തത്ര ജാതോ ദ്വിജഃ ശാപാൻമോക്ഷയിഷ്യതി പന്നഗാൻ॥ 1-54-13 (2224) 
ഏതച്ഛ്രുത്വാ തു വചനം വാസുകിഃ പന്നഗോത്തമഃ।
പ്രാദാൻമാമമരപ്രഖ്യ തവ പിത്രേ മഹാത്മനേ॥ 1-54-14 (2225) 
പ്രാഗേവാനാഗതേ കാലേ തസ്മാത്ത്വ മയ്യജായഥാഃ।
അയം സ കാലഃ സംപ്രാപ്തോ ഭയാന്നസ്ത്രാതുമർഹസി॥ 1-54-15 (2226) 
ഭ്രാതരം ചാപി മേ തസ്മാത്ത്രാതുമർഹസി പാവകാത്।
ന മോഘം തു കൃതം തത്സ്യാദ്യദഹം തവ ധീമതേ। 
പിത്രേ ദത്താ വിമോക്ഷാർഥം കഥം വാ പുത്ര മന്യസേ॥  1-54-16 (2227) 
സൌതിരുവാച। 1-54-17x (261) 
ഏവമുക്തസ്തഥേത്യുക്ത്വാ സാസ്തീകോ മാതരം തദാ।
അബ്രവീദ്ദുഃഖസന്തപ്തം വാസുകിം ജീവയന്നിവ॥ 1-54-17 (2228) 
അഹം ത്വാം മോക്ഷയിഷ്യാമി വാസുകേ പന്നഗോത്തമ।
തസ്മാച്ഛാപാൻമഹാസത്ത്വ സത്യമേതദ്ബ്രവീമി തേ॥ 1-54-18 (2229) 
ഭവ സ്വസ്ഥമനാ നാഗ ന ഹി തേ വിദ്യതേ ഭയം।
പ്രയതിഷ്യേ തഥാ രാജന്യഥാ ശ്രേയോ ഭവിഷ്യതി॥ 1-54-19 (2230) 
ന മേ വാഗനൃതം പ്രാഹ സ്വൈരേഷ്വപി കുതോഽന്യഥാ।
തം വൈ നൃപവരം ഗത്വാ ദീക്ഷിതം ജനമേജയം॥ 1-54-20 (2231) 
വാഗ്ഭിർമംഗലയുക്താഭിസ്തോഷയിഷ്യേഽദ്യ മാതുല।
യഥാ സ യജ്ഞോ നൃപതേർനിവത്രിഷ്യതി സത്തമ॥ 1-54-21 (2232) 
സ സംഭാവയ നാഗേന്ദ്ര മയി സർവം മഹാമതേ।
ന തേ മയി മനോ ജാതു മിഥ്യാ ഭവിതുമർഹതി॥ 1-54-22 (2233) 
വാസുകിരുവാച। 1-54-23x (262) 
ആസ്തീക പരിഘൂർണാമി ഹൃദയം മേ വിദീര്യതേ।
ദിശോ ന പ്രതിജാനാമി ബ്രഹ്മദണ്ഡനിപീഡിതഃ॥ 1-54-23 (2234) 
ആസ്തീക ഉവാച। 1-54-24x (263) 
ന സന്താപസ്ത്വയാ കാര്യഃ കഥഞ്ചിത്പന്നഗോത്തമ।
പ്രദീപ്താഗ്നേഃ സമുത്പന്നം നാശയിഷ്യാമി തേ ഭയം॥ 1-54-24 (2235) 
ബ്രഹ്മദണ്ഡം മഹാഘോരം കാലാഗ്നിസമതേജസം।
നാശയിഷ്യാമി മാഽത്ര ത്വം ഭയങ്കാർഷീഃ കഥഞ്ചന॥ 1-54-25 (2236) 
സൌതിരുവാച। 1-54-26x (264) 
തതഃ സ വാസുകേർഘോരമപനീയ മനോജ്വരം।
ആധായ ചാത്മനോഽംഗേഷു ജഗാമ ത്വരിതോ ഭൃശം॥ 1-54-26 (2237) 
ജനമേജയസ്യ തം യജ്ഞം സർവൈഃ സമുദിതം ഗുണൈഃ।
മോക്ഷായ ഭുജഗേന്ദ്രാണാമാസ്തീകോ ദ്വിജസത്തമഃ॥ 1-54-27 (2238) 
സ ഗത്വാഽപശ്യദാസ്തീകോ യജ്ഞായതനമുത്തമം।
വൃതം സദസ്യൈർബഹുഭിഃ സൂര്യവഹ്നിസമപ്രഭൈഃ॥ 1-54-28 (2239) 
സ തത്ര വാരിതോ ദ്വാസ്ഥൈഃ പ്രവിശന്ദ്വിജസത്തമഃ।
അഭിതുഷ്ടാവ തം യജ്ഞം പ്രവേശാർഥീ പരന്തപഃ॥ 1-54-29 (2240) 
സ പ്രാപ്യ യജ്ഞായതനം വരിഷ്ഠം
ദ്വിജോത്തമഃ പുണ്യകൃതാം വരിഷ്ഠഃ। 
തുഷ്ടാവ രാജാനമനന്തകീർതി-
മൃത്വിക്സദസ്യാംശ്ച തഥൈവ ചാഗ്നിം॥ ॥  1-54-30 (2241) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ചതുഃപഞ്ചാശത്തമോഽധ്യായഃ॥ 54 ॥

Mahabharata - Adi Parva - Chapter Footnotes

1-54-4 ആചഷ്ട വ്യക്തം കഥിതവതീ। അവിക്ലബാ അനാകുലാ॥ 1-54-12 അഭിശാപഃ ശാപഃ॥ 1-54-17 ആസ്തീക ഇതി പാദപൂരണാർഥഃ സുലോപഃ॥ 1-54-22 മയി അയമസ്മാൻമോചയിഷ്യത്യേവരൂപോ മനഃസങ്കൽപോ ജാതു കദാപി മിഥ്യാഽന്യഥാ ന॥ 1-54-23 ബ്രഹ്മ വേദഃ മാതൃദേവോ ഭവേതി മാതുരാജ്ഞകരത്വവിധാനപരസ്തദന്യഥാകരണപ്രയുക്തോ ദണ്ഡോ മാതൃശാപരൂപോ ബ്രഹ്മദണ്ഡഃ॥ 1-54-26 വാസുകേശ്ചിന്താജ്വരം സ്വയം ഗൃഹീത്വേത്യർഥഃ॥ ചതുഃപഞ്ചാശത്തമോഽധ്യായഃ॥ 54 ॥



ആദിപർവ - അധ്യായ 055

॥ ശ്രീഃ ॥

1.55. അധ്യായഃ 055 

Mahabharata - Adi Parva - Chapter Topics

ആസ്തീകകൃതാ ജനമേജയയജ്ഞപ്രശംസാ॥ 1 ॥

Mahabharata - Adi Parva - Chapter Text

1-55-0 (2242) 
ആസ്തീക ഉവാച। 1-55-0x (265) 
സോമസ്യ യജ്ഞോ വരുണസ്യ യജ്ഞഃ
പ്രജാപതേര്യജ്ഞ ആസീത്പ്രയാഗേ। 
തഥാ യജ്ഞോഽയം തവ ഭാരതാഗ്ര്യ
പാരിക്ഷിത സ്വസ്തി നോഽസ്തു പ്രിയേഭ്യഃ॥  1-55-1 (2243) 
ശക്രസ്യ യജ്ഞഃ ശതസംഖ്യ ഉക്ത-
സ്തഥാപരം തുല്യസംഖ്യം ശതം വൈ। 
തഥാ യജ്ഞോഽയം തവ ഭാരതാഗ്ര്യ
പാരിക്ഷിത സ്വസ്തി നോഽസ്തു പ്രിയേഭ്യഃ॥  1-55-2 (2244) 
യമസ്യ യജ്ഞോ ഹരിമേധസശ്ച
യഥാ യജ്ഞോ രന്തിദേവസ്യ രാജ്ഞഃ। 
തഥാ യജ്ഞോഽയം തവ ഭാരതാഗ്ര്യ
പാരിക്ഷിത സ്വസ്തി നോഽസ്തു പ്രിയേഭ്യഃ॥  1-55-3 (2245) 
ഗയസ്യ യജ്ഞഃ ശശബിന്ദോശ്ച രാജ്ഞോ
യജ്ഞസൽതഥാ വൈശ്രവണസ്യ രാജ്ഞഃ। 
തഥാ യജ്ഞോഽയം തവ ഭാരതാഗ്ര്യ
പാരിക്ഷിത സ്വസ്തി നോഽസ്തു പ്രിയേഭ്യഃ॥  1-55-4 (2246) 
നൃഗസ്യ യജ്ഞസ്ത്വജമീഢസ്യ ചാസീ-
ദ്യഥാ യജ്ഞോ ദാശരഥേശ്ച രാജ്ഞഃ। 
തഥാ യജ്ഞോഽയം തവ ഭാരതാഗ്ര്യ
പാരിക്ഷിത സ്വസ്തി നോഽസ്തു പ്രിയേഭ്യഃ॥  1-55-5 (2247) 
യജ്ഞഃ ശ്രുതോ ദിവി ദേവസ്യ സൂനോ-
ര്യുധിഷ്ഠിരസ്യാജമീഢസ്യ രാജ്ഞഃ। 
തഥാ യജ്ഞോഽയം തവ ഭാരതാഗ്ര്യ
പാരിക്ഷിത സ്വസ്തി നോഽസ്തു പ്രിയേഭ്യഃ॥  1-55-6 (2248) 
കൃഷ്ണസ്യ യജ്ഞഃ സത്യവത്യാഃ സുതസ്യ
സ്വയം ച കർമ പ്രചകാര യത്ര। 
തഥാ യജ്ഞോഽയം തവ ഭാരതാഗ്ര്യ
പാരിക്ഷിത സ്വസ്തി നോഽസ്തു പ്രിയേഭ്യഃ॥  1-55-7 (2249) 
ഇമേ ച തേ സൂര്യസമാനവർചസഃ
സമാസതേ വൃത്രഹണഃ ക്രതും യഥാ। 
നൈഷാം ജ്ഞാതും വിദ്യതേ ജ്ഞാനമദ്യ
ദത്തം യേഭ്യോ ന പ്രണശ്യേത്കദാചിത്॥  1-55-8 (2250) 
ഋത്വിക്സമോ നാസ്തി ലോകേഷു ചൈവ
ദ്വൈപായനേനേതി വിനിശ്ചിതം മേ। 
ഏതസ്യ ശിഷ്യാ ഹി ക്ഷിതിം സഞ്ചരന്തി
സർവർത്വിജഃ കർമസു സ്വേഷു ദക്ഷാഃ॥  1-55-9 (2251) 
വിഭാവസുശ്ചിത്രഭാനുർമഹാത്മാ
ഹിരണ്യരേതാ ഹുതഭുക്കൃഷ്ണവർത്മാ। 
പ്രദക്ഷിമാവർതശിഖഃ പ്രദീപ്തോ
ഹവ്യം തവേദം ഹുതഭുഗ്വഷ്ടി ദേവഃ॥  1-55-10 (2252) 
നൈഹ ത്വദന്യോ വിദ്യതേ ജീവലോകേ
സമോ നൃപഃ പാലയിതാ പ്രജാനാം। 
ധൃത്യാ ച തേ പ്രതീമനാഃ സദാഹം
ത്വം വാ വരുണോ ധർമരാജോ യമോ വാ॥  1-55-11 (2253) 
ശക്രഃ സാക്ഷാദ്വജ്രപാണിര്യഥേഹ
ത്രാതാ ലോകേഽസ്മിംസ്ത്വം തഥേഹ പ്രജാനാം। 
മതസ്ത്വം നഃ പുരുഷേന്ദ്രേഹ ലോകേ
ന ച ത്വദന്യോ ഭൂപതിരസ്തി ജജ്ഞേ॥  1-55-12 (2254) 
ഖട്വാംഗനാഭഗദിലീപകൽപ
യയാതിമാന്ധാതൃസമപ്രഭാവ। 
ആദിത്യതേജഃപ്രതിമാനതേജാ
ഭീഷ്മോ യഥാ രാജസി സുവ്രതസ്ത്വം॥  1-55-13 (2255) 
വാൽമീകിവത്തേ നിഭൃതം സ്വവീര്യം
വസിഷ്ഠവത്തേ നിയതശ്ച കോപഃ। 
പ്രഭുത്വമിന്ദ്രത്വസമം മതം മേ
ദ്യുതിശ്ച നാരായണവദ്വിഭാതി॥  1-55-14 (2256) 
യമോ യഥാ ധർമവിനിശ്ചയജ്ഞഃ
കൃഷ്ണോ യഥാ സർവഗുണോപപന്നഃ। 
ശ്രിയാം നിവാസോഽസി യഥാ വസൂനാം
നിധാനഭൂതോഽസി തഥാ ക്രതൂനാം॥  1-55-15 (2257) 
ദംഭോദ്ഭവേനാസി സമോ ബലേന
രാമോ യഥാ ശസ്ത്രവിദസ്ത്രവിച്ച। 
ഔർവത്രിതാഭ്യാമസി തുല്യതേജാ
ദുഷ്പ്രേക്ഷണീയോഽസി ഭഗീരഥേന॥  1-55-16 (2258) 
സൌതിരുവാച। 1-55-17x (266) 
ഏവം സ്തുതാഃ സർവ ഏവ പ്രസന്നാ
രാജാ സദസ്യാ ഋത്വിജോ ഹവ്യവാഹഃ। 
തേഷാം ദൃഷ്ട്വാ ഭാവിതാനീംഗിതാനി
പ്രോവാച രാജാ ജനമേജയോഽഥ॥ ॥  1-55-17 (2259) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി പഞ്ചപഞ്ചാശത്തമോഽധ്യായഃ॥ 55 ॥

Mahabharata - Adi Parva - Chapter Footnotes

1-55-6 ദേവസ്യ ധർമരാജസ്യ॥ 1-55-8 ജ്ഞാനശബ്ദഃ കർമവ്യുത്പന്നോ ജ്ഞേയവചനഃ അദ്യ സംപ്രതി ജ്ഞാതും ജ്ഞേയം ന വിദ്യതേ സർവസ്യ ജ്ഞാതത്വാദിത്യർഥഃ॥ 1-55-10 അഗ്നിം സ്തൌതി വിഭാവസുരിതി। വഷ്ടി കാമയതേ॥ 1-55-12 ന ച ത്വദന്യസ്ത്രാതാ ഭൂപതിരസ്തി ഇദാനീം ന ച ജജ്ഞേ പ്രാഗപി॥ 1-55-14 നിഭൃതം ഗുപ്തം। നിയതോ നിഗൃഹീതഃ॥ 1-55-15 വസവോഽഷ്ടൌ തത്സംബന്ധിനീനാം ശ്രിയാം॥ 1-55-16 രാമോ ഭാർഗവഃ ഔർവത്രിതാവൃഷീ॥ 1-55-17 ഭാവിതാനി മനസി സങ്കൽപിതാനി। ഭാരതസ്ത്വിംഗിതാനീതി പാഠേ ഭാരതോ രാജാ ഭരതവംശജത്വാത്॥ പഞ്ചപഞ്ചാശത്തമോഽധ്യായഃ॥ 55 ॥



ആദിപർവ - അധ്യായ 056

॥ ശ്രീഃ ॥

1.56. അധ്യായഃ 056 

Mahabharata - Adi Parva - Chapter Topics

പ്രശംസയാ തുഷ്ടസ്യ ജനമേജയസ്യ ഋത്വിഗ്ഭിഃ സംവാദഃ॥ 1 ॥ ഋത്വിഗാഹ്വാനേന സതക്ഷകസ്യേന്ദ്രസ്യാഗമനം॥ 2 ॥ ഭയേനേന്ദ്രേ പലായിതേഽഗ്നിസമീപേ തക്ഷകാഗമനം॥ 3 ॥ ആസ്തീകസ്യ യജ്ഞസമാപ്തിവരയാചനം॥ 4 ॥

Mahabharata - Adi Parva - Chapter Text

1-56-0 (2260) 
ജനമേജയ ഉവാച। 1-56-0x (267) 
ബാലോഽപ്യയം സ്ഥവിര ഇവാവഭാഷതേ
നായം ബാലഃ സ്ഥവിരോഽയം മതോ മേ। 
ഇച്ഛാംയഹം വരമസ്മൈ പ്രദാതും
തൻമേ വിപ്രാഃ സംവിദധ്വം യഥാവത്॥  1-56-1 (2261) 
സദസ്യാ ഊചുഃ। 1-56-2x (268) 
ബാലോഽപി വിപ്രോ മാന്യ ഏവേഹ രാജ്ഞാ
`യശ്ചാവിദ്വാന്യശ്ച വിദ്വാന്യഥാവത്। 
പ്രസാദയൈനം ത്വരിതോ നരേന്ദ്ര
ദ്വിജാതിവര്യം സകലാർഥസിദ്ധയേ।'
സർവാൻകാമാംസ്ത്വത്ത ഏവാർഹതേഽദ്യ
യഥാ ച നസ്തക്ഷക ഏതി ശീഘ്രം॥  1-56-2 (2262) 
സൌതിരുവാച। 1-56-3x (269) 
വ്യാഹർതുകാമേ വരദേ നൃപേ ദ്വിജം
വരം വൃണീഷ്വേതി തതോഽബ്യുവാച। 
ഹോതാ വാക്യം നാതിഹൃഷ്ടാന്തരാത്മാ
കർമണ്യസ്മിംസ്തക്ഷകോ നൈതി താവത്॥  1-56-3 (2263) 
ജനമേജയ ഉവാച। 1-56-4x (270) 
യഥാ ചേദം കർമ സമാപ്യതേ മേ
യഥാ ച വൈ തക്ഷക ഏതി ശീഘ്രം। 
തഥാ ഭവന്തഃ പ്രയതന്തു സർവേ
പരം ശക്ത്യാ സ ഹി മേ വിദ്വിഷാണഃ॥  1-56-4 (2264) 
ഋത്വിജ ഊചുഃ। 1-56-5x (271) 
യഥാ ശസ്ത്രാണി നഃ പ്രാഹുര്യഥാ ശംസതി പാവകഃ।
ഇന്ദ്രസ്യ ഭവനേ രാജംസ്തക്ഷകോ ഭയപീഡിതഃ॥ 1-56-5 (2265) 
യഥാ സൂതോ ലോഹിതാക്ഷോ മഹാത്മാ
പൌരാണികോ വേദിതവാൻപുരസ്താത്। 
സ രാജാനം പ്രാഹ പൃഷ്ടസ്തദാനീം
യഥാഹുർവിപ്രാസ്തദ്വദേതന്നൃദേവ॥  1-56-6 (2266) 
പുരാണമാഗംയ തതോ ബ്രവീംയഹം
ദത്തം തസ്മൈ വരമിന്ദ്രേണ രാജൻ। 
വസേഹ ത്വം മത്സകാശേ സുഗുപ്തോ
ന പാവകസ്ത്വാം പ്രദഹിഷ്യതീതി॥  1-56-7 (2267) 
ഏതച്ഛ്രുത്വാ ദീക്ഷിതസ്തപ്യമാന
ആസ്തേ ഹോതാരം ചോദയൻകർമ കാലേ। 
`ഇന്ദ്രേണ സാർധം തക്ഷകം പാതയധ്വം
വിഭാവസൌ ന വിമുച്യേത നാഗഃ।'
ഹോതാ ച യത്തോഽസ്യാജുഹാവാഥ മന്ത്രൈ-
രഥോ മഹേന്ദ്രഃ സ്വയമാജഗാമ॥  1-56-8 (2268) 
`ആയാതു ചേന്ദ്രോഽപി സതക്ഷകഃ പതേ-
ദ്വിഭാവസൌ നാഗരാജേന തൂർണം। 
ജംഭസ്യ ഹന്തേതി ജുഹാവ ഹോതാ
തദാ ജഗാമാഹിദത്താഭയഃ പ്രഭുഃ॥'  1-56-9 (2269) 
വിമാനമാരുഹ്യ മഹാനുഭാവഃ
സർവൈർദേവൈഃ പരിസംസ്തൂയമാനഃ। 
ബലാഹകൈശ്ചാപ്യനുഗംയമാനോ
വിദ്യാധരൈരപ്സരസാം ഗണൈശ്ച
`നാഗസ്യ നാശോ മമ ചൈവ നാശോ
ഭവിഷ്യതീത്യേവ വിചിന്തയാനഃ॥'  1-56-10 (2270) 
തസ്യോത്തരീയേ നിഹിതഃ സ നാഗോ
ഭയോദ്വിഗ്നഃ ശർമ നൈവാഭ്യഗച്ഛത്। 
തതോ രാജാ മന്ത്രവിദോഽബ്രവീത്പുനഃ
ക്രുദ്ധോ വാക്യം തക്ഷകസ്യാന്തമിച്ഛൻ॥  1-56-11 (2271) 
ജനമേജയ ഉവാച। 1-56-12x (272) 
ഇന്ദ്രസ്യ ഭവനേ വിപ്രാ യദി നാഗഃ സ തക്ഷകഃ।
തമിന്ദ്രേണൈവ സഹിതം പാതയധ്യം വിഭാവസൌ॥ 1-56-12 (2272) 
സൌതിരുവാച। 1-56-13x (273) 
ജനമേജയേന രാജ്ഞാ തു നോദിതസ്തക്ഷകം പ്രതി।
ഹോതാ ജുഹാവ തത്രസ്ഥം തക്ഷകം പന്നഗം തഥാ॥ 1-56-13 (2273) 
ഹൂയമാനേ തഥാ ചൈവ തക്ഷകഃ സപുരന്ദരഃ।
ആകാശേ ദദൃശേ തത്ര ക്ഷണേന വ്യഥിതസ്തദാ॥ 1-56-14 (2274) 
പുരന്ദരസ്തു തം യജ്ഞം ദൃഷ്ട്വോരുഭയമാവിശത്।
ഹിത്വാ തു തക്ഷകം ത്രസ്തഃ സ്വമേവ ഭവനം യയൌ॥ 1-56-15 (2275) 
ഇന്ദ്രേ ഗതേ തു രാജേന്ദ്ര തക്ഷകോ ഭയമോഹിതഃ।
മന്ത്രശക്ത്യാ പാവകാർചിസ്സമീപമവശോ ഗതഃ। 
`തം ദൃഷ്ട്വാ ഋത്വിജസ്തത്ര വചനം ചേദമബ്രുവൻ'॥  1-56-16 (2276) 
ഋത്വിജ ഊചുഃ। 1-56-17x (274) 
അയമായാതി തൂർണം സ തക്ഷകസ്തേ വശം നൃപ।
ശ്രൂയതേഽസ്യ മഹാന്നാദോ നദതോ ഭൈരവം രവം॥ 1-56-17 (2277) 
നൂനം മുക്തോ വജ്രഭൃതാ സ നാഗോ
ഭ്രഷ്ടോ നാകാൻമന്ത്രവിത്രസ്തകായഃ। 
ഘൂർണന്നാകാശേ നഷ്ടസഞ്ജ്ഞോഽഭ്യുപൈതി
തീവ്രാന്നിശ്വാസാന്നിശ്വസൻപന്നഗേന്ദ്രഃ॥  1-56-18 (2278) 
വർതതേ തവ രാജേന്ദ്ര കർമൈതദ്വിധിവത്പ്രഭോ।
അസ്മൈ തു ദ്വിജമുഖ്യായ വരം ത്വം ദാതുമർഹസി॥ 1-56-19 (2279) 
ജനമേജയ ഉവാച। 1-56-20x (275) 
ബാലാഭിരൂപസ്യ തവാപ്രമേയ
വരം പ്രയച്ഛാമി യഥാനുരൂപം। 
വൃണീഷ്വ യത്തേഽഭിമതം ഹൃദി സ്ഥിതം
തത്തേ പ്രദാസ്യാംയപി ചേദദേയം॥  1-56-20 (2280) 
സൌതിരുവാച। 1-56-21x (276) 
പതിഷ്യമാണേ നാഗേന്ദ്രേ തക്ഷകേ ജാതവേദസി।
ഇദമന്തരമിത്യേവം തദാസ്തീകോഽഭ്യചോദയത്॥ 1-56-21 (2281) 
ആസ്തീക ഉവാച। 1-56-22x (277) 
വരം ദദാസി ചേൻമഹ്യം വൃണോമി ജനമേജയ।
സത്രം തേ വിരമത്വേതന്ന പതേയുരിഹോരഗാഃ॥ 1-56-22 (2282) 
ഏവമുക്തസ്തദാ തേന ബ്രഹ്മൻപാരിക്ഷിതസ്തു സഃ।
നാതിഹൃഷ്ടമനാശ്ചേദമാസ്തീകം വാക്യമബ്രവീത്॥ 1-56-23 (2283) 
സുവർണം രജതം ഗാശ്ച യച്ചാന്യൻമന്യസേ വിഭോ।
തത്തേ ദദ്യാം വരം വിപ്ര ന നിവർതേത്ക്രതുർമമ॥ 1-56-24 (2284) 
ആസ്തീക ഉവാച। 1-56-25x (278) 
സുവർണം രജതം ഗാശ്ച ന ത്വാം രാജന്വൃണോംയഹം।
സത്രം തേ വിരമത്വേതത്സ്വസ്തി മാതൃകുലസ്യ നഃ॥ 1-56-25 (2285) 
സൌതിരുവാച। 1-56-26x (279) 
ആസ്തീകേനൈവമുക്തസ്തു രാജാ പാരിക്ഷിതസ്തദാ।
പുനഃപുനരുവാചേദമാസ്തീകം വദതാം വരഃ॥ 1-56-26 (2286) 
അന്യം വരയ ഭദ്രം തേ വരം ദ്വിജ്വരോത്തമ।
അയാചത ന ചാപ്യന്യം വരം സ ഭൃഗുനന്ദന॥ 1-56-27 (2287) 
തതോ വേദവിദസ്താത സദസ്യാഃ സർവ ഏവ തം।
രാജാനമൂചുഃ സഹിതാ ലഭതാം ബ്രാഹ്മണോ വരം॥ ॥ 1-56-28 (2288) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി ഷട്പഞ്ചാശത്തമോഽധ്യായഃ॥ 56 ॥

Mahabharata - Adi Parva - Chapter Footnotes

1-56-1 സംവിദധ്വമൈകമത്യം കുരുധ്വം। സംവദധ്വമിത്യപി പാഠഃ॥ 1-56-4 വിദ്വിഷാണഃ വിദ്വേഷം കൃതവാൻ। ലിടഃ കാൻച। അഭ്യാസലോപ ആർഷഃ॥ 1-56-5 ശസ്ത്രാണി ശംസനമന്ത്രദേവതാഃ॥ 1-56-7 പുരാണം പൂർവകൽപീയവൃത്താന്തം। ആഗംയ ജ്ഞാത്വാ॥ 1-56-15 ഭയം ആവിശത് പ്രാപ്തവാൻ॥ 1-56-20 ഹേ ബാല॥ ഷട്പഞ്ചാശത്തമോഽധ്യായഃ॥ 56 ॥



ആദിപർവ - അധ്യായ 057

॥ ശ്രീഃ ॥

1.57. അധ്യായഃ 057 

Mahabharata - Adi Parva - Chapter Topics

സർപസത്രേ ഹതാനാം നാഗാനാം നാമകഥനം॥ 1 ।

Mahabharata - Adi Parva - Chapter Text

1-57-0 (2289) 
ശൌനക ഉവാച। 1-57-0x (280) 
യേ സർപാഃ സർപസത്രേഽസ്മിൻപതിതാ ഹവ്യവാഹനേ।
തേഷാം നാമാനി സർവേഷാം ശ്രോതുമിച്ഛാമി സൂതജ॥ 1-57-1 (2290) 
സൌതിരുവാച। 1-57-2x (281) 
സഹസ്രാണി ബഹൂന്യസ്മിൻപ്രയുതാന്യർബുദാനി ച।
ന ശക്യം പരിസംഖ്യാതും ബഹുത്വാദ്ദ്വിജസത്തമ॥ 1-57-2 (2291) 
യഥാസ്മൃതി തു നാമാനി പന്നഗാനാം നിബോധ മേ।
ഉച്യമാനാനി മുഖ്യാനാം ഹുതാനാം ജാതവേദസി॥ 1-57-3 (2292) 
വാസുകേഃ കുലജാതാംസ്തു പ്രാധാന്യേന നിബോധ മേ।
നീലരക്താൻസിതാൻഘോരാൻമഹാകായാന്വിഷോൽബണാൻ॥ 1-57-4 (2293) 
അവശാൻമാതൃവാഗ്ദണ്ഡപീഡിതാൻകൃപണാൻഹൂതാൻ।
കോടിശോ മാനസഃ പൂർണഃ ശലഃ പാലോ ഹലീമകഃ॥ 1-57-5 (2294) 
പിച്ഛലഃ കൌണപശ്ചക്രഃ കാലവേഗഃ പ്രകാലനഃ।
ഹിരണ്യബാഹുഃ ശരണഃ കക്ഷകഃ കാലദന്തകഃ॥ 1-57-6 (2295) 
ഏതേ വാസുകിജാ നാഗാഃ പ്രവിഷ്ടാ ഹവ്യവാഹനേ।
അന്യേ ച ബഹവോ വിപ്ര തഥാ വൈ കുലസംഭവാഃ। 
പ്രദീപ്താഗ്നൌ ഹുതാഃസർവേ ഘോരരൂപാ മഹാബലാഃ॥  1-57-7 (2296) 
തക്ഷകസ്യ കുലേ ജാതാൻപ്രവക്ഷ്യാമി നിബോധ താൻ।
പുച്ഛാണ്ഡകോ മണ്ഡലകഃ പിണ്ഡസേക്താ രഭേണകഃ॥ 1-57-8 (2297) 
ഉച്ഛിഖഃ ശരഭോ ഭംഗോ ബിൽവതേജാ വിരോഹണഃ।
ശിലീ ശലകരോ മൂകഃ സുകുമാരഃ പ്രവേപനഃ॥ 1-57-9 (2298) 
മുദ്ഗരഃ ശിശുരോമാ ച സുരോമാ ച മഹാഹനുഃ।
ഏതേ തക്ഷകജാ നാഗാഃ പ്രവിഷ്ടാ ഹവ്യവാഹനം॥ 1-57-10 (2299) 
പാരാവതഃ പാരിയാത്രഃ പാണ്ഡരോ ഹരിണഃ കൃശഃ।
വിഹംഗഃ ശരഭോ മോദഃ പ്രമോദഃ സംഹതാപനഃ॥ 1-57-11 (2300) 
ഐരാവതകുലാദേതേ പ്രവിഷ്ടാ ഹവ്യവാഹനം।
കൌരവ്യകുലജാന്നാഗാഞ്ശൃണു മേ ത്വം ദ്വിജോത്തമ॥ 1-57-12 (2301) 
ഏരകഃ കുണ്ഡലോ വേണീ വേണീസ്കന്ധഃ കുമാരകഃ।
ബാഹുകഃ ശൃംഗബേരശ്ച ധൂർതകഃ പ്രാതരാതകൌ॥ 1-57-13 (2302) 
കൌരവ്യകുലജാസ്ത്വേതേ പ്രവിഷ്ടാ ഹവ്യവാഹനം।
ധൃതരാഷ്ട്രകുലേ ജാതാഞ്ശൃണു നാഗാന്യഥാതഥം॥ 1-57-14 (2303) 
കീർത്യമാനാൻമയാ ബ്രഹ്മന്വാതവേഗാന്വിഷോൽബണാൻ।
ശങ്കുകർണഃ പിഠരകഃ കുഠാരമുഖസേചകൌ॥ 1-57-15 (2304) 
പൂർണാംഗദഃ പൂർണമുഖഃ പ്രഹാസഃ ശകുനിർദരിഃ।
അമാഹഠഃ കാമഠകഃ സുഷേണോ മാനസോഽവ്യയഃ॥ 1-57-16 (2305) 
`അഷ്ടാവക്രഃ കോമലകഃ ശ്വസനോ മൌനവേപഗഃ।'
ഭൈരവോ മുണ്ഡവേദാംഗഃ പിശംഗശ്ചോദപാരകഃ। 
ഋഷഭോ വേഗവാന്നാഗഃ പിണ്ഡാരകമഹാഹനൂ॥  1-57-17 (2306) 
രക്താംഗഃ സർവസാരംഗഃ സമൃദ്ധപടവാസകൌ।
വരാഹകോ വീരണകഃ സുചിത്രശ്ചിത്രവേഗികഃ॥ 1-57-18 (2307) 
പരാശരസ്തരുണകോ മണിഃ സ്കന്ധസ്തഥാഽഽരുണിഃ।
ഇതി നാഗാ മയാ ബ്രഹ്മൻകീർതിതാഃ കീർതിവർധനാഃ॥ 1-57-19 (2308) 
പ്രാധാന്യേന ബഹുത്വാത്തു ന സർവേ പരികീർതിതാഃ।
ഏതേഷാം പ്രസവോ യശ്ച പ്രസവസ്യ ച സന്തതിഃ॥ 1-57-20 (2309) 
ന ശക്യം പരിസംഖ്യാതും യേ ദീപ്തം പാവകം ഗതാഃ।
`ദ്വിശീർഷാഃ പഞ്ചശീർഷാശ്ച സപ്തശീർഷാസ്തഥാഽപരേ। 
ദശശീർഷാഃ ശതശീർഷാസ്തഥാന്യേ ബഹുശീർഷകാഃ'॥  1-57-21 (2310) 
കാലാനലവിഷാ ഘോരാ ഹുതാഃ ശതസഹസ്രശഃ।
മഹാകായാ മഹാവേഗാഃ ശൈലശൃംഗസമുച്ഛ്രയാഃ॥ 1-57-22 (2311) 
യോജനായാമവിസ്താരാ ദ്വിയോജനസമായതാഃ।
കാമരൂപാഃ കാമബലാ ദീപ്താനലവിഷോൽബണാഃ॥ 1-57-23 (2312) 
ദഗ്ധാസ്തത്ര മഹാസത്രേ ബ്രഹ്മദണ്ഡനിപാഡിതാഃ॥ ॥  1-57-24 (2313) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി സപ്തപഞ്ചാശത്തമോഽധ്യായഃ॥ 57 ॥

Mahabharata - Adi Parva - Chapter Footnotes

1-57-23 യോജനായമവിസ്താരാ അപി മന്ത്രസാമർഥ്യാത്സ്വൽപപ്രമാണാഃ അഗസ്ത്യകരഗതസമുദ്രവദ്വഹ്നൌ പ്രവേശയോഗ്യാ ഭവന്തി॥ സപ്തപഞ്ചാശത്തമോഽധ്യായഃ॥ 57 ॥



ആദിപർവ - അധ്യായ 058

॥ ശ്രീഃ ॥

1.58. അധ്യായഃ 058 

Mahabharata - Adi Parva - Chapter Topics

ആസ്തീകവരപ്രദാനേന യജ്ഞസമാപ്തിഃ॥ 1 ॥ പ്രത്യാഗതസ്യാസ്തീകസ്യ സർപേഭ്യോ വരലാഭഃ॥ 2 ॥

Mahabharata - Adi Parva - Chapter Text

1-58-0 (2314) 
സൌതിരുവാച। 1-58-0x (282) 
ഇദമത്യദ്ഭുതം ചാന്യദാസ്തീകസ്യാനുശുശ്രുമ।
തഥാ വരൈശ്ഛന്ദ്യമാനേ രാജ്ഞാ പാരിക്ഷിതേന ഹി॥ 1-58-1 (2315) 
ഇന്ദ്രഹസ്താച്ച്യുതോ നാഗഃ ഖ ഏവ യദതിഷ്ഠത।
തതശ്ചിന്താപരോ രാജാ ബഭൂവ ജനമേജയഃ॥ 1-58-2 (2316) 
ഹൂയമാനേ ഭൃശം ദീപ്തേ വിധിവദ്വസുരേതസി।
ന സ്മ സ പ്രാപതദ്വഹ്നൌ തക്ഷകോ ഭയപീഡിതഃ॥ 1-58-3 (2317) 
ശൌനക ഉവാച। 1-58-4x (283) 
കിം സൂത തേഷാം വിപ്രാണാം മന്ത്രഗ്രാമോ മനീഷിണാം।
ന പ്രത്യഭാത്തദാഽഗ്നൌ യത്സ പപാത ന തക്ഷകഃ॥ 1-58-4 (2318) 
സൌതിരുവാച। 1-58-5x (284) 
തമിന്ദ്രഹസ്താദ്വിത്രസ്തം വിസഞ്ജ്ഞം പന്നഗോത്തമം।
ആസ്തീകസ്തിഷ്ഠ തിഷ്ഠേതി വാചസ്തിസ്രോഽഭ്യുദൈരയത്॥ 1-58-5 (2319) 
വിതസ്ഥേ സോഽന്തരിക്ഷേ ച ഹൃദയേന വിദൂയതാ।
യഥാ തിഷ്ഠതി വൈ കശ്ചിത്ഖം ച ഗാം ചാന്തരാ നരഃ॥ 1-58-6 (2320) 
തതോ രാജാബ്രവീദ്വാക്യം സദസ്യൈശ്ചോദിതോ ഭൃശം।
കാമമേതദ്ഭവത്വേവം യഥാസ്തീകസ്യ ഭാഷിതം॥ 1-58-7 (2321) 
സമാപ്യതാമിദം കർമ പന്നഗാഃ സന്ത്വനാമയാഃ।
പ്രീയതാമയമാസ്തീകഃ സത്യം സൂതവചോഽസ്തു തത്॥ 1-58-8 (2322) 
തതോ ഹലഹലാശബ്ദഃ പ്രീതിജഃ സമജായത।
ആസ്തീകസ്യ വരേ ദത്തേ തഥൈവോപരരാമ ച॥ 1-58-9 (2323) 
സ യജ്ഞഃ പാണ്ഡവേയസ്യ രാജ്ഞഃ പാരിക്ഷിതസ്യ ഹ।
പ്രീതിമാംശ്ചാഭവദ്രാജാ ഭാരതോ ജനമേജയഃ॥ 1-58-10 (2324) 
ഋത്വിഗ്ഭ്യഃ സസദസ്യേഭ്യോ യേ തത്രാസൻസമാഗതാഃ।
തേഭ്യശ്ച പ്രദദൌ വിത്തം ശതശോഽഥ സഹസ്രശഃ॥ 1-58-11 (2325) 
ലോഹിതാക്ഷായ സൂതായ തഥാ സ്ഥപതയേ വിഭുഃ।
യേനോക്തം തസ്യ തത്രാഗ്രേ സർപസത്രനിവർതനേ॥ 1-58-12 (2326) 
നിമിത്തം ബ്രാഹ്മണ ഇതി തസ്മൈ വിത്തം ദദൌ ബഹു।
ദത്ത്വാ ദ്രവ്യം യഥാന്യായം ഭോജനാച്ഛാദനാന്വിതം॥ 1-58-13 (2327) 
പ്രീതസ്തസ്മൈ നരപതിരപ്രമേയപരാക്രമഃ।
തതശ്ചകാരാവഭൃഥം വിധിദൃഷ്ടേന കർമണാ॥ 1-58-14 (2328) 
ആസ്തീകം പ്രേഷയാമാസ ഗൃഹാനേവ സുസംസ്കൃതം।
രാജാ പ്രീതമനാഃ പ്രീതം കൃതകൃത്യം മനീഷിണം॥ 1-58-15 (2329) 
പുനരാഗമനം കാര്യമിതി ചൈനം വചോഽബ്രവീത്।
ഭവിഷ്യസി സദസ്യോ മേ വാജിമേധേ മഹാക്രതൌ॥ 1-58-16 (2330) 
തഥേത്യുക്ത്വാ പ്രദുദ്രാവ തദാസ്തീകോ മുദാ യുതഃ।
കൃത്വാ സ്വകാര്യമതുലം തോഷയിത്വാ ച പാർഥിവം॥ 1-58-17 (2331) 
സ ഗത്വാ പരമപ്രീതോ മാതുലം മാതരം ച താം।
അഭിഗംയോപസംഗൃഹ്യ തഥാ വൃത്തം ന്യവേദയത്॥ 1-58-18 (2332) 
സൌതിരുവാച। 1-58-19x (285) 
ഏതച്ഛ്രുത്വാ പ്രീയമാണാഃ സമേതാ
യേ തത്രാസൻപന്നഗാ വീതമോഹാഃ। 
ആസ്തീകേ വൈ പ്രീതിമന്തോ ബഭൂവു-
രൂചുശ്ചൈനം വരമിഷ്ടം വൃമീഷ്വ॥  1-58-19 (2333) 
ഭൂയോഭൂയഃ സർവശസ്തേഽബ്രുവംസ്തം
കിം തേ പ്രിയം കരവാമാദ്യ വിദ്വൻ। 
പ്രീതാ വയം മോക്ഷിതാശ്ചൈവ സർവേ
കാമം കിം തേ കരവാമാദ്യ വത്സ॥  1-58-20 (2334) 
ആസ്തീക ഉവാച। 1-58-21x (286) 
സായം പ്രാതര്യേ പ്രസന്നാത്മരൂപാ
ലോകേ വിപ്രാ മാനവാ യേ പരേഽപി। 
ധർമാഖ്യാനം യേ പഠേയുർമമേദം
തേഷാം യുഷ്മന്നൈവ കിഞ്ചിദ്ഭയം സ്യാത്॥  1-58-21 (2335) 
തൈശ്ചാപ്യുക്തോ ഭാഗിനേയഃ പ്രസന്നൈ-
രേതത്സത്യം കാമമേവം വരം തേ। 
പ്രീത്യാ യുക്താഃ കാമിതം സർവശസ്തേ
കർതാരഃ സ്മ പ്രവണാ ഭാഗിനേയ॥  1-58-22 (2336) 
അസിതം ചാർതിമന്തം ച സുനീഥം ചാപി യഃ സ്മരേത്।
ദിവാ വാ യദി വാ രാത്രൌ നാസ്യ സർപഭയം ഭവേത്॥ 1-58-23 (2337) 
യോ ജരത്കാരുണാ ജാതോ ജരത്കാരൌ മഹാവശാഃ।
ആസ്തീകഃ സർപസത്രേ വഃ പന്നഗാന്യോഽഭ്യരക്ഷത। 
തം സ്മരന്തം മഹാഭാഗാ ന മാം ഹിംസിതുമർഹഥ॥  1-58-24 (2338) 
സർപാപസർപ ഭദ്രം തേ ഗച്ഛ സർപ മഹാവിഷ।
ജനേമേജയസ്യ യജ്ഞാന്തേ ആസ്തീകവചനം സ്മര॥ 1-58-25 (2339) 
ആസ്തീകസ്യ വചഃ ശ്രുത്വാ യഃ സർപോ ന നിവർതതേ।
ശതധാ ഭിദ്യതേ മൂർധാ ശിംശവൃക്ഷഫലം യഥാ॥ 1-58-26 (2340) 
സൌതിരുവാച। 1-58-27x (287) 
സ ഏവമുക്തസ്തു തദാ ദ്വിജേന്ദ്രഃ
സമാഗതൈസ്തൈർഭുജഗേന്ദ്രമുഖ്യൈഃ। 
സംപ്രാപ്യ പ്രീതിം വിപുലാം മഹാത്മാ
തതോ മനോ ഗമനായാഥ ദധ്രേ॥  1-58-27 (2341) 
`ഇത്യേവം നാഗരാജോഽഥ നാഗാനാം മധ്യഗസ്തദാ।
ഉക്ത്വാ സഹൈവ തൈഃ സർപൈഃ സ്വമേവ ഭവനം യയൌ॥'  1-58-28 (2342) 
മോക്ഷയിത്വാ തു ഭുജഗാൻസർപസത്രാദ്ദ്വിജോത്തമഃ।
ജഗാമ കാലേ ധർമാത്മാ ദിഷ്ടാന്തം പുത്രപൌത്രവാൻ॥ 1-58-29 (2343) 
ഇത്യാഖ്യാനം മയാസ്തീകം യഥാവത്തവ കീർതിതം।
യത്കീർതയിത്വാ സർപേഭ്യോ ന ഭയം വിദ്യതേ ക്വചിത്॥ 1-58-30 (2344) 
സൌതിരുവാച। 1-58-31x (288) 
യഥാ കഥിതവാൻബ്രഹ്മൻപ്രമതിഃ പൂർവജസ്തവ।
പുത്രായ രുരവേ പ്രീതഃ പൃച്ഛതേ ഭാർഗവോത്തമ॥ 1-58-31 (2345) 
യദ്വാക്യം ശ്രുതവാംശ്ചാഹം തഥാ ച കഥിതം മയാ।
ആസ്തീകസ്യ കവേർവിപ്ര ശ്രീമച്ചരിതമാദിതഃ॥ 1-58-32 (2346) 
യൻമാം ത്വം പൃഷ്ടവാൻബ്രഹ്മഞ്ശ്രുത്വാ ഡുണ്ഡുഭഭാഷിതം।
വ്യേതു തേ സുമഹദ്ബ്രഹ്മൻകൌതൂഹലമരിന്ദമ॥ 1-58-33 (2347) 
ശ്രുത്വാ ധർമിഷ്ഠമാഖ്യാനമാസ്തീകം പുണ്യവർധനം।
`സർവപാപവിനിർമുക്തോ ദീർഘമായുരവാപ്നുയാത്॥' ॥  1-58-34 (2348) 
 
ഇതി ശ്രീമൻമഹാഭാരതേ ആദിപർവണി ആസ്തീകപർവണി അഷ്ടപഞ്ചാശത്തമോഽധ്യായഃ॥ 58 ॥ ॥ സമാപ്തം ചാസ്തീകപർവ ॥

Mahabharata - Adi Parva - Chapter Footnotes

1-58-6 സ്വം ച ഗാഞ്ചാന്തരാദ്യാവാപൃഥിവ്യോർമധ്യേ അന്തരിക്ഷ ഇത്യർഥഃ॥ 1-58-12 സ യജ്ഞ ഉപരരാമേതി പൂർവേണാന്വയഃ॥ 1-58-14 അവഭൃഥം യജ്ഞസമാപ്തിം॥ 1-58-15 സുസംസ്കൃതം വസ്ത്രാലങ്കരണാദിഭിഃ ശോഭിതം॥ 1-58-22 പ്രവണാ നംരാഃ॥ 1-58-29 ദിഷ്ടാന്തം മരണം॥ അഷ്ടപഞ്ചാശത്തമോഽധ്യായഃ॥ 58 ॥



ആദിപർവ - അധ്യായ 059

॥ ശ്രീഃ ॥

1.59. അധ്യായഃ 059 

 
(അഥാംശാവതരണപർവ  ॥ 6 ॥)

Mahabharata - Adi Parva - Chapter Topics

സൌതേർഭാരതകഥനപ്രതിജ്ഞാ॥ 1 ॥

Mahabharata - Adi Parva - Chapter Text

1-59-0 (2349) 
ശൌനക ഉവാച। 1-59-0x (289) 
ഭൃഗുവംശാത്പ്രഭൃത്യേവ ത്വയാ മേ കീർതിതം മഹത്।
ആഖ്യാനമഖിലം താത സൌതേ പ്രീതോഽസ്മിതേന തേ॥ 1-59-1 (2350) 
പ്രക്ഷ്യാമി ചൈവ ഭൂയസ്ത്വാം യഥാവത്സൂതനന്ദന।
യാഃ കഥാ വ്യാസസംപന്നാസ്താശ്ച ഭൂയോ വിചക്ഷ്വ മേ॥ 1-59-2 (2351) 
തസ്മിൻപരമദുഷ്പാരേ സർപസത്രേ മഹാത്മനാം।
കർമാന്തരേഷു യജ്ഞസ്യ സദസ്യാനാം തഥാഽധ്വരേ॥ 1-59-3 (2352) 
യാ ബഭൂവുഃ കഥാശ്ചിത്രാ യേഷ്വർഥേഷു യഥാതഥം।
ത്വത്ത ഇച്ഛാമഹേ ശ്രോതും സൌതേ ത്വം വൈ പ്രചക്ഷ്വ നഃ॥ 1-59-4 (2353) 
സൌതിരുവാച। 1-59-5x (290) 
കർമാന്തരേഷ്വകഥയന്ദ്വിജാ വേദാശ്രയാഃ കഥാഃ।
വ്യാസസ്ത്വകഥയച്ചിത്രമാഖ്യാനം ഭാരതം മഹത്॥ 1-59-5 (2354) 
ശൌനക ഉവാച। 1-59-6x (291) 
മഹാഭാരതമാഖ്യാനം പാണ്ഡവാനാം യശസ്കരം।
ജനമേജയേന പൃഷ്ടഃ സൻകൃഷ്ണദ്വൈപായനസ്തദാ॥ 1-59-6 (2355) 
ശ്രാവയാമാസ വിധിവത്തദാ കർമാന്തരേ തു സഃ।
താമഹം വിധിവത്പുണ്യാം ശ്രോതുമിച്ഛാമി വൈ കഥാം॥ 1-59-7 (2356) 
മനഃസാഗരസംഭൂതാം മഹർഷേർഭാവിതാത്മനഃ।
കഥയസ്വ സതാം ശ്രേഷ്ഠ സർവരത്നമയീമിമാം॥ 1-59-8 (2357) 
സൌതിരുവാച। 1-59-9x (292) 
ഹന്ത തേ കഥയിഷ്യാമി മഹദാഖ്യാനമുത്തമം।
കൃഷ്ണദ്വൈപായനമതം മഹാഭാരതമാദിതഃ॥ 1-59-9 (2358) 
ശൃണു സർവമശേഷേണ കഥ്യമാനം മയാ ദ്വിജ।
ശംസിതും തൻമഹാൻഹർഷോ മമാപീഹ പ്രവർതതേ॥ ॥ 1-59-10 (2359) 
 
ഇതി ശ്രീമൻമഹാഭാരതേ ആദിപർവണി അംശാവതരണപർവണി ഏകോനഷഷ്ടിതമോഽധ്യായഃ॥ 59 ॥




ആദിപർവ - അധ്യായ 060

॥ ശ്രീഃ ॥

1.60. അധ്യായഃ 060 

Mahabharata - Adi Parva - Chapter Topics

ഭാരതകഥാനുബന്ധഃ॥ 1 ॥

Mahabharata - Adi Parva - Chapter Text

1-60-0 (2360) 
സൌതിരുവാച। 1-60-0x (293) 
ശ്രുത്വാ തു സർപസത്രായ ദീക്ഷിതം ജനമേജയം।
അഭ്യഗച്ഛദൃഷിർവിദ്വാൻകൃഷ്ണദ്വൈപായനസ്തദാ॥ 1-60-1 (2361) 
ജനയാമാസ യം കാലീ ശക്തേഃ പുത്രാത്പരാശരാത്।
കന്യൈവ യമുനാദ്വീപേ പാണ്ഡവാനാം പിതാമഹം॥ 1-60-2 (2362) 
ജാതമാത്രശ്ച യഃ സദ്യ ഇഷ്ട്യാ ദേഹമവീവൃധത്।
വേദാംശ്ചാധിജഗേ സാംഗൻസേതിഹാസാൻമഹായശാഃ॥ 1-60-3 (2363) 
യം നാതി തപസാ കശ്ചിന്ന വേദാധ്യയനേന ച।
ന വ്രതൈർനോപവാസൈശ്ച ന പ്രസൂത്യാ ന മന്യുനാ॥ 1-60-4 (2364) 
വിവ്യാസൈകം ചതുർധാ യോ വേദം വേദവിദാം വരഃ।
പരാവരജ്ഞോ ബ്രഹ്മർഷിഃ കവിഃ സത്യവ്രതഃ ശുചിഃ॥ 1-60-5 (2365) 
യഃ പാണ്ഡും ധൃതരാഷ്ട്രം ച വിദുരം ചാപ്യജീജനത്।
ശന്തനോഃ സന്തതിം തന്വൻപുണ്യകീർതിർമഹായശാഃ॥ 1-60-6 (2366) 
ജനമേജയസ്യ രാജർഷേഃ സ മഹാത്മാ സദസ്തഥാ।
വിവേശ സഹിതഃ ശിഷ്യൈർവേദവേദാംഗപാരഗൈഃ॥ 1-60-7 (2367) 
തത്ര രാജാനമാസീനം ദദർശ ജനമേജയം।
വൃതം സദസ്യൈർബഹുഭിർദേവൈരിവ പുരന്ദരം॥ 1-60-8 (2368) 
തഥാ മൂർധാഭിഷിക്തൈശ്ച നാനാജനപദേശ്വരൈഃ।
ഋത്വിഗ്ഭിർബ്രഹ്മകൽപൈശ്ച കുശലൈര്യജ്ഞസംസ്തരേ॥ 1-60-9 (2369) 
ജനമേജയസ്തു രാജർഷിർദൃഷ്ട്വാ തമൃഷിമാഗതം।
സഗണോഽഭ്യുദ്യയൌ തൂർണം പ്രീത്യാ ഭരതസത്തമഃ॥ 1-60-10 (2370) 
കാഞ്ചനം വിഷ്ടരം തസ്മൈ സദസ്യാനുമതഃ പ്രഭുഃ।
ആസനം കൽപയാമാസ യഥാ ശക്രോ ബൃഹസ്പതേഃ॥ 1-60-11 (2371) 
തത്രോപവിഷ്ടം വരദം ദേവർഷിഗണപൂജിതം।
പൂജയാമാസ രാജേന്ദ്രഃ ശാസ്ത്രദൃഷ്ടേന കർമണാ॥ 1-60-12 (2372) 
പാദ്യമാചമനീയം ച അർഘ്യം ഗാം ച വിധാനതഃ।
പിതാമഹായ കൃഷ്ണായ തദർഹായ ന്യവേദയത്॥ 1-60-13 (2373) 
പ്രതിഗൃഹ്യ തു താം പൂജാം പാംഡവാജ്ജനമേജയാത്।
ഗാം ചൈവ സമനുജ്ഞായ വ്യാസഃ പ്രീതോഽഭവത്തദാ॥ 1-60-14 (2374) 
തഥാ ച പൂജയിത്വാ തം പ്രണയാത്പ്രതിതാമഹം।
ഉപോപവിശ്യ പ്രീതാത്മാ പര്യപൃച്ഛദനാമയം॥ 1-60-15 (2375) 
ഭഗവാനാപി തം ദൃഷ്ട്വാ കുശലം പ്രതിവേദ്യ ച।
സദസ്യൈഃ പൂജിതഃ സർവൈഃ സദസ്യാൻപ്രത്യപൂജയത്॥ 1-60-16 (2376) 
തതസ്തു സഹിതഃ സർവൈഃ സദസ്യൈർജനമേജയഃ।
ഇദം പശ്ചാദ്ദ്വിജശ്രേഷ്ഠം പര്യപൃച്ഛത്കൃതാഞ്ജലിഃ॥ 1-60-17 (2377) 
ജനമേജയ ഉവാച। 1-60-18x (294) 
കുരൂണാം പാണ്ഡവാനാം ച ഭവാൻപ്രത്യക്ഷദർശിവാൻ।
തേഷാം ചരിതമിച്ഛാമി കഥ്യമാനം ത്വയാ ദ്വിജ॥ 1-60-18 (2378) 
കഥം സമഭവദ്ഭേദസ്തേഷാമക്ലിഷ്ടകർമണാം।
തച്ച യുദ്ധം കഥം വൃത്തം ഭൂതാന്തകരണം മഹത്॥ 1-60-19 (2379) 
പിതാമഹാനാം സർവേഷാം ദൈവേനാവിഷ്ടചേതസാം।
കാർത്സ്ന്യേനൈതൻമമാചക്ഷ്വ യഥാ വൃത്തം ദ്വിജോത്തമ। 
`ഇച്ഛാമി തത്ത്വതഃ ശ്രോതും ഭഗവൻകുശലോ ഹ്യസി'॥  1-60-20 (2380) 
സൌതിരുവാച। 1-60-21x (295) 
തസ്യ തദ്വചനം ശ്രുത്വാ കൃഷ്ണദ്വൈപായനസ്തദാ।
ശശാസ ശിഷ്യമാസീനം വൈശംപായനമന്തികേ॥ 1-60-21 (2381) 
വ്യാസ ഉവാച। 1-60-22x (296) 
കുരൂണാം പാണ്ഡവാനാം ച യഥാ ഭേദോഽഭവത്പുരാ।
തദസ്മൈ സർവമാചക്ഷ്വ യൻമത്തഃ ശ്രുതവാനസി॥ 1-60-22 (2382) 
ഗുരോർവചനമാജ്ഞായ സ തു വിപ്രർഷഭസ്തദാ।
ആചചക്ഷേ തതഃ സർവമിതിഹാസം പുരാതനം॥ 1-60-23 (2383) 
രാജ്ഞേ തസ്മൈ സദസ്യേഭ്യഃ പാർഥിവേഭ്യശ്ച സർവശഃ।
ഭേദം സർവവിനാശം ച കുരുപാണ്ഡവയോസ്തദാ॥ ॥ 1-60-24 (2384) 
 
ഇതി ശ്രീമൻമഹാഭാരതേ ആദിപർവണി അംശാവതരണപർവണി ഷഷ്ടിതമോഽധ്യായഃ॥ 60 ॥

Mahabharata - Adi Parva - Chapter Footnotes

1-60-2 കാലീ സത്യവതീ॥ 1-60-3 ഇഷ്ട്യാ ഇച്ഛയാ ദേഹം സദ്യോഽവീവൃധത് വർധിതവാൻ॥ 1-60-4 യം വ്യാസം। തപആദിനാ കശ്ചിന്നാതി നാത്യേതി നാതിശേതേ॥ 1-60-15 ഉപോപവിശ്യ സമീപേ ഉപവിശ്യ॥ 1-60-16 പ്രതിവേദ്യ പ്രതിഖ്യാപ്യ। അത്ര പൂജാ സ്തുതിരേവ॥ 1-60-17 ഇദം വക്ഷ്യമാണം॥ 1-60-18 പ്രത്യക്ഷദർശിവാൻ പ്രത്യക്ഷദർശീ॥ 1-60-19 ഭേദോ വൈരം॥ 1-60-20 പിതാമഹാനാം പ്രപിതാമഹാനാം॥ ഷഷ്ടിതമോഽധ്യായഃ॥ 60 ॥



ആദിപർവ - അധ്യായ 061

॥ ശ്രീഃ ॥

1.61. അധ്യായഃ 061 

Mahabharata - Adi Parva - Chapter Topics

വൈശംപായനേന ജനമേജയായ സങ്ക്ഷിപ്യ ഭാരതകഥാകഥനം॥ 1 ॥

Mahabharata - Adi Parva - Chapter Text

1-61-0 (2385) 
വൈശംപായന ഉവാച। 1-61-0x (297) 
`ശൃണു രാജന്യഥാ വീരാ ഭ്രാതരഃ പഞ്ച പാണ്ഡവാഃ।
വിരോധമന്വഗച്ഛന്ത ധാർതരാഷ്ട്രൈർദുരാത്മഭിഃ॥'  1-61-1 (2386) 
ഗുരവേ പ്രാങ്നമസ്കൃത്യ മനോബുദ്ധിസമാധിഭിഃ।
സംപൂജ്യ ച ദ്വിജാൻസർവാംസ്തഥാന്യാന്വിദുഷോ ജനാൻ॥ 1-61-2 (2387) 
മഹർഷേർവിശ്രുതസ്യേഹ സർവലോകേഷു ധീമതഃ।
പ്രവക്ഷ്യാമി മതം കൃത്സ്നം വ്യാസസ്യാമിതതേജസഃ॥ 1-61-3 (2388) 
ശ്രോതും പാത്രം ച രാജംസ്ത്വം പ്രാപ്യേമാം ഭാരതീം കഥാം।
ഗുരോർവക്ത്രപരിസ്പന്ദോ മനഃ പ്രോത്സാഹതീവ മേ॥ 1-61-4 (2389) 
ശൃണു രാജന്യഥാ ഭേദഃ കുരുപാണ്ഡവയോരഭൂത്।
രാജ്യാർഥേ ദ്യൂതസംഭൂതോ വനവാസസ്തഥൈവ ച॥ 1-61-5 (2390) 
യഥാ ച യുദ്ധമഭവത്പൃഥിവീക്ഷയകാരകം।
തത്തേഽഹം കഥയിഷ്യാമി പൃച്ഛതേ ഭരതർഷഭ॥ 1-61-6 (2391) 
മൃതേ പിതരി തേ വീരാ വനാദേത്യ സ്വമന്ദിരം।
നചിരാദേവ വിദ്വാംസോ വേദേ ധനുഷി ചാഭവൻ॥ 1-61-7 (2392) 
താംസ്തഥാ സത്വവീര്യൌജഃസംപന്നാൻപൌരസംമതാൻ।
നാമൃഷ്യൻകുരവോ ദൃഷ്ട്വാ പാണ്ഡവാഞ്ശ്രീയശോഭൃതഃ॥ 1-61-8 (2393) 
തതോ ദുര്യോധനഃ ക്രൂരഃ കർണശ്ച സഹസൌബലഃ।
തേഷാം നിഗ്രഹനിർവാസാന്വിവിധാംസ്തേ സമാരഭൻ॥ 1-61-9 (2394) 
തതോ ദുര്യോധനഃ ക്രൂരഃ കുലിംഗസ്യ മതേ സ്ഥിതഃ।
പാംഡവാന്വിവിധോപായൈ രാജ്യഹേതോരപീഡയത്॥ 1-61-10 (2395) 
ദദാവഥ വിഷം പാപോ ഭീമായ ധൃതരാഷ്ട്രജഃ।
ജരയാമാസ തദ്വീരഃ സഹാന്നേന വൃകോദരഃ॥ 1-61-11 (2396) 
പ്രമാണകോട്യാം സംസുപ്തം പുനർബദ്ധ്വാ വൃകോദരം।
തോയേഷു ഭീമം ഗംഗായാഃ പ്രക്ഷിപ്യ പുരമാവ്രജത്॥ 1-61-12 (2397) 
യദാ വിബുദ്ധഃ കൌന്തേയസ്തദാ സഞ്ഛിദ്യ ബന്ധനം।
ഉദതിഷ്ഠൻമഹാബാഹുർഭീമസേനോ ഗതവ്യഥഃ॥ 1-61-13 (2398) 
ആശീവിഷൈഃ കൃഷ്ണസർപൈഃ സുപ്തം ചൈനമദംശയത്।
സർവേഷ്വേവാംഗദേശേഷു ന മമാര സ ശത്രുഹാ॥ 1-61-14 (2399) 
തേഷാം തു വിപ്രകാരേഷു തേഷു തേഷു മഹാമതിഃ।
മോക്ഷണേ പ്രതികാരേ ച വിദുരോഽവഹിതോഽഭവത്॥ 1-61-15 (2400) 
സ്വർഗസ്ഥോ ജീവലോകസ്യ യഥാ ശക്രഃ സുഖാവഹഃ।
പാണ്ഡവാനാം തഥാ നിത്യം വിദുരോഽപി സുഖാവഹഃ॥ 1-61-16 (2401) 
യദാ തു വിവിധോപായൈഃ സംവൃതൈർവിവൃതൈരപി।
നാശകദ്വിനിഹന്തും താന്ദൈവഭാവ്യർഥരക്ഷിതാൻ॥ 1-61-17 (2402) 
തതഃ സംമന്ത്ര്യ സചിവൈർവൃഷദുഃശാസനാദിഭിഃ।
ധൃതരാഷ്ട്രമനുജ്ഞാപ്യ ജാതുഷം ഗൃഹമാദിശത്॥ 1-61-18 (2403) 
`തത്ര താന്വാസയാമാസ പാണ്ഡവാനമിതൌജസഃ।'
സുതപ്രിയൈഷീ താന്രാജാ പാണ്ഡവാനംബികാസുതഃ। 
തതോ വിവാസയാമാസ രാജ്യഭോഗബുഭുക്ഷയാ॥  1-61-19 (2404) 
തേ പ്രാതിഷ്ഠന്ത സഹിതാ നഗരാന്നാഗസാഹ്വയാത്।
പ്രസ്ഥാനേ ചാഭവൻമന്ത്രീ ക്ഷത്താ തേഷാം മഹാത്മനാം॥ 1-61-20 (2405) 
തേന മുക്താ ജതുഗൃഹാന്നിശീഥേ പ്രാദ്രവന്വനം।
തതഃ സംപ്രാപ്യ കൌന്തേയാ നഗരം വാരണാവതം॥ 1-61-21 (2406) 
ന്യവസന്ത മഹാത്മാനോ മാത്രാ സഹ പരന്തപാഃ।
ധൃതരാഷ്ട്രേണ ചാജ്ഞപ്താ ഉഷിതാ ജാതുഷേ ഗൃഹേ॥ 1-61-22 (2407) 
പുരോചനാദ്രക്ഷമാണാഃ സംവത്സരമതന്ദ്രിതാഃ।
സുരുംഗാം കാരയിത്വാ തു വിദുരേണ പ്രചോദിതാഃ॥ 1-61-23 (2408) 
ആദീപ്യ ജാതുഷം വേശ്മ ദഗ്ധ്വാ ചൈവ പുരോചനം।
പ്രാദ്രവൻഭയസംവിഗ്നാ മാത്രാ സഹ പന്തപാഃ॥ 1-61-24 (2409) 
ദദൃശുർദാരുമം രക്ഷോ ഹിഡിംബം വനനിർഝരേ।
ഹത്വാ ച തം രാക്ഷസേന്ദ്രം ഭീതാഃ സമവബോധനാത്॥ 1-61-25 (2410) 
നിശി സംപ്രാദ്രവൻപാർഥാ ധാർതരാഷ്ട്രഭയാർദിതാഃ।
പ്രാപ്താ ഹിഡിംബാ ഭീമേന യത്ര ജാതോ ഘടോത്കചഃ॥ 1-61-26 (2411) 
ഏകചക്രാം തതോ ഹത്വാ പാണ്ഡവാഃ സംശിതവ്രതാഃ।
വേദാധ്യയനസംപന്നാസ്തേഽഭവൻബ്രഹ്മചാരിണഃ॥ 1-61-27 (2412) 
തേ തത്ര നിയതാഃ കാലം കഞ്ചിദൂഷുർനരർഷഭാഃ।
മാത്രാ സഹൈകചക്രായാം ബ്രാഹ്മണസ്യ നിവേശനേ॥ 1-61-28 (2413) 
തത്രാസസാദ ക്ഷുധിതം പുരുഷാദം വൃകോദരഃ।
ഭീമസേനോ മഹാബാഹുർബകം നാമ മഹാബലം॥ 1-61-29 (2414) 
തം ചാപി പുരുഷവ്യാഘ്രോ ബാഹുവീര്യേണ പാണ്ഡവഃ।
നിഹത്യ തരസാ വീരോ നാഗരാൻപര്യസാന്ത്വയത്॥ 1-61-30 (2415) 
തതസ്തേ ശുശ്രുവുഃ കൃഷ്ണാം പഞ്ചാലേഷു സ്വയംവരാം।
ശ്രുത്വാ ചൈവാഭ്യഗച്ഛ്ത ഗത്വാ ചൈവാലഭന്ത താം॥ 1-61-31 (2416) 
തേ തത്ര ദ്രൌപദീം ലബ്ധ്വാ പരിസംവത്സരോഷിതാഃ।
വിദിതാ ഹാസ്തിനപുരം പ്രത്യാജഗ്മുരരിന്ദമാഃ॥ 1-61-32 (2417) 
തേ ഉക്താ ധൃതരാഷ്ട്രേണ രാജ്ഞാ ശാന്തനവേന ച।
ഭ്രാതൃഭിർവിഗ്രഹസ്താത കഥം വോ ന ഭവേദിതി॥ 1-61-33 (2418) 
അസ്മാഭിഃ ഖാണ്ഡവപ്രസ്ഥേ യുഷ്മദ്വാസോഽനുചിന്തിതഃ।
തസ്മാജ്ജനപദോപേതം സുവിഭക്തമഹാപഥം॥ 1-61-34 (2419) 
വാസായ സ്വാണ്ഡവപ്രസ്ഥം വ്രജധ്വം ഗതമത്സരാഃ।
തയോസ്തേ വചനാജ്ജഗ്മുഃ സഹ സർവൈഃ സുഹൃജ്ജനൈഃ॥ 1-61-35 (2420) 
നഗരം ഖാണ്ഡവപ്രസ്ഥം രത്നാന്യാദായ സർവശഃ।
തത്ര തേ ന്യവസൻപാർഥാഃ സംവത്സരഗണാംൻബഹൂൻ॥ 1-61-36 (2421) 
വശേ ശസ്ത്രപ്രതാപേന കുർവന്തോഽന്യാൻമഹീഭൃതഃ।
ഏവം ധർമപ്രധാനാസ്തേ സത്യവ്രതപരായണാഃ॥ 1-61-37 (2422) 
അപ്രമത്തോത്ഥിതാഃ ക്ഷാന്താഃ പ്രതപന്തോഽഹിതാൻബഹൂൻ।
അജയദ്ഭീമസേനസ്തു ദിശം പ്രാചീം മഹായശാഃ॥ 1-61-38 (2423) 
ഉദീചീമർജുനോ വീരഃ പ്രതീചീം നകുലസ്തഥാ।
ദക്ഷിണാം സഹദേവസ്തു വിജിഗ്യേ പരവീരഹാ॥ 1-61-39 (2424) 
ഏവം ചക്രുരിമാം സർവേ വശേ കൃത്സ്നാം വസുന്ധരാം।
പഞ്ചഭിഃ സൂര്യസങ്കാശൈഃ സൂര്യേണ ച വിരാജതാ॥ 1-61-40 (2425) 
ഷട്സൂര്യേവാഭവത്പൃഥ്വീ പാണ്ഡവൈഃ സത്യവിക്രമൈഃ।
തതോ നിമിത്തേ കസ്മിംശ്ചിദ്ധർമരാജോ യുധിഷ്ഠിരഃ॥ 1-61-41 (2426) 
വനം പ്രസ്ഥാപയാമാസ തേജസ്വീ സത്യവിക്രമഃ।
പ്രാണേഭ്യോഽപി പ്രിയതരം ഭ്രാതരം സവ്യസാചിനം॥ 1-61-42 (2427) 
അർജുനം പുരുഷവ്യാഘ്രം സ്ഥിരാത്മാനം ഗുണൈര്യുതം।
സ വൈ സംവത്സരം പൂർണം മാസം ചൈകം വനേ വസൻ॥ 1-61-43 (2428) 
`തീർഥയാത്രാം ച കൃതവാന്നാഗകന്യാമവാപ ച।
പാണ്ഡ്യസ്യ തനയാം ലബ്ധ്വാ തത്ര താഭ്യാംസഹോഷിതഃ'॥ 1-61-44 (2429) 
തതോഽഗച്ഛദ്ധൃഷീകേശം ദ്വാരവത്യാം കദാചന।
ലബ്ധവാംസ്തത്ര ബീഭത്സുർഭാര്യാം രാജീവലോചനാം॥ 1-61-45 (2430) 
അനുജാം വാസുദേവസ്യ സുഭദ്രാം ഭദ്രഭാഷിണീം।
സാ ശചീവ മഹേന്ദ്രേണ ശ്രീഃ കൃഷ്ണേനേവ സംഗതാ॥ 1-61-46 (2431) 
സുഭദ്രാ യുയുജേ പ്രീത്യാ പാണ്ഡവേനാർജുനേന ഹ।
അതർപയച്ച കൌന്തേയഃ ഖാണ്ഡവേ ഹവ്യവാഹനം॥ 1-61-47 (2432) 
ബീഭത്സുർവാസുദേവേന സഹിതോ നൃപസ്തമ।
നാതിഭാരോ ഹി പാർഥസ്യ കേശവേന സഹാഭവത്॥ 1-61-48 (2433) 
വ്യവസായസഹായസ്യ വിഷ്ണോഃ ശത്രുവധേഷ്വിവ।
പാർഥായാഗ്നിർദദൌ ചാപി ഗാണ്ഡീവം ധനുരുത്തമം॥ 1-61-49 (2434) 
ഇഷുധീ ചാക്ഷയൈർബാണൈ രഥം ച കപിലക്ഷണം।
മോക്ഷയാമാസ ബീഭത്സുർമയം യത്ര മഹാസുരം॥ 1-61-50 (2435) 
സ ചകാര സഭാം ദിവ്യാം സർവരത്നസമാചിതാം।
തസ്യാം ദുര്യോധനോ മന്ദോ ലോഭം ചക്രേ സുദുർമതിഃ॥ 1-61-51 (2436) 
തതോഽക്ഷൈർവഞ്ചയിത്വാ ച സൌബലേന യുധിഷ്ഠിരം।
വനം പ്രസ്ഥാപയാമാസ സപ്തവർഷാണി പഞ്ച ച॥ 1-61-52 (2437) 
അജ്ഞാതമേകം രാഷ്ട്രേ ച തതോ വർഷം ത്രയോദശം।
തതശ്ചതുർദശേ വർഷേ യാചമാനാഃ സ്വകം വസു॥ 1-61-53 (2438) 
നാലഭന്ത മഹാരാജ തതോ യുദ്ധമവർതത।
തതസ്തേ ക്ഷത്രമുത്സാദ്യ ഹത്വാ ദുര്യോധനം നൃപം॥ 1-61-54 (2439) 
രാജ്യം വിഹതഭൂയിഷ്ഠം പ്രത്യപദ്യന്ത പാണ്ഡവാഃ।
`ഇഷ്ട്വാ ക്രതൂംശ്ച വിവിധാനശ്വമേധാദികാൻബഹൂൻ॥ 1-61-55 (2440) 
ധൃതരാഷ്ട്രേ ഗതേ സ്വർഗം വിദുരേ പഞ്ചതാം ഗതേ।
ഗമയിത്വാ ക്രിയാം സ്വർഗ്യാം രാജ്ഞാമമിതതേജസാം॥ 1-61-56 (2441) 
സ്വം ധാമ യാതേ വാർഷ്ണേയേ കൃഷ്ണദാരാൻപ്രരക്ഷ്യ ച।
മഹാപ്രസ്ഥാനികം കൃത്വാ ഗതാഃ സ്വർഗമനുത്തമം'॥ 1-61-57 (2442) 
ഏവമേതത്പുരാവൃത്തം തേഷാമക്ലിഷ്ടകർമണാം।
ഭേദോ രാജ്യവിനാശശ്ച ജയശ്ച ജയതാംവര॥ ॥ 1-61-58 (2443) 
 
ഇതി ശ്രീമൻമഹാഭാരതേ ആദിപർവണി അംശാവതരണപർവണി ഏകഷഷ്ടിതമോഽധ്യായഃ॥ 61 ॥

Mahabharata - Adi Parva - Chapter Footnotes

1-61-4 പ്രോത്സാഹതീവ പ്രോത്സാഹയതീവ। പരിസ്പന്ദമുദുത്സാഹയതീവ മേ ഇതി പാഠേഗുരോർവക്ത്രപരിസ്പന്ദസ്ത്വം കഥാം കഥയേത്യാജ്ഞാവചനം തജ്ജന്യാ മുത്പ്രീതിഃ സാ പ്രോത്സാഹയതീ॥ 4 ॥ 1-61-7 നചിരാത് ശീഘ്ര। വിദ്വാംസോഽമവൻ॥ 1-61-12 പ്രമാണകോട്യാം ഗംഗായാസ്തീർഥവിശേഷേ। വൃകനാമാ ബഹുഭ ക്ഷോഽഗ്നിരുദരേ യസ്യ സ വൃകോദരഃ॥ 1-61-17 സംവൃതൈർഗുപ്തൈഃ। വിവൃതൈ പ്രകാശൈഃ। ദൈവഭാവ്യർഥരക്ഷിതാൻ ദൈവേനാദൃഷ്ടേന ഭാവീ കുരുക്ഷയപാണ്ഡ വരാജ്യലാഭാദിരർഥസ്തസ്മൈ രക്ഷിതാൻ॥ 1-61-18 വൃഷഃ കർണഃ ജാതുഷം ലാക്ഷാമയം॥ 1-61-20 അഭവൻമിത്രമിത്യപി പാഠഃ। ക്ഷത്താ വിദുരഃ॥ 1-61-21 തേന ക്ഷത്തുർമന്ത്രണേന॥ 1-61-31 സ്വയം വൃണുതേ ഇതി സ്വയംവരാ താം॥ 1-61-33 ശാന്തനവേന ഭീഷ്മേണ॥ 1-61-36 ആദായ ഭാഗശ ഇത്യപി പാഠഃ॥ 1-61-48 നാതീതി ഖാണ്ഡവദാഹ ഇതി ശേഷഃ॥ 1-61-49 വ്യവസായോ ബുദ്ധിഃ॥ 1-61-50 ബാണൈര്യുക്താവിതി ശേഷഃ। കപിലക്ഷണം വാനരധ്വജം। യത്ര ഖാണ്ഡവദാഹേ॥ ഏകഷഷ്ടിതമോഽധ്യായഃ॥ 61 ॥



ആദിപർവ - അധ്യായ 062

॥ ശ്രീഃ ॥

1.62. അധ്യായഃ 062 

Mahabharata - Adi Parva - Chapter Topics

ഭാരതപ്രശംസാ॥ 1 ॥ തച്ഛ്രവണാദിഫലകഥനം॥ 2 ॥

Mahabharata - Adi Parva - Chapter Text

1-62-0 (2444) 
ജനമേജയ ഉവാച। 1-62-0x (298) 
കഥിതം വൈ സമാസേന ത്വയാ സർവം ദ്വിജോത്തമ।
മഹാഭാരതമാഖ്യാനം കുരൂണാം ചരിതം മഹത്॥ 1-62-1 (2445) 
കഥാം ത്വനഘ ചിത്രാർഥാം കഥയസ്വ തപോധന।
വിസ്തരശ്രവണേ ജാതം കൌതൂഹലമതീവ മേ॥ 1-62-2 (2446) 
സ ഭവാന്വിസ്തരേണേമാം പുനരാഖ്യാതുമർഹതി।
ന ഹി തൃപ്യാമി പൂർവേഷാം ശൃണ്വാനശ്ചരിതം മഹത്॥ 1-62-3 (2447) 
ന തത്കാരണമൽപം വൈ ധർമജ്ഞാ യത്ര പാണ്ഡവാഃ।
അവധ്യാൻസർവശോ ജഘ്നുഃ പ്രശസ്യന്തേ ച മാനവൈഃ॥ 1-62-4 (2448) 
കിമർഥം തേ നരവ്യാഘ്രാഃ ശക്താഃ സന്തോ ഹ്യനാഗസഃ।
പ്രയുജ്യമാനാൻസങ്ക്ലേശാൻക്ഷാന്തവന്തോ ദുരാത്മനാം॥ 1-62-5 (2449) 
കഥം നാഗായുതപ്രാണോ ബാഹുശാലീ വൃകോദരഃ।
പരിക്ലിശ്യന്നപി ക്രോധം ധൃതവാന്വൈ ദ്വിജോത്തമ॥ 1-62-6 (2450) 
കഥം സാ ദ്രൌപദീ കൃഷ്ണാ ക്ലിശ്യമാനാ ദുരാത്മഭിഃ।
ശക്താ സതീ ധാർതരാഷ്ട്രാന്നാദഹത്ക്രോധചക്ഷുഷാ॥ 1-62-7 (2451) 
കഥം വ്യസനിനം ദ്യൂതേ പാർഥൌ മാദ്രീസുതൌ തദാ।
അന്വയുസ്തേ നരവ്യാഘ്രാ ബാധ്യമാനാ ദുരാത്മഭിഃ॥ 1-62-8 (2452) 
കഥം ധർമഭൃതാം ശ്രേഷ്ഠഃ സുതോ ധർമസ്യ ധർമവിത്।
അനർഹഃ പരമം ക്ലേശം സോഢവാൻസ യുധിഷ്ഠിരഃ॥ 1-62-9 (2453) 
കഥം ച ബഹുലാഃ സേനാഃ പാണ്ഡവഃ കൃഷ്ണസാരഥിഃ।
അസ്യന്നേകോഽനയത്സർവാഃ പിതൃലോകം ധനഞ്ജയഃ॥ 1-62-10 (2454) 
ഏതദാചക്ഷ്വ മേ സർവം യഥാവൃത്തം തപോധന।
യദ്യച്ച കൃതവന്തസ്തേ തത്രതത്ര മഹാരഥാഃ॥ 1-62-11 (2455) 
വൈശംപായന ഉവാച। 1-62-12x (299) 
ക്ഷണം കുരു മഹാരാജ വിപുലോഽയമനുക്രമഃ।
പുണ്യാഖ്യാനസ്യ വക്തവ്യഃ കൃഷ്ണദ്വൈപായനേരിതഃ॥ 1-62-12 (2456) 
മഹർഷേഃ സർവലോകേഷു പൂജിതസ്യ മഹാത്മനഃ।
പ്രവക്ഷ്യാമി മതം കൃത്സ്നം വ്യാസസ്യാമിതതേജസഃ॥ 1-62-13 (2457) 
ഇദം ശതസഹസ്രം ഹി ശ്ലോകാനാം പുണ്യകർമണാം।
സത്യവത്യാത്മജേനേഹ വ്യാഖ്യാതമമിതൌജസാ॥ 1-62-14 (2458) 
`ഉപാഖ്യാനൈഃ സഹ ജ്ഞേയം ശ്രാവ്യം ഭാരതമുത്തമം।
സങ്ക്ഷേപേണ തു വക്ഷ്യാമി സർവമേതന്നരാധിപ॥ 1-62-15 (2459) 
അധ്യായാനാം സഹസ്രേ ദ്വേ പർവണാം ശതമേവ ച।
ശ്ലോകാനാം തു സഹസ്രാണി നവതിശ്ച ദശൈവ ച। 
തതോഽഷ്ടാദശഭിഃ പർവൈഃ സംഗൃഹീതം മഹർഷിണാ'॥  1-62-16 (2460) 
യ ഇദം ശ്രാവയേദ്വിദ്വാന്യേ ചേദം ശൃണുയുർനരാഃ।
തേ ബ്രഹ്മണഃ സ്ഥാനമേത്യ പ്രാപ്നുയുർദേവതുല്യതാം॥ 1-62-17 (2461) 
ഇദം ഹി വേദൈഃ സമിതം പവിത്രമപി ചോത്തമം।
ശ്രാവ്യാണാമുത്തമം ചേദം പുരാണമൃഷിസംസ്തുതം॥ 1-62-18 (2462) 
അസ്മിന്നർഥശ്ച കാമശ്ച നിഖിലേനോപദേക്ഷ്യതേ।
ഇതിഹാസേ മഹാപുണ്യേ ബുദ്ധിശ്ച പരിനൈഷ്ഠികീ॥ 1-62-19 (2463) 
അക്ഷുദ്രാന്ദാനശീലാംശ്ച സത്യശീലാനനാസ്തികാൻ।
കാർഷ്ണം വേദമിമം വിദ്വാഞ്ഛ്രാവയിത്വാഽർഥമശ്നുതേ॥ 1-62-20 (2464) 
ഭ്രൂണഹത്യാകൃതം ചാപി പാപം ജഹ്യാദസംശയം।
ഇതിഹാസമിമം ശ്രുത്വാ പുരുഷോഽപി സുദാരുണഃ॥ 1-62-21 (2465) 
മുച്യതേ സർവപാപേഭ്യോ രാഹുണാ ചന്ദ്രമാ യഥാ।
ജയോ നാമേതിഹാസോഽയം ശ്രോതവ്യോ വിജിഗീഷുണാ॥ 1-62-22 (2466) 
മഹീം വിജയതേ രാജാ ശത്രൂംശ്ചാപി പരാജയേത്।
ഇദം പുംസവനം ശ്രേഷ്ഠമിദം സ്വസ്ത്യയനം മഹത്॥ 1-62-23 (2467) 
മഹിഷീയുവരാജാഭ്യാം ശ്രോതവ്യം ബഹുശസ്തഥാ।
വീരം ജനയതേ പുത്രം കന്യാം വാ രാജ്യഭാഗിനീം॥ 1-62-24 (2468) 
ധർമശാസ്ത്രമിദം പുണ്യമർഥശാസ്ത്രമിദം പരം।
മോക്ഷശാസ്ത്രമിദം പ്രോക്തം വ്യാസേനാമിതബുദ്ധിനാ॥ 1-62-25 (2469) 
`ധർമേ ചാർഥേ ച കാമേ ച മോക്ഷേ ച ഭരതർഷഭ।
യദിഹാസ്തി തദന്യത്ര യന്നേഹാസ്തി ന കുത്രചിത്। 
ഇദം ഹി ബ്രാഹ്മണൈർലോകേ ആഖ്യാതം ബ്രാഹ്മണേഷ്വിഹ'॥  1-62-26 (2470) 
സംപ്രത്യാചക്ഷതേ ചേദം തഥാ ശ്രോഷ്യന്തി ചാപരേ।
പുത്രാഃ ശുശ്രൂഷവഃ സന്തി പ്രേഷ്യാശ്ച പ്രിയകാരിണഃ॥ 1-62-27 (2471) 
ഭരതാനാം മഹജ്ജൻമ ശൃണ്വതാമനസൂയതാം।
നാസ്തി വ്യാധിഭയം തേഷാം പരലോകഭയം കുതഃ॥ 1-62-28 (2472) 
ശരീരേണ കൃതം പാപം വാചാ ച മനസൈവ ച।
സർവം സന്ത്യജതി ക്ഷിപ്രം യ ഇദം ശൃണുയാന്നരഃ॥ 1-62-29 (2473) 
ധന്യം യശസ്യമായുഷ്യം പുണ്യം സ്വർഗ്യം തഥൈവ ച।
കൃഷ്ണദ്വൈപായനേനേദം കൃതം പുണ്യചികീർഷുണാ॥ 1-62-30 (2474) 
കീർതിം പ്രഥയതാ ലോകേ പാണ്ഡവാനാം മഹാത്മനാം।
അന്യേഷാം ക്ഷത്രിയാണാം ച ഭൂരിദ്രവിണതേജസാം॥ 1-62-31 (2475) 
സർവവിദ്യാവദാതാനാം ലോകേ പ്രഥിതകർമണാം।
യ ഇദം മാനവോ ലോകേ പുണ്യാർഥേ ബ്രാഹ്മണാഞ്ഛുചീൻ॥ 1-62-32 (2476) 
ശ്രാവയേത മഹാപുണ്യം തസ്യ ധർമഃ സനാതനഃ।
കുരൂണാം പ്രഥിതം വംശം കീർതയൻസതതം ശുചിഃ॥ 1-62-33 (2477) 
വംശമാപ്നോതി വിപുലം ലോകേ പൂജ്യതമോ ഭവേത്।
യോഽധീതേ ഭാരതം പുംയം ബ്രാഹ്മണോ നിയതവ്രതഃ॥ 1-62-34 (2478) 
ചതുരോ വാർഷികാൻമാസാൻസർവപാപൈഃ പ്രമുച്യതേ।
വിജ്ഞേയഃ സ ച വേദാനാം പാരഗോ ഭാരതം പഠൻ॥ 1-62-35 (2479) 
ദേവാ രാജർഷയോ ഹ്യത്ര പുണ്യാ ബ്രഹ്മർഷയസ്തഥാ।
കീർത്യന്തേ ധൂതപാപ്മാനഃ കീർത്യതേ കേശവസ്തഥാ॥ 1-62-36 (2480) 
ഭഗവാംശ്ചാപി ദേവേശോ യത്ര ദേവീ ച കീർത്യതേ।
അനേകജനനോ യത്ര കാർതികേയസ്യ സംഭവഃ॥ 1-62-37 (2481) 
ബ്രാഹ്മണാനാം ഗവാം ചൈവ മാഹാത്ംയം യത്ര കീർത്യതേ।
സർവശ്രുതിസമൂഹോഽയം ശ്രോതവ്യോ ധർമബുദ്ധിഭിഃ॥ 1-62-38 (2482) 
യ ഇദം ശ്രാവയേദ്വിദ്വാൻബ്രാഹ്മണാനിഹ പർവസു।
ധൂതപാപ്മാ ജിതസ്വർഗോ ബ്രഹ്മ ഗച്ഛതി ശാശ്വതം॥ 1-62-39 (2483) 
ശ്രാവയേദ്ബ്രാഹ്മണാഞ്ശ്രാദ്ധേ യശ്ചേമം പാദമന്തതഃ।
അക്ഷയ്യം തസ്യ തച്ഛ്രാദ്ധമുപാവർതേത്പിതൄനിഹ॥ 1-62-40 (2484) 
അഹ്നാ യദേനഃ ക്രിയതേ ഇന്ദ്രിയൈർമനസാഽപി വാ।
ജ്ഞാനാദജ്ഞാനതോ വാപി പ്രകരോതി നരശ്ച യത്॥ 1-62-41 (2485) 
തൻമഹാഭാരതാഖ്യാനം ശ്രുത്വൈവ പ്രവിലീയതേ।
ഭരതാനാം മഹജ്ജൻമ മഹാഭാരതമുച്യതേ॥ 1-62-42 (2486) 
നിരുക്തമസ്യ യോ വേദ സർവപാപൈഃ പ്രമുച്യതേ।
ഭരതാനാം മഹജ്ജൻമ മഹാഭാരതമുച്യതേ॥ 1-62-43 (2487) 
മഹതോ ഹ്യേനസോ മർത്യാൻമോചയേദനുകീർതിതഃ।
ത്രിഭിർവർഷൈർമഹാഭാഗഃ കൃഷ്ണദ്വൈപായനോഽബ്രവീത്॥ 1-62-44 (2488) 
നിത്യോത്ഥിതഃ ശുചിഃ ശക്തോ മഹാഭാരതമാദിതഃ।
തപോനിയമമാസ്ഥായ കൃതമേതൻമഹർഷിണാ॥ 1-62-45 (2489) 
തസ്മാന്നിയമസംയുക്തൈഃ ശ്രോതവ്യം ബ്രാഹ്മണൈരിദം।
കൃഷ്ണപ്രോക്താമിമാം പുണ്യാം ഭാരതീമുത്തമാം കഥാം॥ 1-62-46 (2490) 
ശ്രാവയിഷ്യന്തി യേ വിപ്രാ യേ ച ശ്രോഷ്യന്തി മാനവാഃ।
സർവഥാ വർതമാനാ വൈ ന തേ ശോച്യാഃ കൃതാകൃതൈഃ॥ 1-62-47 (2491) 
നരേണ ധർമകാമേന സർവഃ ശ്രോതവ്യ ഇത്യപി।
നിഖിലേനേതിഹാസോഽയം തതഃ സിദ്ധിമവാപ്നുയാത്॥ 1-62-48 (2492) 
ന താം സ്വർഗഗതിം പ്രാപ്യ തുഷ്ടിം പ്രാപ്നോതി മാനവഃ।
യാം ശ്രുത്വൈവം മഹാപുണ്യമിതിഹാസമുപാശ്നുതേ॥ 1-62-49 (2493) 
ശൃണ്വഞ്ശ്രാദ്ധഃ പുണ്യശീലഃ ശ്രാവയംശ്ചേദമദ്ഭുതം।
നരഃ ഫലമവാപ്നോതി രാജസൂയാശ്വമേധയോഃ॥ 1-62-50 (2494) 
യഥാ സമുദ്രോ ഭഗവാന്യഥാ മേരുർമഹാഗിരിഃ।
ഉഭൌ ഖ്യാതൌ രത്നനിധീ തഥാ ഭാരതമുച്യതേ॥ 1-62-51 (2495) 
ഇദം ഹി വേദൈഃ സമിതം പവിത്രമഷി ചോത്തമം।
ശ്രാവ്യം ശ്രുതിസുഖം ചൈവ പാവനം ശീലവർധനം॥ 1-62-52 (2496) 
യ ഇദം ഭാരതം രാജന്വാചകായ പ്രയച്ഛതി।
തേന സർവാ മഹീ ദത്താ ഭവേത്സാഗരമേഖലാ॥ 1-62-53 (2497) 
പാരിക്ഷിത കഥാം ദിവ്യാം പുണ്യായ വിജയായ ച।
കഥ്യമാനാം മയാ കൃത്സ്നാം ശൃണു ഹർഷകരീമിമാം॥ 1-62-54 (2498) 
ത്രിഭിർവർഷൈഃ സദോത്ഥായീ കൃഷ്ണദ്വൈപായനോ മുനിഃ।
മഹാഭാരതമാഖ്യാനം കൃതവാനിദമദ്ഭുതം॥ 1-62-55 (2499) 
ശൃണു കീർതയതസ്തൻമ ഇതിഹാസം പുരാതനം॥ ॥  1-62-56 (2500) 
 
ഇതി ശ്രീമൻമഹാഭാരതേ ആദിപർവണി അംശാവതരണപർവണി ദ്വിഷഷ്ടിതമോഽധ്യായഃ॥ 62 ॥

Mahabharata - Adi Parva - Chapter Footnotes

1-62-4 അവധ്യാൻ ഭീഷ്മദ്രോണാദീൻ॥ 1-62-6 ക്രോധം ധൃതവാൻ നിരുദ്ധവാൻ॥ 1-62-10 അസ്യൻ ശരാൻ ക്ഷിപൻ സ കഥം ക്ലേശം സോഢവാനിത്യനുഷജ്ജ്യതേ॥ 1-62-18 ഋഷിഭിർമന്ത്രൈസ്തദ്ദ്രഷ്ടൃഭിർവാ സംസ്തുതം സമം സ്തുതം വാ॥ 1-62-19 പരിനൈഷ്ഠികീ പരിനിഷ്ഠാ മോക്ഷസ്തദുചിതാ॥ 1-62-20 അനാസ്തികാൻ നാസ്തികാ ന ഭവന്തീത്യനാസ്തികാസ്താൻ॥ 1-62-23 പുംസവനം പുമാംസഃ സൂയന്തേഽസ്മിൻ ശ്രുതേ॥ 1-62-24 മഹിഷീ പട്ടരാജ്ഞീ॥ 1-62-47 സർവഥാ സാധുനാഽസാധുനാ വാ വർത്മനാ വർതമാനാ അപി കൃതാകൃതൈഃ ക്രമേണ പാപപുണ്യൈസ്തേ ന ശോച്യാഃ। ഏതച്ഛ്രവണാദേവ സർവപ്രത്യവായപരിഹാരോ ഭവതീതി ഭാവഃ॥ 1-62-49 സ്വർഗാദപ്യേതച്ഛ്രവണം സുഖകരം മുക്തിഹേതുത്വാദിതി ഭാവഃ॥ 1-62-50 ശ്രാദ്ധഃ ശ്രദ്ധാവാൻ॥ 1-62-52 ശ്രാവ്യമർഥതോ രംയം॥ 1-62-55 സദോത്ഥായീ സദോദ്യുക്തഃ॥ ദ്വിഷഷ്ടിതമോഽധ്യായഃ॥ 62 ॥



ആദിപർവ - അധ്യായ 063

॥ ശ്രീഃ ॥

1.63. അധ്യായഃ 063 

Mahabharata - Adi Parva - Chapter Topics

പൂരുവംശകഥനം॥ 1 ॥

Mahabharata - Adi Parva - Chapter Text

1-63-0 (2501) 
വൈശംപായന ഉവാച। 1-63-0x (300) 
പൂരോർവംശമഹം ധന്യം രാജ്ഞാമമിതതേജസാം।
പ്രവക്ഷ്യാമി പിതൄണാം തേ തേഷാം നാമാനി മേ ശൃമു॥ 1-63-1 (2502) 
അവ്യക്തപ്രഭവോ ബ്രഹ്മാ ശാശ്വതോ നിത്യ അവ്യയഃ।
തസ്മാൻമരീചിഃ സഞ്ജജ്ഞേ ദക്ഷശ്ചൈവ പ്രജാപതിഃ॥ 1-63-2 (2503) 
അംഗുഷ്ഠാദ്ദക്ഷമസൃജച്ചക്ഷുർഭ്യാം ച മരീചിനം।
മരീചേഃ കശ്യപഃ പുത്രോ ദക്ഷസ്യ ദുഹിതാഽഽദിതിഃ॥ 1-63-3 (2504) 
അദിത്യാം കശ്യപാദ്വിവസ്ഥാൻ।
വിവസ്വതോ മനുർമനോരിലാ॥ 1-63-4 (2505) 
ഇലായാഃ പുരൂരവാഃ।
പുരൂരവസ ആയുഃ। 
ആയുഷോ നഹുഷഃ।
നഹുഷസ്യ യയാതിഃ॥  1-63-5 (2506) 
യയാതേർദ്വേ ഭാര്യേ ബഭൂവതുഃ।
ഉശനസോ ദുഹിതാ ദേവയാനീ വൃഷപർവണശ്ച ദുഹിതാ ശർമിഷ്ഠാ നാമ॥ 1-63-6 (2507) 
തത്രാനുവംശോ ഭവതി।
യദും ച തുർവസും ചൈവ ദേവയാനീ വ്യജായത। 
ദ്രുഹ്യം ചാനും ച പൂരും ച ശർമിഷ്ഠാ വാർഷപർവണീ॥  1-63-7 (2508) 
തത്ര യദോര്യാദവാഃ।
പൂരോഃ പൌരവാഃ। 
പൂരോർഭാര്യാ കൌസല്യാ ബഭൂവ।
തസ്യാമസ്യ ജജ്ഞേ ജനമേജയഃ॥  1-63-8 (2509) 
സ ത്രീൻഹയമേധാനാജഹാര।
വിശ്വജിതാ ചേഷ്ട്വാ വനം പ്രവിവേശ॥ 1-63-9 (2510) 
ജനമേജയസ്തു സുനന്ദാം നാമോപയേമേ മാഗധീം।
തസ്യാമസ്യ ജജ്ഞേ പ്രാചീന്വാൻ॥ 1-63-10 (2511) 
യഃ പ്രാചീം ദിശം ജിഗായ।
യാവത്സൂര്യാദയാത് തത്തസ്യ പ്രാചീനത്വം॥ 1-63-11 (2512) 
പ്രാചീന്വാംസ്തു ഖൽവാശ്മകീമുപയേമേ യാദവീം।
തസ്യാമസ്യ ജജ്ഞേ ശസ്യാതിഃ॥ 1-63-12 (2513) 
ശയ്യാതിസ്തു ത്രിശങ്കോർദുഹിതരം വരാംഗീം നാമോപയേമേ തസ്യാമസ്യ ജജ്ഞേഽഹംയാതിഃ॥  1-63-13 (2514) 
അഹംയാതിസ്തു ഖലു കൃതവീര്യദുഹിതരം ഭാനുമതീം നാമോപയേമേ।
തസ്യാമസ്യ ജജ്ഞേ സാർവഭൌമഃ॥ 1-63-14 (2515) 
സാർവഭൌമസ്തു ഖലു ജിത്വാഽഽജഹാര കൈകയീം സുന്ദരാം നാമ താമുപയേമേ।
തസ്യാമസ്യ ജജ്ഞേ ജയത്സേനഃ॥ 1-63-15 (2516) 
ജയത്സേനസ്തു ഖലു വൈദർഭീമുപയേമേ സുശ്രവാം നാമ।
തസ്യാമസ്യ ജജ്ഞേഽപരാചീനഃ॥ 1-63-16 (2517) 
അപരാചീനസ്തു ഖലു വൈദർഭീമപരാമുപയേമേ മര്യാദാം നാമ।
തസ്യാമസ്യ ജജ്ഞേഽരിഹഃ॥ 1-63-17 (2518) 
അരിഹഃ ഖൽവാംഗീമുപേയേമേ।
തസ്യാമസ്യ ജജ്ഞേ മഹാഭൌമഃ॥ 1-63-18 (2519) 
മഹാഭൌമസ്തു ഖലു പ്രസേനജിദ്ദുഹിതരമുപയേമേ സുയജ്ഞാം നാമ।
തസ്യാമസ്യ ജജ്ഞേ അയുതാനായീ॥ 1-63-19 (2520) 
യഃ പുരുഷമേധേ പുരുഷാണാമയുതമാനയത്തത്തസ്യായുതാനായിത്വം॥  1-63-20 (2521) 
അയുതാനായീ തു ഖലു പൃഥുശ്രവസോ ദുഹിതരമുപയേമേ ഭാസാം നാമ।
തസ്യാമസ്യ ജജ്ഞേഽക്രോധനഃ॥ 1-63-21 (2522) 
അക്രോധനസ്തു ഖലു കാലിംഗീം കണ്ഡൂം നാമോപയേമേ।
തസ്യാമസ്യ ജജ്ഞേ ദേവാതിഥിഃ॥ 1-63-22 (2523) 
ദേവാതിഥിസ്തു ഖലു വൈദർഭീമുപയേമേ മര്യാദാം നാമ തസ്യാമസ്യ ജജ്ഞേ ഋചഃ॥  1-63-23 (2524) 
ഋചസ്തു ഖലു വാമദേവ്യാമംഗരാജകന്യായാമൃക്ഷം പുത്രമജീജനത്॥  1-63-24 (2525) 
ഋക്ഷസ്തു ഖലു തക്ഷകദുഹിതരം ജ്വലന്തീം നാമോപയേമേ।
തസ്യാമന്ത്യനാരമുത്പാദയാമാസ॥ 1-63-25 (2526) 
അന്ത്യനാരസ്തു ഖലു സരസ്വത്യാം ദ്വാദശവാർഷികം സത്രമാജഹാര।
തമുദവസാനേ സരസ്വത്യഭിഗംയ ഭർതാരം വരയാമാസ॥ 1-63-26 (2527) 
തസ്യാം പുത്രം ജനയാമാസ ത്രസ്നും നാമ।
അത്രാനുവംശോ ഭവതി॥ 1-63-27 (2528) 
ത്രസ്നും സരസ്വതീ പുത്രമന്ത്യനാരാദജീജനത്।
ഇലിലം ജനയാമാസ കാലിന്ദ്യാന്ത്രസ്നുരാത്മജം॥ 1-63-28 (2529) 
ഇലിലസ്തു രഥന്തര്യാം ദുഷ്യന്താദീൻപഞ്ച പുത്രാനജീജനത്॥  1-63-29 (2530) 
ദുഷ്യന്തസ്തു ലാക്ഷീം നാമ ഭാഗീരഥീമുപയേമേ തസ്യാമസ്യ ജജ്ഞേ ജനമേജയഃ॥  1-63-30 (2531) 
സഏവ ദുഷ്യന്തോ വിശ്വാമിത്രദുഹിതരം ശകുന്തലാം നാമോപയേമേ।
തസ്യാമസ്യ ജജ്ഞേ ഭരതഃ॥ 1-63-31 (2532) 
തത്രേമൌ ശ്ലോകൌ ഭവതഃ।
മാതാ ഭസ്ത്രാ പിതുഃ പുത്രോ യസ്മാജ്ജാതഃ സ ഏവ സഃ। 
ഭരസ്വ പുത്രം ദൌഷ്യന്തിം സത്യമാഹ ശകുന്തലാ॥  1-63-32 (2533) 
രേതോധാഃ പുത്ര ഉന്നയതി നരദേവ യമക്ഷയാത്।
ത്വം ചാസ്യ ധാതാ ഗർഭസ്യ സത്യമാഹ ശകുന്തലാ॥ 1-63-33 (2534) 
തതോഽസ്യ ഭരതത്വം।
ഭരതസ്തു ഖലു കാശേയീം സാർവസേനീമുപയേമേ സുനന്ദാം നാമ। 
തസ്യാമസ്യ ജജ്ഞേ ഭുമന്യുഃ॥  1-63-34 (2535) 
ഭുമന്യുസ്തു ഖലു ദാശാർഹീമുപയേമേ സുവർണാം നാമ।
തസ്യാമസ്യ ജജ്ഞേ സുഹോത്രഃ॥ 1-63-35 (2536) 
സുഹോത്രസ്തു ഖൽവൈക്ഷ്വാകീമുപയേമേ ജയന്തീം നാമ।
തസ്യാമസ്യ ജജ്ഞേ ഹസ്തീ। 
യ ഇദം പുരം നിർമാപയാമാസ॥  1-63-36 (2537) 
തസ്മാദ്ധാസ്തിനപുരത്വം।
ഹസ്തീ ഖലു ത്രൈഗർതീമുപയേമേ യശോദാം നാമ തസ്യാമസ്യ ജജ്ഞേ വികുഞ്ജതഃ॥ 1-63-37 (2538) 
വികുഞ്ജനസ്തു ഖലു ദാശാർഹീമുപയേമേ സുന്ദരാം നാമ।
തസ്യാമസ്യ ജജ്ഞേഽജമീഢഃ॥ 1-63-38 (2539) 
അജമീഢസ്യ തു ചതുർവിംശതിപുത്രശതം ബഭൂവ।
കൈകയ്യാം നാഗായാം ഗാന്ധാര്യാം വിമലായാമൃക്ഷായാമിതി॥ 1-63-39 (2540) 
പൃഥഗ്വംശകർതാരോ നൃപതയഃ।
തത്ര അജമീഢാദൃക്ഷായാം സംവരണോ ജജ്ഞേ സ വംശകരഃ॥ 1-63-40 (2541) 
സവരണസ്തു വൈവസ്വതീം തപതീം നാമോപയേമേ।
തസ്യാമസ്യ ജജ്ഞേ കുരുഃ॥ 1-63-41 (2542) 
കുരുസ്തു ഖലു ദാശാർഹീമുപയേമേ ശുഭാംഗീം നാമ।
തസ്യാമസ്യ ജജ്ഞേ വിദൂരഥഃ॥ 1-63-42 (2543) 
വിദൂരഥസ്തു ഖലു മാഗധീമുപയേമേ സംപ്രിയാം നാമ।
തസ്യാമസ്യ ജജ്ഞേഽനശ്വാൻ॥ 1-63-43 (2544) 
അനശ്വാംസ്തു ഖലു മാഗധീമുപയേമേഽമൃതാം നാമ।
തസ്യാമസ്യ ജജ്ഞേ പരിക്ഷിത്॥ 1-63-44 (2545) 
പരിക്ഷിത്ഖലു ബാഹുകാമുപയേമേ സുവേഷാം നാമ।
തസ്യാമസ്യ ജജ്ഞേ ഭീമസേനഃ॥ 1-63-45 (2546) 
ഭീമസേനസ്തു ഖലു കൈകയീമുപയേമേ സുകുമാരീം നാമ।
തസ്യാമസ്യ ജജ്ഞേ പരിശ്രവാഃ॥ 1-63-46 (2547) 
യമാഹുഃ പ്രതീപ ഇതി।
പ്രതീപസ്തു ഖലു ശൈബ്യാമുപയേമേ സുനന്ദീം നാമ। 
തസ്യാം ത്രീൻപുത്രാനുത്പാദയാമാസ ദേവാപിം ശന്തനും ബാഹ്ലീകം ചേതി॥  1-63-47 (2548) 
ദേവാപിസ്തു ഖലു ബാല ഏവാരണ്യം പ്രവിവേശ।
ശന്തനുസ്തു മഹീപാലോഽഭവത്॥ 1-63-48 (2549) 
തത്ര ശ്ലോകോ ഭവതി।
യം യം കരാഭ്യാം സ്പൃശതി ജീർണം സ സുഖമശ്നുതേ। 
പുനര്യുവാ ച ഭവതി തസ്മാത്തം ശന്തനും വിദുഃ॥  1-63-49 (2550) 
തദസ്യ ശന്തനുത്വം।
ശന്തനുസ്തു ഖലു ഗംഗാം ഭാഗീരഥീമുപയേമേ തസ്യാമസ്യ ജജ്ഞേ ദേവവ്രതഃ। 
യമാഹുർഭീഷ്മ ഇതി॥  1-63-50 (2551) 
ഭീഷ്മസ്തു ഖലു പിതുഃ പ്രിയചികീർഷയാ സത്യവതീമാനയാമാസ മാതരം।
യാമാഹുഃ കാലീതി॥ 1-63-51 (2552) 
തസ്യാം പൂർവം പുരാശരാത്കന്യാഗർഭോ ദ്വൈപായനഃ।
തസ്യാമേവ ശന്തനോർദ്വൌ പുത്രൌ ബഭൂവതുഃ ചിത്രാംഗദോ വിചിത്രവീര്യശ്ച॥ 1-63-52 (2553) 
ചിത്രാംഗദസ്തു പ്രാപ്തരാജ്യ ഏവ ഗന്ധർവേണ നിഹൃതഃ।
തതോ വിചിത്രവീര്യോ രാജാ ബഭൂവ॥ 1-63-53 (2554) 
വിചിത്രവീര്യസ്തു ഖലുകാശിരാജസ്യ സുതേ അംബികാംബാലികേ ഉദവഹത്।
വിചിത്രവീര്യോഽനുത്പന്നാപത്യ ഏവ വിദേഹത്വം പ്രാപ്തഃ॥ 1-63-54 (2555) 
തതഃ സത്യവതീ ചിന്തയാമാസ കഥം നു ഖലു ശന്തനോഃ പിണ്ഡവിച്ഛേദോ ന സ്യാദിതി॥  1-63-55 (2556) 
സാഥ ദ്വൈപായനം ചിന്തയാമാസ സോഽഗ്രതഃ സ്ഥിതഃ കിം കരവാണീതി।
തം സത്യവത്യുവാച ഭ്രാതാ തേഽനപത്യ ഏവ സ്വർഗതഃ തസ്യാർഥേഽപത്യമുത്പാദയേതി॥ 1-63-56 (2557) 
സ പരമിത്യുവാച സ തത്ര ത്രീൻപുത്രാനുത്പാദയാമാസ ധൃതരാഷ്ട്രം പാണ്ഡും വിദുരം ചേതി॥  1-63-57 (2558) 
ധൃതരാഷ്ട്രാത്പുത്രശതം ബഭൂവ ഗാന്ധാര്യാം വരദാനാദ്ദ്വൈപായനസ്യ തേഷാം ച ധാർതരാഷ്ട്രാണാം ചത്വാരഃ പ്രധാനാഃ ദുര്യോധനോ ദുശ്ശാസനോ വികർണശ്ചിത്രസേനശ്ചേതി॥  1-63-58 (2559) 
പാണ്ഡോസ്തു കുന്തീ മാദ്രീതി സ്ത്രീരത്നേ ബഭൂവതുഃ।
സ മൃഗയാം ചരൻമൈഥുനഗതമൃഷിം മൃഗചാരിണം ബാണേന ജഘാന॥ 1-63-59 (2560) 
സ ബാണവിദ്ധ ഉവാച പാണ്ഡും।
അത്ര ശ്ലോകോ ഭവതി॥ 1-63-60 (2561) 
യോഽകൃതാർഥം ഹി മാം ഗ്രൂര ബാണേനാഘ്നാ മൃഗവ്രതം।
ത്വാമപ്യേതാദൃശോ ഭാവഃ ക്ഷിപ്രമേവാഗമിഷ്യതി॥ 1-63-61 (2562) 
ഇതി മൃഗവ്രതചാരിണാ ഋഷിണാ ശപ്തഃ।
സ വിഷണ്ണരൂപഃ പാണ്ഡുസ്തം ശാപം പരിഹരന്നോപസർപതി ഭാര്യേ॥ 1-63-62 (2563) 
കദാചിത്സ ആഹ।
സ്വചാപല്യാദിദം പ്രാപ്തവാനഹം। 
പുരാണേഷു പഠ്യമാനം ശൃണോമി നാനപത്യസ്യ ലോകാഃ സന്തീതി॥  1-63-63 (2564) 
സാ ത്വം മദർഥേ പുത്രാനുത്പാദയേതി കുന്തീമുവാച॥  1-63-64 (2565) 
സാ കുന്തീ പുത്രാനുത്പാദയാമാസ ധർമാദ്യുധിഷ്ഠിരം മാരുതാദ്ഭീമസേനമിന്ദ്രാദർജുനമിതി।
സ ഹൃഷ്ടരൂപഃ പാണ്ഡുരുവാച। 
ഇയം തേ സപത്നീ ഭവതി മാദ്ര്യനപത്യാ വ്രീഡിതാ സാധ്വീ അസ്യാമപത്യമുത്പാദ്യതാമിതി॥  1-63-65 (2566) 
സാ കുന്തീ തസ്യൈ മാദ്ര്യൈ തഥേതി വ്രതമാദിദേശ।
തതസ്തസ്യാം നകുലസഹദേവൌ യമാവശ്വിഭ്യാം ജജ്ഞാതേ॥ 1-63-66 (2567) 
മാദ്രീം തു ഖലു സ്വലങ്കൃതാം ദൃഷ്ട്വാ പാണ്ഡുർഭാവം ചക്രേ।
സ താം പ്രാപ്യൈവ വിദേഹത്വം പ്രാപ്തഃ॥ 1-63-67 (2568) 
തതസ്തേന സഹ ചിതാമന്വാരുരോഹ മാദ്രീ।
കുന്തീം ചോവാച യമയോരാര്യയാഽപ്രമത്തയാ ഭവിതവ്യമിതി॥ 1-63-68 (2569) 
തതഃ പഞ്ചപാണ്ഡവാൻസഹ കുന്ത്യാ ഹാസ്തിനപുരം നയന്തി സ്മ തപസ്വിനഃ॥  1-63-69 (2570) 
തത്ര ഭീഷ്മായ ധൃതരാഷ്ട്രവിദുരയോഃ പാണ്ഡോഃ സ്വർഗഗമനം യാഥാതഥ്യം നിവേദയന്തിസ്മ തപസ്വിനഃ॥  1-63-70 (2571) 
പാണ്ഡവാൻസഹ കുന്ത്യാ ജതുഗൃഹേ ദാഹയിതുകാമോ ധൃതരാഷ്ട്രാത്മജോഽഭൂത്॥  1-63-71 (2572) 
താംശ്ച വിദുരോ മോക്ഷയാമാസ।
തതോ ഭീമോ ഹിഡിംബം ഹത്വാ പുത്രമുത്പാദയാമാസ ഹിഡിംബായാം ഘടോത്കചം നാമ॥ 1-63-72 (2573) 
തതശ്ചൈകചക്രാം ജഗ്മുഃ കുശലിനഃ।
തതഃ പാഞ്ചാലവിഷയം ഗത്വാ സ്വയംവരേ ദ്രൌപദീം ലബ്ധ്വാഽർധരാജ്യം പ്രാപ്യേന്ദ്രപ്രസ്ഥനിവാസിനസ്തസ്യാം പുത്രാനുത്പാദയാമാസുർദ്രൌപദ്യാം॥ 1-63-73 (2574) 
പ്രതിവിന്ധ്യാം യുധിഷ്ഠിരഃ।
സുതസോമം വൃകോദരഃ। 
ശ്രുതകീർതിമർജുനഃ।
ശതാനീകം നകുലഃ।
ശ്രുതസേനം സഹദേവ ഇതി॥  1-63-74 (2575) 
ശൈവ്യസ്യ കന്യാം ദേവകീം നാമോപയേമേ യുധിഷ്ഠിരഃ।
തസ്യാം പുത്രം ജനയാമാസ യൌധേയം നാമ॥ 1-63-75 (2576) 
ഭീമസേനസ്തു വാരാണസ്യാം കാശിരാജകന്യാം ജലന്ധരാം നാമോപയേമേ സ്വയംവരസ്ഥാം।
തസ്യാമസ്യ ജജ്ഞേ ശർവത്രാതഃ॥ 1-63-76 (2577) 
അർജുനസ്തു ഖലു ദ്വാരവതീം ഗത്വാ ഭഗവതോ വാസുദേവസ്യ ഭഗിനീം സുഭദ്രാം നാമോദവഹദ്ഭാര്യാം।
തസ്യാമഭിമന്യും നാമ പുത്രം ജനയാമാസ॥ 1-63-77 (2578) 
നകുലസ്തു ഖലു ചൈദ്യാം രേണുമതീം നാമോദവഹത്।
തസ്യാം പുത്രം ജനയാമാസ നിരമിത്രം നാമ॥ 1-63-78 (2579) 
സഹദേവസ്തു ഖലു മാദ്രീമേവ സ്വയംവരേ വിജയാം നാമോദവഹദ്ഭാര്യാം।
തസ്യാം പുത്രം ജനയാമാസ സുഹോത്രം നാമ॥ 1-63-79 (2580) 
ഭീമസേനശ്ച പൂർവമേവ ഹിഡിംബായാം രാക്ഷസ്യാം പുത്രമുത്പാദയാമാസ ഘടോത്കചം നാമ।
അർജുനസ്തു നാഗകന്യായാമുലൂപ്യാമിരാവന്തം നാമ പുത്രം ജനയാമാസ॥ 1-63-80 (2581) 
തതോ മണലൂരുപതികന്യായാം ചിത്രാംഗദായാമർജുനഃ പുത്രമുത്പാദയാമാസ ബഭ്രുവാഹനം നാമ।
ഏതേ ത്രയോദശ പുത്രാഃ പാണ്ഡവാനാം॥ 1-63-81 (2582) 
വിരാടസ്യ ദുഹിതരമുത്തരാം നാമാഭിമന്യുരുപേയേമേ।
തസ്യാമസ്യ പരാസുർഗർഭോഽജായത॥ 1-63-82 (2583) 
തമുത്സംഗേ പ്രതിജഗ്രാഹ പൃഥാ നിയോഗാത്പുരുഷോത്തമസ്യ।
ഷാൺമാസികം ഗർഭമഹം ജീവയാമി പാദസ്പർശാദിതി വാസുദേവ ഉവാച॥ 1-63-83 (2584) 
അഹം ജീവയാമി കുമാരമനന്തവീര്യം ജാത ഏവായമജായത।
അഭിമന്യോഃ സത്യേന ചേയം പൃഥിവീ ധാരയത്വിതി വാസുദേവസ്യ പാദസ്പർശാത്സജീവോഽജായത। 
നാമ തസ്യാകരോത്സുഭദ്രാ॥  1-63-84 (2585) 
പരിക്ഷീണേ കുലേ ജാത ഉത്തരായാം പരന്തപഃ।
പരിക്ഷിദഭവത്തസ്മാത്സൌഭദ്രാത്തു യശസ്വിനഃ॥ 1-63-85 (2586) 
പരീക്ഷിത്തു ഖലു ഭദ്രവതീം നാമോപയേമേ।
തസ്യാം തത്ര ഭവാഞ്ജനമേജയഃ॥ 1-63-86 (2587) 
ജനമേജയാത്തു ഭവതഃ ഖലു വപുഷ്ടമായാം പുത്രൌ ദ്വൌ ശതാനീകഃ ശങ്കുകർണശ്ച॥  1-63-87 (2588) 
ശതാനീകസ്തു ഖലു വൈദേഹീമുപയേമേ।
തസ്യാമസ്യ ജജ്ഞേ പുത്രോഽശ്വമേധദത്തഃ॥ 1-63-88 (2589) 
ഇത്യേഷ പൂരോർവംശസ്തു പാണ്ഡവാനാം ച കീർതിതഃ।
പൂരോർവംശമിമം ശ്രുത്വാ സർവപാപൈഃ പ്രമുച്യതേ॥ ॥ 1-63-89 (2590) 
 
ഇതി ശ്രീമൻമഹാഭാരതേ ആദിപർവണി അംശാവതരണപർവണി ത്രിഷഷ്ടിതമോഽധ്യായഃ॥ 63 ॥

Mahabharata - Adi Parva - Chapter Footnotes

1-63-32 ഭസ്ത്രാ ചർമകോശഃ തത്ര നിഹിതം ബീജം യഥാ തദീയം ന ഭവതി ഏവം മാതാപി ഭസ്ത്രേവ। യേന ഹേതുനാ യോ ജാതഃ സ ഏവ സഃ। കാര്യസ്യ കാരണാനന്യത്വാത്॥ 1-63-33 പുത്രഃ രേതോധാഃ രേതോധാതാരം പിതരം ഉന്നയതി ഊർധ്വം നയതി। യമക്ഷയാത് നരകാത്॥



ആദിപർവ - അധ്യായ 064

॥ ശ്രീഃ ॥

1.64. അധ്യായഃ 064 

Mahabharata - Adi Parva - Chapter Topics

ഉപരിചരരാജോപാഖ്യാനം॥ 1 ॥ ഇന്ദ്രധ്വജോത്സവവൃത്താന്തഃ॥ 2 ॥ ഗിരികായാ ഉത്പത്തിഃ। ഉപരിചരസ്യ തയാ വിവാഹശ്ച॥ 3 ॥ മൃഗയാർഥം ഗതേനോപരിചരേണ സ്വപത്നീസ്മരണാത്സ്കന്നസ്യ ശ്യേനദ്വരാ പ്രേഷിതസ്യ രേതസോ യമുനാജലേ പതനം॥ 4 ॥ ബ്രഹ്മശാപാൻമത്സ്യഭാവം പ്രാപ്തയാഽദ്രികയാ തദ്രേതഃപാനം॥ 5 ॥ തദുദരേ മിഥുനോത്പത്തിഃ॥ 6 ॥ തത്ര പുത്രസ്യ ഉപരിചരവസുനാ ഗ്രഹണം। കന്യായാ ദാശഗൃഹേ സ്ഥിതിഃ॥ 7 ॥ നാവം വാഹയമാനായാം സത്യവതീനാംന്യാം ദാശകന്യായാം പരാശരാദ്ദ്വൈപായനസ്യോത്പത്തിഃ। തസ്യ വ്യാസനാമപ്രാപ്തിശ്ച॥ 8 ॥ പാഠാന്തരേ പരാശരസത്യവതീവിവാഹാദി॥ 9 ॥ ഭീഷ്മാദീനാം സങ്ക്ഷേപതോ ജൻമവൃത്താന്തകഥനം॥ 10 ॥

Mahabharata - Adi Parva - Chapter Text

1-64-0 (2591) 
വൈശംപായന ഉവാച। 1-64-0x (301) 
രാജോപരിചരോ നാമ ധർമനിത്യോ മഹീപതിഃ।
ബഭൂവ മൃഗയാശീലഃ ശശ്വത്സ്വാധ്യായവാഞ്ഛുചിഃ॥ 1-64-1 (2592) 
സ ചേദിവിഷയം രംയം വസുഃ പൌരവനന്ദനഃ।
ഇന്ദ്രോപദേശാജ്ജഗ്രാഹ രമണീയം മഹീപതിഃ॥ 1-64-2 (2593) 
തമാശ്രമേ ന്യസ്തശസ്ത്രം നിവസന്തം തപോനിധിം।
ദേവാഃ ശക്രപുരോഗാ വൈ രാജാനമുപതസ്ഥിരേ॥ 1-64-3 (2594) 
ഇന്ദ്രത്വമർഹോ രാജായം തപസേത്യനുചിന്ത്യ വൈ।
തം സാന്ത്വേന നൃപം സാക്ഷാത്തപസഃ സംന്യവർതയൻ॥ 1-64-4 (2595) 
ദേവാ ഊചുഃ। 1-64-5x (302) 
ന സങ്കീര്യേത ധർമോഽയം പൃഥിവ്യാം പൃഥിവീപതേ।
ത്വയാ ഹി ധർമോ വിധൃതഃ കൃത്സ്നം ധാരയതേ ജഗത്॥ 1-64-5 (2596) 
ഇന്ദ്ര ഉവാച। 1-64-6x (303) 
`ദേവാനഹം പാലയിതാ പാലയ ത്വം ഹി മാനുഷാൻ।'
ലോകേ ധർമം പാലയ ത്വം നിത്യയുക്തഃ സമാഹിതഃ। 
ധർമയുക്തസ്തതോ ലോകാൻപുണ്യാൻപ്രാപ്സ്യസി ശാശ്വതാൻ॥  1-64-6 (2597) 
ദിവിഷ്ഠസ്യ ഭുവിഷ്ഠസ്ത്വം സഖാഭൂതോ മമ പ്രിയഃ।
ഊധഃ പൃഥിവ്യാ യോ ദേശസ്തമാവസ നരാധിപ॥ 1-64-7 (2598) 
പശവ്യശ്ചൈവ പുണ്യശ്ച പ്രഭൂതധനധാന്യവാൻ।
സ്വാരക്ഷ്യശ്ചൈവ സൌംയശ്ച ഭോഗ്യൈർഭൂമിഗുണൈര്യുതഃ॥ 1-64-8 (2599) 
അർഥവാനേഷ ദേശോ ഹി ധനരത്നാദിഭിര്യുതഃ।
വസുപൂർണാ ച വസുധാ വസ ചേദിഷു ചേദിപ॥ 1-64-9 (2600) 
ധർമശീലാ ജനപദാഃ സുസന്തോഷാശ്ച സാധവഃ।
ന ച മിഥ്യാ പ്രലാപോഽത്ര സ്വൈരേഷ്വപി കുതോഽന്യഥാ॥ 1-64-10 (2601) 
ന ച പിത്രാ വിഭജ്യന്തേ പുത്രാ ഗുരുഹിതേ രതാഃ।
യുഞ്ജതേ ധുരി നോ ഗാശ്ച കൃശാൻസന്ധുക്ഷയന്തി ച॥ 1-64-11 (2602) 
സർവേ വർണാഃ സ്വധർമസ്ഥാഃ സദാ ചേദിഷു മാനദ।
ന തേഽസ്ത്യവിദിതം കിഞ്ചിത്ത്രിഷു ലോകേഷു യദ്ഭവേത്॥ 1-64-12 (2603) 
ദൈവോപഭോഗ്യം ദിവ്യം ത്വാമാകാശേ സ്ഫാടികം മഹത്।
ആകാശഗം ത്വാം മദ്ദത്തം വിമാനമുപപത്സ്യതേ॥ 1-64-13 (2604) 
ത്വമേകഃ സർവമർത്യേഷു വിമാനവരമാസ്ഥിതഃ।
ചരിഷ്യസ്യുപരിസ്ഥോ ഹി ദേവോ വിഗ്രഹവാനിവ॥ 1-64-14 (2605) 
ദദാമി തേ വൈജയന്തീം മാലാമംലാനപങ്കജാം।
ധാരയിഷ്യതി സംഗ്രാമേ യാ ത്വാം ശസ്ത്രൈരവിക്ഷതം॥ 1-64-15 (2606) 
ലക്ഷണം ചൈതദേവേഹ ഭവിതാ തേ നരാധിപ।
ഇന്ദ്രമാലേതി വിഖ്യാതം ധന്യമപ്രതിമം മഹത്॥ 1-64-16 (2607) 
യഷ്ടിം ച വൈണവീം തസ്മൈ ദദൌ വൃത്രനിഷൂദനഃ।
ഇഷ്ടപ്രദാനമുദ്ദിശ്യ ശിഷ്ടാനാം പ്രതിപാലിനീം॥ 1-64-17 (2608) 
`ഏവം സംസാന്ത്വ്യ നൃപതിം തപസഃ സംന്യവർതയത്।
പ്രയയൌ ദൈവതൈഃ സാർധം കൃത്വാ കാര്യം ദിവൌകസാം॥ 1-64-18 (2609) 
തതസ്തു രാജാ ചേദീനാമിന്ദ്രാഭരണഭൂഷിതഃ।
ഇന്ദ്രദത്തം വിമാനം തദാസ്ഥായ പ്രയയൌ പുരീം॥'  1-64-19 (2610) 
തസ്യാഃ ശക്രസ്യ പൂജാർഥം ഭൂമൌ ഭൂമിപതിസ്തദാ।
പ്രവേശം കാരയാമാസ സർവോത്സവവരം തദാ॥ 1-64-20 (2611) 
`മാർഗശീർഷേ മഹാരാജ പൂർവപക്ഷേ മഹാമഖം।
തതഃപ്രഭൃതി ചാദ്യാപി യഷ്ടേഃ ക്ഷിതിപസത്തമൈഃ॥'  1-64-21 (2612) 
പ്രവേശഃ ക്രിയതേ രാജന്യഥാ തേന പ്രവർതിതഃ।
അപരേദ്യുസ്തതസ്തസ്യാഃ ക്രിയതേഽത്യുച്ഛ്രയോ നൃപൈഃ॥ 1-64-22 (2613) 
അലങ്കൃതായാ പിടകൈർഗന്ധമാല്യൈശ്ച ഭൂഷണൈഃ।
`മാല്യദാമപരിക്ഷിപ്താം ദ്വാത്രിംശത്കിഷ്കുസംമിതാം॥ 1-64-23 (2614) 
ഉദ്ധൃത്യ പിടകേ ചാപി ദ്വാദശാരത്നികോച്ഛ്രയേ।
മഹാരജനവാസാംസി പരിക്ഷിപ്യ ധ്വജോത്തമം॥ 1-64-24 (2615) 
വാസോഭിരന്നപാനൈശ്ച പൂജിതൈർബ്രാഹ്മണർഷഭൈഃ।
പുണ്യാഹം വാചയിത്വാഥ ധ്വജ ഉച്ഛ്രിയതേ തദാ॥ 1-64-25 (2616) 
ശംഖഭേരീമൃദംഗൈശ്ച സംനാദഃ ക്രിയതേ തദാ'।
ഭഗവാൻപൂജ്യതേ ചാത്ര യഷ്ടിരൂപേണ വാസവഃ॥ 1-64-26 (2617) 
സ്വയമേവ ഗൃഹീതേന വസോഃ പ്രീത്യാ മഹാത്മനഃ।
`മാണിഭദ്രാദയോ യക്ഷാഃ പൂജ്യന്തേ ദൈവതൈഃ സഹ॥ 1-64-27 (2618) 
നാനാവിധാനി ദാനാനി ദത്ത്വാർഥിഭ്യഃ സുഹൃജ്ജനൈഃ।
അലങ്കൃത്വാ മാല്യദാമൈർവസ്ത്രൈർനാനാവിധൈസ്തഥാ॥ 1-64-28 (2619) 
ദൃതിഭിഃ സജലൈഃ സർവൈഃ ക്രീഡിത്വാ നൃപശാസനാത്।
സഭാജയിത്വാ രാജാനം കൃത്വാ നർമാശ്രയാഃ കഥാഃ॥ 1-64-29 (2620) 
രമന്തേ നാഗരാഃ സർവേ തഥാ ജാനപദൈഃ സഹ।
സൂതാശ്ച മാഗധാശ്ചൈവ രമന്തേ നടനർതകാഃ॥ 1-64-30 (2621) 
പ്രീത്യാ തു നൃപശാർദൂല സർവേ ചക്രുർമഹോത്സവം।
സാന്തഃപുരഃ സഹാമാത്യഃ സർവാഭരണഭൂഷിതഃ॥ 1-64-31 (2622) 
മഹാരജനവാസാംസി വസിത്വാ ചേദിരാട് തദാ।
ജാതിഹിംഗുലകേനാക്തഃ സദാരോ മുമുദേ തദാ॥ 1-64-32 (2623) 
ഏവം ജാനപദാഃ സർവേ ചക്രുരിന്ദ്രമഹം വസുഃ॥'
യഥാ ചേദിപതിഃ പ്രീതശ്ചകാരേന്ദ്രമഹം വസുഃ॥'  1-64-33 (2624) 
ഏതാം പൂജാം മഹേന്ദ്രസ്തു ദൃഷ്ട്വാ വസുകൃതാം ശുഭാം।
`ഹരിഭിർവാജിഭിര്യുക്തമന്തരിക്ഷഗതം രഥം॥ 1-64-34 (2625) 
ആസ്ഥായ സഹ ശച്യാ ച വൃതോ ഹ്യപ്സരസാം ഗണൈഃ।'
വസുനാ രാജമുഖ്യേന സമാഗംയാബ്രവീദ്വചഃ॥  1-64-35 (2626) 
യേ പൂജയിഷ്യന്തി ച മുദാ യഥാ ചേദിപതിർനൃപഃ।
കാരയിഷ്യന്തി ച മുദാ യഥാ ചേദിപതിർനൃപഃ॥ 1-64-36 (2627) 
തേഷാം ശ്രീർവിജയശ്ചൈവ സരാഷ്ട്രാണാം ഭവിഷ്യതി।
തഥാ സ്ഫീതോ ജനപദോ മുദിതശ്ച ഭവിഷ്യതി॥ 1-64-37 (2628) 
`നിരീതികാനി സസ്യാനി ഭവന്തി ബഹുധാ നൃപ।
രാക്ഷസാശ്ച പിശാചാശ്ച ന ലുംപന്തേ കഥഞ്ചന॥ 1-64-38 (2629) 
വൈശംപായന ഉവാച।' 1-64-39x (304) 
ഏവം മഹാത്മനാ തേന മഹേന്ദ്രേണ നരാധിപ।
വസുഃ പ്രീത്യാ മഘവതാ മഹാരാജോഽഭിസത്കൃതഃ। 
ഏവം കൃത്വാ മഹേന്ദ്രസ്തു ജഗാമ സ്വം നിവേശനം॥  1-64-39 (2630) 
ഉത്സവം കാരയിഷ്യന്തി സദാ ശക്രസ്യ യേ നരാഃ।
ഭൂമിരത്നാദിഭിർദാനൈസ്തഥാ പൂജ്യാ ഭവന്തി തേ। 
വരദാനമഹായജ്ഞൈസ്തഥാ ശക്രോത്സവേന ച॥  1-64-40 (2631) 
സംപൂജിതോ മഘവതാ വസുശ്ചേദീശ്വരോ നൃപഃ।
പാലയാമാസ ധർമേണ ചേദിസ്ഥഃ പൃഥിവീമിമാം॥ 1-64-41 (2632) 
ഇന്ദ്രപീത്യാ ചേദിപതിശ്ചകാരേന്ദ്രമഹം വസുഃ।
പുത്രാശ്ചാസ്യ മഹാവീര്യാഃ പഞ്ചാസന്നമിതൌജസഃ॥ 1-64-42 (2633) 
നാനാരാജ്യേഷു ച സുതാൻസ സംരാഡഭ്യഷേചയത്।
മഹാരഥോ മാഗധാനാം വിശ്രുതോ യോ ബൃഹദ്രഥഃ॥ 1-64-43 (2634) 
പ്രത്യഗ്രഹഃ കുശാംബശ്ച യമാഹുർമണിവാഹനം।
മത്സില്ലശ്ച യദുശ്ചൈവ രാജന്യശ്ചാപരാജിതഃ॥ 1-64-44 (2635) 
ഏതേ തസ്യ സുതാ രാജന്രാജർഷേർഭൂരിതേജസഃ।
ന്യവേശയന്നാമഭിഃ സ്വൈസ്തേ ദേശാംശ്ച പുരാണി ച॥ 1-64-45 (2636) 
വാസവാഃ പഞ്ച രാജാനഃ പൃഥഗ്വംശാശ്ച ശാസ്വതാഃ।
വസന്തമിന്ദ്രപ്രാസാദേ ആകാശേ സ്ഫാടികേ ച തം॥ 1-64-46 (2637) 
ഉപതസ്ഥുർമഹാത്മാനം ഗന്ധർവാപ്സരസോ നൃപം।
രാജോപരിചരേത്യേവം നാമ തസ്യാഥ വിശ്രുതം॥ 1-64-47 (2638) 
പുരോപവാഹിനീം തസ്യ നദീം ശുക്തമതീം ഗിരിഃ।
അരൌത്സീച്ചേതനായുക്തഃ കാമാത്കോലാഹലഃ കില॥ 1-64-48 (2639) 
ഗിരിം കോലാഹലം തം തു പദാ വസുരതാഡയത്।
നിശ്ചക്രാമ തതസ്തേന പ്രഹാരവിവരേണ സാ॥ 1-64-49 (2640) 
തസ്യാം നദ്യാം സ ജനയൻമിഥുനം പർവതഃ സ്വയം।
തസ്മാദ്വിമോക്ഷണാത്പ്രീതാ നദീ രാജ്ഞേ ന്യവേദയത്॥ 1-64-50 (2641) 
`മഹിഷീ ഭവിതാ കന്യാ പുമാൻസേനാപതിർഭവേത്।
ശുക്തിമത്യാ വചഃശ്രുത്വാ ദൃഷ്ട്വാ തൌ രാജസത്തമഃ'॥ 1-64-51 (2642) 
യഃ പുമാനഭവത്തത്ര തം സ രാജർഷിസത്തമഃ।
വസുർവസുപ്രദശ്ചക്രേ സേനാപതിമരിന്ദമഃ॥ 1-64-52 (2643) 
ചകാര പത്നീം കന്യാം തു തഥാ താം ഗിരികാം നൃപഃ।
വസോഃ പത്നീ തു ഗിരികാ കാമകാലം ന്യവേദയത്॥ 1-64-53 (2644) 
ഋതുകാലമനുപ്രാപ്താ സ്നാതാ പുംസവനേ ശുചിഃ।
തദഹഃ പിതരശ്ചൈനപൂചുർജഹി മൃഗാനിതി॥ 1-64-54 (2645) 
തം രാജസത്തമം പ്രീതാസ്തദാ മതിമതാം വരഃ।
സ പിതൄണാം നിയോഗേന താമതിക്രംയ പാർഥിവഃ॥ 1-64-55 (2646) 
ചകാര മൃഗയാം കാമീ ഗിരികാമേവ സംസ്മരൻ।
അതീവ രൂപസംപന്നാം സാക്ഷാച്ഛ്രിയമിവാപരാം॥ 1-64-56 (2647) 
അശോകൈശ്ചംപകൈശ്ചൂതൈരനേകൈരതിമുക്തകൈഃ।
പുന്നാഗൈഃ കർണികാരൈശ്ച ബകുലൈർദിവ്യപാടലൈഃ॥ 1-64-57 (2648) 
പനസൈർനാരികേലൈശ്ച ചന്ദനൈശ്ചാർജുനൈസ്തഥാ।
ഏതൈ രംയൈർമഹാവൃക്ഷൈഃ പുണ്യൈഃ സ്വാദുഫലൈര്യുതം॥ 1-64-58 (2649) 
കോകിലാകുലസന്നാദം മത്തഭ്രമരനാദിതം।
വസന്തകാലേ തത്പശ്യന്വനം ചൈത്രരഥോപമം॥ 1-64-59 (2650) 
മൻമഥാഭിപരീതാത്മാ നാപശ്യദ്ഗിരികാം തദാ।
അപശ്യൻകാമസന്തപ്തശ്ചരമാണോ യദൃച്ഛയാ॥ 1-64-60 (2651) 
പുഷ്പസഞ്ഛന്നശാഖാഗ്രം പല്ലവൈരുപശോഭിതം।
അശോകസ്തബകൈശ്ഛന്നം രമണീയമപശ്യത॥ 1-64-61 (2652) 
അധസ്യാത്തസ്യ ഛായായാം സുഖാസീനോ നരാധിപഃ।
മധുഗന്ധൈശ്ച സംയുക്തം പുഷ്പഗന്ധമനോഹരം॥ 1-64-62 (2653) 
വായുനാ പ്രേര്യമാണസ്തു ധൂംരായ മുദമന്വഗാത്।
`ഭാര്യാം ചിന്തയമാനസ്യ മൻമഥാഗ്നിരവർധത।' 
തസ്യ രേതഃ പ്രചസ്കന്ദ ചരതോ ഗഹനേ വനേ॥  1-64-63 (2654) 
സ്കന്നമാത്രം ച തദ്രേതോ വൃക്ഷപത്രേണ ഭൂമിപഃ।
പ്രതിജഗ്രാഹ മിഥ്യാ മേ ന പതേദ്രേത ഇത്യുത॥ 1-64-64 (2655) 
`അംഗുലീയേന ശുക്ലസ്യ രക്ഷാം ച വിദധേ നൃപഃ।
അശോകസ്തബകൈ രക്തൈഃ പല്ലവൈശ്ചാപ്യബന്ധയത്॥'  1-64-65 (2656) 
ഇദം മിഥ്യാ പരിസ്കന്നം രേതോ മേ ന ഭവേദിതി।
ഋതുശ്ച തസ്യാഃ പത്ന്യാ മേ ന മോഘഃ സ്യാദിതി പ്രഭുഃ॥ 1-64-66 (2657) 
സഞ്ചിന്ത്യൈവം തദാ രാജാ വിചാര്യ ച പുനഃപുനഃ।
അമോഘത്വം ച വിജ്ഞായ രേതസോ രാജസത്തമഃ॥ 1-64-67 (2658) 
ശുക്രപ്രസ്ഥാപനേ കാലം മഹിഷ്യാ പ്രസമീക്ഷ്യ വൈ।
അഭിമന്ത്ര്യാഥ തച്ഛുക്രമാരാത്തിഷ്ഠന്തമാശുഗം॥ 1-64-68 (2659) 
സൂക്ഷ്മധർമാർഥതത്ത്വജ്ഞോ ഗത്വാ ശ്യേനം തതോഽബ്രവീത്।
മത്പ്രിയാർഥമിദം സൌംയ ശുക്രം മമ ഗൃഹം നയ॥ 1-64-69 (2660) 
ഗിരികായാഃ പ്രയച്ഛാശു തസ്യാ ഹ്യാർതവമദ്യ വൈ।  1-64-70 (2661) 
വൈശംപായന ഉവാച।
ഗൃഹീത്വാ തത്തദാ ശ്യേനസ്തൂർണമുത്പത്യ വേഗവാൻ॥  1-64-70x (305) 
ജവം പരമമാസ്ഥായ പ്രദുദ്രാവ വിഹംഗമഃ।
തമപശ്യദഥായാന്തം ശ്യേനം ശ്യേനസ്തഥാഽപരഃ॥ 1-64-71 (2662) 
അഭ്യദ്രവച്ച തം സദ്യോ ദൃഷ്ട്വൈവാമിഷശങ്കയാ।
തുണ്ഡയുദ്ധമഥാകാശേ താവുഭൌ സംപ്രചക്രതുഃ॥ 1-64-72 (2663) 
യുദ്ധ്യതോരപതദ്രേതസ്തച്ചാപി യമുനാംഭസി।
തത്രാദ്രികേതി വിഖ്യാതാ ബ്രഹ്മശാപാദ്വരാപ്സരാ॥ 1-64-73 (2664) 
മീനഭാവമനുപ്രാപ്താ ബഭൂവ യമുനാചരീ।
ശ്യേനപാദപരിഭ്രഷ്ടം തദ്വീര്യമഥ വാസവം॥ 1-64-74 (2665) 
ജഗ്രാഹ തരസോപേത്യ സാഽദ്രികാ മത്സ്യരൂപിണീ।
കദാചിദപി മത്സീം താം ബബന്ധുർമത്സ്യജീവിനഃ॥ 1-64-75 (2666) 
മാസേ ച ദശമേ പ്രാപ്തേ തദാ ഭരതസത്തമ॥
ഉജ്ജഹ്രുരുദരാത്തസ്യാഃ സ്ത്രീം പുമാംസം ച മാനുഷൌ॥ 1-64-76 (2667) 
ആശ്ചര്യഭൂതം തദ്ഗത്വാ രാജ്ഞേഽഥ പ്രത്യവേദയൻ।
കായേ മത്സ്യാ ഇമൌ രാജൻസംഭൂതൌ മാനുഷാവിതി॥ 1-64-77 (2668) 
തയോഃ പുമാംസം ജഗ്രാഹ രാജോപരിചരസ്തദാ।
സ മത്സ്യോ നാമ രാജാസീദ്ധാർമികഃ സത്യസംഗരഃ॥ 1-64-78 (2669) 
സാഽപ്സരാ മുക്തശാപാ ച ക്ഷണേന സമപദ്യത।
യാ പുരോക്താ ഭഗവതാ തിര്യഗ്യോനിഗതാ ശുഭാ॥ 1-64-79 (2670) 
മാനുഷൌ ജനയിത്വാ ത്വം ശാപമോക്ഷമവാപ്സ്യസി।
തതഃ സാജനയിത്വാ തൌ വിശസ്താ മത്സ്യഘാതിഭിഃ॥ 1-64-80 (2671) 
സന്ത്യജ്യ മത്സ്യരൂപം സാ ദിവ്യം രൂപമവാപ്യ ച।
സിദ്ധർഷിചാരണപഥം ജഗാമാഥ വരാപ്സരാഃ॥ 1-64-81 (2672) 
സാ കന്യാ ദുഹിതാ തസ്യാ മത്സ്യാ മത്സ്യസഗന്ധിനീ।
രാജ്ഞാ ദത്താ ച ദാശായ കന്യേയം തേ ഭവത്വിതി॥ 1-64-82 (2673) 
രൂപസത്വസമായുക്താ സർവൈഃ സമുദിതാ ഗുണൈഃ।
സാ തു സത്യവതീ നാമ മത്സ്യഘാത്യഭിസംശ്രയാത്॥ 1-64-83 (2674) 
ആസീത്സാ മത്സ്യഗന്ധൈവ കഞ്ചിത്കാലം ശുചിസ്മിതാ।
ശുശ്രൂഷാർഥം പിതുർനാവം വാഹയന്തീം ജലേ ച താം॥ 1-64-84 (2675) 
തീർഥയാത്രാം പരിക്രാമന്നപശ്യദ്വൈ പരാശരഃ।
അതീവ രൂപസംപന്നാം സിദ്ധാനാമപി കാങ്ക്ഷിതാം॥ 1-64-85 (2676) 
ദൃഷ്ട്വൈവ സ ച താം ധീമാംശ്ചകമേ ചാരുഹാസിനീം।
ദിവ്യാം താം വാസവീം കന്യാം രംഭോരൂം മുനിപുംഗവഃ॥ 1-64-86 (2677) 
സംഭവം ചിന്തയിത്വാ താം ജ്ഞാത്വാ പ്രോവാച ശക്തിജഃ।
ക്വ കർണധാരോ നൌര്യേന നീയതേ ബ്രൂഹി ഭാമിനി॥ 1-64-87 (2678) 
മത്സ്യഗന്ധോവാച। 1-64-88x (306) 
അനപത്യസ്യ ദാശസ്യ സുതാ തത്പ്രിയകാംയയാ।
സഹസ്രജനസംപന്നാ നൌർമയാ വാഹ്യതേ ദ്വിജ॥ 1-64-88 (2679) 
പരാശര ഉവാച। 1-64-89x (307) 
ശോഭനം വാസവി ശുഭേ കിം ചിരായസി വാഹ്യതാം।
കലശം ഭവിതാ ഭദ്രേ സഹസ്രാർധേന സംമിതം॥ 1-64-89 (2680) 
അഹം ശേഷോ ഭിവിഷ്യാമി നീയതാമചിരേണ വൈ।  1-64-90 (2681) 
വൈശംപായന ഉവാച।
മത്സ്യഗന്ധാ തഥേത്യുക്ത്വാ നാവം വാഹയതാം ജലേ॥  1-64-90x (308) 
വീക്ഷമാണം മുനിം ദൃഷ്ട്വാ പ്രോവാചേദം വചസ്തദാ।
മത്സ്യഗന്ധേതി മാമാഹുർദാശരാജസുതാം ജനാഃ॥ 1-64-91 (2682) 
ജൻമ ശോകാഭിതപ്തായാഃ കഥം ജ്ഞാസ്യസി കഥ്യതാം।  1-64-92 (2683) 
പരാശര ഉവാച।
ദിവ്യജ്ഞാനേന ദൃഷ്ടം ഹി ദൃഷ്ടമാത്രേണ തേ വപുഃ॥  1-64-92x (309) 
പ്രണയഗ്രഹണാർഥായ വക്ഷ്യേവ വാസവി തച്ഛൃണു।
ബർഹിഷദ ഇതി ഖ്യാതാഃ പിതരഃ സോമപാസ്തുതേ॥ 1-64-93 (2684) 
തേഷാം ത്വം മാനസീ കന്യാ അച്ഛോദാ നാമ വിശ്രുതാ।
അച്ഛോദം നാമ തദ്ദിവ്യം സരോ യസ്മാത്സമുത്ഥിതം॥ 1-64-94 (2685) 
ത്വയാ ന ദൃഷ്ടപൂർവാസ്തു പിതരസ്തേ കദാചന।
സംഭൂതാ മനസാ തേഷാം പിതൄൻസ്വാന്നാഭിജാനതീ॥ 1-64-95 (2686) 
സാ ത്വന്യം പിതരം വവ്രേ സ്വാനതിക്രംയ താൻപിതൄൻ।
നാംനാ വസുരിതി ഖ്യാതം മനുപുത്രം ദിവി സ്ഥിതം॥ 1-64-96 (2687) 
അദ്രികാഽപ്സരസാ യുക്തം വിമാനേ ദിവി വിഷ്ഠിതം।
സാ തേന വ്യഭിചാരേണ മനസാ കാമചാരിണീ॥ 1-64-97 (2688) 
പിതരം പ്രാർഥയിത്വാഽന്യം യോഗാദ്ഭഷ്ടാ പപാത സാ।
അപശ്യത്പതമാനാ സാ വിമാനത്രയമന്തികാത്॥ 1-64-98 (2689) 
ത്രസരേണുപ്രമാണാംസ്താംസ്തത്രാപശ്യത്സ്വകാൻപിതൄൻ।
സുസൂക്ഷ്മാനപരിവ്യക്താനംഗൈരംഗേഷ്വിവാഹിതാൻ॥ 1-64-99 (2690) 
താതേതി താനുവാചാർതാ പതന്തീ സാ ഹ്യധോമുഖീ।
തൈരുക്താ സാ തു മാഭൈഷീസ്തേന സാ സംസ്ഥിതാ ദിവി॥ 1-64-100 (2691) 
തതഃ പ്രസാദയാമാസ സ്വാൻപിതൄന്ദീനയാ ഗിരാ।
താമൂചുഃ പിതരഃ കന്യാം ഭ്രൈഷ്ടശ്വര്യാം വ്യതിക്രമാത്॥ 1-64-101 (2692) 
ഭ്രഷ്ടൈശ്വര്യാ സ്വദോഷേണ പതസി ത്വം ശുചിസ്മിതേ।
യൈരാരഭന്തേ കർമാണി ശരീരൈരിഹ ദേവതാഃ॥ 1-64-102 (2693) 
തൈരേവ തത്കർമഫലം പ്രാപ്നുവന്തി സ്മ ദേവതാഃ।
മനുഷ്യാസ്ത്വന്യദേഹേന ശുഭാശുഭമിതി സ്ഥിതിഃ॥ 1-64-103 (2694) 
സദ്യഃ ഫലന്തി കർമാണി ദേവത്വേ പ്രേത്യ മാനുഷേ।
തസ്മാത്ത്വം പതസേ പുത്രി പ്രേത്യത്വം പ്രാപ്സ്യസേ ഫലം॥ 1-64-104 (2695) 
പിതൃഹീനാ തു കന്യാ ത്വം വസോർഹി ത്വം സുതാ മതാ।
മത്സ്യയോനൌ സമുത്പന്നാ സുതാരാജ്ഞോ ഭവിഷ്യസി॥ 1-64-105 (2696) 
അദ്രികാ മത്സ്യരൂപാഽഭൂദ്ഗംഗായമനുസംഗമേ।
പരാശരസ്യ ദായാദം ത്വം പുത്രം ജനയിഷ്യസി॥ 1-64-106 (2697) 
യോ വേദമേകം ബ്രഹ്മർഷിശ്ചതുർധാ വിബജിഷ്യതി।
മഹാഭിഷക്സുതസ്യൈവ ശന്തനോഃ കീർതിവർധനം॥ 1-64-107 (2698) 
ജ്യേഷ്ഠം ചിത്രാംഗദം വീരം ചിത്രവീരം ച വിശ്രുതം।
ഏതാൻസൂത്വാ സുപുത്രാംസ്ത്വം പുനരേവ ഗമിഷ്യസി॥ 1-64-108 (2699) 
വ്യതിക്രമാത്പിതൄണാം ച പ്രാപ്സ്യസേ ജൻമ കുത്സിതം।
അസ്യൈവ രാജ്ഞസ്ത്വം കന്യാ ഹ്യദ്രികായാം ഭവിഷ്യസി॥ 1-64-109 (2700) 
അഷ്ടാവിംശേ ഭവിത്രീ ത്വം ദ്വാപരേ മത്സ്യയോനിജാ।
ഏവമുക്താ പുരാ തൈസ്ത്വം ജാതാ സത്യവതീ ശുഭാ॥ 1-64-110 (2701) 
അദ്രികേത്യഭിവിഖ്യാതാ ബ്രഹ്മശാപാദ്വരാപ്സരാ।
മീനഭാവമനുപ്രാപ്താ ത്വം ജനിത്വാ ഗതാ ദിവം॥ 1-64-111 (2702) 
തസ്യാം ജാതാസി സാ കന്യാ രാജ്ഞോ വീര്യേണ ചൈവഹി।
തസ്മാദ്വാസവി ഭദ്രം തേ യാചേ വംശകരം സുതം॥ 1-64-112 (2703) 
സംഗമം മമ കല്യാണി കുരുഷ്വേത്യഭ്യഭാഷത॥  1-64-113 (2704) 
വൈശംപായന ഉവാച। 1-64-114x (310) 
വിസ്മയാവിഷ്ടസർവാംഗീ ജാതിസ്മരണതാം ഗതാ।
സാബ്രവീത്പശ്യ ഭഗവൻപരപാരേ സ്ഥിതാനൃഷീൻ॥ 1-64-114 (2705) 
ആവയോർദൃഷ്ടയോരേഭിഃ കഥം നു സ്യാത്സമാഗമഃ।
ഏവം തയോക്തോ ഭഗവാന്നീഹാരമസൃജത്പ്രഭുഃ॥ 1-64-115 (2706) 
യേന ദേശഃ സ സർവസ്തു തമോഭൂത ഇവാഭവത്।
ദൃഷ്ട്വാ സൃഷ്ടം തു നീഹാരം തതസ്തം പരമർഷിണാ॥ 1-64-116 (2707) 
വിസ്മിതാ സാഭവത്കന്യാ വ്രീഡിതാ ച തപസ്വിനീ।  1-64-117 (2708) 
സത്യവത്യുവാച।
വിദ്ധി മാം ഭഗവൻകന്യാം സദാ പിതൃവശാനുഗാം॥  1-64-117x (311) 
ത്വത്സംയോഗാച്ച ദുഷ്യേത കന്യാഭാവോ മമാഽനഘ।
കന്യാത്വേ ദൂഷിതേ വാപി കഥം ശക്ഷ്യേ ദ്വിജോത്തമ॥ 1-64-118 (2709) 
ഗൃഹ ഗന്തുമുഷേ ചാഹം ധീമന്ന സ്ഥാതുമുത്സഹേ।
ഏതത്സഞ്ചിന്ത്യ ഭഗവന്വിധത്സ്വ യദനന്തരം॥ 1-64-119 (2710) 
വൈശംപായന ഉവാച। 1-64-119x (312) 
ഏവമുക്തവതീം തീം തു പ്രീതിമാനുഷിസത്തമഃ।
ഉവാച മത്പ്രിയം കൃത്വാ കന്യൈവ ത്വം ഭവിഷ്യതി॥ 1-64-120 (2711) 
വൃണീഷ്വ ച വരം ഭീരും യം ത്വമിച്ഛസി ഭാമിനി।
വൃഥാ ഹി ന പ്രസാദോ മേ ഭൂതപൂർവഃ ശുചിസ്മിതേ॥ 1-64-121 (2712) 
ഏവമുക്താ വരം വവ്രേ ഗാത്രസൌഗന്ധ്യമുത്തമം।
സചാസ്യൈ ഭഗവാൻപ്രാദാൻമനഃ കാങ്ക്ഷിതം പ്രഭുഃ॥ 1-64-122 (2713) 
തതോ ലബ്ധവരാ പ്രീതാ സ്ത്രീഭാവഗുണഭൂഷിതാ।
ജഗാമ സഹ സംസർഗമൃഷിണാഽദ്ഭുതകർമണാ॥ 1-64-123 (2714) 
തേന ഗന്ധവതീത്യേവം നാമാസ്യാഃ പ്രഥിതം ഭുവി।
തസ്യാസ്തു യോജനാദ്ഗന്ധമാജിഘ്രന്ത നരാ ഭുവി॥ 1-64-124 (2715) 
തസ്യാ യോജനഗന്ധേതി തതോ നാമാപരം സ്മൃതം।
ഇതി സത്യവതീ ഹൃഷ്ടാ ലബ്ധ്വാ വരമനുത്തമം॥ 1-64-125 (2716) 
പരാശരേണ സംയുക്താ സദ്യോ ഗർഭം സുഷാവ സാ।
ജജ്ഞേ ച യമുനാദ്വീപേ പാരാശര്യഃ സ വീര്യവാൻ॥ 1-64-126 (2717) 
സ മാതരമനുജ്ഞാപ്യ തപസ്യേവ മനോ ദധേ।
സ്മൃതോഽഹം ദർശയിഷ്യാമി കൃത്യേഷ്വിതി ച സോഽബ്രവീത്॥ 1-64-127 (2718) 
ഏവം ദ്വൈപായനോ ജജ്ഞേ സത്യവത്യാം പരാശരാത്।
ന്യസ്തോദ്വീപേ യദ്ബാലസ്തസ്മാദ്ദ്വൈപായനഃസ്മൃതഃ॥ 1-64-128 (2719) 
പാദാപസാരിണം ധർമം സ തു വിദ്വാന്യുഗേ യുഗേ।
ആയുഃ ശക്തിം ച മർത്യാനാം യുഗാവസ്ഥാമവേക്ഷ്യച॥ 1-64-129 (2720) 
ബ്രഹ്മണോ ബ്രാഹ്മണാനാം ച തഥാനുഗ്രഹകാങ്ക്ഷയാ।
വിവ്യാസ വേദാന്യസ്മത്സ തസ്മാദ്വ്യാസ ഇതി സ്മൃതഃ॥ 1-64-130 (2721) 
വേദാനധ്യാപയാമാസ മഹാഭാരതപഞ്ചമാൻ।
സുമന്തും ജൈമിനിം പൈലം ശുകം ചൈവ സ്വമാത്മജം॥ 1-64-131 (2722) 
പ്രഭുർവരിഷ്ഠോ വരദോ വൈശംപായനമേവ ച।
സംഹിതാസ്തൈഃ പൃഥക്ത്വേന ഭാരതസ്യ പ്രകാശിതാഃ॥ 1-64a-1a [തതോ രംയേ വനോദ്ദേശേ ദിവ്യാസ്തരണസംയുതേ। 1-64a-1b വീരാസനമുപാസ്ഥായ യോഗീ ധ്യാനപരോഽഭവത്॥ 1-64a-2a ശ്വേതപട്ടഗൃഹേ രംയേ പര്യങ്കേ സോത്തരച്ഛദേ। 1-64a-2b തൂഷ്ണീംഭൂതാം തദാ കന്യാം ജ്വലന്തീം യോഗതേജസാ॥ 1-64a-3a ദൃഷ്ട്വാ താം തു സമാധായ വിചാര്യ ച പുനഃ പുനഃ। 1-64a-3b സ ചിന്തയാമാസ മുനിഃ കിം കൃതം സുകൃതം ഭവേത്॥ 1-64a-4a ശിഷ്ടാനാം തു സമാചാരഃ ശിഷ്ടാചാര ഇതി സ്മൃതഃ। 1-64a-4b ശ്രുതിസ്മൃതിവിദോ വിപ്രാ ധർമജ്ഞാ ജ്ഞാനിനഃ സ്മൃതാഃ॥ 1-64a-5a ധർമജ്ഞൈർവിഹിതോ ധർമഃ ശ്രൌതഃ സ്മാർതോ ദ്വിധാ ദ്വിജൈഃ। 1-64a-5b ദാനാഗ്നിഹോത്രമിജ്യാ ച ശ്രൌതസ്യൈതദ്ധി ലക്ഷണം॥ 1-64a-6a സ്മാർതോ വർണാശ്രമാചാരോ യമൈശ്ച നിയമൈര്യുതഃ। 1-64a-6b ധർമേ തു ധാരണേ ധാതുഃ സഹത്വേ ചാപി പഠ്യതേ॥ 1-64a-7a തത്രേഷ്ടഫലഭാഗ്ധർമ ആചാര്യൈരുപദിശ്യതേ। 1-64a-7b അനിഷ്ടഫലഭാക്രേതി തൈരധർമോഽപി ഭാഷ്യതേ॥ 1-64a-8a തസ്മാദിഷ്ടഫലാർഥായ ധർമമേവ സമാശ്രയേത്। 1-64a-8b ബ്രാഹ്മോ ദൈവസ്തഥൈവാർഷഃ പ്രാജാപത്യശ്ച ധാർമികഃ॥ 1-64a-9a വിവാഹാ ബ്രാഹ്മണാനാം തു ഗാന്ധർവോ നൈവ ധാർമികഃ। 1-64a-9b ത്രിവർണേതരജാതീനാം ഗാന്ധർവാസുരരാക്ഷസാഃ॥ 1-64a-10a പൈശാചോ നൈവ കർതവ്യഃ പൈശാചശ്ചാഷ്ടമോഽധമഃ। 1-64a-10b സാമർഷാം വ്യംഗികാം കന്യാം മാതുശ്ച കുലജാം തഥാ॥ 1-64a-11a വൃദ്ധാം പ്രവ്രാജിതാം വന്ധ്യാം പതിതാം ച രജസ്വലാം। 1-64a-11b അപസ്മാരകുലേ ജാതാം പിംഗലാങ്കുഷ്ഠിനീം വ്രണീം॥ 1-64a-12a ന ചാസ്നാതാം സ്ത്രിയം ഗച്ഛേദിതി ധർമാനുശാസനം। 1-64a-12b പിതാ പിതാമഹോ ഭ്രാതാ മാതാ മാതുല ഏവ ച॥ 1-64a-13a ഉപാധ്യായർത്വിജശ്ചൈവ കന്യാദാനേ പ്രഭൂത്തമാഃ। 1-64a-13b ഏതൈർദത്താം നിഷേവേത നാദത്താമാദദീത ച॥ 1-64a-14a ഇത്യേവ ഋഷയഃ പ്രാഹുർവിവാഹേ ധർമവിത്തമാഃ। 1-64a-14b അസ്യാ നാസ്തി പിതാ ഭ്രാതാ മാതാ മാതുല ഏവ ച॥ 1-64a-15a ഗാന്ധർവേണ വിവാഹേന ന സ്പൃശാമി യദൃച്ഛയാ। 1-64a-15b ക്രിയാഹീനം തു ഗാന്ധർവം ന കർതവ്യമനാപദി॥ 1-64a-16a യദസ്യാം ജായതേ പുത്രോ വേദവ്യാസോ ഭവേദൃഷിഃ। 1-64a-16b ക്രിയാഹീനഃ കഥം വിപ്രോ ഭവേദൃഷിരുദാരധീഃ॥ 1-64a-17x വൈശംപായന ഉവാച। 1-64a-17a ഏവം ചിന്തയതോ ഭാവം മഹർഷേർഭാവിതാത്മനഃ। 1-64a-17b ജ്ഞാത്വാ ചൈവാഭ്യവർതന്ത പിതരോ ബർഹിഷസ്തദാ॥ 1-64a-18a തസ്മിൻക്ഷണേ ബ്രഹ്മപുത്രോ വസിഷ്ഠോഽപി സമേയിവാൻ। 1-64a-18b പൂർവം സ്വാഗതമിത്യുക്ത്വാ വസിഷ്ഠഃ പ്രത്യഭാഷത॥ 1-64a-19x പിതൃഗണാ ഊചുഃ। 1-64a-19a അസ്മാകം മാനസീം കന്യാമസ്മച്ഛാപേന വാസവീം। 1-64a-19b യദിചച്ഛശി പുത്രാർഥം കന്യാം ഗൃഹ്മീഷ്വമാ ചിരം॥ 1-64a-20a പിതൄണാം വചനം ശ്രുത്വാ വസിഷ്ഠഃ പ്രത്യഭാഷത। 1-64a-20b മഹർഷീണാം വചഃ സത്യം പുരാണേപി മയാ ശ്രുതം॥ 1-64a-21a പരാശരോ ബ്രഹ്മചാരീ പ്രജാർഥീ മമ വംശധൃത്। 1-64a-21b ഏവം സംഭാഷമാണേ തു വസിഷ്ഠേ പിതൃഭിഃ സഹ॥ 1-64a-22a ഋഷയോഽഭ്യാഗമംസ്തത്ര നൈമിശാരണ്യവാസിനഃ। 1-64a-22b വിവാഹം ദ്രഷ്ടുമിച്ഛന്തഃ ശക്തിപുത്രസ്യ ധീമതഃ॥ 1-64a-23a അരുന്ധതീ മഹാഭാഗാ അദൃശ്യന്ത്യാ സഹൈവ സാ। 1-64a-23b വിശ്വകർമകൃതാം ദിവ്യാം പർണശാലാം പ്രവിശ്യ സാ॥ 1-64a-24a വൈവാഹികാംസ്തു സംഭാരാൻസങ്കൽപ്യ ച യഥാക്രമം। 1-64a-24b അരുന്ധതീ സത്യവതീം വധൂം സംഗൃഹ്യ പാണിനാ॥ 1-64a-25a ഭദ്രാസനേ പ്രതിഷ്ഠാപ്യ ഇന്ദ്രാണീം സമകൽപയത്। 1-64a-25b ആപൂര്യമാണപക്ഷേ തു വൈശാഖേ സോമദൈവതേ॥ 1-64a-26a ശുഭഗ്രഹേ ത്രയോദശ്യാം മുഹൂർതേ മൈത്ര ആഗതേ। 1-64a-26b വിവാഹകാല ഇത്യുക്ത്വാ വസിഷ്ഠോ മുനിഭിഃ സഹ॥ 1-64a-27a യമുനാദ്വീപമാസാദ്യ ശിഷ്യൈശ്ച മുനിപങ്ക്തിഭിഃ। 1-64a-27b സ്ഥണ്ഡിലം ചതുരശ്രം ച ഗോമയേനോപലിപ്യ ച॥ 1-64a-28a അക്ഷതൈഃ ഫലപുഷ്പൈശ്ച സ്വസ്തികൈരാംരപല്ലവൈഃ। 1-64a-28b ജലപൂർണഘടൈശ്ചൈവ സർവതഃ പരിശോഭിതം॥ 1-64a-29a തസ്യ മധ്യേ പ്രതിഷ്ഠാപ്യ ബൃസ്യാം മുനിവരം തദാ। 1-64a-29b സിദ്ധാർഥയവകൽകൈശ്ച സ്നാതം സർവൌഷധൈരപി॥ 1-64a-30a കൃത്വാർജുനാനി വസ്ത്രാണി പരിധാപ്യ മഹാമുനിം। 1-64a-30b വാചയിത്വാ തു പുണ്യാഹമക്ഷതൈസ്തു സമർചിതഃ॥ 1-64a-31a ഗന്ധാനുലിപ്തഃ സ്രഗ്വീ ച സപ്രതോദോ വധൂഗൃഹേ। 1-64a-31b അപദാതിസ്തതോ ഗത്വാ വധൂജ്ഞാതിഭിരർചിതഃ॥ 1-64a-32a സ്നാതാമഹതസംവീതാം ഗന്ധലിപ്താം സ്രഗുജ്ജ്വലാം। 1-64a-32b വധൂം മംഗലസംയുക്താമിഷുഹസ്താം സമീക്ഷ്യ ച॥ 1-64a-33a ഉവാച വചനം കാലേ കാലജ്ഞഃ സർവധർമവിത്। 1-64a-33b പ്രതിഗ്രഹോ ദാതൃവശഃ ശ്രുതമേവം മയാ പുരാ॥ 1-64a-34a യഥാ വക്ഷ്യന്തി പിതരസ്തത്കരിഷ്യാമഹേ വയം। 1-64a-34x വൈശംപായന ഉവാച। 1-64a-34b തദ്ധർമിഷ്ഠം യശസ്യം ച വചനം സത്യവാദിനഃ॥ 1-64a-35a ശ്രുത്വാ തു പിതരഃ സർവേ നിഃസംഗാ നിഷ്പരിഗ്രഹാഃ। 1-64a-35b വസും പരമധർമിഷ്ഠമാനീയേദം വചോഽബ്രുവൻ॥ 1-64a-36a മത്സ്യയോനൌ സമുത്പന്നാ തവ പുത്രീ വിശേഷതഃ। 1-64a-36b പരാശരായ മുനയേ ദാതുമർഹസി ധർമതഃ॥ 1-64a-37x വസുരുവാച। 1-64a-37a സത്യം മമ സുതാ സാ ഹി ദാശരാജേന വർധിതാ। 1-64a-37b അഹം പ്രഭുഃ പ്രദാനേ തു പ്രജാപാലഃ പ്രജാർഥിനാം॥ 1-64a-38x പിതര ഊചുഃ। 1-64a-38a നിരാശിഷോ വയം സർവേ നിഃസംഗാ നിഷ്പരിഗ്രഹാഃ। 1-64a-38b കന്യാദാനേന സംബന്ധോ ദക്ഷിണാബന്ധ ഉച്യതേ॥ 1-64a-39a കർമഭൂമിസ്തു മാനുഷ്യം ഭോഗഭൂമിസ്ത്രിവിഷ്ടപം। 1-64a-39b ഇഹ പുണ്യകൃതോ യാന്തി സ്വർഗലോകം ന സംശയഃ॥ 1-64a-40a ഇഹ ലോകേ ദുഷ്കൃതിനോ നരകം യാന്തി നിർഘൃണാഃ। 1-64a-40b ദക്ഷിണാബന്ധ ഇത്യുക്തേ ഉഭേ സുകൃതദുഷ്കൃതേ॥ 1-64a-41a ദക്ഷിണാബന്ധസംയുക്താ യോഗിനഃ പ്രപതന്തി തേ। 1-64a-41b തസ്മാന്നോ മാനസീം കന്യാം യോഗാദ്ഭ്രഷ്ടാം വിശാപതേ॥ 1-64a-42a സുതാത്വം തവ സംപ്രാപ്താം സതീം ഭിക്ഷാം ദദസ്വ വൈ। 1-64a-42b ഇത്യുക്ത്വാ പിതരഃ സർവേ ക്ഷണാദന്തർഹിതാസ്തദാ॥ 1-64a-43x വൈശംപായന ഉവാച। 1-64a-43a യാജ്ഞവൽക്യം സമാഹൂയ വിവാഹാചാര്യമിത്യുത। 1-64a-43b വസും ചാപി സമാഹൂയ വസിഷ്ഠോ മുനിഭിഃ സഹ॥ 1-64a-44a വിവാഹം കാരയാമാസ വിധിദൃഷ്ടേന കർമണാ। 1-64a-44x വസുരുവാച। 1-64a-44b പരാശര മഹാപ്രാജ്ഞ തവ ദാസ്യാംയഹം സുതാം॥ 1-64a-45a പ്രതീച്ഛ ചൈനാം ഭദ്രം തേ പാണിം ഗൃഹ്ണീഷ്വ പാണിനാ। 1-64a-45x വൈശംപായന ഉവാച। 1-64a-45b വസോസ്തു വചനം ശ്രുത്വാ യാജ്ഞവൽക്യമതേ സ്ഥിതഃ॥ 1-64a-46a കൃതകൌതുകമംഗല്യഃ പാണിനാ പാണിമസ്പൃശത്। 1-64a-46b പ്രഭൂതാജ്യേന ഹവിഷാ ഹുത്വാ മന്ത്രൈർഹുതാശനം॥ 1-64a-47a ത്രിരഗ്നിം തു പരിക്രംയ സമഭ്യർച്യ ഹുതാശനം। 1-64a-47b മഹർഷീന്യാജ്ഞവൽക്യാദീന്ദക്ഷിണാഭിഃ പ്രതർപ്യച॥ 1-64a-48a ലബ്ധാനുജ്ഞോഽഭിവാദ്യാശു പ്രദക്ഷിണമഥാകരോത്। 1-64a-48b പരാശരേ കൃതോദ്വാഹേ ദേവാഃ സർപിഗണാസ്തദാ॥ 1-64a-49a ഹൃഷ്ടാ ജഗ്മുഃ ക്ഷണാദേവ വേദവ്യാസോ ഭവത്വിതി। 1-64a-49b ഏവം സത്യവതീ ഹൃഷ്ടാ പൂജാം ലബ്ധ്വാ യഥേഷ്ടതഃ॥ 1-64a-50a പരാശരേണ സംയുക്താ സദ്യോ ഗർഭം സുഷാവ സാ। 1-64a-50b ജജ്ഞേ ച യമുനാദ്വീപേ പാരാശര്യഃ സ വീര്യവാൻ॥ 1-64a-51a ജാതമാത്രഃ സ വവൃധേ സപ്തവർഷോഽഭവത്തദാ। 1-64a-51b സ്നാത്വാഭിവാദ്യ പിതരം തസ്ഥൌ വ്യാസഃ സമാഹിതഃ॥ 1-64a-52a സ്വസ്തീതി വചനം ചോക്ത്വാ ദദൌ കലശമുത്തമം। 1-64a-52b ഗൃഹീത്വാ കലശം പ്രാപ്തേ തസ്ഥൌ വ്യാസഃ സമാഹിതഃ॥ 1-64a-53a തതോ ദാശഭയാത്പത്നീ സ്നാത്വാ കന്യാ ബഭൂവ സാ। 1-64a-53b അഭിവാദ്യ മുനേഃ പാദൌ പുത്രം ജഗ്രാഹ പാണിനാ॥ 1-64a-54a സ്പൃഷ്ടമാത്രേ തു നിർഭർത്സ്യ മാതരം വാക്യമബ്രവീത്। 1-64a-54b മമ പിത്രാ തു സംസ്പർശാൻമാതസ്ത്വമഭവഃ ശുചിഃ॥ 1-64a-55a അദ്യ ദാശസുതാ കന്യാ ന സ്പൃശേർമാമനിന്ദിതേ। 1-64a-55x വൈശംപായന ഉവാച। 1-64a-55b വ്യാസസ്യ വചനം ശ്രുത്വാ ബാഷ്പപൂർണമുഖീ തദാ॥ 1-64a-56a മനുഷ്യഭാവാത്സാ യോഷിത്പപാത മുനിപാദയോഃ। 1-64a-56b മഹാപ്രസാദോ ഭഗവാൻപുത്രം പ്രോവാച ധർമവിത്॥ 1-64a-57a മാ ത്വമേവംവിധം കാർഷീർനൈതദ്ധർംയം മതം ഹി നഃ। 1-64a-57b ദൂഷ്യൌ ന മാതാപിതരൌ തഥാ പൂർവോപകാരിണൌ॥ 1-64a-58a ധാരണാദ്ദുഃഖസഹനാത്തയോർമാതാ ഗരീയസീ। 1-64a-58b ബീജക്ഷേത്രസമായോഗേ സസ്യം ജായേത ലൌകികം॥ 1-64a-59a ജായതേ ച സുതസ്തദ്വത്പുരുഷസ്ത്രീസമാഗമേ। 1-64a-59b മൃഗീണാം പക്ഷിണാം ചൈവ അപ്സരാണാം തഥൈവ ച॥ 1-64a-60a ശൂദ്രയോന്യാം ച ജായന്തേ മുനയോ വേദപാരഗാഃ। 1-64a-60b ഋഷ്യശൃംഗോ മൃഗീപുത്രഃ കണ്വോ ബർഹിസുതസ്തഥാ॥ 1-64a-61a അഗസ്ത്യശ്ച വസിഷ്ഠശ്ച ഉർവശ്യാം ജനിതാവുഭൌ। 1-64a-61b സോമശ്രവാസ്തു സർപ്യാം തു അശ്വിനാവശ്വിസംഭവൌ॥ 1-64a-62a സ്കന്ദഃ സ്കന്നേന ശുക്ലേന ജാതഃ ശരവണേ പുരാ। 1-64a-62b ഏവമേവ ച ദേവാനാമൃഷീമാം ചൈവ സംഭവഃ॥ 1-64a-63a ലോകവേദപ്രവൃത്തിർഹി ന മീമാംസ്യാ ബുധൈഃ സദാ। 1-64a-63b വേദവ്യാസ ഇതി പ്രോക്തഃ പുരാണേ ച സ്വയംഭുവാ॥ 1-64a-64a ധർമനേതാ മഹർഷീണാം മനുഷ്യാണാം ത്വമേവ ച। 1-64a-64b തസ്മാത്പുത്ര ന ദൂഷ്യേത വാസവീ യോഗചാരിണീ॥ 1-64a-65a മത്പ്രീത്യർഥം മഹാപ്രാജ്ഞ സസ്നേഹം വക്തുമർഹസി। 1-64a-65b പ്രജാഹിതാർഥം സംഭൂതോ വിഷ്ണോർഭാഗോ മഹാനൃഷിഃ॥ 1-64a-66a തസ്മാത്സ്വമാതരം സ്നേഹാത്പ്രബവീഹി തപോധന। 1-64a-66x വൈശംപായന ഉവാച। 1-64a-66b ഗുരോർവചനമാജ്ഞായ വ്യാസഃ പ്രീതോഽഭവത്തദാ॥ 1-64a-67a ചിന്തയിത്വാ ലോകവൃത്തം മാതുരങ്കമഥാവിശത്। 1-64a-67b പുത്രസ്പർശാത്തു ലോകേഷു നാന്യത്സുഖമതീവ ഹി॥ 1-64a-68a വ്യാസം കമലപത്രാക്ഷം പരിഷ്വജ്യാശ്ര്വവർതയത്। 1-64a-68b സ്തന്യാസാരൈഃ ക്ലിദ്യമാനാ പുത്രമാഘ്രായ മൂർധനി॥ 1-64a-69x വാസവ്യുവാച। 1-64a-69a പുത്രലാഭാത്പരം ലോകേ നാസ്തീഹ പ്രസവാർഥിനാം। 1-64a-69b ദുർലഭം ചേതി മന്യേഽഹം മയാ പ്രാപ്തം മഹത്തപഃ॥ 1-64a-70a മഹതാ തപസാ താത മഹായോഗബലേന ച। 1-64a-70b മയാ ത്വം ഹി മഹാപ്രാജ്ഞ ലബ്ധോഽമൃതമിവാമരൈഃ॥ 1-64a-71a തസ്മാത്ത്വം മാമൃഷേഃ പുത്ര ത്യക്തും നാർഹസി സാംപ്രതം। 1-64a-71x വൈശംപായന ഉവാച। 1-64a-71b ഏവമുക്തസ്തതഃ സ്നേഹാദ്വ്യാസോ മാതരമബ്രവീത്॥ 1-64a-72a ത്വയാ സ്പൃഷ്ടഃ പരിഷ്വക്തോ മൂർധ്നി ചാഘ്രായിതോ മുഹുഃ। 1-64a-72b ഏതാവൻമാത്രയാ പ്രീതോ ഭവിഷ്യേഷു നൃപാത്മജേ॥ 1-64a-73a സ്മൃതോഽഹം ദർശയിഷ്യാമി കൃത്യേഷ്വിതി ച സോഽബ്രവീത്। 1-64a-73b സ മാതരമനുജ്ഞാപ്യ തപസ്യേവ മനോ ദധേ॥ 1-64a-74a തതഃ കന്യാമനുജ്ഞായ പുനഃ കന്യാ ഭവത്വിതി। 1-64a-74b പരാശരോഽപി ഭഗവാൻപുത്രേണ സഹിതോ യയൌ॥ 1-64a-75a ഗത്വാശ്രമപദം പുംയമദൃശ്യന്ത്യാ പരാശരഃ। 1-64a-75b ജാതകർമാദിസംസ്കാരം കാരയാമാസ ധർമതഃ॥ 1-64a-76a കൃതോപനയനോ വ്യാസോ യാജ്ഞവൽക്യേന ഭാരത। 1-64a-76b വേദാനധിജഗൌ സാംഗാനോങ്കാരേണ ത്രിമാത്രയാ॥ 1-64a-77a ഗുരവേ ദക്ഷിണാം ദത്ത്വാ തപഃ കർതും പ്രചക്രമേ। 1-64a-77b ഏവം ദ്വൈപായനോ ജജ്ഞേ സത്യവത്യാം പരാശരാത്॥ 1-64a-78a ദ്വീപ ന്യസ്തഃ സ യദ്വാലസ്തസ്മാദ്ദ്വൈപായനോഽഭവത്। 1-64a-78b പാദാപസാരിണം ധർമം വിദ്വാൻസ തു യുഗേ യുഗേ॥ 1-64a-79a ആയുഃ ശക്തിം ച മർത്യാനാം യുഗാദ്യുഗമവേക്ഷ്യ ച। 1-64a-79b ബ്രഹ്മർഷിർബ്രാഹ്മണാനാം ച തഥാഽനുഗ്രഹകാങ്ക്ഷയാ॥ 1-64a-80a വിവ്യാസ വേദാന്യസ്മാച്ച വേദവ്യാസ ഇതി സ്മൃതഃ। 1-64a-80b തതഃ സ മഹർഷിർവിദ്വാഞ്ശിഷ്യാനാഹൂയ ധർമതഃ॥ 1-64a-81a സുമന്തും ജൈമിനിം പൈലം ശുകം ചൈവ സ്വമാത്മജം। 1-64a-81b പ്രഭുർവരിഷ്ഠോ വരദോ വൈശംപായനമേവ ച॥ 1-64a-82a വേദാനധ്യാപയാമാസ മഹാഭാരതപഞ്ചമാൻ। 1-64a-82b സംഹിതാസ്തൈഃ പൃഥക്ത്വേന ഭാരതസ്യ പ്രകീർതിതാ॥ 1-64a-83a തതഃ സത്യവതീ ഹൃഷ്ടാ ജഗാമ സ്വം നിവേശനം। 1-64a-83b തസ്യാസ്തു യോജനാദ്ഗന്ധമാജിഘ്രന്തി നരാ ഭുവി॥ 1-64a-84a ദാശരാജസ്തു തദ്ഗന്ധമാജിഘ്രൻപീതിമാവഹത്। 1-64a-84x ദാശരാജ ഉവാച। 1-64a-84b ത്വാമാഹുർമത്സ്യഗന്ധേതി കഥം ബാലേ സുഗന്ധതാ॥ 1-64a-85a അപാസ്യ മത്സ്യഗന്ധത്വം കേന ദത്താ സുഗന്ധതാ 1-64a-85x സത്യവത്യുവാച। 1-64a-85b ശക്തേ- പുത്രോ മഹാപ്രാജ്ഞഃ പരാശര ഇതി ശ്രുതഃ॥ 1-64a-86a നാവം വാഹയമാനായാ മമ ദൃഷ്ട്വാം സുശിക്ഷിതം। 1-64a-86b ഉപാസ്യ മത്സ്യഗന്ധത്വം യോജനാദ്ഗന്ധതാം ദദൌ॥ 1-64a-87a ഋഷേഃ പ്രസാദം ദൃഷ്ട്വാ തു ജനാഃ പ്രീതിമുപാഗമൻ। 1-64a-87b ഏവം ലബ്ധോ മയാ ഗന്ധോ ന രോഷം കർതുമർഹസി॥ 1-64a-88a ദാശരാജസ്തു തദ്വാക്യം പ്രശശംസ നനന്ദ ച। 1-64a-88b ഏതത്പവിത്രം പുണ്യം ച വ്യാസസമവമുത്തമം। 1-64a-88c ഇതിഹാസമിമം ശ്രുത്വാ പ്രജാവന്തോ ഭവന്തി ച॥  1-64-132 (2723) 
തഥാ ഭീഷ്മഃ ശാന്തനവോ ഗംഗായാമമിതദ്യുതിഃ।
വസുവീര്യാത്സമഭവൻമഹാവീര്യോ മഹായശാഃ॥ 1-64-133 (2724) 
വൈദാർഥവിച്ച ഭഗവാനൃഷിർവിപ്രോ മഹായശാഃ।
ശൂലേ പ്രോതഃ പുരാണർഷിരചോരശ്ചോരശങ്കയാ॥ 1-64-134 (2725) 
അണീമാണ്ഡവ്യ ഇത്യേവം വിഖ്യാതഃ സ മഹായശാഃ।
സ ധർമമാഹൂയ പുരാ മഹർഷിരിദമുക്തവാൻ॥ 1-64-135 (2726) 
ഇഷീകയാ മയാ ബാല്യാദ്വിദ്ധാ ഹ്യേകാ ശകുന്തികാ।
തത്കിൽബിഷം സ്മരേ ധർമ നാന്യത്പാപമഹം സ്മരേ॥ 1-64-136 (2727) 
തൻമേ സഹസ്രമമിതം കസ്മാന്നേഹാജയത്തപഃ।
ഗരീയാൻബ്രാഹ്മണവധഃ സർവഭൂതവധാദ്യതഃ॥ 1-64-137 (2728) 
തസ്മാത്ത്വം കിൽബിഷാദസ്മാച്ഛൂദ്രയോനൌ ജനിഷ്യസി।  1-64-138 (2729) 
വൈശംപായന ഉവാച।
തേന ശാപേന ധർമോഽപി ശൂദ്രയോനാവജായത॥  1-64-138x (313) 
വിദ്വാന്വിദുരരൂപേണ ധാർമികഃ കിൽബിഷാത്തതഃ।
സഞ്ജയോ മുനികൽപസ്തു ജജ്ഞേ സൂതോ ഗവൽഗണാത്॥ 1-64-139 (2730) 
സൂര്യാച്ച കുന്തികന്യായാം ജജ്ഞേ കർണോ മഹാബലഃ।
സഹജം കവചം ബിഭ്രത്കുണ്ഡലോദ്യോതിതാനനഃ॥ 1-64-140 (2731) 
അനുഗ്രഹാർഥം ലോകാനാം വിഷ്ണുർലോകനമസ്കൃതഃ।
വസുദേവാത്തു ദേവക്യാം പ്രാദുർഭൂതോ മഹായശാഃ॥ 1-64-141 (2732) 
അനാദിനിധനോ ദേവഃ സ കർതാ ജഗതഃ പ്രഭുഃ।
അവ്യക്തമക്ഷരം ബ്രഹ്മ പ്രധാനം ത്രിഗുണാത്മകം॥ 1-64-142 (2733) 
ആത്മാനമവ്യയം ചൈവ പ്രകൃതിം പ്രഭവം പ്രഭും।
പുരുഷം വിശ്വകർമാണം സത്വയോഗം ധ്രുവാക്ഷരം॥ 1-64-143 (2734) 
അനന്തമചലം ദേവം ഹംസം നാരായണം പ്രഭും।
ധാതാരമജമവ്യക്തം യമാഹുഃ പരമവ്യയം॥ 1-64-144 (2735) 
കൈവല്യം നിർഗുണം വിശ്വമനാദിമജമവ്യയം।
പുരുഷഃ സ വിഭുഃ കർതാ സർവഭൂതപിതാമഹഃ॥ 1-64-145 (2736) 
ധർമസംസ്ഥാപനാർഥായ പ്രജജ്ഞേഽന്ധകവൃഷ്ണിഷു।
അസ്ത്രജ്ഞൌ തു മഹാവീര്യൌ സർവശാസ്ത്രവിശാരദൌ॥ 1-64-146 (2737) 
സാത്യകിഃ കൃതവർമാ ച നാരായണമനുവ്രതൌ।
സത്യകാദ്ധൃദികാച്ചൈവ ജജ്ഞാതേഽസ്ത്രവിശാരദൌ॥ 1-64-147 (2738) 
ഭരദ്വാജസ്യ ച സ്കന്നം ദ്രോണ്യാം ശുക്രമവർധത।
സഹർഷേരുഗ്രതപസസ്തസ്മാദ്ദ്രോണോ വ്യജായത॥ 1-64-148 (2739) 
ഗൌതമാൻമിഥുനം ജജ്ഞേ ശരസ്തംബാച്ഛരദ്വതഃ।
അശ്വത്ഥാംനശ്ച ജനനീ കൃപശ്ചൈവ മഹാബലഃ॥ 1-64-149 (2740) 
അശ്വത്ഥാമാ തതോ ജജ്ഞേ ദ്രോണാദേവ മഹാബലഃ।
തഥൈവ ധൃഷ്ടദ്യുംനോഽപി സാക്ഷാദഗ്നിസമദ്യുതിഃ॥ 1-64-150 (2741) 
വൈതാനേ കർമണി തതേ പാവകാത്സമജായത।
വീരോ ദ്രോണവിനാശായ ധനുരാദായ വീര്യവാൻ॥ 1-64-151 (2742) 
തഥൈവ വേദ്യാം കൃഷ്ണാപി ജജ്ഞേ തേജസ്വിനീ ശുഭാ।
വിഭ്രാജമാനാ വപുഷാ ബിഭ്രതീ രൂപമുത്തമം॥ 1-64-152 (2743) 
പ്രഹ്രാദശിഷ്യോ നഗ്നജിത്സുബലശ്ചാഭവത്തതഃ।
തസ്യ പ്രജാ ധർമഹന്ത്രീ ജജ്ഞേ ദേവപ്രകോപനാത്॥ 1-64-153 (2744) 
ഗാന്ധാരരാജപുത്രോഽഭൂച്ഛകുനിഃ സൌബലസ്തഥാ।
ദുര്യോധനസ്യ ജനനീ ജജ്ഞാതേഽർഥവിശാരദൌ॥ 1-64-154 (2745) 
കൃഷ്ണദ്വൈപായനാജ്ജജ്ഞേ ധൃതരാഷ്ട്രോ ജനേശ്വരഃ।
ക്ഷേത്രേ വിചിത്രവീര്യസ്യ പാണ്ഡുശ്ചൈവ മഹാബലഃ॥ 1-64-155 (2746) 
ധർമാർഥകുശലോ ധീമാൻമേധാവീ ധൂതകൽമഷഃ।
വിദുരഃ ശൂദ്രയോനൌ തു ജജ്ഞേ ദ്വൈപായനാദപി॥ 1-64-156 (2747) 
പാണ്ഡോസ്തു ജജ്ഞിരേ പഞ്ച പുത്രാ ദേവസമാഃ പൃഥക്।
ദ്വയോഃ സ്ത്രിയോർഗുണജ്യേഷ്ഠസ്തേഷാമാസീദ്യുധിഷ്ഠിരഃ॥ 1-64-157 (2748) 
ധർമാദ്യുധിഷ്ഠിരോ ജജ്ഞേ മാരുതാച്ച വൃകോദരഃ।
ഇന്ദ്രാദ്ധനഞ്ജയഃ ശ്രീമാൻസർവശസ്ത്രഭൃതാം വരഃ॥ 1-64-158 (2749) 
ജജ്ഞാതേ രൂപസംപന്നാവശ്വിഭ്യാം ച യമാവപി।
നകുലഃ സഹദേവശ്ച ഗുരുശുശ്രൂഷണേ രതൌ॥ 1-64-159 (2750) 
തഥാ പുത്രശതം ജജ്ഞേ ധൃതരാഷ്ട്രസ്യ ധീമതഃ।
ദുര്യോധനപ്രഭൃതയോ യുയുത്സുഃ കരണസ്തഥാ॥ 1-64-160 (2751) 
തതോ ദുഃശാസനശ്ചൈവ ദുഃസഹശ്ചാപി ഭാരത।
ദുർമർഷണോ വികർണശ്ച ചിത്രസേനോ വിവിംശതിഃ॥ 1-64-161 (2752) 
ജയഃ സത്യവ്രതശ്ചൈവ പുരുമിത്രശ്ച ഭാരത।
വൈശ്യാപുത്രോ യുയുത്സുശ്ച ഏകാദശ മഹാരഥാഃ॥ 1-64-162 (2753) 
അഭിമന്യുഃ സുഭദ്രായാമർജുനാദഭ്യജായത।
സ്വസ്രീയോ വാസുദേവസ്യ പൌത്രഃ പാണ്ഡോർമഹാത്മനഃ॥ 1-64-163 (2754) 
പാണ്ഡവേഭ്യോ ഹി പാഞ്ചാല്യാം ദ്രൌപദ്യാം പഞ്ച ജജ്ഞിരേ।
കുമാരാ രൂപസംപന്നാഃ സർവശാസ്ത്രവിശാരദാഃ॥ 1-64-164 (2755) 
പ്രതിവിന്ധ്യോ യുധിഷ്ഠിരാത്സുതസോമോ വൃകോദരാത്।
അർജുനാച്ഛ്രുതകീർതിസ്തു ശതാനീകസ്തു നാകുലിഃ॥ 1-64-165 (2756) 
തഥൈവ സഹദേവാച്ച ശ്രുതസേനഃ പ്രതാപവാൻ।
ഹിഡിംബായാം ച ഭീമേന വനേ ജജ്ഞേ ഘടോത്കചഃ॥ 1-64-166 (2757) 
ശിഖണ്ഡീ ദ്രുപദാജ്ജജ്ഞേ കന്യാ പുത്രത്വഭാഗതാ।
യാം യക്ഷഃ പുരുഷം ചക്രേ സ്ഥൂമഃ പ്രിയചികീർഷയാ॥ 1-64-167 (2758) 
കുരൂണാം വിഗ്രഹേ തസ്മിൻസമാഗച്ഛൻബഹൂന്യഥ।
രാജ്ഞാം ശതസഹസ്രാണി യോത്സ്യമാനാനി സംയുഗേ॥ 1-64-168 (2759) 
തേഷാമപരിമേയാനാം നാമധേയാനി സർവശഃ।
ന ശക്യാനി സമാഖ്യാതും വർഷാണാമയുതൈരപി। 
ഏതേ തു കീർതിതാ മുഖ്യാ യൈരാഖ്യാനമിദം തതം॥ ॥  1-64-169 (2760) 
 
ഇതി ശ്രീമൻമഹാഭാരതേ ആദിപർവണി അംശാവതരണപർവണി ചതുഃഷഷ്ടിതമോഽധ്യായഃ॥ 64 ॥

Mahabharata - Adi Parva - Chapter Footnotes

1-64-1 രഞ്ജകത്വാദ്രാജാ। മഹീപതിഃ പൃഥ്വീപാലകഃ॥ 1-64-2 വസുഃ ഉപരിചരഃ॥ 1-64-4 സാക്ഷാത്പ്രത്യക്ഷഭൂയ॥ 1-64-5 ന സങ്കീര്യേത നിർനായകത്വാത്॥ 1-64-8 പശവ്യഃ പശുഭ്യോ ഹിതഃ॥ 1-64-11 ഗാഃ ബലീവർദാൻ। വൃഷഭാൻകൃശാന്ന ധുരി യുഞ്ജതേ പ്രത്യുത സന്ധുക്ഷയന്തി പുഷ്ടാൻകുർവന്തി। അന്യേ തു ഗാഃ സ്ത്രീഗവീഃ താസാമപ്യാന്ധ്രാദിദുർദേശേഷു ധുരി യോജനം ദൃഷ്ടം തദിഹ നാസ്തീത്യാഹുഃ॥ 1-64-12 ന ത ഇതി। ആത്മജ്ഞാനാത്സർവജ്ഞോ ഭവിഷ്യസീത്യർഥഃ॥ 1-64-13 ഉപപത്സ്യതേ ഉപസ്ഥാസ്യതേ॥ 1-64-15 വൈജയന്തീം വിജയഹേതും। അവിക്ഷതമേവ ധാരയിഷ്യതി പാലയിഷ്യതി നതു വിക്ഷതം॥ 1-64-16 ലക്ഷണം ചിഹ്നം॥ 1-64-17 ഇഷ്ടപ്രദാനം പ്രീതിദായമുദ്ദിശ്യ യഷ്ടിം ദദൌ॥ 1-64-20 ശക്രസ്യ പൂജാർഥം തസ്യാ യഷ്ടേഃ പ്രവേശം സ്ഥാപനം॥ 1-64-23 പിടകൈഃ മഞ്ജൂഷാരൂപൈർവസ്ത്രമയൈഃ കോശൈഃ॥ 1-64-46 വാസവാഃ വസുപുത്രാഃ॥ 1-64-48 പുരോപവാഹിനീം പുരസമീപേ വഹന്തീം॥ 1-64-50 നദീ രാജ്ഞേ ന്യവേദയൻമിഥുനമിത്യനുഷജ്യതേ॥ 1-64-54 തദഹസ്തസ്മിൻ ദിനേ॥ 1-64-63 വായുനാ കാമോദ്ദീപകേന। ധൂംരം മലിനം രതികർമ തദർഥം। മുദം സ്ത്രീവിഷയാം പ്രീതിമനുസൃത്യ താമേന മനസാഽഗാത്। തയാ സഹ മാനസം സുരതമകരോദിത്യർഥഃ। പ്രചസ്കന്ദ പപാത॥ 1-64-64 മിഥ്യാ പ്രസവശൂന്യത്വേനാലീകപ്രായം॥ 1-64-68 അഭിമന്ത്ര്യ പുത്രോത്പത്തിലിംഗൈർമന്ത്രൈഃ സ്പൃഷ്ട്വാ॥ 1-64-70 ആർതവമൃതുകാലീനം സ്നാനം॥ 1-64-73 യുധ്യതോഃ സതോഃ॥ 1-64-76 മാസേ ദശമേ പ്രാപ്തേ ബബന്ധുരിതി സംബന്ധഃ। ഉജ്ജഹ്നുഃ ഉദ്ധൃതവന്തഃ॥ 1-64-77 കായേ ദേഹേ। മത്സ്യാഃ മത്സ്യയോഷായാഃ॥ 1-64-115 നീഹാരം ധൂമികാം॥ 1-64-119 സ്ഥാതും ജീവിതും നോത്സഹേ കന്യാത്വദൂഷണാദിത്യർഥഃ॥ 1-64-128 ദ്വീപമേവാഽയനം ന്യാസസ്ഥാനം യസ്യ ദ്വീപായനഃ സ്വാർഥേ തദ്ധിതഃ ദ്വീപായന ഏവ ദ്വൈപായന ഇതി നാമ നിർവക്തി ന്യസ്ത ഇതി॥ 1-64-125 പാദാപസാരിണം യുഗേയുഗേ പാദശഃ 1-64-88 തമശ്ലോകപൂർവാർധാത്പരം `ഇതി സത്യവതീ ഹൃഷ്ടാ' ഇത്യാദി `ഭാരതസ്യ പ്രകാശിതാഃ' ഇത്യന്തസാർധശ്ലോകസപ്തകസ്ഥാനേ ഇമേ കുണ്ഡലിതാഃ ശ്ലോകാഃ കേഷുചിത്കോശേഷൂപലഭ്യന്തേ। 1-64-133 വസുവീര്യാത് വസ്വംശാത്॥ 1-64-136 ശകുന്തികാ മക്ഷികാ॥ 1-64-140 കുന്തിഭോജസ്യ കന്യായാം കുന്ത്യാം॥ 1-64-167 സ്ഥൂണോ നാംനാ॥ ചതുഃഷഷ്ഠിതമോഽധ്യായഃ॥ 64 ॥



ആദിപർവ - അധ്യായ 065

॥ ശ്രീഃ ॥

1.65. അധ്യായഃ 065 

Mahabharata - Adi Parva - Chapter Topics

വിസ്തരശ്രവണേച്ഛയാ ജനമേജയസ്യ പ്രശ്നഃ॥ 1 ॥ പരശുരാമേണ ലോകേ നിഃക്ഷത്രിയേ കൃതേ ബ്രാഹ്മണേഭ്യഃ ക്ഷത്രസ്യ പുനരുത്പത്തിഃ॥ 2 ॥ തത്കാലസ്യ ധർമഭൂയിഷ്ഠത്വം॥ 3 ॥ ദേവൈർനിർജിതാനാം ദാനവാനാം ഭൂമാവുത്പത്തിഃ॥ 4 ॥ തദ്ഭൂരിഭാരാർതയാ പൃഥ്വ്യാ പ്രാർഥിതസ്യ ബ്രഹ്മണോ ദേവാൻപ്രത്യംശാവതരണാജ്ഞാപനം॥ 5 ॥ അവതാരാർഥം ഇന്ദ്രേണ നാരായണപ്രാർഥനാ॥ 6 ॥

Mahabharata - Adi Parva - Chapter Text

1-65-0 (2761) 
ജനമേജയ ഉവാച। 1-65-0x (314) 
യ ഏതേ കീർതിതാ ബ്രഹ്മന്യേ ചാന്യേ നാനുകീർതിതാഃ।
സംയക്താഞ്ശ്രോതുമിച്ഛാമിരാജ്ഞശ്ചാന്യാൻസഹസ്രശഃ॥ 1 ॥ 1-65-1 (2762) 
യദർഥമിഹ സംഭൂതാ ദേവകൽപാ മഹാരഥാഃ।
ഭുവി തൻമേ മഹാഭാഗ സംയഗാഖ്യാതുമർഹസി॥ 1-65-2 (2763) 
വൈശംപായന ഉവാച। 1-65-3x (315) 
രഹസ്യം ഖൽവിദം രാജന്ദേവാനാമിതി നഃ ശ്രുതം।
തത്തു തേ കഥയിഷ്യാമി നമസ്കൃത്വാ സ്വയംഭുവേ॥ 1-65-3 (2764) 
ത്രിഃസപ്തകൃത്വഃ പൃഥിവീം കൃത്വാ നിഃക്ഷിത്രയാം പുരാ।
ജാമദഗ്ന്യസ്തപസ്തേപേ മഹേന്ദ്രേ പർവതോത്തമേ॥ 1-65-4 (2765) 
തദാ നിഃക്ഷത്രിയേ ലോകേ ഭാർഗവേണ കൃതേ സതി।
ബ്രാഹ്മണാൻക്ഷത്രിയാ രാജൻസുതാർഥിന്യോഽഭിചക്രമുഃ॥ 1-65-5 (2766) 
താഭിഃ സഹ സമാപേതുർബ്രാഹ്മണാഃ സംശിതവ്രതാഃ।
ഋതാവൃതൌ നരവ്യാഘ്ര ന കാമാന്നാനൃതൌ തഥാ॥ 1-65-6 (2767) 
തേഭ്യശ്ച തേഭിരേ ഗർഭം ക്ഷത്രിയാസ്താഃ സഹസ്രശഃ।
തതഃ സുഷുവിരേ രാജൻക്ഷത്രിയാന്വീര്യവത്തരാൻ॥ 1-65-7 (2768) 
കുമാരാംശ്ച കുമാരീശ്ച പുനഃ ക്ഷത്രാഭിവൃദ്ധയേ।
ഏവം തദ്ബ്രാഹ്മണൈഃ ക്ഷത്രം ക്ഷത്രിയാസു തപസ്വിഭിഃ॥ 1-65-8 (2769) 
ജാതം വൃദ്ധം ച ധർമേണ സുദീർഗേണായുഷാന്വിതം।
ചത്വാരോഽപി തതോ വർണാ ബഭൂവുർബ്രാഹ്മണോത്തരാഃ॥ 1-65-9 (2770) 
അഭ്യഗച്ഛന്നൃതൌ നാരീം ന കാമാന്നാനൃതൌ തഥാ।
തഥൈവാന്യാനി ഭൂതാനി തിര്യഗ്യോനിഗതാന്യപി॥ 1-65-10 (2771) 
ഋതൌ ദാരാംശ്ച ഗച്ഛന്തി തത്തഥാ ഭരതർഷഭ।
തതോഽവർധന്ത ധർമേണ സഹസ്രശതജീവിനഃ॥ 1-65-11 (2772) 
താഃ പ്രജാഃ പൃഥിവീപാല ധർമവ്രതപരായണാഃ।
ആധിഭിർവ്യാധിഭിശ്ചൈവ വിമുക്താഃ സർവശോ നരാഃ॥ 1-65-12 (2773) 
അഥേമാം സാഗരോപാന്താം ഗാം ഗജേന്ദ്രഗതാഖിലാം।
അധ്യതിഷ്ഠത്പുനഃ ക്ഷത്രം സശൈലവനപത്തനാം॥ 1-65-13 (2774) 
പ്രശാസതി പുനഃ ക്ഷത്രേ ധർമേണേമാം വസുന്ധരാം।
ബ്രാഹ്മണാദ്യാസ്തതോ വർണാ ലേഭിരേ മുദമുത്തമാം॥ 1-65-14 (2775) 
കാമക്രോധോദ്ഭവാന്ദോഷാന്നിരസ്യ ച നരാധിപാഃ।
ധർമേണ ദണ്ഡം ദണ്ഡേഷു പ്രണയന്തോഽന്വപാലയൻ॥ 1-65-15 (2776) 
തഥാ ധർമപരേ ക്ഷത്രേ സഹസ്രാക്ഷഃ ശതക്രതുഃ।
സ്വാദു ദേശേ ച കാലേ ച വവർഷാപ്യായയൻപ്രജാഃ॥ 1-65-16 (2777) 
ന ബാല ഏവ ംരിയതേ തദാ കശ്ചിജ്ജനാധിപ।
ന ച സ്ത്രിയം പ്രജാനാതി കശ്ചിദപ്രാപ്തയൌവനാം॥ 1-65-17 (2778) 
ഏവമായുഷ്മതീഭിസ്തു പ്രജാഭിർഭരതർഷഭ।
ഇയം സാഗരപര്യന്താ സസാപൂര്യത മേദിനീ॥ 1-65-18 (2779) 
ഈജിരേ ച മഹായജ്ഞൈഃ ക്ഷത്രിയാ ബഹുദക്ഷിണൈഃ।
സാംഗോപനിഷദാന്വേദാന്വിപ്രാശ്ചാധീയതേ തദാ॥ 1-65-19 (2780) 
ന ച വിക്രീണതേ ബ്ര്ഹമ ബ്രാഹ്മണാശ്ച തദാ നൃപ।
ന ച ശൂദ്രസമഭ്യാശേ വേദാനുച്ചാരയന്ത്യുത॥ 1-65-20 (2781) 
കാരയന്തഃ കൃഷിം ഗോഭിസ്തഥാ വൈശ്യാഃ ക്ഷിതാവിഹ।
യുഞ്ജതേ ധുരി നോ ഗാശ്ച കൃശാംഗാംശ്ചാപ്യജീവയൻ॥ 1-65-21 (2782) 
ഫേനപാംശ്ച തഥാ വത്സാന്ന ദുഹന്തി സ്മ മാനവാഃ।
ന കൂടമാനൈർവണിജഃ പണ്യം വിക്രീണതേ തദാ॥ 1-65-22 (2783) 
കർമാണി ച നരവ്യാഘ്ര ധർമോപേതാനി മാനവാഃ।
ധർമമേവാനുപശ്യന്തശ്ചക്രുർധർമപരായണാഃ॥ 1-65-23 (2784) 
സ്വകർമനിരതാശ്ചാസൻസർവേ വർണാ നരാധിപ।
ഏവം തദാ നരവ്യാഘ്ര ധർമോ ന ഹ്രസതേ ക്വചിത്॥ 1-65-24 (2785) 
കാലേ ഗാവഃ പ്രസൂയന്തേ നാര്യശ്ച ഭരതർഷഭ।
ഭവന്ത്യൃതുഷു വൃക്ഷാണാം പുഷ്പാണി ച ഫലാനി ച॥ 1-65-25 (2786) 
ഏവം കൃതയുഗേ സംയഗ്വർതമാനേ തദാ നൃപ।
ആപൂര്യത മഹീ കൃത്സ്നാ പ്രാണിഭിർബഹുഭിർഭൃശം॥ 1-65-26 (2787) 
ഏവം സമുദിതേ ലോകേ മാനുഷേ ഭരതർഷഭ।
അസുരാ ജജ്ഞിരേ ക്ഷേത്രേ രാജ്ഞാം തു മനുജേശ്വര॥ 1-65-27 (2788) 
ആദിത്യൈർഹി തദാ ദൈത്യാ ബഹുശോ നിർജിതാ യുധി।
ഐശ്വര്യാദ്ധംശിതാഃ സ്വർഗാത്സംബഭൂവുഃ ക്ഷിതാവിഹ॥ 1-65-28 (2789) 
ഇഹ ദേവത്വമിച്ഛന്തോ മാനുഷേഷു തപസ്വിനഃ।
ജജ്ഞിരേ ഭുവി ഭൂതേഷു തേഷു തേഷ്വസുരാ വിഭോ॥ 1-65-29 (2790) 
ഗോഷ്വശ്വേഷു ച രാജേന്ദ്ര ഖരോഷ്ട്രമഹിഷേഷു ച।
ക്രവ്യാത്സു ചൈവ ഭൂതേഷു ഗജേഷു ച മൃഗേഷു ച॥ 1-65-30 (2791) 
ജാതൈരിഹ മഹീപാല ജായമാനൈശ്ച തൈർമഹീ।
ന ശശാകാത്മനാത്മാനമിയം ധാരയിതും ധരാ॥ 1-65-31 (2792) 
അഥ ജാതാ മഹീപാലാഃ കേചിദ്ബഹുമദാന്വിതാഃ।
ദിതേഃ പുത്രാ ദനോശ്ചൈവ തദാ ലോകാദിഹ ച്യുതാഃ॥ 1-65-32 (2793) 
വീര്യവന്തോഽവലിപ്താസ്തേ നാനാരൂപധരാ മഹീം।
ഇമാം സാഗരപര്യന്താം പരീയുരരിമർദനാഃ॥ 1-65-33 (2794) 
ബ്രാഹ്മണാൻക്ഷത്രിയാന്വൈശ്യാഞ്ശൂദ്രാംശ്ചൈവാപ്യപീഡയൻ।
അന്യാനി ചൈവ സത്വാനി പീഡയാമാസുരോജസാ॥ 1-65-34 (2795) 
ത്രാസയന്തോഽഭിനിഘ്നന്തഃ സർവഭൂതഗണാംശ്ച തേ।
വിചേരുഃ സർവശോ രാജൻമഹീം ശതസഹസ്രശഃ॥ 1-65-35 (2796) 
ആശ്രമസ്ഥാൻമഹർഷീംശ്ച ധർഷയന്തസ്തതസ്തതഃ।
അബ്രഹ്മണ്യാ വീര്യമദാ മത്താ മദബലേന ച॥ 1-65-36 (2797) 
ഏവം വീര്യബലോത്സിക്തൈർഭൂരിയം തൈർമഹാസുരൈഃ।
പീഡ്യമാനാ മഹീ രാജൻബ്രഹ്മാണമുപചക്രമേ॥ 1-65-37 (2798) 
ന ഹ്യമീ ഭൂതസത്വൌഘാഃ പന്നഗാഃ സനഗാം മഹീം।
തദാ ധാരയിതും ശേകുരാക്രാന്താം ദാനവൈർബലാത്॥ 1-65-38 (2799) 
തതോ മഹീ മഹീപാല ഭാരാർതാ ഭയപീഡിതാ।
ജഗാമ ശരണം ദേവം സർവഭൂതപിതാമഹം॥ 1-65-39 (2800) 
സാ സംവൃതം മഹാഭാഗൈർദേവദ്വിജമഹർഷിഭിഃ।
ദദർശ ദേവം ബ്രഹ്മാണം ലോകകർതാരമവ്യയം॥ 1-65-40 (2801) 
ഗന്ധർവൈരപ്സരോഭിശ്ച ബന്ദികർമസു നിഷ്ഠിതൈഃ।
വന്ദ്യമാനം മുദോപതൈർവവന്ദേ ചൈനമേത്യ സാ॥ 1-65-41 (2802) 
അഥ വിജ്ഞാപയാമാസ ഭൂമിസ്തം ശരണാർഥിനീ।
സന്നിധൌ ലോകപാലാനാം സർവേഷാമേവ ഭാരത॥ 1-65-42 (2803) 
തത്പ്രധാനാത്മനസ്തസ്യ ഭൂമേഃ കൃത്യം സ്വയംഭുവഃ।
പൂർവമേവാഭവദ്രാജന്വിദിതം പരമേഷ്ഠിനഃ॥ 1-65-43 (2804) 
സ്രഷ്ടാ ഹി ജഗതഃ കസ്മാന്ന സംബുധ്യേത ഭാരത।
സസുരാസുരലോകാനാമശേഷേണ മനോഗതം॥ 1-65-44 (2805) 
താമുവാച മഹാരാജ ഭൂമിം ഭൂമിപതിഃ പ്രഭുഃ।
പ്രഭവഃ സർവഭൂതാനാമീശഃ ശംഭുഃ പ്രജാപതിഃ॥ 1-65-45 (2806) 
ബ്രഹ്മോവാച। 1-65-46x (316) 
യദർഥമഭിസംപ്രാപ്താ മത്സകാശം വസുന്ധരേ।
തദർഥം സന്നിയോക്ഷ്യാമി സർവാനേവ ദിവൌകസഃ॥ 1-65-46 (2807) 
`ഉത്തിഷ്ഠ ഗച്ഛ വസുധേ സ്വസ്ഥാനമിതി സാഽഗമത്।'  1-65-47 (2808) 
വൈശംപായന ഉവാച।
ഇത്യുക്ത്വാ സ മഹീം ദേവോ ബ്രഹ്മാ രാജന്വിസൃജ്യ ച। 
ആദിദേശ തദാ സർവാന്വിബുധാൻഭൂതകൃത്സ്വയം॥  1-65-47x (317) 
അസ്യാ ഭൂമേർനിരസിതും ഭാരം ഭാഗൈഃ പൃഥക്പൃഥക്।
അസ്യാമേവ പ്രസൂയധ്വം തിരോധായേതി ചാബ്രവീത്॥ 1-65-48 (2809) 
തഥൈവ ച സമാനീയ ഗന്ധർവാപ്സരസാം ഗണാൻ।
ഉവാച ഭഗവാൻസർവാനിദം വചനമർഥവത്॥ 1-65-49 (2810) 
ബ്രഹ്മോവാച। 1-65-50x (318) 
സ്വൈഃ സ്വൈരംശൈഃ പ്രസൂയധ്വം യഥേഷ്ടം മാനേഷേഷു ച।  1-65-50 (2811) 
വൈശംപായന ഉവാച।
അഥ ശക്രാദയഃ സർവേ ശ്രുത്വാ സുരഗുരോർവചഃ। 
തഥ്യമർഥ്യം ച പഥ്യം ച തസ്യ തേ ജഗൃഹുസ്തദാ॥  1-65-50x (319) 
അഥ തേ സർവശോംശൈഃ സ്വൈർഗന്തും ഭൂമിം കൃതക്ഷണാഃ।
നാരായണമമിത്രഘ്നം വൈകുണ്ഠമുപചക്രമുഃ॥ 1-65-51 (2812) 
യഃ സ ചക്രഗദാപാണിഃ പീതവാസാഃ ശിതിപ്രഭഃ।
പദ്മനാഭഃ സുരാരിഘ്നഃ പൃഥുചാർവഞ്ചിതേക്ഷണഃ॥ 1-65-52 (2813) 
പ്രജാപതിപതിർദേവഃ സുരനാഥോ മഹാബലഃ।
ശ്രീവത്സാങ്കോ ഹൃഷീകേശഃ സർവദൈവതപൂജിതഃ॥ 1-65-53 (2814) 
തം ഭുവഃ ശോധനായേന്ദ്ര ഉവാച പുരുഷോത്തമം।
അംശേനാവതരേത്യേവം തഥേത്യാഹ ച തം ഹരിഃ॥ ॥ 1-65-54 (2815) 
 
ഇതി ശ്രീമൻമഹാഭാരതേ ആദിപർവണി അംശാവതരണപർവണി പഞ്ചഷഷ്ടിതമോഽധ്യായഃ॥ 65 ॥ ॥ സമാപ്തമംശാവതരണപർവ ॥

Mahabharata - Adi Parva - Chapter Footnotes

1-65-4 ത്രിഃസപ്തകൃത്വാ ഏകവിംശതിവാരാൻ॥ 1-65-13 ഹേ ഗജേന്ദ്രഗത ഹേ ഗജേന്ദ്രഗമന॥ 1-65-20 ബ്രഹ്മ വേദം ന വിക്രീണതേ ഭൃതകാധ്യാപനം ന കുർവത ഇത്യർഥഃ॥ 1-65-21 വൈശ്യാഃ സ്വയം ധുരി ഗാ ബലീവർദാൻ ന യുഞ്ജതേ॥ 1-65-22 ഫേനപാൻ അതൃണാദാനഭിലക്ഷ്യ ന ദുഹന്തി ധേനൂരിതി ശേഷഃ। കൂടമാനൈഃ കപടതുലാപ്രസ്ഥാദിഭിഃ॥ 1-65-29 ദേവത്വം രാജത്വം॥ 1-65-36 മഹീ ഉപചക്രമേ ഗന്തുമിതി ശേഷഃ॥ 1-65-48 തിരോധായ സ്വംസ്വം രൂപം പ്രച്ഛാദ്യ॥ 1-65-54 ശോധനായ കണ്ടകഭൂതഖലോൻമൂലനായ॥ പഞ്ചഷഷ്ടിതമോഽധ്യായഃ॥ 65 ॥



ആദിപർവ - അധ്യായ 066

॥ ശ്രീഃ ॥

1.66. അധ്യായഃ 066 

 
(അഥ സംഭവപർവ  ॥ 7 ॥)

Mahabharata - Adi Parva - Chapter Topics

അദിത്യാദിദക്ഷകന്യാവംശകഥനം॥ 1 ॥

Mahabharata - Adi Parva - Chapter Text

1-66-0 (2816) 
വൈശംപായന ഉവാച। 1-66-0x (320) 
അഥ നാരായണേനേന്ദ്രശ്ചകാര സഹ സംവിദം।
അവതർതും മഹീം സ്വർഗാദംശതഃ മഹിതഃ സുരൈഃ॥ 1-66-1 (2817) 
ആദിശ്യ ച സ്വയം ശക്രഃ സർവാനേവ ദിവൌകസഃ।
നിർജഗാമ പുനസ്തസ്മാത്ക്ഷയാന്നാരായണസ്യ ഹ॥ 1-66-2 (2818) 
തേഽമരാരിവിനാശായ സർവലോകഹിതായ ച।
അവതേരുഃ ക്രമേണൈവ മഹീം സ്വർഗാദ്ദിവൌകസഃ॥ 1-66-3 (2819) 
തതോ ബ്രഹ്മർഷിവംശേഷു പാർഥിവർഷികുലേഷു ച।
ജജ്ഞിരേ രാജശാർദൂല യഥാകാമം ദിവൌകസഃ॥ 1-66-4 (2820) 
ദാനവാന്രാക്ഷസാംശ്ചൈവ ഗന്ധർവാൻപന്നഗാംസ്തഥാ।
പുരുഷാദാനി ചാന്യാനി ജഘ്നുഃ സത്വാന്യനേകശഃ॥ 1-66-5 (2821) 
ദാനവാ രാക്ഷസാശ്ചൈവ ഗന്ധർവാഃ പന്നഗാസ്തഥാ।
ന താൻബലസ്ഥാൻബാല്യേഽപി ജഘ്നുർഭരതസത്തമ॥ 1-66-6 (2822) 
ജനമേജയ ഉവാച। 1-66-7x (321) 
ദേവദാനവസംഘാനാം ഗന്ധർവാപ്സരസാം തഥാ।
മാനവാനാം ച സർവേഷാം തഥാ വൈ യക്ഷരക്ഷസാം॥ 1-66-7 (2823) 
ശ്രോതുമിച്ഛാമി തത്ത്വേന സംഭവം കൃത്സ്നമാദിതഃ।
പ്രാണിനാം ചൈവ സർവേഷാം സംഭവം വക്തുമർഹസി॥ 1-66-8 (2824) 
വൈശംപായന ഉവാച। 1-66-9x (322) 
ഹന്ത തേ കഥയിഷ്യാമി നമസ്കൃത്യ സ്വയംഭുവേ।
സുരാദീനാമഹം സംയഗ്ലോകാനാം പ്രഭവാപ്യയം॥ 1-66-9 (2825) 
ബ്രഹ്മണോ മാനസാഃ പുത്രാ വിദിതാഃ ഷൺമഹർഷയഃ।
മരീചിരത്ര്യഹ്ഗിരസൌ പുലസ്ത്യഃ പുലഹഃ ക്രതുഃ॥ 1-66-10 (2826) 
മരീചേഃ കശ്യപഃ പുത്രഃ കശ്യപാത്തു ഇമാഃ പ്രജാഃ।
പ്രജജ്ഞിരേ മഹാഭാഗാ ദക്ഷകന്യാസ്ത്രയോദശ॥ 1-66-11 (2827) 
അദിതിർദിതിർദനുഃ കാലാ ദനായുഃ സിംഹികാ തഥാ।
ക്രോധാ പ്രാധാ ച വിശ്വാ ച വിനതാ കപിലാ മുനിഃ॥ 1-66-12 (2828) 
കദ്രൂശ്ച മനുജവ്യാഘ്ര ദക്ഷകന്യൈവ ഭാരത।
ഏതാസാം വീര്യസംപന്നം പുത്രപൌത്രമനന്തകം॥ 1-66-13 (2829) 
അദിത്യാം ദ്വാദശാദിത്യാഃ സംഭൂതാ ഭുവനേശ്വരാഃ।
യേ രാജന്നാമതസ്താംസ്തേ കീർതയിഷ്യാമി ഭാരത॥ 1-66-14 (2830) 
ധാതാ മിത്രോഽര്യമാ ശക്രോ വരുണസ്ത്വംശ ഏവ ച।
ഭഗോ വിവസ്വാൻപൂഷാ ച സവിതാ ദശമസ്തഥാ॥ 1-66-15 (2831) 
ഏകാദശസ്തഥാ ത്വഷ്ടാ ദ്വാദശോ വിഷ്ണുരുച്യതേ।
ജഘന്യജസ്തു സർവേഷാമാദിത്യാനാം ഗുണാധികഃ॥ 1-66-16 (2832) 
ഏക ഏവ ദിതേഃ പുത്രോ ഹിരണ്യകശിപുഃ സ്മൃതഃ।
നാംനാ ഖ്യാതാസ്തു തസ്യേമേ പഞ്ച പുത്രാ മഹാത്മനഃ॥ 1-66-17 (2833) 
പ്രഹ്ലാദഃ പൂർവജസ്തേഷാം സംഹ്ലാദസ്തദനന്തരം।
അനുഹ്ലാദസ്തൃതീയോഽഭൂത്തസ്മാച്ച ശിബിബാഷ്കലൌ॥ 1-66-18 (2834) 
പ്രഹ്ലാദസ്യ ത്രയഃ പുത്രാഃ ഖ്യാതാഃ സർവത്ര ഭാരത।
വിരോചനശ്ച കുംഭശ്ച നികുംഭശ്ചേതി ഭാരത॥ 1-66-19 (2835) 
വിരോചനസ്യ പുത്രോഽഭൂദ്ബലിരേകഃ പ്രതാപവാൻ।
ബലേശ്ച പ്രഥിതഃ പുത്രോ ബാണോ നാമ മഹാസുരഃ॥ 1-66-20 (2836) 
രുദ്രസ്യാനുചരഃ ശ്രീമാൻമഹാകാലേതി യം വിദുഃ।
ചത്വാരിംശദ്ദനോഃ പുത്രാഃ ഖ്യാതാഃ സർവത്ര ഭാരത॥ 1-66-21 (2837) 
തേഷാം പ്രഥമജോ രാജാ വിപ്രചിത്തിർമഹായശാഃ।
ശംബരോ നമുചിശ്ചൈവ പുലോമാ ചേതി വിശ്രുതഃ॥ 1-66-22 (2838) 
അസിലോമാ ച കേശീ ച ദുർജയശ്ചൈവ ദാനവഃ।
അയഃശിരാ അശ്വശിരാ അശ്വശഹ്കുശ്ച വീര്യവാൻ॥ 1-66-23 (2839) 
തഥാ ഗഗനമൂർധാ ച വേഗവാൻകേതുമാംശ്ച സഃ।
സ്വർഭാനുരശ്വോഽശ്വപതിർവൃഷപർവാഽജകസ്തഥാ॥ 1-66-24 (2840) 
അശ്വഗ്രീവശ്ച സൂക്ഷ്മശ്ച തുഹുണ്ഡശ്ച മഹാബലഃ।
ഇഷുപാദേകചക്രശ്ച വിരൂപാക്ഷഹരാഹരൌ॥ 1-66-25 (2841) 
നിചന്ദ്രശ്ച നികുംഭശ്ച കുപടഃ കപടസ്തഥാ।
ശരഭഃ ശലഭശ്ചൈവ സൂര്യാചന്ദ്രമസൌ തഥാ। 
ഏതേ ഖ്യാതാ ദനോർവംശേ ദാനവാഃ പരികീർതിതാഃ॥  1-66-26 (2842) 
അന്യൌ തു ഖലു ദേവാനാം സൂര്യാചന്ദ്രമസൌ സ്മൃതൌ।
അന്യൌ ദാനവമുഖ്യാനാം സൂര്യാചന്ദ്രമസൌ തഥാ॥ 1-66-27 (2843) 
ഇമേ ച വംശാഃ പ്രഥിതാഃ സത്വവന്തോ മഹാബലാഃ।
ദനുപുത്രാ മഹാരാജ ദശ ദാനവവംശജാഃ॥ 1-66-28 (2844) 
ഏകാക്ഷോ മൃതപോ വീരഃ പ്രലംബനരകാവപി।
വാതാപിഃ ശത്രുതപനഃ ശഠശ്ചൈവ മഹാസുരഃ॥ 1-66-29 (2845) 
ഗവിഷ്ഠശ്ച വനായുശ്ച ദീർഘജിഹ്വശ്ച ദാനവഃ।
അസംഖ്യേയാഃ സ്മൃതാസ്തേഷാം പുത്രാഃ പൌത്രാശ്ച ഭാരത॥ 1-66-30 (2846) 
സിംഹികാ സുഷുവേ പുത്രം രാഹും ചന്ദ്രാർകമർദനം।
സുചന്ദ്രം ചന്ദ്രഹർതാരം തഥാ ചന്ദ്രപ്രമർദനം॥ 1-66-31 (2847) 
ക്രൂരസ്വഭാവം ക്രൂരായാഃ പുത്രപൌത്രമനന്തകം।
ഗണഃ ക്രോധവശോ നാമ ക്രൂരകർമാഽരിമർദനഃ॥ 1-66-32 (2848) 
ദനായുഷഃ പുനഃ പുത്രാശ്ചത്വാരോഽസുരപുംഗവാഃ।
വിക്ഷരോ ബലവീരൌ ച വൃത്രശ്ചൈവ മഹാസുരഃ॥ 1-66-33 (2849) 
കാലായാഃ പ്രഥിതാഃ പുത്രാഃ കാലകൽപാഃ പ്രഹാരിണഃ।
പ്രവിഖ്യാതാ മഹാവീര്യാ ദാനവേഷു പരന്തപാഃ॥ 1-66-34 (2850) 
വിനാശനശ്ച ക്രോധശ്ച ക്രോധഹന്താ തഥൈവ ച।
ക്രോധശത്രുസ്തഥൈവാന്യേ കാലകേയാ ഇതി ശ്രുതാഃ॥ 1-66-35 (2851) 
അസുരാണാമുപാധ്യായഃ ശക്രസ്ത്വഷിസുതോഽഭവത്।
ഖ്യാതാശ്ചോശനസഃ പുത്രാശ്ചത്വാരോഽസുരയാജകാഃ॥ 1-66-36 (2852) 
ത്വഷ്ടാ ധരസ്തഥാത്രിശ്ച ദ്വാവന്യൌ രൌദ്രകർമിണൌ।
തേജസാ സൂര്യസങ്കാശാ ബ്രഹ്മലോകപരായണാഃ॥ 1-66-37 (2853) 
ഇത്യേഷ വംശപ്രഭവഃ കഥിതസ്തേ തരസ്വിനാം।
അസുരാണാം സുരാണാം ച പുരാണേ സംശ്രുതോ മയാ॥ 1-66-38 (2854) 
ഏതേഷാം യദപത്യം തു ന ശക്യം തദശേഷതഃ॥
പ്രസംഖ്യാതും മഹീപാല ഗുണഭൂതമനന്തകം॥ 1-66-39 (2855) 
താർക്ഷ്യശ്ചാരിഷ്ടനേമിശ്ച തഥൈവ ഗരുഡാരുണൌ।
ആരുണിർവാരുണിശ്ചൈവ വൈനതേയാഃ പ്രകീർതിതാഃ॥ 1-66-40 (2856) 
ശേഷോഽനന്തോ വാസുകിശ്ച തക്ഷകശ്ച ഭുജംഗമഃ।
കൂർമശ്ച കുലികശ്ചൈവ കാദ്രവേയാഃ പ്രകീർതിതാഃ॥ 1-66-41 (2857) 
ഭീമസേനോഗ്രസേനൌ ച സുപർണോ വരുണസ്തഥാ।
ഗോപതിർധൃതരാഷ്ട്രശ്ച സൂര്യവർചാശ്ച സപ്തമഃ॥ 1-66-42 (2858) 
സത്യവാഗർകപർണശ്ച പ്രയുതശ്ചാപി വിശ്രുതഃ।
ഭീമശ്ചിത്രരഥശ്ചൈവ വിഖ്യാതഃ സർവവിദ്വശീ॥ 1-66-43 (2859) 
തഥാ ശാലിശിരാ രാജൻപർജന്യശ്ച ചതുർദശഃ।
കലിഃ പഞ്ചദശസ്തേഷാം നാരദശ്ചൈവ ഷോഡശഃ॥
ഇത്യേതേ ദേവഗന്ധർവാ മൌനേയാഃ പരികീർതിതാഃ॥  1-66-44 (2860) 
അഥ പ്രഭൂതാന്യന്യാനി കീർതയിഷ്യാമി ഭാരത।
അനവദ്യാം മനും വംശാമസുരാം മാർഗണപ്രിയാം॥ 1-66-45 (2861) 
അരൂപാം സുഭഗാം ഭാസീമിതി പ്രാധാ വ്യജായത।
സിദ്ധഃ പൂർണശ്ച ബർഹിശ്ച പൂർണായുശ്ച മഹായശാഃ॥ 1-66-46 (2862) 
ബ്രഹ്മചാരീ രതിഗുണഃ സുപർണശ്ചൈവ സപ്തമഃ।
വിശ്വാവസുശ്ച ഭാനുശ്ച സുചന്ദ്രോ ദശമസ്തഥാ॥ 1-66-47 (2863) 
ഇത്യേതേ ദേവഗന്ധർവാഃ പ്രാധേയാഃ പരികീർതിതാഃ।
ഇമം ത്വപ്സരസാം വംശം വിദിതം പുണ്യലക്ഷണം॥ 1-66-48 (2864) 
അരിഷ്ടാഽസൂത സുഭഗാ ദേവീ ദേവർഷിതഃ പുരാ।
അലംബുഷാ മിശ്രകേശീ വിദ്യുത്പർണാ തിലോത്തമാ॥ 1-66-49 (2865) 
അരുണാ രക്ഷിതാ ചൈവ രംബാ തദ്വൻമനോരമാ।
കേശിനീ ച സുബാഹുശ്ച സുരതാ സുരജാ തഥാ॥ 1-66-50 (2866) 
സുപ്രിയാ ചാതിബാഹുശ്ച വിഖ്യാതൌ ച ഹാഹാ ഹൂഹൂഃ।
തുംബുരുശ്ചേതി ചത്വാരഃ സ്മൃതാ ഗന്ധർവസത്തമാഃ॥ 1-66-51 (2867) 
അമൃതം ബ്രാഹ്മണാ ഗാവോ ഗന്ധർവാപ്സരസസ്തഥാ।
അപത്യം കപിലായാസ്തു പുരാണേ പരികീർതിതം॥ 1-66-52 (2868) 
ഇതി തേ സർവഭൂതാനാം സംഭവഃ കഥിതോ മയാ।
യഥാവത്സംപരിഖ്യാതോ ഗന്ധർവാപ്സരസാം തഥാ॥ 1-66-53 (2869) 
ഭുജംഗാനാം സുപർണാനാം രുദ്രാണാം മരുതാം തഥാ।
ഗവാം ച ബ്രാഹ്മണാനാം ച ശ്രീമതാം പുണ്യകർമണാം॥ 1-66-54 (2870) 
ആയുഷ്യശ്ചൈവ പുണ്യശ്ച ധന്യഃ ശ്രുതിസുഖാവഹഃ।
ശ്രോതവ്യശ്ചൈവ സതതം ശ്രാവ്യശ്ചൈവാനസൂയതാ॥ 1-66-55 (2871) 
ഇമം തു വംശം നിയമേന യഃ പഠേ-
ൻമഹാത്മനാം ബ്രാഹ്മണദേവസന്നിധൌ। 
അപത്യലാഭം ലഭതേ സ പുഷ്കലം
ശ്രിയം യശഃ പ്രേത്യ ച ശോഭനാം ഗതിം॥ ॥  1-66-56 (2872) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഷട്ഷഷ്ടിതമോഽധ്യായഃ॥ 66 ॥

Mahabharata - Adi Parva - Chapter Footnotes

1-66-2 ക്ഷയാത് സ്ഥാനാത്॥ 1-66-16 ജഘന്യജഃ പശ്ചാജ്ജാതഃ॥ 1-66-32 ക്രൂരായാഃ ക്രോധായാഃ॥ 1-66-39 ഗുണഭൂതപ്രധാനരൂപം॥ ഷട്ഷഷ്ടിതമോഽധ്യായഃ॥ 66 ॥



ആദിപർവ - അധ്യായ 067

॥ ശ്രീഃ ॥

1.67. അധ്യായഃ 067 

Mahabharata - Adi Parva - Chapter Topics

ഋഷ്യാദിവംശകഥനം॥ 1 ॥

Mahabharata - Adi Parva - Chapter Text

1-67-0 (2873) 
വൈശംപായന ഉവാച। 1-67-0x (323) 
ബ്രഹ്മണോ മാനസാഃ പുത്രാ വിദിതാഃ ഷൺമഹർഷയഃ।
ഏകാദശ സുതാഃ സ്ഥാണോഃ ഖ്യാതാഃ പരമതേജസഃ॥ 1-67-1 (2874) 
മൃഗവ്യാധശ്ച സർപശ്ച നിർഋതിശ്ച മഹായശാഃ।
അജൈകപാദഹിർബിധ്ന്യഃ പിനാകീ ച പരന്തപഃ॥ 1-67-2 (2875) 
ദഹനോഽഥേശ്വരശ്ചൈവ കപാലീ ച മഹാദ്യുതിഃ।
സ്ഥാണുർഭഗശ്ച ഭഗവാൻ രുദ്രാ ഏകാദശ സ്മൃതാഃ॥ 1-67-3 (2876) 
മരീചിരംഗിരാ അത്രിഃ പുലസ്ത്യഃ പുലഹഃ ക്രതുഃ।
ഷഡേതേ ബ്രഹ്മണഃ പുത്രാ വീര്യവന്തോ മഹർഷയഃ॥ 1-67-4 (2877) 
ത്രയസ്ത്വംഗിരസഃ പുത്രാ ലോകേ സർവത്ര വിശ്രുതാഃ।
ബൃഹസ്പതിരുതഥ്യശ്ച സംവർതശ്ച ധൃതവ്രതാഃ॥ 1-67-5 (2878) 
അത്രേസ്തു ബഹവഃ പുത്രാഃ ശ്രൂയന്തേ മനുജാധിപ।
സർവേ വേദവിദഃ സിദ്ധാഃ ശാന്താത്മാനോ മഹർഷയഃ॥ 1-67-6 (2879) 
രാക്ഷസാശ്ച പുലസ്ത്യസ്യ വാനരാഃ കിന്നരാസ്തഥാ।
യക്ഷാശ്ച മനുജവ്യാഘ്ര പുത്രാസ്തസ്യ ച ധീമതഃ॥ 1-67-7 (2880) 
പുലഹസ്യ സുതാ രാജഞ്ശരഭാശ്ച പ്രകീർതിതാഃ।
സിംഹാഃ കിപുരുഷാ വ്യാഘ്രാ ഋക്ഷാ ഈഹാമൃഗാസ്തഥാ॥ 1-67-8 (2881) 
ക്രതോഃ ക്രതുസമാഃ പുത്രാഃ പതംഗസഹചാരിണഃ।
വിശ്രുതാസ്ത്രിഷു ലോകേഷു സത്യവ്രതപരായണാഃ॥ 1-67-9 (2882) 
ദക്ഷസ്ത്വജായതാംഗുഷ്ഠാദ്ദക്ഷിണാദ്ഭഗവാനൃഷിഃ।
ബ്രഹ്മണഃ പൃഥിവീപാല ശാന്താത്മാ സുമഹാതപാഃ॥ 1-67-10 (2883) 
വാമാദജായതാംഗുഷ്ഠാദ്ഭാര്യാ തസ്യ മഹാത്മനഃ।
തസ്യാം പഞ്ചാശതം കന്യാഃ സ ഏവാജനയൻമുനിഃ॥ 1-67-11 (2884) 
താഃ സർവാസ്ത്വനവദ്യാംഗ്യഃ കന്യാഃ കമലലോചനാഃ।
പുത്രികാഃ സ്ഥാപയാമാസ നഷ്ടപുത്രഃ പ്രജാപതിഃ॥ 1-67-12 (2885) 
ദദൌ സ ദശ ധർമായ സപ്തവിംശതിമിന്ദവേ।
ദിവ്യേന വിധിനാ രാജൻകശ്യപായ ത്രയോദശ॥ 1-67-13 (2886) 
നാമതോ ധർമപത്ന്യസ്താഃ കീർത്യമാനാ നിബോധ മേ।
കീർതിർലക്ഷ്മീർധൃതിർമേധാ പുഷ്ടിഃ ശ്രദ്ധാ ക്രിയാ തഥാ॥ 1-67-14 (2887) 
ബുദ്ധിർലജ്ജാ മതിശ്ചൈവ പത്ന്യോ ധർമസ്യ താ ദശ।
ദ്വാരാണ്യേതാനി ധർമസ്യ വിഹിതാനി സ്വയംഭുവാ॥ 1-67-15 (2888) 
സപ്തവിംശതിഃ സോമസ്യ പത്ന്യോ ലോകസ്യ വിശ്രുതാഃ।
കാലസ്യ നയനേ യുക്താഃ സോമപത്ന്യാഃ ശുചിവ്രതാഃ॥ 1-67-16 (2889) 
സർവാ നക്ഷത്രയോഗിന്യോ ലോകയാത്രാവിധാനതഃ।
പൈതാമഹോ മുനിർദേവസ്തസ്യ പുത്രഃ പ്രജാപതിഃ। 
തസ്യാഷ്ടൌ വസവഃ പുത്രാസ്തേഷാം വക്ഷ്യാമി വിസ്തരം॥  1-67-17 (2890) 
ധരോ ധ്രുവശ്ച സോമശ്ച അഹശ്ചൈവാനിലോഽനലഃ।
പ്രത്യൂഷശ്ച പ്രഭാസശ്ച വസവോഽഷ്ടൌ പ്രകീർതിതാഃ॥ 1-67-18 (2891) 
ധൂംരായാസ്തു ധരഃ പുത്രോ ബ്രഹ്മവിദ്യോ ധ്രുവസ്തഥാ।
ചന്ദ്രമാസ്തു മനസ്വിന്യാഃ ശ്വാസായാഃ ശ്വസനസ്തഥാ॥ 1-67-19 (2892) 
രതായാശ്ചാപ്യഹഃ പുത്രഃ ശാണ്ഡില്യാശ്ച ഹുതാശനഃ।
പ്രത്യൂഷശ്ച പ്രഭാസശ്ച പ്രഭാതായാഃ സുതൌ സ്മൃതൌ॥ 1-67-20 (2893) 
ധരസ്യ പുത്രോ ദ്രവിണോ ഹുതഹവ്യവഹസ്തഥാ।
`ആപസ്യ പുത്രോ വൈതണ്ഡ്യഃ ശ്രമഃ ശാന്തോമുനിസ്തഥാ'। 
ധ്രുവസ്യ പുത്രോ ഭഗവാൻകാലോ ലോകപ്രകാലനഃ॥  1-67-21 (2894) 
സോമസ്യ തു സുതോ വർചാ വർചസ്വീ യേന ജായതേ।
മനോഹരായാഃ ശിശിരഃ പ്രാണോഽഥ രമണസ്തഥാ॥ 1-67-22 (2895) 
അഹ്നഃ സുതസ്തഥാ ജ്യോതിഃ ശമഃ ശാന്തസ്തഥാ മുനിഃ।
അഗ്നേഃ പുത്രഃ കുമാരസ്തു ശ്രീമാഞ്ഛരവണാലയഃ॥ 1-67-23 (2896) 
തസ്യ ശാഖോ വിശാഖശ്ച നൈഗമേയശ്ച പൃഷ്ഠജഃ।
കൃത്തികാഭ്യുപപത്തേശ്ച കാർതികേയ ഇതി സ്മൃതഃ॥ 1-67-24 (2897) 
അനിലസ്യ ശിവാ ഭാര്യാ തസ്യാഃ പുത്രോ മനോജവഃ।
അവിജ്ഞാതഗതിശ്ചൈവ ദ്വൌ പുത്രാവനിലസ്യ തു॥ 1-67-25 (2898) 
പ്രത്യൂഷസ്യ വിദുഃ പുത്രമൃഷിം നാംനാഽഥ ദേവലം।
ദ്വൌ പുത്രൌ ദേവലസ്യാപി ക്ഷമാവന്തൌ മനീഷിണൌ। 
ബൃഹസ്പതേസ്തു ഭഗിനീ വരസ്ത്രീ ബ്രഹ്മവാദിനീ॥  1-67-26 (2899) 
യോഗസിദ്ധാ ജഗത്കൃത്സ്നമസക്താ വിചചാര ഹ।
പ്രഭാസസ്യ തു ഭാര്യാ സാ വസൂനാമഷ്ടമസ്യ ഹ॥ 1-67-27 (2900) 
വിശ്വകർമാ മഹാഭാഗോ ജജ്ഞേ ശിൽപപ്രജാപതിഃ।
കർതാ ശിൽപസഹസ്രാണാം ത്രിദശാനാം ച വർധകിഃ॥ 1-67-28 (2901) 
ഭൂഷണാനാം ച സർവേഷാം കർതാ ശിൽപവതാം വരഃ।
യോ ദിവ്യാനി വിമാനാനി ത്രിദശാനാം ചകാരഹ॥ 1-67-29 (2902) 
മനുഷ്യാശ്ചോപജീവന്തി യസ്യ ശിൽപം മഹാത്മനഃ।
പൂജയന്തി ച യം നിത്യം വിശ്വകർമാണമവ്യയം॥ 1-67-30 (2903) 
സ്തനം തു ദക്ഷിണം ഭിത്ത്വാ ബ്രഹ്മണോ നരവിഗ്രഹഃ।
നിഃസൃതോ ഭഗവാന്ധർമഃ സർവലോകസുഖാവഹഃ॥ 1-67-31 (2904) 
ത്രയസ്തസ്യ വരാഃ പുത്രാഃ സർവഭൂതമനോഹരാഃ।
ശമഃ കാമശ്ച ഹർഷശ്ച തേജസാ ലോകധാരിണഃ॥ 1-67-32 (2905) 
കാമസ്യ തു രതിർഭാര്യാ ശമസ്യ പ്രാപ്തിരംഗനാ।
നന്ദാ തു ഭാര്യാ ഹർഷസ്യ യാസു ലോകാഃ പ്രതിഷ്ഠിതാഃ॥ 1-67-33 (2906) 
മരീചേഃ കശ്യപഃ പുത്രഃ കശ്യപസ്യ സുരാസുരാഃ।
ജജ്ഞിരേ നൃപശാർദൂല ലോകാനാം പ്രഭവസ്തു സഃ॥ 1-67-34 (2907) 
ത്വാഷ്ട്രീ തു സവിതുർഭാര്യാ വഡവാരൂപധാരിണീ।
അസൂയത മഹാഭാഗാ സാന്തരിക്ഷേഽസ്വിനാവുഭൌ॥ 1-67-35 (2908) 
ദ്വാദശൈവാദിതേഃ പുത്രാഃ ശക്രമുഖ്യാ നരാധിപ।
തേഷാമവരജോ വിഷ്ണുര്യത്ര ലോകാഃ പ്രതിഷ്ഠിതാഃ॥ 1-67-36 (2909) 
ത്രയസ്ത്രിംശത യത്യേതേ ദേവാസ്തേഷാമഹം തവ।
അന്വയം സംപ്രവക്ഷ്യാമി പക്ഷൈശ്ച കുലതോ ഗണാൻ॥ 1-67-37 (2910) 
രുദ്രാണാമപരഃ പക്ഷഃ സാധ്യാനാം മരുതാം തഥാ।
വസൂനാം ഭാർഗവം വിദ്യാദ്വിശ്വേദേവാംസ്തഥൈവ ച॥ 1-67-38 (2911) 
വൈനതേയസ്തു ഗരുഡോ ബലവാനരുണസ്തഥാ।
ബൃഹസ്പതിശ്ച ഭഗവാനാദിത്യേഷ്വേവ ഗണ്യതേ॥ 1-67-39 (2912) 
അശ്വിനൌ ഗുഹ്യകാന്വിദ്ധി സർവൌഷധ്യസ്തഥാ പശൂൻ।
ഏതേ ദേവഗണാ രാജൻകീർതിതാസ്തേഽനുപൂർവശഃ॥ 1-67-40 (2913) 
യാൻകീർതയിത്വാ മനുജഃ സർവപാപൈഃ പ്രമുച്യതേ।
ബ്രഹ്മണോ ഹൃദയം ഭിത്ത്വാ നിഃസൃതോ ഭഗവാൻഭൃഗുഃ॥ 1-67-41 (2914) 
ഭൃഗോഃ പുത്രഃ കവിർവിദ്വാഞ്ഛുക്രഃ കവിസുതോ ഗ്രഹഃ।
ത്രൈലോക്യപ്രാണയാത്രാർഥം വർഷാവർഷേ ഭയാഭയേ। 
സ്വയംഭുവാ നിയുക്തഃ സൻഭുവനം പരിധാവതി॥  1-67-42 (2915) 
യോഗാചാര്യോ മഹാബുദ്ധിർദൈത്യാനാമഭവദ്ഗുരുഃ।
സുരാണാം ചാപി മേധാവീ ബ്രഹ്മചാരീ യതവ്രതഃ॥ 1-67-43 (2916) 
തസ്മിന്നിയുക്തേ വിധിനാ യോഗക്ഷേമായ ഭാർഗവേ।
അന്യമുത്പാദയാമാസ പുത്രം ഭൃഗുരനിന്ദിതം॥ 1-67-44 (2917) 
ച്യവനം ദീപ്തതപസം ധർമാത്മാനം യശസ്വിനം।
യഃ സ രോഷാച്ച്യുതോ ഗർഭാൻമാതുർമോക്ഷായ ഭാരത॥ 1-67-45 (2918) 
ആരുഷീ തു മനോഃ കന്യാ തസ്യ പത്നീ മനീഷിണഃ।
ഔർവസ്തസ്യാം സമഭവദൂരും ഭിത്ത്വാ മഹായശാഃ॥ 1-67-46 (2919) 
മഹാതേജാ മഹാവീര്യോ ബാല ഏവ ഗുണൈര്യുതഃ।
ഋചീകസ്തസ്യ പുത്രസ്തു ജമദഗ്നിസ്തതോഽഭവത്॥ 1-67-47 (2920) 
ജമദഗ്നേസ്തു ചത്വാര ആസൻപുത്രാ മഹാത്മനഃ।
രാമസ്തേഷാം ജഘന്യോഽഭൂദജഘന്യൈർഗുണൈര്യുതഃ। 
സർവശസ്ത്രേഷു കുശലഃ ക്ഷത്രിയാന്തകരോ വശീ॥  1-67-48 (2921) 
ഔർവസ്യാസീത്പുത്രശതം ജമദഗ്നിപുരോഗമം।
തേഷാം പുത്രസഹസ്രാണി ബഭൂവുർഭുവി വിസ്തരഃ॥ 1-67-49 (2922) 
ദ്വൌ പുത്രോ ബ്രഹ്മണസ്ത്വന്യൌ യയോസ്തിഷ്ഠതി ലക്ഷണം।
ലോകേ ധാതാ വിധാതാ ച യൌ സ്ഥിതൌ മനുനാ സഹ॥ 1-67-50 (2923) 
തയോരേവ സ്വസാ ദേവീ ലക്ഷ്മീഃ പദ്മഗൃഹാ ശുഭാ।
തസ്യാസ്തു മാനസാഃ പുത്രാസ്തുരഗാ വ്യോമചാരിണഃ॥ 1-67-51 (2924) 
വരുണസ്യ ഭാര്യാ യാ ജ്യേഷ്ഠാ ശുക്രാദ്ദേവീ വ്യജായത।
തസ്യാഃ പുത്രം ബലം വിദ്ധി സുരാം ച സുരനന്ദിനീം॥ 1-67-52 (2925) 
പ്രജാനാമന്നകാമാനാമന്യോന്യപരിഭക്ഷണാത്।
അധർമസ്തത്ര സഞ്ജാതഃ സർവഭൂതവിനാശകഃ॥ 1-67-53 (2926) 
തസ്യാപി നിർഋതിർഭാര്യാ നൈർഋതാ യേന രാക്ഷസാഃ।
ഘോരാസ്തസ്യാസ്ത്രയഃ പുത്രാഃ പാപകർമരതാഃ സദാ॥ 1-67-54 (2927) 
ഭയോ മഹാഭയശ്ചൈവ മൃത്യുർഭൂതാന്തകസ്തഥാ।
ന തസ്യ ഭാര്യാ പുത്രോ വാ കശ്ചിദസ്ത്യന്തകോ ഹി സഃ॥ 1-67-55 (2928) 
കാകീം ശ്യേനീം തഥാ ഭാസീം ധൃതരാഷ്ട്രീം തഥാ ശുകീം।
താംരാ തു സുഷുവേ ദേവീ പഞ്ചൈതാ ലോകവിശ്രുതാഃ॥ 1-67-56 (2929) 
ഉലൂകാൻസുഷുവേ കാകീ ശ്യേനീ ശ്യേനാന്വ്യജായത।
ഭാസീ ഭാസാനജനയദ്ഗൃധ്രാംശ്ചൈവ ജനാധിപ॥ 1-67-57 (2930) 
ധൃതരാഷ്ട്രീ തു ഹംസാംശ്ച കലഹംസാംശ്ച സർവശഃ।
ചക്രവാകാംശ്ച ഭദ്രാ തു ജനയാമാസ സൈവ തു॥ 1-67-58 (2931) 
ശുകീ ച ജനയാമാസ ശുകാനേവ യശസ്വിനീ।
കല്യാണഗുണസംപന്നാ സർവലക്ഷണപൂജിതാ॥ 1-67-59 (2932) 
നവ ക്രോധവശാ നാരീഃ പ്രജജ്ഞേ ക്രോധസംഭവാഃ।
മൃഗീ ച മൃഗമന്ദാ ച ഹരീ ഭദ്രമനാ അപി॥ 1-67-60 (2933) 
മാതംഗീ ത്വഥ ശാർദൂലീ ശ്വേതാ സുരഭിരേവ ച।
സർവലക്ഷണസംപന്നാ സുരസാ ചൈവ ഭാമിനീ॥ 1-67-61 (2934) 
അപത്യം തു മൃഗാഃ സർവേ മൃഗ്യാ നരവരോത്തമ।
ഋക്ഷാശ്ച മൃഗമന്ദായാഃ സൃമരാശ്ച പരന്തപ॥ 1-67-62 (2935) 
തതസ്ത്വൈരാവതം നാഗം ജജ്ഞേ ഭദ്രമനാഃ സുതം।
ഐരാവതഃ സുതസ്തസ്യാ ദേവനാഗോ മഹാഗജഃ॥ 1-67-63 (2936) 
ഹര്യാശ്ച ഹരയോഽപത്യം വാനരാശ്ച തരസ്വിനഃ।
ഗോലാംഗൂലാംശ്ച ഭദ്രം തേ ഹര്യാഃ പുത്രാൻപ്രചക്ഷതേ॥ 1-67-64 (2937) 
പ്രജജ്ഞേ ത്വഥ ശാർദൂലീ സിംഹാന്വ്യാഗ്രാനനേകശഃ।
ദ്വീപിനശ്ച മഹാസത്വാൻസർവാനേവ ന സശംയഃ॥ 1-67-65 (2938) 
മാതംഗ്യപി ച മാതംഗാനപത്യാനി നരാധിപ।
ദിശാം ഗജം തു ശ്വേതാഖ്യം ശ്വേതാഽജനയദാശുഗം॥ 1-67-66 (2939) 
തഥാ ദുഹിതരൌ രാജൻസുരഭിർവൈ വ്യജായത।
രോഹിണീ ചൈവ ഭദ്രം തേ ഗന്ധർവീ തു യശസ്വിനീ॥ 1-67-67 (2940) 
വിമലാമപി ഭദ്രം തേ അനലാമപി ഭാരത।
രോഹിണ്യാം ജജ്ഞിരേ ഗാവോ ഗന്ധർവ്യാം വാജിനഃ സുതാഃ॥ 1-67-68 (2941) 
`ഇരായാഃ കന്യകാ ജാതാസ്തിസ്രഃ കമലലോചനാഃ।
വനസ്പതീനാം വൃക്ഷാണാം വീരുധാം ചൈവ മാതരഃ॥ 1-67-69 (2942) 
ലതാരുഹേ ച ദ്വേ പ്രോക്തേ വീരുധാം ചൈവ താഃ സ്മൃതാഃ।
ഗൃഹ്ണന്തി യേ വിനാ പുഷ്പം ഫലാനി തരവഃ പൃഥക്॥ 1-67-70 (2943) 
ലതാസുതാസ്തേ വിജ്ഞേയാസ്താനേവാഹുർവനസ്പതീൻ।
പുഷ്പൈഃ ഫലഗ്രഹാന്വൃക്ഷാന്രുഹായാഃ പ്രസവം വിദുഃ॥ 1-67-71 (2944) 
ലതാഗുൽമാനി വൃക്ഷാശ്ച ത്വക്സാരതൃണജന്തവഃ।
വീരുധോ യാഃ പ്രജാസ്തസ്യാസ്തത്ര വംശഃ സമാപ്യതേ॥ 1-67-72 (2945) 
സപ്തപിംഡഫലാന്വൃക്ഷാനനലാപി വ്യജായത॥  1-67-73 (2946) 
അനലായാഃ ശുകീ പുത്രീ കങ്കസ്തു സുരസാസുതഃ।
അരുണസ്യ ഭാര്യാ ശ്യേനീ തു വീര്യവന്തൌ മഹാബലൌ॥ 1-67-74 (2947) 
സംപാതിം ജനയാമാസ വീര്യവന്തം ജടായുഷം।
സുരസാഽജനയന്നാഗാൻകദ്രൂഃ പുത്രാംസ്തു പന്നഗാൻ॥ 1-67-75 (2948) 
ദ്വൌ പുത്രൌ വിനതായാസ്തു വിഖ്യാതൌ ഗരുഡാരുണൌ।
ഇത്യേഷ സർവഭൂതാനാം മഹതാം മനുജാധിപ। 
പ്രഭവഃ കീർതിതഃ സംയങ്മയാ മതിമതാം വര॥  1-67-76 (2949) 
യം ശ്രുത്വാ പുരുഷഃ സംയങ്മുക്തോ ഭവതി പാപ്മനഃ।
സർവജ്ഞതാം ച ലഭതേ രതിമഗ്ര്യാം ച വിന്ദതി॥ ॥ 1-67-77 (2950) 
 
ഇതി ശ്രീമൻമഹാഭാരതേ ആദിപർവണി സംഭവപർവണി സപ്തഷഷ്ടിതമോഽധ്യായഃ॥ 67 ॥

Mahabharata - Adi Parva - Chapter Footnotes

1-67-1 ബ്രഹ്മണ ഇതി ഷൺമഹർഷയഃ സ്ഥാണുശ്ച സപ്തമ ഇതി ബോധ്യം। തത്രാദൌ സ്ഥാണുസന്തതിമേവാഹ ഏകാദശേതി। ഏകാദശ തഥാ രുദ്രാഃ സ്ഥാണോശ്ചൈവ ഹി മാനസാഃ ഇതി പാഠാന്തരം। അത്ര സ്ഥിരത്വാത്സ്ഥാണുർബ്രഹ്മാ॥ 1-67-5 ബൃഹസ്പതിരുചഥ്യശ്ചേതി പാഠാന്തരം॥ 1-67-8 ഈഹാമൃഗാഃ വൃകാഃ॥ 1-67-9 പതംഗസഹചാരിണഃ സൂര്യസഹചരാ വാലഖില്യാഃ॥ 1-67-16 നയനേ ജ്ഞാപനേ॥ 1-67-17 നക്ഷത്രയോഗിന്യോ നക്ഷത്രനാമയുക്താഃ। വിധാനതഃ വിധാനാർഥമഭവൻ। പൈതാമഹോ ദേവോ ധർമഃ പിതാമഹസ്തനാജ്ജാതത്വാത്। തസ്യ പിതാമഹസ്യ പുത്രോ ദക്ഷഃ തദംഗുഷ്ഠാജ്ജാതത്വാത്। തസ്യ സംബന്ധിനീ വസുനാംനീ കന്യാ തസ്യാം ധർമാദ്വസവോഷ്ടൌ ജാതാ ഇത്യർഥഃ। വസോസ്തു വസവഃ പുത്രാ ഇത്യന്യത്രോക്തേഃ॥ 1-67-19 ധൂംരായ ഇതി വസോരേവ ധൂംരാദീനി നാമാന്തരാണി കൽപഭേദാത്। അന്യാ ഏതാ ന ദക്ഷകന്യാ ഇതി വാ॥ 1-67-24 കൃത്തികാനാം ഷണ്ണാം മാതൃത്വേനാഭ്യുപപത്തേരംഗീകാരാത്॥ 1-67-35 ബഡവാ അശ്വാ അന്തരിക്ഷേ അശ്വിനാവസൂത നാസികായാം ശുക്രപ്രക്ഷേപാത്॥ 1-67-37 ത്രയസ്ത്രിംശത് അഷ്ടൌ വസവ ഏകാദശ രുദ്രാ ദ്വാദശാദിത്യാഃ പ്രജാപതിശ്ച വഷട്കാരശ്ച॥ 1-67-43 യോഗാചാര്യ ഇതി। ചാപീ വ്യസ്തൌ। സുരാണാമപി ച ഗുരുരിതി സംബന്ധഃ। ദേവാനാം ഗുരുരേവ യോഗാചാര്യോ യോഗബലേന കായദ്വയം കൃത്വാ ദൈത്യാനാമപ്യാചാര്യോഽഭവദിത്യർഥഃ॥ 1-67-73 പിണ്ഡഫലാൻസപ്ത। ഖർജൂരതാലഹിന്താലാ താലീ ഖർജൂരികാ തഥാ। ഗുവാകാനാരികേലശ്ച സപ്ത പിണ്ഡഫലാ ദ്രുമാഃ ഇത്യുക്തരൂപാൻ। ഇഹ പുരാണാന്തരവിരോധോ നാമഭേദാത്കൽപഭേദാദ്വാപനേയഃ॥ സപ്തഷഷ്ടിതമോഽധ്യായഃ॥ 67 ॥



ആദിപർവ - അധ്യായ 068

॥ ശ്രീഃ ॥

1.68. അധ്യായഃ 068 

Mahabharata - Adi Parva - Chapter Topics

ജരാസന്ധാദീനാം സംഭവഃ॥ 1 ॥ ദ്രോണാദീനാം സംഭവഃ॥ 2 ॥ ധൃതരാഷ്ട്രാദീനാം സംഭവഃ॥ 3 ॥ ദുര്യോധനാദീനാം സംഭവഃ॥ 4 ॥ യുധിഷ്ഠിരാദീനാം സംഭവഃ॥ 5 ॥ ധൃഷ്ടദ്യുംനാദീനാം സംഭവഃ॥ 6 ॥ പൃഥാചരിത്രം। കർണോത്പത്തിശ്ച॥ 7 ॥ ബലരാമാദീനാം സംഭവഃ॥ 8 ॥ ദ്രൌപദീസംഭവഃ॥ 9 ॥ കുന്തീമാദ്ര്യോഃ സംഭവഃ॥ 10 ॥

Mahabharata - Adi Parva - Chapter Text

1-68-0 (2951) 
ജനമേജയ ഉവാച। 1-68-0x (324) 
ദേവാനാം ദാനവാനാം ച ഗന്ധർവോരഗരക്ഷസാം।
സിംഹവ്യാഘ്രമൃഗാണാം ച പന്നഗാനാം പതത്ത്രിണാം॥ 1-68-1 (2952) 
അന്യേഷാം ചൈവ ഭൂതാനാം സംഭവം ഭഗവന്നഹം।
ശ്രോതുമിച്ഛാമി തത്ത്വേന മാനുഷേഷു മഹാത്മനാം। 
ജൻമ കർമ ച ഭൂതാനാമേതേഷാമനുപൂർവശഃ॥  1-68-2 (2953) 
വൈശംപായന ഉവാച। 1-68-3x (325) 
മാനുഷേഷു മനുഷ്യേന്ദ്ര സംഭൂതാ യേ ദിവൌകസഃ।
പ്രഥമം ദാനവാശ്ചൈവ താംസ്തേ വക്ഷ്യാമി സർവശഃ॥ 1-68-3 (2954) 
വിപ്രചിത്തിരിതി ഖ്യാതോ യ ആസീദ്ദാനവർഷഭഃ।
ജരാസന്ധ ഇതി ഖ്യാതഃ സ ആസീൻമനുജർഷഭഃ॥ 1-68-4 (2955) 
ദിതേഃ പുത്രസ്തു യോ രാജൻഹിരണ്യകശിപുഃ സ്മൃതഃ।
സ ജജ്ഞേ മാനുഷേ ലോകേ ശിശുപാലോ നരർഷഭഃ॥ 1-68-5 (2956) 
സംഹ്ലാദ ഇതി വിഖ്യാതഃ പ്രഹ്ലാദസ്യാനുജസ്തു യഃ।
സ ശല്യ ഇതി വിഖ്യാതോ ജജ്ഞേ വാഹീകപുംഗവഃ॥ 1-68-6 (2957) 
അനുഹ്ലാദസ്തു തേജസ്വീ യോഽഭൂത്ഖ്യാതോ ജഘന്യജഃ।
ധൃഷ്ടകേതുരിതി ഖ്യാതഃ സ ബഭൂവ നരേശ്വരഃ॥ 1-68-7 (2958) 
യസ്തു രാജഞ്ശിബിർനാമ ദൈതേയഃ പരികീർതിതഃ।
ദ്രുമ ഇത്യഭിവിഖ്യാതഃ സ ആസീദ്ഭുവി പാർഥിവഃ॥ 1-68-8 (2959) 
ബാഷ്കലോ നാമ യസ്തേഷാമാസീദസുരസത്തമഃ।
ഭഗദത്ത ഇതി ഖ്യാതഃ സം ജജ്ഞേ പുരുഷർഷഭഃ॥ 1-68-9 (2960) 
അയഃശിരാ അശ്വശിരാ അയഃശങ്കുശ്ച വീര്യവാൻ।
തഥാ ഗഗനമൂർധാ ച വേഗവാംശ്ചാത്ര പഞ്ചമഃ॥ 1-68-10 (2961) 
പഞ്ചൈതേ ജജ്ഞിരേ രാജന്വീര്യവന്തോ മഹാസുരാഃ।
കേകയേഷു മഹാത്മാനഃ പാർഥിവർഷഭസത്തമാഃ। 
കേതുമാനിതി വിഖ്യാതോ യസ്തതോഽന്യഃപ്രതാപവാൻ॥  1-68-11 (2962) 
അമിതൌജാ ഇതി ഖ്യാതഃ സോഗ്രകർമാ നരാധിപഃ।
സ്വർഭാനുരിതി വിഖ്യാതഃ ശ്രീമാന്യസ്തു മഹാസുരഃ॥ 1-68-12 (2963) 
ഉഗ്രസേന ഇതി ഖ്യാത ഉഗ്രകർമാ നരാധിപഃ।
യസ്ത്വശ്വ ഇതി വിഖ്യാതഃ ശ്രീമാനാസീൻമഹാസുരഃ॥ 1-68-13 (2964) 
അശോകോ നാമ രാജാഽഭൂൻമഹാവീര്യോഽപരാജിതഃ।
തസ്മാദവരജോ യസ്തു രാജന്നശ്വപതിഃ സ്മൃതഃ॥ 1-68-14 (2965) 
ദൈതേയഃ സോഽഭവദ്രാജാ ഹാർദിക്യോ മനുജർഷഭഃ।
വൃഷപർവേതി വിഖ്യാതഃ ശ്രീമാന്യസ്തു മഹാസുരഃ॥ 1-68-15 (2966) 
ദീർഘപ്രജ്ഞ ഇതി ഖ്യാതഃ പൃഥിവ്യാം സോഽഭവന്നൃപഃ।
അജകസ്ത്വവരോ രാജന്യ ആസീദ്വൃഷപർവണഃ॥ 1-68-16 (2967) 
സ ശാൽവ ഇതി വിഖ്യാതഃ പൃഥിവ്യാമഭവന്നൃപഃ।
അശ്വഗ്രീവ ഇതി ഖ്യാതഃ സത്വവാന്യോ മഹാസുരഃ॥ 1-68-17 (2968) 
രോചമാന ഇതി ഖ്യാതഃ പൃഥിവ്യാം കോഽഭവന്നൃപഃ।
സൂക്ഷ്മസ്തു മതിമാന്രാജൻകീർതിമാന്യഃ പ്രകീർതിതഃ॥ 1-68-18 (2969) 
ബൃഹദ്രഥ ഇതി ഖ്യാതഃ ക്ഷിതാവാസീത്സ പാർഥിവഃ।
തുഹുണ്ഡ ഇതി വിഖ്യാതോ യ ആസീദസുരോത്തമഃ॥ 1-68-19 (2970) 
സേനാബിന്ദുരിതി ഖ്യാതഃ സ ബൂഭവ നരാധിപഃ।
ഇഷുമാന്നാമ യസ്തേഷാമസുരാണാം ബലാധികഃ॥ 1-68-20 (2971) 
നഗ്നജിന്നാമ രാജാസീദ്ഭുവി വിഖ്യാതവിക്രമഃ।
ഏകചക്ര ഇതി ഖ്യാത ആസീദ്യസ്തു മഹാസുരഃ॥ 1-68-21 (2972) 
പ്രതിവിൻഘ്യ ഇതി ഖ്യാതോ ബഭൂവ പ്രഥിതഃ ക്ഷിതൌ।
വിരൂപാക്ഷസ്തു ദൈതേയശ്ചിത്രയോധീ മഹാസുരഃ॥ 1-68-22 (2973) 
ചിത്രധർമേതി വിഖ്യാതഃ ക്ഷിതാവാസീത്സ പാർഥിവഃ।
ഹരസ്ത്വരിഹരോ വീര ആസീദ്യോ ദാനവോത്തമഃ॥ 1-68-23 (2974) 
സുബാഹുരിതി വിഖ്യാതഃ ശ്രീമാനാസീത്സ പാർഥിവഃ।
അഹരസ്തു മഹാതേജാഃ ശത്രുപക്ഷക്ഷയങ്കരഃ॥ 1-68-24 (2975) 
ബാഹ്ലികോ നാമ രാജാ സ ബഭൂവ പ്രഥിതഃ ക്ഷിതൌ।
നിചന്ദ്രശ്ചന്ദ്രവക്ത്രസ്തു യ ആസീദസുരോത്തമഃ॥ 1-68-25 (2976) 
മുഞ്ജകേശ ഇതി ഖ്യാതഃ ശ്രീമാനാസീത്സ പാർഥിവഃ।
നികുംഭസ്ത്വജിതഃ സംഖ്യേ മഹാമതിരജായത॥ 1-68-26 (2977) 
ഭൂമൌ ഭൂമിപതിശ്രേഷ്ഠോ ദേവാധിപ ഇതി സ്മൃതഃ।
ശരഭോ നാമ യസ്തേഷാം ദൈതേയാനാം മഹാസുരഃ॥ 1-68-27 (2978) 
പൌരവോ നാമ രാജർഷിഃ സ ബഭൂവ നരോത്തമഃ।
കുപടസ്തു മഹാവീര്യഃ ശ്രീമാന്രാജൻമഹാസുരഃ॥ 1-68-28 (2979) 
സുപാർശ്വ ഇതി വിഖ്യാതഃ ക്ഷിതൌ ജജ്ഞേ മഹീപതിഃ।
കപടസ്തു രാജന്രാജർഷിഃ ക്ഷിതൌ ജജ്ഞേ മഹാസുരഃ॥ 1-68-29 (2980) 
പാർവതേയ ഇതി ഖ്യാതഃ കാഞ്ചനാചലസന്നിഭഃ।
ദ്വിതീയഃ ശലഭസ്തേഷാമസുരാണാം ബഭൂവ ഹ॥ 1-68-30 (2981) 
പ്രഹ്ലാദോ നാമ ബാഹ്ലീകഃ സ ബഭൂവ നരാധിപഃ।
ചന്ദ്രസ്തു ദിതിജശ്രേഷ്ഠോ ലോകേ താരാധിപോപമഃ॥ 1-68-31 (2982) 
ചന്ദ്രവർമേതി വിഖ്യാതഃ കാംബോജാനാം നരാധിപഃ।
അർക ഇത്യഭിവിഖ്യാതോ യസ്തു ദാനവപുംഗവഃ॥ 1-68-32 (2983) 
ഋഷികോ നാമ രാജർഷിർബഭൂവ നൃപസത്തമഃ।
മൃതപാ ഇതി വിഖ്യാതോ യ ആസീദസുരോത്തമഃ॥ 1-68-33 (2984) 
പശ്ചിമാനൂപകം വിദ്ധി തം നൃപം നൃപസത്തമ।
ഗവിഷ്ഠസ്തു മഹാതേജാ യഃ പ്രഖ്യാതോ മഹാസുരഃ॥ 1-68-34 (2985) 
ദ്രുമസേന ഇതി ഖ്യാതഃ പൃഥിവ്യാം സോഽഭവന്നൃപഃ।
മയൂര ഇതി വിഖ്യാതഃ ശ്രീമാന്യസ്തു മഹാസുരഃ॥ 1-68-35 (2986) 
സ വിശ്വ ഇതി വിഖ്യാതോ ബഭൂവ പൃഥിവീപതിഃ।
സുപർണ ഇതി വിഖ്യാതസ്തസ്മാദവരജസ്തു യഃ॥ 1-68-36 (2987) 
കാലകീർതിരിതി ഖ്യാതഃ പൃഥിവ്യാം സോഽഭവന്നൃപഃ।
ചന്ദ്രഹന്തേതി യസ്തേഷാം കീർതിതഃ പ്രവരോഽസുരഃ॥ 1-68-37 (2988) 
ശുനകോ നാമ രാജർഷിഃ സ ബഭൂവ നരാധിപഃ।
വിനാശനസ്തു ചന്ദ്രസ്യ യ ആഖ്യാതോ മഹാസുരഃ॥ 1-68-38 (2989) 
ജാനകിർനാമ വിഖ്യാതഃ സോഽഭവൻമനുജാധിപഃ।
ദീർഘജിഹ്വസ്തു കൌരവ്യ യ ഉക്തോ ദാനവർഷഭഃ॥ 1-68-39 (2990) 
കാശിരാജഃ സ വിഖ്യാതഃ പൃഥിവ്യാം പൃഥിവീപതേ।
ഗ്രഹം തു സുഷുവേ യം തു സിംഹികാർകേന്ദുമർദനം। 
സ ക്രാഥ ഇതി വിഖ്യാതോ ബഭൂവ മനുജാധിപഃ॥  1-68-40 (2991) 
ദനായുഷസ്തു പുത്രാണാം ചതുർണാം പ്രവരോഽസുരഃ।
വിക്ഷരോ നാമ തേജസ്വീ വസുമിത്രോ നൃപഃ സ്മൃതഃ॥ 1-68-41 (2992) 
ദ്വിതീയോ വിക്ഷരാദ്യസ്തു നരാധിപ മഹാസുരഃ।
പാണ്ഡ്യരാഷ്ട്രാധിപ ഇതി വിഖ്യാതഃ സോഽഭവന്നൃപഃ॥ 1-68-42 (2993) 
ബലീ വീര ഇതി ഖ്യാതോ യസ്ത്വാസീദസുരോത്തമഃ।
പൌണ്ഡ്രമാത്സ്യക ഇത്യേവം ബഭൂവ സ നരാധിപഃ॥ 1-68-43 (2994) 
വൃത്ര ഇത്യഭിവിഖ്യാതോ യസ്തു രാജൻമഹാസുരഃ।
മണിമാന്നാമ രാജർഷിഃ സ ബഭൂവ നരാധിപഃ॥ 1-68-44 (2995) 
ക്രോധഹന്തേതി യസ്തസ്യ ബഭൂവാവരജോഽസുരഃ।
ദണ്ഡ ഇത്യഭിവിഖ്യാതഃ സ ആസീന്നൃപതിഃ ക്ഷിതൌ॥ 1-68-45 (2996) 
ക്രോധവർധന ഇത്യേവം യസ്ത്വന്യഃ പരികീർതിതഃ।
ദണ്ഡധാര ഇതി ഖ്യാതഃ സോഽഭവൻമനുജർഷഭഃ॥ 1-68-46 (2997) 
കാലേയാനാം തു യേ പുത്രാസ്തേഷാമഷ്ടൌ നരാധിപാഃ।
ജജ്ഞിരേ രാജശാർദൂല ശാർദൂലസമവിക്രമാഃ॥ 1-68-47 (2998) 
മഗധേഷു ജയത്സേനസ്തേഷാമാസീത്സ പാർഥിവഃ।
അഷ്ടാനാം പ്രവരസ്തേഷാം കാലേയാനാം മഹാസുരഃ॥ 1-68-48 (2999) 
ദ്വിതീയസ്തു തതസ്തേഷാം ശ്രീമാൻഹരിഹയോപമഃ।
അപരാജിത ഇത്യേവം സ ബഭൂവ നരാധിപഃ॥ 1-68-49 (3000) 
തൃതീയസ്തു മഹാതേജാ മഹാമായോ മഹാസുരഃ।
നിഷാദാധിപതിർജജ്ഞേ ഭുവി ഭീമപരാക്രമഃ॥ 1-68-50 (3001) 
തേഷാമന്യതമോ യസ്തു ചതുർഥഃ പരികീർതിതഃ।
ശ്രേണിമാനിതി വിഖ്യാതഃ ക്ഷിതൌ രാജർഷിസത്തമഃ॥ 1-68-51 (3002) 
പഞ്ചമസ്ത്വഭവത്തേഷാം പ്രവരോ യോ മഹാസുരഃ।
മഹൌജാ ഇതി വിഖ്യാതോ ബഭൂവേഹ പരന്ദപഃ॥ 1-68-52 (3003) 
ഷഷ്ഠസ്തു മതിമാന്യോ വൈ തേഷാമാസീൻമഹാസുരഃ।
അഭീരുരിതി വിഖ്യാതഃ ക്ഷിതൌ രാജർഷിസത്തമഃ॥ 1-68-53 (3004) 
സമുദ്രസേനസ്തു നൃപസ്തേഷാമേവാഭവദ്ഗണാത്।
വിശ്രുതഃ സാഗരാന്തായാം ക്ഷിതൌ ധർമാർഥതത്ത്വവിത്॥ 1-68-54 (3005) 
ബൃഹന്നാമാഷ്ടമസ്തേഷാം കാലേയാനാം നരാധിപ।
ബഭൂവ രാജാ ധർമാത്മാ സർവഭൂതഹിതേ രതഃ॥ 1-68-55 (3006) 
കുക്ഷിസ്തു രാജന്വിഖ്യാതോ ദാനവാനാം മഹാബലഃ।
പാർവതീയ ഇതി ഖ്യാതഃ കാഞ്ചനാചലസന്നിഭഃ॥ 1-68-56 (3007) 
ക്രഥനശ്ച മഹാവീര്യഃ ശ്രീമാന്രാജാ മഹാസുരഃ।
സൂര്യാക്ഷ ഇതി വിഖ്യാതഃ ക്ഷിതൌ ജജ്ഞേ മഹീപതിഃ॥ 1-68-57 (3008) 
അസുരാണാം തു യഃ സകൂര്യഃ ശ്രീമാംശ്ചൈവ മഹാസുരഃ।
ദരദോ നാമ ബാഹ്ലീകോ വരഃ സർവമഹീക്ഷിതാം॥ 1-68-58 (3009) 
ഗണഃ ക്രോധവശോ നാമ യസ്തേ രാജൻപ്രകീർതിതഃ।
തതഃ സഞ്ജജ്ഞിരേ വീരാഃ ക്ഷിതാവിഹ നരാധിപാഃ॥ 1-68-59 (3010) 
മദ്രകഃ കർണവേഷ്ടശ്ച സിദ്ധാർഥഃ കീടകസ്തഥാ।
സുവീരശ്ച സുബാഹുശ്ച മഹാവീരോഽഥ ബാഹ്ലികഃ॥ 1-68-60 (3011) 
ക്രഥോ വിചിത്രഃ സുരഥഃ ശ്രീമാന്നീലശ്ച ഭൂമിപഃ।
ചീരവാസാശ്ച കൌരവ്യ ഭൂമിപാലശ്ച നാമതഃ॥ 1-68-61 (3012) 
ദന്തവക്ത്രശ്ച നാമാസീദ്ദുർജയശ്ചൈവ ദാനവഃ।
രുക്മീ ച നൃപശാർദൂലോ രാജാ ച ജനമേജയഃ॥ 1-68-62 (3013) 
ആഷാഢോ വായുവേഗശ്ച ഭൂരിതേജാസ്തഥൈവ ച।
ഏകലവ്യഃ സുമിത്രശ്ച വാടധാനോഽഥ ഗോമുഖഃ॥ 1-68-63 (3014) 
കാരൂഷകാശ്ച രാജാനഃ ക്ഷേമധൂർതിസ്തഥൈവ ച।
ശ്രുതായുരുദ്വഹശ്ചൈവ ബൃഹത്സേനസ്തഥൈവ ച॥ 1-68-64 (3015) 
ക്ഷേമോഗ്രതീർഥഃ കുഹരഃ കലിംഗേഷു നരാധിപഃ।
മതിമാംശ്ച മനുഷ്യേന്ദ്ര ഈശ്വരശ്ചേതി വിശ്രുതഃ॥ 1-68-65 (3016) 
ഗണാത്ക്രോധവശാദേഷ രാജപൂഗോഽഭവത്ക്ഷിതൌ।
ജാതഃ പുരാ മഹാഭാഗോ മഹാകീർതിർമഹാബലഃ॥ 1-68-66 (3017) 
കാലനേമിരിതി ഖ്യാതോ ദാനവാനാം മഹാബലഃ।
സ കംസ ഇതി വിഖ്യാത ഉഗ്രസേനസുതോ ബലീ॥ 1-68-67 (3018) 
യസ്ത്വാസീദ്ദേവകോ നാമ ദേവരാജസമദ്യുതിഃ।
സ ഗന്ധർവപതിർമുഖ്യഃ ക്ഷിതൌ ജജ്ഞേ നരാധിപഃ॥ 1-68-68 (3019) 
ബൃഹസ്പതേർബൃഹത്കീർതേർദേവർഷേർവിദ്ധി ഭാരത।
അശാദ്ദ്രോണം സമുത്പന്നം ഭാരദ്വാജമയോനിജം॥ 1-68-69 (3020) 
ധന്വിനാം നൃപശാർദൂല യഃ സർവാസ്ത്രവിദുത്തമഃ।
മഹാകീർതിർമഹാതേജാഃ സ ജജ്ഞേ മനുജേശ്വര॥ 1-68-70 (3021) 
ധനുർവേദേ ച വേദേ ച യം തം വേദവിദോ വിദുഃ।
വരിഷ്ഠം ചിത്രകർമാണം ദ്രോണം സ്വകുലവർധനം॥ 1-68-71 (3022) 
മഹാദേവാന്തകാഭ്യാം ച കാമാത്ക്രോധാച്ച ഭാരത।
ഏകത്വമുപസംപദ്യ ജജ്ഞേ ശൂരഃ പരന്തപഃ॥ 1-68-72 (3023) 
അശ്വത്ഥാമാ മഹാവീര്യഃ ശത്രുപക്ഷഭയാവഹഃ।
വീരഃ കമലപത്രാക്ഷഃ ക്ഷിതാവാസീന്നരാധിപഃ॥ 1-68-73 (3024) 
ജജ്ഞിരേ വസവസ്ത്വഷ്ടൌ ഗംഗായാം ശന്തനോഃ സുതാഃ।
വസിഷ്ഠസ്യ ച ശാപേന നിയോഗാദ്വാസവസ്യ ച॥ 1-68-74 (3025) 
തേഷാമവരജോ ഭീഷ്മഃ കുരൂണാമഭയങ്കരഃ।
മതിമാന്വേദവിദ്വാഗ്മീ ശത്രുപക്ഷക്ഷയങ്കരഃ॥ 1-68-75 (3026) 
ജാമദഗ്ന്യേന രാമേണ സർവാസ്ത്രവിദുഷാം വരഃ।
യോഽപ്യുധ്യത മഹാതേജാ ഭാർഗവേണ മഹാത്മനാ॥ 1-68-76 (3027) 
യസ്തു രാജൻകൃപോ നാമ ബ്രഹ്മർഷിരഭവത്ക്ഷിതൌ।
രുദ്രാണാം തു ഗണാദ്വിദ്ധി സംഭൂതമതിപൌരുഷം॥ 1-68-77 (3028) 
ശകുനിർനാമ യസ്ത്വാസീദ്രാജാ ലോകേ മഹാരഥഃ।
ദ്വാപരം വിദ്ധി തം രാജൻസംഭൂതമരിമർദനം॥ 1-68-78 (3029) 
സാത്യകിഃ സത്യസന്ധശ്ച യോഽസൌ വൃഷ്ണികുലോദ്വഹഃ।
പക്ഷാത്സ ജജ്ഞേ മരുതാം ദേവാനാമരിമർദനഃ॥ 1-68-79 (3030) 
ദ്രുപദശ്ചൈവ രാജർഷിസ്തത ഏവാഭവദ്ഗണാത്।
മാനുഷേ നൃപ ലോകേഽസ്മിൻസർവശസ്ത്രഭൃതാം വരഃ॥ 1-68-80 (3031) 
തതശ്ച കൃതവർമാണം വിദ്ധി രാജഞ്ജനാധിപം।
തമപ്രതിമകർമാണം ക്ഷത്രിയർഷഭസത്തമം॥ 1-68-81 (3032) 
മരുതാം തു ഗണാദ്വിദ്ധി സഞ്ജാതമരിമർദനം।
വിരാടം നാമ രാജാനം പരരാഷ്ട്രപ്രതാപനം॥ 1-68-82 (3033) 
അരിഷ്ടായാസ്തു യഃ പുത്രോ ഹംസ ഇത്യഭിവിശ്രുതഃ।
സ ഗന്ധർവപതിർജജ്ഞേ കുരുവംശവിവർധനഃ॥ 1-68-83 (3034) 
ധൃതരാഷ്ട്ര ഇതി ഖ്യാതഃ കൃഷ്ണദ്വൈപായനാത്മജഃ।
ദീർഘബാഹുർമഹാതേജാഃ പ്രജ്ഞാചക്ഷുർനരാധിപഃ॥
മാതുർദോഷാദൃഷേഃ കോപാദന്ധ ഏവ വ്യജായത॥  1-68-84 (3035) 
`മരുതാം തു ഗണാദ്വീരഃ സർവശസ്ത്രഭൃതാം വരഃ।
പാണ്ഡുർജജ്ഞേ മഹാബാഹുസ്തവ പൂർവപിതാമഹഃ।' 
തസ്യൈവാവരജോ ഭ്രാതാ മഹാസത്വോ മഹാബലഃ॥  1-68-85 (3036) 
ധർമാത്തു സുമഹാഭാഗം പുത്രം പുത്രവതാം വരം।
വിദുരം വിദ്ധി തം ലോകേ ജാതം ബുദ്ധിമതാം വരം॥ 1-68-86 (3037) 
കലേരംശസ്തു സഞ്ജജ്ഞേ ഭുവി ദുര്യോധനോ നൃപഃ।
ദുർബദ്ധിർദുർമതിശ്ചൈവ കുരൂണാമയശസ്കരഃ॥ 1-68-87 (3038) 
ജഗതോ യസ്തു സർവസ്യ വിദ്വിഷ്ടഃ കലിപൂരുഷഃ।
യഃ സർവാം ഘാതയാമാസ പൃഥിവീം പൃഥിവീപതേ॥ 1-68-88 (3039) 
ഉദ്ദീപിതം യേന വൈരം ഭൂതാന്തകരണം മഹത്।
പൌലസ്ത്യാ ഭ്രാതരശ്ചാസ്യ ജജ്ഞിരേ മനുജേഷ്വിഹ॥ 1-68-89 (3040) 
ശതം ദുഃശാസനാദീനാം സർവേഷാം ക്രൂരകർമണാം।
ദുർമുഖോ ദുഃസഹശ്ചൈവ യേ ചാന്യേ നാനുകീർതിതാഃ॥ 1-68-90 (3041) 
ദുര്യോധനസഹായാസ്തേ പൌലസ്ത്യാ ഭരതർഷഭ।
വൈശ്യാപുത്രോ യുയുത്സുശ്ച ധാർതരാഷ്ട്രഃ ശതാധികഃ॥ 1-68-91 (3042) 
ജനമേജയ ഉവാച। 1-68-92x (326) 
ജ്യേഷ്ഠാനുജ്യേഷ്ഠതാമേഷാം നാമധേയാനി വാ വിഭോ।
ധൃതരാഷ്ട്രസ്യ പുത്രാണാമാനുപൂർവ്യേണ കീർതയ॥ 1-68-92 (3043) 
വൈശംപായന ഉവാച। 1-68-93x (327) 
ദുര്യോധനോ യുയുത്സുശ്ച രാജന്ദുഃശാസനസ്തഥാ।
ദുഃസഹോ ദുഃശലശ്ചൈവ ദുർമുഖശ്ച തഥാപരഃ॥ 1-68-93 (3044) 
വിവിംശതിർവികർണശ്ച ജലസന്ധഃ സുലോചനഃ।
വിന്ദാനുവിന്ദൌ ദുർധർഷഃ സുബാഹുർദുഷ്പ്രധർഷണഃ॥ 1-68-94 (3045) 
ദുർമർഷണോ ദുർമുഖശ്ച ദുഷ്കർണഃ കർണ ഏവ ച।
ചത്രോപചിത്രൌ ചിത്രാക്ഷശ്ചാരുചിത്രാംഗദശ്ച ഹ॥ 1-68-95 (3046) 
ദുർമദോ ദുഷ്പ്രഹർഷശ്ച വിവിത്സുർവികടഃ സമഃ।
ഊർണനാഭഃ പദ്മനാഭസ്തഥാ നന്ദോപനന്ദകൌ॥ 1-68-96 (3047) 
സേനാപതിഃ സുഷേണശ്ച കുണ്ഡോദരമഹോദരൌ।
ചിത്രബാഹുശ്ചിത്രവർമാ സുവർമാ ദുർവിരോചനഃ॥ 1-68-97 (3048) 
അയോബാഹുർമഹാബാഹുശ്ചിത്രചാപസുകുണ്ഡലൌ।
ഭീമവേഗോ ഭീമബലോ ബലാകീ ഭീമവിക്രമഃ॥ 1-68-98 (3049) 
ഉഗ്രായുധോ ഭീമശരഃ കനകായുർദൃഢായുധഃ।
ദൃഢവർമാ ദൃഢക്ഷത്രഃ സോമകീർതിരനൂദരഃ॥ 1-68-99 (3050) 
ജരാസന്ധോ ദൃഢസന്ധഃ സത്യസന്ധഃ സഹസ്രവാക്।
ഉഗ്രശ്രവാ ഉഗ്രസേനഃ ക്ഷേമമൂർതിസ്തഥൈവ ച॥ 1-68-100 (3051) 
അപരാജിതഃ പണ്ഡിതകോ വിശാലാക്ഷോ ദുരാധനഃ॥  1-68-101 (3052) 
ദൃഢഹസ്തഃ സുഹസ്തശ്ച വാതവേഗസുവർചസൌ।
ആദിത്യകേതുർബഹ്വാശീ നാഗദത്താനുയായിനൌ॥ 1-68-102 (3053) 
കവാചീ നിഷംഗീ ദണ്ഡീ ദണ്ഡധാരോ ധനുർഗ്രഹഃ।
ഉഗ്രോ ഭീമരഥോ വീരോ വീരബാഹുരലോലുപഃ॥ 1-68-103 (3054) 
അഭയോ രൌദ്രകർമാ ച തഥാ ദൃഢരഥശ്ച യഃ।
അനാധൃഷ്യഃ കുംഡഭേദീ വിരാവീ ദീർഘലോചനഃ॥ 1-68-104 (3055) 
ദീർഘബാഹുർമഹാബാഹുർവ്യൂഢോരുഃ കനകാംഗദഃ।
കുണ്ഡജശ്ചിത്രകശ്ചൈവ ദുഃശലാ ച ശതാധികാ॥ 1-68-105 (3056) 
വൈശ്യാപുത്രോ യുയുത്സുശ്ച ധാർതരാഷ്ട്രഃ ശതാധികഃ।
ഏതദേകശതം രാജൻകന്യാ ചൈകാ പ്രകീർതിതാ॥ 1-68-106 (3057) 
നാമധേയാനുപൂർവ്യാ ച ജ്യേഷ്ഠാനുജ്യേഷ്ഠതാം വിദുഃ।
സർവേ ത്വതിരഥാഃ ശൂരാഃ സർവേ യുദ്ധവിശാരദാഃ॥ 1-68-107 (3058) 
സർവേ വേദവിദശ്ചൈവ രാജഞ്ശാസ്ത്രേ ച പരാഗാഃ।
സർവേ സംഘ്രാമവിദ്യാസു വിദ്യാഭിജനശോഭിനഃ॥ 1-68-108 (3059) 
സർവേഷാമനുരൂപാശ്ച കൃതാ ദാരാ മഹീപതേ।
ദുഃശലാം സമയേ രാജസിന്ധുരാജായ കൌരവഃ॥ 1-68-109 (3060) 
ജയദ്രഥായ പ്രദദൌ സൌബലാനുമതേ തദാ।
ധർമസ്യാംശം തു രാജാനം വിദ്ധി രാജന്യുധിഷ്ഠിരം॥ 1-68-110 (3061) 
ഭീമസേനം തു വാതസ്യ ദേവരാജസ്യ ചാർജുനം।
അശ്വിനോസ്തു തഥൈവാംശൌ രൂപേണാപ്രതിമൌ ഭുവി॥ 1-68-111 (3062) 
നകുലഃ സഹദേവശ്ച സർവഭൂതമനോഹരൌ।
സ്യുവർചാ ഇതി ഖ്യാതഃ സോമപുത്രഃ പ്രതാപവാൻ॥ 1-68-112 (3063) 
സോഽഭിമന്യുർബൃഹത്കീർതിരർജുനസ്യ സുതോഽഭവത്।
യസ്യാവതരണേ രാജൻസുരാൻസോമോഽബ്രവീദിദം॥ 1-68-113 (3064) 
നാഹം ദദ്യാം പ്രിയം പുത്രം മമ പ്രാണൈർഗരീയസം।
സമയഃ ക്രിയതാമേഷ ന ശക്യമതിവർതിതും॥ 1-68-114 (3065) 
സുരകാര്യം ഹി നഃ കാര്യമസുരാണാം ക്ഷിതൌ വധഃ।
തത്ര യാസ്യത്യയം വർചാ ന ച സ്ഥാസ്യതി വൈ ചിരം॥ 1-68-115 (3066) 
ഐന്ദ്രിർനരസ്തു ഭവിതാ യസ്യ നാരായണഃ സഖാ।
സോർജുനേത്യഭിവിഖ്യാതഃ പാണ്ഡോഃ പുത്രഃ പ്രതാപവാൻ॥ 1-68-116 (3067) 
തസ്യായം ഭവിതാ പുത്രോ ബാലോ ഭുവി മഹാരഥഃ।
തതഃ ഷോഡശവർഷാണി സ്ഥാസ്യത്യമരസത്തമാഃ॥ 1-68-117 (3068) 
അസ്യ ഷോഡശവർഷസ്യ സ സംഗ്രാമോ ഭവിഷ്യതി।
യത്രാംശാ വഃ കരിഷ്യന്തി കർമ വീരനിഷൂദനം॥ 1-68-118 (3069) 
നരനാരായണാഭ്യാം തു സ സംഗ്രാമോ വിനാകൃതഃ।
ചക്രവ്യൂഹം സമാസ്ഥായ യോധയിഷ്യന്തി വഃസുരാഃ॥ 1-68-119 (3070) 
വിമുഖാഞ്ഛാത്രവാൻസർവാൻകാരയിഷ്യതി മേ സുതഃ।
ബാലഃ പ്രവിശ്യ ച വ്യൂഹമഭേദ്യം വിചരിഷ്യതി॥ 1-68-120 (3071) 
മഹാരഥാനാം വീരാണാം കദനം ച കരിഷ്യതി।
സർവേഷാമേവ ശത്രൂണാം ചതുർഥാംശം നയിഷ്യതി॥ 1-68-121 (3072) 
ദിനാർധേന മഹാബാഹുഃ പ്രേതരാജപുരം പ്രതി।
തതോ മഹാരഥൈർവീരൈഃ സമേത്യ ബഹുശോ രണേ॥ 1-68-122 (3073) 
ദിനക്ഷയേ മഹാബാഹുർമയാ ഭൂയഃ സമേഷ്യതി।
ഏകം വംശകരം പുത്രം വീരം വൈ ജനയിഷ്യതി॥ 1-68-123 (3074) 
പ്രനഷ്ടം ഭാരതം വംശം സ ഭൂയോ ധാരയിഷ്യതി।  1-68-124 (3075) 
വൈശംപായന ഉവാച।
ഏതത്സോമവചഃ ശ്രുത്വാ തഥാസ്ത്വിതി ദിവൌകസഃ॥  1-68-124x (328) 
പ്രത്യൂചുഃ സഹിതാഃ സർവേ താരാധിപമപൂജയൻ।
ഏവം തേ കഥിതം രാജംസ്തവ ജൻമ പിതുഃ പിതുഃ॥ 1-68-125 (3076) 
അഗ്നേർഭാഗം തു വിദ്ധി ത്വം ധൃഷ്ടദ്യുംനം മഹാരഥൺ।
ശിഖണ്ഡിനമഥോ രാജംസ്ത്രീപൂർവം വിദ്ധി രാക്ഷസം॥ 1-68-126 (3077) 
ദ്രൌപദേയാശ്ച യേ പഞ്ച ബഭൂവുർഭരതർഷഭ।
വിശ്വാന്ദേവഗണാന്വിദ്ധി സഞ്ജാതാൻഭരതർഷഭ॥ 1-68-127 (3078) 
പ്രതിവിന്ധ്യഃ സുതസോമഃ ശ്രുതകീർതിസ്തഥാപരഃ।
നാകുലിസ്തു ശതാനീകഃ ശ്രുതസേനശ്ച വീര്യവാൻ॥ 1-68-128 (3079) 
ശൂരോ നാമ യദുശ്രേഷ്ഠോ വസുദേവപിതാഽഭവത്।
തസ്യ കന്യാ പൃഥാ നാമ രൂപേണാസദൃശീ ഭുവി।  1-68-129 (3080) 
പിതുഃ സ്വസ്രീയപുത്രായ സോഽനപത്യായ വീര്യവാൻ।
അഗ്രമഗ്രേ പ്രതിജ്ഞായ സ്വസ്യാപത്യസ്യ വൈ തദാ॥ 1-68-130 (3081) 
അഗ്രജാതേതി താം കന്യാം ശൂരോഽനുഗ്രഹകാങ്ക്ഷയാ।
അദദത്കുന്തിഭോജായ സ താം ദുഹിതരം തദാ॥ 1-68-131 (3082) 
സാ നിയുക്താ പിതുർഗേഹേ ബ്രാഹ്മണാതിഥിപൂജനേ।
ഉഗ്രം പര്യചരദ്ധോരം ബ്രാഹ്മണം സംശിതവ്രതം॥ 1-68-132 (3083) 
നികൂഢനിശ്ചയം ധർമേ യം തം ദുർവാസസം വിദുഃ।
സമുഗ്രം ശംസിതാത്മാനം സർവയത്നൈരതോഷയത്॥ 1-68-133 (3084) 
തുഷ്ടോഽഭിചാരസംയുക്തമാചചക്ഷേ യഥാവിധി।
ഉവാച ചൈനാം ഭഗവാൻപ്രീതോഽസ്മി സുഭഗേ തവ॥ 1-68-134 (3085) 
യം യം ദേവം ത്വമേതേന മന്ത്രേണാവാഹയിഷ്യസി।
തസ്യ തസ്യ പ്രസാദാത്ത്വം ദേവി പുത്രാഞ്ജനിഷ്യസി॥ 1-68-135 (3086) 
ഏവമുക്താ ച സാ ബാലാ തദാ കൌതൂഹലാന്വിതാ।
കന്യാ സതീ ദേവമർകമാജുഹാവ യശസ്വിനീ॥ 1-68-136 (3087) 
പ്രകാശകർതാ ഭഗവാംസ്തസ്യാം ഗർഭം ദധൌ തദാ।
അജീജനത്സുതം ചാസ്യാം സർവശസ്ത്രഭൃതാംവരം॥ 1-68-137 (3088) 
സകുണ്ഡലം സകവചം ദേവഗർഭം ശ്രിയാന്വിതം।
ദിവാകരസമം ദീപ്ത്യാ ചാരുസർവാംഗഭൂഷിതം॥ 1-68-138 (3089) 
നിഗൂഹമാനാ ജാതം വൈ ബന്ധുപക്ഷഭയാത്തദാ।
ഉത്സസർജ ജലേ കുന്തീ തം കുമാരം യശസ്വിനം॥ 1-68-139 (3090) 
തമുത്സൃഷ്ടം ജലേ ഗർഭം രാധാഭർതാ മഹായശാഃ।
രാധായാഃ കൽപയാമാസ പുത്രം സോഽധിരഥസ്തദാ॥ 1-68-140 (3091) 
ചക്രതുർനാമധേയം ച തസ്യ ബാലസ്യ താവുഭൌ।
ദംപതീ വസുഷേണേതി ദിക്ഷു സർവാസു വിശ്രുതം॥ 1-68-141 (3092) 
സംവർധമാനോ ബലവാൻസർവാസ്ത്രേഷൂത്തമോഽഭവത്।
വേദാംഗാനി ച സർവാണി ജജാപ ജപതാം വരഃ॥ 1-68-142 (3093) 
യസ്മിൻകാലേ ജപന്നാസ്തേ ധീമാൻസത്യപരാക്രമഃ।
നാദേയം ബ്രാഹ്മണേഷ്വാസീത്തസ്മിൻകാലേ മഹാത്മനഃ॥ 1-68-143 (3094) 
തമിന്ദ്രോ ബ്രാഹ്മണോ ഭൂത്വാ പുത്രാർഥേ ഭൂതഭാവനഃ।
യയാചേ കുണ്ഡലേ വീരം കവചം ച സഹാംഗജം॥ 1-68-144 (3095) 
ഉത്കൃത്യ കർണോ ഹ്യദദത്കവചം കുണ്ഡലേ തഥാ॥
ശക്തിം ശക്രോ ദദൌ തസ്മൈ വിസ്മിതശ്ചേദമബ്രവീത്॥ 1-68-145 (3096) 
ദേവാസുരമനുഷ്യാണാം ഗന്ധർവോരഗരക്ഷസാം।
യസ്മിൻക്ഷേപ്സ്യസി ദുർധർഷ സ ഏകോ ന ഭവിഷ്യതി॥ 1-68-146 (3097) 
വൈശംപായന ഉവാച। 1-68-147x (329) 
പുരാ നാമ ച തസ്യാസീദ്വസുഷേണ ഇതി ക്ഷിതൌ।
തതോ വൈകർതനഃ കർണഃ കർമണാ തേന സോഽഭവത്॥ 1-68-147 (3098) 
ആമുക്തകവചോ വീരോ യസ്തു ജജ്ഞേ മഹായശാഃ।
സ കർണ ഇതി വിഖ്യാതഃ പൃഥായാഃ പ്രഥമഃ സുതഃ॥ 1-68-148 (3099) 
സ തു സൂതകുലേ വീരോ വവൃധേ രാജസത്തമ।
കർണം നരവരശ്രേഷ്ഠം സർവശസ്ത്രഭൃതാം വരം॥ 1-68-149 (3100) 
ദുര്യോധനസ്യ സചിവം മിത്രം ശത്രുവിനാശനം।
ദിവാകരസ്യ തം വിദ്ധി രാജന്നംശമനുത്തമം॥ 1-68-150 (3101) 
യസ്തു നാരായണോ നാമ ദേവദേവഃ സനാതനഃ।
തസ്യാംശോ മാനുഷേഷ്വാസീദ്വാസുദേവഃ പ്രതാപവാൻ॥ 1-68-151 (3102) 
ശേഷസ്യാംശശ്ച നാഗസ്യ ബലദേവോ മഹാബലഃ।
സനത്കുമാരം പ്രദ്യുംനം വിദ്ധി രാജൻമഹൌജസം॥ 1-68-152 (3103) 
ഏവമന്യേ മനുഷ്യേന്ദ്രാ ബഹവോംശാ ദിവൌകസാം।
ജജ്ഞിരേ വസുദേവസ്യ കുലേ കുലവിവർധനാഃ॥ 1-68-153 (3104) 
ഗണസ്ത്വപ്സരസാം യോ വൈ മയാ രാജൻപ്രകീർതിതഃ।
തസ്യ ഭാഗഃ ക്ഷിതൌ ജജ്ഞേ നിയോഗാദ്വാസവസ്യ ഹ॥ 1-68-154 (3105) 
താനി ഷോഡശദേവീനാം സഹസ്രാണി നരാധിപ।
ബഭൂവുർമാനുഷേ ലോകേ വാസുദേവപരിഗ്രഹഃ॥ 1-68-155 (3106) 
ശ്രിയസ്തു ഭാഗഃ സഞ്ജജ്ഞേ രത്യർഥം പൃഥിവീതലേ।
[ഭീഷ്മകസ്യ കുലേ സാധ്വീ രുക്മിണീ നാമ നാമതഃ॥ 1-68-156 (3107) 
ദ്രൌപദീ ത്വഥ സഞ്ജജ്ഞേ ശചീ ഭാഗാദനിന്ദിതാ।]
ദ്രുപദസ്യ കുലേ ജാതാ വേദിമധ്യാദനിന്ദിതാ॥  1-68-157 (3108) 
നാതിഹ്രസ്വാ ന മഹതീ നീലോത്പലസുഗന്ധിനീ।
പദ്മായതാക്ഷീ സുശ്രോണീ സ്വസിതാഞ്ചിതമൂർധജാ॥ 1-68-158 (3109) 
സർവലക്ഷണസംപന്നാ വൈദൂര്യമണിസംനിഭാ।
പഞ്ചാനാം പുരുഷേന്ദ്രാണാം ചിത്തപ്രമഥനീ രഹഃ॥ 1-68-159 (3110) 
സിദ്ധിർധൃതിശ്ച യേ ദേവ്യൌ പഞ്ചാനാം മാതരൌ തു തേ।
കുന്തീ മാദ്രീ ച ജജ്ഞാതേ മതിസ്തു കുബലാത്മജാ॥ 1-68-160 (3111) 
ഇതി ദേവാസുരാണാം തേ ഗന്ധർവാപ്സരസാം തഥാ।
അംശാവതരണം രാജന്രാക്ഷസാനാം ച കീർതിതം॥ 1-68-161 (3112) 
യേ പൃഥിവ്യാം സമുദ്ഭൂതാ രാജാനോ യുദ്ധദുർമദാഃ।
മഹാത്മാനോ യദൂനാം ച യേ ജാതാ വിപുലേ കുലേ॥ 1-68-162 (3113) 
ബ്രാഹ്മണാഃ ക്ഷത്രിയാ വൈശ്യാ മയാ തേ പരികീർതിതാഃ।
ധന്യം യശസ്യം പുത്രീയമായുഷ്യം വിജയാവഹം॥ 1-68-163 (3114) 
ഇദമംശാവതരണം ശ്രോതവ്യമനസൂയതാ।
അംശാവതരണം ശ്രുത്വാ ദേവഗന്ധർവരക്ഷസാം॥ 1-68-164 (3115) 
പ്രഭവാപ്യയവിത്പ്രാജ്ഞോ ന കൃച്ഛ്രേഷ്വവസീദതി॥ ॥  1-68-165 (3116) 
 
ഇതി ശ്രീമൻമഹാഭാരതേ ആദിപർവണി സംഭവപർവണി അഷ്ടഷഷ്ടിതമോഽധ്യായഃ॥ 68 ॥

Mahabharata - Adi Parva - Chapter Footnotes

കുണ്ഡലിതോയം പാഠഃ ക്വചിന്ന ദൃശ്യതേ।



ആദിപർവ - അധ്യായ 069

॥ ശ്രീഃ ॥

1.69. അധ്യായഃ 069 

Mahabharata - Adi Parva - Chapter Topics

കുരുവംശകഥനം॥ 1 ॥ സങ്ക്ഷേപേണ യയാത്യുപാഖ്യാനം॥ 2 ॥

Mahabharata - Adi Parva - Chapter Text

1-69-0 (3117) 
ജനമേജയ ഉവാച। 1-69-0x (330) 
ത്വത്തഃ ശ്രുതമിദം ബ്രഹ്മന്ദേവദാനവരക്ഷസാം।
അംശാവതരണം സംയഗ്ഗന്ധർവാപ്സരസാം തഥാ॥ 1-69-1 (3118) 
ഇമം തു ഭൂയ ഇച്ഛാമി കുരൂണാം വംശമാദിതഃ।
കഥ്യമാനം ത്വയാ വിപ്ര വിപ്രർഷിഗണസന്നിധൌ॥ 1-69-2 (3119) 
വൈശംപായന ഉവാച। 1-69-3x (331) 
ധർമാർഥകാമസഹിതം രാജർഷീണാം പ്രകീർതിതം।
പവിത്രം കീർത്യമാനം മേ നിബോധേദം മനീഷിണാം॥ 1-69-3 (3120) 
പ്രജാപതേസ്തു ദക്ഷസ്യ മനോർവൈവസ്വതസ്യ ച।
ഭരതസ്യ കുരോഃ പൂരോരാജമീഢസ്യ ചാനഘ॥ 1-69-4 (3121) 
യാദവാനാമിമം വംശം കൌരവാണാം ച സർവശഃ।
തഥൈവ ഭരതാനാം ച പുണ്യം സ്വസ്ത്യയനം മഹത്॥ 1-69-5 (3122) 
ധന്യം യശസ്യമായുഷ്യം കീർതയിഷ്യാമി തേഽനഘ।
തേജോഭിരുദിതാഃ സർവേ മഹർഷിസമതേജസഃ॥ 1-69-6 (3123) 
ദശ പ്രാചേതസഃ പുത്രാഃ സന്തഃ പുണ്യജനാഃ സ്മൃതാഃ।
മുഖജേനാഗ്നിനാ യൈസ്തേ പൂർവം ദഗ്ധാ മഹൌജസഃ॥ 1-69-7 (3124) 
തേഭ്യഃ പ്രാചേതസോ ജജ്ഞേ ദക്ഷോ ദക്ഷാദിമാഃ പ്രജാഃ।
സംഭൂതാഃ പുരുഷവ്യാഘ്ര സ ഹി ലോകപിതാമഹഃ॥ 1-69-8 (3125) 
വീരിണ്യാ സഹ സംഗംയ ദക്ഷഃ പ്രാചേതസോ മുനിഃ।
ആത്മതുല്യാനജനയത്സഹസ്രം സംശിതവ്രതാൻ॥ 1-69-9 (3126) 
സഹസ്രസംഖ്യാനസംഭൂതാന്ദക്ഷപുത്രാംശ്ച നാരദഃ।
മോക്ഷമധ്യാപയാമാസ സാംഖ്യജ്ഞാനമനുത്തമം॥ 1-69-10 (3127) 
`നാശാർഥം യോജയാമാസ ദിഗന്തജ്ഞാനകർമസു'।
തതഃ പഞ്ചാശതം കന്യാ പുത്രികാ അഭിസന്ദധേ। 
പ്രജാപതിഃ പ്രജാ ദക്ഷഃ സിസൃക്ഷുർജനമേജയ॥  1-69-11 (3128) 
ദദൌ ദശ സ ധർമായ കശ്യപായ ത്രയോദശ।
കാലസ്യ നയനേ യുക്താഃ സപ്തവിംശതിമിന്ദവേ॥ 1-69-12 (3129) 
ത്രയോദശാനാം പത്നീനാം യാ തു ദാക്ഷായണീ വരാ।
മാരീചഃ കശ്യപസ്ത്വസ്യാമാദിത്യാൻസമജീജനത്॥ 1-69-13 (3130) 
ഇന്ദ്രാദീന്വീര്യസംപന്നാന്വിവസ്വന്തമഥാപി ച।
വിവസ്വതഃ സുതോ ജജ്ഞേ യമോ വൈവസ്വതഃ പ്രഭുഃ॥ 1-69-14 (3131) 
`മാർതാണ്ഡസ്യ യമീ ചാപി സുതാ രാജന്നജായത'।
മാർതണ്ഡസ്യ മനുർധീമാനജായത സുതഃ പ്രഭുഃ॥ 1-69-15 (3132) 
ധർമാത്മാ സ മനുർധീമാന്യത്ര വംശഃ പ്രതിഷ്ഠിതഃ।
മനോർവംശോ മാനവാനാം തതോഽയം പ്രഥിതോഽഭവത്॥ 1-69-16 (3133) 
ബ്രഹ്മക്ഷത്രാദയസ്തസ്മാൻമനോർജാതാസ്തു മാനവാഃ।
തതോഽഭവൻമഹാരാജ ബ്രഹ്മ ക്ഷത്രേണ സംഗതം॥ 1-69-17 (3134) 
ബ്രാഹ്മണാ മാനവാസ്തേഷാം സാംഗം വേദമദാരയൻ।
വേനം ധൃഷ്ണും നരിഷ്യന്തം നാഭാഗേക്ഷ്വാകുമേവ ച॥ 1-69-18 (3135) 
കാരൂഷമഥ ശര്യാതിം തഥാ ചൈവാഷ്ടമീമിലാം।
പൃഷ്ടധ്രം നവമം പ്രാഹുഃ ക്ഷത്രധർമപരായണം॥ 1-69-19 (3136) 
നാഭാഗാരിഷ്ടദശമാൻമനോഃ പുത്രാൻപ്രചക്ഷതേ।
പഞ്ചാശത്തു മനോഃ പുത്രാസ്തഥൈവാന്യേഽഭവൻക്ഷിതൌ॥ 1-69-20 (3137) 
അന്യോന്യഭേദാത്തേ സർവേ വിനേശുരിതി നഃ ശ്രുതം।
പുരൂരവാസ്തതോ വിദ്വാനിലായാം സമപദ്യത॥ 1-69-21 (3138) 
സാ വൈ തസ്യാഭവൻമാതാ പിതാ ചൈവേതി നഃ ശ്രുതം।
ത്രയോദശ സമുദ്രസ്യ ദ്വീപാനശ്നൻപുരൂരവാഃ॥ 1-69-22 (3139) 
അമാനുഷൈർവൃതഃ സത്വൈർമാനുഷഃ സൻമഹായശാഃ।
വിപ്രൈഃ സ വിഗ്രഹം ചക്രേ വീര്യോൻമത്തഃ പുരൂരവാഃ॥ 1-69-23 (3140) 
ജഹാര ച സ വിപ്രാണാം രത്നാന്യുത്ക്രോശതാമപി।
സനത്കുമാരസ്തം രാജൻബ്രഹ്മലോകാദുപേത്യ ഹ॥ 1-69-24 (3141) 
അനുദർശം തതശ്ചക്രേ പ്രത്യഗൃഹ്ണാന്ന ചാപ്യസൌ।
തതോ മഹർഷിഭിഃ ക്രുദ്ധൈഃ സദ്യഃ ശപ്തോ വ്യനശ്യത॥ 1-69-25 (3142) 
ലോഭാന്വിതോ ബലമദാന്നഷ്ടസഞ്ജ്ഞോ നരാധിപഃ।
സ ഹി ഗന്ധർവലോകസ്ഥാനുർവശ്യാ സഹിതോ വിരാട്॥ 1-69-26 (3143) 
ആനിനായ ക്രിയാർഥേഽഗ്നീന്യഥാവദ്വിഹിതാംസ്ത്രിധാ।
ഷട് സുതാ ജജ്ഞിരേ ചൈലാദായുർധീമാനമാവസുഃ॥ 1-69-27 (3144) 
ദൃഢായുശ്ച വനായുശ്ച ശതായുശ്ചോർവശീസുതാഃ।
നഹുഷം വൃദ്ധശർമാണം രജിം ഗയമനേനസം॥ 1-69-28 (3145) 
സ്വർഭാനവീ സുതാനേതാനായോഃ പുത്രാൻപ്രചക്ഷതേ।
ആയുഷോ നഹുഷഃ പുത്രോ ധീമാൻസത്യപരാക്രമഃ॥ 1-69-29 (3146) 
രാജ്യം ശശാസ സുമഹദ്ധർമേണ പൃഥിവീപതേ।
പിതൄന്ദേവാനൃഷീന്വിപ്രാൻഗന്ധർവോരഗരാക്ഷസാൻ॥ 1-69-30 (3147) 
നഹുഷഃ പാലയാമാസ ബ്രഹ്മക്ഷത്രമഥോ വിശഃ।
സ ഹത്വാ ദസ്യുസംഘാതാനൃഷീൻകരമദാപയത്॥ 1-69-31 (3148) 
പശുവച്ചൈവ താൻപൃഷ്ഠേ വാഹയാമാസ വീര്യവാൻ।
കാരയാമാസ ചേന്ദ്രത്വമഭിഭൂയ ദിവൌകസഃ॥ 1-69-32 (3149) 
തേജസാ തപസാ ചൈവ വിക്രമേണൌജസാ തഥാ।
`വിശ്ലിഷ്ടോ നഹുഷഃ ശപ്തഃ സദ്യോ ഹ്യജഗരോഽഭവത്'। 
യതിം യയാതിം സംയാതിമായാതിമയതിം ധ്രുവം॥  1-69-33 (3150) 
നഹുഷോ ജനയാമാസ ഷട് സുതാൻപ്രിയവാദിനഃ।
യതിസ്തു യോഗമാസ്ഥായ ബ്രഹ്മീഭൂതോഽഭവൻമുനിഃ॥ 1-69-34 (3151) 
യയാതിർനാഹുഷഃ സംരാഡാസീത്സത്യപരാക്രമഃ।
സ പാലയാമാസ മഹീമീജേ ച ബഹുഭിർമഖൈഃ॥ 1-69-35 (3152) 
അതിഭക്ത്യാ പിതൄനർചന്ദേവാംശ്ച പ്രയതഃ സദാ।
അന്വഗൃഹ്ണാത്പ്രജാഃ സർവാ യയാതിരപരാജിതഃ॥ 1-69-36 (3153) 
തസ്യ പുത്രാ മഹേഷ്വാസാഃ സർവൈഃ സമുദിതാ ഗുണൈഃ।
ദേവയാന്യാം മഹാരാജ ശർമിഷ്ഠായാം ച ജജ്ഞിരേ॥ 1-69-37 (3154) 
ദേവയാന്യാമജായേതാം യദുസ്തുർവസുരേവ ച।
ദ്രുഹ്യുശ്ചാനുശ്ച പൂരുശ്ച ശർമിഷ്ഠായാം ച ജജ്ഞിരേ॥ 1-69-38 (3155) 
സ ശാശ്വതീഃ സമാ രാജൻപ്രജാ ധർമേണ പാലയൻ।
ജരാമാർച്ഛൻമഹാഘോരാം നാഹുഷോ രൂപനാശിനീം॥ 1-69-39 (3156) 
ജരാഽഭിഭൂതഃ പുത്രാൻസ രാജാ വചനമബ്രവീത്।
യദും പൂരും തുർവസും ച ദ്രുഹ്യും ചാനും ച ഭാരത॥ 1-69-40 (3157) 
യൌവനേന ചരൻകാമാന്യുവാ യുവതിഭിഃ സഹ।
ബിഹർതുമഹമിച്ഛാമി സാഹ്യം കുരുത പുത്രകാഃ॥ 1-69-41 (3158) 
തം പുത്രോ ദൈവയാനേയഃ പൂർവജോ വാക്യമബ്രവീത്।
കിം കാര്യം ഭവതഃ കാര്യമസ്മാകം യൌവനേന തേ॥ 1-69-42 (3159) 
യയാതിരബ്രവീത്തം വൈ ജരാ മേ പ്രതിഗൃഹ്യതാം।
യൌവനേന ത്വദീയേന ചരേയം വിഷയാനഹം॥ 1-69-43 (3160) 
യജതോ ദീർഘസത്രൈർമേ ശാപാച്ചോശനസോ മുനേഃ।
കാമാർഥഃ പരിഹീണോഽയം തപ്യേയം തേന പുത്രകാഃ॥ 1-69-44 (3161) 
മാമകേന ശരീരേണ രാജ്യമേകഃ പ്രശാസ്തു വഃ।
അഹം തന്വാഽഭിനവയാ യുവാ കാമമവാപ്നുയാം॥ 1-69-45 (3162) 
വൈശംപായന ഉവാച। 1-69-46x (332) 
തേ ന തസ്യ പ്രത്യഗൃഹ്ണന്യദുപ്രഭൃതയോ ജരാം।
തമബ്രവീത്തതഃ പൂരുഃ കനീയാൻസത്യവിക്രമഃ॥ 1-69-46 (3163) 
രാജംശ്ചരാഭിനവയാ തന്വാ യൌവനഗോചരഃ।
അഹം ജരാം സമാദായ രാജ്യേ സ്ഥാസ്യാമി തേജ്ഞയാ॥ 1-69-47 (3164) 
ഏവമുക്തഃ സ രാജർഷിസ്തപോവീര്യസമാശ്രയാത്।
സഞ്ചാരയാമാസ ജരാം തദാ പുത്രേ മഹാത്മനി॥ 1-69-48 (3165) 
പൌരവേണാഥ വയസാ രാജാ യൌവനമാസ്ഥിതഃ।
യായാതേനാപി വയസാ രാജ്യം പൂരുരകാരയത്॥ 1-69-49 (3166) 
തതോ വർഷസഹസ്രാണി യയാതിരപരാജിതഃ।
സ്ഥിതഃ സ നൃപശാർദൂലഃ ശാർദൂലസമവിക്രമഃ॥ 1-69-50 (3167) 
യയാതിരപി പത്നീഭ്യാം ദീർഘകാലം വിഹൃത്യ ച।
വിശ്വാച്യാ സഹിതോ രേമേ പുനശ്ചൈത്രരഥേ വനേ॥ 1-69-51 (3168) 
നാധ്യഗച്ഛത്തദാ തൃപ്തിം കാമാനാം സ മഹായശാഃ।
അവേത്യ മനസാ രാജന്നിമാം ഗാഥാം തദാ ജഗൌ॥ 1-69-52 (3169) 
ന ജാതു കാമഃ കാമാനാമുപഭോഗേന ശാംയതി।
ഇവിഷാ കൃഷ്ണവർത്മേവ ഭൂയ ഏവാഭിവർധതേ॥ 1-69-53 (3170) 
യത്പൃഥിവ്യാം വ്രീഹിയവം ഹിരണ്യം പശവഃ സ്ത്രിയഃ।
നാലമേകസ്യ തത്സർവമിതി മത്വാ ശമം വ്രജേത്॥ 1-69-54 (3171) 
യദാ ന കുരുതേ പാപം സർവഭൂതേഷു കർഹിചിത്।
കർമണാ മനസാ വാചാ ബ്രഹ്മ സംപദ്യതേ തദാ॥ 1-69-55 (3172) 
ന ബിഭേതി യദാ ചായം യദാ ചാസ്മാന്ന ബിഭ്യതി।
യദാ നേച്ഛതി ന ദ്വേഷ്ടി ബ്രഹ്മ സംപദ്യതേ തദാ॥ 1-69-56 (3173) 
ഇത്യവേക്ഷ്യ മഹാപ്രാജ്ഞഃ കാമാനാം ഫൽഗുതാം നൃപ।
സമാധായ മനോ ബുദ്ധ്യാ പ്രത്യഗൃഹ്ണാജ്ജരാം സുതാത്॥ 1-69-57 (3174) 
`തതോ വർഷസഹസ്രാന്തേ യയാതിരപരാജിതഃ।'
ദത്വാ ച യൌവനം രാജാ പൂരും രാജ്യേഽഭിഷിച്യ ച। 
അതൃപ്ത ഏവ കാമാനാം പൂരും പുത്രമുവാച ഹ॥  1-69-58 (3175) 
ത്വയാ ദായാദവാനസ്മി ത്വം മേ വംശകരഃ സുതഃ।
പൌരവോ വംശ ഇതി തേ ഖ്യാതിം ലോകേ ഗമിഷ്യതി॥ 1-69-59 (3176) 
വൈശംപായന ഉവാച। 1-69-60x (333) 
തതഃ സ നൃപശാർദൂല പൂരും രാജ്യേഽഭിഷിച്യ ച।
തതഃ സുചരിതം കൃത്വാ ഭൃഗുതുംഗേ മഹാതപാഃ॥ 1-69-60 (3177) 
കാലേന മഹതാ പശ്ചാത്കാലധർമമുപേയിവാൻ।
കാരയിത്വാ ത്വനശനം സദാരഃ സ്വർഗമാപ്തവാൻ॥ ॥ 1-69-61 (3178) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഏകോനസപ്തതിതമോഽധ്യായഃ॥ 69 ॥

Mahabharata - Adi Parva - Chapter Footnotes

1-69-7 പ്രാചേതസഃ പ്രാചേ ദേശായ യജ്ഞക്രിയയാ അതതി സതതം ഗച്ഛതീതി പ്രാചേതാഃ തസ്യ പ്രാചേതസഃ പ്രാചീനബർഹിഷഃ। പുണ്യജനാഃ പുണ്യോത്പാദകാസ്തപഃ ശീലാ ഇത്യർഥഃ। യൈസ്തേ മഹൌജസോ മഹാപ്രഭാവാ വൃക്ഷൌഷധയോ ദഗ്ധാഃ॥ 1-69-9 വീരിണ്യാ വീരണപുത്ര്യാ॥ 1-69-10 മോക്ഷം മോക്ഷഹേതും। സാംഖ്യജ്ഞാനം വിവേകജം വിജ്ഞാനം॥ 1-69-15 യമീ യമുനാ॥ 1-69-21 അന്യോന്യഭേദാത്പരസ്പരവൈരാത്॥ 1-69-22 മാതൈവ ലബ്ധപുംഭാവാ രാജ്യ ദാനാത്പിതാപ്യഭൂത്। മുഖ്യഃ പിതാ തു ബുധ ഏവ॥ 1-69-25 അനുദശ ദർശോ ദർശനം സ പശ്ചാദ്യസ്യ സ ശ്രുതിയുക്ത്യുപദേശോഽനുദർശസ്തം തത സ്തദുപദേശമിത്യർഥഃ॥ 1-69-26 വിരാഡ്വിരാജമാനഃ॥ 1-69-27 ത്രിധാ ഗാർഹപത്യദക്ഷിണാഗ്ന്യാഹവനീയഭേദേന। ആയുഃശബ്ദഃ ഉക രാന്തഃ സാന്തശ്ച॥ 1-69-42 കാര്യം പ്രയോജനം। കാര്യം കർതവ്യം॥ 1-69-44 വ്രതനിർബന്ധാച്ഛുക്രശാപാച്ച കാമരൂപഃ പുരുഷാർഥോ ഹീനഃ॥ 1-69-47 തേജ്ഞയാ തവ ആജ്ഞയാ। പൂർവരൂപമാകാരലോപോ വാർഷഃ॥ 1-69-52 കാമാമാം കാമഭോഗേന। അവേത്യ കാമസേവയാ തൃപ്ത്യഭാവം ജ്ഞാത്വാ॥ 1-69-53 ഹവിഷാ സമിദാജ്യാദിനാ॥ 1-69-54 ഏകസ്യ കാമിനഃ സർവം നാലമപര്യാപ്തം। ശമം കാമശാന്തിം॥ 1-69-59 ദായാദവാൻ പുത്രവാൻ॥ 1-69-61 കാരയിത്വാ കൃത്വാ॥ ഏകോനസപ്തതിതമോഽധ്യായഃ॥ 69 ॥



ആദിപർവ - അധ്യായ 070

॥ ശ്രീഃ ॥

1.70. അധ്യായഃ 070 

Mahabharata - Adi Parva - Chapter Topics

യയാത്യുപാഖ്യാനാരംഭഃ॥ 1 ॥ സഞ്ജീവനീവിദ്യാലാഭാർഥം ദേവൈഃ ശുക്രസമീപേ കചസ്യ പ്രേഷണം॥ 2 ॥ കചസ്യ ശിഷ്യത്വേനാംഗീകാരഃ॥ 3 ॥ ദൈത്യൈർഹതസ്യ കചസ്യോജ്ജീവനം॥ 4 ॥ ദൈത്യൈർഭസ്മീകൃത്യ തൻമിശ്രിതസുരാദ്വാരാ സ്വകുക്ഷിം പ്രാപിതസ്യ കചസ്യ ശുക്രേണ വിദ്യാദാനപൂർവകമുജ്ജീവനം॥ 5 ॥ ശുക്രേണ സുരാപാനനിഷേധഃ॥ 6 ॥

Mahabharata - Adi Parva - Chapter Text

1-70-0 (3179) 
ജനമേജയ ഉവാച। 1-70-0x (334) 
യയാതിഃ പൂർവജോഽസ്മാകം ദശമോ യഃ പ്രജാപതേഃ।
കഥം സ ശുക്രതനയാം ലേഭേ പരമദുർലഭാം॥ 1-70-1 (3180) 
ഏതദിച്ഛാംയഹം ശ്രോതും വിസ്തരേണ തപോധന।
ആനുപൂർവ്യാ ച മേ ശംസ രാജ്ഞോ വംശകരാൻപൃഥക്॥ 1-70-2 (3181) 
വൈശംപായന ഉവാച। 1-70-3x (335) 
യയാതിരാസീന്നൃപതിർദേവരാജസമദ്യുതിഃ।
തം ശുക്രവൃഷപർവാണൌ വവ്രാതേ വൈ യഥാ പുരാ॥ 1-70-3 (3182) 
തത്തേഽഹം സംപ്രവക്ഷ്യാമി പൃച്ഛതേ ജനമേജയ।
ദേവയാന്യാശ്ച സംയോഗം യയാതേർനാഹുഷസ്യ ച॥ 1-70-4 (3183) 
സുരാണാമസുരാണാം ച സമജായത വൈ മിഥഃ।
ഐശ്വര്യം പ്രതി സംഘർഷസ്ത്രൈലോക്യേ സചരാചരേ॥ 1-70-5 (3184) 
ജിഗീഷയാ തതോ ദേവാ വവ്രിരേഽംഗിരസം മുനിം।
പൌരോഹിത്യേന യാജ്യാർഥേ കാവ്യം തൂശനസം പരേ॥ 1-70-6 (3185) 
ബ്രാഹ്മണൌ താവുഭൌ നിത്യമന്യോന്യസ്പർധിനൌ ഭൃശം।
തത്ര ദേവാ നിജഘ്നുര്യാന്ദാനവാന്യുധി സംഗതാൻ॥ 1-70-7 (3186) 
താൻപുനർജീവയാമാസ കാവ്യോ വിദ്യാബലാശ്രയാത്।
തതസ്തേ പുനരുത്ഥായ യോധയാഞ്ചക്രിരേ സുരാൻ॥ 1-70-8 (3187) 
അസുരാസ്തു നിജഘ്നുര്യാൻസുരാൻസമരമൂർധനി।
ന താൻസഞ്ജീവയാമാസ ബൃഹസ്പതിരുദാരധീഃ॥ 1-70-9 (3188) 
ന ഹി വേദ സ താം വിദ്യാം യാം കാവ്യോവേത്തി വീര്യവാൻ।
സഞ്ജീവിനീം തതോ ദേവാ വിഷാദമഗമൻപരം॥ 1-70-10 (3189) 
തേ തു ദേവാ ഭയോദ്വിഗ്നാഃ കാവ്യാദുശനസസ്തദാ।
ഊചുഃ കചമുപാഗംയ ജ്യേഷ്ഠം പുത്രം ബൃഹസ്പതേഃ॥ 1-70-11 (3190) 
ഭജമാനാൻഭജസ്വാസ്മാൻകുരു നഃ സാഹ്യമുത്തമം।
യാ സാ വിദ്യാ നിവസതി ബ്രാഹ്മണേഽമിതതേജസി॥ 1-70-12 (3191) 
ശുക്രേ താമാഹര ക്ഷിപ്രം ഭാഗഭാംഗോ ഭവിഷ്യസി।
വൃഷപർവസമീപേ ഹി ശക്യോ ദ്രഷ്ടും ത്വയാ ദ്വിജഃ॥ 1-70-13 (3192) 
രക്ഷതേ ദാനവാംസ്തത്ര ന സ രക്ഷത്യദാനവാൻ।
തമാരാധയിതും ശക്തോ ഭവാൻപൂർവവയാഃ കവിം॥ 1-70-14 (3193) 
ദേവയാനീം ച ദയിതാം സുതാം തസ്യ മഹാത്മനഃ।
ത്വമാരാധയിതും ശക്തോ നാന്യഃ കശ്ചന വിദ്യതേ॥ 1-70-15 (3194) 
ശീലദാക്ഷിണ്യമാധുര്യൈരാചാരേണ ദമേന ച।
ദേവയാന്യാം ഹി തുഷ്ടായാം വിദ്യാം താം പ്രാപ്സ്യസി ധ്രുവം॥ 1-70-16 (3195) 
വൈശംപായന ഉവാച। 1-70-17x (336) 
തഥേത്യുക്ത്വാ തതഃ പ്രായാദ്ബൃഹസ്പതിസുതഃ കചഃ।
തദാഽഭിപൂജിതോ ദേവൈഃ സമീപേ വൃഷപർവണഃ॥ 1-70-17 (3196) 
സ ഗത്വാ ത്വരിതോ രാജന്ദേവൈഃ സംപ്രേഷിതഃ കചഃ।
അസുരേന്ദ്രപുരേ ശുക്രം ദൃഷ്ട്വാ വാക്യമുവാച ഹ॥ 1-70-18 (3197) 
ഋഷേരംഗിരസഃ പൌത്രം പുത്രം സാക്ഷാദ്ബൃഹസ്പതേഃ।
നാംനാ കച ഇതി ഖ്യാതം ശിഷ്യം ഗൃഹ്ണാത് മാം ഭവാൻ॥ 1-70-19 (3198) 
ബ്രഹ്മചര്യം ചരിഷ്യാമി ത്വയ്യഹം പരമം ഗുരൌ।
അനുമന്യസ്വ മാം ബ്രഹ്മൻസഹസ്രം പരിവത്സരാൻ॥ 1-70-20 (3199) 
ശുക്ര ഉവാച। 1-70-21x (337) 
കച സുസ്വാഗതം തേഽസ്തു പ്രതിഗൃഹ്ണാമി തേ വചഃ।
അർചയിഷ്യേഽഹമർച്യം ത്വാമർചിതോഽസ്തു ബൃഹസ്പതിഃ॥ 1-70-21 (3200) 
വൈശംപായന ഉവാച। 1-70-22x (338) 
കചസ്തു തം തഥേത്യുക്ത്വാ പ്രതിജഗ്രാഹ തദ്വ്രതം।
ആദിഷ്ടം കവിപുത്രേണ ശുക്രേണോശനസാ സ്വയം॥ 1-70-22 (3201) 
വ്രതസ്യ പ്രാപ്തകാലം സ യഥോക്തം പ്രത്യഗൃഹ്ണത।
ആരാധയന്നുപാധ്യായം ദേവയാനീം ച ഭാരത॥ 1-70-23 (3202) 
നിത്യമാരാധയിഷ്യംസ്താം യുവാ യൌവനഗാം മുനിഃ।
ഗായന്നൃത്യന്വാദയംശ്ച ദേവയാനീമതോഷയത്॥ 1-70-24 (3203) 
സ ശീലയന്ദേവയാനീം കന്യാം സംപ്രാപ്തയൌവനാം।
പുഷ്പൈഃ ഫലൈഃ പ്രേഷണൈശ്ച തോഷയാമാസ ഭാരത॥ 1-70-25 (3204) 
ദേവയാന്യപി തം വിപ്രം നിയമവ്രതധാരിണം।
ഗായന്തീ ച ലലന്തീ ച രഹഃ പര്യചരത്തഥാ॥ 1-70-26 (3205) 
`ഗായന്തം ചൈവ ശുൽകം ച ദാതാരം പ്രിയവാദിനം।
നാര്യോ നരം കാമയന്തേ രൂപിണം സ്രഗ്വിണം തഥാ॥'  1-70-27 (3206) 
പഞ്ചവർഷശതാന്യേവം കചസ്യ ചരതോ വ്രതം।
തത്രാതീയുരഥോ ബുദ്ധ്വാ ദാനവാസ്തം തതഃ കചം॥ 1-70-28 (3207) 
ഗാ രക്ഷന്തം വനേ ദൃഷ്ട്വാ രഹസ്യേകമമർഷിതാഃ।
ജഘ്നുർബൃഹസ്പതേർദ്വേഷാദ്വിദ്യാരക്ഷാർഥമേവ ച॥ 1-70-29 (3208) 
ഹത്വാ ശാലാവൃകേഭ്യശ്ച പ്രായച്ഛംʼല്ലവശഃ കൃതം।
തതോ ഗാവോ നിവൃത്താസ്താ അഗോപാഃ സ്വം നിവേശനം॥ 1-70-30 (3209) 
സാ ദൃഷ്ട്വാ രഹിതാ ഗാശ്ച കചേനാഭ്യാഗതാ വനാത്।
ഉവാച വചനം കാലേ ദേവയാന്യഥ ഭാരത॥ 1-70-31 (3210) 
ദേവയാന്യുവാച। 1-70-32x (339) 
ആഹുതം ചാഗ്നിഹോത്രം തേ സൂര്യശ്ചാസ്തം ഗതഃ പ്രഭോ।
അഗോപാശ്ചാഗതാ ഗാവഃ കചസ്താത ന ദൃശ്യതേ॥ 1-70-32 (3211) 
വ്യക്തം ഹതോ മൃതോ വാപി കചസ്താത ഭവിഷ്യതി।
തം വിനാ ന ച ജീവേയമിതി സത്യം ബ്രവീമി തേ॥ 1-70-33 (3212) 
ശുക്ര ഉവാച। 1-70-34x (340) 
അയമേഹീതി സംശബ്ദ്യ മൃതം സഞ്ജീവയാംയഹം।  1-70-34 (3213) 
വൈശംപായന ഉവാച।
തതഃ സഞ്ജീവിനീം വിദ്യാം പ്രയുജ്യ കചമാഹ്വയത്॥  1-70-34x (341) 
ഭിത്ത്വാ ഭിത്ത്വാ ശരീരാണി വൃകാണാം സ വിനിർഗതഃ।
ആഹൂതഃ പ്രാദുരഭവത്കചോ ഹൃഷ്ടോഽഥ വിദ്യയാ॥ 1-70-35 (3214) 
കസ്മാച്ചിരായിതോഽസീതി പൃഷ്ടസ്താമാഹ ഭാർഗവീം।  1-70-36 (3215) 
കച ഉവാച।
സമിധശ്ച കുശാദീനി കാഷ്ഠഭാരം ച ഭാമിനി॥  1-70-36x (342) 
ഗൃഹീത്വാ ശ്രമഭാരാർതോ വടവൃക്ഷം സമാശ്രിതഃ।
ഗാവശ്ച സഹിതാഃ സർവാ വൃക്ഷച്ഛായാമുപാശ്രിതാഃ॥ 1-70-37 (3216) 
അസുരാസ്തത്ര മാം ദൃഷ്ട്വാ കസ്ത്വമിത്യഭ്യചോദയൻ।
ബൃഹസ്പതിസുതശ്ചാഹം കച ഇത്യഭിവിശ്രുതഃ॥ 1-70-38 (3217) 
ഇത്യുക്തമാത്രേ മാം ഹത്വാ പേഷീകൃത്വാ തു ദാനവാഃ।
ദത്ത്വാ ശാലാവൃകേഭ്യസ്തു സുഖം ജഗ്മുഃ സ്വമാലയം॥ 1-70-39 (3218) 
ആഹൂതോ വിദ്യയാ ഭദ്രേ ഭാർഗവേണ മഹാത്മനാ।
ത്വത്സമീപമിഹായാതഃ കഥഞ്ചിത്പ്രാപ്തജീവിതഃ॥ 1-70-40 (3219) 
ഹതോഽഹമിതി ചാചഖ്യൌ പൃഷ്ടോ ബ്രാഹ്മണകന്യയാ।
സ പുനർദേവയാന്യോക്തഃ പുഷ്പാണ്യാഹര മേ ദ്വിജ॥ 1-70-41 (3220) 
വനം യയൌ കചോ വിപ്രോ ദദൃശുർദാനവാശ്ച തം।
പുനസ്തം പേഷയിത്വാ തു സമുദ്രാംഭസ്യമിശ്രയൻ॥ 1-70-42 (3221) 
ചിരം ഗതം പുനഃ കന്യാ പിത്രേ തം സംന്യവേദയത്।
വിപ്രേണ പുനരാഹൂതോ വിദ്യയാ ഗുരുദേഹജഃ। 
പുനരാവൃത്യ തദ്വൃത്തം ന്യവേദയത തദ്യഥാ॥  1-70-43 (3222) 
തതസ്തൃതീയം ഹത്വാ തം ദഗ്ധ്വാ കൃത്വാ ച ചൂർണശഃ।
പ്രായച്ഛൻബ്രാഹ്മണായൈവ സുരായാമസുരാസ്തഥാ॥ 1-70-44 (3223) 
`അപിബത്സുരയാ സാർധം കചഭസ്മ ഭൃഗൂദ്വഹഃ।
സാ സായന്തനവേലായാമഗോപാ ഗാഃ സമാഗതാഃ॥ 1-70-45 (3224) 
ദേവയാനീ ശങ്കമാനാ ദൃഷ്ട്വാ പിതരമബ്രവീത്।'
പുഷ്പാഹാരഃ പ്രേഷണകൃത്കചസ്താത ന ദൃശ്യതേ॥  1-70-46 (3225) 
വ്യക്തം ഹതോ മൃതോ വാപി കചസ്താത ഭവിഷ്യതി।
തം വിനാ ന ച ജീവേയം കചം സത്യം ബ്രവീമി തേ॥ 1-70-47 (3226) 
`വൈശംപായന ഉവാച। 1-70-48x (343) 
ശ്രുത്വാ പുത്രീവചഃ കാവ്യോ മന്ത്രേണാഹൂതവാൻകചം।
ജ്ഞാത്വാ ബഹിഷ്ഠമജ്ഞാത്വാ സ്വകുക്ഷിസ്ഥം കചം നൃപ'॥ 1-70-48 (3227) 
ശുക്ര ഉവാച। 1-70-49x (344) 
ബൃഹസ്പതേഃ സുതഃ പുത്രി കചഃ പ്രേതഗതിം ഗതഃ।
വിദ്യയാ ജീവിതോഽപ്യേവം ഹന്യതേ കരവാമ കിം॥ 1-70-49 (3228) 
മൈവം ശുചോ മാ രുദ ദേവയാനി
ന ത്വാദൃശീ മർത്യമനുപ്രശോചതേ। 
യസ്യാസ്തവ ബ്രഹ്മ ച ബ്രാഹ്മണാശ്ച
സേന്ദ്രാ ദേവാ വസവോഽഥാശ്വിനൌ ച॥  1-70-50 (3229) 
സുരദ്വിഷശ്ചൈവ ജഗച്ച സർവ-
മുപസ്ഥാനേ സന്നമന്തി പ്രഭാവാത്। 
അശക്യോഽസൌ ജീവയിതും ദ്വിജാതിഃ
സഞ്ജീവിതോ വധ്യതേ ചൈവ ഭൂയഃ॥  1-70-51 (3230) 
ദേവയാന്യുവാച। 1-70-52x (345) 
യസ്യാംഗിരാ വൃദ്ധതമഃ പിതാമഹോ
ബൃഹസ്പതിശ്ചാപി പിതാ തപോനിധിഃ। 
ഋഷേഃ പുത്രം തമഥോ വാപി പൌത്രം
കഥം ന ശോചേയമഹം ന രുദ്യാം॥  1-70-52 (3231) 
സ ബ്രഹ്മചാരീ ച തപോധനശ്ച
സദോത്ഥിതഃ കർമസു ചൈവ ദക്ഷഃ। 
കചസ്യ മാർഗം പ്രതിപത്സ്യേ ന ഭോക്ഷ്യേ
പ്രിയോ ഹി മേ താത കചോഽഭിരൂപഃ॥  1-70-53 (3232) 
ശുക്ര ഉവാച। 1-70-54x (346) 
അസംശയം മാമസുരാ ദ്വിഷന്തി
യേ ശിഷ്യം മേഽനാഗസം സൂദയന്തി। 
അബ്രാഹ്മണം കർതുമിച്ഛ്തി രൌദ്രാ-
സ്തേ മാം യഥാ വ്യഭിചരന്തി നിത്യം।
അപ്യസ്യ പാപസ്യ ഭവേദിഹാന്തഃ
കം ബ്രഹ്മഹത്യാ ന ദഹേദപീന്ദ്രം॥  1-70-54 (3233) 
`വൈശംപായന ഉവാച। 1-70-55x (347) 
സഞ്ചോദിതോ ദേവയാന്യാ മഹർഷിഃ പുനരാഹ്വയത്।
സംരംഭേണൈവ കാവ്യോ ഹി ബൃഹസ്പതിസുതം കചം॥ 1-70-55 (3234) 
കചോഽപി രാജൻസ മഹാനുഭാവോ
വിദ്യാബലാല്ലബ്ധമതിർമഹാത്മാ।' 
ഗുരോർഹി ഭീതോ വിദ്യയാ ചോപഹൂതഃ।
ശനൈർവാക്യം ജഠരേ വ്യാജഹാര॥  1-70-56 (3235) 
`പ്രസീദ ഭഗവൻമഹ്യം കചോഽഹമഭിവാദയേ।
യഥാ ബഹുമതഃ പുത്രസ്തഥാ മന്യതു മാം ഭവാൻ॥'  1-70-57 (3236) 
വൈശംപായന ഉവാച। 1-70-58x (348) 
തമബ്രവീത്കേന പഥോപനീത-
സ്ത്വം ചോദരേ തിഷ്ഠസി ബ്രൂഹി വിപ്ര। 
അസ്മിൻമുഹൂർതേ ഹ്യസുരാന്വിനാശ്യ
ഗച്ഛാമി ദേവാനഹമദ്യ വിപ്ര॥  1-70-58 (3237) 
കച ഉവാച। 1-70-59x (349) 
തവ പ്രസാദാന്ന ജഹാതി മാം സ്മൃതിഃ
സ്മരാമി സർവം യച്ച യഥാ ച വൃത്തം। 
നത്വേവം സ്യാത്തപസഃ സങ്ക്ഷയോ മേ
തതഃ ക്ലേശം ഘോരമിമം സഹാമി॥  1-70-59 (3238) 
അസുരൈഃ സുരായാം ഭവതോഽസ്മി ദത്തോ
ഹത്വാ ദഗ്ധ്വാ ചൂർണയിത്വാ ച കാവ്യ। 
ബ്രാഹ്മീം മായാം ചാസുരീം വിപ്ര മായാം
ത്വയി സ്ഥിതേ കഥമേവാതിവർതേത്॥  1-70-60 (3239) 
ശുക്ര ഉവാച। 1-70-61x (350) 
കിം തേ പ്രിയം കരവാണ്യദ്യ വത്സേ
വധേന മേ ജീവിതം സ്യാത്കചസ്യ। 
നാന്യത്ര കുക്ഷേർമമ ഭേദനേന
ദൃശ്യേത്കചോ മദ്ഗതോ ദേവയാനി॥  1-70-61 (3240) 
ദേവയാന്യുവാച। 1-70-62x (351) 
ദ്വൌ മാം ശോകാവഗ്നികൽപൌ ദഹേതാം
കചസ്യ നാശസ്തവ ചൈവോപഘാതഃ। 
കചസ്യ നാശേ മമ ശർമ നാസ്തി
തവോപഘാതേ ജീവിതും നാസ്മി ശക്താ॥  1-70-62 (3241) 
ശുക്ര ഉവാച। 1-70-63x (352) 
സംസിദ്ധരൂപോഽസി ബൃഹസ്പതേഃ സുത
യത്ത്വാം ഭക്തം ഭജതേ ദേവയാനീ। 
വിദ്യാമിമാം പ്രാപ്നുഹി ജീവനീം ത്വം
ന ചേദിന്ദ്രഃ കചരൂപീ ത്വമദ്യ॥  1-70-63 (3242) 
ന നിവർതേത്പുനർജീവൻകശ്ചിദന്യോ മമോദരാത്।
ബ്രാഹ്മണം വർജയിത്വൈകം തസ്മാദ്വിദ്യാമവാപ്നുഹി॥ 1-70-64 (3243) 
പുത്രോ ഭൂത്വാ ഭാവയ ഭാവിതോ മാ-
മസ്മദ്ദേഹാദുപനിഷ്ക്രംയ താത। 
സമീക്ഷേഥാ ധർമവതീമവേക്ഷാം
ഗുരോഃ സകാശാത്പ്രാപ്യ വിദ്യാം സവിദ്യഃ॥  1-70-65 (3244) 
വൈശംപായന ഉവാച। 1-70-66x (353) 
ഗുരോഃ സകാശാത്സമവാപ്യ വിദ്യാം
ഭിത്ത്വാ കുക്ഷിം നിർവിചക്രാമ വിപ്രഃ। 
കചോഽഭിരൂപസ്തത്ക്ഷണാദ്ബ്രാഹ്മണസ്യ
ശുക്ലാത്യയേ പൌർണമാസ്യാമിവേന്ദുഃ॥  1-70-66 (3245) 
ദൃഷ്ട്വാ ച തം പതിതം ബ്രഹ്മരാശി-
മുത്ഥാപയാമാസ മൃതം കചോഽപി। 
വിദ്യാം സിദ്ധാം താമവാപ്യാഭിവാദ്യ
തതഃ കചസ്തം ഗുരുമിത്യുവാച॥  1-70-67 (3246) 
യഃ ശ്രോത്രയോരമൃതം സന്നിഷിഞ്ചേ-
ദ്വിദ്യാമവിദ്യസ്യ യഥാ ത്വമാര്യഃ। 
തം മന്യേഽഹം പിതരം മാതരം ച
തസ്മൈ ന ദ്രുഹ്യേത്കൃതമസ്യ ജാനൻ॥  1-70-68 (3247) 
ഋതസ്യ ദാതാരമനുത്തമസ്യ
നിധിം നിധീനാമപി ലബ്ധവിദ്യാഃ। 
യേ നാദ്രിയന്തേ ഗുരുമർചനീയം
പാപാംʼല്ലോകാംസ്തേ വ്രജന്ത്യപ്രതിഷ്ഠാഃ॥  1-70-69 (3248) 
വൈശംപായന ഉവാച। 1-70-70x (354) 
സുരാപാനാദ്വഞ്ചനാം പ്രാപ്യ വിദ്വാ-
ൻസഞ്ജ്ഞാനാശം ചൈവ മഹാതിഘോരം। 
ദൃഷ്ട്വാ കചം ചാപി തഥാഭിരൂപം
പീതം തദാ സുരയാ മോഹിതേന॥  1-70-70 (3249) 
സമന്യുരുത്ഥായ മഹാനുഭാവ-
സ്തദോശനാ വിപ്രഹിതം ചികീർഷുഃ। 
സുരാപാനം പ്രതി സഞ്ജാതമന്യുഃ
കാവ്യഃ സ്വയം വാക്യമിദം ജഗാദ॥  1-70-71 (3250) 
യോ ബ്രാഹ്മണോഽദ്യപ്രഭൃതീഹ കശ്ചി-
ൻമോഹാത്സുരാം പാസ്യതി മന്ദബുദ്ധിഃ। 
അപേതധർമാ ബ്ര്ഹമഹാ ചൈവ സ സ്യാ-
ദസ്മിംല്ലോകേ ഗർഹിതഃ സ്യാത്പരേ ച॥  1-70-72 (3251) 
മയാ ചൈതാം വിപ്രധർമോക്തിസീമാം
മര്യാദാം വൈ സ്ഥാപിതാം സർവലോകേ। 
സന്തോ വിപ്രാഃ ശുശ്രുവാംസോ ഗുരൂണാം
ദേവാ ലോകാശ്ചോപശൃണ്വന്തു സർവേ॥  1-70-73 (3252) 
വൈശംപായന ഉവാച। 1-70-74x (355) 
ഇതീദമുക്ത്വാ സ മഹാനുഭാവ-
സ്തപോനിധീനാം നിധിരപ്രമേയഃ। 
താന്ദാനവാന്ദൈവവിമൂഢബുദ്ധീ-
നിദം സമാഹൂയ വചോഽഭ്യുവാച॥  1-70-74 (3253) 
ആചക്ഷേ വോ ദാനവാ ബാലിശാഃ സ്ഥ
സിദ്ധഃ കചോ വത്സ്യതി മത്സകാശേ। 
സഞ്ജീവിനീം പ്രാപ്യ വിദ്യാം മഹാത്മാ
തുല്യപ്രഭാവോ ബ്രാഹ്മണോ ബ്രഹ്മഭൂതഃ॥  1-70-75 (3254) 
`യോഽകാർഷീദ്ദുഷ്കരം കർമ ദേവാനാം കാരണാത്കചഃ।
ന തത്കിർതിർജരാം ഗച്ഛേദ്യാജ്ഞീയശ്ച ഭവിഷ്യതി॥ 1-70-76 (3255) 
വൈശംപായന ഉവാച।' 1-70-77x (356) 
ഏതാവദുക്ത്വാ വചനം വിരരാമ സ ഭാർഗവഃ।
ദാനവാ വിസ്മയാവിഷ്ടാഃ പ്രയയുഃ സ്വം നിവേശനം॥ 1-70-77 (3256) 
ഗുരോരുഷ്യ സകാശേ തു ദശ വർഷശതാനി സഃ।
അനുജ്ഞാതഃ കചോ ഗന്തുമിയേഷ ത്രിദശാലയം॥ ॥ 1-70-78 (3257) 
 
ഇതി ശ്രീമൻമേഹാഭാരതേ ആദിപർവണി സംഭവപർവണി സപ്തതിതമോഽധ്യായഃ॥ 70 ॥

Mahabharata - Adi Parva - Chapter Footnotes

1-70-3 വിപ്രദാനവൌ വവ്രാതേ ജാമാതൃത്വേനേതി ശേഷഃ॥ 1-70-25 പ്രേഷണൈഃ പ്രേഷ്യത്വാദിഭിഃ॥ 1-70-31 ഉവാച ശുക്രം പ്രതി॥ 1-70-39 പേഷഃ പിഷ്ടം। പിഷ്ടീകൃത്യേത്യർഥഃ॥ 1-70-43 ഗുരുദേഹജഃ കചഃ। ആവൃത്യ ആഗത്യ। തദ്വൃത്തമസുരചേഷ്ടിതം॥ 1-70-44 ബ്രാഹ്മണായ ശുക്രായ॥ 1-70-50 മർത്യം ത്വം തു മത്പ്രഭാവാദമരകൽപാസി। ബ്രഹ്മ വേദഃ തസ്യ നമനം സ്വാർഥപ്രകാശേന॥ 1-70-60 ചാദ്ദൈവീം മായാം। മായാത്രയവിദി ത്വയി സതി കോ ദേവോഽസുരോ ബ്രാഹ്മണോ വാഽതിക്രാമേദതസ്ത്വദുദരഭേദനം മമ ദുഃസാധ്യമേവേതി ഭാവഃ॥ 1-70-65 ഭാവയ ജീവയ ഭാവിതോ മയാ ജീവിതഃ। കൃതഘ്നോ മാ ഭൂരിതി ഭാവഃ॥ 1-70-66 ശുക്ലസ്യാഹ്നോ രവേർവാ അത്യയേ ശുക്ലാത്യയേ॥ 1-70-69 ഋതസ്യ വേദസ്യ। നിധീനാം വിദ്യാനാം നിധിമാശ്രയം। പ്രതിഷ്ഠാ വിദ്യാഫലം തച്ഛൂന്യാ അപ്രതിഷ്ഠാഃ॥ സപ്തതിതമോഽധ്യായഃ॥ 70 ॥



ആദിപർവ - അധ്യായ 071

॥ ശ്രീഃ ॥

1.71. അധ്യായഃ 071 

Mahabharata - Adi Parva - Chapter Topics

സ്വപാണിഗ്രഹണാർഥം പ്രാർഥിതവത്യാ ദേവയാന്യാ കചസ്യ വിവാദഃ॥ 1 ॥ കചദേവയാന്യോഃ പരസ്പരശാപദാനം॥ 2 ॥

Mahabharata - Adi Parva - Chapter Text

1-71-0 (3258) 
വൈശംപായന ഉവാച। 1-71-0x (357) 
സമാവൃതവ്രതം തം തു വിസൃഷ്ടം ഗുരുണാ കചം।
പ്രസ്ഥിതം ത്രിദശാവാസം ദേവയാന്യബ്രവീദിദം॥ 1-71-1 (3259) 
ഋഷേരംഗിരസഃ പൌത്ര വൃത്തേനാഭിജനേന ച।
ഭ്രാജസേ വിദ്യയാ ചൈവ തപസാ ച ദമേന ച॥ 1-71-2 (3260) 
ഋഷിര്യഥാംഗിരാ മാന്യഃ പിതുർമമ മഹായശാഃ।
തഥാ പ്രാന്യശ്ച പൂജ്യശ്ച മമ ഭൂയോ ബൃഹസ്പതിഃ॥ 1-71-3 (3261) 
ഏവം ജ്ഞാത്വാ വിജാനീഹി യദ്ബ്രവീമി തപോധന।
വ്രതസ്ഥേ നിയമോപേതേ യഥാ വർതാംയഹം ത്വയി॥ 1-71-4 (3262) 
സ സമാവൃതവിദ്യോ മാം ഭക്താം ഭജിതുമർഹസി।
ഗൃഹാണ പാണിം വിധിവൻമമ മന്ത്രപുരസ്കൃതം॥
കച ഉവാച।  1-71-5 (3263) 
പൂജ്യോ മാന്യശ്ച ഭഗവാന്യഥാ തവ പിതാ മമ।
തഥാ ത്വമനവദ്യാംഗി പൂജനീയതരാ മമ॥ 1-71-6 (3264) 
പ്രാണേഭ്യോഽപി പ്രിയതരാ ഭാർഗവസ്യ മഹാത്മനഃ।
ത്വം ഭത്രേ ധർമതഃ പൂജ്യാ ഗുരുപുത്രീ സദാ മമ॥ 1-71-7 (3265) 
യഥാ മമ ഗുരുർനിത്യം മാന്യഃ ശുക്രഃ പിതാ തവ।
ദേവയാനി തഥൈവ ത്വം നൈവം മാം വക്തുമർഹസി॥ 1-71-8 (3266) 
ദേവയാന്യുവാച। 1-71-9x (358) 
ഗുരുപുത്രസ്യ പുത്രോ വൈ ന ത്വം പുത്രശ്ച മേ പിതുഃ।
തസ്മാത്പൂജ്യശ്ച മാന്യശ്ച മമാപി ത്വം ദ്വിജോത്തമ॥ 1-71-9 (3267) 
അസുരൈർഹന്യമാനേ ച കച ത്വയി പുനഃപുനഃ।
തദാപ്രഭൃതി യാ പ്രീതിസ്താം ത്വമദ്യ സ്മരസ്വ മേ॥ 1-71-10 (3268) 
സൌഹാർദേ ചാനുരാഗേ ച വേത്ഥ മേ ഭക്തിമുത്തമാം।
ന മാമർഹസി ധർമജ്ഞ ത്യക്തും ഭക്താമനാഗസം॥ 1-71-11 (3269) 
കച ഉവാച। 1-71-12x (359) 
അനിയോജ്യേ നിയോക്തും മാം ദേവയാനി ന ചാർഹസി।
പ്രസീദ സുഭ്രു ത്വം മഹ്യം ഗുരോർഗുരുതരാ ശുഭേ॥ 1-71-12 (3270) 
യത്രോഷിതം വിശാലാക്ഷി ത്വയാ ചന്ദ്രനിഭാനനേ।
തത്രാഹമുഷിതോ ഭദ്രേ കുക്ഷൌ കാവ്യസ്യ ഭാമിനി॥ 1-71-13 (3271) 
ഭഗിനീ ധർമതോ മേ ത്വം മൈവം വോചഃ സുമധ്യമേ।
സുഖമസ്ംയുഷിതോ ഭദ്രേ ന മന്യുർവിദ്യതേ മമ॥ 1-71-14 (3272) 
ആപൃച്ഛേ ത്വാം ഗമിഷ്യാമി ശിവമാശംസ മേ പഥി।
അവിരോധേന ധർമസ്യ സ്മർതവ്യോഽസ്മി കഥാന്തരേ। 
അപ്രമത്തോത്ഥിതാ നിത്യമാരാധയ ഗുരും മമ॥  1-71-15 (3273) 
ദേവയാന്യുവാച। 1-71-16x (360) 
യദി മാം ധർമകാമാർഥേ പ്രത്യാഖ്യാസ്യസി യാചിതഃ।
തതഃ കച ന തേ വിദ്യാ സിദ്ധിമേഷാ ഗമിഷ്യതി॥ 1-71-16 (3274) 
കച ഉവാച। 1-71-17x (361) 
ഗുരുപുത്രീതി കൃത്വാഽഹം പ്രത്യാചക്ഷേ ന ദോഷതഃ।
ഗുരുണാ ചാനനുജ്ഞാതഃ കാമമേവം ശപസ്വ മാം॥ 1-71-17 (3275) 
ആർഷം ധർമം ബ്രുവാണോഽഹം ദേവയാനി യഥാ ത്വയാ।
ശപ്തോ ഹ്യനർഹഃ ശാപസ്യ കാമതോഽദ്യ ന ധർമതഃ॥ 1-71-18 (3276) 
തസ്മാദ്ഭവത്യാ യഃ കാമോ ന തഥാ സ ഭവിഷ്യതി।
ഋഷിപുത്രോ ന തേ കശ്ചിജ്ജാതു പാണിം ഗ്രഹീഷ്യതി॥ 1-71-19 (3277) 
ഫലിഷ്യതി ന തേ വിദ്യാ യത്ത്വം മാമാത്ഥ തത്തഥാ।
അധ്യാപയിഷ്യാമി തു യം തസ്യ വിദ്യാ ഫലിഷ്യതി॥ 1-71-20 (3278) 
വൈശംപായന ഉവാച। 1-71-21x (362) 
ഏവമുക്ത്വാ ദ്വിജശ്രേഷ്ഠോ ദേവയാനീം കചസ്തദാ।
ത്രിദശേശാലയം ശീഘ്രം ജഗാമ ദ്വിജസത്തമഃ॥ 1-71-21 (3279) 
തമാഗതമഭിപ്രേക്ഷ്യ ദേവാ ഇന്ദ്രപുരോഗമാഃ।
ബൃഹസ്പതിം സഭാജ്യേദം കചം വചനമബ്രുവൻ॥ 1-71-22 (3280) 
ദേവാ ഊചുഃ। 1-71-23x (363) 
യത്ത്വയാസ്മദ്ധിതം കർമ കൃതം വൈ പരമാദ്ഭുതം।
ന തേ യശഃ പ്രണശിതാ ഭാഗഭാക്വ ഭവിഷ്യസി॥ ॥ 1-71-23 (3281) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഏകസപ്തതിതമോഽധ്യായഃ॥ 71 ॥

Mahabharata - Adi Parva - Chapter Footnotes

1-71-1 സമാവൃതവ്രതം സമാപ്തവ്രതം॥ 1-71-9 ഗുരുഃ പുത്രോ യസ്യ അംഗിരസഃ പുത്രഃ പൌത്രഃ॥ 1-71-15 ഉത്ഥിതാ അനലസാ॥ 1-71-17 അനനുജ്ഞാതസ്ത്വദുക്തകാര്യേ॥ 1-71-23 പ്രണശിതാ പ്രണങ്ക്ഷ്യതി॥ ഏകസപ്തതിതമോഽധ്യായഃ॥ 71 ॥



ആദിപർവ - അധ്യായ 072

॥ ശ്രീഃ ॥

1.72. അധ്യായഃ 072 

Mahabharata - Adi Parva - Chapter Topics

സ്വർഗംപ്രത്യാഗതാത്കചാത്സഞ്ജീവിന്യധ്യയനേന ദേവാനാം കൃതാർഥതാ॥ 1 ॥ ശുക്രവൃഷപർവണോർവിരോധോത്പാദനാർഥമിന്ദ്രകൃതം കന്യാനാം വസ്ത്രമിശ്രണം॥ 2 ॥ വസ്ത്രമിശ്രണേന ശർമിഷ്ഠാദേവയാന്യോർവിരോധഃ॥ 3 ॥ ശർമിഷ്ഠയാ കൂപേ പ്രക്ഷിപ്തായാ ദേവയാന്യാ യയാതിനാ കൂപാദുദ്ധരണം॥ 4 ॥ ശുക്രസ്യ കൂപസമീപാഗമനം ദേവയാനീസാന്ത്വനം ച॥ 5 ॥

Mahabharata - Adi Parva - Chapter Text

1-72-0 (3282) 
വൈശംപായന ഉവാച। 1-72-0x (364) 
കൃതവിദ്യേ കചേ പ്രാപ്തേ ഹൃഷ്ടരൂപാ ദിവൌകസഃ।
കചാദധീത്യ താം വിദ്യാം കൃതാർഥാ ഭരതർഷഭ॥ 1-72-1 (3283) 
സർവ ഏവ സമാഗംയ ശതക്രതുമഥാബ്രുവൻ।
കാലസ്തേ വിക്രമസ്യാദ്യ ജഹി ശത്രൂൻപുരന്ദര॥ 1-72-2 (3284) 
വൈശംപായന ഉവാച। 1-72-3x (365) 
ഏവമുക്തസ്തു സഹിതൈസ്ത്രിദശൈർമഘവാംസ്തദാ।
തഥേത്യുക്ത്വാ പ്രചക്രാമ സോഽപശ്യത വനേ സ്ത്രിയഃ॥ 1-72-3 (3285) 
ക്രീഡന്തീനാം തു കന്യാനാം വനേ ചൈത്രരഥോപമേ।
വായുഭൂതഃ സ വസ്ത്രാണി സർവാണ്യേവ വ്യമിശ്രയത്॥ 1-72-4 (3286) 
തതോ ജലാത്സമുത്തീര്യ കന്യാസ്താഃ സഹിതാസ്തദാ।
വസ്ത്രാണി ജഗൃഹുസ്താനി യഥാഽഽസന്നാന്യനേകശഃ॥ 1-72-5 (3287) 
തത്ര വാസോ ദേവയാനയാഃ ശർമിഷ്ഠാ ജഗൃഹേ തദാ।
വ്യതിമിശ്രമജാനന്തീ ദുഹിതാ വൃഷപർവണഃ॥ 1-72-6 (3288) 
തതസ്തയോർമിഥസ്തത്ര വിരോധഃ സമജായത।
ദേവയാന്യാശ്ച രാജേന്ദ്ര ശർമിഷ്ഠായാശ്ച തത്കൃതേ॥ 1-72-7 (3289) 
ദേവയാന്യുവാച। 1-72-8x (366) 
കസ്മാദ്ഗൃഹ്ണാസി മേ വസ്ത്രം ശിഷ്യാ ഭൂത്വാ മമാസുരി।
സമുദാചാരഹീനായാ ന തേ സാധു ഭവിഷ്യതി॥ 1-72-8 (3290) 
സർമിഷ്ഠോവാച। 1-72-9x (367) 
ആസീനം ച ശയാനം ച പിതാ തേ പിതരം മമ।
സ്തൌതിബന്ദീവ ചാഭീക്ഷ്ണം നീചൈഃ സ്ഥിത്വാ വിനീതവത്॥ 1-72-9 (3291) 
യാചതസ്ത്വം ഹി ദുഹിതാ സ്തുവതഃ പ്രതിഗൃഹ്ണതഃ।
സുതാഹം സ്തൂയമാനസ്യ ദദതോഽപ്രതിഗൃഹ്ണതഃ॥ 1-72-10 (3292) 
ആദുന്വസ്വ വിദുന്വസ്വ ദ്രുഹ്യ കുപ്യസ്വ യാചകി।
അനായുധാ സായുധായാ രിക്താ ക്ഷുഭ്യസി ഭിക്ഷുകി॥ 1-72-11 (3293) 
ലപ്സ്യസേ പ്രതിയോദ്ധാരം ന ഹി ത്വാം ഗണയാംയഹം।
`പ്രതികൂലം വദസി ചേദിതഃപ്രഭൃതി യാചകി॥'  1-72-12 (3294) 
വൈശംപായന ഉവാച। 1-72-13x (368) 
സമുച്ഛ്രയം ദേവയാനീം ഗതാം സക്താം ച വാസസി।
ശർമിഷ്ഠാ പ്രാക്ഷിപത്കൂപേ തതഃ സ്വപുരമാഗമത്। 
ഹതേയമിതി വിജ്ഞായ ശർമിഷ്ഠാ പാപനിശ്ചയാ॥  1-72-13 (3295) 
അനവേക്ഷ്യ യയൌ വേശ്മ ക്രോധവേഗപരായണാ।
`പ്രവിശ്യ സ്വഗൃഹം സ്വസ്ഥാ ധർമമാസുരമാസ്ഥിതാ।' 
അഥ തം ദേശമഭ്യാഗാദ്യയാതിർനഹുഷാത്മജഃ॥  1-72-14 (3296) 
ശ്രാന്തയുഗ്യഃ ശ്രാന്തഹയോ മൃഗലിപ്സുഃ പിപാസിതഃ।
സ നാഹുഷഃ പ്രേക്ഷമാണ ഉദപാനം ഗതോദകം॥ 1-72-15 (3297) 
ദദർശ രാജാ താം തത്ര കന്യാമഗ്നിശിഖാമിവ।
താമപൃച്ഛത്സ ദൃഷ്ട്വൈവ കന്യാമമരവർണിനീം॥ 1-72-16 (3298) 
സാന്ത്വയിത്വാ നൃപശ്രേഷ്ഠഃ സാംനാ പരമവൽഗുനാ।
കാ ത്വം താംരനഖീ ശ്യാമാ സുമൃഷ്ടമണികുണ്ഡലാ॥ 1-72-17 (3299) 
ദീർഘം ധ്യായസി ചാത്യർഥം കസ്മാച്ഛ്വസിഷി ചാതുരാ।
കഥം ച പതിതാഽസ്യസ്മിൻകൂപേ വീരുത്തൃണാവൃതേ॥ 1-72-18 (3300) 
ദുഹിതാ ചൈവ കസ്യ ത്വം വദ സത്യം സുമധ്യമേ।  1-72-19 (3301) 
ദേവയാന്യുവാച।
യോഽസൌ ദേവൈർഹതാന്ദൈത്യാനുത്ഥാപയതി വിദ്യയാ॥  1-72-20x (369) 
തസ്യ ശുക്രസ്യ കന്യാഹം സ മാം നൂനം ന ബുധ്യതേ।
ഏഷ മേ ദക്ഷിണോ രാജൻപാണിസ്താംരനഖാംഗുലിഃ॥ 1-72-20 (3302) 
സമുദ്ധര ഗൃഹീത്വാ മാം കുലീനസ്ത്വം ഹി മേ മതഃ।
ജാനാമി ഹി ത്വാം സംശാന്തം വീര്യവന്തം യശസ്വിനം॥ 1-72-21 (3303) 
തസ്മാൻമാം പതിതാമസ്മാത്കൂപാദുദ്ധർതുമർഹസി।  1-72-22 (3304) 
വൈശംപായന ഉവാച।
താമഥോ ബ്രാഹ്മണീം കന്യാം വിജ്ഞായനഹുഷാത്മജഃ॥  1-72-22x (370) 
ഗൃഹീത്വാ ദക്ഷിണേ പാണാവുജ്ജഹാര തതോഽവടാത്।
ഉദ്ധൃത്യ ചൈനാം തരസാ തസ്മാത്കൂപാന്നരാധിപഃ॥ 1-72-23 (3305) 
`യയാതിരുവാച। 1-72-24x (371) 
ഗച്ഛ ഭദ്രേ യഥാകാമം ന ഭയം വിദ്യതേ തവ।
ഇത്യുച്യമാനാ നൃപതിം ദേവയാനീദമുത്തരം॥ 1-72-24 (3306) 
ഉവാച മാമുപാദായ ഗച്ഛ ശീഘ്രം പ്രിയോ ഹി മേ।
ഗൃഹീതാഹം ത്വയാ പാണൌ തസ്മാദ്ഭർതാ ഭവിഷ്യസി॥ 1-72-25 (3307) 
ഇത്യേവമുക്തോ നൃപതിരാഹ ക്ഷത്രകുലോദ്ഭവഃ।
ത്വം ഭദ്രേ ബ്രാഹ്മണീ തസ്മാൻമയാ നാർഹസി സംഗമം॥ 1-72-26 (3308) 
സർവലോകഗുരുഃ കാവ്യസ്ത്വം തസ്യ ദുഹിതാ ശുഭേ।
തസ്മാദപി ഭയം മേഽദ്യ തതഃ കല്യാണി നാർഹസി॥ 1-72-27 (3309) 
ദേവയാന്യുവാച। 1-72-28x (372) 
യദി മദ്വചനാന്നാദ്യ മാം നേച്ഛസി നരാധിപ।
ത്വാമേവ വരയേ പിത്രാ തസ്മാല്ലപ്സ്യസി ഗച്ഛ ഹി॥ 1-72-28 (3310) 
വൈശംപായന ഉവാച। 1-72-29x (373) 
ആമന്ത്രയിത്വാ സുശ്രോണീം യയാതിഃ സ്വപുരം യയൌ।
ഗതേ തു നാഹുഷേ തസ്മിന്ദേവയാന്യപ്യനിന്ദിതാ॥ 1-72-29 (3311) 
ക്വചിദ്ഗത്വാ ച രുദതീ വൃക്ഷമാശ്രിത്യ ധിഷ്ഠിതാ।
തതശ്ചിരായമാണായാം ദുഹിതര്യഥ ഭാർഗവഃ॥ 1-72-30 (3312) 
സംസ്മൃത്യോവാച ധാത്രീം താം ദുഹിതുഃ സ്നേഹവിക്ലവഃ।
ധാത്രി ത്വമാനയ ക്ഷിപ്രം ദേവയാനീം സമുധ്യമാം॥ 1-72-31 (3313) 
ഇത്യുക്തമാത്രേ സാ ധാത്രീ ത്വരിതാഽഽനയിതും ഗതാ।
യത്രയത്ര സശീഭിഃ സാ ഗതാ പദമമാർഗത॥ 1-72-32 (3314) 
സാ ദദർശ തഥാ ദീനാം ശ്രമാർതാം രുദതീം സ്ഥിതാം।
വൃത്താന്തം കിമിദം ഭദ്രേ ശീഘ്രം വദ പിതാഹ്വയത്॥ 1-72-33 (3315) 
ഏവമുക്താഹ ധാത്രീം താം ശർമിഷ്ഠാവൃജിനം കൃതം।
ഉവാച ശോകസന്തപ്താ ഘൂർണികാമാഗതാം പുരഃ'॥ 1-72-34 (3316) 
ദേവയാന്യുവാച। 1-72-35x (374) 
ത്വരിതം ഘൂർണികേ ഗച്ഛ ശീഘ്രമാചക്ഷ്വ മേ പിതുഃ॥  1-72-35 (3317) 
നേദാനീം സംപ്രവേക്ഷ്യാമി നഗരം വൃഷപർവണഃ।  1-72-36 (3318) 
വൈശംപായന ഉവാച।
സാ തത്ര ത്വരിതം ഗത്വാ ഘൂർണികാഽസുരമന്ദിരം॥  1-72-36x (375) 
ദൃഷ്ട്വാ കാവ്യമുവാചേദം സംഭ്രമാവിഷ്ടചേതനാ।
ആചചക്ഷേ മഹാപ്രാജ്ഞം ദേവയാനീം വനേ ഹതാം॥ 1-72-37 (3319) 
ശർമിഷ്ഠയാ മഹാഭാഗ ദുഹിത്രാ വൃഷപർവണഃ।
ശ്രുത്വാ ദുഹിതരം കാവ്യസ്തത്ര ശർമിഷ്ഠയാ ഹതാം॥ 1-72-38 (3320) 
ത്വരയാ നിര്യയൌ ദുഃഖാൻമാർഗമാണഃ സുതാം വനേ।
ദൃഷ്ട്വാ ദുഹിതരം കാവ്യോ ദേവയാനീം തതോ വനേ॥ 1-72-39 (3321) 
ബാഹുഭ്യാം സംപരിഷ്വജ്യ ദുഃഖിതോ വാക്യമബ്രവീത്।
ആത്മദോഷൈർനിയച്ഛന്തി സർവേ ദുഃഖസുഖേ ജനാഃ॥ 1-72-40 (3322) 
മന്യേ ദുശ്ചരിതം തേഽസ്തി യസ്യേയം നിഷ്കൃതിഃ കൃതാ।  1-72-41 (3323) 
ദേവയാന്യുവാച।
നിഷ്കൃതിർമേഽസ്തു വാ മാസ്തു ശൃണുഷ്വാവഹിതോ മമ॥  1-72-41x (376) 
ശർമിഷ്ഠയാ യദുക്താഽസ്മി ദുഹിത്രാ വൃഷപർവണഃ॥
സത്യം കിലൈതത്സാ പ്രാഹ ദൈത്യാനാമസി ഗായനഃ॥ 1-72-42 (3324) 
ഏവം ഹി മേ കഥയതി ശർമിഷ്ഠാ വാർഷപർവണീ।
വചനം തീക്ഷ്ണപരുഷം ക്രോധരക്തേക്ഷണാ ഭൃശം॥ 1-72-43 (3325) 
സ്തുവതോ ദുഹിതാ നിത്യം യാചതഃ പ്രതിഗൃഹ്ണതഃ।
അഹം തു സ്തൂയമാനസ്യ ദദതോഽപ്രതിഗൃഹ്ണതഃ॥ 1-72-44 (3326) 
ഇദം മാമാഹ ശർമിഷ്ഠാ ദുഹിതാ വൃഷപർവണഃ।
ക്രോധസംരക്തനയനാ ദർപപൂർണാ പുനഃ പുനഃ॥ 1-72-45 (3327) 
യദ്യഹ സ്തുവതസ്താത ദുഹിതാ പ്രതിഗൃഹ്ണതഃ।
പ്രസാദയിഷ്യേ ശർമിഷ്ഠാമിത്യുക്താ തു സഖീ മയാ॥ 1-72-46 (3328) 
`ഉക്താപ്യേവം ഭൃശം മാം സാ നിഗൃഹ്യ വിജനേ വനേ।
കൂപേ പ്രക്ഷേപയാമാസ പ്രക്ഷിപ്യ ഗൃഹമാഗമത്॥'  1-72-47 (3329) 
ശുക്ര ഉവാച। 1-72-48x (377) 
സ്തുവതോ ദുഹിതാ ന ത്വം യാചതഃ പ്രതിഗൃഹ്ണതഃ।
അസ്തോതുഃ സ്തൂയമാനസ്യ ദുഹിതാ ദേവയാന്യസി॥ 1-72-48 (3330) 
വൃഷപർവൈവ തദ്വേദ ശക്രോ രാജാ ച നാഹുഷഃ।
അചിന്ത്യം ബ്രഹ്മ നിർദ്വന്ദ്വമൈശ്വരം ഹി ബലം മമ॥ 1-72-49 (3331) 
`ജാനാമി ജീവിനീം വിദ്യാം ലോകേസ്മിഞ്ശാശ്വതീം ധ്രുവം।
മൃതഃ സഞ്ജീവതേ ജന്തുര്യയാ കമലലോചനേ॥ 1-72-50 (3332) 
കത്ഥനം സ്വഗുണാനാം ച കൃത്വാ തപ്യതി സജ്ജനഃ।
തതോ വക്തുമശക്തോഽസ്മിത്വം മേ ജാനാസി യദ്ബലം॥ 1-72-51 (3333) 
തസമാദുത്തിഷ്ഠ ഗച്ഛാമഃ സ്വഗൃഹം കുലനന്ദിനി।
ക്ഷമാം കൃത്വാ വിശാലാക്ഷി ക്ഷമാസാരാ ഹി സാധവഃ'॥ 1-72-52 (3334) 
യച്ച കിഞ്ചിത്സർവഗതം ഭൂമൌ വാ യദി വാ ദിവി।
തസ്യാഹമീശ്വരോ നിത്യം തുഷ്ടേനോക്തഃ സ്വയംഭുവാ॥ 1-72-53 (3335) 
അഹം ജലം വിമുഞ്ചാമി പ്രജാനാം ഹിതകാംയയാ।
പുഷ്ണാംയൌഷധയഃ സർവാ ഇതി സത്യം ബ്രവീമി തേ॥ 1-72-54 (3336) 
വൈശംപായന ഉവാച। 1-72-55x (378) 
ഏവം വിഷാദമാപന്നാം മന്യുനാ സംപ്രപീഡിതാം।
വചനൈർമധുരൈഃ ശ്ലക്ഷ്ണൈഃ സാന്ത്വയാമാസ താം പിതാ॥ ॥ 1-72-55 (3337) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ദ്വിസപ്തതിതമോഽധ്യായഃ॥ 72 ॥

Mahabharata - Adi Parva - Chapter Footnotes

1-72-3 പ്രചക്രാമ ഭൂതലം പ്രതീതി ശേഷഃ॥ 1-72-8 സമുദാചാരഃ സദാചാരഃ॥ 1-72-11 ആദുന്വസ്വ ആഭിമുഖ്യേന വക്ഷസ്താഡനാദിനാ സന്താപം പ്രാപ്നുഹി। വിദുന്വസ്വ പാംസുഷു ലുണ്ഠനാദിനാ। ദ്രുഹ്യ ദ്രോഹം ചിരകാലികം ക്രോധം കുരു। കുപ്യസ്വ സദ്യഃ പരാനിഷ്ടഫലോ യത്നഃ കോപസ്തം കുരു। രിക്താ ദരിദ്രാ॥ 1-72-12 പ്രതിയോദ്ധാരം പ്രഹർതാരം॥ 1-72-15 യുഗ്യാ രഥവാഹകാഃ। ഹയാഃ കേവലാശ്വാഃ। ഉദകം പീയതേസ്മാദിത്യുദപാനം കൂപഃ॥ 1-72-23 അവടാദ്ഗർതാത്॥ 1-72-34 ഘൂർണികാം ദാസീം॥ 1-72-37 ഹതാം താഡിതാം॥ 1-72-40 നിയച്ഛന്തി പ്രയച്ഛന്തി പ്രാപ്നുവന്തീതി ഭാവഃ॥ 1-72-41 ഏതദേവാഹ മന്യേ ഇതി। നിഷ്കൃതിഃ ഫലഭോഗേന നിരസനം॥ 1-72-45 ഇദം പൂർവോക്തം॥ 1-72-49 നാഹുഷോ യയാതിഃ। മമ ഐശ്വരം നിർദ്വന്ദ്വമപ്രതിപക്ഷം ബലമസ്തി॥ ദ്വിസപ്തതിതമോഽധ്യായഃ॥ 72 ॥



ആദിപർവ - അധ്യായ 073

॥ ശ്രീഃ ॥

1.73. അധ്യായഃ 073 

Mahabharata - Adi Parva - Chapter Topics

ശുക്രദേവയാനീസംവാദഃ॥ 1 ॥

Mahabharata - Adi Parva - Chapter Text

1-73-0 (3338) 
ശുക്ര ഉവാച। 1-73-0x (379) 
യഃ പരേഷാം നരോ നിത്യമതിവാദാംസ്തിതിക്ഷതേ।
ദേവയാനി വിജാനീഹി തേന സർവമിദം ജിതം॥ 1-73-1 (3339) 
യഃ സമുത്പതിതം ക്രോധം നിഗൃഹ്ണാതി ഇയം യഥാ।
സ യന്തേത്യുച്യതേ സദ്ഭിർന യോ രശ്മിഷു ലംബതേ॥ 1-73-2 (3340) 
യഃ സമുത്പതിതം ക്രോധമക്രോധേന നിരസ്യതി।
ദേവയാനി വിജാനീഹി തേന സർവമിദം ജിതം॥ 1-73-3 (3341) 
യഃ സമുത്പതിതം ക്രോധം ക്ഷമയേഹ നിരസ്യതി।
യഥോരഗസ്ത്വചം ജീർണാം സ വൈ പുരുഷ ഉച്യതേ॥ 1-73-4 (3342) 
യഃ സന്ധാരയതേ മന്യും യോഽതിവാദാംസ്തിതിക്ഷതേ।
യശ്ച തപ്തോ ന തപതി ദൃഢം സോഽർഥസ്യ ഭാജനം॥ 1-73-5 (3343) 
യോ യജേദപരിശ്രാന്തോ മാസിമാസി ശതം സമാഃ।
ന ക്രുദ്ധ്യേദ്യശ്ച സർവസ്യ തയോരക്രോധനോഽധികഃ॥ 1-73-6 (3344) 
`തസ്മാദക്രോധനഃ ശ്രേഷ്ഠഃ കാമക്രോധൌ വിഗർഹിതൌ।
ക്രുദ്ധസ്യ നിഷ്ഫലാന്യേവ ദാനയജ്ഞതപാംസി ച॥ 1-73-7 (3345) 
തസ്മാദക്രോധനേ യജ്ഞതപോദാനഫലം മഹത്।
ഭവേദസംശയം ഭദ്രേ നേതരസ്മിൻകദാചന॥ 1-73-8 (3346) 
ന യതിർന തപസ്വീ ച ന യജ്വാ ന ച ധർമഭാക്।
ക്രോധസ്യ യോ വശം ഗച്ഛേത്തസ്യ ലോകദ്വയം ന ച॥ 1-73-9 (3347) 
പുത്രോ ഭൃത്യഃ സുഹൃദ്ഭ്രാതാ ഭാര്യാ ധർമശ്ച സത്യതാ।
തസ്യൈതാന്യപയാസ്യന്തി ക്രോധശീലസ്യ നിശ്ചിതം॥ 1-73-10 (3348) 
യത്കുമാരാഃ കുമാര്യശ്ച വൈരം കുര്യുരചേതസഃ।
ന തത്പ്രാജ്ഞോഽനുകുർവീത ന വിദുസ്തേ ബലാബലം॥ 1-73-11 (3349) 
ദേവയാന്യുവാച। 1-73-12x (380) 
വേദാഹം താത ബാലാഽപി ധർമാണാം യദിഹാന്തരം।
അക്രോധേ ചാതിവാദേ ച വേദ ചാപി ബലാബലം॥ 1-73-12 (3350) 
`സ്വവൃത്തിമനനുഷ്ഠായ ധർമമുത്സൃജ്യ തത്ത്വതഃ।'
ശിഷ്യസ്യാശിഷ്യവൃത്തേസ്തു ന ക്ഷന്തവ്യം ബുഭൂഷതാ॥  1-73-13 (3351) 
`പ്രേഷ്യഃ ശിഷ്യഃ സ്വവൃത്തിം ഹി വിസൃജ്യ വിഫലം ഗതഃ।'
തസ്മാത്സങ്കീർണവൃത്തേഷു വാസോ മമ ന രോചതേ॥  1-73-14 (3352) 
പുമാംസോ യേ ഹി നിന്ദന്തി വൃത്തേനാഭിജനേന ച।
ന തേഷു നിവസേത്പ്രാജ്ഞഃ ശ്രേയോഽർഥീ പാപബുദ്ധിഷു॥ 1-73-15 (3353) 
യേ ത്വേനമഭിജാനന്തി വൃത്തേനാഭിജനേന വാ।
തേഷു സാധുഷു വസ്തവ്യം സ വാസഃ ശ്രേഷ്ഠ ഉച്യതേ॥ 1-73-16 (3354) 
`സുയന്ത്രിതപരാ നിത്യം വിഹീനാശ്ച ധനൈർവരാഃ।
ദുർവൃത്താഃ പാപകർമാണശ്ചണ്ഡാലാ ധനിനോപി ച॥ 1-73-17 (3355) 
നൈവ ജാത്യാ ഹി ചണ്ഡാലാഃ സ്വകർമവിഹിതൈർവിനാ।
ധനാഭിജനവിദ്യാസു സക്താശ്ചണ്ഡാലധർമിണഃ॥ 1-73-18 (3356) 
അകാരണാശ്ച ദ്വേഷ്യന്തി പരിവാദം വദന്തി തേ।
സാധോസ്തത്ര ന വാസോസ്തി പാപിഭിഃ പാപതാം വ്രജേത്॥ 1-73-19 (3357) 
സുകൃതേ ദുഷ്കൃതേ വാപി യത്ര സജ്ജതി യോ നരഃ।
ധ്രുവം രതിർഭവേത്തസ്യ തസ്മാദ്ദ്വേഷം ന രോചയേത്॥'  1-73-20 (3358) 
വാഗ്ദുരുക്തം മഹാഘോരം ദുഹിതുർവൃഷപർവണഃ।
മമ മഥ്നാതി ഹൃദയമഗ്നികാമ ഇവാരണിം॥ 1-73-21 (3359) 
ന ഹ്യതോ ദുഷ്കരതരം മന്യേ ലോകേഷ്വപി ത്രിഷു।
യഃ സപത്നശ്രിയം ദീപ്താം ഹീനശ്രീഃ പര്യുപാസതേ॥ 1-73-22 (3360) 
മരണം ശോഭനം തസ്യ ഇതി വിദ്വജ്ജനാ വിദുഃ।
`അവമാനമവാപ്നോതി ശനൈർനീചസമാഗമാത്॥ 1-73-23 (3361) 
അതിവാദാ വക്ത്രതോ നിഃസരന്തി
യൈരാഹതഃ ശോചതി രാത്ര്യഹാനി। 
പരസ്യ വൈ മർമസു തേ പതന്തി
തസ്മാദ്ധീരോ നൈവ മുച്യേത്പരേഷു॥  1-73-24 (3362) 
നിരോഹേദായുധൈശ്ഛിന്നം സംരോഹേദ്ദഗ്ധമാഗ്നിനാ।
വാക്ക്ഷതം ച ന സംരോഹേദാശരീരം ശരീരിണാം॥ 1-73-25 (3363) 
സംരോഹിത ശരൈർവിദ്ധം നവം പരശുനാ ഹതം।
വാചാ ദുരുക്തം ബീഭത്സം ന സംരോഹേത വാക്ക്ഷതം'॥ ॥ 1-73-26 (3364) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ത്രിസപ്തതിതമോഽധ്യായഃ॥ 73 ॥

Mahabharata - Adi Parva - Chapter Footnotes

1-73-2 രശ്മിഷു ക്രോധഫലഭൂതാസ്വാപത്സു। പക്ഷേ സ്പഷ്ടോഽർഥഃ॥ 1-73-3 അക്രോധേന ക്രോധവിരോധിനാ സഹനേന॥ ത്രിസപ്തതിതമോഽധ്യായഃ॥ 73 ॥



ആദിപർവ - അധ്യായ 074

॥ ശ്രീഃ ॥

1.74. അധ്യായഃ 074 

Mahabharata - Adi Parva - Chapter Topics

ശുക്രവൃഷപർവണോഃ സംവാദഃ॥ 1 ॥ ശുക്രകോപശാന്തയേ വൃഷപർവനിയോഗാത് ശർമിഷ്ഠയാ ദേവയാനീദാസ്യാംഗീകാരഃ॥ 2 ॥ പ്രസന്നയാ ദേവയാന്യാ സഹ ശുക്രസ്യ പുരപ്രവേശനം॥ 3 ॥

Mahabharata - Adi Parva - Chapter Text

1-74-0 (3365) 
വൈശംപായന ഉവാച। 1-74-0x (381) 
തതഃ കാവ്യോ ഭൃഗുശ്രേഷ്ഠഃ സമന്യുരുപഗംയ ഹ।
വൃഷപർവാണമാസീനമിത്യുവാചാവിചാരയൻ॥ 1-74-1 (3366) 
നാധർമശ്ചരിതോ രാജൻസദ്യഃ ഫലതി ഗൌരിവ।
ശനൈരാവർത്യമാനോ ഹി കർതുർമൂലാനി കൃന്തതി॥ 1-74-2 (3367) 
പുത്രേഷു വാ നപ്തൃഷു വാ ന ചേദാത്മനി പശ്യതി।
ഫലത്യേവ ധ്രുവം പായം ഗുരുഭുക്തമിവോദരേ॥ 1-74-3 (3368) 
`അധീയാനം ഹിതം രാജൻക്ഷമാവന്തം ജിതേന്ദ്രിയം।'
യദഘാതയഥാ വിപ്രം കചമാംഗിരസം തദാ। 
അപാപശീലം ധർമജ്ഞം ശുശ്രൂഷും മദ്ഗൃഹേ രതം॥  1-74-4 (3369) 
`ശർമിഷ്ഠയാ ദേവയാനീ ക്രൂരമുക്താ ബഹു പ്രഭോ।
വിപ്രകൃത്യ ച സംരംഭാത്കൂപേ ക്ഷിപ്താ മനസ്വിനീ॥ 1-74-5 (3370) 
സാ ന കൽപേത വാസായ തയാഹം രഹിതഃ കഥം।
വസേയമിഹ തസ്മാത്തേ ത്യജാമി വിഷയം നൃപ॥'  1-74-6 (3371) 
വധാദനർഹതസ്തസ്യ വധാച്ച ദുഹിതുർമമ।
വഷപർവന്നിബോധേയം ത്യക്ഷ്യാമി ത്വാം സബാന്ധവം। 
സ്ഥാതും ത്വദ്വിഷയേ രാജന്ന ശക്ഷ്യാമി ത്വയാ സഹ॥  1-74-7 (3372) 
`മാ ശോച വൃഷപർവംസ്ത്വം മാ ക്രുധ്യസ്വ വിശാംപതേ।
സ്ഥാതും തേ വിഷയേ രാജന്ന ശക്ഷ്യാമി തയാ വിനാ। 
അസ്യാ ഗതിർഗതിർമഹ്യം പ്രിയമസ്യാഃ പ്രിയം മമ॥  1-74-8 (3373) 
വൃഷപർവോവാച। 1-74-9x (382) 
യദി ബ്രഹ്മൻഘാതയാമി യദി വാ ക്രോശയാംയഹം।
ശർമിഷ്ഠയാ ദേവയാനീം തേന ഗച്ഛാംയസദ്ഗതിം॥ 1-74-9 (3374) 
ശുക്ര ഉവാച।' 1-74-10x (383) 
അഹോ മാമഭിജാനാസി ദൈത്യ മിഥ്യാപ്രലാപിനം।
യഥേമമാത്മനോ ദോഷം ന നിയച്ഛസ്പുപേക്ഷസേ॥ 1-74-10 (3375) 
വൃഷപർവോവാച। 1-74-11x (384) 
നാധർമം ന മൃഷാവാദം ത്വയി ജാനാമി ഭാർഗവ।
ത്വയി ധർമശ്ച സത്യം ച തത്പ്രസീദതു നോ ഭവാൻ॥ 1-74-11 (3376) 
യദ്യസ്മാനപഹായ ത്വമിതോ ഗച്ഛസി ഭാർഗവ।
സമുദ്രം സംപ്രവേക്ഷ്യാമി പൂർവം മദ്ബാന്ധവൈഃ സഹ॥ 1-74-12 (3377) 
പാതാലമഥവാ ചാഗ്നിം നാന്യദസ്തി പരായണം।
യദ്യേവ ദേവാൻഗച്ഛേസ്ത്വം മാം ച ത്യക്ത്വാ ഗ്രഹാധിപ। 
സർവത്യാഗം തതഃ കൃത്വാ പ്രവിശാമി ഹുതാശനം'॥  1-74-13 (3378) 
ശുക്ര ഉവാച। 1-74-14x (385) 
സമുദ്രം പ്രവിശധ്വം വാ ദിശോ വാ ദ്രവതാസുരാഃ।
ദുഹിതുർനാപ്രിയം സോഹും ശക്തോഽഹം ദയിതാ ഹി മേ॥ 1-74-14 (3379) 
പ്രസാദ്യതാം ദേവയാനീ ജീവിതം യത്ര മേ സ്ഥിതം।
യോഗക്ഷേമകരസ്തേഽഹമിന്ദ്രസ്യേവ ബൃഹസ്പതിഃ॥ 1-74-15 (3380) 
വൃഷപർവോവാച। 1-74-16x (386) 
യത്കിഞ്ചിദസുരേന്ദ്രാണാം വിദ്യതേ വസു ഭാർഗവ।
ഭുവി ഹസ്തിഗവാശ്വം ച തസ്യ ത്വം മമ ചേശ്ചരഃ॥ 1-74-16 (3381) 
ശുക്ര ഉവാച। 1-74-17x (387) 
യത്കിഞ്ചിദസ്തി ദ്രവിണം ദൈത്യേന്ദ്രാണാം മഹാസുര।
തസ്യേശ്വരോസ്മി യദ്യേഷാ ദേവയാനീ പ്രസാദ്യതാം॥ 1-74-17 (3382) 
വൈശംപായന ഉവാച। 1-74-18x (388) 
ഏവമുക്തസ്തഥേത്യാഹ വൃഷപർവാ മഹാകവിം।
ദേവയാന്യന്തികം ഗത്വാ തമർഥം പ്രാഹ ഭാർഗവഃ॥ 1-74-18 (3383) 
ദേവയാന്യുവാച। 1-74-19x (389) 
യദി ത്വമീശ്വരസ്താത രാജ്ഞോ വിത്തസ്യ ഭാർഗവ।
നാഭിജാനാമി തത്തേഽഹം രാജാ തു വദതു സ്വയം॥ 1-74-19 (3384) 
`വൈശംപായന ഉവാച। 1-74-20x (390) 
ശുക്രസ്യ വചനം ശ്രുത്വാ വൃഷപർവാ സബാന്ധവഃ।
ദേവയാനി പ്രസീദേതി പപാത ഭുവി പാദയോഃ॥ 1-74-20 (3385) 
വൃഷപർവോവാച। 1-74-21x (391) 
സ്തുത്യോ വന്ദ്യശ്ച സതതം മയാ താതശ്ച തേ ശുഭേ।'
യം കാമമഭികാമാഽസി ദേവയാനി ശുചിസ്മിതേ। 
തത്തേഽഹം സംപ്രദാസ്യാമി യദി വാപി ഹി ദുർലഭം॥  1-74-21 (3386) 
ദേവയാന്യുവാച। 1-74-22x (392) 
ദാസീം കന്യാസഹസ്രേണ ശർമിഷ്ഠാമഭികാമയേ।
അനു മാം തത്ര ഗച്ഛേത്സാ യത്ര ദദ്യാച്ച മേ പിതാ॥ 1-74-22 (3387) 
വൃഷപർവോവാച। 1-74-23x (393) 
ഉത്തിഷ്ഠ ത്വം ഗച്ഛ ധാത്രി ശർമിഷ്ഠാം ശീഘ്രമാനയ।
യം ച കാമയതേ കാമം ദേവയാനീ കരോതു തം॥ 1-74-23 (3388) 
`ത്യജേദേകം കുലസ്യാർഥേ ഗ്രാമാർഥേ ച കുലം ത്യജേത്।
ഗ്രാമം ജനപദസ്യാർഥേ ആത്മാർഥേ പൃഥിവീം ത്യജേത്'॥ 1-74-24 (3389) 
വൈശംപായന ഉവാച। 1-74-25x (394) 
തതോ ധാത്രീ തത്ര ഗത്വാ ശർമിഷ്ഠാം വാക്യമബ്രവീത്।
ഉത്തിഷ്ഠ ഭദ്രേ ശർമിഷ്ഠേ ജ്ഞാതീനാം സുഖമാവഹ॥ 1-74-25 (3390) 
ത്യജതി ബ്രാഹ്മണഃ ശിഷ്യാന്ദേവയാന്യാ പ്രചോദിതഃ।
സായം കാമയതേ കാം സ കാര്യോഽദ്യ ത്വയാഽനഘേ॥ 1-74-26 (3391) 
ശർമിഷ്ഠോവാച। 1-74-27x (395) 
യം സാ കാമയതേ കാം കരവാണ്യഹമദ്യ തം।
യദ്യേവമാഹ്വയേച്ഛുക്രോ ദേവയാനീകൃതേ ഹി മാം। 
മദ്ദോഷാൻമാഗമച്ഛുക്രോ ദേവയാനീ ച മത്കൃതേ॥  1-74-27 (3392) 
വൈശംപായന ഉവാച। 1-74-28x (396) 
തതഃ കന്യാസഹസ്രേണ വൃതാ ശിബികയാ തദാ।
പിതുർനിയോഗാത്ത്വരിതാ നിശ്ചക്രാമ പുരോത്തമാത്॥ 1-74-28 (3393) 
ശർമിഷ്ഠോവാച। 1-74-29x (397) 
അഹം ദാസീസഹസ്രേണ ദാസീ തേ പരിചാരികാ।
അനു ത്വാം തത്ര യാസ്യാമി യത്ര ദാസ്യതി തേ പിതാ॥ 1-74-29 (3394) 
ദേവയാന്യുവാച। 1-74-30x (398) 
സ്തുവതോ ദുഹിതാഽഹം തേ യാചതഃ പ്രതിഗൃഹ്ണതഃ।
സ്തൂയമാനസ്യ ദുഹിതാ കഥം ദാസീ ഭവിഷ്യസി॥ 1-74-30 (3395) 
ശർമിഷ്ഠോവാച। 1-74-31x (399) 
യേനകേനചിദാർതാനാം ജ്ഞാതീനാം സുഖമാവഹേത്।
അതസ്ത്വാമനുയാസ്യാമി തത്ര ദാസ്യതി തേ പിതാ॥ 1-74-31 (3396) 
വൈശംപായന ഉവാച। 1-74-32x (400) 
പ്രതിശ്രുതേ ദാസഭാവേ ദുഹിത്രാ വൃഷപർവണഃ।
ദേവയാനീ നൃപശ്രേഷ്ഠ പിതരം വാക്യമബ്രവീത്॥ 1-74-32 (3397) 
ദേവയാന്യുവാച। 1-74-33x (401) 
പ്രവിശാമി പുരം താത തുഷ്ടാഽസ്മി ദ്വിജസത്തമ।
അമോഘം തവ വിജ്ഞാനമസ്തി വിദ്യാബലം ച തേ॥ 1-74-33 (3398) 
വൈശംപായന ഉവാച। 1-74-34x (402) 
ഏവമുക്തോ ദുഹിത്രാ സ ദ്വിജശ്രേഷ്ഠോ മഹായശാഃ।
പ്രവിവേശ പുരം ഹൃഷ്ടഃ പൂജിതഃ സർവദാനൈവഃ॥ ॥ 1-74-34 (3399) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ചതുഃസപ്തതിതമോഽധ്യായഃ॥ 74 ॥




ആദിപർവ - അധ്യായ 075

॥ ശ്രീഃ ॥

1.75. അധ്യായഃ 075 

Mahabharata - Adi Parva - Chapter Topics

മൃഗയാർഥം ഗതസ്യ യയാതേഃ പുനർദേവയാനീസമാഗമഃ॥ 1 ॥ ശുക്രാജ്ഞയാ തയോർവിവാഹഃ॥ 2 ॥ ദേവയാനീശർമിഷ്ഠായാം സഹ യയാതേഃ സ്വപുരപ്രവേശഃ॥ 3 ॥

Mahabharata - Adi Parva - Chapter Text

1-75-0 (3400) 
വൈശംപായന ഉവാച। 1-75-0x (403) 
അഥ ദീർഘസ്യ കാലസ്യ ദേവയാനീ നൃപോത്തമ।
വനം തദേവ നിര്യാതാ ക്രീഡാർഥം വരവർണിനീ॥ 1-75-1 (3401) 
തേന ദാസീസഹസ്രേണ സാർധം ശർമിഷ്ഠയാ തദാ।
തമേവ ദേശം സംപ്രാപ്താ യഥാകാമം ചചാര സാ॥ 1-75-2 (3402) 
താഭിഃ സഖീഭിഃ സഹിതാ സർവാഭിർമുദിതാ ഭൃശം।
ക്രീഡന്ത്യോഽഭിരതാഃ സർവാഃ പിബന്ത്യോ മധുമാധവീം॥ 1-75-3 (3403) 
ഖാദന്ത്യോ വിവിധാൻഭക്ഷ്യാന്വിദശന്ത്യഃ ഫലാനി ച।
പുനശ്ച നാഡുഷോ രാജാ മൃഗലിപ്സുര്യദൃച്ഛയാ॥ 1-75-4 (3404) 
തമേവ ദേശം സംപ്രാപ്തോ ജലാർഥീ ശ്രമകർശിതഃ।
ദദർശ ദേവയാനീം സ ശർമിഷ്ഠാം താശ്ച യോഷിതഃ॥ 1-75-5 (3405) 
പിബന്തീർലലമാനാശ്ച ദിവ്യാഭരണഭൂഷിതാഃ।
ആസനപ്രവരേ ദിവ്യേ സർവരത്നവിഭൂഷിതേ। 
ഉപവിഷ്ടാം ച ദദൃശേ ദേവയാനീം ശുചിസ്മിതാം॥  1-75-6 (3406) 
രൂപേണാപ്രതിമാം താസാം സ്ത്രീണാം മധ്യേ വരാംഗനം।
`ആസനാച്ച തതഃ കിഞ്ചിദ്വിഹീനാം ഹേമഭീഷിതാം॥ 1-75-7 (3407) 
അസുരേന്ദ്രസുതാം ചാപി നിഷണ്ണാം ചാരുഹാസിനീം।
ദദർശ പാദൌ വിപ്രായാഃ സംവഹന്തീമനിന്ദിതാം॥ 1-75-8 (3408) 
ഗായന്ത്യോഽഥ പ്രനൃത്യന്ത്യോ വാദയന്ത്യോഽഥ ഭാരത।
ദൃഷ്ട്വാ യയാതിമതുലം ലജ്ജയാഽവനതാഃ സ്ഥിതാഃ॥'  1-75-9 (3409) 
യയാതിരുവാച। 1-75-10x (404) 
ദ്വാഭ്യാം കന്യാസഹസ്രാഭ്യാം ദ്വേ കന്യേ പരിവാരിതേ।
ഗോത്രേ ച നാമനീ ചൈവ ദ്വയോഃ പൃച്ഛാംയഹം ശുഭേ।  1-75-10 (3410) 
ദേവയാന്യുവാച। 1-75-11x (405) 
ആഖ്യാസ്യാംയഹമാദത്സ്വ വചനം മേ നരാധിപ।
ശുക്രോ നാമാസുരഗുരുഃ സുതാം ജാനീഹി തസ്യ മാം॥ 1-75-11 (3411) 
ഇയം ച മേ സഖീ ദാസീ യത്രാഹം തത്ര ഗാമിനീ।
ദുഹിതാ ദാനവേന്ദ്രസ്യ ശർമിഷ്ഠാ വൃഷപർവണഃ॥ 1-75-12 (3412) 
യയാതിരുവാച। 1-75-13x (406) 
കഥം തു തേ സഖീ ദാസീ കന്യേയം വരവർണിനീ।
അസുരേന്ദ്രസുതാ സുഭ്രൂഃ പരം കൌതൂഹലം ഹി മേ॥ 1-75-13 (3413) 
`നൈവ ദേവീ ന ഗന്ധർവീ ന യക്ഷീ ന ച കിന്നരീ।
നൈവംരൂപാ മയാ നാരീ ദൃഷ്ടപൂർവാ മഹീതലേ॥ 1-75-14 (3414) 
ശ്രീരിവായതപദ്മാക്ഷീ സർവലക്ഷണശോഭനാ।
അസുരേന്ദ്രസുതാ കന്യാ സർവാലങ്കാരഭൂഷിതാ॥ 1-75-15 (3415) 
ദൈവേനോപഹതാ സുഭ്രൂരുതാഹോ തപസാപി വാ।
അന്യഥൈഷാഽനവദ്യാംഗീ ദാസീ നേഹ ഭവിഷ്യതി॥ 1-75-16 (3416) 
അസ്യാ രൂപേണ തേ രൂപം ന കിഞ്ചിത്സദൃശം ഭവേത്।
പുരാ ദുശ്ചരിതേനേയം തവ ദാസീ ഭവത്യഹോ॥'  1-75-17 (3417) 
ദേവയാന്യുവാച। 1-75-18x (407) 
സർവ ഏവ നരശ്രേഷ്ഠ വിധാനമനുവർതതേ।
വിധാനവിഹിതം മത്വാ മാ വിചിത്രാഃ കഥാഃകൃഥാഃ॥ 1-75-18 (3418) 
രാജവദ്രൂപവേഷൌ തേ ബ്രാഹ്മീം വാചം ബിഭർഷി ച।
കോ നാമ ത്വം കുതശ്ചാസി കസ്യ പുത്രശ്ച ശസ മേ॥ 1-75-19 (3419) 
യയാതിരുവാച। 1-75-20x (408) 
ബ്രഹമചര്യേണ വേദോ മേ കൃത്സ്രഃ ശ്രുതിപഥം ഗതഃ।
രാജാഹം രാജപുത്രശ്ച യയാതിരിതി വിശ്രുതഃ॥ 1-75-20 (3420) 
ദേവയാന്യുവാച। 1-75-21x (409) 
കേനാസ്യർഥേന നൃപതേ ഇമം ദേശമുപാഗതഃ।
ജിഘൃക്ഷുർവാരിജം കിഞ്ചിദഥവാ മൃഗലിപ്സയാ॥ 1-75-21 (3421) 
യയാതിരുവാച। 1-75-22x (410) 
മൃഗലിപ്സുരഹം ഭദ്രേ പാനീയാർഥമുപാഗതഃ।
ബഹുധാഽപ്യനുയുക്തോഽസ്മി തദനുജ്ഞാതുമർഹസി॥ 1-75-22 (3422) 
ദേവയാന്യുവാച। 1-75-23x (411) 
ദ്വാഭ്യാം കന്യാസഹസ്രാഭ്യാം ദാസ്യാ ശർമിഷ്ഠയാ സഹ।
ത്വദധീനാഽസ്മി ഭദ്രം തേ സഖാ ഭർതാ ച മേ ഭവ॥ 1-75-23 (3423) 
`വൈശംപായന ഉവാച। 1-75-24x (412) 
അസുരേന്ദ്രസുതാമീക്ഷ്യ തസ്യാം സക്തേന ചേതസാ।
ശർമിഷ്ഠാ മഹിഷീ മഹ്യമിതി മത്വാ വചോഽബ്രവീത്'॥ 1-75-24 (3424) 
യയാതിരുവാച। 1-75-25x (413) 
വിദ്ധ്യൌശനസി ഭദ്രം തേ ന ത്വാമർഹോഽസ്മി ഭാമിനി।
അവിവാഹ്യാ ഹി രാജാനോ ദേവയാനി പിതുസ്തവ॥ 1-75-25 (3425) 
`പരഭാര്യാ സ്വസാ ശ്രേഷ്ഠാ സഗോത്രാ പതിതാ സ്നുഷാ।
അവരാ ഭിക്ഷുകാഽസ്വസ്ഥാ അഗംയാഃ കീർതിതാ ബുധൈഃ॥ 1-75-26 (3426) 
ദേവയാന്യുവാച। 1-75-27x (414) 
സംസൃഷ്ടം ബ്രഹ്മണാ ക്ഷത്രം ക്ഷത്രേണ ബ്രഹ്മ സംഹിതം।
`അന്യത്വമസ്തി ന തയോരേകാന്തതരമാസ്ഥിതേ।' 
ഋഷിശ്ചാപ്യൃഷിപുത്രശ്ച നാഹുഷാംഗ വഹസ്വ മാം॥  1-75-27 (3427) 
യയാതിരുവാച। 1-75-28x (415) 
ഏകദേഹോദ്ഭവാ വർണാശ്ചത്വാരോഽപി വരാംഗനേ।
പൃഥഗ്ധർമാഃ പൃഥക്ശൌചാസ്തേഷാം തു ബ്രാഹ്മണോ വരഃ॥ 1-75-28 (3428) 
ദേവയാന്യുവാച। 1-75-29x (416) 
പാണി ധർമോ നാഹുഷാഽയം ന പുംഭിഃ സേവിതഃ പുരാ।
തം മേ ത്വമഗ്രഹീരഗ്രേ വൃണോമി ത്വാമഹം തതഃ॥ 1-75-29 (3429) 
കഥം നു മേ മനസ്വിന്യാഃ പാണിമന്യഃ പുമാൻസ്പൃശേത്।
ഗൃഹീതമൃഷിപുത്രേണ സ്വയം വാപ്യൃഷിണാ ത്വയാ॥ 1-75-30 (3430) 
യയാതിരുവാച। 1-75-31x (417) 
ക്രുദ്ധാദാശീവിഷാത്സർപാജ്ജ്വലനാത്സർവതോമുഖാത്।
ദുരാധർഷതരോ വിപ്രോ ജ്ഞേയഃ പുംസാ വിജാനതാ॥ 1-75-31 (3431) 
ദേവയാന്യുവാച। 1-75-32x (418) 
കഥമാശീവിഷാത്സർപാജ്ജ്വലനാത്സർവതോമുഖാത്।
ദുരാധർഷതരോ വിപ്ര ഇത്യാത്ഥ പുരുഷർഷഭ॥ 1-75-32 (3432) 
യയാതിരുവാച। 1-75-33x (419) 
ഏകമാശീവിഷോ ഹന്തി ശസ്ത്രേണൈകശ്ച വധ്യതേ।
ഹന്തി വിപ്രഃ സരാഷ്ട്രാണി പുരാണ്യപി ഹി കോപിതഃ॥ 1-75-33 (3433) 
ദുരാധർഷതരോ വിപ്രസ്തസ്മാദ്ഭീരു മതോ മമ।
അതോഽദത്താം ച പിത്രാ ത്വാം ഭദ്രേ ന വിവഹാംയഹം॥ 1-75-34 (3434) 
ദേവയാന്യുവാച। 1-75-35x (420) 
ദത്താം വഹസ്വ തൻമാ ത്വം പിത്രാ രാജന്വൃതോ മയാ।
ആയചതോ ഭയം നാസ്തി ദത്താം ച പ്രതിഗൃഹ്ണതഃ॥ 1-75-35 (3435) 
`തിഷ്ഠ രാജൻമുഹൂർതം ച പ്രേഷയിഷ്യാംയഹം പിതുഃ।
ഗച്ഛ ത്വം ധാത്രികേ ശീഘ്രം ബ്രഹ്മകൽപമിഹാനയ। 
സ്വയംവരേ വൃതം ശീഘ്രം നിവേദയ ച നാഹുഷം'॥  1-75-36 (3436) 
വൈശംപായന ഉവാച। 1-75-37x (421) 
ത്വരിതം ദേവയാന്യാഥ സന്ദിഷ്ടം പിതുരാത്മനഃ।
സർവം നിവേദയാമാസ ധാത്രീ തസ്മൈ യഥാതഥം॥ 1-75-37 (3437) 
ശ്രുത്വൈവ ച സ രാജാനം ദർശയാമാസ ഭാർഗവഃ।
ദൃഷ്ട്വൈവ ചാഗതം ശുക്രം യയാതിഃ പൃഥിവീപതിഃ। 
വവന്ദേ ബ്രാഹ്മണം കാവ്യം പ്രാഞ്ജലിഃ പ്രണതഃ സ്ഥിതഃ॥  1-75-38 (3438) 
ദേവയാന്യുവാച। 1-75-39x (422) 
രാജായം നാഹുഷസ്താത ദുർഗമേ പാണിമഗ്രഹീത്।
നാന്യപൂർവഗൃഹീതം മേ തേനാഹമഭയാ കൃതാ। 
നമസ്തേ ദേഹി മാമസ്മൈ ലോകേ നാന്യം പതിം വൃണേ॥  1-75-39 (3439) 
ശുക്ര ഉവാച। 1-75-40x (423) 
അന്യോ ധർമഃ പ്രിയസ്ത്വന്യോ വൃതസ്തേ നാഹുഷഃ പതിഃ।
കചശാപാത്ത്വയാ പൂർവം നാന്യദ്ഭവിതുമർഹതി॥ 1-75-40 (3440) 
വൃതോഽനയാ പതിർവീര സുതയാ ത്വം മമേഷ്ടയാ।
സ്വയം ഗ്രഹേ മഹാന്ദോഷോ ബ്രാഹ്മണ്യാ വർണസങ്കരാത്। 
ഗൃഹാണേമാം മയാ ദത്താം മഹിഷീം നഹുഷാത്മജ॥  1-75-41 (3441) 
യയാതിരുവാച। 1-75-42x (424) 
അധർമോ ന സ്പൃശേദേഷ മഹാൻമാമിഹ ഭാർഗവ।
വർണസങ്കരജോ ബ്രഹ്മന്നിതി ത്വാം പ്രവൃണോംയഹം॥ 1-75-42 (3442) 
ശുക്ര ഉവാച। 1-75-43x (425) 
അധർമാത്ത്വാം വിമുഞ്ചാമി ശൃണു ത്വം വരമീപ്സിതം।
അസ്മിന്വിവാഹേ മാ ംലാസീരഹം പാപം നുദാമി തേ॥ 1-75-43 (3443) 
വഹസ്വ ഭാര്യാം ധർമേണ ദേവയാനീം സുമധ്യമാം।
അനയാ സഹ സംപ്രീതിമതുലാം സമവാപ്നുഹി॥ 1-75-44 (3444) 
ഇയം ചാപി കുമാരീ തേ ശർമിഷ്ഠാ വാർഷപർവണീ।
സംപൂജ്യാ സതതം രാജൻമാ ചൈനാം ശയനേ ഹ്വയേഃ॥ 1-75-45 (3445) 
രഹസ്യേനാം സമാഹൂയ ന വദേർന ച സംസ്പൃശേഃ।
വഹസ്വ ഭാര്യാം ഭദ്രം തേ യഥാ കാമമവാപ്സ്യസി॥ 1-75-46 (3446) 
വൈശംപായന ഉവാച। 1-75-47x (426) 
ഏവമുക്തോ യയാതിസ്തു ശുക്രം കൃത്വാ പ്രദക്ഷിണം।
ശാസ്ത്രോക്തവിധിനാ രാജാ വിവാഹമകരോച്ഛുഭം॥ 1-75-47 (3447) 
ലബ്ധ്വാ ശുക്രാൻമഹദ്വിത്തം ദേവയാനീം തദോത്തമാം।
ദ്വിസഹസ്രേണ കന്യാനാം തഥാ ശർമിഷ്ഠയാ സഹ॥ 1-75-48 (3448) 
സംപൂജിതശ്ച ശുക്രേണ ദൈത്യൈശ്ച നൃപസത്തമഃ।
ജഗാമ സ്വപുരം ഹൃഷ്ടോഽനുജ്ഞാതോഽഥ മഹാത്മനാ॥ ॥ 1-75-49 (3449) 
 
ഇതി ശ്രീമൻമഹാഭാരതേ ആദിപർവണി സംഭവപർവണി പഞ്ചസപ്തതിതമോഽധ്യായഃ॥ 75 ॥

Mahabharata - Adi Parva - Chapter Footnotes

1-75-3 മധുമാധവീം മധുവൃക്ഷമദിരാം॥ 1-75-18 വിധാനം ദൈവം അനുവർതതേ അനുസൃത്യാസ്തി॥ 1-75-21 അർഥേന കാര്യേണ। വാരിജം മീനം പദ്മാദി വാ॥ 1-75-22 അനുയുക്തോസ്മി പലായിതേ മൃഗേ ശ്രാന്തോസ്മി॥ 1-75-27 സംസൃഷ്ടം ഉച്ഛിന്നസ്യ ക്ഷത്രസ്യ ബ്രാഹ്മണവീര്യാദേവ പുനരുദ്ഭവാദ്ബ്രഹ്മണാ ക്ഷത്രം സംസൃഷ്ടം। ക്ഷത്രിയകന്യാസു ലോപാമുദ്രാദിഷു ബ്രാഹ്മണാനാമുത്പത്തിദർശനാത്ക്ഷത്രേണ ബ്രഹ്മ സംഹിതം മിശ്രം॥ 1-75-28 ഏകസ്യേശ്വരസ്യ ദേഹോ ദേഹാവയവാഃ മുഖബാഹൂരുപാദാസ്തദുദ്ഭവാഃ॥ 1-75-35 മാ മാം ഭയം ക്ഷത്രിയേണ ബ്രാഹ്മണീപരിണയനദോഷജം॥ 1-75-39 ദുർഗമേ സങ്കടേ॥ 1-75-43 ഈപ്സിതം വരം ച വൃണീധ്വേത്യുക്തോഽപീദാനീം ന വൃതവാൻ പശ്ചാത്ത്വന്യത്ര ജരാസങ്ക്രമണസാമർഥ്യരൂപഃ ശുക്രേണൈവ സ്വപ്രതിജ്ഞാസിദ്ധയേ ദത്ത ഇതി ധ്യേയം॥ പഞ്ചസപ്തതിതമോഽധ്യായഃ॥ 75 ॥



ആദിപർവ - അധ്യായ 076

॥ ശ്രീഃ ॥

1.76. അധ്യായഃ 076 

Mahabharata - Adi Parva - Chapter Topics

ദേവയാന്യാഃ പുത്രോത്പത്തിഃ॥ 1 ॥ അശോകവനികായാം ശർമിഷ്ഠായാ യയാതിസമാഗമാത്പുത്രോത്പത്തിഃ॥ 2 ॥

Mahabharata - Adi Parva - Chapter Text

1-76-0 (3450) 
വൈശംപായന ഉവാച। 1-76-0x (427) 
യയാതിഃ സ്വപുരം പ്രാപ്യ മഹേന്ദ്രപുരസംനിഭം।
പ്രവിശ്യാന്തഃപുരം തത്ര ദേവയാനീം ന്യവേശയത്॥ 1-76-1 (3451) 
ദേവയാന്യാശ്ചാനുമതേ സുതാം താം വൃഷപർവണഃ।
അശോകവനികാഭ്യാശേ ഗൃഹം കൃത്വാ ന്യവേശയത്॥ 1-76-2 (3452) 
വൃതാം ദാസീസഹസ്രേണ ശർമിഷ്ഠാം വാർഷപർവണീം।
വാസോഭരന്നപാനൈശ്ച സംവിഭജ്യ സുസത്കൃതാം॥ 1-76-3 (3453) 
ദേവയാന്യാ തു സഹിതഃ സ നൃപോ നഹുഷാത്മജഃ।
`പ്രീത്യാ പരമയാ യുക്തോ മുമുദേ ശാശ്വതീഃ സമാഃ॥ 1-76-4 (3454) 
അശോകവനികാമധ്യേ ദേവയാനീ സമാഗതാ।
ശർമിഷ്ഠയാ സാ ക്രീഡിത്വാ രമണീയേ മനോരമേ॥ 1-76-5 (3455) 
തത്രൈവ താം തു നിർദിശ്യ രാജ്ഞാ സഹ യയൌ ഗൃഹം।
ഏവമേവ സഹ പ്രീത്യാ ബഹു കാലം മുമോദ ച॥'  1-76-6 (3456) 
വിജഹാര ബഹൂനബ്ദാന്ദേവവൻമുദിതഃ സുഖീ॥  1-76-7 (3457) 
ഋതുകാലേ തു സംപ്രാപ്തേ ദേവയാനീ വരാംഗനാ।
ലേഭേ ഗർഭം പ്രഥമതഃ കുമാരം ച വ്യജായത॥ 1-76-8 (3458) 
ഗതേ വർഷസഹസ്രേ തു ശർമിഷ്ഠാ വാർഷപർവണീ।
ദദർശ യൌവനം പ്രാപ്താ ഋതും സാ ചാന്വചിന്തയത്॥ 1-76-9 (3459) 
`ശുദ്ധാ സ്നാതാ തു ശർമിഷ്ഠാ സർവാലങ്കാരശോഭിതാ।
അശോകശാഖാമാലംബ്യ സുപുഷ്പസ്തബകൈർവൃതാം॥ 1-76-10 (3460) 
ആദർശേ മുഖമുദ്വീക്ഷ്യ ഭർതുർദർശനലാലസാ।
ശോകമോഹസമാവിഷ്ടാ വചനം ചേദമബ്രവീത്॥ 1-76-11 (3461) 
അശോക ശോകാപനുദ ശോകോപഹതചേതസാം।
ത്വന്നാമാനം കുരുഷ്വാദ്യ പ്രിയസന്ദർശനേന മാം। 
ഏവമുക്തവതീ സാ തു ശർമിഷ്ഠാ പുനരബ്രവീത്॥'  1-76-12 (3462) 
ഋതുകാലശ്ച സംപ്രാപ്തോ ന ച മേഽസ്തി വൃതഃ പതിഃ।
കിം പ്രാപ്തം കിം നു കർതവ്യം കിം വാ കൃത്വാ സുഖം ഭവേത്॥ 1-76-13 (3463) 
ദേവയാനീ പ്രജാതാഽസൌ വൃഥാഽഹം പ്രാപ്തയൌവനാ।
യഥാ തയാ വൃതോ ഭർതാ തഥൈവാഹം വൃണോമി തം॥ 1-76-14 (3464) 
രാജ്ഞാ പുത്രഫലം ദേയമിതി മേ നിശ്ചിതാ മതിഃ।
അപീദാനീം സ ധർമാത്മാ ഈയാൻമേ ദർശനം രഹഃ॥ 1-76-15 (3465) 
`കേശൈർബധ്യാ തു രാജാനം യാചേഽഹം സദൃശം പതിം।
സ്പൃഹേദിദം ദേവയാനീ പുത്രമീക്ഷ്യ പുനഃപുനഃ। 
ക്രീഡന്നന്തഃപുരേ തസ്യാഃ ക്വചിത്ക്ഷണമവാപ്യ ച॥  1-76-16 (3466) 
വൈശംപായന ഉവാച।' 1-76-17x (428) 
അഥ നിഷ്ക്രംയ രാജാഽസൌ തസ്മിൻകാലേ യദൃച്ഛയാ।
അശോകവനികാഭ്യാശേ ശർമിഷ്ഠാം പ്രാപ തിഷ്ഠതീം॥ 1-76-17 (3467) 
തമേകം രഹിതേ ദൃഷ്ട്വാ ശർമിഷ്ഠാ ചാരുഹാസിനീ।
പ്രത്യുദ്ഗംയാഞ്ജലിം കൃത്വാ രാജാനം വാക്യമബ്രവീത്॥ 1-76-18 (3468) 
ശർമിഷ്ഠോവാച। 1-76-19x (429) 
സോമസ്യേന്ദ്രസ്യ വിഷ്ണോർവാ യമസ്യ വരുണസ്യ വാ।
തവ വാ നാഹുഷ ഗൃഹേ കഃ സ്ത്രിയം ദ്രഷ്ടുമർഹതി॥ 1-76-19 (3469) 
രൂപാഭിജനശീലൈർഹി ത്വം രാജന്വേത്ഥ മാം സദാ।
സാ ത്വാം യാചേ പ്രസാദ്യാഹമൃതും ദേഹി നരാധിപ॥ 1-76-20 (3470) 
യയാതിരുവാച। 1-76-21x (430) 
വേദ്മി ത്വാം ശീലസംപന്നാം ദൈത്യകന്യാമനിന്ദിതാം।
രൂപം ച തേ ന പശ്യാമി സൂച്യഗ്രമപി നിന്ദിതം॥ 1-76-21 (3471) 
`തദാപ്രഭൃതി ദൃഷ്ട്വാ ത്വാം സ്മരാംയനിശമുത്തമേ'।
അബ്രവീദുശനാ കാവ്യോ ദേവയാനീം യദാഽവഹം। 
നേയമാഹ്വയിതവ്യാ തേ ശയനേ വാർഷപർവണീ॥  1-76-22 (3472) 
`ദേവയാന്യാഃ പ്രിയം കൃത്വാ ശർമിഷ്ഠാമപി പോഷയ॥'  1-76-23 (3473) 
ശർമിഷ്ഠോവാച। 1-76-24x (431) 
ന നർമയുക്തമനൃതം ഹിനസ്തി
ന സ്ത്രീഷു രാജന്ന വിവാഹകാലേ। 
പ്രാണാത്യയേ സർവധനാപഹാരേ
പഞ്ചാനൃതാന്യാഹുരപാതകാനി॥  1-76-24 (3474) 
പൃഷ്ടം തു സാക്ഷ്യേ പ്രവദന്തമന്യഥാ
വദന്തി മിഥ്യാ പതിതം നരേന്ദ്ര। 
ഏകാർഥതായാം തു സമാഹിതായാം
മിഥ്യാ വദന്തം ഹ്യനൃതം ഹിനസ്തി॥  1-76-25 (3475) 
`അനൃതം നാനൃതം സ്ത്രീഷു പരിഹാസവിവാഹയോഃ।
ആത്മപ്രാണാർഥഘാതേ ച തദേവോത്തമതാം വ്രജേത്॥'  1-76-26 (3476) 
യയാതിരുവാച। 1-76-27x (432) 
രാജാ പ്രമാണം ഭൂതാനാം സ നശ്യേത മൃഷാ വദൻ।
അർഥകൃച്ഛ്രമപി പ്രാപ്യ ന മിഥ്യാ കർതുമുത്സഹേ॥ 1-76-27 (3477) 
ശർമിഷ്ഠോവാച। 1-76-28x (433) 
സമാവേതൌ മതോ രാജൻപതിഃ സഖ്യാശ്ച യഃ പതിഃ।
സമം വിവാഹമിത്യാഹുഃ സഖ്യാ മേഽസി വൃതഃ പതിഃ॥ 1-76-28 (3478) 
`സഹ ദത്താസ്മി കാവ്യേന ദേവയാന്യാ മനീഷിണാ।
പൂജ്യാ പോഷയിതവ്യേതി ന മൃഷാ കർതുമർഹസി॥'  1-76-29 (3479) 
സുവർണമണിമുക്താനി വസ്ത്രാണ്യാഭരണാനി ച।
യാചിതൄണാം ദദാസി ത്വം ഗോഭൂംയാദീനി യാനി ച॥ 1-76-30 (3480) 
ബഹിഃസ്ഥം ദാനമിത്യുക്തം ന ശരീരാശ്രിതം നൃപ।
ദുഷ്കരം പുത്രദാനം ച ആത്മദാനം ച ദുഷ്കരം॥ 1-76-31 (3481) 
ശരീരദാനാത്തത്സർവം ദത്തം ഭവതി മാരിഷ।
യസ്യ യസ്യ യഥാ കാമസ്തസ്യ തസ്യ ദദാംയഹം॥ 1-76-32 (3482) 
ഇത്യുക്ത്വാ നഗരേ രാജംസ്ത്രികാലം ഘോഷിതം ത്വയാ।
ത്വയോക്തമനൃതം രാജന്വൃഥാ ഘോഷിതമേവ വാ। 
തത്സത്യം കുരു രാജേന്ദ്ര യഥാ വൈശ്രവണസ്തഥാ॥  1-76-33 (3483) 
യയാതിരുവാച। 1-76-34x (434) 
ദാതവ്യം യാചമാനേഭ്യ ഇതി മേ വ്രതമാഹിതം।
ത്വം ച യാചസി മാം കാമം ബ്രൂഹി കിം കരവാണി തേ॥ 1-76-34 (3484) 
`ധനം വാ യദി വാ കിഞ്ചിദ്രാജ്യം വാഽപി ശുചിസ്മിതേ।'  1-76-35 (3485) 
ശർമിഷ്ഠോവാച।
അധർമാത്പാഹി മാം രാജന്ധർമം ച പ്രതിപാദയ॥  1-76-35x (435) 
`നാന്യം വൃണേ പുത്രകാമാ പുത്രാത്പരതരം ന ച।'
ത്വത്തോഽപത്യവതീ ലോകേ ചരേയം ധർമമുത്തമം॥  1-76-36 (3486) 
ത്രയ ഏവാധനാ രാജൻഭാര്യാ ദാസസ്തഥാ സുതഃ।
യത്തേ സമധിഗച്ഛന്തി യസ്യൈതേ തസ്യ തദ്ധനം॥ 1-76-37 (3487) 
`പുത്രാർഥം ഭർതൃപോഷാർഥം സ്ത്രിയഃ സൃഷ്ടാഃ സ്വയംഭുവാ।
അപതിർവാപി യാ കന്യാ അനപത്യാ ച യാ ഭവേത്। 
താസാം ജൻമ വൃഥാ ലോകേ ഗതിസ്താസാം ന വിദ്യതേ॥'  1-76-38 (3488) 
ദേവയാന്യാ ഭുജിഷ്യാഽസ്മി വശ്യാ ച തവ ഭാർഗവീ।
സാ ചാഹം ച ത്വയാ രാജൻഭജനീയേ ഭജസ്വ മാം॥ 1-76-39 (3489) 
വൈശംപായന ഉവാച। 1-76-40x (436) 
ഏവമുക്തസ്തു രാജാ സ തഥ്യമിത്യഭിജജ്ഞിവാൻ।
പൂജയാമാസ ശർമിഷ്ഠാം ധർമം ച പ്രത്യപാദയത്॥ 1-76-40 (3490) 
സ സമാഗംയ ശർമിഷ്ഠാം യഥാ കാമമവാപ്യ ച।
അന്യോന്യം ചാഭിസംപൂജ്യ ജഗ്മതുസ്തൌ യഥാഗതം॥ 1-76-41 (3491) 
തസ്മിൻസമാഗമേ സുഭ്രൂഃ ശർമിഷ്ഠാ ചാരുഹാസിനീ।
ലേഭേ ഗർഭം പ്രഥമതസ്തസ്മാന്നൃപതിസത്തമാത്॥ 1-76-42 (3492) 
പ്രയജ്ഞേ ച തതഃ കാലേ രാജന്രാജീവലോചനാ।
കുമാരം ദേവഗർഭാഭം രാജീവനിഭലോചനം॥ ॥ 1-76-43 (3493) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഷട്സപ്തതിതമോഽധ്യായഃ॥ 76 ॥




ആദിപർവ - അധ്യായ 077

॥ ശ്രീഃ ॥

1.77. അധ്യായഃ 077 

Mahabharata - Adi Parva - Chapter Topics

ശർമിഷ്ഠാപുത്രദർശനേന ദേവയാന്യാഃ ശർമിഷ്ഠയാ സഹ സംവാദഃ॥ 1 ॥ ദേവയാനീശർമിഷ്ഠയോഃ പുത്രാന്തരോത്പത്തിഃ॥ 2 ॥ ശർമിഷ്ഠാപുത്രാന്യയാതിജാഞ്ജ്ഞാത്വാ കുപിതായാഃ ദേവയാന്യാഃ ശുക്രസമീപേ ഗമനം॥ 3 ॥ യയാതേഃ ശുക്രശാപാജ്ജരാപ്രാപ്തിഃ॥ 4 ॥ തസ്യാ അന്യസ്മിൻസങ്ക്രമണരൂപവരപ്രാപ്തിഃ॥ 5 ॥

Mahabharata - Adi Parva - Chapter Text

1-77-0 (3494) 
വൈശംപായന ഉവാച। 1-77-0x (437) 
`തസ്മിന്നക്ഷത്രസംയോഗേ ശുക്ലേ പുണ്യർക്ഷഗേന്ദുനാ।
സ രാജാ മുമുദേ സംരാട് തയാ ശർമിഷ്ഠയാ സഹ॥ 1-77-1 (3495) 
പ്രജാനാം ശ്രീരിവാഭ്യാശേ ശർമിഷ്ഠാ ഹ്യഭവദ്വധൂഃ।
പന്നഗീവോഗ്രരൂപാ വൈ ദേവയാനീ മമാപ്യഭൂത്॥ 1-77-2 (3496) 
പർജന്യ ഇവ സസ്യാനാം ദേവാനാമമൃതം യഥാ।
തദ്വൻമമാപി സംഭൂതാ ശർമിഷ്ഠാ വാർഷപർവണീ। 
ഇത്യേവം മനസാ ജ്ഞാത്വാ ദേവയാനീമവർജയത്॥'  1-77-3 (3497) 
ശ്രുത്വാ കുമാരം ജാതം തു ദേവയാനീ ശുചിസ്മിതാ।
ചിന്തയാമാസ ദുഃഖാർതാ ശർമിഷ്ഠാം പ്രതി ഭാരത॥ 1-77-4 (3498) 
അഭിഗംയ ച ശർമിഷ്ഠാം ദേവയാന്യബ്രവീദിദം।  1-77-5 (3499) 
ദേവയാന്വുവാച।
കിമിദം വൃജിനം സുഭ്രു കൃതം വൈ കാമലുബ്ധയാ॥  1-77-5x (438) 
ശർമിഷ്ഠോവാച। 1-77-6x (439) 
ഋഷിരഭ്യാഗതഃ കശ്ചിദ്ധർമാത്മാ വേദപാരഗഃ।
സ മയാ വരദഃ കാമം യാചിതോ ധർമസംഹിതം॥ 1-77-6 (3500) 
`അപത്യാർഥേ സ തു മയാ വൃതോ വൈ ചാരുഹാസിനി'।
നാഹമന്യായതഃ കാമമാചരാമി ശുചിസ്മിതേ। 
തസ്മാദൃഷേർമമാപത്യമിതി സത്യം ബ്രവീമി തേ॥  1-77-7 (3501) 
ദേവയാന്യുവാച। 1-77-8x (440) 
ശോഭനം ഭീരു യദ്യേവമഥ സ ജ്ഞായതേ ദ്വിജഃ।
ഗോത്രനാമാഭിജനതോ വേത്തുമിച്ഛാമി തം ദ്വിജം॥ 1-77-8 (3502) 
ശർമിഷ്ഠോവാച। 1-77-9x (441) 
തപസാ തേജസാ ചൈവ ദീപ്യമാനം യഥാ രവിം।
തം ദൃഷ്ട്വാ മമ സംപ്രഷ്ടും ശക്തിർനാസീച്ഛുചിസ്മിതേ॥ 1-77-9 (3503) 
ദേവയാന്യുവാച। 1-77-10x (442) 
യദ്യേതദേവം ശർമിഷ്ഠേ ന മന്യുർവിദ്യതേ മമ।
അപത്യം യദി തേ ലബ്ധം ജ്യേഷ്ഠാച്ഛ്രേഷ്ഠാച്ച വൈ ദ്വിജാത്॥ 1-77-10 (3504) 
വൈശംപായന ഉവാച। 1-77-11x (443) 
അന്യോന്യമേവമുക്ത്വാ തു സംപ്രഹസ്യ ച തേ മിഥഃ।
ജഗാമ ഭാർഗവീ വേശ്മ തഥ്യമിത്യവജഗ്മുഷീ॥ 1-77-11 (3505) 
യയാതിർദേവയാന്യാം തു പുത്രാവജനയന്നൃപഃ।
യദും ച തുർവസും ചൈവ ശക്രവിഷ്ണൂ ഇവാപരൌ॥ 1-77-12 (3506) 
`തസ്മിൻകാലേ തു രാജർഷിര്യയാതിഃ പൃഥിവീപതിഃ।
മാധ്വീകരസസംയുക്താം മദിരാം മദവർധനീം॥ 1-77-13 (3507) 
പായയാമാസ ശുക്രസ്യ തനയാം രക്തപിംഗലാം।
പീത്വാ പീത്വാ ച മദിരാം ദേവയാനീ മുമോഹ സാ॥ 1-77-14 (3508) 
രുദതീ ഗായമാനാ ച നൃത്യന്തീ ച മുഹുർമുഹുഃ।
ബഹു പ്രലപതീ ദേവീ രാജാനമിദമബ്രവീത്॥ 1-77-15 (3509) 
രാജവദ്രൂപവേഷൌ തേ കിമർഥം ത്വമിഹാഗതഃ।
കേന കാര്യേണ സംപ്രാപ്തോ നിർജനം ഗഹനം വനം॥ 1-77-16 (3510) 
ദ്വിജശ്രേഷ്ഠ നൃപശ്രേഷ്ഠോ യയാതിശ്ചോഗ്രദർശനഃ।
തസ്മാദിതഃ പലായസ്വ ഹിതമിച്ഛസി ചേദ്ദ്വിജ॥ 1-77-17 (3511) 
ഇത്യേവം പ്രലപന്തീം താം ദേവയാനീം തു നാഹുഷഃ।
ഭർത്സയാമാസ വചനൈരനർഹാം പാപവർധനീം॥ 1-77-18 (3512) 
തതോ വർഷവരാൻമൂകാന്വ്യംഗാന്വൃദ്ധാംശ്ച പംഗുകാൻ।
രക്ഷണേ ദേവയാന്യാഃ സ പോഷണേ ച ശശാസ താൻ॥ 1-77-19 (3513) 
തതസ്തു നാഹുഷോ രാജാ ശർമിഷ്ഠാം പ്രാപ്യ ബുദ്ധിമാൻ।
രേമേ ച സുചിരം കാലം തയാ ശർമിഷ്ഠയാ സഹ॥'  1-77-20 (3514) 
തസ്മാദേവ തു രാജർഷേഃ ശർമിഷ്ഠാ വാർഷപർവണീ।
ദ്രുഹ്യും ചാനും ച പൂരും ച ത്രീൻകുമാരാനജീജനത്॥ 1-77-21 (3515) 
തതഃ കാലേ തു കസ്മിംശ്ചിദ്ദേവയാനീ ശുചിസ്മിതാ।
യയാതിസഹിതാ രാജഞ്ജഗാമ രഹിതം വനം॥ 1-77-22 (3516) 
ദദർശ ച തദാ തത്ര കുമാരാന്ദേവരൂപിണഃ।
ക്രീഡമാനാൻസുവിശ്രബ്ധാന്വിസ്മിതാ ചേദമബ്രവീത്॥ 1-77-23 (3517) 
ദേവയാന്യുവാച। 1-77-24x (444) 
`കസ്യൈതേ ദാരകാ രാജന്ദേവപുത്രോപമാഃ ശുഭാഃ।
വർചസാ രൂപതശ്ചൈവ സദൃശാ മേ മതാസ്തവ॥ 1-77-24 (3518) 
വൈശംപായന ഉവാച। 1-77-25x (445) 
ഏവം പൃഷ്ട്വാ തു രാജാനം കുമാരാൻപര്യപൃച്ഛത॥  1-77-25 (3519) 
തസ്മിൻകാലേ തു തച്ഛ്രുത്വാ ധാത്രീ തേഷാം വചോഽബ്രവീത്।
കിം ന ബ്രൂത കുമാരാ വഃ പിതരം വൈ ദ്വിജർഷഭം॥ 1-77-26 (3520) 
കുമാരാ ഊചുഃ। 1-77-27x (446) 
ഋഷിശ്ച ബ്രാഹ്മണശ്ചൈവ ദ്വിജാതിശ്ചൈവ നഃ പിതാ।
ശർമിഷ്ഠാ നാനൃതം ബ്രൂതേ ദേവയാനി ക്ഷമസ്വ നഃ॥'  1-77-27 (3521) 
ദേവയാന്യുവാച। 1-77-28x (447) 
കിംനാമധേയഗോത്രോ വഃ പുത്രകാ ബ്രാഹ്മണഃ പിതാ।
പ്രബ്രൂത തത്ത്വതഃ ക്ഷിപ്രം കശ്ചാസൌ ക്വ ച വർതതേ॥ 1-77-28 (3522) 
പ്രബ്രൂത മേ യഥാ തഥ്യം ശ്രോതുമിച്ഛാമി തം ഹ്യഹം।
ഏവമുക്താഃ കുമാരസ്തേ ദേവയാന്യാ സുമധ്യയാ॥ 1-77-29 (3523) 
തേഽദർശയൻപ്രദേശിന്യാ തമേവ നൃപസത്തമം।
ശർമിഷ്ഠാം മാതരം ചൈവ തഥാഽഽചഖ്യുശ്ച ദാരകാഃ॥ 1-77-30 (3524) 
വൈശംപായന ഉവാച। 1-77-31x (448) 
ഇത്യുക്ത്വാ സഹിതാസ്തേ തു രാജാനമുപചക്രമുഃ।
നാഭ്യനന്ദത താന്രാജാ ദേവയാന്യാസ്തദാന്തികേ॥ 1-77-31 (3525) 
രുദന്തസ്തേഽഥ ശർമിഷ്ഠാമഭ്യയുർബാലകാസ്തതഃ।
`അവിബ്രുവന്തീ കിഞ്ചിച്ച രാജാനം ചാരുലോചനാ॥ 1-77-32 (3526) 
നാതിദൂരാച്ച രാജാനം സാ ചാതിഷ്ഠദവാങ്മുഖീ।
ശ്രുത്വാ തേഷാം തു ബാലാനാം സവ്രീഡ ഇവ പാർഥിവഃ॥ 1-77-33 (3527) 
പ്രതിവക്തുമശക്തോഽഭൂത്തൂഷ്ണീംഭൂതോഽഭവന്നൃപഃ।
ദൃഷ്ട്വാ തു തേഷാം ബാലാനാം പ്രണയം പാർഥിവം പ്രതി॥ 1-77-34 (3528) 
ബുദ്ധ്വാ തു തത്ത്വതോ ദേവീ ശർമിഷ്ഠാപിദമബ്രവീത്।
അഭ്യാഗച്ഛതി മാം കശ്ചിദൃഷിരിത്യേവമബ്രവീഃ॥ 1-77-35 (3529) 
യയാതിമേവം രാജാനം ത്വം ഗോപായസി ഭാമിനി।
പൂർവമേവ മയാ പ്രോക്തം ത്വയാ തു വൃജിനം കൃതം॥ 1-77-36 (3530) 
മദധീനാ സതീ കസ്മാദകാർഷീർവിപ്രിയം മമ।
തമേവാഽഽസുരധർമം ത്വമാസ്ഥിതാ ന ബിഭേഷി മേ॥'  1-77-37 (3531) 
ശർമിഷ്ഠോവാച। 1-77-38x (449) 
യദുക്തമൃഷിരിത്യേവ തത്സത്യം ചാരുഹാസിനി।
ന്യായതോ ധർമതശ്ചൈവ ചരന്തീ ന ബിഭേമി തേ॥ 1-77-38 (3532) 
യദാ ത്വയാ വൃതോ ഭർതാ വൃത ഏവ തദാ മയാ।
സഖീഭർതാ ഹി ധർമേണ ഭർതാ ഭവതി ശോഭനേ॥ 1-77-39 (3533) 
പൂജ്യാസി മമ മാന്യാ ച ജ്യേഷ്ഠാ ച ബ്രാഹ്മണീ ഹ്യസി।
ത്വത്തോപി മേ പൂജ്യതമോ രാജർഷിഃ കിം ന വേത്ഥ തത്॥ 1-77-40 (3534) 
`ത്വത്പിത്രാ മമ ഗുരുണാ സഹ ദത്തേ ഉഭേ ശുഭേ।
തതോ ഭർതാ ച പൂജ്യശ്ച പോഷ്യാം പോഷയതീഹ മാം॥ 1-77-41 (3535) 
വൈശംപായന ഉവാച। 1-77-42x (450) 
ശ്രുത്വാ തസ്യാസ്തതോ വാക്യം ദേവയാന്യബ്രവീദിദം।
രമസ്വേഹ യഥാകാമം ദേവ്യാ ശർമിഷ്ഠയാ സഹ॥ 1-77-42 (3536) 
രാജന്നാദ്യേഹ വത്സ്യാമി വിപ്രിയം മേ കൃതം ത്വയാ।
ഇതി ജജ്വാല കോപേന ദേവയാനീ തതോ ഭൃശം॥ 1-77-43 (3537) 
നിർദഹന്തീവ സവ്രീഡാം ശർമിഷ്ഠാം സമുദീക്ഷ്യ ച।
അപവിധ്യ ച സർവാണി ഭൂഷണാന്യസിതേക്ഷണാ॥'  1-77-44 (3538) 
സഹസോത്പതിതാം ശ്യാമാം ദൃഷ്ട്വാ താം സാശ്രുലോചനാം।
തൂർണം സകാശം കാവ്യസ്യ പ്രസ്ഥിതാം വ്യഥിതസ്തദാ॥ 1-77-45 (3539) 
അനുവവ്രാജ സംഭ്രാന്തഃ പൃഷ്ഠതഃ സാന്ത്വയന്നൃപഃ।
ന്യവർതത നചൈവ സ്മ ക്രോധസംരക്തലോചനാ॥ 1-77-46 (3540) 
അവിബ്രുവന്തീ കിഞ്ചിത്സാ രാജാനം സാശ്രുലോചനാ।
അചിരാദേവ സംപ്രാപ്താ കാവ്യസ്യോശനസോഽന്തികം॥ 1-77-47 (3541) 
സാ തു ദൃഷ്ട്വൈ പിതരമഭിവാദ്യാഗ്രതഃ സ്ഥിതാ।
അനന്തരം യായാതിസ്തു പൂജയാമാസ ഭാർഗവം॥ 1-77-48 (3542) 
ദേവയാന്യുവാച। 1-77-49x (451) 
അധർമേണ ജിതോ ധർമഃ പ്രവൃത്തമധരോത്തരം।
ശർമിഷ്ഠയാഽതിവൃത്താഽസ്മി ദുഹിത്രാ വൃഷപർവണഃ॥ 1-77-49 (3543) 
ത്രയോഽസ്യാം ജനിതാഃ പുത്രാ രാജ്ഞാഽനേന യയാതിനാ।
ദുർഭഗായാ മമ ദ്വൌ തു പുത്രൌ താത ബ്രവീമി തേ॥ 1-77-50 (3544) 
ധർമജ്ഞ ഇതി വിഖ്യാത ഏഷ രാജാ ഭൃഗൂദ്വഹ।
അതിക്രാന്തശ്ച മര്യാദാം കാവ്യൈതത്കഥയാമി തേ॥ 1-77-51 (3545) 
ശുക്ര ഉവാച। 1-77-52x (452) 
ധർമജ്ഞഃ സൻമഹാരാജ യോഽധർമമകൃഥാഃ പ്രിയം।
തസ്മാജ്ജരാ ത്വാമചിരാദ്ധർഷയിഷ്യതി ദുർജയാ॥ 1-77-52 (3546) 
യയാതിരുവാച। 1-77-53x (453) 
ഋതും വൈ യാചമാനായാ ഭഗവന്നാന്യചേതസാ।
ദുഹിതുർദാനവേന്ദ്രസ്യ ധർംയമേതത്കൃതം മയാ॥ 1-77-53 (3547) 
ഋതും വൈ യാചമാനായാ ന ദദാതി പുമാനൃതും।
ഭ്രൂണഹേത്യുച്യതേ ബ്രഹ്മൻ സ ഇഹ ബ്രഹ്മവാദിഭിഃ॥ 1-77-54 (3548) 
അഭികാമാം സ്ത്രിയം യശ്ച ഗംയാം രഹസി യാചിതഃ।
നോപൈതി സ ച ധർമേഷു ഭ്രൂണഹേത്യുച്യതേ ബുധൈഃ॥ 1-77-55 (3549) 
`യദ്യദ്വൃണോതി മാം കശ്ചിത്തത്തദ്ദേയമിതി വ്രതം।
ത്വയാ ച സാപി ദത്താ മേ നാന്യം നാഥമിഹേച്ഛതി'॥ 1-77-56 (3550) 
ഇത്യേതാനി സമീക്ഷ്യാഹം കാരണാനി ഭൃഗൂദ്വഹ।
അധർമഭയസംവിഗ്നഃ ശർമിഷ്ഠാമുപജഗ്മിവാൻ। 
`മത്വൈതൻമേ ധർമ ഇതി കൃതം ബ്രഹ്മൻക്ഷമസ്വ മാം॥'  1-77-57 (3551) 
ശുക്ര ഉവാച। 1-77-58x (454) 
നന്വഹം പ്രത്യവേക്ഷ്യസ്തേ മദധീനോഽസി പാർഥിവ।
മിഥ്യാചാരസ്യ ധർമേഷു ചൌര്യം ഭവതി നാഹുഷ॥ 1-77-58 (3552) 
വൈശംപായന ഉവാച। 1-77-59x (455) 
ക്രുദ്ധേനോശനസാ ശപ്തോ യയാതിർനാഹുഷസ്തദാ।
പൂർവം വയഃ പരിത്യജ്യ ജരാം സദ്യോഽന്വപദ്യത॥ 1-77-59 (3553) 
യയാതിരുവാച। 1-77-60x (456) 
അതൃപ്തോ യൌവനസ്യാഹം ദേവയാന്യാം ഭൃഗൂദ്വഹ।
പ്രസാദം കുരു മേ ബ്രഹ്മഞ്ജരേയം ന വിശേച്ച മാം॥ 1-77-60 (3554) 
ശുക്ര ഉവാച। 1-77-61x (457) 
നാഹം മൃഷാ ബ്രവീംയേതജ്ജരാം പ്രാപ്തോഽസി ഭൂമിപ।
ജരാം ത്വേതാം ത്വമന്യസ്മിൻസങ്ക്രാമയ യദീച്ഛസി॥ 1-77-61 (3555) 
യയാതിരുവാച। 1-77-62x (458) 
രാജ്യഭാക്സ ഭവേദ്ബ്രഹ്മൻപുണ്യഭാക്കീർതിഭാക്തഥാ।
യോ മേ ദദ്യാദ്വയഃ പുത്രസ്തദ്ഭവാനനുമന്യതാം॥ 1-77-62 (3556) 
ശുക്ര ഉവാച। 1-77-63x (459) 
സങ്ക്രാമയിഷ്യസി ജരാം യേഥേഷ്ടം നഹുഷാത്മജ।
മാമനുധ്യായ ഭാവേന ന ച പാപമവാപ്സ്യസി॥ 1-77-63 (3557) 
വയോ ദാസ്യതി തേ പുത്രോ യഃ സ രാജാ ഭവിഷ്യതി।
ആയുഷ്മാൻകീർതിമാംശ്ചൈവ ബഹ്വപത്യസ്തഥൈവ ച॥ ॥ 1-77-64 (3558) 
 
ഇതി ശ്രീമൻമഹാഭാരതേ ആദിപർവണി സംഭവപർവണി സപ്തസപ്തതിതമോഽധ്യായഃ॥ 77 ॥

Mahabharata - Adi Parva - Chapter Footnotes

1-77-49 അധരോത്തരം നീചസ്യാഭിവൃദ്ധിരുത്തമസ്യ ഹ്രാസഃ। അതിവൃത്താസ്മി രാജ്ഞഃ സകാശാദപത്യത്രയാധിഗമനേതിക്രാന്തോല്ലംഘിതാഽസ്മി॥ 1-77-52 അധർമമേവ പ്രിയമകൃഥാഃ॥ 1-77-53 നാന്യചേതസാ ന കാമലോഭേന॥ 1-77-58 പ്രത്യവേക്ഷ്യഃ അസ്മിൻമകർമണി മദാജ്ഞാപി ത്വയാ പ്രാർഥനീയേതി ഭാവഃ॥ 1-77-62 ജ്യേഷ്ഠസ്യ രാജ്യാപ്രദാനജം പാപം॥ സപ്തസപ്തതിതമോഽധ്യായഃ॥ 77 ॥



ആദിപർവ - അധ്യായ 078

॥ ശ്രീഃ ॥

1.78. അധ്യായഃ 078 

Mahabharata - Adi Parva - Chapter Topics

സ്വജരാമനംഗീകുർവതാം യദുപ്രഭൃതീനാം യയാതിനാ ശാപഃ॥ 1 ॥ താമംഗീകുർവതഃ പൂരോർവരദാനം॥ 2 ॥

Mahabharata - Adi Parva - Chapter Text

1-78-0 (3559) 
വൈശംപായന ഉവാച। 1-78-0x (460) 
ജരാം പ്രാപ്യ യയാതിസ്തു സ്വപുരം പ്രാപ്യ ചൈവ ഹി।
പുത്രം ജ്യേഷ്ഠം വരിഷ്ഠം ച യദുമിത്യബ്രവീദ്വചഃ॥ 1-78-1 (3560) 
യയാതിരുവാച। 1-78-2x (461) 
ജരാവലീ ച മാം താത പലിതാനി ച പര്യഗുഃ।
കാവ്യസ്യോശനസഃ ശാപാന്ന ച തൃപ്തോഽസ്മി യൌവനേ॥ 1-78-2 (3561) 
ത്വം യദോ പ്രതിപദ്യസ്വ പാപ്മാനം ജരയാ സഹ।
യൌവനേന ത്വദീയേന ചരേയം വിഷയാനഹം॥ 1-78-3 (3562) 
പൂർണേ വർഷസഹസ്രേ തു പുനസ്തേ യൌവനം ത്വഹം।
ദത്ത്വാ സ്വം പ്രതിപത്സ്യാമി പാപ്മാനം ജരയാ സഹ॥ 1-78-4 (3563) 
യദുരുവാച। 1-78-5x (462) 
ജരായാം ബഹവോ ദോഷാഃ പാനഭോജനകാരിതാഃ।
തസ്മാജ്ജരാം ന തേ രാജൻഗ്രഹീഷ്യ ഇതി മേ മതിഃ॥ 1-78-5 (3564) 
സിതശ്മശ്രുർനിരാനന്ദോ ജരയാ ശിഥിലീകൃതഃ।
വലീസംഗതഗാത്രസ്തു ദുർദർശോ ദുർബലഃ കൃശഃ॥ 1-78-6 (3565) 
അശക്തഃ കാര്യകരണേ പരിഭൂതഃ സ യൌവതൈഃ।
സഹോപജീവിഭിശ്ചൈവ താം ജരാം നാഭികാമയേ॥ 1-78-7 (3566) 
സന്തി തേ ബഹവഃ പുത്രാ മത്തഃ പ്രിയതരാ നൃപ।
ജരാം ഗ്രഹീതും ധർമജ്ഞ തസ്മാദന്യം വൃണീഷ്വ വൈ॥ 1-78-8 (3567) 
യയാതിരുവാച। 1-78-9x (463) 
യത്ത്വം മേ ഹൃദയാജ്ജാതോ വയഃ സ്വം ന പ്രയച്ഛസി।
തസ്മാദരാജ്യഭാക്താത പ്രജാ തവ ഭവിഷ്യതി॥ 1-78-9 (3568) 
`പ്രത്യാഖ്യാതസ്തു രാജാ സ തുർവസും പ്രത്യുവാച ഹ।'
തുർവസോ പ്രതിപദ്യസ്വ പാപ്മാനം ജരയാ സഹ। 
യൌവനേന ചരേയം വൈ വിഷയാംസ്തവ പുത്രക॥  1-78-10 (3569) 
പൂർണേ വർഷസഹസ്രേ തു പുനർദാസ്യാമി യൌവനം।
സ്വം ചൈവ പ്രതിപത്സ്യാമി പാപ്മാനം ജരയാ സഹ॥ 1-78-11 (3570) 
തുർവസുരുവാച। 1-78-12x (464) 
ന കാമയേ ജരാം താത കാമഭോഗപ്രണാശിനീം।
ബലരൂപാന്തകരണീം ബുദ്ധിപ്രാണപ്രണാശിനീം॥ 1-78-12 (3571) 
യയാതിരുവാച। 1-78-13x (465) 
യത്ത്വം മേ ഹൃദയാജ്ജാതോ വയഃ സ്വം ന പ്രയച്ഛസി।
തസ്മാത്പ്രജാ സമുച്ഛേദം തുർവസോ തവ യാസ്യതി॥ 1-78-13 (3572) 
സങ്കീർണാചാരധർമേഷു പ്രതിലോമചരേഷു ച।
പിശിതാശിഷു ചാന്ത്യേഷു മൂഢ രാജാ ഭവിഷ്യസി॥ 1-78-14 (3573) 
ഗുരുദാരപ്രസക്തേഷു തിര്യഗ്യോനിഗതേഷു ച।
പശുധർമേഷു പാപേഷു ംലേച്ഛേഷു ത്വം ഭവിഷ്യസി॥ 1-78-15 (3574) 
വൈശംപായന ഉവാച। 1-78-16x (466) 
ഏവം സ തുർവസും ശപ്ത്വാ യയാതിഃ സുതമാത്മനഃ।
ശർമിഷ്ഠായാഃ സുതം ദ്രുഹ്യുമിദം വചനമബ്രവീത്॥ 1-78-16 (3575) 
യയാതിരുവാച। 1-78-17x (467) 
ദ്രുഹ്യോ ത്വം പ്രതിപദ്യസ്വ വർണരൂപവിനാശിനീം।
ജരാം വർഷസഹസ്രം മേ യൌവനം സ്വം ദദസ്വ ച॥ 1-78-17 (3576) 
പൂർണേ വർഷസഹസ്രേ തു പുനർദാസ്യാമി യൌവനം।
സ്വം ചാദാസ്യാമി ഭൂയോഽഹം പാപ്മാനം ജരയാ സഹ॥ 1-78-18 (3577) 
ദ്രുഹ്യുരുവാച। 1-78-19x (468) 
ന ഗജം ന രഥം നാശ്വം ജീർണോ ഭുങ്ക്തേ ന ച സ്ത്രിയം।
വാഗ്ഭംഗശ്ചാസ്യ ഭവതി താം ജരാം നാഭികാമയേ॥ 1-78-19 (3578) 
യയാതിരുവാച। 1-78-20x (469) 
യത്ത്വം മേ ഹൃദയാജ്ജാതോ വയഃ സ്വം ന പ്രയച്ഛസി।
തസ്മാദ്ദ്രുഹ്യോ പ്രിയഃ കാമോ ന തേ സംപത്സ്യതേ ക്വചിത്॥ 1-78-20 (3579) 
യത്രാശ്വരഥമുഖ്യാനാമശ്വാനാം സ്യാദ്ഗതം ന ച।
ഹസ്തിനാം പീഠകാനാം ച ഗർദഭാനാം തഥൈവ ച॥ 1-78-21 (3580) 
ബസ്താനാം ച ഗവാം ചൈവ ശിബികായാസ്തഥൈവ ച।
ഉഡുപപ്ലവസന്താരോ യത്ര നിത്യം ഭവിഷ്യതി।  1-78-22 (3581) 
യയാതിരുവാച। 1-78-23x (470) 
അനോ ത്വം പ്രതിപദ്യസ്വ പാപ്മാനം ജരയാ സഹ।
ഏകം വർഷസഹസ്രം തു ചരേയം യൌവനേന തേ॥ 1-78-23 (3582) 
അനുരുവാച। 1-78-24x (471) 
ജീർണഃ ശിശുവദാദത്തേ കാലേഽന്നമശുചിര്യഥാ।
ന ജുഹോതി ച കാലേഽഗ്നിം താം ജരാം നാഭികാമയേ॥ 1-78-24 (3583) 
യയാതിരുവാച। 1-78-25x (472) 
യത്ത്വം മേ ഹൃദയാജ്ജാതോ വയഃ സ്വം ന പ്രയച്ഛസി।
ജരാദോഷസ്ത്വയാ പ്രോക്തസ്തസ്മാത്ത്വം പ്രതിലപ്സ്യസേ॥ 1-78-25 (3584) 
പ്രജാശ്ച യൌവനപ്രാപ്താ വിനശിഷ്യന്ത്യനോ തവ।
അഗ്നിപ്രസ്കന്ദനപരസ്ത്വം ചാപ്യേവം ഭവിഷ്യസി॥ 1-78-26 (3585) 
വൈശംപായന ഉവാച। 1-78-27x (473) 
പ്രത്യാഖ്യാതശ്ചതുർഭിശ്ച ശപ്ത്വാ താന്യദുപൂർവകാൻ।
പൂരോഃ സകാശമഗമൻമത്ത്വാ പൂരുമലംഘനം॥ 1-78-27 (3586) 
യയാതിരുവാച। 1-78-28x (474) 
പൂരോ ത്വം മേ പ്രിയഃ പുത്രസ്ത്വം വരീയാൻഭവിഷ്യസി।
ജരാ വലീ ച മാന്താത പലിതാനി ച പര്യഗുഃ॥ 1-78-28 (3587) 
കാവ്യസ്യോശനസഃ ശാപാന്ന ച തൃപ്തോഽസ്മി യൌവനേ।
പൂരോ ത്വം പ്രതിപദ്യസ്വ പാപ്മാനം ജരയാ സഹ। 
കഞ്ചിത്കാലം ചരേയം വൈ വിഷയാന്വയസാതവ॥  1-78-29 (3588) 
പൂർണേ വർഷസഹസ്രേ തു പുനർദാസ്യാമി യൌവനം।
സ്വം ചൈവ പ്രതിപത്സ്യാമി പാപ്മാനം ജരയാ സഹ॥ 1-78-30 (3589) 
വൈശംപായന ഉവാച। 1-78-31x (475) 
ഏവമുക്തഃ പ്രത്യുവാച പൂരുഃ പിതരമജ്ജസാ।
യദാത്ഥ മാം മഹാരാജ തത്കരിഷ്യാമി തേ വചഃ॥ 1-78-31 (3590) 
`ഗുരോർവൈ വചനം പുണ്യം സ്വർഗ്യമായുഷ്കരം നൃണാം।
ഗുരുപ്രസാദാത്ത്രൈലോക്യമന്വശാസച്ഛതക്രതുഃ॥ 1-78-32 (3591) 
ഗുരോരനുമതം പ്രാപ്യ സർവാൻകാമാനമാപ്നുയാത്।
യാവദിച്ഛസി താവച്ച ധാരയിഷ്യാമി തേ ജരാം'॥ 1-78-33 (3592) 
പ്രതിപത്സ്യാമി തേ രാജൻപാപ്മാനം ജരയാ സഹ।
ഗൃഹാണ യൌവനം മത്തശ്ചര കാമാന്യഥേപ്സിതാൻ॥ 1-78-34 (3593) 
ജരയാഹം പ്രതിച്ഛന്നോ വയോരൂപധരസ്തവ।
യൌവനം ഭവതേ ദത്ത്വാ ചരിഷ്യാമി യഥാത്ഥമാം॥ 1-78-35 (3594) 
യയാതിരുവാച। 1-78-36x (476) 
പൂരോ പ്രീതോഽസ്മി തേ വത്സ പ്രീതശ്ചേദം ദദാമി തേ।
സർവകാമസമൃദ്ധാ തേ പ്രജാ രാജ്യേ ഭവിഷ്യതി॥ 1-78-36 (3595) 
വൈശംപായന ഉവാച। 1-78-37x (477) 
ഏവമുക്ത്വാ യയാതിസ്തു സ്മൃത്വാ കാവ്യം മഹാതപാഃ।
സങ്ക്രാമയാമാസ ജരാം തദാ പൂരൌ മഹാത്മനി॥ ॥ 1-78-37 (3596) 
 
ഇതി ശ്രീമൻമഹാഭാരതേ ആദിപർവണി സംഭവപർവണി അഷ്ടസപ്തതിതമോഽധ്യായഃ॥ 78 ॥

Mahabharata - Adi Parva - Chapter Footnotes

1-78-2 വലീ ത്വചഃസംവലനം। പലിതാനി കേശരോംണാം ശൌക്ല്യം। പര്യഗുഃ പരിതഃ ശരീരേ ഗതാനി പ്രാപ്താനിയൌവനേ യൌവനസാധ്യേ കാമഭോഗേ॥ 1-78-3 പാപ്മാനം ഭോഗസാമർഥ്യേഽപി തദിച്ഛാരൂപം ചിത്തസ്യ ദൌസ്ഥ്യം। ചരേയം ഭുജ്ജീയ॥ 1-78-5 ദോഷാഃ കഫാദ്യാധിക്യാദ്വമനാദയഃ॥ 1-78-15 തിര്യഗ്യോനീനാമിവ ഗതം പ്രകാശം മൈഥുനാദ്യാചരണം യേപ തേഷു॥ 1-78-21 പീഠകാനാം രാജയോഗ്യാനാം നരയാനവിശേഷാണാം തഖതരാവാ ഇതി ംലേച്ഛേഷു പ്രസിദ്ധാനാം॥ 1-78-26 അഗ്നിപ്രസ്കന്ദനം ശ്രൌതസ്മാർതാദ്യഗ്നിസാധ്യകർമത്യാഗസ്തത്പരഃ॥ 1-78-28 വരീയാൻസ്വഭ്രാതൃഭ്യോ മഹാൻ। ജരോ ദേഹേന്ദ്രിയശക്തിഘാതഃ॥ 1-78-31 അഞ്ജസാ ആർജവേന॥ 1-78-34 യഥേപ്സിതാൻ യാവജ്ജീവം॥ അഷ്ടസപ്തതിതമോഽധ്യായഃ॥ 78 ॥



ആദിപർവ - അധ്യായ 079

॥ ശ്രീഃ ॥

1.79. അധ്യായഃ 079 

Mahabharata - Adi Parva - Chapter Topics

വിഷയാനുഭവേന യയാതേർവൈരാഗ്യപ്രാപ്തിഃ॥ 1 ॥ പൂരോഃ യയാതിനാ യൌവനപ്രത്യർപണം॥ 2 ॥ തസ്യ രാജ്യാഭിഷേകഃ॥ 3 ॥ യയാതേർവനം പ്രതി ഗമനം॥ 4 ॥ യദുപ്രഭൃതീനാം വംശകഥനം॥ 5 ॥

Mahabharata - Adi Parva - Chapter Text

1-79-0 (3597) 
വൈശംപായന ഉവാച। 1-79-0x (478) 
പൌരവേണാഥ വയസാ യയാതിർനഹുഷാത്മജഃ।
`രൂപയൌവനസംപന്നഃ കുമാരഃ സമപദ്യത।' 
പ്രീതിയുക്തോ നൃപശ്രേഷ്ഠശ്ചരാ വിഷയാൻപ്രിയാൻ॥  1-79-1 (3598) 
യഥാകാമം യഥോത്സാഹം യഥാകാലം യഥാസുഖം।
ധർമാവിരുദ്ധം രാജേന്ദ്രോ യഥാ ഭവതി സോഽന്വഭൂത്॥ 1-79-2 (3599) 
ദേവാനതർപയദ്യജ്ഞൈഃ ശ്രാദ്ധൈസ്തദ്വിത്പിതൄനപി।
ദീനാനനുഗ്രഹൈരിഷ്ടൈഃ കാമൈശ്ച ദ്വിജസത്തമാൻ॥ 1-79-3 (3600) 
അതിഥീനന്നപാനൈശ്ച വിശശ്ച പരിപാലനൈഃ।
ആനൃശംസ്യേന ശൂദ്രാംശ്ച ദസ്യൂൻസന്നിഗ്രഹേണ ച॥ 1-79-4 (3601) 
ധർമേണ ച പ്രജാഃ സർവാ യഥാവദനുരഞ്ജയൻ।
യയാതിഃ പാലയാമാസ സാക്ഷാദിന്ദ്ര ഇവാപരഃ॥ 1-79-5 (3602) 
സ രാജാ സിംഹവിക്രാന്തോ യുവാ വിഷയഗോചരഃ।
അവിരോധേന ധർമസ്യ ചചാര സുഖമുത്തമം॥ 1-79-6 (3603) 
സ സംപ്രാപ്യ ശുഭാൻകാമാംസ്തൃപ്തഃ ഖിന്നശ്ച പാർഥിവഃ।
കാലം വർഷസഹസ്രാന്തം സസ്മാര മനുജാധിപഃ॥ 1-79-7 (3604) 
പരിസംഖ്യായ കാലജ്ഞഃ കലാഃ കാഷ്ഠാശ്ച വീര്യവാൻ।
യൌവനം പ്രാപ്യ രാജർഷിഃ സഹസ്രപരിവത്സരാൻ॥ 1-79-8 (3605) 
വിശ്വാച്യാ സഹിതോ രേമേ വ്യഭ്രാജന്നന്ദനേ വനേ।
അലകായാം സ കാലം തു മേരുശൃംഗേ തഥോത്തരേ॥ 1-79-9 (3606) 
യദാ സ പശ്യതേ കാലം ധർമാത്മാ തം മഹീപതിഃ।
പൂർണം മത്വാ തതഃ കാലം പൂരും പുത്രമുവാച ഹ॥ 1-79-10 (3607) 
യഥാകാമം യഥോത്സാഹം യഥാകാലമരിന്ദമ।
സേവിതാ വിഷയാഃ പുത്ര യൌവനേന മയാ തവ॥ 1-79-11 (3608) 
ന ജാതു കാമഃ കാമാനാമുപഭോഗേന ശാംയതി।
ഹവിഷാ കൃഷ്ണവർത്മേവ ഭൂയ ഏവാഭിവർധതേ॥ 1-79-12 (3609) 
യത്പൃഥിവ്യാം വ്രീഹിയവം ഹിരണ്യം പശവഃ സ്ത്രിയഃ।
ഏകസ്യാപി ന പര്യാപ്തം തസ്മാന്നൃഷ്ണാം പരിത്യജേത്॥ 1-79-13 (3610) 
യാ ദുസ്ത്യജാ ദുർമതിഭിര്യാ ന ജീര്യതി ജീര്യതഃ।
യോഽസൌ പ്രാണാന്തികോ രോഗസ്താന്തൃഷ്ണാം ത്യജതഃ സുഖം॥ 1-79-14 (3611) 
പൂർണം വർഷസഹസ്രം മേ വിഷയാസക്തചേതസഃ।
തഥാപ്യനുദിനം തൃഷ്ണാ മമൈതേഷ്വഭിജായതേ॥ 1-79-15 (3612) 
തസ്മാദേനാമഹം ത്യക്ത്വാ ബ്രഹ്മണ്യാധായ മാനസം।
നിർദ്വന്ദ്വോ നിർമമോ ഭൂത്വാ ചരിഷ്യാമി മൃഗൈഃ സഹ॥ 1-79-16 (3613) 
പൂരോ പ്രീതോഽസ്മി ഭദ്രം തേ ഗൃഹാണേദം സ്വയൌവനം।
രാജ്യം ചേദം ഗൃഹാണ ത്വം `യാവദിച്ഛസി യൌവനം। 
താവദ്ദീർഘായുഷാ ഭുംഖ' ത്വം ഹി മേ പ്രിയകൃത്സുതഃ॥  1-79-17 (3614) 
വൈശംപായന ഉവാച।' 1-79-18x (479) 
പ്രതിപേദേ ജരാം രാജാ യയാതിർനാഹുഷസ്തദാ।
യൌവനം പ്രതിപേദേ ച പൂരുഃ സ്വം പുനരാത്മവാൻ॥ 1-79-18 (3615) 
അഭിഷേക്തുകാമം നൃപതിം പൂരും പുത്രം കനീയസം।
ബ്രാഹ്മണപ്രമുഖാ വർണാ ഇദം വചനമബ്രുവൻ॥ 1-79-19 (3616) 
കഥം ശുക്രസ്യ നപ്താരം ദേവയാന്യാഃ സുതം പ്രഭോ।
ജ്യേഷ്ഠം യദുമതിക്രംയ രാജ്യം പൂരോഃ പ്രയച്ഛസി॥ 1-79-20 (3617) 
യദുർജ്യേഷ്ഠസ്തവ സുതോ ജാതസ്തമനു തുർവസുഃ।
ശർമിഷ്ഠായാഃ സുതോ ദ്രുഹ്യുസ്തതോഽനുഃ പൂരുരേവ ച॥ 1-79-21 (3618) 
കഥം ജ്യേഷ്ഠാനതിക്രംയ കനീയാന്രാജ്യമർഹതി।
ഏതത്സംബോധയാമസ്ത്വാം ധർമം ത്വം പ്രതിപാലയ॥ 1-79-22 (3619) 
യയാതിരുവാച। 1-79-23x (480) 
ബ്രാഹ്മണപ്രമുഖാ വർണാഃ സർവേ ശൃണ്വന്തു മേ വചഃ।
ജ്യേഷ്ഠം പ്രതി യഥാ രാജ്യം ന ദേയം മേ കഥഞ്ചന॥ 1-79-23 (3620) 
മമ ജ്യേഷ്ഠേന യദുനാ നിയോഗോ നാനുപാലിതഃ।
പ്രതികൂലഃ പിതുര്യശ്ച ന സ പുത്രഃ സതാം മതഃ॥ 1-79-24 (3621) 
മാതാപിത്രോർവചനകൃദ്ധിതഃ പഥ്യശ്ച യഃ സുതഃ।
സ പുത്രഃ പുത്രവദ്യശ്ച വർതതേ പിതൃമാതൃഷു॥ 1-79-25 (3622) 
`പുദിതി നരകസ്യാഖ്യാ ദുഃഖം ച നരകം വിദുഃ।
പുതസ്ത്രാണാത്തതഃ പുത്ത്രമിഹേച്ഛന്തി പരത്ര ച॥ 1-79-26 (3623) 
ആത്മനഃ സദൃശഃ പുത്രഃ പിതൃദേവർഷിപൂജനേ।
യോ ബഹൂനാം ഗുണകരഃ സ പുത്രോ ജ്യേഷ്ഠ ഉച്യതേ॥ 1-79-27 (3624) 
മൂകോഽന്ധോ ബധിരഃ ശ്വിത്രീ സ്വധർമം നാനുതിഷ്ഠതി।
ചോരഃ കിൽബിഷികഃ പുത്രോ ജ്യേഷ്ഠോ ന ജ്യേഷ്ഠ ഉച്യതേ॥ 1-79-28 (3625) 
ജ്യേഷ്ഠാംശഹാരീ ഗുണകൃദിഹ ലോകേ പരത്ര ച।
ശ്രേയാൻപുത്രോ ഗുണോപേതഃ സ പുത്രോ നേതരോ വൃഥാ। 
വദന്തി ധർമം ധർമജ്ഞാഃ പിതൄണാം പുത്രകാരണാത്॥  1-79-29 (3626) 
വേദോക്തം സംഭവം മഹ്യമനേന ഹൃദയോദ്ഭവം।
തസ്യ ജാതമിദം കൃത്സ്നമാത്മാ പുത്ര ഇതി ശ്രുതിഃ'॥ 1-79-30 (3627) 
യദുനാഽഹമവജ്ഞാതസ്തഥാ തുർവസുനാപി ച।
ദ്രുഹ്യുനാ ചാനുനാ ചൈവ മയ്യവജ്ഞ കൃതാ ഭൃശം॥ 1-79-31 (3628) 
പൂരുണാ തു കൃതം വാക്യം മാനിതം ച വിശേഷതഃ।
കനീയാൻമമ ദായാദോ ധൃതാ യേന ജരാ മമ॥ 1-79-32 (3629) 
മമ കാമഃ സ ച കൃതഃ പൂരുണാ മിത്രരൂപിണാ।
ശുക്രേണ ച വരോദത്തഃ കാവ്യേനോശനസാ സ്വയം॥ 1-79-33 (3630) 
പുത്രോ യസ്ത്വാഽനുവർതേത സ രാജാ പൃഥിവീപതിഃ।
`യോ വാനുവർതീ പുത്രാണാം സ പുത്രോ ദായഭാഗ്ഭവേത്'॥ 1-79-34 (3631) 
ഭവതോഽനുനയാംയേവം പൂരൂ രാജ്യേഽഭിഷിച്യതാം।  1-79-35 (3632) 
പ്രകൃതയ ഊചുഃ।
യഃ പുത്രോ ഗുണസംപന്നോ മാതാപിത്രോർഹിതഃ സദാ॥  1-79-36x (481) 
സർവമർഹതി കല്യാണം കനീയാനപി സത്തമഃ।
`വേദ ധമാർഥശാസ്ത്രേഷു മുനിഭിഃ കഥിതം പുരാ'॥ 1-79-36 (3633) 
അർഹഃ പൂരുരിദം രാജ്യം യഃ സുതഃ പ്രിയകൃത്തവ।
വരദാനേന ശുക്രസ്യ ന ശക്യം വക്തുമുത്തരം॥ 1-79-37 (3634) 
വൈശംപായന ഉവാച। 1-79-38x (482) 
പൌരജാനപദൈസ്തുഷ്ടൈരിത്യുക്തോ നാഹുഷസ്തദാ।
അഭ്യഷിഞ്ചത്തതഃ പൂരും രാജ്യേ സ്വേ സുതമാത്മനഃ॥ 1-79-38 (3635) 
`യദും ച തുർവസും ചോഭൌ ദ്രുഹ്യും ചൈവ സഹാനുജം।
അന്തേഷു സ വിനിക്ഷിപ്യ നാഹുഷഃ സ്വാത്മജാൻസുതാൻ'॥ 1-79-39 (3636) 
ദത്ത്വാ ച പൂരവേ രാജ്യം വനവാസായ ദീക്ഷിതഃ।
പുരാത്സ നിര്യയൌ രാജാ ബ്രാഹ്മണൈസ്താപസൈഃ സഹ॥ 1-79-40 (3637) 
`ദേവയാന്യാ ച സഹിതഃ ശർമിഷ്ഠയാ ച ഭാരത।
അകരോത്സ വനേ രാജാ സഭാര്യസ്തപ ഉത്തമം'॥ 1-79-41 (3638) 
യദോസ്തു യാദവാ ജാതാസ്തുർവസോര്യവനാഃ സ്മൃതാഃ।
ദ്രുഹ്യോഃ സുതാസ്തു വൈ ഭോജാ അനോസ്തു ംലേച്ഛജാതയഃ॥ 1-79-42 (3639) 
പൂരോസ്തു പൌരവോ വംശോ യത്ര ജാതോഽസി പാർഥിവ।
ഇദം വർഷസഹസ്രാണി രാജ്യം കാരയിതും വശീ॥ ॥ 1-79-43 (3640) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഊനാശീതിതമോഽധ്യായഃ॥ 79 ॥

Mahabharata - Adi Parva - Chapter Footnotes

1-79-1 ചചാര ബുഭോജ॥ 1-79-6 വിഷയാ ദിവ്യഗന്ധാദയോ ഗോചരേ വശേ യസ്യ സ വിഷയഗോചരഃ॥ 1-79-19 കനീയസം കനീയാംസം॥



ആദിപർവ - അധ്യായ 080

॥ ശ്രീഃ ॥

1.80. അധ്യായഃ 080 

 
॥ ഉത്തരയായാതാരഭ്യഃ ॥

Mahabharata - Adi Parva - Chapter Topics

യയാതേഃ സ്വർഗഗമനം॥ 1 ॥

Mahabharata - Adi Parva - Chapter Text

1-80-0 (3641) 
വൈശംപായന ഉവാച। 1-80-0x (483) 
ഏവം സ നാഹുഷോ രാജാ യയാതിഃ പുത്രമീപ്സിതം।
രാജ്യേഽഭിഷിച്യ മുദിതോ വാനപ്രസ്ഥോഽഭവൻമുനിഃ॥ 1-80-1 (3642) 
ഉഷിത്വാ ച വനേ വാസം ബ്രാഹ്മണൈഃ സംശിതവ്രതഃ।
ഫലമൂലാശനോ ദാന്തസ്തതഃ സ്വർഗമിതോ ഗതഃ॥ 1-80-2 (3643) 
സ ഗതഃ സ്വർനിവാസം തം നിവസൻമുദിതഃ സുഖീ।
കാലേന നാതിമഹതാ പുനഃ ശക്രേണ പാതിതഃ॥ 1-80-3 (3644) 
`സാധുഭിഃ സംഗതിം ലബ്ധ്വാ പുനഃ സ്വർഗമുപേയിവാൻ।  1-80-4 (3645) 
ജനമേജയ ഉവാച।
സ്വർഗതശ്ച പുനർബ്രഹ്മന്നിവസന്ദേവവേശ്മനി। 
കാലേന നാതിമഹതാ കഥം ശക്രേണ പാതിതഃ'॥  1-80-4x (484) 
നിപതൻപ്രച്യുതഃ സ്വർഗാദപ്രാപ്തോ മേദിനീതലം।
സ്ഥിത ആസീദന്തരിക്ഷേ സ തദേതി ശ്രുതം മയാ॥ 1-80-5 (3646) 
തത ഏവ പുനശ്ചാപി ഗതഃ സ്വർഗമിതി ശ്രുതം।
രാജ്ഞാ വസുമതാ സാർധമഷ്ടകേന ച വീര്യവാൻ॥ 1-80-6 (3647) 
പ്രതർദനേന ശിവിനാ സമേത്യ കില സംസദി।
കർമണാ കേന സ ദിവം പുനഃ പ്രാപ്തോ മഹീപതിഃ॥ 1-80-7 (3648) 
സർവമേതദശേഷേണ ശ്രോതുമിച്ഛാമി തത്ത്വതഃ।
കഥ്യമാനം ത്വയാ വിപ്ര വിപ്രർഷിഗണസംനിധൌ॥ 1-80-8 (3649) 
ദേവരാജസമോ ഹ്യാസീദ്യയാതിഃ പൃഥിവീപതിഃ।
വർധനഃ കുരുവംശസ്യ വിഭാവസുസമദ്യുതിഃ॥ 1-80-9 (3650) 
തസ്യ വിസ്തീർണയശസഃ സത്യകീർതേർമഹാത്മനഃ।
ചരിതം ശ്രോതുമിച്ഛാമി ദിവി ചേഹ ച സർവശഃ॥ 1-80-10 (3651) 
വൈശംപായന ഉവാച। 1-80-11x (485) 
ഹന്ത തേ കഥയിഷ്യാമി യയാതേരുത്തരാം കഥാം।
ദിവി ചേഹ ച പുണ്യാർഥാം സർവപാപപ്രണാശിനീം॥ 1-80-11 (3652) 
യയാതിർനാഹുഷോ രാജാ പൂരും പുത്രം കനീയസം।
രാജ്യേഽഭിഷിച്യ മുദിതഃ പ്രാവവ്രാജ വനം തദാ॥ 1-80-12 (3653) 
അന്ത്യുഷേ സ വിനിക്ഷിപ്യ പുത്രാന്യദുപുരോഗമാൻ।
ഫലമൂലാശനോ രാജാ വനേ സംന്യവസച്ചിരം॥ 1-80-13 (3654) 
ശംസിതാത്മാ ജിതക്രോധസ്തർപയൻപിതൃദേവതാഃ।
അഗ്നീംശ്ച വിധിവജ്ജുഹ്വന്വാനപ്രസ്ഥവിധാനതഃ॥ 1-80-14 (3655) 
അഥിതീൻപൂജയാമാസ വന്യേന ഹവിഷാ വിഭുഃ।
ശിലോഞ്ഛവൃത്തിമാസ്ഥായ ശേഷാന്നകൃതഭോജനഃ॥ 1-80-15 (3656) 
പൂർണം വർഷസഹസ്രം ച ഏവംവൃത്തിരഭൂന്നൃപഃ।
അബ്ഭക്ഷഃ ശരദസ്ത്രിംശദാസീന്നിയതവാങ്മനാഃ॥ 1-80-16 (3657) 
തതശ്ച വായുഭക്ഷോഽഭൂത്സംവത്സരമതന്ദ്രിതഃ।
തഥാ പഞ്ചാഗ്നിമധ്യേ ച തപസ്തേപേ സ വത്സരം॥ 1-80-17 (3658) 
ഏകപാദഃ സ്തിതശ്ചാസീത്ഷൺമാസാനനിലാശനഃ।
പുണ്യകീർതിസ്തതഃ സ്വർഗേ ജഗാമാവൃത്യ രോദസീ॥ ॥ 1-80-18 (3659) 
 
ഇതി ശ്രീമൻമഹാഭാരതേ ആദിപർവണി സംഭവപർവണി അശീതിതമോഽധ്യായഃ॥ 80 ॥

Mahabharata - Adi Parva - Chapter Footnotes

1-80-13 അന്ത്യേഷു ംലേച്ഛേഷു॥ 1-80-17 പഞ്ചാഗ്നയശ്ചത്വാരോഽഗ്നയഃ പഞ്ചമഃ സൂര്യഃ॥ 1-80-18 ആവൃത്യ വ്യാപ്യ। രോദസീ ദ്യാവഭൂമീ। പൃഥിവ്യാമിവ സ്വർഗേപി മുഖ്യോഽഭൂദിത്യർഥഃ॥ അശീതിതമോഽധ്യായഃ॥ 80 ॥



ആദിപർവ - അധ്യായ 081

॥ ശ്രീഃ ॥

1.81. അധ്യായഃ 081 

Mahabharata - Adi Parva - Chapter Topics

ഇന്ദ്രയയാതിസംവാദഃ॥ 1 ॥

Mahabharata - Adi Parva - Chapter Text

1-81-0 (3660) 
വൈശംപായന ഉവാച। 1-81-0x (486) 
സ്വർഗതഃ സ തു രാജേന്ദ്രോ നിവസന്ദേവവേശ്മനി।
പൂജിതസ്ത്രിദശൈഃ സാധ്യൈർമരുദ്ഭിർവസുഭിസ്തഥാ॥ 1-81-1 (3661) 
ദേവലോകം ബ്രഹ്മലോകം സഞ്ചരൻപുണ്യകൃദ്വശീ।
അവസത്പൃഥിവീപാലോ ദീർഘകാലമിതി ശ്രുതിഃ॥ 1-81-2 (3662) 
സ കദാചിന്നൃപശ്രേഷ്ഠോ യയാതിഃ ശക്രമാഗമത്।
കഥാന്തേ തത്ര ശക്രേണ സ പൃഷ്ടഃ പൃഥിവീപതിഃ॥ 1-81-3 (3663) 
ശക്ര ഉവാച। 1-81-4x (487) 
യദാ സ പൂരുസ്തവ രൂപേണ രാജ-
ഞ്ജരാം ഗൃഹീത്വാ പ്രചചാര ഭൂമൌ। 
തദാ ച രാജ്യം സംപ്രദായൈവ തസ്മൈ
ത്വയാ കിമുക്തഃ കഥയേഹ സത്യം॥  1-81-4 (3664) 
യയാതിരുവാച। 1-81-5x (488) 
ഗംഗായമുനയോർമധ്യേ കൃത്സ്നോയം വിഷയസ്തവ।
മധ്യേ പൃഥിവ്യാസ്ത്വം രാജാ ഭ്രാതരോഽന്ത്യാധിപാസ്തവ॥ 1-81-5 (3665) 
`ന ച കുര്യാന്നരോ ദൈന്യം ശാഠ്യം ക്രോധം തഥൈവ ച।
ജൈഹയം ച മത്സരം വൈരം സർവത്രേദം ന കാരയേത്॥ 1-81-6 (3666) 
മാതരം പിതരം ജ്യേഷ്ഠം വിദ്വാംസം ച തപോധനം।
ക്ഷമാവന്തം ച രാജേന്ദ്ര നാവമന്യേത ബുദ്ധിമാൻ॥ 1-81-7 (3667) 
ളശക്തസ്തു ക്ഷമതേ നിത്യമശക്തഃ ക്രുധ്യതേ നരഃ।
ദുർജനഃ സുജനം ദ്വേഷ്ടി ദുർബലോ ബലവത്തരം॥ 1-81-8 (3668) 
രൂപവന്തമരൂപീ ച ധനവന്തം ച നിർധനഃ।
അകർമീ കർമിണം ദ്വേഷ്ടി ധാർമികം ച നധാർമികഃ॥ 1-81-9 (3669) 
നിർഗുണോ ഗുണവന്തം ച പുത്രൈതത്കലിലക്ഷണം।
വിപരീതം ച രാജേന്ദ്ര ഏതേഷു കൃതലക്ഷണം॥ 1-81-10 (3670) 
ബ്രാഹ്മണോ വാഥ വാ രാജാ വൈശ്യോ വാ ശൂദ്ര ഏവ വാ।
പ്രശസ്തേഷു പ്രസക്താശ്ചേത്പ്രശസ്യന്തേ യശസ്വിനഃ॥ 1-81-11 (3671) 
തസ്മാത്പ്രശസ്തേ രാജേന്ദ്ര നരഃ സക്തമനാ ഭവേത്।
അലോകജ്ഞാ ഹ്യപ്രശസ്താ ഭ്രാതരസ്തേ ഹ്യബുദ്ധയഃ॥ 1-81-12 (3672) 
അന്ത്യാധിപതയഃ സർവേ ഹ്യഭവൻഗുരുശാസനാത്।  1-81-13 (3673) 
ഇന്ദ്ര ഉവാച।
ത്വം ഹി ധർമവിദോ രാജൻകത്ഥസേ ധർമസുത്തമം। 
കഥയസ്വ പുനർമേഽദ്യ ലോകവൃത്താന്തമുത്തമം॥  1-81-13x (489) 
യയാതിരുവാച' 1-81-14x (490) 
അക്രോധനഃ ക്രോധനേഭ്യോ വിശിഷ്ട-
സ്തഥാ തിതിക്ഷുരതിതിക്ഷോർവിശിഷ്ടഃ। 
അമാനുഷേഭ്യോ മാനുഷാശ്ച പ്രധാനാ
വിദ്വാംസ്തഥൈവാവിദുഷഃ പ്രധാനഃ॥  1-81-14 (3674) 
ആക്രുശ്യമാനോ നാകോശേൻമന്യുരേവ തിതിക്ഷതഃ।
ആക്രോഷ്ടാരം നിർദഹതി സുകൃതം ചാസ്യ വിന്ദതി॥ 1-81-15 (3675) 
നാരുന്തുദഃ സ്യാന്ന നൃശംസവാദീ
ന ഹീനതഃ പരമഭ്യാദദീത। 
യയാഽസ്യ വാചാ പര ഉദ്വിജേത
ന താം വദേദ്രുശതീം പാപലോക്യാം॥  1-81-16 (3676) 
അരുന്തുദം പുരുഷം തീക്ഷ്ണവാചം
വാക്കണ്ടകൈർവിതുദന്തം മനുഷ്യൻ। 
വിദ്യാദലക്ഷ്മീകതമം ജനാനാം
മുഖേ നിബദ്ധാം നിർഋതിം വഹന്തം॥  1-81-17 (3677) 
സദ്ഭിഃ പുരസ്താദഭിപൂജിതഃ സ്യാ-
ത്സദ്ഭിസ്തഥാ പൃഷ്ഠതോ രക്ഷിതഃ സ്യാത്। 
സദാഽസതാമതിവാദാംസ്തിതിക്ഷേ-
ത്സതാം വൃത്തം ചാദദീതാര്യവൃത്തഃ॥  1-81-18 (3678) 
വാക്സായകാ വദനാന്നിഷ്പതന്തി
യൈരാഹതഃ ശോചതി രാത്ര്യഹാനി। 
പരസ്യ യേ മർമസു സംപതന്തി
താൻപണ്ഡിതോ നാവസൃജേത്പരേഷു॥  1-81-19 (3679) 
നഹീദൃശം സംവനനം ത്രിഷു ലോകേഷു വിദ്യതേ।
ദയാ മൈത്രീ ച ഭൂതേഷു ദാനം ച മധുരാ ച വാക്॥ 1-81-20 (3680) 
തസ്മാത്സാന്ത്വം സദാ വാച്യം ന വാച്യം പരുഷം ക്വചിത്।
പൂജ്യാൻസംപൂജയേദ്ദദ്യാന്ന ച യാചേത്കദാചന॥ ॥ 1-81-21 (3681) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഏകാശീതിതമോഽധ്യായഃ॥ 81 ॥

Mahabharata - Adi Parva - Chapter Footnotes

1-81-16 അസ്യ ആക്രോഷ്ടുഃ സുകൃതം തിതിക്ഷുർവിന്ദതി। രുശതീം അകല്യാണീ॥ 1-81-17 നിർഋതി ദുർദേവതാം॥ 1-81-20 സംവനനം വശീകരണം॥ ഏകാശീതിതമോഽധ്യായഃ॥ 81 ॥



ആദിപർവ - അധ്യായ 082

॥ ശ്രീഃ ॥

1.82. അധ്യായഃ 082 

Mahabharata - Adi Parva - Chapter Topics

സ്വർഗതോ യയാതേഃ പതനം। അഷ്ടകപ്രശ്നശ്ച॥ 1 ॥

Mahabharata - Adi Parva - Chapter Text

1-82-0 (3682) 
ഇന്ദ്ര ഉവാച। 1-82-0x (491) 
സർവാണി കർമാണി സമാപ്യ രാജൻ
ഗൃഹം പരിത്യജ്യ വനം ഗതോഽസി। 
തത്ത്വാം പൃച്ഛാമി നഹുഷസ്യ പുത്ര
കേനാസി തുല്യസ്തപസാ യയാതേ॥  1-82-1 (3683) 
യയാതിരുവാച। 1-82-2x (492) 
നാഹം ദേവമനുഷ്യേഷു ഗന്ധർവേഷു മഹർഷിഷു।
ആത്മനസ്തപസാ തുല്യം കഞ്ചിത്പശ്യാമി വാസവ॥ 1-82-2 (3684) 
ഇന്ദ്ര ഉവാച। 1-82-3x (493) 
യദാഽവമംസ്ഥാഃ സദൃശഃ ശ്രേയസശ്ച
അൽപീയസശ്ചാവിദിതപ്രഭാവഃ। 
തസ്മാല്ലോകാസ്ത്വന്തവന്തസ്തവേ മേ
ക്ഷീണേ പുണ്യേ പതിതാഽസ്യദ്യ രാജൻ॥  1-82-3 (3685) 
യയാതിരുവാച। 1-82-4x (494) 
സുരർഷിഗന്ധർവനരാവമാനാ-
ത്ക്ഷയം ഗതാ മേ യദി ശക്രലോകാഃ। 
ഇച്ഛാംയഹം സുരലോകാദ്വിഹീനഃ
സതാം മധ്യേ പതിതും ദേവരാജ॥  1-82-4 (3686) 
ഇന്ദ്ര ഉവാച। 1-82-5x (495) 
സതാം സകാശേ പതിതാഽസി രാജം-
ശ്ച്യുതഃ പ്രതിഷ്ഠാം യത്ര ലബ്ധാസി ഭൂയഃ। 
ഏതദ്വിദിത്വാ ച പുനര്യയാതേ
ത്വം മാഽവമംസ്ഥാഃ സദൃശഃ ശ്രേയസശ്ച॥  1-82-5 (3687) 
വൈശംപായന ഉവാച। 1-82-6x (496) 
തതഃ പ്രഹായാമരരാജജുഷ്ടാ-
ൻപുണ്യാംʼല്ലോകാൻപതമാനം യയാതിം। 
സംപ്രേക്ഷ്യ രാജർഷിവരോഽഷ്ടകസ്ത-
മുവാച സദ്ധർമവിധാനഗോപ്താ॥  1-82-6 (3688) 
അഷ്ടക ഉവാച। 1-82-7x (497) 
കസ്ത്വം യുവാ വാസവതുല്യരൂപഃ
സ്വതേജസാ ദീപ്യമാനോ യഥാഽഗ്നിഃ। 
പതസ്യുദീർണാംബുധരാന്ധകാരാ-
ത്ഖാത്ഖേചരാണാം പ്രവരോ യഥാഽർകഃ॥  1-82-7 (3689) 
ദൃഷ്ട്വാ ച ത്വാം സൂര്യപഥാത്പതന്തം
വൈശ്വാനരാർകദ്യുതിമപ്രമേയം। 
കിം നു സ്വിദേതത്പതതീതി സർവേ
വിതർകയന്തഃ പരിമോഹിതാഃ സ്മഃ॥  1-82-8 (3690) 
ദൃഷ്ട്വാ ച ത്വാം ധിഷ്ഠിതം ദേവമാർഗേ
ശക്രാർകവിഷ്ണുപ്രതിമപ്രഭാവം। 
അഭ്യുദ്ഗതാസ്ത്വാം വയമദ്യ സർവേ
തത്ത്വം പ്രപാതേ തവ ജിജ്ഞാസമാനാഃ॥  1-82-9 (3691) 
ന ചാപി ത്വാം ധൃഷ്ണുമഃ പ്രഷ്ടുമഗ്രേ
ന ച ത്വമസ്മാൻപൃച്ഛസി യേ വയം സ്മഃ। 
തത്ത്വാം പൃച്ഛാമി സ്പൃഹണീയരൂപ
കസ്യ ത്വം വാ കിംനിമിത്തം ത്വമാഗാഃ॥  1-82-10 (3692) 
ഭയം തു തേ വ്യേതു വിഷാദമോഹൌ
ത്യജാശു ചൈവേന്ദ്രസമപ്രഭാവ। 
ത്വാം വർതമാനം ഹി സതാം സകാശേ
നാലം പ്രസോഢും ബലഹാഽപി ശക്രഃ॥  1-82-11 (3693) 
സന്തഃ പ്രതിഷ്ഠാ ഹി സുഖച്യുതാനാം
സതാം സദൈവാമരരാജകൽപ। 
തേ സംഗതാഃ സ്ഥാവരജംഗമേശാഃ
പ്രതിഷ്ഠിതസ്ത്വം സദൃശേഷു സത്സു॥  1-82-12 (3694) 
പ്രഭുരഗ്നിഃ പ്രതപനേ ഭൂമിരാവപനേ പ്രഭുഃ।
പ്രഭുഃ സൂര്യഃ പ്രകാശിത്വേ സതാം ചാഭ്യാഗതഃ പ്രഭുഃ॥ ॥ 1-82-13 (3695) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ദ്വ്യശീതിതമോഽധ്യായഃ॥ 82 ॥

Mahabharata - Adi Parva - Chapter Footnotes

1-82-3 അവമംസ്ഥാഃ സർവേഭ്യ ആത്മന ആധിക്യോക്ത്യാ। സദൃശഃ സദൃശാൻ॥ 1-82-5 യത്ര പതിതാ പ്രതിഷ്ഠാം ലബ്ധാസി ലപ്സ്യസി॥ 1-82-10 ധുഷ്ണുമഃ പ്രഗൽഭാമഹേ॥ 1-82-13 ആവപനേ സംഗ്രഹേ ബീജാവാപേ വാ॥ ദ്വ്യശീതിതമോഽധ്യായഃ॥ 82 ॥



ആദിപർവ - അധ്യായ 083

॥ ശ്രീഃ ॥

1.83. അധ്യായഃ 083 

Mahabharata - Adi Parva - Chapter Topics

യയാതേഃ സ്വനാമകഥനപൂർവകം അഷ്ടകേന സഹ സംവാദഃ॥ 1 ॥ തത്ര യയാതിനാ സ്വസ്യ സ്വർഗാദധഃപതനകാരണകഥനം॥ 2 ॥

Mahabharata - Adi Parva - Chapter Text

1-83-0 (3696) 
യയാതിരുവാച। 1-83-0x (498) 
അഹം യയാതിർനഹുഷസ്യ പുത്രഃ
പൂരോഃ പിതാ സർവഭൂതാവമാനാത്। 
പ്രഭ്രംശിതഃ സുരസിദ്ധർഷിലോകാ-
ത്പരിച്യുതഃ പ്രപതാംയൽപപുണ്യഃ॥  1-83-1 (3697) 
അഹം ഹി പൂർവോ വയസാ ഭവദ്ഭ്യ-
സ്തേനാഭിവാദം ഭവതാം ന പ്രയുഞ്ജേ। 
യോ വിദ്യയാ തപസാ ജൻമനാ വാ
വൃദ്ധഃ സ പൂജ്യോ ഭവതി ദ്വിജാനാം॥  1-83-2 (3698) 
അഷ്ടക ഉവാച। 1-83-3x (499) 
അവാദീസ്ത്വം വയസാ യഃ പ്രവൃദ്ധഃ
സ വൈ രാജന്നാഭ്യധികഃ കഥ്യതേ ച। 
യോ വിദ്യയാ തപസാ സംപ്രവൃദ്ധഃ
സ ഏവ പൂജ്യോ ഭവതി ദ്വിജാനാം॥  1-83-3 (3699) 
യയാതിരുവാച। 1-83-4x (500) 
പ്രതികൂലം കർമണാം പാപമാഹു-
സ്തദ്വർതതേഽപ്രവണേ പാപലോക്യം। 
സന്തോഽസതാം നാനുവർതന്തി ചൈത-
ദ്യഥാ ചൈഷാമനുകൂലാസ്തഥാഽഽസൻ॥  1-83-4 (3700) 
അഭൂദ്ധനം മേ വിപുലം ഗതം ത-
ദ്വിചേഷ്ടമാനോ നാധിഗന്താ തദസ്മി। 
ഏവം പ്രധാര്യാത്മഹിതേ നിവിഷ്ടോ
യോ വർതതേ സ വിജാനാതി ജീവഃ॥  1-83-5 (3701) 
മഹാധനോ യോ യജതേ സുയജ്ഞൈ-
ര്യഃ സർവവിദ്യാസു വിനീതബുദ്ധിഃ। 
വേദാനധീത്യ തപസാ യോജ്യ ദേഹം
ദിവം സ യായാത്പുരുഷോ വീതമോഹഃ॥  1-83-6 (3702) 
ന ജാതു ഹൃഷ്യേൻമഹതാ ധനേന
വേദാനധീയീതാനഹങ്കൃതഃ സ്യാത്। 
നാനാഭാവാ ബഹവോ ജീവലോകേ
ദൈവാധീനാ നഷ്ടചേഷ്ടാധികാരാഃ।
തത്തത്പ്രാപ്യ ന വിഹന്യേത ധീരോ
ദിഷ്ടം ബലീയ ഇതി മത്വാഽഽത്മബുദ്ധ്യാ॥  1-83-7 (3703) 
സുഖം ഹി ജന്തുര്യദി വാഽപി ദുഃഖം
ദൈവാധീനം വിന്ദതേ നാത്മശക്ത്യാ। 
തസ്മാദ്ദിഷ്ടം ബലവൻമന്യമാനോ
ന സഞ്ജ്വരേന്നാപി ഹൃഷ്യേത്കഥഞ്ചിത്॥  1-83-8 (3704) 
ദുഃഖൈർന തപ്യേന്ന സുഖൈഃ പ്രഹൃഷ്യേ-
ത്സമേന വർതേത സദൈവ ധീരഃ। 
ദിഷ്ടം ബലീയ ഇതി മന്യമാനോ
ന സഞ്ജ്വരേന്നാപി ഹൃഷ്യേത്കഥഞ്ചിത്॥  1-83-9 (3705) 
ഭയേ ന മുഹ്യാംയഷ്ടകാഹം കദാചി-
ത്സന്താപോ മേ മാനസോ നാസ്തി കശ്ചിത്। 
ധാതാ യഥാ മാം വിദധീത ലോകേ
ധ്രുവം തഥാഽഹം ഭവിതേതി മത്വാ॥  1-83-10 (3706) 
സംസ്വേദജാ അണ്ഡജാശ്ചോദ്ഭിദശ്ച
സരീസൃപാഃ കൃമയോഽഥാപ്സു മത്സ്യാഃ। 
തഥാശ്മനസ്തൃണകാഷ്ഠം ച സർവേ
ദിഷ്ടക്ഷയേ സ്വാം പ്രകൃതിം ഭജന്തി॥  1-83-11 (3707) 
അനിത്യതാം സുഖദുഃസ്വസ്യ ബുദ്ധ്വാ
കസ്മാത്സന്താപമഷ്ടകാഹം ഭജേയം। 
കിം കുര്യാം വൈ കിം ച കൃത്വാ ന തപ്യേ
തസ്മാത്സന്താപം വർജയാംയപ്രമത്തഃ॥  1-83-12 (3708) 
വൈശംപായന ഉവാച। 1-83-13x (501) 
ഏവം വ്രുവാണം നൃപതിം യയാതി-
മഥാഷ്ടകഃ പുനരേവാന്വപൃച്ഛത്। 
മാതാമഹം സർവഗുണോപപന്നം
തത്രസ്ഥിതം സ്വർഗലോകേ യഥാവത്॥  1-83-13 (3709) 
അഷ്ടക ഉവാച। 1-83-14x (502) 
യേ യേ ലോകാഃ പാർഥിവേന്ദ്രപ്രധാനാ-
സ്ത്വയാ ഭുക്താ യം ച കാലം യഥാവത്। 
താൻമേ രാജൻബ്രൂഹി സർവാന്യഥാവ-
ത്ക്ഷേത്രജ്ഞവദ്ഭാഷസേ ത്വം ഹി ധർമാൻ॥  1-83-14 (3710) 
യയാതിരുവാച। 1-83-15x (503) 
രാജാഽഹമാസമിഹ സാർവഭൌമ-
സ്തതോ ലോകാൻമഹതശ്ചാജയം വൈ। 
തത്രാവസം വർഷസഹസ്രമാത്രം
തതോ ലോകം പരമസ്ംയഭ്യുപേതഃ॥  1-83-15 (3711) 
തതഃ പുരീം പുരുഹൂതസ്യ രംയാം
സഹസ്രദ്വാരാം ശതയോജനായതാം। 
അധ്യാവസം വർഷസഹസ്രമാത്രം
തതോ ലോകം പരമസ്ംയഭ്യുപേതഃ॥  1-83-16 (3712) 
തതോ ദിവ്യമജരം പ്രാപ്യ ലോകം
പ്രജാപതേർലോകപതേർദുരാപം। 
തത്രാവസം വർഷസഹസ്രമാത്രം
തതോ ലോകം പരമസ്ംയഭ്യുപേതഃ॥  1-83-17 (3713) 
സ ദേവദേവസ്യ നിവേശനേ ച
വിഹൃത്യ ലോകാനവസം യഥേഷ്ടം। 
സംപൂജ്യമാനസ്ത്രിദശൈഃ സമസ്തൈ-
സ്തുല്യപ്രഭാവദ്യുതിരീശ്വരാണാം॥  1-83-18 (3714) 
തഥാഽഽവസം നന്ദനേ കാമരൂപീ
സംവത്സരാണാമയുതം ശതാനാം। 
സഹാപ്സരോഭിർവിഹരൻപുണ്യഗന്ധാ-
ൻപശ്യന്നഗാൻപുഷ്പിതാംശ്ചാരുരൂപാൻ॥  1-83-19 (3715) 
തത്ര സ്ഥിതം മാം ദേവ സുഖേഷു സക്തം
കാലേഽതീതേ മഹതി തതോഽതിമാത്രം। 
ദൂതോ ദേവാനാമബ്രവീദുഗ്രരൂപോ
ധ്വംസേത്യുച്ചൈസ്ത്രിഃ പ്ലുതേന സ്വരേണ॥  1-83-20 (3716) 
ഏതാവൻമേ വിദിതം രാജസിംഹ
തതോ ഭ്രഷ്ടോഽഹം നന്ദനാത്ക്ഷീണപുണ്യഃ। 
വാചോഽശ്രൌഷം ചാന്തരിക്ഷേ സുരാണാം
സാനുക്രോംശാഃ ശോചതാം മാം നരേന്ദ്ര॥  1-83-21 (3717) 
അഹോ കഷ്ടം ക്ഷീണപുണ്യോ യയാതിഃ
പതത്യസൌ പുണ്യകൃത്പുണ്യകീർതിഃ। 
താനബ്രുവം പതമാനസ്തതോഽഹം
സതാം മധ്യേ നിപതേയം കഥം നു॥  1-83-22 (3718) 
തൈരാഖ്യാതാ ഭവതാം യജ്ഞഭൂമിഃ
സമീക്ഷ്യ ചേമാം ത്വരിതമുപാഗതോഽസ്മി। 
ഹവിർഗന്ധം ദേശികം യജ്ഞഭൂമേ-
ർധൂമാപാംഗം പ്രതിഗൃഹ്യ പ്രതീതഃ॥ ॥  1-83-23 (3719) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ത്ര്യശീതിതമോഽധ്യായഃ॥ 83 ॥

Mahabharata - Adi Parva - Chapter Footnotes

1-83-2 യയാതിരപനീതതപോവിദ്യാഗർവത്വാദ്വയോജ്യൈഷ്ഠ്യമേവ പുരസ്കൃത്യാഹ। അഹം ഹീതി। തദേവോപപാദയത്യുത്തരാർധേന॥ 1-83-3 തദസഹമാനോഽഷ്ടക ആഹ। അവാദീരിതി। ത്വം ച വിദ്യാതപഃസംപ്രവൃദ്ധ ഇതി ഭാവഃ॥ 1-83-4 വിദ്യാതപസോഃ ശ്രൈഷ്ഠ്യേ അഷ്ടകേന സ്തുതേ തത്ര സ്വാനുഭൂതം വിഘ്നം ദർശയന്യയാതിരുവാച। പ്രതികൂലമിതി। കർമണാം പുണ്യാനാം പ്രതികൂലം നാശകം പാപം ഗർവസ്തച്ചാപ്രവണേഽനംരേ ദർപവതി വർതതേ। പാപലോക്യം നരകപ്രദം। ഏതത്പാപമസതാം സംബന്ധി സന്തോ നാനുവർതന്തേ ഇദാനീമപി। കിഞ്ച പ്രാഞ്ചോപി സന്തോ യഥൈഷാം കർമണാമനുകൂലാ ഉപബൃംഹകാഃ സ്യുസ്തഥാ തേന പ്രകാരേണ ദംഭദർപാദിരാഹിത്യേന ആസൻ। അഹം ത്വത ദ്വിധത്വാത്സ്വർഗാദിന്ദ്രേണ ച്യാവിത ഇത്യാശയഃ॥ 1-83-5 തദ്ദംഭാദിരാഹിത്യേന പ്രസിദ്ധം ധനം പുണ്യം മേ മമ വിപുലം യദഭൂത്തദ്ഗതം നഷ്ടം ദർപാദിത്യർഥഃ। പുനരിദാനീം തച്ചേഷ്ടമാനോഽപി തത്പുനർനാധിഗന്താസ്മി। ഏവം പ്രധാര്യ മാമികാം ഗതിം ജ്ഞാത്വാ യ ആത്മഹിതേ നിവിഷ്ടോ യോ വർതതേ സ ധീരോ ജാനാതി നാന്യ ഇത്യർഥഃ॥ 1-83-7 ഏതദേവാഹ। ന ജാത്വിതി ധനേന തപസാ തർഹി ത്വമേ കുതോഽഹങ്കാരം കൃതവാനിത്യത ആഹ। നാനേതി। ജീവലോകേഽസ്മിൻ ജീവാ നാനാഭാവാഃ പൃഥക്സ്വഭാവാഃ കേചിദ്ധർമരുചയഃ കേചിദ്വിപരീതാഃ। യതോ ദൈവാധീനാഃ। അതഏവ നഷ്ടാ വൃഥാഭൂതാ ചേഷ്ടാ ഉദ്യോഗോഽധികാരഃ സാമർഥ്യം ച യേഷാം തേ തഥാ। ദൃഷ്ടാ ഇതി ശേഷഃ। മൂഢാനാം പുണ്യേ പണ്ഡിതാനാം പാപേ ച പ്രവൃത്തികരം ദൈവമേവ ബലവദിത്യർഥഃ। ഏവം വിദ്വാംസ്തത്തപ്രാപ്യ തത്സുഖം ദുഃഖം വാ പ്രാപ്യ ന വിഹന്യേത। ഹർഷവിഷാദാഭ്യാമാത്മാനം ന ഹിംസ്യാദിത്യർഥഃ॥ 1-83-8 ഏതദേവ വിവൃണോതി। സുഖം ഹീതി ദ്വാഭ്യാം॥ 1-83-10 ഭയം തു തേ വ്യേതു വിഷാദമോഹാവിതി യദഷ്ടകേനോക്തം തത്രോത്തരമാഹ। ഭയേ ഇതി। ധാതാ ദിഷ്ടം॥ 1-83-11 അഹമിവാന്യേഽപി ദിഷ്ടാധീനാ ഏവേത്യാഹ। സംസ്വേദജാ ഇതി। ഏതേപി ദിഷ്ടക്ഷയേ പുണ്യപാപാനുഭവാനന്തരം। സ്വാം പ്രകൃതിം സ്വകർമശേഷാനുഗുണാം യോനിം ഭജന്തി പ്രാപ്നുവന്തി॥ 1-83-12 അഹം തു ദിഷ്ടക്ഷയാഭാവാത്പ്രാപ്തേപി ദുഃഖേ ന തപ്യേ ഇത്യാഹ। അനിത്യതാമിതി॥ 1-83-14 ക്ഷേത്രജ്ഞവത് ജ്ഞാനിവത്॥ 1-83-23 തൈരിതി। ദേശികമുപദേഷ്ടാരമിവ സ്ഥിതം। ഹവിഷാം ഗന്ധോ യത്ര തം ധൂമാപാംഗം ധൂമപ്രാന്തം പ്രതിഗൃഹ്യ ആഘ്രായ പ്രതീതഃ ജാതപ്രത്യയഃ॥ ത്ര്യശീതിതമോഽധ്യായഃ॥ 83 ॥



ആദിപർവ - അധ്യായ 084

॥ ശ്രീഃ ॥

1.84. അധ്യായഃ 084 

Mahabharata - Adi Parva - Chapter Topics

മൃതസ്യ സ്വർഗാദിഭോഗാനന്തരം പുനർജനനപ്രകാരകഥനം॥1 ॥

Mahabharata - Adi Parva - Chapter Text

1-84-0 (3720) 
അഷ്ടക ഉവാച। 1-84-0x (504) 
യദാഽവസോ നന്ദനേ കാമരൂപീ
സംവത്സരാണാമയുതം ശതാനാം। 
കിം കാരണം കാർതയുഗപ്രധാന
ഹിത്വാ ച ത്വം വസുധാമന്വപദ്യഃ॥  1-84-1 (3721) 
യയാതിരുവാച। 1-84-2x (505) 
ജ്ഞാതിഃ സുഹൃത്സ്വജനോ വാ യഥേഹ
ക്ഷീണേ വിത്തേ ത്യജ്യതേ മാനവൈർഹി। 
തഥാ തത്ര ക്ഷീണപുണ്യം മനുഷ്യം
ത്യജന്തി സദ്യഃ സേശ്വരാ ദേവസംഘാഃ॥  1-84-2 (3722) 
അഷ്ടക ഉവാച। 1-84-3x (506) 
തസ്മിൻകഥം ക്ഷീണപുണ്യാ ഭവന്തി
സംമുഹ്യതേ മേഽത്ര മനോഽതിമാത്രം। 
കിം വാ വിശിഷ്ടാഃ കസ്യ ധാമോപയാന്തി
തദ്വൈ ബ്രൂഹി ക്ഷേത്രവിത്ത്വം മതോ മേ॥  1-84-3 (3723) 
യയാതിരുവാച। 1-84-4x (507) 
ഇമം ഭൌമം നരകം തേ പതന്തി
ലലാപ്യമാനാ നരദേവ സർവേ। 
തേ കങ്കഗോമായുബലാശനാർഥേ
ക്ഷീണേ പുണ്യേ ബഹുധാ പ്രവ്രജന്തി॥  1-84-4 (3724) 
തസ്മാദേതദ്വർജനീയം നരേന്ദ്ര
ദുഷ്ടം ലോകേ ഗർഹണീയം ച കർമ। 
ആഖ്യാതം തേ പാർഥിവ സർവമേവ
ഭൂയശ്ചേദാനീം വദ കിം തേ വദാമി॥  1-84-5 (3725) 
അഷ്ടക ഉവാച। 1-84-6x (508) 
യദാ തു താന്വിതുദന്തേ വയാംസി
തഥാ ഗൃധ്രാഃ ശിതികണ്ഠാഃ പതംഗാഃ। 
കഥം ഭവന്തി കഥമാഭവന്തി
ന ഭൌമമന്യം നരകം ശൃണോമി॥  1-84-6 (3726) 
യയാതിരുവാച। 1-84-7x (509) 
ഊർധ്വം ദേഹാത്കർമണോ ജൃംഭമാണാ-
ദ്വ്യക്തം പൃഥിവ്യാമനുസഞ്ചരന്തി। 
ഇമം ഭൌമം നരകം തേ പതന്തി
നാവേക്ഷന്തേ വർഷപൂഗാനനേകാൻ॥  1-84-7 (3727) 
ഷഷ്ടിം സഹസ്രാണി പതന്തി വ്യോംനി
തഥാ അശീതിം പരിവത്സരാണി। 
താന്വൈ തുദന്തി പതതഃ പ്രപാതം
ഭീമാ ഭൌമാ രാക്ഷസാസ്തീക്ഷ്ണദംഷ്ട്രാഃ॥  1-84-8 (3728) 
അഷ്ടക ഉവാച। 1-84-9x (510) 
യദേനസസ്തേ പതതസ്തുദന്തി
ഭീമാ ഭൌമാ രാക്ഷസാസ്തീക്ഷ്ണദംഷ്ട്രാഃ। 
കഥം ഭവന്തി കഥമാഭവന്തി
കഥംഭൂതാ ഗർഭഭൂതാ ഭവന്തി॥  1-84-9 (3729) 
യയാതിരുവാച। 1-84-10x (511) 
അസ്രം രേതഃ പുഷ്പഫലാനുപൃക്ത-
മന്വേതി തദ്വൈ പുരുഷേണ സൃഷ്ടം। 
സ വൈ തസ്യാ രജ ആപദ്യതേ വൈ
സ ഗർഭഭൂതഃ സമുപൈതി തത്ര॥  1-84-10 (3730) 
വനസ്പതീനോഷധീശ്ചാവിശന്തി
ആപോ വായും പൃഥിവീം ചാന്തരിക്ഷം। 
ചതുഷ്പദം ദ്വിപദം ചാതി സർവ-
മേവംഭൂതാ ഗർഭഭൂതാ ഭവന്തി॥  1-84-11 (3731) 
അഷ്ടക ഉവാച। 1-84-12x (512) 
അന്യദ്വപുർവിദധാതീഹ ഗർഭ-
മുതാഹോസ്വിത്സ്വേന കായേന യാതി। 
ആപദ്യമാനോ നരയോനിമേതാ-
മാചക്ഷ്വ മേ സംശയാത്പ്രബ്രവീമി॥  1-84-12 (3732) 
ശരീരദേഹാതിസമുച്ഛ്രയം ച
ചക്ഷുഃശ്രോത്രേ ലഭതേ കേന സഞ്ജ്ഞാം। 
ഏതത്തത്ത്വം സർവമാചക്ഷ്വ പൃഷ്ടഃ
ക്ഷേത്രജ്ഞം ത്വാം താത മന്യാമ സർവേ॥  1-84-13 (3733) 
യയാതിരുവാച। 1-84-14x (513) 
വായുഃ സമുത്കർഷതി ഗർഭയോനി-
മൃതൌ രേതഃ പുഷ്പഫലാനുപൃക്തം। 
സ തത്ര തൻമാത്രകൃതാധികാരഃ
ക്രമേണ സംവർധയതീഹ ഗർഭം॥  1-84-14 (3734) 
സ ജായമാനോ വിഗൃഹീതമാത്രഃ
സഞ്ജ്ഞാമധിഷ്ഠായ തതോ മനുഷ്യഃ। 
സ ശ്രോത്രാഭ്യാം വേദയതീഹ ശബ്ദം
സ വൈ രൂപം പശ്യതി ചക്ഷുഷാ ച॥  1-84-15 (3735) 
ഘ്രാണേന ഗന്ധം ജിഹ്വയാഽഥോ രസം ച
ത്വചാ സ്പർശം മനസാ വേദഭാവം। 
ഇത്യഷ്ടകേഹോപഹിതം ഹി വിദ്ധി
മഹാത്മനഃ പ്രാണഭൃതഃ ശരീരേ॥  1-84-16 (3736) 
അഷ്ടക ഉവാച। 1-84-17x (514) 
യഃ സംസ്ഥിതഃ പുരുഷോ ദഹ്യതേ വാ
നിഖന്യതേ വാപി നികൃഷ്യതേ വാ। 
അഭാവഭൂതഃ സ വിനാശമേത്യ
കേനാത്മാനം ചേതയതേ പരസ്താത്॥  1-84-17 (3737) 
യയാതിരുവാച। 1-84-18x (515) 
ഹിത്വാ സോഽസൂൻസുപ്തവന്നിഷ്ടനിത്വാ
പുരോധായ സുകൃതം ദുഷ്കൃതം വാ। 
അന്യാം യോനിം പവനാഗ്രാനുസാരീ
ഹിത്വാ ദേഹം ഭജതേ രാജസിംഹ॥  1-84-18 (3738) 
പുണ്യാം യോനിം പുണ്യകൃതോ വ്രജന്തി
പാപാം യോനിം പാപകൃതോ വ്രജന്തി। 
കീടാഃ പതംഗാശ്ച ഭവന്തി പാപാ
ന മേ വിവക്ഷാസ്തി മഹാനുഭാവ॥  1-84-19 (3739) 
ചതുഷ്പദാ ദ്വിപദാഃ ഷട്പദാശ്ച
തഥാഭൂതാ ഗർഭഭൂതാ ഭവന്തി। 
ആഖ്യാതമേതന്നിഖിലേന സർവം
ഭൂയസ്തു കിം പൃച്ഛസി രാജസിംഹ॥  1-84-20 (3740) 
അഷ്ടക ഉവാച। 1-84-21x (516) 
കിംസ്വിത്കൃത്വാ ലഭതേ താത ലോകാ-
ൻമർത്യഃ ശ്രേഷ്ഠാംസ്തപസാ വിദ്യയാ ച। 
തൻമേ പൃഷ്ടഃ ശംസ സർവം യഥാവ-
ച്ഛുഭാംʼല്ലോകാന്യേന ഗച്ഛേത്ക്രമേണ॥  1-84-21 (3741) 
യയാതിരുവാച। 1-84-22x (517) 
തപശ്ച ദാനം ച ശമോ ദമശ്ച
ഹ്രീരാർജവം സർവഭൂതാനുകംപാ। 
സ്വർഗസ്യ ലോകസ്യ വദന്തി സന്തോ
ദ്വാരാണി സപ്തൈവ മഹാന്തി പുംസാം।
നശ്യന്തി മാനേന തമോഽഭിഭൂതാഃ
പുംസഃ സദൈവേതി വദന്തി സന്തഃ॥  1-84-22 (3742) 
അധീയാനഃ പണ്ഡിതംമന്യമാനോ
യോ വിദ്യയാ ഹന്തി യശഃ പരേഷാം। 
തസ്യാന്തവന്തശ്ച ഭവന്തി ലോകാ
ന ചാസ്യ തദ്ബ്രഹ്മ ഫലം ദദാതി॥  1-84-23 (3743) 
ചത്വാരി കർമാണ്യഭയങ്കരാണി
ഭയം പ്രയച്ഛന്ത്യയഥാകൃതാനി। 
മാനാഗ്നിഹോത്രമുത മാനമൌനം
മാനേനാധീതമുത മാനയജ്ഞഃ॥  1-84-24 (3744) 
ന മാനമാന്യോ മുദമാദദീത
ന സന്താപം പ്രാപ്നുയാച്ചാവമാനാത്। 
സന്തഃ സതഃ പൂജയന്തീഹ ലോകേ
നാസാധവഃ സാധുബുദ്ധിം ലഭന്തേ॥  1-84-25 (3745) 
ഇതി ദദ്യാമിതി യജ ഇത്യദീയ ഇതി വ്രതം।
ഇത്യേതാനി ഭയാന്യാഹുസ്താനി വർജ്യാനി സർവശഃ॥ 1-84-26 (3746) 
യേ ചാശ്രയം വേദയന്തേ പുരാണം
മനീഷിണോ മാനസമാർഗരുദ്ധം। 
തന്നിഃശ്രേയസ്തേന സംയോഗമേത്യ
പരാം ശാന്തിം പ്രത്യുഃ പ്രേത്യ ചേഹ॥ ॥  1-84-27 (3747) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ചതുരശീതിതമോഽധ്യായഃ॥ 84 ॥

Mahabharata - Adi Parva - Chapter Footnotes

1-84-1 കാർതയുഗപ്രധാനാ കൃതയുഗേ ഭവാഃ കാർതയുഗാ അത്യന്തനിഷ്പാപാസ്തേഷാം മുഖ്യതമേത്യർഥഃ॥ 1-84-3 തത്ര ക്ഷീണപുണ്യാഃ കഥം കിംപ്രകാരാ ഭവന്തി। തതശ്ച കിംവിശിഷ്ടാഃ കീദൃസാഃ സന്തഃ കസ്യ ധാമ സ്ഥാനം യാന്തി കം ലോകം യാന്തീത്യർഥഃ॥ 1-84-4 തത്ര കസ്യ ധാമേത്യസ്യോത്തരം ഇമം ഭൌമമിതി। പുണ്യേ ക്ഷീണേ സതി നരകം നരകോപമം ബൌമം ഭൂസംബന്ധിനം ഇമം ലോകം പ്രതി പതന്തി। കഥം ഭവന്തീത്യസ്യോത്തരം തേ കങ്കേതി। കങ്കാശ്ച ഗോമായവശ്ച തേഷാം ബലം സംഘഃ തസ്യാ ശനാർഥേ അശനവിഷയീഭൂതൈതദ്ദേഹരക്ഷണാർഥേ ബഹുധാ പ്രവ്രജന്തി പര്യടന്തി॥ 1-84-5 തസ്മാദേതത്കാംയകർമ ദുഷ്ടം വിഷിദ്ധം ഗർഹണീയം॥ 1-84-6 നനു കങ്കാദിഭക്ഷിതസ്യ കഥം സ്വരൂപസത്താ കഥം വാ ശരീരാന്തരേണാവിർഭാവ ഇതി ദേഹാത്മവാദമാശ്രിത്യ ശങ്കതേ। ഭൌമോ നരകശ്ച ക ഇതി പൃച്ഛതി ച। യദാ തു താനിതി॥ 1-84-7 ഊർധ്വം ദേഹാത് ദേഹക്ഷയാനന്തരം। ജൃംഭമാണാത്പ്രബുദ്ധാത്കർമണോ ഹേതോഃ വ്യക്തം സ്ഥൂലം ശരീരം അനു അനുപ്രവിശ്യ ജീവാഃ സഞ്ചരന്തി കർമഫലാനി ഭുഞ്ജതേ ഇതി യത് തദേവ ഭൌമോ നരകഃ। കുതോഽസ്യ നരകത്വമത ആഹ। നാവേക്ഷന്തേ വർഷപൂഗാനനേകാൻ യസ്മാദത്ര പതിതാ ഗതം വയോ ന ബുധ്യന്തേ കർമഭൂമിം പ്രാപ്യാപി സ്വഹിതായ ന യതന്തേഽത ഇത്യർഥഃ। ഏതേന കങ്കാദിഭക്ഷിതസ്യാപി സത്വം ദേഹയോഗശ്ചാസ്തീത്യുക്തം॥ 1-84-8 ഷഷ്ടിം സഹസ്രാണ്യശീതിം ച സഹസ്രാണി പരിവത്സരാണി വ്യോംനി സ്വർഗേ സ്ഥിത്വാ പതന്തി। ദാരാദയോ ഭൌമാ രാക്ഷസാഃ। പാതം ഭൂമിസ്ഥിതിം പ്രപതതഃ അനുഭവതഃ॥ 1-84-9 യത് യാൻ ഏനസഃ പാപാദ്ധേതോഃ പതതഃ സ്വർഗാഹ്യവമാനാൻ തേ രാക്ഷസാസ്തുദന്തി തേ പുരുഷാഃ കഥം ഭവന്തി പ്രപാതഭ്രഷ്ടാ ഇവ കഥം ന ശീര്യന്തേ। കഥം വാ ആഭവന്തി ഇന്ദ്രിയാദിമന്തോ ഭവന്തി। കഥം വാ ഗർഭത്വം പ്രാപ്നുവന്തീതി പ്രശ്നത്രയം॥ 1-84-10 രേതഃ കർതൃ। അസ്രം സ്ത്രീരജഃ കർമഭൂതം അന്വേതി। തദ്ദ്വയം പുഷ്പഫലാദിഭാവേനാനുപൃക്തം കലലാദിരൂപം ഭവതി। തത് ആഹാരാദിവത്കഥം ന ജീര്യത ഇത്യത ആഹ। പുരുഷേണേതി। ഈശ്വരേണേത്യർഥഃ। രജഃ തദുപലക്ഷിതാൻ ധാതൂൻ। സമുപൈതി ദുഃഖാദീനീതി ശേഷഃ॥ 1-84-11 മാത്രുദരപര്യന്തം പ്രവേശക്രമമാഹ। വനസ്പതീതി॥ 1-84-12 നരയോനിമാപദ്യമാനോ ജീവഃ സ്വേന കായേന ജൈവേനൈവ രൂപേണ ഗർഭം മാതുരുദരം യാതി ഉത തത്ര പ്രവേഷ്ടുമന്യദ്വപുർവിദധാതി॥ 1-84-13 ശരീരദേഹാതിസമുച്ഛ്രയം മാതുഃ ശരീരേ ഗർഭദേഹസ്യാതിസമുച്ഛ്രയം വൃദ്ധിം। ചക്ഷുഃശ്രോത്രേ ഇതീന്ദ്രിയമാത്രോപലക്ഷണം॥ 1-84-14 ദേഹസമുച്ഛ്രയക്രമമാഹ। വായുരിതി। ഋതൌ തത്കാലേ വായുഃ ഗർഭയോനിം അസ്രം പ്രതി രേതഃ സമുത്കർഷതി പ്രാപയതി। തതശ്ച പുഷ്പഫലാനുപൃക്തം കലലാദിരൂപഗർഭം സഏവ തത്ര ഗർഭാശയേ ക്രമേണ സംവർധയതി। കഥംഭൂതഃ തൻമാത്രേ വൃദ്ധിമാത്രഏവ കൃതാധികാരഃ സമർഥഃ॥ 1-84-15 സ ജീവഃ വിഗൃഹീതാ മാത്രാ സൂക്ഷ്മശരീരം യേന സഃ॥ 1-84-16 ശ്രോത്രാദികം ഇത്യുപഹിതം സംബദ്ധം വിദ്ധി॥ 1-84-17 ദേഹാത്മവാദേന പുനഃ ശങ്കതേ। യഃ സംസ്ഥിത ഇതി। പരസ്താത് ആത്മാനം കേന കാരണേന ചേതയതേ ജാനാതി। ദേഹാതിരിക്തജീവാഭാവാദിതി ബാവഃ॥ 1-84-18 ജീവോ ദേഹാദ്ഭിന്നഃ പൂർവദേഹം ത്യക്ത്വാ സൂക്ഷ്മദേഹേന ദേഹാന്തരം പ്രാപ്നോതീത്യാഹ। ഹിത്വേതി। പവനാഗ്രാനുസാരീ ആതിവാഹികപവനാനുസാരീ॥ 1-84-19 കർമാനുസാരേണ യോനിപ്രാപ്തിമാഹ। പുണ്യാമിതി॥ 1-84-21 കിംസ്വിത്കൃത്വേതി സാമാന്യപ്രശ്നഃ। തപസാ വിദ്യയേതി വിശേഷപ്രശ്നഃ। ചോ വാർഥേ॥ 1-84-22 പുംസഃ പുമാംസഃ॥ 1-84-23 ദർപവതാ കൃതമധ്യയനാദി ന മോക്ഷോപയോഗി നാപി സ്വർഗദം പ്രത്യുത ഭയാവഹമിത്യാഹ ദ്വാഭ്യാം। അധീയാന ഇതി॥ 1-84-25 അതോ മാനാപമാനാദിദ്വന്ദ്വസഹിഷ്ണുർഭവേദിത്യാഹ। ന മാനമാന്യ ഇതി॥ 1-84-26 ഇതി ദദ്യാമിതി ദാംഭികസ്യ സ്വധർമപ്രകാശനാഭിനയഃ॥ 1-84-27 മാനസമാർഗരുദ്ധം ധ്യാനവിഷയീഭൂതം। വേദയന്തേ ജാനന്തി। തദ്വേദനം നിഃശ്രേയഃ സുഖസാധനം॥ ചതുരശീതിതമോഽധ്യായഃ॥ 84 ॥



ആദിപർവ - അധ്യായ 085

॥ ശ്രീഃ ॥

1.85. അധ്യായഃ 085 

Mahabharata - Adi Parva - Chapter Topics

ബ്രഹ്മചര്യാദ്യാശ്രമവിഷയകാഷ്ടകയയാതിപ്രശ്നപ്രതിവചനം॥ 1 ॥

Mahabharata - Adi Parva - Chapter Text

1-85-0 (3748) 
അഷ്ടക ഉവാച। 1-85-0x (518) 
ചരൻഗൃഹസ്ഥഃ കഥമേതി ധർമാ-
ൻകഥം ഭിക്ഷുഃ കഥമാചാര്യകർമാ। 
വാനപ്രസ്ഥഃ സത്പഥേ സന്നിവിഷ്ടോ
ബഹൂന്യസ്മിൻസംപ്രതി വേദയന്തി॥  1-85-1 (3749) 
യയാതിരുവാച। 1-85-2x (519) 
ആഹൂതാധ്യായീ ഗുരുകർമസ്വചോദ്യഃ
പൂർവോത്ഥായീ ചരമം ചോപശായീ। 
മൃദുർദാന്തോ ധൃതിമാനപ്രമത്തഃ
സ്വാധ്യാശീലഃ സിധ്യതി ബ്രഹ്മചാരീ॥  1-85-2 (3750) 
ധർമാഗതം പ്രാപ്യ ധനം യജേത
ദദ്യാത്സദൈവാതിഥീൻഭോജയേച്ച। 
അനാദദാനശ്ച പരൈരദത്തം
സൈഷാ ഗൃഹസ്ഥോപനിഷത്പുരാണീ॥  1-85-3 (3751) 
സ്വവീര്യജീവീ വൃജിനാന്നിവൃത്തോ
ദാതാ പരേഭ്യോ ന പരോപതാപീ। 
താദൃങ്മുനിഃ സിദ്ധിമുപൈതി മുഖ്യാം
വസന്നരണ്യേ നിയതാഹാരചേഷ്ടഃ॥  1-85-4 (3752) 
അശിൽപജീവീ ഗുണവാംശ്ചൈവ നിത്യം
ജിതേന്ദ്രിയഃ സർവതോ വിപ്രയുക്തഃ। 
അനോകശായീ ലഘുരൽപപ്രസാര-
ശ്ചരന്ദേശാനേകചരഃ സ ഭിക്ഷുഃ॥  1-85-5 (3753) 
രാത്ര്യാ യയാ വാഽഭിജിതാശ്ച ലോകാ
ഭവന്തി കാമാഭിജിതാഃ സുഖാശ്ച। 
താമേവ രാത്രിം പ്രയതേത വിദ്വാ-
നരണ്യസംസ്ഥോ ഭവിതും യതാത്മാ॥  1-85-6 (3754) 
ദശൈവ പൂർവാന്ദശ ചാപരാംശ്ച
ജ്ഞാതീനഥാത്മാനമഥൈകവിംശം। 
അരണ്യവാസീ സുകൃതേ ദധാതി
വിമുച്യാരണ്യേ സ്വശരീരധാതൂൻ॥  1-85-7 (3755) 
അഷ്ടക ഉവാച। 1-85-8x (520) 
കതിസ്വിദേവ മുനയഃ കതി മൌനാനി ചാപ്യുത।
ഭവന്തീതി തദാചക്ഷ്വ ശ്രോതുമിച്ഛാമഹേ വയം॥ 1-85-8 (3756) 
യയാതിരുവാച। 1-85-9x (521) 
അരണ്യേ വസതോ യസ്യ ഗ്രാമോ ഭവതി പൃഷ്ഠതഃ।
ഗ്രാമേ വാ വസതോഽരണ്യം സ മുനിഃ സ്യാജ്ജനാധിപ॥ 1-85-9 (3757) 
അഷ്ടക ഉവാച। 1-85-10x (522) 
കഥംസ്വിദ്വസതോഽരണ്യേ ഗ്രാമോ ഭവതി പൃഷ്ഠതഃ।
ഗ്രാമേ വാ വസതോഽരണ്യം കഥം ഭവതി പൃഷ്ഠതഃ॥ 1-85-10 (3758) 
യയാതിരുവാച। 1-85-11x (523) 
ന ഗ്രാംയമുപയുഞ്ജീത യ ആരണ്യോ മുനിർഭവേത്।
തഥാസ്യ വസതോഽരണ്യേ ഗ്രാമോ ഭവതി പൃഷ്ഠതഃ॥ 1-85-11 (3759) 
അനഗ്നിരനികേതശ്ചാപ്യഗോത്രചരണോ മുനിഃ।
കൌപീനാച്ഛാദനം യാവത്താവദിച്ഛേച്ച ചീവരം॥ 1-85-12 (3760) 
യാവത്പ്രാണാഭിസന്ധാനം താവദിച്ഛേച്ച ഭോജനം।
തഥാഽസ്യ വസതോ ഗ്രാമേഽരണ്യം ഭവതി പൃഷ്ഠതഃ॥ 1-85-13 (3761) 
യസ്തു കാമാൻപരിത്യജ്യ ത്യക്തകർമാ ജിതേന്ദ്രിയഃ।
ആതിഷ്ഠേച്ച മുനിർമൌനം സ ലോകേ സിദ്ധിമാപ്നുയാത്॥ 1-85-14 (3762) 
ധൌതദന്തം കൃത്തനഖം സദാ സ്നാതമലങ്കൃതം।
അസിതം സിതകർമാണം കസ്തമർഹതി നാർചിതും॥ 1-85-15 (3763) 
തപസാ കർശിതഃ ക്ഷാമഃ ക്ഷീണമാംസാസ്ഥിശോണിതഃ।
സ ച ലോകമിമം ജിത്വാ ലോകം വിജയതേ പരം॥ 1-85-16 (3764) 
യദാ ഭവതി നിർദ്വന്ദ്വോ മുനിർമൌനം സമാസ്ഥിതഃ।
അഥ ലോകമിമം ജിത്വാ ലോകം വിജയതേ പരം॥ 1-85-17 (3765) 
ആസ്യേന തു യദാഽഹാരം ഗോവൻമൃഗയതേ മുനിഃ।
അഥാസ്യ ലോകഃ സർവോഽയം സോഽമൃതത്വായ കൽപതേ॥ 1-85-18 (3766) 
സാമാന്യധർമഃ സർവേഷാം ക്രോധോ ലോഭോ ദ്രുഹാഽക്ഷമാ।
വിഹായ മത്സരം ശാഠ്യം ദർപം ദംഭം ച പൈശുനം। 
ക്രോധം ലോഭം മമത്വം ച യസ്യ നാസ്തി സ ധർമവിത്॥  1-85-19 (3767) 
അഷ്ടക ഉവാച। 1-85-20x (524) 
നിത്യാശനോ ബ്രഹ്മചാരീ ഗൃഹസ്ഥോ വനഗോ മുനിഃ।
നാധർമമശനാത്പ്രാപ്യേത്കഥം ബ്രൂഹീഹ പൃച്ഛതേ॥ 1-85-20 (3768) 
യയാതിരുവാച। 1-85-21x (525) 
അഷ്ടൌ ഗ്രാസാ മുനേഃ പ്രോക്താഃ ഷോഡശാരണ്യവാസിനഃ।
ദ്വാത്രിംശത്തു ഗൃഹസ്ഥസ്യ അമിതം ബ്രഹ്മചാരിണഃ॥ 1-85-21 (3769) 
ഇത്യേവം കാരണൈർജ്ഞേയമഷ്ടകൈതച്ഛുഭാശുഭം॥ ॥  1-85-22 (3770) 
 
ഇതി ശ്രീമൻമഹാഭാരതേ ആദിപർവണി സംഭവപർവണി പഞ്ചാശീതിതമോഽധ്യായഃ॥ 85 ॥

Mahabharata - Adi Parva - Chapter Footnotes

1-85-1 അസ്മിന്ധർമേ വിഷയേ ബഹൂനി പ്രാപ്തിദ്വാരാണി വേദയന്തി വൈദികാഃ॥ 1-85-4 സ്വവീര്യജീവീ സ്വപ്രയത്നലബ്ധജീവികഃ॥ 1-85-5 അനോകശായീ യത്ര ക്വചനശായീ। ലഘുഃ പരിഗ്രഹശൂന്യഃ॥ 1-85-6 താമേവ രാത്രിം തദൈവ സർവപരിഗ്രഹം സംന്യസ്യ അരണ്യസംസ്ഥോ ഭവിതും പ്രയതേത॥ 1-85-8 സംന്യാസഃ കതിധേതി പൃച്ഛതി। കതിസ്വിദിതി॥ 1-85-9 സംന്യാസം ചതുഷ്പ്രകാരമഭിപ്രേത്യ പ്രഥമം കുടീചകബഹൂദകരൂപം ഭേദദ്വയമാഹ। അരണ്യേതി॥ 1-85-10 ഗ്രാമാരണ്യയോഃ പൃഷ്ഠതഃകരണം കഥമിതി പൃച്ഛതി। കഥമിതി॥ 1-85-11 കൃടീചകം വിശിനഷ്ടി। ന ഗ്രാംയമിതി॥ 1-85-12 ബഹൂദകം വിശിനഷ്ടി। അനഗ്നിരിതി॥ 1-85-14 ഹംസപരമഹംസൌ പ്രസ്തൌതി। യസ്ത്വിതി॥ 1-85-15 ധൌതദന്തം ശുദ്ധാഹാരം। കൃത്തനഖം ത്യക്തഹിംസാസാധനം। സദാ സ്നാതം നിത്യം ശുദ്ധചിത്തം। അലങ്കൃതം ശമാദിനാ। അസിതം ബന്ധരഹിതം। സിതകർമാണം ശുദ്ധകർമാണം॥ 1-85-18 ആസ്യസ്യ യാവദപേക്ഷിതം താവദേവ മൃഗയതേ നതു പരദിനാർഥണാർജയതീത്യർഥഃ॥ പഞ്ചാശീതിതമോഽധ്യായഃ॥ 85 ॥



ആദിപർവ - അധ്യായ 086

॥ ശ്രീഃ ॥

1.86. അധ്യായഃ 086 

Mahabharata - Adi Parva - Chapter Topics

സ്വർഗാച്ച്യുതസ്യ യയാതേരഷ്ടകാദിയജ്ഞഭൂമിം പ്രത്യാഗമനനിമിത്തകഥനം॥ 1 ॥ അഷ്ടകപ്രതർദനയോര്യയാതിനാ സംവാദഃ॥ 2 ॥

Mahabharata - Adi Parva - Chapter Text

1-86-0 (3771) 
അഷ്ടക ഉവാച। 1-86-0x (526) 
കതരസ്ത്വനയോഃ പൂർവം ദേവാനാമേതി സാംയതാം।
ഉഭയോർധാവതോ രാജൻസൂര്യാചന്ദ്രമസോരിവ॥ 1-86-1 (3772) 
യയാതിരുവാച। 1-86-2x (527) 
അനികേതോ ഗൃഹസ്ഥേഷു കാമവൃത്തേഷു സംയതഃ।
ഗ്രാമ ഏവ വസൻഭിക്ഷുസ്തയോഃ പൂർവതരം ഗതഃ॥ 1-86-2 (3773) 
അപ്രാപ്യ ദീർഘമായുസ്തു യഃ പ്രാപ്തോ വികൃതിം ചരേത്।
തപ്യതേ യദി തത്കൃത്വാ ചരേത്സോഽന്യത്തപസ്തതഃ॥ 1-86-3 (3774) 
പാപാനാം കർമണാം നിത്യം ബിഭീയാദ്യസ്തു മാനവഃ।
സുഖമപ്യാചരന്നിത്യം സോഽത്യന്തം സുഖമേധതേ॥ 1-86-4 (3775) 
യദ്വൈ നൃശംസം തദസത്യമാഹു-
ര്യഃ സേവതേ ധർമമനർഥബുദ്ധിഃ। 
അസ്വോഽപ്യനീശശ്ച തഥൈവ രാജം-
സ്തദാർജവം സ സമാധിസ്തദാര്യം॥  1-86-5 (3776) 
അഷ്ടക ഉവാച। 1-86-6x (528) 
കേനാസി ഹൂതഃ പ്രഹിതോഽസി രാജ-
ന്യുവാ സ്രഗ്വീ ദർശനീയഃ സുവർചാഃ। 
കുതഋ ആയാതഃ കതരസ്യാം ദിശി ത്വ-
മുതാഹോസ്വിത്പാർഥിവം സ്ഥാനമസ്തി॥  1-86-6 (3777) 
യയാതിരുവാച। 1-86-7x (529) 
ഇമം ഭൌമം നരകം ക്ഷീണപുണ്യഃ
പ്രവേഷ്ടുമുർവീം ഗഗനാദ്വിപ്രഹീണഃ। 
`വിദ്വാംശ്ചൈവം മതിമാനാര്യബുദ്ധി-
ർമമാഭവത്കർമലോക്യം ച സർവം'।
ഉക്ത്വാഽഹം വഃ പ്രപതിഷ്യാംയനന്തരം
ത്വരന്തി മാം ലോകപാ ബ്രാഹ്മണാ യേ॥  1-86-7 (3778) 
സതാം സകാശേ തു വൃതഃ പ്രപാത-
സ്തേ സംഗതാ ഗുണവന്തശ്ച സർവേ। 
ശക്രാച്ച ലബ്ധോ ഹി വരോ മയൈഷ
പതിഷ്യതാ ഭൂമിതലം നരേന്ദ്ര॥  1-86-8 (3779) 
അഷ്ടക ഉവാച। 1-86-9x (530) 
പൃച്ഛാമി ത്വാം മാ പ്രപത പ്രപാതം
യദി ലോകാഃ പാർഥിവ സന്തി മേഽത്ര। 
യദ്യന്തരിക്ഷേ യദി വാ ദിവി സ്ഥിതാഃ
ക്ഷേത്രജ്ഞം ത്വാം തസ്യ ധർമസ്യ മന്യേ॥  1-86-9 (3780) 
യയാതിരുവാച। 1-86-10x (531) 
യാവത്പൃഥിവ്യാം വിഹിതം ഗവാശ്വം
സഹാരണ്യൈഃ പശുഭിഃ പാർവതൈശ്ച। 
താവല്ലോകാ ദിവി തേ സംസ്ഥിതാ വൈ
തഥാ വിജാനീഹി നരേന്ദ്രസിംഹ॥  1-86-10 (3781) 
അഷ്ടക ഉവാച। 1-86-11x (532) 
താംസ്തേ ദദാമി മാ പ്രപത പ്രപാതം
യേ മേ ലോകാ ദിവി രാജേന്ദ്ര സന്തി। 
യദ്യന്തരിക്ഷേ യദി വാ ദിവി ശ്രിതാ-
സ്താനാക്രമ ക്ഷിപ്രമപേതമോഹഃ॥  1-86-11 (3782) 
യയാതിരുവാച। 1-86-12x (533) 
നാസ്മദ്വിധോഽബ്രാഹ്മണോ ബ്രഹ്മവിച്ച
പ്രതിഗ്രഹേ വർതതേ രാജമുഖ്യ। 
യഥാ പ്രദേയം സതതം ദ്വിജേഭ്യ-
സ്തഥാഽദദം പൂർവമഹം നരേന്ദ്ര॥  1-86-12 (3783) 
നാബ്രാഹ്മണഃ കൃപണോ ജാതു ജീവേ-
ദ്യാ ചാപ്യസ്യാഽബ്രാഹ്മണീ വീരപത്നീ। 
സോഽഹം നൈവാകൃതപൂർവം ചരേയം
വിധിത്സമാനഃ കിമു തത്ര സാധുഃ॥  1-86-13 (3784) 
പ്രതർദന ഉവാച। 1-86-14x (534) 
പൃച്ഛാമി ത്വാം സ്പൃഹണീയരൂപ
പ്രതർദനോഽഹം യദി മേ സന്തി ലോകാഃ। 
യദ്യന്തരിക്ഷേ യദി വാ ദിവി ശ്രിതാഃ
ക്ഷേത്രജ്ഞം ത്വാം തസ്യ ധർമസ്യ മന്യേ॥  1-86-14 (3785) 
യയാതിരുവാച। 1-86-15x (535) 
സന്തി ലോകാ ബഹവസ്തേ നരേന്ദ്ര
അപ്യേകൈകഃ സപ്തസപ്താപ്യഹാനി। 
മധുച്യുതോ ഘൃതപൃക്താ വിശോകാ-
സ്തേ നാന്തവന്തഃ പ്രതിപാലയന്തി॥  1-86-15 (3786) 
പ്രതർദന ഉവാച। 1-86-16x (536) 
താംസ്തേ ദദാനി മാ പ്രപത പ്രപാതം
യേ മേ ലോകാസ്തവ തേ വൈ ഭവന്തു। 
യദ്യന്തരിക്ഷേ യദി വാ ദിവി ശ്രിതാ-
സ്താനാക്രമ ക്ഷിപ്രമപേതമോഹഃ॥  1-86-16 (3787) 
യയാതിരുവാച। 1-86-17x (537) 
ന തുല്യതേജാഃ സുകൃതം കാമയേത
യോഗക്ഷേമം പാർഥിവ പാർഥിവഃ സൻ। 
ദൈവാദേശാദാപദം പ്രാപ്യ വിദ്വാം-
ശ്ചരേന്നൃശംസം ന ഹി ജാതു രാജാ॥  1-86-17 (3788) 
ധർംയം മാർഗം യതമാനോ യശസ്യം
കുര്യാന്നൃപോ ധർമമവേക്ഷമാണഃ। 
ന മദ്വിധോ ധർമബുദ്ധിഃ പ്രജാന-
ൻകുര്യാദേവം കൃപണം മാം യഥാഽത്ഥ॥  1-86-18 (3789) 
കുര്യാദപൂർവം ന കൃതം യദന്യൈ-
ർവിധിത്സമാനഃ കിമു തത്ര സാധു। 
`ധർമാധർമൌ സുവിനിശ്ചിത്യ സംയ-
ക്കാര്യാകാര്യേഷ്വപ്രമത്തശ്ചരേദ്യഃ॥  1-86-19 (3790) 
സ വൈ ധീമാൻസത്യസന്ധഃ കൃതാത്മാ
രാജാ ഭവേല്ലോകപാലോ മഹിംനാ। 
യദാ ഭവേത്സംശയോ ധർമകാര്യേ
കാമാർഥൌ വാ യത്ര വിന്ദന്തി സംയക്॥  1-86-20 (3791) 
കാര്യം തത്ര പ്രഥമം ധർമകാര്യം
യന്നോ വിരുധ്യാദർഥകാമൌ സ ധർമഃ  1-86-21 (3792) 
വൈശംപായന ഉവാച।'
ബ്രുവാണമേവം നൃപതിം യയാതിം
നൃപോത്തമോ വസുമാനബ്രവീത്തം॥ ॥  1-86-21x (538) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഷഡശീതിതമോഽധ്യായഃ॥ 86 ॥

Mahabharata - Adi Parva - Chapter Footnotes

1-86-1 അനയോഃ കുടീചകബഹൂദകയോഃ॥ 1-86-2 ഗൃഹസ്ഥേഷു ശരീരസ്ഥേഷ്വിന്ദ്രിയേഷു॥ 1-86-3 ദീർഘമായുഃ പ്രാപ്തഃ സിദ്ധിമപ്രാപ്യ യോ വികൃതിം പാപം ചരേത്। തത്കൃത്വാ തപ്യേത യദി സോന്യത്തപഃ പ്രായശ്ചിത്തം ചരേത്॥ 1-86-4 കർമണാം സകാശാത് ബിഭീയാത്। സുഖം യഥേച്ഛം॥ 1-86-5 നൃശംസം ഹിംസ്രം യത്കർമ തദസത്യം അസത്സംബന്ധി। അനർഥബുദ്ധിഃ ഫലേച്ഛാരഹിതഃ। അനീശഃ ഈശത്വബുദ്ധിരഹിതഃ॥ 1-86-6 കേന കതരസ്യാം ദിശി പ്രഹിഹിതോസീത്യന്വയഃ॥ 1-86-7 വിപ്രഹീണശ്ച്യുതഃ। ഉക്ത്വാ ആപൃച്ഛ്യ। വോ യുഷ്മാൻ। ബ്രാഹ്മണാഃ ബ്രഹ്മനിയുക്താഃ॥ 1-86-12 അബ്രാഹ്മണഃ ബ്രാഹ്മണേതരഃ ബ്രാഹ്മണസ്യൈവ ഭിക്ഷാവൃത്തിത്വാത്। ബ്രഹ്മവിദ്വേദാർഥവേത്। ന വർതതേ ന പ്രവർതതേ। പ്രത്യുത പൂർവമദദമേവ॥ 1-86-13 കൃപണോ യാചകഃ। യാ ചാപ്യസ്യ ക്ഷത്രിയസ്യ അബ്രാഹ്മണീ ക്ഷത്രിയാ സാപി കൃപണാ നജീവേത്। തദ്വിധിത്സമാനഃ കർതുമിച്ഛുഃ തത്ര തദാ കിമു സാധുഃ സ്യാം അപിതു നൈവേത്യർഥഃ॥ 1-86-15 പ്രത്യേകം സപ്തസപ്താപ്യഹാനി സേവിതാഃ സന്തോ നാന്തവന്തഃ। മധുച്യുതഃ സുഖസ്രവഃ। ഘൃതപൃക്താസ്തേജോയുക്താഃ। തേ ത്വാം പ്രതിപാലയന്തി പ്രതീക്ഷന്തേ॥ 1-86-17 നൃശംസം നിന്ദ്യം॥ 1-86-19 അന്യൈ രാജഭിര്യത്പ്രതിഗ്രഹാഖ്യം ന കൃതം തദപൂർവം॥ ഷഡശീതിതമോഽധ്യായഃ॥ 86 ॥



ആദിപർവ - അധ്യായ 087

॥ ശ്രീഃ ॥

1.87. അധ്യായഃ 087 

Mahabharata - Adi Parva - Chapter Topics

വസുമതഃ ശിബേശ്ച യയാതിനാ സംവാദഃ॥ 1 ॥ പുനരഷ്ടകയയാതിസംവാദഃ॥ 2 ॥ തത്രാഗതയാ മാധവ്യാ സ്വപുത്രാൻപ്രതി യയാ തേർമാതാമഹത്വകഥനം॥ 3 ॥ തദ്വചനേന യയാതേരഷ്ടകാദിദത്തപുണ്യസ്വീകാരപൂർവകമഷ്ടകാദിഭിഃ സഹ സ്വർഗഗമനം॥ 4 ॥ യയാതിനാ മാർഗേ അഷ്ടകാദീൻപ്രതി വിസ്തരേണ സ്വവൃത്താന്തകഥനം॥ 5 ॥ യയാത്യുപാഖ്യാനശ്രവണാദിഫലകഥനം॥ 6 ॥

Mahabharata - Adi Parva - Chapter Text

1-87-0 (3793) 
വസുമാനുവാച। 1-87-0x (539) 
പൃച്ഛാമി ത്വാം വസുമാനൌഷദശ്വി-
ര്യദ്യസ്തി ലോകോ ദിവി മേ നരേന്ദ്ര। 
യദ്യന്തരിക്ഷേ പ്രഥിതോ മഹാത്മൻ
ക്ഷേത്രജ്ഞം ത്വാം തസ്യ ധർമസ്യ മന്യേ॥  1-87-1 (3794) 
യയാതിരുവാച। 1-87-2x (540) 
യദന്തരിക്ഷം പൃഥിവീ ദിശശ്ച
യത്തേജസാ തപതേ ഭാനുമാംശ്ച। 
ലോകാസ്താവന്തോ ദിവി സംസ്ഥിതാ വൈ
തേനാന്തവന്തഃ പ്രതിപാലയന്തി॥  1-87-2 (3795) 
വസുമാനുവാച। 1-87-3x (541) 
താംസ്തേ ദദാനി മാ പ്രപത പ്രപാതം
യേ മേ ലോകാസ്തവ തേ വൈ ഭവന്തു। 
ക്രീണീഷ്വൈതാംസ്തൃണകേനാപി രാജ-
ൻപ്രതിഗ്രഹസ്തേ യദി ധീമൻപ്രദുഷ്ടഃ॥  1-87-3 (3796) 
യയാതിരുവാച। 1-87-4x (542) 
ന മിഥ്യാഽഹം വിക്രയം വൈ സ്മരാമി
വൃഥാ ഗൃഹീതം ശിശുകാച്ഛങ്കമാനഃ। 
കുര്യാം ന ചൈവാകൃതപൂർവമന്യൈ-
ർവിധിത്സമാനഃ കിമു തത്ര സാധുഃ॥  1-87-4 (3797) 
വസുമാനുവാച। 1-87-5x (543) 
താംസ്ത്വം ലോകാൻപ്രതിപദ്യസ്വ രാജ-
ൻമയാ ദത്താന്യദി നേഷ്ടഃ ക്രയസ്തേ। 
അഹം ന താന്വൈ പ്രതിഗന്താ നരേന്ദ്ര
സർവേ ലോകാസ്തവ തേ വൈ ഭവന്തു॥  1-87-5 (3798) 
ശിബിരുവാച। 1-87-6x (544) 
പൃച്ഛാമി ത്വാം ശിബിരൌശീനരോഽഹം
മമാപി ലോകാ യദി സന്തീഹ താത। 
യദ്യന്തരിക്ഷേ യദി വാ ദിവി ശ്രിതാഃ
ക്ഷേത്രജ്ഞം ത്വാം തസ്യ ധർമസ്യ മന്യേ॥  1-87-6 (3799) 
യയാതിരുവാച। 1-87-7x (545) 
യത്ത്വം വാചാ ഹൃദയേനാപി സാധൂ-
ൻപരീപ്സമാനാന്നാവമംസ്ഥാ നരേന്ദ്ര। 
തേനാനന്താ ദിവി ലോകാഃ ശ്രിതാസ്തേ
വിദ്യുദ്രൂപാഃ സ്വനവന്തോ മഹാന്തഃ॥  1-87-7 (3800) 
ശിബിരുവാച। 1-87-8x (546) 
താംസ്ത്വം ലോകാൻപ്രതിപദ്യസ്വ രാജ-
ൻമയാ ദത്താന്യദി നേഷ്ടഃ ക്രയസ്തേ। 
ന ചാഹം താൻപ്രതിപത്സ്യേ ഹ ദത്ത്വാ
യത്ര ഗത്വാ നാനുശോചന്തി ധീരാഃ॥  1-87-8 (3801) 
യയാതിരുവാച। 1-87-9x (547) 
യഥാ ത്വമിന്ദ്രപ്രതിമപ്രഭാവ-
സ്തേ ചാപ്യനന്താ നരദേവ ലോകാഃ। 
തഥാഽദ്യ ലോകേ ന രമേഽന്യദത്തേ
തസ്മാച്ഛിബേ നാഭിനന്ദാമി ദായം॥  1-87-9 (3802) 
അഷ്ടക ഉവാച। 1-87-10x (548) 
ന ചേദേകൈകശോ രാജംʼല്ലോകാന്നഃ പ്രതിനന്ദസി।
സർവേ പ്രദായ ഭവതേ ഗന്താരോ നരകം വയം॥ 1-87-10 (3803) 
യയാതിരുവാച। 1-87-11x (549) 
യദർഹോഽഹം തദ്യതധ്വം സന്തഃ സത്യാഭിനന്ദിനഃ।
അഹം തന്നാഭിജാനാമി യത്കൃതം ന മയാ പുരാ॥ 1-87-11 (3804) 
അഷ്ടക ഉവാച। 1-87-12x (550) 
കസ്യൈതേ പ്രതിദൃശ്യന്തേ രഥാഃ പഞ്ച ഹിരൺമയാഃ।
യാനാരുഹ്യ നരോ ലോകാനഭിവാഞ്ഛതി ശാശ്വതാൻ॥ 1-87-12 (3805) 
യയാതിരുവാച। 1-87-13x (551) 
യുഷ്മാനേതേ വഹിഷ്യന്തി രഥാഃ പഞ്ച ഹിരൺമയാഃ।
ഉച്ചൈഃ സന്തഃ പ്രകാശന്തേ ജ്വലന്തോഽഗ്നിശിഖാ ഇവ॥ 1-87-13 (3806) 
`വൈശംപായന ഉവാച। 1-87-14x (552) 
അശ്വമേധേ മഹായജ്ഞേ സ്വയംഭുവിഹിതേ പുരാ।
ഹയസ്യ യാനി ചാംഗാനി സംനികൃത്യ യഥാക്രമം॥ 1-87-14 (3807) 
ഹോതാഽധ്വര്യുരഥോദ്ഗാതാ ബ്രഹ്മണാ സഹ ഭാരത।
അഗ്നൌ പ്രാസ്യന്തി വിധിവത്സമസ്താഃ ഷോഡശർത്വിജഃ॥ 1-87-15 (3808) 
ധൂമഗന്ധം ച പാപിഷ്ഠാ യേ ജിഘ്രന്തി നരാ ഭുവി।
വിമുക്തപാപാഃ പൂതാസ്തേ തത്ക്ഷണേനാഭവന്നരാഃ॥ 1-87-16 (3809) 
ഏതസ്മിന്നന്തരേ ചൈവ മാധവീ സാ തപോധനാ।
മൃഗചർമപരീതാംഗീ പരിധായ മൃഗത്വചം॥ 1-87-17 (3810) 
മൃഗൈഃ പരിചരന്തീ സാ മൃഗാഹാരവിചേഷ്ടിതാ।
യജ്ഞവാടം മൃഗഗണൈഃ പ്രവിശ്യ ഭൃശവിസ്മിതാ॥ 1-87-18 (3811) 
ആഘ്രായന്തീ ധൂമഗന്ധം മൃഗൈരേവ ചചാര സാ।
യജ്ഞവാടമടന്തീ സാ പുത്രാംസ്താനപരാജിതാൻ॥ 1-87-19 (3812) 
പശ്യന്തീ യജ്ഞമാഹാത്ംയം മുദം ലേഭേ ച മാധവീ।
അസംസ്പൃശന്തം വസുധാം യയാതിം നാഹുഷം യദാ॥ 1-87-20 (3813) 
ദിവിഷ്ഠം പ്രാപ്തമാജ്ഞായ വവന്ദേ പിതരം തദാ।
തദാ വസുമനാപൃച്ഛൻമാതരം വൈ തപസ്വിനീം॥ 1-87-21 (3814) 
ഭവത്യാ യത്കൃതമിദം വന്ദനം പാദയോരിഹ।
കോയം ദേവോപമോ രാജാ യാഽഭിവന്ദസി മേ വദ॥ 1-87-22 (3815) 
മാധവ്യുവാച। 1-87-23x (553) 
ശൃണുധ്വം സഹിതാഃ പുത്രാ നാഹുഷോയം പിതാ മമ।
യയാതിർമമ പുത്രാണാം മാതാമഹ ഇതി സ്മൃതഃ॥ 1-87-23 (3816) 
പൂരും മേ ഭ്രാതരം രാജ്യേ സമാവേശ്യ ദിവം ഗതഃ।
കേന വാ കാരണേനൈവമിഹ പ്രാപ്തോ മഹായശാഃ॥ 1-87-24 (3817) 
വൈശംപായന ഉവാച। 1-87-25x (554) 
തസ്യാസ്തദ്വചനം ശ്രുത്വാ സ്വർഗാദ്ഭ്രഷ്ടേതി ചാബ്രവീത്।
സാ പുത്രസ്യ വചഃ ശ്രുത്വാ സംഭ്രമാവിഷ്ടചേതനാ॥ 1-87-25 (3818) 
മാധവീ പിതരം പ്രാഹ ദൌഹിത്രപരിവാരിതം।
തപസാ നിർജിതാംʼല്ലോകാൻപ്രതിഗൃഹ്ണീഷ്വ മാമകാൻ॥ 1-87-26 (3819) 
പുത്രാണാമിവ പൌത്രാണാം ധർമാദധിഗതം ധനം।
സ്വാർഥണേവ വദന്തീഹ ഋഷയോ ധർമപാഠകാഃ। 
തസ്മാദ്ദാനേന തപസാ ചാസ്മാകം ദിവമാവ്രജ॥  1-87-27 (3820) 
യയാതിരുവാച। 1-87-28x (555) 
യദി ധർമഫലം ഹ്യേതച്ഛോഭനം ഭവിതാ തവ।
ദുഹിത്രാ ചൈവ ദൌഹിത്രൈസ്താരിതോഽഹം മഹാത്മഭിഃ॥ 1-87-28 (3821) 
തസ്മാത്പവിത്രം ദൌഹിത്രമദ്യപ്രഭൃതി പൈതൃകേ।
ത്രീണി ശ്രാദ്ധേ പവിത്രാണി ദൌഹിത്രഃ കുതപസ്തിലാഃ॥ 1-87-29 (3822) 
ത്രീണി ചാത്ര പ്രശംസന്തി ശൌചമക്രോധമത്വരാം।
ഭോക്താരഃ പരിവേഷ്ടാരഃ ശ്രാവിതാരഃ പവിത്രകാഃ॥ 1-87-30 (3823) 
ദിവസസ്യാഷ്ടമേ ഭാഗേ മന്ദീഭവതി ഭാസ്കരേ।
സ കാലഃ കുതപോ നാമ പിതൄണാം ദത്തമക്ഷയം॥ 1-87-31 (3824) 
തിലാഃ പിശാചാദ്രക്ഷന്തി ദർഭാ രക്ഷന്തി രാക്ഷസാത്।
രക്ഷന്തി ശ്രോത്രിയാഃ പങ്ക്തിം യതിഭിർഭുക്തമക്ഷയം॥ 1-87-32 (3825) 
ലബ്ധ്വാ പാത്രം തു വിദ്വാംസം ശ്രോത്രിയം സുവ്രതം ശുചിം।
സ കാലഃ കാലതോ ദത്തം നാന്യഥാ കാല ഇഷ്യതേ॥ 1-87-33 (3826) 
വൈശംപായന ഉവാച। 1-87-34x (556) 
ഏവമുക്ത്വാ യയാതിസ്തു പുനഃ പ്രോവാച ബുദ്ധിമാൻ।
സർവേ ഹ്യവഭൃഥസ്നാതാസ്ത്വരധ്വം കാര്യഗൌരവാത്॥'  1-87-34 (3827) 
അഷ്ടക ഉവാച। 1-87-35x (557) 
ആതിഷ്ഠ സ്വരഥം രാജന്വിക്രമസ്വ വിഹായസം।
വയമപ്യനുയാസ്യാമോ യദാ കാലോ ഭവിഷ്യതി॥ 1-87-35 (3828) 
യയാതിരുവാച। 1-87-36x (558) 
സർവൈരിദാനീം ഗന്തവ്യം സഹ സ്വർഗജിതോ വയം।
ഏഷ നോ വിരജാഃ പന്ഥാ ദൃശ്യതേ ദേവസദ്മനഃ॥ 1-87-36 (3829) 
വൈശംപായന ഉവാച। 1-87-37x (559) 
`അഷ്ടകശ്ച ശിബിശ്ചൈവ കാശേയശ്ച പ്രതർദനഃ।
ഐക്ഷ്വാകവോ വസുമനാശ്ചത്വാരോ ഭൂമിപാസ്തദാ। 
സർവേ ഹ്യവഭൃഥസ്നാതാഃ സ്വർഗതാഃ സാധവഃ സഹ॥'  1-87-37 (3830) 
തേഽധിരുഹ്യ രഥാൻസർവേ പ്രയാതാ നൃപസ്തമാഃ।
ആക്രമന്തോ ദിവം ഭാഭിർധർമേണാവൃത്യ രോദസീ॥ 1-87-38 (3831) 
അഷ്ടക ഉവാച। 1-87-39x (560) 
അഹം മന്യേ പൂർവമേകോഽസ്മി ഗന്താ
സഖാ ചേന്ദ്രഃ സർവഥാ മേ മഹാത്മാ। 
കസ്മാദേവം ശിബിരൌശീനരോഽയ-
മേകോഽത്യഗാത്സർവവേഗേന വാഹാൻ॥  1-87-39 (3832) 
യയാതിരുവാച। 1-87-40x (561) 
അദദദ്യാചമാനായ യാവദ്വിത്തമവിന്ദത।
ഉശീനരസ്യ പുത്രോഽയം തസ്മാച്ഛ്രേഷ്ഠോഹി വഃ ശിബിഃ॥ 1-87-40 (3833) 
ദാനം തപഃ സന്ത്യമഥാഽപി ധർമോ
ഹ്രീഃ ശ്രീഃ ക്ഷമാ സൌംയമഥോ വിധിത്സാ। 
രാജന്നേതാന്യപ്രമേയാണി രാജ്ഞഃ
ശിബേഃ സ്ഥിതാന്യപ്രതിമസ്യ ബുദ്ധ്യാ॥  1-87-41 (3834) 
ഏവം വൃത്തോ ഹ്രീനിഷേവശ്ച യസ്മാ-
ത്തസ്മാച്ഛിബിരത്യഗാദ്വൈ രഥേന।  1-87-42 (3835) 
വൈശംപായന ഉവാച।
അഥാഷ്ടകഃ പുനരേവാന്വപൃച്ഛ-
ൻമാതാമഹം കൌതുകേനേന്ദ്രകൽപം॥  1-87-42x (562) 
പൃച്ഛാമി ത്വാം നൃപതേ ബ്രൂഹി സത്യം
കുതശ്ച കശ്ചാസി സുതശ്ച കസ്യ। 
കൃതം ത്വയാ യദ്ധി ന തസ്യ കർതാ
ലോകേ ത്വദന്യഃ ക്ഷത്രിയോ ബ്രാഹ്മണോ വാ॥  1-87-43 (3836) 
യയാതിരുവാച। 1-87-44x (563) 
യയാതിരസ്മി നഹുഷസ്യ പുത്രഃ
പൂരോഃ പിതാ സാർവബൌമസ്ത്വിഹാസം। 
ഗുഹ്യം ചാർഥം മാമകേഭ്യോ ബ്രവീമി
മാതാമഹോഽഹം ഭവതാം പ്രകാശം॥  1-87-44 (3837) 
സർവാമിമാം പൃഥിവീം നിർജിഗായ
ദത്ത്വാ പ്രതസ്ഥേ വിപിനം ബ്രാഹ്മണേഭ്യഃ। 
മേധ്യാനശ്വാനേകശതാൻസുരൂപാം-
സ്തദാ ദേവാഃ പുണ്യഭാജോ ഭവന്തി॥  1-87-45 (3838) 
അദാമഹം പൃഥിവീം ബ്രാഹ്മണേഭ്യഃ
പൂർണാമിമാമഖിലാം വാഹനേന। 
ഗോഭിഃ സുവർണേന ധനൈശ്ച മുഖ്യൈ-
സ്തദാഽദദം ഗാഃ ശഥമർബുദാനി॥  1-87-46 (3839) 
സത്യേന മേ ദ്യൌശ്ച വസുന്ധരാ ച
തഥൈവാഗ്നിജ്വർലതേ മാനുഷേഷു। 
ന മേ വൃഥാ വ്യാഹൃതമേവ വാക്യം
സത്യം ഹി സന്തഃ പ്രതിപൂജയന്തി॥  1-87-47 (3840) 
യദഷ്ടക പ്രബ്രവീമീഹ സത്യം
പ്രതർദനം ചൌഷദശ്വിം തഥൈവ। 
സർവേ ച ലോകാ മുനയശ്ച ദേവാഃ
സത്യേന പൂജ്യാ ഇതി മേ മനോഗതം॥  1-87-48 (3841) 
യോ നഃ സ്വർഗജിതഃ സർവാന്യഥാവൃത്തം നിവേദയേത്।
അനസൂയുർദ്വിജാഗ്ര്യേഭ്യഃ സ ലഭേന്നഃ സലോകതാം॥ 1-87-49 (3842) 
വൈശംപായന ഉവാച। 1-87-50x (564) 
ഏവം രാജാ സ മഹാത്മാ ഹ്യതീവ
സ്വൈർദൌഹിത്രൈസ്താരിതോഽമിത്രസാഹ। 
ത്യക്ത്വാ മഹീം പരമോദാരകർമാ
സ്വർഗം ഗതഃ കർമഭിർവ്യാപ്യ പൃഥ്വീം॥ ॥  1-87-50 (3843) 
 
ഇതി ശ്രീമൻമഹാഭാരതേ ആദിപർവണി സംഭവപർവണി സപ്താശീതിതമോഽധ്യായഃ॥ 87 ॥

Mahabharata - Adi Parva - Chapter Footnotes

1-87-2 യത് യത് തപതേ പ്രകാശയതി॥ 1-87-4 ശിശുകാത് ശൈശവമാരഭ്യ॥ 1-87-7 പരീപ്സമാനാൻ യാചകാൻ। നാവമംസ്ഥാ നാവമാനം കൃതവാനസി। സ്വനവന്തഃ സംഗീതാദിധ്വനിയുക്താഃ॥ 1-87-10 ഗന്താരോ മൃത്വാ പ്രാപ്സ്യാമഃ। നരകം ഭൂലോകം॥ 1-87-11 യതധ്വം കർതും। നാഭിജാനാമി നാംഗീകരോമി॥ 1-87-13 പ്രകാശന്തേ ദൃശ്യന്തേ। ജ്വലന്തോ ദീപ്യമാനാഃ॥ 1-87-14 അകൃതഹോമസമാപ്തീനാമവഭൃഥായോഗാത് ഹോമോപി സമാപിത ഇത്യാഹ। അശ്വമേധ ഇതി। പുരാ സ്വയംഭുവിഹിതേ കർതവ്യതയാ വിഹിതേ അശ്വമേധേ അഷ്ടകാദിഭിഃ ക്രിയമാണേ॥ 1-87-41 സൌംയമക്രൂരത്വം। വിധിത്സാ പാലനേച്ഛാ॥ 1-87-42 സത്യമേവ ശ്രേയഃസാധനമിതി വിധാതും പൂർവോക്തപ്രശ്നോത്തരേ അനുവദതി। അഥാഷ്ടക ഇത്യാദിനാ॥ 1-87-44 പ്രകാശം പ്രാഗുക്തമപി സ്പഷ്ടതരം॥ 1-87-45 ഏവം കൃതേ സതി പുണ്യഭാജഃ സന്തഃ ദേവാ ഭവന്തി॥ സപ്താശീതിതമോഽധ്യായഃ॥ 87 ॥



ആദിപർവ - അധ്യായ 088

॥ ശ്രീഃ ॥

1.88. അധ്യായഃ 088 

Mahabharata - Adi Parva - Chapter Topics

പൂരുവംശകഥനം॥ 1 ॥

Mahabharata - Adi Parva - Chapter Text

1-88-0 (3844) 
ജനമേജയ ഉവാച। 1-88-0x (565) 
പുത്രം യയാതേഃ പ്രബൂഹി പൂരും ധർമഭൃതാം വരം।
ആനുപൂർവ്യേണ യേ ചാന്യേ പൂരോർവംശവിവർധനാഃ॥ 1-88-1 (3845) 
വിസ്തരേണ പുനർബ്രൂഹി ദൌഷ്യന്തേർജനമേജയാത്।
സംബഭൂവ യഥാ രാജാ ഭരതോ ദ്വിജസത്തമ॥ 1-88-2 (3846) 
വൈശംപായന ഉവാച। 1-88-3x (566) 
പൂരുർനൃപതിശാർദൂലോ യഥൈവാസ്യ പിതാ നൃപ।
ധർമനിത്യഃ സ്ഥിതോ രാജ്യേ ശക്രതുല്യപരാക്രമഃ॥ 1-88-3 (3847) 
പ്രവീരേശ്വരരൌദ്രാശ്വാസ്ത്രയഃ പുത്രാ മഹാരഥാഃ।
പൂരോഃ പൌഷ്ട്യാമജായന്ത പ്രവീരോ വംശകൃത്തതഃ॥ 1-88-4 (3848) 
മനസ്യുരഭവത്തസ്മാച്ഛൂരസേനീസുതഃ പ്രഭുഃ।
പൃഥിവ്യാശ്ചതുരന്തായാ ഗോപ്താ രാജീവലോചനഃ॥ 1-88-5 (3849) 
ശക്തഃ സംഹനനോ വാഗ്മീ സൌവീരീതനയാസ്ത്രയഃ।
മനസ്യോരഭവൻപുത്രാഃ ശൂരാഃ സർവേ മഹാരഥാഃ॥ 1-88-6 (3850) 
അന്വഗ്ഭാനുപ്രഭൃതയോ മിശ്രകേശ്യാം മനസ്വിനഃ।
രൌദ്രാശ്വസ്യ മഹേഷ്വാസാ ദശാപ്സരസി സൂനവഃ॥ 1-88-7 (3851) 
യജ്വാനോ ജജ്ഞിരേ ശൂരാഃ പ്രജാവന്തോ ബഹുശ്രുതാഃ।
സർവേ സർവാസ്ത്രവിദ്വാസഃ സർവേ ധർമപരായണാഃ॥ 1-88-8 (3852) 
ഋചേയുരഥ കക്ഷേയുഃ കൃകണേയുശ്ച വീര്യവാൻ।
സ്ഥണ്ഡിലേയുർവനേയുശ്ച ജലേയുശ്ച മഹായശാഃ॥ 1-88-9 (3853) 
തേജേയുർബലാവാന്ധീമാൻസത്യേയുശ്ചന്ദ്രവിക്രമഃ।
ധർമേയുഃ സന്നതേയുശ്ച ദശമോ ദേവവിക്രമഃ॥ 1-88-10 (3854) 
അനാധൃഷ്ടിരഭൂത്തേഷാം വിദ്വാൻഭുവി തഥൈകരാട്।
ഋചേയുരഥ വിക്രാന്തോ ദേവാനാമിവ വാസവഃ॥ 1-88-11 (3855) 
അനാധൃഷ്ടിസുതസ്ത്വാസീദ്രാജസൂയാശ്വമേധകൃത്।
മതിനാര ഇതി ഖ്യാതോ രാജാ പരമധാർമികഃ॥ 1-88-12 (3856) 
മതിനാരസുതാ രാജംശ്ചത്വാരോഽമിതവിക്രമാഃ।
തംസുർമഹാനതിരഥോ ദ്രുഹ്യുശ്ചാപ്രതിമദ്യുതിഃ॥ 1-88-13 (3857) 
തേഷാം തംസുർമഹാവീര്യഃ പൌരവം വംശമുദ്വഹൻ।
ആജഹാര യശോ ദീപ്തം ജിഗായ ച വസുന്ധരാം॥ 1-88-14 (3858) 
ഈലിനം തു സുതം തംസുർജനയാമാസ വീര്യവാൻ।
സോഽപി കൃത്സ്നാമിമാം ഭൂമിം വിജിഗ്യേ ജയതാം വരഃ॥ 1-88-15 (3859) 
രഥന്തര്യാം സുതാൻപഞ്ച പഞ്ചഭൂതോപമാംസ്തതഃ।
ഈലിനോ ജനയാമാസ ദുഷ്യന്തപ്രഭൃതീന്നൃപാൻ॥ 1-88-16 (3860) 
ദുഷ്യന്തം ശൂരഭീമൌ ച പ്രവസും വസുമേവ ച।
തേഷാം ശ്രേഷ്ഠോഽഭവദ്രാജാ ദുഷ്യന്തോ ദുർജയോ യുധി॥ 1-88-17 (3861) 
ദുഷ്യന്താല്ലക്ഷണായാം തു ജജ്ഞേ വൈ ജനമേജയഃ।
ശകുന്തലായാം ഭരതോ ദൌഷ്യന്തിരഭവത്സുതഃ॥ 1-88-18 (3862) 
തസ്മാദ്ഭരതവംശസ്യ വിപ്രതസ്ഥേ മഹദ്യശഃ॥ ॥  1-88-19 (3863) 
 
ഇതി ശ്രീമൻമഹാഭാരതേ ആദിപർവണി സംഭവപർവണി അഷ്ടാശീതിതമോഽധ്യായഃ॥ 88 ॥




ആദിപർവ - അധ്യായ 089

॥ ശ്രീഃ ॥

1.89. അധ്യായഃ 089 

Mahabharata - Adi Parva - Chapter Topics

ശകുന്തലോപാഖ്യാനാരംഭഃ॥ 1 ॥

Mahabharata - Adi Parva - Chapter Text

1-89-0 (3864) 
ജനമേജയ ഉവാച। 1-89-0x (567) 
ഭഗവന്വിസ്തരേണേഹ ഭരതസ്യ മഹാത്മനഃ।
ജൻമ കർമ ച സുശ്രൂഷോസ്തൻമേ ശംസിതുമർഹസി॥ 1-89-1 (3865) 
വൈശംപായന ഉവാച। 1-89-2x (568) 
പൌരവാണാം വംശകരോ ദുഷ്യന്തോ നാമ വീര്യവാൻ।
പൃഥിവ്യാശ്ചതുരന്തായാ ഗോപ്താ ഭരതസത്തമ॥ 1-89-2 (3866) 
ചതുർഭാഗം ഭുവഃ കൃത്സ്നം യോ ഭുങ്ക്തേ മനുജേശ്വരഃ।
സമുദ്രാവരണാംശ്ചാപി ദേശാൻസ സമിതിഞ്ജയഃ॥ 1-89-3 (3867) 
ആംലേച്ഛാവധികാൻസർവാൻസ ഭുങ്ക്തേ രിപുമർദനഃ।
രത്നാകരസമുദ്രാന്താംശ്ചാതുർവർണ്യജനാവൃതാൻ॥ 1-89-4 (3868) 
ന വർണസങ്കരകരോ ന കൃഷ്യാകരകൃജ്ജനഃ।
ന പാപകൃത്കശ്ചിദാസീത്തസ്മിന്രാജനി ശാസതി॥ 1-89-5 (3869) 
ധർമേ രതിം സേവമാനാ ധർമാർഥാവഭിപേദിരേ।
തദാ നരാ നരവ്യാഘ്ര തസ്മിഞ്ജനപദേശ്വരേ॥ 1-89-6 (3870) 
നാസീച്ചോരഭയം താത ന ക്ഷുധാഭയമണ്വപി।
നാസീദ്വ്യാധിഭയം ചാപി തസ്മിഞ്ജനപദേശ്വരേ॥ 1-89-7 (3871) 
സ്വധർമൈ രേമിരേ വർണാ ദൈവേ കർമണി നിഃസ്പൃഹാഃ।
തമാശ്രിത്യ മഹീപാലമാസംശ്ചൈവാകുതോഭയാഃ॥ 1-89-8 (3872) 
കാലവർഷീ ച പർജന്യഃ സസ്യാനി രസവന്തി ച।
സർവരത്നസമൃദ്ധാ ച മഹീ പശുമതീ തഥാ॥ 1-89-9 (3873) 
സ്വകർമനിരതാ വിപ്രാ നാനൃതം തേഷു വിദ്യതേ।
സ ചാദ്ഭുതമഹാവീര്യോ വജ്രസംഹനനോ യുവാ॥ 1-89-10 (3874) 
ഉദ്യംയ മന്ദരം ദോർഭ്യാം വഹേത്സവനകാനനം।
ചതുഷ്പഥഗദായുദ്ധേ സർവപ്രഹരണേഷു ച॥ 1-89-11 (3875) 
നാഗപൃഷ്ഠേഽശ്വപൃഷ്ഠേ ച ബഭൂവ പരിനിഷ്ഠതഃ।
ബലേ വിഷ്ണുസമശ്ചാസീത്തേജസാ ഭാസ്കരോപമഃ॥ 1-89-12 (3876) 
അക്ഷോഭ്യത്വേഽർണവസമഃ സഹിഷ്ണുത്വേ ധരാസമഃ।
സംമതഃ സ മഹീപാലഃ പ്രസന്നപുരരാഷ്ട്രവാൻ॥ 1-89-13 (3877) 
ഭൂയോ ധർമപരൈർഭാവൈർമുദിതം ജനമാദിശത്॥ ॥  1-89-14 (3878) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഏകോനനവതിതമോഽധ്യായഃ॥ 89 ॥

Mahabharata - Adi Parva - Chapter Footnotes

1-89-5 ന കൃഷ്യാകരകൃത് കൃഷികൃന്ന ഭുവോഽകൃഷ്ടപച്യത്വാത്। ആകരഃ സുവർണാദിധാതൂത്പത്തിസ്ഥാനം തത്രാപി യത്നം ന കരോതി പൃഥിവ്യാ രത്നൈർധാതുഭിശ്ച പൂർണത്വാത്॥ 1-89-8 ദൈവേ കർമണി വൃഷ്ട്യാദ്യർഥേ കാരീര്യാദികാംയകർമണി॥ 1-89-9 തദേവാഹ കാലേതി॥ 1-89-10 വജ്രസംഹനനോ ദൃഢദേഹഃ॥ 1-89-11 സവനകാനനം വനം ജലമുപവനം വാ॥ 1-89-14 ആദിശത് ശശാസ॥ ഏകോനനവതിതമോഽധ്യായഃ॥ 89 ॥



ആദിപർവ - അധ്യായ 090

॥ ശ്രീഃ ॥

1.90. അധ്യായഃ 090 

Mahabharata - Adi Parva - Chapter Topics

മൃഗയാർഥം ദുഷ്യന്തസ്യാരണ്യഗമനം॥ 1 ॥

Mahabharata - Adi Parva - Chapter Text

1-90-0 (3879) 
ജനമേജയ ഉവാച। 1-90-0x (569) 
സംഭവം ഭരതസ്യാഹം ചരിതം ച മഹാമതേഃ।
ശകുന്തലായാശ്ചോത്പത്തിം ശ്രോതുമിച്ഛാമി തത്ത്വതഃ॥ 1-90-1 (3880) 
ദുഷ്യന്തേന ച വീരേണ യഥാ പ്രാപ്താ ശകുന്തലാ।
തം വൈ പുരുഷസിംഹസ്യ ഭഗവന്വിസ്തരം ത്വഹം॥ 1-90-2 (3881) 
ശ്രോതുമിച്ഛാമി തത്ത്വജ്ഞ സർവം മതിമതാം വര।  1-90-3 (3882) 
വൈശംപായന ഉവാച।
സ കദാചിൻമഹാബാഹുഃ പ്രഭൂതബലവാഹനഃ॥  1-90-3x (570) 
വനം ജഗാമ ഗഹനം ഹയനാഗശതൈർവൃതഃ।
ബലേന ചതുരംഗേണ വൃതഃ പരമവൽഗുനാ॥ 1-90-4 (3883) 
ഖഡ്ഗശക്തിധരൈർവീരൈർഗദാമുസലപാണിഭിഃ।
പ്രാസതോമരഹസ്തൈശ്ച യയൌ യോധശതൈർവൃതഃ॥ 1-90-5 (3884) 
സിംഹനാദൈശ്ച യോധാനാം ശംഖദുനദുഭിനിഃസ്വനൈഃ।
രഥനേമിസ്വനൈശ്ചൈവ സനാഗവരബൃംഹിതൈഃ॥ 1-90-6 (3885) 
നാനായുധധരൈശ്ചാപി നാനാവേഷധരൈസ്തഥാ।
ഹ്രേഷിതസ്വനമിശ്രൈശ്ച ക്ഷ്വേഡിതാസ്ഫോടിതസ്വനൈഃ॥ 1-90-7 (3886) 
ആസീത്കിലകിലാശബ്ദസ്തസ്മിൻഗച്ഛതി പാർഥിവേ।
പ്രാസാദവരശൃംഗസ്ഥാഃ പരയാ നൃപശോഭയാ॥ 1-90-8 (3887) 
ദദൃശുസ്തം സ്ത്രിയസ്തത്ര ശൂരമാത്മയശസ്കരം।
ശക്രോപമമമിത്രഘ്നം പരവാരണവാരണം॥ 1-90-9 (3888) 
പശ്യന്തഃ സ്ത്രീഗണാസ്തത്ര വജ്രപാണിം സ്മ മേനിരേ।
അയം സ പുരുഷവ്യാഘ്രോ രണേ വസുപരാക്രമഃ॥ 1-90-10 (3889) 
യസ്യ ബാഹുബലം പ്രാപ്യ ന ഭവന്ത്യസുഹൃദ്ഗണാഃ।
ഇതി വാചോ ബ്രുവന്ത്യസ്താഃ സ്ത്രിയഃ പ്രേംണാ നരാധിപം॥ 1-90-11 (3890) 
തുഷ്ടുവുഃ പുഷ്പവൃഷ്ടീശ്ച സസൃജുസ്തസ്യ മൂർധനി।
തത്രതത്ര ച വിപ്രേന്ദ്രൈഃ സ്തൂയമാനഃ സമന്തതഃ॥ 1-90-12 (3891) 
നിര്യയൌ പരമപ്രീത്യാ വനം മൃഗജിഘാംസയാ।
തം ദേവരാജപ്രതിമം മത്തവാരണധൂർഗതം॥ 1-90-13 (3892) 
ദ്വിജക്ഷത്രിയവിട്ശൂദ്രാ നിര്യാന്തമനുജഗ്മിരേ।
ദദൃശുർവർധമാനാസ്തേ ആശീർഭിശ്ച ജയേന ച॥ 1-90-14 (3893) 
സുദൂരമനുജഗ്മുസ്തം പൌരജാനപദാസ്തഥാ।
ന്യവർതന്ത തതഃ പശ്ചാദനുജ്ഞാതാ നൃപേണ ഹ॥ 1-90-15 (3894) 
സുപർണപ്രതിമേനാഥ രഥേന വസുധാധിപഃ।
മഹീമാപൂരയാമാസ ഘോഷേണ ത്രിദിവം തഥാ॥ 1-90-16 (3895) 
സ ഗച്ഛന്ദദൃശേ ധീമാന്നന്ദനപ്രതിമം വനം।
ബിൽവാർകഖദിരാകീർണം കപിത്ഥധവസങ്കുലം॥ 1-90-17 (3896) 
വിഷമം പർവതസ്രസ്തൈ രശ്മഭിശ്ച സമാവൃതം।
നിർജലം നിർമനുഷ്യം ച ബഹുയോജനമായതം॥ 1-90-18 (3897) 
മൃഗസിംഹൈർവൃതം ഘോരൈരന്യൈശ്ചാപി വനേചരൈഃ।
തദ്വനം മനുജവ്യാഘ്രഃ സഭൃത്യബലവാഹനഃ॥ 1-90-19 (3898) 
ലോഡയാമാസ ദുഷ്യന്തഃ സൂദയന്വിവിധാൻമൃഗാൻ।
ബാണഗോചരസംപ്രാപ്താംസ്തത്ര വ്യാഘ്രഗണാൻബഹൂൻ॥ 1-90-20 (3899) 
പാതയാമാസ ദുഷ്യന്തോ നിർബിഭേദ ച സായകൈഃ।
ദൂരസ്ഥാൻസായകൈഃ കാംശ്ചിദഭിനത്സ നരാധിപഃ॥ 1-90-21 (3900) 
അഭ്യാശമാഗതാംശ്ചാന്യാൻഖഡ്ഗേന നിരകൃന്തത।
കാംശ്ചിദേണാൻസമാജഘ്നേ ശക്ത്യാ ശക്തിമതാം വരഃ॥ 1-90-22 (3901) 
ഗദാമണ്ഡലതത്ത്വജ്ഞശ്ചചാരാമിതവിക്രമഃ।
തോമരൈരസിഭിശ്ചാപി ഗദാമുസലകംപനൈഃ॥ 1-90-23 (3902) 
ചചാര സ വിനിഘ്നന്വൈ വന്യാംസ്തത്ര മൃഗദ്വിജാൻ।
രാജ്ഞാ ചാദ്ഭുതവീര്യേണ യോധൈശ്ച സമരപ്രിയൈഃ॥ 1-90-24 (3903) 
ലോഡ്യമാനം മഹാരണ്യം തത്യജുഃ സ്മ മൃഗാധിപാഃ।
തത്ര വിദ്രുതയൂഥാനി ഹതയൂഥപതീനി ച॥ 1-90-25 (3904) 
മൃഗയൂഥാന്യഥൌത്സുക്യാച്ഛബ്ദം ചക്രുസ്തതസ്തതഃ।
ശുഷ്കാശ്ചാപി നദീർഗത്വാ ജലനൈരാശ്യകർശിതാഃ॥ 1-90-26 (3905) 
വ്യായാമക്ലാന്തഹൃദയാഃ പതന്തി സ്മ വിചേതസഃ।
ക്ഷുത്പിപാസാപരീതാശ്ച ശ്രാന്താശ്ച പതിതാ ഭുവി॥ 1-90-27 (3906) 
കേചിത്തത്ര നരവ്യാഘ്രൈരഭക്ഷ്യന്ത ബുഭുക്ഷിതൈഃ।
കേചിദഗ്നിമഥോത്പാദ്യ സംസാധ്യ ച വനേചരാഃ॥ 1-90-28 (3907) 
ഭക്ഷയന്തി സ്മ മാംസാനി പ്രകുട്യ വിധിവത്തദാ।
തത്ര കേചിദ്ഗജാ മത്താ ബലിനഃ ശസ്ത്രവിക്ഷതാഃ॥ 1-90-29 (3908) 
സങ്കോച്യാഗ്രകരാൻഭീതാഃ പ്രാദ്രവന്തി സ്മ വേഗിതാഃ।
ശകൃൻമൂത്രം സൃജന്തശ്ച ക്ഷരന്തഃ ശോണിതം ബഹു॥ 1-90-30 (3909) 
വന്യാ ഗജവരാസ്തത്ര മമൃദുർമനുജാൻബഹൂൻ।
തദ്വനം ബലമേഘേന ശരധാരേണ സംവൃതം। 
വ്യരോചത മൃഗാകീർണം രാജ്ഞാ ഹതമൃഗാധിപം॥ ॥  1-90-31 (3910) 
 
ഇതി ശ്രീമൻമഹാഭാരതേ ആദിപർവണി സംഭവപർവണി നവതിതമോഽധ്യായഃ॥ 90 ॥

Mahabharata - Adi Parva - Chapter Footnotes

1-90-9 പരവാരണവാരണം ശത്രഗജാനാം നിവാരകം॥ 1-90-13 ധർഗതം സ്കന്ധാരൂഢം॥ 1-90-28 സംസാധ്യ പാകാദിനാ സംസ്കൃത്യ॥ 1-90-29 പ്രകുട്യ ചൂർണീകൃത്യ। ഗജാ വനഗജാഃ॥ നവതിതമോഽധ്യായഃ॥ 90 ॥



ആദിപർവ - അധ്യായ 091

॥ ശ്രീഃ ॥

1.91. അധ്യായഃ 091 

Mahabharata - Adi Parva - Chapter Topics

മൃഗയാപ്രസംഗേന ദുഷ്യന്തസ്യ കണ്വാശ്രമഗമനം॥ 1 ॥

Mahabharata - Adi Parva - Chapter Text

1-91-0 (3911) 
വൈശംപായന ഉവാച। 1-91-0x (571) 
തതോ മൃഗസഹസ്രാണി ഹത്വാ സബലവാഹനഃ।
തത്ര മേഘഘനപ്രഖ്യം സിദ്ധചാരണസേവിതം॥ 1-91-1 (3912) 
വനമാലോകയാമാസ നഗരാദ്യോജനദ്വയേ।
മൃഗാനനുചരന്വന്യാഞ്ശ്രമേണ പരിപീഡിതഃ॥ 1-91-2 (3913) 
മൃഗാനനുചരന്രാജാ വേഗേനാശ്വാനചോദയത്।
രാജാ മൃഗപ്രസംഗേന വനമന്യദ്വിവേശ ഹ॥ 1-91-3 (3914) 
ഏക ഏവോത്തമബലഃ ക്ഷുത്പിപാസാശ്രമാന്വിതഃ।
സ വനസ്യാന്തമാസാദ്യ മഹച്ഛൂന്യം സമാസദത്॥ 1-91-4 (3915) 
തച്ചാപ്യതീത്യ നൃപതിരുത്തമാശ്രമസംയുതം।
മനഃപ്രഹ്ലാദജനനം ദൃഷ്ടികാന്തമതീവ ച॥ 1-91-5 (3916) 
സീതമാരുതസംയുക്തം ജഗാമാന്യൻമഹദ്വനം।
പുഷ്പിതൈഃ പാദപൈഃ കീർണമതീവ സുഖശാദ്വലം॥ 1-91-6 (3917) 
വിപുലം മധുരാരാവൈർനാദിതം വിഹഗൈസ്തഥാ।
പുംസ്കോകിലനിനാദൈശ്ച ഝില്ലീകഗണനാദിതം॥ 1-91-7 (3918) 
പ്രവൃദ്ധവിടപൈർവൃക്ഷൈഃ സുഖച്ഛായൈഃ സമാവൃതം।
ഷട്പദാഘൂർണിതതലം ലക്ഷ്ംയാ പരമയാ യുതം॥ 1-91-8 (3919) 
നാപുഷ്പഃ പാദപഃ കശ്ചിന്നാഫലോ നാപി കണ്ടകീ।
ഷട്പദൈർനാപ്യപാകീർണസ്തസ്മിന്വൈ കാനനേഽഭവത്॥ 1-91-9 (3920) 
വിഗഹൈർനാദിതം പുഷ്പൈരലങ്കൃതമതീവ ച।
സർവർതുകുസുമൈർവൃക്ഷൈഃ സുഖച്ഛായൈഃ സമാവൃതം॥ 1-91-10 (3921) 
മനോരമം സഹേഷ്വാസോ വിവേശ വനമുത്തമം।
മാരുതാ കലിതാസ്തത്ര ദ്രുമാഃ കുസുമശാഖിനഃ॥ 1-91-11 (3922) 
പുഷ്പവൃഷ്ടിം വിചിത്രാം തു വ്യസജംസ്തേ പുനഃ പുനഃ।
ദിവസ്പൃശോഽഥ സംഘുഷ്ടാഃ പക്ഷിഭിർമധുരസ്വനൈഃ॥ 1-91-12 (3923) 
വിരേജുഃ പാദപാസ്തത്ര വിചിത്രകുസുമാംബരാഃ।
തേഷാം തത്ര പ്രവാലേഷു പുഷ്പഭാരാവനാമിഷു॥ 1-91-13 (3924) 
രുവന്തി രാവാൻമധുരാൻഷട്പദാ മധുലിപ്സവഃ।
തത്ര പ്രദേശാംശ്ച ബഹൂൻകുസുമോത്കരമണ്ഡിതാൻ॥ 1-91-14 (3925) 
ലതാഗൃഹപരിക്ഷിപ്താൻമനസഃ പ്രീതിവർധനാൻ।
സംപശ്യൻസുമഹാതേജാ ബഭൂവ മുദിതസ്തദാ॥ 1-91-15 (3926) 
പരസ്പരാശ്ലിഷ്ടശാഖൈഃ പാദപൈഃ കുസുമാന്വിതൈഃ।
അശോഭത വനം തത്തു മഹേന്ദ്രധ്വജസന്നിഭൈഃ॥ 1-91-16 (3927) 
സിദ്ധചാരണസംഘൈശ്ച ഗന്ധർവാപ്സരസാം ഗണൈഃ।
സേവിതം വനമത്യർഥം മത്തവാനരകിന്നരൈഃ॥ 1-91-17 (3928) 
സുഖഃ ശീതഃ സുഗന്ധീ ച പുഷ്പരേണുവഹോഽനിലഃ।
പരിക്രാമന്വനേ വൃക്ഷാനുപൈതീവ രിരംസയാ॥ 1-91-18 (3929) 
ഏവംഗുണസമായുക്തം ദദർശ സ വനം നൃപഃ।
നദീകച്ഛോദ്ഭം കാന്തമുച്ഛ്രിതധ്വജസന്നിഭം॥ 1-91-19 (3930) 
പ്രേക്ഷമാണോ വനം തത്തു സുപ്രഹൃഷ്ടവിഹംഗമം।
ആശ്രമപ്രവരം രംയം ദദർശ ച മനോരമം॥ 1-91-20 (3931) 
നാനാവൃക്ഷസമാകീർണം സംപ്രജ്വലിതപാവകം।
തം തദാഽപ്രതിമം ശ്രീമാനാശ്രമം പ്രത്യപൂജയത്॥ 1-91-21 (3932) 
യതിഭിർവാലഖില്യൈശ്ച വൃതം മുനിഗണാന്വിതം।
അഗ്ന്യഗാരൈശ്ച ബഹുഭിഃ പുഷ്പസംസ്തരസംസ്തൃതം॥ 1-91-22 (3933) 
മഹാകച്ഛൈർബൃഹദ്ഭിശ്ച വിഭ്രാജിതമതീവ ച।
മാലിനീമഭിതോ രാജന്നദീം പുണ്യാം സുഖോദകാം॥ 1-91-23 (3934) 
നൈകപക്ഷിഗണാകീർണാം തപോവനമനോരമാം।
തത്രവ്യാലമൃഗാൻസൈംയാൻപശ്യൻപ്രീതിമവാപ സഃ॥ 1-91-24 (3935) 
തം ചാപ്രതിരഥഃ ശ്രീമാനാശ്രമം പ്രത്യപദ്യത।
ദേവലോകപ്രതീകാശം സർവതഃ സുമനോഹരം॥ 1-91-25 (3936) 
നദീം ചാശ്രമസംശ്ലിഷ്ടാം പുണ്യതോയാം ദദർശ സഃ।
സർവപ്രാണഭൃതാം തത്ര ജനനീമിവ ധിഷ്ഠിതാം॥ 1-91-26 (3937) 
സചക്രവാകപുലിനാം പുഷ്പഫേനപ്രവാഹിനീം।
സകിന്നരഗണാവാസാം വാരനർക്ഷനിഷേവിതാം॥ 1-91-27 (3938) 
പുണ്യസ്വാധ്യായസംഘുഷ്ടാ പുലിനൈരുപശോഭിതാം।
മത്തവാരണശാർദൂലഭുജഗേന്ദ്രനിഷേവിതാം॥ 1-91-28 (3939) 
തസ്യാസ്തീരേ ഭഗവതഃ കാശ്യപസ്യ മഹാത്മനഃ।
ആശ്രമപ്രവരം രംയം മഹർഷിഗണസേവിതം॥ 1-91-29 (3940) 
നദീമാശ്രമസംബദ്ധാം ദൃഷ്ട്വാശ്രമപദം തഥാ।
ചകാരാഭിപ്രവേശായ മതിം സ നൃപതിസ്തദാ॥ 1-91-30 (3941) 
അലങ്കൃതം ദ്വീപവത്യാ മാലിന്യാ രംയതീരയാ।
നരനാരായണസ്ഥാനം ഗംഗയേവോപശോഭിതം॥ 1-91-31 (3942) 
മത്തബർഹിണസംഘുഷ്ടം പ്രവിവേശ മഹദ്വനം।
തത്സ ചൈത്രരഥപ്രഖ്യം സമുപേത്യ നരർഷഭഃ॥ 1-91-32 (3943) 
അതീവ ഗുണസംപന്നമനിർദേശ്യം ച വർചസാ।
മഹർഷിം കാശ്യപം ദ്രഷ്ടുമഥ കണ്വം തപോധനം॥ 1-91-33 (3944) 
ധ്വജിനീമശ്വസംബാധാം പദാതിഗജസങ്കുലാം।
അവസ്ഥാപ്യ വനദ്വാരി സേനാമിദമുവാച സഃ॥ 1-91-34 (3945) 
മുനിം വിരജസം ദ്രഷ്ടും ഗമിഷ്യാമി തപോധനം।
കാശ്യപം സ്ഥീയതാമത്ര യാവദാഗമനം മമ॥ 1-91-35 (3946) 
തദ്വനം നന്ദനപ്രഖ്യമാസാദ്യ മനുജേശ്വരഃ॥
ക്ഷുത്പിപാസേ ജഹൌ രാജാ മുദം ചാവാപ പുഷ്കലാം॥ 1-91-36 (3947) 
സാമാത്യോ രാജലിംഗാനി സോപനീയ നരാധിപഃ।
പുരോഹിതസഹായശ്ച ജഗാമാശ്രമമുത്തമം॥ 1-91-37 (3948) 
ദിദൃക്ഷുസ്തത്ര തമൃഷിം തപോരാശിമഥാവ്യയം।
ബ്രഹ്മലോകപ്രതീകാശമാശ്രമം സോഽഭിവീക്ഷ്യ ഹ। 
ഷട്പദോദ്ഗീതസംഘുഷ്ടം നാനാദ്വിജഗണായുതം॥  1-91-38 (3949) 
വിസ്മയോത്ഫുല്ലനയനോ രാജാ പ്രീതോ ബഭൂവഹ।
ഋചോ ബഹ്വൃചമുഖ്യൈശ്ച പ്രേര്യമാണാഃ പദക്രമൈഃ। 
ശുശ്രാവ മനുജവ്യാഘ്രോ വിതതേഷ്വിഹ കർമസു॥  1-91-39 (3950) 
യജ്ഞവിദ്യാംഗവിദ്ഭിശ്ച യജുർവിദ്ഭിശ്ച ശോഭിതം।
മധുരൈഃ സാമഗീതൈശ്ച ഋഷിഭിർനിയതവ്രതൈഃ॥ 1-91-40 (3951) 
ഭാരുണ്ഡസാമഗീതാഭിരഥർവശിരസോദ്ഗതൈഃ।
യതാത്മഭിഃ സുനിയതൈഃ ശുശുഭേ സ തദാശ്രമഃ॥ 1-91-41 (3952) 
അഥർവവേദപ്രവരാഃ പൂഗയജ്ഞിയസാമഗാഃ।
സംഹിതാമീരയന്തി സ്മ പദക്രമയുതാം തു തേ॥ 1-91-42 (3953) 
ശബ്ദസംസ്കാരസംയുക്തർബ്രുവദ്ഭിശ്ചാപരൈർദ്വിജൈഃ।
നാദിതഃ സ ബഭൌ ശ്രീമാൻബ്രഹ്മലോക ഇവാപരഃ॥ 1-91-43 (3954) 
യജ്ഞസംസ്തരവിദ്ഭിശ്ച ക്രമശിക്ഷാവിശാരദൈഃ।
ന്യായതത്ത്വാത്മവിജ്ഞാനസംപന്നൈർവേദപാരഗൈഃ॥ 1-91-44 (3955) 
നാനാവാക്യസമാഹാരസമവായവിശാരദൈഃ।
വിശേഷകാര്യവിദ്ഭിശ്ച മോക്ഷധർമപരായണൈഃ॥ 1-91-45 (3956) 
സ്താപനാക്ഷേപസിദ്ധാന്തപരമാർഥജ്ഞതാം ഗതൈഃ।
ശബ്ദച്ഛന്ദോനിരുക്തജ്ഞൈഃ കാലജ്ഞാനവിശാരദൈഃ॥ 1-91-46 (3957) 
ദ്രവ്യകർമഗുണജ്ഞൈശ്ച കാര്യകാരണവേദിഭിഃ।
പക്ഷിവാനരരുതജ്ഞൈശ്ച വ്യാസഗ്രന്ഥസമാശ്രിതൈഃ॥ 1-91-47 (3958) 
നാനാശാസ്ത്രേഷു മുഖ്യൈശ്ച ശുശ്രാവ സ്വനമീരിതം।
ലോകായതികമുഖ്യൈശ്ച സമന്താദനുനാദിതം॥ 1-91-48 (3959) 
തത്രതത്ര ച വിപ്രേന്ദ്രാന്നിയതാൻസംശിതവ്രതാൻ।
ജപഹോമപരാന്വിപ്രാന്ദദർശ പരവീരഹാ॥ 1-91-49 (3960) 
ആസനാനി വിചിത്രാണി രുചിരാണി മഹീപതിഃ।
പ്രയത്നോപഹിതാനി സ്മ ദൃഷ്ട്വാ വിസ്മയമാഗമത്॥ 1-91-50 (3961) 
ദേവതായതനാനാം ച പ്രേക്ഷ്യ പൂജാം കൃതാം ദ്വിജൈഃ।
ബ്രഹ്മലോകസ്ഥമാത്മാനം മേനേ സ നൃപസത്തമഃ॥ 1-91-51 (3962) 
സ കാശ്യപതപോഗുപ്തമാശ്രമപ്രവരം ശുഭം।
നാതൃപ്യത്പ്രേക്ഷമാണോ വൈ തപോവനഗുണൈര്യുതം॥ 1-91-52 (3963) 
സ കാശ്യപസ്യായതനം മഹാവ്രതൈ-
ർവൃതം സമാന്താദൃഷിഭിസ്തപോധനൈഃ। 
വിവേശ സാമാത്യപുരോഹിതോഽരിഹാ
വിവിക്തമത്യർഥമനോഹരം ശുഭം॥ ॥  1-91-53 (3964) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഏകനവതിതമോഽധ്യായഃ॥ 91 ॥

Mahabharata - Adi Parva - Chapter Footnotes

1-91-4 ശൂന്യം വൃക്ഷാദിരഹിതമൂഷരം॥ 1-91-18 രിരംസയാ രമയിതുമിച്ഛയാ॥ 1-91-19 നദീകച്ഛോദ്ഭവം കച്ഛഃ സജലോഽനൂപപ്രദേശഃ॥ 1-91-29 കാശ്യപസ്യ കശ്യപഗോത്രസ്യ കണ്വസ്യ॥ 1-91-39 വിതതേഷു വൈതാനികേഷു ഇഷ്ടിപശുസോമാദിഷു പ്രവർതമാനേഷു॥ 1-91-40 യജ്ഞവിദ്യായാമംഗഭൂതാനി കൽപസൂത്രാദീനി॥ 1-91-41 ഭാരുണ്ഡസാമാനി പൂഗയജ്ഞിയസാമാനി ച സാംനാമവാന്തരഭേദാഃ॥ 1-91-46 സ്ഥാപനം പ്രഥമം സ്വസിദ്ധാന്തവ്യവസ്ഥാ തതസ്തത്ര ശങ്കാഽഽക്ഷേപഃ തസ്യാഃ പരിഹാരഃ സിദ്ധാന്തസ്തൈര്യാ പരമാർഥജ്ഞതാ താം ഗതൈഃ॥ 1-91-48 ലോകേ ഏവ ആയതന്തേ തേ ലോകായതികാഃ തേഷു ലോകരഞ്ജനപരേഷു മുഖ്യൈഃ॥ ഏകനവതിതമോഽധ്യായഃ॥ 91 ॥



ആദിപർവ - അധ്യായ 092

॥ ശ്രീഃ ॥

1.92. അധ്യായഃ 092 

Mahabharata - Adi Parva - Chapter Topics

കണ്വാശ്രമേ ദുഷ്യന്തശകുന്തലാസംവാദഃ॥ 1 ॥ ശകുന്തലായാഃ സ്വജൻമവൃത്താന്തകഥനാരംഭഃ॥ 2 ॥

Mahabharata - Adi Parva - Chapter Text

1-92-0 (3965) 
വൈശംപായന ഉവാച। 1-92-0x (572) 
തതോ ഗച്ഛൻമഹാബാഹുരേകോഽമാത്യാന്വിസൃജ്യ താൻ।
നാപശ്യച്ചാശ്രമേ തസ്മിംസ്തമൃഷിം സംശിതവ്രതം॥ 1-92-1 (3966) 
സോഽപശ്യമാനസ്തമൃഷിം ശൂന്യം ദൃഷ്ട്വാ തഥാഽഽശ്രമം।
ഉവാച ക ഇഹേത്യുച്ചൈർവനം സന്നാദയന്നിവ॥ 1-92-2 (3967) 
ശ്രുത്വാഽഥ തസ്യ തം ശബ്ദം കന്യാ ശ്രീരിവ രൂപിണീ।
നിശ്ചക്രാമാശ്രമാത്തസ്മാത്താപസീവേഷധാരിണീ॥ 1-92-3 (3968) 
സാ തം ദൃഷ്ട്വൈവ രാജാനം ദുഷ്യന്തമസിതേക്ഷണാ।
`സുപ്രീതാഽഭ്യാഗതം തം തു പൂജ്യം പ്രാപ്തമഥേശ്വരം॥ 1-92-4 (3969) 
രൂപയൌവനസംപന്നാ ശീലാചാരവതീ ശുഭാ।
സാ തമായതപദ്മാക്ഷം വ്യൂഢോരസ്കം മഹാഭുജം॥ 1-92-5 (3970) 
സിംഹസ്കന്ധം ദീർഘബാഹും സർവലക്ഷണപൂജിതം।
സ്പൃഷ്ടം മധുരയാ വാചാ സാഽബ്രവീജ്ജനമേജയാ॥'  1-92-6 (3971) 
സ്വാഗതം ത ഇതി ക്ഷിപ്രമുവാച പ്രതിപൂജ്യ ച।
ആസനേനാർചയിത്വാ ച പാദ്യേനാർഘ്യേണ ചൈവ ഹി॥ 1-92-7 (3972) 
പപ്രച്ഛാനാമയം രാജൻകുശലം ച നരാധിപം।
യഥാവദർചയിത്വാഽഥ പൃഷ്ട്വാ ചാനാമയം തദാ॥ 1-92-8 (3973) 
ഉവാച സ്മയമാനേവ കിം കാര്യം ക്രിയതാമിതി।
`ആശ്രമസ്യാഭിഗമനേ കിം ത്വം കാര്യം ചികീർഷസി॥ 1-92-9 (3974) 
കസ്ത്വമദ്യേഹ സംപ്രാപ്തോ മഹർഷേരാശ്രമം ശുഭം।'
താമബ്രവീത്തതോ രാജാ കന്യാം മധുരഭാഷിണീം॥  1-92-10 (3975) 
ദൃഷ്ട്വാ സർവാനവദ്യാംഗീം യഥാവത്പ്രതിപൂജിതഃ।
`രാജർഷേസ്തസ്യ പുത്രോഽഹമിലിനസ്യ മഹാത്മനഃ॥ 1-92-11 (3976) 
ദുഷ്യന്ത ഇതി മേ നാമ സത്യം പുഷ്കരലോചനേ।'
ആഗതോഽഹം മഹാഭാഗമൃഷിം കണ്വമുപാസിതും॥  1-92-12 (3977) 
ക്വ ഗതോ ഭഗവാൻഭദ്രേ ഗൻമമാചക്ഷ്വ ശോഭനേ।  1-92-13 (3978) 
ശകുന്തലോവാച।
ഗതഃ പിതാ മേ ഭഗവാൻഫലാന്യാഹർതുമാശ്രമാത്। 
മുഹൂർതം സംപ്രതീക്ഷസ്വ ദ്രഷ്ടാസ്യേനമുപാഗതം॥  1-92-13x (573) 
വൈശംപായന ഉവാച। 1-92-14x (574) 
അപശ്യമാനസ്തമൃഷിം തഥാ ചോക്തസ്തയാ ച സഃ।
താം ദൃഷ്ട്വാ ച വരാരോഹാം ശ്രീമതീം ചാരുഹാസിനീം॥ 1-92-14 (3979) 
വിഭ്രാജമാനാം വപുഷാ തപസാ ച ദമേന ച।
രൂപയൌവനസംപന്നാമിത്യുവാച മഹീപതിഃ॥ 1-92-15 (3980) 
കാ ത്വം കസ്യാസി സുശ്രോണി കിമർഥം ചാഗതാ വനം।
ഏവംരൂപഗുണോപേതാ കുതസ്ത്വമസി ശോഭനേ॥ 1-92-16 (3981) 
ദർശനാദേവ ഹി ശുഭേ ത്വയാ മേഽപഹൃതം മനഃ।
ഇച്ഛാമി ത്വാമഹം ജ്ഞാതും തൻമമാചക്ഷ്വ ശോഭനേ॥ 1-92-17 (3982) 
`സ്ഥിതോസ്ംയമിതസൌഭാഗ്യേ വിവക്ഷുശ്ചാസ്മി കിഞ്ചന।
ശൃണു മേ നാഗനാസോരു വചനം മത്തകാശിനി॥ 1-92-18 (3983) 
രാജർഷേരന്വയേ ജാതഃ പൂരോരസ്മി വിശേഷതഃ।
വൃണ്വേ ത്വാമദ്യ സുശ്രോണി ദുഷ്യന്തോ വരവർണിനി॥ 1-92-19 (3984) 
ന മേഽന്യത്ര ക്ഷത്രിയായാ മനോ ജാതു പ്രവർതതേ।
ഋഷിപുത്രീഷു ചാന്യാസു നാവരാസു പരാസു ച॥ 1-92-20 (3985) 
തസ്മാത്പ്രണിഹിതാത്മാനം വിദ്ദി മാം കലഭാഷിണി।
യസ്യാം മേ ത്വയി ഭാവോഽസ്തി ക്ഷത്രിയാ ഹ്യസി കാ വദാ॥ 1-92-21 (3986) 
ന ഹി മേ ഭീരു വിപ്രായാം മനഃ പ്രസഹതേ ഗതിം।
ഭജേ ത്വാമായതാപാംഗേ ഭക്തം ഭജിതുമർഹസി। 
ഭുങ്ക്ഷ രാജ്യം വിശാലാക്ഷി ബുദ്ധിം മാത്വന്യഥാ കൃഥാഃ'॥  1-92-22 (3987) 
ഏവമുക്താ തു സാ കന്യാ തേന രാജ്ഞാ തമാശ്രമേ।
ഉവാച ഹസതീ വാക്യമിദം സുമധുരാക്ഷരം॥ 1-92-23 (3988) 
കണ്വസ്യാഹം ഭഗവതോ ദുഷ്യന്ത ദുഹിതാ മതാ।
തപസ്വിനോ ധൃതിമതോ ധർമജ്ഞസ്യ മഹാത്മനഃ॥ 1-92-24 (3989) 
`അസ്വതന്ത്രാസ്മി രാജേന്ദ്ര കാശ്യപോ മേ ഗുരുഃ പിതാ।
തമേവ പ്രാർഥയ സ്വാർഥം നായുക്തം കർതുമർഹസി॥'  1-92-25 (3990) 
ദുഷ്യന്ത ഉവാച। 1-92-26x (575) 
ഊർധ്വരേതാ മഹാഭാഗേ ഭഗവാംʼല്ലോകപൂജിതഃ।
ചലേദ്ധി വൃത്താദ്ധർമോപി ന ചലേത്സംശിതവ്രതഃ॥ 1-92-26 (3991) 
കഥം ത്വം തസ്യ ദുഹിതാ സംഭൂതാ വരവർണിനീ।
സംശയോ മേ മഹാനത്ര തൻമേ ഛേത്തുമിഹാർഹസി॥ 1-92-27 (3992) 
ശകുന്തലോവാച। 1-92-28x (576) 
യഥാഽയമാഗമോ മഹ്യം യഥാ ചേദമഭൂത്പുരാ।
`അന്യഥാ സന്തമാത്മാനമന്യഥാ സത്സു ഭാഷതേ॥ 1-92-28 (3993) 
സ പാപേനാവൃതോ മൂർഖസ്തേന ആത്മാപഹാരകഃ।'
ശൃണു രാജന്യഥാതത്ത്വം യഥാഽസ്മി ദുഹിതാ മുനേഃ॥  1-92-29 (3994) 
ഋഷിഃ കശ്ചിദിഹാഗംയ മമ ജൻമാഭ്യചോദയത്।
`ഊർധ്വരേതാ യഥാസി ത്വം കുതസ്ത്വേയം ശകുന്തലാ॥ 1-92-30 (3995) 
പുത്രീ ത്വത്തഃ കഥം ജാതാ തത്ത്വം മേ ബ്രൂഹി കാശ്യപ।'
തസ്മൈ പ്രോവാച ഭഗവാന്യഥാ തച്ഛൃണു പാർഥിവാ॥  1-92-31 (3996) 
കണ്വ ഉവാച। 1-92-32x (577) 
തപ്യമാനഃ കില പുരാ വിശ്വാമിത്രോ മഹത്തപഃ।
സുഭൃശം താപയാമാസ ശക്രം സുരഗണേശ്വരം॥ 1-92-32 (3997) 
തപസാ ദീപ്തവീര്യോഽയം സ്ഥാനാൻമാം ച്യാവയേദിതി।
ഭീതഃ പുരന്ദരസ്തസ്മാൻമേനകാമിദമബ്രവീത്॥ 1-92-33 (3998) 
ഗുണൈരപ്സരസാം ദിവ്യൈർമേനകേ ത്വം വിശിഷ്യസേ।
ശ്രേയോ മേ കുരു കല്യാണി യത്ത്വാം വക്ഷ്യാമി തച്ഛൃണു॥ 1-92-34 (3999) 
അസാവാദിത്യശങ്കാശോ വിശ്വാമിത്രോ മഹാതപാഃ।
തപ്യമാനസ്തപോ ഘോരം മമ കംപയതേ മനഃ॥ 1-92-35 (4000) 
മേനകേ തവ ഭാരോഽയം വിശ്വാമിത്രഃ സുമധ്യമേ।
ശംസിതാത്മാ സുദുർധർഷ ഉഗ്രേ തപസി വർതതേ॥ 1-92-36 (4001) 
സ മാം ന ച്യാവയേത്സ്ഥാനാത്തം വൈ ഗത്വാ പ്രലോഭയ।
ചര തസ്യ തപോവിഘ്നം കുരു മേ പ്രിയമുത്തമം॥ 1-92-37 (4002) 
രൂപയൌവനമാധുര്യചേഷ്ടിതസ്മിതഭാഷണൈഃ।
ലോഭയിത്വാ വരാരോഹേ തപസസ്തം നിവർതയ॥ 1-92-38 (4003) 
മേനകോവാച। 1-92-39x (578) 
മഹാതേജാഃ സ ഭഗവാംസ്തഥൈവ ച മഹാതപാഃ।
കോപനശ്ച തഥാ ഹ്യേനം ജാനാതി ഭഗവാനപി॥ 1-92-39 (4004) 
തേജസ്തപസശ്ചൈവ കോപസ്യ ച മഹാത്മനഃ।
ത്വമപ്യുദ്വിജസേ യസ്യ നോദ്വിജേയമഹം കഥം॥ 1-92-40 (4005) 
മഹാഭാഗം വസിഷ്ഠം യഃ പുത്രൈരിഷ്ടൈർവ്യയോജയത്।
ക്ഷത്രജാതശ്ച യഃ പൂർവമഭവദ്ബ്രാഹ്മണോ ബലാത്॥ 1-92-41 (4006) 
ശൌചാർഥം യോ നദീം ചക്രേ ദുർഗമാം ബഹുഭിർജലൈഃ।
യാം താം പുണ്യതമാം ലോകേ കൌശികീതി വിദുർജനാഃ॥ 1-92-42 (4007) 
ബഭാര യത്രാസ്യ പുരാ കാലേ ദുർഗേ മഹാത്മനഃ।
ദാരാൻമതംഗോ ധർമാത്മാ രാജർഷിർവ്യാധതാം ഗതഃ॥ 1-92-43 (4008) 
അതീതകാലേ ദുർഭിക്ഷേ അഭ്യേത്യ പുനരാക്ഷമം।
മുനിഃ പാരേതി നദ്യാ വൈ നാമ ചക്രേ തദാ പ്രഭുഃ॥ 1-92-44 (4009) 
മതംഗം യാജയാഞ്ചക്രേ യത്ര പ്രീതമനാഃ സ്വയം।
ത്വം ച സോമം ഭയാദ്യസ്യ ഗതഃ പാതും സുരേശ്വര॥ 1-92-45 (4010) 
ചകാരാന്യം ച ലോകം വൈ ക്രുദ്ധോ നക്ഷത്രസംപദാ।
പ്രതിശ്രവണപൂർവാണി നക്ഷത്രാണി ചകാര യഃ। 
ഗുരുശാപഹതസ്യാപി ത്രിശങ്കോഃ ശരണം ദദൌ॥  1-92-46 (4011) 
ബ്രഹ്മർഷിശാപം രാജർഷിഃ കഥം മോക്ഷ്യതി കൌശികഃ।
അവമത്യ തദാ ദേവൈര്യജ്ഞാംഗം തദ്വിനാശിതം॥ 1-92-47 (4012) 
അന്യാനി ച മഹാതേജാ യജ്ഞാംഗാന്യസൃജത്പ്രഭുഃ।
നിനായ ച തദാ സ്വർഗം ത്രിശങ്കും സ മഹാതപാഃ॥ 1-92-48 (4013) 
ഏതാനി യസ്യ കർമാണി തസ്യാഹം ഭൃശമുദ്വിജേ।
യഥാഽസൌ ന ദഹേത്ക്രുദ്ധസ്തഥാഽഽജ്ഞാപയ മാം വിഭോ॥ 1-92-49 (4014) 
തേജസാ നിർദഹേല്ലോകാൻകംപയേദ്ധരണീം പദാ।
സങ്ക്ഷിപേച്ച മഹാമേരും തൂർണമാവർതയേദ്ദിശഃ॥ 1-92-50 (4015) 
താദൃശം തപസാ യുക്തം പ്രദീപ്തമിവ പാവകം।
കഥമസ്മദ്വിധാ നാരീ ജിതേന്ദ്രിയമഭിസ്പൃശേത്॥ 1-92-51 (4016) 
ഹുതാശനമുഖം ദീപ്തം സൂര്യചന്ദ്രാക്ഷിതാരകം।
കാലജിഹ്വം സുരശ്രേഷ്ഠ കഥമസ്മദ്വിധാ സ്പൃശേത്॥ 1-92-52 (4017) 
യമശ്ച സോമശ്ച മഹർഷയശ്ച
സാധ്യാ വിശ്വേ വാലസ്വില്യാശ്ച സർവേ। 
ഏതേഽപി യസ്യോദ്വിജന്തേ പ്രഭാവാ-
ത്തസ്മാത്കസ്മാൻമാദൃശീ നോദ്വിജേത॥  1-92-53 (4018) 
ത്വയൈവമുക്താ ച കഥം സമീപ-
മൃഷേർന ഗച്ഛേയമഹം സുരേന്ദ്ര। 
രക്ഷാം ച മേ ചിന്തയ ദേവരാജ
യഥാ ത്വദർഥം രക്ഷിതാഽഹം ചരേയം॥  1-92-54 (4019) 
കാമം തു മേ മാരുതസ്തത്ര വാസഃ
പ്രക്രീഡിതായാ വിവൃണോതു ദേവ। 
ഭവേച്ച മേ മൻമഥസ്തത്ര കാര്യേ
സഹായഭൂതസ്തു തവ പ്രസാദാത്॥  1-92-55 (4020) 
വനാച്ച വായുഃ സുരഭിഃ പ്രവായാ-
ത്തസ്മിൻകാലേ തമൃഷിം ലോഭയന്ത്യാഃ। 
തഥേത്യുക്ത്വാ വിഹിതേ ചൈവ തസ്മിം-
സ്തതോ യയൌ സാഽഽശ്രമം കൌശികസ്യ॥ ॥  1-92-56 (4021) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ദ്വിനവതിതമോഽധ്യായഃ॥ 92 ॥

Mahabharata - Adi Parva - Chapter Footnotes

1-92-23 ഹസതീ ഹസന്തീ॥ 1-92-30 അഭ്യചോദയത് പൃഷ്ടവാൻ॥ 1-92-43 ബഭാര പോഷിതവാൻ। മതംഗസ്ത്രിശങ്കുഃ॥ 1-92-44 ആശ്രമമഭ്യേത്യ തപസ്തപ്ത്വേതി ശേഷഃ। നദ്യാഃ കൌശിക്യാഃ॥ 1-92-49 തസ്യ തസ്മാത്॥ 1-92-50 ആവർതയേദേകീകുര്യാത്॥ 1-92-52 സൂര്യചന്ദ്രാവേവാക്ഷ്ണോഃ സംബന്ധിനീ താരകേ യസ്യ താവപി ഭ്രൂഭംഗമാത്രേണ സ്രഷ്ടും സമർഥ ഇത്യർഥഃ॥ 1-92-55 പ്രക്രീഡിതായാഃ പ്രകൃഷ്ടം ക്രീഡിതം യസ്യാഃ। വിവൃണോതു അപസാരയതു॥ ദ്വിനവതിതമോഽധ്യായഃ॥ 92 ॥



ആദിപർവ - അധ്യായ 093

॥ ശ്രീഃ ॥

1.93. അധ്യായഃ 093 

Mahabharata - Adi Parva - Chapter Topics

വിശ്വാമിത്രാൻമേനകായാം ശകുന്തലായാ ജൻമകഥനം॥ 1 ॥

Mahabharata - Adi Parva - Chapter Text

1-93-0 (4022) 
കണ്വ ഉവാച। 1-93-0x (579) 
ഏവമുക്തസ്തയാ ശക്രഃ സന്ദിദേശ സദാഗതിം।
പ്രാതിഷ്ഠത തദാ കാലേ മേനകാ വായുനാ സഹ॥ 1-93-1 (4023) 
അഥാപശ്യദ്വരാരോഹാ തപസാ ദഗ്ധകിൽബിഷം।
മിശ്വാമിത്രം തപ്യമാനം മേനകാ ഭീരുരാശ്രമേ॥ 1-93-2 (4024) 
അഭിവാദ്യ തതഃ സാ തം പ്രാക്രീഡദൃഷിസന്നിധൌ।
അപോവാഹ ച വാസോഽസ്യാ മാരുതഃ ശശിസംനിഭം॥ 1-93-3 (4025) 
സാഗച്ഛത്ത്വരിതാ ഭൂമിം വാസസ്തദഭിലിപ്സതീ।
കുത്സയന്തീവ സവ്രീഡം മാരുതം വരവർണിനീ॥ 1-93-4 (4026) 
പശ്യതസ്തസ്യ രാജർഷേരപ്യഗ്നിസമതേജസഃ।
വിശ്വാമിത്രസ്തതസ്താം തു വിഷമസ്ഥാമനിന്ദിതാം॥ 1-93-5 (4027) 
ഗൃദ്ധാം വാസസി സംഭ്രാന്താം മേനകാം മുനിസത്തമഃ।
അനിർദേശ്യവയോരൂപാമപശ്യദ്വിവൃതാം തദാ॥ 1-93-6 (4028) 
തസ്യാ രൂപഗുണാന്ദൃഷ്ട്വാ സ തു വിപ്രർഷഭസ്തദാ।
ചകാര ഭാവം സംസർഗേ തയാ കാമവശം ഗതഃ॥ 1-93-7 (4029) 
ന്യമന്ത്രയത ചാപ്യേനാം സാ ചാപ്യൈച്ഛദനിന്ദിതാ।
തൌ തത്ര സുചിരം കാലമുഭൌ വ്യവഹരതാം തദാ॥ 1-93-8 (4030) 
രമമാണൌ യഥാകാമം യതൈകദിവസം തഥാ।
`ഏവം വർഷസഹസ്രാണാമതീതം നാന്വചിന്തയത്॥ 1-93-9 (4031) 
കാമക്രോധാവജിതവാൻമുനിർനിത്യം സമാഹിതഃ।
ചിരാർജിതസ്യ തപസഃ ക്ഷയം സ കൃതവാൻമുനിഃ॥ 1-93-10 (4032) 
തപസഃ സങ്ക്ഷയാദേവ മുനിർമോഹം സമാവിശത്।
മോഹാഭിഭൂതഃ ക്രോധാത്മാ ഗ്രസൻമൂലഫലാൻമുനിഃ॥ 1-93-11 (4033) 
പാദൈർജലരവം കൃത്വാ അന്തർദ്വീപേ കുടീം ഗതഃ।
മേനകാ ഗന്തുകാമാ തു ശുശ്രാവ ജലനിസ്വനം॥ 1-93-12 (4034) 
തപസാ ദീപ്തവീര്യോഽസാവാകാശാദേതി യാതി ച।
അദ്യ സഞ്ജ്ഞാം വിജാനാമി യയാഽദ്യ തപസഃ ക്ഷയഃ॥ 1-93-13 (4035) 
ഗന്തും ന യുക്തമിത്യുക്ത്വാ ഋതുസ്നാതാഥ മേനകാ।
കാമരാഗാഭിഭൂതസ്യ മുനേഃ പാർസ്വം ജഗാമ ഹ॥'  1-93-14 (4036) 
ജനയാമാസ സ മുനിർമേനകായാം ശകുന്തലാം।
പ്രസ്ഥേ ഹിമവതോ രംയേ മാലിനീമഭിതോ നദീം॥ 1-93-15 (4037) 
`ദേവഗർഭോപമാം ബാലാം സർവാഭരണഭൂഷിതാം।
ശയാനാം ശയനേ രംയേ മേനകാ വാക്യമബ്രവീത്॥ 1-93-16 (4038) 
മഹർഷേരുഗ്രതപസസ്തേജസ്ത്വമസി ഭാമിനി।
തസ്മാത്സ്വർഗം ഗമിഷ്യാമി ദേവകാര്യാർഥമാഗതാ॥'  1-93-17 (4039) 
ജാതമുത്സൃജ്യ തം ഗർഭം മേനകാ മാലിനീമനു।
കൃതകാര്യാ തതസ്തൂർണമഗച്ഛച്ഛക്രസംസദം॥ 1-93-18 (4040) 
തം വനേ വിജനേ ഗർഭം സിംഹവ്യാഘ്രസമാകുലേ।
ദൃഷ്ട്വാ ശയാനം ശകുനാഃ സമന്താത്പര്യവാരയൻ। 
നേമാം ഹിംസ്യുർവനേ ബാലാം ക്രവ്യാദാ മാംസഗൃദ്ധിനഃ॥  1-93-19 (4041) 
പര്യരക്ഷന്ത താം തത്ര ശകുന്താ മേനകാത്മജാം।
ഉപസ്പ്രഷ്ടും ഗതശ്ചാഹമപശ്യം ശയിതാമിമാം॥ 1-93-20 (4042) 
നിർജനേ വിപിനേ രംയേ ശകുന്തൈഃ പരിവാരിതാം।
`മാം ദൃഷ്ട്വൈവാഭ്യപദ്യന്ത പാദയോഃ പതിതാ ദ്വിജാഃ। 
അബ്രുഞ്ശകുനാഃ സർവേ കലം മധുരഭാഷിണഃ॥  1-93-21 (4043) 
വിശ്വാമിത്രസുതാം ബ്രഹ്മന്ന്യാസഭൂതാം ഭരസ്വ വൈ।
കാമക്രോധാവജിതവാൻസഖാ തേ കൌശികീം ഗതഃ॥ 1-93-22 (4044) 
തസ്മാത്പോഷയ തത്പുത്രീം ദയാവാനിതി തേഽബ്രുവൻ।
സർവഭൂതരുതജ്ഞോഽഹം ദയാവാൻസർവജന്തുഷു॥'  1-93-23 (4045) 
ആനയിത്വാ തതശ്ചൈനാം ദുഹിതൃത്വേ ന്യവേശയം॥  1-93-24 (4046) 
ശരീരകൃത്പ്രാണദാതാ യസ്യ ചാന്നാനി ഭുഞ്ജതേ।
ക്രമേണൈതേ ത്രയോഽപ്യുക്താഃ പിതരോ ധർമശാസനേ॥ 1-93-25 (4047) 
നിർജനേ തു വനേ യസ്മാച്ഛകുന്തൈഃ പരിവാരിതാ।
ശകുന്തലേതി നാമാസ്യാഃ കൃതം ചാപി തതോ മയാ॥ 1-93-26 (4048) 
ഏവം ദുഹിതരം വിദ്ധി മമ വിപ്ര ശകുന്തലാം।
ശകുന്തലാ ച പിതരം മന്യതേ മാമനിന്ദിതാ॥ 1-93-27 (4049) 
ശകുന്തലോവാച। 1-93-28x (580) 
ഏതദാചഷ്ട പൃഷ്ടഃ സൻമമ ജൻമ മഹർഷയേ।
സുതാം കണ്വസ്യ മാമേവം വിദ്ധി ത്വം മനുജാധിപ॥ 1-93-28 (4050) 
കണ്വം ഹി പിതരം മന്യേ പിതരം സ്വമജാനതീ।
ഇതി തേ കഥിതം രാജന്യഥാവൃത്തം ശ്രുതം മയാ॥ ॥ 1-93-29 (4051) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ത്രിനവതിതമോഽധ്യായഃ॥ 93 ॥

Mahabharata - Adi Parva - Chapter Footnotes

1-93-1 സദാഗതിം വായും॥ 1-93-6 ഗൃദ്ധാം സക്താം। വിവൃതാമനാച്ഛാദിതാം॥ 1-93-8 ന്യമന്ത്രയത ഏഹീത്യാകാരിതവാൻ। വ്യഹരതാം വിഹാരം ചക്രതുഃ॥ 1-93-20 ഉപസ്പ്രഷ്ടും ആചമനാദികം കർതും॥ 1-93-25 ശരീരകൃന്നിഷേക്താ। പ്രാണദാതാഽഭയപ്രദഃ॥ ത്രിനവതിതമോഽധ്യായഃ॥ 93 ॥



ആദിപർവ - അധ്യായ 094

॥ ശ്രീഃ ॥

1.94. അധ്യായഃ 094 

Mahabharata - Adi Parva - Chapter Topics

സമയബന്ധപൂർവകം ഗാന്ധർവേണ വിവാഹേന ശകുന്തലാപാണിഗ്രഹണം॥ 1 ॥ കണ്വസ്യ സ്വാശ്രമം പ്രതി പ്രത്യാഗമനം॥ 2 ॥ കണ്വശകുന്തലാസംവാദഃ॥ 3 ॥ കണ്വാച്ഛകുന്തലായാ വരലാഭഃ॥ 4 ॥

Mahabharata - Adi Parva - Chapter Text

1-94-0 (4052) 
ദുഷ്യന്ത ഉവാച। 1-94-0x (581) 
സുവ്യക്തം രാജപുത്രീ ത്വം യഥാ കല്യാണി ഭാഷസേ।
ഭാര്യാ മേ ഭവ സുശ്രോണി ബ്രൂഹി കിം കരവാണി തേ॥ 1-94-1 (4053) 
സുവർണമാലാം വാസാംസി കുണ്ഡലേ പരിഹാടകേ।
നാനാപത്തനജേ ശുഭ്രേ മണിരത്നേ ച ശോഭനേ॥ 1-94-2 (4054) 
ആഹരാമി തവാദ്യാഹം നിഷ്കാദീന്യജിനാനി ച।
സർവം രാജ്യം തവാദ്യാസ്തു ഭാര്യാ മേ ഭവ ശോഭനേ॥ 1-94-3 (4055) 
ഗാന്ധർവേണ ച മാം ഭീരു വിവാഹേനൈഹി സുന്ദരി।
വിവാഹാനാം ഹി രംഭോരു ഗാന്ധർവഃ ശ്രേഷ്ഠ ഉച്യതേ॥ 1-94-4 (4056) 
ശകുന്തലോവാച। 1-94-5x (582) 
ഫലാഹാരോ ഗതോ രാജൻപിതാ മേ ഇത ആശ്രമാത്।
മുഹൂർതം സംപ്രതീക്ഷസ്വ സ മാം തുഭ്യം പ്രദാസ്യതി॥ 1-94-5 (4057) 
`പിതാ ഹി മേ പ്രഭുർനിത്യം ദൈവതം പരമം മമ।
യസ്മൈ മാം ദാസ്യതി പിതാ സ മേ ഭർതാ ഭവിഷ്യതി॥ 1-94-6 (4058) 
പിതാ രക്ഷതി കൌമാരേ ഭർതാ രക്ഷതി യൌവനേ।
പുത്രസ്തു സ്ഥാവിരേ ഭാവേ ന സ്ത്രീ സ്വാതന്ത്ര്യമർഹതി॥ 1-94-7 (4059) 
സമന്യമാനാ രാജേന്ദ്ര പിതരം മേ തപസ്വിനം।
അധർമേണ ഹി ധർമിഷ്ഠ കഥം വരമുപാസ്മഹേ॥ 1-94-8 (4060) 
ദുഷ്യന്ത ഉവാച। 1-94-9x (583) 
മാമൈവം വദ കല്യാണി തപോരാശിം ദമാത്മകം।  1-94-9 (4061) 
ശകുന്തലോവാച।
മന്യുപ്രഹരണാ വിപ്രാ ന വിപ്രാഃ ശസ്ത്രപാണയഃ॥  1-94-9x (584) 
മന്യുനാ ഘ്നന്തി തേ ശത്രൂന്വജ്രേണേന്ദ്ര ഇവാസുരാൻ।
അഗ്നിർദഹതി തേജോഭിഃ സൂര്യോ ദഹതി രശ്മിഭിഃ॥ 1-94-10 (4062) 
രാജാ ദഹതി ദണ്ഡേന ബ്രാഹ്മണോ മന്യുനാ ദഹേത്।
ക്രോധിതാ മന്യുനാ ഘ്നന്തി വജ്രപാണിരിവാസുരാൻ॥ 1-94-11 (4063) 
ദുഷ്യന്ത ഉവാച। 1-94-12x (585) 
ജാനേ ഭദ്രേ മഹർഷിം തം തസ്യ മന്യുർന വിദ്യതേ।'
ഇച്ഛാമി ത്വാം വരാരോഹേ ഭജമാനാമനിന്ദിതേ। 
ത്വദർഥം മാം സ്ഥിതം വിദ്ധി ത്വദ്ഗതം ഹി മനോ മമ॥  1-94-12 (4064) 
ആത്മനോ ബന്ധുരാത്മൈവ ഗതിരാത്മൈവ ചാത്മനഃ।
ആത്മനൈവാത്മനോ ദാനം കർതുമർഹസി ധർമതഃ॥ 1-94-13 (4065) 
അഷ്ടാവേവ സമാസേന വിവാഹാ ധർമതഃ സ്മൃതാഃ।
ബ്രാഹ്മോ ദൈവസ്തഥൈവാർഷഃ പ്രാജാപത്യസ്തഥാഽഽസുരഃ॥ 1-94-14 (4066) 
ഗാന്ധർവോ രാക്ഷസശ്ചൈവ പൈശാചശ്ചാഷ്ടമഃ സ്മൃതഃ।
തേഷാം ധർംയാന്യഥാപൂർവം മനുഃ സ്വായംഭുവോഽബ്രവീത്॥ 1-94-15 (4067) 
പ്രശസ്താംശ്ചതുരഃ പൂർവാൻബ്രാഹ്മണസ്യോപധാരയ।
ഷഡാനുപൂർവ്യാ ക്ഷത്രസ്യ വിദ്ധി ധർംയാനനിന്ദിതേ॥ 1-94-16 (4068) 
രാജ്ഞാം തു രാക്ഷസോഽപ്യുക്തോ വിട്ശൂദ്രേഷ്വാസുരഃ സ്മൃതഃ।
പഞ്ചാനാം തു ത്രയോ ധർംയാ അധർംയൌ ദ്വൌ സ്മൃതാവിഹ॥ 1-94-17 (4069) 
പൈശാച ആസുരശ്ചൈവ ന കർതവ്യൌ കദാചന।
അനേന വിധിനാ കാര്യോ ധർമസ്യൈഷാ ഗതിഃ സ്മൃതാ॥ 1-94-18 (4070) 
ഗാന്ധർവരാക്ഷസൌ ക്ഷത്രേ ധർംയൌ തൌ മാ വിശങ്കിഥാഃ।
പൃഥഗ്വാ യദി വാ മിശ്രൌ കർതവ്യൌ നാത്ര സംശയഃ॥ 1-94-19 (4071) 
സാ ത്വം മമ സകാമസ്യ സകാമാ വരവർണിനീ।
ഗാന്ധർവേണ വിവാഹേന ഭാര്യാ ഭവിതുമർഹസി॥ 1-94-20 (4072) 
ശകുന്തലോവാച। 1-94-21x (586) 
യദി ധർമപഥസ്ത്വേവ യദി ചാത്മാ പ്രഭുർമമ।
പ്രദാനേ പൌരവശ്രേഷ്ഠ ശൃണു മേ സമയം പ്രഭോ॥ 1-94-21 (4073) 
സത്യം മേ പ്രതിജാനീഹി യഥാ വക്ഷ്യാംയഹം രഹഃ।
മയി ജായേത യഃ പുത്രഃ സ ഭവേത്ത്വദനന്തരഃ॥ 1-94-22 (4074) 
യുവരാജോ മഹാരാജ സത്യമേതദ്ബ്രവീമി തേ।
യദ്യേതദേവം ദുഷ്യന്ത അസ്തു മേ സംഗമസ്ത്വയാ॥ 1-94-23 (4075) 
വൈശംപായന ഉവാച। 1-94-24x (587) 
`തസ്യാസ്തു സർവം സംശ്രുത്യ യഥോക്തം സ വിശാംപതിഃ।
ദുഷ്യന്തഃ പുനരേവാഹ യദ്യദിച്ഛസി തദ്വദ॥ 1-94-24 (4076) 
ശകുന്തലോവാച। 1-94-25x (588) 
ഖ്യാതോ ലോകപ്രവാദോയം വിവാഹ ഇതി ശാസ്ത്രതഃ।
വൈവാഹികീം ക്രിയാം സന്തഃ പ്രശംസന്തി പ്രജാഹിതാം॥ 1-94-25 (4077) 
ലോകപ്രവാദശാന്ത്യർഥം വിവാഹം വിധിനാ കുരു।
സന്ത്യത്ര യജ്ഞപാത്രാണി ദർഭാഃ സുമനസോഽക്ഷതാഃ॥ 1-94-26 (4078) 
യഥാ യുക്തോ വിവാഹഃ സ്യാത്തഥാ യുക്താ പ്രജാ ഭവേത്।
തസ്മാദാജ്യം ഹവിർലാജാഃ സികതാ ബ്രാഹ്മണാസ്തവ॥ 1-94-27 (4079) 
വൈവാഹികാനി ചാന്യാനി സമസ്താനീഹ പാർഥിവ।
ദുരുക്തമപി രാജേന്ദ്ര ക്ഷന്തവ്യം ധർമകാരണാത്॥ 1-94-28 (4080) 
വൈശംപായന ഉവാച।' 1-94-29x (589) 
ഏവമസ്ത്വിതി താം രാജാ പ്രത്യുവാചാവിചാരയൻ।
അപി ച ത്വാം ഹി നേഷ്യാമി നഗരം സ്വം ശുചിസ്മിതേ॥ 1-94-29 (4081) 
യഥാ ത്വമർഹാ സുശ്രോണി മന്യസേ തദ്ബ്രവീമി തേ।
ഏവമുക്ത്വാ സ രാജർഷിസ്താമനിന്ദിതഗാമിനീം॥ 1-94-30 (4082) 
`പുരോഹിതം സമാഹൂയ വചനം യുക്തമബ്രവീത്।
രാജപുത്ര്യാ യദുക്തം വൈ ന വൃഥാ കർതുമുത്സഹേ॥ 1-94-31 (4083) 
ക്രിയാഹീനോ ഹി ന ഭവേൻമമ പുത്രോ മഹാദ്യുതിഃ।
തഥാ കുരുഷ്വ ശാസ്ത്രോക്തം വിവാഹം മാ ചിരങ്കുരു॥ 1-94-32 (4084) 
ഏവമുക്തോ നൃപതിനാ ദ്വിജഃ പരമയന്ത്രിതഃ।
ശോഭനം രാജരാജേതി വിധിനാ കൃതവാന്ദ്വിജഃ॥ 1-94-33 (4085) 
ശാസനാദ്വിപ്രമുഖ്യസ്യ കൃതകൌതുകമംഗലഃ।'
ജഗ്രാഹ വിധിവത്പാണാവുവാസ ച തയാ സഹ॥  1-94-34 (4086) 
വിശ്വാസ്യ ചൈനാം സ പ്രായാദബ്രവീച്ച പുനഃ പുനഃ।
പ്രേഷയിഷ്യേ തവാർഥായ വാഹിനീം ചതുരംഗിണീം॥ 1-94-35 (4087) 
`ത്രൈവിദ്യവൃദ്ധൈഃ സഹിതാം നാനാരാജജനൈഃ സഹ।
ശിബികാസഹസ്രൈഃ സഹിതാ വയമായാന്തി ബാന്ധവാഃ॥ 1-94-36 (4088) 
മൂകാശ്ചൈവ കിരാതാശ്ച കുബ്ജാ വാമനകൈഃ സഹ।
സഹിതാഃ കഞ്ചുകിവരൈർവാഹിനീ സൂതമാഗധൈഃ॥ 1-94-37 (4089) 
ശംഖദുന്ദുഭിനിർഘോഷൈർവനം ച സമുപൈഷ്യതി।
തഥാ ത്വാമാനയിഷ്യാമി നഗരം സ്വം ശുചിസ്മിതേ॥ 1-94-38 (4090) 
അന്യഥാ ത്വാം ന നേഷ്യാമി സ്വനിവേശമസത്കൃതാം।
സർവമംഗലസത്കാരൈഃ സുഭ്രു സത്യം കരോമി തേ॥ 1-94-39 (4091) 
വൈശംപായന ഉവാച। 1-94-40x (590) 
ഏവമുക്ത്വാ സ രാജർഷിസ്താമനിന്ദിതഗാമിനീം।
പരിഷ്വജ്യ ച ബാഹുഭ്യാം സ്മിതപൂർവമുദൈക്ഷത॥ 1-94-40 (4092) 
പ്രദക്ഷിണീകൃതാം ദേവീം പുനസ്താം പരിഷസ്വജേ।
ശകുന്തലാ സാ സുമുഖീ പപാത നൃപപാദയോഃ॥ 1-94-41 (4093) 
താം ദേവീം പുനരുത്ഥാപ്യ മാ ശുചേതി പുനഃ പുനഃ।
ശപേയം സുകൃതേനൈവ പ്രാപയിഷ്യേ നൃപാത്മജേ॥'  1-94-42 (4094) 
ഇതി തസ്യാഃ പ്രതിശ്രുത്യ സ നൃപോ ജനമേജയ।
മനസാ ചിന്തയൻപ്രായാത്കാശ്യപം പ്രതി പാർഥിവ॥ 1-94-43 (4095) 
ഭഗവാംസ്തപസാ യുക്തഃ ശ്രുത്വാ കിം നു കരിഷ്യതി।
തം ന പ്രസാദ്യാഗതോഽഹം പ്രസീദേതി ദ്വിജോത്തമം। 
ഏവം സഞ്ചിന്തയന്നേവ പ്രവിവേശ സ്വകം പുരം॥  1-94-44 (4096) 
തതോ മുഹൂർതേ യാതേ തു കണ്വോഽപ്യാശ്രമമാഗമത്।
ശകുന്തലാ ച പിതരം ഹ്രിയാ നോപജഗാമ തം॥ 1-94-45 (4097) 
`ശങ്കിതേവ ച വിപ്രർഷിമുപചക്രാമ സാ ശനൈഃ।
തതോഽസ്യ ഭാരം ജഗ്രാഹ ആസനം ചാപ്യകൽപയത്॥ 1-94-46 (4098) 
പ്രാക്ഷാലയച്ച സാ പാദൌ കാശ്യപസ്യ മഹാത്മനഃ।
ന ചൈനം ലജ്ജയാഽശക്നോദക്ഷിഭ്യാമഭിവീക്ഷിതും॥ 1-94-47 (4099) 
ശകുന്തലാ ച സവ്രീഡാ തമൃഷിം നാഭ്യഭാഷത।
തസ്മാത്സ്വധർമാത്സ്ഖലിതാ ഭീതാ സാ ഭരതർഷഭ॥ 1-94-48 (4100) 
അഭവദ്ദോഷദർശിത്വാദ്ബ്രഹ്മചാരിണ്യയന്ത്രിതാ।
സ തദാ വ്രീഡിതാം ദൃഷ്ട്വാ ഋഷിസ്താം പ്രത്യഭാഷത॥ 1-94-49 (4101) 
കണ്വ ഉവാച। 1-95-50x (591) 
സവ്രീഡൈവ ച ദീർഘായുഃ പുരേവ ഭവിതാ ന ച।
വൃത്തം കഥയ രംഭോരു മാ ത്രാസം ച പ്രകൽപയ॥ 1-94-50 (4102) 
വൈശംപായന ഉവാച। 1-94-51x (592) 
തതഃ പ്രക്ഷാല്യ പാദൌ സാ വിശ്രാന്തം പുനരബ്രവീത്।
നിധായ കാമം തസ്യർഷേഃ കന്ദാനി ച ഫലാനി ച॥ 1-94-51 (4103) 
തതഃ സംവാഹ്യ പാദൌ സാ വിശ്രാന്തം വേദിമധ്യമാ।
ശകുന്തലാ പൌരവാണാം ദുഷ്യന്തം ജഗ്മുഷീ പതിം॥ 1-94-52 (4104) 
തതഃ കൃച്ഛ്രാദതിശുഭാ സവ്രീഡാ ശ്രമതീ തദാ।
സഗദ്ഗദമുവാചേദം കാശ്യപം സാ ശുചിസ്മിതാ॥ 1-94-53 (4105) 
ശകുന്തലോവാച। 1-94-54x (593) 
രാജാ താതാജഗാമേഹ ദുഷ്യന്ത ഇലിലാത്മജഃ।
മയാ പതിർവൃതോ യോഽസൌ ദൈവയോഗാദിഹാഗതഃ॥ 1-94-54 (4106) 
തസ്യ താത പ്രസീദ ത്വം ഭർതാ മേ സുമഹായശാഃ।
അതഃ സർവം തു യദ്വൃത്തം ദിവ്യജ്ഞാനേന പശ്യസി॥ 1-94-55 (4107) 
അഭയം ക്ഷത്രിയകുലേ പ്രസാദം കർതുമർഹസി।  1-94-56 (4108) 
വൈശംപായന ഉവാച।
ചക്ഷുഷാ സ തു ദിവ്യേന സർവം വിജ്ഞായ കാശ്യപഃ॥  1-94-56x (594) 
തതോ ധർമിഷ്ഠതാം മത്വാ ധർമേ ചാസ്ഖലിതം മനഃ।
ഉവാച ഭഗവാൻപ്രീതസ്തദ്വൃത്തം സുമഹാതപാഃ॥ 1-94-57 (4109) 
കണ്വ ഉവാച। 1-94-58x (595) 
ഏവമേതൻമയാ ജ്ഞാതം ദൃഷ്ടം ദിവ്യേന ചക്ഷുഷാ।
ത്വയാഽദ്യ രാജാന്വയയാ മാമനാദൃത്യ യത്കൃതം'॥ 1-94-58 (4110) 
പുംസാ സഹ സമായോഗോ ന സ ധർമോപഘാതകഃ।
ന ഭയം വിദ്യതേ ഭദ്രേ മാ ശുചഃ സുകൃതം കൃതം॥ 1-94-59 (4111) 
ക്ഷത്രിയസ്യ തു ഗാന്ധർവോ വിവാഹഃ ശ്രേഷ്ഠ ഉച്യതേ।
സകാമായാഃ സകാമേന നിമന്ത്രഃ ശ്രേഷ്ഠ ഉച്യതേ॥ 1-94-60 (4112) 
`കിം പുനർവിധിവത്കൃത്വാ സുപ്രജസ്ത്വമവാപ്സ്യസി।'
ധർമാത്മാ ച മഹാത്മാ ച ദുഷ്യന്തഃ പുരുഷോത്തമഃ॥  1-94-61 (4113) 
അഭ്യാഗച്ഛത്പതിര്യസ്ത്വാം ഭജമാനാം ശകുന്തലേ।
മഹാത്മാ ജനിതാ ലോകേ പുത്രസ്തവ മഹായശാഃ॥ 1-94-62 (4114) 
സ ച സർവാം സമുദ്രാന്താം കൃത്സ്നാം ഭോക്ഷ്യതി മേദിനീം।
പരം ചാഭിപ്രയാതസ്യ ചക്രം തസ്യ മഹാത്മനഃ॥ 1-94-63 (4115) 
ഭവിഷ്യത്യപ്രതിഹതം സതതം ചക്രവർതിനഃ।
പ്രസന്ന ഏവ തസ്യാഹം ത്വകൃതേ വരവർണിനി॥ 1-94-64 (4116) 
ഋതവോ ബഹവസ്തേ വൈ ഗതാ വ്യർഥാഃ ശുചിസ്മിതേ।
സാർഥകം സാംപ്രതം ഹ്യേതന്ന ച പാപ്മാസ്തി തേഽനഘേ। 
ഗൃഹാണ ച വരം മത്തസ്തത്കൃതേ യദഭീപ്സിതം॥  1-94-65 (4117) 
ശകുന്തലോവാച। 1-94-66x (596) 
മയാ പതിർവൃതോ യോഽസൌ ദുഷ്യന്തഃ പുരുഷോത്തമഃ।
മമ ചൈവ പതിർദൃഷ്ടോ ദേവതാനാം സമക്ഷതഃ। 
തസ്മൈ സസചിവായ ത്വം പ്രസാദം കർതുമർഹസി॥  1-94-66 (4118) 
വൈശംപായന ഉവാച। 1-94-67x (597) 
ഇത്യേവമുക്ത്വാ മനസാ പ്രണിധായ മനസ്വിനീ।
തതോ ധർമിഷ്ഠതാം വവ്രേ രാജ്യേ ചാസ്ഖലനം തഥാ॥ 1-94-67 (4119) 
ശകുന്തലാം പൌരവാണാം ദുഷ്യന്തഹിതകാംയയാ।
`ഏവമസ്ത്വിതി താം പ്രാഹ കണ്വോ ധർമഭൃതാം വരഃ॥ 1-94-68 (4120) 
പസ്പർശ ചാപി പാണിഭ്യാം സുതാം ശ്രീമിവരൂപിണീം॥  1-94-69 (4121) 
കണ്വ ഉവാച। 1-94-70x (598) 
അദ്യപ്രഭൃതി ദേവീ ത്വം ദുഷ്യന്തസ്യ മഹാത്മനഃ।
പതിവ്രതാനാം യാ വൃത്തിസ്താം വൃത്തിമനുപാലയ॥ 1-94-70 (4122) 
വൈശംപായന ഉവാച। 1-94-71x (599) 
ഇത്യേവമുക്ത്വാ ധർമാത്മാ താം വിശുദ്ധ്യർഥമസ്പൃശത്।
സ്പൃഷ്ടമാത്രേ ശരീരേ തു പരം ഹർഷമവാപ സാ॥' ॥  1-94-71 (4123) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ചതുർനവതിതമോഽധ്യായഃ॥ 94 ॥

Mahabharata - Adi Parva - Chapter Footnotes

1-94-4 ഗാന്ധർവോ വരവധ്വോരൈകമത്യേന കൃതഃ॥ 1-94-5 ഫലാഹാരഃ ഫളന്യാഹർതും ഗതഃ॥ 1-94-17 പഞ്ചാനാം ബ്രാഹ്മാദീനാം ത്രയോ ബ്രാഹ്മദൈവപ്രാജാപത്യാ ധർംയാഃ। ദ്വാവർഷാസുരോ കന്യാശുൽകഗ്രഹണാദധർംയൌ॥ 1-94-18 തയോരപ്യാസുരഃ പൈശാചവദത്യന്തം ഹേയ ഇത്യാഹ। പൈശാച ഇതി॥ 1-94-19 പരിശേഷാദ്ഗന്ധർവരാക്ഷസൌ ക്ഷത്രിയസ്യ ധർംയാവിത്യാഹ ഗാന്ധർവേതി॥ 1-94-42 ശപേയം ശപഥം കുര്യാം॥ ചതുർനവതിതമോഽധ്യായഃ॥ 94 ॥



ആദിപർവ - അധ്യായ 095

॥ ശ്രീഃ ॥

1.95. അധ്യായഃ 095 

Mahabharata - Adi Parva - Chapter Topics

ശകുന്തലായാഃ പുത്രോത്പത്തിഃ॥ 1 ॥ തസ്യ സർവദമനേതിനാമപ്രാപ്തിഃ॥ 2 ॥

Mahabharata - Adi Parva - Chapter Text

1-95-0 (4124) 
വൈശംപായന ഉവാച। 1-95-0x (600) 
പ്രതിജ്ഞായ ച ദുഷ്യന്തേ പ്രതിയാതേ ദിനേ ദിനേ।
`ഗർഭശ്ച വവൃധേ തസ്യാം രാജപുത്ര്യാം മഹാത്മനഃ॥'  1-95-1 (4125) 
ശകുന്തലാ ചിന്തയന്തീ രാജാനം കാര്യഗൌരവാത്।
ദിവാരാത്രമനിദ്രൈവ സ്നാനഭോജനവർജിതാ॥ 1-95-2 (4126) 
രാജപ്രേഷണികാ വിപ്രാശ്ചതുരംഗബലാന്വിതാഃ।
അദ്യ ശ്വോ വാ പരശ്വോ വാ സമായാന്തീതി നിസ്ചിതാ॥ 1-95-3 (4127) 
ദിനാൻപക്ഷാനൃതൂൻമാസാനയനാനി ച സർവശഃ।
ഗണ്യമാനാനി വർഷാണി വ്യതീയുസ്ത്രീണി ഭാരത॥ 1-95-4 (4128) 
ത്രിഷു വർഷേഷു പൂർണേഷു ഋഷേർവചനഗൌരവാത്।
ഋഷിപത്ന്യഃ സുബഹുശോ ഹേതുമദ്വാക്യമബ്രുവൻ॥ 1-95-5 (4129) 
ഋഷിപത്ന്യ ഊചുഃ। 1-95-6x (601) 
ശൃണു ഭദ്രേ ലോകവൃത്തം ശ്രുത്വാ യദ്രോചതേ തവ।
തത്കുരുഷ്വ ഹിതം ദേവി നാവമാന്യം ഗുരോർവചഃ॥ 1-95-6 (4130) 
ദേവാനാം ദൈവതം വിഷ്ണുർവിപ്രാണാമഗ്നിർബ്രഹ്മ ച।
നാരീണാം ദൈവതം ഭർതാ ലോകാനാം ബ്രാഹ്മണോ ഗുരുഃ॥ 1-95-7 (4131) 
സൂതികാലേ പ്രസൂഷ്വേതി ഭഗവാംസ്തേ പിതാഽബ്രവീത്।
കരിഷ്യാമീതി കർതവ്യം തദാ തേ സുകൃതം ഭവേത്॥ 1-95-8 (4132) 
വൈശംപായന ഉവാച। 1-95-9x (602) 
പത്നീനാം വചനം ശ്രുത്വാ സാധു സാധ്വിത്യചിന്തയത്।'
ഗർഭം സുഷാവ വാമോരൂഃ കുമാരമമിതൌജസം॥  1-95-9 (4133) 
ത്രിഷു വർഷേഷു പൂർണേഷു പ്രാജായത ശകുന്തലാ।
രൂപൌദാര്യഗുണോപേതം ദൌഷ്യന്തിം ജനമേജയ॥ 1-95-10 (4134) 
`ജാതേ' തസ്മിന്നന്തരിക്ഷാത്പുഷ്പവൃഷ്ടിഃ പപാത ഹ।
ദേവദുന്ദുഭയോ നേദുർനനൃതുശ്ചാപ്സരോഗണാഃ॥ 1-95-11 (4135) 
ഗായദ്ഭിർമധുരം തത്ര ദേവൈഃ ശക്രോഽഭ്യുവാച ഹ।
ശകുന്തലേ തവ സുതശ്ചക്രവർതീ ഭവിഷ്യതി॥ 1-95-12 (4136) 
ബലം തേജശ്ച രൂപം ച ന സമം ഭുവി കേനചിത്।
ആഹർതാ വാജിമേധസ്യ ശതസംഖ്യസ്യ പൌരവഃ॥ 1-95-13 (4137) 
അനേകാരപി സാഹസ്രൈ രാജസൂയാദിഭിർമഖൈഃ।
സ്വാർഥം ബ്രാഹ്മണസാത്കൃത്വാ ദക്ഷിണാമമിതാം ദദത്॥ 1-95-14 (4138) 
ദേവതാനാം വചഃ ശ്രുത്വാ കണ്വാശ്രമനിവാസിനഃ।
സഭാജയന്തഃ കണ്വസ്യ സുതാം സർവേ മഹർഷയഃ॥ 1-95-15 (4139) 
ശകുന്തലാ ച തച്ഛ്രുത്വാ പരം ഹർഷമവാപ സാ।
ദ്വിജാനാഹൂയ മുനിഭിഃ സത്കൃത്യ ച മഹായശാഃ।'  1-95-16 (4140) 
ജാതകർമാദിസംസ്കാരം കണ്വഃ പുണ്യവതാം വരഃ।
തസ്യാഥ കാരയാമാസ വർധമാനസ്യ ചാസകൃത്॥ 1-95-17 (4141) 
യഥാവിധി യഥാന്യായം ക്രിയാഃ സർവാസ്ത്വകാരയത്।
ദന്തൈഃ ശുക്ലൈഃ ശിഖരിഭിഃസിംഹസംഹനനോഽഭവത്॥ 1-95-18 (4142) 
ചക്രാങ്കിതകരഃ ശ്രീമാൻസ്വയം വിഷ്ണുരിവാപരഃ।
`ചതുഷ്കിഷ്കുർമഹാതേജാ മഹാമൂർധാ മഹാബലഃ॥'  1-95-19 (4143) 
കുമാരോ ദേവഗർഭാഭഃ സ തത്രാശു വ്യവർധത।
`ഋഷേർഭയാത്തു ദുഷ്യന്തഃ സ്മരന്നൈവാഹ്വയത്തദാ॥ 1-95-20 (4144) 
ഗതേ കാലേ തു മഹതി ന സസ്മാര തപോധനാം।'
ഷഡ്വർഷേഷു തതോ ബാലഃ കണ്വാശ്രമപദം പ്രതി॥  1-95-21 (4145) 
വ്യാഘ്രാൻസിംഹാന്വരാഹാംശ്ച വൃകാംശ്ച മഹിഷാംസ്തഥാ।
`ഋക്ഷാംശ്ചാഭ്യഹനദ്വ്യാലാൻപദ്ഭ്യാമാശ്രമപീഡകാൻ॥ 1-95-22 (4146) 
ബലാദ്ഭുജാഭ്യാം സംഗൃഹ്യ ബലവാൻസംനിയംയ ച।'
ബദ്ധ്വാ വൃക്ഷേഷു ദൌഷ്യന്തിരാശ്രമസ്യ സമന്തതഃ॥  1-95-23 (4147) 
ആരുരോഹ ദ്രുമാംശ്ചൈവ ക്രീഡൻസ്മ പരിധാവതി।
`വനം ച ലോഡയാമാസ സിംഹവ്യാഘ്രഗണൈർവൃതം॥ 1-95-24 (4148) 
തതശ്ച രാക്ഷസാൻസർവാൻപിശാചാംശ്ച രിപൂന്രണേ।
മുഷ്ടിയുദ്ധേന താൻഹത്വാ ഋഷീനാരാധയത്തദാ॥ 1-95-25 (4149) 
കശ്ചിദ്ദിതിസുതസ്തം തു ഹന്തുകാമോ മഹാബലഃ।
വധ്യമാനാംസ്തു ദൈതേയാനമർഷീ തം സമഭ്യയാത്॥ 1-95-26 (4150) 
തമാഗതം പ്രഹസ്യൈവ ബാഹുഭ്യാം പരിഗൃഹ്യ ച।
ദൃഢം ചാബധ്യ ബാഹുഭ്യാം പീഡയാമാസ തം തദാ॥ 1-95-27 (4151) 
മർദിതോ ന ശശാകാസ്മാൻമോചിതും ബലവത്തയാ।
പ്രാക്രോശദ്ഭൈരവം തത്ര ദ്വാരേഭ്യോ നിഃസൃതം ത്വസൃക്॥ 1-95-28 (4152) 
തേന ശബ്ദേന വിത്രസ്താ മൃഗാഃ സിംഹാദയോ ഗണാഃ।
സുസ്രുവുശ്ച ശകൃൻമൂത്രമാശ്രമസ്ഥാശ്ച സുസ്രുവുഃ॥ 1-95-29 (4153) 
നിരസും ജാനുഭിഃ കൃത്വാ വിസസർജ ച സോഽപതത്।
തദ്ദൃഷ്ട്വാ വിസ്മയം ജഗ്മുഃ കുമാരസ്യ വിചേഷ്ടിതം॥ 1-95-30 (4154) 
നിത്യകാലം വധ്യമാനാ ദൈതേയാ രാക്ഷസൈഃ സഹ।
കുമാരസ്യ ഭയാദേവ നൈവ ജഗ്മുസ്തദാശ്രമം॥'  1-95-31 (4155) 
തതോഽസ്യ നാമ ചക്രുസ്തേ കണ്വാശ്രമനിവാസിനഃ।
കണ്വേന സഹിതാഃ സർവേ ദൃഷ്ട്വാ കർമാതിമാനുഷം॥ 1-95-32 (4156) 
അസ്ത്വയം സർവദമനഃ സർവം ഹി ദമയത്യസൌ।
സ സർവദമനോ നാമ കുമാരഃ സമപദ്യത॥ 1-95-33 (4157) 
വിക്രമേണൌജസാ ചൈവ ബലേന ച സമന്വിതഃ।
`അപ്രേഷയതി ദുഷ്യന്തേ മഹിഷ്യാസ്തനയസ്യ ച॥ 1-95-34 (4158) 
പാണ്ഡുഭാവപരീതാംഗീം ചിന്തയാ സമഭിപ്ലുതാം।
ലംബാലകാം കൃശാം ദീനാം തഥാ മലിനവാസസം॥ 1-95-35 (4159) 
`ശകുന്തലാം ച സംപ്രേക്ഷ്യ പ്രദധ്യൌ സ മുനിസ്തദാ।
ശാസ്ത്രാണി സർവവേദാശ്ച ദ്വാദശാബ്ദസ്യ ചാഭവൻ'॥ ॥ 1-95-36 (4160) 
 
ഇതി ശ്രീമൻമഹാഭാരതേ ആദിപർവണി സംഭവപർവണി പഞ്ചനവതിതമോഽധ്യായഃ॥ 95 ॥




ആദിപർവ - അധ്യായ 096

॥ ശ്രീഃ ॥

1.96. അധ്യായഃ 096 

Mahabharata - Adi Parva - Chapter Topics

ശകുന്തലായാ ദുഷ്യന്തം പ്രതി പ്രേഷയിതും കണ്വകൃത ഉപദേശഃ॥ 1 ॥ ഹാസ്തിനപുരഗമനവിഷയേകണ്വശകുന്തലാസർവദമനാനാം വിവാദഃ॥ 2 ॥ കണ്വേന സ്വശിഷ്യദ്വാരാ ശകുന്തലാസർവദമനയോർഹാസ്തിനപുരപ്രേഷണം॥ 3 ॥ പുരപ്രവേശാന്നിർവിണ്ണൈഃ ശിഷ്യൈഃ കണ്വാശ്രമം പ്രതി നിവർതനം॥ 4 ॥

Mahabharata - Adi Parva - Chapter Text

1-96-0 (4161) 
വൈശംപായന ഉവാച। 1-96-0x (603) 
തം കുമാരമൃഷിർദൃഷ്ട്വാ കർമ ചാസ്യാതിമാനുഷം।
സമയോ യൌവരാജ്യായ ഇത്യനുധ്യായ സ ദ്വിജഃ॥ 1-96-1 (4162) 
`ശകുന്തലാം സമാഹൂയ കണ്വോ വചനമബ്രവീത്।  1-96-2 (4163) 
കണ്വ ഉവാച।
ശൃണു ഭദ്രേ മമ സുതേ മമ വാക്യം ശുചിസ്മിതേ॥  1-96-2x (604) 
പതിവ്രതാനാം നാരീണാം വിശിഷ്ടമിതി ചോച്യതേ।
പതിശുശ്രൂഷണം പൂർവം മനോവാക്കായചേഷ്ടിതൈഃ॥ 1-96-3 (4164) 
അനുജ്ഞാതാ മയാ പൂർവം പൂജയൈതദ്വ്രതം തവ।
ഏതേനൈവ ച വൃത്തേന പുണ്യാംʼല്ലോകാനവാപ്യ ച॥ 1-96-4 (4165) 
തസ്യാന്തേ മാനുഷേ ലോകേ വിശിഷ്ടാം തപ്സ്യസേ ശ്രിയം।
തസ്മാദ്ഭദ്രേഽദ്യ യാതവ്യം സമീപം പൌരവസ്യ ഹ॥ 1-96-5 (4166) 
സ്വയം നായാതി മത്വാ തേ ഗതം കാലം ശുചിസ്മിതേ।
ഗത്വാഽഽരാധയ രാജാനം ദുഷ്യന്തം ഹിതകാംയയാ॥ 1-96-6 (4167) 
ദൌഷ്യന്തിം യൌവരാജ്യസ്ഥം ദൃഷ്ട്വാ പ്രീതിമവാപ്സ്യസി।
ദേവതാനാം ഗുരൂണാം ച ക്ഷത്രിയാണാം ച ഭാമിനി॥ 1-96-7 (4168) 
ഭർതൄണാം ച വിശേഷേമ ഹിതം സംഗമനം ഭവേത്।
തസ്മാത്പുത്രി കുമാരേണ ഗന്തവ്യം മത്പ്രിയേപ്സയാ॥ 1-96-8 (4169) 
പ്രതിവാക്യം ന ദദ്യാസ്ത്വം ശപിതാ മമ പാദയോഃ॥  1-96-9 (4170) 
വൈശംപായന ഉവാച। 1-96-10x (605) 
ഏവമുക്ത്വാ സുതാം തത്ര പൌത്രം കണ്വോഽഭ്യഭാഷത।
പരിഷ്വജ്യ ച ബാഹുഭ്യാം മൂർധ്ന്യുപാഘ്രായ പൌരവം॥ 1-96-10 (4171) 
സോമവംശോദ്ഭവോ രാജാ ദുഷ്യന്ത ഇതി വിശ്രുതഃ।
തസ്യാഗ്രമഹിഷീ ചൈഷാ തവ മാതാ ശുചിവ്രതാ॥ 1-96-11 (4172) 
ഗന്തുകാമാ ഭർതൃപാർശ്വം ത്വയാ സഹ സുമധ്യമാ।
ഗത്വാഽഭിവാദ്യ രാജനം യൌവരാജ്യമവാപ്സ്യസി॥ 1-96-12 (4173) 
സ പിതാ തവ രാജേന്ദ്രസ്തസ്യ ത്വം വശഗോ ഭവ।
പിതൃപൈതാമഹം രാജ്യമാതിഷ്ഠസ്വ സ്വഭാവതഃ॥ 1-96-13 (4174) 
തസ്മിൻകാലേ സ്വരാജ്യസ്ഥോ മാമനുസ്മര പൌരവ॥  1-96-14 (4175) 
വൈശംപായന ഉവാച। 1-96-15x (606) 
അഭിവാദ്യ മുനേഃ പാദൌ പൌരവോ വാക്യമബ്രവീത്।
ത്വം പിതാ മമ വിപ്രർഷേ ത്വം മാതാ ത്വം ഗതിശ്ച മേ॥ 1-96-15 (4176) 
ന ചാന്യം പിതരം മന്യേ ത്വാമൃതേ തു മഹാതപഃ।
തവ ശുശ്രൂഷണം പുണ്യമിഹ ലോകേ പരത്ര ച॥ 1-96-16 (4177) 
ശകുന്തലാ ഭർതൃകാമാ സ്വയം യാതു യഥേഷ്ടതഃ।
അഹം സുശ്രൂഷണപരഃ പാദമൂലേ വസാമി വഃ॥ 1-96-17 (4178) 
ക്രീഡാം വ്യാലമൃഗൈഃ സാർധം കരിഷ്യേ ന പുരാ യഥാ।
ത്വച്ഛാസനപരോ നിത്യം സ്വാധ്യായം ച കരോംയഹം॥ 1-96-18 (4179) 
ഏവമുക്ത്വാ തു സംശ്ലിഷ്യ പാദൌ കണ്വസ്യ തിഷ്ഠതഃ।
തസ്യ തദ്വചനം ശ്രുത്വാ പ്രരുരോദ ശകുന്തലാ॥ 1-96-19 (4180) 
സ്നേഹാത്പിതുശ്ച പുത്രസ്യ ഹർഷശോകസമന്വിതാ।
നിശാംയ രുദതീമാർതാം ദൌഷ്യന്തിർവാക്യമബ്രവീത്॥ 1-96-20 (4181) 
ശ്രുത്വാ ഭഗവതോ വാക്യം കിം രോദിഷി ശകുന്തലേ।
ഗന്തവ്യം കാല്യ ഉത്ഥായ ഭർതൃപ്രീതിസ്വവാസ്തി ചേത്॥ 1-96-21 (4182) 
ശകുന്തലോവാച। 1-96-22x (607) 
ഏകസ്തു കുരുതേ പാപം ഫലം ഭുങ്ക്തേ മഹാജനഃ।
മയാ നിവാരിതോ നിത്യം ന കരോഷി വചോ മമ॥ 1-96-22 (4183) 
നിഃസൃതാൻകുഞ്ജരാന്നിത്യം ബാഹുഭ്യാം സംപ്രമഥ്യ വൈ।
വനം ച ലോഡയന്നിത്യം സിംഹവ്യാഘ്രഗണൈർവൃതം॥ 1-96-23 (4184) 
ഏവംവിധാനി ചാന്യാനി കൃത്വാ വൈ പുരുനന്ദന।
രുഷിതോ ഭഗവാംസ്താത തസ്മാദാവാം വിവാസിതൌ॥ 1-96-24 (4185) 
നാഹം ഗച്ഛാമി ദുഷ്യന്തം നാസ്മി പുത്ര ഹിതൈഷിണീ।
പാദമൂലേ വസിഷ്യാമി മഹർഷേർഭാവിതാത്മനഃ॥ 1-96-25 (4186) 
വൈശംപായന ഉവാച। 1-96-26x (608) 
ഏവമുക്ത്വാ തു രുദതീ പപാത മുനിപാദയോഃ।
ഏവം വിലപതീം കണ്വശ്ചാനുനീയ ച ഹേതുഭിഃ। 
പുനഃ പ്രോവാച ഭഗവാനാനൃശംസ്യാദ്ധിതം വചഃ॥  1-96-26 (4187) 
കണ്വ ഉവാച। 1-96-27x (609) 
ശകുന്തലേ ശൃണുഷ്വേദം ഹിതം പഥ്യം ച ഭാമിനി।
പതിവ്രതാഭാവഗുണാൻഹിത്വാ സാധ്യം ന കിഞ്ചന॥ 1-96-27 (4188) 
പ്രതിവ്രതാനാം ദേവാ വൈ തുഷ്ടാഃ സർവരപ്രദാഃ।
പ്രസാദം ച കരിഷ്യന്തി ആപദോ മോക്ഷയന്തി ച॥ 1-96-28 (4189) 
പതിപ്രസാദാത്പുണ്യം ച പ്രാപ്നുവന്തി ന ചാശുഭം।
തസ്മാദ്ഗത്വാ തു രാജാനമാരാധയ ശുചിസ്മിതേ॥ 1-96-29 (4190) 
വൈശംപായന ഉവാച। 1-96-30x (610) 
ശകുന്തലാം തഥോക്ത്വാ വൈ ശാകുന്തലമഥാബ്രവീത്।
ദൌഹിത്രോ മമ പൌത്രസ്ത്വമിലിലസ്യ മഹാത്മനഃ॥ 1-96-30 (4191) 
ശൃണുഷ്വ വചനം സത്യം പ്രബ്രവീമി തവാനഘ।
മനസാ ഭർതൃകാമാ വൈ വാഗ്ഭിരുക്ത്വാ പൃഥഗ്വിധം॥ 1-96-31 (4192) 
ഗന്തും നേച്ഛതി കല്യാണീ തസ്മാത്താത വഹസ്വ വൈ।
ശക്തസ്ത്വം പ്രതിഗന്തും ച മുനിഭിഃ സഹ പൌരവ॥'  1-96-32 (4193) 
ഇത്യുക്ത്വാ സർവദമനം കണ്വഃ ശിഷ്യാനഥാബ്രവീത്।
ശകുന്തലാമിമാം ശീഗ്രം സപുത്രാമാശ്രമാദിതഃ॥ 1-96-33 (4194) 
ഭർതുഃ പ്രാപയതാഭ്യാശം സർവലക്ഷണപൂജിതാം।
നാരീണാം ചിരവാസോ ഹി ബാന്ധവേഷു ന രോചതേ॥ 1-96-34 (4195) 
കീർതിചാരിത്രധർംനസ്തസ്മാന്നയത മാ ചിരം॥  1-96-35 (4196) 
`വൈശംപായന ഉവാച। 1-96-36x (611) 
ധർമാഭിപൂജിതം പുത്രം കാശ്യപേന നിശാംയ തു।
കാശ്യപാത്പ്രാപ്യ ചാനുജ്ഞാം മുമുദേ ച ശകുന്തലാ॥ 1-96-36 (4197) 
കണ്വസ്യ വചനം ശ്രുത്വാ പ്രതിഗച്ഛേതി ചാസകൃത്।
തഥേത്യുക്ത്വാ തു കണ്വം ച മാതരം പൌരവോഽബ്രവീത്। 
കിം ചിരായസി മാതസ്ത്വം ഗമിഷ്യാമോ നൃപാലയം॥  1-96-37 (4198) 
ഏവമുക്ത്വാ തു താം ദേവീം ദുഷ്യന്തസ്യ മഹാത്മനഃ।
അഭിവാദ്യ മുനേഃ പാദൌ ഗന്തുമൈച്ഛത്സ പൌരവഃ॥ 1-96-38 (4199) 
ശകുന്തലാ ച പിതരമഭിവാദ്യ കൃതാഞ്ജലിഃ।
പ്രദക്ഷിണീകൃത്യ തദാ പിതരം വാക്യമബ്രവീത്॥ 1-96-39 (4200) 
അജ്ഞാനാൻമേ പിതാ ചേതി ദുരുക്തം വാപി ചാനൃതം।
അകാര്യം വാപ്യനിഷ്ടം വാ ക്ഷന്തുമർഹതി തദ്ഭവാൻ॥ 1-96-40 (4201) 
ഏവമുക്തോ നതശിരാ മുനിർനോവാച കിഞ്ചന।
മനുഷ്യഭാവാത്കണ്വോഽപി മുനിരശ്രൂണ്യവർതയത്॥ 1-96-41 (4202) 
അബ്ഭക്ഷാന്വായുഭക്ഷാംശ്ച ശീർണപർണാശനാൻമുനീൻ।
ഫലമൂലാശിനോ ദാന്താൻകൃശാന്ധമനിസന്തതാൻ॥ 1-96-42 (4203) 
വ്രതിനോ ജടിലാൻമുണ്ഡാന്വൽകലാജിനസംവൃതാൻ।
സമാഹൂയ മുനിഃ കണ്വഃ കാരുണ്യാദിദമബ്രവീത്॥ 1-96-43 (4204) 
മയാ തു ലാലിതാ നിത്യം മമ പുത്രീ യശസ്വിനീ।
വനേ ജാതാ വിവൃദ്ധാ ച ന ച ജാനാതി കിഞ്ചന॥ 1-96-44 (4205) 
ആശ്രമാത്തു പഥാ സർവൈർനീയതാം ക്ഷത്രിയാലയം।
ദ്വിതീയയോജനേ വിപ്രാഃ പ്രതിഷ്ഠാനം പ്രതിഷ്ഠിതം॥ 1-96-45 (4206) 
പ്രതിഷ്ഠാനേ പുരേ രാജാ ശാകുന്തലപിതാമഹഃ।
അധ്യുവാസ ചിരം കാലമുർവശ്യാ സഹിതഃ പുരാ॥ 1-96-46 (4207) 
അനൂപജാംഗലയുതം ധനധാന്യസമാകുലം।
പ്രതിഷ്ഠിതം പുരവരം ഗംഗായാമുനസംഗമേ॥ 1-96-47 (4208) 
തത്ര സംഗമമാസാദ്യ സ്നാത്വാ ഹുതഹുതാശനാഃ।
ശാകമൂലഫലാഹാരാ നിവർതധ്വം തപോധനാഃ। 
അന്യഥാ തു ഭവേദ്വിപ്രാ അധ്വനോ ഗമനേ ശ്രമഃ॥'  1-96-48 (4209) 
തഥേത്യുക്ത്വാ ച തേ സർവേ പ്രാതിഷ്ഠന്ത മഹൌജസഃ।
`ശകുന്തലാം പുരസ്കൃത്യ ദുഷ്യന്തസ്യ പുരം പ്രതി॥ 1-96-49 (4210) 
ഗൃഹീത്വാ ചാമരപ്രഖ്യം പുത്രം കമലലോചനം।
ആജഗ്മുശ്ച പുരം രംയം ദുഷ്യന്താധ്യുഷിതം വനാത്॥ 1-96-50 (4211) 
ശകുന്തലാം സമാദായ മുനയോ ധർമവത്സലാഃ।
തേ വനാനി നദീഃ ശൈലാൻഗിരിപ്രസ്രവണാനി ച॥ 1-96-51 (4212) 
കന്ദരാണി നിതംബാംശ്ച രാഷ്ട്രാണി നഗരാണി ച।
ആശ്രമാണി ച പുണ്യാനി ഗത്വാ ചൈവ ഗതശ്രമാഃ॥ 1-96-52 (4213) 
ശനൈർമധ്യാഹ്നവേലായാം പ്രതിഷ്ഠാനം സമായയുഃ।
താം പുരീം പുരുഹൂതേന ഐലസ്യാർഥേ വിനിർമിതാം॥ 1-96-53 (4214) 
പരിഘാട്ടാലകൈർമുഖ്യൈരുപകൽപശതൈരപി।
ശതഘ്നീചക്രയന്ത്രൈശ്ച ഗുപ്താമന്യൈർദുരാസദാം॥ 1-96-54 (4215) 
ഹർംയപ്രസാദസംബാധാം നാനാപണ്യവിഭൂഷിതാം।
മണ്ടപൈഃ സസഭൈ രംയൈഃ പ്രപാഭിശ്ച സമാവൃതാം॥ 1-96-55 (4216) 
രാജമാർഗേണ മഹതാ സുവിഭക്തേന ശോഭിതാം।
കൈലാസശിഖരാകാരൈർഗോപുരൈഃ സമലങ്കൃതാം॥ 1-96-56 (4217) 
ദ്വാരതോരണനിര്യൂഹൈർമംഗലൈരുപശോഭിതാം।
ഉദ്യാനാംരവണോപേതാം മഹതീം സാലമേഖലാം॥ 1-96-57 (4218) 
സർവപുഷ്കരിണീഭിശ്ച ഉദ്യാനൈശ്ച സമാവൃതാം।
വർണാശ്രമൈഃ സ്വധർമസ്ഥൈർനിത്യോത്സവസമാഹിതൈഃ॥ 1-96-58 (4219) 
ധനധാന്യസമൃദ്ധൈശ്ച സന്തുഷ്ടൈ രത്നപൂജിതൈഃ।
കൃതയജ്ഞൈശ്ച വിദ്വദ്ഭിരഗ്നിഹോത്രപരൈഃ സദാ॥ 1-96-59 (4220) 
വർജിതാ കാര്യകരണൈർദാനശീലൈർദയാപരൈഃ।
അധർമഭീരുഭിഃ സർവൈഃ സ്വർഗലോകജിഗീഷുഭിഃ॥ 1-96-60 (4221) 
ഏവംവിധജനോപേതമിന്ദ്രലോകമിവാപരം।
തസ്മിന്നഗരമധ്യേ തു രാജവേശ്മ പ്രതിഷ്ഠിതം॥ 1-96-61 (4222) 
ഇന്ദ്രസദ്മപ്രതീകാശം സംപൂർണം വിത്തസഞ്ചയൈഃ।
തസ്യ മധ്യേ സഭാ ദിവ്യാ നാനാരത്നവിഭൂഷിതാ॥ 1-96-62 (4223) 
തസ്യാം സഭായാം രാജർഷിഃ സർവാലങ്കാരഭൂഷിതഃ।
ബ്രാഹ്മണൈഃ ക്ഷത്രിയൈശ്ചാപി മന്ത്രിഭിശ്ചാപി സംവൃതഃ॥ 1-96-63 (4224) 
സംസ്തൂയമാനോ രാജേന്ദ്രഃ സൂതമാഗധബന്ദിഭിഃ।
കാര്യാർഥിഷു തദാഽഭ്യേത്യ കൃത്വാ കാര്യം ഗതേഷു സഃ॥ 1-96-64 (4225) 
സുഖാസീനോഽഭവദ്രാജാ തസ്മിൻകാലേ മഹർഷയഃ।
ശകുന്താനാം സ്വനം ശ്രുത്വാ നിമിത്തജ്ഞാസ്ത്വലക്ഷയൻ॥ 1-96-65 (4226) 
ശകുന്തലേ നിമിത്താനി ശോഭനാനി ഭവന്തി നഃ।
കാര്യസിദ്ധിം വദന്ത്യേതേ ധ്രുവം രാജ്ഞീ ഭവിഷ്യസി। 
അസ്മിംസ്തു ദിവസേ പുത്രോ യുവരാജോ ഭവിഷ്യതി॥  1-96-66 (4227) 
വൈശംപായന ഉവാച। 1-96-67x (612) 
വർധമാനപുരദ്വാരം തൂര്യഘോഷനിനാദിതം।
ശകുന്തലാം പുരസ്കൃത്യ വിവിശുസ്തേ മഹർഷയഃ॥ 1-96-67 (4228) 
പ്രവിശന്തം നൃപസുതം പ്രശശംസുശ്ച വീക്ഷകാഃ।
വർധമാനപുരദ്വാരം പ്രവിശന്നേവ പൌരവഃ॥ 1-96-68 (4229) 
ഇന്ദ്രലോകസ്ഥമാത്മാനം മേനേ ഹർഷസമന്വിതഃ॥  1-96-69 (4230) 
തതോ വൈ നാഗരാഃ സർവേ സമാഹൂയ പരസ്പരം।
ദ്രഷ്ടുകാമാ നൃപസുതം സമപദ്യന്ത ഭാരത॥ 1-96-70 (4231) 
നാഗരാ ഊചുഃ। 1-96-71x (613) 
ദേവതേവ ജനസ്യാഗ്രേ ഭ്രാജതേ ശ്രീരിവാഗതാ।
ജയന്തേനേവ പൌലോമീ ഇന്ദ്രലോകാദിഹാഗതാ॥ 1-96-71 (4232) 
ഇതി ബ്രുവന്തസ്തേ സർവേ മഹർഷീനിദമബ്രുവൻ।
അഭിവാദയന്തഃ സഹിതാ മഹർഷീന്ദേവവർചസഃ॥ 1-96-72 (4233) 
അദ്യ നഃ സഫലം ജൻമ കൃതാർഥാശ്ച തതോ വയം।
ഏവം യേ സ്മ പ്രപശ്യാമോ മഹർഷീൻസൂര്യവർചസഃ॥ 1-96-73 (4234) 
വൈശംപായന ഉവാച। 1-96-74x (614) 
ഇത്യുക്ത്വാ സഹിതാഃ കേചിദന്വഗച്ഛന്ത പൌരവം।
ഹൈമവത്യാഃ സുതമിവ കുമാരം പുഷ്കരേക്ഷണം॥ 1-96-74 (4235) 
യേ കേചിദബ്രുവൻമൂഢാഃ ശാകുന്തലദിദൃക്ഷവഃ।
കൃഷ്ണാജിനേന സഞ്ഛന്നാനനിച്ഛന്തോ ഹ്യവേക്ഷിതും॥ 1-96-75 (4236) 
പിശാചാ ഇവ ദൃശ്യന്തേ നാഗരാണാം വിരൂപിണഃ।
വിനാ സന്ധ്യാം പിശാചാസ്തേ പ്രവിശന്തി പുരോത്തമം॥ 1-96-76 (4237) 
ക്ഷുത്പിപാസാർദിതാന്ദീനാന്വൽകലാജിനവാസസഃ।
ത്വഗസ്ഥിഭൂതാന്നിർമാംസാന്ധമനീസന്തതാനപി॥ 1-96-77 (4238) 
പിംഗലാക്ഷാൻപിംഗജടാന്ദീർഘദന്താന്നിരൂദരാൻ।
വിശീർഷകാനൂർധ്വഹസ്താന്ദൃഷ്ട്വാ ഹാസ്യന്തി നാഗരാഃ॥ 1-96-78 (4239) 
ഏവമുക്തവതാം തേഷാം ഗിരം ശ്രുത്വാ മഹർഷയഃ।
അന്യോന്യം തേ സമാഹൂയ ഇദം വചനമബ്രുവൻ॥ 1-96-79 (4240) 
ഉക്തം ഭഗവതാ വാക്യം ന കൃതം സത്യവാദിനാ।
പുരപ്രവേശനം നാത്ര കർതവ്യമിതി ശാസനം॥ 1-96-80 (4241) 
കിം കാരണം പ്രവേക്ഷ്യാമോ നഗരം ദുർജനൈർവൃതം।
ത്യക്തസംഗസ്യ ച മുനേർനഗരേ കിം പ്രയോജനം॥ 1-96-81 (4242) 
ഗമിഷ്യാമോ വനം തസ്മാദ്ഗംഗായാമുനസംഗമം।
ഏവമുക്ത്വാ മുനിഗണാഃ പ്രതിജഗ്മുര്യഥാഗതം॥ ॥ 1-96-82 (4243) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഷണ്ണവതിതമോഽധ്യായഃ॥ 96 ॥

Mahabharata - Adi Parva - Chapter Footnotes

1-96-10 പുത്ര്യാഃ പുത്രഃ പൌത്രഃ ദൌഹിത്ര ഇത്യർഥഃ॥



ആദിപർവ - അധ്യായ 097

॥ ശ്രീഃ ॥

1.97. അധ്യായഃ 097 

Mahabharata - Adi Parva - Chapter Topics

സപുത്രായാഃ ശകുന്തലായാ ദുപ്യന്തസമീപഗമനം॥ 1 ॥ തയോഃ സംവാദശ്ച॥ 2 ॥

Mahabharata - Adi Parva - Chapter Text

1-97-0 (4244) 
വൈശംപായന ഉവാച। 1-97-0x (615) 
ഗതാൻമുനിഗണാന്ദൃഷ്ട്വാ പുത്രം സംഗൃഹ്യ പാണിനാ।
മാതാപിതൃഭ്യാം രഹിതാ യഥാ ശോചന്തി ദാരകാഃ॥ 1-97-1 (4245) 
തഥാ ശോകപരീതാംഗീ ധൃതിമാലംബ്യ ദുഃഖിതാ।
ഗതേഷു തേഷു വിപ്രേഷു രാജമാർഗേണ ഭാമിനീ॥ 1-97-2 (4246) 
പുത്രേണൈവ സഹായേന സാ ജഗാമ ശനൈഃ ശനൈഃ।
അദൃഷ്ടപൂർവാൻപശ്യന്വൈ രാജമാർഗേണ പൌരവഃ॥ 1-97-3 (4247) 
ഹർംയപ്രസാദചൈത്യാംശ്ച സഭാ ദിവ്യാ വിചിത്രിതാഃ।
കൌതൂഹലസമാവിഷ്ടോ ദൃഷ്ട്വാ വിസ്മയമാഗതഃ॥ 1-97-4 (4248) 
സർവേ ബ്രുവന്തി താം ദൃഷ്ട്വാ പദ്മഹീനാമിവ ശ്രിയം।
ഗത്യാ ച സംഹീസദൃശീം കോകിലേന സ്വരേ സമാം॥ 1-97-5 (4249) 
മുഖേന ചന്ദ്രസദൃശീം ശ്രിയാ പദ്മാലയാസമാം।
സ്മിതേന കുന്ദസദൃശീം പദ്മഗർഭസമത്വചം॥ 1-97-6 (4250) 
പദ്മപത്രവിശാലാക്ഷീം തപ്തജാംബൂനദപ്രഭാം।
കരാന്തമിതമധ്യൈഷാ സുകേശീ സംഹതസ്തനീ॥ 1-97-7 (4251) 
ജഘനം സുവിശാലം വൈ ഊരൂ കരികരോപമൌ।
രക്തതുംഗതലൌ പാദൌ ധരണ്യാം സുപ്രതിഷ്ഠിതൌ॥ 1-97-8 (4252) 
ഏവം രൂപസമായുക്താ സ്വർഗലോകാദിവാഗതാ।
ഇതി സ്മ സർവേഽമന്യന്ത ദുഷ്യന്തനഗരേ ജനാഃ॥ 1-97-9 (4253) 
പുനഃ പുനരവോചംസ്തേ ശാകുന്തലഗുണാനപി।
സിംഹേക്ഷണഃ സിംഹദംഷ്ട്രഃ സിംഹസ്കന്ധോ മഹാഭുജഃ॥ 1-97-10 (4254) 
സിംഹോരസ്കഃ സിംഹബലഃ സിംഹവിക്രാന്തഗാംയയം।
പൃഥ്വംസഃ പൃഥുവക്ഷാശ്ച ഛത്രാകാരശിരാ മഹാൻ॥ 1-97-11 (4255) 
പാണിപാദതലേ രക്തോ രക്താസ്യോ ദുന്ദുഭിസ്വനഃ।
രാജലക്ഷണയുക്തശ്ച രാജശ്രീശ്ചാസ്യ ലക്ഷ്യതേ॥ 1-97-12 (4256) 
ആകാരേണ ച രൂപേണ ശരീരേണാപി തേജസാ।
ദുഷ്യന്തേന സമോ ഹ്യേഷ കസ്യ പുത്രോ ഭവിഷ്യതി॥ 1-97-13 (4257) 
ഏവം ബ്രുവന്തസ്തേ സർവേ പ്രശശംസുഃ സഹസ്രശഃ।
യുക്തിവാദാനവോചന്ത സർവാഃ പ്രാണഭൃതഃ സ്ത്രിയഃ॥ 1-97-14 (4258) 
ബാന്ധവാ ഇവ സസ്നേഹാ അനുജഗ്മുഃ ശകുന്തലാം।
പൌരാണാം തദ്വചഃ ശ്രുത്വാ തൂഷ്ണീംഭൂതാ ശകുന്തലാ॥ 1-97-15 (4259) 
വേശ്മദ്വാരം സമാസാദ്യ വിഹ്വലാ സാ നൃപാത്മജാ।
ചിന്തയാമാസ സഹസാ കാര്യഗൌരവകാരണാത്॥ 1-97-16 (4260) 
ലജ്ജയാ ച പരീതാംഗീ രാജന്രാജസമക്ഷതഃ।
അഘൃണാ കിം നു വക്ഷ്യാമി ദുഷ്യന്തം മമ കാരണാത്॥ 1-97-17 (4261) 
ഏവമുക്ത്വാ തു കൃപണാ ചിന്തയന്തീ ശകുന്തലാ।'
അഭിസൃത്യ ച രാജാനം വേദിതാ സാ പ്രവേശിതാ॥  1-97-18 (4262) 
സഹ തേന കുമാരേണ തരുണാദിത്യവർചസാ।
`സിംഹാസനസ്ഥം രാജാനം മഹേന്ദ്രസദൃശദ്യുതിം॥ 1-97-19 (4263) 
ശകുന്തലാ നതശിരാഃ പരം ഹർഷമവാപ്യ ച।'
പൂജയിത്വാ യഥാന്യായമബ്രവീത്തം ശകുന്തലാ॥  1-97-20 (4264) 
`അഭിവാദയ രാജാനം പിതരം തേ ദൃഢവ്രതം।
ഏവമുക്ത്വാ സുതം തത്ര ലജ്ജാനതമുഖീ സ്ഥിതാ॥ 1-97-21 (4265) 
സ്തംഭമാലിംഗ്യ രാജാനം പ്രസീദസ്വേത്യുവാച സാ।
ശാകുന്തലോപി രാജാനമഭിവാദ്യ കൃതാഞ്ജലിഃ॥ 1-97-22 (4266) 
ഹർഷേണോത്ഫുല്ലനയനോ രാജാനം ചാന്വവൈക്ഷത।
ദുഷ്യന്തോ ധർമബുദ്ധ്യാ തു ചിന്തയന്നേവ സോബ്രവീത്॥ 1-97-23 (4267) 
കിമാഗമനകാര്യം തേ ബ്രൂഹി ത്വം വരവർണിനി।
കരിഷ്യാമി ന സന്ദേഹഃ സപുത്രായാ വിശേഷതഃ॥ 1-97-24 (4268) 
ശകുന്തലോവാച। 1-97-25x (616) 
പ്രസീദസ്വ മഹാരാജ വക്ഷ്യാമി പുരുഷോത്തമ।
ഏഷ പുത്രോ ഹി തേ രാജൻമയ്യുത്പന്നഃ പരന്തപ॥ 1-97-25 (4269) 
തസ്മാത്പുത്രസ്ത്വയാ രാജന്യൌവരാജ്യേഽഭിഷിച്യതാം।
യഥോക്തമാശ്രമേ തസ്മിന്വർതസ്വ പുരുഷോത്തമ॥ 1-97-26 (4270) 
മയാ സമാഗമേ പൂർവം കൃതഃ സ സമയസ്ത്വയാ।
തത്ത്വം സ്മര മഹാബാഹോ കണ്വാശ്രമപദം പ്രതി॥ 1-97-27 (4271) 
വൈശംപായന ഉവാച। 1-97-28x (617) 
തസ്യോപഭോഗസക്തസ്യ സ്ത്രീഷു ചാന്യാസു ഭാരത।
ശകുന്തലാ സപുത്രാ ച മനസ്യന്തരധീയത॥ 1-97-28 (4272) 
സ ധാരയൻമനസ്യേനാം സപുത്രാം സസ്മിതാം തദാ।
തദോപഗൃഹ്യ മനസാ ചിരം സുഖമവാപ സഃ॥ 1-97-29 (4273) 
സോഽഥ ശ്രുത്വാപി തദ്വാക്യം തസ്യാ രാജാ സ്മരന്നപി।
അബ്രവീന്ന സ്മരാമീതി ത്വയാ ഭദ്രേ സമാഗമം॥ 1-97-30 (4274) 
മൈഥുനം ച വൃഥാ നാഹം ഗച്ഛേയമിതി മേ മതിഃ।
നാഭിജാനാമി കല്യാണി ത്വയാ സഹ സമാഗമം'॥ 1-97-31 (4275) 
ധർമാർഥകാമസംബന്ധം ന സ്മരാമി ത്വയാ സഹ।
ഗച്ഛ വാ തിഷ്ഠ വാ കാമം യദ്വാപീച്ഛസി തത്കുരു॥ ॥ 1-97-32 (4276) 
 
ഇതി ശ്രീമൻമഹാഭാരതേ ആദിപർവണി സംഭവപർവണി സപ്തനവതിതമോഽധ്യായഃ॥ 97 ॥




ആദിപർവ - അധ്യായ 098

॥ ശ്രീഃ ॥

1.98. അധ്യായഃ 098 

Mahabharata - Adi Parva - Chapter Topics

ശകുന്തലായാഃ സ്വപാണിഗ്രഹണമനങ്കീകുർവതാ ദുഷ്യന്തേന സഹ വിവാദഃ॥ 1 ॥

Mahabharata - Adi Parva - Chapter Text

ഏവമുക്താ വരാരോഹാ വ്രീഡിതേവ മനസ്വിനീ।
വിസഞ്ജ്ഞേവ ച ദുഃഖേന തസ്ഥൌ സ്ഥൂണേവ നിശ്ചലാ॥ 1-98-1 (4277) 
സംരംഭാമർഷതാംരാക്ഷീ സ്ഫുരമാണോഷ്ഠസംപുടാ।
കടാക്ഷൈർനിർദഹന്തീവ തിര്യഗ്രാജാനമൈക്ഷത॥ 1-98-2 (4278) 
ആകാരം ഗൂഹമാനാ ച മന്യുനാ ച സമീരിതം।
തപസാ സംഭൃതം തേജോ ധാരയാമാസ വൈ തദാ॥ 1-98-3 (4279) 
സാ മുഹൂർതമിവ ധ്യാത്വാ ദുഃഖാമർഷസമന്വിതാ।
ഭർതാരമഭിസംപ്രേക്ഷ്യ യഥാന്യായം വചോഽബ്രവീത്॥ 1-98-4 (4280) 
ജാനന്നപി മഹാരാജ കസ്മാദേവം പ്രഭാഷസേ।
ന ജാനാമീതി നിഃശങ്കം യഥാന്യഃ പ്രാകൃതസ്തഥാ॥ 1-98-5 (4281) 
തസ്യ തേ ഹൃദയം വേദ സത്യസ്യൈവാനൃതസ്യ ച।
സാക്ഷിണം ബത കല്യാണമാത്മാനമവമന്യസേ॥ 1-98-6 (4282) 
യോഽന്യഥാ സന്തമാത്മാനന്യഥാ പ്രതിപദ്യതേ।
കിം തേന ന കൃതം പാപം ചോരേണാത്മാപഹാരിണാ॥ 1-98-7 (4283) 
ഏകോഽഹമസ്മീതി ച മന്യസേ ത്വം
ന ഹൃച്ഛയം വേത്സി മുനിം പുരാണം। 
യോ വേദിതാ കർമണഃ പാപകസ്യ
തസ്യാന്തികേ ത്വം വൃജിനം കരോഷി॥  1-98-8 (4284) 
`ധർമ ഏവ ഹി സാധൂനാം സർവേഷാം ഹിതകാരണം।
നിത്യം മിഥ്യാവിഹീനാനാം ന ച ദുഃഖാവഹോ ഭവേത്'॥ 1-98-9 (4285) 
മന്യതേ പാപകം കൃത്വാ ന കശ്ചിദ്വേത്തി മാമിതി।
വിദന്തി ചൈനം ദേവാശ്ച യശ്ചൈവാന്തരപൂരുഷഃ॥ 1-98-10 (4286) 
ആദിത്യചന്ദ്രാവനിലോഽനലശ്ച
ദ്യൌർഭൂമിരാപോ ഹൃദയം യമശ്ച। 
അഹശ്ച രാത്രിശ്ച ഉഭേ ച സന്ധ്യേ
ധർമശ്ച ജാനാതി നരസ്യ വൃത്തം॥  1-98-11 (4287) 
യമോ വൈവസ്വതസ്തസ്യ നിര്യാതയതി ദുഷ്കൃതം।
ഹൃദി സ്ഥിതഃ കർമസാക്ഷീ ക്ഷേത്രജ്ഞോ യസ്യ തുഷ്യതി॥ 1-98-12 (4288) 
ന തുഷ്യതി ച യസ്യൈഷ പുരുഷസ്യ ദുരാത്മനഃ।
തം യമഃ പാപകർമാണം നിർഭർത്സയതി ദുഷ്കൃതം॥ 1-98-13 (4289) 
യോഽവമത്യാത്മനാത്മാനമന്യഥാ പ്രതിപദ്യതേ।
ന തസ്യ ദേവാഃ ശ്രേയാംസോ യസ്യാത്മാപി ന കാരണം॥ 1-98-14 (4290) 
സ്വയം പ്രാപ്തേതി മാമേവം മാവമംസ്ഥാ പതിവ്രതാം।
അർചാർഹാം നാർചയസി മാം സ്വയം ഭാര്യാമുപസ്ഥിതാം॥ 1-98-15 (4291) 
കിമർഥം മാം പ്രാകൃതവദുപപ്രേക്ഷസി സംസദി।
നഖൽവഹമിദം ശൂന്യേ രൌമി കിം ന ശൃണോഷി മേ॥ 1-98-16 (4292) 
യദി മേ യാചമാനായാ വചനം ന കരിഷ്യസി।
ദുഷ്യന്ത ശതധാ ത്വദ്യ മൂർധാ തേ വിഫലിഷ്യതി॥ 1-98-17 (4293) 
ജായാം പതിഃ സംപ്രവിശ്യ യദസ്യാം ജായതേ പുനഃ।
ജായായാസ്തദ്ധി ജായാത്വം പൌരാണാഃ കവയോ വിദുഃ॥ 1-98-18 (4294) 
യദാഗമവതഃ പുംസസ്തദപത്യം പ്രജായതേ।
തത്താരയതി സന്തത്യാ പൂർവപ്രേതാൻപിതാമഹാൻ॥ 1-98-19 (4295) 
പുന്നാംനോ നരകാദ്യസ്മാത്പിതരം ത്രായതേ സുതഃ।
തസ്മാത്പുത്ര ഇതി പ്രോക്തഃ പൂർവമേവ സ്വയംഭുവാ॥ 1-98-20 (4296) 
`പുത്രേണ ലോകാഞ്ജയന്തി പൌത്രേണാനന്ത്യമശ്നുതേ।
അഥ പൌത്രസ്യ പുത്രേണ മോദന്തേ പ്രപിതാമഹാഃ॥'  1-98-21 (4297) 
സാ ഭാര്യാ യാ ഗൃഹേ ദക്ഷാ സാ ഭാര്യാ യാ പ്രജാവതീ।
സാ ഭാര്യാ യാ പതിപ്രാണാ സാ ഭാര്യാ യാ പതിവ്രതാ॥ 1-98-22 (4298) 
അർധം ഭാര്യാ മനുഷ്യസ്യ ഭാര്യാ ശ്രേഷ്ഠതമഃ സഖാ।
ഭാര്യാ മൂലം ത്രിവർഗസ്യ യഃ സഭാര്യഃ സ ബന്ധുമാൻ॥ 1-98-23 (4299) 
ഭാര്യാവന്തഃ ക്രിയാവന്തഃ സഭാര്യാ ഗൃഹമേധിനഃ।
ഭാര്യാവന്തഃ പ്രമോദന്തേ ഭാര്യാവന്തഃ ശ്രിയാവൃതാഃ॥ 1-98-24 (4300) 
സഖായഃ പ്രവിവിക്തേഷു ഭവന്ത്യേതാഃ പ്രിയംവദാഃ।
പിതരോ ധർമകാര്യേഷു ഭവന്ത്യാർതസ്യ മാതരഃ॥ 1-98-25 (4301) 
കാന്താരേഷ്വപി വിശ്രാമോ ജനസ്യാധ്വനി കസ്യ വൈ।
യഃ സദാരഃ സ വിശ്വാസ്യസ്തസ്മാദ്ദാരാഃ പരാ ഗതിഃ।  1-98-26 (4302) 
സംസരന്തമഭിപ്രേതം വിഷമേഷ്വേകപാതിനം।
ഭാര്യൈവാന്വേതി ഭർതാരം സതതം യാ പതിവ്രതാ॥ 1-98-27 (4303) 
പ്രഥമം സംസ്ഥിതാ ഭാര്യാ പതിം പ്രേത്യ പ്രതീക്ഷതേ।
പൂർവപ്രേതം തു ഭർതാരം പശ്ചാത്സാപ്യനുഗച്ഛതി॥ 1-98-28 (4304) 
ഏതസ്മാത്കാരണാദ്രാജൻപാണിഗ്രഹണമിഷ്യതേ।
യദാപ്നോതി പതിർഭാര്യാമിഹ ലോകേ പരത്ര ച॥ 1-98-29 (4305) 
`പോഷണാർഥം ശരീരസ്യ പാഥേയം സ്വർഗതസ്യ വൈ।'
ആത്മാഽഽത്മനൈവ ജനിതഃ പുത്ര ഇത്യുച്യതേ ബുധൈഃ॥  1-98-30 (4306) 
തസ്മാദ്ഭാര്യാം പതിഃ പശ്യേൻമാതൃവത്പുത്രമാതരം।
`അന്തരാത്മൈവ സർവസ്യ പുത്രോ നാമോച്യതേ സദാ॥ 1-98-31 (4307) 
ഗതീ രൂപം ച ചേഷ്ടാ ച ആവർതാ ലക്ഷണാനി ച।
പിതൄണാം യാനി ദൃശ്യന്തേ പുത്രാണാം സന്തി താനി ച॥ 1-98-32 (4308) 
തേഷാം ശീലഗുണാചാരാസ്തത്സംപർകാച്ഛുഭാശുഭാത്।'
ഭാര്യായാം ജനിതം പുത്രമാദർശേ സ്വമിവാനനം॥  1-98-33 (4309) 
ജനിതാ മോദതേ പ്രേക്ഷ്യ സ്വർഗം പ്രാപ്യേവ പുണ്യകൃത്।
`പതിവ്രതാരൂപധരാഃ പരബീജസ്യ സംഗ്രഹാത്॥ 1-98-34 (4310) 
കുലം വിനാശ്യ ഭർതൄണാം നരകം യാന്തി ദാരുണം।
പരേണ ജനിതാഃ പുത്രാഃ സ്വഭാര്യായാം യഥേഷ്ടതഃ॥ 1-98-35 (4311) 
മമ പുത്രാ ഇതി മതാസ്തേ പുത്രാ അപി ശത്രവഃ।
ദ്വിഷന്തി പ്രതികുർവന്തി ന തേ വചനങ്കാരിണഃ॥ 1-98-36 (4312) 
ദ്വേഷ്ടി താംശ്ച പിതാ ചാപി സ്വബീജേ ന തഥാ നൃപ।
ന ദ്വേഷ്ടി പിതരം പുത്രോ ജനിതാരമഥാപി വാ॥ 1-98-37 (4313) 
ന ദ്വേഷ്ടി ജനിതാ പുത്രം തസ്മാദാത്മാ സുതോ ഭവേത്।'
ദഹ്യമാനാ മനോദുഃഖൈർവ്യാധിഭിസ്തുമുലൈർജനഃ॥  1-98-38 (4314) 
ഹ്ലാദന്തേ സ്വേഷു ദാരേഷു ഘർമാർതാഃ സലിലേഷ്വിവ।
`വിപ്രവാസകൃശാ ദീനാ നരാ മലിനവാസസഃ॥ 1-98-39 (4315) 
തേഽപി സ്വദാരാംസ്തുഷ്യന്തി ദരിദ്രാ ധനലാഭവത്।'
അപ്രിയോക്തോപി ദാരാണാം ന ബ്രൂയാദപ്രിയം ബുധഃ॥  1-98-40 (4316) 
രതിം പ്രീതിം ച ധർമം ച തദായത്തമവേക്ഷ്യ ച।
`ആത്മനോഽർധമിതി ശ്രൌതം സാ രക്ഷതി ധനം പ്രജാഃ॥ 1-98-41 (4317) 
ശരീരം ലോകയാത്രാം വൈ ധർമം സ്വർഗമൃഷീൻപിതൄൻ।'
ആത്മനോ ജൻമനഃ ക്ഷേത്രം പുണ്യാ രാമാഃ സനാതനാഃ॥  1-98-42 (4318) 
ഋഷീണാമപി കാ ശക്തിഃ സ്രഷ്ടും രാമാമൃതേ പ്രജാ-।
`ദേവാനാമപി കാ ശക്തിഃ കർതും സംഭവമാത്മനഃ॥ 1-98-43 (4319) 
പണ്ഡിതസ്യാപി ലോകേഷു സ്ത്രീഷു സൃഷ്ടിഃ പ്രതിഷ്ഠിതാ।
ഋഷിഭ്യോ ഹ്യൃഷയഃ കേചിച്ചണ്ഡാലീഷ്വപി ജജ്ഞിരേ'॥ 1-98-44 (4320) 
പരിസൃത്യ യഥാ സൂനുർധരണീരേണുകുണ്ഠിതഃ।
പിതുരാലിംഗതേഽംഗാനി കിമസ്ത്യഭ്യധികം തതഃ॥ 1-98-45 (4321) 
സ ത്വം സൂനുമനുപ്രാപ്തം സാഭിലാഷം മനസ്വിനം।
പ്രേക്ഷമാണം കടാക്ഷേണ കിമർഥമവമന്യസേ॥ 1-98-46 (4322) 
അണ്ഡാനി ബിഭ്രതി സ്വാനി ന ത്യജന്തി പിപീലികാഃ।
കിം പുനസ്ത്വം ന മന്യേഥാഃ സർവഥാ പുത്രമീദൃശം॥ 1-98-47 (4323) 
ന ഭരേഥാഃ കഥം നു ത്വം മയി ജാതം സ്വമാത്മജം।
`മമാണ്ഡാനീതി വർധ്തേ കോകിലാണ്ഡാനി വായസാഃ॥ 1-98-48 (4324) 
കിം പുനസ്ത്വം ന മന്യേഥാഃ സർവജ്ഞഃ പുത്രമീദൃശം।
മലയാച്ചന്ദനം ജാതമതിശീതം വദന്തി വൈ॥ 1-98-49 (4325) 
ശിശോരാലിംഗനം തസ്മാച്ചന്ദനാദധികം ഭവേത്।'
ന വാസസാം ന രാമാണാം നാപാം സ്പർശസ്തഥാവിധഃ॥  1-98-50 (4326) 
ശിശുനാലിംഗ്യമാനസ്യ സ്പർശഃ സൂനോര്യഥാ സുഖഃ।
പുത്രസ്പർശാത്പ്രിയതരഃ സ്പർശോ ലോകേ ന വിദ്യതേ॥ 1-98-51 (4327) 
സ്പൃശതു ത്വാം സമാലിംഗ്യ പുത്രോഽയം പ്രിയദർശനഃ।
ബ്രാഹ്മണോ ദ്വിപദാം ശ്രേഷ്ഠോ ഗൌർവരിഷ്ഠാ ചതുഷ്പദാം॥ 1-98-52 (4328) 
മുരുർഗരീയസാം ശ്രേഷ്ഠഃ പുത്രഃ സ്പർശവതാം വരഃ॥
ത്രിഷു വർഷേഷു പൂർണേഷു പ്രജാതോഽയമരിന്ദമഃ॥ 1-98-53 (4329) 
`അദ്യായം മന്നിയോഗാത്തു തവാഹ്വാനം പ്രതീക്ഷതേ।
കുമാരോ രാജശാർദൂല തവ ശോകപ്രണാശനഃ॥'  1-98-54 (4330) 
ആഹർതാ വാജിമേധസ്യ ശതസംഖ്യസ്യ പൌരവഃ।
`രാജസൂയാദികാനന്യാൻക്രതൂനമിതദക്ഷിണാൻ॥ 1-98-55 (4331) 
ഇതി ഗൌരന്തരിക്ഷേ മാം സൂതകേ ഹ്യവദത്പുരാ।
ഹന്ത സ്വമങ്കമാരോപ്യ സ്നേഹാദ്ഗ്രാമാന്തരം ഗതാഃ॥ 1-98-56 (4332) 
മൂർധ്നി പുത്രാനുപാഘ്രായ പ്രതിനന്ദന്തി മാനവാഃ।
വേദേഷ്വപി വദന്തീമം മന്ത്രഗ്രാമം ദ്വിജാതയഃ॥ 1-98-57 (4333) 
ജാതകർമണി പുത്രാണാം തവാപി വിദിതം ധ്രുവം।
അംഗാദംഗാത്സംഭവസി ഹൃദയാദധിജായസേ॥ 1-98-58 (4334) 
ആത്മാ വൈ പുത്രനാമാസി സ ജീവ ശരദഃ ശതം।
ഉപജിഘ്രന്തി പിതരോ മന്ത്രേണാനേന മൂർധനി॥ 1-98-59 (4335) 
പോഷണം ത്വദധീനം മേ സന്താനമപി ചാക്ഷയം।
തസ്മാത്ത്വം ജീവ മേ പുത്ര സ സുഖീ ശരദാം ശതം॥ 1-98-60 (4336) 
ഏകോ ഭൂത്വാ ദ്വിധാ ഭൂത ഇതി വാദഃ പ്രവർതതേ।
ത്വദംഗേഭ്യഃ പ്രസൂതോഽയം പുരുഷാത്പുരുഷഃ പരഃ॥ 1-98-61 (4337) 
സരസീവാമലേഽഽത്മാനം ദ്വിതീയം പശ്യ തേ സുതം।
`സരസീവാമലേ സോമം പ്രേക്ഷാത്മാനം ത്വമാത്മനി'॥ 1-98-62 (4338) 
യഥാചാഹവനീയോഽഗ്നിർവർഹപത്യാത്പ്രണീയതേ।
ഏവം ത്വത്തഃ പ്രണീതോഽയം ത്വമേകഃ സന്ദ്വിധാ കൃതഃ॥ 1-98-63 (4339) 
മൃഗാപകൃഷ്ടേന ഹി വൈ മൃഗയാം പരിധാവതാ।
അഹമാസാദിതാ രാജൻകുമാരീ പിതുരാശ്രമേ॥ 1-98-64 (4340) 
ഉർവശീ പൂർവചിത്തിശ്ച സഹജന്യാ ച മേനകാ।
വിശ്വാചീ ച ഘൃതാചീ ച ഷഡേവാപ്സരസാം വരാഃ॥ 1-98-65 (4341) 
താസാം വൈ മേനകാ നാമ ബ്രഹ്മയോനിർവരാപ്സരാഃ।
ദിവഃ സംപ്രാപ്യ ജഗതീം വിശ്വാമിത്രാദജീജനത്॥ 1-98-66 (4342) 
`ശ്രീമാനൃഷിർധർമപരോ വൈശ്വാനര ഇവാപരഃ।
ബ്രഹ്മയോനിഃ കുശോ നാമ വിശ്വാമിത്രപിതാമഹഃ॥ 1-98-67 (4343) 
കുശസ്യ പുത്രോ ബലവാൻകുശനാഭശ്ച ധാർമികഃ।
ഗാധിസ്തസ്യ സുതോ രാജന്വിശ്വാമിത്രസ്തു ഗാധിജഃ॥ 1-98-68 (4344) 
ഏവംവിധോ മമ പിതാ മേനകാ ജനനീ വരാ।'
സാ മാം ഹിമവതഃ പൃഷ്ഠേ സുഷുവേ മേനകാഽപ്സരാഃ॥  1-98-69 (4345) 
പരിത്യജ്യ ച മാം യാതാ പരാത്മജമിവാസതീ।
`പക്ഷിണഃ പുംയവന്തസ്തേ സഹിതാ ധർമതസ്തദാ॥ 1-98-70 (4346) 
പക്ഷൈസ്തൈരഭിഗുപ്താ ച തസ്മാദസ്മി ശകുന്തലാ।
തതോഽഹമൃഷിണാ ദൃഷ്ടാ കാശ്യപേന മഹാത്മനാ॥ 1-98-71 (4347) 
ജലാർഥമഗ്നിഹോത്രസ്യ ഗതം ദൃഷ്ട്വാ തു പക്ഷിണഃ।
ന്യാസഭൂതാമിവ മുനേഃ പ്രദദുർമാം ദയാവതഃ॥ 1-98-72 (4348) 
കണ്വസ്ത്വാലോക്യ മാം പ്രീതോ ഹസന്തീതി ഹവിർഭുജഃ।
സ മാഽരണിമിവാദായ സ്വമാശ്രമമുപാഗമത്॥ 1-98-73 (4349) 
സാ വൈ സംഭാവിതാ രാജന്നനുക്രോശാൻമഹർഷിണാ।
തേനൈവ സ്വസുതേവാഹം രാജന്വൈ വരവർണിനീ॥ 1-98-74 (4350) 
വിശ്വാമിത്രസുതാ ചാഹം വർധിതാ മുനിനാ നൃപ।
യൌവനേ വർതമാനാം ച ദൃഷ്ടവാനസി മാം നൃപ॥ 1-98-75 (4351) 
ആശ്രമേ പർണശാലായാം കുമാരീം വിജനേ തദാ।
ധാത്രാ പ്രചോദിതാം ശൂന്യേ പിത്രാ വിരഹിതാം മിഥഃ॥ 1-98-76 (4352) 
വാഗ്ഭിസ്ത്വം സൂനൃതാഭിർമാമപത്യാർഥമചൂചുദഃ।
അകാർഷീസ്ത്വാശ്രമേ വാസം ധർമകാമാർഥനിശ്ചിതം॥ 1-98-77 (4353) 
ഗാന്ധർവേണ വിവാഹേന വിധിനാ പാണിമഗ്രഹീഃ।
സാഽഹം കുലം ച ശീലം ച സത്യവാദിത്വമാത്മനഃ॥ 1-98-78 (4354) 
സ്വധർമം ച പുരസ്കൃത്യ ത്വാമദ്യ ശരണം ഗതാ।
തസ്മാന്നർഹസി സംശ്രുത്യ തഥേതി വിതഥം വചഃ॥ 1-98-79 (4355) 
സ്വധർമം പൃഷ്ഠതഃ കൃത്വാ പരിത്യക്തുമുപസ്ഥിതാം।
ത്വന്നാഥാം ലോകനാഥസ്ത്വം നാർഹസി ത്വമനാഗസം'॥ 1-98-80 (4356) 
കിം നു കർമാശുഭം പൂർവം കൃതവത്യസ്മി പാർഥിവ।
യദഹം ബാന്ധവൈസ്ത്യക്താ ബാല്യേ സംപ്രതി വൈ ത്വയാ॥ 1-98-81 (4357) 
കാമം ത്വയാ പരിത്യക്താ ഗമിഷ്യാംയഹമാശ്രമം।
ഇമം ബാലം തു സന്ത്യുക്തം നാർഹസ്യാത്മജമാത്മനാ॥ 1-98-82 (4358) 
ദുഷ്യന്ത ഉവാച। 1-98-83x (618) 
ന പുത്രമഭിജാനാമി ത്വയി ജാതം ശകുന്തലേ।
അസത്വചനാ നാര്യഃ കസ്തേ ശ്രദ്ധാസ്യതേ വചഃ॥ 1-98-83 (4359) 
`അശ്രദ്ധേയമിദം വാക്യം കഥയന്തീ ന ലജ്ജസേ।
വിശേഷതോ മത്സകാശേ ദുഷ്ടതാപസി ഗംയതാം'॥ 1-98-84 (4360) 
ക്വ മഹർഷിസ്തപസ്യുഗ്രഃ ക്വാപ്സരാഃ സാ ച മേനകാ।
ക്വ ച ത്വമേവം കൃപണാ താപസീവേഷധാരിണീ॥ 1-98-85 (4361) 
അതികായശ്ച പുത്രസ്തേ ബാലോഽതിബലവാനയം।
കഥമൽപേന കാലേന സാലസ്കന്ധ ഇവോദ്ഗതഃ॥ 1-98-86 (4362) 
സുനികൃഷ്ടാ ച യോനിസ്തേ പുംശ്ചലീ പ്രതിഭാസി മേ।
യദൃച്ഛയാ കാമരാഗാജ്ജാതാ മേനകയാ ഹ്യസി॥ 1-98-87 (4363) 
സർവമേവ പരോക്ഷം മേ യത്ത്വം വദസി താപസി।
`സർവാ വാമാഃ സ്ത്രിയോ ലോകേ സർവാഃ കാമപരായണാഃ॥ 1-98-88 (4364) 
സർവാഃ സ്ത്രിയഃ പരവശാഃ സർവാഃ ക്രോധസമാകുലാഃ।
അസത്യോക്താഃ സ്ത്രിയഃ സർവാ ന കണ്വം വക്തുമർഹസി'॥ 1-98-89 (4365) 
മേനകാ നിരനുക്രോശാ വർധകീ ജനനീ തവ।
യയാ ഹിമവതഃ പാദേ നിർമാല്യവദുപേക്ഷിതാ॥ 1-98-90 (4366) 
സ ചാപി നിരനുക്രോശഃ ക്ഷത്രയോനിഃ പിതാ തവ।
വിശ്വാമിത്രോ ബ്രാഹ്മണത്വേ ലുബ്ധഃ കാമപരായണഃ॥ 1-98-91 (4367) 
സുഷാവ സുരനാരീ മാം വിശ്വാമിത്രാദ്യഥേഷ്ടതഃ।
അഹോ ജാനാമി തേ ജൻമ കുത്സിതം കുലടേ ജനൈഃ॥ 1-98-92 (4368) 
മേനകാഽപ്സരസാം ശ്രേഷ്ഠാ മഹർഷിശ്ചാപി തേ പിതാ।
തയോരപത്യം കസ്മാത്ത്വം പുംശ്ചലീവാഭിഭാഷസേ॥ 1-98-93 (4369) 
ജാതിശ്ചാപി നികൃഷ്ടോ തേ കുലീനേതി വിജൽപസേ।
ജനയിത്വാ ത്വമുത്സൃഷ്ടാ കോകിലേന പരൈർഭൃതാ॥ 1-98-94 (4370) 
അരിഷ്ടൈരിവ ദുർബദ്ധിഃ കണ്വോ വർധയിതാ പിതാ।
അശ്രദ്ധേയമിദം വാക്യം യത്ത്വം ജൽപസി താപസി॥ 1-98-95 (4371) 
ബ്രുവന്തീ രാജസാന്നിധ്യേ ഗംയതാം യത്ര ചേച്ഛസി।
`സുവർണമണിമുക്താനി വസ്ത്രാണ്യാഭരണാനി ച॥ 1-98-96 (4372) 
യദിഹേച്ഛസി ഭോഗാർഥം താപസി പ്രതിഗൃഹ്യതാം।
നാഹം ത്വാം ദ്രഷ്ടുമിച്ഛാമി യഥേഷ്ടം ഗംയതാമിതഃ'॥ ॥ 1-98-97 (4373) 
 
ഇതി ശ്രീമൻമഹാഭാരതേ ആദിപർവണി സംഭവപർവണി അഷ്ടനവതിതമോഽധ്യായഃ॥ 98 ॥




ആദിപർവ - അധ്യായ 099

॥ ശ്രീഃ ॥

1.99. അധ്യായഃ 099 

Mahabharata - Adi Parva - Chapter Topics

ദുഷ്യന്തശകുന്തലാവിവാദഃ॥ 1 ॥

Mahabharata - Adi Parva - Chapter Text

1-99-0 (4374) 
ശകുന്തലോവാച। 1-99-0x (619) 
രാജൻസർഷപമാത്രാണി പരച്ഛിദ്രാണി പശ്യസി।
ആത്മനോ ബിൽവമാത്രാണി പശ്യന്നപി ന പശ്യസി॥ 1-99-1 (4375) 
മേനകാ ത്രിദശേഷ്വേവ ത്രിദശാശ്ചാനു മേനകാം।
മമൈവോദ്രിച്യതേ ജൻമ ദുഷ്യന്ത തവ ജൻമതഃ॥ 1-99-2 (4376) 
ക്ഷിതൌ ചരസി രാജംസ്ത്വമന്തരിക്ഷേ ചരാംയഹം।
ആവയോരന്തരം പശ്യ മേരുസർഷപയോരിവ॥ 1-99-3 (4377) 
മഹേന്ദ്രസ്യ കുബേരസ്യ യമസ്യ വരുണസ്യ ച।
ഭവനാന്യനുസംയാമി പ്രഭാവം പശ്യ മേ നൃപ॥ 1-99-4 (4378) 
`പുരാ നരവരഃ പുത്ര ഉർവശ്യാം ജനിതസ്തദാ।
ആയുർനാമ മഹാരാജ തവ പൂർവപിതാമഹഃ॥ 1-99-5 (4379) 
മഹർഷയശ്ച ബഹവഃ ക്ഷത്രിയാശ്ച പരന്തപാഃ।
അപ്സരഃസു ഋഷീണാം ച മാതൃദോഷോ ന വിദ്യതേ॥'  1-99-6 (4380) 
സത്യശ്ചാപി പ്രവാദോഽയം പ്രവക്ഷ്യാമി ച തേ നൃപ।
നിദർശനാർഥം ന ദ്വേഷാച്ഛ്രുത്വാ തത്ക്ഷന്തുമർഹസി॥ 1-99-7 (4381) 
വിരൂപോ യാവദാദർശേ നാത്മനോ വീക്ഷതേ മുഖം।
മന്യതേ താവദാത്മാനമന്യേഭ്യോ രൂപവത്തരം॥ 1-99-8 (4382) 
യദാ തു രൂപമാദർശേ വിരൂപം സോഽഭിവീക്ഷതേ।
തദാ ഹ്രീമാംസ്തു ജാനീയാദന്തരം നേതരം ജനം॥ 1-99-9 (4383) 
അതീവ രൂപസംപന്നോ ന കഞ്ചിദവമന്യതേ।
അതീവ ജൽപന്ദുർവാചോ ഭവതീഹ വിഹേതുകഃ॥ 1-99-10 (4384) 
`പാംസുപാതേന ഹൃഷ്യന്തി കുഞ്ജരാ മദശാലിനഃ।
തഥാ പരിവദന്നന്യാൻഹൃഷ്ടോ ഭവതി ദുർമതിഃ॥ 1-99-11 (4385) 
സത്യധർമച്യുതാത്പുംസഃ ക്രുദ്ധാദാശീവിഷാദിവ।
സുനാസ്തികോപ്യുദ്വിജതേ ജനഃ കിം പുനരാസ്തികഃ॥ 1-99-12 (4386) 
സ്വയമുത്പാദ്യ പുത്രം വൈ സദൃശം യോഽവമന്യതേ।
തസ്യ ദേവാഃ ശ്രിയം ഘ്നന്തി തത്രൈനം കലിരാവിശേത്॥ 1-99-13 (4387) 
അഭവ്യേഽപ്യനൃതേഽശുദ്ധേ നാസ്തികേ പാപകർമണി।
ദുരാചാരേ കലിർഹ്യാശു ന കലിർധർമചാരിഷു॥'  1-99-14 (4388) 
മൂർഖോ ഹി ജൽപതാം പുംസാം ശ്രുത്വാ വാചഃ ശുഭാശുഭാഃ।
അശുഭം വാക്യമാദത്തേ പുരീഷമിവ സൂകരഃ॥ 1-99-15 (4389) 
പ്രാജ്ഞസ്തു ജൽപതാം പുംസാം ശ്രുത്വാ വാചഃ ശുഭാശുഭാഃ।
ഗുണവദ്വാക്യമാദത്തേ ഹംസഃ ക്ഷീരമിവാംഭസി॥ 1-99-16 (4390) 
`ആത്മനോ ദുഷ്ടഭാവത്വം ജാനന്നീചോഽപ്രസന്നധീഃ।
പരേഷാമപി ജാനാതി സ്വധർമസദൃശാൻഗുണാൻ॥ 1-99-17 (4391) 
ദഹ്യമാനാസ്തു തീവ്രേണ നീചാഃ പരയശോഗ്നിനാ।
അശക്താസ്തദ്ഗതിം ഗന്തും തതോ നിന്ദാം പ്രകുർവതേ॥'  1-99-18 (4392) 
അന്യാൻപരിവദൻസാധുര്യഥാ ഹി പരിതപ്യതേ।
തഥാ പരിവദന്നന്യാൻഹൃഷ്ടോ ഭവതി ദുർജനഃ॥ 1-99-19 (4393) 
`അപവാദരതാ മൂർഖാ ഭവന്തി ഹി വിശേഷതഃ।
നാപവാദരതാഃ സന്തോ ഭവന്തി സ്മ വിശേഷതഃ॥'  1-99-20 (4394) 
അഭിവാദ്യ യഥാ വൃദ്ധാൻസാധുർഗച്ഛതി നിർവൃതിം।
ഏവം സജ്ജനമാക്രുശ്യ മൂർഖോ ഭവതി നിർവൃതഃ॥ 1-99-21 (4395) 
സുഖം ജീവന്ത്യദോഷജ്ഞാ മൂർഖാ ദോഷാനുദർശിനഃ।
യഥാ വാച്യാഃ പരൈഃ സന്തഃ പരാനാഹുസ്തഥാവിധാൻ॥ 1-99-22 (4396) 
അതോ ഹാസ്യതരം ലോകേ കിഞ്ചിദന്യന്ന വിദ്യതേ।
യദി ദുർജന ഇത്യാഹുഃ സജ്ജനം ദുർജനാഃ സ്വയം॥ 1-99-23 (4397) 
`ദാരുണാല്ലോകസങ്ക്ലേശാദ്ദുഃഖമാപ്നോത്യസംശയം॥'
കുലവംശപ്രതിഷ്ഠാം ഹി പിതരഃ പുത്രമബ്രുവൻ॥  1-99-24 (4398) 
ഉത്തമം സർവധർമാണാം തസ്മാത്പുത്രം തു ന ത്യജേത്।
സ്വപത്നീപ്രഭവാംʼല്ലബ്ധാൻകൃതാൻസമയവർധിതാൻ॥ 1-99-25 (4399) 
ക്രീതാൻകന്യാസു ചോത്പന്നാൻപുത്രാന്വൈ മനുരബ്രവീത്।
`തേ ച ഷഡ്വന്ധുദായാദാഃ ഷഡദായാദബാന്ധവാഃ॥ 1-99-26 (4400) 
ധർമകൃത്യവഹാ നൄണാം മനസഃ പ്രീതിവർധനാഃ।
ത്രായന്തേ നരകാജ്ജാതാഃ പുത്രാ ധർമപ്ലവാഃ പിതൄൻ॥ 1-99-27 (4401) 
സ ത്വം നൃപതിശാർദൂല ന പുത്രം ത്യക്തുമർഹസി।
തസ്മാത്പുത്രം ച സത്യം ച പാലയസ്വ മഹീപതേ॥ 1-99-28 (4402) 
ഉഭയം പാലയസ്വൈതന്നാനൃതം വക്തുമർഹസി।'
ആത്മാനം സത്യധർമൌ ച പാലയേഥാ മഹീപതേ। 
നരേന്ദ്രസിംഹ കപടം ന ഹി വോഢും ത്വമർഹസി॥  1-99-29 (4403) 
വരം കൂപശതാദ്വാപീ വരം വാപീശതാത്ക്രതുഃ।
വരം ക്രതുശതാത്പുത്രഃ സത്യം പുത്രശതാദ്വരം॥ 1-99-30 (4404) 
അശ്വമേധസഹസ്രം ച സത്യം ച തുലയാ ധൃതം।
അശ്വമേധസഹസ്രാദ്ധി സത്യമേവ വിശിഷ്യതേ॥ 1-99-31 (4405) 
സർവവേദാധിഗമനം സർവതീർഥാവഗാഹനം।
സത്യസ്യൈവ ച രാജേന്ദ്ര കലാം നാർഹതി ഷോഡശീം॥ 1-99-32 (4406) 
നാസ്തി സത്യസമോ ധർമോ ന സത്യാദ്വിദ്യതേ പരം।
ന ഹി തീവ്രതരം പാപമനൃതാദിഹ വിദ്യതേ॥ 1-99-33 (4407) 
രാജൻസത്യം പരോ ധർമഃ സത്യാച്ച സമയഃ പരഃ।
മാത്യാക്ഷീഃ സമയം രാജൻസത്യം സംഗതമസ്തു തേ॥ 1-99-34 (4408) 
`യഃ പാപോ ന വിജാനീയാത്കർമ കൃത്വാ നരാധിപ।
ന ഹി താദൃക്പരം പാപമനൃതാദിഹ വിദ്യതേ॥ 1-99-35 (4409) 
യസ്യ തേ ഹൃദയം വേദ സത്യസ്യൈവാനൃതസ്യ ച।
കല്യാണാവേക്ഷണം തസ്മാത്കർതുമർഹസി ധർമതഃ॥ 1-99-36 (4410) 
യോ ന കാമാന്ന ച ക്രോധാന്ന ദ്രോഹാദതിവർതതേ।
അമിത്രം വാപി മിത്രം വാ സ ഏവോത്തമപൂരുഷഃ॥'  1-99-37 (4411) 
അനൃതശ്ചേത്പ്രസംഗസ്തേ ശ്രദ്ദധാസി ന ചേത്സ്വയം।
ആശ്രമം ഗന്തുമിച്ഛാമി ത്വാദൃശോ നാസ്തി സംഗതം॥ 1-99-38 (4412) 
`പുത്രത്വേ ശങ്കമാനസ്യ ത്വം ബുദ്ധ്യാ നിശ്ചയം കുരു।
ഗതിഃ സ്വരഃ സ്മൃതിഃ സത്വം ശീലം വിദ്യാ ച വിക്രമഃ॥ 1-99-39 (4413) 
ധൃഷ്ണുപ്രകൃതിഭാവൌ ച ആവർതാ രോമരാജയഃ।
സമാ യസ്യ യദാ സ്യുസ്തേ തസ്യ പുത്രോ ന സംശയഃ॥ 1-99-40 (4414) 
സാദൃശ്യേനോദ്ധഋതം ബിംബം തവ ദേഹാദ്വിശാംപതേ।
താതേതി ഭാഷമാണം വൈ മാ സ്മ രാജന്വൃഥാ കൃഥാഃ॥ 1-99-41 (4415) 
ഋതേ ച ഗർദഭീക്ഷീരാത്പയഃ പാസ്യതി മേ സുതഃ।'
ഋതേപി ത്വാം ച ദുഷ്യന്ത ശൈലരാജാവതംസികാം। 
ചതുരന്താമിമാമുർവീം പുത്രോ മേ പാലയിഷ്യതി॥  1-99-42 (4416) 
`ശകുന്തലേ തവ സുതശ്ചക്രവർതീ ഭവിഷ്യതി।
ഏവമുക്തം മഹേന്ദ്രേണ ഭവിഷ്യതി ന ചാന്യഥാ॥ 1-99-43 (4417) 
സാക്ഷിത്വേ ബഹവോ ഹ്യുക്താ ദേവദൂതാദയോ മയാ।
ന ബ്രുവന്തി തഥാ സത്യമുതാഹോ നാനൃതം കില॥ 1-99-44 (4418) 
അസാക്ഷിണീ മന്ദബാഗ്യാ ഗമിഷ്യാമി യഥാഗതം॥'  1-99-45 (4419) 
വൈശംപായന ഉവാച। 1-99-46x (620) 
ഏതാവദുക്ത്വാ വചനം പ്രാതിഷ്ഠത ശകുന്തലാ।
`തസ്യാഃ ക്രോധസമുത്ഥോഗ്നിഃ സധൂമോ മൂർധ്ന്യദൃശ്യത॥ 1-99-46 (4420) 
സംനിയംയാത്മനോഽംഗേഷു തതഃ ക്രോധാഗ്നിമാത്മജം।
പ്രസ്ഥിതൈവാനവദ്യാംഗീ സഹ പുത്രേണ വൈ വനം'॥ ॥ 1-99-47 (4421) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഏകോനശതതമോഽധ്യായഃ॥ 99 ॥




ആദിപർവ - അധ്യായ 100

॥ ശ്രീഃ ॥

1.100. അധ്യായഃ 100 

Mahabharata - Adi Parva - Chapter Topics

ആകാശവാണീശ്രവണാനന്തരം സപുത്രായാഃ ശകുന്തലായാ രാജ്ഞാംഗീകാരഃ॥ 1 ॥ ഭരതേതിനാമകരണപൂർവകം പുത്രസ്യ രാജ്യേഽഭിഷേകഃ॥ 2 ॥

Mahabharata - Adi Parva - Chapter Text

1-100-0 (4422) 
വൈശംപായന ഉവാച। 1-100-0x (621) 
അഥാന്തരിക്ഷേ ദുഷ്യന്തം വാഗുവാചാശരീരിണീ।
ഋത്വിക്പുരോഹിതാചാര്യൈർമന്ത്രിഭിശ്ചാഭിസംവൃതം॥ 1-100-1 (4423) 
മാതാ ഭസ്ത്രാ പിതുഃ പുത്രോ യസ്മാജ്ജാതഃ സ ഏവ സഃ।
ഭരസ്വ പുത്രം ദൌഷ്യന്തിം സത്യമാഹ ശകുന്തലാ॥ 1-100-2 (4424) 
`സർവേഭ്യോ ഹ്യംഗമംഗേഭ്യഃ സാക്ഷാദുത്പദ്യതേ സുതഃ।
ആത്മാ ചൈവ സുതോ നാമ തേനൈവ തവ പൌരവ॥ 1-100-3 (4425) 
ആഹിതം ഹ്യാത്മനാഽഽത്മാനം പരിരക്ഷ ഇമം സുതം।
അനന്യാം ത്വം പ്രതീക്ഷസ്വ മാവമംസ്ഥാഃ ശകുന്തലാം॥ 1-100-4 (4426) 
സ്ത്രിയഃ പവിത്രമതുലമേതദ്ദുഷ്യന്ത ധർമതഃ।
മാസി മാസി രജോ ഹ്യാസാം ദുരിതാന്യപകർഷതി॥ 1-100-5 (4427) 
തതഃ സർവാണി ഭൂതാനി വ്യാജഹ്രസ്തം സമന്തതഃ।  1-100-6 (4428) 
ദേവാ ഊചുഃ।
ആഹിതസ്ത്വത്തനോരേഷ മാവമംസ്ഥാഃ ശകുന്തലാം'॥  1-100-6x (622) 
രേതോധാഃ പുത്ര ഉന്നയതി നരദേവ യമക്ഷയാത്।
ത്വം ചാസ്യ ധാതാ ഗർഭസ്യ സത്യമാഹ ശകുന്തലാ॥ 1-100-7 (4429) 
`പതിർജായാം പ്രവിശതി സ തസ്യാം ജായതേ പുനഃ।
അന്യോന്യപ്രകൃതിർഹ്യേഷാ മാവമംസ്ഥാഃ ശകുന്തലാം॥'  1-100-8 (4430) 
ജായാ ജനയതേ പുത്രമാത്മനോഽംഗാദ്ദ്വിധാ കൃതം।
തസ്മാദ്ഭരസ്വ ദുഷ്യന്ത പുത്രം ശാകുന്തലം നൃപ॥ 1-100-9 (4431) 
സുഭൂതിരേഷാ ന ത്യാജ്യാ ജീവിതം ജീവയാത്മജം।
ശാകുന്തലം മഹാത്മാനം ദുഷ്യന്ത ഭര പൌരവം॥ 1-100-10 (4432) 
ഭർതവ്യോഽയം ത്വയാ യസ്മാദസ്മാകം വചനാദപി।
തസ്മാദ്ഭവത്വയം നാംനാ ഭരതോ നാമ തേ സുതഃ॥ 1-100-11 (4433) 
`ഭരതാദ്ഭാരതീ കീർതിര്യേനേദം ഭാരതം കുലം।
അപരേ യേ ച പൂർവേ ച ഭാരതാ ഇതി തേഽഭവൻ॥ 1-100-12 (4434) 
വൈശംപായന ഉവാച। 1-100-13x (623) 
ഏവമുക്ത്വാ തതോ ദേവാ ഋഷയശ്ച തപോധനാഃ।
പതിവ്രതേതി സംഹൃഷ്ടാഃ പുഷ്പവൃഷ്ടിം വവർഷിരേ॥'  1-100-13 (4435) 
തച്ഛ്രുത്വാ പൌരവോ വാക്യം വ്യാഹൃതം വേ ദിവൌകസാം।
`സിംഹാസനാത്സമുത്ഥായ പ്രണംയ ച ദിവൌകസഃ॥'  1-100-14 (4436) 
പുരോഹിതമമാത്യാംശ്ച സംപ്രഹൃഷ്ടോഽബ്രവീദിദം।
ശൃണ്വന്ത്വേതദ്ഭവന്തോഽപി ദേവദൂതസ്യ ഭാഷിതം॥ 1-100-15 (4437) 
`ശൃണ്വന്തു ദേവതാനാം ച മഹർഷീണാം ച ഭാഷിതം'।
അഹമപ്യേവമേവൈനം ജാനാമി സുതമാത്മജം॥ 1-100-16 (4438) 
യദ്യഹം വചനാദസ്യാ ഗൃഹ്ണീയാമിമമാത്മജം।
ഭവേദ്ധി ശങ്കാ ലോകസ്യ നൈവം ശുദ്ധോ ഭവേദയം॥ 1-100-17 (4439) 
വൈശംപായന ഉവാച। 1-100-18x (624) 
താം വിശോധ്യ തദാ രാജാ ദേവൈഃ സഹ മഹർഷിഭിഃ।
ഹൃഷ്ടഃ പ്രമുദിതശ്ചാപി പ്രതിജഗ്രാഹ തം സുതം॥ 1-100-18 (4440) 
തതസ്തസ്യ തദാ രാജാ പിതൃകർമാണി സർവശഃ।
കാരയാമാസ മുദിതഃ പ്രീതിമാനാത്മജസ്യ ഹ। 
മൂർധ്നി ചൈനം സമാഘ്രായ സസ്നേഹം പരിഷസ്വജേ॥  1-100-19 (4441) 
സഭാജ്യമാനോ വിപ്രൈശ്ച സ്തൂയമാനശ്ച ബന്ദിഭിഃ।
മുദം സ പരമാം ലേഭേ പുത്രസ്പർശനജാം നൃപഃ॥ 1-100-20 (4442) 
സ്വാം ചൈവ ഭാര്യാം ധർമജ്ഞഃ പൂജയാമാസ ധർമതഃ।
അബ്രവീച്ചൈവ താം രാജാ സാന്ത്വപൂർവമിദം വചഃ॥ 1-100-21 (4443) 
ലോകസ്യായം പരോക്ഷസ്തു സംബന്ധോ നൌ പുരാഽഭവത്।
കൃതോ ലോകസമക്ഷോഽദ്യ സംബന്ധോ വൈ പുനഃ കൃതഃ॥ 1-100-22 (4444) 
തസ്മാദേതൻമയാ തസ്യ തന്നിമിത്തം പ്രഭാഷിതം॥  1-100-23 (4445) 
ശങ്കേത വാഽയം ലോകോഽഥ സ്ത്രീഭാവാൻമയി സംഗതം।
തസ്മാദേതൻമയാ ചാപി തച്ഛുദ്ധ്യർഥം വിചാരിതം॥ 1-100-24 (4446) 
`ബ്രാഹ്മണാഃ ക്ഷത്രിയാ വൈശ്യാഃ ശൂദ്രാശ്ചൈവ പൃഥഗ്വിധാഃ।
ത്വാം ദേവി വൂജയിഷ്യന്തി നിർവിശങ്കാം പതിവ്രതാം'॥ 1-100-25 (4447) 
പുത്രശ്ചായം വൃതോ രാജ്യേ ത്വമഗ്രമഹിഷീ ഭവ॥  1-100-26 (4448) 
യച്ച കോപനയാത്യർഥം ത്വയോക്തോഽസ്ംയപ്രിയം പ്രിയേ।
പ്രണയിന്യാ വിശാലാക്ഷിതത്ക്ഷാന്തം തേ മയാ ശുഭേ॥ 1-100-27 (4449) 
`അനൃതം വാപ്യനിഷ്ടം വാ ദുരുക്തം വാതിദുഷ്കൃതം।
ത്വയാപ്യേവം വിശാലാക്ഷി ക്ഷന്തവ്യം മമ ദുർവചഃ। 
ക്ഷാന്ത്യാ പതികൃതേ നാര്യഃ പാതിവ്രത്യം വ്രജന്തി താഃ॥  1-100-28 (4450) 
ഏവമുക്ത്വാ തു രാജർഷിസ്താമനിന്ദിതഗാമിനീം।
അന്തഃപുരം പ്രവേശ്യാഥ ദുഷ്യന്തോ മഹിഷീം പ്രിയാം॥ 1-100-29 (4451) 
വാസോഭിരന്നപാനൈശ്ച പൂജയിത്വാ തു ഭാരത।
`സ മാതരമുപസ്ഥായ രഥന്തര്യാമഭാഷത॥ 1-100-30 (4452) 
മമ പുത്രോ വനേ ജാതസ്തവ ശോകപ്രണശനഃ।
ഋണാദദ്യ വിമുക്തോഽഹം തവ പൌത്രേണ ശോഭനേ॥ 1-100-31 (4453) 
വിശ്വാമിത്രസുതാ ചേയം കണ്വേന ച വിവർധിതാ।
സ്നുഷാ തവ മഹാഭാഗേ പ്രസീദസ്വ ശകുന്തലാം॥ 1-100-32 (4454) 
പുത്രസ്യ വചനം ശ്രുത്വാ പൌത്രം സാ പരിഷസ്വജേ।
പാദയോഃ പതിതാം തത്ര രഥന്തര്യാ ശകുന്തലാം॥ 1-100-33 (4455) 
പരിഷ്വജ്യ ച ബാഹുഭ്യാം ഹർഷാദശ്രുണ്യവർതയത്।
ഉവാച വചനം സത്യം ലക്ഷയേ ലക്ഷണാനി ച॥ 1-100-34 (4456) 
തവ പുത്രോ വിശാലാക്ഷി ചക്രവർതീ ഭവിഷ്യതി।
തവ ഭർതാ വിശാലാക്ഷി ത്രൈലോക്യവിജയീ ഭവേത്॥ 1-100-35 (4457) 
ദിവ്യാൻഭോഗാനനുപ്രാപ്താ ഭവ ത്വം വരവർണിനി।
ഏവമുക്താ രഥ്തര്യാ പരം ഹർഷമവാപ സാ॥ 1-100-36 (4458) 
ശകുന്തലാം തദാ രാജാ ശാസ്ത്രോക്തേനൈവ കർമണാ।
തതോഽഗ്രമഹിഷീം കൃത്വാ സർവാഭരണഭൂഷിതാം॥ 1-100-37 (4459) 
ബ്രാഹ്മണേഭ്യോ ധനം ദത്ത്വാ സൈനികാനാം ച ഭൂപതിഃ।
ദൌഷ്യന്തിം ച തതോ രാജാ പുത്രം ശാകുന്തലം തദാ'॥ 1-100-38 (4460) 
ഭരതം നാമതഃ കൃത്വാ യൌവരാജ്യേഽഭ്യഷേചയത്।
`ഭരതേ ഭാരമാവേശ്യ കൃതകൃത്യോഽഭവന്നൃപഃ॥ 1-100-39 (4461) 
തതോ വർഷശതം പൂർണം രാജ്യം കൃത്വാ നരാധിപഃ।
ഗത്വാ വനാനി ദുഷ്യന്തഃ സ്വർഗലോകമുപേയിവാൻ॥' ॥  1-100-40 (4462) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ശതതമോഽധ്യായഃ॥ 100 ॥




ആദിപർവ - അധ്യായ 101

॥ ശ്രീഃ ॥

1.101. അധ്യായഃ 101 

Mahabharata - Adi Parva - Chapter Topics

ഭരതചരിത്രകഥനം॥ 1 ॥ തദ്വംശകഥനം ച॥ 2 ॥

Mahabharata - Adi Parva - Chapter Text

1-101-0 (4463) 
`വൈശംപായന ഉവാച। 1-101-0x (625) 
ദുഷ്യന്താദ്ഭരതോ രാജ്യം യഥാന്യായമവാപ സഃ।'
തസ്യ തത്പ്രഥിതം കർമ പ്രാവർതത മഹാത്മനഃ॥  1-101-1 (4464) 
ഭാസ്വരം ദിവ്യമജിതം ലോകസംനാദനം മഹത്।
സ വിജിത്യ മഹീപാലാംശ്ചകാര വശവർതിനഃ॥ 1-101-2 (4465) 
ചചാര ച സതാം ധർമം പ്രാപ്യ ചാനുത്തമം യശഃ।
സ രാജാ ചക്രവർത്യാസീത്സാർവഭൌമഃ പ്രതാപവാൻ॥ 1-101-3 (4466) 
ഈജേ ച ബഹുഭിര്യജ്ഞൈര്യഥാ ശക്രോ മരുത്പതിഃ।
യാജയാമാസ തം കണ്വോ ദക്ഷവദ്ഭൂരിദക്ഷിണം॥ 1-101-4 (4467) 
ശ്രീമദ്ഗോവിതതം നാമ വാജിമേധമവാപ സഃ।
യസ്മിൻസഹസ്രം പദ്മാനാം കണ്വായ ഭരതോ ദദൌ॥ 1-101-5 (4468) 
സോഽശ്വമേധശതൈരീജേ യമുനാമനു തീരഗഃ।
ത്രിശതൈശ്ച സരസ്വത്യാം ഗംഗാമനു ചതുഃശതൈഃ॥ 1-101-6 (4469) 
ദൌഷ്യന്തിർഭരതോ യജ്ഞൈരീജേ ശാകുന്തലോ നൃപഃ।
തസ്മാദ്ഭരതവംശസ്യ വിപ്രതസ്ഥേ മഹദ്യശഃ॥ 1-101-7 (4470) 
ഭരതസ്യ വരസ്ത്രീഷു പുത്രാഃ സഞ്ജജ്ഞിരേ പൃഥക്।
നാഭ്യനന്ദത്തദാ രാജാ നാനുരൂപാ മമേതി താൻ॥ 1-101-8 (4471) 
തതസ്താൻമാതരഃ ക്രുദ്ധാഃ പുത്രാന്നിന്യുര്യമക്ഷയം।
തതസ്തസ്യ നരേന്ദ്രസ്യ വിതഥം പുത്രജൻമ തത്॥ 1-101-9 (4472) 
തതോ മഹദ്ഭിഃ ക്രതുഭിരീജാനോ ഭരതസ്തദാ।
ലേഭേ പുത്രം ഭരദ്പാജാദ്ഭുമന്യും നാമ ഭാരത॥ 1-101-10 (4473) 
തതഃ പുത്രിണമാത്മാനം ജ്ഞാത്വാ പൌരവനന്ദനഃ।
ഭുമന്യും ഭരതശ്രേഷ്ഠ യൌവരാജ്യേഽഭ്യഷേചയത്॥ 1-101-11 (4474) 
തതോ ദിവിരഥോ നാമ ഭുമന്യോരഭവത്സുതഃ।
സുഹോത്രശ്ച സുഹോതാ ച സുഹവിഃ സുയജുസ്തഥാ॥ 1-101-12 (4475) 
പുഷ്കരിണ്യാമൃചീകശ്ച ഭുമന്യോരഭവൻസുതാഃ।
തേഷാം ജ്യേഷ്ഠഃ സുഹോത്രസ്തു രാജ്യമാപ മഹീക്ഷിതാം॥ 1-101-13 (4476) 
രാജസൂയാശ്വമേധാദ്യൈഃ സോഽയജദ്ബഹുഭിഃ സവൈഃ।
സുഹോത്രഃ പൃഥിവീം കൃത്സ്നാം ബുഭുജേ സാഗരാംബരാം॥ 1-101-14 (4477) 
പൂർണാം ഹസ്തിഗവാശ്വൈശ്ച ബഹുരത്നസമാകുലാം।
മമജ്ജേവ മഹീ തസ്യ ഭൂരിഭാരാവപീഡിതാ॥ 1-101-15 (4478) 
ഹസ്ത്യശ്വരഥസംപൂർണാ മനുഷ്യകലിലാ ഭൃശം।
സുഹോത്രേ രാജനി തദാ ധർമതഃ ശാസതി പ്രജാഃ॥ 1-101-16 (4479) 
ചൈത്യയൂപാങ്കിതാ ചാസീദ്ഭൂമിഃ ശതസഹസ്രശഃ।
പ്രവൃദ്ധജനസസ്യാ ച സർവദൈവ വ്യരോചത॥ 1-101-17 (4480) 
ഐക്ഷ്വാകീ ജനയാമാസ സുഹോത്രാത്പൃഥിവീപതേഃ।
അജമീഢം സുമീഢം ച പുരുമീഢം ച ഭാരത॥ 1-101-18 (4481) 
അജമീഢോ വരസ്തേഷാം തസ്മിന്വംശഃ പ്രതിഷ്ഠിതഃ।
ഷട് പുത്രാൻസോപ്യജനയത്തിസൃഷു സ്ത്രീഷു ഭാരത॥ 1-101-19 (4482) 
ഋക്ഷം ധൂമിന്യഥോ നീലീ ദുഷ്യന്തപരമേഷ്ഠഇനൌ।
കേശിന്യജനയജ്ജഹ്നും സുതൌ ച ജനരൂഷിണൌ॥ 1-101-20 (4483) 
വിദുഃ സംവരണം വീരമൃക്ഷാദ്രാഥന്തരീസുതം।
തഥേമേ സർവപഞ്ചാലാ ദുഷ്യന്തപരമേഷ്ഠിനോഃ। 
അന്വയാഃ കുശികാ രാജഞ്ജൻഹോരമിതതേജസഃ॥  1-101-21 (4484) 
ജനരൂഷണയോർജ്യേഷ്ഠമൃക്ഷമാഹുർജനാധിപം।
ഋക്ഷാത്സംവരണോ ജജ്ഞേ രാജന്വംശകരസ്തവ॥ 1-101-22 (4485) 
ആർക്ഷേ സംവരണേ രാജൻപ്രശാസതി വസുന്ധരാം।
സങ്ക്ഷയഃ സുമഹാനാസീത്പ്രജാനാമിതി നഃ ശ്രുതം॥ 1-101-23 (4486) 
വ്യശീര്യത തതോ രാഷ്ട്രം ക്ഷയൈർനാനാവിധൈസ്തദാ।
ക്ഷുൻമൃത്യുഭ്യാമനാവൃഷ്ട്യാ വ്യാധിഭിശ്ച സമാഹതം॥ 1-101-24 (4487) 
അഭ്യഘ്നൻഭാരതാംശ്ചൈവ സപത്നാനാം ബലാനി ച।
ചാലയന്വസുധാം ചേമാം ബലേന ചതുരംഗിണാ॥ 1-101-25 (4488) 
അഭ്യയാത്തം ച പാഞ്ചല്യോ വിജിത്യ തരസാ മഹീം।
അക്ഷൌഹിണീഭിർദശഭിഃ സ ഏനം സമരേഽജയത്॥ 1-101-26 (4489) 
തതഃ സദാരഃ സാമാത്യഃ സപുത്രഃ സസുഹൃജ്ജനഃ।
രാജാ സംവരണസ്തസ്മാത്പലായത മഹാഭയാത്॥ 1-101-27 (4490) 
`തേ പ്രതീചീം പരാഭൂതാഃ പ്രപന്നാ ഭാരതാ ദിശം'।
സിന്ധോർനദസ്യ മഹതോ നികുഞ്ജേ ന്യവസംസ്തദാ। 
നദീവിപയപര്യന്തേ പർവതസ്യ സമീപതഃ॥  1-101-28 (4491) 
തത്രാവസൻബഹൂൻകാലാൻഭാരതാ ദുർഗമാശ്രിതാഃ।
തേഷാം നിവസതാം തത്ര സഹസ്രം പരിവത്സരാൻ॥ 1-101-29 (4492) 
അഥാഭ്യഗച്ഛദ്ഭരതാന്വസിഷ്ഠോ ഭഗവാനൃഷിഃ।
തമാഗതം പ്രയത്നേന പ്രത്യുദ്ഗംയാഭിവാദ്യ ച॥ 1-101-30 (4493) 
അർഘ്യമഭ്യാഹരംസ്തസ്മൈ തേ സർവേ ഭാരതാസ്തദാ।
നിവേദ്യ സർവമൃഷയേ സത്കാരേണ സുവർചസേ॥ 1-101-31 (4494) 
തമാസനേ ചോപവിഷ്ടം രാജാ വവ്രേ സ്വയം തദാ।
പുരോഹിതോ ഭവാന്നോഽസ്തു രാജ്യായ പ്രയതേമഹി॥ 1-101-32 (4495) 
ഓമിത്യേവം വസിഷ്ഠോഽപി ഭാരതാൻപ്രത്യപദ്യത।
അഥാഭ്യഷിഞ്ചത്സാംരാജ്യേ സർവക്ഷത്രസ്യ പൌരവം॥ 1-101-33 (4496) 
വിഷാണഭൂതം സർവസ്യാം പൃഥിവ്യാമിതി നഃ ശ്രുതം।
ഭരതാധ്യുഷിതം പൂർവം സോഽധ്യതിഷ്ഠത്പുരോതോതമം॥ 1-101-34 (4497) 
പുനർബലിഭൃതശ്ചൈവ ചക്രേ സർവമഹീക്ഷിതഃ।
തതഃ സ പൃഥിവീം പ്രാപ്യ പുനരീജേ മഹാബലഃ॥ 1-101-35 (4498) 
ആജമീഢോ മഹായജ്ഞൈർബഹുഭിർഭൂരിദക്ഷിണൈഃ।
തതഃ സംവരണാത്സൌരീ തപതീ സുഷുവേ കുരും॥ 1-101-36 (4499) 
രാജത്വേ തം പ്രജാഃ സർവാ ധർമജ്ഞ ഇതി വവ്രിരേ।
`മഹിംനാ തസ്യ കുരവോ ലേഭിരേ പ്രത്യയം ഭൃശം।' 
തസ്യ നാംനാഽഭിവിഖ്യാതം പൃഥിവ്യാം കുരുജാംഗലം॥  1-101-37 (4500) 
കുരുക്ഷേത്രം സ തപസാ പുണ്യം ചക്രേ മഹാതപാഃ।
അശ്വവന്തമഭിഷ്യന്തം തഥാ ചൈത്രരഥം മുനിം॥ 1-101-38 (4501) 
ജനമേജയം ച വിഖ്യാതം പുത്രാംശ്ചാസ്യാനുശുശ്രുമ।
പഞ്ചൈതാന്വാഹിനീ പുത്രാന്വ്യജായത മനസ്വിനീ॥ 1-101-39 (4502) 
അവിക്ഷിതഃ പരിക്ഷിത്തു ശബലാശ്വസ്തു വീര്യവാൻ।
ആദിരാജോ വിരാജശ്ച ശാൽമലിശ്ച മഹാബലഃ॥ 1-101-40 (4503) 
ഉച്ചൈഃശ്രവാ ഭംഗകാരോ ജിതാരിശ്ചാഷ്ടമഃ സ്മൃതഃ।
ഏതേഷാമന്വവായേ തു ഖ്യാതാസ്തേ കർമജൈർഗുണൈഃ। 
ജനമേജയാദയഃ സപ്ത തഥൈവാന്യേ മഹാരഥാഃ॥  1-101-41 (4504) 
പരീക്ഷിതോഽഭവൻപുത്രാഃ സർവേ ധർമാർഥകോവിദാഃ।
കക്ഷസേനോഗ്രസേനൌ തു ചിത്രസേനശ്ച വീര്യവാൻ॥ 1-101-42 (4505) 
ഇന്ദ്രസേനഃ സുഷേണശ്ച ഭീമസേനശ്ച നാമതഃ।
ജനമേജയസ്യ തനയാ ഭുവി ഖ്യാതാ മഹാബലാഃ॥ 1-101-43 (4506) 
ധൃതരാഷ്ട്രഃ പ്രഥമജഃ പാണ്ഡുർബാഹ്ലീക ഏവ ച।
നിഷധശ്ച മഹാതേജാസ്തഥാ ജാംബൂനദോ ബലീ॥ 1-101-44 (4507) 
കുണ്ഡോദരഃ പദാതിശ്ച വസാതിശ്ചാഷ്ടമഃ സ്മൃതഃ।
സർവേ ധർമാർഥകുശലാഃ സർവഭൂതഹിതേ രതാഃ॥ 1-101-45 (4508) 
ധൃതരാഷ്ട്രോഽഥ രാജാസീത്തസ്യ പുത്രോഽഥ കുണ്ഡികഃ।
ഹസ്തീ വിതർകഃ ക്രാഥശ്ച കുണ്ഡിനശ്ചാപി പഞ്ചമഃ॥ 1-101-46 (4509) 
ഹവിശ്രവാസ്തഥേന്ദ്രാഭോ ഭുമന്യുശ്ചാപരാജിതഃ।
ധൃതരാഷ്ട്രസുതാനാം തു ത്രീനേതാൻപ്രഥിതാൻഭുവി॥ 1-101-47 (4510) 
പ്രതീപം ധർമനേത്രം ച സുനേത്രം ചാപി ഭാരത।
പ്രതീപഃ പ്രഥിതസ്തേഷാം ബഭൂവാപ്രതിമോ ഭുവി॥ 1-101-48 (4511) 
പ്രതീപസ്യ ത്രയഃ പുത്രാ ജജ്ഞിരേ ഭരതർഷഭ।
ദേവാപിഃ ശന്തനുശ്ചൈവ ബാഹ്ലീകശ്ച മഹാരഥഃ॥ 1-101-49 (4512) 
ദേവാപിസ്തു പ്രവവ്രാജ തേഷാം ധർമഹിതേപ്സയാ।
ശന്തനുശ്ച മഹീം ലേഭേ ബാഹ്ലീകശ്ച മഹാരഥഃ॥ 1-101-50 (4513) 
ഭരതസ്യാന്വയാസ്ത്വേതേ ദേവകൽപാ മഹാരഥാഃ।
ബഭൂവുർബ്രഹ്മകൽപാശ്ച ബഹവോ രാജസത്തമാഃ॥ 1-101-51 (4514) 
ഏവംവിധാ മഹാഭാഗാ ദേവരൂപാഃ പ്രഹാരിണഃ।
അന്വവായേ മഹാരാജ ഐലവംശവിവർധനാഃ॥ 1-101-52 (4515) 
`ഗംഗാതീരം സമാഗംയ ദീക്ഷിതോ ജനമേജയ।
അശ്വമേധസഹസ്രാണി വാജപേയശതാനി ച॥ 1-101-53 (4516) 
പുനരീജേ മഹായജ്ഞൈഃ സമാപ്തവരദക്ഷിണൈഃ।
അഗ്നിഷ്ടോമാതിരാത്രാണാമുക്ഥാനാം സോമവത്പുനഃ॥ 1-101-54 (4517) 
വാജപേയേഷ്ടിസത്രാണാം സഹസ്രൈശ്ച സുസംഭൃതൈഃ।
ദൃഷ്ട്വാ ശാകുന്തലോ രാജാ തർപയിത്വാ ദ്വിജാന്ധനൈഃ॥ 1-101-55 (4518) 
പുനഃ സഹസ്രം പദ്മാനാം കണ്വായ ഭരതോ ദദൌ।
ജംബൂനദസ്യ ശുദ്ധസ്യ കനകസ്യ മഹായശാഃ॥ 1-101-56 (4519) 
യസ്യ യൂപാഃ ശതവ്യാമാഃ പരിണാഹേഽഥ കാഞ്ചനാഃ।
സഹസ്രവ്യാമമുദ്വൃദ്ധാഃ സേന്ദ്രൈർദേവൈഃ സമുച്ഛ്രിതാഃ॥ 1-101-57 (4520) 
സ്വലങ്കൃതാ ഭ്രാജമാനാഃ സർവരത്നൈർമനോരമൈഃ।
ഹിരണ്യം ദ്വിരദാനശ്വാൻമഹിഷോഷ്ട്രഗജാവികം॥ 1-101-58 (4521) 
ദാസീദാസം ധനം ധാന്യം ഗാഃ സുശീലാഃ സവത്സകാഃ।
ഭൂമിം യൂപസഹസ്രാങ്കാം കണ്വായ ബഹുദക്ഷിണാം॥ 1-101-59 (4522) 
ബഹൂനാം ബ്രഹ്മകൽപാനാം ധനം ദത്ത്വാ ക്രതൂൻബഹൂൻ।
ഗ്രാമാൻഗൃഹാണി ശുഭ്രാണി കോടിശോഥാദദത്തദാ॥ 1-101-60 (4523) 
ഭരതാദ്ഭാരതീ കീർതിര്യേനേദം ഭാരതം കുലം।'
ഭരതസ്യാന്വയേ ജാതാ ദേവകൽപാ മഹാരഥാഃ॥  1-101-61 (4524) 
ബഹവോ ബ്രഹ്മകൽപാശ്ച ബഭൂവുഃ ക്ഷത്രസത്തമാഃ।
തേഷാമപരിമേയാനി നാമധേയാനി സന്ത്യുത॥ 1-101-62 (4525) 
തേഷാം കുലേ യഥാ മുഖ്യാൻകീർതയിഷ്യാമി ഭാരത।
മഹാഭാഗാന്ദേവകൽപാൻസത്യാർജവപരായണാൻ॥ ॥ 1-101-63 (4526) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഏകോത്തരശതതമോഽധ്യായഃ॥ 101 ॥

Mahabharata - Adi Parva - Chapter Footnotes

1-101-9 വിതഥം വിഗതസ്തഥാഭാവോ ജനകസാദൃശ്യം യത്ര തത്താദൃശം പുത്രജൻമ॥ 1-101-23 ആർക്ഷേ ഋക്ഷപുത്രേ॥ 1-101-24 ക്ഷയൈർനാശഹേതുഭിഃ ക്ഷുത്പ്രഭൃതിഭിഃ॥ 1-101-26 അഭ്യയാത്തം സംവരണം। ഏനം സംവരണമേവ॥ 1-101-35 ബലിഭൃതഃ കരദാൻ॥ 1-101-36 സൌരീ സൂര്യകന്യാ॥ 1-101-40 അശ്വവത ഏവാവിക്ഷിദിതി സഞ്ജ്ഞാന്തരം॥ ഏകോത്തരശത്തതമോഽധ്യായഃ॥ 101 ॥



ആദിപർവ - അധ്യായ 102

॥ ശ്രീഃ ॥

1.102. അധ്യായഃ 102 

Mahabharata - Adi Parva - Chapter Topics

മഹാഭിഷഗുപാഖ്യാനം॥ 1 ॥ മഹാഭിഷഗ്ഗംഗയോഃ ശാപഃ॥ 2 ॥ അഷ്ടവസൂനാം ഗംഗായാശ്ച സംവാദഃ॥ 3 ॥

Mahabharata - Adi Parva - Chapter Text

1-102-0 (4527) 
വൈശംപായന ഉവാച। 1-102-0x (626) 
ഇക്ഷ്വാകുവംശപ്രഭോ രാജാസീത്പൃഥിവീപതിഃ।
മഹാഭിഷഗിതി ഖ്യാതഃ സത്യവാക്സത്യവിക്രമഃ॥ 1-102-1 (4528) 
സോഽശ്വമേധസഹസ്രേണ രാജസൂയശതേന ച।
തോഷയാമാസ ദേവേശം സ്വർഗം ലേഭേ തതഃ പ്രഭുഃ॥ 1-102-2 (4529) 
തതഃ കദാചിദ്ബ്രഹ്മാണമുപാസാഞ്ചക്രിരേ സുരാഃ।
തത്ര രാജർഷയോ ഹ്യാസൻസ ച രാജാ മഹാഭിഷക്॥ 1-102-3 (4530) 
അഥ ഗംഗാ സരിച്ഛ്രേഷ്ഠാ സമുപായാത്പിതാമഹം।
തസ്യാ വാസഃ സമുദ്ധൂതം മാരുതേന ശശിപ്രഭം॥ 1-102-4 (4531) 
തതോഽഭവൻസുരഗണാഃ സഹസാഽവാങ്മുഖാസ്തദാ।
മഹാഭിഷക്തു രാജർഷിരശങ്കോ ദൃഷ്ടവാന്നദീം॥ 1-102-5 (4532) 
സോപധ്യാതോ ഭഗവതാ ബ്രഹ്മണാ തു മഹാഭിഷക്।
ഉക്തശ്ച ജാതോ മർത്യേഷു പുനർലോകാനവാപ്സ്യസി॥ 1-102-6 (4533) 
യയാ ഹൃതമനാശ്ചാസി ഗംഗയാ ത്വം ഹി ദുർമതേ।
സാ തേ വൈ മാനുഷേ ലോകേ വിപ്രിയാണ്യാചരിഷ്യതി॥ 1-102-7 (4534) 
യദാ തേ ഭവിതാ മന്യുസ്തദാ ശാപാദ്വിമോക്ഷ്യതേ।  1-102-8 (4535) 
വൈശംപായന ഉവാച।
സ ചിന്തയിത്വാ നൃപതിർനൃപാനന്യാംസ്തപോധനാൻ॥  1-102-8x (627) 
പ്രതീപം രോചയാമാസ പിതരം ഭൂരിതേജസം।
സാ മഹാഭിഷജം ദൃഷ്ട്വാ നദീ ദൈര്യാച്ച്യുതം നൃപം॥ 1-102-9 (4536) 
തമേവ മനസാ ധ്യായന്ത്യുപാവൃത്താ സരിദ്വരാ।
സാ തു വിധ്വസ്തവപുഷഃ കശ്മലാഭിഹതാന്നൃപ॥ 1-102-10 (4537) 
ദദർശ പഥി ഗച്ഛന്തീ വസൂന്ദേവാന്ദിവൌകസഃ।
തഥാരൂപാംശ്ച താന്ദൃഷ്ട്വാ പ്രപച്ഛ സരിതാം വരാ॥ 1-102-11 (4538) 
കിമിദം നഷ്ടരൂപാഃ സ്ഥ കച്ചിത്ക്ഷേമം ദിവൌകസാം।
താമൂചുർവസവോ ദേവാഃ ശപ്താഃ സ്മോ വൈ മഹാനദി॥ 1-102-12 (4539) 
അൽപേഽപരാധേ സംരംഭാദ്വസിഷ്ഠേന മഹാത്മനാ।
വിമൂഢാ ഹി വയം സർവേ പ്രച്ഛന്നമൃഷിസത്തമം॥ 1-102-13 (4540) 
സന്ധ്യാം വസിഷ്ഠമാസീനം തമത്യഭിസൃതാഃ പുരാ।
തേന കോപാദ്വയം ശപ്താ യോനൌ സംഭവതേതി ഹ॥ 1-102-14 (4541) 
ന തച്ഛക്യം നിവർതയിതും യദുക്തം ബ്രഹ്മവാദിനാ।
ത്വമസ്മാൻമാനുഷീ ഭൂത്വാ സൂഷ്വ പുത്രാന്വസൂൻഭുവി॥ 1-102-15 (4542) 
ന മാനുഷീണാം ജഠരം പ്രവിശേമ വയം ശുഭേ।
ഇത്യുക്താ തൈശ്ച വസുഭിസ്തഥേത്യുക്ത്വാഽബ്രവീദിദം॥ 1-102-16 (4543) 
ഗംഗോവാച। 1-102-17x (628) 
മർത്യേഷു പുരുഷശ്രേഷ്ഠഃ കോ വഃ കർതാ ഭവിഷ്യതി।  1-102-17 (4544) 
വസവ ഊചുഃ।
പ്രതീപസ്യ സുതോ രാജാ ശാന്തനുർലോകവിശ്രുതഃ। 
ഭവിതാ മാനുഷേ ലോകേ സ നഃ കർതാ ഭവിഷ്യതി॥  1-102-17x (629) 
ഗംഗോവാച। 1-102-18x (630) 
മമാപ്യേവം മതം ദേവാ യഥാ മാം വദഥാനഘാഃ।
പ്രിയം തസ്യ കരിഷ്യാമി യുഷ്മാകം ചേതദീപ്സിതം॥ 1-102-18 (4545) 
വസവ ഊചുഃ। 1-102-19x (631) 
ജാതാൻകുമാരാൻസ്വാനപ്സു പ്രക്ഷേപ്തും വൈ ത്വമർഹസി।
യഥാ നചിരകാലം നോ നിഷ്കൃതിഃ സ്യാത്ത്രിലോകഗേ॥ 1-102-19 (4546) 
ജിഘൃക്ഷവോ വയം സർവേ സുരഭിം മന്ദബുദ്ധയഃ।
ശപ്താ ബ്രഹ്മർഷിണാ തേന താംസ്ത്വം മോചയ ചാശു നഃ॥ 1-102-20 (4547) 
ഗംഗോവാച। 1-102-21x (632) 
ഏവമേതത്കരിഷ്യാമി പുത്രസ്തസ്യ വിധീയതാം।
നാസ്യ മോഘഃ സംഗമഃ സ്യാത്പുത്രഹേതോർമയാ സഹ॥ 1-102-21 (4548) 
വസവ ഊചുഃ। 1-102-22x (633) 
തുരീയാർധം പ്രദാസ്യാമോ വീര്യസ്യൈകൈകശോ വയം।
തേന വീര്യേണ പുത്രസ്തേ ഭവിതാ തസ്യ ചേപ്സിതഃ॥ 1-102-22 (4549) 
ന സംപത്സ്യതി മർത്യേഷു പുനസ്തസ്യ തു സന്തതിഃ।
തസ്മാദപുത്രഃ പുത്രസ്തേ ഭവിഷ്യതി സ വീര്യവാൻ॥ 1-102-23 (4550) 
ഏവം തേ സമയം കൃത്വാ ഗംഗയാ വസവഃ സഹ।
ജഗ്മുഃ സംഹൃഷ്ടമനസോ യഥാസങ്കൽപമഞ്ജസാ॥ ॥ 1-102-24 (4551) 
 
ഇതി ശ്രീമൻമഹാഭാരതേ ആദിപ്രവമി സംഭവപർവണി ദ്വ്യധികശതതമോഽധ്യായഃ॥ 102 ॥

Mahabharata - Adi Parva - Chapter Footnotes

1-102-6 അപധ്യാതഃ ശപ്തഃ॥ 1-102-10 വിധ്വസ്തവപുഷോ ദിവശ്ച്യുതത്വാത്॥ 1-102-14 അത്യഭിസൃതാ അതിക്രാന്തവന്തഃ। വക്ഷ്യമാണേന തദ്ധേനുഹരണേനേതി ശേഷഃ॥ 1-102-19 നചിരകാലം ശീഘ്രം। നോഽസ്മാകം॥ 1-102-22 തുരീയാർധമഷ്ടമാംശം॥ ദ്വ്യധികശതതമോഽധ്യായഃ॥ 102 ॥



ആദിപർവ - അധ്യായ 103

॥ ശ്രീഃ ॥

1.103. അധ്യായഃ 103 

Mahabharata - Adi Parva - Chapter Topics

പ്രതീപേന ഗംഗായാഃ സ്നുഷാത്വേന പരിഗ്രഹഃ॥ 1 ॥ ശാന്തനൂത്പത്തിഃ॥ 2 ॥ തസ്യ രാജ്യേഽഭിഷേകഃ॥ 3 ॥ മൃഗയാർഥം ഗതസ്യ ശാന്ത നോർഗംഗയാ സംവാദഃ॥ 4 ॥

Mahabharata - Adi Parva - Chapter Text

1-103-0 (4552) 
വൈശംപായന ഉവാച। 1-103-0x (634) 
തതഃ പ്രതീപോ രാജാഽഽസീത്സർവഭൂതഹിതഃ സദാ।
നിഷസാദ സമാ ബഹ്വീർഗംഗാദ്വാരഗതോ ജപൻ॥ 1-103-1 (4553) 
തസ്യ രൂപഗുണോപേതാ ഗംഗാ സ്ത്രീരൂപധാരിണീ।
ഉത്തീര്യ സലിലാത്തസ്മാല്ലോഭനീയതമാകൃതിഃ॥ 1-103-2 (4554) 
അധീയാനസ്യ രാജർഷേർദിവ്യരൂപാ മനസ്വിനീ।
ദക്ഷിണം ശാലസങ്കാശമൂരും ഭേജേ ശുഭാനനാ॥ 1-103-3 (4555) 
പ്രതീപസ്തു മഹീപാലസ്താമുവാച യശസ്വിനീം।
`വാക്യം വാക്യവിദാം ശ്രേഷ്ഠോ ധർമനിശ്ചയതത്ത്വവിത്।' 
കരോമി കിം തേ കല്യാണി പ്രിയം യത്തേഽഭികാങ്ക്ഷിതം॥  1-103-4 (4556) 
സ്ത്ര്യുവാച। 1-103-5x (635) 
ത്വാമഹം കാമയേ രാജൻഭജമാനാം ഭജസ്വ മാം।
ത്യാഗഃ കാമവതീനാം ഹി സ്ത്രീണാം സദ്ഭിർവിഗർഹിതഃ॥ 1-103-5 (4557) 
പ്രതീപ ഉവാച। 1-103-6x (636) 
നാഹം പരസ്ത്രിയം കാമാദ്ഗച്ഛേദം വരവർണിനി।
ന ചാസവർണാം കല്യാണി ധർംയമേതദ്ധി മേ വ്രതം॥ 1-103-6 (4558) 
`യഃ സ്വദാരാൻപരിത്യജ്യ പാരക്യാം സേവതേ സ്ത്രിയം।
നിരയാന്നൈവ മുച്യതേ യാവദാഭൂതസംപ്ലവം॥'  1-103-7 (4559) 
സ്ത്ര്യുവാച। 1-103-8x (637) 
നാശ്രേയസ്യസ്മി നാഗംയാ ന വക്തവ്യാ ച കർഹിചിത്।
ഭജന്തീം ഭജ മാം രാജന്ദിവ്യാം കന്യാം വരസ്ത്രിയം॥ 1-103-8 (4560) 
പ്രതീപ ഉവാച। 1-103-9x (638) 
ത്വയാ നിവൃത്തമേതത്തു യൻമാം ചോദയസി പ്രിയം।
അന്യഥാ പ്രതിപന്നം മാം നാശയേദ്ധർമവിപ്ലവഃ॥ 1-103-9 (4561) 
പ്രാപ്യ ദക്ഷിണമൂരും മേ ത്വമാശ്ലിഷ്ടാ വരാംഗനേ।
അപത്യാനാം സ്നുഷാണാം ച ഭീരു വിദ്ധ്യേതദാസനം॥ 1-103-10 (4562) 
സവ്യോരുഃ കാമിനീഭോഗ്യസ്ത്വയാ സ ച വിവർജിതഃ।
തസ്മാദഹം നാചരിഷ്യേ ത്വയി കാമം വരാംഗനേ॥ 1-103-11 (4563) 
സ്നുഷാ മേ ഭവ സുശ്രോണി പുത്രാർഥം ത്വാം വൃണോംയഹം।
സ്നുഷാപക്ഷം ഹി വാമോരു ത്വമാഗംയ സമാശ്രിതാ॥ 1-103-12 (4564) 
സ്ത്ര്യുവാച। 1-103-13x (639) 
ഏവമപ്യസ്തു ധർമജ്ഞ സംയുജ്യേയം സുതേന തേ।
ത്വദ്ഭക്ത്യാ തു ഭജിഷ്യാമി പ്രഖ്യാതം ഭാരതം കുലം॥ 1-103-13 (4565) 
പൃഥിവ്യാം പാർഥിവാ യേ ച തേഷാം യൂയം പരായണം।
ഗുണാ ന ഹി മയാ ശക്യാ വക്തും വർഷശതൈരപി॥ 1-103-14 (4566) 
കുലസ്യ യേ വഃ പ്രഥിതാസ്തത്സാധുത്വമഥോത്തമം।
സമയേനേഹ ധർമജ്ഞ ആചരേയം ച യദ്വിഭോ॥ 1-103-15 (4567) 
തത്സർവമേവ പുത്രസ്തേ ന മീമാംസേത കർഹിചിത്।
ഏവം വസന്തീ പുത്രേ തേ വർധയിഷ്യാംയഹം രതിം॥ 1-103-16 (4568) 
പുത്രൈഃ പുണ്യൈഃ പ്രിയൈശ്ചൈവ സ്വർഗം പ്രാപ്സ്യതി തേ സുതഃ।  1-103-17 (4569) 
വൈശംപായന ഉവാച।
തഥേത്യുക്ത്വാ തു സാ രാജംസ്തത്രൈവാന്തരധീയത। 
`അദൃശ്യാ രാജസിംഹസ്യ പശ്യതഃ സാഽഭവത്തദാ॥'  1-103-17x (640) 
പുത്രജൻമ പ്രതീക്ഷന്വൈ സ രാജാ തദധാരയത്।
ഏതസ്മിന്നേവ കാലേ തു പ്രതീപഃ ക്ഷത്രിയർഷഭഃ॥ 1-103-18 (4570) 
തപസ്തേപേ സുതസ്യാർഥേ സഭാര്യഃ കുരുനന്ദന।
`പ്രതീപസ്യ തു ഭാര്യായാം ഗർഭഃ ശ്രീമാനവർധത॥ 1-103-19 (4571) 
ശ്രിയാ പരമയാ യുക്തഃ ശരച്ഛുക്ലേ യഥാ ശശീ।
തതസ്തു ദശമേ മാസി പ്രാജായത രവിപ്രഭം॥ 1-103-20 (4572) 
കുമാരം ദേവഗർഭാഭം പ്രതീപമഹിഷീ തദാ।'
തയോഃ സമഭവത്പുത്രോ വൃദ്ധയോഃ സ മഹാഭിഷക്॥  1-103-21 (4573) 
ശാന്തസ്യ ജജ്ഞേ സന്താനസ്തസ്മാദാസീത്സ ശാന്തനുഃ।
`തസ്യ ജാതസ്യ കൃത്യാനി പ്രതീപോഽകാരയത്പ്രഭുഃ॥ 1-103-22 (4574) 
ജാതകർമാദി വിപ്രേണ വേദോക്തൈഃ കർമഭിസ്തദാ।
നാമകർമ ച വിപ്രാസ്തു ചക്രുഃ പരമസത്കൃതം॥ 1-103-23 (4575) 
ശാന്തനോരവനീപാല വേദോക്തൈഃ കർമഭിസ്തദാ।
തതഃ സംവർധിതോ രാജാ ശാന്തനുർലോകധാർമികഃ॥ 1-103-24 (4576) 
സ തു ലേഭേ പരാം നിഷ്ഠാം പ്രാപ്യ ധർമഭൃതാം വരഃ।
ധനുർവേദേ ച വേദേ ച ഗതിം സ പരമാ ഗതഃ॥ 1-103-25 (4577) 
യൌവനം ചാപി സംപ്രാപ്തഃ കുമാരോ വദതാം വരഃ।'
സംസ്മരംശ്ചാക്ഷയാംʼല്ലോകാന്വിജാതാൻസ്വേന കർമണാ॥  1-103-26 (4578) 
പുണ്യകർമകൃദേവാസീച്ഛാന്തനുഃ കുരുസത്തമഃ।
പ്രതീപഃ ശാന്തനും പുത്രം യൌവനസ്ഥം തതോഽന്വശാത്॥ 1-103-27 (4579) 
പുരാ സ്ത്രീ മാം സമഭ്യാഗാച്ഛാന്തനോ ഭൂതയേ തവ।
ത്വാമാവ്രജേദ്യദി രഹഃ സാ പുത്ര വരവർണിനീ॥ 1-103-28 (4580) 
കാമയാനാഽഭിരൂപാഢ്യാ ദിവ്യസ്ത്രീ പുത്രകാംയയാ।
സാ ത്വയാ നാനുയോക്തവ്യാ കാസി കസ്യാസി ചാംഗനേ॥ 1-103-29 (4581) 
യച്ച കുര്യാന്ന തത്കർമ സാ പ്രഷ്ടവ്യാ ത്വയാഽനഘ।
സന്നിയോഗാദ്ഭജന്തീം താം ഭജേഥാ ഇത്യുവാച തം॥ 1-103-30 (4582) 
ഏവം സന്ദിശ്യ തനയം പ്രതീപഃ ശാന്തനും തദാ।
സ്വേ ച രാജ്യേഽഭിഷിച്യൈനം വനം രാജാ വിവേശ ഹ॥ 1-103-31 (4583) 
സ രാജാ ശാന്തനുർധീമാന്ദേവരാജസമദ്യുതിഃ।
`ബഭൂവ സർവലോകസ്യ സത്യവാഗിതി സംമതഃ॥ 1-103-32 (4584) 
പീനസ്കന്ധോ മഹാബാഹുർമത്തവാരണവിക്രമഃ।
അന്വിതഃ പരിപൂർണാർഥൈഃ സർവൈർനൃപതിലക്ഷണൈഃ॥ 1-103-33 (4585) 
അമാത്യലക്ഷണോപേതഃ ക്ഷത്രധർമവിശേഷവിത്।
വശേ ചക്രേ മഹീമേകോ വിജിത്യ വസുധാധിപാൻ॥ 1-103-34 (4586) 
വേദാനാഗമയത്കൃത്സ്നാന്രാജധർമാംശ്ച സർവശഃ।
ഈജേ ച ബഹുഭിഃ സത്രൈഃ ക്രതുഭിർഭൂരിദക്ഷിണൈഃ॥ 1-103-35 (4587) 
തർപയാമാസ വിപ്രാംശ്ച വേദാധ്യയനകോവിദാൻ।
രത്നൈരുച്ചാവചൈർഗോഭിർഗ്രാമൈരശ്വൈർധനൈരപി॥ 1-103-36 (4588) 
വയോരൂപേണ സംപന്നഃ പൌരുഷേണ ബലേന ച।
ഐശ്വര്യേണ പ്രതാപേന വിക്രമേണ ധനേന ച॥ 1-103-37 (4589) 
വർതമാനശ്ച സത്യേന സർവധർമവിശാരദഃ।
തം മഹീപം മഹീപാലാ രാജരാജമകുർവത॥ 1-103-38 (4590) 
വീതശോകഭയാബാധാഃ സുഖസ്വപ്നപ്രബോധാഃ।
ശ്രിയാ ഭരതശാർദൂല സമപദ്യന്ത ഭൂമിപാഃ॥ 1-103-39 (4591) 
നിയമൈഃ സർവവർണാനാം ബ്രഹ്മോത്തരമവർതത।
ബ്രാഹ്മണാഭിമുഖം ക്ഷത്രം ക്ഷത്രിയാഭിമുഖാ വിശഃ॥ 1-103-40 (4592) 
ബ്രഹ്മക്ഷത്രാനുകൂലാംശ്ച ശൂദ്രാഃ പര്യചരന്വിശഃ।
ഏവം പശുവരാഹാണാം തഥൈവ മൃഗപക്ഷിണാം॥ 1-103-41 (4593) 
ശാന്തനാവഥ രാജ്യസ്ഥേ നാവർതത വൃഥാ വധഃ।
അസുഖാനാമനാഥാനാം തിര്യഗ്യോനിഷു വർതതാം॥ 1-103-42 (4594) 
സ ഏവ രാജാ സർവേഷാം ഭൂതാനാമഭവത്പിതാ।
സ ഹസ്തിനാംനി ധർമാത്മാ വിഹരൻകുരുനന്ദനഃ॥ 1-103-43 (4595) 
തേജസാ സൂര്യകൽപോഽഭൂദ്വായുനാ ച സമോ ബലേ।
അന്തകപ്രതിമഃ കോപേ ക്ഷമയാ പൃഥിവീസമഃ॥ 1-103-44 (4596) 
ബഭൂവ രാജാ സുമതിഃ പ്രജാനാം സത്യവിക്രമഃ।
സ വനേഷു ച രംയേഷു ശൈലപ്രസ്രവണേഷു ച॥'  1-103-45 (4597) 
ചചാര മൃഗയാശീലഃ ശാന്തനുർവനഗോചരഃ।
സ മൃഗാൻമഹിഷാംശ്ചൈവ വിനിഘ്നന്രാജസത്തമഃ॥ 1-103-46 (4598) 
ഗംഗാമനു ചചാരൈകഃ സിദ്ധചാരണസേവിതാം।
സ കദാചിൻമഹാരാജ ദദർശ പരമാം സ്ത്രിയം॥ 1-103-47 (4599) 
ജാജ്വല്യമാനാം വപുഷാ സാക്ഷാച്ഛ്രിയമിവാപരാം।
സർവാനവദ്യാം സുദതീം ദിവ്യാഭരണഭൂഷിതാം॥ 1-103-48 (4600) 
സൂക്ഷ്മാംബരധരാമേകാം പദ്മോദരസമപ്രഭാം।
`സ്നാതഗാത്രാം ധൌതവസ്ത്രാം ഗംഗാതീരരുഹേ വനേ॥ 1-103-49 (4601) 
പ്രകീർണകേശീം പാണിഭ്യാം സംസ്പൃശന്തീം ശിരോരുഹാൻ।
രൂപേണ വയസാ കാന്ത്യാ ശരീരാവയവൈസ്തഥാ॥ 1-103-50 (4602) 
ഹാവഭാവവിലാസൈശ്ച ലോചനാഞ്ചലവിക്രിയൈഃ।
ശ്രോണീഭാരേണ മധ്യേന സ്തനാഭ്യാമുരസാ ദൃശാ॥ 1-103-51 (4603) 
കവരീഭരേണ പാദാഭ്യാമിംഗിതേന സ്മിതേന ച।
കോകിലാലാപസംല്ലാപൈർന്യക്കുർവന്തീം ത്രിലോകഗാം॥ 1-103-52 (4604) 
വാണീം ച ഗിരിജാം ലക്ഷ്മീം യോഷിതോന്യാഃ സുരാംഗനാഃ।
സാ ച ശാന്തനുമബ്യാഗാദലക്ഷ്മീമപകർഷതീ॥'  1-103-53 (4605) 
താം ദൃഷ്ട്വാ ഹൃഷ്ടരോമാഽഭൂദ്വിസ്മിതോ രൂപസംപദാ।
പിബന്നിവ ച നേത്രാഭ്യാം നാതൃപ്യത നരാധിപഃ॥ 1-103-54 (4606) 
സാ ച ദൃഷ്ട്വൈവ രാജാനം വിചരന്തം മഹാദ്യുതിം।
സ്നേഹാദാഗതസൌഹാർദാ നാതൃപ്യത വിലാസിനീ॥ 1-103-55 (4607) 
`ഗംഗാ കാമേന രാജാനം പ്രേക്ഷമാണാ വിലാസിനീ।
ചഞ്ചൂര്യതാഗ്രതസ്തസ്യ കിന്നരീവാപ്സരോപമാ॥ 1-103-56 (4608) 
ദൃഷ്ട്വാ പ്രഹൃഷ്ടരൂപോഽഭൂദ്ദർശനാദേവ ശാന്തനുഃ।
രൂപേണാതീത്യ തിഷ്ഠന്തീം സർവാ രാജന്യയോഷിതഃ॥'  1-103-57 (4609) 
താമുവാച തതോ രാജാ സാന്ത്വയഞ്ശ്ലക്ഷ്ണയാ ഗിരാ।
ദേവീ വാ ദാനവീ വാ ത്വം ഗന്ധർവീ ചാഥവാഽപ്സരാഃ॥ 1-103-58 (4610) 
യക്ഷീ വാ പന്നഗീ വാഽപി മാനുഷീ വാ സുമധ്യമേ।
`യാഽസി കാഽസി സുരപ്രഖ്യേ മഹിഷീ മേ ഭവാനഘേ॥ 1-103-59 (4611) 
ത്വാം ഗതാ ഹി മമ പ്രാമാ വസു യൻമേഽസ്തി കിഞ്ചന।'
യാചേ ത്വാം സുരഗർഭാഭേ ഭാര്യാ മേ ഭവ ശോഭനേ॥ ॥  1-103-60 (4612) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ത്ര്യധികശതതമോഽധ്യായഃ॥ 103 ॥

Mahabharata - Adi Parva - Chapter Footnotes

1-103-1 തത ഇതി॥ 1-103-8 ദിവ്യാം ദിവി ഭവാം॥ 1-103-9 നിവൃത്തം നിരസ്തം॥ 1-103-10 ആശ്ലിഷ്ടാ സംഗതാ॥ 1-103-15 സമയേന നിയമേന॥ 1-103-16 ന മീമാംസേത ന വിചാരയേത്॥ 1-103-22 ശാന്തസ്യോപരതസ്യ വംശസ്യ സന്താനോ വിസ്താര ഇതി ശാന്തതനുഃ। തകാരലോപേന ശാന്തനുരിതി നാമ॥ 1-103-26 സംസ്മരന്നിതി വ്യവഹിതമപി ജ്ഞാനബലേന ജാനാതീത്യർഥഃ॥ 1-103-29 നാനുയോക്തവ്യാ ന പ്രഷ്ടവ്യാ॥ ത്ര്യധികശതതമോഽധ്യായഃ॥ 103 ॥



ആദിപർവ - അധ്യായ 104

॥ ശ്രീഃ ॥

1.104. അധ്യായഃ 104 

Mahabharata - Adi Parva - Chapter Topics

സമയബന്ധപൂർവകം ഗംഗാശാന്തന്വോർവിവാഹഃ॥ 1 ॥

Mahabharata - Adi Parva - Chapter Text

1-104-0 (4613) 
വൈശംപായന ഉവാച। 1-104-0x (641) 
ഏതച്ഛ്രുത്വാ വചോ രാജ്ഞഃ സസ്മിതം മൃദു വൽഗു ച।
യശസ്വിനീ ച സാഽഗച്ഛച്ഛാന്തനോർഭൂതയേ തദാ॥ 1-104-1 (4614) 
സാ തു ദൃഷ്ട്വാ നൃപശ്രേഷ്ഠം ചരന്തം തീരമാശ്രിതം।
വസൂനാം സമയം സ്മൃത്വാഽഥാഭ്യഗച്ഛദനിന്ദിതാ॥ 1-104-2 (4615) 
പ്രജാർഥിനീ രാജപുത്രം ശാന്തനും പൃഥിവീപതിം।
പ്രതീപവചനം ചാപി സംസ്മൃത്യൈവ സ്വയം നൃപം॥ 1-104-3 (4616) 
കാലോഽയമിതി മത്വാ സാ വസൂനാം ശാപചോദിതാ।
ഉവാച ചൈവ രാജ്ഞഃ സാ ഹ്ലാദയന്തീ മനോ ഗിരാ॥ 1-104-4 (4617) 
ഗംഗോവാച। 1-104-5x (642) 
ഭവിഷ്യാമി മഹീപാല മഹിഷീ തേ വശാനുഗാ।
ന തു ത്വം വാ ദ്വിതീയോ വാ ജ്ഞാതുമിച്ഛേത്കഥഞ്ചന॥ 1-104-5 (4618) 
യത്തു കുര്യാമഹം രാജഞ്ശുഭം വാ യദി വാഽശുഭം।
ന തദ്വാരയിതവ്യാഽസ്മി ന വക്തവ്യാ തഥാഽപ്രിയം॥ 1-104-6 (4619) 
ഏവം ഹി വർതമാനേഽഹം ത്വയി വത്സ്യാമി പാർഥിവ।
വാരിതാ വിപ്രിയം ചോക്താ ത്യജേയം ത്വാമസംശയം॥ 1-104-7 (4620) 
ഏഷ മേ സമയോ രാജൻഭജ മാം ത്വം യഥേപ്സിതം।
അനുനീതാഽസ്മി തേ പിത്രാ ഭർതാ മേ ത്വം ഭവ പ്രഭോ॥ 1-104-8 (4621) 
വൈശംപായന ഉവാച। 1-104-9x (643) 
തഥേതി സാ യദാ തൂക്താ തദാ ഭരതസത്തമ।
പ്രഹർഷമതുലം ലേഭേ പ്രാപ്യ തം പാർഥിവോത്തമം॥ 1-104-9 (4622) 
പ്രതിജ്ഞായ തു തത്തസ്യാസ്തഥേതി മനുജാധിപഃ।
രഥമാരോപ്യ താം ദേവീം ജഗാമ സ തയാ സഹ॥ 1-104-10 (4623) 
സാ ച ശാന്തനുമഭ്യാഗാത്സാക്ഷാല്ലക്ഷ്മീരിവാപരാ।
ആസാദ്യ ശാന്തനുസ്താം ച ബുഭുജേ കാമതോ വശീ॥ 1-104-11 (4624) 
ന പ്രഷ്ടവ്യേതി മന്വാനോ ന സ താം കിഞ്ചിദൂചിവാൻ।
സ തസ്യാഃ ശീലവൃത്തേന രൂപൌദാര്യഗുണേന ച॥ 1-104-12 (4625) 
ഉപചാരേണ ച രഹസ്തുതോഷ ജഗതീപതിഃ।
സ രാജാ പരമപ്രീതഃ പരമസ്ത്രീപ്രലാലിതഃ॥ 1-104-13 (4626) 
ദിവ്യരൂപാ ഹി സാ ദേവീ ഗംഗാ ത്രിപഥഗാമിനീ।
മാനുഷം വിഗ്രഹം കൃത്വാ ശ്രീമന്തം വരവർണിനീ॥ 1-104-14 (4627) 
ഭാഗ്യോപനതകാമസ്യ ഭാര്യാ ചോപനതാഽഭവത്।
ശന്തനോർനൃപസിംഹസ്യ ദേവരാജസമദ്യുതേഃ॥ 1-104-15 (4628) 
സംഭോഗസ്നേഹചാതുര്യൈർഹാവലാസ്യൈർമനോഹരൈഃ।
രാജാനം രമയാമാസ യഥാ രജ്യേത സ പ്രഭുഃ॥ 1-104-16 (4629) 
സ രാജാ രതിസക്തോഽഭൂദുത്തമസ്ത്രീഗുണൈർഹൃതഃ॥ ॥  1-104-17 (4630) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ചതുരധികശതതമോഽധ്യായഃ॥ 104 ॥




ആദിപർവ - അധ്യായ 105

॥ ശ്രീഃ ॥

1.105. അധ്യായഃ 105 

Mahabharata - Adi Parva - Chapter Topics

ഗംഗയാ ജാതമാത്രസ്യ പുത്രസപ്തകസ്യ ഹനനം॥ 1 ॥ അഷ്ടമപുത്രഹനനോദ്യുക്താം സ്വഭാര്യാം പ്രതി ശാംന്തനുപ്രശ്നാഃ॥ 2 ॥ പൂർവവൃത്തകഥനപൂർവകം ഗംഗായാഃ പ്രതിവചനം॥ 3 ॥

Mahabharata - Adi Parva - Chapter Text

1-105-0 (4631) 
വൈശംപായന ഉവാച। 1-105-0x (644) 
സംവത്സരാനൃതൂൻമാസാൻബുബുധേ ന ബഹൂൻഗതാൻ।
രമമാണസ്തയാ സാർധം യഥാകാമം നരേശ്വരഃ॥ 1-105-1 (4632) 
`ദിവിഷ്ഠാൻമാനുഷാംശ്ചൈവ ഭോഗാൻഭുങ്ക്തേ സ വൈ നൃപഃ।'
ആസാദ്യ ശാന്തനുഃ ശ്രീമാൻമുമുദേ യോഷിതാം വരാം॥  1-105-2 (4633) 
ഋതുകാലേ തു സാ ദേവീ ദിവ്യം ഗർഭമധാരയത്।
അഷ്ടാവജനയത്പുത്രാംസ്തസ്മാദമരസന്നിഭാൻ॥ 1-105-3 (4634) 
ജാതം ജാതം ച സാ പുത്രം ക്ഷിപത്യംയസി ഭാരത।
സൂതകേ കണ്ഠമാക്രംയ താന്നിനായ യമക്ഷയം॥ 1-105-4 (4635) 
പ്രീണാംയഹം ത്വാമിത്യുക്ത്വാ ഗംഗാസ്രോതസ്യമജ്ജയത്।
തസ്യ തന്ന പ്രിയം രാജ്ഞഃ ശാന്തനോരഭവത്തദാ॥ 1-105-5 (4636) 
ന ച താം കിഞ്ചനോവാച ത്യാഗാദ്ഭീതോ മഹീപതിഃ।
`അമീമാംസ്യാ കർമയോനിരാഗമശ്ചേതി ശാന്തനുഃ॥ 1-105-6 (4637) 
സ്മരൻപിതൃവചശ്ചൈവ നാപൃച്ഛത്പുത്രകിൽബിഷം।
ജാതാഞ്ജാതാംശ്ച വൈ ഹന്തി സാ സ്ത്രീ സപ്ത വരാൻസുതാൻ॥ 1-105-7 (4638) 
ശാന്തനുർധർമഭംഗാച്ച നാപൃച്ഛത്താം കഥഞ്ചന।
അഷ്ടമം തു ജിഘാംസന്ത്യാം ചുക്ഷുഭേ ശാന്തനോർധൃതിഃ॥'  1-105-8 (4639) 
അഥൈനാമഷ്ടമേ പുത്രേ ജാതേ പ്രഹസതീമിവ।
ഉവാച രാജാ ദുഃഖാർതഃ പരീപ്സൻപുത്രമാത്മനഃ॥ 1-105-9 (4640) 
`ആലഭന്തീം തദാ ദൃഷ്ട്വാ താം സ കൌരവനന്ദനഃ।
അബ്രവീദ്ഭരതശ്രേഷ്ഠോ വാക്യം പരമദുഃഖിതഃ॥'  1-105-10 (4641) 
മാവധീഃ കസ്യ കാഽസീതി കിം ഹിനത്സി സുതാനിതി।
പുത്രഘ്നി സുമഹത്പാപം സംപ്രാപ്തം തേ സുഗർഹിതം॥ 1-105-11 (4642) 
ഗംഗോവാച। 1-105-12x (645) 
പുത്രകാമ ന തേ ഹൻമി പുത്രം പുത്രവതാം വര।
ജീർണസ്തു മമ വാസോഽയം യഥാ സ സമയഃ കൃതഃ॥ 1-105-12 (4643) 
അഹം ഗംഗാ ജഹ്നുസുതാ മഹർഷിഗണസേവിതാ।
ദേവകാര്യാർഥസിദ്ധ്യർഥമുഷിതാഽഹം ത്വയാ സഹ॥ 1-105-13 (4644) 
ഇമേഽഷ്ടൌ വസവോ ദേവാ മഹാഭാഗാ മഹൌജസഃ।
വസിഷ്ഠശാപദോഷേണ മാനുഷത്വമുപാഗതാഃ॥ 1-105-14 (4645) 
തേഷാം ജനയിതാ നാന്യസ്ത്വദൃതേ ഭുവി വിദ്യതേ।
മദ്വിധാ മാനുഷീ ധാത്രീ ലോകേ നാസ്തീഹ കാചന॥ 1-105-15 (4646) 
തസ്മാത്തജ്ജനനീഹേതോർമാനുഷത്വമുപാഗതാ।
ജനയിത്വാ വസൂനഷ്ടൌ ജിതാ ലോകാസ്ത്വയാഽക്ഷയാഃ॥ 1-105-16 (4647) 
ദേവാനാം സമയസ്ത്വേഷ വസൂനാം സംശ്രുതോ മയാ।
ജാതം ജാതം മോക്ഷയിഷ്യേ ജൻമതോ മാനുഷാദിതി॥ 1-105-17 (4648) 
തത്തേ ശാപാദ്വിനിർമുക്താ ആപവസ്യ മഹാത്മനഃ।
സ്വസ്തി തേസ്തു ഗമിഷ്യാമി പുത്രം പാഹി മഹാവ്രതം॥ 1-105-18 (4649) 
`അയം തവ സുതസ്തേഷാം വീര്യേണ കുലനന്ദനഃ।
സംഭൂതോതിജനം കർമ കരിഷ്യതി ന സംശയഃ॥'  1-105-19 (4650) 
ഏഷ പര്യായവാസോ മേ വസൂനാം സന്നിധൌ കൃതഃ।
മത്പ്രസൂതിം വിജാനീഹി ഗംഗാദത്തമിമം സുതം॥ ॥ 1-105-20 (4651) 
 
ഇതി ശ്രീമൻമഹാഭാരതേ ആദിപർവണി സംഭവപർവണി പഞ്ചാധികശതതമോഽധ്യായഃ॥ 105 ॥

Mahabharata - Adi Parva - Chapter Footnotes

1-105-11 തേത്വയാ॥ 1-105-15 ധാത്രീ ഗർഭധാരിണീ॥ 1-105-17 സംശ്രുതോഽംഗീകൃതഃ॥ 1-105-18 ആപവസ്യ വസിഷ്ഠസ്യ॥ പഞ്ചാധികശതതമോഽധ്യായഃ॥ 105 ॥



ആദിപർവ - അധ്യായ 106

॥ ശ്രീഃ ॥

1.106. അധ്യായഃ 106 

Mahabharata - Adi Parva - Chapter Topics

സ്വഗോഹർതൄണാം വസൂനാം വസിഷ്ഠേന ശാപഃ॥ 1 ॥ പുനസ്തത്പ്രാർഥനയാ തുഷ്ടനേ വസിഷ്ടേന ശാപസങ്കോചഃ॥ 2 ॥ ഗംഗായാ ഭീഷ്മേണ സഹ സ്വലോകഗമനം॥ 3 ॥

Mahabharata - Adi Parva - Chapter Text

1-106-0 (4652) 
ശാന്തനുരുവാച। 1-106-0x (646) 
ആപവോ നാമ കോന്വേഷ വസൂനാം കിം ച ദുഷ്കൃതം।
`ശശാപ യസ്മാത്കല്യാണി സ വസൂംശ്ചാരുദർശനേ।' 
യസ്യാഭിശാപാത്തേ സർവേ മാനുഷീം യോനിമാഗതാഃ॥  1-106-1 (4653) 
അനേന ച കുമാരേണ ത്വയാ ദത്തേന കിം കൃതം।
യസ്യ ചൈവ കൃതേനായം മാനുഷേഷു നിവത്സ്യതി॥ 1-106-2 (4654) 
ഈശാ വൈ സർവലോകസ്യ വസവസ്തേ ച വൈ കഥം।
മാനുഷേഷൂദപദ്യന്ത തൻമമാചക്ഷ്വ ജാഹ്നവി॥ 1-106-3 (4655) 
വൈശംപായന ഉവാച। 1-106-4x (647) 
ഏവമുക്താ തദാ ഗംഗാ രാജാനമിദമബ്രവീത്।
ഭർതാരം ജാഹ്നവീ ദേവീ ശാന്തനും പുരുഷർഷഭ॥ 1-106-4 (4656) 
ഗംഗോവാച। 1-106-5x (648) 
യം ലേഭേ വരുണഃ പുത്രം പുരാ ഭരതസത്തമ।
വസിഷ്ഠനാമാ സ മുനിഃ ഖ്യാത ആപവ ഇത്യുത॥ 1-106-5 (4657) 
തസ്യാശ്രമപദം പുണ്യം മൃഗപക്ഷിസമന്വിതം।
മേരോഃ പാർശ്വേ നഗേന്ദ്രസ്യ സർവർതുകുസുമാവൃതം॥ 1-106-6 (4658) 
സ വാരുണിസ്തപസ്തേപേ തസ്മിൻഭരതസത്തമ।
വനേ പുണ്യകൃതാം ശ്രേഷ്ഠഃ സ്വാദുമൂലഫലോദകേ॥ 1-106-7 (4659) 
ദക്ഷസ്യ ദുഹിതാ യാ തു സുരഭീത്യഭിശബ്ദിതാ।
ഗാം പ്രജാതാ തു സാ ദേവീ കശ്യപാദ്ഭരതർഷഭ॥ 1-106-8 (4660) 
അനുഗ്രഹാർഥം ജഗതഃ സർവകാമദുഹാം വരാം।
താം ലേഭേ ഗാം തു ധർമാത്മാ ഹോമധേനും സ വാരുണിഃ॥ 1-106-9 (4661) 
സാ തസ്മിംസ്താപസാരണ്യേ വസന്തീ മുനിസേവിതേ।
ചചാര പുണ്യേ രംയേ ച ഗൌരപേതഭയാ തദാ॥ 1-106-10 (4662) 
അഥ തദ്വനമാജഗ്മുഃ കദാചിദ്ഭരതർഷഭ।
പൃഥ്വാദ്യാ വസവഃ സർവേ ദേവാ ദേവർഷിസേവിതം॥ 1-106-11 (4663) 
തേ സദാരാ വനം തച്ച വ്യചരന്ത സമന്തതഃ।
രേമിരേ രമണീയേഷു പർവതേഷു വനേഷു ച॥ 1-106-12 (4664) 
തത്രൈകസ്യാഥ ഭാര്യാ തു വസോർവാസവവിക്രമ।
സഞ്ചരന്തീ വനേ തസ്മിൻഗാം ദദർശ സുമധ്യമാ॥ 1-106-13 (4665) 
നന്ദിനീം നാമ രാജേന്ദ്ര സർവകാമധുഗുത്തമാം।
സാ വിസ്മയസമാവിഷ്ടാ ശീലദ്രവിണസംപദാ॥ 1-106-14 (4666) 
ദ്യവേ വൈ ദർശയാമാസ താം ഗാം ഗോവൃഷഭേക്ഷണ।
ആപീനാം ച സുദോഗ്ധ്രീം ച സുവാലധിഖുരാം ശുഭാം॥ 1-106-15 (4667) 
ഉപപന്നാം ഗുണൈഃ സർവൈഃ ശീലേനാനുത്തമേന ച।
ഏവംഗുണസമായുക്താം വസവേ വസുനന്ദിനീ॥ 1-106-16 (4668) 
ദർശയാമാസ രാജേന്ദ്ര പുരാ പൌരവനന്ദന।
ദ്യൌസ്തദാ താം തു ദൃഷ്ട്വൈവ ഗാം ഗജേന്ദ്രേന്ദ്രവിക്രമ॥ 1-106-17 (4669) 
ഉവാച രാജംസ്താം ദേവീം തസ്യാ രൂപഗുണാന്വദൻ।
ഏഷാ ഗൌരുത്തമാ ദേവീ വാരുണേരസിതേക്ഷണാ॥ 1-106-18 (4670) 
ഋഷേസ്തസ്യ വരാരോഹേ യസ്യേദം വനമുത്തമം।
അസ്യാഃ ക്ഷീരം പിബേൻമർത്യഃ സ്വാദു യോ വൈ സുമധ്യമേ॥ 1-106-19 (4671) 
ദശവർഷസഹസ്രാണി സ ജീവേത്സ്ഥിരയൌവനഃ।  1-106-20 (4672) 
വൈശംപായന ഉവാച।
ഏതച്ഛ്രുത്വാ തു സാ ദേവീ നൃപോത്തമ സുമധ്യമാ॥  1-106-20x (649) 
തമുവാചാനവദ്യാംഗീ ഭർതാരം ദീപ്തതേജസം।
അസ്തി മേ മാനുഷേ ലോകേ നരദേവാത്മജാ സഖീ॥ 1-106-21 (4673) 
നാംനാജിതവതീ നാമ രൂപയൌവനശാലിനീ।
ഉശീനരസ്യ രാജർഷേഃ സത്യസന്ധസ്യ ധീമതഃ॥ 1-106-22 (4674) 
ദുഹിതാ പ്രഥിതാ ലോകേ മാനുഷേ രൂപസംപദാ।
തസ്യാ ഹേതോർമഹാഭാഗ സവത്സാം ഗാം മമേപ്സിതാം॥ 1-106-23 (4675) 
ആനയസ്വാമരശ്രേഷ്ഠ ത്വരിതം പുണ്യവർധന।
യാവദസ്യാഃ പയഃ പീത്വാ സാ സഖീ മമ മാനദ॥ 1-106-24 (4676) 
മാനുഷേഷു ഭവത്വേകാ ജരാരോഗവിവർജിതാ।
ഏതൻമമ മഹാഭാഗ കർതുമർഹസ്യനിന്ദിത॥ 1-106-25 (4677) 
പ്രിയാത്പ്രിയതരം ഹ്യസ്മാന്നാസ്തി മേഽന്യത്കഥഞ്ചന।
ഏതച്ഛ്രുത്വാ വചസ്തസ്യാ ദേവ്യാഃ പ്രിയചികീർഷയാ॥ 1-106-26 (4678) 
പൃഥ്വാദ്യൈർഭ്രാതൃഭിഃ സാർധം ദ്യൌസ്തദാ താം ജഹാര ഗാം।
തയാ കമലപത്രാക്ഷ്യാ നിയുക്തോ ദ്യൌസ്തദാ നൃപ॥ 1-106-27 (4679) 
ഋഷേസ്തസ്യ തപസ്വീവ്രം ന ശശാക നിരീക്ഷിതും।
ഹൃതാ ഗൌഃ സാ തദാ തേന പ്രപാതസ്തു ന തർകിതഃ॥ 1-106-28 (4680) 
അഥാശ്രമപദം പ്രാപ്തഃ ഫലാന്യാദായ വാരുണിഃ।
ന ചാപശ്യത്സ ഗാം തത്ര സവത്സാം കാനനോത്തമേ॥ 1-106-29 (4681) 
തതഃ സ മൃഗയാമാസ വനേ തസ്മിംസ്തപോധനഃ।
നാധ്യാഗമച്ച മൃഗയംസ്താം ഗാം മുനിരുദാരധീഃ॥ 1-106-30 (4682) 
ജ്ഞാത്വാ തഥാഽപനീതാം താം വസുഭിർദിവ്യദർശനഃ।
യയൌ ക്രോധവശം സദ്യഃ ശശാപ ച വസൂംസ്തദാ॥ 1-106-31 (4683) 
യസ്മാൻമേ വസവോ ജഹ്രുർഗാം വൈ ദോഗ്ധ്രീം സുവാലധിം।
തസ്മാത്സർവേ ജനിഷ്യന്തി മാനുഷേഷു ന സംശയഃ॥ 1-106-32 (4684) 
ഏവം ശശാപ ഭഗവാന്വസൂംസ്താൻഭരതർഷഭ।
വശം ക്രോധസ്യ സംപ്രാപ്ത ആപവോ മുനിസത്തമഃ॥ 1-106-33 (4685) 
ശപ്ത്വാ ച താൻമഹാഭാഗസ്തപസ്യേവ മനോ ദധേ।
ഏവം സ ശപ്തവാന്രാജന്വസൂനഷ്ടൌ തപോധനഃ॥ 1-106-34 (4686) 
മഹാപ്രഭാവോ ബ്രഹ്മർഷിർദേവാൻക്രോധസമന്വിതഃ।
`ഏവം ശപ്താസ്തതസ്തേന മുനിനാ യാമുനേന വൈ॥ 1-106-35 (4687) 
അഷ്ടൌ സമസ്താ വംസവോ ദിവോ ദോഷേണ സത്തമ।'
അഥാശ്രമപദം പ്രാപ്താസ്തേ വൈ ഭൂയോ മഹാത്മനഃ॥  1-106-36 (4688) 
ശപ്താഃ സ്മ ഇതി ജാനന്ത ഋഷിം തമുപചക്രമുഃ।
പ്രസാദയന്തസ്തമൃഷിം വസവഃ പാർഥിവർഷഭ॥ 1-106-37 (4689) 
ലേഭിരേ ന ച തസ്മാത്തേ പ്രസാദമൃഷിസത്തമാത്।
ആപവാത്പുരുഷവ്യാഘ്ര സർവധർമവിശാരദാത്॥ 1-106-38 (4690) 
ഉവാച ച സ ധർമാത്മാ ശപ്താ യൂയം ധരാദയഃ।
അനുസംവത്സരാത്സർവേ ശാപമോക്ഷമവാപ്സ്യഥ॥ 1-106-39 (4691) 
അയം തു യത്കൃതേ യൂയം മയാ ശപ്താഃ സ വത്സ്യതി।
ദ്യൌസ്തദാ മാനുഷേ ലോകേ ദീർഘകാലം സ്വകർമണഃ॥ 1-106-40 (4692) 
നാനൃതം തച്ചികീർഷാമി ക്രുദ്ധോ യുഷ്മാന്യദബ്രുവം।
ന പ്രജാസ്യതി ചാപ്യേഷ മാനുഷേഷു മഹാമനാഃ॥ 1-106-41 (4693) 
ഭവിഷ്യതി ച ധർമാത്മാ സർവശാസ്ത്രവിശാരദഃ।
പിതുഃ പ്രിയഹിതേ യുക്തഃ സ്ത്രീഭോഗാന്വർജയിഷ്യതി॥ 1-106-42 (4694) 
ഏവമുക്ത്വാ വസൂൻസർവാൻസജഗാമ മഹാനൃഷിഃ।
തതോ മാമുപജഗ്മുസ്തേ സമേതാ വസവസ്തദാ॥ 1-106-43 (4695) 
അയാചന്ത ച മാം രാജന്വരം തച്ച മയാ കൃതം।
ജാതാഞ്ജാതാൻപ്രക്ഷിപാസ്മാൻസ്വയം ഗംഗേ ത്വമംഭസി॥ 1-106-44 (4696) 
ഏവം തേഷാമഹം സംയക് ശപ്താനാം രാജസത്തമ।
മോക്ഷാർഥം മാനുഷാല്ലോകാദ്യഥാവത്കൃതവത്യഹം॥ 1-106-45 (4697) 
അയം ശാപാദൃഷേസ്തസ്യ ഏക ഏവ നൃപോത്തമ।
ദ്യൌ രാജൻമാനുഷേ ലോകേ ചിരം വത്സ്യതി ഭാരത॥ 1-106-46 (4698) 
അയം കുമാരഃ പുത്രസ്തേ വിവൃദ്ധഃ പുനരേഷ്യതി।
അഹം ച തേ ഭവിഷ്യാമി ആഹ്വാനോപഗതാ നൃപ॥ 1-106-47 (4699) 
വൈശംപായന ഉവാച। 1-106-48x (650) 
ഏതദാഖ്യായ സാ ദേവീ തത്രൈവാന്തരധീയത।
ആദായ ച കുമാരം തം ജഗാമാഥ യഥേപ്സിതം॥ 1-106-48 (4700) 
സ തു ദേവവ്രതോ നാമ ഗാംഗേയ ഇതി ചാഭവത്।
ദ്യുനാമാ ശാന്തനോഃ പുത്രഃ ശാന്തനോരധികോ ഗുണൈഃ॥ 1-106-49 (4701) 
ശാന്തനുശ്ചാപി ശോകാർതോ ജഗാമ സ്വപുരം തതഃ।
തസ്യാഹം കീർതയിഷ്യാമി ശാന്തനോരധികാൻഗുണാൻ॥ 1-106-50 (4702) 
മഹാഭാഗ്യം ച നൃപതേർഭാരതസ്യ മഹാത്മനഃ।
യസ്യേതിഹാസോ ദ്യുതിമാൻമഹാഭാരതമുച്യതേ॥ ॥ 1-106-51 (4703) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഷഡധികശതതമോഽധ്യായഃ॥ 106 ॥

Mahabharata - Adi Parva - Chapter Footnotes

1-106-8 ഗാം പ്രജാതാ നന്ദിനീം ജനിതവതീ॥ 1-106-15 ദ്യവേ ദ്യുസഞ്ജ്ഞായ വസവേ। വാലധിഃ പുച്ഛം॥ 1-106-16 വസുനന്ദിനീ വസുപ്രിയാ॥ 1-106-28 പ്രപാതോ വസിഷ്ഠശാപരൂപഃ॥ 1-106-41 ന പ്രജാസ്യത്യാത്മനഃ പ്രജേച്ഛാം ന കരിഷ്യതി। ക്യജന്തോയം॥ ഷഡധികശതതമോഽധ്യായഃ॥ 106 ॥



ആദിപർവ - അധ്യായ 107

॥ ശ്രീഃ ॥

1.107. അധ്യായഃ 107 

Mahabharata - Adi Parva - Chapter Topics

ശാന്തനുഭീഷ്മയോശ്ചരിതം॥ 1 ॥ ശാന്തനോഃ പുനർഗംഗാദർശനം തയാ സഹ സംവാദശ്ച॥ 2 ॥ ഗംഗാദത്തേന ഭീഷ്മേണ സഹ ശാന്തനോഃ സ്വപുരപ്രവേശഃ॥ 3 ॥ ഭീഷ്മസ്യ യൌവരാജ്യേഭിഷേകഃ॥ 4 ॥ ശാന്തനുഭാവം ജ്ഞാത്വാ ദാശാശയാനുസാരേണ പ്രതിജ്ഞാപൂർവകം ഭീഷ്മേണ ദാശകന്യാനയനം॥ 5 ॥ തുഷ്ടേന ശാന്തനുനാ ഭീഷ്മായ സ്വച്ഛന്ദമരണവരദാനം॥ 6 ॥

Mahabharata - Adi Parva - Chapter Text

1-107-0 (4704) 
വൈശംപായന ഉവാച। 1-107-0x (651) 
സ രാജാ ശാന്തനുർധീമാന്ദേവരാജർഷിസത്കൃതഃ।
ധർമാത്മാ സർവലോകേഷു സത്യവാഗിതി വിശ്രുതഃ॥ 1-107-1 (4705) 
ശാന്തനോഃ കീർതയിഷ്യാമി സർവാനേവ ഗുണാനഹം।
ദമോ ദാനം ക്ഷമാ ബുദ്ധിർഹ്രീർധൃതിസ്തേജ ഉത്തമം। 
നിത്യാന്യാസൻമഹാസത്വേ ശാന്തനൌ പുരുഷർഷഭേ॥  1-107-2 (4706) 
ഏവം സ ഗുണസംപന്നോ ധർമാർഥകുശലോ നൃപഃ।
ആസീദ്ഭരതവംശസ്യ ഗോപ്താ സർവജനസ്യ ച॥ 1-107-3 (4707) 
കംബുഗ്രീവഃ പൃഥുവ്യംസോ മത്തവാരണവിക്രമഃ।
അന്വിതഃ പരിപൂർണാർഥൈഃ സർവൈർനൃപതിലക്ഷണൈഃ॥ 1-107-4 (4708) 
തസ്യ കീർതിമതോ വൃത്തമവേക്ഷ്യ സതതം നരാഃ।
ധർമ ഏവ പരഃ കാമാദർഥാച്ചേതി വ്യവസ്ഥിതഃ॥ 1-107-5 (4709) 
ഏവമാസീൻമഹാസത്വഃ ശാന്തനുർഭരതർഷഭ।
ന ചാസ്യ സദൃശഃ കശ്ചിദ്ധർമതഃ പാർഥിവോഽഭവത്॥ 1-107-6 (4710) 
വർതമാനം ഹി ധർമേഷു സർവധർമഭൃതാം വരം।
തം മഹീപാ മഹീപാലം രാജരാജ്യേഽഭ്യഷേചയൻ॥ 1-107-7 (4711) 
വീതശോകഭയാബാധാഃ സുഖസ്വപ്നനിബോധനാഃ।
പതിം ഭാരതഗോപ്താരം സമപദ്യന്ത ഭൂമിപാഃ॥ 1-107-8 (4712) 
തേന കീർതിമതാ ശിഷ്ടാഃ ശക്രപ്രതിമതേജസാ।
യജ്ഞദാനക്രിയാശീലാഃ സമപദ്യന്ത ഭൂമിപാഃ॥ 1-107-9 (4713) 
ശാന്തനുപ്രമുഖൈർഗുപ്തേ ലോകേ നൃപതിഭിസ്തദാ।
നിയമാത്സർവവർണാനാം ധർമോത്തരമവർതത॥ 1-107-10 (4714) 
ബ്രഹ്മ പര്യചരത്ക്ഷത്രം വിശഃ ക്ഷത്രമനുവ്രതാഃ।
ബ്രഹ്മക്ഷത്രാനുരക്താശ്ച ശൂദ്രാഃ പര്യചരന്വിശഃ॥ 1-107-11 (4715) 
സ ഹാസ്തിനപുരേ രംയേ കുരൂണാം പുടഭേദനേ।
വസൻസാഗരപര്യന്താമന്വശാസദ്വസുന്ധരാം॥ 1-107-12 (4716) 
സ ദേവരാജസദൃശോ ധർമജ്ഞഃ സത്യവാഗൃജുഃ।
ദാനധർമതപോയോഗാച്ഛ്രിയാ പരമയാ യുതഃ॥ 1-107-13 (4717) 
അരാഗദ്വേഷസംയുക്തഃ സോമവത്പ്രിയദർശനഃ॥
തേജസാ സൂര്യകൽപോഽഭൂദ്വായുവേഗസമോ ജവേ। 
അന്തകപ്രതിമഃ കോപേ ക്ഷമയാ പൃഥിവീസമഃ॥  1-107-14 (4718) 
വധഃ പശുവരാഹാണാം തഥൈവ മൃഗപക്ഷിണാം।
ശാന്തനൌ പൃഥിവീപാലേ നാവർതത തഥാ നൃപ॥ 1-107-15 (4719) 
ബ്രഹ്മധർമോത്തരേ രാജ്യേ ശാന്തനുർവിനയാത്മവാൻ।
സമം ശശാസ ഭൂതാനി കാമരാഗവിവർജിതഃ॥ 1-107-16 (4720) 
`ചകോരനേത്രസ്താംരാസ്യഃ സിംഹർഷഭഗതിര്യുവാ।
ഗുണൈരനുപമൈര്യുക്തഃ സമസ്തൈരാഭിഗാമികൈഃ। 
ഗംഭീരഃ സത്വസംപന്നഃ പൂർണചന്ദ്രനിഭാനനഃ॥'  1-107-17 (4721) 
ദേവർഷിപിതൃയജ്ഞാർഥമാരഭ്യന്ത തദാ ക്രിയാഃ।
ന ചാധർമേണ കേഷാഞ്ചിത്പ്രാണിനാമഭവദ്വധഃ॥ 1-107-18 (4722) 
അസുഖാനാമനാഥാനാം തിര്യഗ്യോനിഷു വർതതാം।
സ ഏവ രാജാ സർവേഷാം ഭൂതാനാമഭവത്പിതാ॥ 1-107-19 (4723) 
തസ്മിൻകുരുപതിശ്രേഷ്ഠേ രാജരാജേശ്വരേ സതി।
ശ്രിതാ വാഗഭവത്സത്യം ദാനധർമാശ്രിതം മനഃ॥ 1-107-20 (4724) 
`യജ്ഞാർഥം പശവഃ സൃഷ്ടാഃ സന്താനാർഥം ച മൈഥുനം।'
സ സമാഃ ഷോഡശാഷ്ടൌ ച ചതസ്രോഽഷ്ടൌ തഥാഽപരാഃ। 
രതിമപ്രാപ്നുവൻസ്ത്രീഷു ബഭൂവ വനഗോചരഃ॥  1-107-21 (4725) 
തഥാരൂപസ്തഥാചാരസ്തഥാവൃത്തസ്തഥാശ്രുതഃ।
ഗാംഗേയസ്തസ്യ പുത്രോഽഭൂന്നാംനാ ദേവവ്രതോ വസുഃ॥ 1-107-22 (4726) 
സർവാസ്ത്രേഷു സ നിഷ്ണാതഃ പാർഥിവേഷ്വിതരേഷു ച।
മഹാബലോ മഹാസത്വോ മഹാവീര്യോ മഹാരഥഃ॥ 1-107-23 (4727) 
സ കദാചിൻമൃഗം വിദ്ധ്വാ ഗംഗാമനുസരന്നദീം।
ഭാഗീരഥീമൽപജലാം ശാന്തനുർദൃഷ്ടവാന്നൃപഃ॥ 1-107-24 (4728) 
താം ദൃഷ്ട്വാ ചിന്തയാമാസ ശാന്തനുഃ പുരുഷർഷഭഃ।
സ്യന്ദതേ കിം ന്വിയം നാദ്യ സരിച്ഛ്രേഷ്ഠാ യഥാ പുരാ॥ 1-107-25 (4729) 
തതോ നിമിത്തമന്വിച്ഛന്ദദർശ സ മഹാമനാഃ।
കുമാരം രൂപസംപന്നം ബൃഹന്തം ചാരുദർശനം॥ 1-107-26 (4730) 
ദിവ്യമസ്ത്രം വികുർവാണം യഥാ ദേവം പുരന്ദരം।
കൃത്സ്നാം ഗംഗാം സമാവൃത്യ ശരൈസ്തീക്ഷ്ണൈരവസ്ഥിതം॥ 1-107-27 (4731) 
താം ശരൈരാചിതാം ദൃഷ്ട്വാ നദീം ഗംഗാം തദന്തികേ।
അഭവദ്വിസ്മിതോ രാജാ ദൃഷ്ട്വാ കർമാതിമാനുഷം॥ 1-107-28 (4732) 
ജാതമാത്രം പുരാ ദൃഷ്ടം തം പുത്രം ശാന്തനുസ്തദാ।
നോപലേഭേ സ്മൃതിം ധീമാനഭിജ്ഞാതും തമാത്മജം॥ 1-107-29 (4733) 
സ തു തം പിതരം ദൃഷ്ട്വാ മോഹയാമാസ മായയാ।
സംമോഹ്യ തു തതഃ ക്ഷിപ്രം തത്രൈവാന്തരധീയത॥ 1-107-30 (4734) 
തദദ്ബുതം തതോ ദൃഷ്ട്വാ തത്ര രാജാ സ ശാന്തനുഃ।
സങ്കമാനഃ സുതം ഗംഗാമബ്രവീദ്ദർശയേതി ഹ॥ 1-107-31 (4735) 
ദർശയാമാസ തം ഗംഗാ ബിഭ്രതീ രൂപമുത്തമം।
ഗൃഹീത്വാ ദക്ഷിണേ പാണൌ തം കുമാരമലങ്കൃതം॥ 1-107-32 (4736) 
അലങ്കൃതാമാഭരണൈർവിരജോംബരധാരിണീം।
ദൃഷ്ടപൂർവാമപി സ താം നാഭ്യജാനാത്സ ശാന്തനുഃ॥ 1-107-33 (4737) 
ഗംഗോവാച। 1-107-34x (652) 
യം പുത്രമഷ്ടമം രാജംസ്ത്വം പുരാ മയ്യവിന്ദഥാഃ।
സ ചായം പുരുഷവ്യാഘ്ര സർവാസ്ത്രവിദനുത്തമഃ॥ 1-107-34 (4738) 
ഗൃഹാണേമം മഹാരാജ മയാ സംവർധിതം സുതം।
ആദായ പുരുഷവ്യാഘ്ര നയസ്വൈനം ഗൃഹം വിഭോ॥ 1-107-35 (4739) 
വേദാനധിജഗേ സാംഗാന്വസിഷ്ഠാദേഷ വീര്യവാൻ।
കൃതാസ്ത്രഃ പരമേഷ്വാസോ ദേവരാജസമോ യുധി॥ 1-107-36 (4740) 
സുരാണാം സംമതോ നിത്യമസുരാണാം ച ഭാരത।
ഉശാ വേദ യച്ഛാസ്ത്രമയം തദ്വേദ സർവശഃ॥ 1-107-37 (4741) 
തഥൈവാംഗിരസഃ പുത്രഃ സുരസുരനമസ്കൃതഃ।
യദ്വേദ ശാസ്ത്രം തച്ചാപി കൃത്സ്നമസ്മിൻപ്രതിഷ്ഠിതം॥ 1-107-38 (4742) 
തവ പുത്രേ മഹാബാഹൌ സാംഗോപാംഗം മഹാത്മനി।
ഋഷിഃ പരൈരനാധൃഷ്യോ ജാമദഗ്ന്യഃ പ്രതാപവാൻ॥ 1-107-39 (4743) 
യദസ്ത്രം വേദ രാഭശ്ച തദേതസ്മിൻപ്രതിഷ്ഠിതം।
മഹേഷ്വാസമിമം രാജന്രാജധർമാർഥകോവിദം॥ 1-107-40 (4744) 
മയാ ദത്തം നിജം പുത്രം വീരം വീര ഗൃഹം നയ।  1-107-41 (4745) 
വൈശംപായന ഉവാച।
`ഇത്യുക്ത്വാ സാ മഹാഭാഗാ തത്രൈവാന്തരധീയത।' 
തയൈവം സമനുജ്ഞാതഃ പുത്രമാദായ ശാന്തനുഃ॥  1-107-41x (653) 
ഭ്രാജമാനം യഥാഽദിത്യമായയൌ സ്വപുരം പ്രതി।
പൌരവസ്തു പുരീം ഗത്വാ പുരന്ദരപുരോപമാം॥ 1-107-42 (4746) 
സർവകാമസമൃദ്ധാർഥം മേനേ സോത്മാനമാത്മനാ।
പൌരവേഷു തതഃ പുത്രം രാജ്യാർഥമഭയപ്രദം॥ 1-107-43 (4747) 
ഗുണവന്തം മഹാത്മാനം യൌവരാജ്യേഽഭ്യഷേചയത്।
പൌരവാഞ്ശാന്തനോഃ പുത്രഃ പിതരം ച മഹായശാഃ॥ 1-107-44 (4748) 
രാഷ്ട്രം ച രഞ്ജയാമാസ വൃത്തേന ഭരതർഷഭ।
സ തഥാ സഹ പുത്രേണ രമമാണോ മഹീപതിഃ॥ 1-107-45 (4749) 
വർതയാമാസ വർഷാണി ചത്വാര്യമിതവിക്രമഃ।
സ കദാചിദ്വനം യാതോ യമുനാമഭിതോ നദീം॥ 1-107-46 (4750) 
മഹീപതിരനിർദേശ്യമാജിഘ്രദ്ഗന്ധമുത്തമം।
തസ്യ പ്രഭവമന്വിച്ഛന്വിചചാര സമന്തതഃ॥ 1-107-47 (4751) 
സ ദദർശ തദാ കന്യാം ദാശാനാം ദേവരൂപിണീം।
താമപൃച്ഛത്സ ദൃഷ്ട്വൈവ കന്യാമസിതലോചനാം॥ 1-107-48 (4752) 
കസ്യ ത്വമസി കാ ചാസി കിം ച ഭീരു ചികീർഷസി।
സാഽബ്രവീദ്ദാശകന്യാഽസ്മി ധർമാർഥം വാഹയേ തരിം॥ 1-107-49 (4753) 
പിതുർനിയോഗാദ്ഭദ്രം തേ ദാശരാജ്ഞോ മഹാത്മനഃ।
രൂപമാധുര്യഗന്ധൈസ്താം സംയുക്താം ദേവരൂപിണീം॥ 1-107-50 (4754) 
സമീക്ഷ്യ രാജാ ദാശേയീം കാമയാമാസ ശാന്തനുഃ।
സ ഗത്വാ പിതരം തസ്യാ വരയാമാസ താം തദാ॥ 1-107-51 (4755) 
പര്യപൃച്ഛത്തതസ്തസ്യാഃ പിതരം സോത്മകാരണാത്।
സ ച തം പ്രത്യുവാചേദം ദാശരാജോ മഹീപതിം॥ 1-107-52 (4756) 
ജാതമാത്രൈവ മേ ദേയാ വരായ വരവർണിനീ।
ഹൃദി കാമസ്തു മേ കശ്ചിത്തം നിബോധ ജനേശ്വര॥ 1-107-53 (4757) 
യദീമാം ധർമപത്നീം ത്വം മത്തഃ പ്രാർഥയസേഽനഘ।
സത്യവാഗസി സത്യേന സമയം കുരു മേ തതഃ॥ 1-107-54 (4758) 
സമയേന പ്രദദ്യാം തേ കന്യാമഹമിമാം നൃപ।
ന ഹി മേ ത്വത്സമഃ കശ്ചിദ്വരോ ജാതു ഭവിഷ്യതി॥ 1-107-55 (4759) 
ശാന്തനുരുവാച। 1-107-56x (654) 
ശ്രുത്വാ തവ വരം ദാശ വ്യവസ്യേയമഹം തവ।
ദാതവ്യം ചേത്പ്രദാസ്യാമി ന ത്വദേയം കഥഞ്ചന॥ 1-107-56 (4760) 
ദാശ ഉവാച। 1-107-57x (655) 
അസ്യാം ജായേത യഃ പുത്രഃ സ രാജാ പൃഥിവീപതേ।
ത്വദൂർധ്വമഭിഷേക്തവ്യോ നാന്യഃ കശ്ചന പാർഥിവ॥ 1-107-57 (4761) 
വൈശംപായന ഉവാച। 1-107-58x (656) 
നാകാമയത തം ദാതും വരം ദാശായ ശാന്തനുഃ।
ശരീരജേന തീവ്രേണ ദഹ്യമാനോഽപി ഭാരത॥ 1-107-58 (4762) 
സ ചിന്തയന്നേവ തദാ ദാശകന്യാം മഹീപതിഃ।
പ്രത്യയാദ്ധാസ്തിനപുരം കാമോപഹതചേതനഃ॥ 1-107-59 (4763) 
തതഃ കദാചിച്ഛോചന്തം ശാന്തനും ധ്യാനമാസ്ഥിതം।
പുത്രോ ദേവവ്രതോഽഭ്യേത്യ പിതരം വാക്യമബ്രവീത്॥ 1-107-60 (4764) 
സർവതോ ഭവതഃ ക്ഷേമം വിധേയാഃ സർവപാർഥിവാഃ।
തത്കിമർഥമിഹാഭീക്ഷ്ണം പരിശോചസി ദുഃഖിതഃ॥ 1-107-61 (4765) 
ധ്യായന്നിവ ച മാം രാജന്നാഭിഭാഷസി കിഞ്ചന।
ന ചാശ്വേന വിനിര്യാസി വിവർണോ ഹരിണഃ കൃശഃ॥ 1-107-62 (4766) 
വ്യാധിമിച്ഛാമി തേ ജ്ഞാതും പ്രതികുര്യാം ഹി തത്ര വൈ।  1-107-63 (4767) 
`വൈശംപായന ഉവാച।
സ തം കാമമവാച്യം വൈ ദാശകന്യാം പ്രതീദൃശം॥  1-107-63x (657) 
വിവർതും നാശകത്തസ്മൈ പിതാ പുത്രസ്യ ശാന്തനുഃ।'
ഏവമുക്തഃ സ പുത്രേണ ശാന്തനുഃ പ്രത്യഭാഷത॥  1-107-64 (4768) 
അസംശയം ധ്യാനപരോ യഥാ വത്സ തഥാ ശൃണു।
അപത്യം നസ്ത്വമേവൈകഃ കുലേ മഹതി ഭാരത॥ 1-107-65 (4769) 
ശസ്ത്രനിത്യശ്ച സതതം പൌരുഷേ പര്യവസ്ഥിതഃ।
അനിത്യതാം ച ലോകാനാമനുശോചാമി പുത്രക॥ 1-107-66 (4770) 
കഥഞ്ചിത്തവ ഗാംഗേയ വിപത്തൌ നാസ്തി നഃ കുലം।
അസംശയം ത്വമേവൈകഃ ശതാദപി വരഃ സുതഃ॥ 1-107-67 (4771) 
ന ചാപ്യഹം വൃഥാ ഭൂയോ ദാരാൻകർതുമിഹോത്സഹേ।
സന്താനസ്യാവിനാശായ കാമയേ ഭദ്രമസ്തു തേ॥ 1-107-68 (4772) 
അനപത്യതൈകപുത്രത്വമിത്യാഹുർധർമവാദിനഃ।
`ചക്ഷുരേകം ച പുത്രശ്ച അസ്തി നാസ്തി ച ഭാരത। 
ചക്ഷുർനാശേ തനോർനാശഃ പുത്രനാശേ കുലക്ഷയഃ॥'  1-107-69 (4773) 
അഗ്നിഹോത്രം ത്രയീ വിദ്യാ യജ്ഞാശ്ച സഹദക്ഷിണാഃ।
സർവാണ്യേതാന്യപത്യസ്യ കലാം നാർഹന്തി ഷോഡശീം॥ 1-107-70 (4774) 
ഏവമേതൻമനുഷ്യേഷു തച്ച സർവം പ്രജാസ്വിതി।
യദപത്യം മഹാപ്രാജ്ഞ തത്ര മേ നാസ്തി സംശയഃ॥ 1-107-71 (4775) 
`അപത്യേനാനൃണോ ലോകേ പിതൄണാം നാസ്തി സംശയഃ।'
ഏഷാ ത്രയീ പുരാണാനാം ദേവതാനാം ച ശാശ്വതീ॥  1-107-72 (4776) 
`അപത്യം കർമ വിദ്യാ ച ത്രീണി ജ്യോതീംഷി ഭാരത॥'  1-107-73 (4777) 
ത്വം ച ശൂരഃ സദാഽമർഷീ ശസ്ത്രനിത്യശ്ച ഭാരത।
നാന്യത്ര യുദ്ധാത്തസ്മാത്തേ നിധനം വിദ്യതേ ക്വചിത്॥ 1-107-74 (4778) 
സോഽസ്മി സംശയമാപന്നസ്ത്വയി ശാന്തേ കഥം ഭവേത്।
ഇതി തേ കാരണം താത ദുഃഖസ്യോക്തമശേഷതഃ॥ 1-107-75 (4779) 
വൈശംപായന ഉവാച। 1-107-76x (658) 
തതസ്തത്കാരണം രാജ്ഞോ ജ്ഞാത്വാ സർവമശേഷതഃ।
ദേവവ്രതോ മഹാബുദ്ധിഃ പ്രജ്ഞയാ ചാന്വചിന്തയത്॥ 1-107-76 (4780) 
അപത്യഫലസംയുക്തമേതച്ഛ്രുത്വാ പിതുർവചഃ।
സൂതം ഭൂയോഽപി സന്തപ്ത ആഹ്വയാമാസ വൈ പിതുഃ॥ 1-107-77 (4781) 
സൂതസ്തു കുരുമുഖ്യസ്യ ഉപയാതസ്തദാജ്ഞയാ।
തമുവാച മഹാപ്രാജ്ഞോ ഭീഷ്മോ വൈ സാരഥിം പിതുഃ॥ 1-107-78 (4782) 
ത്വം സാരഥേ പിതുർമഹ്യം സഖാസി രഥധൂർഗതഃ।
അപി ജാനാസി യദി വൈ കസ്യാം ഭാവോ നൃപസ്യ തു॥ 1-107-79 (4783) 
തദാചക്ഷ്വ ഭവാൻപൃഷ്ടഃ കരിഷ്യേ ന തദന്യഥാ।  1-107-80 (4784) 
സൂത ഉവാച।
ദാശകന്യാ കുരുശ്രേഷ്ഠ തത്ര ഭാവഃ പിതുർഗതഃ॥  1-107-80x (659) 
വൃതഃ സ നരദേവേന തദാ വചനമബ്രവീത്।
യോഽസ്യാം പുമാൻഭവേജ്ജാതഃ സ രാജാ ത്വദനന്തരം॥ 1-107-81 (4785) 
നാകാമയത തം ദാതും പിതാ തവ വരം തദാ।
സ ചാപി നിശ്ചയസ്തസ്യ ന ച ദദ്യാം തതോഽന്യഥാ॥ 1-107-82 (4786) 
ഏതത്തേ കഥിതം വീര കുരുഷ്വ യദനന്തരം।  1-107-83 (4787) 
വൈശംപായന ഉവാച।
തതഃ സ പിതുരാജ്ഞായ മതം സംയഗവേക്ഷ്യ ച। 
ജ്ഞാത്വാ ച മാനസം പുത്രഃ പ്രയയൌ യമുനാം പ്രതി॥  1-107-83x (660) 
ക്ഷത്രിയൈഃ സഹ ധർമാത്മാ പുരാണൈർധർമചാരിഭിഃ।
ഉച്ചൈശ്ശ്രവസമാഗംയ കന്യാം വവ്രേ പിതുഃ സ്വയം'॥ 1-107-84 (4788) 
തം ദാശഃ പ്രതിജഗ്രാഹ വിധിവത്പ്രതിപൂജ്യ ച।
അബ്രവീച്ചൈനമാസീനം രാജസംസദി ഭാരത॥ 1-107-85 (4789) 
`രാജ്യശുൽകാ പ്രദാതവ്യാ കന്യേയം യാചതാം വര।
അപത്യം യദ്ഭവേദസ്യാഃ സ രാജാഽസ്തു പിതുഃ പരം॥'  1-107-86 (4790) 
ത്വമേവാത്ര മഹാബാഹോ ശാന്തനോർവംശവർധനഃ।
പുത്രഃ ശസ്ത്രഭൃതാം ശ്രേഷ്ഠഃ കിം നു വക്ഷ്യാമി തേ വചഃ॥ 1-107-87 (4791) 
`കുമാരികായാഃ ശുൽകാർഥം കിഞ്ചിദ്വക്ഷ്യാമി ഭാരത।'
കോഹി സംബന്ധഖം ശ്ലാഘ്യമീപ്സിതം യൌനമീദൃശം। 
അതിക്രാമന്ന തപ്യേത സാക്ഷാദപി ശതക്രതുഃ॥  1-107-88 (4792) 
അപത്യം ചൈതദാര്യസ്യ യോ യുഷ്മാകം സമോ ഗുണൈഃ।
യസ്യ ശുക്രാത്സത്യവതീ സംഭൂതാ വരവർണിനീ॥ 1-107-89 (4793) 
തേന മേ ബഹുശസ്താത പിതാ തേ പരികീർതിതഃ।
അർഹഃ സത്യവതീം വോഢും ധർമജ്ഞഃ സ നരാധിപഃ॥ 1-107-90 (4794) 
`ഇയം സത്യവതീ ദേവീ പിതരം തേഽബ്രവീത്തഥാ।
അർഥിതശ്ചാപിരാജർഷിഃ പ്രത്യാഖ്യാതഃ പുരാ മയാ'॥ 1-107-91 (4795) 
കന്യാപിതൃത്വാത്കിഞ്ചിത്തു വക്ഷ്യാമി ത്വാം നരാധിപ।
ബലവത്സപത്നതാമത്ര ദോഷം പശ്യാമി കേവലം॥ 1-107-92 (4796) 
`ഭൂയാംസം ത്വയി പശ്യാമി തദ്ദോഷമപരാജിത।'
യസ്യ ഹി ത്വം സപത്നഃ സ്യാ ഗന്ധർവസ്യാസുരസ്യ വാ॥  1-107-93 (4797) 
ന സ ജാതു ചിരം ജീവേത്ത്വയി ക്രുദ്ധേ പരന്തപ।
ഏതാവാനത്ര ദോഷോ ഹി നാന്യഃ കശ്ചന പാർഥിവ॥ 1-107-94 (4798) 
ഏതജ്ജാനീഹി ഭദ്രം തേ ദാനാദാനേ പരന്തപ॥  1-107-95 (4799) 
വൈശംപായന ഉവാച। 1-107-96x (661) 
ഏവമുക്തസ്തു ഗാംഗേയസ്തദ്യുക്തം പ്രത്യഭാഷത।
ശൃണ്വതാം ഭൂമിപാലാനാം പിതുരർഥായ ഭാരത॥ 1-107-96 (4800) 
`ഇദം വചനമാധത്സ്വ നാസ്തി വക്താസ്യ മത്സമഃ।
അന്യോ ജാതോ ന ജനിതാ ന ച കശ്ചന സംപ്രതി'॥ 1-107-97 (4801) 
ഏവമേതത്കരിഷ്യാമി യഥാ ത്വമനുഭാഷസേ।
യോഽസ്യാം ജനിഷ്യതേ പുത്രഃ സ നോ രാജാ ഭവിഷ്യതി॥ 1-107-98 (4802) 
ഇത്യുക്തഃ പുനരേവ സ്മ തം ദാശഃ പ്രത്യഭാഷത।
ചികീർഷുർദുഷ്കരം കർമ രാജ്യാർഥേ ഭരതർഷഭ॥ 1-107-99 (4803) 
ത്വമേവ നാഥഃ സംപ്രാപ്തഃ ശാന്തനോരമിതദ്യുതേ।
കന്യായാശ്ചൈവ ധർമാത്മൻപ്രഭുർദാനായ ചേശ്വരഃ॥ 1-107-100 (4804) 
ഇദം തു വചനം സൌംയ കാര്യം ചൈവ നിബോധ മേ।
കൌമാരികാണാം ശീലേന വക്ഷ്യാംയഹമരിന്ദമ॥ 1-107-101 (4805) 
യത്ത്വയാ സത്യവത്യർഥേ സത്യധർമപരായണ।
രാജമധ്യേ പ്രതിജ്ഞാതമനുരൂപം തവൈവ തത്॥ 1-107-102 (4806) 
നാന്യഥാ തൻമഹാബാഹോ സംശയോഽത്ര ന കശ്ചന।
തവാപത്യം ഭവേദ്യത്തു തത്ര നഃ സംശയോ മഹാൻ॥ 1-107-103 (4807) 
വൈശംപായന ഉവാച। 1-107-104x (662) 
തസ്യൈതൻമതമാജ്ഞായ സത്യധർമപരായണഃ।
പ്രത്യജാനാത്തദാ രാജൻപിതുഃ പ്രിയചികീർഷയാ॥ 1-107-104 (4808) 
ഗാംഗേയ ഉവാച। 1-107-105x (663) 
`ഉച്ചൈശ്ശ്രവഃ സമാധത്സ്വ പ്രതിജ്ഞാം ജനസംസദി।
ഋഷയോ വാഥ വാ ദേവാ ഭൂതാന്യന്തർഹിതാനി ച॥ 1-107-105 (4809) 
യാനി യാനീഹ ശൃണ്വന്തു നാസ്തി വക്താസ്യ മത്സമഃ।'
ദാശരാജ നിബോധേദം വചനം മേ നൃപോത്തമ॥  1-107-106 (4810) 
ശൃണ്വതാം ഭൂമിപാലാനാം യദ്ബ്രവീമി പിതുഃ കൃതേ।
രാജ്യം താവത്പൂർവമേവ മയാ ത്യക്തം നരാധിപാഃ॥ 1-107-107 (4811) 
അപത്യഹേതോരപി ച കരിഷ്യേഽദ്യ വിനിശ്ചയം।
അദ്യപ്രഭൃതി മേ ദാശ ബ്രഹ്മചര്യം ഭവിഷ്യതി॥ 1-107-108 (4812) 
അപുത്രസ്യാപി മേ ലോകാ ഭവിഷ്യന്ത്യക്ഷയാ ദിവി।
`ന ഹി ജൻമപ്രഭൃത്യുക്തം മയാ കിഞ്ചിദിഹാനൃതം॥ 1-107-109 (4813) 
യാവത്പ്രാണാ ധ്രിയന്തേ വൈ മമ ദേഹം സമാശ്രിതാഃ।
താവന്ന ജനയിഷ്യാമി പിത്രേ കന്യാം പ്രയച്ഛ മേ॥ 1-107-110 (4814) 
പരിത്യജാംയഹം രാജ്യം മൈഥുനം ചാപി സർവശഃ।
ഊർധ്വരേതാ ഭവിഷ്യാമി ദാശ സത്യം ബ്രവീമി തേ॥'  1-107-111 (4815) 
വൈശംപായന ഉവാച। 1-107-112x (664) 
തസ്യ തദ്വചനം ശ്രുത്വാ സംപ്രഹൃഷ്ടതനൂരുഹഃ।
ദദാനീത്യേവ തം ദാശോ ധർമാത്മാ പ്രത്യഭാഷത॥ 1-107-112 (4816) 
തതോന്തരിക്ഷേഽപ്സരസോ ദേവാഃ സർഷിഗണാസ്തദാ।
`തദ്ദൃഷ്ടാ ദുഷ്കരം കർമ പ്രശശംസുശ്ച പാർഥിവാഃ॥'  1-107-113 (4817) 
അഭ്യവർഷന്ത കുസുമൈർഭീഷ്മോഽയമിതി ചാബ്രുവൻ।
തതഃ സ പിതുരർഥായ താമുവാച യശസ്വിനീം॥ 1-107-114 (4818) 
അധിരോഹ രഥം മാതർഗച്ഛാവഃ സ്വഗൃഹാനിതി।
ഏവമുക്ത്വാ തു ഭീഷ്മസ്താം രഥമാരോപ്യ ഭാമിനീം॥ 1-107-115 (4819) 
ആഗംയ ഹാസ്തിനപുരം ശാന്തനോഃ സംന്യവേദയത്।
തസ്യ തദ്ദുഷ്കരം കർമ പ്രശശംസുർനാരാധിപാഃ॥ 1-107-116 (4820) 
സമേതാശ്ച പൃഥക്ചൈവ ഭീഷ്മോയമിതി ചാബ്രുവൻ।
തച്ഛ്രുത്വാ ദുഷ്കരം കർമ കൃതം ഭീഷ്മേണ ശാന്തനുഃ॥ 1-107-117 (4821) 
ബഭൂവ ദുഃഖിതോ രാജാ ചിരരാത്രായ ഭാരത।
സ തേന കർമണാ സൂനോഃ പ്രീതസ്തസ്മൈ വരം ദദൌ॥'  1-107-118 (4822) 
സ്വച്ഛന്ദമരണം തുഷ്ടോ ദദൌ തസ്മൈ മഹാത്മനേ।
ന തേ മൃത്യുഃ പ്രഭവിതാ യാവജ്ജീവിതുമിച്ഛസി॥ 1-107-119 (4823) 
ത്വത്തോ ഹ്യനുജ്ഞാം സംപ്രാപ്യ മൃത്യുഃ പ്രഭവിതാഽനഘ॥  1-107-120 (4824) 
 
ഇതി ശ്രീമൻമഹാഭാരതേ ആദിപർവണി സംഭവപർവണി സപ്താധികശതതമോഽധ്യായഃ॥ 107 ॥

Mahabharata - Adi Parva - Chapter Footnotes

1-107-12 പുടഭേദനേ പത്തനേ॥ 1-107-16 ബ്രഹ്മധർമോത്തരേ അഹിംസാധർമപ്രധാനേ॥ 1-107-20 വാക് സത്യം ശ്രിതാഭവത്॥ 1-107-36 അധിജഗേ അധീതവാൻ॥ 1-107-49 തരിം നാവം॥ 1-107-56 വ്യവസ്യേയം വിനിശ്ചിനുയം॥ 1-107-58 ശരീരജേന കാമേന॥ 1-107-62 ഹരിണഃ പാണ്ഡുഗാത്രഃ॥ 1-107-72 പുരാണാനാം പുരാതനാനാം॥ 1-107-95 ദാനേ വസുവചനം അദാനേ ബലവത്സപത്നതാ അത്ര കാരണമിതി ശേഷഃ॥ സപ്തോത്തരശതതമോഽധ്യായഃ॥ 107 ॥



ആദിപർവ - അധ്യായ 108

॥ ശ്രീഃ ॥

1.108. അധ്യായഃ 108 

Mahabharata - Adi Parva - Chapter Topics

ശാന്തനുസത്യവതീവിവാഹഃ॥ 1 ॥ ചിത്രാംഗദവിചിത്രവീര്യയോരുത്പത്തിഃ॥ 2 ॥ ശാന്തനുമരണം॥ 3 ॥ ചിത്രാംഗദമരണം॥ 4 ॥ വിചിത്രവീര്യസ്യ രാജ്യേഽഭിഷേകഃ॥ 5 ॥

Mahabharata - Adi Parva - Chapter Text

1-108-0 (4825) 
വൈശംപായന ഉവാച। 1-108-0x (665) 
`ചേദിരാജസുതാം ജ്ഞാത്വാ ദാശരാജേന വർധിതാം।
വിവാഹം കാരയാമാസ ശാസ്ത്രദൃഷ്ടേന കർമണാ॥'  1-108-1 (4826) 
തതോ വിവാഹേ നിർവൃത്തേ സ രാജാ ശാന്തനുർനൃപഃ।
താം കന്യാം രൂപസംപന്നാം സ്വഗൃഹേ സംന്യവേശയത്॥ 1-108-2 (4827) 
തതഃ ശാന്തനവോ ധീമാൻസത്യവത്യാമജായത।
വീരശ്ചിത്രാംഗദോ നാമ വീര്യവാൻപുരുഷേശ്വരഃ॥ 1-108-3 (4828) 
അഥാപരം മഹേഷ്വാസം സത്യവത്യാം സുതം പ്രഭുഃ।
വിചിത്രവീര്യം രാജാനം ജനയാമാസ വീര്യവാൻ॥ 1-108-4 (4829) 
അപ്രാപ്തവതി തസ്മിംസ്തു യൌവനം പുരുഷർഷഭേ।
സ രാജാ ശാന്തനുർധീമാൻകാലധർമമുപേയിവാൻ॥ 1-108-5 (4830) 
സ്വർഗതേ ശാന്തനൌ ഭീഷ്മശ്ചിത്രാംഗദമരിന്ദനം।
സ്ഥാപയാമാസ വൈ രാജ്യേ സത്യവത്യാ മതേ സ്ഥിതഃ॥ 1-108-6 (4831) 
സ തു ചിത്രാംഗദഃ ശൌര്യാത്സർവാംശ്ചിക്ഷേപ പാർഥിവാൻ।
മനുഷ്യം ന ഹി മേന സ കഞ്ചിത്സദൃശമാത്മനഃ॥ 1-108-7 (4832) 
തം ക്ഷിപന്തം സുരാംശ്ചൈവ മനുഷ്യാനസുരാംസ്തഥാ।
ഗന്ധർവരാജോ ബലവാംസ്തുല്യനാമാഽഭ്യയാത്തദാ॥ 1-108-8 (4833) 
ഗന്ധർവ ഉവാച। 1-108-9x (666) 
`ത്വം വൈ സദൃശനാമാസി യുദ്ധം ദേഹി നൃപാത്മജ।
നാമ വാഽന്യത്പ്രഗൃഹ്ണീഷ്വ യദി യുദ്ധം ന ദാസ്യസി॥ 1-108-9 (4834) 
ത്വയാഹം യുദ്ധമിച്ഛാമി ത്വത്സകാശം തു നാമതഃ।
ആഗതോസ്മി വൃഥാഽഽഭാഷ്യ ന ഗച്ഛേന്നാമ തേ മമ॥ 1-108-10 (4835) 
ഇത്യുക്ത്വാ ഗർജമാനൌ തൌ ഹിരണ്വത്യാസ്തടം ഗതൌ'।
തേനാസ്യ സുമഹദ്യുദ്ധം കുരുക്ഷേത്രേ ബഭൂവ ഹ॥ 1-108-11 (4836) 
തയോർബലവതോസ്തത്ര ഗന്ധർവകുരുമുഖ്യയോഃ।
നദ്യാസ്തീരേ ഹിരണ്വത്യാഃ സമാസ്തിസ്രോഽഭവദ്രണഃ॥ 1-108-12 (4837) 
തസ്മിന്വിമർദേ തുമുലേ ശസ്ത്രവർഷസമാകുലേ।
മായാധികോഽവധീദ്വീരം ഗന്ധർവഃ കുരുസത്തമം॥ 1-108-13 (4838) 
സ ഹത്വാ തു നരശ്രേഷ്ഠം ചിത്രാംഗദമരിന്ദമം।
അന്തായ കൃത്വാ ഗന്ധർവോ ദിവമാചക്രമേ തതഃ॥ 1-108-14 (4839) 
തസ്മിൻപുരുഷശാർദൂലേ നിഹതേ ഭൂരിതേജസി।
ഭീഷ്മഃ ശാന്തനവോ രാജാ പ്രേതകാര്യാണ്യകാരയത്॥ 1-108-15 (4840) 
വിചിത്രവീര്യം ച തദാ ബാലമപ്രാപ്തയൌവനം।
കുരുരാജ്യേ മഹാബാഹുരഭ്യഷിഞ്ചദനന്തരം॥ 1-108-16 (4841) 
വിചിത്രവീര്യഃ സ തദാ ഭീഷ്മസ്യ വചനേ സ്ഥിതഃ।
അന്വശാസൻമഹാരാജ പിതൃപൈതാമഹം പദം॥ 1-108-17 (4842) 
സ ധർമശാസ്ത്രകുശലം ഭീഷ്മം ശാന്തനവം നൃപഃ।
പൂജയാമാസ ധർമേണ സ ചൈനം പ്രത്യപാലയത്॥ ॥ 1-108-18 (4843) 
 
ഇതി ശ്രീമൻമഹാഭാരതേ ആദിപർവണി സംഭവപർവണി അഷ്ടാധികശതതമോഽധ്യായഃ॥ 108 ॥




ആദിപർവ - അധ്യായ 109

॥ ശ്രീഃ ॥

1.109. അധ്യായഃ 109 

Mahabharata - Adi Parva - Chapter Topics

ഭീഷ്മസ്യ കാശിപതികന്യാഹരണാർഥം വാരാണസീഗമനം॥ 1 ॥ കന്യാം ഹൃതവതാ ഭീഷ്മേണ യുദ്ധേ രാജ്ഞാം പരാജയഃ॥ 2 ॥ മധ്യേമാർഗം സാൽവപരാജയഃ॥ 3 ॥ വിചിത്രവീര്യവിവാഹോപക്രമേ തമനിച്ഛന്ത്യാ ജ്യേഷ്ഠായാ അംബയാഃ സാൽവം പ്രതി ഗമനം॥ 4 ॥ തേന പ്രത്യാഖ്യാതായാഃ പുനർഭീഷ്മം പ്രാപ്തായ അംബ്രായാഃ ഭീഷ്മേണ നിരാകരണം॥ 5 ॥ ഭീഷ്മജിഘാംസയാ തപസ്യന്ത്യാ അംബായാഃ പ്രസന്നാത്കുമാരാൻമാലാപ്രാപ്തിഃ॥ 6 ॥

Mahabharata - Adi Parva - Chapter Text

1-109-0 (4844) 
വൈശംപായന ഉവാച। 1-109-0x (667) 
ഹതേ ചിത്രാംഗദേ ഭീഷ്മോ ബാലേ ഭ്രാതരി കൌരവ।
പാലയാമാസ തദ്രാജ്യം സത്യവത്യാ മതേ സ്ഥിതഃ॥ 1-109-1 (4845) 
`തഥാ വിചിത്രവീര്യം തു വർതമാനം സുഖേഽതുലേ।'
സംപ്രാപ്തയൌവനം ദൃഷ്ട്വാ ഭ്രാതരം ധീമതാം വരഃ। 
ഭീഷ്മോ വിചിത്രവീര്യസ്യ വിവാഹായാകരോൻമതിം॥  1-109-2 (4846) 
അഥ കാശിപതേർഭീഷ്മഃ കന്യാസ്തിസ്രോഽപ്സരോപമാഃ।
ശുശ്രാവ സഹിതാ രാജന്വൃണ്വാനാ വൈ സ്വയംവരം॥ 1-109-3 (4847) 
തതഃ സ രഥിനാം ശ്രേഷ്ഠോ രഥേനൈകേന ശത്രുജിത്।
ജഗാമാനുമതേ മാതുഃ പുരീം വാരാണസീം പ്രഭുഃ॥ 1-109-4 (4848) 
തത്ര രാജ്ഞഃ സമുദിതാൻസർവതഃ സമുപാഗതാൻ।
ദദർശ കന്യാസ്താശ്വൈ ഭീഷ്മഃ ശാന്തനുനന്ദനഃ॥ 1-109-5 (4849) 
`താസാം കാമേന സംമത്താഃ സഹിതാഃ കാശികോസലാഃ।
വംഗാഃ പുണ്ഡ്രാഃ കലിംഗാശ്ച തേ ജഗ്മുസ്താം പുരീം പ്രതി॥'  1-109-6 (4850) 
കീർത്യമാനേഷു രാജ്ഞാം തു തദാ നാമസു സർവശഃ।
ഏകാകിനം തദാ ഭീഷ്മം വൃദ്ധം ശാന്തനുനന്ദനം॥ 1-109-7 (4851) 
സോദ്വേഗാ ഇവ തം ദൃഷ്ട്വാ കന്യാഃ പരമശോഭനാഃ।
അപാക്രാമന്ത താഃ സർവാ വൃദ്ധ ഇത്യേവ ചിന്തയാ॥ 1-109-8 (4852) 
വൃദ്ധഃ പരമധർമാത്മാ വലീപലിതധാരണഃ।
കികാരണമിഹായാതോ നിർലജ്ജോ ഭരതർഷഭഃ॥ 1-109-9 (4853) 
മിഥ്യാപ്രതിജ്ഞോ ലോകേഷു കിം വദിഷ്യതി ഭാരത।
ബ്രഹ്മചാരീതി ഭീഷ്മോ ഹി വൃഥൈവ പ്രഥിതോ ഭുവി॥ 1-109-10 (4854) 
ഇത്യേവം പ്രബുവന്തസ്തേ ഹസന്തി സ്മ നൃപാധമാഃ।  1-109-11 (4855) 
വൈശംപായന ഉവാച।
ക്ഷത്രിയാണാം വചഃ ശ്രുത്വാ ഭീഷ്മശ്ചുക്രോധ ഭാരത॥  1-109-11x (668) 
ഭീഷ്മസ്തദാ സ്വയം കന്യാ വരയാമാസ താഃ പ്രഭുഃ।
ഉവാച ച മഹീപാലാന്രാജഞ്ജലദനിഃസ്വനഃ॥ 1-109-12 (4856) 
രഥമാരോപ്യ താഃ കന്യാ ഭീഷ്മഃ പ്രഹരതാം വരഃ।
ആഹൂയ ദാനം കന്യാനാം ഗുണവദ്ഭ്യഃ സ്മൃതം ബുധൈഃ॥ 1-109-13 (4857) 
അലങ്കൃത്യ യഥാശക്തി പ്രദായ ച ധനാന്യപി।
പ്രയച്ഛന്ത്യപരേ കന്യാം മിഥുനേന ഗവാമപി॥ 1-109-14 (4858) 
വിത്തേന കഥിതേനാന്യേ ബലേനാന്യേഽനുമാന്യ ച।
പ്രമത്താമുപയന്ത്യന്യേ സ്വയമന്യേ ച വിന്ദതേ॥ 1-109-15 (4859) 
ആർഷം വിധിം പുരസ്കൃത്യ ദാരാന്വിന്ദന്തി ചാപരേ।
അഷ്ടമം തമഥോ വിത്ത വിവാഹം കവിഭിർവൃതം॥ 1-109-16 (4860) 
സ്വയംവരം തു രാജന്യാഃ പ്രശംസന്ത്യുപയാന്തി ച।
പ്രമഥ്യ തു ഹൃതാമാഹുർജ്യായസീം ധർമവാദിനഃ॥ 1-109-17 (4861) 
താ ഇമാഃ പൃഥിവീപാലാ ജിഹീർഷാമി ബലാദിതഃ।
തേ യതധ്വം പരം ശക്ത്യാ വിജയായേതരായ വാ॥ 1-109-18 (4862) 
സ്ഥിതോഽഹം പൃഥിവീപാലാ യുദ്ധായ കൃതനിശ്ചയഃ।  1-109-19 (4863) 
വൈശംപായന ഉവാച।
ഏവമുക്ത്വാ മഹീപാലാൻകാശിരാജം ച വീര്യവാൻ॥  1-109-19x (669) 
സർവാഃ കന്യാഃ സ കൌരവ്യോ രഥമാരോപ്യ ച സ്വകം।
ആമന്ത്ര്യ ച സ താൻപ്രായാച്ഛീഘ്രം കന്യാഃ പ്രഗൃഹ്യ താഃ॥ 1-109-20 (4864) 
തതസ്തേ പാർഥിവാഃ സർവേ സമുത്പേതുരമർഷിതാഃ।
സംസ്പൃശന്തഃ സ്വകാൻബാഹൂന്ദശന്തോ ദശനച്ഛദാൻ॥ 1-109-21 (4865) 
തേഷാമാഭരണാന്യാശു ത്വരിതാനാം വിമുഞ്ചതാം।
ആമുഞ്ചതാം ച വർമാണി സംഭ്രമഃ സുമഹാനഭൂത്॥ 1-109-22 (4866) 
താരാണാമിവ സംപാതോ ബഭൂവ ജനമേജയ।
ഭൂഷണാനാം ച സർവേഷാം കവചാനാം ച സർവശഃ॥ 1-109-23 (4867) 
സവർമഭിർഭൂഷണൈശ്ച പ്രകീര്യദ്ബിരിതസ്തതഃ।
സക്രോധാമർഷജിഹ്മഭ്രൂകഷായീകൃതലോചനാഃ॥ 1-109-24 (4868) 
സൂതോപക്ലൃപ്താൻ രുചിരാൻസദശ്വൈരുപകൽപിതാൻ।
രഥാനാസ്ഥായ തേ വീരാഃ സർവപ്രഹരണാന്വിതാഃ॥ 1-109-25 (4869) 
പ്രയാന്തമഥ കൌരവ്യമനുസസ്രുരുദായുധാഃ।
തതഃ സമഭവദ്യുദ്ധം തേഷാം തസ്യ ച ഭാരത। 
ഏകസ്യ ച ബഹൂനാം ച തുമുലം രോമഹർഷണം॥  1-109-26 (4870) 
തേ ത്വിഷൂന്ദശസാഹസ്രാംസ്തസ്മിന്യുഗപദാക്ഷിപൻ।
അപ്രാപ്താംശ്ചൈവ താനാശു ഭീഷ്മഃ സർവാംസ്തഥാഽന്തരാ॥ 1-109-27 (4871) 
അച്ഛിനച്ഛരവർഷേണ മഹതാ ലോമവാഹിനാ।
തതസ്തേ പാർഥിവാഃ സർവേ സർവതഃ പരിവാര്യ തം॥ 1-109-28 (4872) 
വവൃഷുഃ ശരവർഷേണ വർഷേണേവാദ്രിമംബുദാഃ।
സ തം ബാണമയം വർഷം ശരൈരാവാര്യ സർവതഃ॥ 1-109-29 (4873) 
തതഃ സർവാൻമഹീപാലാൻപര്യവിധ്യത്ത്രിഭിസ്ത്രിഭിഃ।
ഏകൈകസ്തു തതോ ഭീഷ്മം രാജന്വിവ്യാധ പഞ്ചഭിഃ॥ 1-109-30 (4874) 
സ ച താൻപ്രതിവിവ്യാധ ദ്വാഭ്യാം ദ്വാഭ്യാം പരാക്രമൻ।
തദ്യുദ്ധമാസീത്തുമുലം ഘോരം ദേവാസുരോപമം॥ 1-109-31 (4875) 
പശ്യതാം ലോകവീരാണാം ശരശക്തിസമാകുലം।
സ ധനൂംഷി ധ്വജാഗ്രാണി വർമാണി ച ശിരാംസി॥ 1-109-32 (4876) 
ചിച്ഛേദ സമരേ ഭീഷ്മഃ ശതശോഥ സഹസ്രശഃ।
തസ്യാതിപുരുഷം കർമ ലാഘവം രഥചാരിണഃ॥ 1-109-33 (4877) 
രക്ഷണം ചാത്മനഃ സംഖ്യേ ശത്രവോഽപ്യഭ്യപൂജയൻ।
`അക്ഷതഃ ക്ഷപയിത്വാന്യാനസംഖ്യേയപരാക്രമഃ॥ 1-109-34 (4878) 
ആനിനായ സ കാശ്യസ്യ സുതാഃ സാഗരഗാസുതഃ।'
താന്വിനിർജിത്യ തു രണേ സർവശസ്ത്രഭൃതാം വരഃ॥  1-109-35 (4879) 
കന്യാഭിഃ സഹിതഃ പ്രായാദ്ഭാരതോ ഭാരതാൻപ്രതി।
തതസ്തം പൃഷ്ഠതോ രാജഞ്ശാൽവരാജോ മഹാരഥഃ॥ 1-109-36 (4880) 
അഭ്യഗച്ഛദമേയാത്മാ ഭീഷ്മം ശാന്തനവം രണേ।
വാരണം ജഘനേ ഭിന്ദന്ദന്താഭ്യാമപരോ യഥാ॥ 1-109-37 (4881) 
വാസിതാമനുസംപ്രാപ്തോ യൂഥപോ ബലിനാം വരഃ।
സ്ത്രീകാമസ്തിഷ്ഠതിഷ്ഠേതി ഭീഷ്മമാഹ സ പാർഥിവഃ॥ 1-109-38 (4882) 
സാൽവരാജോ മഹാബാഹുരമർഷേണ പ്രചോദിതഃ।
തതഃ സ പുരുഷവ്യാഘ്രോ ഭീഷ്മഃ പരബലാർദനഃ॥ 1-109-39 (4883) 
തദ്വാക്യാകുലിതഃ ക്രോധാദ്വിധൂമോഗ്നിരിവ ജ്വലൻ।
വിതതേഷുധനുഷ്പാണിർവികുഞ്ചിതലലാടഭൃത്॥ 1-109-40 (4884) 
ക്ഷത്രധർമം സമാസ്ഥായ വ്യപേതഭയസംഭ്രമഃ।
നിവർതയാമാസ രഥം സാൽവം പ്രതി മഹാരഥഃ॥ 1-109-41 (4885) 
നിവർതമാനം തം ദൃഷ്ട്വാ രാജാനഃ സർവ ഏവ തേ।
പ്രേക്ഷകാഃ സമപദ്യന്ത ഭീഷ്മസാൽവസമാഗമേ॥ 1-109-42 (4886) 
തൌ വൃഷാവിവ നർദന്തൌ ബലിനൌ വാസിതാന്തരേ।
അന്യോന്യമഭിവർതേതാം ബലവിക്രമശാലിനൌ॥ 1-109-43 (4887) 
തതോ ഭീഷ്മം ശാന്തനവം ശരൈഃ ശതസഹസ്രശഃ।
സാൽവരാജോ നരശ്രേഷ്ഠഃ സമവാകിരദാശുഗൈഃ॥ 1-109-44 (4888) 
പൂർവമഭ്യർദിതം ദൃഷ്ട്വാ ഭീഷ്മം സാൽവേന തേ നൃപാഃ।
വിസ്മിതാഃ സമപദ്യന്ത സാധുസാധ്വിതി ചാബ്രുവൻ॥ 1-109-45 (4889) 
ലാഘവം തസ്യ തേ ദൃഷ്ട്വാ സമരേ സർവപാർഥിവാഃ।
അപൂജയന്ത സംഹൃഷ്ടാ വാഗ്ഭിഃ സാൽവം നരാധിപം॥ 1-109-46 (4890) 
ക്ഷത്രിയാണാം തതോ വാചഃ ശ്രുത്വാ പരപുഞ്ജയഃ।
ക്രുദ്ധഃ ശാന്തനവോ ഭീഷ്മസ്തിഷ്ഠതിഷ്ഠേത്യഭാഷത॥ 1-109-47 (4891) 
സാരഥിം ചാബ്രവീത്ക്രുദ്ധോ യാഹി യത്രൈഷ പാർഥിവഃ।
യാവദേനം നിഹൻംയദ്യ ഭുജംഗമിവ പക്ഷിരാട്॥ 1-109-48 (4892) 
തതോഽസ്ത്രം വാരുണം സംയഗ്യോജയാമാസ കൌരവഃ।
തേനാശ്വാംശ്ചതുരോഽമൃദ്ഗാത്സാൽവരാജസ്യ ഭൂപതേ॥ 1-109-49 (4893) 
അസ്ത്രൈരസ്ത്രാണി സംവാര്യ സാൽവരാജസ്യ കൌരവഃ।
ഭീഷ്മോ നൃപതിശാർദൂല ന്യവധീത്തസ്യ സാരഥിം॥ 1-109-50 (4894) 
അസ്ത്രേണ ചാസ്യാഥൈന്ദ്രേണ ന്യവധീത്തുരഗോത്തമാൻ।
കന്യാഹേതോർനരശ്രേഷ്ഠ ഭീഷ്മഃ ശാന്തനവസ്തദാ॥ 1-109-51 (4895) 
ജിത്വാ വിസർജയാമാസ ജീവന്തം നൃപസത്തമം।
തതഃ സാൽവഃ സ്വനഗരം പ്രയയൌ ഭരതർഷഭ॥ 1-109-52 (4896) 
സ്വരാജ്യമന്വശാച്ചൈവ ധർമേണ നൃപതിസ്തദാ।
രാജാനോ യേ ച തത്രാസൻസ്വയംവരദിദൃക്ഷവഃ॥ 1-109-53 (4897) 
സ്വാന്യേവ തേഽപി രാഷ്ട്രാണി ജഗ്മുഃ പരപുരഞ്ജയാഃ।
ഏവം വിജിത്യ താഃ കന്യാ ഭീഷ്മഃ പ്രഹരതാം വരഃ॥ 1-109-54 (4898) 
പ്രയയൌ ഹാസ്തിനപുരം യത്ര രാജാ സ കൌരവഃ।
വിചിത്രവീര്യോ ധർമാത്മാ പ്രശാസ്തി വസുധാമിമാം॥ 1-109-55 (4899) 
യഥാ പിതാസ്യ കൌരവ്യഃ ശാന്തനുർനൃപസത്തമഃ।
സോഽചിരേണൈവ കാലേന അത്യക്രാമന്നരാധിപ॥ 1-109-56 (4900) 
വനാനി സരിതശ്ചൈവ ശൈലാംശ്ച വിനിധാന്ദ്രുമാൻ।
അക്ഷതഃ ക്ഷപയിത്വാഽരീൻസംഖ്യേഽസംഖ്യേയവിക്രമഃ॥ 1-109-57 (4901) 
ആനയാമാസ കാശ്യസ്യ സുതാഃ സാഗരഗാസുതഃ।
സ്നുഷാ ഇവ സ ധർമാത്മാ ഭഗിനീരിവ ചാനുജാഃ॥ 1-109-58 (4902) 
യഥാ ദുഹിതശ്ചൈവ പരിഗൃഹ്യ യയൌ കുരൂൻ।
ആനിന്യേ സ മഹാബാഹുർഭ്രാതുഃ പ്രിയചികീർഷയാ॥ 1-109-59 (4903) 
താഃ സർവഗുണസംപന്നാ ഭ്രാതാ ഭ്രാത്രേ യവീയസേ।
ഭീഷ്മോ വിചിത്രവീര്യായ പ്രദദൌ വിക്രമാഹൃതാഃ॥ 1-109-60 (4904) 
ഏവം ധർമേണ ധർമജ്ഞഃ കൃത്വാ കർമാതിമാനുഷം।
ഭ്രാതുർവിചിത്രവീര്യസ്യ വിവാഹായോപചക്രമേ॥ 1-109-61 (4905) 
സത്യവത്യാ സഹ മിഥഃ കൃത്വാ നിശ്ചയമാത്മവാൻ।
വിവാഹം കാരയിഷ്യന്തം ഭീഷ്മം കാശിപതേഃ സുതാ। 
ജ്യേഷ്ഠാ താസാമിദം വാക്യമബ്രവീദ്ധസതീ തദാ॥  1-109-62 (4906) 
മയാ സൌഭപതിഃ പൂർവം മനസാ ഹി വൃതഃ പതിഃ।
തേന ചാസ്മി വൃതാ പൂർവമേഷ കാമശ്ച മേ പിതുഃ॥ 1-109-63 (4907) 
മയാ വരയിതവ്യോഽഭൂത്സാൽവസ്തസ്മിൻസ്വയംവരേ।
ഏതദ്വിജ്ഞായ ധർമജ്ഞ ധർമതത്ത്വം സമാചര॥ 1-109-64 (4908) 
ഏവമുക്തസ്തയാ ഭീഷ്മഃ കന്യയാ വിപ്രസംസദി।
ചിന്താമഭ്യഗമദ്വീരോ യുക്താം തസ്യൈവ കർമണഃ॥ 1-109-65 (4909) 
`അന്യസക്താ ത്വിയം കന്യാ ജ്യേഷ്ഠാ ത്വംബാ മയാ ജിതാ।
വാചാ ദത്താ മനോദത്താ കൃതമംഗലവാചനാ॥ 1-109-66 (4910) 
നിർദിഷ്ടാ തു പരസ്യൈവ സാ ത്യാജ്യാ പരചിന്തിനീ।
ഇത്യുക്ത്വാ ചാനുമാന്യൈവ ഭ്രാതരം സ്വവശാനുഗം॥'  1-109-67 (4911) 
വിനിശ്ചിത്യ സ ധർമജ്ഞോ ബ്രാഹ്മണൈർവേദപാരഗൈഃ।
അനുജജ്ഞേ തദാ ജ്യേഷ്ഠാമംബാം കാശിപതേഃ സുതാം॥ 1-109-68 (4912) 
അംബികാംബാലികേ ഭാര്യേ പ്രാദാദ്ഭ്രാത്രേ യവീയസേ।
ഭീഷ്മോ വിചിത്രവീര്യായ വിധിദൃഷ്ടേന കർമണാ॥ 1-109-69 (4913) 
തയോഃ പാണീ ഗൃഹീത്വാ തു രൂപയൌവനദർപിതഃ।
വിചിത്രവീര്യോ ധർമാത്മാ നാംബാമൈച്ഛത്കഥഞ്ചന॥ 1-109-70 (4914) 
`അംബാമന്യസ്യ കീർത്യന്തീമബ്രവീച്ചാരുദർശനാം।  1-109-71 (4915) 
വിചിത്രവീര്യ ഉവാച।
പാപസ്യ ഫലമേവൈഷ കാമോഽസാധുർനിരർഥകഃ। 
പരതന്ത്രോപഭോഗോ മാമാര്യ നാഽഽയോക്തുമർഹസി॥  1-109-71x (670) 
ഭീഷ്മ ഉവാച। 1-109-72x (671) 
പ്രാതിഷ്ഠച്ഛാന്തനോർവംശസ്താത യസ്യ ത്വമന്വയഃ।
അകാമവൃത്തോ ധർമാത്മൻസാധു മന്യേ മതം തവ॥ 1-109-72 (4916) 
ഇത്യുക്ത്വാംബാം സമാലോക്യ വിധിവദ്വാക്യമബ്രവീത്।
വിസൃഷ്ടാ ഹ്യസി ഗച്ഛ ത്വം യഥാകാമമനിന്ദിതേ॥ 1-109-73 (4917) 
നാനിയോജ്യേ സമർഥോഽഹം നിയോക്തും ഭ്രാതരം പ്രിയം।
അന്യബാവഗതാം ചാപി കോ നാരീം വാസയേദ്ഗൃഹേ॥ 1-109-74 (4918) 
അതസ്ത്വാം ന നിയോക്ഷ്യാമി അന്യകാമാസി ഗംയതാം।
അഹമപ്യൂർധ്വരേതാ വൈ നിവൃത്തോ ദാരകർമണി॥ 1-109-75 (4919) 
ന സംബന്ധസ്തദാവാഭ്യാം ഭവിതാ വൈ കഥഞ്ചന।  1-109-76 (4920) 
വൈശംപായന ഉവാച।
ഇത്യുക്താ സാ ഗതാ തത്ര സഖീഭിഃ പരിവാരിതാ॥  1-109-76x (672) 
നിർദിഷ്ടാ ഹി ശനൈ രാജൻസാൽവരാജപുരം പ്രതി।
അഥാംബാ സാൽവംമാഗംയ സാഽബ്രവീത്പ്രതിപൂജ്യ തം॥ 1-109-77 (4921) 
പുരാ നിർദിഷ്ടഭാവാ ത്വാമാഗതാസ്മി വരാനന।
ദേവവ്രതം സമുത്സൃജ്യ സാനുജം ഭരതർഷഭം॥ 1-109-78 (4922) 
പ്രതിഗൃഹ്ണീഷ്വ ഭദ്രം തേ വിധിവൻമാം സമുദ്യതാം॥  1-109-79 (4923) 
വൈശംപായന ഉവാച। 1-109-80x (673) 
തയൈവമുക്തഃ സാൽവോപി പ്രഹസന്നിദമബ്രവീത്।
നിർജിതാഽസീഹ ഭീഷ്മേണ മാം വിനിർജിത്യ രാജസു॥ 1-109-80 (4924) 
അന്യേന നിർജിതാം ഭദ്രേ വിസൃഷ്ടാം തേന ചാലയാത്।
ന ഗൃഹ്ണാമി വരാരോഹേ തത്ര ചൈവ തു ഗംയതാം॥ 1-109-81 (4925) 
വൈശംപായന ഉവാച। 1-109-82x (674) 
ഇത്യുക്താ സാ സമാഗംയ കുരുരാജ്യമനുത്തമം।
അംബാബ്രവീത്തതോ ഭീഷ്മം ത്വയാഽഹം സഹസാ ഹൃതാ॥ 1-109-82 (4926) 
ക്ഷത്രധർമമവേക്ഷസ്വ ത്വം ഭർതാ മമ ധർമതഃ।
യാം യഃ സ്വയംവരേ കന്യാം നിർജയേച്ഛൌര്യസംപദാ॥ 1-109-83 (4927) 
രാജ്ഞഃ സർവാന്വിനിർജിത്യ സ താമുദ്വാഹയേദ്ധ്രുവം।
അതസ്ത്വമേവ ഭർതാ മേ ത്വയാഽഹം നിർജിതാ യതഃ॥ 1-109-84 (4928) 
തസ്മാദ്വഹസ്വ മാം ഭീഷ്മ നിർജിതാം സംസദി ത്വയാ।
ഊർധ്വരേതാ ഹ്യഹമിതി പ്രത്യുവാച പുനഃപുനഃ॥ 1-109-85 (4929) 
ഭീഷ്മം സാ ചാബ്രവീദംബാ യഥാജൈഷീസ്തഥാ കുരു।
ഏവമന്വഗമദ്ഭീഷ്മം ഷട്സമാഃ പുഷ്കരേക്ഷണാ॥ 1-109-86 (4930) 
ഊർധ്വരേതാസ്ത്വഹം ഭദ്രേ വിവാഹവിമുഖോഽഭവം।
തമേവ സാൽവം ഗച്ഛ ത്വം യഃ പുരാ മനസാ വൃതഃ॥ 1-109-87 (4931) 
അന്യസക്തം കിമർഥം ത്വമാത്മാനമവദഃ പുരാ।
അന്യസക്താം വധൂം കന്യാം വാസയേത്സ്വഗൃഹേ ന ഹി॥ 1-109-88 (4932) 
നാഹമുദ്വാഹയിഷ്യേ ത്വാം മമ ഭ്രാത്രേ യവീയസേ।
വിചിത്രവീര്യായ ശുഭേ യഥേഷ്ടം ഗംയതാമിതി॥ 1-109-89 (4933) 
ഭൂയഃ സാൽവം സമഭ്യേത്യ രാജൻഗൃഹ്ണീഷ്വ മാമിതി।
നാഹം ഗൃഹ്ണാംയന്യജിതാമിതി സാൽവനിരാകൃതാ॥ 1-109-90 (4934) 
ഊർധ്വരേതാസ്ത്വഹമിതി ഭീഷ്മേണ ച നിരാകൃതാ।
അംബാ ഭീഷ്മം പുനഃ സാൽവം ഭീഷ്മം സാൽവം പുനഃ പുനഃ॥ 1-109-91 (4935) 
ഗമനാഗമനേനൈവമനൈഷീത്ഷട് സമാ നൃപ।
അശ്രുഭിർഭൂമിമുക്ഷന്തീ ശോചന്തീ സാ മനസ്വിനീ॥ 1-109-92 (4936) 
പീനോന്നതകുചദ്വന്ദ്വാ വിശാലജഘനേക്ഷണാ।
ശ്രോണീഭരാലസഗമാ രാകാചന്ദ്രനിഭാനനാ॥ 1-109-93 (4937) 
വർഷത്കാദംബിനീമൂർധ്നി സ്ഫുരന്തീ ചഞ്ചലേവ സാ।
സാ തതോ ദ്വാദശ സമാ ബാഹുദാമഭിതോ നദീം। 
പാർശ്വേ ഹിമവതോ രംയേ തപോ ഘോരം സമാദദേ॥  1-109-94 (4938) 
സങ്ക്ഷിപ്തകരണാ തത്ര തപ ആസ്ഥായ സുവ്രതാ।
പാദാംഗുഷ്ഠേന സാഽതിഷ്ഠദകംപന്ത തതഃ സുരാഃ॥ 1-109-95 (4939) 
തസ്യാസ്തത്തു തപോ ദൃഷ്ട്വാ സുരാണാം ക്ഷോഭകാരകം।
വിസ്മിതശ്ചൈവ ഹൃഷ്ടശ്ച തസ്യാനുഗ്രഹബുദ്ധിമാൻ॥ 1-109-96 (4940) 
അനന്തസേനോ ഭഗവാൻകുമാരോ വരദഃ പ്രഭുഃ।
മാനയന്രാജപുത്രീം താം ദദൌ തസ്യൈ ശുഭാം സ്രജം॥ 1-109-97 (4941) 
ഏഷാ പുഷ്കരിണീ ദിവ്യാ യഥാവത്സമുപസ്ഥിതാ।
അംബേ ത്വച്ഛോകശമനീ മാലാ ഭുവി ഭവിഷ്യതി॥ 1-109-98 (4942) 
ഏതാം ചൈവ മയാ ദത്താം മാലാം യോ ധാരയിഷ്യതി।
സോഽസ്യ ഭീഷ്മസ്യ നിധനേ കാരണം വൈ ഭവിഷ്യതി॥ ॥ 1-109-99 (4943) 
 
ഇതി ശ്രീമൻമഹാഭാരതേ ആദിപർവണി സംഭവപർവണി നവാധികശതതമോഽധ്യായഃ॥ 109 ॥

Mahabharata - Adi Parva - Chapter Footnotes

1-109-13 ആഹൂയേതി ബ്രാഹ്മഃ॥ 1-109-14 മിഥുനേന ഗൃഹീതേനേത്യാർഷഃ॥ 1-109-15 വിത്തേനേത്യാസുരഃ। ബലേനേതി രാക്ഷസഃ। അനുമാന്യേതി ഗാന്ധർവഃ। പ്രമത്താമിതി പൈശാചഃ। സ്വയമന്യേ ഇതി പ്രാജാപത്യഃ॥ 1-109-16 ആർഷം വിധിം യജ്ഞം। തേന ദൈവ ഉക്തഃ। അഷ്ടമം രാക്ഷസം വിവാഹം॥ 1-109-17 പ്രശംസതി। സ്വയംവരമിതി॥ 1-109-24 പ്രകീര്യദ്ഭിർഭഊഷണൈരുപലക്ഷിതാ അനുസസ്രുരിതി തൃതീയേനാന്വയഃ॥ 1-109-43 വൃഷൌ രേതഃസേകകാമൌ ഗജൌ ഗോവൃഷാവേവ വാ തത്സാഹചര്യാദ്വാസിതാ പുഷ്പിണീ ഗൌസ്തദന്തരേ വന്നിമിത്തം॥ 1-109-52 ജീവന്തം പ്രാണമാത്രാവശേഷിതം॥ 1-109-58 കാശ്യസ്യ കാശിരാജസ്യ। അനുജാഃ കനിഷ്ഠാഃ॥ 1-109-71 അംബാം ദൃഷ്ട്വേതി ശേഷഃ। അബ്രവീത് ഭീഷ്മമിതി ശേഷഃ॥ നവാധികശതതമഃ॥ 109 ॥



ആദിപർവ - അധ്യായ 110

॥ ശ്രീഃ ॥

1.110. അധ്യായഃ 110 

Mahabharata - Adi Parva - Chapter Topics

സംഗ്രഹേണ അംബാചരിത്രകഥനം॥ 1 ॥

Mahabharata - Adi Parva - Chapter Text

1-110-0 (4944) 
അംബോവാച। 1-110-0x (675) 
അന്യപൂർവേതി മാം സാൽവോ നാഭിനന്ദതി ബാലിശഃ।
സാഹം ധർമാച്ച കാമാച്ച വിഹീനാ ശോകധാരിണീ॥ 1-110-1 (4945) 
അപതിഃ ക്ഷത്രിയാൻസർവാനാക്രന്ദാമി സമന്തതഃ।
ഇയം വഃ ക്ഷത്രിയാ മാലാ യാ ഭീഷ്മം നിഹനിഷ്യതി॥ 1-110-2 (4946) 
അഹം ച ഭാര്യാ തസ്യ സ്യാം യോ ഭീഷ്മം ഘാതയിഷ്യതി।
തസ്യാശ്ചങ്ക്രംയമാണായാഃ സമാഃ പഞ്ച ഗതാഃ പരാഃ॥ 1-110-3 (4947) 
നാഭവച്ഛരണം കശ്ചിത്ക്ഷത്രിയോ ഭീഷ്മജാദ്ഭയാത്।
അഗച്ഛത്സോമകം സാഽംബാ പാഞ്ചാലേഷു യശസ്വിനം॥ 1-110-4 (4948) 
സത്യസന്ധം മഹേഷ്വാസം സത്യധർമപരായണം।
സാ സഭാദ്വാരമാഗംയ പാഞ്ചാലൈരഭിരക്ഷിതം॥ 1-110-5 (4949) 
പാഞ്ചാലരാജമാക്രന്ദത്പ്രഗൃഹ്യ സുഭുജാ ഭുജൌ।
ഭീഷ്മേണ ഹന്യമാനാം മാം മജ്ജന്തീമിവ ച ഹ്രദേ॥ 1-110-6 (4950) 
യജ്ഞസേനാഭിധാവേഹ പാണിമാലംബ്യ ചോദ്ധര।
തേന മേ സർവധർമാശ്ച രതിഭോഗാശ്ച കേവലാഃ॥ 1-110-7 (4951) 
ഉഭൌ ച ലോകൌ കീർതിശ്ച സമൂലൌ സഫലൌ ഹൃതൌ।
***ന്ത്യേവം ന വിന്ദാമി രാജന്യം ശരണം ക്വചിത്॥ 1-110-8 (4952) 
കിം നു നിഃക്ഷത്രിയോ ലോകോ യത്രാനാഥോഽവസീദതി।
സമാഗംയ തു രാജാനോ മയോക്താ രാജസത്തമാഃ॥ 1-110-9 (4953) 
ശൃണ്വന്തു സർവേ രാജാനോ മയോക്തം രാജസത്തമാഃ।
ഇക്ഷ്വാകൂണാം തു യേ വൃദ്ധാഃ പാഞ്ചാലാനാം ച യേ വരാഃ॥ 1-110-10 (4954) 
ത്വത്പ്രസാദാദ്വിവാഹേഽസ്മിൻമാ ധർമോ മാ പരാജയേത്।
പ്രസീദ യജ്ഞസേനേഹ ഗതിർമേ ഭവ സോമക॥ 1-110-11 (4955) 
യജ്ഞസേന ഉവാച। 1-110-12x (676) 
ജാനാമി ത്വാം ബോധയാമി രാജപുത്രി വിശേഷതഃ।
യഥാശക്തി യഥാധർമം ബലം സന്ധാരയാംയഹം॥ 1-110-12 (4956) 
അന്യസ്മാത്പാർഥിവാദ്യത്തേ ഭയം സ്യാത്പാർഥിവാത്മജേ।
തസ്യാപനയനേ ഹേതും സംവിധാതുമഹം പ്രഭുഃ॥ 1-110-13 (4957) 
നഹി ശാന്തനവസ്യാഹം മഹാസ്ത്രസ്യ പ്രഹാരിണഃ।
ഈശ്വരഃ ക്ഷത്രിയാണാം ഹി ബലം ധർമോഽനുവർതതേ॥ 1-110-14 (4958) 
സാ സാധു വ്രജ കല്യാണി ന മാം ഭീഷ്മോ ദഹേദ്ബലാത്।
ന പ്രത്യഗൃഹ്ണംസ്തേ സർവേ കിമിത്യേവ ന വേദ്ംയഹം॥ 1-110-15 (4959) 
ന ഹി ഭീഷ്മാദഹം ധർമം ശക്തോ ദാതും കഥഞ്ചന।  1-110-16 (4960) 
വൈശംപായന ഉവാച।
ഇത്യുക്താ സ്രജമാസജ്യ ദ്വാരി രാജ്ഞോ വ്യപാദ്രവത്॥  1-110-16x (677) 
വ്യുദസ്താം സർവലോകേഷു തപസാ സംശിതവ്രതാം।
താമന്വഗച്ഛദ്ദ്രുപദഃ സാന്ത്വം ജൽപൻപുനഃ പുനഃ॥ 1-110-17 (4961) 
സ്രജം ഗൃഹാണ കല്യാണി ന നോ വൈരം പ്രസഞ്ജയ॥  1-110-18 (4962) 
അംബോവാച। 1-110-19x (678) 
ഏവമേവ ത്വയാ കാര്യമിതി സ്മ പ്രതികാങ്ക്ഷതേ।
ന തു തസ്യാന്യഥാ ഭാവോ ദൈവമേതദമാനുഷം॥ 1-110-19 (4963) 
യശ്ചൈനാം സ്രജമാദായ സ്വയം വൈ പ്രതിമോക്ഷതേ।
സ ഭീഷ്മം സമരേ ഹന്താ മമ ധർമപ്രണാശനം॥ 1-110-20 (4964) 
വൈശംപായന ഉവാച। 1-110-21x (679) 
താം സ്രജം ദ്രുപദോ രാജാ കഞ്ചിത്കാലം രരക്ഷ സഃ।
തതോ വിസ്രംഭമാസ്ഥായ തൂഷ്ണീമേതാമുപൈക്ഷത॥ 1-110-21 (4965) 
താം ശിഖണ്ഡിന്യബധ്നാത്തു ബാലാ പിതുരവജ്ഞയാ।
താം പിതാ ത്വത്യജച്ഛീഘ്രം ത്രസ്തോ ഭീഷ്മസ്യ കിൽബിഷാത്॥ 1-110-22 (4966) 
ഇഷീകം ബ്രാഹ്മണം ഭീതാ സാഭ്യഗച്ഛത്തപസ്വിനം।
ഗംഗാദ്വാരി തപസ്യന്തം തുഷ്ടിഹേതോസ്തപസ്വിനീ॥ 1-110-23 (4967) 
ഉപചാരാഭിതുഷ്ടസ്താമബ്രവീദൃഷിസത്തമഃ।
ഗംഗാദ്വാരേ വിഭജനം ഭവിതാ നചിരാദിവ॥ 1-110-24 (4968) 
തത്ര ഗന്ധർവരാജാനം തുംബുരും പ്രിയദർശനം।
ആരാധയിതുമീഹസ്വ സംയക്പരിചരസ്വ തം॥ 1-110-25 (4969) 
അഹമപ്യത്ര സാചിവ്യം കർതാസ്മി തവ ശോഭനേ।
തം തദാചര ഭദ്രം തേ സ തേ ശ്രേയോ വിധാസ്യതി॥ 1-110-26 (4970) 
തതോ വിഭജനം തത്ര ഗന്ധർവാണാമവർതത।
തത്ര ദ്വാവവശിഷ്യേതാം ഗന്ധർവാവമിതൌ ജസൌ॥ 1-110-27 (4971) 
തയോരേകഃ സമീക്ഷ്യൈനാം സ്ത്രീബുഭൂഷുരുവാച ഹ।
ഇദം ഗൃഹ്ണീഷ്വ പുംലിംഗം വൃണേ സ്ത്രീലിംഗമേവ തേ॥ 1-110-28 (4972) 
നിയമം ചക്രതുസ്തത്ര സ്ത്രീ പുമാംശ്ചൈവ താവുഭൌ।
തതഃ പുമാൻസമഭവച്ഛിഖണ്ഡീ പരവീരഹാ॥ 1-110-29 (4973) 
സ്ത്രീ ഭൂത്വാ ഹ്യപചക്രാമ സ ഗന്ധർവോ മുദാന്വിതഃ।
ലബ്ധ്വാ തു മഹതീം പ്രീതിം യാജ്ഞസേനിർമഹായശാഃ॥ 1-110-30 (4974) 
തതോ ബുദ്ബുദകം ഗത്വാ പുനരസ്ത്രാണി സോഽകരോത്।
തത്ര ചാസ്ത്രാണി ദിവ്യാനി കൃത്വാ സ സുമഹാദ്യുതിഃ॥ 1-110-31 (4975) 
സ്വദേശമഭിസംപദേ പാഞ്ചാലം കുരുനന്ദന।
സോഽഭിവാദ്യ പിതുഃ പാദൌ മഹേഷ്വാസഃ കൃതാഞ്ജലിഃ॥ 1-110-32 (4976) 
ഉവാച ഭവതാ ഭീഷ്മാന്ന ഭേതവ്യം കഥഞ്ചന॥ ॥  1-110-33 (4977) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ദശാധികശതതമോഽധ്യായഃ॥ 110 ॥

Mahabharata - Adi Parva - Chapter Footnotes

1-110-10 പാഞ്ചാലാനാം ച യേ വരാഃ തേ രാജാനഃ മയോക്താ ഇതി പൂർവേണ സംബന്ധഃ॥ 1-110-14 ഈശ്വരോ നഹി॥ 1-110-16 ഭീഷ്മാത് ഭീഷ്മമപേക്ഷ്യ॥ 1-110-24 വിഭജനം ഉത്സവവിശേഷഃ॥ ദശാധികശതതമോഽധ്യായഃ॥ 110 ॥



ആദിപർവ - അധ്യായ 111

॥ ശ്രീഃ ॥

1.111. അധ്യായഃ 111 

Mahabharata - Adi Parva - Chapter Topics

വിചിത്രവീര്യസ്യ അംബികാംബാലികാശ്യാം വിവാഹഃ॥ 1 ॥ വിചിത്രവീര്യമരണം॥ 2 ॥

Mahabharata - Adi Parva - Chapter Text

1-111-0 (4978) 
വൈശംപായന ഉവാച। 1-111-0x (680) 
അംബായാം നിർഗതായാം തു ഭീഷ്മഃ ശാന്തനവസ്തദാ।
ന്യായേന കാരയാമാസ രാജ്ഞോ വൈവാഹികീം ക്രിയാം॥ 1-111-1 (4979) 
അംബികാംബാലികേ ചൈവ പരിണീയാഗ്നിസംനിധൌ।
`തയോഃ പാണീ ഗൃഹീത്വാ തു കൌരവ്യോ രൂപദർപിതഃ।' 
വിചിത്രവീര്യോ ധർമാത്മാ കാമാത്മാ സമപദ്യത॥  1-111-2 (4980) 
തേ ചാപി ബൃഹതീശ്യാമേ നീലകുഞ്ചിതമൂർധജേ।
രക്തതുംഗനഖോപേതേ പീനശ്രോണിപയോധറേ॥ 1-111-3 (4981) 
ആത്മനഃ പ്രതിരൂപോഽസൌ ലബ്ധഃ പതിരിതി സ്ഥിതേ।
വിചിത്രവീര്യം കല്യാണ്യൌ പൂജയാമാസതുഃ ശുഭേ॥ 1-111-4 (4982) 
`അന്യോന്യം പ്രതി സക്തേ ച ഏകഭാവേ ഇവ സ്ഥിതേ।'
സ ചാശ്വിരൂപസദൃശോ ദേവതുല്യപരാക്രമഃ। 
സർവാസാമേവ നാരീണാം ചിത്തപ്രമഥനോ രഹഃ॥  1-111-5 (4983) 
താഭ്യാം സഹ സമാഃ സപ്ത വിഹരൻപൃഥിവീപതിഃ।
വിചിത്രവീര്യസ്തരുണോ യക്ഷ്മണാ സമഗൃഹ്യത॥ 1-111-6 (4984) 
സുഹൃദാം യതമാനാനാമാപ്തൈഃ സഹ ചികിത്സകൈഃ।
ജഗാമാസ്തമിവാദിത്യഃ കൌരവ്യോ യമസാദനം॥ 1-111-7 (4985) 
ധർമാത്മാ സ തു ഗാംഗേയഃ ചിന്താശോകപരായണഃ।
പ്രേതകാര്യാണി സർവാണി തസ്യ സംയഗകാരയത്॥ 1-111-8 (4986) 
1-111-9 (4987) 
രാജ്ഞോ വിചിത്രവീര്യസ്യ സത്യവത്യാ മതേ സ്ഥിതഃ।
ഋത്വിഗ്ബിഃ സഹിതോ ഭീഷ്മഃ സർവൈശ്ച കുരുപുംഗവൈഃ॥
Mahabharata - Adi Parva - Chapter Footnotes

1-111-3 ബൃഹതീശ്യാമേ ബൃഹതീപുഷ്പദ്രക്തശ്യാമേ॥ 1-111-4 പ്രതിരൂപഃ അനുരൂപഃ॥ ഏകാദശാധികശതതമോഽധ്യായഃ॥ 111 ॥



ആദിപർവ - അധ്യായ 112

॥ ശ്രീഃ ॥

1.112. അധ്യായഃ 112 

Mahabharata - Adi Parva - Chapter Topics

വിചിത്രവീര്യഭാര്യയോരംബികാംബാലികയോഃ പുത്രോത്പാദനായ സത്യവത്യാ നിയുക്തേന ഭീഷ്മേണ തദനംഗീകാരഃ॥ 1 ॥

Mahabharata - Adi Parva - Chapter Text

1-112-0 (4988) 
വൈശംപായന ഉവാച। 1-112-0x (681) 
തതഃ സത്യവതീ ദീനാ കൃപണാ പുത്രഗൃദ്ധിനീ।
പുത്രസ്യ കൃത്വാ കാര്യാണി സ്നുഷാഭ്യാം സഹ ഭാരത॥ 1-112-1 (4989) 
സമാശ്വാസ്യ സ്നുഷേ തേ ച ഭർതൃശോകനിപീഡിതേ।
ധർമം ച പിതൃവംശം ച മാതൃവംശം ച ഭാമിനീ। 
പ്രസമീക്ഷ്യ മഹാഭാഗാ ഗാംഗേയം വാക്യമബ്രവീത്॥  1-112-2 (4990) 
`ദുഃഖാർദിതാ തു സാ ദേവീ മജ്ജന്തീ ശോകസാഗരേ।
ശന്തനോർധർമനിത്യസ്യ കൌരവ്യസ്യ യശസ്വിനഃ।' 
ത്വയി പിണ്ഡശ്ച കീർതിശ്ച സന്താനശ്ച പ്രതിഷ്ഠിതഃ॥  1-112-3 (4991) 
`ഭ്രാതാ വിചിത്രവീര്യസ്തേ ഭൂതാനാമന്തമേയിവാൻ।'
യഥാകർമ ശുഭം കൃത്വാ സ്വർഗോപഗമനം ധ്രുവം। 
യഥാ ചായുർധ്രുവം സത്യേ ത്വയി ധർമസ്തഥാ ധ്രുവഃ॥  1-112-4 (4992) 
വേത്ഥ ധർമാംശ്ച ധർമജ്ഞ സമാസേനേതരേണ ച।
വിവിധാസ്ത്വം ശ്രുതീർവേത്ഥ വേദാംഗാനി ച സർവശഃ॥ 1-112-5 (4993) 
വ്യവസ്ഥാനം ച തേ ധർമേ കുലാചാരം ച ലക്ഷയേ।
പ്രതിപത്തിം ച കൃച്ഛ്രേഷു ശുക്രാംഗിരസയോരിവ॥ 1-112-6 (4994) 
തസ്മാത്സുഭൃശമാശ്വസ്യ ത്വയി ധർമഭൃതാം വര।
കാര്യേ ത്വാം വിനിയോക്ഷ്യാമി തച്ഛ്രുത്വാ കർതുമർഹസി॥ 1-112-7 (4995) 
മമ പുത്രസ്തവ ഭ്രാതാ വീര്യവാൻസുപ്രിയശ്ച തേ।
ബാല ഏവ ഗതഃ സ്വർഗമപുത്രഃ പുരുഷർഷഭ॥ 1-112-8 (4996) 
ഇമേ മഹിഷ്യൌ ഭ്രാതുസ്തേ കാശിരാജസുതേ ശുഭേ।
രൂപയൌവനസംപന്നേ പുത്രകാമേ ച ഭാരത॥ 1-112-9 (4997) 
തയോരുത്പാദയാപത്യം സന്താനായ കുലസ്യ നഃ।
മന്നിയോഗാൻമഹാബാഹോ ധർമം കർതുമിഹാർഹസി॥ 1-112-10 (4998) 
രാജ്യേ ചൈവാഭിഷിച്യസ്വ ഭാരതാനനുശാധി ച।
ദാരാംശ്ച കുരു ധർമേണ മാ നിമജ്ജീഃ പിതാമഹാൻ॥ 1-112-11 (4999) 
വൈശംപായന ഉവാച। 1-112-12x (682) 
തഥോച്യമാനോ മാത്രാ സ സുഹൃദ്ഭിശ്ച പരന്തപഃ।
ഇത്യുവാചാഥ ധർമാത്മാ ധർംയമേവോത്തരം വചഃ॥ 1-112-12 (5000) 
അസംശയം പരോ ധർമസ്ത്വയാ മാതരുദാഹൃതഃ।
ത്വമപത്യം പ്രതി ച മേ പ്രതിജ്ഞാം വേത്ഥ വൈ പരാം॥ 1-112-13 (5001) 
ജാനാസി ച യഥാവൃത്തം ശുൽകഹേതോസ്ത്വദന്തരേ।
സ സത്യവതി സത്യം തേ പ്രതിജാനാംയഹം പുനഃ॥ 1-112-14 (5002) 
പരിത്യജേയം ത്രൈലോക്യം രാജ്യം ദേവേഷു വാ പുനഃ।
യദ്വാഽപ്യധികമേതാഭ്യാം ന തു സത്യം കഥഞ്ചന॥ 1-112-15 (5003) 
ത്യജേച്ച പൃഥിവീ ഗന്ധമാപശ്ച രസമാത്മനഃ।
ജ്യോതിസ്തഥാ ത്യജേദ്രൂപം വായുഃ സ്പർശഗുണം ത്യജേത്॥ 1-112-16 (5004) 
പ്രഭാം സമുത്സൃജേദർകോ ധൂമകേതുസ്തഥോഷ്മതാം।
ത്യജേച്ഛബ്ദം തഥാഽഽകാശം സോമഃ ശീതാംശുതാം ത്യജേത്॥ 1-112-17 (5005) 
വിക്രമം വൃത്രഹാ ജഹ്യാദ്ധർമം ജഹ്യാച്ച ധർമരാട്।
ന ത്വഹം സത്യമുത്സ്രഷ്ടും വ്യവസേയം കഥഞ്ചന॥ 1-112-18 (5006) 
`തന്ന ജാത്വന്യഥാ കുര്യാം ലോകാനാമപി സങ്ക്ഷയേ।
അമരത്വസ്യ വാ ഹേതോസ്ത്രൈലോക്യസ്യ ധനസ്യ ച॥'  1-112-19 (5007) 
ഏവമുക്താ തു പുത്രേണ ഭൂരിദ്രവിണതേജസാ।
മാതാ സത്യവതീ ഭീഷ്മമുവാച തദനന്തരം॥ 1-112-20 (5008) 
ജാനാമി തേ സ്ഥിതിം സത്യേ പരാം സത്യപരാക്രമ।
ഇച്ഛൻസൃജേഥാസ്ത്രീംല്ലോകാനന്യാംസ്ത്വം സ്വേന തേജസാ॥ 1-112-21 (5009) 
ജാനാമി ചൈവം സത്യം തൻമദർഥേ യച്ച ഭാഷിതം।
ആപദ്ധർമം ത്വമാവേക്ഷ്യ വഹ പൈതാമഹീം ധുരം॥ 1-112-22 (5010) 
യഥാ തേ കുലതന്തുശ്ച ധർമശ്ച ന പരാഭവേത്।
സുഹൃദശ്ച പ്രഹൃഷ്യേരംസ്തഥാ കുരു പരന്തപ॥ 1-112-23 (5011) 
`ആത്മനശ്ച ഹിതം താത പ്രിയം ച മമ ഭാരത।'
ലാലപ്യമാനാം താമേവം കൃപണാം പുത്രഗൃദ്ധിനീം। 
ധർമാദപേതം ബ്രുവതീം ഭീഷ്മോ ഭൂയോഽബ്രവീദിദം॥  1-112-24 (5012) 
രാജ്ഞി ധർമാനവേക്ഷസ്വ മാ നഃ സർവാന്വ്യനീനശഃ।
സത്യാച്ച്യുതിഃ ക്ഷത്രിയസ്യ ന ധർമേഷു പ്രശസ്യതേ॥ 1-112-25 (5013) 
ശാന്തനോരപി സന്താനം യഥാ സ്യാദക്ഷയം ഭുവി।
തത്തേ ധർമം പ്രവക്ഷ്യാമി ക്ഷാത്രം രാജ്ഞി സനാതനം॥ 1-112-26 (5014) 
ശ്രുത്വാ തം പ്രതിപദ്യസ്വ പ്രാജ്ഞൈഃ സഹ പുരോഹിതൈഃ।
ആപദ്ധർമാർഥകുശലൈർലോകതന്ത്രമവേക്ഷ്യ ച॥ ॥ 1-112-27 (5015) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ദ്വാദശാധികശതതമോഽധ്യായഃ॥ 112 ॥

Mahabharata - Adi Parva - Chapter Footnotes

1-112-11 അഭിഷിച്യസ്വ അഭിഷേചയ। ആത്മാനമിതി ശേഷഃ। കുരു അംഗീകുരു। മാ നിമജ്ജീർമാ നിമജ്ജയ॥ 1-112-14 ത്വദന്തരേത്വന്നിമിത്തം॥ 1-112-20 ഭൂരിദ്രവിണതേജസാ ബഹുബലോത്സാഹവതാ॥ ദ്വാദശാധികശതതമോഽധ്യായഃ॥ 112 ॥



ആദിപർവ - അധ്യായ 113

॥ ശ്രീഃ ॥

1.113. അധ്യായഃ 113 

Mahabharata - Adi Parva - Chapter Topics

ദീർഘതമസോ ഋഷേരുപാഖ്യാനം॥ 1 ॥

Mahabharata - Adi Parva - Chapter Text

1-113-0 (5016) 
ഭീഷ്മ ഉവാച। 1-113-0x (683) 
ജാമദഗ്ന്യേന രാമേണ പിതുർവധമമൃഷ്യതാ।
രാജാ പരശുനാ പൂർവം ഹൈഹയാധിപതിർഹതഃ॥ 1-113-1 (5017) 
ശതാനി ദശബാഹൂനാം നികൃത്താന്യർജുനസ്യ വൈ।
ലോകസ്യാചരിതോ ധർമസ്തേനാതി കില ദുശ്ചരഃ॥ 1-113-2 (5018) 
പുനശ്ച ധനുരാദായ മഹാസ്ത്രാണി പ്രമുഞ്ചതാ।
നിർദഗ്ധം ക്ഷത്രമസകൃദ്രഥേന ജയതാ മഹീം॥ 1-113-3 (5019) 
ഏവമുച്ചാവചൈരസ്ത്രൈർഭാർഗവേണ മഹാത്മനാ।
ത്രിഃസപ്തകൃത്വഃ പൃഥിവീ കൃതാ നിഃക്ഷത്രിയാ പുരാ॥ 1-113-4 (5020) 
ഏവം നിഃക്ഷത്രിയേ ലോകേ കൃതേ തേന മഹർഷിണാ।
തതഃ സംഭൂയ സർവാഭിഃ ക്ഷത്രിയാഭിഃ സമന്തതഃ॥ 1-113-5 (5021) 
ഉത്പാദിതാന്യപത്യാനി ബ്രാഹ്മണൈർവേദപാരഗൈഃ।
പാണിഗ്രാഹസ്യ തനയ ഇതി വേദേഷു നിശ്ചിതം॥ 1-113-6 (5022) 
ധർമം മനസി സംസ്ഥാപ്യ ബ്രാഹ്മണാംസ്താഃ സമഭ്യയുഃ।
ലോകേഽപ്യാചരിതോ ദൃഷ്ടഃ ക്ഷത്രിയാണാം പുനർഭവഃ॥ 1-113-7 (5023) 
തതഃ പുനഃ സമുദിതം ക്ഷത്രം സമഭവത്തദാ।
ഇമം ചൈവാത്ര വക്ഷ്യേഽഹമിതിഹാസം പുരാതനം॥ 1-113-8 (5024) 
അഥോചഥ്യ ഇതി ഖ്യാത ആസീദ്ധീമാനൃഷിഃ പുരാ।
മമതാ നാമ തസ്യാസീദ്ഭാര്യാ പരമസംമതാ॥ 1-113-9 (5025) 
ഉചഥ്യസ്യ യവീയാംസ്തു പുരോധാസ്ത്രിദിവൌകസാം।
ബൃഹസ്പതിർബൃഹത്തേജാ മമതാമന്വപദ്യത॥ 1-113-10 (5026) 
ഉവാച മമതാ തം തു ദേവരം വദതാം വരം।
അന്തർവത്നീ ത്വഹം ഭ്രാത്രാ ജ്യേഷ്ഠേനാരംയതാമിതി॥ 1-113-11 (5027) 
അയം ച മേ മഹാഭാഗ കുക്ഷാവേവ ബൃഹസ്പതേ।
ഔചഥ്യോ ദേവമത്രാപി ഷഡംഗം പ്രത്യധീയത॥ 1-113-12 (5028) 
അമോഘരേതാസ്ത്വം ചാപി ദ്വയോർനാസ്ത്യത്ര സംഭവഃ।
തസ്മാദേവം ഗതേ ത്വദ്യ ഉപാരമിതുമർഹസി॥ 1-113-13 (5029) 
വൈശംപായന ഉവാച। 1-113-14x (684) 
ഏവമുക്തസ്തദാ സംയക് ബൃഹസ്പതിരുദാരധീഃ।
കാമാത്മാനം തദാത്മാനം ന ശശാക നിയച്ഛിതും॥ 1-113-14 (5030) 
സ ബഭൂവ തതഃ കാമീ തയാ സാർധമകാമയാ।
ഉത്സൃജന്തം തു തം രേതഃ സ ഗർഭസ്ഥോഽഭ്യഭാഷത॥ 1-113-15 (5031) 
ഭോസ്താത മാ ഗമഃ കാമം ദ്വയോർനാസ്തീഹ സംഭവഃ।
അൽപാവകാശോ ഭഗവൻപൂർവം ചാഹമിഹാഗതഃ॥ 1-113-16 (5032) 
അമോഘരേതാശ്ച ഭവാന്ന പീഡാം കർതുമർഹതി।
അശ്രുത്വൈവ തു തദ്വാക്യം ഗർഭസ്ഥസ്യ ബൃഹസ്പതിഃ॥ 1-113-17 (5033) 
ജഗാമ മൈഥുനായൈവ മമതാം ചാരുലോചനാം।
ശുക്രോത്സർഗം തതോ ബുദ്ധ്വാ തസ്യാ ഗർഭഗതോ മുനിഃ॥ 1-113-18 (5034) 
പദ്ഭ്യാമാരോധയൻമാർഗം ശുക്രസ്യ ച ബൃഹസ്പതേഃ।
സ്ഥാനമപ്രാപ്തമഥ തച്ഛുക്രം പ്രതിഹതം തദാ॥ 1-113-19 (5035) 
പപാത സഹസാ ഭൂമൌ തതഃ ക്രുദ്ധോ ബൃഹസ്പതിഃ।
തം ദൃഷ്ട്വാ പതിതം ശുക്രം ശശാപ സ രുഷാന്വിതഃ॥ 1-113-20 (5036) 
ഉചഥ്യപുത്രം ഗർഭസ്ഥം നിർഭർത്സ്യ ഭഗവാനൃഷിഃ।
യൻമാം ത്വമീദൃശേ കാലേ സർവഭൂതേപ്സിതേ സതി॥ 1-113-21 (5037) 
ഏവമാത്ഥ വചസ്തസ്മാത്തമോ ദീർഘം പ്രവേക്ഷ്യസി।
സ വൈ ദീർഘതമാ നാമ ശാപാദൃഷിരജായത॥ 1-113-22 (5038) 
ബൃഹസ്പതേർബൃഹത്കീർതേർബൃഹസ്പതിരിവൌജസാ।
ജാത്യന്ധോ വേദവിത്പ്രാജ്ഞഃ പത്നീം ലേഭേ സ വിദ്യയാ॥ 1-113-23 (5039) 
തരുണീം രുപസംപന്നാം പ്രദ്വേഷീം നാമ ബ്രാഹ്മണീം।
സ പുത്രാഞ്ജനയാമാസ ഗൌതമാദീൻമഹായശാഃ॥ 1-113-24 (5040) 
ഋഷേരുചഥ്യസ്യ തദാ സന്താനകുലവൃദ്ധയേ।
ധർമാത്മാ ച മഹാത്മാ ച വേദവേദാംഗപാരഗഃ॥ 1-113-25 (5041) 
ഗോധർമം സൌരഭേയാച്ച സോഽധീത്യ നിഖിലം മുനിഃ।
പ്രാവർതത തദാ കർതും ശ്രദ്ധാവാംസ്തമശങ്കയാ॥ 1-113-26 (5042) 
തതോ വിതഥമര്യാദം തം ദൃഷ്ട്വാ മുനിസത്തമാഃ।
ക്രുദ്ധാ മോഹാഭിഭൂതാസ്തേ സർവേ തത്രാശ്രമൌകസഃ॥ 1-113-27 (5043) 
അഹോഽയം ഭിന്നമര്യാദോ നാശ്രമേ വസ്തുമർഹതി।
തസ്മാദേനം വയം സർവേ പാപാത്മാനം ത്യജാമഹേ॥ 1-113-28 (5044) 
ഇത്യന്യോന്യം സമാഭാഷ്യ തേ ദീർഘതമസം മുനിം।
പുത്രലാഭാച്ച സാ പത്നീ ന തുതോഷ പതിം തദാ॥ 1-113-29 (5045) 
പ്രദ്വിഷന്തീം പതിർഭാര്യാം കിം മാം ദ്വേക്ഷീതി ചാബ്രവീത്।  1-113-30 (5046) 
പ്രദ്വേഷ്യുവാച।
ഭാര്യായാ ഭരണാദ്ഭർതാ പാലനാച്ച പതിഃ സ്മൃതഃ॥  1-113-30x (685) 
അഹം ത്വദ്ഭരണാശക്താ ജാത്യന്ധം സസുതം തദാ।
നിത്യകാലം ശ്രമേണാർതാ ന ഭരേയം മഹാതപഃ॥ 1-113-31 (5047) 
ഭീഷ്മ ഉവാച। 1-113-32x (686) 
തസ്മാസ്തദ്വചനം ശ്രുത്വാ ഋഷിഃ കോപസമന്വിതഃ।
പ്രത്യുവാച തതഃ പത്നീം പ്രദ്വേഷീം സസുതാം തദാ॥ 1-113-32 (5048) 
നീയതാം ക്ഷത്രിയകുലേ ധനാർഥശ്ച ഭവിഷ്യതി।  1-113-33 (5049) 
പ്രദ്വേഷ്യുവാച।
ത്വയാ ദത്തം ധനം വിപ്ര നേച്ഛേയം ദുഃഖകാരണം॥  1-113-33x (687) 
യഥേഷ്ടം കുരു വിപ്രേന്ദ്ര ന ഭേരയം പുരാ യഥാ।  1-113-34 (5050) 
ദീർഘതമാ ഉവാച।
അദ്യപ്രഭൃതി മര്യാദാ മയാ ലോകേ പ്രതിഷ്ഠിതാ॥  1-113-34x (688) 
ഏക ഏവ പതിർനാര്യാ യാവജ്ജീവം പരായണം।
മൃതേ ജീവതി വാ തസ്മിന്നാപരം പ്രാപ്നുയാന്നരം॥ 1-113-35 (5051) 
അഭിഗംയ പരം നാരീ പതിഷ്യതി ന സംശയഃ।
അപതീനാം തു നാരീണാമദ്യപ്രഭൃതി പാതകം॥ 1-113-36 (5052) 
യദ്യസ്തി ചേദ്ധനം സർവം വൃഥാഭോഗാ ഭവന്തു താഃ।
അകീർതിഃ പരിവാദാശ്ച നിത്യം താസാം ഭവന്തു വൈ॥ 1-113-37 (5053) 
ഇതി തദ്വചനം ശ്രുത്വാ ബ്രാഹ്മണീ ഭൃശകോപിതാ।
ഗംഗായാം നീയതാമേഷ പുത്രാ ഇത്യേവമബ്രവീത്॥ 1-113-38 (5054) 
ലോഭമോഹാഭിഭൂതാസ്തേ പുത്രാസ്തം ഗൌതമാദയഃ।
വദ്ധ്വോഡുപേ പരിക്ഷിപ്യ ഗംഗായാം സമവാസൃജൻ॥ 1-113-39 (5055) 
കസ്മാദന്ധശ്ച വൃദ്ധശ്ച ഭർതവ്യോഽയമിതി സ്മ തേ।
ചിന്തയിത്വാ തതഃ ക്രൂരാഃ പ്രതിജഗ്മുരഥോ ഗൃഹാൻ॥ 1-113-40 (5056) 
സോഽനുസ്രോതസ്തദാ വിപ്രഃ പ്ലവമാനോ യദൃച്ഛയാ।
ജഗാമ സുബഹൂന്ദേശാനന്ധസ്തേനോഡുപേന ഹ॥ 1-113-41 (5057) 
തം തു രാജാ ബലിർനാമ സർവധർമവിദാം വരഃ।
അപശ്യൻമജ്ജനഗതഃ സ്രോതസാഽഭ്യാശമാഗതം॥ 1-113-42 (5058) 
ജഗ്രാഹ ചൈനം ധർമാത്മാ ബലിഃ സത്യപരാക്രമഃ।
ജ്ഞാത്വാ ചൈവം സ വവ്രേഽഥ പുത്രാർഥേ ഭരതർഷഭ॥ 1-113-43 (5059) 
`തം പൂജയിത്വാ രാജർഷിർവിശ്രാന്തം മുനിമബ്രവീത്।'
സന്താനാർഥം മഹാഭാഗ ഭാര്യാസു മമ മാനദ। 
പുത്രാന്ധർമാർഥകുശലാനുത്പാദയിതുമർഹസി॥  1-113-44 (5060) 
ഭീഷ്മ ഉവാച। 1-113-45x (689) 
ഏവമുക്തഃ സ തേജസ്വീ തം തഥേത്യുക്തവാനൃഷിഃ।
തസ്മൈസ രാജാ സ്വാം ഭാര്യാം സുദേഷ്ണാം പ്രാഹിണോത്തദാ॥ 1-113-46 (5061) 
അന്ധം വൃദ്ധം ച തം മത്വാ ന സാ ദേവീ ജഗാമ ഹ।
സ്വാം തു ധാത്രേയികാം തസ്മൈ വൃദ്ധായ പ്രാഹിണോത്തദാ॥ 1-113-46 (5062) 
തസ്യാം കാക്ഷീവദാദീൻസ ശൂദ്രയോനാവൃഷിസ്തദാ।
ജനയാമാസ ധർമാത്മാ പുത്രാനേകാദശൈവ തു॥ 1-113-47 (5063) 
കാക്ഷീവദാദീൻപുത്രാംസ്താന്ദൃഷ്ട്വാ സർവാനധീയതഃ।
ഉവാച തമൃഷിം രാജാ മമേമ ഇതി ഭാരത॥ 1-113-48 (5064) 
നേത്യുവാച മഹർഷിസ്തം മമേമ ഇതി ചാബ്രവീത്।
ശൂദ്രയോനൌ മയാ ഹീമേ ജാതാഃ കാക്ഷീവദാദയഃ॥ 1-113-49 (5065) 
അന്ധം വൃദ്ധം ച മാം ദൃഷ്ട്വാ സുദേഷ്ണാ മഹിഷീ തവ।
അവമന്യ ദദൌ മൂഢാ ശൂദ്രാം ധാത്രേയികാം മമ॥ 1-113-50 (5066) 
ഭീഷ്മ ഉവാച। 1-113-51x (690) 
തതഃ പ്രസാദയാമാസ പുനസ്തമൃഷിസത്തമം।
ബലിഃ സുദേഷ്ണാം സ്വാം ഭാര്യാം തസ്മൈ സ പ്രാഹിണോത്പുനഃ॥ 1-113-51 (5067) 
താം സ ദീർഘതമാംഗേഷു സ്പൃഷ്ട്വാ ദേവീമഥാബ്രവീത്।
ഭവിഷ്യന്തി കുമാരാസ്തേ തേജസാഽഽദിത്യവർചസഃ॥ 1-113-52 (5068) 
അംഗോ വംഗഃ കലിംഗശ്ച പുണ്ഡ്രഃ സുഹ്മശ്ച തേ സുതാഃ।
തേഷാം ദേശാഃ സമാഖ്യാതാഃ സ്വനാമകഥിതാ ഭുവി॥ 1-113-53 (5069) 
അംഗസ്യാംഗോഽഭവദ്ദേശോ വംഗോ വംഗസ്യ ച സ്മൃതഃ।
കലിംഗവിഷയശ്ചൈവ കലിംഗസ്യ ച സ സ്മൃതഃ॥ 1-113-54 (5070) 
പുണ്ഡ്രസ്യ പുണ്ഡ്രാഃ പ്രഖ്യാതാഃ സുഹ്മാഃ സുഹ്മസ്യ ച സ്മൃതാഃ।
ഏവം ബലേഃ പുരാ വംശഃ പ്രഖ്യാതോ വൈ മഹർഷിജഃ॥ 1-113-55 (5071) 
ഏവമന്യേ മഹേഷ്വാസാ ബ്രാഹ്മണൈഃ ക്ഷത്രിയാ ഭുവി।
ജാതാഃ പരമധർമജ്ഞാ വീര്യവന്തോ മഹാബലാഃ। 
ഏതച്ഛ്രുത്വാ ത്വമപ്യത്ര മാതഃ കുരു യഥേപ്സിതം॥ ॥  1-113-56 (5072) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ത്രയോദശാധികശതതമോഽധ്യായഃ॥ 113 ॥

Mahabharata - Adi Parva - Chapter Footnotes

1-113-10 അന്വപദ്യത ഉപഗതവാൻ॥ 1-113-11 ആരംയതാമുപരംയതാം॥ 1-113-14 ആത്മാനം ചിത്തം। നിയച്ഛിതും നിയന്തും॥ 1-113-16 കാമം മൈഥുനം മാ ഗമഃ॥ 1-113-20 തം ശശാപേതി സംബന്ധഃ॥ 1-113-22 ദീർഘം തമഃ അന്ധത്വം॥ 1-113-25 സംയക് താനം വിസ്താരോ യസ്യ തസ്യ കുലസ്യ വൃദ്ധയേ വിസ്തീർണസ്യാപി വൃദ്ധയേ ഇത്യർഥഃ॥ 1-113-26 ഗോധർമം പ്രകാശമൈഥുനം। സൌരഭേയാത് കാമധേനുപുത്രാദധീത്യാധിഗംയ॥ 1-113-27 മോഹാഭിഭൂതത്വമപാപേ പാപദർശിത്വാത്॥ 1-113-29 സമാഭാ യ ക്രുദ്ധാ ഇതി പൂർവേണാന്വയഃ॥ 1-113-30 ദ്വേക്ഷി ദ്വേഷം കരോഷി। പതിഃ പാലനാദുപസർഗേഭ്യഃ। ഭരണാദന്നാദിനാ ഭർതാ ച॥ 1-113-31 അഹം തു പ്രത്യുത ത്വദ്ഭരണാശക്താ സതീ ന ഭരേയം। തദാ തദേവ। ലുപ്തോപമാ। പൂർവവദിത്യർഥഃ॥ 1-113-33 ധനമർഥശ്ചോപഭോഗാദിഃ॥ 1-113-34 ന ഭരേയം യഥാ പുരാ ഭർത്രന്തരം കരിഷ്യാമീത്യാശയഃ॥ 1-113-42 മജ്ജനഗതഃ സ്നാനാർഥം ഗതഃ। സ്രോതസാ പ്രവാഹേണ। അഭ്യാശം സമീപം॥ 1-113-46 ധാത്രേയികാം ദാസീം॥ 1-113-52 അംഗേഷു സ്പൃഷ്ട്വാ സ്വരൂപജ്ഞാനാർഥമിതി ഭാവഃ। സന്ധിരാർഷഃ॥ 1-113-56 യഥേപ്സിതം ബ്രാഹ്മണേഭ്യോ വംശവൃദ്ധിമിത്യർഥഃ॥ ത്രയോദശാധികശതതമോഽധ്യായഃ॥ 113 ॥



ആദിപർവ - അധ്യായ 114

॥ ശ്രീഃ ॥

1.114. അധ്യായഃ 114 

Mahabharata - Adi Parva - Chapter Topics

സത്യവത്യാ സ്വസ്മിൻകന്യാത്വാവസ്ഥായാം വ്യാസോത്പത്തികഥനം॥ 1 ॥ സ്മരണമാത്രാദാഗതേന വ്യാസേന സഹ സത്യവത്യാഃ സംവാദഃ॥ 2 ॥ വ്യാസേന അംബികാംബാലികലോഃ പുത്രോത്പാദനാംഗീകാരഃ॥ 3 ॥

Mahabharata - Adi Parva - Chapter Text

1-114-0 (5073) 
ഭീഷ്മ ഉവാച। 1-114-0x (691) 
പുനർഭരതവംശസ്യ ഹേതും സന്താനവൃദ്ധയേ।
വക്ഷ്യാമി നിയതം മാതസ്തൻമേ നിഗദതഃ ശൃണു॥ 1-114-1 (5074) 
ബ്രാഹ്മണോ ഗുണവാൻകശ്ചിദ്ധനേനോപനിമന്ത്ര്യതാം।
വിചിത്രവീര്യക്ഷേത്രേഷു യഃ സമുത്പാദയേത്പ്രജാഃ॥ 1-114-2 (5075) 
`വൈശംപായന ഉവാച। 1-114-3x (692) 
ഭീഷ്മസ്യ തു വചഃ ശ്രുത്വാ ധർമഹേത്വർഥസംഹിതം।
മാതാ സത്യവതീ ഭീഷ്മം പുനരേവാഭ്യഭാഷത॥ 1-114-3 (5076) 
ഔചഥ്യമധികൃത്യേദമംഗം ച യദുദാഹൃതം।
പൌരാണീ ശ്രുതിരിത്യേഷാ പ്രാപ്തകാലമിദം കുരു॥ 1-114-4 (5077) 
ത്വം ഹി പുത്ര കുലസ്യാസ്യ ജ്യേഷ്ഠഃ ശ്രേഷ്ഠശ്ച ഭാരത।
യഥാ ച തേ പിതുർവാക്യം മമ കാര്യം തഥാഽനഘ॥ 1-114-5 (5078) 
മമ പുത്രസ്തവ ഭ്രാതാ യവീയാൻസുപ്രിയശ്ച തേ।
ബാല ഏവ ഗതഃ സ്വർഗം ഭാരതോ ഭരതർഷഭ॥ 1-114-6 (5079) 
ഇമേ മഹിഷ്യൌ തസ്യേഹ കാശിരാജസുതേ ഉഭേ।
രൂപയൌവനസംപന്നേ പുത്രകാമേ ച ഭാരത॥ 1-114-7 (5080) 
ധർംയമേതത്പരം ജ്ഞാത്വാ സന്താനായ കുലസ്യ ച।
ആഭ്യാം മമ നിയോഗാത്തു ധർമം ചരിതുമർഹസി॥ 1-114-8 (5081) 
ഭീഷ്മ ഉവാച। 1-114-9x (693) 
അസംശയം പരോ ധർമസ്ത്വയാഃ മാതഃ പ്രകീർതിതഃ।
ത്വമപ്യേതാം പ്രതിജ്ഞാം തു വേത്ഥ യാ മയി വർതതേ॥ 1-114-9 (5082) 
അമരത്വസ്യ വാ ഹേതോസ്ത്രൈലോക്യസദനസ്യ വാ।
ഉത്സൃജേയമഹം പ്രാണാന്ന തു സത്യം കഥഞ്ചന॥ 1-114-10 (5083) 
സത്യവത്യുവാച। 1-114-11x (694) 
ജാനാമി ത്വയി ധർമജ്ഞ സത്യം സത്യപരാക്രമ।
ഇച്ഛംസ്ത്വമിഹ ലോകാംസ്ത്രീൻസൃജേരന്യാനരിന്ദമ॥ 1-114-11 (5084) 
യഥാ തു നഃ കുലം ചൈവ ധർമശ്ച ന പരാഭവേത്।
സുഹൃദശ്ച പ്രഹൃഷ്ടാഃ സ്യുസ്തഥാ ത്വം കർതുമർഹസി॥ 1-114-12 (5085) 
ഭീഷ്മ ഉവാച। 1-114-13x (695) 
ത്വമേവ കുലവൃദ്ധാസി ഗൌരവം തു പരം ത്വയി।
സോപായം കുലസന്താനേ വക്തുമർഹസി നഃ പരം॥ 1-114-13 (5086) 
സ്ത്രിയോ ഹി പരമം ഗുഹ്യം ധാരയന്തി സദാ കുലേ।
പുരുഷാംശ്ചൈവ മായാഭിർബഹ്വീഭിരുപഗൃഹ്ണതേ॥ 1-114-14 (5087) 
സാ സത്യവതി സംപശ്യ ധർമം സത്യപരായണേ।
യഥാ ന ജഹ്യാം സത്യം ച ന സീദേച്ച കുലം ഹി നഃ॥'  1-114-15 (5088) 
വൈശംപായന ഉവാച। 1-114-16x (696) 
തതഃ സത്യവതീ ഭീഷ്മം വാചാ സംസജ്ജമാനയാ।
വിഹസന്തീവ സവ്രീഡമിദം വചനമബ്രവീത്॥ 1-114-16 (5089) 
സത്യമേതൻമഹാബാഹോ യഥാ വദസി ഭാരത।
വിശ്വാസാത്തേ പ്രവക്ഷ്യാമി സന്താനായ കുലസ്യ നഃ॥ 1-114-17 (5090) 
ന തേ ശക്യമനാഖ്യാതുമാപദ്ധർമം തഥാവിധം।
ത്വമേവ നഃ കുലേ ധർമസ്ത്വം സത്യം ത്വം പരാ ഗതിഃ॥ 1-114-18 (5091) 
`യത്ത്വം വക്ഷ്യസി തത്കാര്യമസ്മാഭിരിതി മേ മതിഃ।'
തസ്മാന്നിശംയ സത്യം മേ കുരുഷ്വ യദനന്തരം। 
`ശൃണു ഭീഷ്മ വചോ മഹ്യം ധർമാർഥസഹിതം ഹിതം॥  1-114-19 (5092) 
ന ച വിസ്രംഭകഥിതം ഭവാൻസൂചിതുമർഹതി।
യസ്തു രാജാ വസുർനാമ ശ്രുതസ്തേ ഭരതർഷഭ॥ 1-114-20 (5093) 
തസ്യ ശുക്ലാദഹം മത്സ്യാ ധൃതാ കുക്ഷൌ പുരാ കില।
മാതരം മേ ജലാദ്ധൃത്വാ ദാശഃ പരമധർമവിത്॥ 1-114-21 (5094) 
മാം തു സ്വഗൃഹമാനീയ ദുഹിതൃത്വേഽഭ്യകൽപയത്।
ധർമയുക്തഃ സ ധർമേണ പിതാ ചാസീത്തതോ മമ॥'  1-114-22 (5095) 
ധർമയുക്തസ്യ ധർമാർഥം പിതുരാസീത്തരീ മമ।
സാ കദാചിദഹം തത്ര ഗതാ പ്രഥമയൌവനം॥ 1-114-23 (5096) 
അഥ ധർമവിദാം ശ്രേഷ്ഠഃ പരമർഷിഃ പരാശരഃ।
ആജഗാമ തരീം ധീമാംസ്തരിഷ്യന്യമുനാം നദീം॥ 1-114-24 (5097) 
സ താര്യമാണോ യമുനാം മാമുപേത്യാബ്രവീത്തദാ।
സാന്ത്വപൂർവം മുനിശ്രേഷ്ഠഃ കാമാർതോ മധുരം വചഃ। 
ഉക്ത്വാ ജൻമ കുലം മഹ്യം നാസി ദാശസുതേതി ച॥  1-114-25 (5098) 
തമഹം ശാപഭീതാ ച പിതുർഭീതാ ച ഭാരത।
വരൈരസുലഭൈരുക്താ ന പ്രത്യാഖ്യാതുമുത്സഹേ॥ 1-114-26 (5099) 
`പ്രേക്ഷ്യ താംസ്തു മഹാഭാഗാൻപാരാവാരേ ഋഷീൻസ്ഥിതാൻ।
യമുനാതീരവിന്യസ്താൻപ്രദീപ്താനിവ പാവകാൻ॥ 1-114-27 (5100) 
പുരസ്താദരുണശ്ചൈവ തരുണഃ സംപ്രകാശതേ।
യേനൈഷാ താംരവസ്ത്രേവ ദ്യൌഃ കൃതാ പ്രവിജൃംഭിതാ॥ 1-114-28 (5101) 
ഉക്തമാത്രോ മയാ തത്ര നീഹാരമസൃജത്പ്രഭുഃ।
പരാശരഃ സത്യധൃതിർദ്വീപേ ച യമുനാംഭസി॥'  1-114-29 (5102) 
അഭിഭൂയ സ മാം ബാലാം തേജസാ വശമാനയത്।
തമസാ ലോകമാവൃത്യ നൌഗതാമേവ ഭാരത॥ 1-114-30 (5103) 
മത്സ്യഗന്ധോ മഹാനാസീത്പുരാ മമ ജുഗുപ്സിതഃ।
തമപാസ്യ ശുഭം ഗന്ധമിമം പ്രാദാത്സ മേ മുനിഃ॥ 1-114-31 (5104) 
തതോ മാമാഹ സ മുനിർഗർഭമുത്സൃജ്യ മാമകം।
ദ്വോപേഽസ്യാ ഏവ സരിതഃ കന്യൈവ ത്വം ഭവിഷ്യസി॥ 1-114-32 (5105) 
കന്യാത്വം ച ദദൌ പ്രീതഃ പുനർവിദ്വാംസ്തപോധനഃ।
തസ്യ വീര്യമഹം ദൃഷ്ട്വാ തഥാ യുക്തം മഹാത്മനഃ॥ 1-114-33 (5106) 
വിസ്മിതാ വ്യഥിതാ ചൈവ പ്രാദാമാത്മാനമേവ ച।
തതസ്തദാ മഹാത്മാ സ കന്യായാം മയി ഭാരത। 
പ്രഹൃഷ്ടോഽജനയത്പുത്രം ദ്വീപ ഏവ പരാശരഃ॥'  1-114-34 (5107) 
പാരാശര്യോ മഹായോഗീ സ ബഭൂവ മഹാനൃഷിഃ।
കന്യാപുത്രോ മമ പുരാ ദ്വൈപായന ഇതി ശ്രുതഃ॥ 1-114-35 (5108) 
യോ വ്യസ്യ വേദാംശ്ചതുരസ്തപസാ ഭഗവാനൃഷിഃ।
ലോകേ വ്യാസത്വമാപേദേ കാർഷ്ണ്യാത്കൃഷ്ണത്വമേവ ച॥ 1-114-36 (5109) 
സത്യവാദീ ശമപരസ്തപസ്വീ ദഗ്ധകിൽബിഷഃ।
സദ്യോത്പന്നഃ സ തു മഹാൻസഹ പിത്രാ തതോ ഗതഃ॥ 1-114-37 (5110) 
സ നിയുക്തോ മയാ വ്യക്തം ത്വയാ ചാപ്രതിമദ്യുതിഃ।
ഭ്രാതുഃ ക്ഷേത്രേഷു കല്യാണമപത്യം ജനയിഷ്യതി॥ 1-114-38 (5111) 
സ ഹി മാമുക്തവാംസ്തത്ര സ്മരേഃ കൃച്ഛ്രേഷു മാമിതി।
തം സ്മരിഷ്യേ മഹാബാഹോ യദി ഭീഷ്മ ത്വമിച്ഛസി॥ 1-114-39 (5112) 
തവ ഹ്യനുമതേ ഭീഷ്മ നിയതം സ മഹാതപാഃ।
വിചിത്രവീര്യക്ഷേത്രേഷു പുത്രാനുത്പാദയിഷ്യതി॥ 1-114-40 (5113) 
വൈശംപായന ഉവാച। 1-114-41x (697) 
മഹർഷേഃ കീർതനേ തസ്യ ഭീഷ്മഃ പ്രാഞ്ജലിരബ്രവീത്।
`ദേശകാലൌ ച ജാനാസി ക്രിയതാമർഥസിദ്ധയേ।'  1-114-41 (5114) 
ധർമമർഥം ച കാമം ച ത്രീനേതാന്യോനുപശ്യതി॥ 1-114-41x (698) 
അർഥമർഥാനുബന്ധം ച ധർമം ധർമാനുബന്ധനം।
കാമം കാമാനുബന്ധം ച വിപരീതാൻപൃഥക്പൃഥക്॥ 1-114-42 (5115) 
യോ വിചിന്ത്യ ധിയാ ധീരോ വ്യവസ്യതി സ ബുദ്ധിമാൻ।
തദിദം ധർമയുക്തം ച ഹിതം ചൈവ കുലസ്യ നഃ॥ 1-114-43 (5116) 
ഉക്തം ഭവത്യാ യച്ഛ്രേയസ്തൻമഹ്യം രോചതേ ഭൃശം।  1-114-44 (5117) 
വൈശംപായന ഉവാച।
തതസ്തസ്മിൻപ്രതിജ്ഞാതേ ഭീഷ്മേണ കുരുനന്ദന॥  1-114-44x (699) 
കൃഷ്ണദ്വൈപായനം കാലീ ചിന്തയാമാസ വൈ മുനിം।
സ വേദാന്വിബ്രുവന്ധീമാൻമാതുർവിജ്ഞായ ചിന്തിതം॥ 1-114-45 (5118) 
പ്രാദുർബഭൂവാവിദിതഃ ക്ഷണേന കുരുനന്ദന।
തസ്മൈ പൂജാം തതഃ കൃത്വാ സുതായ വിധിപൂർവകം॥ 1-114-46 (5119) 
പരിഷ്വജ്യ ച ബാഹുഭ്യാം പ്രസ്രവൈരഭ്യഷിഞ്ചത।
മുമോച ബാഷ്പം ദാശേയീ പുത്രം ദൃഷ്ട്വാ ചിരസ്യ തു॥ 1-114-47 (5120) 
താമദ്ഭിഃ പരിഷിച്യാർതാം മഹർഷിരഭിവാദ്യ ച।
മാതരം പൂർവജഃ പുത്രോ വ്യാസോ വചനമബ്രവീത്॥ 1-114-48 (5121) 
ഭവത്യാ യദഭിപ്രേതം തദഹം കർതുമാഗതഃ।
ശാധി മാം ധർമതത്ത്വജ്ഞേ കരവാണി പ്രിയം തവ॥ 1-114-49 (5122) 
തസ്മൈ പൂജാം തതോഽകാർഷീത്പുരോധാഃ പരമർഷയേ।
സ ച താം പ്രതിജഗ്രാഹ വിധിമൻമന്ത്രപൂർവകം॥ 1-114-50 (5123) 
പൂജിതോ മന്ത്രപൂർവം തു വിധിവത്പ്രീതിമാപ സഃ।
തമാസനഗതം മാതാ പൃഷ്ട്വാ കുശലമവ്യയം॥ 1-114-51 (5124) 
സത്യവത്യഥ വീക്ഷ്യൈനമുവാചേദമനന്തരം।
മാതാപിത്രോഃ പ്രജായന്തേ പുത്രാഃ സാധാരണാഃ കവേ॥ 1-114-52 (5125) 
തേഷാം പിതാ യഥാ സ്വീമീ തഥാ മാതാ ന സംശയഃ।
വിധാനവിഹിതഃ സ ത്വം യഥാ മേ പ്രഥമഃ സുതഃ॥ 1-114-53 (5126) 
വിചിത്രവീര്യോ ബ്രഹ്മർഷേ തഥാ മേഽവരജഃ സുതഃ।
യഥൈവ പിതൃതോ ഭീഷ്മസ്തഥാ ത്വമപി മാതൃതഃ॥ 1-114-54 (5127) 
ഭ്രാതാ വിചിത്രവീര്യസ്യ യഥാ വാ പുത്ര മന്യസേ।
അയം ശാന്തനവഃ സത്യം പാലയൻസത്യവിക്രമഃ॥ 1-114-55 (5128) 
ബുദ്ധിം ന കുരുതേഽപത്യേ തഥാ രാജ്യാഽനുശാസനേ।
സ ത്വം വ്യപേക്ഷയാ ഭ്രാതുഃ സന്താനായ കുലസ്യ ച॥ 1-114-56 (5129) 
ഭീഷ്മസ്യ ചാസ്യ വചനാന്നിയോഗാച്ച മമാനഘ।
അനുക്രോശാച്ച ഭൂതാനാം സർവേഷാം രക്ഷണായ ച॥ 1-114-57 (5130) 
ആനൃശംസ്യാച്ച യദ്ബ്രൂയാം തച്ഛ്രുത്വാ കർതുമർഹസി।
യവീയസസ്വ ഭ്രാതുർഭാര്യേ സുരസുതോപമേ॥ 1-114-58 (5131) 
രൂപയൌവനസംപന്നേ പുത്രകാമേ ച ധർമതഃ।
തയോരുത്പാദയാപത്യം സമർഥോ ഹ്യസി പുത്രക॥ 1-114-59 (5132) 
അനുരൂപം കുലസ്യാസ്യ സന്തത്യാഃ പ്രസവസ്യ ച।  1-114-60 (5133) 
വ്യാസ ഉവാച।
വേത്ഥ ധർമം സത്യവതി പരം ചാപരമേവ ച॥  1-114-60x (700) 
തഥാ തവ മഹാപ്രാജ്ഞേ ധർമേ പ്രണിഹിതാ മതിഃ।
തസ്മാദഹം ത്വന്നിയോഗാദ്ധർമമുദ്ദിശ്യ കാരണം॥ 1-114-61 (5134) 
ഈപ്സിതം തേ കരിഷ്യാമി ദൃഷ്ടം ഹ്യേതത്സനാതനം।
ഭ്രാതുഃ പുത്രാൻപ്രദാസ്യാമി മിത്രാവരുണയോഃ സമാൻ॥ 1-114-62 (5135) 
വ്രതം ചരേതാം തേ ദേവ്യൌ നിർദിഷ്ടമിഹ യൻമയാ।
സംവത്സരം യഥാന്യായം തതഃ ശുദ്ധേ ഭവിഷ്യതഃ॥ 1-114-63 (5136) 
നഹി മാമവ്രതോപേതാ ഉപേയാത്കാചിദംഗനാ।  1-114-64 (5137) 
സത്യവത്യുവാച।
സദ്യോ യഥാ പ്രപദ്യേതേ ദേവ്യൌ ഗർഭം തഥാ കുരു॥  1-114-64x (701) 
അരാജകേഷു രാഷ്ട്രേഷു പ്രജാഽനാഥാ വിനശ്യതി।
നശ്യന്തി ച ക്രിയാഃ സർവാ നാസ്തി വൃഷ്ടിർന ദേവതാ॥ 1-114-65 (5138) 
കഥം ചാരാജകം രാഷ്ട്രം ശക്യം ധാരയിതും പ്രഭോ।
തസ്മാദ്ഗർഭം സമാധത്സ്വ ഭീഷ്മഃ സംവർധയിഷ്യതി॥ 1-114-66 (5139) 
വ്യാസ ഉവാച। 1-114-67x (702) 
യദി പുത്രഃ പ്രദാതവ്യോ മയാ ഭ്രാതുരകാലികഃ।
വിരൂപതാം മേ സഹതാം തയോരേതത്പരം വ്രതം॥ 1-114-67 (5140) 
യദി മേ സഹതേ ഗന്ധം രൂപം വേഷം തഥാ വപുഃ।
അദ്യൈവ ഗർഭം കൌസല്യാ വിശിഷ്ടം പ്രതിപദ്യതാം॥ 1-114-68 (5141) 
`തസ്യാപി ച ശതം പുത്രാ ഭവിതാരോ ന സംശയഃ।
ഗോപ്താരഃ കുരുവംശസ്യ ഭവത്യാഃ ശോകനാശനാഃ॥'  1-114-69 (5142) 
വൈശംപായന ഉവാച। 1-114-70x (703) 
ഏവമുക്ത്വാ മഹാതേജാ വ്യാസഃ സത്യവതീം തദാ।
ശയനേ സാ ച കൌസല്യാ ശുചിവസ്ത്രാ ഹ്യലങ്കൃതാ॥ 1-114-70 (5143) 
സമാഗമനമാകാങ്ക്ഷേദിതി സോഽന്തർഹിതോ മുനിഃ।
തതോഽഭിഗംയ സാ ദേവീ സ്നുഷാം രഹസി സംഗതാം॥ 1-114-71 (5144) 
ധർംയമർഥസമായുക്തമുവാച വചനം ഹിതം।
കൌസല്യേ ധർമതന്ത്രം ത്വാം യദ്ബ്രവീമി നിബോധ തത്॥ 1-114-72 (5145) 
ഭരതാനാം സമുച്ഛേദോ വ്യക്തം മദ്ഭാഗ്യസങ്ക്ഷയാത്।
വ്യഥിതാം മാം ച സംപ്രേക്ഷ്യ പിതൃവംശം ച പീഡിതം॥ 1-114-73 (5146) 
ഭീഷ്മോ ബുദ്ധിമദാൻമഹ്യം കുലസ്യാസ്യ വിവൃദ്ധയേ।
സാ ച ബുദ്ധിസ്ത്വയ്യധീനാ പുത്രി പ്രാപയ മാം തഥാ॥ 1-114-74 (5147) 
നഷ്ടം ച ഭാരതം വംശം പുനരേവ സമുദ്ധറ।
പുത്രം ജനയ സുശ്രോണി ദേവരാജസമപ്രഭം॥ 1-114-75 (5148) 
സ ഹി രാജ്യധുരം ഗുർവീമുദ്വക്ഷ്യതി കുലസ്യ നഃ।
`ഏവമുക്ത്വാ തു സാ ദേവീ സ്നുഷാം സത്യവതീ തദാ॥'  1-114-76 (5149) 
സാ ധർമതോഽനുനീയൈനാം കഥഞ്ചിദ്ധർമചാരിണീം।
ഭോജയാമാസ വിപ്രാംശ്ച ദേവർഷീനതിഥീംസ്തഥാ॥ ॥ 1-114-77 (5150) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ചതുർദശാധികശതതമോഽധ്യായഃ॥ 114 ॥

Mahabharata - Adi Parva - Chapter Footnotes

1-114-16 സംസജ്ജമാനയാ സ്ഖലനവത്യാ॥ 1-114-17 വിശ്വാസാദന്തരംഗത്വബുദ്ധേഃ। സന്താനായ വിസ്താരായ॥ 1-114-18 ആപദ്ധർമമവേക്ഷ്യേതി ശേഷഃ॥ 1-114-38 വ്യക്തം നിഃസംശയം॥ 1-114-42 അനുബധ്യതേഽനേനേത്യനുബന്ധഃ ഫലം॥ 1-114-45 കാലീ സത്യവതീ॥ 1-114-47 പ്രസ്രവൈഃ സ്നേഹസ്രുതസ്തനൈഃ॥ 1-114-53 വിധാനവിഹിതഃ പൂർവപുണ്യപ്രസൂതഃ॥ 1-114-56 വ്യപേക്ഷയാ സ്നേഹാനുബന്ധേന॥ 1-114-58 ആനൃശംസ്യാദനൈഷ്ഠുര്യാത്॥ 1-114-63 ദേവ്യൌ രാജഭാര്യേ॥ 1-114-74 യഥാ ഭീഷ്മേണോക്തം തഥാ മാം പ്രാപയ ഇഷ്ടാർഥേന യോജയ॥ 1-114-76 ഉദ്വക്ഷ്യതി ധുരം ധുര ഉദ്വഹനംമ കരിഷ്യതി॥ ചതുർദശാധികശതതമോഽധ്യായഃ॥ 114 ॥



ആദിപർവ - അധ്യായ 115

॥ ശ്രീഃ ॥

1.115. അധ്യായഃ 115 

Mahabharata - Adi Parva - Chapter Topics

അംബികായാം വ്യാസാദ്ധൃതരാഷ്ട്രസ്യോത്പത്തിഃ॥ 1 ॥ അംബാലികായാം പാണ്ഡോരുത്പത്തിഃ॥ 2 ॥ അംബികാദാസ്യാം വിദുരസ്യോത്പത്തിഃ॥ 3 ॥

Mahabharata - Adi Parva - Chapter Text

1-115-0 (5151) 
വൈശംപായന ഉവാച। 1-115-0x (704) 
തതഃ സത്യവതീ കാലേ വധൂം സ്നാതാമൃതൌ തദാ।
സംവേശയന്തീ ശയനേ ശനൈർവചനമബ്രവീത്॥ 1-115-1 (5152) 
കൌസല്യേ ദേവരസ്തേഽസ്തി സോഽദ്യ ത്വാഽനുപ്രവേക്ഷ്യതി।
അപ്രമത്താ പ്രതീക്ഷൈനം നിശീഥേ ഹ്യാഗമിഷ്യതി॥ 1-115-2 (5153) 
ശ്വശ്ര്വാസ്തദ്വചനം ശ്രുത്വാ ശയാനാ ശയനേ ശുഭേ।
സാഽചിന്തയത്തദാ ഭീഷ്മമന്യാംശ്ച കുരുപുംഗവാൻ॥ 1-115-3 (5154) 
`തതഃ സുപ്തജനപ്രായേഽർധരാത്രേ ഭഗവാനൃഷിഃ।
ദീപ്യമാനേഷു ദീപേഷു ശരണം പ്രവിവേശ ഹ॥ 1-115-4 (5155) 
തതോഽംബികായാം പ്രഥമം നിയുക്തഃ സത്യവാഗൃഷിഃ।
ജഗാമ തസ്യാഃ ശയനം വിപുലേ തപസി സ്ഥിതഃ॥ 1-115-5 (5156) 
തം സമീക്ഷ്യ തു കൌസല്യാ ദുഷ്പ്രേക്ഷമതഥോചിതാ।
വിരൂപ ഇതി വിത്രസ്താ സങ്കുച്യാസീന്നിമീലിതാ॥ 1-115-6 (5157) 
വിരൂപോ ഹി ജടീ ചാപി ദുർവർണഃ പരുഷഃ കൃശഃ।
സുഗന്ധേതരഗന്ധശ്ച സർവഥാ ദുഷ്പ്രധർഷണഃ॥'  1-115-7 (5158) 
തസ്യ കൃഷ്ണസ്യ കപിലാം ജടാം ദീപ്തേ ച ലോചനേ।
ബബ്രൂണി ചൈവ ശ്മശ്രൂമി ദൃഷ്ട്വാ ദേവീ ന്യമീലയത്॥ 1-115-8 (5159) 
സംഭൂവ തയാ സാർധം മാതുഃ പ്രിയചികീർഷയാ।
ഭയാത്കാശിസുതാ തം തു നാശക്നോദഭിവീക്ഷിതും॥ 1-115-9 (5160) 
തതോ നിഷ്ക്രാന്തമാഗംയ മാതാ പുത്രമുവാച ഹ।
അപ്യസ്യാം ഗുണവാൻപുത്ര രാജപുത്രോ ഭവിഷ്യതി॥ 1-115-10 (5161) 
നിശംയ തദ്വചോ മാതുർവ്യാസഃ സത്യവതീസുതഃ।
`പ്രോവാചാതീന്ദ്രിയജ്ഞാനോ വിധിനാ സംപ്രചോദിതഃ॥'  1-115-11 (5162) 
നാഗായുതസമപ്രാണോ വിദ്വാന്രാജർഷിസത്തമഃ।
മഹാഭാഗോ മഹാവീര്യോ മഹാബുദ്ധിർഭവിഷ്യതി॥ 1-115-12 (5163) 
തസ്യ ചാപി ശതം പുത്രാ ഭവിഷ്യന്തി മഹാത്മനഃ।
കിന്തു മാതുഃ സ വൈഗുണ്യാദന്ധ ഏവ ഭവിഷ്യതി॥ 1-115-13 (5164) 
തസ്യ തദ്വചനം ശ്രുത്വാ മാതാ പുത്രമഥാഽബ്രവീത്।
നാന്ധഃ കുരൂണാം നൃപതിരനുരൂപസ്തപോധന॥ 1-115-14 (5165) 
ജ്ഞാതിവംശസ്യ ഗോപ്താരം പിതൄണാം വംശവർധനം।
`അപരസ്യാമപി പുനർമമ ശോകവിനാശനം॥ 1-115-15 (5166) 
തസ്മാദവരജം പുത്രം ജനയാന്യം നരാധിപം।
ഭ്രാതുർഭാര്യാഽവരാ ചേയം രൂപയൌവനശാലിനീ॥ 1-115-16 (5167) 
അസ്യാമുത്പാദയാഽപത്യം മന്നിയോഗാദ്ഗുണാധികം।'
ദ്വിതീയം കുരുവംശസ്യ രാജാനം ദാതുമർഹസി॥  1-115-17 (5168) 
സ തഥേതി പ്രതിജ്ഞായ നിശ്ചക്രാമ മഹായശാഃ।
സാഽപി കാലേന കൌസല്യാ സുഷുവേഽന്ധം തമാത്മജം॥ 1-115-18 (5169) 
പുനരേവ തു സാ ദേവീ പരിഭാഷ്യ സ്നുഷാം തതഃ।
ഋഷിമാവാഹയത്സത്യാ യഥാപൂർവമരിന്ദമ॥ 1-115-19 (5170) 
`അംബാലികാം സമാഹൂയ തസ്യാം സത്യവതീ സുതം।
ഭൂയോ നിയോജയാമാസ സന്താനായ കുലസ്യ വൈ॥ 1-115-20 (5171) 
വിഷണ്ണാംബാലികാ സാധ്വീ നിഷണ്ണാ ശയനോത്തമേ।
കോന്വേഷ്യതീതി ധ്യായന്തീ നിയതാം സംപ്രതീക്ഷതേ'॥ 1-115-21 (5172) 
തതസ്തേനൈവ വിധിനാ മഹർഷിസ്താമപദ്യത।
അംബാലികാമഥാഽഭ്യാഗാദൃഷിം ദൃഷ്ട്വാ ച സാഽപി തം॥ 1-115-22 (5173) 
വിവർണാ പാണ്ഡുസങ്കാശാ സമപദ്യത ഭാരത।
താം ഭീതാം പാണ്ഡുസങ്കാശാം വിഷണ്ണാം പ്രേക്ഷ്യ ഭാരത॥ 1-115-23 (5174) 
വ്യാസഃ സത്യവതീപുത്ര ഇദം വചനമബ്രവീത്।
യസ്മാത്പാണ്ഡുത്വമാപന്നാ വിരൂപം പ്രേക്ഷ്യ മാമിഹ॥ 1-115-24 (5175) 
തസ്മാദേഷ സുതസ്തേ വൈ പാണ്ഡുരേവ ഭവിഷ്യതി।
നാമ ചാസ്യൈതദേവേഹ ഭവിഷ്യതി ശുഭാനനേ॥ 1-115-25 (5176) 
ഇത്യുക്ത്വാ സ നിരാക്രാമദ്ഭഗവാനൃഷിസത്തമഃ।
തതോ നിഷ്ക്രാന്തമാലോക്യ സത്യാ പുത്രമഥാഽബ്രവീത്॥ 1-115-26 (5177) 
`കുമാരോ ബ്രൂഹി മേ പുത്ര അപ്യത്ര ഭവിതാ ശുഭഃ।'
ശശംസ സ പുനർമാത്രേ തസ്യ ബാലസ്യ പാണ്ഡുതാം॥  1-115-27 (5178) 
`ഭവിഷ്യതി സുവിക്രാന്തഃ കുമാരോ ദിക്ഷു വിശ്രുതഃ।
പാണ്ഡുത്വം വർണതസ്തസ്യ മാതൃദോഷാദ്ഭവിഷ്യതി॥ 1-115-28 (5179) 
തസ്യ പുത്രാ മഹേഷ്വാസാ ഭവിഷ്യന്തീഹ പഞ്ച വൈ।
ഇത്യുക്ത്വാ മാതരം തത്ര സോഽഭിവാദ്യ ജഗാമ ഹ॥'  1-115-29 (5180) 
തം മാതാ പുനരേവാന്യമേകം പുത്രമയാചത।
തഥേതി ച മഹർഷിസ്താം മാതരം പ്രത്യഭാഷത॥ 1-115-30 (5181) 
തതഃ കുമാരം സാ ദേവീ പ്രാപ്തകാലമജീജനത്।
പാണ്ഡുലക്ഷണസംപന്നം ദീപ്യമാനമിവ ശ്രിയാ॥ 1-115-31 (5182) 
യസ്യ പുത്രാ മഹേഷ്വാസാ ജജ്ഞിരേ പഞ്ച പാണ്ഡവാഃ।
`തയോർജൻമക്രിയാഃ സർവാ യഥാവദനുപൂർവശഃ॥ 1-115-32 (5183) 
കാരയാമാസ വൈ ഭീഷ്മോ ബ്രാഹ്മണൈർവേദപാരഗൈഃ।
അന്ധം ദൃഷ്ട്വാഽംബികാപുത്രം ജാതം സത്യവതീ സുതം॥ 1-115-33 (5184) 
കൌസല്യാർഥേ സമാഹൂയ പുത്രമന്യമയാചത।
അന്ധോയമന്യമിച്ഛാമി കൌസല്യാതനയം ശുഭം॥ 1-115-34 (5185) 
ഏവമുക്തോ മഹർഷിസ്താം മാതരം പ്രത്യഭാഷത।
നിയതാ യദി കൌസല്യാ ഭവിഷ്യതി പുനഃശുഭാ॥ 1-115-35 (5186) 
ഭവിഷ്യതി കുമാരോഽസ്യാ ധർമശാസ്ത്രാർഥതത്വവിത്।
താം സമാധായ വൈ ഭൂയഃ സ്നുഷാം സത്യവതീ പുനഃ॥'  1-115-36 (5187) 
ഋതുകാലേ തതോ ജ്യേഷ്ഠാം വധൂം തസ്മൈ ന്യയോജയത്।
സാ തു രൂപം ച ഗന്ധം ച മഹർഷേഃ പ്രവിചിന്ത്യ തം॥ 1-115-37 (5188) 
നാകരോദ്വചനം ദേവ്യാ ഭയാത്സുരസുതോപമാ।
തതഃസ്വൈർഭൂഷണൈർദാസീം ഭൂഷയിത്വാഽപ്സരോപമാം॥ 1-115-38 (5189) 
പ്രേഷയാമാസ കൃഷ്ണായ തതഃ കാശിപതേഃ സുതാ।
സാ തം ത്വൃഷിമനുപ്രാപ്തം പ്രത്യുദ്ഗംയാഭിവാദ്യ ച॥ 1-115-39 (5190) 
സംവിവേശാഭ്യനുജ്ഞാതാ സത്കൃത്യോപചചാര ഹ।
`വാഗ്ഭാവോപപ്രദാനേന ഗാത്രസംസ്പർശനേന ച॥'  1-115-40 (5191) 
കാമോപഭോഗേന രഹസ്തസ്യാം തുഷ്ടിമഗാദൃഷിഃ।
തയാ സഹോഷിതോ രാജൻമഹർഷിഃ സംശിതവ്രതഃ॥ 1-115-41 (5192) 
ഉത്തിഷ്ഠന്നബ്രവീദേനാമഭുജിഷ്യാ ഭവിഷ്യസി।
അയം ച തേ ശുഭേ ഗർഭഃ ശ്രേയാനുദരമാഗതഃ। 
ധർമാത്മാ ഭവിതാ ലോകേ സർവബുദ്ധിമതാം വരഃ॥  1-115-42 (5193) 
സ ജജ്ഞേ വിദുരോ നാമ കൃഷ്ണദ്വൈപായനാത്മജഃ।
ധൃതരാഷ്ട്രസ്യ വൈ ഭ്രാതാ പാണ്ഡോശ്ചൈവ മഹാത്മനഃ॥ 1-115-43 (5194) 
ധർമോ വിദുരരൂപേണ ശാപാത്തസ്യ മഹാത്മനഃ।
മാണ്ഡവ്യസ്യാർഥതത്ത്വജ്ഞഃ കാമക്രോധവിവർജിതഃ॥ 1-115-44 (5195) 
കൃഷ്ണദ്വൈപായനോഽപ്യേതത്സത്യവത്യൈ ന്യവേദയത്।
പ്രലംഭമാത്മനശ്ചൈവ ശൂദ്രായാഃ പുത്രജൻമ ച॥ 1-115-45 (5196) 
സ ധർമസ്യാനൃണോ ഭൂത്വാ പുനർമാത്രാ സമേത്യ ച।
തസ്യൈ ഗർഭം സമാവേദ്യ തത്രൈവാന്തരധീയത॥ 1-115-46 (5197) 
ഏതേ വിചിത്രവീര്യസ്യ ക്ഷേത്രേ ദ്വൈപായനാദപി।
ജജ്ഞിരേ ദേവഗർഭാഭാഃ കുരുവംശവിവർധനാഃ॥ ॥ 1-115-47 (5198) 
 
ഇതി ശ്രീമൻമഹാഭാരതേ ആദിപർവണി സംഭവപർവണി പഞ്ചാദശാധികശതതമോഽധ്യായഃ॥ 115 ॥

Mahabharata - Adi Parva - Chapter Footnotes

1-115-42 അഭുജിഷ്യാ അദാസീ॥ 1-115-45 പ്രലംഭമാത്മസ്ഥോനേ ദാസീനിയോജനം॥ പഞ്ചാദശാധികശതതമോഽധ്യായഃ॥ 115 ॥



ആദിപർവ - അധ്യായ 116

॥ ശ്രീഃ ॥

1.116. അധ്യായഃ 116 

Mahabharata - Adi Parva - Chapter Topics

മാണ്ഡവ്യോപാഖ്യാനം॥ 1 ॥ രാജാജ്ഞയാ മാണ്ഡവ്യസ്യ ശൂലാരോപണം॥ 2 ॥

Mahabharata - Adi Parva - Chapter Text

1-116-0 (5199) 
ജനമേജയ ഉവാച। 1-116-0x (705) 
കിം കൃതം കർമ ധർമേണ യേന ശാപമുപേയിവാൻ।
കസ്യ ശാപാച്ച ബ്രഹ്മർഷേഃ ശൂദ്രയോനാവജായത॥ 1-116-1 (5200) 
വൈശംപായന ഉവാച। 1-116-2x (706) 
ബഭൂവ ബ്രാഹ്മണഃ കശ്ചിൻമാണ്ഡവ്യ ഇതി വിശ്രുതഃ।
ധൃതിമാൻസർവധർമജ്ഞഃ സത്യേ തപസി ച സ്ഥിതഃ॥ 1-116-2 (5201) 
`സ തീർഥയാത്രാം വിചരന്നാജഗാമ യദൃച്ഛയാ।
സംനികൃഷ്ടാനി തീർഥാനി ഗ്രാമാണാം യാനി കാനി ച। 
തത്രാശ്രമപദം കൃത്വാ വസതി സ്മ മഹാമുനിഃ॥'  1-116-3 (5202) 
സ ആശ്രമപദദ്വാരി വൃക്ഷമൂലേ മഹാതപാഃ।
ഊർധ്വബാഹുർമഹായോഗീ തസ്ഥൌ മൌനവ്രതാന്വിതഃ॥ 1-116-4 (5203) 
തസ്യ കാലേന മഹതാ തസ്മിംസ്തപസി വർതതഃ।
തമാശ്രമമനുപ്രാപ്താ ദസ്യവോ ലോപ്ത്രഹാരിണഃ॥ 1-116-5 (5204) 
അനുസാര്യമാണാ ബഹുഭീ രക്ഷിഭിർഭരതർഷഭ।
`താമേവ വസതിം ജഗ്മുസ്തേ ഗ്രാമാല്ലോപ്ത്രഹാരിണഃ॥ 1-116-6 (5205) 
യസ്മിന്നാവസഥേ ശേതേ സ മുനിഃ സംശിതവ്രതഃ।'
തേ തസ്യാവസഥേ ലോപ്ത്രം ദസ്യവഃ കുരുസത്തമ॥  1-116-7 (5206) 
നിധായ ച ഭയാല്ലീനാസ്തത്രൈവാനാഗതേ ബലേ।
തേഷു ലീനേഷ്വഥോ ശീഘ്രം തതസ്തദ്രക്ഷിണാം ബലം॥ 1-116-8 (5207) 
ആജഗാമ തതോഽപശ്യംസ്തമൃഷിം തസ്കരാനുഗാഃ।
തമപൃച്ഛംസ്തതോ രാജംസ്തഥാവൃത്തം തപോധനം॥ 1-116-9 (5208) 
കതരേണ പഥാ യാതാ ദസ്യവോ ദ്വിജസത്തമ।
തേന ഗച്ഛാമഹേ ബ്രഹ്മന്യഥാ ശീഘ്രതരം വയം॥ 1-116-10 (5209) 
തഥാ തു രക്ഷിമാം തേഷാം ബ്രുവതാം സ തപോധനഃ।
ന കിഞ്ചിദ്വചനം രാജന്നബ്രവീത്സാധ്വസാധു വാ॥ 1-116-11 (5210) 
തതസ്തേ രാജപുരുഷാ വിചിന്വാനാസ്തമാശ്രമം।
ദദൃശുസ്തത്ര ലീനാംസ്താംശ്ചോരാംസ്തദ്ദ്രവ്യമേവ ച॥ 1-116-12 (5211) 
തതഃ ശങ്കാ സമഭവദ്രക്ഷിണാം തം മുനിം പ്രതി।
സംയംയൈനം തതോ രാജ്ഞേ ദസ്യൂംശ്ചൈവ ന്യവേദയൻ॥ 1-116-13 (5212) 
തം രാജാ സഹ തൈശ്ചോരൈരന്വശാദ്വധ്യതാമിതി।
സ രക്ഷിഭിസ്തൈരജ്ഞാതഃ ശൂലേ പ്രോതോ മഹാതപാഃ॥ 1-116-14 (5213) 
തതസ്തേ ശൂലമാരോപ്യ തം മുനിം രക്ഷിണസ്തദാ।
പ്രതിജഗ്മുർമഹീപാലം ധനാന്യാദായ താന്യഥ॥ 1-116-15 (5214) 
ശൂലസ്ഥഃ സ തു ധർമാത്മാ കാലേന മഹതാ തതഃ।
നിരാഹാരോഽപി വിപ്രർഷിർമരണം നാഭ്യപദ്യത॥ 1-116-16 (5215) 
ധാരയാമാസ ച പ്രാണാനൃഷീംശ്ച സമുപാനയത്।
ശൂലാഗ്രേ തപ്യമാനേന തപസ്തേന മഹാത്മനാ॥ 1-116-17 (5216) 
സന്താപം പരമം ജഗ്മുർമുനയസ്തപസാഽന്വിതാഃ।
തേ രാത്രൌ ശകുനാ ഭൂത്വാ സന്നിപത്ത്യ തു ഭാരത। 
ദർശന്തോ യഥാശക്തി തമപൃച്ഛന്ദ്വിജോത്തമം॥  1-116-18 (5217) 
ശ്രോതുമിച്ഛാമഹേ ബ്രഹ്മൻകിം പാപം കൃതവാനസി।
യേനേഹ സമനുപ്രാപ്തം ശൂലേ ദുഃഖഭയം മഹത്॥ ॥ 1-116-19 (5218) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഷോഡശാധികശതതമോഽധ്യായഃ॥ 116 ॥

Mahabharata - Adi Parva - Chapter Footnotes

1-116-1 കസ്യ കീദൃശസ്യ॥ 1-116-6 ലോപ്ത്രം ലുപ്യത ഇതി വ്യുത്പത്ത്യാ ചോരാപഹൃതം ധനം॥ 1-116-8 ബലേ രാജസൈന്യേ॥ 1-116-13 സംയംയ ചോരവന്നിഗൃഹ്യ॥ 1-116-14 പ്രോതോഽർപിതഃ॥ 1-116-17 സമുപാനയാത് സ്വസമീപമിതി ശേഷഃ॥ 1-116-18 ദർശയന്തഃ സ്വാനി രൂപാമി പ്രകാശയന്തഃ॥ ഷോഡശാധികശതതമോഽധ്യായഃ॥ 116 ॥



ആദിപർവ - അധ്യായ 117

॥ ശ്രീഃ ॥

1.117. അധ്യായഃ 117 

Mahabharata - Adi Parva - Chapter Topics

മാണ്ഡവ്യം ഋഷിം ജ്ഞാത്വാ ഭീതേന രാജ്ഞാ തസ്യ ശൂലാദ്വിമോക്ഷണം॥ 1 ॥ അണീമാണ്ഡവ്യസ്യ യമേന വിവാദഃ॥ 2 ॥ മാണ്ഡവ്യം ന യമസ്യ ശാപഃ॥ 3 ॥

Mahabharata - Adi Parva - Chapter Text

1-117-0 (5219) 
വൈശംപായന ഉവാച। 1-117-0x (707) 
തതഃ സ മുനിശാർദൂലസ്താനുവാച തപോധനാൻ।
ദോഷതഃ കം ഗമിഷ്യാമി ന ഹി മേഽന്യോപരാധ്യതി॥ 1-117-1 (5220) 
തം ദൃഷ്ട്വാ രക്ഷിണസ്തത്ര തഥാ ബഹുതിഥേഽഹനി।
ന്യവേദയംസ്തഥാ രാജ്ഞേ യഥാവൃത്തം നരാധിപ॥ 1-117-2 (5221) 
രാജാ ച തമൃഷിം ശ്രുത്വാ നിഷ്ക്രംയ സഹ മന്ത്രിഭിഃ।
പ്രസാദയാമാസ തദാ ശൂലസ്ഥമൃഷിസത്തമം॥ 1-117-3 (5222) 
പ്രജോവാച। 1-117-4x (708) 
യൻമയാഽപകൃതം മോഹാദജ്ഞാനാദൃഷിസത്തമ।
പ്രസാദയേ ത്വാം തത്രാഹം ന മേ ത്വം ക്രോദ്ധുമർഹസി॥ 1-117-4 (5223) 
വൈശംപായന ഉവാച। 1-117-5x (709) 
ഏവമുക്തസ്തതോ രാജ്ഞാ പ്രസാദമകരോൻമുനിഃ।
കൃതപ്രസാദം രാജാ തം തതഃ സമവതാരയത്॥ 1-117-5 (5224) 
അവതാര്യ ച ശൂലാഗ്രാത്തച്ഛൂലം നിശ്ചകർഷ ഹ।
അശക്നുവംശ്ച നിഷ്ക്രഷ്ടും ശൂലം മൂലേ സ ചിച്ഛിദേ॥ 1-117-6 (5225) 
സ തഥാന്തർഗതേനൈവ ശൂലേന വ്യചരൻമുനിഃ।
കണ്ഠപാർശ്വാന്തരസ്ഥേന ശങ്കുനാ മുനിരാചത്। 
പുഷ്പഭാജനധാരീ സ്യാദിതി ചിന്താപരോഽഭവത്॥'  1-117-7 (5226) 
സ ചാതിതപസാ ലോകാന്വിജിഗ്യേ ദുർലഭാൻപരൈഃ॥  1-117-8 (5227) 
അണീമാണ്ഡവ്യ ഇതി ച തതോ ലോകേഷു ഗീയതേ।
സ ഗത്വാ സദനം വിപ്രോ ധർമസ്യ പരമാർഥവിത്॥ 1-117-9 (5228) 
ആസനസ്ഥം തതോ ധർമം ദൃഷ്ട്വോപാലഭത പ്രഭും।
കിം നു തദ്ദുഷ്കൃതം കർമ മയാ കൃതമജാനതാ॥ 1-117-10 (5229) 
യസ്യേയം ഫലനിർവൃത്തിരീദൃശ്യാസാദിതാ മയാ।
ശീഘ്രമാചക്ഷ്വ മേ തത്ത്വം പശ്യ മേ തപസോ ബലം॥ 1-117-11 (5230) 
ധർമ ഉവാച। 1-117-12x (710) 
പതംഗികാനാം പുച്ഛേഷു ത്വയേഷീകാ പ്രവേശിതാ।
കർമണസ്തസ്യ തേ പ്രാപ്തം ഫലമേതത്തപോധന॥ 1-117-12 (5231) 
സ്വൽപമേവ യഥാ ദത്തം ദാനം ബഹുഗുണം ഭവേത്।
അധർമ ഏവം വിപ്രർഷേ ബഹുദുഃഖഫലപ്രദഃ॥ 1-117-13 (5232) 
അണീമാണ്ഡവ്യ ഉവാച। 1-117-14x (711) 
കസ്മിൻകാലേ മയാ തത്തു കൃതം ബ്രൂഹി യഥാതഥം।
തേനോക്തം ധർമരാജേന ബാലഭാവേ ത്വയാ കൃതം॥ 1-117-14 (5233) 
അണീമാണ്ഡവ്യ ഉവാച। 1-117-15x (712) 
ബാലോ ഹി ദ്വാദശാദ്വർഷാജ്ജൻമതോ യത്കരിഷ്യതി।
ന ഭവിഷ്യത്യധർമോഽത്ര ന പ്രജ്ഞാസ്യതി വൈ ദിശഃ॥ 1-117-15 (5234) 
അൽപേഽപരാധേഽപി മഹാൻമമ ദണ്ഡസ്ത്വയാ ധൃതഃ।
ഗരീയാൻബ്രാഹ്മണവധഃ സർവഭൂതവധാദപി॥ 1-117-16 (5235) 
ശൂദ്രയോനാവതോ ധർമ മാനുഷഃ സംഭവിഷ്യസി।
മര്യാദാം സ്ഥാപയാംയദ്യ ലോകേ കർമഫലോദയാം॥ 1-117-17 (5236) 
ആ ചതുർദശകാദ്വർഷാന്ന ഭവിഷ്യതി പാതകം।
പരതഃ കുർവതാമേവ ദോഷ ഏവ ഭവിഷ്യതി॥ 1-117-18 (5237) 
വൈശംപായന ഉവാച। 1-117-19x (713) 
ഏതേന ത്വപരാധേന ശാപാത്തസ്യ മഹാത്മനഃ।
ധർമോ വിദുരരൂപേണ ശൂദ്രയോനാവജായത॥ 1-117-19 (5238) 
ധർമേ ചാർഥേ ച കുശലോ ലോഭക്രോധവിവർജിതഃ।
ദീർഘദർശീ ശമപരഃ കുരൂണാം ച ഹിതേ രതഃ॥ ॥ 1-117-20 (5239) 
 
ഇതി ശ്രീമൻമഹാഭാരതേ ആദിപർവണി സംഭവപർവണി സപ്തദശാധികശതതമോഽധ്യായഃ॥ 117 ॥

Mahabharata - Adi Parva - Chapter Footnotes

1-117-1 ദോഷതഃ കംഗമിഷ്യാമി ന കമപി ദോഷിണം കഥയാമി। സ്വകൃതമേ ഭുഞ്ജേ ഇത്യർഥഃ॥ 1-117-9 അണീ ശൂലാഗ്രം തദ്യുക്തോ മാണ്ഡവ്യഃ॥ 1-117-10 ഉപാലഭത ഗർഹിതവാൻ॥ 1-117-15 ദിശോ ദേശനാഃ ധർമശാസ്ത്രാണി യതോ ന പ്രജ്ഞാസ്യതി ബാലത്വാത്॥ 1-117-16 ബ്രാഹ്മണവധോ ബ്രാഹ്മണപീഡനം॥ 1-117-20 ദീർഘദർശീ സർവകാലപരാമർശീ। ശമപരോ നിർവൈരഃ॥ സപ്തദശാധികശതതമോഽധ്യായഃ॥ 117 ॥



ആദിപർവ - അധ്യായ 118

॥ ശ്രീഃ ॥

1.118. അധ്യായഃ 118 

Mahabharata - Adi Parva - Chapter Topics

കഞ്ചിത്കാലം ഭീഷ്മേണ രാജ്യപരിപാലനാനന്തരം പാണ്ഡോ രാജ്യേഽഭിഷേകഃ॥ 1 ॥

Mahabharata - Adi Parva - Chapter Text

1-118-0 (5240) 
വൈശംപായന ഉവാച। 1-118-0x (714) 
`ധൃതരാഷ്ട്രേ ച പാണ്ഡൌ ച വിദുരേ ച മഹാത്മനി।'
ഏഷു ത്രിഷു കുമാരേഷു ജാതേഷു കുരുജാംഗലം। 
കുരവോഽഥ കുരുക്ഷേത്രം ത്രയമേതദവർധത॥  1-118-1 (5241) 
ഊർധ്വസസ്യാഽഭവദ്ഭൂമിഃ സസ്യാനി ഫലവന്തി ച।
യഥർതുവർഷീ പർജന്യോ ബഹുപുഷ്പഫലാ ദ്രുമാഃ॥ 1-118-2 (5242) 
വാഹനാനി പ്രഹൃഷ്ടാനി മുദിതാ മൃഗപക്ഷിണഃ।
ഗന്ധവന്തി ച മാല്യാനി രസവന്തി ഫലാനി ച॥ 1-118-3 (5243) 
വണിഗ്ഭിശ്ചാന്വകീര്യന്ത നഗരാണ്യഥ ശിൽപിഭിഃ।
ശൂരാശ്ച കൃതവിദ്യാശ്ച സന്തശ്ച സുഖിനോഽഭവൻ॥ 1-118-4 (5244) 
നാഭവന്ദസ്യവഃ കേചിന്നാധർമരുചയോ ജനാഃ।
പ്രദേശേഷ്വപി രാഷ്ട്രാണാം കൃതം യുഗമവർതത॥ 1-118-5 (5245) 
ധർമക്രിയാ യജ്ഞശീലാഃ സത്യവ്രതപരായണാഃ।
അന്യോന്യപ്രീതിസംയുക്താ വ്യവർധന്ത പ്രജാസ്തദാ॥ 1-118-6 (5246) 
മാനക്രോധവിഹീനാശ്ച നരാ ലോഭവിവർജിതാഃ।
അന്യോന്യമഭ്യനന്ദന്ത ധർമോത്തരമവർതത॥ 1-118-7 (5247) 
തൻമഹോദധിവത്പൂർണം നഗരം വൈ വ്യരോചത।
ദ്വാരതോരണനിര്യൂഹൈര്യുക്തമഭ്രചയോപമൈഃ॥ 1-118-8 (5248) 
പ്രസാദശതസംബാധം മഹേന്ദ്രപുരസന്നിഭം।
നദീഷു വനഖണ്ഡേഷു വാപീപൽവലസാനുഷു। 
കാനനേഷു ച രംയേഷു വിജഹ്രുർമുദിതാ ജനാഃ॥  1-118-9 (5249) 
ഉത്തരൈഃ കുരുഭിഃ സാർധം ദക്ഷിണാഃ കുരവസ്തഥാ।
വിസ്പർധമാനാ വ്യചരംസ്തഥാ ദേവർഷിചാരണൈഃ॥ 1-118-10 (5250) 
നാഭവത്കൃപണഃ കശ്ചിന്നാഭവന്വിധവാഃ സ്ത്രിയഃ।
തസ്മിഞ്ജനപദേ രംയേ കുരുഭിർബഹുലീകൃതേ॥ 1-118-11 (5251) 
കൂപാരാമസഭാവാപ്യോ ബ്രാഹ്മണാവസഥാസ്തഥാ।
ബഭൂവുഃ സർവർദ്ധിയുതാസ്തസ്മിന്രാഷ്ട്രേ സദോത്സവാഃ॥ 1-118-12 (5252) 
ഭീഷ്മേണ ധർമതോ രാജൻസർവതഃ പരിരക്ഷിതേ।
ബഭൂവ രമണീയശ്ച ചൈത്യയൂപശതാങ്കിതഃ॥ 1-118-13 (5253) 
സ ദേശഃ പരരാഷ്ട്രാണി വിമൃജ്യാഭിപ്രവർധിതഃ।
ഭീഷ്മേണ വിഹിതം രാഷ്ട്രേ ധർമചക്രമവർതത॥ 1-118-14 (5254) 
ക്രിയമാണേഷു കൃത്യേഷു കുമാരാണാം മഹാത്മനാം।
പൌരജാനപദാഃ സർവേ ബഭൂവുഃ പരമോത്സുകാഃ॥ 1-118-15 (5255) 
ഗൃഹേഷു കുരുമുഖ്യാനാം പൌരാണാം ച നരാധിപ।
ദീയതാം ഭുജ്യതാം ചേതി വാചോഽശ്രൂയന്ത സർവശഃ॥ 1-118-16 (5256) 
ധൃതരാഷ്ട്രശ്ച പാണ്ഡുശ്ച വിദുരശ്ച മഹാമതിഃ।
ജൻമപ്രഭൃതി ഭീഷ്മേണ പുത്രവത്പരിപാലിതാഃ॥ 1-118-17 (5257) 
സംസ്കാരൈഃ സംസ്കൃതാസ്തേ തു വ്രതാധ്യയനസംയുതാഃ।
ശ്രമവ്യായാമകുശലാഃ സമപദ്യന്ത യൌവനം॥ 1-118-18 (5258) 
ധനുർവേദേ ച വേദേ ച ഗദായുദ്ധേഽസിചർമണി।
തഥൈവ ഗജശിക്ഷായാം നീതിശാസ്ത്രേഷു പാരഗാഃ॥ 1-118-19 (5259) 
ഇതിഹാസപുരാണേഷു നാനാശിക്ഷാസു ബോധിതാഃ।
വേദവേദാംഗതത്ത്വജ്ഞാഃ സർവത്ര കൃതനിശ്ചയാഃ॥ 1-118-20 (5260) 
`വൈദികാധ്യയനേ യുക്തോ നീതിശാസ്ത്രേഷു പാരഗഃ।
ഭീഷ്മേണ രാജാ കൌരവ്യോ ധൃതരാഷ്ട്രോഽഭിഷേചിതഃ॥ 1-118-21 (5261) 
ധനുർവേദേഽശ്വപൃഷ്ഠേ ച ഗദായുദ്ധേഽസിചർമണി।
തഥൈവ ഗജശിക്ഷായാമസ്ത്രേഷു വിവിധേഷു ച॥ 1-118-22 (5262) 
അർഥധർമപ്രധാനാസു വിദ്യാസു വിവിധാസു ച।
ഗതഃ പാരം യദാ പാണ്ഡുസ്തദാ സേനാപതിഃ കൃതഃ॥'  1-118-23 (5263) 
പാണ്ഡുർധനുഷി വിക്രാന്തോ നരേഷ്വഭ്യദികോഽഭവത്।
അന്യേഭ്യോ ബലവാനാസീദ്ധൃതരാഷ്ട്രോ മഹീപതിഃ॥ 1-118-24 (5264) 
അമാത്യോ മനുജേന്ദ്രസ്യ ബാല ഏവ യശസ്വിനഃ।
ഭീഷ്മേണ സർവധർമാണാം പ്രണേതാ വിദുരഃ കൃതഃ॥ 1-118-25 (5265) 
`സർവശാസ്ത്രാർഥതത്ത്വജ്ഞോ ബുദ്ധിമേധാപടുര്യുവാ।
ഭാവേനാഗമയുക്തേന സർവം വേദയതേ ജഗത്॥'  1-118-26 (5266) 
ത്രിഷു ലോകേഷു ന ത്വാസീത്കശ്ചിദ്വിദുരസംമിതഃ।
ധർമനിത്യസ്തഥാ രാജന്ധർമം ച പരമം ഗതഃ॥ 1-118-27 (5267) 
പ്രനഷ്ടം ശാന്തനോർവംശം സമീക്ഷ്യ പുനരുദ്ധൃതം।
തതോ നിർവചനം ലോകേ സർവരാഷ്ട്രേഷ്വവർതത॥ 1-118-28 (5268) 
വീരസൂനാം കാശിസുതേ ദേശാനാം കുരുജാംഗലം।
സർവധ്രമവിദാം ഭീഷ്മഃ പുരാണാം ഗജസാഹ്വയം॥ 1-118-29 (5269) 
ധൃതരാഷ്ട്രസ്ത്വചക്ഷുഷ്ട്വാദ്രജ്യം ന പ്രത്യപദ്യത।
പാരസവത്വാദ്വിദുരോ രാജാ പാണ്ഡുർബഭൂവ ഹ॥ 1-118-30 (5270) 
`അഥ ശുശ്രാവ വിപ്രേഭ്യഃ കുന്തിഭോജമഹീപതേഃ।
രൂപയൌവനസംപന്നാം സുതാം സാഗരഗാസുതഃ॥ 1-118-31 (5271) 
സുബലസ്യ ച കല്യാണീം ഗാന്ധാരാധിപതേഃ സുതാം।
സുതാം ച മദ്രരാജസ്യ രൂപേണാപ്രതിമാം ഭുവി॥'  1-118-32 (5272) 
കദാചിദഥ ഗാംഗേയഃ സർവനീതിമതാം വരഃ।
വിദുരം ധർമതത്ത്വജ്ഞം വാക്യമാഹ യഥോചിതം॥ ॥ 1-118-33 (5273) 
 
ഇതി ശ്രീമൻമഹാഭാരതേ ആദിപർവണി സംഭവപർവണി അഷ്ടാദശാധികശതതമോഽധ്യായഃ॥ 118 ॥

Mahabharata - Adi Parva - Chapter Footnotes

1-118-2 ഊർധ്വസസ്യാ പ്രചുരസസ്യാ॥ 1-118-18 ശ്രമഃ ശാസ്ത്രാഭ്യാസഃ। വ്യായാമോ ബാഹുയുദ്ധാദ്യഭ്യാസഃ॥ 1-118-28 നിർവചനം പ്രശംസാ॥ 1-118-30 പാരസവത്വാച്ഛൂദ്രായാം ബ്രാഹ്മണാജ്ജാതത്വാത്॥ അഷ്ടാദശാധികശതതമോഽധ്യായഃ॥ 118 ॥



ആദിപർവ - അധ്യായ 119

॥ ശ്രീഃ ॥

1.119. അധ്യായഃ 119 

Mahabharata - Adi Parva - Chapter Topics

ധൃതരാഷ്ട്രവിവാഹാർഥം ഭീഷ്മവിദുരസംവാദഃ॥ 1 ॥ ധൃതരാഷ്ട്രസ്യ ഗാന്ധാര്യാ വിവാഹഃ॥ 2 ॥

Mahabharata - Adi Parva - Chapter Text

1-119-0 (5274) 
ഭീഷ്മ ഉവാച। 1-119-0x (715) 
ഗുണൈഃ സമുദിതം സംയഗിദം നഃ പ്രഥിതം കുലം।
അത്യന്യാൻപൃഥിവീപാലാൻപൃഥിവ്യാമധിരാജ്യഭാക്॥ 1-119-1 (5275) 
രക്ഷിതം രാജഭിഃ പൂർവം ധർമവിദ്ഭിർമഹാത്മഭിഃ।
നോത്സാദമഗമച്ചേദം കദാചിദിഹ നഃ കുലം॥ 1-119-2 (5276) 
മയാ ച സത്യവത്യാ ച കൃഷ്ണേന ച മഹാത്മനാ।
സമവസ്ഥാപിത ഭൂയോ യുഷ്മാസു കുലതന്തുഷു॥ 1-119-3 (5277) 
തച്ചൈതദ്വർധതേ ഭൂയഃ കുലം സാഗരവദ്യഥാ।
തഥാ മയാ വിധാതവ്യം ത്വയാ ചൈവ ന സംശയഃ॥ 1-119-4 (5278) 
ശ്രൂയതേ യാദവീ കന്യാ സ്വനുരൂപാ കുലസ്യ നഃ।
സുബലസ്യാത്മജാ ചൈവ തഥാ മദ്രേശ്വരസ്യ ച॥ 1-119-5 (5279) 
കുലീനാ രൂപവത്യശ്ച താഃ കന്യാഃ പുത്ര സർവശഃ।
ഉചിതാശ്ചൈവ സംബന്ധേ തേഽസ്മാകം ക്ഷത്രിയർഷഭാഃ॥ 1-119-6 (5280) 
മന്യേ വരയിതവ്യാസ്താ ഇത്യഹം ധീമതാം വര।
സന്താനാർഥം കുലസ്യാസ്യ യദ്വാ വിദുര മന്യസേ॥ 1-119-7 (5281) 
വിദുര ഉവാച। 1-119-8x (716) 
ഭവാൻപിതാ ഭാവൻമാതാ ഭവാന്നഃ പരമോ ഗുരുഃ।
തസ്മാത്സ്വയം കുലസ്യാസ്യ വിചാര്യ കുരു യദ്ധിതം॥ 1-119-8 (5282) 
വൈശംപായന ഉവാച। 1-119-9x (717) 
അഥ ശുശ്രാവ വിപ്രേഭ്യോ ഗാന്ധാരീം സുബലാത്മജാം।
ആരാധ്യ വരദം ദേവം ഭഗനേത്രഹരം ഹരം॥ 1-119-9 (5283) 
ഗാന്ധാരീ കില പുത്രാണാം ശതം ലേഭേ വരം ശുഭാ।
ഇതി ശുശ്രാവ തത്ത്വേന ഭീഷ്മഃ കുരുപിതാമഹഃ॥ 1-119-10 (5284) 
തതോ ഗാന്ധാരരാജസ്യ പ്രേഷയാമാസ ഭാരത।
അചക്ഷുരിതി തത്രാസീത്സുബലസ്യ വിചാരണാ॥ 1-119-11 (5285) 
കുലം ഖ്യാതിം ച വൃത്തം ച ബുദ്ധ്യാ തു പ്രസമീക്ഷ്യ സഃ।
ദദൈ താം ധൃതരാഷ്ട്രായ ഗാന്ധാരീം ധർമചാരിണീം॥ 1-119-12 (5286) 
ഗാന്ധാരീ ത്വഥ ശുശ്രാവ ധൃതരാഷ്ട്രമചക്ഷുഷം।
ആത്മാനം ദിപ്സിതം ചാസ്മൈ പിത്രാ മാത്രാ ച ഭാരത॥ 1-119-13 (5287) 
തതഃ സാ പടമാദായ കൃത്വാ ബഹുഗുണം തദാ।
ബബന്ധ നേത്രേ സ്വേ രാജൻപതിവ്രതപരായണാ॥ 1-119-14 (5288) 
നാഭ്യസൂയാം പതിമഹമിത്യേവം കൃതനിശ്ചയാ।
തതോ ഗാന്ധാരരാജസ്യ പുത്രഃ ശകുനിരഭ്യയാത്॥ 1-119-15 (5289) 
സ്വസാരം പരയാ ലക്ഷ്ംയാ യുക്താമാദായ കൌരവാൻ।
താം തദാ ധൃതരാഷ്ട്രായ ദദൌ പരമസത്കൃതാം। 
ഭീഷ്മസ്യാനുമതേ ചൈവ വിവാഹം സമകാരയത്॥  1-119-16 (5290) 
ദത്ത്വാ സ ഭഗിനീം വീരോ യഥാർഹം ച പരിച്ഛദം।
പുനരായാത്സ്വനഗരം ഭീഷ്മേണ പ്രതിപൂജിതഃ॥ 1-119-17 (5291) 
ഗാന്ധാര്യപി വരാരോഹാ ശീലാചാരവിചിഷേടിതൈഃ।
തുഷ്ടിം കുരൂണാം സർവേഷാം ജനയാമാസ ഭാരത॥ 1-119-18 (5292) 
`ഗാന്ധാരീ സാ പതിം ദൃഷ്ട്വാ പ്രജ്ഞാചക്ഷുഷമീശ്വരം।
അതിചാരാദ്ഭൃശം ഭീതാ ഭർതുഃ സാ സമചിന്തയത്॥ 1-119-19 (5293) 
സാ ദൃഷ്ടിവിനിവൃത്ത്യാ ഹി ഭർതുശ്ച സമതാം യയൌ।
നഹി സൂക്ഷ്മേപ്യതീചാരേ ഭർതുഃ സാ വവൃതേ തദാ॥ 1-119-20 (5294) 
വൃത്തേനാരാധ്യ താൻസർവാൻഗുരൂൻപതിപരായണാ।
വാചാപി പുരുഷാനന്യാൻസുവ്രതാ നാന്വകീർതയത്॥ 1-119-21 (5295) 
തസ്യാഃ സഹോദരീഃ കന്യാഃ പുനരേവ ദദൌ ദശ।
ഗാന്ധാരരാജഃ സുബലോ ഭീഷ്മേണ ച വൃതസ്തദാ॥ 1-119-22 (5296) 
സത്യവ്രതാം സത്യസേനാം സുദേഷ്ണാം ചാപി സംഹിതാം।
തേജശ്ശ്ര്വാം സുശ്രവാം ച തഥൈവ നികൃതിം ശുഭാം॥ 1-119-23 (5297) 
ശംഭ്വഠാം ച ദശാർണാം ച ഗാന്ധാരീർദശ വിശ്രുതാഃ।
ഏകാഹ്നാ പ്രതിജഗ്രാഹ ധൃതരാഷ്ട്രോ ജനേശ്വരഃ॥ 1-119-24 (5298) 
തതഃ ശാന്തനവോ ഭീഷ്മോ ധാനുഷ്കസ്താസ്തതസ്തതഃ।
അദദാദ്ധൃതരാഷ്ട്രസ്യ രാജപുത്രീഃ പരശ്ശതം॥' ॥  1-119-25 (5299) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഏകോനവിംശത്യധികശതതമോഽധ്യായഃ॥ 119 ॥

Mahabharata - Adi Parva - Chapter Footnotes

1-119-5 യാദവീ യാദവസ്യ കുന്തിഭോജസ്യ അപത്യം॥ 1-119-11 പ്രേഷയാമാസ ദൂതമിതി ശേഷഃ॥ 1-119-13 ദിത്സിതം ദാതുമിഷ്ടം॥ 1-119-14 ബഹുഗുണം ബഹുധാഗുണിതം॥ 1-119-15 നാഭ്യസൂയാം പത്യുരഭിഭവം ന കുര്യാം॥ ഏകോനവിംശത്യധികശതതമോഽധ്യായഃ॥ 119 ॥



ആദിപർവ - അധ്യായ 120

॥ ശ്രീഃ ॥

1.120. അധ്യായഃ 120 

Mahabharata - Adi Parva - Chapter Topics

പൃഥായാ ബാല്യചരിത്രകഥനം॥ 1 ॥ തസ്യാ ദുർവാസസോ മന്ത്രപ്രാപ്തിഃ॥ 2 ॥ മന്ത്രപ്രഭാവജിജ്ഞാസയാഽഽഹൂതാത്സൂര്യാത്കുന്ത്യാം കർണസ്യോത്പത്തിഃ॥ 3 ॥ ലോകഭയാത്കുന്ത്യാ യമുനായാം വിസൃഷ്ടസ്യ രാധാഭർത്രാ സ്വീകാരോ വസുഷേണേതി നാമകരമം ച॥ 4 ॥ സംഗ്രഹേണ കർണചരിത്രകഥനം॥ 5 ॥

Mahabharata - Adi Parva - Chapter Text

1-120-0 (5300) 
വൈശംപായന ഉവാച। 1-120-0x (718) 
ശൂരോ നാമ യദുശ്രേഷ്ഠോ വസുദേവപിതാഽഭവത്।
തസ്യ കന്യാ പൃഥാ നാമ രൂപേണാപ്രതിമാ ഭുവി॥ 1-120-1 (5301) 
പിതൃഷ്വസ്രീയായ സ താമനപത്യായ ഭാരത।
അഗ്ര്യമഗ്രേ പ്രതിജ്ഞായ സ്വസ്യാപത്യം സ സത്യവാക്॥ 1-120-2 (5302) 
അഗ്രജാമഥ താം കന്യാം ശൂരോഽനുഗ്രഹകാങ്ക്ഷിണേ।
പ്രദദൌ കുന്തിഭോജായ സഖാ സഖ്യേ മഹാത്മനേ॥ 1-120-3 (5303) 
നിയുക്താ സാ പിതുർഗേഹേ ബ്രാഹ്മണാതിഥിപൂജനേ।
ഉഗ്രം പര്യചരത്തത്ര ബ്രാഹ്മണം സംശിതബ്രതം॥ 1-120-4 (5304) 
നിഗൂഢനിശ്ചയം ധർമേ യം തം ദുർവാസസം വിദുഃ।
തമുഗ്രം സംശിതാത്മാനം സർവയത്നൈരതോഷയത്॥ 1-120-5 (5305) 
`ദധ്യാജ്യകാദിഭിർനിത്യം വ്യഞ്ജനൈഃ പ്രത്യഹം ശുഭാ।
സഹസ്രസംഖ്യൈര്യോഗീന്ദ്രമുപചാരദനുത്തമാ॥ 1-120-6 (5306) 
ദുർവാസാ വത്സരസ്യാന്തേ ദദൌ മന്ത്രമനുത്തമം'।
യശസ്വിന്യൈ പൃഥായൈ തദാപദ്ധർമാന്വവേക്ഷയാ। 
അഭിചാരാഭിസംയുക്തമബ്രവീച്ചൈവ താം മുനിഃ॥  1-120-7 (5307) 
യം യം ദേവം ത്വമേതേന മന്ത്രേണാവാഹയിഷ്യസി।
തസ്യ തസ്യ പ്രഭാവേണ തവ പുത്രോ ഭവിഷ്യതി॥ 1-120-8 (5308) 
തഥോക്താ സാ തു വിപ്രേണ കുന്തീ കൌതൂഹലാന്വിതാ।
കന്യാ സതീ ദേവമർകമാജുഹാവ യശസ്വിനീ॥ 1-120-9 (5309) 
തതോ ഘനാന്തരം കൃത്വാ സ്വമാർഗം തപനസ്തദാ।
ഉപതസ്ഥേ സ താം കന്യാം പൃഥാം പൃഥുലലോചനാം॥ 1-120-10 (5310) 
സാ ദദർശ തമായാന്തം ഭാസ്കരം ലോകഭാവനം।
വിസ്മിതാ ചാനവദ്യാംഗീ ദൃഷ്ട്വാ തൻമഹദദ്ഭുതം॥ 1-120-11 (5311) 
`സാബ്രവീദ്ഭഗവൻകസ്ത്വമാവിർഭൂതോ മമാഗ്രതഃ।  1-120-12 (5312) 
ആദിത്യ ഉവാച।
ആഹൂതോപസ്ഥിതം ഭദ്രേ ഋഷിമന്ത്രേണ ചോദിതം। 
വിദ്ധി മാം പുത്രലാഭായ ദേവമർകം ശുചിസ്മിതേ॥  1-120-12x (719) 
പുത്രസ്തേ നിർമിതഃ സുഭ്രു ശൃണു മഹാദൃക്ഛുഭാനനേ।
ആദിത്യേ കുണ്ഡലേ ബിഭ്രത്കവചം ചൈവ മാമകം॥ 1-120-13 (5313) 
ശസ്ത്രാസ്ത്രാണാമഭേദ്യശ്ച ഭവിഷ്യതി ശുചിസ്മിതേ।
നാസ്യ കിഞ്ചിദദേയം ച ബ്രാഹ്മണേഭ്യോ ഭവിഷ്യതി॥ 1-120-14 (5314) 
ചോദ്യമാനോ മയാ ചാപി ന ക്ഷമം ചിന്തയിഷ്യതി।
ദാസ്യത്യേവ ഹി വിപ്രേഭ്യോ മാനീ ചൈവ ഭവിഷ്യതി॥ 1-120-15 (5315) 
വൈശംപായന ഉവാച। 1-120-16x (720) 
ഏവമുക്താ തതഃ കുന്തീ ഗോപതിം പ്രത്യുവാച ഹ।
കന്യാ പിതൃസാ ചാഹം പുരുഷാർഥോ ന ചൈവ മേ॥'  1-120-16 (5316) 
കശ്ചിൻമേ ബ്രാഹ്മണഃ പ്രാദാദ്വരം വിദ്യാം ച ശത്രുഹൻ।
തദ്വിജിജ്ഞാസയാഽഽഹ്വാനം കൃതവത്യസ്മി തേ വിഭോ॥ 1-120-17 (5317) 
ഏതസ്മിന്നപരാധേ ത്വാം ശിരസാഽഹം പ്രസാദയേ।
യോഷിതോ ഹി സദാ രക്ഷ്യാസ്ത്വപരാധേഽപി നിത്യശഃ॥ 1-120-18 (5318) 
സൂര്യ ഉവാച। 1-120-19x (721) 
വേദാഹം സർവമേവൈതദ്യദ്ദുർവാസാ വരം ദദൌ।
സന്ത്യജ്യ ഭയമേവേഹ ക്രിയതാം സംഗമോ മമ॥ 1-120-19 (5319) 
അമോഘം ദർശനം മഹ്യമാഹൂതശ്ചാസ്മി തേ ശുഭേ।
വൃഥാഽഽഹ്വാനേഽപി തേ ഭീരു ദോഷഃ സ്യാന്നാത്ര സംശയഃ॥ 1-120-20 (5320) 
`യദ്യേവം മന്യസേ ഭീരു കിമാഹ്വയസി ഭാസ്കരം।
യദി മാമവജാനാസി ഋഷിഃ സ ന ഭവിഷ്യതി॥ 1-120-21 (5321) 
മന്ത്രദാനേന യസ്മാത്ത്വമവലേപേന ദർപിതാ।
കുലം ച തേഽദ്യ ധക്ഷ്യാമി ക്രോധദീപ്തേന ചക്ഷുഷാ'॥ 1-120-22 (5322) 
വൈശംപായന ഉവാച। 1-120-23x (722) 
ഏവമുക്താ ബഹുവിധം സാന്ത്വപൂർവം വിവസ്വതാ।
സാ തു നൈച്ഛദ്വരാരോഹാ കന്യാഹമിതി ഭാരത॥ 1-120-23 (5323) 
ബന്ധുപക്ഷഭയാദ്ഭീതാ ലജ്ജയാ ച യശസ്വിനീ।
താമർകഃ പുനരേവേദബ്രവീദ്ഭരതർഷഭ॥ 1-120-24 (5324) 
മത്പ്രസാദാന്ന തേ രാജ്ഞി ഭവിതാ ദോഷ ഇത്യുത॥  1-120-25 (5325) 
`കുന്ത്യുവാച। 1-120-26x (723) 
പ്രസീദ ഭഗവൻമഹ്യമവലേപോ ഹി നാസ്തി മേ।
ത്വയൈവ പരിഹാര്യം സ്യാത്കന്യാഭാവസ്യ ദൂഷണം॥ 1-120-26 (5326) 
ആദിത്യ ഉവാച। 1-120-27x (724) 
വ്യപയാതു ഭയം തേഽദ്യ കുമാരം പ്രസമീക്ഷസേ।
മയാ ത്വം ചാപ്യനുജ്ഞാതാ പുനഃ കന്യാ ഭവിഷ്യസി॥ 1-120-27 (5327) 
വൈശംപായന ഉവാച। 1-120-28x (725) 
ഏവമുക്താ തതഃ കുന്തീ സംപ്രഹൃഷ്ടതനൂരുഹാ।
സംഗതാഽഭൂത്തദാ സുഭ്രൂരാദിത്യേന മഹാത്മനാ॥ 1-120-28 (5328) 
പ്രകാശകർമാ തപനഃ കന്യാഗർഭം ദദൌ പുനഃ।'
തത്ര വീരഃ സമഭവത്സർവശസ്ത്രഭൃതാം വരഃ॥  1-120-29 (5329) 
ആമുക്തകവചഃ ശ്രീമാന്ദേവഗർഭഃ ശ്രിയാന്വിതഃ।
സഹജം കവചം ബിഭ്രത്കുണ്ഡലോദ്ദ്യോതിതാനനഃ॥ 1-120-30 (5330) 
അജായത സുതഃ കർണഃ സർവലോകേഷു വിശ്രുതഃ।
പ്രാദാച്ച തസ്യൈ കന്യാത്വം പുനഃ സ പരമദ്യുതിഃ॥ 1-120-31 (5331) 
ദത്ത്വാ ച തപതാം ശ്രേഷ്ഠോ ദിവമാചക്രമേ തതഃ।
ദൃഷ്ട്വാ കുമാരം ജാതം സാ വാർഷ്ണേയീ ദീനമാനസാ॥ 1-120-32 (5332) 
ഏകാഗ്രം ചിന്തയാമാസ കിം കൃത്വാ സുകൃതം ഭവേത്।
ഗൂഹമാനാപചാരം സാ ബന്ധുപക്ഷഭയാത്തദാ॥ 1-120-33 (5333) 
മഞ്ജൂഷാം രത്നസംപൂർണാം കൃത്വാ ബാലസമാശ്രിതാം।
ഉത്സസർജ കുമാരം തം ജലേ കുന്തീ മഹാബലം॥ 1-120-34 (5334) 
തമുത്സൃഷ്ടം ജലേ ഗർഭം രാധാഭർതാ മഹായശാഃ।
പുത്രത്വേ കൽപയാമാസ സഭാര്യഃ സൂതനന്ദനഃ॥ 1-120-35 (5335) 
നാമധേയം ച ചക്രാതേ തസ്യ ബാലസ്യ താവുഭൌ।
വസുനാ സഹ ജാതോഽയം വസുഷേണോ ഭവത്വിതി॥ 1-120-36 (5336) 
സ വർധമാനോ ബലവാൻസർവാസ്ത്രേഷൂദ്യതോഽഭവത്।
ആപൃഷ്ഠതാപാദാദിത്യമുപാതിഷ്ഠത വീര്യവാൻ॥ 1-120-37 (5337) 
തസ്മിൻകാലേ തു ജപതസ്തസ്യ വീരസ്യ ധീമതഃ।
നാദേയം ബ്രാഹ്മണേഷ്വാസീത്കിഞ്ചിദ്വസു മഹീതലേ॥ 1-120-38 (5338) 
`തതഃ കാലേ തു കസ്മിംശ്ചിത്സ്വപ്നാന്തേ കർണമബ്രവീത്।
ആദിത്യോ ബ്രാഹ്മണോ ഭൂത്വാ ശൃണു വീര വചോ മമ॥ 1-120-39 (5339) 
പ്രഭാതായാം രജന്യാം ത്വാമാഗമിഷ്യതി വാസവഃ।
ന തസ്യ ഭിക്ഷാ ദാതവ്യാ വിപ്രരൂപീ ഭവിഷ്യതി॥ 1-120-40 (5340) 
നിശ്ചയോഽസ്യാപഹർതും തേ കവചം കുണ്ഡലേ തഥാ।
അതസ്ത്വാം ബോധയാംയേഷ സ്മർതാസി വചനം മമ॥ 1-120-41 (5341) 
കർണ ഉവാച। 1-120-42x (726) 
ശക്രോ മാം വിപ്രരൂപേണ യദി വൈ യാചതേ ദ്വിജ।
കഥം തസ്മൈ ന ദാസ്യാമി യഥാ ചാസ്ംയവബോധിതഃ॥ 1-120-42 (5342) 
വിപ്രാഃ പൂജ്യാസ്തു ദേവാനാം സതതം പ്രിയമിച്ഛതാം।
തം ദേവദേവം ജാനന്വൈ ന ശക്തോഽസ്ംയവമന്ത്രണേ॥ 1-120-43 (5343) 
സൂര്യ ഉവാച। 1-120-44x (727) 
യദ്യേവം ശൃണു മേ വീര വരം തേ സോഽപി ദാസ്യതി।
ശക്തിം ത്വമപി യാചേഥാഃ സർവശത്രുവിബാധിനീം॥ 1-120-44 (5344) 
വൈശംപായന ഉവാച। 1-120-45x (728) 
ഏവമുക്ത്വാ ദ്വിജഃ സ്വപ്നേ തത്രൈവാന്തരധീയത।
കർണഃ പ്രബുദ്ധസ്തം സ്വപ്നം ചിന്തയാനോഽഭവത്തദാ॥ 1-120-45 (5345) 
തമിന്ദ്രോ ബ്രാഹ്മണോ ഭൂത്വാ പുത്രാർഥം ഭൂതഭാവനഃ।
കുണ്ഡലേ പ്രാർഥയാമാസ കവചം ച മഹാദ്യുതിഃ॥ 1-120-46 (5346) 
ഉത്കൃത്യാവിമനാഃ സ്വാംഗാത്കവചം രുധിരസ്രവം।
കർണൌ പാർശ്വേ ച ദ്വേ ഛിത്ത്വാ പ്രായച്ഛത്സ കൃതാഞ്ജലിഃ॥ 1-120-47 (5347) 
പ്രതിഗൃഹ്യ തു ദേവേശസ്തുഷ്ടസ്തേനാസ്യ കർമണാ।
അഹോ സാഹസമിത്യാഹ മനസാ വാസവോ ഹസൻ॥ 1-120-48 (5348) 
ദേവദാനവയക്ഷാണാം ഗന്ധർവോരഗരക്ഷസാം।
ന തം പശ്യാമി യോ ഹ്യേതത്കർമ കർതാ ഭവിഷ്യതി॥ 1-120-49 (5349) 
പ്രീതോഽസ്മി കർമണാ തേന വരം ബ്രൂഹി യദിച്ഛസി।  1-120-50 (5350) 
കർണ ഉവാച।
ഇച്ഛാമി ഭഗവദ്ദത്താം ശക്തിം ശത്രുനിബർഹണീം॥  1-120-50x (729) 
വൈശംപായന ഉവാച। 1-120-51x (730) 
ശക്തിം തസ്മൈ ദദൌ ശക്രോ വിസ്മയാദ്വാക്യമബ്രവീത്।
ദേവദാനവയക്ഷാണാം ഗന്ധർവോരഗരക്ഷസാം॥ 1-120-51 (5351) 
യസ്മൈ ക്ഷേപ്സ്യസി രുഷ്ടഃ സൻസോഽനയാ ന ഭവിഷ്യതി।
ഹത്വൈകം സമരേ ശത്രും തതോ മാമാഗമിഷ്യതി। 
ഇത്യുക്ത്വാന്തർദധേ ശക്രോ വരം ദത്ത്വാ തു തസ്യ വൈ॥  1-120-52 (5352) 
പ്രാങ്നാമ തസ്യ കഥിതം വസുഷേണ ഇതി ക്ഷിതൌ।
കർണോ വൈകർതനശ്ചൈവ കർമണാ തേന സോഽഭവത്॥ ॥ 1-120-53 (5353) 
 
ഇതി ശ്രീമൻമഹാഭാരതേ ആദിപർവണി സംഭവപർവണി വിംശത്യധികശതതമോഽധ്യായഃ॥ 120 ॥

Mahabharata - Adi Parva - Chapter Footnotes

1-120-2 അഗ്ര്യം പ്രഥമം। അഗ്രേ ജൻമതഃ പൂർവം പ്രതിജ്ഞായ മയാ പ്രഥമമപത്യം തുഭ്യം ദേയമിതി പ്രതിശ്രുത്യ॥ 1-120-7 അഭിചാരോ വശ്യാകർഷണാദിദൃഷ്ടഫലം തദ്യുക്തം॥ 1-120-36 വസുനാ കവചകുണ്ഡലാദിദ്രവ്യേണ ബദ്ധ ഇതി വസുഷേണഃ॥ 1-120-37 ആപൃഷ്ഠതാപാത് മധ്യാഹ്നാത്പരത ഇത്യർഥഃ॥ 1-120-53 സഹജകവചകർതനാത് കർണഃ വിശേഷതഃ കർതനേന വൈകർതനഃ। സ്വാർഥേ തദ്ധിതഃ॥ വിംശത്യധികശതതമോഽധ്യായഃ॥ 120 ॥



ആദിപർവ - അധ്യായ 121

॥ ശ്രീഃ ॥

1.121. അധ്യായഃ 121 

Mahabharata - Adi Parva - Chapter Topics

പാണ്ഡോഃ കുന്ത്യാ വിവാഹഃ॥ 1 ॥

Mahabharata - Adi Parva - Chapter Text

1-121-0 (5354) 
വൈശംപായന ഉവാച। 1-121-0x (731) 
സത്വരൂപഗുണോപേതാ ധർമാരാമാ മഹാവ്രതാ।
ദുഹിതാ കുന്തിഭോജസ്യ പൃഥാ പൃഥുലലോചനാ॥ 1-121-1 (5355) 
താം തു തേജസ്വിനീം കന്യാം രൂപയൌവനശാലിനീം।
വ്യാവൃണ്വൻപാർഥിവാഃ കേചിദതീവ സ്ത്രീഗുണൈര്യുതാം॥ 1-121-2 (5356) 
തതഃ സാ കുന്തിഭോജേന രാജ്ഞാഹൂയ നരാധിപാൻ।
പിത്രാ സ്വയംവരേ ദത്താ ദുഹിതാ രാജസത്തമ॥ 1-121-3 (5357) 
തതഃ സാ രംഗമധ്യസ്ഥം തേഷാം രാജ്ഞാം മനസ്വിനീ।
ദദർശ രാജശാർദൂലം പാണ്ഡും ഭരതസത്തമം॥ 1-121-4 (5358) 
സിംഹദർപം മഹോരസ്കം വൃഷഭാക്ഷം മഹാബലം।
ആദിത്യമിവ സർവേഷാം രാജ്ഞാം പ്രച്ഛാദ്യ വൈ പ്രഭാഃ॥ 1-121-5 (5359) 
തിഷ്ഠന്തം രാജസമിതൌ പുരന്ദരമിവാപരം।
തം ദൃഷ്ട്വാ സാഽനവദ്യാംഗീ കുന്തിഭോജസുതാ ശുഭാ॥ 1-121-6 (5360) 
പാണ്ഡും നരവരം രംഗേ ഹൃദയേനാകുലാഽഭവത്।
തതഃ കാമപരീതാംഗീ സകൃത്പ്രചലമാനസാ॥ 1-121-7 (5361) 
വ്രീഡമാന സ്രജം കുന്തീ രാജ്ഞഃ സ്കന്ധേ സമാസജത്।
തം നിശംയ വൃതം പാണ്ഡും കുന്ത്യാ സർവേ നരാധിപാഃ॥ 1-121-8 (5362) 
യഥാഗതം സമാജഗ്മുർഗജൈരശ്വൈ രഥൈസ്തഥാ।
തതസ്തസ്യാഃ പിതാ രാജന്വിവാഹമകരോത്പ്രഭുഃ॥ 1-121-9 (5363) 
സ തയാ കുന്തിഭോജസ്യ ദുഹിത്രാ കുരുനന്ദനഃ।
യുയുജേഽമിതസൌഭാഗ്യഃ പൌലോംയാ മഘവാനിവ॥ 1-121-10 (5364) 
കുന്ത്യാഃ പാണ്ഡോശ്ച രാജേന്ദ്ര കുന്തിഭോജോ മഹീപതിഃ।
കൃത്വോദ്വാഹം തദാ തം തു നാനാവസുഭിരർചിതം। 
സ്വപുരം പ്രേഷയാമാസ സ രാജാ കുരുസത്തമ॥  1-121-11 (5365) 
തതോ ബലേന മഹതാ നാനാധ്വജപതാകിനാ।
സ്തൂയമാനഃ സ ചാശീർഭിർബ്രാഹ്മണൈശ്ച മഹർഷിഭിഃ॥ 1-121-12 (5366) 
സംപ്രാപ്യ നഗരം രാജാ പാണ്ഡുഃ കൌരവനന്ദനഃ।
ന്യവേശത താം ഭാര്യാം കുന്തീം സ്വഭവനേ പ്രഭുഃ॥ ॥ 1-121-13 (5367) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഏകവിംശത്യധികശതതമോഽധ്യായഃ॥ 121 ॥




ആദിപർവ - അധ്യായ 122

॥ ശ്രീഃ ॥

1.122. അധ്യായഃ 122 

Mahabharata - Adi Parva - Chapter Topics

പാണ്ഡോർമാദ്ര്യാ വിവാഹഃ। ദിഗ്വിജയശ്ച॥ 1 ॥

Mahabharata - Adi Parva - Chapter Text

1-122-0 (5368) 
വൈശംപായന ഉവാച। 1-122-0x (732) 
തതഃ ശാന്തനവോ ഭീഷ്മോ രാജ്ഞഃ പാണ്ഡോര്യശസ്വിനഃ।
വിവാഹസ്യാപരസ്യാർഥേ ചകാര മതിമാൻമതിം॥ 1-122-1 (5369) 
സോഽമാത്യൈഃ സ്ഥവിരൈഃ സാർധം ബ്രാഹ്മണൈശ്ച മഹർഷിഭിഃ।
ബലേന ചതുരംഗേണ യയൌ മദ്രപതേഃ പുരം॥ 1-122-2 (5370) 
തമാഗതമഭിശ്രുത്യ ഭീഷ്മം വാഹീകപുംഗവഃ।
പ്രത്യുദ്ഗംയാർചയിത്വാ ച പുരം പ്രാവേശയന്നൃപഃ॥ 1-122-3 (5371) 
ദത്ത്വാ തസ്യാസനം ശുഭ്രം പാദ്യമർഘ്യം തഥൈവ ച।
മധുപർകം ച മദ്രേശഃ പപ്രച്ഛാഗമനേഽർഥിതാം॥ 1-122-4 (5372) 
തം ഭീഷ്മഃ പ്രത്യുവാചേദം മദ്രരാജം കുരൂദ്വഹഃ।
ആഗതം മാം വിജാനീഹി കന്യാർഥിനമരിന്ദമ॥ 1-122-5 (5373) 
ശ്രൂയതേ ഭവതഃ സാധ്വീ സ്വസാ മാദ്രീ യശസ്വിനീ।
താമഹം വരയിഷ്യാമി പാണ്ഡോരർഥേ യശസ്വിനീം॥ 1-122-6 (5374) 
യുക്തരൂപോ ഹി സംബന്ധേ ത്വം നോ രാജന്വയം തവ।
ഏതത്സഞ്ചിന്ത്യ മദ്രേശ ഗൃഹാണാസ്മാന്യഥാവിധി॥ 1-122-7 (5375) 
തമേവംവാദിനം ഭീഷ്മം പ്രത്യഭാഷത മദ്രപഃ।
ന ഹി മേഽന്യോ വരസ്ത്വത്തഃ ശ്രേയാനിതി മതിർമമ॥ 1-122-8 (5376) 
പൂർവൈഃ പ്രവർതിതം കിഞ്ചിത്കുലേഽസ്മിന്നൃപസത്തമൈഃ।
സാധു വാ യദി വാഽസാധു തന്നാതിക്രാന്തുമുത്സഹേ॥ 1-122-9 (5377) 
വ്യക്തം തദ്ഭവതശ്ചാപി വിദിതം നാത്ര സംശയഃ।
ന ച യുക്തം തഥാ വക്തും ഭവാന്ദേഹീതി സത്തമ॥ 1-122-10 (5378) 
കുലധർമഃ സ നോ വീര പ്രമാണം പരമം ച തത്।
തേന ത്വാം ന ബ്രവീംയേതദസന്ദിഗ്ധം വചോഽരിഹൻ॥ 1-122-11 (5379) 
തം ഭീഷ്മഃ പ്രത്യുവാചേദം മദ്രരാജം ജനാധിപഃ।
ധർമ ഏഷ പരോ രാജൻസ്വയമുക്തഃ സ്വയംഭുവാ॥ 1-122-12 (5380) 
നാത്ര കശ്ചന ദോഷോഽസ്തി പൂർവൈർവിധിരയം കൃതഃ।
വിദിതേയം ച തേ ശല്യ മര്യാദാ സാധുസംമതാ॥ 1-122-13 (5381) 
ഇത്യുക്ത്വാ സ മഹാതേജാഃ ശാതകുംഭം കൃതാകൃതം।
രത്നാനി ച വിചിത്രാണി ശല്യായാദാത്സഹസ്രശഃ॥ 1-122-14 (5382) 
ഗജാനശ്വാന്രഥാംശ്ചൈവ വാസാംസ്യാഭരണാനി ച।
മണിമുക്താപ്രവാലം ച ഗാംഗേയോ വ്യസൃജച്ഛുഭം॥ 1-122-15 (5383) 
തത്പ്രഗൃഹ്യ ധനം സർവം ശല്യഃ സംപ്രതീമാനസഃ।
ദദൌ താം സമലങ്കൃത്യ സ്വസാരം കൌരവർഷഭേ॥ 1-122-16 (5384) 
സ താം മാദ്രീമുപാദായ ഭീഷ്മഃ സാഗരഗാസുതഃ।
ആജഗാമ പുരീം ധീമാൻപ്രവിഷ്ടോ ഗജസാഹ്വയം॥ 1-122-17 (5385) 
തത ഇഷ്ടേഽഹനി പ്രാപ്തേ മുഹൂർതേ സാധുസംമതേ।
`വിവാഹം കാരായാമാസ ഭീഷ്മഃ പാണ്ഡോർമഹാത്മനഃ।' 
ജഗ്രാഹ വിധിവത്പാണിം മാദ്ര്യാഃ പാണ്ഡുർനരാധിപഃ॥  1-122-18 (5386) 
തതോ വിവാഹേ നിർവൃത്തേ സ രാജാ കുരുനന്ദനഃ।
സ്ഥാപയാമാസ താം ഭാര്യാം ശുഭേ വേശ്മനി ഭാമിനീം॥ 1-122-19 (5387) 
സ താഭ്യാം വ്യചരത്സാർധം ഭാര്യാഭ്യാം രാജസത്തമഃ।
കുന്ത്യാ മാദ്ര്യാ ച രാജേന്ദ്രോ യഥാകാമം യഥാസുഖം॥ 1-122-20 (5388) 
തതഃ സ കൌരവോ രാജാ വിഹൃത്യ ത്രിദശാ നിശാഃ।
ജിഗീഷയാ മഹീം പാണ്ഡുർനിരക്രാമത്പുരാത്പ്രഭോ॥ 1-122-21 (5389) 
സ ഭീഷ്മപ്രമുഖാന്വൃദ്ധാനഭിവാദ്യ പ്രണംയ ച।
ധൃതരാഷ്ട്രം ച കൌരവ്യം തഥാന്യാൻകുരുസത്തമാൻ। 
ആമന്ത്ര്യ പ്രയയൌ രാജാ തൈശ്ചൈവാപ്യനുമോജിതഃ॥  1-122-22 (5390) 
മംഗലാചാരയുക്താഭിരാശീർഭിരഭിനന്ദിതഃ।
ഗജവാജിരഥൌഘേന ബലേന മഹതാഽഗമത്॥ 1-122-23 (5391) 
സ രാജാ ദേവഗർഭാഭോ വിജിഗീഷുർവസുന്ധരാം।
ഹൃഷ്ടപുഷ്ടബലൈഃ പ്രായാത്പാണ്ഡുഃ ശത്രൂനനേകശഃ॥ 1-122-24 (5392) 
പൂർവമാഗസ്കൃതോ ഗത്വാ ദശാർണാഃ സമരേ ജിതാഃ।
പാണ്ഡുനാ നരസിംഹേന കൌരവാണാം യശോഭൃതാ॥ 1-122-25 (5393) 
തതഃ സേനാമുപാദായ പാണ്ഡുർനാനാവിധധ്വജാം।
പ്രഭൂതഹസ്ത്യശ്വയുതാം പദാതിരഥസങ്കുലാം॥ 1-122-26 (5394) 
ആഗസ്കാരീ മഹീപാനാം ബഹൂനാം ബലദർപിതഃ।
ഗോപ്താ മഗധരാഷ്ട്രസ്യ ദീർഘോ രാജഗൃഹേ ഹതഃ॥ 1-122-27 (5395) 
തതഃ കോശം സമാദായ വാഹനാനി ച ഭൂരിശഃ।
പാണ്ഡുനാ മിഥിലാം ഗത്വാ വിദേഹാഃ സമരേ ജിതാഃ॥ 1-122-28 (5396) 
തഥാ കാശിഷു സുഹ്മേഷു പുണ്ഡ്രേഷു ച നരർഷഭ।
സ്വബാഹുബലവീര്യേണ കുരൂണാമകരോദ്യശഃ॥ 1-122-29 (5397) 
തം ശരൌഘമഹാജ്വാലം ശസ്ത്രാർചിഷമരിന്ദമം।
പാണ്ഡുപാവകമാസാദ്യ വ്യവഹ്യന്ത നരാധിപാഃ॥ 1-122-30 (5398) 
തേ സസേനാഃ സസേനേന വിധ്വംസിതബലാ നൃപാഃ।
പാണ്ഡുനാ വശഗാഃ കൃത്വാ കുരുകർമസു യോജിതാഃ॥ 1-122-31 (5399) 
തേന തേ നിർജിതാഃ സർവേ പൃഥിവ്യാം സർവപാർഥിവാഃ।
തമേകം മേനിരേ ശൂരം ദേവേഷ്വിവ പുരന്ദരം॥ 1-122-32 (5400) 
തം കൃതാഞ്ജലയഃ സർവേ പ്രണതാ വസുധാധിപാഃ।
ഉപാജഗ്മുർധനം ഗൃഹ്യ രത്നാനി വിവിധാനി ച॥ 1-122-33 (5401) 
മണിമുക്താപ്രവാലം ച സുവർണം രജതം ബഹു।
ഗോരത്നാന്യശ്വരത്നാനി രഥരത്നാനി കുഞ്ജരാൻ॥ 1-122-34 (5402) 
ഖരോഷ്ട്രമഹിഷാംശ്ചൈവ യച്ച കിഞ്ചിദജാവികം।
കംലാജിനരത്നാനി രാങ്കവാസ്തരണാനി ച। 
തത്സർവം പ്രതിജഗ്രാഹ രാജാ നാഗപുരാധിപഃ॥  1-122-35 (5403) 
തദാദായ യയൌ പാണ്ഡുഃ പുനർമദിതവാഹനഃ।
ഹർഷയിഷ്യൻസ്വരാഷ്ട്രാണി പുരം ച ഗജസാഹ്വയം॥ 1-122-36 (5404) 
ശാന്തനോ രാജസിംഹസ്യ ഭരതസ്യ ച ധീമതഃ।
പ്രനഷ്ടഃ കീർതിജഃ ശബ്ദഃ പാണ്ഡുനാ പുനരാഹൃതഃ॥ 1-122-37 (5405) 
യേ പുരാ കുരുരാഷ്ട്രാണി ജഹ്രുഃ കുരുധനാനി ച।
തേ നാഗപുരസിംഹേന പാണ്ഡുനാ കരദീകൃതാഃ॥ 1-122-38 (5406) 
ഇത്യഭാഷന്ത രാജാനോ രാജാമാത്യാശ്ച സംഗതാഃ।
പ്രതീതമനസോ ഹൃഷ്ടാഃ പൌരജാനപദൈഃ സഹ॥ 1-122-39 (5407) 
പ്രത്യുദ്യയുശ്ച തം പ്രാപ്തം സർവേ ഭീഷ്മപുരോഗമാഃ।
തേ നദൂരമിവാധ്വാനം ഗത്വാ നാഗപുരാലയാഃ॥ 1-122-40 (5408) 
ആവൃതം ദദൃശുർഹൃഷ്ടാ ലോകം ബഹുവിധൈർധനൈഃ।
നാനായാനസമാനീതൈ രത്നൈരുച്ചാവചൈസ്തദാ॥ 1-122-41 (5409) 
ഹസ്ത്യശ്വരഥരത്നൈശ്ച ഗോഭിരുഷ്ട്രൈസ്തഥാഽഽവിഭിഃ।
നാന്തം ദദൃശുരാസാദ്യ ഭീഷ്മേണ സഹ കൌരവാഃ॥ 1-122-42 (5410) 
സോഽഭിവാദ്യ പിതുഃ പാദൌ കൌസല്യാനന്ദവർധനഃ।
യഥാഽർഹം മാനയാമാസ പൌരജാനപദാനപി॥ 1-122-43 (5411) 
പ്രമൃദ്യ പരരാഷ്ട്രാണി കൃതാർഥം പുനരാഗതം।
പുത്രമാശ്ലിഷ്യ ഭീഷ്മസ്തു ഹർഷാദശ്രൂണ്യവർതയത്॥ 1-122-44 (5412) 
സ തൂര്യശതശംഖാനാം ഭേരീണാം ച മഹാസ്വനൈഃ।
ഹർഷയൻസർവശഃ പൌരാന്വിവേശ ഗജസാഹ്വയം॥ ॥ 1-122-45 (5413) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ദ്വാവിംശത്യധികശതതമോഽധ്യായഃ॥ 122 ॥

Mahabharata - Adi Parva - Chapter Footnotes

1-122-8 മേ വരഃ മമ ജാമാതാ॥ 1-122-14 ശാതകുംഭം കാഞ്ചനം। കൃതാകൃതം ഘടിതമഘടിതം ച॥ 1-122-15 വ്യസൃദത് പ്രാദാത്॥ 1-122-21 ത്രിദശാഃ ത്രിംശത്॥ 1-122-40 നദൂരമിവ അദൂരമിവ। ജയോത്സാഹേന മാർഗശ്രമാഭാവാത്॥ ദ്വാവിംശത്യധികശതതമോഽധ്യായഃ॥ 122 ॥



ആദിപർവ - അധ്യായ 123

॥ ശ്രീഃ ॥

1.123. അധ്യായഃ 123 

Mahabharata - Adi Parva - Chapter Topics

സഭാര്യസ്യ പാണ്ഡോർമൃഗയാർഥം വനഗമനം॥ 1 ॥ തത്ര മൃഗരൂപസ്യ മൃഗ്യാ മൈഥുനം ചരതഃ കിന്ദമസ്യ മുനേർഹനനം॥ 2 ॥ മൈഥുനകാലേ ത്വം മരിഷ്യസീതി കിന്ദമേന പാണ്ഡും പ്രതി ശാപഃ॥ 3 ॥

Mahabharata - Adi Parva - Chapter Text

1-123-0 (5414) 
വൈശംപായന ഉവാച। 1-123-0x (733) 
ധൃതരാഷ്ട്രാഭ്യനുജ്ഞാതഃ സ്വബാഹുവിജിതം ധനം।
ഭീഷ്മായ സത്യവത്യൈ ച മാത്രേ ചോപജഹാര സഃ॥ 1-123-1 (5415) 
വിദുരായ ച വൈ പാണ്ഡുഃ പ്രേഷയാമാസ തദ്ധനം।
സുഹൃദശ്ചാപി ധർമാത്മാ ധനേന സമതർപയത്॥ 1-123-2 (5416) 
തതഃ സത്യവതീം ഭീഷ്മം കൌസല്യാം ച യശസ്വിനീം।
ശുഭൈഃ പാണ്ഡുർജിതൈരർഥൈസ്തോഷയാമാസ ഭാരത॥ 1-123-3 (5417) 
നനന്ദ മാതാ കൌസല്യാ തമപ്രതിമതേജസം।
ജയന്തമിവ പൌലോമീ പരിഷ്വജ്യ നർഷഭം॥ 1-123-4 (5418) 
തസ്യ വീരസ്യ വിക്രാന്തൈഃ സഹസ്രശതദക്ഷിണൈഃ।
അശ്വമേധശതൈരീജേ ധൃതരാഷ്ട്രോ മഹാമഖൈഃ॥ 1-123-5 (5419) 
സംപ്രയുക്തസ്തു കുന്ത്യാ ച മാദ്ര്യാ ച ഭരതർഷഭ।
ജിതതന്ദ്രിസ്തദാ പാണ്ഡുർബഭൂവ വനഗോചരഃ॥ 1-123-6 (5420) 
ഹിത്വാ പ്രാസാദനിലയം ശുഭാനി ശയനാനി ച।
അരണ്യനിത്യഃ സതതം ബഭൂവ മൃഗയാപരഃ॥ 1-123-7 (5421) 
സ ചരന്ദക്ഷിണം പാർശ്വം രംയം ഹിമവതോ ഗിരഃ।
ഉവാസ ഗിരിപൃഷ്ഠേഷു മഹാശാലവനേഷു ച॥ 1-123-8 (5422) 
രരാജ കുന്ത്യാ മാദ്ര്യാ ച പാണ്ഡുഃ സഹ വനേ ചരൻ।
കരേണ്വോരിവ മധ്യസ്ഥഃ ശ്രീമാൻപൌരന്ദരോ ഗജഃ॥ 1-123-9 (5423) 
ഭാരതം സഹ ഭാര്യാഭ്യാം ഖംഗബാണധനുർധരം।
വിചിത്രകവചം വീരം പരമാസ്ത്രവിദം നൃപം। 
ദേവോഽയമിത്യമന്യന്ത ചരന്തം വനവാസിനഃ॥  1-123-10 (5424) 
തസ്യ കാമാംശ്ച ഭോഗാംശ്ച നരാ നിത്യമതന്ദ്രിതാഃ।
ഉപജഹ്രുർവനാന്തേഷു ധൃതരാഷ്ട്രേണ ചോദിതാഃ॥ 1-123-11 (5425) 
തദാസാദ്യ മഹാരണ്യം മൃഗവ്യാലനിഷേവിതം।
തത്ര മൈഥുനകാലസ്ഥം ദദർശ മൃഗയൂഥപം॥ 1-123-12 (5426) 
തതസ്തം ച മൃഗീം ചൈവ രുക്മപുംഖൈഃ സുപത്രിഭിഃ।
നിർബിഭേദ ശരൈസ്തീക്ഷ്ണൈഃ പാണ്ഡുഃ പഞ്ചഭിരാശുഗൈഃ॥ 1-123-13 (5427) 
സ ച രാജൻമഹാതേജാ ഋഷിപുത്രസ്തപോധനഃ।
ഭാര്യയാ സഹ തേജസ്വീ മൃഗരൂപേണ സംഗതഃ॥ 1-123-14 (5428) 
സ സംയുക്തസ്തയാ മൃഗ്യാ മാനുഷീം വാചമീരയൻ।
ക്ഷണേന പതിതോ ഭൂമൌ വിലലാപാതുരോ മൃഗഃ॥ 1-123-15 (5429) 
മൃഗ ഉവാച। 1-123-16x (734) 
കാമമന്യുവശം പ്രാപ്താ ബുദ്ധ്യന്തരഗതാ അപി।
വർജയന്തി നൃശംസാനി പാപേഷ്വപി രതാ നരാഃ॥ 1-123-16 (5430) 
ന വിധിം ഗ്രസതേ പ്രജ്ഞാ പ്രജ്ഞാം തു ഗ്രസതേ വിധിഃ।
വിധിപര്യാഗതാനർഥാൻപ്രജ്ഞാവാൻപ്രതിപദ്യതേ॥ 1-123-17 (5431) 
ശസ്വദ്ധർമാത്മനാം മുഖ്യേ കുലേ ജാതസ്യ ഭാരത।
കാമലോഭാഭിഭൂതസ്യ കഥം തേ ചലിതാ മതിഃ॥ 1-123-18 (5432) 
പാണ്ഡുരുവാച। 1-123-19x (735) 
ശത്രൂണാം യാ വധേ വൃത്തിഃ സാ മൃഗാണാം വധേ സ്മൃതാ।
രാജ്ഞാം മൃഗ ന മാം മോഹാത്ത്വം ഗർഹയിതുമർഹസി॥ 1-123-19 (5433) 
അച്ഛദ്മനാഽമായയാ ച മൃഗാണാം വധ ഇഷ്യതേ।
സ ഏവ ധർമോ രാജ്ഞാം തു തദ്ധി ത്വം കിം നു ഗർഹസേ॥ 1-123-20 (5434) 
അഗസ്ത്യഃ സത്രമാസീനശ്ചകാര മൃഗയാമൃഷിഃ।
ആരണ്യാൻസർവദൈവത്യാൻമൃഗാൻപ്രോക്ഷ്യ മഹാവനേ॥ 1-123-21 (5435) 
പ്രമാണദൃഷ്ടധർമേണ കഥമസ്മാന്വിഗർഹസേ।
അഗസ്ത്യസ്യാഭിചാരേണ യുഷ്മാകം വിഹിതോ വധഃ॥ 1-123-22 (5436) 
ന രിപൂന്വൈ സമുദ്ദിശ്യ വിമുഞ്ചന്തി നരാഃ ശരാൻ।
രന്ധ്ര ഏഷാം വിശേഷേണ വധകാലഃ പ്രശസ്യതേ॥ 1-123-23 (5437) 
പ്രമത്തമപ്രമത്തം വാ വിവൃതം ഘ്നന്തി ചൌജസാ।
ഉപായൈർവിവിധൈസ്തീക്ഷ്ണൈഃ കസ്മാൻമൃഗ വിഗർഹസേ॥ 1-123-24 (5438) 
മൃഗ ഉവാച। 1-123-25x (736) 
നാഹം ഘ്ന്തം മൃഗന്രാജന്വിഗർഹേ ചാത്മകാരണാത്।
മൈഥുനം തു പ്രതീക്ഷ്യം മേ ത്വയേഹാദ്യാനൃശംസ്യതഃ॥ 1-123-25 (5439) 
സർവഭൂതഹിതേ കാലേ സർവഭൂതേപ്സിതേ തഥാ।
കോ ഹി വിദ്വാൻമൃഗം ഹന്യാച്ചരന്തം മൈഥുനം വനേ॥ 1-123-26 (5440) 
അസ്യാം മൃഗ്യാം ച രാജേന്ദ്ര ഹർഷാൻമൈഥുനമാചരം।
പുരുഷാർഥഫലം കർതും തത്ത്വയാ വിഫലീകൃതം॥ 1-123-27 (5441) 
പൌരവാണാം മഹാരാജ തേഷാമക്ലിഷ്ടകർമണാം।
വംശേ ജാതസ്യ കൌരവ്യ നാനുരൂപമിദം തവ॥ 1-123-28 (5442) 
നൃശംസം കർമ സുമഹത്സർവലോകവിഗർഹിതം।
അസ്വർഗ്യമയശസ്യം ചാപ്യധർമിഷ്ഠം ച ഭാരത॥ 1-123-29 (5443) 
സ്ത്രീഭോഗാനാം വിശേഷജ്ഞഃ ശാസ്ത്രധർമാർഥതത്ത്വവിത്।
നാർഹസ്ത്വം സുരസങ്കാശ കർതുമസ്വർഗ്യമീദൃശം॥ 1-123-30 (5444) 
ത്വയാ നൃശംസകർതാരഃ പാപാചാരാശ്ച മാനവാഃ।
നിഗ്രാഹ്യാഃ പാർഥിവശ്രേഷ്ഠ ത്രിവർഗപരിവർജിതാഃ॥ 1-123-31 (5445) 
കിം കൃതം തേ നരശ്രേഷ്ഠ മാമിഹാനാഗസം ഘ്നതഃ।
മുനിം മൂലഫലാഹാരം മൃഗവേഷധരം നൃപ॥ 1-123-32 (5446) 
വസമാനമരണ്യേഷു നിത്യം ശമപരായണം।
ത്വയാഽഹം ഹിംസിതോ യസ്മാത്തസ്മാത്ത്വാമപ്യനാഗസഃ॥ 1-123-33 (5447) 
ദ്വയോർനൃശംസകർതാരമവശം കാമമോഹിതം।
ജീവിതാന്തകരോ ഭാവോ മൈഥുനേ സമുപൈഷ്യതി॥ 1-123-34 (5448) 
അഹം ഹി കിന്ദമോ നാമ തപസാ ഭാവിതോ മുനിഃ।
വ്യപത്രപൻമനുഷ്യാണാം മൃഗ്യാം മൈഥുനമാചരം॥ 1-123-35 (5449) 
മൃഗോ ഭത്വാ മൃഗൈഃ സാർധം ചരാമി ഗഹനേ വനേ।
ന തു തേ ബ്രഹ്മഹത്യേയം ഭവിഷ്യത്യവിജാനതഃ॥ 1-123-36 (5450) 
മൃഗരൂപധരം ഹത്വാ മാമേവം കാമമോഹിതം।
അസ്യ തു ത്വം ഫലം മൂഢ പ്രാപ്സ്യസീദൃശമേവ ഹി॥ 1-123-37 (5451) 
പ്രിയയാ സഹ സംവാസം പ്രാപ്യ കാമവിമോഹിതഃ।
ത്വമപ്യസ്യാമവസ്ഥായാം പ്രേതലോകം ഗമിഷ്യസി॥ 1-123-38 (5452) 
അന്തകാലേ ഹി സംവാസം യയാ ഗന്താസി കാന്തയാ।
പ്രേതരാജപുരം പ്രാപ്തം സർവഭൂതദുരത്യയം। 
ഭക്ത്യാ മതിമതാം ശ്രേഷ്ഠ സൈവ ത്വാഽനുഗമിഷ്യതി॥  1-123-39 (5453) 
വർതമാനഃ സുഖേ ദുഃഖം യഥാഽഹം പ്രാപിതസ്ത്വയാ।
തഥാ ത്വാം ച സുഖം പ്രാപ്തം ദുഃഖമഭ്യാഗമിഷ്യതി॥ 1-123-40 (5454) 
വൈശംപായന ഉവാച। 1-123-41x (737) 
ഏവമുക്ത്വാ സുദുഃഖാർതോ ജീവിതാത്സ വ്യമുച്യത।
മൃഗഃ പാണ്ഡുശ്ച ദുഃഖാർതഃ ക്ഷണേന സമപദ്യത॥ ॥ 1-123-41 (5455) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ത്രയോവിംശത്യധികശതതമോഽധ്യായഃ॥ 123 ॥

Mahabharata - Adi Parva - Chapter Footnotes

1-123-23 രന്ധ്രേ വിശസ്ത്രത്വവ്യസനാക്രാന്തത്വാദിസമയേ ശരാന്ന വിമുഞ്ചന്തീതി സംബന്ധഃ। കിന്ത്വേഷാം ശത്രൂണാം വധകാലഃ സർവലോകപ്രസിദ്ധഃ സംഗ്രാമ ആഭിമുഖ്യാദിമാൻസ ഏവ പ്രശശ്യതേഽന്യോ നിന്ദ്യത ഇത്യർഥഃ॥ 1-123-24 പ്രമത്തമസാവധാനം॥ 1-123-32 തേ ത്വയാ॥ 1-123-34 ദ്വയോഃ സ്ത്രീപുംസയോർനൃശംസം നിന്ദ്യം മൈഥുനാസക്തയോർവധസ്തസ്യ കർതാരം॥ 1-123-39 പ്രാപ്തം ത്വാ ത്വാം॥ ത്രയോവിംശത്യധികശതതമോഽധ്യായഃ॥ 123 ॥



ആദിപർവ - അധ്യായ 124

॥ ശ്രീഃ ॥

1.124. അധ്യായഃ 124 

Mahabharata - Adi Parva - Chapter Topics

കിന്ദമശാപാത്ഖിന്നസ്യ പാണ്ഡോഃ പത്നീഭ്യാം വനേ വാസഃ॥ 1 ॥ പാണ്ഡോഃ ശതശൃംഗേ തപശ്ചരണം॥ 2 ॥

Mahabharata - Adi Parva - Chapter Text

1-124-0 (5456) 
വൈശംപായന ഉവാച। 1-124-0x (738) 
തം വ്യതീതമുപക്രംയ രാജാ സ്വമിവ ബാന്ധവം।
സഭാര്യഃ ശോകദുഃഖാർതഃ പര്യദേവയദാതുരഃ॥ 1-124-1 (5457) 
പാണ്ഡുരുവാച। 1-124-2x (739) 
സതാമപി കുലേ ജാതാഃ കർമണാ ബത ദുർഗതിം।
പ്രാപ്നുവന്ത്യകൃതാത്മാനഃ കാമജാലവിമോഹിതാഃ॥ 1-124-2 (5458) 
ശശ്വദ്ധർമാത്മനാ ജാതോ ബാല ഏവ പിതാ മമ।
ജീവിതാന്തമനുപ്രാപ്തഃ കാമാത്മൈവേതി നഃ ശ്രുതം॥ 1-124-3 (5459) 
തസ്യ കാമാത്മനഃ ക്ഷേത്രേ രാജ്ഞഃ സംയതവാഗൃഷിഃ।
കൃഷ്ണദ്വൈപായനഃ സാക്ഷാദ്ഭഗവാൻമാമജീജനത്॥ 1-124-4 (5460) 
തസ്യാദ്യ വ്യസനേ ബുദ്ധിഃ സഞ്ജാതേയം മമാധമാ।
ത്യക്തസ്യ ദേവൈരനയാൻമൃഗയാം പരിധാവതഃ॥ 1-124-5 (5461) 
മോക്ഷമേവ വ്യവസ്യാമി ബന്ധോ ഹി വ്യസനം മഹത്।
സുവൃത്തിമനുവർതിഷ്യേ താമഹം പിതുരവ്യയാം॥ 1-124-6 (5462) 
അതീവ തപസാത്മാനം യോജയിഷ്യാംയസംശയം।
തസ്മാദേകാഹമേകാഹമേകൈകസ്മിന്വനസ്പതൌ॥ 1-124-7 (5463) 
ചരൻഭൈക്ഷം മുനിർമുണ്ഡശ്ചരിഷ്യാംയാശ്രമാനിമാൻ।
പാംസുനാ സമവച്ഛന്നഃ ശൂന്യാഗാരകൃതാലയഃ॥ 1-124-8 (5464) 
വൃക്ഷമൂലനികേതോ വാ ത്യക്തസർവപ്രിയാപ്രിയഃ।
ന ശോചന്ന പ്രഹൃഷ്യംശ്ച തുല്യനിന്ദാത്മസംസ്തുതിഃ॥ 1-124-9 (5465) 
നിരാശീർനിർനമസ്കാരോ നിർദ്വന്ദ്വോ നിഷ്പരിഗ്രഹഃ।
ന ചാപ്യവഹസൻകഞ്ചിന്ന കുർവൻഭ്രുകുടീം ക്വചിത്॥ 1-124-10 (5466) 
പ്രസന്നവദനോ നിത്യം സർവഭൂതഹിതേ രതഃ।
ജംഗമാജംഗമം സർവമവിഹിംസംശ്ചതുർവിധം॥ 1-124-11 (5467) 
സ്വാസു പ്രജാസ്വിവ സദാ സമഃ പ്രാണഭൃതഃ പ്രതി।
ഏകകാലം ചരൻഭൈക്ഷം കുലാനി ദശ പഞ്ച ച॥ 1-124-12 (5468) 
അസംഭവേ വാ ഭൈക്ഷസ്യ ചരന്നനശനാന്യപി।
അൽപമൽപം ച ഭുഞ്ജാനഃ പൂർവാലാഭേ ന ജാതുചിത്॥ 1-124-13 (5469) 
അന്യാന്യപി ചരംʼല്ലോഭാദലാഭേ സപ്ത പൂരയൻ।
അലാഭേ യദി വാ ലാഭേ സമദർശീ മഹാതപാഃ॥ 1-124-14 (5470) 
വാസ്യൈകം തക്ഷതോ ബാഹും ചന്ദനേനൈകമുക്ഷതഃ।
നാകല്യാണം ന കല്യാണം ചിന്തയന്നുഭയോസ്തയോഃ॥ 1-124-15 (5471) 
ന ജിജീവിഷുവത്കിഞ്ചിന്ന മുമൂർഷുവദാചരൻ।
ജീവിതം മരണം ചൈവ നാഭിന്ദന്ന ച ദ്വിഷൻ॥ 1-124-16 (5472) 
യാഃ കാശ്ചിജ്ജീവതാ ശക്യാഃ കർതുമഭ്യുദയക്രിയാഃ।
താഃ സർവാഃ സമതിക്രംയ നിമേഷാദിവ്യവസ്ഥിതഃ॥ 1-124-17 (5473) 
താസു ചാപ്യനവസ്ഥാസു ത്യക്തസർവേന്ദ്രിയക്രിയഃ।
സംപരിത്യക്തധർമാർഥഃ സുനിർണിക്താത്മകൽമഷഃ॥ 1-124-18 (5474) 
നിർമുക്തഃ സർവപാപേഭ്യോ വ്യതീതഃ സർവവാഗുരാഃ।
ന വശേ കസ്യചിത്തിഷ്ഠൻസധർമാ മാതരിശ്വനഃ॥ 1-124-19 (5475) 
ഏതയാ സതതം വൃത്ത്യാ ചരന്നേവംപ്രകാരയാ।
ദേഹം സംസ്ഥാപയിഷ്യാമി നിർഭയം മാർഗമാസ്ഥിതഃ॥ 1-124-20 (5476) 
നാഹം സുകൃപണേ മാർഗേ സ്വവീര്യക്ഷയശോചിതേ।
സ്വധർമാത്സതതാപേതേ ചരേയം വീര്യവർജിതഃ॥ 1-124-21 (5477) 
സത്കൃതോഽസത്കൃതോ വാഽപി യോഽന്യാം കൃപണചക്ഷുഷാ।
ഉപൈതി വൃത്തിം കാമാത്മാ സ ശുനാം വർതതേ പഥി॥ 1-124-22 (5478) 
വൈശംപായന ഉവാച। 1-124-23x (740) 
ഏവമുക്ത്വാ സുദുഃഖാർതോ നിഃശ്വാസപരമോ നൃപഃ।
അവേക്ഷമാണഃ കുന്തീം ച മാന്ദ്രീം ച സമഭാഷത॥ 1-124-23 (5479) 
കൌസല്യാ വിദുരഃ ക്ഷത്താ രാജാ ച സഹ ബന്ധുഭിഃ।
ആര്യാ സത്യവതീ ഭീഷ്മസ്തേ ച രാജപുരോഹിതാഃ॥ 1-124-24 (5480) 
ബ്രാഹ്മണാശ്ച മഹാത്മാനഃ സോമപാഃ സംശിതവ്രതാഃ।
പൌരവൃദ്ധാശ്ച യേ തത്ര നിവസന്ത്യസ്മദാശ്രയാഃ। 
പ്രസാദ്യ സർവേ വക്തവ്യാഃ പാണ്ഡുഃ പ്രവ്രാജിതോ വനേ॥  1-124-25 (5481) 
നിശംയ വചനം ഭർതുസ്ത്യാഗധർമകൃതാത്മനഃ।
തത്സമം വചനം കുന്തീ മാദ്രീ ച സമഭാഷതാം॥ 1-124-26 (5482) 
അന്യേഽപി ഹ്യാശ്രമാഃ സന്തി യേ ശക്യാ ഭരതർഷഭ।
`ആവാഭ്യാം സഹ വസ്തും വൈ ധർമമാശ്രിത്യ ചിന്ത്യതാം।' 
ആവാഭ്യാം ധർമപത്നീഭ്യാം സഹ തപ്തും തപോ മഹത്॥  1-124-27 (5483) 
ശരീരസ്യാപി മോക്ഷായ ധർമം പ്രാപ്യ മഹാഫലം।
ത്വമേവ ഭവിതാ ഭർതാ സ്വർഗസ്യാപി ന സംശയഃ॥ 1-124-28 (5484) 
പ്രണിധായേന്ദ്രിയഗ്രാമം ഭർതൃലോകപരായണേ।
ത്യക്ത്വാ കാമസുഖേ ഹ്യാവാം തപ്സ്യവോ വിപുലം തപഃ॥ 1-124-29 (5485) 
യദി ചാവാം മഹാപ്രാജ്ഞ ത്യക്ഷ്യസി ത്വം വിശാംപതേ।
അദ്യൈവാവാം പ്രഹാസ്യാവോ ജീവിതം നാത്ര സംശയഃ॥ 1-124-30 (5486) 
പാണ്ഡുരുവാച। 1-124-31x (741) 
യദി വ്യവസിതം ഹ്യേതദ്യുവയോർധർമസംഹിതം।
സ്വവൃത്തിമനുവർതിഷ്യേ താമഹം പിതുരവ്യയാം॥ 1-124-31 (5487) 
ത്യക്ത്വാ ഗ്രാംയസുഖാഹാരം തപ്യമാനോ മഹത്തപഃ।
വൽകലീ ഫലമൂലാശീ ചരിഷ്യാമി മഹാവനേ॥ 1-124-32 (5488) 
അഗ്നൌ ജുഹ്വന്നുഭൌ കാലാവുഭൌ കാലാവുപസ്പൃശൻ।
കൃശഃ പരിമിതാഹാരശ്ചീരചർമജടാധരഃ॥ 1-124-33 (5489) 
ശീതവാതാതപസഹഃ ക്ഷുത്പിപാസാനവേക്ഷകഃ।
തപസാ ദുശ്ചരേണേദം ശരീരമുപശോഷയൻ॥ 1-124-34 (5490) 
ഏകാന്തശീലീ വിമൃശൻപക്വാപക്വേന വർതയൻ।
പിതൃന്ദേവാംശ്ച വന്യേന വാഗ്ഭിരദ്ഭിശ്ച തർപയൻ॥ 1-124-35 (5491) 
വാനപ്രസ്ഥജനസ്യാപി ദർശനം കുലവാസിനഃ।
നാപ്രിയാണ്യാചരിഷ്യാമി കിം പുനർഗ്രാമവാസിനാം॥ 1-124-36 (5492) 
ഏവമാരണ്യശാസ്ത്രാണാമുഗ്രമുഗ്രതരം വിധിം।
കാങ്ക്ഷമാണോഽഹമാസ്ഥാസ്യേ ദേഹസ്യാസ്യാഽഽസമാപനാത്॥ 1-124-37 (5493) 
വൈശംപായന ഉവാച। 1-124-38x (742) 
ഇത്യേവമുക്ത്വാ ഭാര്യേ തേ രാജാ കൌരവനന്ദനഃ।
തതശ്ചൂഡാമണിം നിഷ്കമംഗദേ കുണ്ഡലാനി ച॥ 1-124-38 (5494) 
വാസാംസി ച മഹാർഹാണി സ്ത്രീണാമാഭരണാനി ച।
`വാഹനാനി ച മുഖ്യാനി ശസ്ത്രാണി കവചാനി ച॥ 1-124-39 (5495) 
ഹേമഭാണ്ഡാനി ദിവ്യാനി പര്യങ്കാസ്തരണാനി ച।
മണിമുക്താപ്രവാലാനി രത്നാനി വിവിധാനി ച॥'  1-124-40 (5496) 
പ്രദായ സർവം വിപ്രേഭ്യഃ പാണ്ഡുർഭൃത്യാനഭാഷത।
ഗത്വാ നാഗപുരം വാച്യം പാണ്ഡുഃ പ്രവ്രാജിതോ വനേ। 
അർഥം കാമം സുഖം ചൈവ രതിം ച പരമാത്മികാം॥  1-124-41 (5497) 
പ്രതസ്ഥേ സർവമുത്സൃജ്യ സഭാര്യഃ കുരുനന്ദനഃ।
തതസ്തസ്യാനുയാതാരസ്തേ ചൈവ പരിചാരകാഃ॥ 1-124-42 (5498) 
ശ്രുത്വാ ഭരതസിംഹസ്യ വിധിധാഃ കരുണാ ഗിരഃ।
ഭമമാർതസ്വരം കൃത്വാ ഹാഹേതി പരിചുക്രുശുഃ॥ 1-124-43 (5499) 
ഉഷ്ണമശ്രു വിമുഞ്ചന്തസ്തം വിഹായ മഹീപതിം।
യയുർനാഗപുരം തൂർണം സർവമാദായ തദ്ധനം॥ 1-124-44 (5500) 
തേ ഗത്വാ നഗരം രാജ്ഞോ യഥാവൃത്തം മഹാത്മനഃ।
കഥയാഞ്ചക്രിരേ രാജ്ഞസ്തദ്ധനം വിവിധം ദദുഃ॥ 1-124-45 (5501) 
ശ്രുത്വാ തേഭ്യസ്തതഃ സർവം യഥാവൃത്തം മഹാവനേ।
ധൃതരാഷ്ട്രോ നരശ്രേഷ്ഠഃ പാണ്ഡുമേവാന്വശോചത॥ 1-124-46 (5502) 
ന ശയ്യാസനഭോഗേഷു രതിം വിന്ദതി കർഹിചിത്।
ഭ്രാതൃശോകസമാവിഷ്ടസ്തമേവാർഥം വിചിന്തയൻ॥ 1-124-47 (5503) 
രാജപുത്രസ്തു കൌരവ്യ പാണ്ഡുർമൂലഫലാശനഃ।
ജഗാമ സഹ പത്നീഭ്യാം തതോ നാഗശതം ഗിരിം॥ 1-124-48 (5504) 
സ ചൈത്രരഥമാസാദ്യ കാലകൂടമതീത്യ ച।
ഹിമവന്തമതിക്രംയ പ്രയയൌ ഗന്ധമാദനം॥ 1-124-49 (5505) 
രക്ഷ്യമാണോ മഹാഭൂതൈഃ സിദ്ധൈശ്ച പരമർഷിഭിഃ।
ഉവാസ സ മഹാരാജ സമേഷു വിഷമേഷു ച॥ 1-124-50 (5506) 
ഇന്ദ്രദ്യുംനസരഃ പ്രാപ്യ ഹംസകൂടമതീത്യ ച।
ശതശൃംഗേ മഹാരാജ താപസഃ സമതപ്യത॥ ॥ 1-124-51 (5507) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ചതുർവിംശത്യധികശതതമോഽധ്യായഃ॥ 124 ॥

Mahabharata - Adi Parva - Chapter Footnotes

1-124-1 വ്യതീതം മാരിതം॥ 1-124-5 ദേവൈസ്ത്യക്തസ്യ അപുത്രതയാ സ്വർഗമനാനർഹത്വാത്॥ 1-124-6 മോക്ഷം മോക്ഷമാർഗം വ്യവസ്യാമി നിശ്ചിനോമി ശ്രേയസ്കരത്വേന। തത്ര ഹി പുത്രാദ്യനപേക്ഷാ ദൃഷ്ടാ। ഇഷ്ടമേവൈതജ്ജാതമിത്യാഹ ബന്ധോ ഹീതി। ബന്ധഃ പുത്രൈഷണാദിഃ। സുവൃത്തിം ബ്രഹ്മചര്യാഖ്യാം വൃത്തിം। പിതുർവ്യാസസ്യ॥ 1-124-10 നിരാശീർനിർനമസ്കാരഃ। ആശിഷം നമസ്കാരം വാ നേച്ഛാമീത്യർഥഃ। നിർദ്വന്ദ്വഃ സുഖദുഃഖാദിഹീനഃ। നിഷ്പരിഗ്രഹഃ കന്ഥാപാദുകാദിഹീനഃ॥ 1-124-11 ചതുർവിധം ജരായുജാദികം॥ 1-124-12 കുലാനി ഗൃഹാണി॥ 1-124-15 വാസ്യാ വാസ്യേന കാഷ്ഠതക്ഷണേന॥ 1-124-17 അഭ്യുദയക്രിയാഃ ഇഷ്ടസാധനക്രിയാഃ। നിമേഷാദിവ്യവസ്ഥിതഃ ജീവനസാധനകർമസു വ്യവസ്ഥിതഃ॥ 1-124-18 അനവസ്ഥാസു പ്രവാഹരൂപാസു താസു ജീവനസാധനക്രിയാസു॥ 1-124-20 സംസ്ഥാപയിഷ്യാമി നാശയിഷ്യാമി। നിർഭയം മാർഗം സംസാരഭയരഹിതം॥ 1-124-25 പ്രവ്രാജിതഃ സംന്യാസം പ്രാപ്തഃ॥ 1-124-26 ത്യാഗധർമഃ സംന്യാസഃ॥ 1-124-35 വിമൃശൻ ഹിംസാദിദോഷം॥ 1-124-38 നിഷ്കം ഗ്രൈവേയകം॥ ചതുർവിംശത്യധികശതതമോഽധ്യായഃ॥ 124 ॥



ആദിപർവ - അധ്യായ 125

॥ ശ്രീഃ ॥

1.125. അധ്യായഃ 125 

Mahabharata - Adi Parva - Chapter Topics

ബ്രഹ്മലോകം ജിഗമിഷോഃ പാണ്ഡോഃ തവ പുത്രാ ഭവിഷ്യന്തീത്യുക്ത്വാ ഋഷിഭിഃ പ്രതിനിവർതനം॥ 1 ॥

Mahabharata - Adi Parva - Chapter Text

1-125-0 (5508) 
വൈശംപായന ഉവാച। 1-125-0x (743) 
തത്രാപി തപസി ശ്രേഷ്ഠേ വർതമാനഃ സ വീര്യവാൻ।
സിദ്ധചാരണസംഘാനാം ബഭൂവ പ്രിയദർശനഃ॥ 1-125-1 (5509) 
സുശ്രൂഷുരനഹംവാദീ സംയതാത്മാ ജിതേന്ദ്രിയഃ।
സ്വർഗം ഗന്തും പരാക്രാന്തഃ സ്വേന വീര്യേണ ഭാരത॥ 1-125-2 (5510) 
കേഷാഞ്ചിദഭവദ്ഭ്രാതാ കേഷാഞ്ചിദഭവത്സഖാ।
ഋഷയസ്ത്വപരേ ചൈനം പുത്രവത്പര്യപാലയൻ॥ 1-125-3 (5511) 
സ തു കാലേന മഹതാ പ്രാപ്യ നിഷ്കൽമഷം തപഃ।
ബ്രഹ്മർഷിസദൃശഃ പാണ്ഡുർബഭൂവ ഭരതർഷഭ॥ 1-125-4 (5512) 
അമാവാസ്യാം തു സഹിതാ ഋഷയഃ സംശിതവ്രതാഃ।
ബ്രഹ്മാണം ദ്രഷ്ടുകാമാസ്തേ സംപ്രതസ്ഥുർമഹർഷയഃ॥ 1-125-5 (5513) 
സംപ്രയാതാനൃഷീന്ദൃഷ്ട്വാ പാണ്ഡുർവചനമബ്രവീത്।
ഭവന്തഃ ക്വ ഗമിഷ്യന്തി ബ്രൂത മേ വദതാം വരാഃ॥ 1-125-6 (5514) 
ഋഷയ ഊചുഃ। 1-125-7x (744) 
സമാവായോ മഹാനദ്യ ബ്രഹ്മലോകേ മഹാത്മനാം।
ദേവാനാം ച ഋഷീണാം ച പിതൄണാം ച മഹാത്മനാം। 
വയം തത്ര ഗമിഷ്യാമോ ദ്രഷ്ടുകാമാഃ സ്വയംഭുവം॥  1-125-7 (5515) 
വൈശംപായന ഉവാച। 1-125-8x (745) 
പാണ്ഡുരുത്ഥായ സഹസാ ഗന്തുകാമോ മഹർഷിഭിഃ।
സ്വർഗപാരം തിതീർഷുഃ സ ശതശൃംഗാദുദങ്മുഖഃ॥ 1-125-8 (5516) 
പ്രതസ്ഥേ സഹ പത്നീഭ്യാമബ്രുവംസ്തം ച താപസാഃ।
ഉപര്യുപരി ഗച്ഛന്തഃ ശൈലരാജമുദങ്മുഖാഃ॥ 1-125-9 (5517) 
ദൃഷ്ടവന്തോ ഗിരൌ രംയേ ദുർഗാന്ദേശാൻബഹൂന്വയം।
വിമാനശതസംബാധാം ഗീതസ്വരനിനാദിതാം॥ 1-125-10 (5518) 
ആക്രീഡഭൂമിം ദേവാനാം ഗന്ധർവാപ്സരസാം തഥാ।
ഉദ്യാനാനി കുബേരസ്യ സമാനി വിഷമാണി ച॥ 1-125-11 (5519) 
മഹാനദീനിതംബാംശ്ച ഗഹനാൻഗിരിഗഹ്വരാൻ।
സന്തി നിത്യഹിമാ ദേശാ നിർവൃക്ഷമൃഗപക്ഷിണഃ॥ 1-125-12 (5520) 
സന്തി ക്വചിൻമഹാദര്യോ ദുർഗാഃ കാശ്ചിദ്ദുരാസദാഃ।
നാതിക്രാമേത പക്ഷീ യാൻകുത ഏവേതരേ മൃഗാഃ॥ 1-125-13 (5521) 
വായുരേകോ ഹി യാത്യത്ര സിദ്ധാശ്ച പരമർഷയഃ।
ഗച്ഛന്ത്യൌ ശൈലരാജേഽസ്മിന്രാജപുത്ര്യൌ കഥം ന്വിമേ॥ 1-125-14 (5522) 
ന സീദേതാമദുഃഖാർഹേ മാ ഗമോ ഭരതർഷഭ।  1-125-15 (5523) 
പാണ്ഡുരുവാച।
അപ്രജസ്യ മഹാഭാഗാ ന ദ്വാരം പരിചക്ഷതേ॥  1-125-15x (746) 
സ്വർഗേ തേനാഭിതപ്തോഽഹമപ്രജസ്തു ബ്രവീമി വഃ।
സോഽഹമുഗ്രേണ തപസാ സഭാര്യസ്ത്യക്തജീവിതഃ॥ 1-125-16 (5524) 
അനപത്യോഽപി വിന്ദേയം സ്വർഗമുഗ്രേണ കർമണാ।  1-125-17 (5525) 
ഋഷയ ഊചുഃ।
അസ്തി വൈ തവ ധർമാത്മന്വിദ്മ ദേവോപമ ശുഭം॥  1-125-17x (747) 
അപത്യമനഘം രാജന്വയം ദിവ്യേന ചക്ഷുഷാ।
ദൈവോദ്ദിഷ്ടം നരവ്യാഘ്ര കർമണേഹോപപാദയ॥ 1-125-18 (5526) 
അക്ലിഷ്ടം ഫലമവ്യഗ്രോ വിന്ദതേ ബുദ്ധിമാന്നരഃ।
തസ്മിന്ദൃഷ്ടേ ഫലേ രാജൻപ്രയത്നം കർതുമർഹസി॥ 1-125-19 (5527) 
അപത്യം ഗുണസംപന്നം ലബ്ധാ പ്രീതികരം ഹ്യസി।  1-125-20 (5528) 
വൈശംപായന ഉവാച।
തച്ഛ്രുത്വാ താപസവചഃ പാണ്ഡുസ്ചിന്താപരോഽഭവത്॥  1-125-20x (748) 
ആത്മനോ മൃഗശാപേന ജാനന്നുപഹതാം ക്രിയാം॥ ॥  1-125-21 (5529) 
 
ഇതി ശ്രീമൻമഹാഭാരതേ ആദിപർവണി സംഭവപർവണി സംഭവപർവണി പഞ്ചവിംശത്യധികശതതമോഽധ്യായഃ॥ 125 ॥

Mahabharata - Adi Parva - Chapter Footnotes

1-125-5 അമാവാസ്യാം പ്രാപ്യ॥ 1-125-10 വിമാനശതേന സംബാധം സങ്കടം യസ്യാം സാ॥ 1-125-19 അവ്യഗ്രോ വിന്ദതേഽതോ വ്യഗ്രോ മാഭൂരിത്യർഥഃ॥ 1-125-20 ലഭതേ ഇതി ലബ്ധാ താദൃശോഽസി ലപ്സ്യസീത്യർഥഃ॥ പഞ്ചവിംശത്യധികശതതമോഽധ്യായഃ॥ 125 ॥



ആദിപർവ - അധ്യായ 126

॥ ശ്രീഃ ॥

1.126. അധ്യായഃ 126 

Mahabharata - Adi Parva - Chapter Topics

വിദുരസ്യ വിവാഹഃ പുത്രോത്പത്തിശ്ച॥ 1 ॥ വ്യാസസ്യ വരേണ ഗാന്ധാര്യാം ധൃതരാഷ്ട്രാദ്ഗർഭോത്പത്തിഃ॥ 2 ॥ പാണ്ഡോഃ പുത്രോത്പത്തൌ ചിന്താ॥ 3 ॥

Mahabharata - Adi Parva - Chapter Text

1-126-0 (5530) 
വൈശംപായന ഉവാച। 1-126-0x (749) 
അഥ പാരസവീം കന്യാം ദേവകസ്യ മഹീപതേഃ।
രൂപയൌവനസംപന്നാം സ സുശ്രാവാപഗാസുതഃ॥ 1-126-1 (5531) 
തതസ്തു വരയിത്വാ താമാനീയ ഭരതർഷഭഃ।
വിവാഹം കാരയാമാസ വിദുരസ്യ മഹാമതേഃ॥ 1-126-2 (5532) 
തസ്യാം ചോത്പാദയാമാസ വിദുരഃ കുരുനന്ദന।
പുത്രാന്വിനയസംപന്നാനാത്മനഃ സദൃശാൻഗുണൈഃ॥ 1-126-3 (5533) 
തതഃ പുത്രശതം ജജ്ഞേ ഗാന്ധാര്യാ ജനമേജയ।
ധൃതരാഷ്ട്രസ്യ വൈശ്യായാമേകശ്ചാപി ശതാത്പരഃ॥ 1-126-4 (5534) 
പാണ്ഡോഃ കൃന്ത്യാം ച മാദ്ര്യാം ച പുത്രാഃ പഞ്ച മഹാരഥാഃ।
ദേവേഭ്യഃ സമപദ്യന്ത സന്താനായ കുലസ്യ വൈ॥ 1-126-5 (5535) 
ജനമേജയ ഉവാച। 1-126-6x (750) 
കഥം പുത്രശതം ജജ്ഞേ ഗാന്ധാര്യാം ദ്വിജസത്തമ।
കിയതാ ചൈവ കാലേന തേഷാമായുശ്ച കിം പരം॥ 1-126-6 (5536) 
കഥം ചൈകഃ സ വൈശ്യായാം ധൃതരാഷ്ട്രസുതോഽഭവത്।
കഥം ച സദൃശീം ഭാര്യാം ഗാന്ധാരീം ധർമചാരിണീം॥ 1-126-7 (5537) 
ആനുകൂല്യേ വർതമാനാം ധൃതരാഷ്ട്രോഽത്യവർതത।
കഥം ച ശപ്തസ്യ സതഃ പാണ്ഡോസ്തേന മഹാത്മനാ॥ 1-126-8 (5538) 
സമുത്പന്നാ ദൈവതേഭ്യഃ പുത്രാഃ പഞ്ച മഹാരഥാഃ।
ഏതദ്വിദ്വന്യഥാന്യായം വിസ്തരേണ തപോധന॥ 1-126-9 (5539) 
കഥയസ്വ ന മേ തൃപ്തിഃ കഥ്യമാനേഷു ബന്ധുഷു।  1-126-10 (5540) 
വൈശംപായന ഉവാച।
ഋഷിം ബുഭുക്ഷിതം ശ്രാന്തം ദ്വൈപായനമുപസ്ഥിതം॥  1-126-10x (751) 
തോഷയാമാസ ഗാന്ധാരീ വ്യാസസ്തസ്യൈ വരം ദദൌ।
സാ വവ്രേ സദൃശം ഭർതുഃ പുത്രാണാം ശതമാത്മനഃ॥ 1-126-11 (5541) 
തതഃ കാലേന സാ ഗർഭമഗൃഹ്ണാജ്ജ്ഞാനചക്ഷുഷഃ॥  1-126-12 (5542) 
ഗാന്ധാര്യാമാഹിതേ ഗർഭേ പാണ്ഡുരംബാലികാസുതഃ।
അഗച്ഛത്പരമം ദുഃഖമപത്യാർഥമരിന്ദമ॥ 1-126-13 (5543) 
ഗർഭിണ്യാമഥ ഗാന്ധാര്യാം പാണ്ഡുഃ പരമദുഃഖിതഃ।
മൃഗാഭിശാപാദാത്മാനം ശോചന്നുപരതക്രിയഃ॥ 1-126-14 (5544) 
സ ഗത്വാ തപസാ സിദ്ധിം വിശ്വാമിത്രോ യഥാ ഭുവി।
ദേഹാന്യാസേ കൃതമനാ ഇദം വചനമബ്രവീത്॥ 1-126-15 (5545) 
പാണ്ഡുരുവാച। 1-126-16x (752) 
ചതുർഭിർഋണവാനിത്ഥം ജായതേ മനുജോ ഭുവി।
പിതൃദേവമനുഷ്യാണാമൃഷീണാമഥ ഭാമിനി॥ 1-126-16 (5546) 
ഏതേഭ്യസ്തു യഥാകാലം യോ ന മുച്യേത ധർമവിത്।
ന തസ്യ ലോകാഃ സന്തീതി തതാ ലോകവിദോ വിദുഃ॥ 1-126-17 (5547) 
യജ്ഞേന ദേവാൻപ്രീണാതി സ്വാധ്യായാത്തപസാ ഋഷീൻ।
പുത്രൈഃ ശ്രാദ്ധൈരപി പിതൄനാനൃശംസ്യേന മാനവാൻ॥ 1-126-18 (5548) 
ഋഷിദേവമനുഷ്യാണാമൃണാൻമുക്തോഽസ്മി ധർമതഃ।
പിതൄണാം തു ന മുക്തോഽസ്മി തച്ച തേഭ്യോ വിശിഷ്യതേ॥ 1-126-19 (5549) 
ദേഹനാശേ ഭവേന്നാശഃ പിതൄണാമേഷ നിശ്ചയഃ।
ഇതരേഷാം ത്രയാണാം തു നാശേ ഹ്യാത്മാ വിനശ്യതി॥ 1-126-20 (5550) 
ഇഹ തസ്മാത്പ്രജാലാഭേ പ്രയതന്തേ ദ്വിജോത്തമാഃ।
യഥൈവാഹം പിതുഃ ക്ഷേത്രേ സൃഷ്ടസ്തേന മഹാത്മനാ॥ 1-126-21 (5551) 
തഥൈവാസ്മിൻമമ ക്ഷേത്രേ കഥം സൃജ്യേത വൈ പ്രജാ।  1-126-22 (5552) 
വൈശംപായന ഉവാച।
സ സമാനീയ കുന്തീം ച മാദ്രീം ച ഭരതർഷഭഃ॥  1-126-22x (753) 
ആചഷ്ട പുത്രലാഭസ്യ വ്യുഷ്ടിം സർവക്രിയാധികാം।
ഉത്തമാദവരാഃ പുംസഃ കാങ്ക്ഷന്തോ പുത്രമാപദി॥ 1-126-23 (5553) 
അപത്യം ധർമഫലദം ശ്രേഷ്ഠാദിച്ഛന്തി സാധവഃ।
അനുനീയ തു തേ സംയങ്മഹാബ്രാഹ്മണസംസദി। 
ബ്രാഹ്മണം ഗുണവന്തം ഹി ചിന്തയാമാസ ധർമവിത്॥  1-126-24 (5554) 
സോഽബ്രവീദ്വിജനേ കുന്തീം ധർമപത്നീം യശസ്വിനീം।
അപത്യോത്പാദനേ യത്നമാപദി ത്വം സമർഥയ॥ 1-126-25 (5555) 
അപത്യം നാമ ലോകേഷു പ്രതിഷ്ഠാ ധർമസംഹിതാ।
ഇതി കുന്തി വിദുർധീരാഃ ശാശ്വതം ധർമവാദിനഃ॥ 1-126-26 (5556) 
ഇഷ്ടം ദത്തം തപസ്തപ്തം നിയമശ്ച സ്വനുഷ്ഠിതഃ।
സർവമേവാനപത്യസ്യ ന പാവനമിഹോച്യതേ॥ 1-126-27 (5557) 
സോഽഹമേവം വിദിത്വൈതത്പ്രപശ്യാമി ശുചിസ്മിതേ।
അനപത്യഃ ശുഭാംʼല്ലോകാന്നപ്രാപ്സ്യാമീതി ചിന്തയൻ॥ 1-126-28 (5558) 
`അനപത്യോ ഹി മരണം കാമയേ നൈവ ജീവിതം।'
മൃഗാഭിശാപം ജാനാസി വിജനേ മമ കേവലം। 
നൃശംസകർമണാ കൃത്സ്നം യഥാ ഹ്യുപഹതം തഥാ॥  1-126-29 (5559) 
ഇമേ വൈ ബന്ധുദായാദാഃ ഷട് പുത്രാ ധർമദർശനേ।
ഷഡേവാബന്ധുദായാദാഃ പുത്രാസ്താഞ്ഛൃണു മേ പൃഥേ॥ 1-126-30 (5560) 
സ്വയഞ്ജാതഃ പ്രണീതശ്ച പരിക്രീതശ്ച യഃ സുതഃ।
പൌനർഭവശ്ച കാനീനഃ സ്വൈരിണ്യാം യശ്ച ജായതേ॥ 1-126-31 (5561) 
ദത്തഃ ക്രീതഃ കൃത്രിമശ്ച ഉപഗച്ഛേത്സ്വയം ച യഃ।
സഹോഢോ ജ്ഞാതിരേതാശ്ച ഹീനയോനിധൃതശ്ച യഃ॥ 1-126-32 (5562) 
പൂർവപൂർവതമാഭാവം മത്ത്വാ ലിപ്സേത വൈ സുതം।
ഉത്തമാദ്ദേവരാത്പുംസഃ കാങ്ക്ഷന്തേ പുത്രമാപദി॥ 1-126-33 (5563) 
അപത്യം ധർമഫലദം ശ്രേഷ്ഠം വിന്ദന്തി മാനവാഃ।
ആത്മശുക്രാദപി പൃഥേ മനുഃ സ്വായംഭുവോഽബ്രവീത്॥ 1-126-34 (5564) 
തസ്മാത്പ്രഹേഷ്യാംയദ്യ ത്വാം ഹീനഃ പ്രജനനാത്സ്വയം॥  1-126-35 (5565) 
സദൃശാച്ഛ്രേയസോ വാ ത്വം വിദ്ധ്യപത്യം യശസ്വിനി।
ശൃണു കുന്തി കഥാമേതാം ശാരദണ്ഡായിനീം പ്രതി॥ 1-126-36 (5566) 
`യാ ഹി തേ ഭഗിനീ സാധ്വീ ശ്രുതസേനാ യശസ്വിനീ।
അവാഹ താം തു കൈകേയഃ ശാരദാണ്ഡായനിർമഹാൻ॥'  1-126-37 (5567) 
സാ വീരപത്നീ ഗുരുണാ നിയുക്താ പുത്രജൻമനി।
പുഷ്പേണ പ്രയതാ സ്നാതാ നിശി കുന്തി ചതുഷ്പഥേ॥ 1-126-38 (5568) 
വരയിത്വാ ദ്വിജം സിദ്ധം ഹുത്വാ പുംസവനേഽനലം।
കർമണ്യവസിതേ തസ്മിൻസാ തേനൈവ സഹാവസത്॥ 1-126-39 (5569) 
തത്ര ത്രീഞ്ജനയാമാസ ദുർജയാദീൻമഹാരഥാൻ।
തഥാ ത്വമപി കല്യാണി ബ്രാഹ്മണാത്തപസാധികാത്। 
മന്നിയോഗാദ്യത ക്ഷിപ്രമപത്യോത്പാദനം പ്രതി॥ ॥  1-126-40 (5570) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഷഡ്വിംശത്യധികശതതമോഽധ്യായഃ॥ 126 ॥

Mahabharata - Adi Parva - Chapter Footnotes

1-126-26 ധർമസംഹിതാ ധർമമയീ॥ 1-126-30 ധർമദർശനേ ധർമശാസ്ത്രേ ഉക്താ ഇതി ശേഷഃ। ബന്ധുദായാദാരിക്ഥഹരാഃ। അബന്ധുദായാദാസ്തദന്യേ॥ 1-126-35 പ്രഹേഷ്യാമി ഗതിവൃദ്ധികർമണോ ഹിനോതേ രൂപം। അദ്യേതി ക്ഷിപ്രവചനസംയോഗാല്ലൃട്। ത്വാം ശരണം ഗതോഽസ്മി വർധയാമി വേതി ചാർഥഃ॥ 1-126-36 വിദ്ധി ലഭസ്വ। ശാരദണ്ഡായനേർഭാര്യാം॥ 1-126-38 ഗുരുണാ ഭർത്രാ। പുഷ്പേണ ആർതവേന നിമിത്തേന സ്നാതാ॥ 1-126-40 യത യതസ്വ॥ ഷഡ്വിംശത്യധികശതതമോഽധ്യായഃ॥ 126 ॥



ആദിപർവ - അധ്യായ 127

॥ ശ്രീഃ ॥

1.127. അധ്യായഃ 127 

Mahabharata - Adi Parva - Chapter Topics

കുന്ത്യാ പാണ്ഡും പ്രതി വ്യുഷിതാശ്വകഥാകഥനം॥ 1 ॥

Mahabharata - Adi Parva - Chapter Text

1-127-0 (5571) 
വൈശംപായന ഉവാച। 1-127-0x (754) 
ഏവമുക്താ മഹാരാജ കുന്തീ പാണ്ഡുമഭാഷത।
കുരൂണാമൃഷഭം വീരം തദാ ഭൂമിപതിം പതിം॥ 1-127-1 (5572) 
കുന്ത്യുവാച। 1-127-2x (755) 
ന മാമർഹസി ധർമജ്ഞ വക്തുമേവം കഥഞ്ചന।
ധർമപത്നീമഭിരതാം ത്വയി രാജീവലോചനേ॥ 1-127-2 (5573) 
ത്വമേവ തു മഹാബാഹോ മയ്യപത്യാനി ഭാരത।
വീര വീര്യോപപന്നാനി ധർമതോ ജനയിഷ്യസി॥ 1-127-3 (5574) 
സ്വർഗം മനുജശാർദൂല ഗച്ഛേയം സഹിതാ ത്വയാ।
അപത്യായ ച മാം ഗച്ഛ ത്വമേവ കുരുനന്ദന॥ 1-127-4 (5575) 
ന ഹ്യഹം മനസാപ്യന്യം ഗച്ഛേയം ത്വദൃതേ നരം।
ത്വത്തഃ പ്രതി വിശിഷ്ടശ്ച കോഽന്യോഽസ്തി ഭുവി മാനവഃ॥ 1-127-5 (5576) 
ഇമാം ച താവദ്ധർമാത്മൻപൌരാണീം ശൃണു മേ കഥാം।
പരിശ്രുതാം വിശാലാക്ഷ കീർതയിഷ്യാമി യാമഹം॥ 1-127-6 (5577) 
വ്യുഷഇതാശ്വ ഇതി ഖ്യാതോ ബഭൂവ കില പാർഥിവഃ।
പുരാ പരമധർമിഷ്ഠഃ പൂരോർവംശവിവർധനഃ॥ 1-127-7 (5578) 
തസ്മിംശ്ച യജമാനേ വൈ ധർമാത്മനി മഹാഭുജേ।
ഉപാഗമംസ്തതോ ദേവാഃ സേന്ദ്രാ ദേവർഷിഭിഃ സഹ॥ 1-127-8 (5579) 
അമാദ്യദിന്ദ്രഃ സോമേന ദക്ഷിണാഭിർദ്വിജാതയഃ।
വ്യുഷിതാശ്വസ്യ രാജർഷേസ്തതോ യജ്ഞേ മഹാത്മനഃ॥ 1-127-9 (5580) 
ദേവാ ബ്രഹ്മർഷയശ്ചൈവ ചക്രുഃ കർമ സ്വയം തദാ।
വ്യുഷിതാശ്വസ്തതോ രാജന്നതി മർത്യാന്വ്യരോചത॥ 1-127-10 (5581) 
സർവഭൂതാൻപ്രതി യഥാ തപനഃ ശിശിരാത്യയേ।
സ വിജിത്യ ഗൃഹീത്വാ ച നൃപതീന്രാജസത്തമഃ॥ 1-127-11 (5582) 
പ്രാച്യാനുദിച്യാൻപാശ്ചാത്യാന്ദാക്ഷിണാത്യാനകാലയത്।
അശ്വമേധേ മഹായജ്ഞേ വ്യുഷിതാശ്വഃ പ്രതാപവാൻ॥ 1-127-12 (5583) 
ബഭൂവ സ ഹി രാജേന്ദ്രോ ദശനാഗബലാന്വിതഃ।
അപ്യത്ര ഗാഥാം ഗായന്തി യേ പുരാണവിദോ ജനാഃ॥ 1-127-13 (5584) 
വ്യുഷിതാശ്വേ യശോവൃദ്ധേ മനുഷ്യേന്ദ്രേ കുരൂത്തമ।
വ്യുഷിതാശ്വഃ സമുദ്രാന്താം വിജിത്യേമാം വസുന്ധരാം॥ 1-127-14 (5585) 
അപാലയത്സർവവർണാൻപിതാ പുത്രാനിവൌരസാൻ।
യജമാനോ മഹായജ്ഞൈർബ്രാഹ്മണേഭ്യോ ധനം ദദൌ॥ 1-127-15 (5586) 
അനന്തരത്നാന്യാദായ സ ജഹാര മഹാക്രതൂൻ।
സുഷാവ ച ബഹൂൻസോമാൻസോമസംസ്ഥാസ്തതാന ച॥ 1-127-16 (5587) 
ആസീത്കാക്ഷീവതീ ചാസ്യ ഭാര്യാ പരമസംമതാ।
ഭദ്രാ നാമ മനുഷ്യേന്ദ്ര രൂപേണാസദൃശീ ഭുവി॥ 1-127-17 (5588) 
കാമയാമാസതുസ്തൌ ച പരസ്പരമിതി ശ്രുതം।
സ തസ്യാം കാമസംപന്നോ യക്ഷ്മണാ സമപദ്യത॥ 1-127-18 (5589) 
തേനാചിരേണ കാലേന ജഗാമാസ്തമിവാംശുമാൻ।
തസ്മിൻപ്രേതേ മനുഷ്യേന്ദ്രേ ഭാര്യാഽസ്യ ഭൃശദുഃഖിതാ॥ 1-127-19 (5590) 
അപുത്രാ പുരുഷവ്യാഘ്ര വിലലാപേതി നഃ ശ്രുതം।
ഭദ്രാ പരമദുഃഖാർതാ തന്നിബോധ ജനാധിപ॥ 1-127-20 (5591) 
ഭദ്രോവാച। 1-127-21x (756) 
നാരീ പരമധർമജ്ഞ സർവാ ഭർതൃവിനാകൃതാ।
പതിം വിനാ ജീവതി യാ ന സാ ജീവതി ദുഃഖിതാ॥ 1-127-21 (5592) 
പതിം വിനാ മൃതം ശ്രേയോ നാര്യാഃ ക്ഷത്രിയപുംഗവ॥
ത്വദ്ഗതിം ഗന്തുമിച്ഛാമി പ്രസീദസ്വനയസ്വമാം॥ 1-127-22 (5593) 
ത്വയാ ഹീനാ ക്ഷണമപി നാഹം ജീവിതുമുത്സഹേ।
പ്രസാദം കുരു മേ രാജന്നിതസ്തൂർണം നയസ്വ മാം॥ 1-127-23 (5594) 
പൃഷ്ഠതോഽനുഗമിഷ്യാമി സമേഷു വിഷമേഷു ച।
ത്വാമഹം നരശാർദൂല ഗച്ഛന്തമനിവർതിതും॥ 1-127-24 (5595) 
ഛായേവാനുഗതാ രാജൻസതതം വശവർതിനീ।
ഭവിഷ്യാമി നരവ്യാഘ്ര നിത്യം പ്രിയഹിതേ രതാ॥ 1-127-25 (5596) 
അദ്യപ്രഭൃതി മാം രാജൻകഷ്ടാ ഹൃദയശോഷണാഃ।
ആധയോഽഭിഭവിഷ്യന്തി ത്വാമൃതേ പുഷ്കരേക്ഷണ॥ 1-127-26 (5597) 
അഭാഗ്യയാ മയാ നൂനം വിയുക്താഃ സഹചാരിണഃ।
തേന മേ വിപ്രയോഗോഽയമുപപന്നസ്ത്വയാ സഹ॥ 1-127-27 (5598) 
വിപ്രയുക്താ തു യാ പത്യാ മുഹൂർതമപി ജീവതി।
ദുഃഖം ജീവതി സാ പാപാ നരകസ്ഥേവ പാർഥിവ॥ 1-127-28 (5599) 
സംയുക്താ വിപ്രയുക്താശ്ച പൂർവദേഹേ കൃതാ മയാ।
തദിദം കർമഭിഃ പാപൈഃ പൂർവദേഹേഷു സഞ്ചിതം॥ 1-127-29 (5600) 
ദുഃഖം മാമനുസംപ്രാപ്തം രാജംസ്ത്വദ്വിപ്രയോഗജം।
അദ്യപ്രഭൃത്യഹം രാജൻകുശസംസ്തരശായിനീ। 
ഭവിഷ്യാംയസുഖാവിഷ്ടാ ത്വദ്ദർശനപരായണാ॥  1-127-30 (5601) 
ദർശയസ്വ നരവ്യാഘ്ര ശാധി മാമസുഖാന്വിതാം।
കൃപണാം ചാഥ കരുണം വിലപത്നീം നരേശ്വര॥ 1-127-31 (5602) 
കന്ത്യുവാച। 1-127-32x (757) 
ഏവം ബഹുവിധം തസ്യാം വിലപന്ത്യാം പുനഃപുനഃ।
തം ശവം സംപരിഷ്വജ്യ വാക്കിലാഽന്തർഹിതാഽബ്രവീത്॥ 1-127-32 (5603) 
ഉത്തിഷ്ഠ ഭദ്രേ ഗച്ഛ ത്വം ദദാനീഹ വരം തവ।
ജനയിഷ്യാംയപത്യാനി ത്വയ്യഹം ചാരുഹാസിനി॥ 1-127-33 (5604) 
ആത്മകീയേ വരാരോഹേ ശയനീയേ ചതുർദശീം।
അഷ്ടമീം വാ ഋതുസ്നാതാ സംവിശേഥാ മയാ സഹ॥ 1-127-34 (5605) 
ഏവമുക്താ തു സാ ദേവീ തഥാ ചക്രേ പതിവ്രതാ।
യഥോക്തമേവ തദ്വാക്യം ഭദ്രാ പുത്രാർഥിനീ തദാ॥ 1-127-35 (5606) 
സാ തേന സുഷുവേ ദേവീ ശവേന ഭരതർഷഭ।
ത്രീഞ്ശാൽവാംശ്ചതുരോ മദ്രാൻസുതാൻഭരതസത്തമ॥ 1-127-36 (5607) 
തഥാ ത്വമപി മയ്യേവം മനസാ ഭരതർഷഭ।
ശക്തോ ജനയിതും പുത്രാംസ്തപോയോഗബലാന്വിതഃ॥ ॥ 1-127-37 (5608) 
 
ഇതി ശ്രീമൻമഹാഭാരതേ ആദിപർവണി സംഭവപർവണി സപ്തവിംശത്യധികശതതമോഽധ്യായഃ॥ 127 ॥

Mahabharata - Adi Parva - Chapter Footnotes

1-127-12 അകാലയദ്വശീകൃതവാൻ॥ 1-127-16 ജഹാര ആഹൃതവാൻ ചകാരേത്യർഥഃ। സോമസംസ്ഥാഃ അഗ്നിഷ്ടോമാത്യഗ്നിഷ്ടോമാദയഃ സപ്ത॥ 1-127-22 മൃതം മരാ॥ 1-127-32 ശവം പ്രേവശരീരം സംപരിഷ്വജ്യ വിലപന്ത്യാമിത്യന്വയഃ॥ സപ്തവിംശത്യധികശതതമോഽധ്യായഃ॥ 127 ॥



ആദിപർവ - അധ്യായ 128

॥ ശ്രീഃ ॥

1.128. അധ്യായഃ 128 

Mahabharata - Adi Parva - Chapter Topics

ഉദ്ദാലകകഥാ॥ 1 ॥ ഉദ്ദാലകപുത്രേണ ശ്വേതകേതുനാ കൃതാ സ്ത്രീപുരുഷമര്യാദാ॥ 2 ॥ ഗുണാധികാത് ദ്വിജാതേഃ പുത്രോത്പാദനാർഥം പ്രതി പാണ്ഡോരാജ്ഞാ॥ 3 ॥ കുന്ത്യാ ദുർവാസസഃ സ്വസ്യ മന്ത്രപ്രാപ്തികഥനം॥ 4 ॥

Mahabharata - Adi Parva - Chapter Text

1-128-0 (5609) 
വൈശംപായന ഉവാച। 1-128-0x (758) 
ഏവമുക്തസ്തയാ രാജാ താം ദേവീം പുനരബ്രവീത്।
ധർമവിദ്ധർമസംയുക്തമിദം വചനമുത്തമം॥ 1-128-1 (5610) 
പാണ്ഡുരുവാച। 1-128-2x (759) 
ഏവമേതത്പുരാ കുന്തി വ്യുഷിതാശ്വശ്ചകാര ഹ।
യഥാ ത്വയോക്തം കല്യാണി സ ഹ്യാസീദമരോപമഃ॥ 1-128-2 (5611) 
അഥ ത്വിദം പ്രവക്ഷ്യാമി ധർമതത്ത്വം നിബോധ മേ।
പുരാണമൃഷിഭിർദൃഷ്ടം ധർമവിദ്ഭിർമഹാത്മഭിഃ॥ 1-128-3 (5612) 
അനാവൃതാഃ കില പുരാ സ്ത്രിയ ആസന്വരാനനേ।
കാമചാരവിഹാരിണ്യഃ സ്വതന്ത്രാശ്ചാരുഹാസിനി॥ 1-128-4 (5613) 
താസാം വ്യുച്ചരമാണാനാം കൌമാരാത്സുഭഗേ പതീൻ।
നാധർമോഽഭൂദ്വരാരോഹേ സ ഹി ധർമഃ പുരാഽഭവത്॥ 1-128-5 (5614) 
തം ചൈവ ധർമം പൌരാണം തിര്യഗ്യോനിഗതാഃ പ്രജാഃ।
അദ്യാപ്യനുവിധീയന്തേ കാമക്രോധവിവർജിതാഃ॥ 1-128-6 (5615) 
പ്രമാണദൃഷ്ടോ ധർമോഽയം പൂജ്യതേ ച മഹർഷിഭിഃ।
ഉത്തരേഷു ച രംഭോരു കുരുഷ്വദ്യാപി പൂജ്യതേ। 
സ്ത്രീണാമനുഗ്രഹകരഃ സ ഹി ധർമഃ സനാതനഃ॥  1-128-7 (5616) 
`നാഗ്നിസ്തൃപ്യതി കാഷ്ഠാനാം നാപഗാനാം മഹോദധിഃ।
നാന്തകഃ സർവഭൂതാനാം ന പുംസാം വാമലോചനാഃ॥ 1-128-8 (5617) 
ഏവം തൃഷ്ണാ തു നാരീണാം പുരുഷം പുരുഷം പ്രതി।
അഗംയാഗമനം സ്ത്രീണാം നാസ്തി നിത്യം ശുചിസ്മിതേ॥ 1-128-9 (5618) 
പുത്രം വാ കില പൌത്രം വാ കാസാഞ്ചിദ്ധാതരം തഥാ।
രഹസീഹ നരം ദൃഷ്ട്വാ യോനിരുത്ക്ലിദ്യതേ തദാ॥ 1-128-10 (5619) 
ഏതത്സ്വാഭാവികം സ്ത്രീണാം ന നിമിത്തകൃതം ശുഭേ।'
അസ്മിംസ്തു ലോകേ നചിരാൻമര്യാദേയം ശുചിസ്മിതേ॥  1-128-11 (5620) 
സ്ഥാപിതാ യേന യസ്മാച്ച തൻമേ വിസ്തരതഃ ശൃണു।
ബഭൂവോദ്ദാലകോ നാമ മഹർഷിരിതി നഃ ശ്രുതം॥ 1-128-12 (5621) 
ശ്വേതകേതുരിതി ഖ്യാതഃ പുത്രസ്തസ്യാഭവൻമുനിഃ।
മര്യാദേയം കൃതാ തേന ധർംയാ വൈ ശ്വേതകേതുനാ॥ 1-128-13 (5622) 
കോപാത്കമലപത്രാക്ഷി യദർഥം തന്നിബോധ മേ॥  1-128-14 (5623) 
`ശ്വേതകേതോഃ പിതാ ദേവി തപ ഉഗ്രം സമാസ്ഥിതഃ।
ഗ്രീഷ്മേ പഞ്ചതപാ ഭൂത്വാ വർഷാസ്വാകാശഗോഽഭവത്॥ 1-128-15 (5624) 
ശിശഇരേ സലിലസ്ഥായീ സഹ പത്ന്യാ മഹാതപാഃ।
ഉദ്ദാലകം തപസ്യന്തം നിയമേന സമാഹിതം॥ 1-128-16 (5625) 
തസ്യ പുത്രഃ ശ്വേതകേതുഃ പരിചര്യാം ചകാര ഹ।
അഭ്യാഗച്ഛദ്ദ്വിജഃ കശ്ചിദ്വലീപലിതസന്തതഃ॥ 1-128-17 (5626) 
തം ദൃഷ്ട്വൈവ മുനിഃ പ്രീതഃ പൂജയാമാസ ശാസ്ത്രതഃ।
സ്വാഗതേന ച പാദ്യേന മൃദുവാക്യൈശ്ച ഭാരത॥ 1-128-18 (5627) 
ശാകമൂലഫലാദ്യൈശ്ച വന്യൈരന്യൈരപൂജയത്।
ക്ഷുത്പിപാസാശ്രമേംണാർതഃ പൂജിതശ്ച മഹർഷിണാ॥ 1-128-19 (5628) 
വിശ്രാന്തോ മുനിമാസാദ്യ പര്യപൃച്ഛദ്ദ്വിജസ്തദാ।
ഉദ്ദാലക മഹർഷേ ത്വം സത്യം മേ ബ്രൂഹി മാഽനൃതം॥ 1-128-20 (5629) 
ഋഷിപുത്രഃ കുമാരോഽയം ദർശനീയോ വിശേഷതഃ।
തവ പുത്രമിമം മന്യേ കൃതകൃത്യോഽസി തദ്വദ॥ 1-128-21 (5630) 
ഉദ്ദാലക ഉവാച। 1-128-22x (760) 
മമ പത്നീ മഹാപ്രാജ്ഞ കുശികസ്യ സുതാ മതാ।
മാമേവാനുഗതാ പത്നീ മമ നിത്യമനുവ്രതാ॥ 1-128-22 (5631) 
അരുന്ധതീവ പത്നീനാം തപസാ കർശിതസ്തനീ।
അസ്യാം ജാതഃ ശ്വേതകേതുർമമ പുത്രോ മഹാതപാഃ॥ 1-128-23 (5632) 
വേദവേദാംഗവിദ്വിപ്ര മച്ഛാസനപരായണഃ।
ലോകജ്ഞഃ സർവലോകേഷു വിശ്രുതഃ സത്യവാഗ്ഘൃണീ॥ 1-128-24 (5633) 
ബ്രാഹ്മണ ഉവാച। 1-128-25x (761) 
അപുത്രീ ഭാര്യയാ ചാർഥീ വൃദ്ധോഽഹം മന്ദചാക്ഷുഷഃ।
പിത്ര്യാദൃണാദനിർമുക്തഃ പൂർവമേവാകൃതസ്ത്രിയഃ॥ 1-128-25 (5634) 
പ്രജാരണിസ്തു പത്നീ തേ കുലശീലസമന്വിതാ।
സദൃശീ മമ ഗോത്രേണ വഹാംയേനാം ക്ഷമസ്വ മേ॥ 1-128-26 (5635) 
പാണ്ഡുരുവാച। 1-128-27x (762) 
ഇത്യുക്ത്വാ മൃഗശാവാക്ഷീം ചീരകൃഷ്ണാജിനാംബരാം।
യഷ്ട്യാധാരഃ സ്രസ്തഗാത്രോ മന്ദചക്ഷുരബുദ്ധിമാൻ॥ 1-128-27 (5636) 
സ്വവ്യാപാരാക്ഷമാം ശ്രേഷ്ഠമചിത്താമാത്മനി ദ്വിജഃ।'
ശ്വേതകേതോഃ കില പുരാ സമക്ഷം മാതരം പിതുഃ॥  1-128-28 (5637) 
ജഗ്രാഹ ബ്രാഹ്മണഃ പാപൌ ഗച്ഛാവ ഇതി ചാബ്രവീത്।
ഋഷിപുത്രസ്തദാ കോപം ചകാരാമർഷിതസ്തദാ॥ 1-128-29 (5638) 
മാതരം താം തഥാ ദൃഷ്ട്വാ നീയമാനാം ബലാദിവ।
`തപസാ ദീപ്തവീര്യോ ഹി ശ്വേതകേതുർന ചക്ഷമേ॥ 1-128-30 (5639) 
സംഗൃഹ്യ മാതരം ഹസ്തേ ശ്വേതകേതുരഭാഷത।
ദുർബ്രാഹ്മണ വിമുഞ്ച ത്വം മാതരം മേ പതിവ്രതാം॥ 1-128-31 (5640) 
സ്വയം പിതാ മേ ബ്രഹ്മർഷിഃ ക്ഷമാവാൻബ്രഹ്മവിത്തമഃ।
ശാപാനുഗ്രഹയോഃ ശക്തഃ തൂഷ്ണീംഭൂതോ മഹാവ്രതഃ॥ 1-128-32 (5641) 
തസ്യ പത്നീ ദമോപേതാ മമ മാതാ വിശേഷതഃ।
പതിവ്രതാം തപോവൃദ്ധാം സാധ്വാചാരൈരലങ്കൃതാം॥ 1-128-33 (5642) 
അപ്രമാദേന തേ ബ്രഹ്മൻമാതൃഭൂതാം വിമുഞ്ച വൈ॥  1-128-34 (5643) 
ഏവമുക്ത്വാ തു യാചന്തം വിമുഞ്ചേതി മുഹുർമുഹുഃ।
പ്രത്യവോചദ്ദ്വിജോ രാജന്നപ്രഗൽഭമിദം വചഃ॥ 1-128-35 (5644) 
ബ്രാഹ്മണ ഉവാച। 1-128-36x (763) 
അപത്യാർഥീ ശ്വേതകേതോ വൃദ്ധോഽഹം മന്ദചാക്ഷുഷഃ।
പിതാ തേ ഋണനിർമുക്തസ്ത്വയാ പുത്രേണ കാശ്യപ॥ 1-128-36 (5645) 
ഋണാദഹമനിർമുക്തോ വൃദ്ധോഽഹം വിഗതസ്പൃഹഃ।
മമ കോ ദാസ്യതി സുതാം കന്യാം സംപ്രാപ്തയൌവനാം॥ 1-128-37 (5646) 
പ്രജാരണിമിമാം പത്നീം വിമുഞ്ച ത്വം മഹാതപഃ।
ഏകയാ പ്രജയാ പ്രീതോ മാതരം തേ ദദാംയഹം॥ 1-128-38 (5647) 
ഏവമുക്തഃ ശ്വേതകേതുർലജ്ജയാ ക്രോധമേയിവാൻ।'
ക്രുദ്ധം തം തു പിതാ ദൃഷ്ട്വാ ശ്വേതകേതുമുവാച ഹ॥  1-128-39 (5648) 
മാ താത കോപം കാർഷീസ്ത്വമേഷ ധർമഃ സനാതനഃ।
അനാവൃതാ ഹി സർവേഷാം വർണാനാമംഗനാ ഭുവി॥ 1-128-40 (5649) 
യഥാ ഗാവഃ സ്ഥിതാഃ പുത്ര സ്വേസ്വേ വർണേ തഥാ പ്രജാഃ।
`തഥൈവ ച കുടുംബേഷു ന പ്രമാദ്യന്തി കർഹിചിത്॥ 1-128-41 (5650) 
ഋതുകാലേ തു സംപ്രാപ്തേ ഭർതാരം ന ജഹുസ്തദാ।'
ഋഷിപുത്രോഽഥ തം ധർമം ശ്വേതകേതുർന ചക്ഷമേ॥  1-128-42 (5651) 
ചകാര ചൈവ മര്യാദാമിമാം സ്ത്രീപുംസയോർഭുവി।
മാനുഷേഷു മഹാഭാഗേ ന ത്വേവാന്യേഷു ജന്തുഷു॥ 1-128-43 (5652) 
തദാപ്രഭൃതി മര്യാദാ സ്ഥിതേയമിതി നഃ ശ്രുതം।
വ്യുച്ചരന്ത്യാഃ പതിം നാര്യാ അദ്യപ്രഭൃതി പാതകം॥ 1-128-44 (5653) 
ഭ്രൂണഹത്യാസമം ഘോരം ഭവിഷ്യത്യസുഖാവഹം।
`അദ്യാപ്യനുവിധീയന്തേ കാമക്രോധവിവർജിതാഃ॥ 1-128-45 (5654) 
ഉത്തരേഷു മഹാഭാഗേ കുരുഷ്വേവം യശസ്വിനി।
പുരാണദൃഷ്ടോ ധർമോഽയം പൂജ്യതേ ച മഹർഷിഭിഃ॥'  1-128-46 (5655) 
ഭാര്യാം തഥാ വ്യുച്ചരതഃ കൌമാരബ്രഹ്മചാരിണീം।
പതിവ്രതാമേതദേവ ഭവിതാ പാതകം ഭുവി॥ 1-128-47 (5656) 
നിയുക്താ പതിനാ ഭാര്യാ യദ്യപത്യസ്യ കാരണാത്।
ന കുര്യാത്തത്തഥാ ഭീരു സൈനഃ സുമഹദാപ്നുയാത്। 
ഇതി തേന പുരാ ഭീരു മര്യാദാ സ്ഥാപിതാ ബലാത്॥  1-128-48 (5657) 
ഉദ്ദാലകസ്യ പുത്രേണ ധർംയാ വൈ ശ്വേതകേതുനാ।
സൌദാസേന ച രംഭോരു നിയുക്താ പുത്രജൻമനി॥ 1-128-49 (5658) 
മദയന്തീ ജഗാമർഷിം വസിഷ്ഠമിതി നഃ ശ്രുതം।
തസ്മാല്ലേഭേ ച സാ പുത്രമശ്മകം നാമ ഭാമിനീ॥ 1-128-50 (5659) 
ഏവം കൃതവതീ സാപി ഭർതുഃ പ്രിയചികീർഷയാ।
അസ്മാകമപി തേ ജൻമ വിദിതം കമലേക്ഷണേ॥ 1-128-51 (5660) 
കൃഷ്ണദ്വൈപായനാദ്ഭീരു കുരൂണാം വംശവൃദ്ധയേ।
അത ഏതാനി സർവാണി കാരണാനി സമീക്ഷ്യ വൈ॥ 1-128-52 (5661) 
മമൈതദ്വചനം ധർംയം കർതുമർഹസ്യനിന്ദിതേ।
ഋതാവൃതൌ രാജപുത്രി സ്ത്രിയാ ഭർതാ പതിവ്രതേ॥ 1-128-53 (5662) 
നാതിവർതവ്യ ഇത്യേവം ധർമം ധർമവിദോ വിദുഃ।
ശേഷേഷ്വന്യേഷു കാലേഷു സ്വാതന്ത്ര്യം സ്ത്രീ കിലാർഹതി॥ 1-128-54 (5663) 
ധർമമേവം ജനാഃ സന്തഃ പുരാണം പരിചക്ഷതേ।
ഭർതാ ഭാര്യാം രാജപുത്രി ധർംയം വാഽധർംയമേവ വാ॥ 1-128-55 (5664) 
യദ്ബ്രൂയാത്തത്തഥാ കാര്യമിതി വേദവിദോ വിദുഃ।
വിശേഷതഃ പുത്രഗൃദ്ധീ ഹീനഃ പ്രജനനാത്സ്വയം॥ 1-128-56 (5665) 
യഥാഽഹമനവദ്യാംഗി പുത്രദർശനലാലസഃ।
അയം രക്താംഗുലിനഖഃ പദ്മപത്രനിഭഃ ശുഭേ॥ 1-128-57 (5666) 
പ്രസാദനാർഥം സുശ്രോണി ശിരസ്യഭ്യുദ്യതോഽഞ്ജലിഃ।
മന്നിയോഗാത്സുകേശാന്തേ ദ്വിജാതേസ്തപസാഽധികാത്॥ 1-128-58 (5667) 
പുത്രാൻഗുണസമായുക്താനുത്പാദയിതുമർഹസി।
ത്വത്കൃതേഽഹം പൃഥുശ്രോണി ഗച്ഛേയം പുത്രിണാം ഗതിം॥ 1-128-59 (5668) 
വൈശംപായന ഉവാച। 1-128-60x (764) 
ഏവമുക്താ തതഃ കുന്തീ പാണ്ഡും പരപുരഞ്ജയം।
പ്രത്യുവാച വരാരോഹാ ഭർതുഃ പ്രിയഹിതേ രതാ॥ 1-128-60 (5669) 
`അധർമഃ സുമഹാനേഷു സ്ത്രീണാം ഭരതസത്തമ।
യത്പ്രസാദയതേ ഭർതാ പ്രസാദ്യഃ ക്ഷത്രിയർഷഭ। 
ശൃണു ചേദം മഹാബാഹോ മമ പ്രീതികരം ചഃ॥'  1-128-61 (5670) 
പിതൃവേശ്മന്യഹം ബാലാ നിയുക്താഽതിഥിപൂജനേ।
ഉഗ്രം പര്യചരം തത്ര ബ്രാഹ്മണം സംശിതവ്രതം॥ 1-128-62 (5671) 
നിഗൂഢനിശ്ചയം ധർമേ യം തം ദുർവാസസം വിദുഃ।
തമഹം സംശിതാത്മാനം സർവയത്നൈരതോഷയം॥ 1-128-63 (5672) 
സ മേഽഭിചാരസംയുക്തമാചഷ്ട ഭഗവാന്വരം।
മന്ത്രം ത്വിമം ച മേ പ്രാദാദബ്രവീച്ചൈവ മാമിദം॥ 1-128-64 (5673) 
യം യം ദേവം ത്വമേതേന മന്ത്രേണാവാഹയിഷ്യസി।
അകാമോ വാ സകാമോ വാ വശം തേ സമുപൈഷ്യതി॥ 1-128-65 (5674) 
തസ്യ തസ്യ പ്രസാദാത്തേ രാജ്ഞി പുത്രോ ഭവിഷ്യതി।
ഇത്യുക്താഽഹം തദാ തേന പിതൃവേശ്മനി ഭാരത॥ 1-128-66 (5675) 
ബ്രാഹ്മണസ്യ വചസ്തഥ്യം തസ്യ കാലോഽയമാഗതഃ।
അനുജ്ഞാതാ ത്വയാ ദേവമാഹ്വയേയമഹം നൃപ॥ 1-128-67 (5676) 
`യാം മേ വിദ്യാം മഹാരാജ അദദാത്സ മഹായശാഃ।
തയാഽഽഹൂതഃ സുരഃ പുത്രം പ്രദാസ്യതി സുരോപമം। 
അനപത്യകൃതം യസ്തേ ശോകം വീര വിനേഷ്യതി॥' ॥  1-128-68 (5677) 
 
ഇതി ശ്രീമൻമഹാഭാരതേ ആദിപർവണി സംഭവപർവണി അഷ്ടാവിംശത്യധികശതതമോഽധ്യായഃ॥ 128 ॥

Mahabharata - Adi Parva - Chapter Footnotes

1-128-4 അനാവൃതാഃ സർവൈർദ്രഷ്ടും യോഗ്യാഃ। കാമചാരോ രതിസുഖം തദർഥം വിഹാരിണ്യഃ പര്യടനശീലാഃ। സ്വതന്ത്രാ ഭർത്രാദിഭിരനിവാര്യാഃ॥ 1-128-5 പതീന്വ്യുച്ചരമാണാനാം വ്യഭിചരന്തീനാം॥ 1-128-6 അനുവിധീയന്തേ അനുസാര്യന്തേ ഈശ്വരേണ॥ 1-128-11 നചിരാദൽപകാലതഃ॥ 1-128-55 പുരാണം യുഗാന്തരീയം॥ 1-128-59 ത്വത്കൃതേ ത്വയാ॥ 1-128-64 അഭിചാരോ ദേവതാകർഷണശക്തിഃ॥ അഷ്ടവിംശത്യധികശതതമോഽധ്യായഃ॥ 128 ॥



ആദിപർവ - അധ്യായ 129

॥ ശ്രീഃ ॥

1.129. അധ്യായഃ 129 

Mahabharata - Adi Parva - Chapter Topics

ധർമാത്കുന്ത്യാം യുധിഷ്ഠിരോത്പത്തിഃ॥ 1 ॥ കുന്ത്യാഃ പുത്രോത്പത്തിശ്രവണേന ദുഃഖിതയാ ഗാന്ധാര്യാം ഘാതിതാത്സ്വോദരാൻമാംസപേശീജനനം॥ 2 ॥ മാംസപേശീം ഏകോത്തരശതധാ വിഭജ്യ പൃഥക്പൃഥക്കുണ്ഡേഷു നിധായ രക്ഷണം॥ 3 ॥ വനേ സ്ഥിതസ്യ പാണ്ഡോഃ കുന്ത്യാം വായോർഭീമസേന്നോത്പത്തിഃ॥ 4 ॥ മാതുരങ്കാത്പതിതേന ഭീമേന ശൈലശിലാസഞ്ചൂർണനം॥ 5 ॥ ദുര്യോധനോത്പത്തിഃ॥ 6 ॥ തതോ മാസേന ധൃതരാഷ്ട്രസ്യ പുത്രശതോത്പത്തിഃ। ദുഃശലാജനനം ച॥ 7 ॥

Mahabharata - Adi Parva - Chapter Text

1-129-0 (5678) 
`കുന്ത്യുവാച। 1-129-0x (765) 
അപത്യകാമ ഏവം സ്യാൻമമാപത്യം ഭവേദിതി।
വിപ്രം വാ ഗുണസംപന്നം സർവഭൂതഹിതേ രതം॥ 1-129-1 (5679) 
അനുജാനീഹി ഭദ്രം തേ ദൈവതം ഹി പതിഃ സ്ത്രിയഃ।
യം ത്വം വക്ഷ്യസി ധർമജ്ഞ ദേവം ബ്രാഹ്മണമേവ ച॥ 1-129-2 (5680) 
യഥോദ്ദിഷ്ടം ത്വയാ വീര തത്കർതാസ്മി മഹാഭുജ।
ദേവാത്പുത്രഫലം സദ്യോ വിപ്രാത്കാലാന്തരേ ഭവേത്॥ 1-129-3 (5681) 
ആവാഹയാമി കം ദേവം കദാ വാ ഭരതർഷഭ।
ത്വത്ത ആജ്ഞാം പ്രതീക്ഷന്തീം വിദ്ധ്യസ്മിൻകർമണീപ്സിതേ॥ 1-129-4 (5682) 
പാണ്ഡുരുവാച। 1-129-5x (766) 
ധന്യോഽഞസ്ംയനുഗൃഹീതോഽസ്മി ത്വം നോ ധാത്രീ കുലസ്യ ഹി।
നമോ മഹർഷയേ തസ്മൈ യേന ദത്തോ വരസ്തവ॥ 1-129-5 (5683) 
ന ചാധർമേണ ധർമജ്ഞേ ശക്യാഃ പാലയിതും പ്രജാഃ।
തസ്മാത്ത്വം പുത്രലാഭായ സന്താനായ മമൈവ ച॥ 1-129-6 (5684) 
പ്രവരം സർവദേവാനാം ധർമമാവാഹയാബലേ।  1-129-7 (5685) 
വൈശംപായന ഉവാച।
പാണ്ഡുനാ സമനുജ്ഞാതാ ഭാരതേന യശസ്വിനാ। 
മതിം ചക്രേ മഹാരാജ ധർമസ്യാവാഹനേ തദാ॥'  1-129-7x (767) 
പാണ്ഡുരുവാച। 1-129-8x (768) 
അദ്യൈവ ത്വം വരാരോഹേ പ്രയതസ്വ യഥാവിധി।
ധാർമികശ്ച കുരൂണാം ഹി ഭവിഷ്യതി ന സംശയഃ॥ 1-129-8 (5686) 
ദത്തസ്യ തസ്യ ധർമേണ നാധർമേ രംസ്യതേ മനഃ।
ധർമാദികം ഹി ധർമജ്ഞേ ധർമാന്തം ധർമമധ്യമം॥ 1-129-9 (5687) 
അപത്യമിഷ്ടം ലോകേഷു യശഃകീർതിവിവർധനം।
തസ്മാദ്ധർമം പുരസ്കൃത്യ നിയതാ ത്വം ശുചിസ്മിതേ॥ 1-129-10 (5688) 
ആകാരാചാരസംപന്നാ ഭജസ്വാരാധയ സ്വയം॥  1-129-11 (5689) 
വൈശംപായന ഉവാച। 1-129-12x (769) 
സാ തഥോക്താ തഥേത്യുക്ത്വാ തേന ഭർത്രാ വരാംഗനാ।
അഭിവാദ്യാഭ്യനുജ്ഞാതാ പ്രദക്ഷിണമഥാകരോത്॥ 1-129-12 (5690) 
സംവത്സരോഷിതേ ഗർഭേ ഗാന്ധാര്യാ ജനമേജയ।
ആജുബഹാവ തതോ ധർമം കുന്തീ ഗർഭാർഥമച്യുതം॥ 1-129-13 (5691) 
സാ ബലിം ത്വരിതാ ദേവീ ധർമായോപജഹാര ഹ।
ജജാപ വിധിവജ്ജപ്യം ദത്തം ദുർവാസസാ പുരാ॥ 1-129-14 (5692) 
`ജാനന്തീ ധർമമഗ്ര്യം വൈ ധർമം വശമുപാനയത്।
ആഹൂതോ നിയമാത്കുന്ത്യാ സർവഭൂതനമസ്കൃതഃ॥'  1-129-15 (5693) 
ആജഗാമ തതോ ദേവീം ധർമോ മന്ത്രബലാത്തതഃ।
വിമാനേ സൂര്യസങ്കാശേ കുന്തീ യത്ര ജപസ്ഥിതാ॥ 1-129-16 (5694) 
`ദദൃശേ ഭഗവാന്ധർമഃ സന്താനാർഥായ പാണ്ഡവേ।'
വിഹസ്യ താം തതോ ബ്രൂയാഃ കുന്തി കിം തേ ദദാംയഹം। 
സാ തം വിഹസ്യമാനാപി പുത്രം ദേഹ്യബ്രവീദിദം॥  1-129-17 (5695) 
`തസ്മിൻബഹുമൃഗേഽരണ്യേ ശതശൃംഗേ നഗോത്തമേ।
പാണ്ഡോരർഥേ മഹാഭാഗാ കുന്തീ ധർമമുപാഗമത്॥ 1-129-18 (5696) 
ഋതുകാലേ ശുചിഃ സ്നാതാ ശുക്ലവസ്ത്രാ യശസ്വിനീ।
ശയ്യാം ജഗ്രാഹ സുശ്രോണീ സഹ ധർമേണ സുവ്രതാ॥'  1-129-19 (5697) 
ധർമേണ സഹ സംഗംയ യോഗമൂർതിധരേണ സാ।
ലേഭേ പുത്രം മഹാബാഹും സർവപ്രാണഭൃതാം വരം॥ 1-129-20 (5698) 
ഐന്ദ്രേ ചന്ദ്രമസാ യുക്തേ മുഹൂർതേഽഭിജിതേഽഷ്ടമേ।
ദിവാ മധ്യഗതേ സൂര്യേ തിഥൌ പൂർണേ ഹി പൂജിതേ॥ 1-129-21 (5699) 
സമൃദ്ധയസശം കുന്തീ സുഷാവ പ്രവരം സുതം।
ജാതമാത്രേ സുതേ തസ്മിന്വാഗുവാചാശരീരിണീ॥ 1-129-22 (5700) 
ഏഷ ധർമഭൃതാം ശ്രേഷ്ഠോ ഭവിഷ്യതി നരോത്തമഃ।
വിക്രാന്തഃ സത്യവാക്ചൈവ രാജാ പൃഥ്വ്യാം ഭവിഷ്യതി॥ 1-129-23 (5701) 
യുധിഷ്ഠിര ഇതി ഖ്യാതഃ പാണ്ഡോഃ പ്രഥമജഃ സുതഃ।
ഭവിതാ പ്രഥിതോ രാജാ ത്രിഷു ലോകേഷു വിശ്രുതഃ। 
യശസാ തേജസാ ചൈവ വൃത്തേന ച സമന്വിതഃ॥  1-129-24 (5702) 
സംവത്സരേ ദ്വിതീയേ തു ഗാന്ധാര്യാ ഉദരം മഹത്।
ന ച പ്രാജായത തദാ തതസ്താം ദുഃഖമാവിശത്॥ 1-129-25 (5703) 
ശ്രുത്വാ കുന്തീസുതം ജാതം ബാലാർകസമതേജസം।
ഉദസ്യാത്മനഃ സ്ഥൈര്യമുപാലഭ്യ ച സൌബലീ॥ 1-129-26 (5704) 
കൌരവസ്യാപരിജ്ഞാതം യത്നേന മഹതാ സ്വയം।
ഉദരം ഘാതയാമാസ ഗാന്ധാരീ ശോകമൂർഛിതാ॥ 1-129-27 (5705) 
തതോ ജജ്ഞേ മാംസപേശീ ലോഹാഷ്ഠീലേവ സംഹതാ।
ദ്വിവർഷസംഭൃതാ കുക്ഷൌ താമുത്സ്രഷ്ടും പ്രചക്രമേ॥ 1-129-28 (5706) 
അഥ ദ്വൈപായനോ ജ്ഞാത്വാ ത്വരിതഃ സമുപാഗമത്।
താം സ മാംസമയീം പേശീം ദദർശ ജപതാം വരഃ॥ 1-129-29 (5707) 
തതോഽവദത്സൌബലേയീം കിമിദം തേ ചികീർഷിതം।
സാ ചാത്മനോ മതം സർവം ശശംസ പരമർഷയേ॥ 1-129-30 (5708) 
ഗാന്ധാര്യുവാച। 1-129-31x (770) 
ജ്യേഷ്ഠം കുന്തീസുതം ജാതം ശ്രുത്വാ രവിസമപ്രഭം।
ദുഃഖേന പരമേണേദമുദരം ഘാതിതം മയാ॥ 1-129-31 (5709) 
ശതം ച കില പുത്രാണാം വിതീർണം മേ ത്വയാ പുരാ।
ഇയം ച മേ മാംസപേശീ ജാതാ പുത്രശതായ വൈ॥ 1-129-32 (5710) 
വ്യാസ ഉവാച। 1-129-33x (771) 
ഏവമേതത്സൌബലേയി നൈതജ്ജാത്വന്യഥാ ഭവേത്।
വിതഥം നോക്തപൂർവം മേ സ്വൈരേഷ്വപി കുതോഽന്യഥാ॥ 1-129-33 (5711) 
ഘൃതപൂർണം കുണ്ഡശതം ക്ഷിപ്രമേവ വിധീയതാം।
സുഗുപ്തേഷു ച ദേശേഷു രക്ഷാ ചൈവ വിധീയതാം॥ 1-129-34 (5712) 
ശീതാഭിരദ്ഭിരഷ്ഠീലാമിമാം ച പരിഷിഞ്ചയ॥  1-129-35 (5713) 
വൈശംപായന ഉവാച। 1-129-36x (772) 
സാ സിച്യമാനാ ഹ്യഷ്ഠീലാ ഹ്യഭവച്ഛതധാ തദാ।
അംഗുഷ്ഠപർവഭാത്രാണാം ഗർഭാണാം തത്ക്ഷണം തഥാ॥ 1-129-36 (5714) 
ഏകാധികശതം പൂർണം യഥായോഗം വിശാംപതേ।
തതഃ കുണ്ഡശതം തത്ര ആനായ്യ തു മഹാനൃഷിഃ॥ 1-129-37 (5715) 
മാംസപേശ്യാസ്തദാ രാജൻക്രമശഃ കാലപര്യയാത്।
തതസ്താംസ്തേഷു കുണ്ഡേഷു ഗർഭാൻസർവാൻസമാദധത്॥ 1-129-38 (5716) 
സ്വനുഗുപ്തേഷു ദേശേഷു രക്ഷാം ചൈഷാം വ്യധാപയത്।
ശശാസ ചൈവ കൃഷ്ണോ വൈ ഗർഭാണാം രക്ഷണം തഥാ॥ 1-129-39 (5717) 
ഉവാച ചൈനാം ഭഗവാൻകാലേനൈതാവതാ പുനഃ।
സ്ഫുടമാനേഷു കുണ്ഡേഷു ജാതാഞ്ജാനീഹി ശോഭനേ॥ 1-129-40 (5718) 
ഉദ്ധാടനീയാന്യേതാനി കുണ്ഡാനീതി ച സൌബലീം।
ഇത്യുക്ത്വാ ഭഗവാന്വ്യാസസ്തഥാ പ്രതിവിധായ ച॥ 1-129-41 (5719) 
ജഗാമ തപസേ ധീമാൻഹിമവന്തം ശിലോച്ചയം।
അഹ്നോത്തരാഃ കുമാരസ്തേ കുണ്ഡേഭ്യസ്തു സമുത്ഥിതാഃ॥ 1-129-42 (5720) 
തേനൈവൈഷാം ക്രമേണാസീജ്ജ്യോഷ്ഠാനുജ്യേഷ്ഠതാ തദാ।
ജൻമതശ്ച പ്രമാണേന ജ്യേഷ്ഠഃ കുന്തീസുതോഽഭവത്॥ 1-129-43 (5721) 
ധാർമികം ച സുതം ദൃഷ്ട്വാ പാണ്ഡുഃ കുന്തീമഥാഽബ്രവീത്।
പ്രാഹുഃ ക്ഷത്രം ബലജ്യേഷ്ഠം ബലജ്യേഷ്ഠം സുതം വൃണു॥ 1-129-44 (5722) 
തതഃ കുന്തീമഭിക്രംയ ശശാസാതീവ ഭാരത।
വായുമാവാഹയസ്വേതി സ ദേവോ ബലവത്തരഃ॥ 1-129-45 (5723) 
അശ്വമേധഃ ക്രതുശ്രേഷ്ഠോ ജ്യോതിഃശ്രേഷ്ഠോ ദിവാകരഃ।
ബ്രാഹ്മണോ ദ്വിപദാം ശ്രേഷ്ഠോ ദേവശ്രേഷ്ഠശ്ച മാരുതഃ॥ 1-129-46 (5724) 
മാരുതം മരുതാം ശ്രേഷ്ഠം സർവപ്രാണിഭിരീഡിതം।
ആവാഹയ ത്വം നിയമാത്പുത്രാർഥം വരവർണിനി॥ 1-129-47 (5725) 
സ നോ യം ദാസ്യതി സുതം സ പ്രാണബലവാന്നൃഷു।
ഭവിഷ്യതി വരാരോഹേ ബലജ്യേഷ്ഠാ ഹി ഭൂമിപാഃ॥ 1-129-48 (5726) 
വൈശംപായന ഉവാച। 1-129-49x (773) 
തഥോക്തവതി സാ കാലേ വായുമേവാജുഹാവ ഹ।
ദ്വിതീയേനോപഹാരേണ തേനോക്തവിധിനാ പുനഃ॥ 1-129-49 (5727) 
തൈരേവ നിയമൈഃ സ്ഥിത്വാ മന്ത്രഗ്രാമമുദൈരയത്।
ആജഗാമ തതോ വായുഃ കിം കരോമീതി ചാബ്രവീത്॥ 1-129-50 (5728) 
ലജ്ജാന്വിതാ തതഃ കുന്തീ പുത്രമൈച്ഛൻമഹാബലം।
തഥാസ്ത്വിതി ച താം വായുഃ സമാലഭ്യ ദിവം ഗതഃ॥ 1-129-51 (5729) 
തസ്യാം ജജ്ഞേ മഹാവീര്യോ ഭീമോ ഭീമപരാക്രമഃ।
തമപ്യതിബലം ജാതം വാഗുവാചാശരീരിണീ॥ 1-129-52 (5730) 
സർവേഷാം ബലിനാം ശ്രേഷ്ഠോ ജാതോഽയമിതി ഭാരത।
ജാതമാത്രേ കുമാരേ തു സർവലോകസ്യ പാർഥിവാഃ॥ 1-129-53 (5731) 
മൂത്രം പ്രസുസ്രുവുഃ സർവേ വ്യഥാം ചാപി പ്രപേദിരേ।
വാഹനാനി വ്യശീര്യന്ത വ്യമുഞ്ചന്നശ്രുബിന്ദവഃ॥ 1-129-54 (5732) 
യഥാഽനിലഃ സമുദ്ഭൂതഃ സമർഥഃ കംപനേ ഭുവഃ।
തഥാ ഹ്യുപചിതാംഗോ വൈ ഭീമോ ഭീമപരാക്രമഃ॥ 1-129-55 (5733) 
ഇദം ചാദ്ഭുതമത്രാസീജ്ജാതമാത്രേ വൃകോദരേ।
യദറ്കാത്പതിതോ മാതുഃ ശിലാം ഗാത്രൈരചൂർണയത്॥ 1-129-56 (5734) 
കുന്തീ തു സഹ പുത്രേണ യാതാ സുരുചിരം സരഃ।
സ്നാത്വാ ച സുതമാദായ ദശമേഽഹനി യാദവീ॥ 1-129-57 (5735) 
ദൈവതാന്യർചയിഷ്യന്തീ നിർജഗാമാശ്രമാത്പൃഥാ।
ശൈലാഭ്യാശേന ഗച്ഛന്ത്യാസ്തദാ ഭരതസത്തമ॥ 1-129-58 (5736) 
നിശ്ചക്രാമ മഹാവ്യാഘ്രോ ജിഘാംസുർഗിരിഗഹ്വരാത്।
തമാപതന്തം ശാർദൂലം വികൃഷ്യ ധനുരുത്തമം॥ 1-129-59 (5737) 
നിർബിഭേദ ശരൈഃ പാണ്ഡുസ്ത്രിഭിസ്തിരദശവിക്രമഃ।
നാദേന മഹതാ താം തു പൂരയന്തം ഗിരേർഗുഹാം॥ 1-129-60 (5738) 
ദൃഷ്ട്വാ ശൈലമുപാരോഢുമൈച്ഛത്കുന്തീ ഭയാത്തദാ।
ത്രാസാത്തസ്യാഃ സുതസ്ത്വങ്കാത്പപാത ഭരതർഷഭ॥ 1-129-61 (5739) 
പർവതസ്യോപരിസ്ഥായാമധസ്താദപതച്ഛിശുഃ।
സ ശിലാം ചൂർണയാമാസ വജ്രവദ്വജ്രിചോദിതഃ॥ 1-129-62 (5740) 
പുത്രസ്നേഹാത്തതഃ പാണ്ഡുരഭ്യധാവദ്ഗിരേസ്തടം।
പതതാ തേന ശതധാ ശിലാ ഗാത്രൈർവിചൂർണിതാ॥ 1-129-63 (5741) 
ശിലാം ച ചൂർണിതാം ദൃഷ്ട്വാ പരം വിസ്മയമാഗമത്।
സ തു ജൻമനി ഭീമസ്യ വിനദന്തം വിനാദിതം॥ 1-129-64 (5742) 
ദദർശ ഗിരിശൃംഗസ്ഥം വ്യാഘ്രം വ്യാഘ്രപരാക്രമഃ।
ദാരസംരക്ഷണാർഥായ പുത്രസംരക്ഷണായ ച॥ 1-129-65 (5743) 
സദാ ബാണധനുഷ്പാണിരഭവത്കുരുനന്ദനഃ।
മഘേ ചന്ദ്രമസാ യുക്തേ സിംഹേ ചാഭ്യുദിതേ ഗുരൌ॥ 1-129-66 (5744) 
ദിവാ മധ്യഗതേ സൂര്യേ തിഥൌ പുണ്യേ ത്രയോദശേ।
പിത്ര്യേ മുഹൂർതേ സാ കുന്തീ സുഷുവേ ഭീമമച്യുതം॥ 1-129-67 (5745) 
യസ്മിന്നഹനി ഭമസ്തു ജജ്ഞേ ഭീമപരാക്രമഃ।
താമേവ രാത്രിം പൂർവാം തു ജജ്ഞേ ദുര്യോധനോ നൃപഃ॥ 1-129-68 (5746) 
സ ജാതമാത്ര ഏവാഥ ധൃതരാഷ്ട്രസുതോ നൃപ।
രാസഭാരാവസദൃശം രുരാവ ച നനാദ ച॥ 1-129-69 (5747) 
തം ഖരാഃ പ്രത്യഭാഷന്ത ഗൃധ്രഗോമായുവായസാഃ।
ക്രവ്യാദാഃ പ്രാണദൻഘോരാഃ ശിവാശ്ചാശിവനിസ്വനാഃ॥ 1-129-70 (5748) 
വാതാശ്ച പ്രവവുശ്ചാപി ദിഗ്ദാഹശ്ചാഭവത്തദാ।
തതസ്തു ഭീതവദ്രാജാ ധൃതരാഷ്ട്രോഽബ്രവീദിദം॥ 1-129-71 (5749) 
സമാനീയ ബഹൂന്വിപ്രാൻഭീഷ്മം വിദുരമേവ ച।
അന്യാംശ്ച സുഹൃദോ രാജൻകുരൂൻസർവാംസ്തഥൈവ ച॥ 1-129-72 (5750) 
യുധിഷ്ഠിരോ രാജപുത്രോ ജ്യേഷ്ഠോ നഃ കുലവർധനഃ।
പ്രാപ്തഃ സ്വഗുണതോ രാജ്യം ന തസ്മിന്വാച്യമസ്തിനഃ॥ 1-129-73 (5751) 
അയം ത്വനന്തരസ്തസ്മാദപി രാജാ ഭവിഷ്യതി।
ഏതദ്വിബ്രൂത മേ തഥ്യം യദത്ര ഭവിതാ ധ്രുവം॥ 1-129-74 (5752) 
`അസ്മിഞ്ജാതേ നിമിത്താനി ശംസന്തീ ഹാശിവം മഹത്।
അതോ ബ്രവീമി വിദുര ദ്രുതം മാം ഭയമാവിശത്॥'  1-129-75 (5753) 
വാക്യസ്യൈതസ്യ നിധേന ദിക്ഷു സർവാസു ഭാരത।
ക്രവ്യാദാഃ പ്രാണദൻഘോരാഃ ശിവാശ്ചാശിവനിസ്വനാഃ॥ 1-129-76 (5754) 
ലക്ഷയിത്വാ നിമിത്താനി താനി ഘോരാണി സർവശഃ।
തേഽബ്രുവൻബ്രാഹ്മണാ രാജന്വിദുരശ്ച മഹാമതിഃ॥ 1-129-77 (5755) 
യഥേമാനി നിമിത്താനി ഘോരാണി മനുജാധിപ।
ഉത്ഥിതാനി സുതേ ജാതേ ജ്യേഷ്ഠേ തേ പുരുഷർഷഭ॥ 1-129-78 (5756) 
വ്യക്തം കുലാന്തകരണോ ഭവിതൈഷ സുതസ്തവ।
തസ്യ ശാന്തിഃ പരിത്യാഗേ ഗുപ്താവപനയോ മഹാൻ॥ 1-129-79 (5757) 
`ഏഷ ദുര്യോധനോ രാജാ മധുപിംഗലലോചനഃ।
ന കേവലം കുലസ്യാന്തം ക്ഷത്രിയാന്തം കരിഷ്യതി॥'  1-129-80 (5758) 
ശതമേകോനമപ്യസ്തു പുത്രാണാം തേ മഹീപതേ।
ത്യജൈനമേകം ശാന്തിം ചേത്കുലസ്യേച്ഛസി ഭാരത॥ 1-129-81 (5759) 
ഏകേന കുരു വൈ ക്ഷേമം കുലസ്യ ജഗതസ്തഥാ।
ത്യജേദേകം കുലസ്യാർഥേ ഗ്രാമസ്യാർഥേ കുലം ത്യജേത്॥ 1-129-82 (5760) 
ഗ്രാമം ജനപദസ്യാർഥേ ആത്മാർഥേ പൃഥിവീം ത്യജേത്।
സ തഥാ വിദുരേണോക്തസ്തൈശ്ച സർവൈർദ്വിജോത്തമൈഃ॥ 1-129-83 (5761) 
ന ചകാര തഥാ രാജാ പുത്രസ്നേഹസമന്വിതഃ।
തതഃ പുത്രശതം പൂർണ ധൃതരാഷ്ട്രസ്യ പാർഥിവ॥ 1-129-84 (5762) 
അഹ്നാംശതേന സഞ്ജജ്ഞേ കന്യാ ചൈകാ ശതാധികാ।
ഗാന്ധാര്യാം ക്ലിശ്യമാനായാമുദരേണ വിവർധതാ॥ 1-129-85 (5763) 
`വൈശ്യാ സാ ത്വംബികാപുത്രം കന്യാ പരിചചാര ഹ।
തയാ സമഭവദ്രാജാ ധൃതരാഷ്ട്രോ യദൃച്ഛയാ॥'  1-129-86 (5764) 
തസ്മിൻസംവത്സരേ രാജന്ധൃതരാഷ്ട്രാൻമഹായശാഃ।
ജജ്ഞേ ധീമാംസ്തതസ്തസ്യാം യുയുത്സുഃ കരമോ നൃപ। 
ഏവം പുത്രശതം ജജ്ഞേ ധൃതരാഷ്ട്രസ്യ ധീമതഃ॥  1-129-87 (5765) 
മഹാരഥാനാം വീരാണാം കന്യാ ചൈകാ ശതാധികാ।
യുയുത്സുശ്ച മഹാതേജാ വൈശ്യാപുത്രഃ പ്രതാപവാൻ॥ ॥ 1-129-88 (5766) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഏകോനത്രിംശദധികശതതമോഽധ്യായഃ॥ 129 ॥

Mahabharata - Adi Parva - Chapter Footnotes

1-129-21 ഐന്ദ്രേ ജ്യേഷ്ഠാനക്ഷത്രേ। അഷ്ടമേ അഭിജിതേഽഭിജിതി ത്രിംശൻമുഹൂർതസ്യാഹ്നോഽഷ്ടമേ മുഹൂർതേ। ദിവാ ശുക്ലപക്ഷേ। മധ്യഗതേ തുലായനഗതേ। തിഥൌ പൂർണേ പൂർണായാം പഞ്ചംയാം। അയം യോഗഃ പ്രായേണാസ്വിനശുക്ലപഞ്ചംയാം॥ 1-129-28 ലോഹാഷ്ഠീലാ ലോഹപിണ്ഡികാ॥ 1-129-62 വജ്രവദ്വജ്രിചോദിതഃ വജ്രിചോദിതവജ്രവദിത്യർഥഃ॥ 1-129-64 വിനാദിതം നാദം। വിനന്ദം കുർവാണം॥ 1-129-69 രുരാവ ച നനാദ ച വ്യക്തമവ്യക്തം ച ശബ്ദം ഖരസദൃശമേവാകരോത്॥ 1-129-87 കരണ ഇവ കരണഃ ക്ഷത്രിയാദ്വൈശ്യായാം ജാതത്വാന്ന തു വൈശ്യാച്ഛൂദ്രായാം॥ ഏകോനത്രിംശദധികശതതമോഽധ്യായഃ॥ 129 ॥



ആദിപർവ - അധ്യായ 130

॥ ശ്രീഃ ॥

1.130. അധ്യായഃ 130 

Mahabharata - Adi Parva - Chapter Topics

ദുഃശലാജനനപ്രകാരകഥനം॥ 1 ॥

Mahabharata - Adi Parva - Chapter Text

1-130-0 (5767) 
ജനമേജയ ഉവാച। 1-130-0x (774) 
ധൃതരാഷ്ട്രസ്യ പുത്രാണാമാദിതഃ കഥിതം ത്വയാ।
ഋഷേഃ പ്രസാദാത്തു ശതം ന ച കന്യാ പ്രകീർതിതാ॥ 1-130-1 (5768) 
വൈശ്യാപുത്രോ യുയുത്സുശ്ച കന്യാ ചൈകാ ശതാധികാ।
ഗാന്ധാരരാജദുഹിതാ ശതപുത്രേതി ചാനഘ॥ 1-130-2 (5769) 
ഉക്താ മഹർഷിണാ തേന വ്യാസേനാമിതതേജസാ।
കഥം ത്വിദാനീം ഭഗവൻകന്യാം ത്വം തു ബ്രവീഷി മേ॥ 1-130-3 (5770) 
യദി ഭാഗശതം പേശീ കൃതാ തേന മഹർഷിണാ।
ന പ്രജാസ്യതി ചേദ്ഭൂയഃ സൌബലേയീ കഥഞ്ചന॥ 1-130-4 (5771) 
കഥം തു സംഭവസ്തസ്യാ ദുഃശലായാ വദസ്വ മേ।
യഥാവദിഹ വിപ്രർഷേ പരം മേഽത്ര കുതൂഹലം॥ 1-130-5 (5772) 
വൈശംപായന ഉവാച। 1-130-6x (775) 
സാധ്വയം പ്രശ്ന ഉദ്ദിഷ്ടഃ പാണ്ഡവേയ ബ്രവീമി തേ।
താം മാംസപേശീം ഭഗവാൻസ്വയമേവ മഹാതപാഃ॥ 1-130-6 (5773) 
ശീതാഭിരദ്ഭിരാസിച്യ ഭാഗം ഭാഗമകൽപയത്।
യോ യഥാ കൽപിതോ ഭാഗസ്തന്ത ധാത്ര്യാ തഥാ നൃപ॥ 1-130-7 (5774) 
ഘൃതപൂർണേഷു കുണ്ഡേഷു ഏകൈകം പ്രാക്ഷിപത്തദാ।
ഏതസ്മിന്നന്തരേ സാധ്വീ ഗാന്ധാരീ സുദൃഢവ്രതാ॥ 1-130-8 (5775) 
ദുഹിതുഃ സ്നേഹസംയോഗമനുധ്യായ വരാംഗനാ।
`നാബ്രവീത്തമൃഷിം കിഞ്ചിദ്ഗൌരവാച്ച യശസ്വിനീ।' 
മനസാ ചിന്തയദ്ദേവീ ഏതത്പുത്രശതം മമ॥  1-130-9 (5776) 
ഭവിഷ്യതി ന സന്ദേഹോ ന ബ്രവീത്യന്യഥാ മുനിഃ।
മമേയം പരമാ തുഷ്ടിർദുഹിതാ മേ ഭവേദ്യദി॥ 1-130-10 (5777) 
ഏകാ ശതാധികാ ബാലാ ഭവിഷ്യതി കനീയസീ।
തതോ ദൌഹിത്രജാല്ലോകാദബാഹ്യോഽസൌ പതിർമമ॥ 1-130-11 (5778) 
അധികാ കില നാരീണാം പ്രീതിർജാമാതൃജാ ഭവേത്।
യദി നാമ മമാപി സ്യാദ്ദുഹിതൈകാ ശതാധികാ॥ 1-130-12 (5779) 
കൃതകൃത്യാ ഭവേയം വൈ പുത്രദൌഹിത്രസംവൃതാ।
യദി സത്യം തപസ്തപ്തം ദത്തം വാഽപ്യഥവാ ഹുതം॥ 1-130-13 (5780) 
ഗുരവസ്തോഷിതാ വാപി തഥാഽസ്തു ദുഹിതാ മമ।
ഏതസ്മിന്നേവ കാലേ തു കൃഷ്ണദ്വൈപായനഃ സ്വയം॥ 1-130-14 (5781) 
വ്യഭജത്സ തദാ പേശീം ഭഗവാനൃഷിസത്തമഃ।
`ഗണ്യമാനേഷു കുണ്ഡേഷു ശതേ പൂർണേ മഹാത്മനാ॥ 1-130-15 (5782) 
അഭവച്ചാപരം ഖണ്ഡം വാമഹസ്തേ തദാ കില।'
ഗണയിത്വാ ശതം പൂർണമംശാനാമാഹ സൌബലീം॥  1-130-16 (5783) 
വ്യാസ ഉവാച। 1-130-17x (776) 
പൂർണം പുത്രശതം ത്വേതന്ന മിഥ്യാ വാഗുദാഹൃതാ।
ദൈവയോഗാച്ച ഭാഗൈകഃ പരിശിഷ്ടഃ ശതാത്പരഃ॥ 1-130-17 (5784) 
ഏഷാ തേ സുഭഗാ കന്യാ ഭവിഷ്യതി യതേപ്സിതാ।  1-130-18 (5785) 
വൈശംപായന ഉവാച।
തതോഽന്യം ഘൃതകുംഭം ച സമാനായ്യ മഹാതപാഃ॥  1-130-18x (777) 
തം ചാപി പ്രാക്ഷിപത്തത്ര കന്യാഭാഗം തപോധനഃ।
`സംഭൂതാ ചൈവ കാലേന സർവേഷാം ച യവീയസീ॥ 1-130-19 (5786) 
ഐതത്തേ കഥിതം രാജന്ദുഃശലാജൻമ ഭാരത।
ബ്രൂഹി രാജേന്ദ്ര കിം ഭൂയോ വർതയിഷ്യാമി തേഽനഘ॥ ॥ 1-130-20 (5787) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ത്രിംശദധികശതതമോഽധ്യായഃ॥ 130 ॥

Mahabharata - Adi Parva - Chapter Footnotes

1-130-4 ന പ്രജാസ്യതി പ്രജാമാത്മനോ നേച്ഛതി॥ ത്രിംശദധികശതതമോഽധ്യായഃ॥ 130 ॥



ആദിപർവ - അധ്യായ 131

॥ ശ്രീഃ ॥

1.131. അധ്യായഃ 131 

Mahabharata - Adi Parva - Chapter Topics

ദുര്യോധനാദീനാം നാമകഥനം॥ 1 ॥ ദുഃശലാവിവാഹഃ॥ 2 ॥

Mahabharata - Adi Parva - Chapter Text

1-131-0 (5788) 
ജനമേജയ ഉവാച। 1-131-0x (778) 
ജ്യേഷ്ഠാഽനുജ്യേഷ്ഠതാം തേഷാം നാമാനി ച പൃഥക്പൃഥക്।
ധൃതരാഷ്ട്രസ്യ പുത്രാണാമാനുപൂർവ്യാത്പ്രകീർതയ॥ 1-131-1 (5789) 
വൈശംപായന ഉവാച। 1-131-2x (779) 
ദുര്യോധനോ യുയുത്സുശ്ച രാജന്ദുഃശാസനസ്തഥാ।
ദുഃസഹോ ദുഃശലശ്ചൈവ ജലസന്ധഃ സമഃ സഹഃ॥ 1-131-2 (5790) 
വിന്ദാനുവിന്ദൌ ദുർധർഷഃ സുബാഹുർദുഷ്പ്രധർഷണഃ।
ദുർമർഷണോ ദുർമുഖശ്ച ദുഷ്കർണഃ കർണ ഏവ ച॥ 1-131-3 (5791) 
വിവിംശതിർവികർണശ്ച ശലഃ സത്വഃ സുലോചനഃ।
ചിത്രോപചിത്രൌ ചിത്രാക്ഷശ്ചാരുചിത്രഃ ശരാസനഃ॥ 1-131-4 (5792) 
ദുർമദോ ദുർവിഗാഹശ്ച വിവിത്സുർവികടാനനഃ।
ഊർണനാഭഃ സുനാഭശ്ച തഥാ നന്ദോപനന്ദകൌ॥ 1-131-5 (5793) 
ചിത്രബാണശ്ചിത്രവർമാ സുവർമാ ദുർവിമോചനഃ।
അയോബാഹുർമഹാബാഹുശ്ചിത്രാംഗശ്ചിത്രകുണ്ഡലഃ॥ 1-131-6 (5794) 
ഭീമവേഗോ ഭീമബലോ ബലാകീ ബലവർധനഃ।
ഉഗ്രായുധഃ സുഷേണശ്ച കുണ്ഡധാരോ മഹോദരഃ॥ 1-131-7 (5795) 
ചിത്രായുധോ നിഷംഗീ ച പാശീ വൃന്ദാരകസ്തഥാ।
ദൃഢവർമാ ദൃഢക്ഷത്രഃ സോമകീർതിരനൂദരഃ॥ 1-131-8 (5796) 
ദൃഢസന്ധോ ജരാസന്ധഃ സത്യസന്ധഃ സദഃ സുവാക്।
ഉഗ്രശ്രവാ ഉഗ്രസേനഃ സേനാനീർദുഷ്പരാജയഃ॥ 1-131-9 (5797) 
അപരാജിതഃ കുണ്ഡശായീ വിശാലാക്ഷോ ദുരാധരഃ।
ദൃഢഹസ്തഃ സുഹസ്തശ്ച വാതവേഗസുവർചസൌ॥ 1-131-10 (5798) 
ആദിത്യകേതുർബഹ്വാശീ നാഗദത്തോഽഗ്രയായ്യപി।
കവചീ ക്രഥനഃ കുണ്ഡീ കുണ്ഡധാരോ ധനുർധരഃ॥ 1-131-11 (5799) 
ഉഗ്രഭീമരഥൌ വീരൌ വീരബാഹുരലോലുപഃ।
അഭയോ രൌദ്രകർമാ ച തഥാ ദൃഢരഥാശ്രയഃ॥ 1-131-12 (5800) 
അനാധൃഷ്യഃ കുണ്ഡഭേദീ വിരാവീ ചിത്രകുണ്ഡലഃ।
പ്രമഥശ്ച പ്രമാഥീ ച ദീർഘരോമശ്ച വീര്യവാൻ॥ 1-131-13 (5801) 
ദീർഘബാഹുർമഹാബാഹുർവ്യൂഢോരാഃ കനകധ്വജഃ।
കുണ്ഡാശീ വിരാജാശ്ചൈവ ദുഃശലാ ച ശതാധികാ॥ 1-131-14 (5802) 
ഇതി പുത്രശതം രാജൻകന്യാ ചൈവ ശതാധികാ।
നാമധേയാനുപൂർവ്യേണ വിദ്ധി ജൻമക്രമം നൃപ॥ 1-131-15 (5803) 
സർവേ ത്വതിരഥാഃ ശൂരാഃ സർവേ യുദ്ധവിശാരദാഃ।
സർവേ വേദവിദശ്ചൈവ സർവേ സർവാസ്ത്രകോവിദാഃ॥ 1-131-16 (5804) 
സർവേഷാമനുരൂപാശ്ച കൃതാ ദാരാ മഹീപതേ।
ധൃതരാഷ്ട്രേണ സമയേ പരീക്ഷ്യ വിവിവന്നൃപ॥ 1-131-17 (5805) 
ദുഃശലാം ചാപി സമയേ ധൃതരാഷ്ട്രോ നരാധിപഃ।
ജയദ്രഥായ പ്രദദൌ വിധിനാ ഭരതർഷഭ॥ 1-131-18 (5806) 
`ഇതി പുത്രശതം രാജന്യുയുത്സുശ്ച ശതാധികഃ।
കന്യകാ ദുഃശലാ ചൈവ യഥാവത്കീർതിതം മയാ'॥ ॥ 1-131-19 (5807) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഏകത്രിംശദധികശതതമോഽധ്യായഃ॥ 131 ॥




ആദിപർവ - അധ്യായ 132

॥ ശ്രീഃ ॥

1.132. അധ്യായഃ 132 

Mahabharata - Adi Parva - Chapter Topics

കുന്ത്യാം ഇന്ദ്രാദർജുനോത്പത്തിഃ॥ 1 ॥ തദ്വേലായാം ആകാശവാണ്യാദി॥ 2 ॥

Mahabharata - Adi Parva - Chapter Text

1-132-0 (5808) 
വൈശംപായന ഉവാച। 1-132-0x (780) 
ജാതേ ബലവതാം ശ്രേഷ്ഠേ പാണ്ഡുശ്ചിന്താപരോഽഭവത്।
കഥമന്യോ മമ സുതോ ലോകേ ശ്രേഷ്ഠോ ഭവേദിതി॥ 1-132-1 (5809) 
ദൈവേ പുരുഷകാരേ ച ലോകോഽയം സംപ്രതിഷ്ഠിതഃ।
തത്ര ദൈവം തു വിധിനാ കാലയുക്തേന ലഭ്യതേ॥ 1-132-2 (5810) 
ഇന്ദ്രോ ഹി രാജാ ദേവാനാം പ്രധാന ഇതി നഃ ശ്രുതം।
അപ്രമേയബലോത്സാഹോ വീര്യവാനമിതദ്യുതിഃ॥ 1-132-3 (5811) 
തം തോഷയിത്വാ തപസാ പുത്രം ലപ്സ്യേ മഹാബലം।
യം ദാസ്യതി സ മേ പുത്രം സ വീരയാൻഭവിഷ്യതി॥ 1-132-4 (5812) 
അമാനുഷാൻമാനുഷാംശ്ച സംഗ്രാമേ സ ഹനിഷ്യതി।
കർമണാ മനസാ വാചാ തസ്മാത്തപ്സ്യേ മഹത്തപഃ॥ 1-132-5 (5813) 
തതഃ പാണ്ഡുർമഹാരാജോ മന്ത്രയിത്വാ മഹർഷിഭിഃ।
ദിദേശ കുന്ത്യാഃ കൌരവ്യോ വ്രതം സാംവത്സരം ശുഭം॥ 1-132-6 (5814) 
ആത്മനാ ച മഹാബാഹുരേകപാദസ്ഥിതോഽഭവത്।
ഉഗ്രം സ തപ ആസ്ഥായ പരമേണ സമാധിനാ॥ 1-132-7 (5815) 
ആരിരാധയിഷുർദേവം ത്രിദശാനാം തമീശ്വരം।
സൂര്യേണ സഹ ധർമാത്മാ പര്യതപ്യത ഭാരത॥ 1-132-8 (5816) 
തം തു കാലേന മഹതാ വാസവഃ പ്രത്യപദ്യത।  1-132-9 (5817) 
ശക്ര ഉവാച।
പുത്രം തവ പ്രദാസ്യാമി ത്രിഷു ലോകേഷു വിശ്രുതം॥  1-132-9x (781) 
ബ്രാഹ്മണാനാം ഗവാം ചൈവ സുഹൃദാം ചാർഥസാധകം।
ദുർഹൃദാം ശോകജനനം സർവബാന്ധവനന്ദനം॥ 1-132-10 (5818) 
സുതം തേഽഗ്ര്യം പ്രദാസ്യാമി സർവാമിത്രവിനാശനം।
ഇത്യുക്തഃ കാരൈവോ രാജാ വാസവേന മഹാത്മനാ॥ 1-132-11 (5819) 
ഉവാച കുന്തീം ധർമാത്മാ ദേവരാജവചഃ സ്മരൻ।
ഉദർകസ്തവ കല്യാണി തുഷ്ടോ ദേവഗണേശ്വരഃ॥ 1-132-12 (5820) 
ദാതുമിച്ഛതി തേ പുത്രം യഥാ സങ്കൽപിതം ത്വയാ।
അതിമാനുഷകർമാണം യശസ്വിനമരിന്ദമം॥ 1-132-13 (5821) 
നീതിമന്തം മഹാത്മാനമാദിത്യസമതേജസം।
ദുരാധർഷം ക്രിയാവന്തമതീവാദ്ഭുതദർശനം॥ 1-132-14 (5822) 
പുത്രം ജനയ സുശ്രോണി ധാമ ക്ഷത്രിയതേജസാം।
ലബ്ധഃ പ്രസാദോ ദേവേന്ദ്രാത്തമാഹ്വയ ശുചിസ്മിതേ॥ 1-132-15 (5823) 
വൈശംപായന ഉവാച। 1-132-16x (782) 
ഏവമുക്താ തതഃ ശക്രമാജുഹാവ യശസ്വിനീ।
അഥാജഗാമ ദേവേന്ദ്രോ ജനയാമാസ ചാർജുനം॥ 1-132-16 (5824) 
`ഉത്തരാഭ്യാം തു പൂർവാഭ്യാം ഫൽഗുനീഭ്യാം തതോ ദിവാ।
ജാതസ്തു ഫാൽഗുനേ മാസി തേനാസൌ ഫൽഗുനഃസ്മൃതഃ'॥ 1-132-17 (5825) 
ജാതമാത്രേ കുമാരേ തു `സർവഭൂതപ്രഹർഷിണീ।
സൂതകേ വർതമാനാം താം' വാഗുവാചാശരീരിണീ। 
മഹാഗംഭീരനിർഘോഷാ നഭോ നാദയതീ തദാ॥  1-132-18 (5826) 
ശൃണ്വതാം സർവഭൂതാനാം തേഷാം ചാശ്രമവാസിനാം।
കുന്തീമാഭാഷ്യ വിസ്പഷ്ടമുവാചേദം ശുചിസ്മിതാം॥ 1-132-19 (5827) 
കാർതവീര്യസമഃ കുന്തി ശിവതുല്യപരാക്രമഃ।
ഏഷ ശക്ര ഇവാജയ്യോ യശസ്തേ പ്രഥയിഷ്യതി॥ 1-132-20 (5828) 
അദിത്യാ വിഷ്ണുനാ പ്രീതിര്യഥാഽഭൂദഭിവർധിതാ।
തഥാ വിഷ്ണുസമഃ പ്രീതിം വർധയിഷ്യതി തേഽർജുനഃ॥ 1-132-21 (5829) 
ഏഷ മദ്രാന്വശേ കൃത്വാ കുരൂംശ്ച സഹ സോമകൈഃ।
ചേദികാശികരൂഷാംശ്ച കുരുലക്ഷ്മീം വഹിഷ്യതി॥ 1-132-22 (5830) 
ഏതസ്യ ഭുജവീര്യേണ ഖാണ്ഡവേ ഹവ്യവാഹനഃ।
മേദസാ സർവഭൂതാനാം തൃപ്തിം യാസ്യതി വൈ പരാം॥ 1-132-23 (5831) 
ഗ്രാമണീശ്ച മഹീപാലാനേഷ ജിത്വാ മഹാബലഃ।
ഭ്രാതൃഭിഃ സഹിതോ വീരസ്ത്രീൻമേധാനാഹരിഷ്യതി॥ 1-132-24 (5832) 
ജാമദഗ്ന്യസമഃ കുന്തി വിഷ്ണുതുല്യപരാക്രമഃ।
ഏഷ വീര്യവതാം ശ്രേഷ്ഠോ ഭവിഷ്യതി മഹായശാഃ॥ 1-132-25 (5833) 
ഏഷ യുദ്ധേ മഹാദേവം തോഷയിഷ്യതി ശങ്കരം।
അസ്ത്രം പാശുപതം നാമ തസ്മാത്തുഷ്ടാദവാപ്സ്യതി॥ 1-132-26 (5834) 
നിവാതകവചാ നാമ ദൈത്യാ വിബുധവിദ്വിഷഃ।
ശക്രാജ്ഞയാ മഹാബാഹുസ്താന്വധിഷ്യതി തേ സുതഃ॥ 1-132-27 (5835) 
തഥാ ദിവ്യാനി ചാസ്ത്രാണി നിഖിലേനാഹരിഷ്യതി।
വിപ്രനഷ്ടാം ശ്രിയം ചായമാഹർതാ പുരുഷർഷഭഃ॥ 1-132-28 (5836) 
ഏതാമത്യദ്ഭുതാം വാചം കുന്തീ ശുശ്രാവ സൂതകേ।
വാചമുച്ചരിതാമുച്ചൈസ്താം നിശംയ തപസ്വിനാം॥ 1-132-29 (5837) 
ബഭൂവ പമോ ഹർഷഃ ശതശൃംഗനിവാസിനാം।
തഥാ ദേവമഹർഷീണാം സേന്ദ്രാണാം ച ദിവൌകസാം॥ 1-132-30 (5838) 
ആകാശേ ദുന്ദുഭീനാം ച ബഭൂവ തുമുലഃ സ്വനഃ।
ഉദതിഷ്ഠൻമഹാഘോരഃ പുഷ്പവൃഷ്ടിഭിരാവൃതഃ॥ 1-132-31 (5839) 
സമവേത്യ ച ദേവാനാം ഗണാഃ പാർഥമപൂജയൻ।
കാദ്രവേയാ വൈനതേയാ ഗന്ധർവാപ്സരസസ്തഥാ। 
പ്രജാനാം പതയഃ സർവേ സപ്ത ചൈവ മഹർഷയഃ॥  1-132-32 (5840) 
ഭരദ്വാജഃ ഖസ്യപോ ഗൌതമശ്ച
വിശ്വാമിത്രോ ജമദഗ്നിർവസിഷ്ഠഃ। 
യശ്ചോദിതോ ഭാസ്കരേഽഭൂത്പ്രനഷ്ടേ
സോഽപ്യത്രാത്രിർഭഗവാനാജഗാമ॥  1-132-33 (5841) 
മരീചിരംഗിരാശ്ചൈവ പുലസ്ത്യഃ പുലഹഃ ക്രതുഃ।
ദക്ഷഃ പ്രജാപതിശ്ചൈവ ഗന്ധർവാപ്സരസസ്തഥാ॥ 1-132-34 (5842) 
ദിവ്യമാല്യാംബരധരാഃ സർവാലങ്കാരഭൂഷിതാഃ।
ഉപഗായന്തി ബീഭത്സും നൃത്യന്തേഽപ്സരസാം ഗണാഃ॥ 1-132-35 (5843) 
തഥാ മഹർഷയശ്ചാപി ജേപുസ്തത്ര സമന്തതഃ।
ഗന്ധർവൈഃ സഹിതഃ ശ്രീമാൻപ്രാഗായത ച തുംബുരുഃ॥ 1-132-36 (5844) 
ഭീമസേനോഗ്രസേനൌ ച ഊർണായുരനഘസ്തഥാ।
ഗോപതിർധൃതരാഷ്ട്രശ്ച സൂര്യവർചാസ്തഥാഷ്ടമഃ॥ 1-132-37 (5845) 
യുഗപസ്തൃണപഃ കാർഷ്ണിർനന്ദിശ്ചിത്രരഥസ്തഥാ।
ത്രയോദശഃ ശാലിശിരാഃ പർജന്യശ്ച ചതുർദശഃ॥ 1-132-38 (5846) 
കലിഃ പഞ്ചദശശ്ചൈവ നാരദശ്ചാത്ര ഷോഡശഃ।
ഋത്വാ ബൃഹത്ത്വാ ബൃഹകഃ കരാലശ്ച മഹാമനാഃ॥ 1-132-39 (5847) 
ബ്രഹ്മചാരീ ബഹുഗുണഃ സുവർണശ്ചേതി വിശ്രുതഃ।
വിശ്വാവസുർഭുമന്യുശ്ച സുചന്ദ്രശ്ച ശരുസ്തഥാ॥ 1-132-40 (5848) 
ഗീതമാധുര്യസംപന്നൌ വിഖ്യാതൌ ച ഹഹാഹുഹൂ।
ഇത്യേതേ ദേവഗന്ധർവാ ജഗ്മുസ്തത്ര നരാധിപ॥ 1-132-41 (5849) 
തഥൈവാപ്സരസോ ഹൃഷ്ടാഃ സർവാലങ്കാരഭൂഷിതാഃ।
നനൃതുർവൈ മഹാഭാഗാ ജഗുശ്ചായതലോചനാഃ॥ 1-132-42 (5850) 
അനൂചാനാഽനവദ്യാ ച ഗുണമുഖ്യാ ഗുണാവരാ।
അദ്രികാ ച തഥാ സോമാ മിശ്രകേശീ ത്വലംബുഷാ॥ 1-132-43 (5851) 
മരീചിഃ ശുചികാ ചൈവ വിദ്യുത്പർണാ തിലോത്തമാ।
അംബികാ ലക്ഷണാ ക്ഷേമാ ദേവീ രംഭാ മനോരമാ॥ 1-132-44 (5852) 
അസിതാ ച സുബാഹുശ്ച സുപ്രിയാ ച വപുസ്തഥാ।
പുണ്ഡരീകാ സുഗന്ധാ ച സുരസാ ച പ്രമാഥിനീ॥ 1-132-45 (5853) 
കാംയാ ശാരദ്വതീ ചൈവ നനൃതുസ്തത്ര സംഘശഃ।
മേനകാ സഹജന്യാ ച കർണികാ പുഞ്ജികസ്ഥലാ॥ 1-132-46 (5854) 
ഋതുസ്ഥലാ ഘൃതാചീ ച വിശ്വാചീ പൂർവചിത്ത്യപി।
ഉംലോചേതി ച വിഖ്യാതാ പ്രംലോചേതി ച താ ദശ॥ 1-132-47 (5855) 
ഉർവശ്യേകാദശീ താസാം ജഗുശ്ചായതലോചനാഃ।
ധാതാഽര്യമാ ച മിത്രശ്ച വരുണോംഽശോ ഭഗസ്തഥാ॥ 1-132-48 (5856) 
ഇന്ദ്രോ വിവസ്വാൻപൂഷാ ച പർജന്യോ ദശമഃ സ്മൃതഃ।
തതസ്ത്വഷ്ടാ തതോ വിഷ്ണുരജഘന്യോ ജഘന്യജഃ॥ 1-132-49 (5857) 
ഇത്യേതേ ദ്വാദശാദിത്യാ ജ്വലന്തഃ സൂര്യവർചസഃ॥  1-132-50 (5858) 
മൃഗവ്യാധശ്ച സർപശ്ച നിർഋതിശ്ച മഹായശാഃ।
അജൈകപാദഹിർബുധ്ന്യഃ പിനാകീ ച പരന്തപ॥ 1-132-51 (5859) 
ദഹനോഽഥേശ്വരശ്ചൈവ കപാലീ ച വിശാംപതേ।
സ്ഥാണുർഭഗശ്ച ഭഗവാന്രുദ്രാസ്തത്രാവതസ്ഥിരേ॥ 1-132-52 (5860) 
അശ്വിനൌ വസവശ്ചാഷ്ടൌ മരുതശ്ച മഹാബലാഃ।
വിശ്വേദേവാസ്തഥാ സാധ്യാസ്തത്രാസൻപരിതഃ സ്ഥിതാഃ॥ 1-132-53 (5861) 
കർകോടകോഽഥ സർപശ്ച വാസുകിശ്ച ഭുജംഗമഃ।
കച്ഛപശ്ചാഥ കുണ്ഡശ്ച തക്ഷകശ്ച മഹോരഗഃ॥ 1-132-54 (5862) 
ആയയുസ്തപസാ യുക്താ മഹാക്രോധാ മഹാബലാഃ।
ഏതേ ചാന്യേ ച ബഹവസ്തത്ര നാഗാ വ്യവസ്ഥിതാഃ॥ 1-132-55 (5863) 
താർക്ഷ്യശ്ചാരിഷ്ടനേമിശ്ച ഗരുഡശ്ചാസിതധ്വജഃ।
അരുണശ്ചാരുണിശ്ചൈവ വൈനതേയാ വ്യവസ്ഥിതാഃ॥ 1-132-56 (5864) 
താംശ്ച ദേവഗണാൻസർവാംസ്തപഃസിദ്ധാ മഹർഷയഃ।
വിമാനഗിര്യഗ്രഗതാന്ദദൃശുർനേതരേ ജനാഃ॥ 1-132-57 (5865) 
തദ്ദൃഷ്ട്വാ മഹദാശ്ചര്യം വിസ്മിതാ മുനിസത്തമാഃ।
അധികാം സ്മ തതോ വൃത്തിമവർതൻപാണ്ഡവം പ്രതി॥ 1-132-58 (5866) 
പാണ്ഡുഃ പ്രീതേന മനസാ ദേവതാദീനപൂജയത്।
പാണ്ഡുനാ പൂജിതാ ദേവാഃ പ്രത്യൂചുർനരസത്തമം॥ 1-132-59 (5867) 
പ്രാദുർബൂതോ ഹ്യയം ധർമോ ദേവതാനാം പ്രസാദതഃ।
മാതരിശ്വാ ഹ്യയം ഭീമോ ബലവാനരിമർദനഃ॥ 1-132-60 (5868) 
സാക്ഷാദിന്ദ്രഃ സ്വയം ജാതഃ പ്രസാദാച്ച ശതക്രതോഃ।
പിതൃത്വാദ്ദേവതാനാം ഹി നാസ്തി പുണ്യതരസ്ത്വയാ॥ 1-132-61 (5869) 
പിതൄണാമൃണനിർമുക്തഃ സ്വർഗം പ്രാപ്സ്യസി പുണ്യഭാക്।
ഇത്യുക്ത്വാ ദേവതാഃ സർവാ വിപ്രജഗ്മുര്യഥാഗതം॥ 1-132-62 (5870) 
പാണ്ഡുസ്തു പുനരേവൈനാം പുത്രലോഭാൻമഹായശാഃ।
പ്രാദിശദ്ദർശനീയാർഥീ കുന്തീ ത്വേനമഥാബ്രവീത്॥ 1-132-63 (5871) 
നാതശ്ചതുർഥം പ്രസവമാപസ്ത്വപി വദന്ത്യുത।
അതഃപരം സ്വൈരിണീ സ്യാദ്ബന്ധകീ പഞ്ചമേ ഭവേത്॥ 1-132-64 (5872) 
സ ത്വം വിദ്വന്ധർമമിമമധിഗംയ കഥം നു മാം।
അപത്യാർഥം സമുത്ക്രംയ പ്രമാദാദിവ ഭാഷസേ॥ ॥ 1-132-65 (5873) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ദ്വാത്രിംശദധികശതതമോഽധ്യായഃ॥ 132 ॥

Mahabharata - Adi Parva - Chapter Footnotes

1-132-8 സൂര്യേണ സഹ ഉദയാദസ്തമയാവധി॥ ദ്വാത്രിംശദധികശതതമോഽധ്യായഃ॥ 132 ॥



ആദിപർവ - അധ്യായ 133

॥ ശ്രീഃ ॥

1.133. അധ്യായഃ 133 

Mahabharata - Adi Parva - Chapter Topics

അശ്വിഭ്യാം മാദ്ര്യാം നകുലസഹദേവയോരുത്പത്തിഃ॥ 1 ॥ യുധിഷ്ഠിരാദീനാം നാമകരണം॥ 2 ॥ വസുദേവപ്രേഷിതേന പുരോഹിതേന പാണ്ഡവാനാമുപനയനാദിസംസ്കാരകരണം॥ 3 ॥ പാണ്ഡവാനാം ശുക്രാദ്ധനുർവേദശിക്ഷണം॥ 4 ॥

Mahabharata - Adi Parva - Chapter Text

1-133-0 (5874) 
വൈശംപായന ഉവാച। 1-133-0x (783) 
കുന്തീപുത്രേഷു ജാതേഷു ധൃതരാഷ്ട്രാത്മജേഷു ച।
മദ്രരാജസുതാ പാണ്ഡും രഹോ വചനമബ്രവീത്॥ 1-133-1 (5875) 
ന മേഽസ്തി ത്വയി സന്താപോ വിഗുണേഽപി പരന്തപ।
നാവരത്വേ വരാർഹായാഃ സ്ഥിത്വാ ചാനഘ നിത്യദാ॥ 1-133-2 (5876) 
ഗാന്ധാര്യാശ്ചൈവ നൃപതേ ജാതം പുത്രശതം തഥാ।
ശ്രുത്വാ ന മേ തഥാ ദുഃഖമഭവത്കുരുനന്ദന॥ 1-133-3 (5877) 
ഇദം തു മേ മഹദ്ദുഃഖം തുല്യതായാമപുത്രതാ।
ദിഷ്ട്യാ ത്വിദാനീം ഭർതുർമേ കുന്ത്യാമപ്യസ്തി സന്തതിഃ॥ 1-133-4 (5878) 
യദി ത്വപത്യസന്താനം കുന്തിരാജസുതാ മയി।
കുര്യാദനുഗ്രഹോ മേ സ്യാത്തവ ചാപി ഹിതം ഭവേത്॥ 1-133-5 (5879) 
സംരംഭോ ഹി സപത്നീത്വാദ്വക്തും കുന്തിസുതാം പ്രതി।
യദി തു ത്വം പ്രസന്നോ മേ സ്വയമേനാം പ്രചോദയ॥ 1-133-6 (5880) 
പാണ്ഡുരുവാച। 1-133-7x (784) 
മമാപ്യേഷ സദാ മാദ്രി ഹൃദ്യർഥഃ പരിവർതതേ।
ന തു ത്വാം പ്രസഹേ വക്തുമിഷ്ടാനിഷ്ടവിവക്ഷയാ॥ 1-133-7 (5881) 
തവ ത്വിദം മതം മത്വാ പ്രയതിഷ്യാംയതഃ പരം।
മന്യേ ധ്രുവം മയോക്താ സാ വചനം പ്രതിപത്സ്യതേ॥ 1-133-8 (5882) 
വൈശംപായന ഉവാച। 1-133-9x (785) 
തതഃ കുന്തീം പുനഃ പാണ്ഡുർവിവിക്ത ഇദമബ്രവീത്।
`അനുഗൃഹ്ണീഷ്വ കല്യാണി മദ്രരാജസുതാമപി।' 
കുലസ്യ മമ സന്താനം ലോകസ്യ ച കുരു പ്രിയം॥  1-133-9 (5883) 
മമ ചാപിണ്ഡനാശായ പൂർവേഷാം ച മഹാത്മനാം।
മത്പ്രിയാർഥം ച കല്യാണി കുരു കല്യാണമുത്തമം॥ 1-133-10 (5884) 
യശസോഽർഥായ ചൈവ ത്വം കുരു കർമ സുദുഷ്കരം।
പ്രാപ്യാധിപത്യമിന്ദ്രേണ യജ്ഞൈരിഷ്ടം യശോഽർഥിനാ॥ 1-133-11 (5885) 
തഥാ മന്ത്രവിദോ വിപ്രാസ്തപസ്തപ്ത്വാ സുദുഷ്കരം।
ഗുരൂനഭ്യുപഗച്ഛന്തി യശസോഽർഥായ ഭാമിനി॥ 1-133-12 (5886) 
തഥാ രാജർഷയഃ സർവേ ബ്രാഹ്മണാശ്ച തപോധനാഃ।
ചക്രുരുച്ചാവചം കർമ യശസോഽർഥായ ദുഷ്കരം॥ 1-133-13 (5887) 
സാ ത്വം മാദ്രീം പ്ലവേനൈവ താരയൈനാമനിന്ദിതേ।
അപത്യസംവിധാനേന പരാം കീർതിമവാപ്നുഹി॥ 1-133-14 (5888) 
`കുന്ത്യുവാച। 1-133-15x (786) 
ധർമം വൈ ധർമശാസ്ത്രോക്തം യഥാ വദസി തത്തഥാ।
തസ്മാദനുഗ്രഹം തസ്യാഃ കരോമി കുരുനന്ദന॥'  1-133-15 (5889) 
വൈശംപായന ഉവാച। 1-133-16x (787) 
ഏവമുക്താഽബ്രവീൻമാർദ്രീം സകൃച്ചിന്തയ ദൈവതം।
തസ്മാത്തേ ഭവിതാഽപത്യമനുരൂപമസംശയം॥ 1-133-16 (5890) 
`തതോ മന്ത്രേ കൃതേ തസ്മിന്വിധിദൃഷ്ടേന കർമണാ।
തതോ രാജസുതാ സ്നാതാ ശയനേ സംവിവേശ ഹ॥'  1-133-17 (5891) 
തതോ മാദ്രീ വിചാര്യൈകാ ജഗാമ മനസാഽശ്വിനൌ।
താവാഗംയ സുതൌ തസ്യാം ജനയാമാസതുര്യമൌ। 
നകുലം സഹദേവം ച രൂപേണാപ്രതിമൌ ഭുവി॥  1-133-18 (5892) 
തഥൈവ താവപി യമൌ വാഗുവാചാശരീരിണീ।
`ധർമതോ ഭക്തിതശ്ചൈവ ശീലതോ വിനയൈസ്തഥാ॥ 1-133-19 (5893) 
സത്വരൂപഗുണോപേതൌ ഭവതോഽത്യശ്വിനാവിതി।
മാസതേ തേജസാഽത്യർഥം രൂപദ്രവിണസംപദാ॥ 1-133-20 (5894) 
നാമാനി ചക്രിരേ തേഷാം ശതശൃംഗനിവാസിനഃ।
ഭക്ത്യാ ച കർമണാ ചൈവ തഥാഽഽശീർഭിർവിശാംപതേ॥ 1-133-21 (5895) 
ജ്യേഷ്ഠം യുധിഷ്ഠിരേത്യേവം ഭീമസേനേതി മധ്യമം।
അർജുനേതി തൃതീയം ച കുന്തീപുത്രാനകൽപയൻ॥ 1-133-22 (5896) 
പൂർവജം നകുലേത്യേവം സഹദേവേതി ചാപരം।
മാദ്രീപുത്രാവകഥയംസ്തേ വിപ്രാഃ പ്രീതമാനസാഃ॥ 1-133-23 (5897) 
അനുസംവത്സരം ജാതാ അപി തേ കുരുസത്തമാഃ।
പാണ്ഡുപുത്രാ വ്യരാജന്ത പഞ്ചസംവത്സരാ ഇവ॥ 1-133-24 (5898) 
മഹാസത്ത്വാ മഹാവീര്യാ മഹാബലപരാക്രമാഃ।
പാണ്ഡുർദൃഷ്ട്വാ സുതാംസ്താംസ്തു ദേവരൂപാൻമഹൌജസഃ॥ 1-133-25 (5899) 
മുദം പരമികാം ലേഭേ നനന്ദ ച നരാധിപഃ।
ഋഷീണാമപി സർവേഷാം ശതശൃംഗനിവാസിനാം॥ 1-133-26 (5900) 
പ്രിയാ ബഭൂവുസ്താസാം ച തഥൈവ മുനിയോഷിതാം।
കുന്തീമഥ പുനഃ പാണ്ഡുർമാദ്ര്യർഥേ സമചോദയത്॥ 1-133-27 (5901) 
തമുവാച പൃഥാ രാജൻ രഹസ്യുക്താ തദാ സതീ।
ഉക്താ സക്വദ്ദ്വന്ദ്വമേഷാ ലേഭേ തേനാസ്മി വഞ്ചിതാ॥ 1-133-28 (5902) 
ബിഭേംയസ്യാഃ പരിഭവാത്കുസ്ത്രീണാം ഗതിരിദൃശീ।
നാജ്ഞാസിഷമഹം മൂഢാ ദ്വന്ദ്വാഹ്വാനേ ഫലദ്വയം॥ 1-133-29 (5903) 
തസ്മാന്നാഹം നിയോക്തവ്യാ ത്വയൈഷോഽസ്തു വരോ മമ।
ഏവം പാണ്ഡോഃ സുതാഃ പഞ്ച ദേവദത്താ മഹാബലാഃ॥ 1-133-30 (5904) 
സംഭൂതാഃ കീർതിമന്തശ്ച കുരുവംശവിവർധനാഃ।
ശുഭലക്ഷണസംപന്നാഃ സോമവത്പ്രിയദർശനാഃ॥ 1-133-31 (5905) 
സിംഹദർപാ മഹേഷ്വാസാഃ സിംഹവിക്രാന്തഗാമിനഃ।
സിംഹഗ്രീവാ മനുഷ്യേന്ദ്രാ വവൃധുർദേവവിക്രമാഃ॥ 1-133-32 (5906) 
വിവർധമാനാസ്തേ തത്ര പുണ്യേ ഹൈമവതേ ഗിരൌ।
വിസ്മയം ജനയാമാസുർമഹർഷീണാം സമേയുഷാം॥ 1-133-33 (5907) 
`ജാതമാത്രാനുപാദായ ശതശൃംഗനിവാസിനഃ।
പാണ്ഡോഃ പുത്രാനമന്യന്ത താപസാഃ സ്വാനിവാത്മജാൻ॥ 1-133-34 (5908) 
വൈശംപായന ഉവാച। 1-133-35x (788) 
തതസ്തു വൃഷ്ണയഃ സർവേ വസുദേവപുരോഗമാഃ॥  1-133-35 (5909) 
പാണ്ഡുഃ ശാപഭയാദ്ഭീതഃ ശതശൃംഗമുപേയിവാൻ।
തത്രൈവ മുനിഭിഃ സാർധം താപസോഽഭൂത്തപസ്വിഭിഃ॥ 1-133-36 (5910) 
ശാകമൂലഫലാഹാരസ്തപസ്വീ നിയതേന്ദ്രിയഃ।
യോഗധ്യാനപരോ രാജാ ബഭൂവേതി ച വാദകാഃ॥ 1-133-37 (5911) 
പ്രബുവന്തി സ്മ ബഹവസ്തച്ഛ്രുത്വാ ശോകകർശിതാഃ।
പാണ്ഡോഃ പ്രീതിസമായുക്താഃ കദാ ശ്രോഷ്യാമ സങ്കഥാഃ॥ 1-133-38 (5912) 
ഇത്യേവം കഥയന്തസ്തേ വൃഷ്ണയഃ സഹ ബാന്ധവൈഃ।
പാണ്ഡോഃ പുത്രാഗമം ശ്രുത്വാ സർവേ ഹർഷസമന്വിതാഃ॥ 1-133-39 (5913) 
സഭാജയന്തസ്തേഽന്യോന്യം വസുദേവം വചോഽബ്രുവൻ।
ന ഭവേരൻക്രിയാഹീനാഃ പാണ്ഡുപുത്രാ മഹാബലാഃ॥ 1-133-40 (5914) 
പാണ്ഡോഃ പ്രിയഹിതാന്വേഷീ പ്രേഷയ ത്വം പുരോഹിതം।
വസുദേവസ്തഥേത്യുക്ത്വാ വിസസർജ പുരോഹിതം॥ 1-133-41 (5915) 
യുക്താനി ച കുമാരാണാം പാരബർഹാണ്യനേകശഃ।
കുന്തീം മാദ്രീം ച സന്ദിശ്യ ദാസീദാസപരിച്ഛദം॥ 1-133-42 (5916) 
ഗാവോ ഹിരണ്യം രൌപ്യം ച പ്രേഷയാമാസ ഭാരത।
താനി സർവാണി സംഗൃഹ്യ പ്രയയൌ സ പുരോഹിതഃ॥ 1-133-43 (5917) 
തമാഗതം ദ്വിജശ്രേഷ്ഠം കാശ്യപം വൈ പുരോഹിതം।
പൂജയാമാസ വിധിവത്പാണ്ഡുഃ പരപുരഞ്ജയഃ॥ 1-133-44 (5918) 
പൃഥാ മാദ്രീ ച സംഹൃഷ്ടേ വസുദേവം പ്രശംസതാം।
തതഃ പാണ്ഡുഃ ക്രിയാഃ സർവാഃ പാണ്ഡവാനാമകാരയത്॥ 1-133-45 (5919) 
ഗർഭാധാനാദികൃത്യാനി ചൌലോപനയനാനി ച।
കാശ്യപഃ കൃതവാൻസർവമുപാകർമ ച ഭാരത॥ 1-133-46 (5920) 
ചൌലോപനയനാദൂർധ്വമൃഷഭാക്ഷാ യശസ്വിനഃ।
വൈദികാധ്യയനേ സർവേ സമപദ്യന്ത പാരഗാഃ॥ 1-133-47 (5921) 
ശര്യാതേഃ പ്രഥമഃ പുത്രഃ ശുക്രോ നാമ പരന്തപഃ।
യേന സാഗരപര്യന്താ ധുഷാ നിർജിതാ മഹീ॥ 1-133-48 (5922) 
അശ്വമേധശതൈരിഷ്ട്വാ സ മഹാത്മാ മഹാമഖൈഃ।
ആരാധ്യ ദേവതാഃ സർവാഃ പിതൄനപി മഹാമതിഃ॥ 1-133-49 (5923) 
ശതശൃഹ്ഗേ തപസ്തേപേ ശാകമൂലഫലാശനഃ।
തേനോപകരണശ്രേഷ്ഠൈഃ ശിക്ഷയാ ചോപബൃംഹിതാഃ॥ 1-133-50 (5924) 
തത്പ്രസാദാദ്ധനുർവേദേ സമപദ്യന്ത പാരഗാഃ।
ഗദായാം പാരഗോ ഭീമസ്തോമരേഷു യുധിഷ്ഠിരഃ॥ 1-133-51 (5925) 
അസിചർമണി നിഷ്ണാതൌ യമൌ സത്ത്വവതാം വരൌ।
ധനുർവേദേ ഗതഃ പാരം സവ്യസാചീ പരന്തപഃ॥ 1-133-52 (5926) 
ശുക്രേണ സമനുജ്ഞാതോ മത്സമോഽയമിതി പ്രഭോ।
അനുജ്ഞായ തതോ രാജാ ശക്തിം ഖംഗം തതഃ ശരാൻ॥ 1-133-53 (5927) 
ധനുശ്ച ദമതാം ശ്രേഷ്ഠസ്താലമാത്രം മഹാപ്രഭം।
വിപാഠക്ഷുരനാരാചാൻഗൃധ്രപക്ഷൈരലങ്കൃതാൻ॥ 1-133-54 (5928) 
ദദൌ പാർഥായ സംഹൃഷ്ടോ മഹോരഗസമപ്രഭാൻ।
അവാപ്യ സർവശസ്ത്രാണി മുദിതോ വാസവാത്മജഃ॥ 1-133-55 (5929) 
മേനേ സർവാൻമഹീപാലാനപര്യാപ്താൻസ്വതേജസഃ॥  1-133-56 (5930) 
ഏകവർഷാന്തരാസ്ത്വേവം പരസ്പരമരിന്ദമാഃ।
അന്വവർതന്ത പാർഥാശ്ച മാദ്രീപുത്രൌ തഥൈവ ച॥'  1-133-57 (5931) 
തേ ച പഞ്ച ശതം ചൈവ കുരുവംശവിവർധനാഃ।
സർവേ വവൃധിരേഽൽപേന കാലേനാപ്സ്വിവ പങ്കജാഃ॥ ॥ 1-133-58 (5932) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ത്രയസ്ത്രിംശദധികശതതമോഽധ്യായഃ॥ 133 ॥

Mahabharata - Adi Parva - Chapter Footnotes

1-133-2 വിഗുണേ പ്രജോത്പാദനാനധികൃതേ। അവരത്വേ കനിഷ്ഠാത്വേ। വരാർഹായാഃ കൃന്ത്യാ അപേക്ഷയാ॥ 1-133-6 സംരംഭോഽഭിമാനഃ॥ 1-133-7 ഇഷ്ടമനിഷ്ടം വാ വക്ഷ്യസീതി സന്ദേഹേന॥ 1-133-8 പ്രതിപത്സ്യതേ അംഗീകരിഷ്യതി॥ 1-133-9 സതാനമവിച്ഛേദം॥ 1-133-10 മമ പൂർവേഷാം ചാപിണ്ഡനാശായ പിണ്ഡവിനാശാഭാവായ। ബഹുഷു പുത്രേഷു കസ്യചിദപി പുത്രസ്യ സന്തതേരവിച്ഛേദസംഭവാദിത്യർഥഃ॥ 1-133-11 യശസ ഇതി കൃതകൃത്യാ അപി യശോർഥം ദേവഗുർവാദ്യാരാധനം കുർവന്തീത്യർഥഃ॥ 1-133-20 അത്യശ്വിനൌ അശ്വിഭ്യാമധികൌ॥ 1-133-24 അനുസംവത്സരം സംവത്സരമനു പശ്ചാജ്ജാതാ അപി ദേവതാഭാവാത്സർവേ പഞ്ചസംവത്സരാ ഇവാദൃശ്യന്തേത്യർഥഃ॥ ത്രയസ്ത്രിംശദധികശതതമോഽധ്യായഃ॥ 133 ॥



ആദിപർവ - അധ്യായ 134

॥ ശ്രീഃ ॥

1.134. അധ്യായഃ 134 

Mahabharata - Adi Parva - Chapter Topics

പാണ്ഡവാനാമായുഷ്യകഥനം॥ 1 ॥ മാദ്ര്യാ മൈഥുനപ്രവൃത്തസ്യ പാണ്ഡോർമരണം॥ 2 ॥ പാണ്ഡവപ്രലാപഃ॥ 3 ॥ മാദ്ര്യാഃ സഹഗമനം॥ 4 ॥ മൃതസ്യ പാണ്ഡോർദഹനാദിസംസ്കാരഃ॥ 5 ॥

Mahabharata - Adi Parva - Chapter Text

1-134-0 (5933) 
`ജനമേജയ ഉവാച। 1-134-0x (789) 
കസ്മിന്വയസി സംപ്രാപ്താഃ പാണ്ഡവാ ഗജസാഹ്വയം।
സമപദ്യന്ത ദേവേഭ്യസ്തേഷാമായുശ്ച കിം പരം॥ 1-134-1 (5934) 
വൈശംപായന ഉവാച। 1-134-2x (790) 
പാണ്ഡവാനാമിഹായുഷ്യം ശൃണു കൌരവനന്ദന।
ജഗാമ ഹാസ്തിനപുരം ഷോഡശാബ്ദോ യുധിഷ്ഠിരഃ॥ 1-134-2 (5935) 
ഭീമസേനഃ പഞ്ചദശോ ബീഭത്സുർവൈ ചതുർദശഃ।
ത്രയോദശാബ്ദൌ ച യമൌ ജഗ്മതുർനാഗസാഹ്വയം॥ 1-134-3 (5936) 
തത്ര ത്രയോദശാബ്ദാനി ധാർതരാഷ്ട്രൈഃ സഹോഷിതാഃ।
ഷൺമാസാഞ്ജാതുഷഗൃഹാൻമുക്താ ജാതോ ഘടോത്കചഃ॥ 1-134-4 (5937) 
ഷൺമാസാനേകചക്രായാം വർഷം പാഞ്ചാലകേ ഗൃഹേ।
ധാർതരാഷ്ട്രൈഃ സഹോഷിത്വാ പഞ്ച വർഷാണി ഭാരത॥ 1-134-5 (5938) 
ഇന്ദ്രപ്രസ്ഥേ വസന്തസ്തേ ത്രീണി വർഷാണി വിംശതിം।
ദ്വാദശാബ്ദാനഥൈകം ച ബഭൂവുർദ്യൂതനിർജിതാഃ॥ 1-134-6 (5939) 
ഭുക്ത്വാ ഷട്ത്രിംശതം രാജൻസാഗരാന്താം വസുന്ധരാം।
മാസൈഃ ഷഡ്ഭിർമഹാത്മാനഃ സർവേ കൃഷ്ണപരായണാഃ॥ 1-134-7 (5940) 
രാജ്യേ പരീക്ഷിതം സ്ഥാപ്യ ദിഷ്ടാം ഗതിമവാപ്നുവൻ।
ഏവം യുധിഷ്ഠിരസ്യാസീദായുരഷ്ടോത്തരം ശതം॥ 1-134-8 (5941) 
അർജുനാത്കേശവോ ജ്യേഷ്ഠസ്ത്രിഭിർമാസൈർമഹാദ്യുതിഃ।
കൃഷ്ണാത്സങ്കർഷണോ ജ്യേഷ്ഠസ്ത്രിഭിർമാസൈർമഹാബലഃ॥ 1-134-9 (5942) 
പാണ്ഡുഃ പഞ്ചമഹാതേജാസ്താൻപശ്യൻപർവതേ സുതാൻ।
രേമേ സ കാശ്യപയുതഃ പത്നീഭ്യാം സുഭൃശം തദാ॥ 1-134-10 (5943) 
സുപുഷ്പിതവനേ കാലേ പ്രവൃത്തേ മധുമാധവേ।
പൂർണേ ചതുർദശേ വർഷേ ഫൽഗുനസ്യ ച ധീമതഃ॥ 1-134-11 (5944) 
യസ്മിന്നൃക്ഷേ സമുത്പന്നഃ പാർഥസ്തസ്യ ച ധീമതഃ।
തസ്മിന്നുത്തരഫൽഗുന്യാം പ്രവൃത്തേ സ്വസ്തിവാചനേ॥ 1-134-12 (5945) 
രക്ഷണേ വിസ്മൃതാ കുന്തീ വ്യഗ്രാ ബ്രാഹ്മണഭോജനേ।
പുരോഹിതേന സഹിതാൻബ്രാഹ്മണാൻപര്യവേഷയത്॥'  1-134-13 (5946) 
വൈശംപായന ഉവാച। 1-134-14x (791) 
ദർശനീയാംസ്തതഃ പുത്രാൻപാണ്ഡുഃ പഞ്ച മഹാവനേ।
താൻപശ്യൻപർവതേ രംയേ സ്വബാഹുബലമാശ്രിതഃ॥ 1-134-14 (5947) 
സുപുഷ്പിതവനേ കാലേ കദാചിൻമധുമാധവേ।
ഭൂതസംമോഹനേ രാജാ സഭാര്യോ വ്യചരദ്വനം॥ 1-134-15 (5948) 
പലാശൈസ്തിലകൈശ്ചൂതൈശ്ചംപകൈഃ പാരിഭദ്രകൈഃ।
അന്യൈശ്ച ബഹുഭിർവൃക്ഷൈഃ ഫലപുഷ്പസമൃദ്ധിഭിഃ॥ 1-134-16 (5949) 
ജലസ്ഥാനൈശ്ച വിവിധൈഃ പദ്മിനീഭിശ്ച ശോഭിതം।
പാണ്ഡോർവനം തത്സംപ്രേക്ഷ്യ പ്രജജ്ഞേ ഹൃദി മൻമഥഃ॥ 1-134-17 (5950) 
പ്രഹൃഷ്ടമനസം തത്ര വിചരന്തം യഥാഽമരം।
തം മാദ്ര്യനുജഗാമൈകാ വസനം ബിഭ്രതീ ശുഭം॥ 1-134-18 (5951) 
സമീക്ഷമാണഃ സ തു താം വയഃസ്ഥാം തനുവാസസം।
തസ്യ കാമഃ പ്രവൃതേ ഗഹനേഽഗ്നിരിവോദ്ഗതഃ॥ 1-134-19 (5952) 
രഹസ്യേകാം തു താം ദൃഷ്ട്വാ രാജാ രാജീവലോചനാം।
ന ശശാക നിയന്തും തം കാമം കാമവശീകൃതഃ॥ 1-134-20 (5953) 
`അഥ സോഽഷ്ടാദശേ വർഷേ ഋതൌ മാദ്രമലങ്കൃതാം।
ആജുഹാവ തതഃ പാണ്ഡുഃ പരീതാത്മാ യശസ്വിനീം॥'  1-134-21 (5954) 
തത ഏനാം ബലാദ്രാജാ നിജഗ്രാഹ രഹോഗതാം।
വാര്യമാണസ്തയാ ദേവ്യാ വിസ്ഫുരന്ത്യാ യഥാബലം॥ 1-134-22 (5955) 
സ തു കാമപരീതാത്മാ തം ശാപം നാന്വബുധ്യത।
മാദ്രീം മൈഥുനധർമേണ സോഽന്വഗച്ഛദ്ബലാദിവ॥ 1-134-23 (5956) 
ജീവിതാന്തായ കൌരവ്യ മൻമഥസ്യ വശം ഗതഃ।
ശാപജം ഭയമുത്സൃജ്യ വിധിനാ സംപ്രചോദിതഃ॥ 1-134-24 (5957) 
തസ്യ കാമാത്മനോ ബുദ്ധിഃ സാക്ഷാത്കാലേന മോഹിതാ।
സംപ്രമഥ്യേന്ദ്രിയഗ്രാമം പ്രനഷ്ടാ സഹ ചേതസാ॥ 1-134-25 (5958) 
സ തയാ സഹ സംഗംയ ഭാര്യയാ കുരുനന്ദനഃ।
പാണ്ഡുഃ പരമധർമാത്മാ യുയുജേ കാലധർമണാ॥ 1-134-26 (5959) 
തതോ മാദ്രീ സമാലിംഗ്യ രാജാനം ഗതചേതസം।
മുമോച ദുഃഖജം ശബ്ദം പുനഃ പുനരതീവ ഹി॥ 1-134-27 (5960) 
സഹ പുത്രൈസ്തതഃ കുന്തീ മാദ്രീപുത്രൌ ച പാണ്ഡവൌ।
ആജഗ്മുഃ സഹിതാസ്തത്ര യത്ര രാജാ തഥാഗതഃ॥ 1-134-28 (5961) 
തതോ മാദ്ര്യബ്രവീദ്രാജന്നാർതാ കുന്തീമിദം വചഃ।
ഏകൈവ ത്വമിഹാഗച്ഛ തിഷ്ഠന്ത്വത്രൈവ ദാരകാഃ॥ 1-134-29 (5962) 
തച്ഛ്രുത്വാ വചനം തസ്യാസ്തത്രൈവാധായ ദരകാൻ।
ഹതാ।ഹമിതി വിക്രുശ്ച സഹസൈവാജഗാമ സാ॥ 1-134-30 (5963) 
ദൃഷ്ട്വാ പാണ്ഡും ച മാദ്രീം ച ശയാനൌ ധരണീതലേ।
കുന്തീ ശോകപരീതാംഗീ വിലലാപ സുദുഃഖിതാ॥ 1-134-31 (5964) 
രക്ഷ്യമാണോ മയാ നിത്യം വീരഃ സതതമാത്മവാൻ।
കഥം ത്വാമത്യതിക്രാന്തഃ ശാപം ജാനന്വനൌകസഃ॥ 1-134-32 (5965) 
നനു നാമ ത്വയാ മാദ്രി രക്ഷിതവ്യോ നരാധിപഃ।
സാ കഥം ലോഭിതവതീ വിജനേ ത്വം നരാധിപം॥ 1-134-33 (5966) 
കഥം ദീനസ്യ സതതം ത്വാമാസാദ്യ രഹോഗതാം।
തം വിചിന്തയതഃ ശാപം പ്രഹർഷഃ സമജായത॥ 1-134-34 (5967) 
ധന്യാ ത്വമസി ബാഹ്ലീകി മത്തോ ഭാഗ്യതരാ തഥാ।
ദൃഷ്ടവത്യസി യദ്വക്ത്രം പ്രഹൃഷ്ടസ്യ മഹീപതേഃ॥ 1-134-35 (5968) 
മാദ്ര്യുവാച। 1-134-36x (792) 
വിലപന്ത്യാ മയാ ദേവി വാര്യമാണേന ചാസകൃത്।
ആത്മാ ന വാരിതോഽനേന സത്യം ദിഷ്ടം ചികീർഷുണാ॥ 1-134-36 (5969) 
`വൈശംപായാന ഉവാച। 1-134-37x (793) 
തസ്യാസ്തദ്വചനം ശ്രുത്വാ കുന്തീ ശോകാഗ്നിദീപിതാ।
പപാത സഹസാ ഭൂമൌ ഛിന്നമൂല ഇവ ദ്രുമഃ॥ 1-134-37 (5970) 
നിശ്ചേഷ്ടാ പതിതാ ഭൂമൌ മോഹേന ന ചചാല സാ।
തസ്മിൻക്ഷണേ കൃതസ്നാനമഹതാംബരസംവൃതം॥ 1-134-38 (5971) 
അലങ്കാരകൃതം പാണ്ഡും ശയാനം ശയനേ ശുഭേ।
കുന്തീമുത്ഥാപ്യ മാദ്രീ തു മോഹേനാവിഷ്ടചേതനാം॥ 1-134-39 (5972) 
ആര്യേ ഏഹീതി താം കുന്തീം ദർശയാമാസ കൌരവ।
പാദയോഃ പതിതാ കുന്തീ പുനരുത്ഥായ ഭൂമിപം॥ 1-134-40 (5973) 
രക്തചന്ദനദിഗ്ധാംംഗം മഹാരജനവാസസം।
സസ്മിതേന ച വക്ത്രേണ വദന്തമിവ ഭാരതം॥ 1-134-41 (5974) 
പരിരഭ്യ തതോ മോഹാദ്വിലലാപാകുലേന്ദ്രിയാ।
മാദ്രീ ചാപി സമാലിംഗ്യ രാജാനം വിലലാപ സാ॥ 1-134-42 (5975) 
തം തഥാ ശായിനം പുത്രാ ഋഷയഃ സഹ ചാരണൈഃ।
അഭ്യേത്യ സഹിതാഃ സർവേ ശോകാദശ്രൂണ്യവർതയൻ॥ 1-134-43 (5976) 
അസ്തം ഗതമിവാദിത്യം സംശുഷ്കമിവ സാഗരം।
ദൃഷ്ട്വാ പാണ്ഡും നരവ്യാഘ്രം ശോചന്തി സ്മ മഹർഷയഃ॥ 1-134-44 (5977) 
സമാനശോകാ ഋഷയഃ പാണ്ഡവാശ്ച ബഭൂവിരേ।
തേ സമാശ്വാസിതേ വിപ്രൈർവിലേപതുരനിന്ദിതേ॥ 1-134-45 (5978) 
കുന്ത്യുവാച। 1-134-46x (794) 
ഹാ രാജൻകസ്യ നോ ഹിത്വാ ഗച്ഛസി ത്രിദശാലയം।
ഹാ രാജൻമമ മന്ദായാഃ കഥം മാദ്രീം സമേത്യ വൈ॥ 1-134-46 (5979) 
നിധനം പ്രാപ്തവാന്രാജൻമദ്ഭാഗ്യപരിസങ്ക്ഷയാത്।
യുധിഷ്ഠിരം ഭീമസേനമർജുനം ച യമാവുഭൌ॥ 1-134-47 (5980) 
കസ്യ ഹിത്വാ പ്രിയാൻപുത്രാൻപ്രയാതോഽസി വിശാംപതേ।
നൂനം ത്വാം ത്രിദശാ ദേവാഃ പ്രതിനന്ദന്തി ഭാരത॥ 1-134-48 (5981) 
യതോ ഹി തപ ഉഗ്രം വൈ ചരിതം ബ്രഹ്മസംസദി।
ആവാഭ്യാം സഹിതോ രാജൻഗമിഷ്യസി ദിവം ശുഭം॥ 1-134-49 (5982) 
ആജമീഢാജമീഢാനാം കർമണാ ചരതാം ഗതിം।
നനു നാമ സഹാവാഭ്യാം ഗമിഷ്യാമീതി യത്ത്വയാ॥ 1-134-50 (5983) 
പ്രതിജ്ഞാതാ കുരുശ്രേഷ്ഠ യദാഽസ്മി വനമാഗതാ।
ആവാഭ്യാം ചൈവ സഹിതോ ഗമിഷ്യസി വിശാംപതേ। 
മുഹൂർതം ക്ഷംയതാം രാജന്ദ്രക്ഷ്യേഽഹം ച മുഖം തവ॥  1-134-51 (5984) 
വൈശംപായന ഉവാച। 1-134-52x (795) 
വിലപിത്വാ ഭൃശം ചൈവ നിഃസഞ്ജ്ഞേ പതിതേ ഭുവി।
യഥാ ഹതേ മൃഗേ മൃഗ്യൌ ലുബ്ധൈർവനഗതേ തഥാ॥ 1-134-52 (5985) 
യുധിഷ്ഠിരമുഖാഃ സർവേ പാണ്ഡവാ വേദപരാഗാഃ।
തേഽഭ്യാഗത്യ പിതുർമൂലേ നിഃസഞ്ജ്ഞാഃ പതിതാ ഭുവി॥ 1-134-53 (5986) 
പാണ്ഡോഃ പാദൌ പരിഷ്വജ്യ വിലപന്തി സ്മ പാണ്ഡവാഃ।
ഹാ വിനഷ്ടാഃ സ്മ താതേതി ഹാ അനാഥാ ഭവാമഹേ॥ 1-134-54 (5987) 
ത്വദ്വിഹീനാ മഹാപ്രാജ്ഞ കഥം ജീവാമ ബാലകാഃ।
ലോകനാഥസ്യ പുത്രാഃ സ്മോ ന സനാഥാ ഭവാമഹേ॥ 1-134-55 (5988) 
ക്ഷണേനൈവ മഹാരാജ അഹോ ലോകസ്യ ചിത്രതാ।
നാസ്മദ്വിധാ രാജപുത്രാ അധന്യാഃ സന്തി ഭാരത॥ 1-134-56 (5989) 
ത്വദ്വിനാശാച്ച രാജേന്ദ്ര രാജ്യപ്രസ്ഖലനാത്തദാ।
പാണ്ഡവാശ്ച വയം സർവേ പ്രാപ്താഃ സ്മ വ്യസനം മഹത്॥ 1-134-57 (5990) 
കിം കരിഷ്യാമഹേ രാജൻകർതവ്യം ച പ്രസീദതാം।  1-134-58 (5991) 
ഭീമസേന ഉവാച।
ഹിത്വാ രാജ്യം ച ഭോഗാംശ്ച ശതശൃംഗനിവാസിനാ॥  1-134-58x (796) 
ത്വയാ ലബ്ധാഃ സ്മ രാജേന്ദ്ര മഹതാ തപസാ വയം।
ഹിത്വാ മാനം വനം ഗത്വാ സ്വയമാഹൃത്യ ഭക്ഷണം॥ 1-134-59 (5992) 
ശാകമൂലഫലൈർവന്യൈർഭരണം വൈ ത്വയാ കൃതം।
പുത്രാനുത്പാദ്യ പിതരോ യമിച്ഛ്തി മഹാതംനഃ॥ 1-134-60 (5993) 
ത്രിവർഗഫലമിച്ഛന്തസ്തസ്യ കാലോഽയമാഗതഃ।
അഭുക്ത്വൈവ ഫലം രാജൻഗന്തും നാർഹസി ഭാരത॥ 1-134-61 (5994) 
ഇത്യേവമുക്ത്വാ പിതരം ഭീമോഽപി വിലലാപ॥  1-134-62 (5995) 
അർജുന ഉവാച। 1-134-63x (797) 
പ്രനഷ്ടം ഭാരതം വംശം പാണ്ഡുനാ പുനരുദ്ധൃതം।
തസ്മിംസ്തദാ വനഗതേ നഷ്ടം രാജ്യമരാജകം॥ 1-134-63 (5996) 
പുനർനിഃസാരിതം ക്ഷത്രം പാണ്ഡുപുത്രൈശ്ച പഞ്ചഭിഃ।
ഏതച്ഛ്രുത്വാഽനുമോദിത്വാ ഗന്തുമർഹസി ശങ്കര॥ 1-134-64 (5997) 
ഇത്യേവമുക്ത്വാ പിതരം വിലലാപ ധനഞ്ജയഃ।  1-134-65 (5998) 
യമാവൂചതുഃ।
ദുഃസഹം ച തപഃ കൃത്വാ ലബ്ധ്വാ നോ ഭരതർഷഭ॥  1-134-65x (798) 
പുത്രലാഭസ്യ മഹതഃ ശുശ്രൂഷാദിഫലം ത്വയാ।
ന ചാവാപ്തം കിഞ്ചിദേവ പുരാ ദശരഥോ യഥാ॥ 1-134-66 (5999) 
ഏവമുക്ത്വാ യമൌ ചാപി വിലേപതുരഥാതുരൌ॥'  1-134-67 (6000) 
കുന്ത്യുവാച। 1-134-68x (799) 
അഹം ജ്യേഷ്ഠാ ധർമപത്നീ ജ്യേഷ്ഠം ധർമഫലം മമ।
അവശ്യം ഭാവിനോ ഭാവാൻമാ മാം മാദ്രി നിവർതയ॥ 1-134-68 (6001) 
അന്വിഷ്യാമീഹ ഭർതാരമഹം പ്രേതവശം ഗതം।
ഉത്തിഷ്ഠ ത്വം വിസൃജ്യൈനമിമാന്രക്ഷസ്വ ദാരകാൻ॥ 1-134-69 (6002) 
`അവാപ്യ പുത്രാംല്ലബ്ധാർഥാന്വീരപത്നീത്വമർഥയേ।  1-134-70 (6003) 
വൈശംപായന ഉവാച।
മദ്രരാജസുതാ കുന്തീമിദം വചനമബ്രവീത്॥'  1-134-70x (800) 
അഹമേവാനുയാസ്യാമി ഭർതാരമപലാപിനം।
ന ഹി തൃപ്താഽസ്മി കാമാനാം ജ്യേഷ്ഠാ മാമനുമന്യതാം॥ 1-134-71 (6004) 
മാം ചാഭിഗംയ ക്ഷീണോഽയം കാമാദ്ഭരതസത്തമഃ।
സമുച്ഛിദ്യാമി തത്കാമം കഥം നു യമസാദനേ॥ 1-134-72 (6005) 
`മമ ഹതോർഹി രാജാഽയം ദിവം രാജർപിസത്തമഃ।
ന ചൈവ താദൃശീ ബുദ്ധിർബാന്ധവാശ്ച ന താദൃശാഃ॥ 1-134-73 (6006) 
ന ചോത്സഹേ ധാരയിതും പ്രാണാൻഭർത്രാ വിനാ കൃതാ।
തസ്മാത്തമനുയാസ്യാമി യാന്തം വൈവസ്വതക്ഷയം॥ 1-134-74 (6007) 
വർതേയം ന സമാം വൃത്തിം ജാത്വഹം ന സുതേഷു തേ।
തഥാഹി വർതമാനാം മാമധർമഃ സംസ്പൃശേൻമഹാൻ॥ 1-134-75 (6008) 
തസ്മാൻമേ സുതയോർദേവി വർതിതവ്യം സ്വപുത്രവത്।
അന്വേഷ്യാമി ച ഭർതാരം വ്രജന്തം യമസാദനം॥'  1-134-76 (6009) 
മാം ഹി കാമയമാനോഽയം രാജാ പ്രേതവശം ഗതഃ।
രാജ്ഞഃ ശരീരേണ സഹ മാമപീദം കലേവരം॥ 1-134-77 (6010) 
ദഗ്ധവ്യം സുപ്രതിച്ഛന്നം ത്വേതദാര്യേ പ്രിയം കുരു।
ദാരകേഷ്വപ്രമത്താ ത്വം ഭവേശ്ചാഭിഹിതാ മയാ। 
അതോഽഹം ന പ്രപശ്യാമി സന്ദേഷ്ടവ്യം ഹിതം തവ॥  1-134-78 (6011) 
`വൈശംപായന ഉവാച। 1-134-79x (801) 
ഋഷയസ്താൻസമാശ്വാസ്യ പാണ്ഡവാൻസത്യവിക്രമാൻ।
ഊചുഃ കുന്തീം ച മാദ്രീം ച സമാശ്വാസ്യ തപസ്വിനഃ॥ 1-134-79 (6012) 
സുഭഗേ ബാലപുത്രാ തു ന മർതവ്യം തഥഞ്ചന।
പാണ്ഡവാംശ്ചാപി നേഷ്യാമഃ കുരുരാഷ്ട്രം പരന്തപാൻ॥ 1-134-80 (6013) 
അധർമേഷ്വർഥജാതേഷു ധൃതരാഷ്ട്രശ്ച ലോഭവാൻ।
സ കദാചിന്ന വർതേത പാണ്ഡവേഷു യഥാവിധി॥ 1-134-81 (6014) 
കുന്ത്യാശ്ച വൃഷ്ണയോ നാഥാഃ കുന്തിഭോജസ്തഥൈവ ച।
മാദ്ര്യാശ്ച ബലിനാംശ്രേഷ്ഠഃ ശല്യോ ഭ്രാതാ മഹാരഥഃ॥ 1-134-82 (6015) 
ഭർത്രാ തു മരണം സാർധം ഫലവന്നാത്ര സംശയഃ।
യുവാഭ്യാം ദുഷ്കരം ചൈതദ്വദന്തി ദ്വിജപുംഗവാഃ॥ 1-134-83 (6016) 
മൃതേ ഭർതരി സാധ്വീ സ്ത്രീ ബ്രഹ്മചര്യവ്രതേ സ്ഥിതാ।
യമൈശ്ച നിയമൈഃ പൂതാ മനോവാക്കായജൈഃ ശുഭാ॥ 1-134-84 (6017) 
ഭർതാരം ചിന്തയന്തീ സാ ഭർതാരം നിസ്തരേച്ഛുഭാ।
താരിതശ്ചാപി ഭർതാ സ്യാദാത്മാ പുത്രസ്തഥൈവ ച॥ 1-134-85 (6018) 
തസ്മാഞ്ജീവിതമേവൈതദ്യുവയോർവിദ്മ ശോഭനം॥  1-134-86 (6019) 
കുന്ത്യുവാച। 1-134-87x (802) 
യഥാ പാണ്ഡോസ്തു നിർദേശസ്തഥാ വിപ്രഗണസ്യ ച।
ആജ്ഞാ ശിരസി നിക്ഷിപ്താ കരിഷ്യാമി ച തത്തഥാ॥ 1-134-87 (6020) 
യദാദ്ദുർഭഗവന്തോഽപി തൻമന്യേ ശോഭനം പരം।
ഭർതുശ്ച മമ പുത്രാണാമാത്മനശ്ച ന സംശയഃ॥ 1-134-88 (6021) 
മാദ്ര്യുവാച। 1-134-89x (803) 
കുന്തീ സമർഥാ പുത്രാണാം യോഗക്ഷേമസ്യ ധാരണേ।
അസ്യാ ഹി ന സമാ ബുദ്ധ്യാ യദ്യപി സ്യാദരുന്ധതീ॥ 1-134-89 (6022) 
കുന്ത്യാശ്ച വൃഷ്ണയോ നാഥാഃ കുന്തിഭോജസ്തഥൈവ ച।
നാഹം ത്വമിവ പുത്രാണാം സമർഥാ ധാരണേ തഥാ॥ 1-134-90 (6023) 
സാഽഹം ഭർതാരമന്വിഷ്യേ സന്തൃപ്താ നാപി ഭോഗതഃ।
ഭർതൃലോകസ്യ തു ജ്യേഷ്ഠാ ദേവീ മാമനുമന്യതാം॥ 1-134-91 (6024) 
ധർമജ്ഞസ്യ കൃതജ്ഞസ്യ സത്യസന്ധസ്യ ധീമതഃ।
പാദൌ പരിചരിഷ്യാമി തഥാര്യാഽദ്യാനുമന്യതാം॥ 1-134-92 (6025) 
വൈശംപായന ഉവാച। 1-134-93x (804) 
ഏവമുക്ത്വാ തദാ രാജൻമദ്രരാജസുതാ ശുഭാ।
ദദൌ കുന്ത്യൈ യമൌ മാദ്രീ ശിരസാഽഭിപ്രണംയ ച॥ 1-134-93 (6026) 
അഭിവാദ്യ മഹർഷീൻസാ പരിഷ്വജ്യ ച പാണ്ഡവാൻ।
മൂർധ്ന്യുപാഘ്രായ ബഹുശഃ പാർഥാനാത്മസുതൌ തദാ॥ 1-134-94 (6027) 
ഹസ്തേ യുധിഷ്ഠിരം ഗൃഹ്യ മാദ്രീ വാക്യമഭാഷത।
കുന്തീ മാതാ അഹം ധാത്രീ യുഷ്മാകം തു പിതാ മൃതഃ॥ 1-134-95 (6028) 
യുധിഷ്ഠിരഃ പിതാ ജ്യേഷ്ഠശ്ചതുർണാം ധർമതഃ സദാ।
വൃദ്ധാദ്യുപാസനാസക്താഃ സത്യധർമപരായണാഃ॥ 1-134-96 (6029) 
താദൃശാ ന വിനശ്യന്തി നൈവ യാന്തി പരാഭവം।
തസ്മാത്സർവേ കുരുധ്വം വൈ ഗുരുവൃത്തിമതന്ദ്രിതാഃ॥ 1-134-97 (6030) 
വൈശംപായന ഉവാച। 1-134-98x (805) 
ഋഷീണാം ച പൃഥായാശ്ച നമസ്കൃത്യ പുനഃപുനഃ।
ആയാസകൃപണാ മാദ്രീ പ്രത്യുവാച പൃഥാം തദാ॥ 1-134-98 (6031) 
മാദ്ര്യുവാച। 1-134-99x (806) 
ഋഷീണാം സംനിധാവേഷാം യഥാ വാഗഭ്യുദീരിതാ।
ദിദൃക്ഷമാണായാഃ സ്വർഗം ന മമൈഷാ വൃഥാ ഭവേത്॥ 1-134-99 (6032) 
ധന്യാ ത്വമസി വാർഷ്ണേയി നാസ്തി സ്ത്രീ സദൃശീ ത്വയാ।
വീര്യം തേജശ്ച യോഗം ച മാഹാത്ംയം ച യശസ്വിനാം॥ 1-134-100 (6033) 
കുന്തി ദ്രക്ഷ്യസി പുത്രാണാം പഞ്ചാനാമമിതൌജസാം।
ആര്യാ ചാപ്യഭിവാദ്യാ ച മമ പൂജ്യാ ച സർവതഃ॥ 1-134-101 (6034) 
ജ്യേഷ്ഠാ വരിഷ്ഠാ ത്വം ദേവി ഭൂഷിതാ സ്വഗുണൈഃ ശുഭൈഃ।
അഭ്യനുജ്ഞാതുമിച്ഛാമി ത്വയാ യാവനന്ദിനി॥ 1-134-102 (6035) 
ധർമം സ്വർഗം ച കീർതിം ച ത്വത്കൃതേഽഹമവാപ്നുയാം।
യഥാ തഥാ വിധത്സ്വേഹ മാ ച കാർഷീർവിചാരണാം॥ 1-134-103 (6036) 
വൈശംപായന ഉവാച। 1-134-104x (807) 
ബാഷ്പസന്ദിഗ്ധയാ വാചാ കുന്ത്യുവാച യശസ്വിനീ।
അനുജ്ഞാതാഽസി കല്യാണി ത്രിദിവേ സംഗമോഽസ്തു തേ॥ 1-134-104 (6037) 
ഭർത്രാ സഹ വിശാലിക്ഷി ക്ഷിപ്രമദ്യൈവ ഭാമിനി।
സംഗതാസ്വർഗലോകേ ത്വം രമേഥാഃ ശാശ്വതീഃ സമാഃ॥ 1-134-105 (6038) 
വൈശംപായന ഉവാച। 1-134-106x (808) 
തതഃ പുരോഹിതഃ സ്നാത്വാ പ്രേതകർമണി പാരഗഃ।
ഹിരണ്യശകലാനാജ്യം തിലം ദധി ച തണ്ഡുലാൻ॥ 1-134-106 (6039) 
ഉദകുംഭാംശ്ച പരശും സമാനീയ തപസ്വിഭിഃ।
അശ്വമേധാഗ്നിമാഹൃത്യ യഥാന്യായം സമന്തതഃ॥ 1-134-107 (6040) 
കാശ്യപഃ കാരയാമാസ പാണ്ഡോഃ പ്രേതസ്യ താം ക്രിയാം।
പുരോഹിതോക്തവിധിനാ പാണ്ഡോഃ പുത്രോ യുധിഷ്ഠിരഃ॥ 1-134-108 (6041) 
തേനാഗ്നിനാഽദഹത്പാണ്ഡും കൃത്വാ ചാപി ക്രിയാസ്തദാ।
രുദഞ്ഛോകാഭിസന്തപ്തഃ പപാത ഭുവി പാണ്ഡവഃ॥ 1-134-109 (6042) 
ഋഷീൻപുത്രാൻപൃഥാം ചൈവ വിസൃജ്യ ച നൃപാത്മജ।'
നമസ്കൃത്യ ചിതാഗ്നിസ്ഥം ധർമപത്നീ നരർഷഭം॥  1-134-110 (6043) 
മദ്രരാജസുതാ തൂർണമന്വാരോഹദ്യശസ്വിനീ॥  1-134-111 (6044) 
`അഹതാംബരസംവീതോ ഭ്രാതൃഭിഃ സഹിതോഽനഘഃ।
ഉദകം കൃതവാംസ്തത്ര പുരോഹിതമതേ സ്ഥിതഃ॥ 1-134-112 (6045) 
അർഹതസ്തസ്യ കൃത്യാനി ശതശൃംഗനിവാസിനഃ।
താപസാ വിധിവച്ചക്രുശ്ചാരണാ ഋഷിഭിഃ സഹ॥ ॥ 1-134-113 (6046) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ചതുസ്ത്രിംശദധികശതതമോഽധ്യായഃ॥ 134 ॥

Mahabharata - Adi Parva - Chapter Footnotes

1-134-15 മധുഭാധവേ ചൈത്രവൈശാഖയോഃ സന്ധൌ തദാത്മകേ വസന്തേ॥ 1-134-19 വയഃ സ്ഥാം യുവതീം। തനുവാസസം സൂക്ഷ്മവസ്ത്രാം കിഞ്ചിദ്വിവൃതാംഗാമിത്യർഥഃ॥ 1-134-23 കാമപരീതാത്മാ കാമേന വ്യാപ്തചിത്തഃ॥ 1-134-25 ബുദ്ദിർഭയനിശ്ചയഃ। ചേതസാ വിചാരേണ॥ 1-134-26 കാലധർമണാ മൃത്യുനാ॥ 1-134-28 തഥാഗതഃ മൃതഃ॥ 1-134-32 ത്വാമത്യതിക്രാന്തോ ബലാദാക്രാന്തവാൻ। ശോകാകുലത്വാദതിശബ്ദസ്യാഭ്യാസഃ॥ 1-134-34 പ്രഹർഷഃ കാമഃ॥ 1-134-36 ആത്മാ ചിത്തം। ദിഷ്ടം ശാപജം ദുരദൃഷ്ടം॥ 1-134-69 പ്രേതവശം പ്രേതരാജവശം। അന്വിഷ്യാംയനുഗമിഷ്യാമി॥ ചതുസ്ത്രിംശദധികശതതമോഽധ്യായഃ॥ 134 ॥



ആദിപർവ - അധ്യായ 135

॥ ശ്രീഃ ॥

1.135. അധ്യായഃ 135 

Mahabharata - Adi Parva - Chapter Topics

പാണ്ഡവൈഃ സഹ ഋഷീണാം ഹസ്തിനാപുരഗമനം॥ 1 ॥ പാണ്ഡുവൃത്താന്തകഥനപൂർവകം പാണ്ഡവാൻഭീഷ്മായ സമർപ്യ ഋഷീണാം പ്രതിനിവർതനം॥ 2 ॥

Mahabharata - Adi Parva - Chapter Text

1-135-0 (6047) 
വൈശംപായന ഉവാച। 1-135-0x (809) 
പാണ്ഡോരുപരമം ദൃഷ്ട്വാ ദേവകൽപാ മഹർഷയഃ।
തതോ മന്ത്രവിദഃ സർവേ മന്ത്രയാഞ്ചക്രിരേ മിഥഃ॥ 1-135-1 (6048) 
താപസാ ഊചുഃ। 1-135-2x (810) 
ഹിത്വാ രാജ്യം ച രാഷ്ട്രം ച സ മഹാത്മാ മഹായശാഃ।
അസ്മിംസ്ഥാനേ തപസ്തപ്ത്വാ താപസാഞ്ശരണം ഗതഃ॥ 1-135-2 (6049) 
സ ജാതമാത്രാൻപുത്രാംശ്ച ദാരാംശ്ച ഭവതാമിഹ।
പ്രാദായോപനിധിം രാജാ പാണ്ഡുഃ സ്വർഗമിതോ ഗതഃ॥ 1-135-3 (6050) 
തസ്യേമാനാത്മജാന്ദേഹം ഭാര്യാം ച സുമഹാത്മനഃ।
സ്വരാഷ്ട്രം ഗൃഹ്യ ഗച്ഛാമോ ധർമ ഏഷ ഹി നഃ സ്മൃതഃ॥ 1-135-4 (6051) 
വൈശംപായന ഉവാച। 1-135-5x (811) 
തേ പരസ്പരമാമന്ത്ര്യ ദേവകൽപാ മഹർഷയഃ।
പാണ്ഡോഃ പുത്രാൻപുരസ്കൃത്യ നഗരം നാഗസാഹ്വയം॥ 1-135-5 (6052) 
ഉദാരമനസഃ സിദ്ധാ ഗമനേ ചക്രിരേ മനഃ।
ഭീഷ്മായ പണ്ഡവാന്ദാതും ധൃതരാഷ്ട്രായ ചൈവ ഹി॥ 1-135-6 (6053) 
തസ്മിന്നേവ ക്ഷണേ സർവേ താനാദായ പ്രതസ്ഥിരേ।
പാണ്ഡോർദാരാംശ്ച പുത്രാംശ്ച ശരീരേ തേ ച താപസാഃ॥ 1-135-7 (6054) 
സുഖിനീ സാ പുരാ ഭൂത്വാ സതതം പുത്രവത്സലാ।
പ്രപന്നാ ദീർഘമധ്വാനം സങ്ക്ഷിപ്തം തദമന്യത॥ 1-135-8 (6055) 
സാ ത്വദീർഘേണ കാലേന സംപ്രാപ്താ കുരുജാംഗലം।
വർധമാനപുരദ്വാരമാസസാദ യശസ്വിനീ॥ 1-135-9 (6056) 
ദ്വാരിണം താപസാ ഊചൂ രാജാനം ച പ്രകാശയ।
തേ തു ഗത്വാ ക്ഷണേനൈവ സഭായാം വിനിവേദിതാഃ॥ 1-135-10 (6057) 
തം ചാരണസഹസ്രാണാം മുനീനാമാഗമം തദാ।
ശ്രുത്വാ നാഗപുരേ നൄണാം വിസ്മയഃ സമപദ്യത॥ 1-135-11 (6058) 
മുഹൂർതോദിത ആദിത്യേ സർവേ ബാലപുരസ്കൃതാഃ।
സദാരാസ്താപസാന്ദ്രഷ്ടും നിര്യയുഃ പുരവാസിനഃ॥ 1-135-12 (6059) 
സ്ത്രീസംഘാഃ ക്ഷത്രസംഘാശ്ച യാനസംഘസമാസ്ഥിതാഃ।
ബ്രാഹ്മണൈഃ സഹ നിർജഗ്മുർബ്രാഹ്മണാനാം ച യോഷിതഃ॥ 1-135-13 (6060) 
തഥാ വിട്ശൂദ്രസംഘാനാം മഹാന്യതികരോഽഭവത്।
ന കശ്ചിദകരോദീർഷ്യാമഭവന്ധർമബുദ്ധയഃ॥ 1-135-14 (6061) 
തഥാ ഭീഷ്മഃ ശാന്തനവഃ സോമദത്തോ।ഞഥ ബാഹ്ലികഃ।
പ്രജ്ഞാചക്ഷുശ്ച രാജർഷിഃ ക്ഷത്താ ച വിദുരഃ സ്വയം॥ 1-135-15 (6062) 
സാ ച സത്യവതീ ദേവീ കൌസല്യാ ച യശസ്വിനീ।
രാജദാരൈഃ പരിവൃതാ ഗാന്ധാരീ ചാപി നിര്യയൌ॥ 1-135-16 (6063) 
ധൃതരാഷ്ട്രസ്യ ദായാദാ ദുര്യോധനപുരോഗമാഃ।
ഭൂഷിതാ ഭൂഷണൈശ്ചിത്രൈഃ ശതസംഖ്യാ വിനിര്യയുഃ॥ 1-135-17 (6064) 
താൻമഹർഷിഗണാന്ദൃഷ്ട്വാ ശിരോഭിരഭിവാദ്യ ച।
ഉപോപവിവിശുഃ സർവേ കൌരവ്യാഃ സപുരോഹിതാഃ॥ 1-135-18 (6065) 
തഥൈവ ശിരസാ ഭൂമാവഭിവാദ്യ പ്രണംയ ച।
ഉപോപവിവിശുഃ സർവേ പൌരജാനപദാ അപി॥ 1-135-19 (6066) 
തമകൂജമഭിജ്ഞായ ജനൌഘം സർവശസ്തദാ।
പൂജയിത്വാ യഥാന്യായം പാദ്യേനാർഘ്യേണ ച പ്രഭോ॥ 1-135-20 (6067) 
ഭീഷ്മോ രാജ്യം ച രാഷ്ട്രം ച മഹർഷിഭ്യോ ന്യവേദയത്।
തേഷാമഥോ വൃദ്ധതമഃ പ്രത്യുത്ഥായ ജടാജിനീ। 
ഋഷീണാം മതമാജ്ഞായ മഹർഷിരിദമബ്രവീത്॥  1-135-21 (6068) 
യഃ സ കൌരവ്യദായാദഃ പാണ്ഡുർനാമ നരാധിപഃ।
കാമഭോഗാൻപരിത്യജ്യ ശതശൃംഗമിതോ ഗതഃ॥ 1-135-22 (6069) 
`രാജാ ഭോഗാൻപരിത്യജ്യ തപസ്വീ സംബഭൂവ ഹ।
സ യഥോക്തം തപസ്തേപേ പത്രമൂലഫലാശനഃ॥ 1-135-23 (6070) 
പത്നീഭ്യാം സഹ ധർമാത്മാ സഞ്ചിത്കാലമതന്ദ്രിതഃ।
തേന വൃത്തസമാചാരൈസ്തപസാ ച തപസ്വിനഃ॥ 1-135-24 (6071) 
തോഷിതാസ്താപസാസ്തത്ര ശതശൃംഗനിവാസിനഃ।
സ്വർഗലോകം ഗന്തുകാമം താപസാഃ സംനിവാര്യ തം॥ 1-135-25 (6072) 
ഉദ്യന്തം സഹ പത്നീഭ്യാം വിപ്രാ വചനമബ്രുവൻ।
അനപത്യസ്യ രാജേന്ദ്ര പുണ്യാ ലോകാ ന സന്തി തേ॥ 1-135-26 (6073) 
തസ്മാദ്ധർമം ച വായും ച മഹേന്ദ്രം ച തഥാഽശ്വിനൌ।
ആരാധയസ്വ രാജേന്ദ്ര പത്നീഭ്യാം സഹ ദേവതാഃ॥ 1-135-27 (6074) 
പ്രീതാഃ പുത്രാൻപ്രദാസ്യന്തി ഋണമുക്തോ ഭവിഷ്യസി।
തപസാ ദിവ്യചക്ഷുഷ്ട്വാത്പശ്യാമസ്തേ തഥാ സുതാൻ॥ 1-135-28 (6075) 
അസ്മാകം വചനം ശ്രുത്വാ ദേവാനാരാധയത്തദാ।'
ബ്രഹ്മചര്യവ്രതസ്ഥസ്യ തസ്യ ദിവ്യേന ഹേതുനാ॥  1-135-29 (6076) 
സാക്ഷാദ്ധർമാദയം പുത്രസ്തത്ര ജാതോ യുധിഷ്ഠിരഃ।
തഥൈനം ബലിനാം ശ്രേഷ്ഠം തസ്യ രാജ്ഞോ മഹാത്മനഃ॥ 1-135-30 (6077) 
മാതരിശ്വാ ദദൌ പുത്രം ഭീമം നാമ മഹാബലം।
പുരന്ദരാദയം ജജ്ഞേ കുന്ത്യാം സത്യപരാക്രമഃ॥ 1-135-31 (6078) 
`അസ്മിഞ്ജാതേ മഹേഷ്വാസേ പൃഥാമിന്ദ്രസ്തദാഽബ്രവീത്।
മത്പ്രസാദാദയം ജാതഃ കുന്തി സത്യപരാക്രമഃ॥ 1-135-32 (6079) 
അജേയാനപി ജേതാഽരീന്ദേവതാദീന്ന സംശയഃ।'
യസ്യ കീർതിർമഹേഷ്വാസാൻസർവാനഭിഭവിഷ്യതി॥  1-135-33 (6080) 
`യുധിഷ്ഠിരോ രാജസൂയം ഭ്രാതൃവീര്യാദവാപ്സ്യതി।
ഏഷ ജേതാ മനുഷ്യാംശ്ച സർവാൻഗന്ധർവരാക്ഷസാൻ॥ 1-135-34 (6081) 
ഏഷ ദുര്യോധനാദീനാം കൌരവാണാം ച ജേഷ്യതി।
വീരസ്യൈതസ്യ വിക്രാന്തൈർധർമപുത്രോ യുധിഷ്ഠിരഃ॥ 1-135-35 (6082) 
യക്ഷ്യതേ രാജസൂയാദ്യൈർധർമ ഏവ പരഃ സദാ।'
യൌ തു മാദ്രീ മഹേഷ്വാസാവസൂത പുരുഷോത്തമൌ॥  1-135-36 (6083) 
അശ്വിഭ്യാം പുരുഷവ്യാഘ്രാവിമൌ താവപി തിഷ്ഠതഃ।
`നകുലഃ സഹദേവശ്ച താവപ്യമിതതേജസൌ॥'  1-135-37 (6084) 
ചരതാ ധർമനിത്യേന വനവാസം യശസ്വിനാ।
ഏഷ പൈതാമഹോ വംശഃ പാണ്ഡുനാ പുനരുദ്ധൃതഃ॥ 1-135-38 (6085) 
പുത്രാണാം ജൻമ വൃദ്ധിം ച വൈദികാധ്യയനാനി ച।
പശ്യന്തഃ സതതം പാണ്ഡോഃ പരാം പ്രീതിമവാപ്സ്യഥ॥ 1-135-39 (6086) 
വർതമാനഃ സതാം വൃത്തേ പുത്രലാഭമവാപ ച।
പിതൃലോകം ഗതഃ പാണ്ഡുരിതഃ സപ്തദശേഽഹനി॥ 1-135-40 (6087) 
തം ചിതാഗതമാജ്ഞായ വൈശ്വാനരമുഖേ ഹുതം।
പ്രവിഷ്ടാ പാവകം മാദ്രീ ഹിത്വാ ജീവിതമാത്മനഃ॥ 1-135-41 (6088) 
സാ ഗതാ സഹ തേനൈവ പതിലോകമനുവ്രതാ।
തസ്യാസ്തസ്യ ച യത്കാര്യം ക്രിയതാം തദനന്തരം॥'  1-135-42 (6089) 
പൃഥാം ച ശരണം പ്രാപ്താം പാണ്ഡവാംശ്ച യശസ്വിനഃ।
യഥാവദനുമന്യന്താം ധർമോ ഹ്യേഷ സനാതനഃ॥ 1-135-43 (6090) 
ഇമേ തയോഃ ശരീരേ ദ്വേ പുത്രാശ്ചേമേ തയോർവരാഃ।
ക്രിയാഭിരനുഗൃഹ്യന്താം സഹ മാത്രാ പരന്തപാഃ॥ 1-135-44 (6091) 
പ്രേതകാര്യേ നിവൃത്തേ തു പിതൃമേധം മഹായശാഃ।
ലഭതാം സർവധർമജ്ഞഃ പാണ്ഡുഃ കുരുകുലോദ്വഹഃ॥ 1-135-45 (6092) 
വൈശംപായന ഉവാച। 1-135-46x (812) 
ഏവമുക്ത്വാ കുരൂൻസർവാൻകുരൂണാമേവ പശ്യതാം।
ക്ഷണേനാന്തർഹിതാഃ സർവേ താപസാ ഗുഹ്യകൈഃ സഹ॥ 1-135-46 (6093) 
ഗന്ധർവനഗരാകാരം തഥൈവാന്തർഹിതം പുനഃ।
ഋഷിസിദ്ധഗണം ദൃഷ്ട്വാ വിസ്മയം തേ പരം യയുഃ॥ ॥ 1-135-47 (6094) 
 
ഇതി ശ്രീമൻമഹാഭാരതേ ആദിപർവണി സംഭവപർവണി പഞ്ചത്രിംശദധികശതതമോഽധ്യായഃ॥ 135 ॥

Mahabharata - Adi Parva - Chapter Footnotes

1-135-4 ദേഹം ദേഹയോരസ്ഥീനി॥ 1-135-8 തദ്ഗമനം സങ്ക്ഷിപ്തമമന്യത മുനീനാം യോഗപ്രഭാവാത് സ്വദേശഗമനൌത്കണ്ഠ്യാദ്വാ॥ 1-135-9 വർധമാനപുരദ്വാരം മുഖ്യദ്വാരം॥ 1-135-11 ആരണ്യാനാം സഹസ്രസംഖ്യാനാം മുനീനാം ചേതി യോജ്യം॥ 1-135-14 വ്യതികരഃ സംഘർഷഃ॥ 1-135-20 അകൂജം നിഃശബ്ദം॥ 1-135-45 പ്രേതകാര്യേ സപണ്ഡീകരണാന്തേ। പിതൃമേധം യജ്ഞവിശേഷം। വൃഷോത്സർഗാദികം വാ॥ 1-135-47 ഗന്ധർവനഗരം ഖപുരം॥ പഞ്ചത്രിംശദധികശതതമോഽധ്യായഃ॥ 135 ॥



ആദിപർവ - അധ്യായ 136

॥ ശ്രീഃ ॥

1.136. അധ്യായഃ 136 

Mahabharata - Adi Parva - Chapter Topics

പാണ്ഡോരസ്ഥിസംസ്കാരാദ്യന്ത്യേഷ്ടിവിധിഃ॥ 1 ॥

Mahabharata - Adi Parva - Chapter Text

1-136-0 (6095) 
ധൃതരാഷ്ട്ര ഉവാച। 1-136-0x (813) 
പാണ്ഡോർവിദുര സർവാണി പ്രേതകാര്യാണി കാരയ।
രാജവദ്രാജസിംഹസ്യ മാദ്ര്യാശ്ചൈവ വിശേഷതഃ॥ 1-136-1 (6096) 
പശൂന്വാസാംസി രത്നാനി ധനാനി വിവിധാനി ച।
പാണ്ഡോഃ പ്രയച്ഛ മാദ്ര്യാശ്ച യേഭ്യോ യാവച്ച വാഞ്ഛിതം॥ 1-136-2 (6097) 
യഥാ ച കുന്തീ സത്കാരം കുര്യാൻമാദ്ര്യാസ്തഥാ കുരു।
യഥാ ന വായുർനാദിത്യഃ പശ്യേതാം താം സുസംവൃതാം॥ 1-136-3 (6098) 
ന ശോച്യഃ പാണ്ഡുരനഘഃ പ്രശസ്യഃ സ നരാധിപഃ।
യസ്യ പഞ്ച സുതാ വീരാ ജാതാഃ സുരസുതോപമാഃ॥ 1-136-4 (6099) 
വൈശംപായന ഉവാച। 1-136-5x (814) 
വിദുരസ്തം തഥേത്യുക്ത്വാ ഭീഷ്മേണ സഹ ഭാരത।
പാണ്ഡും സംസ്കാരയാമാസ ദേശേ പരമപൂജിതേ॥ 1-136-5 (6100) 
തതസ്തു നഗരാത്തൂർണമാജ്യഗന്ധപുരസ്കൃതാഃ।
നിർഹൃതാഃ പാവകാ ദീപ്താഃ പാണ്ഡോ രാജൻപുരോഹിതൈഃ॥ 1-136-6 (6101) 
അഥൈനാമാർതവൈഃ പുഷ്പൈർഗന്ധൈശ്ച വിവിധൈർവരൈഃ।
ശിബികാം താമലങ്കൃത്യ വാസസാഽഽച്ഛാദ്യ സർവശഃ॥ 1-136-7 (6102) 
താം തഥാ ശോഭിതാം മാല്യൈർവാസോഭിശ്ച മഹാധനൈഃ।
അമാത്യാ ജ്ഞാതയശ്ചൈനം സുഹൃദശ്ചോപതസ്ഥിരേ॥ 1-136-8 (6103) 
നൃസിംഹം നരയുക്തേന പരമാലങ്കൃതേന തം।
അവഹൻ യാനമുഖ്യേന സഹ മാദ്ര്യാ സുസംവൃതം॥ 1-136-9 (6104) 
പാണ്ഡുരേണാതപത്രേണ ചാമരവ്യജനേന ച।
സർവവാദിത്രനാദൈശ്ച സമലഞ്ചക്രിരേ തതഃ॥ 1-136-10 (6105) 
രത്നാനി ചാപ്യുപാദായ ബഹൂനി ശതശോ നരാഃ।
പ്രദദുഃ കാങ്ക്ഷമാണേഭ്യഃ പാണ്ഡോസ്തസ്യൌർധ്വദേഹികേ॥ 1-136-11 (6106) 
അഥ ച്ഛത്രാണി ശുഭ്രാണി ചാമരാണി ബൃഹന്തി ച।
ആജഹ്രുഃ കൌരവസ്യാർഥേ വാസാംസി രുചിരാണി ച॥ 1-136-12 (6107) 
യാജകൈഃ ശുക്ലവാസോഭിർഹൂയമാനാ ഹുതാശനാഃ।
അഗച്ഛന്നഗ്രതസ്തസ്യ ദീപ്യമാനാഃ സ്വലങ്കൃതാഃ॥ 1-136-13 (6108) 
ബ്രാഹ്മണാഃ ക്ഷത്രിയാ വൈശ്യാഃ ശൂദ്രാശ്ചൈവ സഹസ്രശഃ।
രുദന്തഃ ശോകസന്തപ്താ അനുജഗ്മുർനരാധിപം॥ 1-136-14 (6109) 
അയമസ്മാനപാഹായ ദുഃഖേ ചാധായ ശാശ്വതേ।
കൃത്വാ ചാസ്മാനനാഥാംശ്ച ക്വ യാസ്യതി നരാധിപഃ॥ 1-136-15 (6110) 
ക്രോശന്തഃ പാണ്ഡവാഃ സർവേ ഭീഷ്മോ വിദുര ഏവ ച।
`ബാഹ്ലീകഃ സോമദത്തശ്ച തഥാ ഭൂരിശ്രവാ നൃപഃ॥ 1-136-16 (6111) 
അന്യോന്യം വൈ സമാശ്ലിഷ്യ അനുജഗ്മുഃ സഹസ്രശഃ।'
രമണീയേ വനോദ്ദേശേ ഗംഗാതീരേ സമേ ശുഭേ॥  1-136-17 (6112) 
ന്യാസയാമാസുരഥം താം ശിബികാം സത്യവാദിനഃ।
സഭാര്യസ്യ നൃസിംഹസ്യ പാണ്ഡോരക്ലിഷ്ടകർമണഃ॥ 1-136-18 (6113) 
തതസ്തസ്യ ശരീരം തു സർവഗന്ധാധിവാസിതം।
ശുചികാലീയകാദിഗ്ധം ദിവ്യചന്ദനരൂഷിതം॥ 1-136-19 (6114) 
പര്യഷിഞ്ചഞ്ജലേനാശു ശാതകുംഭമയൈർഘടൈഃ।
ചന്ദനേന ച ശുക്ലേന സർവതഃ സമലേപയൻ॥ 1-136-20 (6115) 
കാലാഗുരുവിമിശ്രേണ തഥാ തുംഗരസേന ച।
അഥൈനം ദേശജൈഃ ശുക്ലൈർവാസോഭിഃ സമയോജയൻ॥ 1-136-21 (6116) 
സഞ്ഛന്നഃ സ തു വാസോഭിർജീവന്നിവ നരാധിപഃ।
ശുശുഭേ സ നവ്യാഘ്രോ മഹാർഹശയനോചിതഃ॥ 1-136-22 (6117) 
`ഹയമേധാഗ്നിനാ സർവേ യാജകാഃ സപുരോഹിതാഃ।
വേദോക്തേന വിധാനേന ക്രിയാഞ്ചക്രുഃ സമന്ത്രകം॥'  1-136-23 (6118) 
യാജകൈരഭ്യനുജ്ഞാതേ പ്രേതകർമണ്യനിഷ്ഠിതേ।
ഘൃതാവസിക്തം രാജാനം സഹ മാദ്ര്യാ സ്വലങ്കൃതം॥ 1-136-24 (6119) 
തുംഗപദ്മകമിശ്രേണ ചന്ദനേന സുഗന്ധിനാ।
`സരലം ദേവദാരും ച ഗുഗ്ഗുലം ലാക്ഷയാ സഹ॥ 1-136-25 (6120) 
ഹരിചന്ദനകാഷ്ഠൈശ്ച ഹരിബേരൈരുശീരകൈഃ।'
അന്യൈശ്ച വിവിധൈർഗന്ധൈർവിധിനാ സമദാഹയൻ॥  1-136-26 (6121) 
തതസ്തയോഃ ശരീരേ ദ്വേ ദൃഷ്ട്വാ മോഹവശം ഗതാ।
ഹാഹാ പുത്രേതി കൌസല്യാ പപാത സഹസാ ഭുവി॥ 1-136-27 (6122) 
താം പ്രേക്ഷ്യ പതിതാമാർതാം പൌരജാനപദോ ജനഃ।
രുരോദ ദുഃഖസന്തപ്തോ രാജഭക്ത്യാ കൃപാഽന്വിതഃ॥ 1-136-28 (6123) 
കുന്ത്യാശ്ചൈവാർതനാദേന സർവാണി ച വിചുക്രുശുഃ।
മാനുഷൈഃ സഹ ഭൂതാനി തിര്യഗ്യോനിഗതാന്യപി॥ 1-136-29 (6124) 
തഥാ ഭീഷ്മഃ ശാന്തനവോ വിദുരശ്ച മഹാമതിഃ।
സർവശഃ കൌരവാശ്ചൈവ പ്രാണദൻഭൃശദുഃഖിതാഃ॥ 1-136-30 (6125) 
തതോ ഭീഷ്മോഽഥ വിദുരോ രാജാ ച സഹ പാണ്ഡവൈഃ।
ഉദകം ചക്രിരേ തസ്യ സർവാശ്ച കുരുയോഷിതഃ॥ 1-136-31 (6126) 
ചുക്രുശുഃ പാണ്ഡവാഃ സർവേ ഭീഷ്മഃ ശാന്തനവസ്തഥാ।
വിദുരോ ജ്ഞാതയശ്ചൈവ ചക്രുശ്ചാപ്യുദകക്രിയാഃ॥ 1-136-32 (6127) 
കൃതോദകാംസ്താനാദായ പാണ്ഡവാഞ്ഛോകകർശിതാൻ।
സർവാഃ പ്രകൃതയോ രാജഞ്ശോചമാനാ ന്യവാരയൻ॥ 1-136-33 (6128) 
യഥൈവ പാണ്ഡവാ ഭൂമൌ സുഷുപുഃ സഹ ബാന്ധവൈഃ।
തഥൈവ നാഗരാ രാജഞ്ശിശ്യിരേ ബ്രാഹ്മണാദയഃ॥ 1-136-34 (6129) 
തദ്ഗതാനന്ദമസ്വസ്ഥമാകുമാരമഹൃഷ്ടവത്।
ബഭൂവ പാണ്ഡവൈഃ സാർധം നഗരം ദ്വാദശ ക്ഷപാഃ॥ ॥ 1-136-35 (6130) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഷട്ത്രിംശദധികശതതമോഽധ്യായഃ॥ 136 ॥

Mahabharata - Adi Parva - Chapter Footnotes

1-136-19 കാലീയകാദിഗ്ധം കൃഷ്ണാഗുരുലിപ്തം॥ 1-136-25 തുംഗപദ്മകൌ ഗന്ധദ്രവ്യവിശേഷൌ॥ ഷട്ത്രിംശദധികശതതമോഽധ്യായഃ॥ 136 ॥



ആദിപർവ - അധ്യായ 137

॥ ശ്രീഃ ॥

1.137. അധ്യായഃ 137 

Mahabharata - Adi Parva - Chapter Topics

പാണ്ഡോഃ ശ്രാദ്ധദാനം॥ 1 ॥ കുമാരാണാം ക്രീഡാവർണനം॥ 2 ॥ ക്രീഡായാം ഭീമേന ദുര്യോധനാദീനാം പരാഭവഃ॥ 3 ॥ ദുര്യോധനേന പ്രമാണകോട്യാം പാതനം, സർപൈർദംശനം, വിഷമിശ്രഭക്ഷ്യദാനം॥ 4 ॥

Mahabharata - Adi Parva - Chapter Text

1-137-0 (6131) 
വൈശംപായന ഉവാച। 1-137-0x (815) 
തതഃ ക്ഷത്താ ച ഭീഷ്മശ്ച വ്യാസോ രാജാ ച ബന്ധുഭിഃ।
ദദുഃ ശ്രാദ്ധം തദാ പാണ്ഡോഃ സ്വധാമൃതമയം തദാ॥ 1-137-1 (6132) 
`പുരോഹിതസഹായാസ്തേ യഥാന്യായമകുർവത।'
കുരൂംശ്ച വിപ്രമുഖ്യാംശ്ച ഭോജയിത്വാ സഹസ്രശഃ। 
രത്നൌഘാന്ദ്വിജമുഖ്യേഭ്യോ ദത്ത്വാ ഗ്രാമവരാംസ്തഥാ॥  1-137-2 (6133) 
കൃതശൌചാംസ്തതസ്താംസ്തു പാണ്ഡവാൻഭരതർഷഭാൻ।
ആദായ വിവിശുഃ സർവേ പുരം വാരണസാഹ്വയം॥ 1-137-3 (6134) 
സതതം സ്മാനുശോചന്തസ്തമേവ ഭരതർഷഭം।
പൌരജാനപദാഃ സർവേ മൃതം സ്വമിവ ബാന്ധവം॥ 1-137-4 (6135) 
ശ്രാദ്ധാവസാനേ തു തദാ ദൃഷ്ട്വാ തം ദുഃഖിതം ജനം।
സംമൂഢാം ദുഃഖശോകാർതാം വ്യാസോ മാതരമബ്രവീത്॥ 1-137-5 (6136) 
അതിക്രാന്തസുഖാഃ കാലാഃ പര്യുപസ്ഥിതദാരുണാഃ।
ശ്വഃശ്വഃ പാപിഷ്ഠദിവസാഃ പൃഥിവീ ഗതയൌവനാ॥ 1-137-6 (6137) 
ബഹുമായാസമാകീർണോ നാനാദോഷസമാകുലഃ।
ലുപ്തധർമക്രിയാചാരോ ഘോരഃ കാലോ ഭവിഷ്യതി॥ 1-137-7 (6138) 
കുരൂണാമനയാച്ചാപി പൃഥിവീ ന ഭവിഷ്യതി।
ഗച്ഛ ത്വം യോഗമാസ്ഥായ യുക്താ വസ തപോവനേ॥ 1-137-8 (6139) 
മാദ്രാക്ഷീസ്ത്വം കുലസ്യാസ്യ ഘോരം സങ്ക്ഷയമാത്മനഃ।
തഥേതി സമനുജ്ഞായ സാ പ്രവിശ്യാബ്രവീത്സ്നുഷാം॥ 1-137-9 (6140) 
അംബിക തവ പൌത്രസ്യ ദുർനയാത്കില ഭാരതാഃ।
സാനുബന്ധാ വിനങ്ക്ഷ്യന്തി പൌരാശ്ചൈവേതി നഃ ശ്രുതം॥ 1-137-10 (6141) 
തത്കൌസല്യാമിമാമാർതാം പുത്രശോകാഭിപീഡിതാം।
വനമാദായ ഭദ്രം തേ ഗച്ഛാവോ യദി മന്യസേ॥ 1-137-11 (6142) 
തഥേത്യുക്താ ത്വംബികയാ ഭീഷ്മമാമന്ത്ര്യ സുവ്രതാ।
വനം യയൌ സത്യവതീ സ്നുഷാഭ്യാം സഹ ഭാരത॥ 1-137-12 (6143) 
താഃ സുഘോരം തപസ്തപ്ത്വാ ദേവ്യോ ഭരതസത്തമ॥
ദേഹം ത്യക്ത്വാ മഹാരാജ ഗതിമിഷ്ടാം യയുസ്തദാ॥ 1-137-13 (6144) 
വൈശംപായന ഉവാച। 1-137-14x (816) 
അഥാപ്തവന്തോ വേദോക്താൻസംസ്കാരാൻപാണ്ഡവാസ്തദാ।
സംവ്യവർധന്ത ഭോഗാംസ്തേ ഭുഞ്ജാനാഃ പിതൃവേശ്മനി॥ 1-137-14 (6145) 
ധാർതരാഷ്ട്രൈശ്ച സഹിതാഃ ക്രീഡന്തോ മുദിതാഃ സുഖം।
ബാലക്രീഡാസു സർവാസു വിശിഷ്ടാസ്തേജസാഽഭവൻ॥ 1-137-15 (6146) 
ജവേ ലക്ഷ്യാഭിഹരണേ ഭോജ്യേ പാംസുവികർഷണേ।
ധാർതരാഷ്ട്രാൻഭീമസേനഃ സർവാൻസ പരിമർദതി॥ 1-137-16 (6147) 
ഹർഷാത്പ്രക്രീഡമാനാംസ്താൻ ഗൃഹ്യ രാജന്നിലീയതേ।
ശിരഃസു വിനിഗൃഹ്യൈതാന്യോജയാമാസ പാണ്ഡവൈഃ॥ 1-137-17 (6148) 
ശതമേകോത്തരം തേഷാം കുമാരാണാം മഹൌജസാം।
ഏക ഏവ നിഗൃഹ്ണാതി നാതികൃച്ഛ്രാദ്വൃകോദരഃ॥ 1-137-18 (6149) 
കചേഷു ച നിഗൃഹ്യൈനാന്വിനിഹത്യ ബലാദ്ബലീ।
ചകർഷ ക്രോശതോ ഭൂമൌ ഘൃഷ്ടജാനുശിരോംസകാൻ॥ 1-137-19 (6150) 
ദശ ബാലാഞ്ജലേ ക്രീഡൻഭുജാഭ്യാം പരിഗൃഹ്യ സഃ।
ആസ്തേ സ്മ സലിലേ മഗ്നോ മൃതകൽപാന്വിമുഞ്ചതി॥ 1-137-20 (6151) 
ഫലാനി വൃക്ഷമാരുഹ്യ വിചിന്വന്തി ച യേ തദാ।
തദാ പാദപ്രഹാരേണ ഭീമഃ കംപയതേ ദ്രുമാൻ॥ 1-137-21 (6152) 
പ്രഹാരവേഗാഭിഹതാ ദ്രുമാ വ്യാഘൂർണിതാസ്തതഃ।
സഫലാഃ പ്രപതന്തി സ്മ ദ്രുമാത്സ്രസ്താഃ കുമാരകാഃ॥ 1-137-22 (6153) 
`കേചിദ്ഭഗ്നശിരോരസ്കാഃ കേചിദ്ഭഗ്നകടീമുഖാഃ।
നിപേതുർഭ്രാതരഃ സർവേ ഭീമസേനഭുജാർദിതാഃ॥'  1-137-23 (6154) 
ന തേ നിയുദ്ധേ ന ജവേ ന യോഗ്യാസു കദാചന।
കുമാരാ ഉത്തരം ചക്രുഃ സ്പർധമാനാ വൃകോദരം॥ 1-137-24 (6155) 
ഏവം സ ധാർതരാഷ്ട്രാംശ്ച സ്പർധമാനോ വൃകോദരഃ।
അപ്രിയേഽതിഷ്ഠദത്യന്തം ബാല്യാന്ന ദ്രോഹചേതസാ॥ 1-137-25 (6156) 
തതോ ബലമതിഖ്യാതം ധാർതരാഷ്ട്രഃ പ്രതാപവാൻ।
ഭീമസേനസ്യ തജ്ജ്ഞാത്വാ ദുഷ്ടഭാവമദർശയത്॥ 1-137-26 (6157) 
തസ്യ ധർമാദപേതസ്യ പാപാനി പരിപശ്യതഃ।
മോഹാദൈശ്വര്യലോഭാച്ച പാപാ മതിരജായത॥ 1-137-27 (6158) 
അയം ബലവതാം ശ്രേഷ്ഠഃ കുന്തീപുത്രോ വൃകോദരഃ।
മധ്യമഃ കുന്തിപുത്രാണാം നികൃത്യാ സന്നിഗൃഹ്യതാം॥ 1-137-28 (6159) 
പ്രാണവാന്വിക്രമീ ചൈവ ശൌര്യേണ മഹതാഽന്വിതഃ।
സ്പർധതേ ചാപി സഹിതാനസ്മാനേകോ വൃകോദരഃ॥ 1-137-29 (6160) 
തം തു സുപ്തം പുരോദ്യാനേ ഗംഗായാം പ്രക്ഷിപാമഹേ।
അഥ തസ്മാദവരജം ശ്രേഷ്ഠം ചൈവ യുധിഷ്ഠിരം॥ 1-137-30 (6161) 
പ്രസഹ്യ ബന്ധനേ ബദ്ധ്വാ പ്രശാസിഷ്യേ വസുന്ധരാം।
ഏവം സ നിശ്ചയം പാപഃ കൃത്വാ ദുര്യോധനസ്തദാ। 
നിത്യമേവാന്തരപ്രേക്ഷീ ഭീമസ്യാസീൻമഹാത്മനഃ॥  1-137-31 (6162) 
തതോ ജലവിഹാരാർഥം കാരയാമാസ ഭാരത।
ചൈലകംബലവേശ്മാനി വിചിത്രാണി മഹാന്തി ച॥ 1-137-32 (6163) 
സർവകാമൈഃ സുപൂർണാനി പതാകോച്ഛ്രായവന്തി ച।
തത്ര സഞ്ജനയാമാസ നാനാഗാരാണ്യനേകശഃ॥ 1-137-33 (6164) 
ഉദകക്രീഡനം നാമ കാരയാമാസ ഭാരത।
പ്രമാണകോട്യാം തം ദേശം സ്ഥലം കിഞ്ചിദുപേത്യഹ॥ 1-137-34 (6165) 
`ക്രീഡാവസാനേ തേ സർവേ ശുചിവസ്ത്രാഃ സ്വലങ്കൃതാഃ।
സർവകാമസമൃദ്ധം തദന്നം ബുഭുജിരേ ശനൈഃ॥ 1-137-35 (6166) 
ദിവസാന്തേ പരിശ്രാന്താ വിഹൃത്യ ച കുരൂദ്വഹാഃ।
വിഹാരാവസഥേഷ്വേവ വീരാ വാസമരോചയൻ॥ 1-137-36 (6167) 
ഖിന്നസ്തു ബലവാൻഭീമോ വ്യായാമാഭ്യധികസ്തദാ।
വാഹയിത്വാ കുമാരാംസ്താഞ്ജലക്രീഡാഗതാന്വിഭുഃ॥ 1-137-37 (6168) 
പ്രമാണകോട്യാം വാസാർഥം സുഷ്വാപാരുഹ്യ തത്സ്ഥലം।
ശീതം വാസം സമാസാദ്യ ശാന്തോ മദവിമോഹിതഃ॥ 1-137-38 (6169) 
നിശ്ചേഷ്ടഃ പാണ്ഡവോ രാജൻസുഷ്വാപ മൃതവത്ക്ഷിതൌ।
തതോ ബദ്ധ്വാ ലതാപാശൈർഭീമം ദുര്യോധനഃ ശനൈഃ॥ 1-137-39 (6170) 
പ്രമാണകോട്യാം സംസുപ്തം ഗംഗായാം പ്രാക്ഷിപജ്ജലേ।
തതഃ പ്രബുദ്ധഃ കൌന്തേയഃ സർവാൻസഞ്ഛിദ്യ ബന്ധനാൻ॥ 1-137-40 (6171) 
ഉദതിഷ്ഠദ്ബലാദ്ഭൂയോ ഭീമഃ പ്രഹരതാം വരഃ।
സ വിമുക്തോ മഹാതേജാ നാജ്ഞാസീത്തേന തത്കൃതം॥ 1-137-41 (6172) 
പുനർനിദ്രാവശം പ്രാപ്തസ്തത്രൈവ പ്രാസ്വപദ്ബലീ।
അർധരാത്ര്യാം വ്യതീതായാമുത്തസ്ഥുഃ കുരുപാൺജവാഃ। 
ദുര്യോധനസ്തു കൌന്തേയം ദൃഷ്ട്വാ നിർവേദമഭ്യഗാത്॥  1-137-42 (6173) 
സുപ്തം ചാപി പുനഃ സർപൈസ്തീക്ഷ്ണദംഷ്ട്രൈർമഹാവിഷൈഃ।
കുപിതൈർദംശയാമാസ സർവേഷ്വേവാംഗസന്ധിഷു॥ 1-137-43 (6174) 
ദംഷ്ട്രാശ്ച ദംഷ്ട്രിണാം മർമസ്വപി തേന നിപാതിതാഃ।
ത്വചം ന ചാസ്യ ബിഭിദുഃ സാരത്വാത്പൃഥുപക്ഷസഃ॥ 1-137-44 (6175) 
പ്രബുദ്ധോ ഭീസേനസ്താൻസർവാൻസർപാനപോഥയത്।
സാരഥിം ചാസ്യ ദയിതമപഹസ്തേന ജഘ്നിവാൻ॥ 1-137-45 (6176) 
തഥാന്യദിവസേ രാജൻഹന്തുകാമോഽത്യമർഷണഃ।
വലനേന സഹാമന്ത്ര്യ സൌബലസ്യ മതേ സ്ഥിതഃ॥ 1-137-46 (6177) 
ഭോജനേ ഭീമസേനസ്യ തതഃ പ്രാക്ഷേപയദ്വിഷം।
കാലകൂടം വിഷം തീക്ഷ്ണം സംഭൃതം രോമഹർഷണം॥ 1-137-47 (6178) 
തച്ചാപി ഭുക്ത്വാഽജരദാʼയദവികാരോ വൃകോദരഃ।
വികാരം നാഭ്യജനയത്സുതീക്ഷ്ണമപി തദ്വിഷം॥ 1-137-48 (6179) 
ഭീമസംഹനനോ ഭീമസ്ത്സമാദജരയദ്വിഷം।
തതോഽന്യദിവസേ രാജൻഹന്തുകാമോ വൃകോദരം॥ 1-137-49 (6180) 
സൌബലേന സഹായേന ധാർതരാഷ്ട്രോഽഭ്യചിന്തയത്।
ചിന്തയന്നാലഭന്നിദ്രാം ദിവാരാത്രമതന്ദ്രിതഃ॥ 1-137-50 (6181) 
ഏവം ദുര്യോധനഃ കർണഃ ശകുനിശ്ചാപി സൌബലഃ।
അനേകൈരപ്യുപായൈസ്താഞ്ജിഘാംസന്തി സ്മ പാണ്ഡവാൻ॥ 1-137-51 (6182) 
വൈശ്യാ പുത്രസ്തദാചഷ്ട പാർഥാനാം ഹിതകാംയയാ।
പാണ്ഡവാ ഹ്യപി തത്സർവം പ്രത്യജാനന്നരിന്ദമാഃ। 
ഉദ്ഭാവനമകുർവന്തോ വിദുരസ്യ മതേ സ്ഥിതാഃ॥' ॥  1-137-52 (6183) 
 
ഇതി ശ്രീമൻമഹാഭാറതേ ആദിപർവണി സംഭവപർവണി സപ്തത്രിംശദധികശതതമോഽധ്യായഃ॥ 137 ॥

Mahabharata - Adi Parva - Chapter Footnotes

1-137-6 ശ്വഃശ്വഃ പൂർവപൂർവദിനാപേക്ഷയാ ഉത്തരമുത്തരം പാപിഷ്ഠൺ। ഗതയൌവനാ സംയക്ഫലസൂന്യാ॥ 1-137-8 യോഗം ചിത്തവൃത്തിനിരോധം പ്രയാണോദ്യോഗംവാ। യുക്താ സമാഹിതാ॥ 1-137-24 യോഗ്യാസു ക്രിയാസ്വിതി ശേഷഃ। ഉത്തരമുത്കർഷം॥ 1-137-28 നികൃത്യാ കപടേന॥ 1-137-29 പ്രാണവാൻ ബലവാൻ॥ 1-137-31 പ്രസഹ്യ ബലാത്കാരേണ॥ 1-137-34 പ്രമാണകോട്യാം ഗംഗായാം പ്രദേശവിശേഷേ। സ്ഥലം കിഞ്ചിദർധം ജലേഽർധം സ്ഥലേ ച ക്രീഡാഗാരം॥ 1-137-46 വലനേന തന്നാമകേന സഹചരേണ॥ സപ്തത്രിംശദധികശതതമോഽധ്യായഃ॥ 137 ॥



ആദിപർവ - അധ്യായ 138

॥ ശ്രീഃ ॥

1.138. അധ്യായഃ 138 

Mahabharata - Adi Parva - Chapter Topics

പുനർഭീമായ വിഷമിശ്രഭക്ഷ്യദാനം॥ 1 ॥ ശൂലകീലിതായാം ശമാണകോട്യാം പുനർഭീമസേനസ്യ പാതനം॥ 2 ॥ പാതാലലോകം പ്രാപ്തസ്യ ഭീമസ്യ വാസുകിദത്തരസപാനം॥ 3 ॥

Mahabharata - Adi Parva - Chapter Text

1-138-0 (6184) 
`വൈശംപായന ഉവാച। 1-138-0x (817) 
തതസ്തേ മന്ത്രയാമാസുർദുര്യോധനപുരോഗമാഃ।
പ്രാണവാന്വിക്രമീ ചാപി ശൌര്യേ ച മഹതി സ്ഥിതഃ॥ 1-138-1 (6185) 
സ്പർധതേ ചാപി സതതമസ്മാനേവ വൃകോദരഃ।
തം തു സുപ്തം പുരോദ്യാനേ ജലേ ശൂലേ ക്ഷിപാമഹേ॥ 1-138-2 (6186) 
തതോ ജലവിഹാരാർഥം കാരയാമാസ ഭാരത।
പ്രമാണകോട്യാമുദ്ദേശേ സ്ഥലം കിഞ്ചിദുപേത്യ ഹ॥'  1-138-3 (6187) 
ഭക്ഷ്യം ഭോജ്യം ച പേയം ച ചോഷ്യം ലേഹ്യമഥാപി ച।
ഉപപാദിതം നരൈസ്തത്ര കുശലൈഃ സൂദകർമണി॥ 1-138-4 (6188) 
ന്യവേദയംസ്തത്പുരുഷാ ധാർതരാഷ്ട്രായ വൈ തദാ।
തതോ ദുര്യോധനസ്തത്ര പാണ്ഡവാനാഹ ദുർമതിഃ॥ 1-138-5 (6189) 
ഗംഗാം ചൈവാനുയാസ്യാമ ഉദ്യാനവനശോഭിതാം।
സഹിതാ ഭ്രാതരഃ സർവേ ജലക്രീഡാമവാപ്നുമഃ॥ 1-138-6 (6190) 
ഏവമസ്ത്വിതി തം ചാപി പ്രത്യുവാച യുധിഷ്ഠിരഃ।
തേ രഥൈർനഗരാകാരൈർദേശജൈശ്ച ഗജോത്തമൈഃ॥ 1-138-7 (6191) 
നിര്യയുർനഗരാച്ഛൂരാഃ കൌരവാഃ പാണ്ഡവൈഃ സഹ।
ഉദ്യാനവനമാസാദ്യ വിസൃജ്യ ച മഹാജനം॥ 1-138-8 (6192) 
വിശന്തി സ്മ തദാ വീരാഃ സിംഹാ ഇവ ഗിരേർഗുഹാം।
ഉദ്യാനമഭിപശ്യന്തോ ഭ്രാതരഃ സർവ ഏവ തേ॥ 1-138-9 (6193) 
ഉപസ്ഥാനഗൃഹൈഃ ശുഭ്രൈർവലഭീഭിശ്ച ശോഭിതം।
ഗവാക്ഷകൈസ്തഥാ ജാലൈര്യന്ത്രൈഃ സാഞ്ചാരികൈരപി॥ 1-138-10 (6194) 
സംമാർജിതം സൌധകാരൈശ്ചിത്രകാരൈശ്ച ചിത്രിതം।
ദീർഘികാഭിശ്ച പൂർണാഭിസ്തഥാ പുഷ്കരിണീഷു ച॥ 1-138-11 (6195) 
ജലം തച്ഛുശുഭേ ച്ഛന്നം ഫുല്ലൈർജലരുഹൈസ്തഥാ।
ഉപച്ഛന്നാ വസുമതീ തഥാ പുഷ്പൈര്യഥർതുകൈഃ॥ 1-138-12 (6196) 
തത്രോപവിഷ്ടാസ്തേ സർവേ പാണ്ഡവാഃ കൌരവാശ്ച ഹ।
ഉപച്ഛന്നാൻബഹൂൻകാമാംസ്തേ ഭുഞ്ജന്തി തതസ്തതഃ॥ 1-138-13 (6197) 
അഥോദ്യാനവരേ തസ്മിംസ്തഥാ ക്രീഡാഗതാശ്ചതേ।
പരസ്പരസ്യ വക്ത്രേഷു ദദുർഭക്ഷ്യാംസ്തതസ്തതഃ॥ 1-138-14 (6198) 
തതോ ദുര്യോധനഃ പാപസ്തദ്ഭക്ഷ്യേ കാലകൂടകം।
വിഷം പ്രക്ഷേപയാമാസ ഭീമസേനജിഘാംസയാ॥ 1-138-15 (6199) 
സ്വയമുത്ഥായ ചൈവാഥ ഹൃദയേന ക്ഷുരോപമഃ।
സ വാചാഽമൃതകൽപശ്ച ഭ്രാതൃവച്ച സുഹൃദ്യഥാ॥ 1-138-16 (6200) 
സ്വയം പ്രക്ഷിപതേ ഭക്ഷ്യം ബഹു ഭീമസ്യ പാകൃത്।
പ്രഭക്ഷിതം ച ഭീമേന തം വൈ ദോഷമജാനതാ॥ 1-138-17 (6201) 
തതോ ദുര്യോധനസ്തത്ര ഹൃദയേന ഹസന്നിവ।
കൃതകൃത്യമീവാത്മാനം മന്യതേ പുരുഷാധമഃ॥ 1-138-18 (6202) 
തതസ്തേ സഹിതാഃ സർവേ ജലക്രീഡാമകുർവത।
പാണ്ഡവാ ധാർതരാഷ്ട്രാശ്ച തദാ മുദിതമാനസാഃ॥ 1-138-19 (6203) 
വിഹാരാവസഥേഷ്വേവ വീരാ വാസമരോചയൻ।
ഭീമസ്തു ബലവാൻഭുക്ത്വാ വ്യായാമാഭ്യധികം ജലേ॥ 1-138-20 (6204) 
വാഹയിത്വാ കുമാരാംസ്താഞ്ജലക്രീഡാഗതാംസ്തദാ।
പ്രമാണകോട്യാം വാസാർഥീ സുഷ്വാപാവാപ്യ തത്സ്ഥലം॥ 1-138-21 (6205) 
ശീതം വാതം സമാസാദ്യ ശ്രാന്തോ മദവിമോഹിതഃ।
വിഷേണ ച പരീതാംഗോ നിശ്ചേഷ്ടഃ പാണ്ഡുനന്ദനഃ॥ 1-138-22 (6206) 
തതോ ബദ്ധ്വാ ലതാപാശൈർഭീമം ദുര്യോധനഃ സ്വയം।
`ശൂലാന്യപ്സു നിഖായാശു പ്രാദേശാഭ്യന്തരാണി ച॥ 1-138-23 (6207) 
ലതാപാശൈർദൃഢം ബദ്ധം സ്ഥലാജ്ജലമപാതയത്।
സശേഷത്വാന്ന സംപ്രാപ്തോ ജലേ ശൂലിനി പാണ്ഡവഃ॥ 1-138-24 (6208) 
പപാത യത്ര തത്രാസ്യ ശൂലം നാസീദ്യദൃച്ഛയാ।'
സ നിഃസഞ്ജ്ഞോ ജലസ്യാന്തമവാഗ്വൈ പാണ്ഡവോഽവിശത്। 
ആക്രാമന്നാഗഭവനേ തദാ നാഗകുമാരകാൻ॥  1-138-25 (6209) 
തതഃ സമേത്യ ബഹുഭിസ്തദാ നാഗൈർമഹാവിഷൈഃ।
അദശ്യത ഭൃശം ഭീമോ മഹാദംഷ്ട്രൈർവിപോൽബണൈഃ॥ 1-138-26 (6210) 
തതോഽസ്യ ദശ്യമാനസ്യ തദ്വിഷം കാലകൂടകം।
ഹതം സർപവിഷേണൈവ സ്ഥാവരം ജംഗമേന തു॥ 1-138-27 (6211) 
ദംഷ്ട്രാശ്ച ദംഷ്ട്രിണാം തേഷാം മർമസ്വപി നിപാതിതാഃ।
ത്വചം നൈവാസ്യ ബിഭിദുഃ സാരത്വാത്പൃഥുവക്ഷസഃ॥ 1-138-28 (6212) 
തതഃ പ്രബുദ്ധഃ കൌന്തേയഃ സർവം സഞ്ഛിദ്യ ബന്ധനം।
പോഥയാമാസ താൻസർപാൻകേചിദ്ഭീതാഃ പ്രദുദ്രുവുഃ॥ 1-138-29 (6213) 
ഹതാവശേഷാ ഭീമേന സർവേ വാസുകിമഭ്യയുഃ।
ഊചുശ്ച സർപരാജാനം വാസുകിം വാസവോപമം॥ 1-138-30 (6214) 
അയം നരോ വൈ നാഗരേന്ദ്ര ഹ്യപ്സു ബദ്ധ്വാ പ്രവേശിതഃ।
യഥാ ച നോ മതിർവ്രീര വിഷപീതോ ഭവിഷ്യതി॥ 1-138-31 (6215) 
നിശ്ചേഷ്ടോഽസ്മാനനുപ്രാപ്തഃ സ ച ദഷ്ടോഽന്വബുധ്യത।
സസഞ്ജ്ഞശ്ചാപി സംവൃത്തശ്ഛിത്ത്വാ ബന്ധനമാശു നഃ॥ 1-138-32 (6216) 
പോഥയന്തം മഹാബാഹും ത്വം വൈ തം ജ്ഞാതുമർഹസി।
തതോ വാസുകിരഭ്യേത്യ നാഗൈരനുഗതസ്തദാ॥ 1-138-33 (6217) 
പശ്യതി സ്മ മഹാബാഹും ഭീമം ഭീമപരാക്രമം।
ആര്യകേണ ച ദൃഷ്ടഃ സ പൃഥായാ ആര്യകേമ ച॥ 1-138-34 (6218) 
തദാ ദൌഹിത്രദൌഹിത്രഃ പരിഷ്വക്തഃ സുപീഡിതം।
സുപ്രീതശ്ചാഭവത്തസ്യ വാസുകിഃ സ മഹായശാഃ॥ 1-138-35 (6219) 
അബ്രവീത്തം ച നാഗേന്ദ്രഃ കിമസ്യ ക്രിയതാം പ്രിയം।
ധനൌഘോ രത്നനിചയോ വസു ചാസ്യ പ്രദീയതാം॥ 1-138-36 (6220) 
ഏവമുക്തസ്തദാ നാഗോ വാസുകിം പ്രത്യഭാഷത।
യദി നാഗേന്ദ്ര തുഷ്ടോഽസി കിമസ്യ ധനസഞ്ചയൈഃ॥ 1-138-37 (6221) 
രസം പിബേത്കുമാരോഽയം ത്വയി പ്രീതേ മഹാബലഃ।
ബലം നാഗസഹസ്രസ്യ യസ്മിൻകുണ്ഡേ പ്രതിഷ്ഠിതം॥ 1-138-38 (6222) 
യാവത്പിബതി ബാലോഽയം താവദസ്മൈ പ്രദീയതാം।
ഏവമസ്ത്വിതി തം നാഗം വാസുകിഃ പ്രത്യഭാഷത॥ 1-138-39 (6223) 
തതോ ഭീമസ്തദാ നാഗൈഃ കൃതസ്വസ്ത്യയനഃ ശുചിഃ।
പ്രാങ്മുഖശ്ചോപവിഷ്ടശ്ച രസം പിബതി പാണ്ഡവഃ॥ 1-138-40 (6224) 
ഏകോച്ഛ്വാസാത്തതഃ കുണ്ഡം പിബതി സ്മ മഹാബലഃ।
ഏവമഷ്ടൌ സ കുണ്ഡാനി ഹ്യപിബത്പാണ്ഡുനന്ദനഃ॥ 1-138-41 (6225) 
തതസ്തു ശയനേ ദിവ്യേ നാഗദത്തേ മഹാഭുജഃ।
അശേത ഭീമസേനസ്തു യഥാസുഖമരിന്ദമഃ॥ ॥ 1-138-42 (6226) 
 
ഇതി ശ്രീമൻമഹാഭാരതേ ആദിപർവണി സംഭവപർവണി അഷ്ടത്രിംശദധികശതതമോഽധ്യായഃ॥ 138 ॥

Mahabharata - Adi Parva - Chapter Footnotes

1-138-10 ഉപസ്ഥാനഗൃഹൈഃ യത്ര രാജാനം കാര്യിണഃ ശൂരാശ്ചോപതിഷ്ഠന്തി തൈർഗൃഹൈഃ। വലഭീഭിരുഭയതോ നമത്പക്ഷാഭിഃ സ്തംഭശാലാഭിഃ। യന്ത്രൈർജലയന്ത്രൈഃ ശതധാരാദിഭിഃ। യതോ യുഗപച്ഛതം ധാരാ ഉച്ഛലന്ത്യോ നീഹാരീഭൂയ ഭവനോദരം വ്യാപ്നുവന്തി। സാഞ്ചാരികൈഃ സഞ്ചാരയോഗ്യൈഃ॥ 1-138-11 ദീർഘികാഭിഃ കുല്യാഭിഃ॥ 1-138-13 ഉപച്ഛന്നാനുപാഗതാൻ॥ 1-138-31 വിഷപീതഃ പീതവിഷഃ॥ 1-138-34 ആര്യകേണ നാഗരാജേന। പൃഥായാ ആയകേണ മാതാമഹേന। കുന്തിഭോജദ്വാരായം സംബന്ധ ഇതി ഗംയതേ॥ 1-138-35 ദൌഹിത്രദൌഹിത്ര ഇതി ത്വാര്യകനാഗസ്യ ദൌഹിത്രഃ ശൂരസ്തദ്ദൌഹിത്രോ ഭീമ ഇത്യവിരുദ്ധമേതത്। അന്യേ തു ശൂരമാതാമഹ ഏവോപചാരാത കുന്തീമാതാമഹോഽപീത്യാഹുഃ॥ 1-138-38 രസം സാധിതപാരദം॥ അഷ്ടത്രിംശദധികശതതമോഽധ്യായഃ॥ 138 ॥



ആദിപർവ - അധ്യായ 139

॥ ശ്രീഃ ॥

1.139. അധ്യായഃ 139 

Mahabharata - Adi Parva - Chapter Topics

ഭീമമനാഗതം ദൃഷ്ട്വാ ഖിന്നായാഃ കുന്ത്യാ വിദുരേണ സംവാദഃ॥ 1 ॥ രസപാനേന നാഗായുതബലവതാ ഭീമേന ഹസ്തിനാപുരപ്രത്യാഗമനം॥ 2 ॥ ഭീഷ്മേണ ധനുർവേദശിക്ഷണാർഥം കുമാരാണാം കൃപായ നിവേദനം॥ 3 ॥

Mahabharata - Adi Parva - Chapter Text

1-139-0 (6227) 
വൈശംപായന ഉവാച। 1-139-0x (818) 
`ദുര്യോധനസ്തു പാപാത്മാ ഭീമമാശീവിഷഹദേ।
പ്രക്ഷിപ്യ കൃതകൃത്യം സ്വമാത്മാനം മന്യതേ തദാ॥ 1-139-1 (6228) 
പ്രഭാതായാം രജന്യാം ച പ്രവിവേശ പുരം തതഃ।
ബ്രുവാണോ ഭീമസേനസ്തു യാതോ ഹ്യഗ്രത ഏവ നഃ॥'  1-139-2 (6229) 
യുധിഷ്ഠിരസ്തു ധർമാത്മാ ഹ്യവിദൻപാപമാത്മനി।
സ്വേനാനുമാനേന പരം സാധും സമനുപശ്യതി॥ 1-139-3 (6230) 
സോഽഭ്യുപേത്യ തദാ പാർഥോ മാതരം ഭ്രാതൃവത്സലഃ।
അഭിവാദ്യാബ്രവീത്കുന്തീമംബ ഭീമ ഇഹാഗതഃ॥ 1-139-4 (6231) 
ക്വ ഗതോ ഭവിതാ മാതർനേഹ പശ്യാമി തം ശുഭേ।
ഉദ്യാനാനി വനം ചൈവ വിചിതാനി സമന്തതഃ॥ 1-139-5 (6232) 
തദർഥം ന ച തം വീരം ദൃഷ്ടവന്തോ വൃകോദരം।
മന്യമാനാസ്തതഃ സർവേ യാതോ നഃ പൂർവമേവ സഃ॥ 1-139-6 (6233) 
ആഗതാഃ സ്മ മഹാഭാഗേ വ്യാകുലേനാന്തരാത്മനാ।
ഇഹാഗംയ ക്വ നു ഗതസ്ത്വയാ വാ പ്രേഷിതഃ ക്വ നു॥ 1-139-7 (6234) 
കഥയസ്വ മഹാബാഹും ഭീമസേനം യശസ്വിനി।
നഹി മേ ശുധ്യതേ ഭാവസ്തം വീരം പ്രതി ശോഭനേ॥ 1-139-8 (6235) 
യതഃ പ്രസുപ്തം മന്യേഽഹം ഭീം നേതി ഹതസ്തു സഃ।
ഇത്യുക്താ ച തതഃ കുന്തീ ധർമരാജേന ധീമതാ॥ 1-139-9 (6236) 
ഹാഹേതി കൃത്വാ സംഭ്രാന്താ പ്രത്യുവാച യുധിഷ്ഠിരം।
ന പുത്ര ഭീമം പശ്യാമി ന മാമഭ്യേത്യസാവിതി॥ 1-139-10 (6237) 
ശീഘ്രമന്വേഷണേ യത്നം കുരു തസ്യാനുജൈഃ സഹ।
ദ്രുതം ഗത്വാ പുരോദ്യാനം വിചിന്വന്തിസ്മ പാണ്ഡവാഃ॥ 1-139-11 (6238) 
ഭീമഭീമേതി തേ വാചാ പാണ്ഡവാഃ സമുദൈരയൻ।
വിചിന്വന്തോഽഥ തേ സർവേ ന സ്മ പശ്യന്തി ഭ്രാതരം॥ 1-139-12 (6239) 
ആഗതാഃ സ്വഗൃഹം ഭൂയ ഇദമൂചുഃ പൃഥാം തദാ।
ന ദൃശ്യതേ മഹാബാഹുരംബ ഭീമോ വനേ ചിതഃ॥ 1-139-13 (6240) 
വിചിതാനി ച സർവാണി ഹ്യുദ്യാനാനി നദീസ്തഥാ।  1-139-14 (6241) 
വൈശംപായന ഉവാച।
തതോ വിദുരമാനായ്യ കുന്തീ സാ സ്വം നിവേശനം॥  1-139-14x (819) 
ഉവാച ബലവാൻക്ഷത്തർഭീമസേനോ ന ദൃശ്യതേ॥  1-139-15 (6242) 
ഉദ്യാനാന്നിർഗതാഃ സർവേ ഭ്രാതരോ ഭ്രാതൃഭിഃ സഹ।
തത്രൈകസ്തു മഹാബാഹുർഭീമോ നാഭ്യേതി മാമിഹ॥ 1-139-16 (6243) 
ന ച പ്രീണയതേ ചക്ഷുഃ സദാ ദുര്യോധനസ്യ സഃ।
ക്രൂരോഽസൌ ദുർമതിഃ ക്ഷുദ്രോ രാജ്യലുബ്ധോഽനപത്രപഃ॥ 1-139-17 (6244) 
നിഹന്യാദപി തം വീരം ജാതമന്യുഃ സുയോധനഃ।
തേന മേ വ്യാകുലം ചിത്തം ഹൃദയം ദഹ്യതീവ ച॥ 1-139-18 (6245) 
വിദുര ഉവാച। 1-139-19x (820) 
മൈവം വദസ്വ കല്യാണി ശേഷസംരക്ഷണം കുരു।
പ്രത്യാദിഷ്ടോ ഹി ദുഷ്ടാത്മാ ശേഷേഽപി പ്രഹരേത്തവ॥ 1-139-19 (6246) 
ദീർഘായുഷസ്തവ സുതാ യഥോവാച മഹാമുനിഃ।
ആഗമിഷ്യതി തേ പുത്രഃ പ്രീതിം ചോത്പാദയിഷ്യതി॥ 1-139-20 (6247) 
വൈശംപായന ഉവാച। 1-139-21x (821) 
ഏവമുക്ത്വാ യയൌ വിദ്വാന്വിദുരഃ സ്വം നിവേശനം।
കുന്തീ ചിന്താപരാ ഭൂത്വാ സഹാസീനാ സുതൈർഗൃഹേ॥ 1-139-21 (6248) 
തതോഽഷ്ടമേ തു ദിവസേ പ്രത്യബുധ്യത പാണ്ഡവഃ।
തസ്മിംസ്തദാ രസേ ജീർണേ സോഽപ്രമേയബലോ ബലീ॥ 1-139-22 (6249) 
തം ദൃഷ്ട്വാ പ്രതിബുധ്യന്തം പാണ്ഡവം തേ ഭുജംഗമാഃ।
സാന്ത്വയാമാസുരവ്യഗ്രാ വചനം ചേദമബ്രുവൻ॥ 1-139-23 (6250) 
യത്തേ പീതോ മഹാബാഹോ രസോഽയം വീര്യസംഭൃതഃ।
തസ്മാന്നാഗായുതബലോ രണേഽധൃഷ്യോ ഭവിഷ്യസി॥ 1-139-24 (6251) 
ഗച്ഛാദ്യ ത്വം ച സ്വഗൃഹം സ്നാതോ ദിവ്യൈരിമൈർജലൈഃ।
ഭ്രാതരസ്തേഽനുതപ്യന്തി ത്വാം വിനാ കുരുപുംഗവ॥ 1-139-25 (6252) 
തതഃ സ്നാതോ മഹാബാഹുഃ ശുചിശുക്ലാംബരസ്രജഃ।
തതോ നാഗസ്യ ഭവനേ കൃതകൌതുകമംഗലഃ॥ 1-139-26 (6253) 
ഓഷധീഭിർവിഷഘ്നീഭിഃ സുരഭീഭിർവിശേഷതഃ।
ഭുക്തവാൻപരമാന്നം ച നാഗൈർദത്തം മഹാബലഃ॥ 1-139-27 (6254) 
പൂജിതോ ഭുജഗൈർവീര ആശീർഭിശ്ചാഭിനന്ദിതഃ।
ദിവ്യാഭരണസഞ്ഛന്നോ നാഗാനാമന്ത്ര്യ പാണ്ഡവാഃ॥ 1-139-28 (6255) 
ഉദതിഷ്ഠത്പ്രഹൃഷ്ടാത്മാ നാഗലോകാദരിന്ദമഃ।
ഉത്ക്ഷിപ്യ ച തദാ നാഗൈർജലാജ്ജലരുഹേക്ഷണഃ॥ 1-139-29 (6256) 
തസ്മിന്നേവ വനോദ്ദേശേ സ്ഥാപിതഃ കുരുനന്ദനഃ।
തേ ചാന്തർദധിരേ നാഗാഃ പാണ്ഡവസ്യൈവ പശ്യതഃ॥ 1-139-30 (6257) 
തത ഉത്ഥായ കൌന്തേയോ ഭീമസേനോ മഹാബലഃ।
ആജഗാമ മഹാബാഹുർമാതുരന്തികമഞ്ജസാ॥ 1-139-31 (6258) 
തതോഽഭിവാദ്യ ജനനീം ജ്യേഷ്ഠം ഭ്രാതരമേവ ച।
കനീയസഃ സമാഘ്രായ ശിരസ്സ്വരിവിമർദനഃ॥ 1-139-32 (6259) 
തൈശ്ചാപി സംപരിഷ്വക്തഃ സഹ മാത്രാ നരർഷഭൈഃ।
അന്യോന്യഗതസൌഹാർദാദ്ദിഷ്ട്യാ ദിഷ്ട്യേതി ചാബ്രുവൻ॥ 1-139-33 (6260) 
തതസ്തത്സർവമാചഷ്ട ദുര്യോധനവിചേഷ്ടിതം।
ഭ്രാതൄണാം ഭീമസേനശ്ച മഹാബലപരാക്രമഃ॥ 1-139-34 (6261) 
നാഗലോകേ ച യദ്വൃത്തം ഗുണദോഷമശേഷതഃ।
തച്ച സർവമശേഷേണ കഥയാമാസ പാണ്ഡവഃ॥ 1-139-35 (6262) 
തതോ യുധിഷ്ഠിരോ രാജാ ഭീമമാഹ വചോഽർഥവത്।
തൂഷ്ണീം ഭവ ന തേ ജൽപ്യമിദം കാര്യം കഥഞ്ചന॥ 1-139-36 (6263) 
ഇതഃപ്രഭൃതി കൌന്തേയം രക്ഷതാന്യോന്യമാദൃതാഃ।
ഏവമുക്ത്വാ മഹാബാഹുർധർമരാജോ യുധിഷ്ഠിരഃ॥ 1-139-37 (6264) 
ഭ്രാതൃഭിഃ സഹിതഃ സർവൈരപ്രമത്തോഽഭവത്തദാ।
യദാ ത്വവഗതാസ്തേ വൈ പാണ്ഡവാസ്തസ്യ കർമ തത്॥ 1-139-38 (6265) 
നത്വേവ ബഹുലം ചക്രുഃ പ്രയതാ മന്ത്രരക്ഷണേ।
ധർമാത്മാ വിദുരസ്തേഷാം പ്രദദൌ മതിമാൻമതിം॥ 1-139-39 (6266) 
ദുര്യോധനോഽപി തം ദൃഷ്ട്വാ പാണ്ഡവം പുനരാഗതം।
നിശ്വസംശ്ചിന്തയംശ്ചൈവമഹന്യഹനി തപ്യതേ॥ 1-139-40 (6267) 
കുമാരാൻക്രീഡമാനാംസ്താന്ദൃഷ്ട്വാ രാജാതിദുർമദാൻ।
ഗുരും ശിക്ഷാർഥമന്വിഷ്യ ഗൌതമം താന്ന്യവേദയത്॥ 1-139-41 (6268) 
ശരസ്തംബേ സമുദ്ഭൂതം വേദശാസ്ത്രാർഥപാരഗം।
`രാജ്ഞാ നിവേദിതാസ്തസ്മൈ തേ ച സർവേ ച നിഷ്ഠിതാഃ।' 
അധിജഗ്മുശ്ച കുരവോ ധനുർവേദം കൃപാത്തു തേ॥ ॥  1-139-42 (6269) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഊനചത്വാരിംശദധികശതതമോഽധ്യായഃ॥ 139 ॥

Mahabharata - Adi Parva - Chapter Footnotes

1-139-8 ഭാവശ്ചിത്തം ന ശുധ്യതേ ജീവതീതി ന മനുതേ॥ 1-139-19 പ്രത്യാദിഷ്ടഃ കുതോ ഭീമം ഹതവാനസീത്യുപാലബ്ധഃ॥ 1-139-41 താൻകുരുബാലകാൻ ന്യവേദയത്॥ ഊനചത്വാരിംശദധികശതതമോഽധ്യായഃ॥ 139 ॥



ആദിപർവ - അധ്യായ 140

॥ ശ്രീഃ ॥

1.140. അധ്യായഃ 140 

Mahabharata - Adi Parva - Chapter Topics

കൃപദ്രോണാശ്വത്ഥാമാചാര്യാണാമുത്പത്തിഃ॥ 1 ॥ ദ്രോണാചാര്യസ്യ പരശുരാമാദസ്ത്രലാഭഃ॥ 2 ॥

Mahabharata - Adi Parva - Chapter Text

1-140-0 (6270) 
ജനമേജയ ഉവാച। 1-140-0x (822) 
കൃപസ്യാപി മമ ബ്രഹ്മൻസംഭവം വക്തുമർഹസി।
ശരസ്തംബാത്കഥം ജജ്ഞേ കഥം വാഽസ്ത്രാണ്യവാപ്തവാൻ॥ 1-140-1 (6271) 
വൈശംപായന ഉവാച। 1-140-2x (823) 
മഹർഷേർഗൌതമസ്യാസീച്ഛരദ്വാന്നാമ ഗൌതമഃ।
പുത്രഃ കില മഹാരാജ ജാതഃ സഹശരൈർവിഭോ॥ 1-140-2 (6272) 
ന തസ്യ വേദാധ്യയനേ തഥാ ബുദ്ധിരജായത।
യഥാസ്യ ബുദ്ധിരഭവദ്ധനുർവേദേ പരന്തപ॥ 1-140-3 (6273) 
അധിജഗ്മുര്യഥാ വേദാസ്തപസാ ബ്രഹ്മചാരിണഃ।
തഥാ സ തപസോപേതഃ സർവാണ്യസ്ത്രാണ്യവാപ ഹ॥ 1-140-4 (6274) 
ധനുർവേദപരത്വാച്ച തപസാ വിപുലേന ച।
ഭൃശം സന്താപയാമാസ ദേവരാജം സ ഗൌതമഃ॥ 1-140-5 (6275) 
തതോ ജാലവതീം നാമ ദേവകന്യാം സുരേശ്വരഃ।
പ്രാഹിണോത്തപസോ വിഘ്നം കുരു തസ്യേതി കൌരവ॥ 1-140-6 (6276) 
സാ ഹി ഗത്വാഽഽശ്രമം തസ്യ രമണീയം ശരദ്വതഃ।
ധനുർബാണധരം ബാലാ ലോഭയാമാസ ഗൌതമം॥ 1-140-7 (6277) 
താമേകവസനാം ദൃഷ്ട്വാ ഗൌതമോഽപ്സരസം വനേ।
ലോകേഽപ്രതിമസംസ്ഥാനാം പ്രോത്ഫുല്ലനയനോഽഭവത്॥ 1-140-8 (6278) 
ധനുശ്ച ഹി ശരാസ്തസ്യ കരാഭ്യാമപതൻഭുവി।
വേപഥുശ്ചാസ്യ സഹസാ ശരീരേ സമജായത॥ 1-140-9 (6279) 
സ തു ജ്ഞാനഗരീയസ്ത്വാത്തപസശ്ച സമർഥനാത്।
അവതസ്ഥേ മഹാപ്രാജ്ഞോ ധൈര്യേണ പരമേണ ഹ॥ 1-140-10 (6280) 
യസ്തസ്യ സഹസാ രാജന്വികാരഃ സമദൃശ്യത।
തേന സുസ്രാവ രേതോഽസ്യ സ ച തന്നാന്വബുധ്യത॥ 1-140-11 (6281) 
ധനുശ്ച സശരം ത്യക്ത്വാ തഥാ കൃഷ്ണാജിനാനി ച।
സ വിഹായാശ്രമം തം ച താം ചൈവാപ്സരസം മുനിഃ॥ 1-140-12 (6282) 
ജഗാമ രേതസ്തത്തസ്യ ശരസ്തംബേ പപാത ച।
ശരസ്തംബേ ച പതിതം ദ്വിധാ തദഭവന്നൃപ॥ 1-140-13 (6283) 
തസ്യാഥ മിഥും ജജ്ഞേ ഗൌതമസ്യ ശരദ്വതഃ।
`മഹർഷേർഗൌതമസ്യാസ്യ ഹ്യാശ്രമസ്യ സമീപതഃ॥' 
മൃഗയാം ചരതോ രാജ്ഞഃ ശാന്തനോസ്തു യദൃച്ഛയാ॥  1-140-14 (6284) 
കശ്ചിത്സേനാചരോഽരണ്യേ മിഥുനം തദപശ്യത।
ധനുശ്ച സശരം ദൃഷ്ട്വാ തഥാ കൃഷ്ണാജിനാനി ച॥ 1-140-15 (6285) 
ജ്ഞാത്വാ ദ്വിജസ്യ ചാപത്യേ ധനുർവേദാന്തഗസ്യ ഹ।
സ രാജ്ഞേ ദർശയാമാസ മിഥുനം സശരം ധനുഃ॥ 1-140-16 (6286) 
സ തദാദായ മിഥുനം രാജാ ച കൃപയാന്വിതഃ।
ആജഗാമ ഗൃഹാനേവ മമ പുത്രാവിതി ബ്രുവൻ॥ 1-140-17 (6287) 
തതഃ സംവർധയാമാസ സംസ്കാരൈശ്ചാപ്യയോജയത്।
പ്രാതിപേയോ നരശ്രേഷ്ഠോ മിഥുനം ഗൌതമസ്യ തത്॥ 1-140-18 (6288) 
കൃപയാ യൻമയാ ബാലാവിമൌ സംവർധിതാവിതി।
തസ്മാത്തയോർനാമ ചക്രേ തദേവ സ മഹീപതിഃ। 
`തസ്മാത്കൃപ ഇതി ഖ്യാതഃ കൃപീ കന്യാ ച സാഽഭവത്॥'  1-140-19 (6289) 
പിതാപി ഗൌതമസ്തത്ര തപസാ താവവന്ദിത।
ആഗത്യ തസ്മൈ ഗോത്രാദി സർവമാഖ്യാതവാംസ്തദാ॥ 1-140-20 (6290) 
`കൃപോഽപി ച തദാ രാജന്ധനുർവേദപരോഽഭവത്।'
ചതുർവിധം ധനുർവേദം ശാസ്ത്രാണി വിവിധാനി ച॥  1-140-21 (6291) 
നിശിലേനാസ്യ തത്സർവം ഗുഹ്യമാഖ്യാതവാൻപിതാ।
സോഽചിരേണൈവ കാലേന പരമാചാര്യതാം ഗതഃ॥ 1-140-22 (6292) 
കൃപമാഹൂയ ഗാംഗേയസ്തവ ശിഷ്യാ ഇതി ബ്രുവൻ।
പൌത്രാൻപരിസമാധായ കൃപമാരാധയത്തദാ॥ 1-140-23 (6293) 
തതോഽധിജഗ്മുഃ സർവേ തേ ധനുർവേദം മഹാരഥാഃ।
ധൃതരാഷ്ട്രാത്മജാശ്ചൈവ പാണ്ഡവാഃ സഹ യാദവൈഃ॥ 1-140-24 (6294) 
വൃഷ്ണയശ്ച നൃപാശ്ചാന്യേ നാനാദേശസമാഗതാഃ।
`കൃപമാചാര്യമാസാദ്യ പരമാസ്ത്രജ്ഞതാം ഗതഃ।'  1-140-25 (6295) 
വൈശംപായന ഉവാച।
വിശേഷാർഥീ തതോ ഭീഷ്മഃ പൌത്രാണാം വിനയേപ്സയാ॥  1-140-25x (824) 
ഇഷ്വസ്ത്രജ്ഞാൻപര്യപൃച്ഛദാചാര്യാന്വീര്യസംമതാൻ।
നാൽപധീർനാമഹാഭാഗസ്തഥാ നാനസ്ത്രകോവിദഃ॥ 1-140-26 (6296) 
നാദേവസത്വോ വിനയേത്കുരൂനസ്ത്രേ മഹാവലാൻ।
ഇതി സഞ്ചിന്ത്യ ഗാംഗേയസ്തദാ ഭരതസത്തമഃ॥ 1-140-27 (6297) 
ദ്രോണായ വേദവിദുഷേ ഭാരദ്വാജായ ധമതേ।
പാണ്ഡവാൻകൌരവാംശ്ചൈവ ദദൌ ശിഷ്യാന്നരർഷഭ॥ 1-140-28 (6298) 
ശാസ്ത്രതഃ പൂജിതശ്ചൈവ സംയക്തേന മഹാത്മനാ।
സ ഭീഷ്മേണ മഹാഭാഗസ്തുഷ്ടോഽസ്ത്രവിദുഷാം വരഃ॥ 1-140-29 (6299) 
പ്രതിജഗ്രാഹ താൻസർവാഞ്ശിഷ്യത്വേന മഹായശാഃ।
ശിക്ഷയാമാസ ച ദ്രോണോ ധനുർവേദമശേഷതഃ॥ 1-140-30 (6300) 
തേഽചിരേണൈവ കാലേന സർവശസ്ത്രവിശാരദാഃ।
ബഭൂവുഃ കൌരവാ രാജൻപാണ്ഡവാശ്ചാമിതൌജസഃ॥ 1-140-31 (6301) 
ജനമേജയ ഉവാച। 1-140-32x (825) 
കഥം സമഭവദ്ദ്രോണഃ കഥം ചാസ്ത്രാണ്യവാപ്തവാൻ।
കഥം ചാഗാത്കുരൂൻബ്രഹ്മൻകസ്യ പുത്രഃ സ വീര്യവാൻ॥ 1-140-32 (6302) 
കഥം ചാസ്യ സുതോ ജാതഃ സോശ്വത്ഥാമാഽസ്ത്രവിത്തമഃ।
ഏതദിച്ഛാംയഹം ശ്രോതും വിസ്തരേണ പ്രകീർതയ॥ 1-140-33 (6303) 
വൈശംപായന ഉവാച। 1-140-34x (826) 
ഗംഗാദ്വാരം പ്രതി മഹാൻബഭൂവ ഭഗവാനൃഷിഃ।
ഭരദ്വാജ ഇതി ഖ്യാതഃ സതതം സംശിതവ്രതഃ॥ 1-140-34 (6304) 
സോഽഭിഷേക്തും ഗതോ ഗംഗാം പൂർവമേവാഗതാം സതീം।
മഹർഷിഭിർഭരദ്വാജോ ഹവിർധാനേ ചരൻപുരാ॥ 1-140-35 (6305) 
ദദർശാപ്സരസം സാക്ഷാദ്ധൃതാചീമാപ്ലുതാമൃഷിഃ।
രൂപയൌവനസംപന്നാം മദദൃപ്താം മദാലസാം॥ 1-140-36 (6306) 
തസ്യാ വായുർനദീതീര വസനം പര്യവർതത।
വ്യപകൃഷ്ടാംബരാം ദൃഷ്ട്വാ താമൃഷിശ്ചകമേ തതഃ॥ 1-140-37 (6307) 
തത്ര സംസക്തമനസോ ഭരദ്വാജസ്യ ധീമതഃ।
ഹൃഷ്ടസ്യ രേതശ്ചസ്കന്ദ തദൃഷിർദ്രോണ ആദധേ॥ 1-140-38 (6308) 
തതഃ സമഭവദ്ദ്രോണഃ കലശേ തസ്യ ധീമതഃ।
അധ്യഗീഷ്ട സ വേദാംശ്ച വേദാംഗാനി ച സർവശഃ॥ 1-140-39 (6309) 
അഗ്നേരസ്ത്രമുപാദായ യദൃഷിർവേദ കാശ്യപഃ।
അധ്യഗച്ഛദ്ഭരദ്വാജസ്തദസ്ത്രം ദേവകാര്യതഃ॥ 1-140-40 (6310) 
അഗ്നിവേശ്യം മഹാഭാഗം ഭരദ്വാജഃ പ്രതാപവാൻ।
പ്രത്യപാദയദാഗ്നേയമസ്ത്രമസ്ത്രവിദാം വരഃ॥ 1-140-41 (6311) 
`കനിഷ്ഠജാതം സ മുനിർഭ്രാതാ ഭ്രാതരമന്തികേ।
അഗ്നിവേശ്യസ്തഥാ ദ്രോണം തദാ ഭരതസത്തമ।' 
ഭാരദ്വാജം തദാഗ്നേയം മഹാസ്ത്രം പ്രത്യപാദയത്॥  1-140-42 (6312) 
ഭരദ്വാജസഖാ ചാസീത്പൃഷതോ നാമ പാർഥിവഃ।
തസ്യാപി ദ്രുപദോ നാമ തഥാ സമഭവത്സുതഃ॥ 1-140-43 (6313) 
സ നിത്യമാശ്രമം ഗത്വാ ദ്രോണേന സഹ പാർഥിവഃ।
ചിക്രീഡാധ്യയനം ചൈവ ചകാര ക്ഷത്രിയർഷഭഃ॥ 1-140-44 (6314) 
തതോ വ്യതീതേ പൃഷതേ സ രാജാ ദ്രുപദോഽഭവത്।
പഞ്ചാലേഷു മഹാബാഹുരുത്തരേഷു നരേശ്വരഃ॥ 1-140-45 (6315) 
ഭരദ്വാജോഽപി ഭഗവാനാരുരോഹ ദിവം തദാ।
തത്രൈവ ച വസന്ദ്രോണസ്തപസ്തേപേ മഹാതപാഃ॥ 1-140-46 (6316) 
വേദവേദാംഗവിദ്വാൻസ തപസാ ദഗ്ധകിൽബിഷഃ।
തതഃ പിതൃനിയുക്താത്മാ പുത്രലോഭാൻമഹായശാഃ॥ 1-140-47 (6317) 
ശാരദ്വതീം തതോ ഭാര്യാം കൃപീം ദ്രോണോഽന്വവിന്ദത।
അഗ്നിഹോത്രേ ച ധർമേ ച ദമേ ച സതത രതാം॥ 1-140-48 (6318) 
അലഭദ്ഗൌതമീ പുത്രമശ്വത്ഥാമാനമേവ ച।
സ ജാതമാത്രോ വ്യനദദ്യഥൈവോച്ചൈഃശ്രവാ ഹയഃ॥ 1-140-49 (6319) 
തച്ഛ്രുത്വാന്തർഹിതം ഭൂതമന്തരിക്ഷസ്ഥമബ്രവീത്।
അശ്വസ്യേവാസ്യ യത്സ്ഥാമ നദതഃ പ്രദിശോ ഗതം॥ 1-140-50 (6320) 
അശ്വത്ഥാമൈവ ബാലോഽയം തസ്മാന്നാംനാ ഭവിഷ്യതി।
സുതേന തേന സുപ്രീതോ ഭാരദ്വാജസ്തതോഽഭവത്॥ 1-140-51 (6321) 
തത്രൈവ ച വസന്ധീമാന്ധനുർവേദപരോഽഭവത്।
സ ശുശ്രാവ മഹാത്മാനം ജാമദഗ്ന്യം പരന്തപം॥ 1-140-52 (6322) 
സർവജ്ഞാനവിദം വിപ്രം സർവശസ്ത്രഭൃതാം വരം।
ബ്രാഹ്മണേഭ്യസ്തദാ രാജന്ദിത്സന്തം വസു സർവശഃ॥ 1-140-53 (6323) 
സ രാമസ്യ ധനുർവേദം ദിവ്യാന്യസ്ത്രാണി ചൈവ ഹ।
ശ്രഉത്വാ തേഷു മനശ്ചക്രേ നീതിശാസ്ത്രേ തഥൈവ ച॥ 1-140-54 (6324) 
തതഃ സ വ്രതിഭിഃ ശിഷ്യൈസ്തപോയുക്തൈർമഹാതപാഃ।
വൃതഃ പ്രായാൻമഹാവാഹുർമഹേന്ദ്രം പർവതോത്തമം॥ 1-140-55 (6325) 
തതോ മഹേന്ദ്രമാസാദ്യ ഭാരദ്വാജോ മഹാതപാഃ।
ക്ഷത്രഘ്നം തമമിത്രഘ്നമപശ്യദ്ഭൃഗുനന്ദനം॥ 1-140-56 (6326) 
തതോ ദ്രോണോ വൃതഃ ശിഷ്യൈരുപഗംയ ഭൃഗൂദ്വഹം।
ആചഖ്യാവാത്മനോ നാമ ജൻമ ചാംഗിരസഃ കുലേ॥ 1-140-57 (6327) 
നിവേദ്യ ശിരസാ ഭൂമൌ പാദൌ ചൈവാഭ്യവാദയത്।
തതസ്തം സർവമുത്സൃജ്യ വനം ജിഗമിഷും തദാ॥ 1-140-58 (6328) 
ജാമദഗ്ന്യം മഹാത്മാനം ഭാരദ്വാജോഽബ്രവീദിദം।
ഭരദ്വാജാത്സമുത്പന്നം തഥാ ത്വം മാമയോനിജം॥ 1-140-59 (6329) 
ആഗതം വിത്തകാമം മാം വിദ്ധി ദ്രോണം ദ്വിജോത്തമ।
തമബ്രവീൻമഹാത്മാ സ സർവക്ഷത്രിയമർദനഃ॥ 1-140-60 (6330) 
സ്വാഗതം തേ ദ്വിജശ്രേഷ്ഠ യദിച്ഛസി വദസ്വ മേ।
ഏവമുക്തസ്തു രാമേണ ഭാരദ്വാജോഽബ്രവീദ്വചഃ॥ 1-140-61 (6331) 
രാമം പ്രഹരതാം ശ്രേഷ്ഠം ദിത്സന്തം വിവിധം വസു।
അഹം ധനമനന്തം ഹി പ്രാർഥയേ വിപുലവ്രത॥ 1-140-62 (6332) 
രാമ ഉവാച। 1-140-63x (827) 
ഹിരണ്യം മമ യച്ചാന്യദ്വസു കിഞ്ചിദിഹ സ്ഥിതം।
ബ്രാഹ്മണേഭ്യോ മയാ ദത്തം സർവമേതത്തപോധന॥ 1-140-63 (6333) 
തഥൈവേയം ധരാ ദേവീ സാഗരാന്താ സപത്തനാ।
കശ്യപായ മയാ ദത്താ കൃത്സ്നാ നഗരമാലിനീ॥ 1-140-64 (6334) 
ശരീരമാത്രമേവാദ്യ മമേദമവശേഷിതം।
അസ്ത്രാണി ച മഹാർഹാണി ശസ്ത്രാണി വിവിധാനി ച॥ 1-140-65 (6335) 
അസ്ത്രാണി വാ ശരീരം വാ ബ്രഹ്മഞ്ശസ്ത്രാണി വാ പുനഃ।
വൃണീഷ്വ കിം പ്രയച്ഛാമി തുഭ്യം ദ്രോണ വദാശു തത്॥ 1-140-66 (6336) 
ദ്രോണ ഉവാച। 1-140-67x (828) 
അസ്ത്രാണി മേ സമഗ്രാണി സസംഹാരാണി ഭാർഗവ।
സ പ്രയോഗരഹസ്യാനി ദാതുമർഹസ്യശേഷതഃ॥ 1-140-67 (6337) 
`ഏതദ്വസു വസൂനാം ഹി സർവേഷാം വിപ്രസത്തമ।'
തഥേത്യുക്ത്വാ തതസ്തസ്മൈ പ്രാദാദസ്ത്രാണി ഭാർഗവഃ। 
സരഹസ്യവ്രതം ചൈവ ധനുർവേദമശേഷതഃ॥  1-140-68 (6338) 
പ്രതിഗൃഹ്യ തു തത്സർവം കൃതാസ്ത്രേ ദ്വിജസത്തമഃ।
പ്രിയം സഖായം സുപ്രീതോ ജഗാമ ദ്രുപദം പ്രതി॥ ॥ 1-140-69 (6339) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ചത്വാരിംശദധികശതതമോഽധ്യായഃ॥ 140 ॥

Mahabharata - Adi Parva - Chapter Footnotes

1-140-2 ഗൌതമോ ഗൌത്രതഃ॥ 1-140-10 സമർഥനാത്സാമർഥ്യാത്॥ 1-140-18 പ്രാതിപേയഃ പ്രതീപപുത്രഃ॥ 1-140-19 സംവർധിതാവിതി ആലോച്യേതി ശേഷഃ॥ 1-140-25 വിനയേപ്സയാ ശിക്ഷേച്ഛയാ॥ 1-140-27 അദേവസത്വഃ നാസ്തി ദേവസ്യേവ സത്വം സാമർഥ്യം യസ്യ സഃ॥ 1-140-38 ദ്രോണേ ദ്രോണ കലശാഖ്യേ യജ്ഞിയപാത്രവിശേഷേ॥ 1-140-50 സ്ഥാമശബ്ദഃ സകാരസ്യ തത്കാരാദേശേഽശ്വത്ഥാമേതി॥ ചത്വാരിംശദധികശതതമോഽധ്യായഃ॥ 140 ॥



ആദിപർവ - അധ്യായ 141

॥ ശ്രീഃ ॥

1.141. അധ്യായഃ 141 

Mahabharata - Adi Parva - Chapter Topics

ദ്രുപദസമീപം ഗത്വാ തേന സഹ സ്വസ്യ സഖിത്വം കഥയതോ ദ്രോണസ്യ ദ്രുപദകൃതം ഭർത്സനം॥ 1 ॥ തേന കുപിതസ്യ ദ്രോണസ്യ ഹാസ്തിന പുരഗമനം॥ 2 ॥ ക്രീഡാകാലേ കൂപപതിതയോർവിദാകന്ദുകയോരുദ്ധരണേ അശക്നുവതാം കുമാരാണാം ദ്രോണകൃതോഽധിക്ഷേപഃ॥ 3 ॥ ദ്രോണേന വീടാമുദ്രികയോഃ കൂപാദുദ്ധാരഃ॥ 4 ॥ ദ്രോണവൃത്താന്തശ്രവണേന ഭീഷ്മേണ സ്വഗൃഹനിവാസാർഥം ദ്രോണം പ്രതി പ്രാർഥനം॥ 5 ॥

Mahabharata - Adi Parva - Chapter Text

1-141-0 (6340) 
വൈശംപായന ഉവാച। 1-141-0x (829) 
തതോ ദ്രുപദമാസാദ്യ ഭാരദ്വാജഃ പ്രതാപവാൻ।
അബ്രവീത്പാർഥിവം രാജൻസഖായം വിദ്ധി മാമിഹ॥ 1-141-1 (6341) 
ഇത്യേവമുക്തഃ സഖ്യാ സ പ്രീതിർപൂർവം ജനേശ്വരഃ।
ഭാരദ്വാജേന പാഞ്ചാല്യോ നാമൃഷ്യത വചോഽസ്യ തത്॥ 1-141-2 (6342) 
സ ക്രോധാമർഷജിഹ്മഭ്രൂഃ കഷായീകൃതലോചനഃ।
ഐശ്വര്യമദസംപന്നോ ദ്രോണം രാജാഽബ്രവീദിദം॥ 1-141-3 (6343) 
ദ്രുപദ ഉവാച। 1-141-4x (830) 
അകൃതേയം തവ പ്രജ്ഞാ ബ്രഹ്മന്നാതിസമഞ്ജസാ।
യൻമാം വ്രവീഷി പ്രസഭം സഖാ തേഽഹമിതി ദ്വിജ॥ 1-141-4 (6344) 
ന ഹി രാജ്ഞാമുദീർണാനാമേവംഭൂതൈർനരൈഃ ക്വചിത്।
സഖ്യം ഭവതി മന്ദാത്മഞ്ശ്രിയാ ഹീനൈർധനച്യുതൈഃ॥ 1-141-5 (6345) 
സൌഹൃദാന്യപി ജീര്യന്തേ കാലേന പരിജീര്യതഃ।
സൌഹൃദം മേ ത്വയാ ഹ്യാസീത്പൂർവം സാമർഥ്യബന്ധനം॥ 1-141-6 (6346) 
ന സഖ്യമജരം ലോകേ ഹൃദി തിഷ്ഠതി കസ്യചിത്।
കാമശ്ചൈതന്നാശയതി ക്രോധോ വൈനം രഹത്യുത॥ 1-141-7 (6347) 
മൈവം ജീർണമുപാസ്സ്വ ത്വം സഖ്യം ഭവദുപാധികൃത്।
ആസീത്സഖ്യം ദ്വിജശ്രേഷ്ഠ ത്വയാ മേഽർഥനിബന്ധനം॥ 1-141-8 (6348) 
ന ദരിദ്രോ വസുമതോ നാവിദ്വാന്വിദുഷഃ സഖാ।
ന ശൂരസ്യ സഖാ ക്ലീബഃ സഖിപൂർവം കിമിഷ്യതേ॥ 1-141-9 (6349) 
യയോരേവ സമം വിത്തം യയോരേവ സമം ശ്രുതം।
തയോർവിവാഹഃ സഖ്യം ച ന തു പുഷ്ടവിപുഷ്ടയോഃ॥ 1-141-10 (6350) 
നാശ്രോത്രിയഃ ശ്രോത്രിയസ്യ നാരഥീ രഥിനഃ സഖാ।
നാരാജാ പാർഥിവസ്യാപി സഖിപൂർവം കിമിഷ്യതേ॥ 1-141-11 (6351) 
വൈശംപായന ഉവാച। 1-141-12x (831) 
ദ്രുപദേനൈവമുക്തസ്തു ഭാരദ്വാജഃ പ്രതാപവാൻ।
മുഹൂർതം ചിന്തയിത്വാ തു മന്യുനാഽഭിപരിപ്ലുതഃ॥ 1-141-12 (6352) 
സ വിനിശ്ചിത്യ മനസാ പാഞ്ചാല്യം പ്രതിബുദ്ധിമാൻ।
`ശിഷ്യൈഃ പരിവൃതഃ ശ്രീമാൻപുത്രേണ സഹിതസ്തഥാ॥'  1-141-13 (6353) 
ജഗാമ കുരുമുഖ്യാനാം നാഗരം നാഗസാഹ്വയം।
താം പ്രതിജ്ഞാം പ്രതിജ്ഞായ യാം കർതാ നചിരാദിവ॥ 1-141-14 (6354) 
സ നാഗപുരമാഗംയ ഗൌതമസ്യ നിവേശനേ।
ഭാരദ്വാജോഽവസത്തത്ര പ്രച്ഛന്നം ദ്വിജസത്തമഃ॥ 1-141-15 (6355) 
തതോഽസ്യ തനുജഃ പാർഥാൻകൃപസ്യാനന്തരം പ്രഭുഃ।
അസ്ത്രാണി ശിക്ഷയാമാസ നാബുധ്യന്ത ച തം ജനാഃ॥ 1-141-16 (6356) 
ഏവം സ തത്ര ഗൂഢാത്മാ കഞ്ചിത്കാലമുവാസ ഹ।
കുമാരാസ്ത്വഥ നിഷ്ക്രംയ സമേതാ ഗജസാഹ്വയാത്॥ 1-141-17 (6357) 
ക്രീഡന്തോ വീടയാ തത്ര വീരാഃ പര്യചരൻമുദാ।
`തേഷാം സങ്ക്രീഡമാനാനാമുദപാനേഽംഗുലീയകം॥ 1-141-18 (6358) 
പപാത ധർമപുത്രസ്യ വീടാ തത്രൈവ ചാപതത്।
ഗർതാൻബുനാ പ്രതിച്ഛന്നം താരാരൂപമിവാംബരേ॥ 1-141-19 (6359) 
ദൃഷ്ട്വാ ചൈതേ കുമാരാശ്ച തം യത്നാത്പര്യവാരയൻ।'
തതസ്തേ യത്നമാതിഷ്ഠന്വീടാമുദ്ധർതുമാദൃതാഃ। 
ന ച തേ പ്രത്യയദ്യന്ത കർമ വീടോപലബ്ധയേ॥  1-141-20 (6360) 
തതോഽന്യോന്യമവൈക്ഷന്ത വ്രീഡയാവനതാനനാഃ।
തസ്യാ യോഗമവിദന്തോ ഭൃശം ചോത്കണ്ഠിതാഭവൻ॥ 1-141-21 (6361) 
തേഽപശ്യൻബ്രാഹ്മണം ശ്യാമമാപന്നം പലിതം കൃശം।
കൃത്യവന്തമദൂരസ്ഥമഗ്നിഹോത്രപുരസ്കൃതം॥ 1-141-22 (6362) 
തേ തം ദൃഷ്ട്വാ മഹാതമാനമുപഗംയ കുമാരകാഃ।
ഭഗ്നോത്സാഹക്രിയാത്മാനോ ബ്രാഹ്മണം പര്യവാരയൻ॥ 1-141-23 (6363) 
അഥ ദ്രോണഃ കുമാരാംസ്താന്ദൃഷ്ട്വാ കത്യവശസ്തദാ।
പ്രഹസ്യ മന്ദം പൈശല്യാദഭ്യഭാഷത വീര്യവാൻ॥ 1-141-24 (6364) 
അഹോ വോ ധിഗ്ബലം ക്ഷാത്രം ധിഗേതാം വഃ കൃതാസ്ത്രതാം।
ഭരതസ്യാന്വയേ ജാതാ യേ വീടാം നാധിഗച്ഛത॥ 1-141-25 (6365) 
വീടാം ച മുദ്രികാം ചൈവ ഹ്യഹമേതദപി ദ്വയം।
ഉദ്ധരേയമിഷീകാഭിർഭോജനം മേ പ്രദീയതാം॥ 1-141-26 (6366) 
തതോഽബ്രവീത്തദാ ദ്രോണം കുന്തീപുത്രോ യുധിഷ്ഠിരഃ।
കൃപസ്യാനുമതേ ബ്രഹ്മൻഭിക്ഷാമാപ്നുഹി ശാശ്വതീം॥ 1-141-27 (6367) 
ഏവമുക്തഃ പ്രത്യുവാച പ്രഹസ്യ ഭരതാനിദം।  1-141-28 (6368) 
ദ്രോണ ഉവാച।
ഏഷാ മുഷ്ടിരിഷീകാണാം മയാഽസ്ത്രേണാഭിമന്ത്രിതാ॥  1-141-28x (832) 
അസ്യാ വീര്യം നിരീക്ഷധ്വം യദന്യേഷു ന വിദ്യതേ।
വേത്സ്യാമീഷികയാ വീടാം താമിഷീകാം തഥാഽന്യയാ॥ 1-141-29 (6369) 
താമന്യയാ സമായോഗേ വീടായാ ഗ്രഹണം മമ।  1-141-30 (6370) 
വൈശംപായന ഉവാച।
തതോ യഥോക്തം ദ്രോണേന തത്സർവം കൃതമഞ്ജസാ॥  1-141-30x (833) 
തദവേക്ഷ്യ കുമാരാസ്തേ വിസ്മയോത്ഫുല്ലലോചനാഃ।
ആശ്ചര്യമിദമത്യന്തമിതി മത്വാ വചോഽബ്രുവൻ॥ 1-141-31 (6371) 
മുദ്രികാമണി വിപ്രർഷേ ശീധ്രമേതാം സമുദ്ധരഥ  1-141-32 (6372) 
വൈശംപായന ഉവാച।
തതഃ ശരം സമാദായ ധനുശ്ചാപി മഹായശാഃ॥  1-141-32x (834) 
ശരേണ വിദ്ധ്വാ മുദ്രാം താമൂർധ്വമാവാഹയത്പ്രഭുഃ।
സ ശരം സമുപാദായ കൂപാദംഗുലിവേഷ്ടനം॥ 1-141-33 (6373) 
ദദൌ തതഃ കുമാരാണാം വിസ്മിതാനാമവിസ്മിതഃ।
മുദ്രികാമുദ്ധൃതാം ദൃഷ്ട്വാ തമാഹുസ്തേ കുമാരകാഃ॥ 1-141-34 (6374) 
അഭിവന്ദാമഹേ ബ്രഹ്മന്നൈതദന്യേഷു വിദ്യതേ।
കോഽസി കസ്യാസി ജാനീമോ വയം കിം കരവാമഹേ॥ 1-141-35 (6375) 
വൈശംപായന ഉവാച। 1-141-36x (835) 
ഏവമുക്തസ്തതോ ദ്രോണഃ പ്രത്യുവാച കുമാരകാൻ।
ആചക്ഷധ്വം ച ഭീഷ്മായ രൂപേണ ച ഗുണൈശ്ച മാം॥ 1-141-36 (6376) 
സ ഏവ സുമഹാതേജാഃ സാംപ്രതം പ്രതിപത്സ്യതേ।  1-141-37 (6377) 
വൈശംപായന ഉവാച।
തഥേത്യുക്ത്വാ ച ഗത്വാ ച ഭീഷ്മമൂചുഃ കുമാരകാഃ॥  1-141-37x (836) 
ബ്രാഹ്മണസ്യ വചഃ കൃത്സ്നം തച്ച കർമ തഥാവിധം।
ഭീഷ്മഃ ശ്രുത്വാ കുമാരാണാം ദ്രോണം തം പ്രത്യജാനത॥ 1-141-38 (6378) 
യുക്തരൂപഃ സ ഹി ഗുരുരിത്യേവമനുചിന്ത്യ ച।
അഥൈനമാനീയ തദാ സ്വയമേവ സുസത്കൃതം॥ 1-141-39 (6379) 
പരിപപ്രച്ഛ നിപുണം ഭീഷ്മഃ ശസ്ത്രഭൃതാം വരഃ।
ഹേതുമാഗമനേ തച്ച ദ്രോണഃ സർവം ന്യവേദയത്॥ 1-141-40 (6380) 
ദ്രോണ ഉവാച। 1-141-41x (837) 
മഹർഷേരഗ്നിവേശ്യസ്യ സകാശമഹമച്യുത।
അസ്ത്രാർഥമഗമം പൂർവം ധനുർവേദജിഘൃക്ഷയാ॥ 1-141-41 (6381) 
ബ്രഹ്മചാരീ വിനീതാത്മാ ജടിലോ ബഹുലാഃ സമാഃ।
അവസം സുചിരം തത്ര ഗുരുശുശ്രൂഷണേ രതഃ॥ 1-141-42 (6382) 
പാഞ്ചാല്യോ രാജപുത്രശ്ച യജ്ഞസേനോ മഹാബലഃ।
ഇഷ്വസ്ത്രഹേതോർന്യവസത്തസ്മിന്നേവ ഗുരൌ പ്രഭുഃ॥ 1-141-43 (6383) 
സ മേ തത്ര സഖാ ചാസീദുപകാരീ പ്രിയശ്ച മേ।
തേനാഹം സഹ സംഗംയ വർതയൻസുചിരം പ്രഭോ॥ 1-141-44 (6384) 
ബാല്യാത്പ്രഭൃതി കൌരവ്യ സഹാധ്യയനമേവ ച।
സ മേ സഖാ സദാ തത്ര പ്രിയവാദീ പ്രിയങ്കരഃ॥ 1-141-45 (6385) 
അബ്രവീദിതി മാം ഭീഷ്മ വചനം പ്രീതിവർധനം।
അഹം പ്രിയതമഃ പുത്രഃ പിതുർദ്രോണ മഹാത്മനഃ॥ 1-141-46 (6386) 
അഭിഷേക്ഷ്യതി മാം രാജ്യേ സ പാഞ്ചാല്യോ യദാ തദാ।
തദ്ഭോജ്യം ഭവതാ രാജ്യമർധം സത്യേന തേ ശപേ॥ 1-141-47 (6387) 
മമ ഭോഗാശ്ച വിത്തം ച ത്വദധീനം സുഖാനി ച।
ഏവമുക്ത്വാഽഥ വവ്രാജ കൃതാസ്ത്രഃ പൂജിതോ മയാ॥ 1-141-48 (6388) 
തച്ച വാക്യമഹം നിത്യം മനസാ ധാരയംസ്തദാ।
സോഽഹം പിതൃനിയോഗേന പുത്രലോഭാദ്യശസ്വിനീം॥ 1-141-49 (6389) 
ശാരദ്വതീം മഹാപ്രജ്ഞാമുപയേമേ മഹാവ്രതാം।
അഗ്നിഹോത്രേ ച സത്രേ ച ദമേ ച സതതം രതാം॥ 1-141-50 (6390) 
ലേഭേ ച ഗൌതമീ പുത്രമശ്വത്ഥാമാനമൌരസം।
ഭീമവിക്രമകർമാണമാദിത്യസമതേജസം॥ 1-141-51 (6391) 
പുത്രേണ തേന പ്രീതോഽഹം ഭരദ്വാജോ മയാ യഥാ।
ഗോക്ഷീരം പിബതോ ദൃഷ്ട്വാ ധനിനസ്തത്ര പുത്രകാൻ। 
അശ്വത്ഥാമാരുദദ്ബാലസ്തൻമേ സന്ദേഹയദ്ദിശഃ॥  1-141-52 (6392) 
ന സ്നാതകോഽവസീദേത വർതമാനഃ സ്വകർമസു।
ഇതി സഞ്ചിന്ത്യ മനസാ തം ദേശം ബഹുശോ ഭ്രമൻ॥ 1-141-53 (6393) 
വിശുദ്ധണിച്ഛൻഗാംഗേയ ധർമോപേതം പ്രതിഗ്രഹം।
അന്താദന്തം പരിക്രംയ നാധ്യഗച്ഛം പയസ്വിനീം॥ 1-141-54 (6394) 
യവപിഷ്ടോദകേനൈനം ലോഭയേയം കുമാരകം।
പീത്വാ പിഷ്ടരസം ബാലഃ ക്ഷീരം പീതം മയാഽപി ച॥ 1-141-55 (6395) 
നനർതോത്ഥായ കൌരവ്യ ഹൃഷ്ടോ ബാല്യാദ്വിമോഹിതഃ।
തം ദൃഷ്ട്വാ നൃത്യമാനം തു ബാലൈഃ പരിവൃതം സുതം॥ 1-141-56 (6396) 
ഹാസ്യതാമുപസംപ്രാപ്തം കശ്മലം തത്ര മേഽഭവത്।
ദ്രോണം ധിഗസ്ത്വധനിനം യോ ധനം നാധിഗച്ഛതി॥ 1-141-57 (6397) 
പിഷ്ടോദകം സുതോ യസ്യ പീത്വാ ക്ഷീരസ്യ തൃഷ്ണയാ।
നൃത്യതിസ്മ മുദാവിഷ്ടഃ ക്ഷീരം പീതം മയാഽപ്യുത॥ 1-141-58 (6398) 
ഇതി സംഭാഷതാം വാചം ശ്രുത്വാ മേ ബുദ്ധിരച്യവത്।
ആത്മാനം ചാത്മനാ ഗർഹൻമനസേദം വ്യചിന്തയം॥ 1-141-59 (6399) 
അപി ചാഹം പുരാ വിപ്രൈർവർജിതോ ഗർഹിതോ വസേ।
പരോപസേവാം പാപിഷ്ഠാം ന ച കുര്യാം ധനേപ്സയാ॥ 1-141-60 (6400) 
ഇതി മത്വാ പ്രിയം പുത്രം ഭീഷ്മാദായ തതോ ഹ്യഹം।
പൂർവസ്നേഹാനുരാഗിത്വാത്സദാരഃ സൌമകിം ഗതഃ॥ 1-141-61 (6401) 
അഭിഷിക്തം തു ശ്രുത്വൈവ കൃതാർഥോഽസ്മീതി ചിന്തയൻ।
പ്രിയം സഖായം സുപ്രീതോ രാജ്യസ്ഥം സമുപാഗമം॥ 1-141-62 (6402) 
സംസ്മരൻസംഗമം ചൈവ വചനം ചൈവ തസ്യ തത്।
തതോ ദ്രുപദമാഗംയ സഖഇപൂർവമഹം പ്രഭോ॥ 1-141-63 (6403) 
അബ്രുവം പുരുഷവ്യാഘ്ര സഖായം വിദ്ധി മാമിതി।
ഉപസ്ഥിതസ്തു ദ്രുപദം സഖിവച്ചാസ്മി സംഗതഃ॥ 1-141-64 (6404) 
സ മാം നിരാകാരമിവ പ്രഹസന്നിദമബ്രവീത്।
അകൃതേയം തവ പ്രജ്ഞാ ബ്രഹ്മന്നാതിസമഞ്ജസാ॥ 1-141-65 (6405) 
യദാത്ഥ മാം ത്വം പ്രസഭം സഖാ തേഽഹമിതി ദ്വിജ।
സംഗതനീഹ ജീര്യന്തി കാലേന പരിജീര്യതഃ॥ 1-141-66 (6406) 
സൌഹൃദം മേ ത്വയാ ഹ്യാസീത്പൂർവം സാമർഥ്യബന്ധനം।
നാശ്രോത്രിയഃ ശ്രോത്രിയസ്യ നാരഥീ രഥിനഃ സഖാ॥ 1-141-67 (6407) 
സാംയാദ്ധി സഖ്യം ഭവതി വൈഷംയാന്നോപപദ്യതേ।
ന സഖ്യമജരം ലോകേ വിദ്യതേ ജാതു കസ്യചിത്॥ 1-141-68 (6408) 
കാമോ വൈനം വിഹരതി ക്രോധോ വൈനം രഹത്യുത।
മൈവം ജീർണമുപാസ്സ്വ ത്വം സഖ്യം ഭവദുപാധികൃത്॥ 1-141-69 (6409) 
ആസീത്സഖ്യം ദ്വിജശ്രേഷ്ഠ ത്വയാ മേഽർഥനിബന്ധനം।
നഹ്യനാഢ്യഃ സഖാഽഽഢ്യസ്യ നാവിദ്വാന്വിദുഷഃ സഖാ॥ 1-141-70 (6410) 
ന ശൂരസ്യ സഖാ ക്ലീബഃ സഖിപൂർവം കിമിഷ്യതേ।
ന ഹി രാജ്ഞാമുദീർണാനാമേവം ഭൂതൈർനരൈഃ ക്വചിത്॥ 1-141-71 (6411) 
സഖ്യം ഭവതി മന്ദാത്മഞ്ഛ്രിയാ ഹീനൈർധനച്യുതൈഃ।
നാശ്രോത്രിയഃ ശ്രോത്രിയസ്യ നാരഥീ രഥിനഃ സഖാ॥ 1-141-72 (6412) 
നാരാജാ പാർഥിവസ്യാപി സഖിപൂർവം കിമിഷ്യതേ।
അഹം ത്വയാ ന ജാനാമി രാജ്യാർഥേ സംവിദം കൃതാം॥ 1-141-73 (6413) 
ഏകരാത്രം തു തേ ബ്രഹ്മൻകാമം ദാസ്യാമി ഭോജനം।
ഏവമുക്തസ്ത്വഹം തേന സദാരഃ പ്രസ്ഥിതസ്തദാ॥ 1-141-74 (6414) 
താം പ്രതിജ്ഞാം പ്രതിജ്ഞായ യാം കർതാഽസ്ംയചിരാദിവ।
ദ്രുപദേനൈവമുക്തോഽഹം മന്യുനാഽഭിപരിപ്ലുതഃ॥ 1-141-75 (6415) 
അഭ്യാഗച്ഛം കുരൂൻഭീഷ്മ ശിഷ്യൈരർഥീ ഗുണാന്വിതൈഃ।
തതോഽഹം ഭവതഃ കാമം സംവർധയിതുമാഗതഃ॥ 1-141-76 (6416) 
ഇദം നാഗപുരം രംയം ബ്രൂഹി കിം കരവാണി തേ।  1-141-77 (6417) 
വൈശംപായന ഉവാച।
ഏവമുക്തസ്തദാ ഭീഷ്മോ ഭാരദ്വാജമഭാഷത॥  1-141-77x (838) 
ഭീഷ്മ ഉവാച। 1-141-78x (839) 
അപജ്യം ക്രിയതാം ചാപം സാധ്വസ്ത്രം പ്രതിപാദയ।
ഭുങ്ക്ഷ ഭോഗാൻഭൃശം പ്രീതഃ പൂജ്യമാനഃ കുരുക്ഷയേ॥ 1-141-78 (6418) 
കുരൂണാമസ്തി യദ്വിത്തം രാജ്യം ചേദം സരാഷ്ട്രകം।
ത്വമേവ പരമോ രാജാ സർവേ വാക്യകരാസ്തവ॥ 1-141-79 (6419) 
1-141-80 (6420) 
യച്ച തേ പ്രാർഥിതം ബ്രഹ്മൻകൃതം തദിതി ചിന്ത്യതാം।
ദിഷ്ട്യാ പ്രാപ്തോഽസി വിപ്രർഷേ മഹാൻമേഽനുഗ്രഹഃ കൃതഃ॥
Mahabharata - Adi Parva - Chapter Footnotes

1-141-4 അകൃതാ അസംസ്കൃതാ॥ 1-141-7 രഹതി സഖ്യാച്ച്യാവയതി॥ 1-141-13 പ്രതിബുദ്ധിമാൻ പ്രതീവപുദ്ധിമാൻ॥ 1-141-18 വീടയാ കന്ദുകേന॥ 1-141-24 പൈശല്യാത് കൌശല്യാത്॥ 1-141-27 ഗൌതമീം ച മഹാതേജാ ഭിക്ഷാമശ്നീത മാചിരം ഇതി പാഠാന്തരം॥ 1-141-52 ദിശഃ സന്ദേഹയത് ദിങ്മോഹമനയത്। അഡഭാവ ആർഷഃ॥ 1-141-53 സ്നാതകോ യഃ കശ്ചിദൽപഗോധനഃ സ്വധർമലോപാന്നാവസീദേതാതോ ബഹുഗോധനവതോ ബ്രാഹ്മണസ്യ പ്രതിഗ്രഹമിച്ഛൻ॥ 1-141-54 അന്താദന്തം ദേശാദ്ദേശം॥ 1-141-60 വസേ ഉപവസേ॥ 1-141-78 അധിജ്യം കുരുവീരാണാം ഇതി പാഠാന്തരം। കുരുക്ഷയേ കുരുഗൃഹേ॥ ഏകചത്വാരിംശദധികശതതമോഽധ്യായഃ॥ 141 ॥



ആദിപർവ - അധ്യായ 142

॥ ശ്രീഃ ॥

1.142. അധ്യായഃ 142 

Mahabharata - Adi Parva - Chapter Topics

ദ്രോണേനാസ്ത്രശിക്ഷായാം കുരുപാണ്ഡവാനാം ശിഷ്യത്വേനാംഗീകാരഃ॥ 1 ॥ വിദ്യാഭ്യാസസമാപ്ത്യനന്തരം ബഹുശഃ പരീക്ഷിതസ്യാർജുനസ്യ ദ്രോണാചാര്യാദ്വിശേഷശിക്ഷാപ്രാപ്തിഃ॥ 2 ॥ മൃൺമയദ്രോണപ്രതിമാരാധനേന ഏകലവ്യസ്യ ധനുർവേദപ്രതിഭാനം॥ 3 ॥ മൃഗയാർഥം ഗതേഷു കുരുപാണ്ഡവേഷു ഏകലവ്യേന ബാണൈഃ ശുനോ മുഖപൂരണം॥ 4 ॥ അർജുനപ്രാർഥനയാ ദ്രോണേനൈകലവ്യം പ്രതിഗംയ ഗുരുദക്ഷിണാത്വേന ദക്ഷിണാംഗുഷ്ഠ യാചനം॥ 5 ॥ ഏകലവ്യേന ദക്ഷിണാംഗുഷ്ഠസ്യ ഛിത്വാ ദാനം॥ 6 ॥ ദ്രോണേന ശിഷ്യപരീക്ഷാ॥ 7 ॥ ശിഷ്യപരീക്ഷായാം യുധിഷ്ഠിരാ ദീനാം നിരാകരണം॥ 8 ॥

Mahabharata - Adi Parva - Chapter Text

1-142-0 (6421) 
`വൈശംപായന ഉവാച। 1-142-0x (840) 
പ്രതിജഗ്രാഹ തം ഭീഷ്മോ ഗുരും പാണ്ഡുസുതൈഃ സഹ।
പൌത്രാനാദായ താൻസർവാന്വസൂനി വിവിധാനി ച॥ 1-142-1 (6422) 
ശിഷ്യ ഇതി ദദൌ രാജന്ദ്രോണായ വിധിപൂർവകം।
തദാ ദ്രോണോഽബ്രവീദ്വാക്യം ഭീഷ്മം ബുദ്ധിമതാം വരം॥ 1-142-2 (6423) 
കൃപസ്തിഷ്ഠതി ചാചാര്യഃ ശസ്ത്രജ്ഞഃ പ്രാജ്ഞസംമതഃ।
മയി തിഷ്ഠതി ചേദ്വിപ്രോ വൈമനസ്യം ഗമിഷ്യതി॥ 1-142-3 (6424) 
യുഷ്മാൻകിഞ്ചിച്ച യാചിത്വാ ധനം സംഗൃഹ്യ ഹർഷിതഃ।
സ്വമാശ്രമപദം രാജൻഗമിഷ്യാമി യഥാഗതം॥ 1-142-4 (6425) 
ഏവമുക്തേ തു വിപ്രേന്ദ്രം ഭീഷ്മഃ പ്രഹരതാം വരഃ।
അബ്രവീദ്ദ്രോണമാചാര്യമുഖ്യം ശസ്ത്രവിദാം വരം॥ 1-142-5 (6426) 
കൃപസ്തിഷ്ഠതു പൂജ്യശ്ച ഭർതവ്യശ്ച മയാ സദാ।
ത്വം ഗുരുർഭവ പൌത്രാണാമാചാര്യസ്ത്വം മതോ മമ। 
പ്രതിഗൃഹ്ണീഷ്വ പുത്രാംസ്ത്വമസ്ത്രജ്ഞാൻകുരു വൈ സദാ॥'  1-142-6 (6427) 
വൈശംപായന ഉവാച। 1-142-7x (841) 
തതഃ സംപൂജിതോ ദ്രോണോ ഭീഷ്മേണ ദ്വിപദാം വരഃ।
വിശശ്രാമ മഹാതേജാഃ പൂജിതഃ കുരുവേശ്മനി॥ 1-142-7 (6428) 
വിശ്രാന്തേഽഥ ഗുരൌ തസ്മിൻപൌത്രാനാദായ കൌരവാൻ।
ശിഷ്യത്വേന ദദൌ ഭീഷ്മോ വസൂനി വിവിധാനി ച॥ 1-142-8 (6429) 
ഗൃഹം ച സുപരിച്ഛന്നം ധനധാന്യസമാകുലം।
ഭാരദ്വാജായ സുപ്രീതഃ പ്രത്യപാദയത പ്രഭുഃ॥ 1-142-9 (6430) 
സ താഞ്ശിഷ്യാൻമഹേഷ്വാസഃ പ്രതിജഗ്രാഹ കൌരവാൻ।
പാണ്ഡവാന്ധാർതരാഷ്ട്രാംശ്ച ദ്രോണോ മുദിതമാനസഃ॥ 1-142-10 (6431) 
പ്രതിഗൃഹ്യ ച താൻസർവാന്ദ്രോണോ വചനമബ്രവീത്।
രഹസ്യേകഃ പ്രതീതാത്മാ കൃതോപസദനാംസ്തഥാ॥ 1-142-11 (6432) 
ദ്രോണ ഉവാച। 1-142-12x (842) 
കാര്യം മേ കാങ്ക്ഷിതം കിഞ്ചിദ്ധൃദി സംപരിവർതതേ।
കൃതാസ്ത്രൈസ്തത്പ്രദേയം മേ തദേതദ്വദതാനഘാഃ॥ 1-142-12 (6433) 
വൈശംപായന ഉവാച। 1-142-13x (843) 
തച്ഛ്രുത്വാ കൌരവേയാസ്തേ തൂഷ്ണീമാസന്വിശാംപതേ।
അർജുനസ്തു തതഃ സർവം പ്രതിജജ്ഞേ പരന്തപ॥ 1-142-13 (6434) 
തതോഽർജുനം തദാ മൂർധ്നി സമാഘ്രായ പുനഃ പുനഃ।
പ്രീതിപൂർവം പരിഷ്വജ്യ പ്രരുരോദ മുദാ തദാ॥ 1-142-14 (6435) 
`അശ്വത്ഥാമാനമാഹൂയ ദ്രോണോ വചനമബ്രവീത്।
സഖായം വിദ്ധി തേ പാർഥം മയാ ദത്തഃ പ്രഗൃഹ്യതാം॥ 1-142-15 (6436) 
സാധുസാധ്വിതി തം പാർഥഃ പരിഷ്വജ്യേദമബ്രവീത്।
അദ്യപ്രഭൃതി വിപ്രേന്ദ്ര പരവാനസ്മി ധർമതഃ॥ 1-142-16 (6437) 
ശിഷ്യോഽഹം ത്വത്പ്രസാദേന ജീവാമി ദ്വിജസത്തമ।
ഇത്യുക്ത്വാ തു തദാ പാർഥഃ പാദൌ ജഗ്രാഹ പാണ്ഡവഃ'॥ 1-142-17 (6438) 
തതോ ദ്രോണഃ പാണ്ഡുപുത്രാനസ്ത്രാണി വിവിധാനി ച।
ഗ്രാഹയാമാസ ദിവ്യാനി മാനുഷാണി ച വീര്യവാൻ॥ 1-142-18 (6439) 
രാജപുത്രാസ്തഥാ ചാന്യേ സമേത്യ ഭരതർഷഭ।
അഭിജഗ്മുസ്തതോ ദ്രോണമസ്ത്രാർഥേ ദ്വിജസത്തമം॥ 1-142-19 (6440) 
വൃഷ്ണയശ്ചാന്ധകാശ്ചൈവ നാനാദേശ്യാശ്ച പാർഥിവാഃ।
സൂതപുത്രശ്ച രാധേയോ ഗുരും ദ്രോണമിയാത്തദാ॥ 1-142-20 (6441) 
സ്പർധമാനസ്തു പാർഥേന സൂതപുത്രോഽത്യമർഷണഃ।
ദുര്യോധനം സമാശ്രിത്യ സോഽവമന്യത പാണ്ഡവാൻ॥ 1-142-21 (6442) 
അഭ്യയാത്സ തതോ ദ്രോണം ധനുർവേദചികീർഷയാ।
ശിക്ഷാഭുജവലോദ്യോഗൈസ്തേഷു സർവേഷു പാണ്ഡവഃ॥ 1-142-22 (6443) 
അസ്ത്രവിദ്യാനുരാഗാച്ച വിശിഷ്ടോഽഭവദർജുനഃ।
തുല്യേഷ്വസ്ത്രപ്രയോഗേഷു ലാഘവേ സൌഷ്ടവേഷു ച॥ 1-142-23 (6444) 
സർവേഷാമേവ ശിഷ്യാണാം ബഭൂവാഭ്യധികോഽർജുനഃ।
ഐന്ദ്രിമപ്രതിമം ദ്രോണ ഉപദേശേഷ്വമന്യത॥ 1-142-24 (6445) 
ഏവം സർവകുമാരാണാമിഷ്വസ്ത്രം പ്രത്യപാദയത്।
കമണ്ഡലും ച സർവേഷാം പ്രായച്ഛച്ചിരകാരണാത്॥ 1-142-25 (6446) 
പുത്രായ ച ദദൌ കുംഭമവിലംബനകാരണാത്।
യാവത്തേ നോപഗച്ഛ്തി താവദസ്മൈ പരാം ക്രിയാം॥ 1-142-26 (6447) 
ദ്രോണ ആചഷ്ട പുത്രായ കർമ തജ്ജിഷ്ണുരൌഹത।
തതഃ സ വാരുണാസ്ത്രേണ പൂരയിത്വാ കമണ്ഡലും॥ 1-142-27 (6448) 
സമമാചാര്യപുത്രേണ ഗുരുമഭ്യേതി ഫാൽഗുനഃ।
ആചാര്യപുത്രാത്തസ്മാത്തു വിശേഷോപചയേഽപൃഥക്॥ 1-142-28 (6449) 
ന വ്യഹീയത മേധാവീ പാർഥോഽപ്യസ്ത്രവിദാം വരഃ।
അർജുനഃ പരമം യത്നമാതിഷ്ഠദ്ഗുരുപൂജനേ॥ 1-142-29 (6450) 
അസ്ത്രേ ച പരമം യോഗം പ്രിയോ ദ്രോണസ്യ ചാഭവത്।
തം ദൃഷ്ട്വാ നിത്യമുദ്യുക്തമിഷ്വസ്ത്രം പ്രതി ഫാൽഗുനം॥ 1-142-30 (6451) 
ആഹൂയ വചനം ദ്രോണോ രഹഃ സൂദമഭാഷത।
അന്ധകാരേഽർജുനായാന്നം ന ദേയം തേ കദാചന। 
ന ചാഖ്യേയമിദം ചാപി മദ്വാക്യം വിജയേത്വയാ॥  1-142-31 (6452) 
തതഃ കദാചിദ്ഭുഞ്ജാനേ പ്രവവൌ വായുരർജുനേ।
തേന തത്ര പ്രദീപഃ സ ദീപ്യമാനോ വിലോപിതഃ॥ 1-142-32 (6453) 
ഭുക്ത ഏവ തു കൌന്തേയോ നാസ്യാദന്യത്ര വർതതേ।
ഹസ്തസ്തേജസ്വിനസ്തസ്യ അനുഗ്രഹണകാരണാത്॥ 1-142-33 (6454) 
തദഭ്യാസകൃതം മത്വാ രാത്രാവപി സ പാണ്ഡവഃ।
യോഗ്യാം ചക്രേ മഹാബാഹുർധനുഷാ പാണ്ഡുനന്ദനഃ॥ 1-142-34 (6455) 
തസ്യ ജ്യാതലനിർഘോഷം ദ്രോണഃ ശുശ്രാവ ഭാരത।
ഉപേത്യ ചൈനമുത്ഥായ പരിഷ്വജ്യേദമബ്രവീത്॥ 1-142-35 (6456) 
ദ്രോണ ഉവാച। 1-142-36x (844) 
പ്രയതിഷ്യേ തഥാ കർതും യഥാ നാന്യോ ധനുർധരഃ।
ത്വത്സമോ ഭവിതാ ലോകേ സത്യമേതദ്ബ്രവീമി തേ॥ 1-142-36 (6457) 
വൈശംപായന ഉവാച। 1-142-37x (845) 
തതോ ദ്രോണോഽർജുനം ഭൂയോ ഹയേഷു ച ഗജേഷു ച।
രഥേഷു ഭൂമാവപി ച രണശിക്ഷാമശിക്ഷയത്॥ 1-142-37 (6458) 
ഗദായുദ്ധേഽസിചര്യായാം തോമരപ്രാസശക്തിഷു।
ദ്രോണഃ സങ്കീർണയുദ്ധേ ച ശിക്ഷയാമാസ കൌരവാൻ॥ 1-142-38 (6459) 
തസ്യ തത്കൌശലം ശ്രുത്വാ ധനുർവേദജിഘൃക്ഷവഃ।
സജാനോ രാജപുത്രാശ്ച സമാജഗ്മുഃ സഹസ്രശഃ॥ 1-142-39 (6460) 
`താൻസർവാഞ്ശിക്ഷയാമാസ ദ്രോണഃ ശസ്ത്രഭൃതാം വരഃ।'
തതോ നിഷാദരാജസ്യ ഹിരണ്യധനുഷഃ സുതഃ। 
ഏകലവ്യോ മഹാരാജ ദ്രോണമഭ്യാജഗാമ ഹ॥  1-142-40 (6461) 
ന സ തം പ്രതിജഗ്രാഹ നൈഷാദിരിതി ചിന്തയൻ।
ശിഷ്യം ധനുഷി ധർമജ്ഞസ്തേഷാമേവാന്വവേക്ഷയാ॥ 1-142-41 (6462) 
`ദ്രോണ ഉവാച। 1-142-42x (846) 
ശിഷ്യോഽസി മമ നൈഷാദേ പ്രയോഗേ ബലത്തരഃ।
നിവർതസ്വ ഗൃഹാനേവ അനുജ്ഞാതോഽസി നിത്യശഃ॥ 1-142-42 (6463) 
വൈശംപായന ഉവാച।' 1-142-43x (847) 
സ തു ദ്രോണസ്യ ശിരസാ പാദൌ ഗൃഹ്യ പരന്തപഃ।
അരണ്യമനുസംപ്രാപ്യ കൃത്വാ ദ്രോണം മഹീമയം॥ 1-142-43 (6464) 
തസ്മിന്നാചാര്യവൃത്തിം ച പരമാമാസ്ഥിതസ്തദാ।
ഇഷ്വസ്ത്രേ യോഗമാതസ്ഥേ പരം നിയമമാസ്ഥിതഃ॥ 1-142-44 (6465) 
പരയാ ശ്രദ്ധയോപേതോ യോഗേന പരമേണ ച।
വിമോക്ഷാദാനസന്ധാനേ ലഘുത്വം പരമാപ സഃ॥ 1-142-45 (6466) 
`ലാഘവം ചാസ്ത്രയോഗം ച നചിരാത്പ്രത്യപദ്യത।'
അഥ ദ്രോണാഭ്യനുജ്ഞാതാഃ കദാചിത്കുരുപാണ്ഡവാഃ। 
രഥൈർവിനിര്യയുഃ സർവേ മൃഗയാമരിമർദനാഃ॥  1-142-46 (6467) 
തത്രോപകരണം ഗൃഹ്യ നരഃ കശ്ചിദ്യദൃച്ഛയാ।
രാജന്നനുജഗാമൈകഃ ശ്വാനമാദായ പാണ്ഡവാൻ॥ 1-142-47 (6468) 
തേഷാം വിചരതാം തത്ര തത്തത്കർമചികീർഷയാ।
ശ്വാചരൻസ പഥാ ക്രീഡന്നൈഷാദിം പ്രതി ജഗ്മിവാൻ॥ 1-142-48 (6469) 
സ കൃഷ്ണമലദിഗ്ധാംഗം കൃഷ്ണാജിനജടാഘരം।
നൈഷാദിം ശ്വാ സമാലക്ഷ്യ ഭഷംസ്തസ്ഥൌ തദന്തികേ॥ 1-142-49 (6470) 
തദാ തസ്യാഥ ഭഷതഃ ശുനഃ സപ്ത ശരാൻമുഖേ।
ലാഘവം ദർശന്നസ്ത്രേ മുമോച യുഗപദ്യഥാ॥ 1-142-50 (6471) 
സ തു ശ്വാ ശരപൂർണാസ്യഃ പാണ്ഡവാനാജഗാമ ഹ।
തം ദൃഷ്ട്വാ പാണ്ഡവാ വീരാഃ പരം വിസ്മയമാഗതാഃ॥ 1-142-51 (6472) 
ലാഘവം ശബ്ധവേധിത്വം ദൃഷ്ട്വാ തത്പരമം തദാ।
പ്രേക്ഷ്യ തം വ്രീഡിതാശ്ചാസൻപ്രശശംസുശ്ച സർവശഃ॥ 1-142-52 (6473) 
തം തതോഽന്വേഷമാണാസ്തേ വനേ വനനിവാസിനം।
ദദൃശുഃ പാണ്ഡവാ രാജന്നസ്യന്തമനിശം ശരാൻ॥ 1-142-53 (6474) 
ന ചൈനമഭ്യജാനംസ്തേ തദാ വികൃതദർശനം।
തഥൈനം പരിപപ്രച്ഛ്രുഃ കോ ഭവാൻകസ്യ വേത്യുത॥ 1-142-54 (6475) 
ഏകലവ്യ ഉവാച। 1-142-55x (848) 
നിഷാദാധിപതേർവീരാ ഹിരണ്യധനുഷഃ സുതം।
ദ്രോണശിഷ്യം ച മാം വിത്ത ധുർവേദകൃതശ്രമം॥ 1-142-55 (6476) 
വൈശംപായന ഉവാച। 1-142-56x (849) 
തേ തമാജ്ഞായ തത്ത്വേന പുനരാഗംയ പാണ്ഡവാഃ।
യഥാ വൃത്തം വനേ സർവം ദ്രോണായാചഖ്യുരദ്ഭുതം॥ 1-142-56 (6477) 
കൌന്തേയസ്ത്വർജുനോ രാജന്നേകലവ്യമനുസ്മരൻ।
രഹോ ദ്രോണം സമാസാദ്യ പ്രണയാദിദമബ്രവീത്॥ 1-142-57 (6478) 
നന്വഹം പരിരഭ്യൈകഃ പ്രീതിപൂർവമിദം വചഃ।
ഭവതോക്തോ ന മേ ശിഷ്യസ്ത്വദ്വിശിഷ്ടോ ഭവിഷ്യതി॥ 1-142-58 (6479) 
അഥ കസ്മാൻമദ്വിശിഷ്ടോ ലോകാദപി ച വീര്യവാൻ।
അന്യോഽസ്തി ഭവതഃ ശിഷ്യോ നിഷാദാധിപതേഃ സുതഃ।  1-142-59 (6480) 
വൈശംപായന ഉവാച। 1-142-60x (850) 
മുഹൂർതമിവ തം ദ്രോണശ്ചിന്തയിത്വാ വിനിശ്ചയം।
സവ്യസാചിനമാദായ നൈഷാദിം പ്രതി ജഗ്മിവാൻ॥ 1-142-60 (6481) 
ദദർശ മലദിഗ്ധാംഗം ജടിലം ചീരവാസസം।
ഏകലവ്യം ധനുഷ്പാണിമസ്യന്തമനിശം ശരാൻ॥ 1-142-61 (6482) 
ഏകലവ്യസ്തു തം ദൃഷ്ട്വാ ദ്രോണമായാന്തമന്തികാത്।
അഭിഗംയോപസംഗൃഹ്യ ജഗാമ ശിരസാ മഹീം॥ 1-142-62 (6483) 
പൂജയിത്വാ തതോ ദ്രോണം വിധിവത്സ നിഷാദജഃ।
നിവേദ്യ ശിഷ്യമാത്മാനം തസ്ഥൌ പ്രാഞ്ജലിരഗ്രതഃ॥ 1-142-63 (6484) 
തതോ ദ്രോണോഽബ്രവീദ്രാജന്നേകലവ്യമിദം വചഃ।
യദി ശിഷ്യോഽസി മേ വീര വേതനം ദീയതാം മമ॥ 1-142-64 (6485) 
ഏകലവ്യസ്തു തച്ഛ്രുത്വാ പ്രീയമാണോഽബ്രവീദിദം।
കിം പ്രയച്ഛാമി ഭഗവന്നാജ്ഞാപയതു മാം ഗുരുഃ॥ 1-142-65 (6486) 
ന ഹി കിഞ്ചിദദേയം മേ ഗുരവേ ബ്രഹ്മവിത്തമ।  1-142-66 (6487) 
വൈശംപായന ഉവാച।
തമബ്രവീത്ത്വയാംഗുഷ്ഠോ ദക്ഷിണോ ദീയതാമിതി॥  1-142-66x (851) 
ഏകലവ്യസ്തു തച്ഛ്രുത്വാ വചോ ദ്രോണസ്യ ദാരുണം।
പ്രതിജ്ഞാമാത്മനോ രക്ഷൻസത്യേ ച നിയതഃ സദാ॥ 1-142-67 (6488) 
തഥൈവ ഹൃഷ്ടവദനസ്തഥൈവാദീനമാനസഃ।
ഛിത്ത്വാഽവിചാര്യ തം പ്രാദാദ്ദ്രോണായാംഗുഷ്ഠമാത്മനഃ॥ 1-142-68 (6489) 
തതഃ ശരം തു നൈഷാദിരംഗുലീഭിർവ്യകർഷത।
ന തഥാ ച സ ശീഘ്രോഽഭൂദ്യഥാ പൂർവം നരാധിപ॥ 1-142-69 (6490) 
തതോഽർജുനഃ പ്രീതമനാ ബഭൂവ വിഗതജ്വരഃ।
ദ്രോണശ്ച സത്യവാഗാസീന്നാന്യോഽഭിഭവിതാഽർജുനം॥ 1-142-70 (6491) 
ദ്രോണസ്യ തു തദാ ശിഷ്യൌ ഗദായോഗ്യൌ ബഭൂവതുഃ।
ദുര്യോധനശ്ച ഭീമശ്ച സദാ സംരബ്ധണാനസൌ॥ 1-142-71 (6492) 
അശ്വത്ഥാമാ രഹസ്യേഷു സർവേഷ്വഭ്യധികോഽഭവത്।
തഥാഽതിപുരുഷാനന്യാന്ത്സാരുകൌ യമജാവുഭൌ॥ 1-142-72 (6493) 
യുധിഷ്ഠിരോ രഥശ്രേഷ്ഠഃ സർവത്ര തു ധനഞ്ജയഃ।
പ്രഥിതഃ സാഗരാന്തായാം രഥയൂഥപയൂഥപഃ॥ 1-142-73 (6494) 
ബുദ്ധിയോഗബലോത്സാഹഃ സർവാസ്ത്രേഷു ച നിഷ്ഠിതഃ।
അസ്ത്രേ ഗുർവനുരാഗേ ച വിശിഷ്ടോഽഭവദർജുനഃ॥ 1-142-74 (6495) 
തുല്യേഷ്വസ്ത്രോപദേശേഷു സൌഷ്ഠവേന ച വീര്യവാൻ।
ഏകഃ സർവകുമാരാണാം ബഭൂവാതിരഥോഽർജുനഃ॥ 1-142-75 (6496) 
പ്രാണാധികം ഭീമസേനം കൃതവിദ്യം ധനഞ്ജയം।
ധാർതരാഷ്ട്രാ ദുരാത്മാനോ നാമൃഷ്യന്ത പരസ്പരം॥ 1-142-76 (6497) 
താംസ്തു സർവാൻസമാനീയ സർവവിദ്യാസ്ത്രശിക്ഷിതാൻ।
ദ്രോണഃ പ്രഹരണജ്ഞാനേ ജിജ്ഞാസുഃ പുരുഷർഷഭഃ॥ 1-142-77 (6498) 
കൃത്രിമം ഭാസമാരോപ്യ വൃക്ഷാഗ്രേ ശിൽപിഭിഃ കൃതം।
അവിജ്ഞാതം കുമാരാണാം ലക്ഷ്യഭൂതമുപാദിശത്॥ 1-142-78 (6499) 
ദ്രോണ ഉവാച। 1-142-79x (852) 
ശീഘ്രം ഭന്തഃ സർവേഽപി ധനൂംഷ്യാദായ സർവശഃ।
ഭാസമേതം സമുദ്ദിശ്യ തിഷ്ഠധ്വം സന്ധിതേഷതഃ॥ 1-142-79 (6500) 
മദ്വാക്യസമകാലം തു ശിരോഽസ്യ വിനിപാത്യതാം।
ഏകൈകശോ നിയോക്ഷ്യാമി തഥാ കുരുത പുത്രകാഃ॥ 1-142-80 (6501) 
വൈശംപായന ഉവാച। 1-142-81x (853) 
തതോ യുധിഷ്ഠിരം പൂർവമുവാചാംഗിരസാം വരഃ।
സന്ധത്സ്വ ബാമം ദുർധർഷ മദ്വാക്യാന്തേ വിമുഞ്ചതം॥ 1-142-81 (6502) 
തതോ യുധിഷ്ഠിരഃ പൂർവം ധനുർഗൃഹ്യ പരന്തപഃ।
തസ്ഥൌ ഭാസം സമുദ്ദിശ്യ ഗുരുവാക്യപ്രചോദിതഃ॥ 1-142-82 (6503) 
തതോ വിതതധന്വാനം ദ്രോണസ്തം കുരുനന്ദനം।
സ മുഹൂർതാദുവാചേദം വചനം ഭരതർഷഭ॥ 1-142-83 (6504) 
പശ്യസി ത്വം ദ്രുമാഗ്രസ്ഥം ഭാസം നരവരാത്മജ।
പശ്യാമീത്യേവമാചാര്യം പ്രത്യുവാച യുധിഷ്ഠിരഃ॥ 1-142-84 (6505) 
സ മുഹൂർതാദിവ പുനർദ്രോണസ്തം പ്രത്യഭാഷത।
അഥ വൃക്ഷമിമം മാം വാ ഭ്രാതൄന്വാഽപി പ്രപശ്യസി॥ 1-142-85 (6506) 
തമുവാച സ കൌന്തേയഃ പശ്യാംയേനം നവസ്പതിം।
ഭന്തം ച തഥാ ഭ്രാതൄൻഭാസം ചേതി പുനഃപുനഃ॥ 1-142-86 (6507) 
തമുവാചാപസർപേതി ദ്രോണോഽപ്രീതമനാ ഇവ।
നൈതച്ഛക്യം ത്വയാ വേദ്ധും ലക്ഷ്യമിത്യേവ കുത്സയൻ॥ 1-142-87 (6508) 
തതോ ദുര്യോധനാദീംസ്താന്ധാർതരാഷ്ട്രാൻമഹായശാഃ।
തേനൈവ ക്രമയോഗേന ജിജ്ഞാസുഃ പര്യപൃച്ഛത॥ 1-142-88 (6509) 
അന്യാംശ്ച ശിഷ്യാൻഭീമാദീന്രാജ്ഞശ്ചൈവാന്യദേശജാൻ।
യദാ ച സർവേ തത്സർവം പശ്യാമ ഇതി കുത്സിതാഃ॥ ॥ 1-142-89 (6510) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ദ്വിചത്വാരിംശദധികശതതമോഽധ്യായഃ॥ 142 ॥

Mahabharata - Adi Parva - Chapter Footnotes

1-142-12 യത്പ്രദേയം മേ ഇതി പാഠാന്തരം॥ 1-142-22 ദ്രോണമഭ്യയാത് ദ്രോണതുല്യോഽഭവത്॥ 1-142-27 ഔഹത തർകിതവാൻ॥ 1-142-28 അപൃഥക് സഹൈവാസ്തേ॥ 1-142-29 അതോ ന വ്യഹീയത ന വിഹീനോഽഭൂത്॥ 1-142-30 യോഗമൈകാഗ്ര്യം॥ 1-142-33 അനുഗ്രഹണമഭ്യാസഃ॥ 1-142-34 യോഗ്യാമഭ്യാസം॥ 1-142-35 ഉത്ഥായോപേത്യേതി ക്രമഃ॥ 1-142-41 തേഷാമന്വവേക്ഷയാ തേഭ്യോഽധികോ മാഭൂദിതി ബുദ്ധ്യാ॥ 1-142-43 മഹീമയം മൃൺമയം॥ 1-142-44 ഇഷ്വസ്ത്രേ ഇഷുപ്രയോഗേ യോഗമൈകാഗ്ര്യം॥ 1-142-45 ലഘുത്വം ശീഘ്രപ്രയോക്തൃത്വം॥ 1-142-64 വേതനം ഗുരുദക്ഷിണാരൂപം॥ 1-142-70 നാധികോഽന്യോഽർജുനാദഭൂത ഇതി പാഠാന്തരം॥ 1-142-71 ഗദായോഗ്യൌ ഗദായുദ്ധേഽഭ്യാസവന്തൌ॥ 1-142-72 ത്സാരുകൌ ഖംഗയുദ്ധേ കുശലൌ॥ 1-142-79 ഭാസം പക്ഷിവിശേഷം॥ ദ്വിചത്വാരിംശദധികശതതമോഽധ്യായഃ॥ 142 ॥



ആദിപർവ - അധ്യായ 143

॥ ശ്രീഃ ॥

1.143. അധ്യായഃ 143 

Mahabharata - Adi Parva - Chapter Topics

അർജുനേന ലക്ഷ്യഭൂതഭാസച്ഛേദഃ॥ 1 ॥ സ്നാനാർഥം ഗംഗാമവതീർണസ്യ ദ്രോണസ്യ ഗ്രാഹേണ ജംഘായാം ഗ്രഹണം॥ 2 ॥ അർജുനേന ഗ്രാഹഹനനം॥ 3 ॥ അർജുനസ്യ ബ്രഹ്മശിരോസ്ത്രലാഭഃ॥ 4 ॥

Mahabharata - Adi Parva - Chapter Text

1-143-0 (6511) 
വൈശംപായന ഉവാച। 1-143-0x (854) 
തതോ ധനഞ്ജയം ദ്രോണഃ സ്മയമാനോഽഭ്യഭാഷത।
ത്വയേദാനീം പ്രഹർതവ്യമേതല്ലക്ഷ്യം വിലോക്യതാം॥ 1-143-1 (6512) 
മദ്വാക്യസമകാലം തേ മോക്തവ്യോഽത്ര ഭവേച്ഛരഃ।
വിതത്യ കാർമുകം പുത്ര തിഷ്ഠ താവൻമുഹൂർതകം॥ 1-143-2 (6513) 
ഏവമുക്തഃ സവ്യസാചീ മണ്ഡലീകൃതകാർമുകഃ।
തസ്ഥൌ ഭാസം സമുദ്ദിശ്യ ഗുരുവാക്യപ്രചോദിതഃ॥ 1-143-3 (6514) 
മുഹൂർതാദിവ തം ദ്രോണസ്തഥൈവ സമഭാഷത।
പശ്യസ്യേനം സ്ഥിതം ഭാസം ദ്രുമം മാമപി ചാർജുന॥ 1-143-4 (6515) 
പശ്യാംയേകം ഭാസമിതി ദ്രോണം പാർഥോഽഭ്യഭാഷത।
ന തു വൃക്ഷം ഭവന്തം വാ പശ്യാമീതി ച ഭാരത॥ 1-143-5 (6516) 
തതഃ പ്രീതമനാ ദ്രോണോ മുഹൂർതാദിവ തം പുനഃ।
പ്രത്യഭാഷത ദുർധർഷഃ പാണ്ഡവാനാം മഹാരഥം॥ 1-143-6 (6517) 
ഭാസം പശ്യസി യദ്യേനം തഥാ ബ്രൂഹി പുനർവചഃ।
ശിരഃ പശ്യാമി ഭാസസ്യ ന ഗാത്രമിതി സോഽബ്രവീത്॥ 1-143-7 (6518) 
അർജുനേനൈവമുക്തസ്തു ദ്രോണോ ഹൃഷ്ടതനൂരുഹഃ।
മുഞ്ചസ്വേത്യബ്രവീത്പാർഥം സ മുമോചാവിചാരയൻ॥ 1-143-8 (6519) 
തതസ്തസ്യ ഗസ്ഥസ്യ ക്ഷുരേണ നിശിതേന ച।
ശിര ഉത്കൃത്യ തരസാ പാതയാമാസ പാണ്ഡവഃ॥ 1-143-9 (6520) 
തസ്മിൻകർമണി സംസിദ്ധേ പര്യഷ്വജത പാണ്ഡവം।
മേനേ ച ദ്രുപദം സംഖ്യേ സാനുബന്ധം പരാജിതം॥ 1-143-10 (6521) 
കസ്യ ചിത്ത്വഥ കാലസ്യ സശിഷ്യോഽംഗിരസാം വരഃ।
ജഗാമ ഗംഗാമഭിതോ മജ്ജിതും ഭരതർഷഭ॥ 1-143-11 (6522) 
അവഗാഢമഥോ ദ്രോണം സലിലേ സലിലേചരഃ।
ഗ്രാഹോ ജഗ്രാഹ ബലവാഞ്ജംഘാന്തേ കാലചോദിതഃ॥ 1-143-12 (6523) 
സ സമർഥോഽപി മോക്ഷായ ശിഷ്യാൻസർവാനചോദയത്।
ഗ്രാഹം ഹത്വാ തു മോക്ഷ്യധ്വം മാമിതി ത്വരയന്നിവ॥ 1-143-13 (6524) 
തദ്വാക്യസമകാലം തു ബീഭത്സുർനിശിതൈഃ ശരൈഃ।
അവാര്യൈഃ പഞ്ചഭിർഗ്രാഹം മഗ്നമംഭസ്യതാഡയത്॥ 1-143-14 (6525) 
ഇതരേ ത്വഥ സംമൂഢാസ്തത്രപത്ര പ്രപേദിരേ।
തം തു ദൃഷ്ട്വാ ക്രിയോപേതം ദ്രോണോഽമന്യത പാണ്ഡവം॥ 1-143-15 (6526) 
വിശിഷ്ടം സർവശിഷ്യേഭ്യഃ പ്രീതിമാംശ്ചാഭവത്തദാ।
സ പാർഥബാണൈർബഹുധാ ഖണ്ഡശഃ പരികൽപിതഃ॥ 1-143-16 (6527) 
ഗ്രാഹഃ പഞ്ചത്വമാപേദേ ജംഘാം ത്യക്ത്വാ മഹാത്മനഃ।
`സർവക്രിയാഭ്യനുജ്ഞാനാത്തഥാ ശിഷ്യാൻസമാനയത്॥ 1-143-17 (6528) 
ദുര്യോധനം ചിത്രസേനം ദുഃശാസനവിവിംശതീ।
അർജുനം ച സമാനീയ ഹ്യശ്വത്ഥാമാനമേവ ച॥ 1-143-18 (6529) 
ശിശുകം മൃൺമയം കൃത്വാ ദ്രോണോ ഗംഗാജലേ തതഃ।
ശിഷ്യാണാം പശ്യതാം ചൈവ ക്ഷിപതി സ്മ മഹാഭുജഃ॥ 1-143-19 (6530) 
ചക്ഷുഷീ വാസസാ ചൈവ ബദ്ധ്വാ പ്രാദാച്ഛരാസനം।
ശിശുകം വിദ്ധ്യതേമം വൈ ജലസ്ഥം ബദ്ധചക്ഷുഷഃ॥ 1-143-20 (6531) 
തത്ക്ഷണേനൈവ ബീഭത്സുരാവാപൈർദശഭിർവശീ।
പഞ്ചകൈരനുവിവ്യാധ മഗ്നം ശിശുകമംഭസി॥ 1-143-21 (6532) 
താഃ സ ദൃഷ്ട്വാ ക്രിയാഃ സർവാ ദ്രോണോഽമന്യത പാണ്ഡവം।
വിശിഷ്ടം സർവശിഷ്യേഭ്യഃ പ്രീതിമാംശ്ചാഭവത്തദാ।' 
തഥാബ്രവീൻമഹാത്മാനം ഭാരദ്വാജോ മഹാരഥം॥  1-143-22 (6533) 
ഗൃഹാണേദം മഹാബാഹോ വിശിഷ്ടമതിദുർധരം।
അസ്ത്രം ബ്രഹ്മശിരോ നാമ സപ്രയോഗനിവർതനം॥ 1-143-23 (6534) 
ന ച തേ മാനുഷേഷ്വേതത്പ്രയോക്തവ്യം കഥഞ്ചന।
ജഗദ്വിനിർദഹേദേതദൽപതേജസി പാതിതം॥ 1-143-24 (6535) 
അസാമാന്യമിദം താത ലോകേഷ്വസ്ത്രം നിഗദ്യതേ।
തദ്ധാരയേഥാഃ പ്രയതഃ ശൃണു ചേദം വചോ മമ॥ 1-143-25 (6536) 
ബാധേതാമാനുഷഃ ശത്രുര്യദി ത്വാം വീര കശ്ചന।
തദ്വധായ പ്രയുഞ്ജീഥാസ്തദസ്ത്രമിദമാഹവേ॥ 1-143-26 (6537) 
തഥേതി സംപ്രതിശ്രുത്യ ബീഭത്സുഃ സ കൃതാഞ്ജലിഃ।
ജഗ്രാഹ പരമാസ്ത്രം തദാഹ ചൈനം പുനർഗുരുഃ। 
ഭവിതാ ത്വത്സമോ നാന്യഃ പുമാംʼല്ലോകേ ധനുർധരഃ॥ ॥  1-143-27 (6538) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ത്രിചത്വാരിംശദധികശതതമോഽധ്യായഃ॥ 143 ॥

Mahabharata - Adi Parva - Chapter Footnotes

1-143-12 അവഗാഢം ജലാവഗാഹിനം॥ 1-143-13 മോക്ഷ്യധ്വം മോചയധ്വം॥ ത്രിചത്വാരിംശദധികശതതമോഽധ്യായഃ॥ 143 ॥



ആദിപർവ - അധ്യായ 144

॥ ശ്രീഃ ॥

1.144. അധ്യായഃ 144 

Mahabharata - Adi Parva - Chapter Topics

കുമാരാണാം അസ്ത്രശിക്ഷാപരീക്ഷാർഥം രംഗനിർമാണം॥ 1 ॥ ശിക്ഷാദർശനാർഥം ഭീഷ്മാദീനാം പ്രേക്ഷാഗാരപ്രവേശഃ॥ 2 ॥ യുധിഷ്ഠിരാദീനാം പരീക്ഷാ॥ 3 ॥ ഭീമദുര്യോധനയോഃ ഗദായുദ്ധപരീക്ഷാ॥ 4 ॥

Mahabharata - Adi Parva - Chapter Text

1-144-0 (6539) 
വൈശംപായന ഉവാച। 1-144-0x (855) 
കൃതാസ്ത്രാന്ധാർതരാഷ്ട്രാംശ്ച പാണ്ഡുപുത്രാംശ്ച ഭാരത।
ദൃഷ്ട്വാ ദ്രോണോഽബ്രവീദ്രാജന്ധൃതരാഷ്ട്രം ജനേശ്വരം॥ 1-144-1 (6540) 
കൃപസ്യ സോമദത്തസ്യ വാഹ്ലീകസ്യ ച ധീമതഃ।
ഗാംഗേയസ്യ ച സാന്നിധ്യേ വ്യാസസ്യ വിദുരസ്യ ച॥ 1-144-2 (6541) 
രാജൻസംപ്രാപ്തവിദ്യാസ്തേ കുമാരാഃ കുരുസത്തമ।
തേ ദർശയേയുഃ സ്വാം ശിക്ഷാം രാജന്നനുമതേ തവ॥ 1-144-3 (6542) 
തതോഽബ്രവീൻമഹാരാജഃ പ്രഹൃഷ്ടേനാന്തരാത്മനാ।  1-144-4 (6543) 
ധൃതരാഷ്ട്ര ഉവാച।
ഭാരദ്വാജ മഹത്കർമ കൃതം തേ ദ്വിജസത്തമ॥  1-144-4x (856) 
യദാനുമന്യസേ കാലം യസ്മിന്ദേശേ യഥായഥാ।
തഥാതഥാ വിധാനായ സ്വയമാജ്ഞാപയസ്വ മാം॥ 1-144-5 (6544) 
സ്പൃഹയാംയദ്യ നിർവേദാൻപുരുഷാണാം സചക്ഷുഷാം।
അസ്ത്രഹേതോഃ പരാക്രാന്താന്യേ മേ ദ്രക്ഷ്യന്തി പുത്രകാൻ॥ 1-144-6 (6545) 
ക്ഷത്തര്യദ്ഗുരുരാചാര്യോ ബ്രവീതി കുരു തത്തഥാ।
ന ഹീദൃശം പ്രിയം മന്യേ ഭവിതാ ധർമവത്സല॥ 1-144-7 (6546) 
തതോ രാജാനമാമന്ത്ര്യ വിദുരാനുമതോപി ഹി।
ഭാരദ്വാജോ മഹാപ്രാജ്ഞോ മാപയാമാസ മേദിനീം॥ 1-144-8 (6547) 
സമാമവൃക്ഷാം നിർഗുലമാമുദക്പ്രവണസംസ്ഥിതാം।
തസ്യാം ഭൂമൌ ബലിം ചക്രേ തിഥൌ നക്ഷത്രപൂജിതേ॥ 1-144-9 (6548) 
അവഘുഷ്ടം പുരം ചാപി തദർഥം ഭരതർഷഭ।
രംഗഭൂമൌ സുവിപുലം ശാസ്ത്രദൃഷ്ടം യഥാവിധി॥ 1-144-10 (6549) 
പ്രേക്ഷാഗാരം സുവിഹിതം ചക്രസ്തേ തസ്യ ശിൽപിനഃ।
രക്ഷാം സർവായുധോപേതാം സ്ത്രീണാം ചൈവ നരർഷഭ॥ 1-144-11 (6550) 
മഞ്ചാംശ്ച കാരയാമാസുര്യത്ര ജാനപദാ ജനാഃ।
വിപുലാനുച്ഛ്രയോപേതാഞ്ശിബികാശ്ച മഹാധനാഃ॥ 1-144-12 (6551) 
തസ്മിംസ്തതോഽഹനി പ്രാപ്തേ രാജാ സസചിവസ്തദാ।
`സാന്തഃപുരഃ സഹാമാത്യോ വ്യാസസ്യാനുമതേ തദാ।' 
ഭീഷ്മം പ്രമുഖതഃ കൃത്വാ കൃപം ചാചാര്യസത്തമം॥  1-144-13 (6552) 
`ബാഹ്ലീകം സോമദത്തം ച ഭൂരിശ്രവസമേവ ച।
കുരൂനന്യാംശ്ച സചിവാനാദായ നഗരാദ്ബഹിഃ॥ 1-144-14 (6553) 
രംഗഭൂമിം സമാസാദ്യ ബ്രാഹ്മണൈഃ സഹിതോ നൃപഃ॥'  1-144-15 (6554) 
മുക്താജാലപരിക്ഷിപ്തം വൈദൂര്യമമിശോഭിതം।
ശാതകുംഭമയം ദിവ്യം പ്രേക്ഷാഗാരമുപാഗമത്॥ 1-144-16 (6555) 
ഗാന്ധാരീ ച മഹാഭാഗാ കുന്തീ ച ജയതാം വര।
സ്ത്രിയശ്ച രാജ്ഞഃ സർവാസ്താഃ സപ്രേഷ്യാഃ സപരിച്ഛദാഃ॥ 1-144-17 (6556) 
ഹർഷാദാരുരുഹുർമഞ്ചാൻമേരും ദേവസ്ത്രിയോ യഥാ।
ബ്രാഹ്മണക്ഷത്രിയാദ്യം ച ചാതുർവർണ്യം പുരാദ്ദ്രുതം॥ 1-144-18 (6557) 
ദർശനേപ്സുഃ സമഭ്യാഗാത്കുമാരാണാം കൃതാസ്ത്രതാം।
ക്ഷണേനൈകസ്ഥതാം തത്ര ദർശനേപ്സുർജഗാമ ഹ॥ 1-144-19 (6558) 
പ്രവാദിതൈശ്ച വാദിത്രൈർജനകൌതൂഹലേന ച।
മഹാർണവ ഇവ ക്ഷുബ്ധഃ സമാജഃ സോഽഭവത്തദാ॥ 1-144-20 (6559) 
തതഃ ശുക്ലാംബരധരഃ ശുക്ലയജ്ഞോപവീതവാൻ।
ശുക്ലകേശഃ സിതശ്മശ്രുഃ ശുക്ലാല്യാനുലേപനഃ॥ 1-144-21 (6560) 
രംഗമധ്യം തദാചാര്യഃ സപുത്രഃ പ്രവിവേശ ഹ।
നഭോ ജലധരൈർഹീനം സാംഗാരക ഇവാംശുമാൻ॥ 1-144-22 (6561) 
വ്യാസസ്യാനുമതേ ചക്രേ ബലിം ബലവതാം വരഃ।
ബ്രാഹ്മണാംസ്തു സുമന്ത്രജ്ഞാൻകാരയാമാസ മംഗലം॥ 1-144-23 (6562) 
`സുവർണമണിരത്നാനി വസ്ത്രാണി വിവിധാനി ച।
പ്രദദൌ ദക്ഷിണാം രാജാ ദ്രോണായ ച കൃപായ ച॥'  1-144-24 (6563) 
സുഖപുണ്യാഹഘോഷസ്യ പുണ്യസ്യ സമനന്തരം।
വിവിശുർവിവിധം ഗൃഹ്യ ശസ്ത്രോപകരണം നരാഃ॥ 1-144-25 (6564) 
തതോ ബദ്ധാംഗുലിത്രാണാ ബദ്ധകക്ഷ്യാ മഹാരഥാഃ।
ബദ്ധഥൂണാഃ സധനുഷോ വിവിശുർഭരതർഷഭാഃ॥ 1-144-26 (6565) 
`രംഗമധ്യേ സ്ഥിതം ദ്രോണമഭിവാദ്യ നരർഷഭാഃ।
ചക്രുഃ പൂജാം യഥാന്യായം ദ്രോണസ്യ ച കൃപസ്യ ച॥ 1-144-27 (6566) 
ആശീർഭിശ്ച പ്രയുക്താഭിഃ സർവേ സംഹൃഷ്ടമാനസാഃ।
അഭിവാദ്യ പുനഃ ശസ്ത്രാൻബലിപുഷ്പൈഃ സമർചിതാൻ॥ 1-144-28 (6567) 
രക്തചന്ദനസംമിശ്രൈഃ സ്വയമർചന്തി കൌരവാഃ।
രക്തചന്ദനദിഗ്ധാശ്ച രക്തമാല്യാനുധാരിണഃ॥ 1-144-29 (6568) 
സർവേ രക്തപതാകാശ്ച സർവേ രക്താന്തലോചനാഃ।
ദ്രോണേന സമനുജ്ഞാതാ ഗൃഹ്യ ശസ്ത്രം പരന്തപാഃ॥ 1-144-30 (6569) 
ധനൂംഷി പൂർവ സംഗൃഹ്യ തപ്തകാഞ്ചനഭൂഷിതാഃ।
സജ്യാനി വിവിധാകാരാഃ ശരൈഃ സന്ധായ കൌരവാ॥ 1-144-31 (6570) 
ജ്യാഘോഷം തലഘോഷം ച കൃത്വാ ഭൂതാന്യമോഹയൻ॥'  1-144-32 (6571) 
അനുജ്യേഷ്ഠം ച തേ തത്ര യുധിഷ്ഠിരപുനരോഗമാഃ।
ചക്രുരസ്ത്രം മഹാവീര്യാഃ കുമാരാഃ പരമാദ്ഭുതം॥ 1-144-33 (6572) 
`കേഷാഞ്ചിത്തത്ര മാല്യേഷു ശരാ നിപതിതാ നൃപ।
കേഷാഞ്ചിത്പുഷ്പമുകുടേ നിപതന്തി സ്മ സായകാഃ॥ 1-144-34 (6573) 
കേചില്ലക്ഷ്യാണി വിവിധൈർബാണൈരാഹിതലക്ഷണൈഃ।
ബിഭിദുർലാഘവോത്സൃഷ്ടൈർഗുരൂണി ച ലഘൂനി ച॥'  1-144-35 (6574) 
കേചിച്ഛരാക്ഷേപഭയാച്ഛിരാംസ്യവനനാമിരേ।
മനുജാ ധൃഷ്ടമപരേ വീക്ഷാഞ്ചക്രുഃ സുവിസ്മിതാഃ॥ 1-144-36 (6575) 
തേ സ്മ ലക്ഷ്യാണി ബിഭിദുർബാണൈർനാമാങ്കശോഭിതൈഃ।
വിവിധൈർലാഘവോത്സൃഷ്ടൈരുഹ്യന്തോ വാജിഭിർദ്രുതം॥ 1-144-37 (6576) 
തത്കുമാരബലം തത്ര ഗൃഹീതശരകാർമുകം।
ഗന്ധർവനഗരാകാരം പ്രേക്ഷ്യ തേ വിസ്മിതാഭവൻ॥ 1-144-38 (6577) 
സഹസാ ചുക്രുശുശ്ചാന്യേ നരാഃ ശതസഹസ്രശഃ।
വിസ്മയോത്ഫുല്ലനയനാഃ സാധുസാധ്വിതി ഭാരത॥ 1-144-39 (6578) 
കൃത്വാ ധനുഷി തേ മാർഗാന്രഥചര്യാസു ചാസകൃത്।
ഗജപൃഷ്ഠേഽശ്വപൃഷ്ഠേ ച നിയുദ്ധേ ച മഹാബലാഃ॥ 1-144-40 (6579) 
ഗൃഹീതഖഡ്ഗചർമാണസ്തതോ ഭൂയഃ പ്രഹാരിണഃ।
ത്സരുമാർഗാന്യഥോദ്ദിഷ്ടാംശ്ചേരുഃ സർവാസു ഭൂമിഷു॥ 1-144-41 (6580) 
ലാഘവം സൌഷ്ഠവം ശോഭാം സ്ഥിരത്വം ദൃഢമുഷ്ടിതാം।
ദദൃശുസ്തത്ര സർവേഷാം പ്രയോഗം ഖഡ്ഗചർമണോഃ॥ 1-144-42 (6581) 
അഥ തൌ നിത്യസംഹൃഷ്ടൌ സുയോധനവൃകോദരൌ।
അവതീർണൌ ഗദാഹസ്താവേകശൃംഗാവിവാചലൌ॥ 1-144-43 (6582) 
ബദ്ധകക്ഷ്യൌ മഹാബാഹൂ പൌരുഷേ പര്യവസ്ഥിതൌ।
ബൃംഹന്തൌ വാസിതാഹേതോഃ സമദാവിവ കുഞ്ജരൌ॥ 1-144-44 (6583) 
തൌ പ്രദക്ഷിണസവ്യാനി മണ്ഡലാനി മഹാബലൌ।
ചേരതുർമണ്ഡലഗതൌ സമദാവിവ കുഞ്ജരൌ॥ 1-144-45 (6584) 
വിദുരോ ധൃതരാഷ്ട്രായ ഗാന്ധാര്യാഃ പാണ്ഡവാരണിഃ।
ന്യവേദയേതാം തത്സർവം കുമാരാണാം വിചേഷ്ടിതം॥ ॥ 1-144-46 (6585) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ചതുശ്ചത്വാരിംശദധികശതതമോഽധ്യായഃ॥ 144 ॥

Mahabharata - Adi Parva - Chapter Footnotes

1-144-19 ദർശനേപ്സുഃ ജന ഇതി ശേഷഃ॥ 1-144-22 അംശുമാൻ ചന്ദ്രഃ॥ 1-144-38 ഗന്ധർവനഗരാകാരമദ്ഭുതരൂപം॥ 1-144-43 സംഹൃഷ്ടൌ പരസ്പരം ജേതും സകാമൌ॥ 1-144-44 ബൃംഹന്തൌ ശബ്ദം കുർവാണൌ। വാസിതാ ഹസ്തിനീ॥ 1-144-45 മണ്ഡലഗതാബലാതചക്രവദ്ഭ്രാംയമാണഗദാപരിവേഷാന്തർഗതൌ॥ 1-144-46 പാണ്ഡവാരണിഃ കുന്തീ॥ ചതുശ്ചത്വാരിംശദധികശതതമോഽധ്യായഃ॥ 144 ॥



ആദിപർവ - അധ്യായ 145

॥ ശ്രീഃ ॥

1.145. അധ്യായഃ 145 

Mahabharata - Adi Parva - Chapter Topics

അർജുനസ്യ പരീക്ഷാ॥ 1 ॥ കർണസ്യ രംഗപ്രവേശഃ॥ 2 ॥

Mahabharata - Adi Parva - Chapter Text

1-145-0 (6586) 
വൈശംപായന ഉവാച। 1-145-0x (857) 
കുരുരാജേ ഹി രംഗസ്ഥേ ഭീമേ ച ബലിനാം വരേ।
പക്ഷപാതകൃതസ്നേഹഃ സ ദ്വിധേവാഭവജ്ജനഃ॥ 1-145-1 (6587) 
ജയ ഹേ കുരുരാജേതി ജയ ഹേ ഭീമ ഇത്യുത।
പുരുഷാണാം സുവിപുലാഃ പ്രണാദാഃ സഹസോത്ഥിതാഃ॥ 1-145-2 (6588) 
തതഃ ക്ഷുബ്ധാർണവനിഭം രംഗമാലോക്യ ബുദ്ധിമാൻ।
ഭാരദ്വാജഃ പ്രിയം പുത്രമശ്വത്ഥാമാനമബ്രവീത്॥ 1-145-3 (6589) 
വാരയൈതൌ മഹാവീര്യൌ കൃതയോഗ്യാവുഭാവപി।
മാ ഭൂദ്രംഗപ്രകോപോഽയം ഭീമദുര്യോധനോദ്ഭവഃ॥ 1-145-4 (6590) 
വൈശംപായന ഉവാച। 1-145-5x (858) 
`തത ഉത്ഥായ വേഗേന അശ്വത്ഥാമാ ന്യവാരയത്।
ഗുരോരാജ്ഞാ ഭീമ ഇതി ഗാന്ധാരേ ഗുരുശാസനം। 
അലം ശിക്ഷാകൃതം വേഗമലം സാഹസമിത്യുത॥'  1-145-5 (6591) 
തതസ്താവുദ്യതഗതൌ ഗുരുപുത്രേണ വാരിതൌ।
യുഗാന്താനിലസങ്ക്ഷുബ്ധൌ മഹാവേലാവിവാർണവൌ॥ 1-145-6 (6592) 
തതോ രംഗാംഗണഗതോ ദ്രോണോ വചനമബ്രവീത്।
നിവാര്യ വാദിത്രഗണം മഹാമേഘനിഭസ്വനം॥ 1-145-7 (6593) 
യോ മേ പുത്രാത്പ്രിയതരഃ സർവശസ്ത്രവിശാരദഃ।
ഐന്ദ്രിരിന്ദ്രാനുജസമഃ സ പാർഥോ ദൃശ്യതാമിതി॥ 1-145-8 (6594) 
ആചാര്യവചനേനാഥ കൃതസ്വസ്ത്യയനോ യുവാ।
ബദ്ധഗോധാംഗുലിത്രാണഃ പൂർണതൂണഃ സകാർമുകഃ॥ 1-145-9 (6595) 
കാഞ്ചനം കവചം ബിഭ്രത്പ്രത്യദൃശ്യ ഫാൽഗുനഃ।
സാർകഃ സേന്ദ്രായുധതഡിത്സസന്ധ്യ ഇവ തോയദഃ॥ 1-145-10 (6596) 
തതഃ സർവസ്യ രംഗസ്യ സമുത്പിഞ്ജലകോഽഭവത്।
പ്രാവാദ്യന്ത ച വാദ്യാനി സശംഖാനി സമന്തതഃ॥ 1-145-11 (6597) 
പ്രേക്ഷകാ ഊചുഃ। 1-145-12x (859) 
ഏഷ കുന്തീസുതഃ ശ്രീമാനേഷ മധ്യമപാണ്ഡവഃ।
ഏഷ പുത്രോ മഹേന്ദ്രസ്യ കുരൂണാമേഷ രക്ഷിതാ॥ 1-145-12 (6598) 
ഏഷോഽസ്ത്രവിദുഷാം ശ്രേഷ്ഠ ഏഷ ധർമഭൃതാം വരഃ।
ഏഷ ശീലവതാം ചാപി ശീലജ്ഞാനനിധിഃ പരഃ॥ 1-145-13 (6599) 
വൈശംപായന ഉവാച। 1-145-14x (860) 
ഇത്യേവം തുമുലാ വാചഃ ശുശ്രുവുഃ പ്രേക്ഷകേരിതാഃ।
കുന്ത്യാഃ പ്രസ്രവസംയുക്തൈരസ്രൈഃ ക്ലിന്നമുരോഽഭവത്॥ 1-145-14 (6600) 
തേന ശബ്ദേന മഹതാ പൂർണശ്രുതിരഥാബ്രവീത്।
ധൃതരാഷ്ട്രോ നരശ്രേഷ്ഠോ വിദുരം ഹൃഷ്ടമാനസഃ॥ 1-145-15 (6601) 
ക്ഷത്തഃ ക്ഷുബ്ധാർണവനിഭഃ കിമേഷ സുമഹാസ്വനഃ।
സഹസൈവോത്ഥിതോ രംഗേ ഭിന്ദന്നിവ നഭസ്തലം॥ 1-145-16 (6602) 
വിദുര ഉവാച। 1-145-17x (861) 
ഏഷ പാർഥോ മഹാരാജ ഫാൽഗുനഃ പാണ്ഡുനന്ദനഃ।
അവതീർണഃ സകവചസ്തത്രൈവ സുമിഹാസ്വനഃ॥ 1-145-17 (6603) 
ധൃതരാഷ്ട്ര ഉവാച। 1-145-18x (862) 
ധന്യോഽസ്ംയനുഗൃഹീതോഽസ്മി രക്ഷിതോഽസ്മി മഹാമതേ।
പൃഥാരണിസമുദ്ഭൂതൈസ്ത്രിഭിഃ പാണ്ഡവവഹ്നിഭിഃ॥ 1-145-18 (6604) 
വൈശംപായന ഉവാച। 1-145-19x (863) 
തസ്മിൻപ്രമുദിതേ രംഗേ കഥഞ്ചിത്പ്രത്യുപസ്ഥിതേ।
ദർശയാമാസ ബീഭത്സുരാചാര്യായാസ്ത്രലാഘവം॥ 1-145-19 (6605) 
ആഗ്നേയേനാസൃജദ്വഹ്നിം വാരുണേനാസൃജത്പയഃ।
വായവ്യേനാസൃജദ്വഹ്നിം പാർജന്യേനാസൃജദ്ധനാൻ॥ 1-145-20 (6606) 
ഭൌമേന പ്രാസൃജദ്ഭൂമിം പാർവതേനാസൃജദ്ഗിരീൻ।
അന്തർധാനേന ചാസ്ത്രേണ പുനരന്തർഹിതോഽഭവത്॥ 1-145-21 (6607) 
ക്ഷണാത്പ്രാംശുഃ ക്ഷണാദ്ധ്രസ്വഃ ക്ഷണാച്ച രഥധൂർഗതഃ।
ക്ഷണേന രഥമധ്യസ്ഥഃ ക്ഷണേനാവതരൻമഹീം॥ 1-145-22 (6608) 
സുകുമാരം ച സൂക്ഷ്മം ച ഗുരു ചാപി ഗുരുപ്രിയഃ।
സൌഷ്ഠവേനാഭിസംയുക്തഃ സോഽവിധ്യദ്വിവിധൈഃ ശരൈഃ॥ 1-145-23 (6609) 
ഭ്രമതശ്ച വരാഹസ്യ ലോഹസ്യ പ്രമുഖേ സമം।
പഞ്ചബാണാനസങ്ക്താൻസംമുമോചൈകബാണവത്॥ 1-145-24 (6610) 
ഗവ്യേ വിഷാണകോശേ ച ചലേ രജ്ജ്വവലംബിനി।
നിചഖാന മഹാവീര്യഃ സായകാനേകവിംശതിം॥ 1-145-25 (6611) 
ഇത്യേവമാദി സുമഹത്ഖഡ്ഗേ ധനുഷി ചാനഘ।
ഗദായാം ശസ്ത്രകുശലോ മണ്ഡലാനി ഹ്യദർശയത്॥ 1-145-26 (6612) 
തതഃ സമാപ്തഭൂയിഷ്ഠേ തസ്മിൻകർമണി ഭാരത।
മന്ദീഭൂതേ സമാജേ ച വാദിത്രസ്യ ച നിഃസ്വനേ॥ 1-145-27 (6613) 
ദ്വാരദേശാത്സമുദ്ഭൂതോ മാഹാത്ംയബലസൂചകഃ।
വജ്രനിഷ്പേഷസദൃശഃ ശുശ്രുവേ ഭുജനിഃസ്വനഃ॥ 1-145-28 (6614) 
ദീര്യന്തേ കിം നു ഗിരയഃ കിംസ്വിദ്ഭൂമിർവിദീര്യതേ।
കിംസ്വിദാപൂര്യതേ വ്യോമ ജലധാരാഘനൈർഘനൈഃ॥ 1-145-29 (6615) 
രംഗസ്യൈവം മതിരഭൂത്ക്ഷണേന വസുധാധിപ।
ദ്വാരം ചാഭിമുഖാഃ സർവേ ബഭൂവുഃ പ്രേക്ഷകാസ്തദാ॥ 1-145-30 (6616) 
പഞ്ചഭിർഭ്രാതൃഭിഃ പാർഥൈർദ്രോണഃ പരിവൃതോ വഭൌ।
പഞ്ചതാരേണ സംയുക്തഃ സാവിത്രേണേവ ചന്ദ്രമാഃ॥ 1-145-31 (6617) 
അശ്വത്ഥാംനാ ച സഹിതം ഭ്രാതൄണാം ശതമൂർജിതം।
ദുര്യോധനമമിത്രഘ്നമുത്ഥിതം പര്യവാരയത്॥ 1-145-32 (6618) 
സ തൈസ്തദാ ഭ്രാതൃഭിരുദ്യതായുധൈ-
ർഗദാഗ്രപാണിഃ സമവസ്ഥിതൈർവൃതഃ। 
ബഭൌ യഥാ ദാനവസങ്ക്ഷയേ പുരാ
പുനന്ദരോ ദേവഗണൈഃ സമാവൃതഃ॥ ॥  1-145-33 (6619) 
 
ഇതി ശ്രീമൻമഹാഭാരതേ ആദിപർവണി സംഭവപർവണി പഞ്ചചത്വാരിംശദധികശതതമോഽധ്യായഃ॥ 145 ॥

Mahabharata - Adi Parva - Chapter Footnotes

1-145-4 കൃതയോഗ്യൌ സുശിക്ഷിതൌ॥ 1-145-10 തൂണകാർമുകകവചാനാം തത്പ്രഭാജാലസ്യാർജുനസ്യ ച ക്രമാദർകേന്ദ്രായുധതഡിത്സന്ധ്യാതോയദൈരുപമാ॥ 1-145-11 സമുത്പിഞ്ജലക ഉത്ഫുല്ലതാ॥ 1-145-14 അസ്രൈഃ പ്രേമാശ്രുഭിഃ॥ 1-145-23 സുകുമാരം പൂർണഘടകുക്കുടാണ്ഡാദീനി ലക്ഷ്യാണ്യവിചാല്യാവിധ്യത്। സൂക്ഷ്മം ഗുഞ്ജാദി ലക്ഷ്യം, ഗുരു ഘനാവയവം ച സോഽവിധ്യത്॥ 1-145-25 ഭൂതാശ്വേഭവരാഹാണാം സിംഹർക്ഷകപിസംമുഖാൻ। ബാണാൻസപ്താസമായുക്താൻസ മുമോചൈകബാണവത്। ഇതി ഘപാഠഃ। ഗവ്യേ ഗോസംബന്ധിനി॥ 1-145-31 സാവിത്രേണ ഹസ്തനക്ഷത്രേണ॥ 1-145-33 ഗദാ അഗ്രം ആലംബനം യസ്യ താദൃശഃ പാണിര്യസ്യ സ ഗാദാഗ്രപാണിഃ॥ പഞ്ചചത്വാരിംശദധികശതതമോഽധ്യായഃ॥ 145 ॥



ആദിപർവ - അധ്യായ 146

॥ ശ്രീഃ ॥

1.146. അധ്യായഃ 146 

Mahabharata - Adi Parva - Chapter Topics

കർണസ്യ പരീക്ഷാ॥ 1 ॥ കർണാർജുനയോര്യുദ്ധപ്രസംഗഃ॥ 2 ॥ കൃപേണ കർണസ്യാധിക്ഷേപഃ, കർണസ്യ ദുര്യോധനേന രാജ്യാഭിഷേചനം ച॥ 3 ॥

Mahabharata - Adi Parva - Chapter Text

1-146-0 (6620) 
വൈശംപായന ഉവാച। 1-146-0x (864) 
`ഏതസ്മിന്നേവ കാലേ തു തസ്മിഞ്ജനസമാഗമേ।'
ദത്തേഽവകാശേ പുരുഷൈർവിസ്മയോത്ഫുല്ലലോചനഃ। 
വിവേശ രംഗം വിസ്തീർണം കർണഃ പരപുരഞ്ജയഃ॥  1-146-1 (6621) 
സഹജം കവചം ബിഭ്രത്കുണ്ഡലോദ്ദ്യോതിതാനനഃ।
സ ധനുർബദ്ധനിസ്ത്രിംശഃ പാദചാരീവ പർവതഃ॥ 1-146-2 (6622) 
കന്യാഗർഭഃ പൃഥുയശാഃ പൃഥായാഃ പൃഥുലോചനഃ।
തീക്ഷ്ണാംശോർഭാസ്കരസ്യാംശഃ കർണോഽരിഗണസൂദനഃ॥ 1-146-3 (6623) 
സിംഹർഷഭഗജേന്ദ്രാണാം ബലവീര്യപരാക്രമഃ।
ദീപ്തികാന്തിദ്യുതിഗുണൈഃ സൂര്യേന്ദുജ്വലനോപമഃ॥ 1-146-4 (6624) 
പ്രാംശുഃ കനകതാലാഭഃ സിംഹസംഹനനോ യുവാ।
അസംഖ്യേയഗുണഃ ശ്രീമാൻഭാസ്കരസ്യാത്മസംഭവഃ॥ 1-146-5 (6625) 
സ നിരീക്ഷ്യ മഹാബാഹുഃ സർവതോ രംഗമണ്ഡലം।
പ്രണാമം ദ്രോണകൃപയോർനാത്യാദൃതമിവാകരോത്॥ 1-146-6 (6626) 
സ സമാജജനഃ സർവോ നിശ്ചലഃ സ്ഥിരലോചനഃ।
കോഽയമിത്യാഗതക്ഷോഭഃ കൌതൂഹലപരോഽഭവത്॥ 1-146-7 (6627) 
സോഽബ്രവീൻമേഘഗംഭീരസ്വരേണ വദതാം വരഃ।
ഭ്രാതാ ഭ്രാതരമജ്ഞാതം സാവിത്രഃ പാകശാസനിം॥ 1-146-8 (6628) 
പാർഥ യത്തേ കൃതം കർമ വിശേഷവദഹം തതഃ।
കരിഷ്യേ പശ്യതാം നൄണാം മാഽഽത്മനാ വിസ്മയം ഗമഃ॥ 1-146-9 (6629) 
അസമാപ്തേ തതസ്തസ്യ വചനേ വദതാം വര।
യന്ത്രോത്ക്ഷിപ്ത ഇവോത്തസ്ഥൌ ക്ഷിപ്രം വൈ സർവതോ ജനഃ॥ 1-146-10 (6630) 
പ്രീതിശ്ച മനുജവ്യാഘ്ര ദുര്യോധനമുപാവിശത്।
ഹ്രീശ്ച ക്രോധശ്ച ബീഭത്സും ക്ഷണേനാന്വാവിവേശ ഹ॥ 1-146-11 (6631) 
തതോ ദ്രോണാഭ്യനുജ്ഞാതഃ കർണഃ പ്രിയരണഃ സദാ।
യത്കൃതം തത്ര പാർഥേന തച്ചകാര മഹാബലഃ॥ 1-146-12 (6632) 
അഥ ദുര്യോധനസ്തത്ര ഭ്രാതൃഭിഃ സഹ ഭാരത।
കർണം പരിഷ്വജ്യ മുദാ തതോ വചനമബ്രവീത്॥ 1-146-13 (6633) 
സ്വാഗതം തേ മഹാബാഹോ ദിഷ്ട്യാ പ്രാപ്തോഽസി മാനദ।
അഹം ച കുരുരാജ്യം ച യഥേഷ്ടമുപഭുജ്യതാം॥ 1-146-14 (6634) 
കർണ ഉവാച। 1-146-15x (865) 
കൃതം സർവമഹം മന്യേ സഖിത്വം ച ത്വയാ വൃണേ।
ദ്വന്ദ്വയുദ്ധം ച പാർഥേന കർതുമിച്ഛാംയഹം പ്രഭോ॥ 1-146-15 (6635) 
`വൈശംപായന ഉവാച। 1-146-16x (866) 
ഏവമുക്തസ്തു കർണേന രാജന്ദുര്യോധനസ്തദാ।
കർണം ദീർഘാഞ്ചിതഭുജം പരിഷ്വജ്യേദമബ്രവീത്॥'  1-146-16 (6636) 
ഭുങ്ക്ഷ്വ ഭോഗാൻമയാ സാർധം ബന്ധൂനാം പ്രിയകൃദ്ഭവ।
ദുർഹൃദാം കുരു സർവേഷാം മൂർധ്നി പാദമരിന്ദമ॥ 1-146-17 (6637) 
വൈശംപായന ഉവാച। 1-146-18x (867) 
തതഃ ക്ഷിപ്തമിവാത്മാനം മത്വാ പാർഥോഽഭ്യഭാഷത।
കർണം ഭ്രാതൃസമൂഹസ്യ മധ്യേഽചലമിവ സ്ഥിതം॥ 1-146-18 (6638) 
അർജുന ഉവാച। 1-146-19x (868) 
അനാഹൂതോപസൃഷ്ടാനാമനാഹൂതോപജൽപിനാം।
യേ ലോകാസ്താൻഹതഃ കർണ മയാ ത്വം പ്രതിപത്സ്യസേ॥ 1-146-19 (6639) 
കർണ ഉവാച। 1-146-20x (869) 
രംഗോഽയം സർവസാമാന്യഃ കിമത്ര തവ ഫാൽഗുന।
വീര്യശ്രേഷ്ഠാശ്ച രാജാനോ ബലം ധർമോഽനുവർതതേ॥ 1-146-20 (6640) 
കിം ക്ഷേപൈർദുർബലായാസൈഃ ശരൈഃ കഥയ ഭാരത।
ഗുരോഃ സമക്ഷം യാവത്തേ ഹരാംയദ്യ ശിരഃ ശരൈഃ॥ 1-146-21 (6641) 
വൈശംപായന ഉവാച। 1-146-22x (870) 
തതോ ദ്രോണാഭ്യനുജ്ഞാതഃ പാർതഃ പരപുരഞ്ജയഃ।
ഭ്രാതൃഭിസ്ത്വരയാശ്ലിഷ്ടോ രണായോപജഗാമ തം॥ 1-146-22 (6642) 
തതോ ദുര്യോധനേനാപി സ ഭ്രാത്രാ സമരോദ്യതഃ।
പരിഷ്വക്തഃ സ്ഥിതഃ കർണഃ പ്രഗൃഹ്യ സശരം ധനുഃ॥ 1-146-23 (6643) 
തതഃ സവിദ്യുത്സ്തനിതൈഃ സേന്ദ്രായുധപുരോഗമൈഃ।
ആവൃതം ഗഗനം മേഘൈർബലാകാപങ്ക്തിഹാസിഭിഃ॥ 1-146-24 (6644) 
തതഃ സ്നേഹാദ്ധരിഹയം ദൃഷ്ട്വാ രംഗാവലോകിനം।
ഭാസ്കരോഽപ്യനയന്നാശം സമീപോപഗതാൻഘനാൻ॥ 1-146-25 (6645) 
മേഘച്ഛായോപഗൂഢസ്തു തതോഽദൃശ്യത ഫാൽഗുനഃ।
സൂര്യാതപപരിക്ഷിപ്തഃ കർണോഽപി സമദൃശ്യത॥ 1-146-26 (6646) 
ധാർതരാഷ്ട്രാ യതഃ കർണസ്തസ്മിന്ദേശേ വ്യവസ്ഥിതാഃ।
ഭാരദ്വാജഃ കൃപോ ഭീഷ്മോ യതഃ പാർഥസ്തതോഽഭവൻ॥ 1-146-27 (6647) 
ദ്വിധാ രംഗഃ സമഭവത്സ്ത്രീണാം ദ്വൈധമജായത।
കുന്തിഭോജസുതാ മോഹം വിജ്ഞാതാർഥാ ജഗാമ ഹ॥ 1-146-28 (6648) 
താം തഥാ മോഹമാപന്നാം വിദുരഃ സർവധർമവിത്।
കുന്തീമാശ്വാസയാമാസ പ്രേഷ്യാഭിശ്ചന്ദനോദകൈഃ॥ 1-146-29 (6649) 
തതഃ പ്രത്യാഗതപ്രാണാ താവുഭൌ പരിദംശിതൌ।
പുത്രൌ ദൃഷ്ട്വാ സുസംഭ്രാന്താ നാന്വപദ്യത കിഞ്ചന॥ 1-146-30 (6650) 
താവുദ്യതമഹാചാപൌ കൃപഃ ശാരദ്വതോഽബ്രവീത്।
ദ്വന്ദ്വയുദ്ധസമാചാരേ കുശലഃ സർവധർമവിത്॥ 1-146-31 (6651) 
അയം പൃഥായാസ്തനയഃ കനീയാൻപാണ്ഡുനന്ദനഃ।
കൌരവോ ഭവതാ സാർധം ദ്വന്ദ്വയുദ്ധം കരിഷ്യതി॥ 1-146-32 (6652) 
ത്വമപ്യേവം മഹാബാഹോ മാതരം പിതരം കുലം।
കഥയസ്വ നരേന്ദ്രാണാം യേഷാം ത്വം കുലഭൂഷണം॥ 1-146-33 (6653) 
തതോ വിദിത്വാ പാർഥസ്ത്വാം പ്രതിയോത്സ്യതി വാ ന വാ।
വൃഥാകുലസമാചാരൈർന യുധ്യന്തേ നൃപാത്മജാഃ॥ 1-146-34 (6654) 
വൈശംപായന ഉവാച। 1-146-35x (871) 
ഏവമുക്തസ്യ കർണസ്യ വ്രീഡാവനതമാനനം।
ബഭൌ വർഷാംബുവിക്ലിന്നം പദ്മമാഗലിതം യഥാ॥ 1-146-35 (6655) 
ദുര്യോധന ഉവാച। 1-146-36x (872) 
ആചാര്യ ത്രിവിധാ യോനീ രാജ്ഞാം ശാസ്ത്രവിനിശ്ചയേ।
സത്കുലീനശ്ച ശൂരശ്ച യശ്ച സേനാം പ്രകർഷതി॥ 1-146-36 (6656) 
`അദ്ഭ്യോഽഗ്നിർബ്രഹ്മതഃ ക്ഷത്രമശ്മനോ ലോഹമുത്ഥിതം।
തേഷാം സർവത്രഗം തേജഃ സ്വാസു യോനിഷു ശാംയതി॥'  1-146-37 (6657) 
യദ്യയം ഫാൽഗുനോ യുദ്ധേ നാരാജ്ഞാ യോദ്ധുമിച്ഛതി।
തസ്മാദേഷോഽംഗവിഷയേ മയാ രാജ്യേഽഭിഷിച്യതേ॥ 1-146-38 (6658) 
വൈശംപായന ഉവാച। 1-146-39x (873) 
`തതോ രാജാനമാമന്ത്ര്യ ഗാംഗേയം ച പിതാമഹം।
അഭിഷേകസ്യ സംഭാരാൻസമാനീയ ദ്വിജാതിഭിഃ॥ 1-146-39 (6659) 
ഗോസഹസ്രായുതം ദത്ത്വാ യുക്താനാം പുണ്യകർമണാം।
അർഹോഽയമംഗരാജ്യസ്യ ഇതി വാച്യ ദ്വിജാതിഭിഃ'॥ 1-146-40 (6660) 
തതസ്തസ്മിൻക്ഷണേ കർണഃ സലാജകുസുമൈർഘടൈഃ।
കാഞ്ചനൈഃ കാഞ്ചനേ പീഠേ മന്ത്രവിദ്ഭിർമഹാരഥഃ॥ 1-146-41 (6661) 
അഭിഷിക്തോഽംഗരാജേ സ ശ്രിയാ യുക്തോ മഹാബലഃ।
`സ മൌലിഹാരകേയൂരഃ സഹസ്താഭരണാംഗദഃ॥ 1-146-42 (6662) 
രാജലിംഗൈസ്തഥാഽന്യൈശ്ച ഭൂഷിതോ ഭൂഷണൈഃ ശുഭൈഃ।'
സച്ഛത്രവാലവ്യജനോ ജയശബ്ദോത്തരേണ ച॥  1-146-43 (6663) 
ഉവാച കൌരവം രാജന്വചനം സ വൃഷസ്തദാ।
അസ്യ രാജ്യപ്രദാനസ്യ സദൃശം കിം ദദാനി തേ॥ 1-146-44 (6664) 
പ്രബ്രൂഹി രാജശാർദൂല കർതാ ഹ്യസ്മി തഥാ നൃപ।
അത്യന്തം സഖ്യമിച്ഛാമീത്യാഹ തം സ സുയോധനഃ॥ 1-146-45 (6665) 
ഏവമുക്തസ്തതഃ കർണസ്തഥേതി പ്രത്യുവാച തം।
ഹർഷാച്ചോഭൌ സമാശ്ലിഷ്യ പരാം മുദമവാപതുഃ॥ ॥ 1-146-46 (6666) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഷട്ചത്വാരിംശദധികശതതമോഽധ്യായഃ॥ 146 ॥

Mahabharata - Adi Parva - Chapter Footnotes

1-146-1 ദത്താവകാശ ഇതി ചപാഠഃ॥ 1-146-6 നാമപൂർവമഥാകരോത് ഇതി പാഠാന്തരം॥ 1-146-26 സൂര്യാതപപരിവക്ത ഇതി ഡപാഠഃ॥ 1-146-28 വിജ്ഞാതാർഥാ കർണസ്യ സ്വപുത്രത്വജ്ഞാനവതീ। ഹേതുഗർഭമേതത്॥ 1-146-34 വൃഥാകുലസമാചാരൈഃ അജ്ഞാതകുലാചാരൈഃ॥ 1-146-40 വാച്യ വാചയിത്വാ॥ ഷട്ചത്വാരിംശദധികശതതമോഽധ്യായഝ॥ 146 ॥



ആദിപർവ - അധ്യായ 147

॥ ശ്രീഃ ॥

1.147. അധ്യായഃ 147 

Mahabharata - Adi Parva - Chapter Topics

കർണപിതുരധിരഥസ്യ രംഗപ്രവേശഃ॥ 1 ॥ ഭീമേന കർണസ്യാധിക്ഷേപഃ॥ 2 ॥ സർവേഷാം രംഗാന്നിഷ്ക്രമണം॥ 3 ॥

Mahabharata - Adi Parva - Chapter Text

1-147-0 (6667) 
വൈശംപായന ഉവാച। 1-147-0x (874) 
തതഃ സ്രസ്തോത്തരപടഃ സപ്രസ്വേദഃ സവേപഥുഃ।
വിവേശാധിരഥോ രംഗം യഷ്ടിപ്രാണോ ഹ്വയന്നിവ॥ 1-147-1 (6668) 
തമാലോക്യ ധനുസ്ത്യക്ത്വാ പിതൃഗൌരവയന്ത്രിതഃ।
കർണോഽഭിഷേകാർദ്രശിരാഃ ശിരസാ സമവന്ദത॥ 1-147-2 (6669) 
തതഃ പാദാവവച്ഛാദ്യ പടാന്തേന സസംഭ്രമഃ।
പുത്രേതി പരിപൂർണാർഥമബ്രവീദ്രഥസാരഥിം॥ 1-147-3 (6670) 
പരിഷ്വജ്യ ച തസ്യാഥ മൂർധാനം സ്നേഹവിക്ലവഃ।
അംഗരാജ്യാഭിഷേകാർദ്രമശ്രുഭിഃ സിഷിചേ പുനഃ॥ 1-147-4 (6671) 
തം ദൃഷ്ട്വാ സൂതപുത്രോഽയമിതി സഞ്ചിന്ത്യ പാണ്ഡവഃ।
ഭീമസേനസ്തദാ വാക്യമബ്രവീത്പ്രഹസന്നിവ॥ 1-147-5 (6672) 
ന ത്വമർഹസി പാർഥേന സൂതപുത്ര രണേ വധം।
കുലസ്യ സദൃശസ്തൂർണം പ്രതോദോ ഗൃഹ്യതാം ത്വയാ॥ 1-147-6 (6673) 
അംഗരാജ്യം ച നാർഹസ്ത്വമുപഭോക്തും നരാധമ।
ശ്വാ ഹുതാശസമീപസ്ഥം പുരോഡാശമിവാധ്വരേ॥ 1-147-7 (6674) 
വൈശംപായന ഉവാച। 1-147-8x (875) 
ഏവമുക്തസ്തതഃ കർണഃ കിഞ്ചിത്പ്രസ്ഫുരിതാധരഃ।
ഗഗനസ്ഥം വിനിഃശ്വസ്യ ദിവാകരമുദൈക്ഷത॥ 1-147-8 (6675) 
തതോ ദുര്യോധനഃ കോപാദുത്പപാത മഹാബലഃ।
ഭ്രാതൃപദ്മവനാത്തസ്മാൻമദോത്കട ഇവ ദ്വിപഃ॥ 1-147-9 (6676) 
സോഽബ്രവീദ്ഭീമകർമാണം ഭീമസേനമവസ്ഥിതം।
വൃകോദര ന യുക്തം തേ വചനം വക്തുമീദൃശം॥ 1-147-10 (6677) 
ക്ഷത്രിയാണാം ബലം ജ്യഷ്ഠം യോക്തവ്യം ക്ഷത്രബന്ധുനാ।
ശൂരാണാം ച നദീനാം ച പ്രഭവോ ദുർവിഭാവനഃ॥ 1-147-11 (6678) 
സലിലാദുത്ഥിതോ വഹ്നിര്യേന വ്യാപ്തം ചരാചരം।
ദധീചസ്യാസ്ഥിതോ വജ്രം കൃതം ദാനവസൂദനം॥ 1-147-12 (6679) 
ആഗ്നേയഃ കൃത്തികാപുത്രോ രൌദ്രോ ഗാംഗേയ ഇത്യപി।
ശ്രൂയതേ ഭഗവാന്ദേവഃ സർവഗുഹ്യമയോ ഗുഹഃ॥ 1-147-13 (6680) 
ക്ഷത്രിയേഭ്യശ്ച യേ ജാതാ ബ്രാഹ്മണാസ്തേ ച തേ ശ്രുതാഃ।
വിശ്വാമിത്രപ്രഭൃതയഃ പ്രാപ്താ ബ്രഹ്മത്വമവ്യയം॥ 1-147-14 (6681) 
ആചാര്യഃ കലശാജ്ജാതോ ദ്രോണഃ ശസ്ത്രഭൃതാം വരഃ।
ഗൌതമസ്യാന്വവായേ ച ശരസ്തംബാച്ച ഗൌതമഃ॥ 1-147-15 (6682) 
ഭവതാം ച യഥാ ജൻമ തദപ്യാഗമിതം മയാ।
സകുണ്ഡലം സകവചം സർവലക്ഷണലക്ഷിതം। 
കഥമാദിത്യസദൃശം മൃഗീ വ്യാഘ്രം ജനിഷ്യതി॥  1-147-16 (6683) 
പൃഥിവീരാജ്യമർഹോഽയം നാംഗരാജ്യം നരേശ്വരഃ।
അനേന ബാഹുവീര്യേണ മയാ ചാജ്ഞാനുവർതിനാ॥ 1-147-17 (6684) 
യസ്യ വാ മനുജസ്യേദം ന ക്ഷാന്തം മദ്വിചേഷ്ടിതം।
രഥമാരുഹ്യ പദ്ഭ്യാം സ വിനാമയതു കാർമുകം॥ 1-147-18 (6685) 
തതഃ സർവസ്യ രംഗസ്യ ഹാഹാകാരോ മഹാനഭൂത്।
സാധുവാദാനുസംബദ്ധഃ സൂര്യശ്ചാസ്തമുപാഗമത്॥ 1-147-19 (6686) 
തതോ ദുര്യോധനഃ കർണമാലംബ്യാഗ്രകരേ നൃപഃ।
ദീപികാഭിഃ കൃതാലോകസ്തസ്മാദ്രംഗാദ്വിനിര്യയൌ॥ 1-147-20 (6687) 
പാണ്ഡവാശ്ച സഹദ്രോണാഃ സകൃപാശ്ച വിശാംപതേ।
ഭീഷ്മേണ സഹിതാഃ സർവേ യയുഃ സ്വം സ്വം നിവേശനം॥ 1-147-21 (6688) 
അർജുനേതി ജനഃ കശ്ചിത്കശ്ചിത്കർണേതി ഭാരത।
കശ്ചിദ്ദുര്യോധനേത്യേവം ബ്രുവന്തഃ പ്രസ്ഥിതാസ്തദാ॥ 1-147-22 (6689) 
കുന്ത്യാശ്ച പ്രത്യഭിജ്ഞായ ദിവ്യലക്ഷണസൂചിതം।
പുത്രമംഗേശ്വരം സ്നേഹാച്ഛന്നാ പ്രീതിരജായത॥ 1-147-23 (6690) 
ദുര്യോധനസ്യാപി തദാ കർണമാസാദ്യ പാർഥിവ।
ഭയമർജുനസഞ്ജാതം ക്ഷിപ്രമന്തരധീയത॥ 1-147-24 (6691) 
സ ചാപി വീരഃ കൃതശസ്ത്രനിശ്രമഃ
പരേണ സാംനാഽഭ്യവദത്സുയോധനം। 
യുധിഷ്ഠിരസ്യാപ്യഭവത്തദാ മതി-
ർന കർണതുല്യോഽസ്തി ധനുർധരഃ ക്ഷിതൌ॥ ॥  1-147-25 (6692) 
 
ഇതി ശ്രീമൻമഹാഭാരതേ ആദിപ്രവണി സംഭവപർവണി സപ്തചത്വാരിംശദധികശതതമോഽധ്യായഃ॥ 147 ॥

Mahabharata - Adi Parva - Chapter Footnotes

1-147-18 യസ്യ യേന ന ക്ഷാന്തം ന സോഢം॥ 1-147-25 നിശ്രമോ നിതരാം ശ്രമഃ॥ സപ്തചത്വാരിംശദധികശതതമോഽധ്യായഃ॥ 147 ॥



ആദിപർവ - അധ്യായ 148

॥ ശ്രീഃ ॥

1.148. അധ്യായഃ 148 

Mahabharata - Adi Parva - Chapter Topics

ഗുരുദക്ഷിണാത്വേന ജീവതോ ദ്രുപദസ്യ ഗ്രഹണേ ദ്രോണേനാജ്ഞാപിതേ തദർഥം തേന സഹ സർവശിഷ്യാണാം പാഞ്ചാലപുരഗമനം॥ 1 ॥ ദ്രുപദഗ്രഹണായ പാണ്ഡവവർജം ഗതാനാം കൌരവാണാം തേന പരാജയഃ॥ 2 ॥ തദനന്തരം ഗതേഷു പാണ്ഡവേഷു അർജുനേന ദ്രുപദഗ്രഹണം॥ 3 ॥ ജീവഗ്രാഹം ഗൃഹീത്വാ ഭീമാർജുനാഭ്യാം സമർപിതേന ദ്രുപദേന ദ്രോണസ്യ സംവാദഃ॥ 4 ॥ ദ്രോണേനാർധരാജ്യാപഹാരേണ മുക്തസ്യ ദ്രുപദസ്യ പുത്രോത്പാദനാർഥം പ്രയത്നഃ॥ 5 ॥

Mahabharata - Adi Parva - Chapter Text

1-148-0 (6693) 
വൈശംപായന ഉവാച। 1-148-0x (876) 
പാണ്ഡവാന്ധാർതരാഷ്ട്രാംശ്ച കൃതാസ്ത്രാൻപ്രസമീക്ഷ്യ സഃ।
ഗുർവർഥം ദക്ഷിണാം കാലേ പ്രാപ്തേഽമന്യത വൈ ഗുരുഃ॥ 1-148-1 (6694) 
`അസ്ത്രശിക്ഷാമനുജ്ഞാതാന്രംഗദ്വാരമുപാഗതാൻ।
ഭാരദ്വാജസ്തതസ്താംസ്തു സർവാനേവാഭ്യഭാഷത॥ 1-148-2 (6695) 
ഇച്ഛാമി ദത്താം സഹിതാം മഹ്യം പരമദക്ഷിണാം।
ഏവമുക്താസ്തതഃ സർവേ ശിഷ്യാ ദ്രോണമഥാബ്രുവൻ। 
ഭഗവൻകിം പ്രയച്ഛാമ ആജ്ഞാപയതു നോ ഗുരുഃ॥'  1-148-3 (6696) 
തതഃ ശിഷ്യാൻസമാഹൂയ ആചാര്യോഽർഥമചോദയത്।
ദ്രോണഃ സർവാനശേഷേണ ദക്ഷിണാർഥം മഹീപതേ॥ 1-148-4 (6697) 
പഞ്ചാലരാജം ദ്രുപദം ഗൃഹിത്വാ രണമൂർധനി।
പര്യാനയത ഭദ്രം വഃ സാ സ്യാത്പരമദക്ഷിണാ॥ 1-148-5 (6698) 
തഥേത്യുക്ത്വാ തു തേ സർവേ രഥൈസ്തൂർണം പ്രഹാരിണഃ।
ആചാര്യധനദാനാർഥം ദ്രോണേന സഹിതാ യയുഃ॥ 1-148-6 (6699) 
തതോഽഭിജഗ്മുഃ പഞ്ചാലാന്നിഘ്നന്തസ്തേ നരർഷഭാഃ।
മമൃദുസ്തസ്യ നഗരം ദ്രുപദസ്യ മഹൌജസഃ॥ 1-148-7 (6700) 
ദുര്യോധനശ്ച കർണശ്ച യുയുത്സുശ്ച മഹാബലഃ।
ദുഃശാസനോ വികർണശ്ച ജലസന്ധഃ സുലോചനഃ॥ 1-148-8 (6701) 
ഏതേ ചാന്യേ ച ബഹവഃ കുമാരാ ബഹുവിക്രമാഃ।
അഹം പൂർവമഹം പൂർവമിത്യേവം ക്ഷത്രിയർഷഭാഃ॥ 1-148-9 (6702) 
തതോ വരരാഥാരൂഢാഃ കുമാരാഃ സാദിഭിഃ സഹ।
പ്രവിശ്യ നഗരം സർവേ രാജമാർഗമുപായയുഃ॥ 1-148-10 (6703) 
തസ്മിൻകാലേ തു പാഞ്ചാലഃ ശ്രുത്വാ ദൃഷ്ട്വാ മഹദ്ബലം।
ഭ്രാതൃഭിഃ സഹിതോ രാജംസ്ത്വരയാ നിര്യയൌ ഗൃഹാത്॥ 1-148-11 (6704) 
തതസ്തു കൃതസന്നാഹാ യജ്ഞസേനസഹോദരാഃ।
ശരവർഷാണി മുഞ്ചന്തഃ പ്രണേദുഃ സർവ ഏവ തേ॥ 1-148-12 (6705) 
തതോ രഥേന ശുഭ്രേണ സമാസാദ്യ തു കൌരവാൻ।
യജ്ഞസേനഃ ശരാൻഘോരാന്വവർഷ യുധി ദുർജയഃ॥ 1-148-13 (6706) 
പൂർവമേവ തു സംമന്ത്ര്യ പാർഥോ ദ്രോണമഥാഽബ്രവീത്।
ദർപോദ്രേകാത്കുമാരാണാമാചാര്യം ദ്വിജസത്തമം॥ 1-148-14 (6707) 
ഏഷാം പരാക്രമസ്യാന്തേ വയം കുര്യാമ സാഹസം।
ഏതൈരശക്യഃ പാഞ്ചാലോ ഗ്രഹീതും രണമൂർധനി॥ 1-148-15 (6708) 
ഏവമുക്ത്വാ തു കൌന്തേയോ ഭ്രാതൃഭിഃ സഹിതോഽനഘഃ।
അർധക്രോശേ തു നഗരാദതിഷ്ഠദ്ബഹിരേവ സഃ॥ 1-148-16 (6709) 
ദ്രുപദഃ കൌരവാന്ദൃഷ്ട്വാ പ്രാധാവത സമന്തതഃ।
ശരജാലേന മഹതാ മോഹയൻകൌരവീം ചമൂം॥ 1-148-17 (6710) 
തമുദ്യതം രഥേനൈകമാശുകാരിണമാഹവേ।
അനേകമിവ സന്ത്രാസാൻമേനിരേ തത്ര കൌരവാഃ॥ 1-148-18 (6711) 
ദ്രുപദസ്യ ശരാ ഘോരാ വിചേരുഃ സർവതോദിശം।
തതഃ ശംഖാശ്ച ഭേര്യശ്ച മൃദംഗാശ്ച സഹസ്രശഃ॥ 1-148-19 (6712) 
പ്രാവാദ്യന്ത മഹാരാജ പഞ്ചാലാനാം നിവേശനേ।
സിംഹനാദശ്ച സഞ്ജജ്ഞേ പഞ്ചാലാനാം മഹാത്മനാം॥ 1-148-20 (6713) 
ധനുർജ്യാതലശബ്ദശ്ച സംസ്പൃശ്യ ഗഗനം മഹാൻ।
ദുര്യോധനോ വികർണശ്ച സുബാഹുർദീർഘലോചനഃ॥ 1-148-21 (6714) 
ദുഃശാശനശ്ച സങ്ക്രുദ്ധഃ ശരവർഷൈരവാകിരൻ।
സോഽതിവിദ്ധോ മഹേഷ്വാസഃ പാർഷതോ യുധി ദുർജയഃ॥ 1-148-22 (6715) 
വ്യധമത്താന്യനീകാനി തത്ക്ഷണാദേവ ഭാരത।
ദുര്യോധനം വികർണം ച കർണം ചാപി മഹാബലം॥ 1-148-23 (6716) 
നാനാനൃപസുതാന്വീരാൻസൈന്യാനി വിവിധാനി ച।
അലാതചക്രവത്സർവം ചരൻബാണൈരതർപയത്॥ 1-148-24 (6717) 
തതസ്തു നാഗരാഃ സർവേ മുസലൈര്യഷ്ടിഭിസ്തദാ।
അഭ്യവർഷന്ത കൌരവ്യാന്വർഷമാണാ ഘാ ഇവ॥ 1-148-25 (6718) 
സബാലവൃദ്ധാഃ കാംപില്യാഃ കൌരവാനഭ്യയുസ്തദാ।
ശ്രുത്വാ സുതുമുലം യുദ്ധം കൌരവാനേവ ഭാരത॥ 1-148-26 (6719) 
ദ്രവന്തിസ്മ നദന്തിസ്മ ക്രോശന്തഃ പാണ്ഡവാൻപ്രതി।
പാഡവാസ്തു സ്വനം ശ്രുത്വാ ആർതാനാം രോമഹർഷണം॥ 1-148-27 (6720) 
അഭിവാദ്യ തതോ ദ്രോണം രഥാനാരുരുഹുസ്തദാ।
യുധിഷ്ഠിരം നിവാര്യാശു മാ യുധ്യസ്വേതി പാണ്ഡവം॥ 1-148-28 (6721) 
മാദ്രേയൌ ചക്രരക്ഷൌ തു ഫാൽഗുനശ്ച തദാഽകരോത്।
സേനാഗ്രഗോ ഭീമസേനസ്തദാഭൂദ്ഗദയാ സഹ॥ 1-148-29 (6722) 
തദാ ശത്രുസ്വനം ശ്രുത്വാ ഭ്രാതൃഭിഃ സഹിതോഽനഘഃ।
ആയാജ്ജവേന കൌന്തേയോ രഥേനാനാദയന്ദിശഃ॥ 1-148-30 (6723) 
പഞ്ചാലാനാം തതഃ സേനാമുദ്ധൂതാർണവനിഃസ്വനാം।
ഭീമസേനോ മഹാബാഹുർദണ്ഡപാണിരിവാന്തകഃ॥ 1-148-31 (6724) 
പ്രവിവേശ മഹാസേനാം മകരഃ സാഗരം യഥാ।
`ചതുരംഗബലാകീർണേ തതസ്തസ്മിന്രണോത്സവേ॥'  1-148-32 (6725) 
സ്വയമഭ്യദ്രവദ്ഭീമോ നാഗാനീകം ഗദാധരഃ॥  1-148-33 (6726) 
സ യുദ്ധകുശലഃ പാർഥോ ബാഹുവീര്യേണ ചാതുലഃ।
അഹനത്കുഞ്ജരാനീകം ഗദയാ കാലരൂപധൃക്॥ 1-148-34 (6727) 
തേ ഗജാ ഗിരിസങ്കാശാഃ ക്ഷരന്തോ രുധിരം ബഹു।
ഭീമസേനസ്യ ഗദയാ ഭിന്നമസ്തകപിണ്ഡകാഃ॥ 1-148-35 (6728) 
പതന്തി ദ്വിരദാ ഭൂമൌ വജ്രഘാതാദിവാചലാഃ।
ഗജാനശ്വാന്രഥാംശ്ചൈവ പാതയാമാസ പാണ്ഡവഃ॥ 1-148-36 (6729) 
പദാതീംശ്ച രഥാംശ്ചൈവ ന്യവധീദർജുനാഗ്രജഃ।
ഗോപാല ഇവ ദണ്ഡേന യഥാ പശുഗണാന്വനേ॥ 1-148-37 (6730) 
ചാലയന്രഥനാഗാംശ്ച സഞ്ചചാല വൃകോദരഃ।
ഭാരദ്വാജപ്രിയം കർതുമുദ്യതഃ ഫാൽഗുനസ്തദാ॥ 1-148-38 (6731) 
പാർഷതം ശരജാലേന ക്ഷിപന്നാഗാത്സ പാണ്ഡവഃ।
ഹയൌഘാംശ്ച രഥൌഘാംശ്ച ഗജൌഘാംശ്ച സമന്തതഃ॥ 1-148-39 (6732) 
പാതയൻസമരേ രാജന്യുഗാന്താഗ്രിരിവ ജ്വലൻ।
തതസ്തേ ഹന്യമാനാ വൈ പഞ്ചാലാഃ സൃഞ്ജയാസ്തഥാ॥ 1-148-40 (6733) 
ശരൈർനാനാവിധൈസ്തൂർണം പാർഥം സഞ്ഛാദ്യ സർവശഃ।
സിംഹനാദം മുഖൈഃ കൃത്വാ സമയുധ്വന്ത പാണ്ഡവം॥ 1-148-41 (6734) 
തദ്യുദ്ധമഭവദ്ധോരം സമുഹാദ്ഭുതദർശനം।
സിംഹനാദസ്വനം ശ്രുത്വാ നാമൃഷ്യത്പാകശാസനിഃ॥ 1-148-42 (6735) 
തതഃ കിരീടീ സഹസാ പഞ്ചാലാൻസമരേഽദ്രവത്।
ഛാദയന്നിഷുജാലേന മഹതാ മോഹയന്നിവ॥ 1-148-43 (6736) 
ശീഘ്രമഭ്യസ്യതോ ബാണാൻസന്ദധാനസ്യ ചാനിശം।
നാന്തരം ദദൃശേ കിഞ്ചിത്കൌന്തേയസ്യ യശസ്വിനഃ॥ 1-148-44 (6737) 
`ന ദിശോ നാന്തരിക്ഷം ച തദാ നൈവ ച മേദിനീ।
അദൃശ്യത മഹാരാജ തത്ര കിഞ്ചിന്ന സംഗരേ॥ 1-148-45 (6738) 
പാഞ്ചാലാനാം കുരൂണാം ച സാധുസാധ്വിതി നിസ്വനഃ।
തത്ര തൂര്യനിനാദശ്ച ശംഖാനാം ച മഹാസ്വനഃ॥'  1-148-46 (6739) 
സിംഹനാദശ്ച സഞ്ജജ്ഞേ സാധുശബ്ദേന മിശ്രിതഃ।
തതഃ പാഞ്ചാലരാജസ്തു തഥാ സത്യജിതാ സഹ॥ 1-148-47 (6740) 
ത്വരമാണോഽഭിദുദ്രാവ മഹേന്ദ്രം ശംബരോ യഥാ।
മഹതാ ശരവർഷേണ പാർഥഃ പാഞ്ചാലമാവൃണോത്॥ 1-148-48 (6741) 
തതോ ഹലഹലാശബ്ദ ആസീത്പാഞ്ചാലകേ ബലേ।
ജിവൃക്ഷതി മഹാസിംഹേ ഗജാനാമിവ യൂഥപം॥ 1-148-49 (6742) 
ദൃഷ്ട്വാ പാർഥം തദായാന്തം സത്യജിത്സത്യവിക്രമഃ।
പാഞ്ചാലം വൈ പരിപ്രേപ്സുർധനഞ്ജയമദുദ്രുവത്॥ 1-148-50 (6743) 
തതസ്ത്വർജുനപാഞ്ചാലൌ യുദ്ധായ സമുപാഗതൌ।
വ്യക്ഷോഭയേതാം തൌ സൈന്യമിന്ദ്രവൈരോചനാവിവ॥ 1-148-51 (6744) 
തതഃ സത്യജിതം പാർഥോ ദശഭിർമർമഭേദിഭിഃ।
വിവ്യാധ ബവലദ്ഗാഢം തദദ്ഭുതമിവാഭവത്॥ 1-148-52 (6745) 
തതഃ ശരശതൈഃ പാർഥം പാഞ്ചാലഃ ശീഘ്രമാർദയത്।
പാർഥസ്തു ശരവർഷേണ ച്ഛാദ്യമാനോ മഹാരഥഃ॥ 1-148-53 (6746) 
വേഗം ചക്രേ മഹാവേഗോ ധനുർജ്യാമവമൃജ്യ ച।
തതഃ സത്യജിതശ്ചാപം ഛിത്വാ രാജാനമഭ്യയാത്॥ 1-148-54 (6747) 
അഥാന്യദ്ധനുരാദായ സത്യജിദ്വേഗവത്തരം।
സാശ്വം സസൂതം സരഥം പാർഥം വിവ്യാധ സത്വരഃ॥ 1-148-55 (6748) 
സ തം ന മമൃഷേ പാർഥഃ പാഞ്ചാലേനാർദിതോ യുധി।
തതസ്തസ്യ വിനാശാർഥം സത്വരം വ്യസൃജച്ഛരാൻ॥ 1-148-56 (6749) 
ഹയാന്ധ്വജം ധനുർമുഷ്ടിമുഭൌ തൌ പാർഷ്ണിസാരഥീ।
സ തഥാ ഭിദ്യമാനേഷു കാർമുകേഷു പുനഃ പുനഃ॥ 1-148-57 (6750) 
ഹയേഷു വിനികൃത്തേഷു വിമുഖോഽഭവദാഹവേ।
സ സത്യജിതമാലേക്യ തഥാ വിമുഖമാഹവേ॥ 1-148-58 (6751) 
വേഗേന മഹതാ രാജന്നഭ്യധാവത പാർഷതം।
തദാ ചക്രേ മഹദ്യുദ്ധമർജുനോ ജയതാം വരഃ॥ 1-148-59 (6752) 
തസ്യ പാർഥോ ധനുശ്ഛിത്ത്വാ ധ്വജം ചോർവ്യാമപാതയത്।
പഞ്ചഭിസ്തസ്യ വിവ്യാധ ഹയാൻസൂതം ച സായകൈഃ॥ 1-148-60 (6753) 
തത ഉത്സൃജ്യ തച്ചാപമാദദാനഃ ശരാവരം।
ഖഡ്ഗമുദ്ധൃത്യ കൌന്തേയഃ സിംഹനാദമഥാകരോത്॥ 1-148-61 (6754) 
പാഞ്ചാലസ്യ രഥസ്യേഷാമാപ്ലുത്യ സഹസാഽപതത്।
പാഞ്ചാലരഥമാസ്ഥായ അവിത്രസ്തോ ധനഞ്ജയഃ॥ 1-148-62 (6755) 
വിക്ഷോഭ്യാംഭോനിധിന്താർക്ഷ്യസ്തംനാഗമിവ സോഽഗ്രഹീത്।
തതസ്തു സർവപാഞ്ചാലാ വിദ്രവന്തി ദിശോ ദശ॥ 1-148-63 (6756) 
ദർശയൻസർവസൈന്യാനാം സ ബാഹ്വോർബലമാത്മനഃ।
സിംഹനാദസ്വനം കൃത്വാ നിർജഗാമ ധനഞ്ജയഃ॥ 1-148-64 (6757) 
ആയാന്തമർജുനം ദൃഷ്ട്വാ കുമാരാഃ സഹിതാസ്തദാ।
മമൃദുസ്തസ്യ നഗരം ദ്രുപദസ്യ മഹാത്മനഃ॥ 1-148-65 (6758) 
അർജുന ഉവാച। 1-148-66x (877) 
സംബന്ധീ കുരുവീരാണാം ദ്രുപദോ രാജസത്തമഃ।
മാ വധീസ്തദ്ബലം ഭീമ ഗുരുദാനം പ്രദീയതാം॥ 1-148-66 (6759) 
വൈശംപായന ഉവാച। 1-148-67x (878) 
ഭീമസേനസ്തദാ രാജന്നർജുനേന നിവാരിതഃ।
അതൃപ്തോ യുദ്ധധർമേഷു ന്യവർതത മഹാബലഃ॥ 1-148-67 (6760) 
തേ യജ്ഞസേനം ദ്രുപദം ഗൃഹീത്വാ രണമൂർധനി।
ഉപാജഗ്മുഃ സഹാമാത്യം ദ്രോണായ ഭരതർഷഭ॥ 1-148-68 (6761) 
ഭഗ്നദർപം ഹൃതധനം തം തഥാ വശമാഗതം।
സ വൈരം മനസാ ധ്യാത്വാ ദ്രോണോ ദ്രുപദമബ്രവീത്॥ 1-148-69 (6762) 
വിമൃജ്യ തരസാ രാഷ്ട്രം പുരം തേ മൃദിതം മയാ।
പ്രാപ്യ ജീവന്രിപുവശം സഖിപൂർവം കിമിഷ്യതേ॥ 1-148-70 (6763) 
ഏവമുക്ത്വാ പ്രഹസ്യൈനം കിഞ്ചിത്സ പുനരബ്രവീത്।
മാ ഭൈഃ പ്രാണഭയാദ്വീര ക്ഷമിണോ ബ്രാഹ്മണാ വയം॥ 1-148-71 (6764) 
ആശ്രമേ ക്രീഡിതം യത്തു ത്വയാ ബാല്യേ മയാ സഹ।
തേന സംവർധിതഃ സ്നേഹഃ പ്രീതിശ്ച ക്ഷത്രിയർഷഭ॥ 1-148-72 (6765) 
പ്രാർഥയേയം ത്വയാ സഖ്യം പുനരേവ ജനാധിപ।
വരം ദദാമി തേ രാജന്രാജ്യസ്യാർധമവാപ്നുഹി॥ 1-148-73 (6766) 
അരാജാ കില നോ രാജ്ഞഃ സഖാ ഭവിതുമർഹതി।
അതഃ പ്രയതിതം രാജ്യേ യജ്ഞസേന മയാ തവ॥ 1-148-74 (6767) 
രാജാസി ദക്ഷിണേ കൂലേ ഭാഗീരഥ്യാഹമുത്തരേ।
സഖായം മാം വിജാനീഹി പാഞ്ചാല യദി മന്യസേ॥ 1-148-75 (6768) 
ദ്രുപദ ഉവാച। 1-148-76x (879) 
അനാശ്ചര്യമിദം ബ്രഹ്മന്വിക്രാന്തേഷു മഹാത്മസു।
പ്രീയേ ത്വയാഽഹം ത്വത്തശ്ച പ്രീതിമിച്ഛാമി ശാശ്വതീം॥ 1-148-76 (6769) 
വൈശംപായന ഉവാച। 1-148-77x (880) 
ഏവമുക്തഃ സ തം ദ്രോണോ മോക്ഷയാമാസ ഭാരത।
സത്കൃത്യ ചൈനം പ്രീതാത്മാ രാജ്യാർധം പ്രത്യപാദയത്॥ 1-148-77 (6770) 
മാകന്ദീമഥ ഗംഗായാസ്തീരേ ജനപദായുതാം।
സോഽധ്യാവസദ്ദീനമനാഃ കാംപില്യം ച പുരോത്തമം॥ 1-148-78 (6771) 
ദക്ഷിണാംശ്ചാപി പഞ്ചാലാന്യാവച്ചർമണ്വതീ നദീ।
ദ്രോണേന ചൈവം ദ്രുപദഃ പരിഭൂയാഥ പാലിതഃ॥ 1-148-79 (6772) 
ക്ഷാത്രേണ ച ബലേനാസ്യ നാപശ്യത്സ പരാജയം।
ഹീനം വിദിത്വാ ചാത്മാനം ബ്രാഹ്മേണ സ ബലേനതു॥ 1-148-80 (6773) 
പുത്രജൻമ പരീപ്സന്വൈ പൃഥിവീമന്വസഞ്ചരത്।
അഹിച്ഛത്രം ച വിഷയം ദ്രോണഃ സമഭിപദ്യത॥ 1-148-81 (6774) 
ഏവം രാജന്നഹിച്ഛത്രാ പുരീജനപദായുതാ।
യുധി നിർജിത്യ പാർഥേന ദ്രോണായ പ്രതിപാദിതാ॥ ॥ 1-148-82 (6775) 
 
ഇതി ശ്രീമൻമഹാഭാരതേ ആദിപർവണി സംഭവപർവണി അഷ്ടചത്വാരിംശദധികശതതമോഽധ്യായഃ॥ 148 ॥

Mahabharata - Adi Parva - Chapter Footnotes

1-148-61 ശരാവരം ചർമ॥ 1-148-62 ഈഷാ രഥസ്യ യുഗചക്രസംലഗ്നം മഹാദാരു॥ 1-148-70 പ്രാപ്യ ജീവന്നൃപ വശാമിതി ങപാഠഃ॥ അഷ്ടചത്വാരിംശദധികശതതമോഽധ്യായഃ॥ 148 ॥



ആദിപർവ - അധ്യായ 149

॥ ശ്രീഃ ॥

1.149. അധ്യായഃ 149 

Mahabharata - Adi Parva - Chapter Topics

ദ്രുപദസ്യ യാജോപയാജസമീപഗമനം॥ 1 ॥ ഉപയാജേന ദ്രോണവിനാശകപുത്രോത്പാദനാർഥം യാജനായ പ്രാർഥിതേ യാജനസ്യ പ്രത്യാഖ്യാനം॥ 2 ॥ യാജേനാംഗീകാരേ യജനാരംഭഃ॥ 3 ॥ അപത്യപ്രദഹവിഃപ്രാശനാർഥം ദ്രുപദപത്ന്യാ ആഹ്വാനേ ഗർവാത്തയാ വിലംബനം॥ 4 ॥ ക്രുദ്ധാഭ്യാം യാജോപയാജാഭ്യാം അഗ്നൌ ഹൃവിഷോ ഹോമേനാഗ്നികുണ്ഡാദ്ധൃഷ്ടദ്യുംനസ്യോത്പത്തിഃ॥ 5 ॥ ദ്വിതീയഹവിഷോ ഹോമേന പാഞ്ചാല്യാ ഉത്പത്തിഃ॥ 6 ॥ തയോർനാമകരണം॥ 7 ॥ ദ്രോണാദ്ധൃഷ്ടദ്യുംനസ്യാസ്ത്രശിക്ഷണം॥ 8 ॥

Mahabharata - Adi Parva - Chapter Text

1-149-0 (6776) 
`വൈശംപായന ഉവാച। 1-149-0x (881) 
ദ്രോണേന വൈരം ദ്രുപദോ ന സുഷ്വാപ സ്മരംസ്തദാ।
ക്ഷാത്രേണ വൈ ബലേനാസ്യ നാഽശശംസേ പരാജയം॥ 1-149-1 (6777) 
ഹീനം വിദിത്വാ ചാത്മാനം ബ്രാഹ്മേണാപി ബലേന ച।
ദ്രുപദോഽമർഷണാദ്രാജാ കർമസിദ്ധാന്ദ്വിജോത്തമാൻ॥ 1-149-2 (6778) 
അന്വിച്ഛൻപരിചക്രാമ ബ്രാഹ്മണാവസഥാൻബഹൂൻ।
നാസ്തി ശ്രേഷ്ഠം മമാപത്യം ധിഗ്ബന്ധൂനിതി ച ബ്രുവൻ॥ 1-149-3 (6779) 
നിശ്വാസപരമോ ഹ്യാസീദ്ദ്രോണം പ്രതിചികീർഷയാ।
ന സന്തി മമ മിത്രാണി ലോകേഽസ്മിന്നാസ്തി വീര്യവാൻ॥ 1-149-4 (6780) 
പുത്രജൻമ പരീപ്സന്വൈ പൃഥിവീമന്വയാദിമാം।
പ്രഭാവശിക്ഷാവിനയാദ്ദ്രോണസ്യാസ്ത്രബലേന ച॥ 1-149-5 (6781) 
കർതും പ്രയതമാനോ വൈ ന ശശാക പരാജയം।
അഭിതഃ സോഽഥ കൽമാഷീം ഗംഗാതീരേ പരിഭ്രമൻ॥ 1-149-6 (6782) 
ബ്രാഹ്മണാവസഥം പുണ്യമാസസാദ മഹീപതിഃ।
തത്ര നാസ്നാതകഃ കശ്ചിന്ന ചാസീദവ്രതോ ദ്വിജഃ॥ 1-149-7 (6783) 
തഥൈവ തൌ മഹാഭാഗൌ സോഽപശ്യച്ഛംസിതവ്രതൌ।
യാജോപയാജൌ ബ്രഹ്മർഷീ ഭ്രാതരൌ പൃഷതാത്മജഃ॥ 1-149-8 (6784) 
സംഹിതാധ്യയനേ യുക്തൌ ഗോത്രതശ്ചാപി കാശ്യപൌ।
അരണ്യേ യുക്തരൂപൌ തൌ ബ്രാഹ്മണാവൃഷിസത്തമൌ॥ 1-149-9 (6785) 
സ ഉപാമന്ത്രയാമാസ സർവകാമൈരതന്ദ്രിതഃ।
ബുദ്ധ്വാ തയോർബലം ബുദ്ധിം കനീയാംസമുപഹ്വരേ॥ 1-149-10 (6786) 
പ്രപേദേ ഛന്ദയൻകാമൈരുപയാജം ധൃതവ്രതം।
ഗുരുശുശ്രൂഷണേ യുക്തഃ പ്രിയകൃത്സർവകാമദം॥ 1-149-11 (6787) 
പാദ്യേനാസനദാനേന തഥാഽർഘ്യേണ ഫലൈശ്ച തം।
അർഹയിത്വാ യഥാന്യായമുപയാജോഽബ്രവീത്തതഃ॥ 1-149-12 (6788) 
യേന കാര്യവിശേഷേണ ത്വമസ്മാനഭികാങ്ക്ഷസേ।
കൃതശ്ചായം സമുദ്യോഗസ്തദ്ബ്രവീതു ഭവാനിതി॥ 1-149-13 (6789) 
വൈശംപായന ഉവാച। 1-149-14x (882) 
സ ബുദ്ധ്വാ പ്രീതിസംയുക്തമൃഷീണാമുത്തമം തദാ।
ഉവാച ഛന്ദയൻകാമൈർദ്രുപദഃ സ തപസ്വിനം॥ 1-149-14 (6790) 
യേന മേ കർമണാ ബ്രഹ്മൻപുത്രഃ സ്യാദ്ദ്രോണമൃത്യേവ।
ഉപയാജ ചരസ്വൈതത്പ്രദാസ്യാമി ധനം തവ॥ 1-149-15 (6791) 
ഉപയാജ ഉവാച। 1-149-16x (883) 
നാഹം ഫലാർഥീ ദ്രുപദ യോഽർഥീ സ്യാത്തത്ര ഗംയതാം।  1-149-16 (6792) 
വൈശംപായന ഉവാച।
പ്രത്യാഖ്യാതസ്തു തേനൈവം സ വൈ സജ്ജനസംനിധൌ॥  1-149-16x (884) 
ആരാധയിഷ്യന്ദ്രുപദഃ സ തം പര്യചരത്തദാ।
തതഃ സംവത്സരസ്യാന്തേ ദ്രുപദം ദ്വിജസത്തമഃ॥ 1-149-17 (6793) 
ഉപയാജോഽബ്രവീദ്വാക്യം കാലേ മധുരയാ ഗിരാ।
ജ്യേഷ്ഠോ ഭ്രാതാ ന മേഽത്യാക്ഷീദ്വിചരന്വിജനേ വനേ॥ 1-149-18 (6794) 
അപരിജ്ഞാതശൌചായാം ഭൂമൌ നിപതിതം ഫലം।
തദപശ്യമഹം ഭ്രാതുരസാംപ്രതമനുവ്രജൻ॥ 1-149-19 (6795) 
വിമർശം ഹി ഫലാദാനേ നായം കുര്യാത്കഥഞ്ചന।
നാപശ്യത്ഫലം ദൃഷ്ട്വാ ദോഷാംസ്തസ്യാഽഽനുബന്ധികാൻ॥ 1-149-20 (6796) 
വിവിനക്തി ന ശൌചാർഥീ സോഽന്യത്രാപി കഥം ഭവേത്।
സംഹിതാധ്യയനസ്യാന്തേ പഞ്ചയജ്ഞാന്നിരൂപ്യ ച॥ 1-149-21 (6797) 
ഭൈക്ഷമുഞ്ഛേന സഹിതം ഭുഞ്ജാനസ്തു തദാ തദാ।
കീർതയത്യേവ രാജർഷേ ഭോജനസ്യ രസം പുനഃ॥ 1-149-22 (6798) 
സംഹിതാധ്യയനം കുർവന്വനേ ഗുരുകുലേ വസൻ।
ഭൈക്ഷമുച്ഛിഷ്ടമന്യേഷാം ഭുങ്ക്തേ സ്മ സതതം തഥാ॥ 1-149-23 (6799) 
കീർതയൻഗുണമന്നാനാമഥ പ്രീതോ മുഹുർമുഹുഃ।
ഏവം ഫലാർഥിനസ്ത്സമാൻമന്യേഽഹം തർകചക്ഷുഷാ॥ 1-149-24 (6800) 
തം വൈ ഗച്ഛേഹ നൃപതേ ത്വാം സ സംയാജയിഷ്യതി॥  1-149-25 (6801) 
വൈശംപായന ഉവാച। 1-149-26x (885) 
ഉപയാജവചഃ ശ്രുത്വാ യാജസ്യാശ്രമമഭ്യഗാത്।
ജുഗുപ്സമാനോ നൃപതിർമനസേദം വിചിന്തയൻ॥ 1-149-26 (6802) 
ഭൃശം സംപൂജ്യ പൂജാർഹമൃഷിം യാജമുവാച ഹ।
ഗോശതാനി ദദാന്യഷ്ടൌ യാജ യാജയ മാം വിഭോ॥ 1-149-27 (6803) 
ദ്രോണവൈരാന്തരേ തപ്തം വിഷണ്ണം ശരണാഗതം।
ബ്രഹ്മബന്ധുപ്രണിഹിതം ന ക്ഷത്രം ക്ഷത്രിയോ ജയേത്॥ 1-149-28 (6804) 
തസ്മാദ്ദ്രോണഭയാർതം മാം ഭവാംസ്ത്രാതുമിഹാർഹതി।
യേന മേ കർമണാ ബ്രഹ്മൻപുത്രഃ സ്യാദ്ദ്രോണമൃത്യവേ॥ 1-149-29 (6805) 
അർജുനസ്യാപി വൈ ഭാര്യാ ഭവേദ്യാ വരവർണിനീ।
സ ഹി ബ്രഹ്മവിദാം ശ്രേഷ്ഠോ ബ്രാഹ്മേ ക്ഷാത്രേഽപ്യനുത്തമഃ॥ 1-149-30 (6806) 
തതോ ദ്രോണസ്തു മാഽജൈഷീത്സഖിവിഗ്രഹകാരണാത്।
ക്ഷത്രിയോ നാസ്തി തുല്യോഽസ്യ പൃഥിവ്യാം കശ്ചിദഗ്രണീഃ॥ 1-149-31 (6807) 
ഭാരതാചാര്യമുഖ്യസ്യ ഭാരദ്വാജസ്യ ധീമതഃ।
ദ്രോണസ്യ ശരജാലാനി രിപുദേഹഹരാണി ച॥ 1-149-32 (6808) 
ഷഡരത്നി ധനുശ്ചാസ്യ ഖഡ്ഗമപ്രതിമ തഥാ।
സ ഹി ബ്രാഹ്മണവേഷേണ ക്ഷാത്രം വേഗമസംശയം॥ 1-149-33 (6809) 
പ്രതിഹന്തി മഹേഷ്വാസോ ഭാരദ്വാജോ മഹാമനാഃ।
കാർതവീര്യസമോ ഹ്യേഷ ഖട്വാംഗപ്രതിമോ രണേ॥ 1-149-34 (6810) 
ക്ഷത്രോച്ഛേദായ വിഹിതോ ജാമദഗ്ന്യ ഇവാസ്ഥിതഃ॥  1-149-35 (6811) 
സഹിതം ക്ഷത്രവേഗേന ബ്രഹ്മവേഗേന സാംപ്രതം।
ഉപപന്നം ഹി മന്യേഽഹം ഭാരദ്വാജം യശസ്വിനം॥ 1-149-36 (6812) 
നേഷവസ്തമപാകുര്യുർന ച പ്രാസാ ന ചാസയഃ।
ബ്രാഹ്മം തസ്യ മഹാതേജോ മന്ത്രാഹുതിഹുതം യഥാ॥ 1-149-37 (6813) 
തസ്യ ഹ്യസ്ത്രബലം ഘോരമപ്രസഹ്യം പരൈർഭുവി।
ശത്രൂൻസമേത്യ ജയതി ക്ഷത്രം ബ്രഹ്മപുരസ്കൃതം॥ 1-149-38 (6814) 
ബ്രഹ്മക്ഷത്രേ ച സഹിതേ ബ്രഹ്മതേജോ വിശിഷ്യതേ।
സോഽഹം ക്ഷത്രബലാദ്ദീനോ ബ്രഹ്മതേജഃ പ്രപേദിവാൻ॥ 1-149-39 (6815) 
ദ്രോണാദ്വിശിഷ്ടമാസാദ്യ ഭവന്തം ബ്രഹ്മവിത്തമം।
ദ്രോണാന്തകമഹം പുത്രം ലഭേയം യുധി ദുർജയം॥ 1-149-40 (6816) 
ദ്രോണമൃത്യുര്യഥാ മേഽദ്യ പുത്രോ ജായേത വീര്യവാൻ।
തത്കർമ കുരു മേ യാജ നിർവപാംയർബുദ്ധം ഗവാം॥ 1-149-41 (6817) 
വൈശംപായന ഉവാച। 1-149-42x (886) 
തഥേത്യുക്ത്വാ തും തം യാജോ യജ്ഞാർഥമുപകൽപയൻ।
ഗുർവർഥ ഇതി ചാകാമമുപയാജമചോദയത്॥ 1-149-42 (6818) 
ദ്രുപദം ച മഹാരാജമിദം വചനമബ്രവീത്।
മാ ഭൈസ്ത്വം സംപ്രദാസ്യാമി കർമണാ ഭവതഃ സുതം॥ 1-149-43 (6819) 
ക്ഷിപ്രമുത്തിഷ്ഠ ചാവ്യഗ്രഃ സംഭാരാനുപകൽപയ।  1-149-44 (6820) 
വൈശംപായന ഉവാച।
ഏവമുക്ത്വാ പ്രതിജ്ഞായ കർമ ചാസ്യാദദേ മുനിഃ॥  1-149-44x (887) 
ബ്രാഹ്മണോ ദ്വിപദാം ശ്രേഷ്ഠോ യഥാവിധി കഥാക്രമം।
യാജോ ദ്രോണവിനാശായ യാജയാമാസ തം നൃപം॥ 1-149-45 (6821) 
ഗുർവർഥേഽയോജയത്കർമ യാജസ്യാപി സമീപതഃ।
തതസ്തസ്യ നരേന്ദ്രസ്യ ഉപയാജോ മഹാതപാഃ॥ 1-149-46 (6822) 
ആചവ്യൌ കർമ വൈതാനം തഥാ പുത്രഫലായ വൈ।
ഇഹ പുത്രോ മഹാവീര്യോ മഹാതേജാ മഹാബലഃ। 
ഇഷ്യതേ യദ്വിധോ രാജൻഭവിതാ സ തഥാവിധഃ॥  1-149-47 (6823) 
വൈശംപായന ഉവാച। 1-149-48x (888) 
ഭാരദ്വാജസ്യ ഹന്താരം സോഽഭിസന്ധായ പാർഥിവഃ।
ആജഹേഽഥ തദാ രാജന്ദ്രുപദഃ കർമ സിദ്ധയേ॥ 1-149-48 (6824) 
ബ്രാഹ്മണോ ദ്വിപദാം ശ്രേഷ്ഠോ ജുഹാവ ച യഥാവിധി।
കൌസവീ നാമ തസ്യാസീദ്യാ വൈ താം പുത്രഗൃദ്ധിനഃ॥ 1-149-49 (6825) 
സൌത്രാമണിം തഥാ പത്നീം തതഃ കാലേഽഭ്യയാത്തദാ।
യാജസ്തു സവനസ്യാന്തേ ദേവീമാഹ്വാപയത്തദാ॥ 1-149-50 (6826) 
പ്രേഹി മാം രാജ്ഞി പൃഷതി മിഥുനം ത്വാമുപസ്ഥിതം।
കുമാരശ്ച കുമാരീ ച പിതൃവംശവിവൃദ്ധയേ॥ 1-149-51 (6827) 
പൃഷത്യുവാച। 1-149-52x (889) 
നാലിപ്തം വൈ മമ മുഖം പുണ്യാൻഗന്ധാൻബിഭർമി ച।
ന പത്നീ തേഽസ്മി സൂത്യർഥേ തിഷ്ഠ യാജ മമ പ്രിയേ॥ 1-149-52 (6828) 
യാജ ഉവാച। 1-149-53x (890) 
യാജേന ശ്രപിതം ഹവ്യമുപയാജേന മന്ത്രിതം।
കഥം കാമം ന സന്ദധ്യാത്പൃഷതി പ്രേഹി തിഷ്ഠ വാ॥ 1-149-53 (6829) 
വൈശംപായന ഉവാച। 1-149-54x (891) 
ഏവമുക്ത്വാ തു യാജേന ഹുതേ ഹവിഷി സംസ്കൃതേ।
ഉത്തസ്ഥൌ പാവകാത്തസ്മാത്കുമാരോ ദേവസംനിഭഃ॥ 1-149-54 (6830) 
ജ്വാലാവർണോ ഘോരരൂപഃ കിരീടീ വർമ ധാരയൻ।
വീരഃ സഖംഗഃ സശരോ ധനുഷ്മാൻസ നദൻമുഹുഃ॥ 1-149-55 (6831) 
സോഽഭ്യരോഹദ്രഥവരം തേന ച പ്രയയൌ തദാ।
ജാതമാത്രേ കുമാരേ ച വാക്കിലാന്തർഹിതാബ്രവീത്॥ 1-149-56 (6832) 
ഏഷ ശിഷ്യശ്ച മൃത്യുശ്ച ഭാരദ്വാജസ്യ ജായതേ।
ഭയാപഹോ രാജപുത്രഃ പാഞ്ചാലാനാം യശസ്കരഃ॥ 1-149-57 (6833) 
രാജ്ഞഃ ശോകാപഹോ ജാത ഏഷ ദ്രോണവധായ ഹി।
ഇത്യവോചൻമഹദ്ഭൂതമദൃശ്യം ഖേചരം തദാ॥ 1-149-58 (6834) 
തതഃ പ്രണേദുഃ പാഞ്ചാലാഃ പ്രഹൃഷ്ടാഃ സാധുസാധ്വിതി।
ദ്വിതീയായാം ച ഹോത്രായാം ഹുതേ ഹവിഷി മന്ത്രിതേ॥ 1-149-59 (6835) 
കുമാരീ ചാപി പാഞ്ചാലീ വേദിമധ്യാത്സമുത്ഥിതാ।
പ്രത്യാഖ്യാതേ പൃഷത്യാ ച യാജകേ ഭരതർഷഭ॥ 1-149-60 (6836) 
പുനഃ കുമാരീ പാഞ്ചാലീ സുഭഗാ വേദിമധ്യഗാ।
അന്തർവേദ്യാം സമുദ്ഭൂതാ കന്യാ സാ സുമനോഹരാ॥ 1-149-61 (6837) 
ശ്യാമാ പദ്മപലാശാക്ഷീ നീലകുഞ്ചിതമൂർധജാ।
മാനുഷം വിഗ്രഹം കൃത്വാ സാക്ഷാച്ഛ്രീരിവ വർണിനീ॥ 1-149-62 (6838) 
താംരതുംഗനഖീ സുഭ്രൂശ്ചാരുപീനപയോധരാ।
നീലോത്പലസമോ ഗന്ധോ യസ്യാഃ ക്രോശാത്പ്രധാവതി॥ 1-149-63 (6839) 
യാ ബിഭർതി പരം രൂപം യസ്യാ നാസ്ത്യുപമാ ഭുവി।
ദേവദാനവയക്ഷാണാമീപ്സിതാ വരവർണിനീ॥ 1-149-64 (6840) 
താം ചാപി ജാതാം സുശ്രോണീം വാഗുവാചാശരീരിണീ।
സർവയോഷിദ്വരാ കൃഷ്ണാ ക്ഷയം ക്ഷത്രസ്യ നേഷ്യതി॥ 1-149-65 (6841) 
സുരകാര്യമിയം കാലേ കരിഷ്യതി സുമധ്യമാ।
അസ്യാ ഹേതോഃ ക്ഷത്രിയാണാം മഹദുത്പത്സ്യതേ ഭയം॥ 1-149-66 (6842) 
തച്ഛ്രുത്വാ സർവപാഞ്ചാലാഃ പ്രണേദുഃ സിംഹസംഘവത്।
ന ചൈനാൻഹർഷസംപന്നാനിയം സേഹേ വസുന്ധരാ॥ 1-149-67 (6843) 
തഥാ തു മിഥുനം ജജ്ഞേ ദ്രുപദസ്യ മഹാത്മനഃ।
കുമാരശ്ച കുമാരീ ച മനോജ്ഞൌ തൌ നരർഷഭൌ॥ 1-149-68 (6844) 
ശ്രിയാ പരമയാ യുക്തൌ ക്ഷാത്രേണ വപുഷാ തഥാ।
തൌ ദൃഷ്ട്വാ പൃഷതീ യാജം പ്രപേദേ സാ സുതാർഥിനീ॥ 1-149-69 (6845) 
ന വൈ മദന്യാം ജനനീം ജാനീയാതാമിമാവിതി।
തഥേത്യുവാച താം യാജോ രാജ്ഞഃ പ്രിയചികീർഷയാ॥ 1-149-70 (6846) 
തയോസ്തു നാമനീ ചക്രുർദ്വിജാഃ സംപൂർണമാനസാഃ।
ധൃഷ്ടത്വാദപ്രധൃഷ്യത്വാത് ദ്യുംനാദ്യുത്സംഭവാദപി॥ 1-149-71 (6847) 
ധൃഷ്ടദ്യുംനഃ കുമാരോഽയം ദ്രുപദ്സയ ഭവത്വിതി।
കൃഷ്ണേത്യേവാഭവത്കന്യാ കൃഷ്ണാ ഭൂത്സാ ഹി വർണതഃ॥ 1-149-72 (6848) 
തഥാ തൻമിഥുനം ജജ്ഞേ ദ്രുപദസ്യ മഹാമഖേ।
വൈദികാധ്യയനേ പാരം ധൃഷ്ടദ്യുംനോ ഗതസ്തദാ॥ 1-149-73 (6849) 
ധൃഷ്ടദ്യുംനം തു പാഞ്ചാല്യമാനീയ സ്വം നിവേശനം।
ഉപാകരോദസ്ത്രഹേതോർഭാരദ്വാജഃ പ്രതാപവാൻ॥ 1-149-74 (6850) 
അമോക്ഷണീയം ദൈവം ഹി ഭാവി മത്വാ മഹാമതിഃ।
തഥാ തത്കൃതവാന്ദ്രോണ ആത്മകീർത്യനുരക്ഷണാത്॥ 1-149-75 (6851) 
സർവാസ്ത്രാണി സ തു ക്ഷിപ്രമാപ്തവാൻപരയാ ധിയാ॥ ॥  1-149-76 (6852) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഊനപഞ്ചാശദധികശതതമോഽധ്യായഃ॥ 149 ॥

Mahabharata - Adi Parva - Chapter Footnotes

1-149-63 ക്രോശാത് ക്രോശമഭിവ്യാപ്യ॥ 1-149-71 ദ്യുംനാദ്യുത്സംഭവാത് ഹിരണ്യാദിഭിഃ സഹ ജാതത്വാത്॥ ഊനപഞ്ചാശദധികശതതമോഽധ്യായഃ॥ 149 ॥



ആദിപർവ - അധ്യായ 150

॥ ശ്രീഃ ॥

1.150. അധ്യായഃ 150 

Mahabharata - Adi Parva - Chapter Topics

ദ്രുപദോത്പത്തിഃ॥ 1 ॥

Mahabharata - Adi Parva - Chapter Text

1-150-0 (6853) 
ജനമേജയ ഉവാച। 1-150-0x (892) 
ദ്രുപദസ്യാപി വിപ്രർഷേ ശ്രോതുമിച്ഛാമി സംഭവം।
കഥം ചാപി സമുത്പന്നഃ കഥമസ്ത്രാണ്യവാപ്തവാൻ॥'  1-150-1 (6854) 
ഏതദിച്ഛാമി ഭഗവംസ്ത്വത്തഃ ശ്രോതും ദ്വിജോത്തമ।
കൌതൂഹലം ജൻമസു മേ കീർത്യമാനേഷ്വനേകശഃ॥ 1-150-2 (6855) 
വൈശംപായന ഉവാച। 1-150-3x (893) 
രാജാ ബഭൂവ പാഞ്ചാലഃ പുത്രാർഥീ പുത്രകാരണാത്।
വനം ഗതോ മഹാരാജസ്തപസ്തേപേ സുദാരുണം॥ 1-150-3 (6856) 
ആരാധയൻപ്രയത്നേന മഹർഷീൻസംശിതവ്രതാൻ।
തസ്യ സന്തപ്യമാനസ്യ വനേ മൃഗഗണായുതേ॥ 1-150-4 (6857) 
കാലസ്തു സുമഹാന്രാജന്നത്യയാത്സുതകാരണാത്।
സ തു രാജാ മഹാതേജാസ്തപസ്തീവ്രം സമാദദേ॥ 1-150-5 (6858) 
കഞ്ചിത്കാലം വായുഭക്ഷോ നിരാഹാരസ്തഥൈവ ച।
തഥൈവ തു മഹാബാഹോർവർതമാനസ്യ ഭാരത॥ 1-150-6 (6859) 
കാലസ്തസ്യ മഹാരാജ യാതോ വൈ നൃപസത്തമ।
തതോ നാതിചിരാത്കാലേ വസന്തേ കാമദീപനേ॥ 1-150-7 (6860) 
ഫുല്ലാശോകവനേ ചൈവ പ്രാണിനാം സുമനോഹരേ।
നദ്യാസ്തീരം തതോ ഗത്വാ ഗംഗായാഃ പദ്മലോചനഃ॥ 1-150-8 (6861) 
നിയമസ്ഥശ്ച രാജാസീത്തദാ ഭരതസത്തമ।
തതോ നാതിചിരാത്കാലേ വനം തൻമനുജേശ്വര॥ 1-150-9 (6862) 
സംപ്രാപ്താ ഹ്യപ്സരാ രാജൻമേനകേത്യഭിവിശ്രുതാ।
പുഷ്പദ്രുമാൻസജ്ജമാനാ രാജ്ഞോ ദർശനമാഗമത്॥ 1-150-10 (6863) 
ന ദദർശ തു സാ രാജംസ്തത്ര സ്ഥാനഗതം നൃപം।
ദൃഷ്ട്വാ ചാപ്സരസം താം തു ശുക്രം രാജ്ഞോഽപതദ്ഭുവി॥ 1-150-11 (6864) 
തതഃ സ രാജാ രാജേന്ദ്ര ലജ്ജയാ നൃപതിഃ സ്വയം।
പദ്ഭ്യാമാക്രമതായുഷ്മംസ്തതസ്തു ദ്രുപദോഽഭവത്॥ 1-150-12 (6865) 
തതസ്തു തപസാ തസ്യ രാജർഷേർഭാവിതാത്മനഃ।
പുത്രഃ സമഭവച്ഛീഘ്രം പദോസ്തസ്യ ക്രമേണ തു॥ 1-150-13 (6866) 
തേനാസ്യ ഋഷയഃ സർവേ സമാഗംയ തപോധനാഃ।
നാമ ചുക്രുർഹി വിദ്വാംസോ ദ്രുപദോഽസ്ത്വിതി ഭാരത॥ 1-150-14 (6867) 
സ തസ്യൈവാശ്രമേ രാജൻഭരദ്വാജസ്യ ഭാരത।
വവൃധേ സുമുഖം തത്ര കാമൈഃ സർവൈർനൃപോത്തമ॥ 1-150-15 (6868) 
പാഞ്ചാലോഽപി ഹി രാജേന്ദ്ര സ്വരാജ്യം ഗതവാൻപ്രഭുഃ।
ഭരദ്വാജസ്യ വിദ്യാർഥം സുതം ദത്വാ മഹാത്മനഃ॥ 1-150-16 (6869) 
സ കുമാരസ്തതോ രാജന്ദ്രോണേന സഹിതോ വനേ।
വേദാംശ്ചാധിജഗേ സാംഗാന്ധനുർവേദാംശ്ച ഭാരത॥ 1-150-17 (6870) 
പരയാ സ മുദാ യുക്തോ വിചചാര വനേ സുഖം।
തസ്യൈവം വർതമാനസ്യ വനേ വനചരൈഃ സഹ॥ 1-150-18 (6871) 
കാലേനാതിചിരാദ്രാജൻപിതാ സ്വർഗമുപേയിവാൻ।
സ സമാഗംയ പാഞ്ചാലൈഃ പാഞ്ചാലേഷ്വഭിഷേചിതഃ॥ 1-150-19 (6872) 
പ്രാപ്തശ്ച രാജ്യം രാജേന്ദ്ര സുഹൃദാം പ്രീതിവർധനഃ।
രാജ്യം രരക്ഷ ധർമേണ യഥാ ചേന്ദ്രസ്ത്രിവിഷ്ടപം॥ 1-150-20 (6873) 
ഏതൻമയാ തേ രാജേന്ദ്ര യഥാവത്പരികീർതിതം।
ദ്രുപദസ്യ ച രാജർഷേർധൃഷ്ടദ്യുംനസ്യ ജൻമ ച॥ ॥ 1-150-21 (6874) 
 
ഇതി ശ്രീമൻമഹാഭാരതേ ആദിപർവണി സംഭവപർവണി പഞ്ചാശദധികശതതമോഽധ്യായഃ॥ 150 ॥




ആദിപർവ - അധ്യായ 151

॥ ശ്രീഃ ॥

1.151. അധ്യായഃ 151 

Mahabharata - Adi Parva - Chapter Topics

യൌവരാജ്യേ യുധിഷ്ഠിരസ്യാഭിഷേകഃ॥ 1 ॥ ഭീമസേനസ്യ ബലരാമാദ്ഗദായുദ്ധശിക്ഷണം॥ 2 ॥ ദ്രോണേനാർജുനസ്യ ബ്രഹ്മശിരോസ്ത്രവിഷയേ നിയമകഥനം॥ 3 ॥ ഭീമാർജുനദിഗ്വിജയേന ധൃതരാഷ്ട്രചിന്താ॥ 4 ॥

Mahabharata - Adi Parva - Chapter Text

1-151-0 (6875) 
വൈശംപായന ഉവാച। 1-151-0x (894) 
`ധൃതരാഷ്ട്രസ്തു രാജന്ദ്രേ യദാ കൌരവനന്ദനം।
യുധിഷ്ഠിരം വിജാനന്വൈ സമർഥം രാജ്യരക്ഷണേ॥ 1-151-1 (6876) 
യൌവരാജ്യാഭിഷേകാർഥമമന്ത്രയത മന്ത്രിഭിഃ।
തേ തു ബുദ്ധ്വാന്വതപ്യന്ത ധൃതരാഷ്ട്രാത്മജാസ്തദാ॥ 1-151-2 (6877) 
തതഃ സംവത്സരസ്യാന്തേ യൌവരാജ്യായ പാർഥിവ।
സ്ഥാപിതോ ധൃതരാഷ്ട്രേണ പാണ്ഡുപുത്രോ യുധിഷ്ഠിരഃ॥ 1-151-3 (6878) 
തതോഽദീർഘേണ കാലേന കുന്തീപുത്രോ യുധിഷ്ഠിരഃ।
പിതുരന്തർദധേ കീർതിം ശീലവൃത്തസമാധിഭിഃ॥ 1-151-4 (6879) 
അസിയുദ്ധേ ഗദായുദ്ധേ രഥയുദ്ധേ ച പാണ്ഡവഃ।
സങ്കർഷണാദശിക്ഷദ്വൈ ശശ്വച്ഛിക്ഷാം വൃകോദരഃ॥ 1-151-5 (6880) 
സമാപ്തശിക്ഷോ ഭീമസ്തു ദ്യുമത്സേനസമോ ബലേ।
പരാക്രമേണ സംപന്നോ ഭ്രാതൄണാമചരദ്വശേ॥ 1-151-6 (6881) 
പ്രഗാഢദൃഢമുഷ്ടിത്വേ ലാഘവേ വേധനേ തഥാ।
ക്ഷുരനാരാചഭല്ലാനാം വിപാഠാനാം ച തത്ത്വവിത്॥ 1-151-7 (6882) 
ഋജുവക്രവിശാലാനാം പ്രയോക്താ ഫാൽഗുനോഽഭവത്।
ലാഘവേ സൌഷ്ഠവേ ചൈവ നാന്യഃ കശ്ചന വിദ്യതേ॥ 1-151-8 (6883) 
ബീഭത്സുസദൃശോ ലോക ഇതി ദ്രോണോ വ്യവസ്ഥിതഃ।
തതോഽബ്രവീദ്ഗുഡാകേശം ദ്രോണഃ കൌരവസംസദി॥ 1-151-9 (6884) 
അഗസ്ത്യസ്യ ധനുർവേദേ ശിഷ്യോ മമ ഗുരുഃ പുരാ।
അഗ്നിവേശ്യ ഇതി ഖ്യാതസ്തസ്യ ശിഷ്യോഽസ്മി ഭാരത॥ 1-151-10 (6885) 
തീർഥാത്തീർഥം ഗമയിതുമഹമേതത്സമുദ്യതഃ।
തപസാ യൻമയാ പ്രാപ്തമമോഘമശനിപ്രഭം॥ 1-151-11 (6886) 
അസ്ത്രം ബ്രഹ്മശിരോ നാമ യദ്ദഹേത്പൃഥിവീമപി।
ദദതാ ഗുരുണാ ചോക്തം ന മനുഷ്യേഷ്വിദന്ത്വയാ॥ 1-151-12 (6887) 
ഭാരദ്വാജ വിമോക്തവ്യമൽപവീര്യേഷു സംയുഗേ।
യദ്യദന്തർഹിതം ഭൂതം കിഞ്ചിദ്യുദ്ധ്യേത്ത്വയാ സഹ॥ 1-151-13 (6888) 
മഹാതേജസ്ത്വമേതേന ഹന്യാഃ ശസ്ത്രേണ സംയുഗേ।
ത്വയാ പ്രാപ്തമിദം വീര ദിവ്യം നാന്യോഽർഹതി ത്വിദം॥ 1-151-14 (6889) 
സമയസ്തു ത്വയാ രക്ഷ്യോ മുനിസൃഷ്ടോ വിശാംപതേ।
ആചാര്യദക്ഷിണാം ദേഹി ജ്ഞാതിഗ്രാമസ്യ പശ്യതഃ॥ 1-151-15 (6890) 
ദദാനീതി പ്രതിജ്ഞാതേ ഫാൽഗുനേനാബ്രവീദ്ഗുരുഃ।
യുദ്ധേഽഹം പ്രതിയോദ്ധവ്യോ യുധ്യമാനസ്ത്വയാഽനഘ॥ 1-151-16 (6891) 
തഥേതി ച പ്രതിജ്ഞായ ദ്രോണായ കുരുപുംഗവഃ।
ഉപസംഗൃഹ്യ ചരണാവുപതസ്ഥേ വിനീതവത്॥ 1-151-17 (6892) 
ദ്രോണോ ജഗാദ വചനം സമാലിംഗ്യ തു ഫാൽഗുനം।
യൻമയോക്തം പുരാ പാർഥ തവ ലോകേ നരം ക്വചിത്॥ 1-151-18 (6893) 
സദൃശം കാരയേ നൈവ സർവപ്രഹരണേ യുധി।
തത്കൃതം ച മയാ സംയക്തവ തുല്യോ ന വർതതേ॥ 1-151-19 (6894) 
ദേവാ യുധി ന ശക്താസ്ത്വാം യോദ്ധും ദൈത്യാ ന ദാനവാഃ।
നാഹം ത്വത്തോ വിശിഷ്ടോഽസ്മി കിം പുനർമാനവാ രണേ॥ 1-151-20 (6895) 
ഏകസ്തവാധികോ ലോകേ യോ ഹി വൃഷ്ണികുലോദ്ഭവഃ।
കൃഷ്ണഃ കമലപത്രാക്ഷഃ കംസകാലിയസൂദനഃ॥ 1-151-21 (6896) 
സ ജേതാ സർവലോകാനാം സർവപ്രഹരണായുധഃ।
നൈതാവതാ തേ പാർഥാഹം ഭവാംയനൃതവാഗിഹ॥ 1-151-22 (6897) 
തദധീനം ജഗത്സർവം തത്പ്രലീനം തദുദ്ഭവം।
തത്പദം ന വിജാനന്തി ബ്രഹ്മേശാനാദയോഽപി വാ॥ 1-151-23 (6898) 
തന്നാഭിപ്രഭവോ ബ്രഹ്മാ സർവഭൂതാനി നിർമമേ।
സ ഏവ കർതാ ഭോക്താ ച സംഹർതാ ച ജഗൻമയം॥ 1-151-24 (6899) 
സ ഏവ ഭൂതം ഭവ്യം ച ഭവച്ച പുരുഷഃ പരഃ।
നിത്യഃ സർവഗതഃ സ്ഥാണുരചലോഽയം സനാതനഃ॥ 1-151-25 (6900) 
പ്രാദുർഭവതി യോഗാത്മാ പാലനാർഥം സ ലീലയാ।
തത്തുല്യോ ഹി ന ജായേത ന ജാതോ ന ജനിഷ്യതേ॥ 1-151-26 (6901) 
സ ഹി മാതുലജോഽഭൂത്തേ ചരാചരഗുരുഃ പിതാ।
കോ ഹി തം ജേതുമീഹേത ജാനന്നാത്മഹിതം നരഃ॥ 1-151-27 (6902) 
ശ്യാലശ്ച തേ സഖാ ചാസൌ തസ്യ ത്വം പ്രാണവല്ലഭഃ।
സ്നേഹമഭ്യധികം തസ്യ തവ സഖ്യമവസ്ഥിതം॥ 1-151-28 (6903) 
ന തേന ഭവതോ യുദ്ധം ഭവിതാ നർമതോഽപി വാ।
അപിചാർഥേ തവ പുരാ ശക്രേണ കില ചോദിതഃ॥ 1-151-29 (6904) 
ഗോകുലേ വർധമാനസ്തു നന്ദഗോപസ്യ കാരണാത്।
മമാംശഃ പാണ്ഡവോ ലോകേ പൃഥിവ്യാം പുരുഷോത്തമഃ॥ 1-151-30 (6905) 
കൌന്തേയാവരജഃ ശ്രീമാനർജുനോ നാമ വീര്യവാൻ।
ഭുവോ ഭാരാപഹരണേ സാഹായ്യം തേ കരിഷ്യതി॥ 1-151-31 (6906) 
തദർഥമഭയം ദേഹി പാഹി ചാസ്മത്കൃതേ പ്രഭോ।
ഇത്യുക്തഃ പുണ്ഡരീകാക്ഷസ്തദാ ശക്രേണ ഫൽഗുന॥ 1-151-32 (6907) 
തമുവാച തതഃ ശ്രീമാഞ്ശംഖചക്രഗദാധരഃ।
ജാനാമി പാണ്ഡവേ വംശേ ജാതം പാർഥം പിതൃഷ്വസുഃ॥ 1-151-33 (6908) 
പുത്രം പരമധർമിഷ്ഠം സർവശസ്ത്രഭൃതാം വരം।
പാലയാമി ത്വദംശം തം സർവലോകമഹാഭുജം॥ 1-151-34 (6909) 
ആവയോഃ സഖ്യസദൃശം ന ച ലോകേ ഭവിഷ്യതി।
യസ്തദ്ഭക്തഃ സമദ്ഭക്തോ യസ്തം ദ്വേഷ്ടി സ മാമപി॥ 1-151-35 (6910) 
യൻമേ വിത്തം തു തത്തസ്യ തം വിനാഹം ന ജീവയേ।
ഇതി പാർഥ പുരാ ശക്രമാഹ സർവേശ്വരോ ഹരിഃ॥ 1-151-36 (6911) 
തസ്മാത്തവാപി സദൃശസ്തം വിനാഭ്യധികഃ പുമാൻ।
ന ചേഹ ഭവിതാ ലോകേ തമേവ ശരണം വ്രജ॥ 1-151-37 (6912) 
ശരണ്യഃ സർവഭൂതാനാം ദേവദേവോ ജനാർദനഃ॥'  1-151-38 (6913) 
വൈശംപായന ഉവാച। 1-151-39x (895) 
തഥേതി ച പ്രതിജ്ഞായ ദ്രോണായ കുരുപുംഗവഃ।
ഉപസംഗൃഹ്യ ചരണൌ യുധിഷ്ഠിരവശോഽഭവത്॥ 1-151-39 (6914) 
സ്വഭാവാദഗമച്ഛബ്ദോ മഹീം സാഗരമേഖലാം।
അർജുനസ്യ സമോ ലോകേ നാസ്തി കശ്ചിദ്ധനുർധരഃ॥ 1-151-40 (6915) 
ഗദായുദ്ധേഽസിയുദ്ധേ ച രഥയുദ്ധേ ച പാണ്ഡവഃ।
പാരഗശ്ച ധനുര്യുദ്ധേ ബഭൂവാഥ ധനഞ്ജയഃ॥ 1-151-41 (6916) 
നീതിമാൻസകലാം നീതിം വിബുധാധിപതേസ്തദാ।
`അസ്ത്രേ ശസ്ത്രേ ച ശാസ്ത്രേ ച രഥനാഗാശ്വകർമണി।' 
അവാപ്യ സഹദേവോഽപി ഭ്രാതൄണാം വവൃതേ വശേ॥  1-151-42 (6917) 
ദ്രോണേനൈവം വിനീതശ്ച ഭ്രാതൄണാം നകുലഃ പ്രിയഃ।
ചിത്രയോധീ സമാഖ്യാതോ ബഭൂവാതിരഥോദിതഃ॥ 1-151-43 (6918) 
ത്രിവർഷകൃതയജ്ഞസ്തു ഗന്ധർവാണാമുപപ്ലവേ।
അർജുനപ്രമുഖൈഃ പാർഥൈഃ സൌവീരഃ സമരേ ഹതഃ॥ 1-151-44 (6919) 
ന ശശാക വശേ കർതും യം പാണ്ഡുരപി വീര്യവാൻ।
സോഽർജുനേന വശം നീതോ രാജാസീദ്യവനാധിപഃ॥ 1-151-45 (6920) 
അതീവ ബലസംപന്നഃ സദാ മാനി കുരൂൻപ്രതി।
വിപുലോ നാമ സൌവീരഃ ശസ്തഃ പാർഥേന ധീമതാ॥ 1-151-46 (6921) 
ദത്താമിത്ര ഇതി ഖ്യാതം സംഗ്രാമേ കൃതനിശ്ചയം।
സുമിത്രം നാമ സൌവീരമർജുനോഽദമയച്ഛരൈഃ॥ 1-151-47 (6922) 
ഭീമസേനസഹായശ്ച രഥാനാമയുതം ച സഃ।
അർജുനഃ സമരേ പ്രാച്യാൻസർവാനേകരഥോഽജയത്॥ 1-151-48 (6923) 
തഥൈവൈകരഥോ ഗത്വാ ദക്ഷിണാമജയദ്ദിശം।
ധനൌഘം പ്രാപയാമാസ കുരുരാഷ്ട്രം ധനഞ്ജയഃ॥ 1-151-49 (6924) 
`യതഃ പഞ്ചദശേ വർഷേ സർവമേതച്ചകാര സഃ।
തം ദൃഷ്ട്വാ ധാർതരാഷ്ട്രാണാം തതോ ഭയമജായത॥ 1-151-50 (6925) 
യഃ സർവാന്ധൃതരാഷ്ട്രസ്യ പുത്രാന്വിപ്രചകാര ഹ।
ഭീമസേനോ മഹാബാഹുർബലാദ്ബലവതാം വരഃ॥ 1-151-51 (6926) 
അദുഷ്ടഭാവം തം ദോഷൈർജഗൃഹുർദോഷബുദ്ധയഃ।
ധാർതരാഷ്ട്രാസ്തഥാ സർവേ ഭയാദ്ഭീമസ്യ കർമണാ॥ 1-151-52 (6927) 
തം ദൃഷ്ട്വാ കർമഭിഃ പാർഥാൻസർവാനാഗതലക്ഷണാൻ।
ബലാദ്ബഹുഗുണാംസ്തേഭ്യോ ബിഭിയുർദോഷബുദ്ധയഃ॥'  1-151-53 (6928) 
ഏവം സർവേ മഹാത്മാനഃ പാണ്ഡവാ മനുജോത്തമാഃ।
പരരാഷ്ട്രാണി നിർജിത്യ സ്വരാഷ്ട്രം വവൃധുഃ പുരാ॥ 1-151-54 (6929) 
തതോ ബലമതിഖ്യാതം വിജ്ഞായ ദൃഢധന്വിനാം।
ദൂഷിതഃ സഹസാ ഭാവോ ധൃതരാഷ്ട്രസ്യ പാണ്ഡുഷു। 
സ ചിന്താപരമോ രാജാ ന നിദ്രാമലഭന്നിശി॥ ॥  1-151-55 (6930) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ഏകപഞ്ചാശദധികശതതമോഽധ്യായഃ॥ 151 ॥

Mahabharata - Adi Parva - Chapter Footnotes

1-151-9 ഗുഡാകാ നിദ്രാ തസ്യാ ഈശമർജുനം ജിതനിദ്രം, ഗുഡാ സ്നുഹീ തദ്വത്കേശാ യസ്യ॥ 1-151-11 തീർഥാത്പാത്രാന്തരം ഗമയിതും സംപ്രദായാവിച്ഛേദാർഥമിത്യർഥഃ॥ 1-151-14 ത്വയാ ഗ്രാഹാൻമാം മോചയതാ പ്രാപ്തം പ്രാഗേവ॥ 1-151-28 തസ്യ ത്വയീതി ശേഷഃ। തവ തസ്മിന്നിതി ശേഷഃ॥ 1-151-35 തസ്യ മമ ച॥ 1-151-42 വിബുധാധിപതേരുദ്ധവാത്॥ 1-151-43 വിനീതഃ ശിക്ഷിതഃ। അതിരഥേഷൂദിതഃ ഖ്യാതഃ॥ 1-151-44 ഗന്ധർവോപപ്ലവേഽപി യസ്യ സൌവീരസ്യ യജ്ഞോ ന വിപ്ലുത ഇത്യയോധ്യത്വമുക്തം॥ 1-151-46 ശസ്തോ ഹിംസിതഃ॥ 1-151-53 ബിഭിയുഃ ബിഭ്യുഃ॥ 1-151-54 വവൃധുർവർധിതവന്തഃ॥ ഏകപഞ്ചാശദധികശതതമോഽധ്യായഃ॥ 151 ॥



ആദിപർവ - അധ്യായ 152

॥ ശ്രീഃ ॥

1.152. അധ്യായഃ 152 

Mahabharata - Adi Parva - Chapter Topics

യുധിഷ്ഠിരഃ സാംരാജ്യേഽഭിഷേക്തവ്യ ഇതി പൌരവാർതാം ശ്രുത്വാ വ്യഥിതസ്യ ദുര്യോധനസ്യ പിത്രാ സംവാദഃ॥ 1 ॥

Mahabharata - Adi Parva - Chapter Text

1-152-0 (6931) 
വൈശംപായന ഉവാച। 1-152-0x (896) 
പ്രാണാധികം ഭീമസേനം കൃതവിദ്യം ധനഞ്ജയം।
ദുര്യോധനോ ലക്ഷയിത്വാ പര്യതപ്യത ദുർമനാഃ॥ 1-152-1 (6932) 
തതോ വൈകർതനഃ കർണഃ ശകുനിശ്ചാപി സൌബലഃ।
അനേകാരഭ്യുപായൈസ്തേ ജിഘാംസന്തി സ്മ പാണ്ഡവാൻ॥ 1-152-2 (6933) 
പാണ്ഡവാ അപി തത്സർവം പ്രതിചക്രുര്യഥാബലം।
ഉദ്ഭാവനമകുർവന്തോ വിദുരസ്യ മതേ സ്ഥിതാഃ॥ 1-152-3 (6934) 
ഗുണൈഃ സമുദിതാന്ദൃഷ്ട്വാ പൌരാഃ പാണ്ഡുസുതാംസ്തദാ।
കഥയാഞ്ചക്രിരേ തേഷാം ഗുണാൻസംസത്സു ഭാരത॥ 1-152-4 (6935) 
രാജ്യപ്രാപ്തിം ച സംപ്രാപ്തം ജ്യേഷ്ഠം പാണ്ഡുസുതം തദാ।
കഥയന്തി സ്മ സംഭൂയ ചത്വരേഷു സഭാസു ച॥ 1-152-5 (6936) 
പ്രജ്ഞാശ്ചക്ഷുരചക്ഷുഷ്ട്വാദ്ധൃതരാഷ്ട്രോ ജനേശ്വരഃ।
രാജ്യം ന പ്രാപ്തവാൻപൂർവം സ കഥം നൃപതിർഭവേത്॥ 1-152-6 (6937) 
തഥാ ശാന്തനവോ ഭീഷ്മഃ സത്യസന്ധോ മഹാവ്രതഃ।
പ്രത്യാഖ്യായ പുരാ രാജ്യം ന സ ജാതു ഗ്രഹീഷ്യതി॥ 1-152-7 (6938) 
തേ വയം പാണ്ഡവജ്യേഷ്ഠം തരുണം വൃദ്ധശീലിനം।
അഭിഷിഞ്ചാമ സാധ്വദ്യ സത്യകാരുണ്യവേദിനം॥ 1-152-8 (6939) 
സ ഹി ഭീഷ്മം ശാന്തനവം ധൃതരാഷ്ട്രം ച ധർമവിത്।
സപുത്രം വിവിധൈർഭോഗൈര്യോജയിഷ്യതി പൂജയൻ॥ 1-152-9 (6940) 
വൈശംപായന ഉവാച। 1-152-10x (897) 
തേഷാം ദുര്യോധനഃ ശ്രുത്വാ താനി വാക്യാനി ജൽപതാം।
യുധിഷ്ഠിരാനുരക്താനാം പര്യതപ്യത ദുർമതിഃ॥ 1-152-10 (6941) 
സ തപ്യമാനോ ദുഷ്ടാത്മാ തേഷാം വാചോ ന ചക്ഷമേ।
ഈർഷ്യയാ ചാപി സന്തപ്തോ ധൃതരാഷ്ട്രമുപാഗമത്॥ 1-152-11 (6942) 
തതോ വിരഹിതം ദൃഷ്ട്വാ പിതരം പ്രതിപൂജ്യ സഃ।
പൌരാനുരാഗസന്തപ്തഃ പശ്ചാദിദമഭാഷത॥ 1-152-12 (6943) 
ശ്രുതാ മേ ജൽപതാം താത പൌരാണാമശിവാ ഗിരഃ।
ത്വാമനാദൃത്യ ഭീഷ്മം ച പതിമിച്ഛന്തി പാണ്ഡവം॥ 1-152-13 (6944) 
മതമേതച്ച ഭീഷ്മസ്യ ന സ രാജ്യം ബുഭുക്ഷതി।
അസ്മാകം തു പരാം പീഡാം ചികീർഷന്തി പുരേ ജനാഃ॥ 1-152-14 (6945) 
പിതൃതഃ പ്രാപ്തവാന്രാജ്യം പാണ്ഡുരാത്മഗുണൈഃ പുരാ।
ത്വമന്ധഗുണസംയോഗാത്പ്രാപ്തം രാജ്യം ന ലബ്ധവാൻ॥ 1-152-15 (6946) 
സ ഏഷ പാണ്ഡോർദായാദ്യം യദി പ്രാപ്നോതി പാണ്ഡവഃ।
തസ്യ പുത്രോ ധ്രുവം പ്രാപ്തസ്തസ്യ തസ്യാപി ചാപരഃ॥ 1-152-16 (6947) 
തേ വയം രാജവംശേന ഹീനാഃ സഹ സുതൈരപി।
അവജ്ഞാതാ ഭവിഷ്യാമോ ലോകസ്യ ജഗതീപതേ॥ 1-152-17 (6948) 
സതതം നിരയം പ്രാപ്താഃ പരപിണ്ഡോപജീവിനഃ।
ന ഭവേമ യഥാ രാജംസ്തഥാ നീതിർവിധീയതാം॥ 1-152-18 (6949) 
യദി ത്വം ഹി പുരാ രാജന്നിദം രാജ്യമവാപ്തവാൻ।
ധ്രുവം പ്രാപ്സ്യാമ ച വയം രാജ്യമപ്യവശേ ജനേ॥ 1-152-19 (6950) 
`വൈശംപായന ഉവാച। 1-152-20x (898) 
ധൃതരാഷ്ട്രസ്തു പുത്രസ്യ ശ്രുത്വാ വചനമീദൃശം।
മുഹൂർതമിവ സഞ്ചിന്ത്യ ദുര്യോധനമഥാബ്രവീത്॥ 1-152-20 (6951) 
ധർമനിത്യസ്തഥാ പാണ്ഡുഃ സുപ്രീതോ മയി കൌരവഃ।
സർവേഷു ജ്ഞാതിഷു തഥാ മദീയേഷു വിശേഷതഃ॥ 1-152-21 (6952) 
നാത്ര കിഞ്ചന ജാനാതി ഭോജനാദി ചികീർഷിതം।
നിവേദയതി തത്സർവം മയി ധർമഭൃതാം വരഃ॥ 1-152-22 (6953) 
തസ്യ പുത്രോ യഥാ പാണ്ഡുസ്തഥാ ധർമപരഃ സദാ।
ഗുണാവാംʼല്ലോകവിഖ്യാതോ നഗരേ ച പ്രതിഷ്ഠിതഃ॥ 1-152-23 (6954) 
സ കഥം ശക്യതേഽസ്മാഭിരപാക്രഷ്ടും നരർഷഭഃ।
രാജ്യമേഷ ഹി നഃ പ്രാപ്തഃ സസഹയോ വിശേഷതഃ॥ 1-152-24 (6955) 
ഭൃതാ ഹി പാണ്ഡുനാഽമാത്യാ ബലം ച സതതം മതം।
ധൃതാഃ പുത്രാശ്ച പൌത്രാശ്ച തേഷാമപി വിശേഷതഃ॥ 1-152-25 (6956) 
തേ തഥാ സംസ്തുതാസ്താത വിഷയേ പാണ്ഡുനാ നരാഃ।
കഥം യുധിഷ്ഠിരസ്യാർഥേ ന നോ ഹന്യുഃ സബാന്ധവാൻ॥ 1-152-26 (6957) 
നൈതേ വിഷയമിച്ഛേയുർധർമത്യാഗേ വിശേഷതഃ।
തേ വയം കൌരവേന്ദ്രാണാമേതേഷാം ച മഹാത്മനാം॥ 1-152-27 (6958) 
കഥം ന വാച്യതാം താത ഗച്ഛേമ ജഗതസ്തഥാ॥  1-152-28 (6959) 
ദുര്യോധന ഉവാച। 1-152-29x (899) 
മധ്യസ്ഥഃ സതതം ഭീഷ്മോ ദ്രോണപുത്രോ മയി സ്ഥിതഃ।
യതഃ പുതസ്തതോ ദ്രോണോ ഭവിതാ നാത്ര സംശയഃ॥ 1-152-29 (6960) 
കൃപഃ ശാരദ്വതശ്ചൈവ യത ഏവ വയം തതഃ।
ബാഗിനേയം തതോ ദ്രൌണിം ന ത്യക്ഷ്യതി കഥഞ്ചന॥ 1-152-30 (6961) 
ക്ഷത്താ തു ബന്ധുരസ്മാകം പ്രച്ഛന്നസ്തു തതഃ പരൈഃ।
ന ചൈകഃ സ സമർഥോഽസ്മാൻപാണ്ഡവാർഥേ പ്രബാധിതും॥ 1-152-31 (6962) 
സുവിസ്രബ്ധാൻപാണ്ഡുസുതാൻസഹ മാത്രാ വിവാസയ।
വാരണാവതമദ്യൈവ നാത്ര ദോഷോ ഭവിഷ്യതി॥ 1-152-32 (6963) 
വിനിദ്രാകരണം ഘോരം ഹൃദി ശല്യമിവാർപിതം।
ശോപകപാവകമുദ്ധൂതം കർമണാനേന നാശയ॥' ॥  1-152-33 (6964) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ദ്വിപഞ്ചാശദധികശതതമോഽധ്യായഃ॥ 152 ॥




ആദിപർവ - അധ്യായ 153

॥ ശ്രീഃ ॥

1.153. അധ്യായഃ 153 

Mahabharata - Adi Parva - Chapter Topics

ധൃതരാഷ്ട്രാദീനാം കണികേന ദുർനീത്യുപദേശഃ॥ 1 ॥ ജംബുകോപാഖ്യാനം॥ 2 ॥

Mahabharata - Adi Parva - Chapter Text

1-153-0 (6965) 
വൈശംപായന ഉവാച। 1-153-0x (900) 
ശ്രുത്വാ പാണ്ഡുസുതാന്വീരാൻബലോദ്രിക്താൻമഹൌജസഃ।
ധൃതരാഷ്ട്രോ മഹീപാലശ്ചിന്താമഗമദാതുരഃ॥ 1-153-1 (6966) 
തത ആഹൂയ മന്ത്രജ്ഞം രാജശാസ്ത്രാർഥവിത്തമം।
കണികം മന്ത്രിണാം ശ്രേഷ്ഠം ധൃതരാഷ്ട്രഽബ്രവീദ്വചഃ॥ 1-153-2 (6967) 
ഉത്സക്താഃ പാണ്ഡവാ നിത്യം തേഭ്യോഽസൂയേ ദ്വിജോത്തമ।
തത്ര മേ നിശ്ചിതതമം സന്ധിവിഗ്രഹകാരണം। 
കണിക ത്വം മമാചക്ഷ്വ കരിഷ്യേ വചനം തവ॥  1-153-3 (6968) 
വൈശംപായന ഉവാച। 1-153-4x (901) 
`ദുര്യോധനോഽഥ ശകുനിഃ കർണദുഃശാസനാവപി।
കണികം ഹ്യുപസംഗൃഹ്യ മന്ത്രിണം സൌബലസ്യ ച॥ 1-153-4 (6969) 
പപ്രച്ഛുർഭരതശ്രേഷ്ഠ പാണ്ഡവാൻപ്രതി നൈകധാ।
പ്രബുദ്ധാഃ പാണ്ഡവാ നിത്യം സർവേ തേഭ്യസ്ത്രസാമഹേ॥ 1-153-5 (6970) 
അനൂനം സർവപക്ഷാണാം യദ്ഭവേത്ക്ഷേമകാരകം।
ഭാരദ്വാജ തദാചക്ഷ്വ കരിഷ്യാമഃ കഥം വയം॥ 1-153-6 (6971) 
വൈശംപായന ഉവാച।' 1-153-7x (902) 
സ പ്രസന്നമനാസ്തേന പരിപൃഷ്ടോ ദ്വിജോത്തമഃ।
ഉവാച വചനം തീക്ഷ്ണം രാജശാസ്ത്രാർഥദർശനം॥ 1-153-7 (6972) 
കണിക ഉവാച। 1-153-8x (903) 
ശൃണു രാജന്നിദം തത്ര പ്രോച്യമാനം മയാനഘ।
ന മേഽഭ്യസൂയാ കർതവ്യാ ശ്രുത്വൈതത്കുരുസത്തമ॥ 1-153-8 (6973) 
നിത്യമുദ്യതദണ്ഡഃ സ്യാന്നിത്യം വിവൃതപൌരുഷഃ।
അച്ഛിദ്രശ്ഛിദ്രദർശീ സ്യാത്പരേഷാം വിവരാനുഗഃ॥ 1-153-9 (6974) 
നിത്യമുദ്യതദണ്ഡാദ്ധി ഭഋശമുദ്വിജതേ ജനഃ।
തസ്മാത്സർവാണി കാര്യാണി ദണ്ഡേനൈവ വിധാരയേത്॥ 1-153-10 (6975) 
നാസ്യ ച്ഛിദ്രം പരഃ പശ്യേച്ഛിദ്രേണ പരമന്വിയാത്।
ഗൂഹേത്കൂർമ ഇവാംഗാനി രക്ഷേദ്വിവരമാത്മനഃ॥ 1-153-11 (6976) 
`നിത്യം ച ബ്രാഹ്മണാഃ പൂജ്യാ നൃപേണ ഹിതമിച്ഛതാ।
സൃഷ്ടോ നൃപോ ഹി വിപ്രാമാം പാലനേ ദുഷ്ടനിഗ്രഹേ॥ 1-153-12 (6977) 
ഉഭാബ്യാം വർധതേ ധർമോ ധർമവൃദ്ധ്യാ ജിതാവുഭൌ।
ലോകശ്ചായം പരശ്ചൈവ തതോ ധർമം സമാചരേത്॥ 1-153-13 (6978) 
കൃതാപരാധം പുരുഷം ദൃഷ്ട്വാ യഃ ക്ഷമതേ നൃപഃ।
തേനാവമാനമാപ്നോതി പാപം ചേഹ പരത്ര ച॥ 1-153-14 (6979) 
യോ വിഭൂതിമവാപ്യോച്ചൈ രാജ്ഞോ വികുരുതേഽധമഃ।
തമാനയിത്വാ ഹത്വാ ച ദദ്യാദ്ധീനായ തദ്ധനം॥ 1-153-15 (6980) 
നോ ചേദ്ധുരി നിയുക്താ യേ സ്ഥാസ്യന്തി വശമാത്മനഃ।
രാജാ നിയുഞ്ജ്യാത്പുരുഷാനാപ്താന്ധർമാർഥകോവിദാൻ॥ 1-153-16 (6981) 
യേ നിയുക്താസ്തഥാ കേചിദ്രാഷ്ട്രം വാ യദി വാ പുരം।
ഗ്രാമം ജനപദം വാപി ബാധേയുര്യദി വാ ന വാ॥ 1-153-17 (6982) 
പരീക്ഷണാർഥം വിസൃജേദാനതാംശ്ഛന്നരൂപിണഃ।
പരീക്ഷ്യ പാപകം ജഹ്യാദ്ധനമാദായ സർവശഃ॥'  1-153-18 (6983) 
നാസംയക്കൃത്യകാരീ സ്യാദുപക്രംയ കദാചന।
കണ്ടകോ ഹ്യപി ദുശ്ഛിന്ന ആസ്രാവം ജനയേച്ചിരം॥ 1-153-19 (6984) 
വധമേവ പ്രശംസന്തി ശത്രൂണാമപകാരിണാം।
സുവിദീർണം സുവിക്രാന്തം സുയുദ്ധം സുപലായിതം॥ 1-153-20 (6985) 
ആപദ്യാപദി കാലേ കുർവീത ന വിചാരയേത്।
നാവജ്ഞേയോ രിപുസ്താത ദുർബലോഽപി കഥം ചന॥ 1-153-21 (6986) 
അൽപോഽപ്യഗ്നിർവനം കൃത്സ്നം ദഹത്യാശ്രയസംശ്രയാത്।
അന്ധഃ സ്യാദന്ധവേലായാം ബാധിര്യമപി ചാശ്രയേത്॥ 1-153-22 (6987) 
കുര്യാത്തൃണമയം ചാപം ശയീത മൃഗശായികാം।
സാന്ത്വാദിഭിരുപായൈസ്തു ഹന്യാച്ഛത്രും വശേ സ്ഥിതം॥ 1-153-23 (6988) 
ദയാ ന തസ്മിൻകർതവ്യാ ശരണാഗത ഇത്യുത।
നിരുദ്വിഗ്നോ ഹി ഭവതി ന ഹതാജ്ജായതേ ഭയം॥ 1-153-24 (6989) 
ഹന്യാദമിത്രം ദാനേന തഥാ പൂർവാപകാരിണം।
ഹന്യാത്ത്രീൻപഞ്ച സപ്തേതി പരപക്ഷസ്യ സർവശഃ॥ 1-153-25 (6990) 
മൂലമേവാദിതശ്ഛിന്ദ്യാത്പരപക്ഷസ്യ നിത്യശഃ।
തതഃ സഹായാംസ്തത്പക്ഷാൻസർവാംശ്ച തദനന്തരം॥ 1-153-26 (6991) 
ഛിന്നമൂലേ ഹ്യധിഷ്ഠാനേ സർവേ തജ്ജീവിനോ ഹതാഃ।
കഥം നു ശാഖാസ്തിഷ്ഠേരംശ്ഛിന്നമൂലേ വനസ്പതൌ॥ 1-153-27 (6992) 
ഏകാഗ്രഃ സ്യാദവിവൃതോ നിത്യം വിവരദർശകഃ।
രാജന്നിത്യം സപത്നേഷു നിത്യോദ്വിഗ്നഃ സമാചരേത്॥ 1-153-28 (6993) 
അഗ്ന്യാധാനേന യജ്ഞേന കാഷായേണ ജടാജിനൈഃ।
ലോകാന്വിശ്വാസയിത്വൈവ തതോ ലുംപേദ്യഥാ വൃകഃ॥ 1-153-29 (6994) 
അങ്കുശം ശോചമിത്യാഹുരർഥാനാമുപധാരണേ।
ആനാംയ ഫലിതാം ശാഖാം പക്വം പക്വം പ്രശാതയേത്॥ 1-153-30 (6995) 
ഫലാർഥോഽയം സമാരംഭോ ലോകേ പുംസാം വിപശ്ചിതാം।
വഹേദമിത്രം സ്കന്ധേന യാവത്കാലസ്യ പര്യയഃ॥ 1-153-31 (6996) 
തതഃ പ്രത്യാഗതേ കാലേ ഭിന്ദ്യാദ്ധൃടമിവാശ്മനി।
അമിത്രോ ന വിമോക്തവ്യഃ കൃപണം ബഹ്വപി ബ്രുവൻ॥ 1-153-32 (6997) 
കൃപാ ന തസ്മിൻകർതവ്യാ ഹന്യാദേവാപകാരിണം।
ഹന്യാദമിത്രം സാന്ത്വേന തഥാ ദാനേന വാ പുനഃ॥ 1-153-33 (6998) 
തഥൈവ ഭേദദണ്ഡാഭ്യാം സർവോപായൈഃ പ്രശാതയേത്।  1-153-34 (6999) 
ധൃതരാഷ്ട്ര ഉവാച।
കഥം സാന്ത്വേന ദാനേന ഭേദൈർദണ്ഡേന വാ പുനഃ॥  1-153-34x (904) 
അമിത്രഃ ശക്യതേ ഹന്തും തൻമേ ബ്രൂഹി യഥാതഥം।  1-153-35 (7000) 
കണിക ഉവാച।
ശൃണു രാജന്യഥാ വൃത്തം വനേ നിവസതഃ പുരാ॥  1-153-35x (905) 
ജംബുകസ്യ മഹാരാജ നീതിശാസ്ത്രാർഥദർശിനഃ।
അഥ കശ്ചിത്കൃതപ്രജ്ഞഃ ശൃഗാലഃ സ്വാർഥപണ്ഡിതഃ॥ 1-153-36 (7001) 
സഖിഭിർന്യവസത്സാർധം വ്യാഘ്രാഖുവൃകബഭ്രുഭിഃ।
തേഽപശ്യന്വിപിനേ തസ്മിൻബലിനം മൃഗയൂഥപം॥ 1-153-37 (7002) 
അശക്താ ഗ്രഹണേ തസ്യ തതോ മന്ത്രമമന്ത്രയൻ।  1-153-38 (7003) 
ജംബുക ഉവാച।
അസകൃദ്യതിതോ ഹ്യേഷ ഹന്തും വ്യാഘ്ര വനേ ത്വയാ॥  1-153-38x (906) 
യുവാ വൈ ജവസംപന്നോ ബുദ്ധിശാലീ ന ശക്യതേ।
മൂഷികോഽസ്യ ശയാനസ്യ ചരണൌ ഭക്ഷയത്വയം॥ 1-153-39 (7004) 
അഥൈനം ഭക്ഷിതൈഃ പാദൈർവ്യാഘ്രോ ഗൃഹ്ണാതു വൈ തതഃ।
തതോ വൈ ഭക്ഷയിഷ്യാമഃ സർവേ മുദിതമാനസാഃ॥ 1-153-40 (7005) 
ജംബുകസ്യ തു തദ്വാക്യം തഥാ ചക്രഃ സമാഹിതാഃ।
മൂഷികാഭക്ഷിതൈഃ പാദൈർമൃഗം വ്യാഘ്രോഽവധീത്തദാ॥ 1-153-41 (7006) 
ദൃഷ്ട്വൈവാചേഷ്ടമാനം തു ഭൂമൌ മൃഗകലേവരം।
സ്നാത്വാഽഽഗച്ഛത ഭദ്രം വോരക്ഷാമീത്യാഹ ജംബുകഃ॥ 1-153-42 (7007) 
ശൃഗാലവചനാത്തേഽപി ഗതാഃ സർവേ നദീം തതഃ।
സ ചിന്താപരമോ ഭൂത്വാ തസ്ഥൌ തത്രൈവ ജംബുകഃ॥ 1-153-43 (7008) 
അഥാജഗാമ പൂർവം തു സ്നാത്വാ വ്യാഘ്രോ മഹാബലഃ।
ദദർശ ജംബുകം ചൈവ ചിന്താകുലിതമാനസം॥ 1-153-44 (7009) 
വ്യാഘ്ര ഉവാച। 1-153-45x (907) 
കിം ശോചസി മഹാപ്രാജ്ഞ ത്വം നോ ബുദ്ധിമതാം വരഃ।
അശിത്വാ പിശിതാന്യദ്യ വിഹരിഷ്യാമഹേ വയം॥ 1-153-45 (7010) 
ജംബുക ഉവാച। 1-153-46x (908) 
ശൃണു മേ ത്വം മഹാബാഹോ യദ്വാക്യം മൂഷികോഽബ്രവീത്।
ധിഗ്ബലം മൃഗരാജസ്യ മയാദ്യായം മൃഗോ ഹതഃ॥ 1-153-46 (7011) 
മദ്ബാഹുബലമാശ്രിത്യ തൃപ്തിമദ്യ ഗമിഷ്യതി।
തസ്യൈവം ഗർജിതം ശ്രുത്വാ തതോ ഭക്ഷ്യം ന രോചയേ॥ 1-153-47 (7012) 
വ്യാഘ്ര ഉവാച। 1-153-48x (909) 
ബ്രവീതി യദി സ ഹ്യേവം കാലേ ഹ്യസ്മി പ്രബോധിതഃ।
സ്വബാഹുബലമാശ്രിത്യ ഹനിഷ്യേഽഹം വനേചരാൻ॥ 1-153-48 (7013) 
ഖാദിഷ്യേ തത്ര മാംസാനി ഇത്യുക്ത്വാ പ്രസ്ഥിതോവനം।
ഏതസ്മിന്നേവ കാലേ തു മൂഷികോഽപ്യാജഗാമ ഹ॥ 1-153-49 (7014) 
തമാഗതമഭിപ്രേക്ഷ്യ ശൃഗാലോഽപ്യബ്രവീദ്വചഃ।
ശൃണു മീഷിക ഭദ്രം തേ നകുലോ യദിഹാബ്രവീത്॥ 1-153-50 (7015) 
മൃഗമാംസം ന ഖാദേയം ഗരമേതന്ന രോചതേ।
മൂഷികം ഭക്ഷയിഷ്യാമി തദ്ഭവാനനുമന്യതാം॥ 1-153-51 (7016) 
തച്ഛ്രുത്വാ മൂഷികോ വാക്യം സന്ത്രസ്തഃ പ്രഗതോ ബിലം।
തതഃ സ്നാത്വാ സ വൈ തത്ര ആജഗാമ വൃകോ നപൃ॥ 1-153-52 (7017) 
തമാഗതമിദം വാക്യമബ്രവീജ്ജംബുകസ്തദാ।
മൃഗരാജോ ഹി സങ്ക്രുദ്ധോ ന തേ സാധു ഭവിഷ്യതി॥ 1-153-53 (7018) 
സകലത്രസ്ത്വിഹായാതി കുരുഷ്വ യദനന്തരം।
ഏവം സഞ്ചോദിതസ്തേന ജംബുകേന തദാ വൃകഃ॥ 1-153-54 (7019) 
തതോഽവലുംപനം കൃത്വാ പ്രയാതഃ പിശിതാശനഃ।
ഏതസ്മിന്നേവ കാലേ തു നകുലോഽപ്യാജഗാമ ഹ॥ 1-153-55 (7020) 
തമുവാച മഹാരാജ നകുലം ജംബുകോ വനേ।
സ്വബാഹുബലമാശ്രിത്യ നിർജിതാസ്തേഽന്യതോ ഗതാഃ॥ 1-153-56 (7021) 
മമ ദത്വാ നിയുദ്ധം ത്വം ഭുങ്ക്ഷ്വ മാംസം യഥേപ്സിതം।  1-153-57 (7022) 
നകുല ഉവാച।
മൃഗരാജോ വൃകശ്ചൈവ ബുദ്ധിമാനപി മൂഷികഃ॥  1-153-57x (910) 
നിർജിതാ യത്ത്വയാ വീരാസ്തസ്മാദ്വീരതരോ ഭവാൻ।
ന ത്വയാപ്യുത്സഹേ യോദ്ധുമിത്യുക്ത്വാ സോഽപ്യുപാഗമത്॥ 1-153-58 (7023) 
കണിക ഉവാച। 1-153-59x (911) 
ഏവം തേഷു പ്രയാതേഷു ജംബുകോ ഹൃഷ്ടമാനസഃ।
ഖാദതി സ്മ തദാ മാംസമേകഃ സൻമന്ത്രനിശ്ചയാത്। 
ഏവം സമാചരന്നിത്യം സുഖമേധേത ഭൂപതിഃ॥  1-153-59 (7024) 
ഭയേന ഭേദയേദ്ഭീരും ശൂരമഞ്ജലികർമണാ।
ലുബ്ധമർഥപ്രദാനേന സമം ന്യൂനം തഥൌജസാ॥ 1-153-60 (7025) 
ഏവം തേ കഥിതം രാജൻ ശൃണു ചാപ്യപരം തഥാ॥  1-153-61 (7026) 
പുത്രഃ സഖാ വാ ഭ്രാതാ വാ പിതാ വാ യദി വാ ഗുരുഃ।
രിപുസ്യാനേഷു വർതന്തോ ഹന്തവ്യാ ഭൂതിമിച്ഛതാ॥ 1-153-62 (7027) 
ശപഥേനാപ്യരിം ഹന്യാദർഥദാനേന വാ പുനഃ।
വിഷേണ മായയാ വാപി നോപേക്ഷേതേ കഥഞ്ചന। 
ഉഭൌ ചേത്സംശയോപേതൌ ശ്രദ്ധവാംസ്തത്ര വർധതേ॥  1-153-63 (7028) 
ഗുരോരപ്യവലിപ്തസ്യ കാര്യാകാര്യമജാനതഃ।
ഉത്പഥം പ്രതിപന്നസ്യ ന്യായ്യം ഭവതി ശാസനം॥ 1-153-64 (7029) 
ക്രുദ്ധോഽപ്യക്രുദ്ധരൂപഃ സ്യാത്സ്മിതപൂർവാഭിഭാഷിതാ।
`ന ചൈനം ക്രോധസന്ദീപ്തം വിദ്യാത്കശ്ചിത്കഥഞ്ചന।' 
ന ചാപ്യന്യമപധ്വംസേത്കദാചിത്കോപസംയുതഃ॥  1-153-65 (7030) 
പ്രഹരിഷ്യൻപ്രിയം ബ്രൂയാത്പ്രഹരന്നപി ഭാരത।
പ്രഹൃത്യ ച പ്രിയം ബ്രൂയാച്ഛോചന്നിവ രുദന്നിവ॥ 1-153-66 (7031) 
ആശ്വാസയേച്ചാപി പരം സാന്ത്വധർമാർഥവൃത്തിഭിഃ।
അഥ തം പ്രഹരേത്കാലേ തഥാ വിചലിതം പഥി॥ 1-153-67 (7032) 
അപി ഘോരാപരാധസ്യ ധർമമാശ്രിത്യ തിഷ്ഠതഃ।
സ ഹി പ്രച്ഛാദ്യതേ ദോഷഃ ശൈലോ മേഘൈരിവാസിതൈഃ॥ 1-153-68 (7033) 
യഃ സ്യാദനുപ്രാപ്തവധസ്തസ്യാഗാരം പ്രദീപയേത്।
അധനാന്നാസ്തികാംശ്ചോരാന്വിഷകർമസു യോജയേത്॥ 1-153-69 (7034) 
പ്രത്യുത്ഥാനാസനാദ്യേന സംപ്രദാനേന കേനചിത്।
അതിവിശ്രബ്ധഘാതീ സ്യാത്തീക്ഷ്ണന്ദഷ്ട്രോ നിമഗ്നകഃ॥ 1-153-70 (7035) 
അശങ്കിതേഭ്യഃ ശങ്കേത ശങ്കിതേഭ്യശ്ച സർവശഃ।
അശങ്ക്യാദ്ഭയമുത്പന്നമപി മൂലം നികൃന്തതി॥ 1-153-71 (7036) 
ന വിശ്വസേദവിശ്വസ്തേ വിശ്വസ്തേ നാതിവിശ്വസേത്।
വിശ്വാസാദ്ഭയമുത്പന്നം മൂലാന്യപി നികൃന്തതി॥ 1-153-72 (7037) 
ചാരഃ സുവിഹിതഃ കാര്യ ആത്മനശ്ച പരസ്യ വാ।
പാഷണ്ഡാംസ്താപസാദീംശ്ച പരരാഷ്ട്രേഷു യോജയേത്॥ 1-153-73 (7038) 
ഉദ്യാനേഷു വിഹാരേഷു ദേവതായതനേഷു ച।
പാനാഗാരേഷു രഥ്യാസു സർവതീർഥേഷു ചാപ്യഥ॥ 1-153-74 (7039) 
ചത്വരേഷു ച കൂപേഷു പർവതേഷു വനേഷു ച।
സമവായേഷു സർവേഷു സരിത്സു ച വിചാരയേത്॥ 1-153-75 (7040) 
വാചാ ഭൃശം വിനീതഃ സ്യാദ്ധൃദയേന തഥാ ക്ഷുരഃ।
സ്മിതപൂർവാഭിഭാഷീ സ്യാത്സൃഷ്ടോ രൌദ്രസ്യ കർമണഃ॥ 1-153-76 (7041) 
അഞ്ജലിഃ ശപഥഃ സാന്ത്വം ശിരസാ പാദവന്ദനം।
ആശാകരണമിത്യേവം കർതവ്യം ഭൂതിമിച്ഛതാ॥ 1-153-77 (7042) 
സുപുഷ്പിതഃ സ്യാദഫലഃ ഫലവാൻസ്യാദ്ദുരാരുഹഃ।
ആമഃ സ്യാത്പക്വസങ്കാശോ നച ജീര്യേത കർഹിചിത്॥ 1-153-78 (7043) 
ത്രിവർഗേ ത്രിവിധാ പീഡാ ഹ്യനുബന്ധാസ്തഥൈവ ച।
അനുബന്ധാഃ ശുഭാ ജ്ഞേയാഃ പീഡാസ്തു പരിവർജയേത്॥ 1-153-79 (7044) 
ധർമം വിചരതഃ പീഡാ സാപി ദ്വാഭ്യാം നിയച്ഛതി।
അർഥം ചാപ്യർഥലുബ്ധസ്യ കാമം ചാതിപ്രവർതിനഃ॥ 1-153-80 (7045) 
അഗർവിതാത്മാ യുക്തശ്ച സാന്ത്വയുക്തോഽനസൂയിതാ।
അവേക്ഷിതാർഥഃ ശുദ്ധാത്മാ മന്ത്രയീത ദ്വിജൈഃ സഹാ॥ 1-153-81 (7046) 
കർമണാ യേന കേനൈവ മൃദുനാ ദാരുണേന ച।
ഉദ്ധരേദ്ദീനമാത്മാനം സമർഥോ ധർമമാചരേത്॥ 1-153-82 (7047) 
ന സംശയമനാരുഹ്യ നരോ ഭദ്രാണി പശ്യതി।
സംശയം പുനരാരുഹ്യ യദി ജീവതി പശ്യതി॥ 1-153-83 (7048) 
യസ്യ ബുദ്ധിഃ പരിഭവേത്തമതീതേന സാന്ത്വയേത്।
അനാഗതേന ദുർബുദ്ധിം പ്രത്യുത്പന്നേന പണ്ഡിതം॥ 1-153-84 (7049) 
യോഽരിണാ സഹ സന്ധായ ശയീത കൃതകൃത്യവത്।
സ വൃക്ഷാഗ്രേ യഥാ സുപ്തഃ പതിതഃ പ്രതിബുധ്യതേ॥ 1-153-85 (7050) 
മന്ത്രസംവരണേ യത്നഃ സദാ കാര്യോഽനസൂയതാ।
ആകാരമഭിരക്ഷേത ചാരേണാപ്യനുപാലിതഃ॥ 1-153-86 (7051) 
`ന രാത്രൌ മന്ത്രയേദ്വിദ്വാന്ന ച കൈശ്ചിദുപാസിതഃ।
പ്രാസാദാഗ്രേ ശിലാഗ്രേ വാ വിശാലേ വിജനേപി വാ॥ 1-153-87 (7052) 
സമന്താത്തത്ര പശ്യദ്ഭിഃ സഹാപ്തൈരേവ മന്ത്രയേത്।
നൈവ സംവേശയേത്തത്ര മന്ത്രവേശ്മനി ശാരികാം॥ 1-153-88 (7053) 
ശുകാന്വാ ശാരികാ വാപി ബാലമൂർഖജഡാനപി।
പ്രവിഷ്ടാനപി നിർവാസ്യ മന്ത്രയേദ്ധാർമികൈർദ്വിജൈഃ॥ 1-153-89 (7054) 
നീതിജ്ഞൈർന്യായശാസ്ത്രജ്ഞൈരിതിഹാസേ സുനിഷ്ഠിതൈഃ।
രക്ഷാം മന്ത്രസ്യ നിശ്ഛിദ്രാം മന്ത്രാന്തേ നിശ്ചയേത്സ്വയം॥ 1-153-90 (7055) 
വീരോപവർണിതാത്തസ്മാദ്ധർമാർഥാഭ്യാമഥാത്മനാ।
ഏകേന വാഥ വിപ്രേണ ജ്ഞാതബുദ്ധിർവിനിശ്ചയേത്॥ 1-153-91 (7056) 
തൃതീയേന ന ചാന്യേന വ്രജേന്നിശ്ചയമാത്മവാൻ।
ഷട്കർണശ്ഛിദ്യതേ മന്ത്ര ഇതി നീതിഷു പഠ്യതേ॥ 1-153-92 (7057) 
നിഃസൃതോ നാശയേൻമന്ത്രോ ഹസ്തപ്രാപ്താമപി ശ്രിയം।
സ്വമതം ച പരേഷാം ച വിചാര്യ ച പുനഃപുനഃ। 
ഗുണവദ്വാക്യമാദദ്യാന്നൈവ തൃപ്യേദ്വിചക്ഷണഃ॥'  1-153-93 (7058) 
നാച്ഛിത്വാ പരമർമാണി നാകൃത്വാ കർമ ദാരുണം।
നാഹത്വാ മത്സ്യഘാതീവ പ്രാപ്നോതി മഹതീം ശ്രിയം॥ 1-153-94 (7059) 
കർശിതം വ്യാധിതം ക്ലിന്നമപാനീയമഘാസകം।
പരിവിശ്വസ്തമന്ദം ച പ്രഹർതവ്യമരേർബലം॥ 1-153-95 (7060) 
നാർഥികോഽർഥിനമഭ്യേതി കൃതാർഥേ നാസ്തി സംഗതം।
തസ്മാത്സർവാണി സാധ്യാനി സാവശേഷാണി കാരയേത്॥ 1-153-96 (7061) 
സംഗ്രഹേ വിഗ്രഹേ ചൈവ യത്നഃ കാര്യോഽനസൂയതാ।
ഉത്സാഹശ്ചാപി യത്നേന കർതവ്യോ ഭൂതിമിച്ഛതാ॥ 1-153-97 (7062) 
നാസ്യ കൃത്യാനി ബുധ്യേരൻമിത്രാണി രിപവസ്തഥാ।
ആരബ്ധാന്യേവ പശ്യേരൻസുപര്യവസിതാന്യപി॥ 1-153-98 (7063) 
ഭീതവത്സംവിധാതവ്യം യാവദ്ഭയമനാഗതം।
ആഗതം തു ഭയം ദൃഷ്ട്വാ പ്രഹർതവ്യമഭീതവത്॥ 1-153-99 (7064) 
ദൈവേനോപഹതം ശത്രുമനുഗൃഹ്ണാതി യോ നരഃ।
സ മൃത്യുമുപഗൃഹ്ണാതി ഗർഭമശ്വതരീ യഥാ॥ 1-153-100 (7065) 
അനാഗതം ഹി ബുധ്യേത യച്ച കാര്യം പുരഃ സ്ഥിതം।
ന തു ബുദ്ധിക്ഷയാത്കിഞ്ചിദതിക്രാമേത്പ്രയോജനം॥ 1-153-101 (7066) 
ഉത്സാഹശ്ചാപി യത്നേന കർതവ്യോ ഭൂതിമിച്ഛതാ।
വിഭജ്യ ദേശകാലൌ ച ദൈവം ധർമാദയസ്ത്രയഃ। 
നൈഃശ്രേയസൌ തു തൌ ജ്ഞേയൌ ദേശകാലാവിതി സ്ഥിതിഃ॥  1-153-102 (7067) 
താലവത്കുരുതേ മൂലം ബാലഃ ശത്രുരുപേക്ഷിതഃ।
ഗഹനേഽഗ്നിരിവോത്സൃഷ്ടഃ ക്ഷിപ്രം സഞ്ജായതേ മഹാൻ॥ 1-153-103 (7068) 
അഗ്നിസ്തോകമിവാത്മാനം സന്ധുക്ഷയതി യോ നരഃ।
സ വർധമാനോ ഗ്രസതേ മഹാന്തമപി സഞ്ചയം॥ 1-153-104 (7069) 
`ആദാവേവ ദദാനീതി പ്രിയം ബ്രൂയാന്നിരർഥകം॥'  1-153-105 (7070) 
ആശാം കാലവതീം കുര്യാത്കാലം വിഘ്നേന യോജയേത്।
വിഘ്നം നിമിത്തതോ ബ്രൂയാന്നിമിത്തം വാഽപി ഹേതുതഃ॥ 1-153-106 (7071) 
ക്ഷുരോ ഭൂത്വാ ഹരേത്പ്രാണാന്നിശിതഃ കാലസാധനഃ।
പ്രതിച്ഛന്നോ ലോമഹാരീ ദ്വിഷതാം പരികർതനഃ॥ 1-153-107 (7072) 
പാണ്ഡവേഷു യഥാന്യായമന്യേഷു ച കുരൂദ്വഹ।
വർതമാനോ ന മജ്ജേസ്ത്വം തഥാ കൃത്യം സമാചര॥ 1-153-108 (7073) 
സർവകല്യാണസംപന്നോ വിശിഷ്ട ഇതി നിശ്ചയഃ।
തസ്മാത്ത്വം പാണ്ഡുപുത്രേഭ്യോ രക്ഷാത്മാനം നരാധിപ॥ 1-153-109 (7074) 
ഭ്രാതൃവ്യാ ബലവന്തസ്തേ പാണ്ഡുപുത്രാ നരാധിപ।
പശ്ചാത്താപോ യഥാ ന സ്യാത്തഥാ നീതിർവിധീയതാം॥ 1-153-110 (7075) 
വൈശംപായന ഉവാച। 1-153-111x (912) 
ഏവമുക്ത്വാ സംപ്രതസ്ഥേ കണികഃ സ്വഗൃഹം തതഃ।
ധൃതരാഷ്ട്രോഽപി കൌരവ്യഃ ശോകാർതഃ സമപദ്യത॥ ॥ 1-153-111 (7076) 
 
ഇതി ശ്രീമൻമഹാഭാരതേ ആദിപർവണി സംഭവപർവണി ത്രിപഞ്ചാശദധികശതതമോഽധ്യായഃ॥ 153 ॥ ॥ സമാപ്തം ച സംഭവപർവ ॥

Mahabharata - Adi Parva - Chapter Footnotes

1-153-13 ഉഭാഭ്യാം ബ്രാഹ്മണരക്ഷണദുഷ്ടനിഗ്രഹാഭ്യാം। ജിതൌ സംപാദിതൌ ഭവേതാമിതി ശേഷഃ॥ 1-153-15 ഹീനായ ദരിദ്രായ॥ 1-153-20 ഉപസംഹരതി വധമിതി। കഥം വധഃ കർതവ്യം ഇത്യാഹ സുവിദീർണമിതി। സുവിക്രാന്തമപി ശത്രും। കാലേ ആപദ്യാപന്നമാലഭ്യ സുവിദീർണം വിനഷ്ടം കുർവീത। തഥാ സുയുദ്ധമപി ശത്രുമാപദി കാലേ സുപലായിതം കുർവീതി॥ 1-153-22 ആശ്രയസംശ്രയാത് ആശ്രയബലാത്॥ 1-153-23 തൃണമയം തൃണവന്നിഷ്പ്രയോജനം। ക്ഷാത്രം ധർമം ത്യക്ത്വാ ശത്രുഗൃഹേ ഭിക്ഷാഭുഗപി സ്യാദിത്യർഥഃ। മൃഗശായികാം മൃഗഹന്തുഃ ശയ്യാം। യഥാ വ്യാധോ മൃഗാന്വിശ്വാസയിതും മൃഷാ നിദ്രാതി വിശ്വസ്തേഷു ച തേഷു പ്രഹരത്യേവം സ ഹന്തുമേവാകാരം ഗോപയതീത്യർഥഃ। ഉപായൈഃ വശേ സ്ഥിതം ശത്രുമിതി സംബന്ധഃ॥ 1-153-25 ത്രീൻ ഐശ്വര്യമന്ത്രോത്സാഹാൻ। തഥാ പഞ്ച അമാത്യരാഷ്ട്രദുർഗാണി കോശോ ദണ്ഡശ്ച പഞ്ചമ ഇത്യുക്താൻ। ദണ്ഡോത്ര സൈന്യം। സപ്ത സ്വാംയമാത്യസുഹൃത്കോശരാഷ്ട്രദുർബലാനി യേത്യുക്താനി॥ 1-153-30 ശൌചമഗ്ന്യാധാനാദി। അത്ര ദൃഷ്ടാന്തഃ ആനാംയേതി ആനാമയിത്വാ॥ 1-153-37 ബഭ്രുർനകുലഃ। മൃഗയൂഥപം മഹാന്തം ഹരിണം॥ 1-153-41 മൂഷികേണ ആഈഷദ്ഭക്ഷിതൈഃ॥ 1-153-46 മൃഗരാജസ്യ വ്യാഘ്രസ്യ॥ 1-153-51 ഗരം മൂഷികദഷ്ടത്വാദ്വിഷഭൂതം॥ 1-153-55 അവലുംപനം ഗാത്രസങ്കോചനം॥ 1-153-63 സംശയോപേതൌ സംശയവിഷയൌ। ശ്രദ്ധാവാൻ മദുക്താദരവാൻ। ശ്രദ്ദധാനസ്തു ബധ്യത ഇതി ങ പാഠഃ॥ 1-153-65 അപധ്വംസേത് കുത്സയേത്॥ 1-153-69 അനുപ്രാപ്തബധഃ ശീഘ്രം ഹന്തുമിഷ്ടഃ അധനാ ദരിദ്രാഃ നാസ്തികാഃ പരലോകശ്രദ്ധാരഹിതാഃ॥ 1-153-70 നിമഗ്നകഃ നംരശിരാഃ തീക്ഷ്ണദംഷ്ട്രഃ വ്യാഘ്ര ഇവ। തീക്ഷ്ണദംഷ്ട്ര ഇവോരത ഇതി ക.ങ.പാഠഃ॥ 1-153-73 സുവിഹിതഃ സംയക് പരീക്ഷിതഃ॥ 1-153-76 സൃഷ്ടോ രൌദ്രായ കർമണ ഇതി ക.ഘ.പാഠഃ॥ 1-153-79 അനുബന്ധഃ ഫലം॥ 1-153-80 ധർമമത്യന്തം വിചരതഃ പുംസോ ദ്വാഭ്യാമർഥകാമാഭ്യാം ധനവ്യയബ്രഹ്മചര്യോപക്ഷിപ്താഭ്യാം പീഡാ ചിത്തവൈകല്യം ഭവതി। സാപി പുംസഃ പീഡാ ധർമം നിയച്ഛതി നിഗൃഹ്ണാതി। ഏവമർഥം ചാപ്യർഥലുബ്ധസ്യ കാമം ചാതിപ്രവർതിന ഇതി വ്യാഖ്യേയം॥ 1-153-83 ഉദ്ദേശ്യസന്ദേഹേപി നീതിരവശ്യമനുസരണീയേത്യാഹ। ന സംശയമിതി। അസംശയമഥാരുഹ്യേതി ക.ഘ.ട.പാഠഃ॥ 1-153-84 പരിഭവേത് ശോകേന। തമതീതേന നലരാമാദ്യാഖ്യാനേന। ദുർബുദ്ധിം। ലോഭാദ്യുപഹതബുദ്ധിം। അനാഗതേന കാലാന്തരേ തവ ശ്രേയോ ഭവിഷ്യതീത്യാശാപ്രദർശനേന। പണ്ഡിതം പ്രത്യുത്പന്നേന വർതമാനേന ധനാദിനാ സാന്ത്വയേത്॥ 1-153-86 മന്ത്രസംവരണം മന്ത്രഗൂഹനം॥ 1-153-95 അഘാസകം അനാഹാരം॥ 1-153-96 സംഗതം സഖ്യം॥ 1-153-98 ആരബ്ധാന്യപി സുപര്യവസിതാനി സംപന്നാന്യേവ പശ്യേരൻ॥ 1-153-99 സംവിധാതവ്യം പ്രതികർതവ്യം॥ 1-153-102 ദേശാദ്യനുഗുണ ഉത്സാഹോഽപി കർതവ്യോ നത്വലസോ ഭവേത്। ദൈവം പ്രാക്തനം കർമ। യേ ധർമാദയസ്ത്രയസ്താംശ്ച വിഭജ്യ തേഷാം മധ്യേ നൈഃശ്രേയസൌ ശ്രേയോഹേതൂ ഇതി സ്ഥിതിർനിശ്ചയഃ॥ 1-153-103 ബാലഃ അൽപോപി। ബലവത്കുരുതേ രൂപം ബാല്യാദിതി ക.ങ.ട.പാഠഃ॥ 1-153-104 ആത്മാനം സധുക്ഷയതി സഹായാദിനാ വർധയതി। സഞ്ചയമിന്ധനാനാം പക്ഷേ ശത്രൂണാം॥ 1-153-106 ഹേതുതഃ ഹേത്വന്തരേണ॥ 1-153-111 തദാ സപുത്രോ രാജാ ച ശോകാർത ഇതി ങ പുസ്തകപാഠഃ॥ ത്രിപഞ്ചാശദധികശതതമോഽധ്യായഃ॥ 153 ॥



ആദിപർവ - അധ്യായ 154

॥ ശ്രീഃ ॥

1.154. അധ്യായഃ 154 

 
(അഥ ജതുഗൃഹപർവ  ॥ 8 ॥)

Mahabharata - Adi Parva - Chapter Topics

സംഗ്രഹേണ ജതുഗൃഹദാഹകഥനം॥ 1 ॥ പുനർവിസ്തരേണ ജതുഗൃഹദാഹകഥനാരംഭഃ॥ 2 ॥ ദുര്യോധനധൃതരാഷ്ട്രസംവാദഃ॥ 3 ॥

Mahabharata - Adi Parva - Chapter Text

1-1534-0 (7077) 
വൈശംപായന ഉവാച। 1-1534-0x (913) 
കണികസ്യ മതം ശ്രുത്വാ കാർത്സ്ന്യേന ഭരതർഷഭ।
ദുര്യോധനശ്ച കർണശ്ച ശകുനിശ്ചാപി സൌബലഃ। 
ദുശാസനചതുർഥാസ്തേ മന്ത്രയാമാസുരേകദാ॥  1-154-1 (7078) 
തേ കൌരവ്യമനുജ്ഞാപ്യ ധൃതരാഷ്ട്രം നരാധിപം।
ദഹനേ തു സപുത്രായാഃ കുന്ത്യാ ബുദ്ധിമകാരയൻ॥ 1-154-2 (7079) 
തേഷാമിംഗിതഭാവജ്ഞോ വിദുരസ്തത്ത്വദർശിവാൻ।
ആകാരേണ ച തം മന്ത്രം ബുബുധേ ദുഷ്ടചേതസാം॥ 1-154-3 (7080) 
തതോ വിദിതവേദ്യാത്മാ പാണ്ഡവാനാം ഹിതേ രതഃ।
പലായനേ മതിം ചക്രേ കുന്ത്യാഃ പുത്രൈഃ സഹാനഘഃ॥ 1-154-4 (7081) 
തതോ വാതസഹാം നാവം യന്ത്രയുക്താം പതാകിനീം।
ഊർമിക്ഷമാം ദൃഢാം കൃത്വാ കുന്തീമിദമുവാച ഹ॥ 1-154-5 (7082) 
ഏഷ ജാതഃ കുലസ്യാസ്യ കീർതിവംശപ്രണാശനഃ।
ധൃതരാഷ്ട്രഃ പരീതാത്മാ ധർമം ത്യജതി ശാശ്വതം॥ 1-154-6 (7083) 
ഇയം വാരിപഥേ യുക്താ തരംഗപവനക്ഷമാ।
നൌര്യയാ മൃത്യുപാശാത്ത്വം സപുത്രാ മോക്ഷ്യസേ ശുഭേ॥ 1-154-7 (7084) 
തച്ഛ്രുത്വാ വ്യഥിതാ കുന്തീ പുത്രൈഃ സഹ യശസ്വിനീ।
നാവമാരുഹ്യ ഗംഗായാം പ്രയയൌ ഭരതർഷഭ॥ 1-154-8 (7085) 
തതോ വിദുരവാക്യേന നാവം വിക്ഷിപ്യ പാണ്ഡവാഃ।
ധനം ചാദായ തൈർദത്തമരിഷ്ടം പ്രാവിശന്വനം॥ 1-154-9 (7086) 
നിഷാദീ പഞ്ചപുത്രാ തു ജാതേഷു തത്ര വേശ്മനി।
കാരണാഭ്യാഗതാ ദഗ്ധാ സഹ പുത്രൈരനാഗസാ॥ 1-154-10 (7087) 
സ ച ംലേച്ഛാധമഃ പാപോ ദഗ്ധസ്തത്ര പുരോചനഃ।
വഞ്ചിതാശ്ച ദുരാത്മാനോ ധാർതരാഷ്ട്രാഃ സഹാനുഗാഃ॥ 1-154-11 (7088) 
അവിജ്ഞാതാ മഹാത്മനോ ജനാനാമക്ഷതാസ്തഥാ।
ജനന്യാ സഹ കൌന്തേയാ മുക്താ വിദുരമന്ത്രിതാഃ॥ 1-154-12 (7089) 
തതസ്തസ്മിൻപുരേ ലോകാ നഗരേ വാരണാവതേ।
ദൃഷ്ട്വാ ജതുഗൃഹം ദഗ്ധമന്വശോചന്ത ദുഃഖിതാഃ॥ 1-154-13 (7090) 
പ്രേഷയാമാസൂ രാജാനം യഥാവൃത്തം നിവേദിതും।
സംവൃതസ്തേ മഹാൻകാമഃ പാണ്ഡവാന്ദഗ്ധവാനസി॥ 1-154-14 (7091) 
സകാമോ ഭവ കൌരവ്യ ഭുങ്ക്ഷ്വ രാജ്യം സപുത്രകഃ।
തച്ഛ്രുത്വാ ധൃതരാഷ്ട്രസ്തു സഹപുത്രേണ ശോചയൻ॥ 1-154-15 (7092) 
പ്രേതകാര്യാണി ച തഥാ ചകാര സഹ ബാന്ധവൈഃ।
പാണ്ഡവാനാം തഥാ ക്ഷത്താ ഭീഷ്മശ്ച കുരുസത്തമഃ॥ 1-154-16 (7093) 
ജനമേജയ ഉവാച। 1-154-17x (914) 
പുനർവിസ്തരശഃ ശ്രോതുമിച്ഛാമി ദ്വിജസത്തമ।
ദാഹം ജതുഗൃഹസ്യൈവ പാണ്ഡവാനാം ച മോക്ഷണം॥ 1-154-17 (7094) 
സുനൃശംസമിദം കർമ തേഷാം ക്രൂരോപസംഹിതം।
കീർതയസ്വ യഥാവൃത്തം പരം കൌതൂഹലം മമ॥ 1-154-18 (7095) 
വൈശംപായന ഉവാച। 1-154-19x (915) 
ശൃണു വിസ്തരശോ രാജന്വദതോ മേ പരന്തപ।
ദാഹം ജതുഗൃഹസ്യൈതത്പാണ്ഡവാനാം ച മോക്ഷണം॥ 1-154-19 (7096) 
വൈശംപായന ഉവാച। 1-154-20x (916) 
തതോ ദുര്യോധനോ രാജാ ധൃതരാഷ്ട്രമഭാഷത।
പാണ്ഡവേഭ്യോ ഭയം നഃ സ്യാത്താന്വിവാസയതാം ഭവാൻ। 
നിപുണേനാഭ്യുപായേന നഗരം വാരണാവതം॥  1-154-20 (7097) 
ധൃതരാഷ്ട്രസ്തു പുത്രേണ ശ്രുത്വാ വചനമീരിതം।
മുഹൂർതമിവ സഞ്ചിന്ത്യ ദുര്യോധനമഥാബ്രവീത്॥ 1-154-21 (7098) 
ധർമനിത്യഃ സദാ പാണ്ഡുസ്തഥാ ധർമപരായണഃ।
സർവേഷു ജ്ഞാതിഷു തഥാ മയി ത്വാസീദ്വിശേഷതഃ॥ 1-154-22 (7099) 
നാസൌ കിഞ്ചിദ്വിജാനാതി ഭോജനാദിചികീർഷിതം।
നിവേദയതി നിത്യം ഹി മമ രാജ്യം ധൃതവ്രതഃ॥ 1-154-23 (7100) 
തസ്യ പുത്രോ യഥാ പാണ്ഡുസ്തഥാ ധർമപരായണഃ।
ഗുണവാൻലോകവിഖ്യാതഃ പൌരവാണാം സുസംമതഃ॥ 1-154-24 (7101) 
സ കഥം ശക്യതേഽസ്മാഭിരപാകർതും ബലാദിതഃ।
പിതൃപൈതാമാഹാദ്രാജ്യാത്സസഹായോ വിശേഷതഃ॥ 1-154-25 (7102) 
ഭൃതാ ഹി പാണ്ഡുനാഽമാത്യാ ബലം ച സതതം ഭൃതം।
ഭൃതാഃ പുത്രാശ്ച പൌത്രാശ്ച തേഷാമപി വിശേഷതഃ॥ 1-154-26 (7103) 
തേ പുരാ സത്കൃതാസ്താത പാണ്ഡുനാ നാഗരാ ജനാഃ।
കഥം യുധിഷ്ഠിരസ്യാർഥേ ന നോ ഹന്യുഃ സബാന്ധവാൻ॥ 1-154-27 (7104) 
ദുര്യോധന ഉവാച। 1-154-28x (917) 
ഏവമേതൻമയാ താത ഭാവിതം ദോഷമാത്മനി।
ദൃഷ്ട്വാ പ്രകൃതയഃ സർവാ അർഥമാനേന പൂജിതാഃ॥ 1-154-28 (7105) 
ധ്രുവമസ്മത്സഹായാസ്തേ ഭവിഷ്യന്തി പ്രധാനതഃ।
അർഥവർഗഃ സഹാമാത്യോ മത്സംസ്ഥോഽദ്യ മഹീപതേ॥ 1-154-29 (7106) 
സ ഭവാൻപാണ്ഡവാനാശു വിവാസയിതുമർഹതി।
മൃദുനൈവാഭ്യുപായേന നഗരം വാരണാവതം॥ 1-154-30 (7107) 
യദാ പ്രതിഷ്ഠിതം രാജ്യം മയി രാജൻഭവിഷ്യതി।
തദാ കുന്തീ സഹാപത്യാ പുനരേഷ്യതി ഭാരത॥ 1-154-31 (7108) 
ധൃതരാഷ്ട്ര ഉവാച। 1-154-32x (918) 
ദുര്യോധന മമാപ്യേതദ്ധൃദി സംപരിവർതതേ।
അഭിപ്രായസ്യ പാപത്വാന്നൈവം തു വിവൃണോംയഹം॥ 1-154-32 (7109) 
ന ച ഭീഷ്മോ ന ച ദ്രോണോ ന ച ക്ഷത്താ ന ഗൌതമഃ।
വിവാസ്യമാനാൻകൌന്തേയാനനുമംസ്യന്തി കർഹിചിത്॥ 1-154-33 (7110) 
സമാ ഹി കൌരവേയാണാം വയം തേ ചൈവ പുത്രക।
നൈതേ വിഷമമിച്ഛേയുർധർമയുക്താ മനസ്വിനഃ॥ 1-154-34 (7111) 
തേ വയം കൌരവേയാണാമേതേഷാം ച മഹാത്മനാം।
കഥം ന വധ്യതാം താത ഗച്ഛാമ ജഗതസ്തഥാ॥ 1-154-35 (7112) 
ദുര്യോധന ഉവാച। 1-154-36x (919) 
മധ്യസ്ഥഃ സതതം ഭീഷ്മോ ദ്രോണപുത്രോ മയി സ്ഥിതഃ।
യതഃ പുത്രസ്തതോ ദ്രോണോ ഭവിതാ നാത്ര സംശയഃ॥ 1-154-36 (7113) 
കൃപഃ ശാരദ്വതശ്ചൈവ യത ഏതൌ തതോ ഭവേത്।
ദ്രോണം ച ഭാഗിനേയം ച ന സ ത്യക്ഷ്യതി കർഹിചിത്॥ 1-154-37 (7114) 
ക്ഷത്താഽർഥബദ്ധസ്ത്വസ്മാകം പ്രച്ഛന്നം സംയതഃ പരൈഃ।
ന ചൈകഃ സ സമർഥോഽസ്മാൻപാംഡവാർഥേഽധിബാധിതും॥ 1-154-38 (7115) 
സുവിസ്രബ്ധഃ പാണ്ഡുപുത്രാൻസഹ മാത്രാ പ്രവാസയ।
വാരണാവതമദ്യൈവ യഥാ യാന്തി യഥാ കുരു॥ 1-154-39 (7116) 
വിനിദ്രകരണം ഘോരം ഹൃദി ശല്യമിവാർപിതം।
ശോകപാവകമുദ്ഭൂതം കർമണൈതേന നാശയ॥ ॥ 1-154-40 (7117) 
 
ഇതി ശ്രീമൻമഹാഭാരതേ ആദിപർവണി ജതുഗൃഹപർവണി ചതുഃപഞ്ചാശദധികശതതമോഽധ്യായഃ॥ 154 ॥

Mahabharata - Adi Parva - Chapter Footnotes

1-154-2 അനുജ്ഞാപ്യ പൃഷ്ട്വാ॥ 1-154-3 ഇംഗിതം ചേഷ്ടിതം തേന ഭാവം ചിത്താഭിപ്രായം ജാനാതീതി ഇംഗിതഭാവജ്ഞഃ॥ 1-154-4 വിദിതവേദ്യോ ജ്ഞാതതത്ത്വ ആത്മാ ചിത്തം യസ്യ॥ 1-154-5 യന്ത്രയുക്താം യന്ത്രം മഹത്യപി വാതേ ജലാശയേ നൌകാസ്തംഭകം ലോഹലംഗലമയം॥ 1-154-9 അരിഷ്ടം നിർവിഘ്നം॥ 1-154-18 ക്രൂരേണ കണികേനോപസംഹിതമുപദിഷ്ടം॥ ചതുഃപഞ്ചാശദധികശതതമോഽധ്യായഃ॥ 154 ॥



ആദിപർവ - അധ്യായ 155

॥ ശ്രീഃ ॥

1.155. അധ്യായഃ 155 

Mahabharata - Adi Parva - Chapter Topics

ദുര്യോധനേന ദാനാദിനാ പ്രകൃതിവശീകരണം॥ 1 ॥ പാണ്ഡവാനാം വാരണാവതയാത്രാർഥം ധൃതരാഷ്ട്രാനുജ്ഞാ॥ 2 ॥

Mahabharata - Adi Parva - Chapter Text

1-155-0 (7118) 
വൈശംപായന ഉവാച। 1-155-0x (920) 
തതോ ദുര്യോധനോ രാജാ സർവാസ്തു പ്രകൃതീഃ ശനൈഃ।
അർഥമാനപ്രദാനാഭ്യാം സഞ്ജഹാര സഹാനുജഃ। 
`യുയുത്സുമപനീയൈകം ധാർതരാഷ്ട്രം സഹോദരം॥'  1-155-1 (7119) 
ധൃതരാഷ്ട്രപ്രയുക്താസ്തു കേചിത്കുശലമന്ത്രിണഃ।
കഥയാഞ്ചക്രിരേ രംയം നഗരം വാരണാവതം॥ 1-155-2 (7120) 
അയം സമാജഃ സുമഹാന്രമണീയതമോ ഭുവി।
ഉപസ്ഥിതഃ പശുപതേർനഗരേ വാരണാവതേ॥ 1-155-3 (7121) 
സർവരത്നസമാകീർണേ പുണ്യദേശേ മനോരമേ।
ഇത്യേവം ധൃതരാഷ്ട്രസ്യ വചനാച്ചക്രിരേ കഥാഃ॥ 1-155-4 (7122) 
കഥ്യമാനേ തഥാ രംയേ നഗരേ വാരണാവതേ।
ഗമനേ പാണ്ഡുപുത്രാണാം ജജ്ഞേ തത്ര മതിർനൃപ॥ 1-155-5 (7123) 
യദാ ത്വമന്യത നൃപോ ജാതകൌതൂഹലാ ഇതി।
ഉവാചൈതാനേത്യ തദാ പാണ്ഡവാനംബികാസുതഃ॥ 1-155-6 (7124) 
`അധീതാനി ച ശാസ്ത്രാണി യുഷ്മാഭിരിഹ കൃത്സ്നശഃ।
അസ്ത്രാണി ച തഥാ ദ്രോണാദ്ഗൌതമാച്ച ശരദ്വതഃ॥ 1-155-7 (7125) 
കൃതകൃത്യാ ഭവന്തസ്തു സർവവിദ്യാവിശാരദാഃ।
സോഽഹമേവം ഗതേ താതാശ്ചിന്തയാമി സമന്തതഃ। 
രക്ഷണേ വ്യവഹാരേ ച രാജ്യസ്യ സതതം ഹിതേ॥'  1-155-8 (7126) 
മമൈതേ പുരുഷാ നിത്യം കഥയന്തി പുനഃപുനഃ।
രമണീയതമം ലോകേ നഗരം വാരണാവതം॥ 1-155-9 (7127) 
തേ താതാ യദി മന്യധ്വമുത്സവം വാരണാവതേ।
സഗണാഃ സാന്വയാശ്ചൈവ വിഹരധ്വം യഥാഽമരാഃ॥ 1-155-10 (7128) 
ബ്രാഹ്മണേഭ്യശ്ച രത്നാനി ഗായനേഭ്യശ്ച സർവശഃ।
പ്രയച്ഛധ്വം യഥാകാമം ദേവാ ഇവ സുവർചസഃ॥ 1-155-11 (7129) 
കഞ്ചിത്കാലം വിഹൃത്യൈവമനുഭൂയ പരാം മുദം।
ഇദം വൈ ഹാസ്തിനപുരം സുഖിനഃ പുനരേഷ്യഥ॥ 1-155-12 (7130) 
`നിവസധ്വം ച തത്രൈവ സംരക്ഷണപരായണാഃ।
വൈലക്ഷണ്യം ന വൈ തത്ര ഭവിഷ്യതി പരന്തപാഃ॥'  1-155-13 (7131) 
വൈശംപായന ഉവാച। 1-155-14x (921) 
ധൃതരാഷ്ട്രസ്യ തം കാമമനുബുധ്യ യുധിഷ്ഠിരഃ।
ആത്മനശ്ചാസഹായത്വം തഥേതി പ്രത്യുവാച തം॥ 1-155-14 (7132) 
തതോ ഭീഷ്മം ശാന്തനവം വിദുരം ച മഹാമതിം।
ദ്രോണം ച ബാഹ്ലികം ചൈവ സോമദത്തം ച കൌരവം॥ 1-155-15 (7133) 
കൃപമാചാര്യപുത്രം ച ഭൂരിശ്രവസമേവ ച।
മാന്യാനന്യാനമാത്യാംശ്ച ബ്രാഹ്മണാംശ്ച തപോധനാൻ॥ 1-155-16 (7134) 
പുരോഹിതാംശ്ച പൌത്രാംശ്ച ഗാന്ധാരീം ച യശസ്വിനീം।
`സർവാ മാതൄരുപസ്പൃഷ്ട്വാ വിദുരസ്യ ച യോഷിതഃ।' 
യുധിഷ്ഠിരഃ ശനൈർദീന ഉവാചേദം വചസ്തദാ॥  1-155-17 (7135) 
രമണീയേ ജനാകീർണേ നഗരേ വാരണാവതേ।
സഗണാസ്തത്ര യാസ്യാമോ ധൃതരാഷ്ട്രസ്യ ശാസനാത്॥ 1-155-18 (7136) 
പ്രസന്നമനസഃ സർവേ പുണ്യാ വാചോ വിമുഞ്ചത।
ആശീർഭിർബൃഹിതാനസ്മാന്ന പാപം പ്രസഹിഷ്യതേ॥ 1-155-19 (7137) 
വൈശംപായന ഉവാച। 1-155-20x (922) 
ഏവമുക്താസ്തു തേ സർവേ പാണ്ഡുപുത്രേണ കൌരവാഃ।
പ്രസന്നവദനാ ഭൂത്വാ തേഽന്വവർതന്ത പാണ്ഡവാൻ॥ 1-155-20 (7138) 
സ്വസ്ത്യസ്തു വഃ പഥി സദാ ഭൂതേഭ്യശ്ചൈവ സർവശഃ।
മാ ച വോസ്ത്വശുഭം കിഞ്ചിത്സർവശഃ പാണ്ഡുനന്ദനാഃ॥ 1-155-21 (7139) 
തതഃ കൃതസ്വസ്ത്യയനാ രാജ്യലാഭായ പാർഥിവാഃ।
കൃത്വാ സർവാണി കാര്യാണി പ്രയയുർവാരണാവതം॥ ॥ 1-155-22 (7140) 
 
ഇതി ശ്രീമൻമഹാഭാരതേ ആദിപർവണി ജതുഗൃഹപർവണി പഞ്ചപഞ്ചാശദധികശതതമോഽധ്യായഃ॥ 155 ॥




ആദിപർവ - അധ്യായ 156

॥ ശ്രീഃ ॥

1.156. അധ്യായഃ 156 

Mahabharata - Adi Parva - Chapter Topics

ദുര്യോധനാദേശാത് പുരോചനേന വാരണാവതേ ജതുഗൃഹനിർമാണം॥ 1 ॥

Mahabharata - Adi Parva - Chapter Text

1-156-0 (7141) 
വൈശംപായന ഉവാച। 1-156-0x (923) 
ധൃതരാഷ്ട്രപ്രയുക്തേഷു പാണ്ഡുപുത്രേഷു ഭാരത।
ദുര്യോധനഃ പരം ഹർഷമഗച്ഛത്സ ദുരാത്മവാൻ॥ 1-156-1 (7142) 
`തതഃ സുബലപുത്രശ്ച കർണദുര്യോധനാവപി।
ദഹനേ സഹ പുത്രായാഃ കുന്ത്യാ മതിമകുർവത। 
മന്ത്രയിത്വാ സ തൈഃ സാർധം ദുരാത്മാ ധൃതരാഷ്ട്രജഃ॥'  1-156-2 (7143) 
സ പുരോചനമേകാന്തമാനീയ ഭരതർഷഭ।
ഗൃഹീത്വാ ദക്ഷിണേ പാണൌ സചിവം വാക്യമബ്രവീത്॥ 1-156-3 (7144) 
മമേയം വസുസംപൂർണാ പുരോചന വസുന്ധരാ।
യഥൈവ ഭവിതാ താത തഥാ ത്വം ദ്രഷ്ടുമർഹസി॥ 1-156-4 (7145) 
ന ഹി മേ കശ്ചിദന്യോഽസ്തി വിശ്വാസികതരസ്ത്വയാ।
സഹായോ യേന സന്ധായ മന്ത്രയേയം യഥാ ത്വയാ॥ 1-156-5 (7146) 
സംരക്ഷ താത മന്ത്രം ച സപത്നാംശ്ച മമോദ്ധര।
നിപുണേനാഭ്യുപായേന യദ്ബ്രവീമി തഥാ കുരു॥ 1-156-6 (7147) 
പാണ്ഡവാ ധൃതരാഷ്ട്രേണ പ്രേഷിതാ വാരണാവതം।
ഉത്സവേ വിഹരിഷ്യന്തി ധൃതരാഷ്ട്രസ്യ ശാസനാത്॥ 1-156-7 (7148) 
സ ത്വം രാസഭയുക്തേന സ്യന്ദനേനാശുഗാമിനാ।
വാരണാവതമദ്യൈവ യഥാ യാസി തയാ കുരു॥ 1-156-8 (7149) 
തത്ര ഗത്വാ ചതുഃശാലം ഗൃഹം പരമസംവൃതം।
നഗരോപാന്തമാശ്രിത്യ കാരയേഥാ മഹാധനം॥ 1-156-9 (7150) 
ശണസർജരസാദീനി യാനി ദ്രവ്യാണി കാനിചിത്।
ആഗ്നേയാന്യുത സന്തീഹ താനി തത്ര പ്രദാപയ॥ 1-156-10 (7151) 
`ബൽവജേന ച സംമിശ്രം മധൂച്ഛിഷ്ടേന ചൈവ ഹി।'
സർപിസ്തൈലവസാഭിശ്ച ലാക്ഷയാ ചാപ്യനൽപയാ। 
മൃത്തികാം മിശ്രയിത്വാ ത്വം ലേപം കുഡ്യേഷു ദാപയ॥  1-156-11 (7152) 
ശണം തൈലം ഘൃതം ചൈവ ജതു ദാരൂണി ചൈവ ഹി।
തസ്മിന്വേശ്മനി സർവാണി നിക്ഷിപേഥാഃ സമന്തതഃ॥ 1-156-12 (7153) 
`ലാക്ഷാശമമധൂച്ഛിഷ്ടവേഷ്ടിതാനി മൃദാപി ച।
ലേപയിത്വാ ഗുരൂണ്യാശു ദാരുയന്ത്രാണി ദാപയ॥'  1-156-13 (7154) 
യഥാ ച തന്ന പശ്യേരൻപരീക്ഷന്തോഽപി പാണ്ഡവാഃ।
ആഗ്നേയമിതി തത്കാര്യമപി ചാന്യേഽപി മാനവാഃ॥ 1-156-14 (7155) 
വേശ്മന്യേവം കൃതേ തത്ര കൃത്വാ താൻപരമാർചിതാൻ।
വാസയേഥാഃ പാണ്ഡവേയാൻകുന്തീം ച സസുഹൃജ്ജനാം॥ 1-156-15 (7156) 
ആസനാനി ച ദിവ്യാനി യാനാനി ശയനാനി ന।
നിഘാതവ്യാനി പാണ്ഡൂനാം യഥാ തുഷ്യേച്ച മേ പിതാ॥ 1-156-16 (7157) 
യഥാ ച തന്ന ജാനന്തി നഗരേ വാരണാവതേ।
`യഥാ രമേരന്വിസ്രബ്ധാ നഗരേ വാരണാവതേ।' 
തഥാ സർവം വിധാതവ്യം യാവത്കാലസ്യ പര്യയഃ॥  1-156-17 (7158) 
ജ്ഞാത്വാ ച താൻസുവിശ്വസ്താഞ്ശയാനാനകുതോഭയാൻ।
അഗ്നിസ്ത്വയാ തതോ ദേയോ ദ്വാരതസ്തസ്യ വേശ്മനഃ॥ 1-156-18 (7159) 
ദഗ്ധാനേവം സ്വകേ ഗേഹേ ദാഹിതാഃ പാണ്ഡവാ ഇതി।
ന ഗർഹയേയുരസ്മാന്വൈ പാണ്ഡവാർഥായ കർഹിചിത്॥ 1-156-19 (7160) 
സ തഥേതി പ്രതിജ്ഞായ കൌരവായ പുരോചനഃ।
പ്രായാദ്രാസഭയുക്തേന സ്യന്ദനേനാശുഗാമിനാ॥ 1-156-20 (7161) 
സ ഗത്വാ ത്വരിതം രാജന്ദുര്യോധനമതേ സ്ഥിതഃ।
യഥോക്തം രാജപുത്രേണ സർവം ചക്രേ പുരോചനഃ॥ 1-156-21 (7162) 
`തേഷാം തു പാണ്ഡവേയാനാം ഗൃഹം രൌദ്രമകൽപയത്॥' ॥  1-156-22 (7163) 
 
ഇതി ശ്രീമൻമഹാഭാരതേ ആദിപർവണി ജതുഗൃഹപർവണി ഷട്പഞ്ചാശദധികശതതമോഽധ്യായഃ॥ 156 ॥

Mahabharata - Adi Parva - Chapter Footnotes

1-156-6 ഉദ്ധര ഉൻമൂലയ॥ 1-156-10 ആഗ്നേയാന്യഗ്നിസന്ദീപകാനി॥ ഷട്പഞ്ചാശദധികശതതമോഽധ്യായഃ॥ 156 ॥



ആദിപർവ - അധ്യായ 157

॥ ശ്രീഃ ॥

1.157. അധ്യായഃ 157 

Mahabharata - Adi Parva - Chapter Topics

ഹാസ്തിനപുരം ത്യക്ത്വാ വാരണാവതം ഗച്ഛതാ യുധിഷ്ഠിരേണ അനുഗച്ഛഥാം പൌരാണാം നിവർതനം॥ 1 ॥ ംലേച്ഛഭാഷയാ യുധിഷ്ഠിരം പ്രതി വിദുരസ്യോപദേശഃ॥ 2 ॥

Mahabharata - Adi Parva - Chapter Text

1-157-0 (7164) 
വൈശംപായന ഉവാച। 1-157-0x (924) 
പാണ്ഡവാസ്തു രഥാന്യുക്താൻസദശ്വൈരനിലോപമൈഃ।
ആരോഹമാണാ ഭീഷ്മസ്യ പാദൌ ജഗൃഹുരാർതവത്॥ 1-157-1 (7165) 
രാജ്ഞശ്ച ധൃതരാഷ്ട്രസ്യ ദ്രോണസ്യ ച മഹാത്മനഃ।
അന്യേഷാം ചൈവ വൃദ്ധാനാം കൃപസ്യ വിദുരസ്യ ച॥ 1-157-2 (7166) 
ഏവം സർവാൻകുരൂന്വൃദ്ധാനഭിവാദ്യ യതവ്രതാഃ।
സമാലിംഗ്യ സമാനാന്വൈ ബാലൈശ്ചാപ്യഭിവാദിതാഃ॥ 1-157-3 (7167) 
സർവാ മാതൄസ്തഥാഽഽപൃച്ഛ്യ കൃത്വാ ചൈവ പ്രദക്ഷിണം।
പ്രകൃതീരപി സർവാശ്ച പ്രയയുർവാരണാവതം॥ 1-157-4 (7168) 
വിദുരശ്ച മഹാപ്രാജ്ഞസ്തഥാഽന്യേ കുരുപുംഗവാഃ।
പൌരാശ്ച പുരുഷവ്യാഘ്രാനന്വീയുഃ ശോകകർശിതാഃ॥ 1-157-5 (7169) 
തത്ര കേചിദ്ബ്രുവന്തി സ്മ ബ്രാഹ്മണാ നിർഭയാസ്തദാ।
ദീനാന്ദൃഷ്ട്വാ പാണ്ഡുസുതാനതീവ ഭൃശദുഃഖിതാഃ॥ 1-157-6 (7170) 
വിഷമം പശ്യതേ രാജാ സർവഥാ സ സുമന്ദധീഃ।
കൌരവ്യോ ധൃതരാഷ്ട്രസ്തു ന ച ധർമം പ്രപശ്യതി॥ 1-157-7 (7171) 
ന ഹി പാപമപാപാത്മാ രോചയിഷ്യതി പാണ്ഡവഃ।
ഭീമോ വാ ബലിനാം ശ്രേഷ്ഠഃ കൌന്തേയോ വാ ധനഞ്ജയഃ॥ 1-157-8 (7172) 
കുത ഏവ മഹാത്മാനൌ മാദ്രീപുത്രൌ കരിഷ്യതഃ।
താന്രാജ്യം പിതൃതഃ പ്രാപ്താന്ധൃതരാഷ്ട്രോ ന മൃഷ്യതി॥ 1-157-9 (7173) 
അധർംയമിദമത്യന്തം കഥം ഭീഷ്മോഽനുമന്യതേ।
വിവാസ്യമാനാനസ്ഥാനേ നഗരേ യോഽഭിമന്യതേ॥ 1-157-10 (7174) 
പിതേവ ഹി നൃപോഽസ്മാകമഭൂച്ഛാന്തനവഃ പുരാ।
വിചിത്രവീര്യോ രാജർഷിഃ പാണ്ഡുശ്ച കുരുനന്ദനഃ॥ 1-157-11 (7175) 
സ തസ്മിൻപുരുഷവ്യാഘ്രേ ദേവഭാവം ഗതേ സതി।
രാജപുത്രാനിമാൻബാലാന്ധൃതരാഷ്ട്രോ ന മൃഷ്യതി॥ 1-157-12 (7176) 
വയമേതദനിച്ഛന്തഃ സർവ ഏവ പുരോത്തമാത്।
ഗൃഹാന്വിഹായ ഗച്ഛാമോ യത്ര ഗന്താ യുധിഷ്ഠിരഃ॥ 1-157-13 (7177) 
വൈശംപായന ഉവാച। 1-157-14x (925) 
താംസ്തഥാ വാദിനഃ പൌരാന്ദുഃകിതാന്ദുഃഖകർശിതഃ।
ഉവാച മനസാ ധ്യാത്വാ ധർമരാജോ യുധിഷ്ഠിരഃ॥ 1-157-14 (7178) 
പിതാ മാന്യോ ഗുരുഃ ശ്രേഷ്ഠോ യദാഹ പൃഥിവീപതിഃ।
അശങ്കമാനൈസ്തത്കാര്യമസ്മാഭിരിതി നോ വ്രതം॥ 1-157-15 (7179) 
ഭവന്തഃ സുഹൃദോഽസ്മാകം യാത കൃത്വാ പ്രദക്ഷിണം।
പ്രതിനന്ദ്യ തഥാഽഽശീർഭിർനിവർതധ്വം യഥാഗൃഹം॥ 1-157-16 (7180) 
യദാ തു കാര്യമസ്മാകം ഭവദ്ഭിരുപപത്സ്യതേ।
തദാ കരിഷ്യഥാസ്മാകം പ്രിയാണി ച ഹിതാനി ച॥ 1-157-17 (7181) 
ഏവമുക്താസ്തദാ പൌരാഃ കൃത്വാ ചാപി പ്രദക്ഷിണം।
ആശീർഭിശ്ചാഭിനന്ദ്യൈതാഞ്ജഗ്മുർനഗരമേവ ഹി॥ 1-157-18 (7182) 
പൌരേഷു വിനിവൃത്തേഷു വിദുരഃ സർവധർമവിത്।
ബോധയൻപാണ്ഡവശ്രേഷ്ഠമിദംവചനമബ്രവീത്॥ 1-157-19 (7183) 
പ്രാജ്ഞഃ പ്രാജ്ഞം പ്രലാപജ്ഞഃ പ്രലാപജ്ഞമിദം വചഃ।
യോ ജാനാതി പരപ്രജ്ഞാം നീതിശാസ്ത്രാനുസാരിണീം। 
വിജ്ഞായേഹ തഥാ കുര്യാദാപദം നിസ്തരേദ്യഥാ॥  1-157-20 (7184) 
അലോഹം നിശിതം ശസ്ത്രം ശരീപരികർതനം।
യോ വേത്തി ന തു തം ഘ്നന്തി പ്രതിഘാതവിദം ദ്വിഷഃ॥ 1-157-21 (7185) 
കക്ഷഘ്നഃ ശിശിരഘ്നശ്ച മഹാകക്ഷേ ബിലൌകസഃ।
ന ദഹേദിതി ചാത്മാനം യോ രക്ഷതി സ ജീവതി॥ 1-157-22 (7186) 
നാചക്ഷുർവേത്തി പന്ഥാനം നാചക്ഷുർവിന്ദതേ ദിശഃ।
നാധൃതിർഭൂതിമാപ്നോതി ബുധ്യസ്വൈവം പ്രബോധിതഃ॥ 1-157-23 (7187) 
അനാപ്തൈർദത്തമാദത്തേ നരഃ ശസ്ത്രമലോഹജം।
ശ്വാവിച്ഛരണമാസാദ്യ പ്രമുച്യേത ഹുതാശനാത്॥ 1-157-24 (7188) 
ചരൻമാർഗാന്വിജാനാതി നക്ഷത്രൈർവിന്ദതേ ദിശഃ।
ആത്മനാ ചാത്മനഃ പഞ്ച പീഡയന്നാനുപീഡ്യതേ॥ 1-157-25 (7189) 
ഏവമുക്തഃ പ്രത്യുവാച ധർമരാജോ യുധിഷ്ഠിരഃ।
വിദുരം വിദുഷാം ശ്രേഷ്ഠം ജ്ഞാതമിത്യേവ പാണ്ഡവഃ॥ 1-157-26 (7190) 
അനുശിക്ഷ്യാനുഗംയൈതാൻകൃത്വാ ചൈവ പ്രദക്ഷിണം।
പാണ്ഡവാനഭ്യനുജ്ഞായ വിദുരഃ പ്രയയൌ ഗൃഹാൻ॥ 1-157-27 (7191) 
നിവൃത്തേ വിദുരേ ചാപി ഭീഷ്മേ പൌരജനേ തഥാ।
അജാതശത്രുമാസാദ്യ കുന്തീ വചനമബ്രവീത്॥ 1-157-28 (7192) 
ക്ഷത്താ യദബ്രവീദ്വാക്യം ജനമധ്യേഽബ്രുവന്നിവ।
ത്വയാ ച സ തഥേത്യുക്തോ ജാനീമോ ന ച തദ്വയം॥ 1-157-29 (7193) 
യദീദം ശക്യമസ്മാഭിർജ്ഞാതും നൈവ ച ദോഷവത്।
ശ്രോതുമിച്ഛാമി തത്സർവം സംവാദം തവ തസ്യ ച॥ 1-157-30 (7194) 
യുധിഷ്ഠിര ഉവാച। 1-157-31x (926) 
വിഷാദഗ്നേശ്ച ബോദ്ധവ്യമിതി മാം വിദുരോഽബ്രവീത്।
പന്ഥാനോ വേദിതവ്യാശ്ച നക്ഷത്രൈശ്ച തഥാ ദിശഃ। 
`കുഡ്യാശ്ചവിദിതാഃകാര്യാഃസ്യാച്ഛുദ്ധിരിതിചാബ്രവീത്॥  1-157-31 (7195) 
ജിതേന്ദ്രിയശ്ച വസുധാം പ്രാപ്സ്യതീതി ച മേഽബ്രവീത്।
വിജ്ഞാതമിതി തത്സർവം പ്രത്യുക്തോ വിദുരോ മയാ॥ 1-157-32 (7196) 
വൈശംപായന ഉവാച। 1-157-33x (927) 
അഷ്ടമേഽഹനി രോഹിണ്യാം പ്രയാതാഃ ഫാൽഗുനസ്യ തേ।
വാരണാവതമാസാദ്യ ദദൃശുർനാഗരം ജനം॥ ॥ 1-157-33 (7197) 
 
ഇതി ശ്രീമൻമഹാഭാരതേ ആദിപർവണി ജതുഗൃഹപർവണി സപ്തപഞ്ചാദശദധികശതതമോഽധ്യായഃ॥ 157 ॥

Mahabharata - Adi Parva - Chapter Footnotes

1-157-10 അസ്ഥാനേ അയുക്തം യോഽഭിമന്യതേ സ ഭീഷ്മഃ കഥമനുമന്യത ഇത്യർഥഃ॥ 1-157-20 പ്രാജ്ഞഃ ഊഹാപോഹസമർഥഃ। പ്രലാപജ്ഞഃ അനർഥവചനാഭാസാഭിജ്ഞഃ। യുധിഷ്ഠിരമപ്യേതാദൃശം। വചനമേവാഹ। ഇദമിതി। ഇദം പ്രലാപാത്മകം മമ വചോ യോ ജാനാതി സഃ പരസ്യ ശത്രോഃ പ്രജ്ഞാം സ്വബാധാർഥം നീത്യാ പ്രയുക്താം വിജ്ഞായ തഥാ കുര്യാത്। യഥാ സ്വയമാപദം നിസ്തരേദിത്യന്വയഃ॥ 1-157-21 പ്രലാപാകാരവചനമേവാഹ। അലോഹമിതി। അലോഹമഗ്നിമയം ശസ്ത്രമിവ ശസ്ത്രം ഘാതകം തസ്യ പ്രതിഘാതവിദം ദ്വിഷോ ന ഘ്നന്തി। പ്രതിഘാതകൃതമിതി പാഠേ പ്രതിഘാതായ കൃതമിത്യർഥഃ॥ 1-157-22 അഗ്നികൃതേ ഭയേ ജ്ഞാതേഽപി കഥം പ്രതീകാരസ്തത്രാഹ। കക്ഷഘ്ന ഇതി। കക്ഷസ്തൃണേന്ധനം ഹന്തീതി തഥാ। ശിശിരം ശീതം ഹന്തീതി തഥാവിധോഽപി അഗ്നിഃ മഹാകക്ഷേ അരണ്യേ ദഹ്യമാനേഽപി ബിലൌകസോ മൂഷികാദീന്ന ദഹതി ഇത്ഥമാത്മാനം യോ രക്ഷതി സ ജീവതി। തഥാ ബിലേഷ്വാവിശ്യാഗാരാദ്രക്ഷണീയ ഇത്യർഥഃ॥ 1-157-23 തതശ്ച ബിലനിർഗമാനന്തരമരണ്യഗമൻപ്രകാരമുപദിശതി। നാചക്ഷുരിതി। അചക്ഷുഃ പൂർവം വർത്മദർശനവിഹീനഃ പന്ഥാനം രാത്രൌ ന വേത്തി। തഥാ അചക്ഷുഃ വിജ്ഞാനവിഹീനഃ ദിശോ ന വിന്ദതേ ന പ്രത്യഭിജാനാതി। അതഃ പൂർവമേവ വർത്മദിശൌ ദ്രഷ്ടവ്യേ ഇതി ഭാവഃ। കഥമസ്മാകം ബിലപ്രവേശനിർഗമാവിതി ചേത്തത്രാഹ। നാധൃതിരിതി। ദുഃഖേ ധൈര്യരഹിതോ ഭൂതിമൈശ്വര്യം ജീവനം വാ ന വിന്ദതി। വിപദി ധൈര്യമേവ കാര്യമിത്യർഥഃ॥ 1-157-24 കിഞ്ച യത്പുരോചനാദിഭിഃ കർതവ്യം തത്സ്വയമേവ കാര്യമിത്യാഹ। അനാപ്തൈരിതി। അനാപ്തൈഃ പുരോചനാദിഭിർദത്തം ദാതുമാരബ്ധം യദലോഹജം ശസ്ത്രം തത്സ്വയമാദത്തേ സ്വീകരോതി താൻഹത്വാ ആത്മാനം രക്ഷതി। പുരോചനാദിഷു ജീവത്സു അനു സാരാദിശങ്കാ സ്യാദിതി ഭാവഃ। ശരണം സുരംഗാം॥ 1-157-25 ആത്മനാ സഹ പഞ്ച ഇന്ദ്രിയാണി। ആഹാരാദ്യഭാവേന പീഡയം അനു പശ്ചാത് ന പീഡ്യതേ ഭവാനിതി ശേഷഃ। യദ്വാ। നാചക്ഷുരിത്യുക്തസ്യൈവ വിവരണം। ചരൻമാർഗാനിതി। വിശ്വാസാർഥം ഷഡ്ദഗ്ധവ്യാ ഇത്യാഹ। ആത്മനേതി। ലുപ്തോപമമേതത്। ത്വത്സദൃശേന സഹ ആത്മനഃ തവ സദൃശാൻപഞ്ച നാനുപീഡ്യതേ ഭവാനിതി ശേഷഃ॥ 1-157-29 അബ്രുവന്നിവ വ്യക്താം വാചമകുർവന്നിവ॥ സപ്തപഞ്ചാശദധികശതതമോഽധ്യായഃ॥ 157 ॥



ആദിപർവ - അധ്യായ 158

॥ ശ്രീഃ ॥

1.158. അധ്യായഃ 158 

Mahabharata - Adi Parva - Chapter Topics

പാണ്ഡവാനാം വാരണാവതപ്രവേശഃ॥ 1 ॥

Mahabharata - Adi Parva - Chapter Text

1-158-0 (7198) 
വൈശംപായന ഉവാച। 1-158-0x (928) 
തതഃ സർവാഃ പ്രകൃതയോ നഗരാദ്വാരണാവതാത്।
സർവമംഗലസംയുക്താ യഥാശാസ്ത്രമതന്ദ്രിതാഃ॥ 1-158-1 (7199) 
ശ്രുത്വാഽഗതാൻപാണ്ഡുപുത്രാന്നാനായാനൈഃ സഹസ്രശഃ।
അഭിജഗ്മുർനരശ്രേഷ്ഠാഞ്ശ്രുത്വൈവ പരയാ മുദാ॥ 1-158-2 (7200) 
തേ സമാസാദ്യ കൌന്തേയാന്വാരണാവതകാ ജനാഃ।
കൃത്വാ ജയാശിഷഃ സർവേ പരിവാര്യോപതസ്ഥിരേ॥ 1-158-3 (7201) 
തൈർവൃതഃ പുരുഷവ്യാഘ്രോ ധർമരാജോ യുധിഷ്ഠിരഃ।
വിബഭൌ ദേവസങ്കാശോ വജ്രപാണിരിവാമരൈഃ॥ 1-158-4 (7202) 
സത്കൃതാശ്ചൈവ പൌരൈസ്തേ പൌരാൻസത്കൃത്യ ചാനഘ।
അലങ്കൃതം ജനാകീർണം വിവിശുർവാരണാവതം॥ 1-158-5 (7203) 
തേ പ്രവിശ്യ പുരീം വീരാസ്തൂർണം ജഗ്മുരഥോ ഗൃഹാൻ।
ബ്രാഹ്മണാനാം മഹീപാല രതാനാം സ്വേഷു കർമസു॥ 1-158-6 (7204) 
നഗരാധികൃതാനാം ച ഗൃഹാണി രഥിനാം വരാഃ।
ഉപതസ്ഥുർനരശ്രേഷ്ഠാ വൈശ്യശൂദ്രഗൃഹാണ്യപി॥ 1-158-7 (7205) 
അർചിതാശ്ച നരൈഃ പൌരൈഃ പാണ്ഡവാ ഭരതർഷഭ।
ജഗ്മുരാവസഥം പശ്ചാത്പുരോചനപുരഃസരാഃ॥ 1-158-8 (7206) 
തേഭ്യോ ഭക്ഷ്യാണി പാനാനി ശയനാനി ശുഭാനി ച।
ആസനാനി ച മുഖ്യാനി പ്രദദൌ സ പുരോചനഃ॥ 1-158-9 (7207) 
തത്ര തേ സത്കൃതാസ്തേന സുമഹാർഹപരിച്ഛദാഃ।
ഉപാസ്യമാനാഃ പുരുഷൈരൂഷുഃ പുരനിവാസിഭിഃ॥ 1-158-10 (7208) 
ദശരാത്രോഷിതാനാം തു തത്ര തേഷാം പുരോചനഃ।
നിവേദയാമാസ ഗൃഹം ശിവാഖ്യമശിവം തദാ॥ 1-158-11 (7209) 
തത്ര തേ പുരുഷവ്യാഘ്രാ വിവിശുഃ സപരിച്ഛദാഃ।
പുരോചനസ്യ വചനാത്കൈലാസമിവ ഗുഹ്യകാഃ॥ 1-158-12 (7210) 
തച്ചാഗാരമഭിപ്രേക്ഷ്യ സർവധർമഭൃതാം വരഃ।
ഉവാചാഗ്നേയമിത്യേവം ഭീമസേനം യുധിഷ്ഠിരഃ॥ 1-158-13 (7211) 
ജിഘ്രാണോഽസ്യ വസാഗന്ധം സർപിർജതുവിമിശ്രിതം।
കൃതം ഹി വ്യക്തമാഗ്നേയമിദം വേശ്മ പരന്തപ॥ 1-158-14 (7212) 
ശണസർജരസം വ്യക്തമാനീയ ഗൃഹകർമണി।
മുഞ്ജബൽവജവംശാദിദ്രവ്യം സർവം ഘൃതോക്ഷിതം॥ 1-158-15 (7213) 
`തൃണബൽവജകാർപാസവംശദാരുകടാന്യപി।
ആഗ്നേയാന്യത്ര ക്ഷിപ്താനി പരിതോ വേശ്മനസ്തഥാ॥'  1-158-16 (7214) 
ശിൽപിഭിഃ സുകൃതം ഹ്യാപ്തൈർവിനീതൈർവേശ്മകർമണി।
വിശ്വസ്തം മാമയം പാപോ ദഗ്ധുകാമഃ പുരോചനഃ॥ 1-158-17 (7215) 
തഥാ ഹി വർതതേ മന്ദഃ സുയോധനവശേ സ്ഥിതഃ।
ഇമാം തു താം മഹാബുദ്ധിർവിദുരോ ദൃഷ്ടവാംസ്തഥാ॥ 1-158-18 (7216) 
ആപദം തേന മാം പാർഥ സ സംബോധിതവാൻപുരാ।
തേ വയം ബോധിതാസ്തേന നിത്യമസ്മദ്ധിതൈഷിണാ॥ 1-158-19 (7217) 
പിത്രാ കനീയസാ സ്നേഹാദ്ബുദ്ധിമന്തോ ശിവം ഗൃഹം।
അനാര്യൈഃ സുകൃതം ഗൂഢൈർദുര്യോധനവശാനുഗൈഃ॥ 1-158-20 (7218) 
ഭീമസേന ഉവാച। 1-158-21x (929) 
യദീദം ഗൃഹാമാഗ്നേയം വിഹിതം മന്യതേ ഭവാൻ।
തത്രൈവ സാധു ഗച്ഛാമോ യത്ര പൂർവോഷിതാ വയം॥ 1-158-21 (7219) 
`ദർശയിത്വാ പൃഥഗ്ഗന്തും ന കാര്യം പ്രതിഭാതി മേ।
അശുഭം വാ ശുഭം വാ സ്യാത്തൈർവസാമ സഹൈവ തു॥ 1-158-22 (7220) 
അദ്യപ്രഭൃതി ചാസ്മാസു ഗതേഷു ഭയവിഹ്വലഃ।
രൂഢമൂലോ ഭവേദ്രാജ്യേ ധാർതരാഷ്ട്രോ ജനേശ്വരഃ॥ 1-158-23 (7221) 
തദീയം തു ഭവേദ്രാജ്യം തദീയാശ്ച ജനാ ഇമേ।
തസ്മാത്സഹൈവ വത്സ്യാമോ ഗലന്യസ്തപദാ വയം॥ 1-158-24 (7222) 
അസ്മാകം കാലമാസാദ്യ രാജ്യമാച്ഛിദ്യ ശത്രുതഃ।
അർഥം പൈതൃകമസ്മാകം സുഖം ഭോക്ഷ്യാമ ശാശ്വതം॥ 1-158-25 (7223) 
ധൃതരാഷ്ട്രവചോഽസ്മാഭിഃ കിമർഥമനുപാല്യതേ।
തേഭ്യോ ഭിത്ത്വാഽന്യഥാഗന്തും ദൌർബല്യം തേ കുതോ നൃപ॥ 1-158-26 (7224) 
ആപത്സു രക്ഷിതാഽസ്മാകം വിദുരോഽസ്തി മഹാമതിഃ।
മധ്യസ്ഥ ഏവ ഗാംഗേയോ രാജ്യഭോഗപരാങ്മുഖഃ॥ 1-158-27 (7225) 
ബാഹ്ലീകപ്രമുഖാ വൃദ്ധാ മധ്യസ്ഥാ ഏവ സർവദാ।
അസ്മദീയോ ഭവേദ്ദ്രോണഃ ഫൽഗുനപ്രേമസംയുതഃ॥ 1-158-28 (7226) 
തസ്മാത്സഹൈവ വസ്തവ്യം ന ഗന്തവ്യം കഥം നൃപ।
അഥവാസ്മാസു തേ കുര്യുഃ കിമശക്താഃ പരാക്രമൈഃ॥ 1-158-29 (7227) 
ക്ഷുദ്രാഃ കപടിനോ ധൂർതാ ജാഗ്രത്സു മനുജേശ്വര।
കിം ന കുര്യുഃ പുരാ മഹ്യം കിം ന ദത്തം മഹാവിഷം॥ 1-158-30 (7228) 
ആശീവിഷൈർമഹാഘോരൈഃ സർപൈസ്തൈഃ കിം ന ദംശിതഃ।
പ്രമാണകോട്യാം സംഗൃഹ്യ നിദ്രാപരവശേ മയി॥ 1-158-31 (7229) 
സർപൈർദൃഷ്ടിവിഷൈർഗോരൈർഗംഗായാം ശൂലസന്തതൌ।
കിം തൈർന പാതിതോ ഭൂപ തദാ കിം മൃതവാനഹം॥ 1-158-32 (7230) 
ആപത്സു താസു ഘോരാസു ദുഷ്പ്രയുക്താസു പാപിഭിഃ।
അസ്മാനരക്ഷദ്യോ ദേവോ ജഗദ്യസ്യ വശേ സ്ഥിതം॥ 1-158-33 (7231) 
ചരാചരാത്മകം സോഽദ്യ യാതഃ കുത്ര നൃപോത്തമ।
യാവത്സോഢവ്യമസ്മാഭിസ്താവത്സോഢാസ്മി യത്നതഃ॥ 1-158-34 (7232) 
യദാ ന ശക്ഷ്യതേഽസ്മാഭിസ്തദാ പശ്യാമ നോ ഹിതം।
കിം ദ്രഷ്ടവ്യമിഹാസ്മാഭിർവിഗൃഹ്യ തരസാ ബലാത്॥ 1-158-35 (7233) 
സാന്ത്വവാദേന ദാനേന ഭേദേനാപി യതാമഹേ।
അർധരാജ്യസ്യ സംപ്രാപ്ത്യൈ തതോ ദണ്ഡഃ പ്രശസ്യതേ॥ 1-158-36 (7234) 
തസ്മാത്സഹൈവ വസ്തവ്യം തൻമനോർപിതശല്യവത്।
ദർശയിത്വാ പൃഥക് ക്വാപി ന ഗന്തവ്യം സുഭീതവത്॥'  1-158-37 (7235) 
യുധിഷ്ഠിര ഉവാച। 1-158-38x (930) 
ഇഹ യത്തൈർനിരാകാരൈർവസ്തവ്യമിതി രോചയേ।
അപ്രമത്തൈർവിചിന്വദ്ഭിർഗതിമിഷ്ടാം ധ്രുവാമിതഃ॥ 1-158-38 (7236) 
യദി വിന്ദേത ചാകാരമസ്മാകം സ പുരോചനഃ।
ക്ഷിപ്രകാരീ തതോ ഭൂത്വാ പ്രസഹ്യാപി ദഹേത്തതഃ॥ 1-158-39 (7237) 
നായം ബിഭേത്യുപക്രോശാദധർമാദ്വാ പുരോചനഃ।
തഥാ ഹി വർതതേ മന്ദഃ സുയോധനവശേ സ്ഥിതഃ॥ 1-158-40 (7238) 
അപി ചായം പ്രദഗ്ധേഷു ഭീഷ്മോഽസ്മാസു പിതാമഹഃ।
കോപം കുര്യാത്കിമർഥം വാ കൌരവാൻകോപയീത സഃ॥ 1-158-41 (7239) 
അഥവാപീഹ ദഗ്ധേഷു ഭീഷ്മോഽസ്മാകം പിതാമഹഃ।
ധർമ ഇത്യേവ കുപ്യേരന്യേ ചാന്യേ കുരുപുംഗവാഃ॥ 1-158-42 (7240) 
`ഉപപന്നം തു ദഗ്ധേഷു കുലവംശാനുകീർതിതാഃ।
കുപ്യേരന്യദി ധർമജ്ഞാസ്തഥാന്യേ കുരുപുംഗവാഃ॥'  1-158-43 (7241) 
വയം തു യദി ദാഹസ്യ ബിഭ്യതഃ പ്രദ്രവേമഹി।
സ്പശൈർനോ ഘാതയേത്സർവാന്രാജ്യലുബ്ധഃ സുയോധനഃ॥ 1-158-44 (7242) 
അപദസ്ഥാൻപദേ തിഷ്ഠന്നപക്ഷാൻപക്ഷസംസ്ഥിതഃ।
ഹീനകോശാൻമഹാകോശഃ പ്രയോഗൈർഘാതയേദ്ധ്രുവം॥ 1-158-45 (7243) 
തദസ്മാഭിരിമം പാപം തം ച പാപം സുയോധനം।
വഞ്ചയദ്ഭിർനിവസ്തവ്യം ഛന്നം വീര ക്വചിത്ക്വചിത്॥ 1-158-46 (7244) 
തേ വയം മൃഗയാശീലാശ്ചരാമ വസുധാമിമാം।
തഥാ നോ വിദിതാ മാർഗാ ഭവിഷ്യന്തി പലായതാം॥ 1-158-47 (7245) 
ഭൌമം ച ബിലമദ്യൈവ കരവാമ സുസംവൃതം।
ഗൂഢോദ്ഗതാന്ന നസ്തത്ര ഹുതാശഃ സംപ്രധക്ഷ്യതി॥ 1-158-48 (7246) 
ദ്രവതോഽത്ര യഥാ ചാസ്മാന്ന ബുധ്യേത പുരോചനഃ।
പൌരോ വാപി ജനഃ കശ്ചിത്തഥാ കാര്യമതന്ദ്രിതൈഃ॥ ॥ 1-158-49 (7247) 
 
ഇതി ശ്രീമൻമഹാഭാരതേ ആദിപർവണി ജതുഗൃഹപർവണി അഷ്ടപഞ്ചാശദധികശതതമോഽധ്യായഃ॥ 158 ॥

Mahabharata - Adi Parva - Chapter Footnotes

1-158-22 ദർശയിത്വാ വിരോധമിതി ശേഷഃ॥ 1-158-29 ന ഗന്തവ്യം ഹാസ്തിനപുരമിതി ശേഷഃ॥ 1-158-40 ഉപക്രോശാദ്ഗർഹാതഃ॥ 1-158-41 അയം ഭീഷ്മ ഇതി സംബന്ധഃ॥ 1-158-42 ദഗ്ധേഷ്വസ്മാസ്വഗ്നിദേഷു കോപോഽധർമ ഇത്യേവ കാരണം കൃത്വാ ഭീഷ്മോഽന്യേ ച കുപ്യേരൻ॥ 1-158-44 ദാഹസ്യ ദാഹാത്। സ്പശൈശ്ചാരൈഃ॥ 1-158-49 അത്ര ബിലേ॥ അഷ്ടപഞ്ചാശദധികശതതമോഽധ്യായഃ॥ 158 ॥



ആദിപർവ - അധ്യായ 159

॥ ശ്രീഃ ॥

1.159. അധ്യായഃ 159 

Mahabharata - Adi Parva - Chapter Topics

ഖനകേന സുരംഗകരണം॥ 1 ॥

Mahabharata - Adi Parva - Chapter Text

1-159-0 (7248) 
വൈശംപായന ഉവാച। 1-159-0x (931) 
വിദുരസ്യ സുഹൃത്കശ്ചിത്ഖനകഃ കുശലഃ ക്വചിത്।
വിവിക്തേ പാണ്ഡവാന്രാജന്നിദം വചനമബ്രവീത്॥ 1-159-1 (7249) 
പ്രഹിതോ വിദുരേണാസ്മി ഖനകഃ കുശലോ ഹ്യഹം।
പാണ്ഡവാനാം പ്രിയം കാര്യമിതി കിം കരവാണി വഃ॥ 1-159-2 (7250) 
പ്രച്ഛന്നം വിദുരേണോക്തം പ്രിയം യൻംലേച്ഛഭാഷയാ।
ത്വയാ ച തത്തഥേത്യുക്തമേതദ്വിശ്വാസകാരണം॥ 1-159-3 (7251) 
കൃഷ്ണപക്ഷേ ചതുർദശ്യാം രാത്രാവസ്യാം പുരോചനഃ।
ഭവനസ്യ തവ ദ്വാരി പ്രദാസ്യതി ഹുതാശനം॥ 1-159-4 (7252) 
മാത്രാ സഹ പ്രദഗ്ധവ്യാഃ പാണ്ഡവാഃ പുരുഷർഷഭാഃ।
ഇതി വ്യവസിതം തസ്യ ധാർതരാഷ്ട്രസ്യ ദുർമതേഃ॥ 1-159-5 (7253) 
വൈശംപായന ഉവാച। 1-159-6x (932) 
ഉവാച തം സത്യധൃതിഃ കുന്തീപുത്രോ യുധിഷ്ഠിരഃ।
അഭിജാനാമി സൌംയ ത്വാം സുഹൃദം വിദുരസ്യ വൈ॥ 1-159-6 (7254) 
ശുചിമാപ്തം പ്രിയം ചൈവ സദാ ച ദൃഢഭക്തികം।
ന വിദ്യതേ കവേഃ കിഞ്ചിദവിജ്ഞാതം പ്രയോജനം॥ 1-159-7 (7255) 
യഥാ തസ്യ തഥാ നസ്ത്വം നിർവിശേഷാ വയം ത്വയി।
ഭവതശ്ച യഥാ തസ്യ പാലയാസ്മാന്യഥാ കവിഃ॥ 1-159-8 (7256) 
ഇദം ശരണമാഗ്നേയം മദർഥമിതി മേ മതിഃ।
പുരോചനേന വിഹിതം ധാർതരാഷ്ട്രസ്യ ശാസനാത്॥ 1-159-9 (7257) 
സ പാപഃ കോശവാംശ്ചൈവ സസഹായശ്ച ദുർമതിഃ।
അസ്മാനപി ച പാപാത്മാ നിത്യകാലം പ്രബാധതേ॥ 1-159-10 (7258) 
സ ഭവാൻഭോക്ഷയത്വസ്മാന്യത്നേനാസ്മാദ്ധുതാശനാത്।
അസ്മാസ്വിഹ ഹി ദഗ്ധേഷു സകാമഃ സ്യാത്സുയോധനഃ॥ 1-159-11 (7259) 
സമൃദ്ധമായുധാഗാരമിദം തസ്യ ദുരാത്മനഃ।
വപ്രാന്തം നിഷ്പ്രതീകാരമാശ്രിത്യേദം കൃതം മഹത്॥ 1-159-12 (7260) 
ഇദം തദശുഭം നൂനം തസ്യ കർമ ചികീർഷിതം।
പ്രാഗേവ വിദുരോ വേദ തേനാസ്മാനന്വബോധയത്॥ 1-159-13 (7261) 
സേയമാപദനുപ്രാപ്താ ക്ഷത്താ യാം ദൃഷ്ടവാൻപുരാ।
പുരോചനസ്യാവിദിതാനസ്മാംസ്ത്വം പ്രതിമോചയ॥ 1-159-14 (7262) 
വൈശംപായന ഉവാച। 1-159-15x (933) 
സ തഥേതി പ്രതിശ്രുത്യ ഖനകോ യത്നമാസ്ഥിതഃ।
പരിഖാമുത്കിരന്നാമ ചകാര ച മഹാബിലം॥ 1-159-15 (7263) 
ചക്രേ ച വേശ്മനസ്തസ്യ മധ്യേ നാതിമഹദ്ബിലം।
കപാടയുക്തമജ്ഞാതം സമം ഭൂംയാശ്ച ഭാരത॥ 1-159-16 (7264) 
പുരോചനഭയാദേവ വ്യദധാത്സംവൃതം മുഖം।
സ തസ്യ തു ഗൃഹദ്വാരി വസത്യശുഭധീഃ സദാ। 
തത്ര തേ സായുധാഃ സർവേ വസന്തി സ്മ ക്ഷപാം നൃപ॥  1-159-17 (7265) 
ദിവാ ചരന്തി മൃഗയാം പാണ്ഡവേയാ വനാദ്വനം।
വിശ്വസ്തവദവിശ്വസ്താ വഞ്ചയന്തഃ പുരോചനം॥ 1-159-18 (7266) 
അതുഷ്ടാസ്തുഷ്ടവദ്രാജന്നൂഷുഃ പരമവിസ്മിതാഃ॥  1-159-19 (7267) 
ന ചൈനാനന്വബുധ്യന്ത നരാ നഗരവാസിനഃ।
അന്യത്ര വിദുരാമാത്യാത്തസ്മാത്ഖനകസത്തമാത്॥ ॥ 1-159-20 (7268) 
 
ഇതി ശ്രീമൻമഹാഭാരതേ ആദിപർവണി ജതുഗൃഹപർവണി ഊനഷഷ്ട്യധികശതതമോഽധ്യായഃ॥ 159 ॥

Mahabharata - Adi Parva - Chapter Footnotes

1-159-4 ആർദ്രായാം ച പുരോചനഃ। ഭവനസ്യ നിശി ദ്വാരി ഇതി ങ. പാഠഃ॥ 1-159-7 കവേഃ സർവജ്ഞസ്യ ക്രാന്തദർശിനോ വാ॥ 1-159-8 യഥാ വയം തസ്യ തഥാ ഭവതശ്ച॥ 1-159-9 ശരണം ഗൃഹം॥ 1-159-12 വപ്രാന്തം പ്രാകാരമൂലം। നിഷ്പ്രതീകാരം ബഹിർനിർഗമനപ്രകാരശൂന്യം॥ 1-159-14 അസ്മാംസ്ത്വം വിപ്രവാസയ ഇതി ങ. പാഠഃ॥ 1-159-15 പരിഖാ പ്രാകാരപരിധിഭൂതോ ഗർതസ്താം। നാമ പ്രസിദ്ധൺ। ഉത്കിരൻപരിഖാപരിഷ്കാരവ്യാജേന ബിലാൻമൃദമുത്കിരൻ ബഹിഃ ക്ഷിപൻ മഹാബിലം സുരംഗാഖ്യം ചകാര॥ 1-159-16 നാതിമഹാമുഖം ഇതി ങ. പാഠഃ॥ ഊനഷഷ്ട്യധികശതതമോഽധ്യായഃ॥ 159 ॥



ആദിപർവ - അധ്യായ 160

॥ ശ്രീഃ ॥

1.160. അധ്യായഃ 160 

Mahabharata - Adi Parva - Chapter Topics

രാത്രൌ കുന്ത്യാ അന്നാദിനാ ബ്രാഹ്മണപൂജനം॥ 1 ॥ ഭീമേന ജതുഗൃഹസ്യാദീപനം॥ 2 ॥ തസ്യ കുന്തീം ഭ്രാതൄംശ്ചാദായ സുരംഗാദ്വാരാ ബഹിംർനിർഗമനം॥ 3 ॥

Mahabharata - Adi Parva - Chapter Text

1-160-0 (7269) 
വൈശംപായന ഉവാച। 1-160-0x (934) 
താംസ്തു ദൃഷ്ട്വാ സുമനസഃ പരിസംവത്സരോഷിതാൻ।
വിശ്വസ്താനിവ സംലക്ഷ്യ ഹർഷം ചക്രേ പുരോചനഃ॥ 1-160-1 (7270) 
`സ തു സഞ്ചിന്തയാമാസ പ്രഹൃഷ്ടേനാന്തരാത്മനാ।
പ്രാപ്തകാലമിദം മന്യേ പാണ്ഡവാനാം വിനാശനേ॥ 1-160-2 (7271) 
തമസ്യാന്തർഗതം ഭാവം വിജ്ഞായ കുരുപുംഗവഃ।
ചിന്തയാമാസ മതിമാന്ധർമപുത്രോ യുധിഷ്ഠിരഃ॥'  1-160-3 (7272) 
പുരോചനേ തഥാ ഹൃഷ്ടേ കൌന്തേയോഽഥ യുധിഷ്ഠിരഃ।
ഭീമസേനാർജുനൌ ചോഭൌ യമൌ പ്രോവാച ധർമവിത്॥ 1-160-4 (7273) 
അസ്മാനയം സുവിശ്വസ്താന്വേത്തി പാപഃ പുരോചനഃ।
വഞ്ചിതോഽയം നൃശംസാത്മാ കാലം മന്യേ പലായനേ॥ 1-160-5 (7274) 
ആയുധാഗാരമാദീപ്യ ദഗ്ധ്വാ ചൈവ പുരോചനം।
ഷട്പ്രാണിനോ നിധായേഹ ദ്രവാമോഽനഭിലക്ഷിതാഃ॥ 1-160-6 (7275) 
വൈശംപായന ഉവാച। 1-160-7x (935) 
അഥ ദാനാപദേശേന കുന്തീ ബ്രാഹ്മണഭോജനം।
ചക്രേ നിശി മഹാരാജ ആജഗ്മുസ്തത്ര യോഷിതഃ॥ 1-160-7 (7276) 
താ വിഹൃത്യ യഥാകാമം ഭുക്ത്വാ പീത്വാ ച ഭാരത।
ജഗ്മുർനിശിം ഗൃഹാനേവ സമനുജ്ഞാപ്യ മാധവീം॥ 1-160-8 (7277) 
`പുരോചനപ്രണിഹിതാ പൃഥാം യാ സേവതേ സദാ।
നിഷാദീ ദുഷ്ടഹൃദയാ നിത്യമന്തരചാരിണീ॥ 1-160-9 (7278) 
നിഷാദീ പഞ്ചപുത്രാ സാ തസ്മിൻഭോജ്യേ യദൃച്ഛയാ।
പുരാഭ്യാസകൃതസ്നേഹാ സഖീ കുന്ത്യാഃ സുതൈഃ സഹ॥ 1-160-10 (7279) 
ആനീയ മധുമൂലാനി ഫലാനി വിവിധാനി ച।
അന്നാർഥിനീ സമഭ്യാഗാത്സപുത്രാ കാലചോദിതാ। 
സുപാപാ പഞ്ചപുത്രാ ച സാ പൃഥായാഃ സഖീ മതാ॥'  1-160-11 (7280) 
സാ പീത്വാ മദിരാം മത്താ സപുത്രാ മദവിഹ്വലാ।
സഹ സർവൈഃ സുതൈ രാജംസ്തസ്മിന്നേവ നിവേശനേ॥ 1-160-12 (7281) 
സുഷ്വാപ വിഗതജ്ഞാനാ മൃതകൽപാ നരാധിപ।
അഥ പ്രവാതേ തുമുലേ നിശി സുപ്തേ ജനേ തദാ॥ 1-160-13 (7282) 
തദുപാദീപയദ്ഭീമഃ ശേതേ യത്ര പുരോചനഃ।
തതോ ജതുഗൃഹദ്വാരം ദീപയാമാസ പാണ്ഡവഃ॥ 1-160-14 (7283) 
സമന്തതോ ദദൌ പശ്ചാദഗ്നിം തത്ര നിവേശനേ।
`പൂർവമേവ ഗൃഹം ശോധ്യ ഭീമസേനോ മഹാമതിഃ॥ 1-160-15 (7284) 
പാണ്ഡവൈഃ സഹിതാം കുന്തീം പ്രാവേശയത തദ്ബിലം।
ദത്ത്വാഗ്നിം സഹസാ ഭീമോ ഗൃഹേ തത്പരിതഃ സുധീഃ॥ 1-160-16 (7285) 
ഗൃഹസ്ഥം ദ്രവിണം ഗൃഹ്യ നിർജഗാമ ബിലേന സഃ।'
ജ്ഞാത്വാ തു തദ്ഗൃഹം സർവമാദീപ്തം പാണ്ഡുനന്ദനാഃ॥  1-160-17 (7286) 
സുരംഗാം വിവിശുസ്തൂർണം മാത്രാ സാർധമരിന്ദമാഃ।
തതഃ പ്രതാപഃ സുമഹാഞ്ഛബ്ദശ്ചൈവ വിഭാവസോഃ॥ 1-160-18 (7287) 
പ്രാദുരാസീത്തദാ തേന ബുബുധേ സ ജനവ്രജഃ।
തദവേക്ഷ്യ ഗൃഹം ദീപ്തമാഹുഃ പൌരാഃ കൃശാനനാഃ॥ 1-160-19 (7288) 
ദുര്യോധനപ്രയുക്തേന പാപേനാകൃതബുദ്ധിനാ।
ഗൃഹമാത്മവിനാശായ കാരിതം ദാഹിതം ച തത്॥ 1-160-20 (7289) 
അഹോ ധിഗ്ധൃതരാഷ്ട്രസ്യ ബുദ്ധിർനാതിസമഞ്ജസാ।
യഃ ശുചീൻപാണ്ഡുദായാദാന്ദാഹയാമാസ ശത്രുവത്॥ 1-160-21 (7290) 
ദിഷ്ട്യാ ത്വിദാനീം പാപാത്മാദഗ്ധ്വാ ദഗ്ധഃ പുരോചനഃ।
അനാഗസഃ സുവിശ്വസ്താന്യോ ദദാഹ നരോത്തമാൻ॥ 1-160-22 (7291) 
വൈശംപായന ഉവാച। 1-160-23x (936) 
ഏവം തേ വിലപന്തി സ്മ വാരണാവതകാ ജനാഃ।
പരിവാര്യ ഗൃഹം തച്ച തസ്ഥൂ രാത്രൌ സമന്തതഃ॥ 1-160-23 (7292) 
പാണ്ഡവാശ്ചാപി തേ സർവേ സഹ മാത്രാ സുദുഃഖിതാഃ।
ബിലേന തേന നിർഗത്യ ജഗ്മുർദ്രുതമലക്ഷിതാഃ॥ 1-160-24 (7293) 
തേന നിദ്രോപരോധേന സാധ്വസേന ച പാണ്ഡവാഃ।
ന ശേകുഃ സഹസാ ഗന്തും സഹ മാത്രാ പരന്തപാഃ॥ 1-160-25 (7294) 
ഭീമസേനസ്തു രാജേന്ദ്ര ഭീമവേഗപരാക്രമഃ।
ജഗാമ ഭ്രാതൄനാദായ സർവാൻമാതരമേവ ച॥ 1-160-26 (7295) 
സ്കന്ധമാരോപ്യ ജനനീം യമാവങ്കേന വീര്യവാൻ।
പാർഥൌ ഗൃഹീത്വാ പാണിഭ്യാം ഭ്രാതരൌ സുമഹാബലഃ॥ 1-160-27 (7296) 
ഉരസാ പാദപാൻഭഞ്ജൻമഹീം പദ്ഭ്യാം വിദാരയൻ।
സ ജഗാമാശു തേജസ്വീ വാതരംഹാ വൃകോദരഃ॥ ॥ 1-160-28 (7297) 
 
ഇതി ശ്രീമൻമഹാഭാരതേ ആദിപർവണി ജതുഗൃഹപർവണി ഷഷ്ട്യധികശതതമോഽധ്യായഃ॥ 160 ॥

Mahabharata - Adi Parva - Chapter Footnotes

1-160-6 ജാതുഷാഗാരമിതി ങ. പാഠഃ॥ ഷഷ്ട്യധികശതതമോഽധ്യായഃ॥ 160 ॥



ആദിപർവ - അധ്യായ 161

॥ ശ്രീഃ ॥

1.161. അധ്യായഃ 161 

Mahabharata - Adi Parva - Chapter Topics

പാണ്ഡവാനാം വിദുരപ്രേഷിതദൂതദർശിതനൌകയാ ഗംഗോത്തരണം॥ 1 ॥

Mahabharata - Adi Parva - Chapter Text

1-161-0 (7298) 
വൈശംപായന ഉവാച। 1-161-0x (937) 
ഏതസ്മിന്നേവ കാലേ തു യഥാസംപ്രത്യയം കവിഃ।
വിദുരഃ പ്രേഷയാമാസ തദ്വനം പുരുഷം ശുചിം॥ 1-161-1 (7299) 
`ആത്മനഃ പാണ്ഡവാനാം ച വിശ്വാസ്യം ജ്ഞാതപൂർവകം।
ഗംഗാസന്തരണാർഥായ ജ്ഞാതാഭിജ്ഞാനവാചികം॥'  1-161-2 (7300) 
സ ഗത്വാ തു യഥോദ്ദേശം പാണ്ഡവാന്ദദൃശേ വനേ।
ജനന്യാ സഹ കൌരവ്യാനനയജ്ജാഹ്നവീതടം॥ 1-161-3 (7301) 
വിദിതം തൻമഹാബുദ്ധേർവിദുരസ്യ മഹാത്മനഃ।
തതസ്ത്രസ്യാപി ചാരേണ ചേഷ്ടിതം പാപചേതസഃ॥ 1-161-4 (7302) 
തതഃ പ്രവാസിതോ വിദ്വാന്വിദുരേണ നരസ്തദാ।
പാർഥാനാം ദർശയാമാസ മനോമാരുതഗാമിനീം॥ 1-161-5 (7303) 
സർവവാതസഹാം നാവം യന്ത്രയുക്താം പതാകിനീം।
ശിവേ ഭാഗീരഥീതീരേ നരൈർവിസ്രംഭിഭിഃ കൃതാം॥ 1-161-6 (7304) 
തതഃ പുനരഥോവാച ജ്ഞാപകം പൂർവചോദിതം।
യുധിഷ്ഠിര നിബോധേയം സഞ്ജ്ഞാർഥം വചനം കവേഃ॥ 1-161-7 (7305) 
കക്ഷഘ്നഃ ശിശിരഘ്നശ്ച മഹാകക്ഷേ ബിലൌകസഃ।
ന ഹന്തീത്യേവമാത്മാനം യോ രക്ഷതി സ ജീവതി। 
`ബോദ്ധവ്യമിതി യത്പ്രാഹ വിദുരസ്തദിദം തഥാ॥'  1-161-8 (7306) 
തേന മാം പ്രേഷിതം വിദിധി വിശ്വസ്തം സഞ്ജ്ഞയാഽനയാ।
ഭൂയശ്ചൈവാഹ മാം ക്ഷത്താ വിദുരഃ സർവതോഽർഥവിത്। 
`അധിക്ഷിപന്ധാർതരാഷ്ട്രം സഭ്രാതൃകമുദാരധീഃ॥'  1-161-9 (7307) 
കർണം ദുര്യോധനം ചൈവ ഭ്രാതൃഭിഃ സഹിതം രണേ।
ശകുനിം ചൈവ കൌന്തേയ വിജേതാഽസി ന സംശയഃ॥ 1-161-10 (7308) 
`വൈശംപായന ഉവാച। 1-161-11x (938) 
പാണ്ഡവാശ്ചാപി ഗത്വാഥ ഗംഗായാസ്തീരമുത്തമം।
നിഷാദാധിപതിം വീരം ദാശം പരമധാർമികം॥ 1-161-11 (7309) 
ദീപികാഭിഃ കൃതാലോകം മാർഗമാണം ച പാണ്ഡവാൻ।
ദദൃശുഃ പാണ്ഡവേയാസ്തേ നാവികം ത്വരയാഽന്വിതം॥ 1-161-12 (7310) 
നിഷാദസ്തത്ര കൌന്തേയാനഭിജ്ഞാനം ന്യവേദയത്।
വിദുരസ്യ മഹാബുദ്ധേർംലേച്ഛഭാഷാദി യത്തദാ॥ 1-161-13 (7311) 
നാവിക ഉവാച। 1-161-14x (939) 
വിദുരേണാസ്മി സന്ദിഷ്ടോ ദത്ത്വാ ബഹു ധനം മഹത്।
ഗംഗാതീരേ നിവിഷ്ടസ്ത്വം പാണ്ഡവാംസ്താരയേതി ഹ॥ 1-161-14 (7312) 
സോഽഹം ചതുർദശീമദ്യ ഗംഗായാ അവിദൂരതഃ।
ചാരേരന്വേഷയാംയസ്മിന്വനേ മൃഗഗണാന്വിതേ॥ 1-161-15 (7313) 
പ്രഭവന്തോഽഥ ഭദ്രം വോ നാവമാരുഹ്യ ഗംയതാം।
യുക്താരിത്രപതാകാം ച നിശ്ഛിദ്രാം മന്ദിരോപമാം॥'  1-161-16 (7314) 
ഇയം വാരിപഥേ യുക്താ നൌരപ്സു സുഖഗാമിനീ।
മോചയിഷ്യതി വഃ സർവാനസ്മാദ്ദേശാന്ന സംശയഃ॥ 1-161-17 (7315) 
വൈശംപായന ഉവാച। 1-161-18x (940) 
അഥ താന്വ്യഥിതാന്ദൃഷ്ട്വാ സഹ മാത്രാ നരോത്തമാൻ।
നാവമാരോപ്യ ഗംഗായാം പ്രസ്ഥിതാനബ്രവീത്പുനഃ॥ 1-161-18 (7316) 
വിദുരോ മൂർധ്ന്യുപാഘ്രായ പരിഷ്വജ്യ വചോ മുഹുഃ।
അരിഷ്ടം ഗച്ഛതാവ്യഗ്രാഃ പന്ഥാനമിതി ചാബ്രവീത്॥ 1-161-19 (7317) 
ഇത്യുക്ത്വാ സ തു താന്വീരാൻപുമാന്വിദുരചോദിതഃ।
താരയാമാസ രാജേന്ദ്ര ഗംഗാം നാവാ നരർഷഭാൻ॥ 1-161-20 (7318) 
താരയിത്വാ തതോ ഗംഗാം പാരം പ്രാപ്താംശ്ച സർവശഃ।
ജയാശിഷഃ പ്രയുജ്യാഥ യഥാഗതമഗാദ്ധി സഃ॥ 1-161-21 (7319) 
പാണ്ഡവാശ്ച മഹാത്മാനഃ പ്രതിസന്ദിശ്യ വൈ കവേഃ।
ഗംഗാമുത്തീര്യ വേഗേന ജഗ്മുർഗൂഢമലക്ഷിതാഃ॥ 1-161-22 (7320) 
`തതസ്തേ തത്ര തീർത്വാ തു ഗംഗാമുത്തുംഗവീചികാം।
ജവേന പ്രയയുർവീരാ ദക്ഷിണാം ദിശമാസ്ഥിതാഃ॥ 1-161-23 (7321) 
വിജ്ഞായ നിശി പന്ഥാനം നക്ഷത്രൈർദക്ഷിണാമുഖാഃ।
വനാദ്വനാന്തരം രാജൻഗഹനം പ്രതിപേദിരേ॥ 1-161-24 (7322) 
ശ്രാന്താസ്തതഃ പിപാസാർതാഃ ക്ഷുധിതാ ഭയകാതരാഃ।
പുനരൂചുർമഹാവീര്യം ഭീമസേനമിദം വചഃ॥ 1-161-25 (7323) 
ഇതഃ കഷ്ടതരം കിം നു യദ്വയം ഗഹനേ വനേ।
ദിശശ്ച ന പ്രജാനീമോ ഗന്തും ചൈതേന ശക്നുമഃ। 
തം ച പാപം ന ജാനീമോ ദഗ്ധോ വാഥ പുരോചനഃ॥  1-161-26 (7324) 
കഥം നു വിപ്രമുച്യേമ ഭയാദസ്മാദലക്ഷിതാഃ।
ശീഘ്രമസ്മാനുപാദായ തഥൈവ വ്രജ ഭാരത॥ 1-161-27 (7325) 
ത്വം ഹി നോ ബലവാനേകോ യഥാ സതതഗസ്തഥാ।
ഇത്യുക്തോ ധർമരാജേന ഭീമസേനോ മഹാബലഃ। 
ആദായ കുന്തീം ഭ്രാതൄംശ്ച ജഗാമാശു സ പാവനിഃ'॥ ॥  1-161-28 (7326) 
 
ഇതി ശ്രീമൻമഹാഭാരതേ ആദിപർവണി ജതുഗൃഹപർവണി ഏകഷഷ്ട്യധികശതതമോഽധ്യായഃ॥ 161 ॥




ആദിപർവ - അധ്യായ 162

॥ ശ്രീഃ ॥

1.162. അധ്യായഃ 162 

Mahabharata - Adi Parva - Chapter Topics

പൌരൈഃ പ്രാതർജതുഗൃഹസമീപമാഗത്യ പുരോചനസഹിതാനാം പാണ്ഡവാനാം ദാഹം നിശ്ചിത്യ ധൃതരാഷ്ട്രായ ദൂതമുഖേന പാണ്ഡവൃത്താന്തനിവേദനം॥ 1 ॥ തച്ഛ്രവണേന ജ്ഞാതിഭിഃ സഹ ധൃതരാഷ്ട്രേണ കുന്ത്യാദീനാം ഉദകദാനം॥ 2 ॥ ഭീഷ്മവിദുരയോഃ സംവാദഃ॥ 3 ॥

Mahabharata - Adi Parva - Chapter Text

1-162-0 (7327) 
വൈശംപായന ഉവാച। 1-162-0x (941) 
അഥ രാത്ര്യാം വ്യതീതായാമശേഷോ നാഗരോ ജനഃ।
തത്രാജഗാമ ത്വരിതോ ദിദൃക്ഷുഃ പാണ്ഡുനന്ദനാൻ॥ 1-162-1 (7328) 
നിർവാപയന്തോ ജ്വലനം തേ ജനാ ദദൃശുസ്തതഃ।
ജാതുഷം തദ്ഗൃഹം ദഗ്ധമമാത്യം ച പുരോചനം॥ 1-162-2 (7329) 
നൂനം ദുര്യോധനേനേദം വിഹിതം പാപകർമണാ।
പാണ്ഡവാനാം വിനാശായേത്യേവം തേ ചുക്രുശുർജനാഃ॥ 1-162-3 (7330) 
വിദിതേ ധൃതരാഷ്ട്രസ്യ ധാർതരാഷ്ട്രോ ന സംശയഃ।
ദഗ്ധവാൻപാണ്ഡുദായാദാന്ന ഹ്യേതത്പ്രതിഷിദ്ധവാൻ॥ 1-162-4 (7331) 
നൂനം ശാന്തനവോഽപീഹ ന ധർമനുവർതതേ।
ദ്രോണശ്ച വിദുരശ്ചൈവ കൃപശ്ചാന്യേ ച കൌരവാഃ॥ 1-162-5 (7332) 
`നാവേക്ഷന്തേ ഹ തം ധർമം ധർമാത്മാനോഽപ്യഹോ വിധേഃ।
ശ്രുതവന്തോഽപി വിദ്വാംസോ ധനവദ്വശഗാ അഹോ॥ 1-162-6 (7333) 
സാധൂനനാഥാന്ധർമിഷ്ഠാത്സത്യവ്രതപരായണാൻ।
നാവേക്ഷന്തേ മഹാന്തോഽപി ദൈവം തേഷാം പരായണം॥ 1-162-7 (7334) 
തേ വയം ധൃതരാഷ്ട്രായ പ്രേഷയാമോ ദുരാത്മനേ।
സംവൃത്തസ്തേ പരഃ കാമഃ പാണ്ഡവാന്ദഗ്ധവാനസി॥ 1-162-8 (7335) 
തതോ വ്യപോഹമാനാസ്തേ പാണ്ഡവാർഥേ ഹുതാശനം।
നിഷാദീം ദദൃശുർദഗ്ധാം പഞ്ചപുത്രാമനാഗസം॥ 1-162-9 (7336) 
ഇതഃ പശ്യത കുന്തീയം ദഗ്ധാ ശേതേ തപസ്വിനീ।
പുത്രൈഃ സഹൈവ വാർഷ്ണേയീ ഹന്തേത്യാഹുഃ സ്മ നാഗരാഃ॥ 1-162-10 (7337) 
ഖനകേന തു തേനൈവ വേശ്മ ശോധയതാ ബിലം।
പാംസുഭിഃ പിഹിതം തച്ച പുരുഷൈസ്തൈർന ലക്ഷിതം॥ 1-162-11 (7338) 
തതസ്തേ പ്രേഷയാമാസുർധൃതരാഷ്ട്രായ നാഗരാഃ।
പാണ്ഡവാനഗ്നിനാ ദഗ്ധാനമാത്യം ച പുരോചനം॥ 1-162-12 (7339) 
ശ്രുത്വാ തു ധൃതരാഷ്ട്രസ്തദ്രാജാ സുമഹദപ്രിയം।
വിനാശം പാണ്ഡുപുത്രാണാം വിലലാപ സുദുഃഖിതഃ॥ 1-162-13 (7340) 
അന്തർഹൃഷ്ടമനാശ്ചാസൌ ബഹിർദുഃഖസമന്വിതഃ।
അന്തഃശീതോ ബഹിശ്ചോഷ്ണോ ഗ്രീഷ്മേഽഗാധഹ്വദോയഥാ॥ 1-162-14 (7341) 
ധൃതരാഷ്ട്ര ഉവാച। 1-162-15x (942) 
അദ്യ പാണ്ഡുർമൃതോ രാജാ മമ ഭ്രാതാ മഹായശാഃ।
തേഷു വീരേഷു ദഗ്ധേഷു മാത്രാ സഹ വിശേഷതഃ॥ 1-162-15 (7342) 
ഗച്ഛന്തു പുരുഷാഃ ശീഘ്രം നഗരം വാരണാവതം।
സത്കാരയന്തു താന്വീരാൻകുന്തീം രാജസുതാം ച താം॥ 1-162-16 (7343) 
യേ ച തത്ര മൃതാസ്തേഷാം സുഹൃദഃ സന്തി താനപി।
കാരയന്തു ച കുല്യാനി ശുഭ്രാണി ച ബൃഹന്തി ച॥ 1-162-17 (7344) 
മമ ദഗ്ധാ മഹാത്മാനഃ കുലവംശവിവർധനാഃ॥  1-162-18 (7345) 
ഏവം ഗതേ മയാ ശക്യം യദ്യത്കാരയിതും ഹിതം।
പാണ്ഡവാനാം ച കുന്ത്യാശ്ച തത്സർവം ക്രിയതാം ധനൈഃ॥ 1-162-19 (7346) 
`വൈശംപായന ഉവാച। 1-162-20x (943) 
സമേതാശ്ച തതഃ സർവേ ഭീഷ്മേണ സഹ കൌരവാഃ।
ധൃതരാഷ്ട്രഃ സപുത്രശ്ച ഗംഗാമഭിമുഖാ യയുഃ॥ 1-162-20 (7347) 
ഏകവസ്ത്രാ നിരാനന്ദാ നിരാഭരണവേഷ്ടനഃ।
ഉദകം കർതുകാമാ വൈ പാണ്ഡവാനാം മഹാത്മനാം॥'  1-162-21 (7348) 
ഏവം ഗത്വാ തതശ്ചക്രേ ജ്ഞാതിഭിഃ പരിവാരിതഃ।
ഉദകം പാണ്ഡുപുത്രാണാം ധൃതരാഷ്ട്രോഽംബികാസുതഃ॥ 1-162-22 (7349) 
രുരുദുഃ സഹിതാഃ സർവേ ഭൃശം ശോകപരായണാഃ।
ഹാ യുധിഷ്ഠിര കൌരവ്യ ഹാ ഭീമ ഇതി ചാപരേ॥ 1-162-23 (7350) 
ഹാ ഫൽഗുനേതി ചാപ്യന്യേ ഹാ യമാവിതി ചാപരേ।
കുന്തീമാർതാശ്ച ശോചന്ത ഉദകം ചക്രിരേ ജനാഃ॥ 1-162-24 (7351) 
അന്യേ പൌരജനാശ്ചൈവമന്വശോചന്ത പാണ്ഡവാൻ।
വിദുരസ്ത്വൽപശശ്ചക്രേ ശോകം വേദ പരം ഹി സഃ॥ 1-162-25 (7352) 
വിദുരോ ധൃതരാഷ്ട്രസ്യ ജാനൻസർവം മനോഗതം।
തേനായം വിധിനാ സൃഷ്ടഃ കുടിലഃ കപടാശയഃ॥ 1-162-26 (7353) 
ഇത്യേവം ചിന്തയന്രാജന്വിദുരോ വിദുഷാം വരഃ।
ലോകാനാം ദർശയന്ദുഃഖം ദുഃഖിതൈഃ സഹ ബാന്ധവൈഃ॥ 1-162-27 (7354) 
മനസാഽചിന്തയത്പാർഥാൻകിയദ്ദൂരം ഗതാ ഇതി।
സഹിതാഃ പാണ്ഡവാഃ പുത്രാ ഇതി ചിന്താപരോഽഭവത്॥ 1-162-28 (7355) 
തതഃ പ്രവ്യഥിതോ ഭീഷ്മഃ പാണ്ഡുരാജസുതാൻമൃതാൻ।
സഹ മാത്രേതി തച്ഛ്രുത്വാ വിലലാപ രുരോദ ച॥ 1-162-29 (7356) 
ഭീഷ്മ ഉവാച। 1-162-30x (944) 
ഹാ യുധിഷ്ഠിര ഹാ ഭീമ ഹാ ധനഞ്ജയ ഹാ യമൌ।
ഹാ പൃഥേ സഹ പുത്രൈസ്ത്വമേകരാത്രേണ സ്വർഗതാ॥ 1-162-30 (7357) 
മാത്രാ സഹ കുമാരാസ്തേ സർവേ തത്രൈവ സംസ്ഥിതാഃ।
ന ഹി തൌ നോത്സഹേയാതാം ഭീമസേനധനഞ്ജയൌ॥ 1-162-31 (7358) 
തരസാ വേഗിതാത്മാനൌ നിർഭേത്തുമപി മന്ദരം।
പരാസുത്വം ന പശ്യാമി പൃഥായാഃ സഹ പാണ്ഡവൈഃ॥ 1-162-32 (7359) 
സർവഥാ വികൃതം തത്തു യദി തേ നിധനം ഗതാഃ।
ധർമരാജഃ സ നിർദിഷ്ടോ നനു വിപ്രൈര്യുധിഷ്ഠിരഃ॥ 1-162-33 (7360) 
പൃഥിവ്യാം ച രഥിശ്രേഷ്ഠോ ഭവിതാ സ ധനഞ്ജയഃ।
സത്യവ്രതോ ധർമദത്തഃ സത്യവാക്ഛുഭലക്ഷണഃ॥ 1-162-34 (7361) 
കഥം കാലവശം പ്രാപ്തഃ പാണ്ഡവേയോ യുധിഷ്ഠിരഃ।
ആത്മാനമുപമാം കൃത്വാ പരേഷാം വർതതേ തു യഃ॥ 1-162-35 (7362) 
മാത്രാ സഹൈവ കൌരവ്യഃ കഥം കാലവശം ഗതഃ।
പാലിതഃ സുചിരം കാലം ഫലകാലേ യഥാ ദ്രുമഃ॥ 1-162-36 (7363) 
ഭഗ്നഃ സ്യാദ്വായുവേഗേന തഥാ രാജാ യുധിഷ്ഠിരഃ।
യൌവരാജ്യേഽഭിഷിക്തേന പിതുര്യേനാഹൃതം യശഃ॥ 1-162-37 (7364) 
ആത്മനശ്ച പിതുശ്ചൈവ സത്യധർമപ്രവൃത്തിഭിഃ।
യച്ച സാ വനവാസേന തൻമാതാ ദുഃഖഭാഗിനീ॥ 1-162-38 (7365) 
കാലേന സഹ സംമഗ്നോ ധിക്കൃതാന്തമനർഥകം।
യച്ച സാ വനവാസേന തൻമാതാ ദുഃഖഭാഗിനീ॥ 1-162-39 (7366) 
പുത്രഗൃധ്നുതയാ കുന്തീ ന ഭർതാരം മൃതാത്വനു।
അൽപകാലം കുലേ ജാതാ ഭർതുഃ പ്രീതിമവാപ യാ॥ 1-162-40 (7367) 
ദഗ്ധാഽദ്യ സഹ പുത്രൈഃ സാ അസംപൂർണമനോരാ।
മൃതോ ഭീമ ഇതി ശ്രുത്വാ മനോ ന ശ്രദ്ദധാതി മേ॥ 1-162-41 (7368) 
ഏതച്ച ചിന്തയാനസ്യ വ്യഥിതം ബഹുധാ മനഃ।
അവധൂയ ച മേ ദേഹം ഹൃദയേന വിദീര്യതേ॥ 1-162-42 (7369) 
പീനസ്കന്ധശ്ചാരുബാഹുർമേരുകൂടസമോ യുവാ।
മൃതോ ഭീമ ഇതി ശ്രുത്വാ മനോ ന ശ്രദ്ദധാതി മേ॥ 1-162-43 (7370) 
അതിത്യാഗീ ച യോധീ ച ക്ഷിപ്രഹസ്തോ ദൃഢായുധഃ।
പ്രപത്തിമാംʼല്ലബ്ധലക്ഷോ രഥയാനവിശാരദഃ॥ 1-162-44 (7371) 
ദൂരപാതീ ത്വസംഭ്രാന്തോ മഹാവീര്യോ മഹാസ്ത്രവാൻ।
അദീനാത്മാ നരശ്രേഷ്ഠഃ ശ്രേഷ്ഠഃ സർവധനുഷ്മതാം॥ 1-162-45 (7372) 
യേന പ്രാച്യാശ്ച സൌവീരാ ദാക്ഷിണാത്യാശ്ച നിർജിതാഃ।
ഖ്യാപിതം യേന ശൂരേണ ത്രിഷു ലോകേഷു പൌരുഷം॥ 1-162-46 (7373) 
യസ്മിഞ്ജാതേ വിശോകാഽഭൂത്കുന്തീ പാണ്ഡുശ്ച വീര്യവാൻ।
പുരന്ദരസമോ ജിഷ്ണുഃ കഥം കാലവശം ഗതഃ॥ 1-162-47 (7374) 
കഥം താവൃഷഭഷ്കന്ധൌ സിംഹവിക്രാന്തഗാമിനൌ।
മർത്യധർമമനുപ്രാപ്തൌ യമാവരിനിവർഹണൌ॥ 1-162-48 (7375) 
വത്സാ ഗതാഃ ക്വ മാം വൃദ്ധം വിഹായ ഭൃശമാതുരം।
ഹാ സ്നുഷേ മമ വാർഷ്ണേയി നിധായ ഹൃദി മേ ശുചം॥ 1-162-49 (7376) 
വാരണാവതയാത്രായാം കേ സ്യുർവൈ ശകുനാഃ പഥി।
ഏവമൽപായുഷോ ലോകേ ഭവിഷ്യന്തി പൃഥാസുതാഃ॥ 1-162-50 (7377) 
സംശപ്താ ഇതി കൈര്യൂയം വത്സാന്ദർശയ മേ പൃഥേ।
മമൈവ നാഥാ മന്നാഥാ മമ നേത്രാണി പാണ്ഡവാഃ॥ 1-162-51 (7378) 
ഹാ പാണ്ഡവാ മേ ഹേ വത്സാ ഹാ സിംഹശിശവോ മമ।
മാതംഗാ ഹാ മമോത്തുംഗാ ഹാ മമാനന്ദവർധനാഃ॥ 1-162-52 (7379) 
മമ ഹീനസ്യ യുഷ്മാഭിഃ സർവലോകാസ്തമോവൃതാഃ।
കദാ ദ്രഷ്ടാഽസ്മി കൌന്തേയാംസ്തരുണാദിത്യവർചസഃ॥ 1-162-53 (7380) 
അദൃഷ്ട്വാ വോ മഹാബാഹൂൻപുത്രവൻമമ നന്ദനാഃ।
ക്വ ഗതിർമേ ക്വ ഗച്ഛാമി കുതോ ദ്രക്ഷ്യാമി മേ ശിശൂൻ॥ 1-162-54 (7381) 
ഹാ യുധിഷ്ഠിര ഹാ ഭീമ ഹാ ഹാ ഫൽഗുന ഹാ യമൌ।
മാ ഗച്ഛത നിവർതധ്വം മയി കോപം വിമുഞ്ചത॥ 1-162-55 (7382) 
വൈശംപായന ഉവാച। 1-162-56x (945) 
ശ്രുത്വാ തത്ക്രന്ദിതം തസ്യ തിലോദം ച പ്രസിഞ്ചതഃ।
ദേശം കാലം സമാജ്ഞായ വിദുരഃ പ്രത്യഭാഷത॥ 1-162-56 (7383) 
മാ ശോചീസ്ത്വം നരവ്യാഘ്ര ജഹി ശോകം മഹാധൃതേ।
ന തേഷാം വിദ്യതേ മൃത്യുഃ പ്രാപ്തകാലം കൃതം മയാ॥ 1-162-57 (7384) 
ഏതച്ച തേഭ്യ ഉദകം വിപ്രസിഞ്ച ന ഭാരത।
ക്ഷത്തേദമബ്രവീദ്ഭീഷ്മം കൌരവാണാമശൃണ്വതാം॥ 1-162-58 (7385) 
ക്ഷത്താരമുപസംഗംയ ബാഷ്പോത്പീഡകലസ്വരഃ।
മന്ദംമന്ദമുവാചേദം വിദുരം സംഗമേ നൃപ॥ 1-162-59 (7386) 
ഭീഷ്മ ഉവാച। 1-162-60x (946) 
കഥം തേ താത ജീവന്തി പാണ്ഡോഃ പുത്രാ മഹാബലാഃ।
കഥമസ്മത്കൃതേ പക്ഷഃ പാണ്ഡോർന ഹി നിപാതിതഃ॥ 1-162-60 (7387) 
കഥം മത്പ്രമുഖാഃ സർവേ പ്രമുക്താ മഹതോ ഭയാത്।
ജനനീ ഗരുഡേനേവ കുരവസ്തേ സമുദ്ധൃതാഃ॥ 1-162-61 (7388) 
വൈശംപായന ഉവാച। 1-162-62x (947) 
ഏവമുക്തസ്തു കൌരവ്യ കൌരവാണാമശൃണ്വതാം।
ആചചക്ഷേ സ ധർമാത്മാ ഭീഷ്മായാദ്ഭുതകർമണേ॥ 1-162-62 (7389) 
വിദുര ഉവാച। 1-162-63x (948) 
ധൃതരാഷ്ട്രസ്യ ശകുനേ രാജ്ഞോ ദുര്യോധനസ്യ ച।
വിനാശേ പാണ്ഡുപുത്രാണാം കൃതോ മതിവിനിശ്ചയഃ॥ 1-162-63 (7390) 
തത്രാഹമപി ച ജ്ഞാത്വാ തസ്യ പാപസ്യ നിശ്ചയം।
തം ജിഘാംസുരഹം ചാപി തേഷാമനുമതേ സ്ഥിതഃ॥ 1-162-64 (7391) 
തതോ ജതുഗൃഹം ഗത്വാ ദഹനേഽസ്മിന്നിയോജിതേ।
പൃഥായാശ്ച സപുത്രായാ ധാർതരാഷ്ട്രസ്യ ശാസനാത്॥ 1-162-65 (7392) 
തതഃ ഖനകമാഹൂയ സുരംഗം വൈ ബിലം തദാ।
സുഗൂഢം കാരയിത്വാ തേ കുന്ത്യാ പാണ്ഡുസുതാസ്തദാ॥ 1-162-66 (7393) 
നിഷ്ക്രാമിതാ മയാ പൂർവം മാ സ്മ ശോകേ മനഃ കൃഥാഃ।
തതസ്തു നാവമാരോപ്യ സഹപുത്രാം പൃഥാമഹം॥ 1-162-67 (7394) 
ദത്ത്വാഽഭയം സപുത്രായൈ കുന്ത്യൈ ഗൃഹമദാഹയം।
തസ്മാത്തേ മാ സ്മ ഭൂദ്ദുഃഖം മുക്താഃ പാപാത്തു പാണ്ഡവാഃ॥ 1-162-68 (7395) 
നിർഗതാഃ പാണ്ഡവാ രാജൻമാത്രാ സഹ പരന്തപാഃ।
അഗ്നിഹാദാൻമഹാഘോരാൻമയാ തസ്മാദുപായതഃ॥ 1-162-69 (7396) 
മാ സ്മ ശോകമിമം കാർഷീർജീവന്ത്യേവ ച പാണ്ഡവാഃ।
പ്രച്ഛന്നാ വിചിരിഷ്യന്തി യാവത്കാലസ്യ പര്യയഃ॥ 1-162-70 (7397) 
തസ്മിന്യുധിഷ്ഠിരം കാലേ ദ്രക്ഷ്യന്തി ഭുവി മാനവാഃ।
വിമലം കൃഷ്ണപക്ഷാന്തേ ജഗച്ചന്ദ്രമിവോദിതം॥ 1-162-71 (7398) 
ന തസ്യ നാശം പശ്യാമി യസ്യ ഭ്രാതാ ധനഞ്ജയഃ।
ഭീമസേനശ്ച ദുർധർഷൌ മാദ്രീപുത്രൌ ച തൌ യമൌ॥ 1-162-72 (7399) 
വൈശംപായന ഉവാച। 1-162-73x (949) 
തതഃ സംഹൃഷ്ടസർവാംഗോ ഭീഷ്മോ വിദുരമബ്രവീത്।
ദിഷ്ട്യാദിഷ്ട്യേതി സംഹൃഷ്ടഃ പൂജയാനോ മഹാമതിം॥ 1-162-73 (7400) 
ഭീഷ്മ ഉവാച। 1-162-74x (950) 
യുക്തം ചൈവാനുരൂപം ച കൃതം താത ശുഭം ത്വയാ।
വയം വിമോക്ഷിതാ ദുഃഖാത്പാണ്ഡുപക്ഷോ ന നാശിതഃ॥ 1-162-74 (7401) 
വൈശംപായന ഉവാച। 1-162-75x (951) 
ഏവമുക്ത്വാ വിവേശാഥ പുരം ജനശതാകുലം।
കുരുഭിഃ സഹിതോ രാജന്നാഗരൈശ്ച പിതാമഹഃ॥ 1-162-75 (7402) 
അഥാംബികേയഃ സാമാത്യഃ സകർണഃ സഹസൌബലഃ।
സാത്മജഃ പാർഥനാശസ്യ സ്മരംസ്തഥ്യം ജർഷ ച॥ 1-162-76 (7403) 
ഭീഷ്മശ്ച രാജന്ദുർധർഷോ വിദുരശ്ച മഹാമതിഃ।
ജഹൃഷാതേ സ്മരന്തൌ തൌ ജാതുഷാഗ്നേർവിമോചനം॥ 1-162-77 (7404) 
സത്യശീലഗുണാചാരൈ രാഗൈർജാനപദോദ്ഭവൈഃ।
ദ്രോണാദയശ്ച ധർമൈസ്തു തേഷാം താൻമോചിതാന്വിദുഃ॥ 1-162-78 (7405) 
ശൌര്യലാവണ്യമാഹാത്ംയൈ രൂപൈഃ പ്രാണബലൈരപി।
സ്വസ്ഥാൻപാർഥാനമന്യന്ത പൌരജാനപദാസ്തഥാ॥ 1-162-79 (7406) 
അന്യേ ജനാഃ പ്രാകൃതാശ്ച സ്ത്രിയശ്ച ബഹുലാസ്തദാ।
ശങ്കമാനാ വദന്തി സ്മ ദഗ്ധാ ജീവന്തി വാ ന വാ॥ ॥ 1-162-80 (7407) 
 
ഇതി ശ്രീമൻമഹാഭാരതേ ആദിപർവണി ജതുഗൃഹപർവണി ദ്വിഷഷ്ട്യധികശതതമോഽധ്യായഃ॥ 162 ॥

Mahabharata - Adi Parva - Chapter Footnotes

1-162-17 കുല്യാനി അസ്ഥീനി കാരയന്തു സംസ്കാരയന്തു। കുല്യാനി ചൈത്യാനീത്യന്യേ॥ 1-162-25 വിദുരസ്ത്വന്യഥാ ചക്ര ഇതി ഘ. പാഠഃ॥ ദ്വിഷഷ്ട്യധികശതതമോഽധ്യായഃ॥ 162 ॥



ആദിപർവ - അധ്യായ 163

॥ ശ്രീഃ ॥

1.163. അധ്യായഃ 163 

Mahabharata - Adi Parva - Chapter Topics

തൃഷാർതാൻ മാതരം ഭ്രാന്തൄശ്ച ന്യഗ്രോധമൂലേ സ്ഥാപയിത്വാ ജലാനയനായ ഭീമസ്യ ഗമനം॥ 1 ॥ ജലമാനീയാഗതസ്യ ഭൂമൌ സുപ്താൻമാത്രാദീൻപശ്യതോ ഭീമസ്യ പ്രലാപഃ॥ 2 ॥

Mahabharata - Adi Parva - Chapter Text

1-163-0 (7408) 
വൈശംപായന ഉവാച। 1-163-0x (952) 
തേന വിക്രമമാണേന ഊരുവേഗസമീരിതം।
വനം സവൃക്ഷവിടപം വ്യാഘൂർണിതമിവാഭവത്॥ 1-163-1 (7409) 
ജംഗാവാതോ വവൌ ചാസ്യ ശുചിശുക്രാഗമേ യഥാ।
ആവർജിതാലതാവൃക്ഷം മാർഗം ചക്രേ മഹാബലഃ॥ 1-163-2 (7410) 
സ മൃദ്ഗൻപുഷ്പിതാംശ്ചൈവ ഫലിതാംശ്ച വനസ്പതീൻ।
അവരുജ്യ യയൌ ഗുൽമാൻപഥസ്തസ്യ സമീപജാൻ॥ 1-163-3 (7411) 
സ രോഷിത ഇവ ക്രുദ്ധോ വനേ ഭഞ്ജൻമഹാദ്രുമാൻ।
ത്രിപ്രസ്രുതമദഃ ശുഷ്മീ ഷഷ്ടിവർഷോ മതംഗരാട്॥ 1-163-4 (7412) 
ഗച്ഛതസ്തസ്യ വേഗേന താർക്ഷ്യമാരുതരംഹസഃ।
ഭീമസ്യ പാണ്ഡുപുത്രാണാം മൂർച്ഛേവ സമജായത॥ 1-163-5 (7413) 
അസകൃച്ചാപി സതീര്യ ദൂരപാരം ഭുജപ്ലവൈഃ।
പഥി പ്രച്ഛന്നമാസേദുർധാർതരാഷ്ട്രഭയാത്തദാ॥ 1-163-6 (7414) 
കൃച്ഛ്രേണ മാതരം ചൈവ സുകുമാരീം യശസ്വിനീം।
അവഹത്സ തു പൃഷ്ഠേന രോധഃസു വിഷമേഷു ച॥ 1-163-7 (7415) 
അഗമച്ച വനോദ്ദേശമൽപമൂലഫലോദകം।
ക്രൂരപക്ഷിമൃഗം ഘോരം സായാഹ്നേ ഭരതർഷഭ॥ 1-163-8 (7416) 
ഘോരാ സമഭവത്സന്ധ്യാ ദാരുണാ മൃഗപക്ഷിണഃ।
അപ്രകാശാ ദിശഃ സർവാ വാതൈരാസന്നനാർതവൈഃ॥ 1-163-9 (7417) 
ശീർണപർണഫലൈ രാജൻബഹുഗുൽമക്ഷുപദ്രുമൈഃ।
ഭഗ്നാവഭുഗ്നഭൂയിഷ്ഠൈർനാനാദ്രുമസമാകുലൈഃ॥ 1-163-10 (7418) 
തേ ശ്രമേണ ച കൌരവ്യാസ്തൃഷ്ണയാ ച പ്രപീഡിതാഃ।
നാശക്നുവംസ്തദാ ഗന്തും നിദ്രയാ ച പ്രവൃദ്ധയാ॥ 1-163-11 (7419) 
ന്യവിശന്തി ഹി തേ സർവേ നിരാസ്വാദേ മഹാവനേ।
`രാത്ര്യാമേവ ഗതാസ്തൂർണം ചതുർവിംശതിയോജനം।' 
തതസ്തൃഷാ പരിക്ലന്താ കുന്തീ വചനമബ്രവീത്॥  1-163-12 (7420) 
മാതാ സതീ പാണ്ഡവാനാം പഞ്ചാനാം മധ്യതഃ സ്ഥിതാ।
തൃഷ്ണയാ ഹി പരീതാഽഹമനാഥേവ മഹാവനേ॥ 1-163-13 (7421) 
`ഇതഃ പരം തു ശക്താഹം ഗന്തും ച ന പദാത്പദം।
ശയിഷ്യേ വൃക്ഷമൂലേഽത്ര ധാർതരാഷ്ട്രാ ഹരന്തു മാം॥ 1-163-14 (7422) 
ശൃണു ഭീമ വചോ മഹ്യം തവ ബാഹുബലാത്പുരഃ।
സ്ഥാതും ന ശക്താഃ കൌരവ്യാഃ കിം ബിഭേഷി പൃഥാസുത॥ 1-163-15 (7423) 
അന്യോ രഥോ ന മേഽസ്തീഹ ഭീമസേനാദൃതേ ഭുവി।
ധാർതരാഷ്ട്രാദ്വൃഥാ ഭീരുർന മാം സ്വപ്തുമിഹേച്ഛസി॥ 1-163-16 (7424) 
വൈശംപായന ഉവാച। 1-163-17x (953) 
ഭീമപൃഷ്ഠസ്ഥിതാ ചേത്ഥം ദൂയമാനേന ചേതസാ।
നിശ്യധ്വനി രുദന്തീ സാ നിദ്രാവശ്മുപാഗതാ॥'  1-163-17 (7425) 
തച്ഛ്രുത്വാ ഭീമസേനസ്യ മാതൃസ്നേഹാത്പ്രജൽപിതം।
കാരുണ്യേന മനസ്തപ്തം ഗമനായോപചക്രമേ॥ 1-163-18 (7426) 
തതോ ഭീമോ വനം ഘോരം പ്രവിശ്യ വിജനം മഹത്।
ന്യഗ്രോധം വിപുലച്ഛായം രമണീയം ദദർശ ഹ॥ 1-163-19 (7427) 
തത്ര നിക്ഷിപ്യ താൻസർവാനുവാച ഭരതർഷഭഃ।
പാനീയം മൃഗയാമീഹ താവദ്വിശ്രംയതാമിഹ॥ 1-163-20 (7428) 
ഏതേ രുവന്തി മധുരം സാരസാ ജലചാരിണഃ।
ധ്രുവമത്ര ജലസ്ഥാനം മഹച്ചേതി മതിർമമ॥ 1-163-21 (7429) 
അനുജ്ഞാതഃ സ ഗച്ഛേതി ഭ്രാത്രാ ജ്യേഷ്ഠേന ഭാരത।
ജഗാമ തത്ര യത്ര സ്മ സാരസാ ജലചാരിണഃ॥ 1-163-22 (7430) 
`അപശ്യത്പദ്മിനീഖണ്ഡമണ്ഡിതം സ സരോവരം।'
സ തത്ര പീത്വാ പാനീയം സ്നാത്വാ ച ഭരതർഷഭ॥  1-163-23 (7431) 
തേഷാമർഥേ ച ജഗ്രാഹ ഭ്രാതൄണാം ഭ്രാതൃവത്സലഃ।
ഉത്തരീയേണ പാനീയമാനയാമാസ ഭാരത॥ 1-163-24 (7432) 
`പങ്കജാനാമനേകൈശ്ച പത്രൈർബധ്വാ പൃഥക്പൃഥക്।'
ഗവ്യൂതിമാത്രാദാഗത്യ ത്വരിതോ മാതരം പ്രതി। 
ശോകദുഃഖപരീതാത്മാ നിശശ്വാസോരഗോ യഥാ॥  1-163-25 (7433) 
സ സുപ്താം മാതരം `ഭ്രാതൄന്നിദ്രാവിദ്രാവിതൌജസഃ।
മഹാരൌദ്രേ വനേ ഘോരേ വൃക്ഷമൂലേ സുശീതലേ॥ 1-163-26 (7434) 
വിക്ഷിപ്തകരപാദാംശ്ച ദീർഘോച്ഛ്വാസാൻമഹാബലാൻ।
ഊർധ്വവക്ത്രാൻമഹാകായാൻപഞ്ചേന്ദ്രാനിവ ഭൂപതേ॥ 1-163-27 (7435) 
അജ്ഞാതവൃക്ഷനിത്യസ്ഥപ്രേതരാക്ഷസസാധ്വസാൻ।
ദൃഷ്ട്വാ വൈ ഭൃശശോകാർതോ ബിലലാപാനിലാത്മജഃ॥'  1-163-28 (7436) 
ഭൃശം ശോകപരീത്മാ വിലലാപ വൃകോദരഃ॥  1-163-29 (7437) 
അതഃ കഷ്ടതരം കിം നു ദ്രഷ്ടവ്യം ഹി ഭവിഷ്യതി।
യത്പശ്യാമി മഹീസുപ്താൻഭ്രാതൄനദ്യ സുമന്ദഭാക്॥ 1-163-30 (7438) 
ശയനേഷു പരാർധ്യേഷു യേ പുരാ വാരണാവതേ।
നാധിജഗ്മുസ്തദാ നിദ്രാം തേഽദ്യ സുപ്താ മഹീതലേ॥ 1-163-31 (7439) 
സ്വസാരം വസുദേവസ്യ ശത്രുസംഘാവമർദിനഃ।
കുന്തിരാജസുതാം കുന്തീം സർവലക്ഷണപൂജിതാം॥ 1-163-32 (7440) 
സ്നുഷാം വിചിത്രവീര്യസ്യ ഭാര്യാം പാണ്ഡോർമഹാത്മനഃ।
തഥൈവ ചാസ്മജ്ജനനീം പുണ്ഡരീകോദരപ്രഭാം॥ 1-163-33 (7441) 
സുകുമാരതരാമേനാം മഹാർഹശയനോചിതാം।
ശയാനാം പശ്യതാഽദ്യേഹ പൃഥിവ്യാമതഥോചിതാം॥ 1-163-34 (7442) 
ധർമാദിന്ദ്രാച്ച വാതാച്ച സുപുവേ യാ സുതാനിമാൻ।
സേയം ഭൂമൌ പരിശ്രാന്താ ശേഷേ പ്രാസാദശായിനീ॥ 1-163-35 (7443) 
കിം നു ദുഃഖതരം ശക്യം മയാ ദ്രഷ്ടുമതഃ പരം।
യോഽഹമദ്യ നരവ്യാഘ്രാൻസുപ്താൻപശ്യാമി ഭൂതലേ॥ 1-163-36 (7444) 
ത്രിഷു ലോകേഷു യോ രാജ്യം ധർമനിത്യോഽർഹതേ നൃപഃ।
സോഽയം ഭൂമൌ പരിശ്രാന്തഃ ശേതേ പ്രാകൃതവത്കഥം॥ 1-163-37 (7445) 
അയം നീലാംബുദശ്യാമോ നരേഷ്വപ്രതിമോഽർജുനഃ।
ശേതേ പ്രാകൃതവദ്ഭൂമൌ തതോ ദുഃഖതരം നു കിം॥ 1-163-38 (7446) 
അശ്വിനാവിവ ദേവാനാം യാവിമൌ രൂപസംപദാ।
തൌ പ്രാകൃതവദദ്യേമൌ പ്രസുപ്തൌ ധരണീതലേ॥ 1-163-39 (7447) 
ജ്ഞാതയോ യസ്യ നൈ സ്യുർവിഷമാഃ കുലപാംസനാഃ।
സ ജീവേത സുഖം ലോകേ ഗ്രാമദ്രുമ ഇവൈകജഃ॥ 1-163-40 (7448) 
ഏകോ വൃക്ഷോ ഹി യോ ഗ്രാമേ ഭവേത്പർണഫലാന്വിതഃ।
ചൈത്യോ ഭവതി നിർജ്ഞാതിരധ്വനീനൈശ്ച പൂജിതഃ॥ 1-163-41 (7449) 
യേഷാം ച ബഹവഃ ശൂരാ ജ്ഞാതയോ ധർമമാശ്രിതാഃ।
തേ ജീവന്തി സുഖം ലോകേ ഭവന്തി ച നിരാമയാഃ॥ 1-163-42 (7450) 
ബലവന്തഃ സമൃദ്ധാർഥാ മിത്രബാന്ധവനന്ദനാഃ।
ജീവന്ത്യന്യോന്യമാശ്രിത്യ ദ്രുമാഃ കാനനജാ ഇവ॥ 1-163-43 (7451) 
വയം തു ധൃതരാഷ്ട്രേണ ദുഷ്പുത്രേണ ദുരാത്മനാ।
`രാജ്യലുബ്ധേന മൂർഖേണ ദുർമന്ത്രിസഹിതേന വൈ॥ 1-163-44 (7452) 
ദുഷ്ടേനാധർമശീലേന സ്വാർഥനിഷ്ഠൈകബുദ്ധിനാ।'
വിവാസിതാ ന ദഗ്ധാശ്ച ക്ഷത്തുർബുദ്ധിപരാക്രമാത്॥  1-163-45 (7453) 
തസ്മാൻമുക്താ വയം ദാഹാദിമം വൃക്ഷമുപാശ്രിതാഃ।
കാം ദിശം പ്രതിപത്സ്യാമഃ പ്രാപ്താഃ ക്ലേശമനുത്തമം॥ 1-163-46 (7454) 
സകാമോ ഭവ ദുർബുദ്ധേ ധാർതരാഷ്ട്രാൽപദർശന।
നൂനം ദേവാഃ പ്രസന്നാസ്തേ നാനുജ്ഞാം മേ യുധിഷ്ഠിരഃ॥ 1-163-47 (7455) 
പ്രയച്ഛതി വധേ തുഭ്യം തേന ജീവസി ദുർമതേ।
നന്വദ്യ സസുതാമാത്യം സകർണാനുജസൌബലം॥ 1-163-48 (7456) 
ഗത്വാ ക്രോധസമാവിഷ്ടഃ പ്രേഷയിഷ്യേ യമക്ഷയം।
കിം നു ശക്യം മയാ കർതും യത്തേന ക്രുധ്യതേ നൃപഃ॥ 1-163-49 (7457) 
ധർമാത്മാ പാണ്ഡവശ്രേഷ്ഠഃ പാപാചാര യുധിഷ്ഠിരഃ।
ഏവമുക്ത്വാ മഹാബാഹുഃ ക്രോധസന്ദീപ്തമാനസഃ॥ 1-163-50 (7458) 
കരം കരേണ നിഷ്പിഷ്യ നിഃശ്വസന്ദീനമാനസഃ।
പുനർദീനമനാ ഭൂത്വാ ശാന്താർചിരിവ പാവകഃ॥ 1-163-51 (7459) 
ഭ്രാതൄൻമഹീതലേ സുപ്താനവൈക്ഷത വൃകോദരഃ।
വിശ്വസ്താനിവ സംവിഷ്ടാൻപൃഥഗ്ജനസമാനിവ॥ 1-163-52 (7460) 
നാതിദൂരേണ നഗരം വനാദസ്മാദ്ധി ലക്ഷയേ।
ജാഗർതവ്യേ സ്വപന്തീമേ ഹന്ത ജാഗർംയഹംസ്വയം॥ 1-163-53 (7461) 
പ്രാശ്യന്തീമേ ജലം പശ്ചാത്പ്രതിബുദ്ധാ ജിതക്ലമാഃ।
ഇതി ഭീമോ വ്യവസ്യൈവ ജജാഗാര സ്വയം തദാ॥ ॥ 1-163-54 (7462) 
 
ഇതി ശ്രീമൻമഹാഭാരതേ ആദിപർവണി ജതുഗൃഹപർവണി ത്രിഷഷ്ട്യധികശതതമോഽധ്യായഃ॥ 163 ॥ ॥ സമാപ്തം ജതുർഗൃഹപർവ ॥

Mahabharata - Adi Parva - Chapter Footnotes

1-163-2 ശുചിശുക്രാഗമേ ജ്യേഷ്ഠാഷാഢയോഃ സമയേ। ആവർജിതാഃ സമീകൃതാ ലതാ വൃക്ഷാശ്ച യസ്മിൻ॥ 1-163-3 അവരുജ്യ ഭങ്ക്ത്വാ॥ 1-163-4 രോഷിതോ രോഷം പ്രാപിതഃ। ത്രിഷു ഗണ്ഡകർണമൂലഗുഹ്യദേശേഷു പ്രസ്രുതോ മദോ യസ്യ സഃ। ശുഷ്മീ തേജസ്വീ॥ 1-163-9 അനാർതവൈരനൃതുഭവൈരുത്പാതരൂപൈരിത്യർഥഃ॥ 1-163-12 തൃഷാ തൃഷ്ണയാ॥ 1-163-30 മുമന്ദഭാഗതിമന്ദഭാഗ്യഃ॥ 1-163-40 ഏകജ ഏക ഏവ ജാതോഽസഹായഃ॥ 1-163-43 ബാന്ധവാനാം നന്ദനാഃ സുഖദാഃ॥ 1-163-48 തുഭ്യം തവ॥ ത്രിഷഷ്ട്യധികശതതമോഽധ്യായഃ॥ 163 ॥



ആദിപർവ - അധ്യായ 164

॥ ശ്രീഃ ॥

1.164. അധ്യായഃ 164 

 
(അഥ ഹിഡിംബവധപർവ  ॥ 9 ॥)

Mahabharata - Adi Parva - Chapter Topics

ഹിഡിംബപ്രേരിതായാഃ തദ്ഭഗിന്യാ ഹിഡിംബായാഃ പാണ്ഡവസമീപഗമനം॥ 1 ॥ ഭീമം ദൃഷ്ട്വാ കാമാർതായാ ഹിഡിംബായാഃ ഭീമം പ്രതി വാക്യം॥ 2 ॥ ഭീമഹിഡിംബാസംവാദഃ॥ 3 ॥

Mahabharata - Adi Parva - Chapter Text

1-164-0 (7463) 
വൈശംപായന ഉവാച। 1-164-0x (954) 
തത്ര തേഷു ശയാനേഷു ഹിഡിംബോ നാമ രാക്ഷസഃ।
അവിദൂരേ വനാത്തസ്മാച്ഛാലവൃക്ഷം സമാശ്രിതഃ॥ 1-164-1 (7464) 
ക്രൂരോ മാനുഷമാംസാദോ മഹാവീര്യപരാക്രമഃ।
പ്രാവൃഡ്ജലധരശ്യാമഃ പിംഗാക്ഷോ ദാരുണാകൃതിഃ॥ 1-164-2 (7465) 
ദഷ്ട്രാകരാലവദനഃ കരാലോ ഭീമദർശനഃ।
ലംബസ്ഫിഗ്ലംബജഠരോ രക്തശ്മശ്രുശിരോരുഹഃ॥ 1-164-3 (7466) 
മഹാവൃക്ഷഗലസ്കന്ധഃ ശങ്കർണോ വിഭീഷണഃ।
യദൃച്ഛയാ താനപശ്യത്പാണ്ഡുപുത്രാൻമഹാരഥാൻ॥ 1-164-4 (7467) 
വിരൂപരൂപഃ പിംഗാക്ഷഃ കരാലോ ഘോരദർശനഃ।
പിശിതേപ്സുഃ ക്ഷുധാർതശ്ച ജിഘ്രൻഗന്ധം യദൃച്ഛയാ॥ 1-164-5 (7468) 
ഊർധ്വാംഗുലിഃ സ കണ്ഡൂയന്ധുന്വന്രൂക്ഷാഞ്ശിരോരുഹാൻ।
ജൃംഭമാണോ മഹാവക്ത്രഃ പുനഃപുനരവേക്ഷ്യ ച॥ 1-164-6 (7469) 
ഹൃഷ്ടോ മാനുഷമാംസസ്യ മഹാകായോ മഹാബലഃ।
ആഘ്രായ മാനുഷം ഗന്ധം ഭഗിനീമിദമബ്രവീത്॥ 1-164-7 (7470) 
ഉപപന്നം ചിരസ്യാദ്യ ഭക്ഷ്യം മമ മനഃപ്രിയം।
ജിഘ്രതഃ പ്രസ്രുതാ സ്നേഹാജ്ജിഹ്വാ പര്യേതി മേ മുഖാത്॥ 1-164-8 (7471) 
അഷ്ടൌ ദംഷ്ട്രാഃ സുതീക്ഷ്ണാഗ്രാശ്ചിരസ്യാപാതദുഃസഹാഃ।
ദേഹേഷു മജ്ജയിഷ്യാമി സ്നിഗ്ധേഷു പിശിതേഷു ച॥ 1-164-9 (7472) 
ആക്രംയ മാനുഷം കണ്ഠമാച്ഛിദ്യ ധമനീമപി।
ഉഷ്ണം നവം പ്രപാസ്യാമി ഫേനലിം രുധിരം ബഹു॥ 1-164-10 (7473) 
ഗച്ഛ ജാനീഹി കേ ത്വേതേ ശേരതേ വനമാശ്രിതാഃ।
മാനുഷോ ബലവാൻഗന്ധോ ഘ്രാണം തർപയതീവ മേ॥ 1-164-11 (7474) 
ഹത്വൈതാൻമാനുഷാൻസർവാനാനയസ്വ മമാന്തികം।
അസ്മദ്വിഷയസുപ്തേഭ്യോ നൈതേഭ്യോ ഭയമസ്തി തേ॥ 1-164-12 (7475) 
ഏഷാമുത്കൃത്യ മാംസാനി മാനുഷാണാം യഥേഷ്ടതഃ।
ഭക്ഷയിഷ്യാവ സഹിതൌ കുരു പൂർണം വചോ മമ॥ 1-164-13 (7476) 
ഭക്ഷയിത്വാ ച മാംസാനി മാനുഷാണാം പ്രകാമതഃ।
നൃത്യാവ സഹിതാവാവാം ദത്തതാലാവനേകശഃ॥ 1-164-14 (7477) 
വൈശംപായന ഉവാച। 1-164-15x (955) 
ഏവമുക്താ ഹിഡിംബാ തു ഹിഡിംബേന മഹാവനേ।
ഭ്രാതുർവചനമാജ്ഞായ ത്വരമാണേവ രാക്ഷസീ॥ 1-164-15 (7478) 
`ആപ്ലുത്യാപ്ലുത്യ ച തരൂനഗച്ഛത്പാണ്ഡവാൻപ്രതി।'
ജഗാമ തത്ര യത്ര സ്മ ശേരതേ പാണ്ഡവാ വനേ॥  1-164-16 (7479) 
ദദർശ തത്ര സാ ഗത്വാ പാണ്ഡവാൻപൃഥയാ സഹ।
ശയാനാൻഭീമസേനം ച ജാഗ്രതം ത്വപരാജിതം॥ 1-164-17 (7480) 
`ഉപാസ്യമാനാൻഭീമേന രൂപയൌവനശാലിനഃ।
സുകുമാരാംശ്ച പാർഥാൻസാ വ്യായാമേന ച കർശിതാൻ॥ 1-164-18 (7481) 
ദുഃഖേന സംപ്രയുക്താംശ്ച സഹജ്യേഷ്ഠാൻപ്രമാഥിനഃ।
രൌദ്രീ സതീ രാജപുത്രം ദർശനീയപ്രദർശനം॥'  1-164-19 (7482) 
ദൃഷ്ട്വൈവ ഭീമസേനം സാ സാലസ്കന്ധമിവോദ്യതം।
രാക്ഷസീ കാമയാമാസ രൂപേണാപ്രതിമം ഭുവി॥ 1-164-20 (7483) 
`അന്തർഗതേന മനസാ ചിന്തയാമാസ രാക്ഷസീ'।
അയം ശ്യാമോ മഹാബാഹുഃ സിംഹസ്കന്ധോ മഹാദ്യുതിഃ॥ 1-164-21 (7484) 
കംബുഗ്രീവഃ പുഷ്കരാക്ഷോ ഭർതാ യുക്തോ ഭവേൻമമ।
നാഹം ഭ്രാതൃവചോ ജാതു കുര്യാം ക്രൂരമസാംപ്രതം॥ 1-164-22 (7485) 
പതിസ്നേഹോഽതിബലവാന്ന തഥാ ഭ്രാതൃസൌഹൃദം।
മുഹൂർതമിവ തൃപ്തിശ്ച ഭവേദ്ധാതുർമമൈവ ച॥ 1-164-23 (7486) 
ഹതൈരേതൈരഹത്വാ തു മോദിഷ്യേ ശാശ്വതീഃ സമാഃ।
`നിശ്ചിത്യേത്ഥം ഹിഡിംബാ സാ ഭീമം ദൃഷ്ട്വാ മഹാഭുജം॥ 1-164-24 (7487) 
ഉത്സൃജ്യ രാക്ഷസം രൂപം മാനുഷം രൂപമാസ്ഥിതാ।'
സാ കാമരൂപിണീ രൂപം കൃത്വാ മദനമോഹിതാ॥  1-164-25 (7488) 
ഉപതസ്ഥേ മഹാത്മാനം ഭീമസേനമനിന്ദിതാ।
`ഇംഗിതാകാരകുശലാ സോപാസർപച്ഛനൈഃ ശനൈഃ॥ 1-164-26 (7489) 
വിനംയമാനേവ ലതാ ദിവ്യാഭരണഭൂഷിതാ।
ശനൈഃ ശനൈശ്ച താം ഭീമഃ സമീപമുപസർപതീം॥ 1-164-27 (7490) 
ഹർഷമാണാം തദാ പശ്യത്തന്വീം പീനപയോധരാം।
ചന്ദ്രാനനാം പദ്മനേത്രാം നീലകുഞ്ചിതമൂർധജാം॥ 1-164-28 (7491) 
കൃഷ്ണാം സുപാണ്ഡുരൈർദന്തൈർബിംബോഷ്ഠീം ചാരുദർശനാം।
ദൃഷ്ട്വാ താം രൂപസംപന്നാം ഭീമോ വിസ്മയമാഗതഃ॥ 1-164-29 (7492) 
ഉപചാരഗുണൈര്യുക്താം ലലിതൈർഹാസസംമിതൈഃ।
സമീപമുപസംപ്രാപ്യ ഭീമം സാഥ വരാനതാ॥ 1-164-30 (7493) 
വചോ വചനവേലായാം ഭീമം പ്രോവാച ഭാമിനീ।'
ലജ്ജയാ നംയമാനേവ സർവാഭരണഭൂഷിതാ॥  1-164-31 (7494) 
സ്മിതപൂർവമിദം വാക്യം ഭീമസേനമഥാബ്രവീത്।
കുതസ്ത്വമസി സംപ്രാപ്തഃ കശ്ചാസി പുരുഷർഷഭ॥ 1-164-32 (7495) 
ക ഇമേ ശേരതേ ചേഹ പുരുഷാ ദേവരൂപിണഃ।
കേയം വൈ ബൃഹതീ ശ്യാമാ സുകുമാരീ തവാനഘ॥ 1-164-33 (7496) 
ശേതേ വനമിദം പ്രാപ്യ വിശ്വസ്താ സ്വഗൃഹേ യഥാ।
നേദം ജാനീഥ ഗഹനം വനം രാക്ഷസസേവിതം॥ 1-164-34 (7497) 
വസതി ഹ്യത്ര പാപാത്മാ ഹിഡിംബോ നാമ രാക്ഷസഃ॥  1-164-35 (7498) 
തേനാഹം പ്രേഷിതാ ഭ്രാത്രാ ദുഷ്ടഭാവേന രക്ഷസാ।
ബിഭക്ഷയിഷതാ മാംസം യുഷ്മാകമമരോപമാഃ॥ 1-164-36 (7499) 
സാഽഹം ത്വമഭിസംപ്രേക്ഷ്യ ദേവഗർഭസമപ്രഭം।
നാന്യം ഭർതാരമിച്ഛാമി സത്യമേതദ്ബ്രവീമി തേ॥ 1-164-37 (7500) 
ഏതദ്വിജ്ഞായ ധർമജ്ഞ യുക്തം മയി സമാചര।
കാമോപഹതചിത്താം ഹി ഭജമാനാം ഭജസ്വ മാം॥ 1-164-38 (7501) 
ത്രാസ്യാമി ത്വാം മഹാബാഹോ രാക്ഷസാത്പുരുഷാദകാത്।
വത്സ്യാവോ ഗിരിദുർഗേഷു ഭർതാ ഭവ മമാനഘ॥ 1-164-39 (7502) 
`ഇച്ഛാമി വീര ഭദ്രം തേ മാ മേ പ്രാണാന്വിഹാസിഷഃ।
ത്വയാ ഹ്യഹം പരിത്യക്താ ന ജീവേയമരിന്ദമ॥'  1-164-40 (7503) 
അന്തരിക്ഷചരീ ഹ്യസ്മി കാമതോ വിചരാമി ച।
അതുലാമാപ്നുഹി പ്രീതിം തത്ര തത്ര മയാ സഹ॥ 1-164-41 (7504) 
ഭീമസേന ഉവാച। 1-164-42x (956) 
`ഏഷ ജ്യേഷ്ഠോ മമ ഭ്രാതാ മാന്യഃ പരമകോ ഗുരുഃ।
അനിവിഷ്ടോ ഹി തന്നാഹം പരിവിദ്യാം കഥഞ്ചന॥'  1-164-42 (7505) 
മാതരം ഭ്രാതരം ജ്യേഷ്ഠം കനിഷ്ഠാനപരാനപി।
പരിത്യജേത കോന്വദ്യ പ്രഭവന്നിഹ രാക്ഷസി॥ 1-164-43 (7506) 
കോ ഹി സുപ്താനിമാൻഭ്രാതൄന്ദത്ത്വാ രാക്ഷസഭോജനം।
മാതരം ച നരോ ഗച്ഛേത്കാമാർത ഇവ മദ്വിധഃ॥ 1-164-44 (7507) 
രാക്ഷസ്യുവാച। 1-164-45x (957) 
`ഏകം ത്വാം മോക്ഷയിഷ്യാമി സഹ മാത്രാ പരന്തപ।
സോദരാനുത്സൃജൈനാംസ്ത്വമാരോഹ ജഘനം മമ॥ 1-164-45 (7508) 
ഭീമ ഉവാച। 1-164-46x (958) 
നാഹം ജീവിതുമാശംസേ ഭ്രാതൄനുത്സൃജ്യ രാക്ഷസി।
യഥാശ്രദ്ധം വ്രജൈകാ ഹി വിപ്രിയം മേ പ്രഭാഷസേ॥ 1-164-46 (7509) 
രാക്ഷസ്യുവാച।' 1-164-47x (959) 
യത്തേ പ്രിയം തത്കരിഷ്യേ സർവാനേതാൻപ്രബോധയ।
മോക്ഷയിഷ്യാംയഹം കാമം രാക്ഷസാത്പുരുഷാദകാത്॥ 1-164-47 (7510) 
ഭീമസേന ഉവാച। 1-164-48x (960) 
സുഖസുപ്താന്വനേ ഭ്രാതൄൻമാതരം ചൈവ രാക്ഷസി।
ന ഭയാദ്ബോധയിഷ്യാമി ഭ്രാതുസ്തവ ദുരാത്മനഃ॥ 1-164-48 (7511) 
ന ഹി മേ രാക്ഷസാ ഭീരു സോഢും ശക്താഃ പരാക്രമം।
ന മനുഷ്യാ ന ഗന്ധർവാ ന യക്ഷാശ്ചാരുലോചനേ॥ 1-164-49 (7512) 
ഗച്ഛ വാ തിഷ്ഠ വാ ഭദ്രേ യദ്വാ പീച്ഛസി തത്കുരു।
തം വാ പ്രേഷയ തന്വംഗി ഭ്രാതരം പുരുഷാദകം॥ ॥ 1-164-50 (7513) 
 
ഇതി ശ്രീമൻമഹാഭാരതേ ആദിപർവണി ഹിഡിംബവധപർവണി ചതുഃഷഷ്ട്യധികശതതമോഽധ്യായഃ॥ 164 ॥

Mahabharata - Adi Parva - Chapter Footnotes

1-164-4 യദൃച്ഛയാ സാലവൃക്ഷം സമാശ്രിത ഇത്യന്വയഃ॥ 1-164-10 ധമനീം നാഡീം॥ 1-164-21 ശ്യാമഃ തരുണഃ॥ 1-164-36 ബിഭക്ഷയിഷതാ ഭക്ഷയിതുമിച്ഛതാ॥ ചതുഃഷഷ്ട്യധികശതതമോഽധ്യായഃ॥ 164 ॥



ആദിപർവ - അധ്യായ 165

॥ ശ്രീഃ ॥

1.165. അധ്യായഃ 165 

Mahabharata - Adi Parva - Chapter Topics

പാണ്ഡവാൻപ്രതി പ്രേഷിതയാ ഹിഡിംബയാ വിലംബിതേ ഹിഡിംബസ്യ തത്രാഗമനം॥ 1 ॥ ഭീമഹിഡിംബയോര്യുദ്ധം॥ 2 ॥ കുന്ത്യാദീനാം പ്രബോധഃ॥ 3 ॥

Mahabharata - Adi Parva - Chapter Text

1-165-0 (7514) 
വൈശംപായന ഉവാച। 1-165-0x (961) 
താം വിദിത്വാ ചിരഗതാം ഹിഡിംബോ രാക്ഷസേശ്വരഃ।
അവതീര്യ ദ്രുമാത്തസ്മാദാജഗാമാശു പാണ്ഡവാൻ॥ 1-165-1 (7515) 
ലോഹിതാക്ഷോ മഹാബാഹുരൂർധ്വകേശോ മഹാനനഃ।
മേഘസംഘാതവർഷ്മാ ച തീക്ഷ്ണദംഷ്ട്രോ ഭയാനകഃ॥ 1-165-2 (7516) 
തലം തലേന സംഹത്യ ബാഹൂ വിക്ഷിപ്യ ചാസകൃത്।
ഉദ്വൃത്തനേത്രഃ സങ്ക്രുദ്ധോ ദന്താന്ദന്തേഷു നിഷ്കുഷൻ॥ 1-165-3 (7517) 
കോഽദ്യ മേ ഭോക്തുകാമസ്യ വിഘ്നം ചരതി ദുർമതിഃ।
ന ബിഭേതി ഹിഡിംബീ ച പ്രേഷിതാ കിമനാഗതാ॥ 1-165-4 (7518) 
വൈശംപായന ഉവാച। 1-165-5x (962) 
തമാപതന്തം ദൃഷ്ട്വൈ തഥാ വികൃതദർശനം।
ഹിഡിംബോവാച വിത്രസ്താ ഭീമസേനമിദം വചഃ॥ 1-165-5 (7519) 
ആപതത്യേഷ ദുഷ്ടാത്മാ സങ്ക്രുദ്ധഃ പുരുഷാദകഃ।
സാഽഹം ത്വാം ഭ്രാതൃഭിഃ സാർധം യദ്ബ്രവീമി തഥാ കുരു॥ 1-165-6 (7520) 
അഹം കാമഗമാ വീര രക്ഷോബലസമന്വിതാ।
ആരുഹേമാം മമ ശ്രോണിം നേഷ്യാമി ത്വാം വിഹായസാ॥ 1-165-7 (7521) 
പ്രബോധയൈതാൻസംസുപ്താൻമാതരം ച പരന്തപ।
സർവാനേവ ഗമിഷ്യാഭി ഗൃഹീത്വാ വോ വിഹായസാ॥ 1-165-8 (7522) 
ഭീമ ഉവാച। 1-165-9x (963) 
മാ ഭൈസ്ത്വം പൃഥുസുശ്രോണി നൈഷ കശ്ചിൻമയി സ്ഥിതേ।
അഹമേനം ഹനിഷ്യാമി പശ്യന്ത്യാസ്തേ സുമധ്യമേ॥ 1-165-9 (7523) 
നായം പ്രതിബലോ ഭീരു രാക്ഷസാപസദോ മമ।
സോഢും യുധി പരിസ്പന്ദമഥവാ സർവരാക്ഷസാഃ॥ 1-165-10 (7524) 
പശ്യ ബാഹൂ സുവൃത്തൌ മേ ഹസ്തിഹസ്തനിഭാവിമൌ।
ഊരൂ പരിഘസങ്കാശൌ സംഹതം ചാപ്യുരോ മഹത്॥ 1-165-11 (7525) 
വിക്രമം മേ യഥേന്ദ്രസ്യ സാഽദ്യ ദ്രക്ഷ്യസി ശോഭനേ।
മാഽവമംസ്ഥാഃ പൃഥുശ്രോണി മത്വാ മാമിഹ മാനുഷം॥ 1-165-12 (7526) 
ഹിഡിംബോവാച। 1-165-13x (964) 
നാവമന്യേ നരവ്യാഘ്ര ത്വാമഹം ദേവരൂപിണം।
ദൃഷ്ടപ്രഭാവസ്തു മയാ മാനുഷേഷ്വേവ രാക്ഷസഃ॥ 1-165-13 (7527) 
വൈശംപായന ഉവാച। 1-165-14x (965) 
തഥാ സഞ്ജൽപതസ്തസ്യ ഭീമസേനസ്യ ഭാരത।
വാചഃ ശുശ്രാവ താഃ ക്രുദ്ധോ രാക്ഷസഃ പുരുഷാദകഃ॥ 1-165-14 (7528) 
അവേക്ഷമാണസ്തസ്യാശ്ച ഹിഡിംബോ മാനുഷം വപുഃ।
സ്രഗ്ദാമപൂരിതശിഖാം സമഗ്രേന്ദുനിഭാനനാം॥ 1-165-15 (7529) 
സുഭ്രൂനാസാക്ഷികേശാന്താം സുകുമാരനഖത്വചം।
സർവാഭരണസംയുക്താം സുസൂക്ഷ്മാംബരധാരിണീം॥ 1-165-16 (7530) 
താം തഥാ മാനുഷം രൂപം ബിഭ്രതീം സുമനോഹരം।
പുംസ്കാമാം ശങ്കമാനശ്ച ചുക്രോധ പുരുഷാദകഃ॥ 1-165-17 (7531) 
സങ്ക്രുദ്ധോ രാക്ഷസസ്തസ്യാ ഭഗിന്യാഃ കുരുസത്തമ।
ഉത്ഫാല്യ വിപുലേ നേത്രേ തതസ്താമിദമബ്രവീത്॥ 1-165-18 (7532) 
കോ ഹി മേ ഭോക്തുകാമസ്യ വിഘ്നം ചരതി ദുർമതിഃ।
ന ബിഭേഷി ഹിഡിംബേ കിം മത്കോപാദ്വിപ്രമോഹിതാ॥ 1-165-19 (7533) 
ധിക്ത്വാമസതി പുംസ്കാമേ മമ വിപ്രിയകാരിണി।
പൂർവേഷാം രാക്ഷസേന്ദ്രാണാം സർവേഷാമയശസ്കരി॥ 1-165-20 (7534) 
യാനിമാനാശ്രിതാഽകാർഷീർവിപ്രിയം സമുഹൻമമ।
ഏഷ താനദ്യ വൈ സർവാൻഹനിഷ്യാമി ത്വയാ സഹ॥ 1-165-21 (7535) 
വൈശംപായന ഉവാച। 1-165-22x (966) 
ഏവമുക്ത്വാ ഹിഡിംബാം സ ഹിഡിംബോ ലോഹിതേക്ഷണഃ।
വധായാഭിപപാതൈനാന്ദന്തൈർദന്താനുപസ്പൃശൻ॥ 1-165-22 (7536) 
ഗർജന്തമേവം വിജനേ ഭീമസേനോഽഭിവീക്ഷ്യ തം।
രക്ഷൻപ്രബോധം ഭ്രാതൄണാം മാതുശ്ച പരവീരഹാ॥ 1-165-23 (7537) 
തമാപതാന്തം സംപ്രേക്ഷ്യ ഭീമഃ പ്രഹരതാം വരഃ।
ഭർത്സയാമാസ തേജസ്വീ തിഷ്ഠതിഷ്ഠേതി ചാബ്രവീത്॥ 1-165-24 (7538) 
വൈശംപായന ഉവാച। 1-165-25x (967) 
ഭീമസേനസ്തു തം ദൃഷ്ട്വാ രാക്ഷസം പ്രഹസന്നിവ।
ഭഗിനീം പ്രതി സങ്ക്രുദ്ധമിദം വചനമബ്രവീത്॥ 1-165-25 (7539) 
കിം തേ ഹിഡിംബ ഏതൈർവാ സുഖസുപ്തൈഃ പ്രബോധിതൈഃ।
മാമാസാദയ ദുർബുദ്ധേ തരസാ ത്വം നരാശന॥ 1-165-26 (7540) 
മയ്യേവ പ്രഹരൈഹി ത്വം ന സ്ത്രിയം ഹന്തുമർഹസി।
വിശേഷതോഽനപകൃതേ പരേണാപകൃതേ സതി॥ 1-165-27 (7541) 
ന ഹീയം സ്വവശാ ബാലാ കാമയത്യദ്യ മാമിഹ।
ചോദിതൈഷാ ഹ്യനംഗേന ശരീരാന്തരചാരിണാ॥ 1-165-28 (7542) 
ഭഗിനീ തവ ദുർവൃത്ത രക്ഷസാം വൈ യശോഹര।
ത്വന്നിയോഗേന ചൈവേയം രൂപം മമ സമീക്ഷ്യ ച॥ 1-165-29 (7543) 
കാമയത്യദ്യ മാം ഭീരുസ്തവ നൈഷാപരാധ്യതി।
അനംഗേന കൃതേ ദോഷേ നേമാം ഗർഹിതുമർഹസി॥ 1-165-30 (7544) 
മയി തിഷ്ഠതി ദുഷ്ടാത്മന്ന സ്ത്രിയം ഹന്തുമർഹസി।
സംഗച്ഛസ്വ മയാ സാർധമേകേനൈകോ നരാശന॥ 1-165-31 (7545) 
അഹമേകോ ഗമിഷ്യാമി ത്വാമദ്യ യമസാദനം।
അദ്യ മദ്ബലനിഷ്പിഷ്ടം ശിരോ രാക്ഷസ ദീര്യതാം। 
കുഞ്ജരസ്യേവ പാദേന വിനിഷ്പിഷ്ടം ബലീയസാഃ॥  1-165-32 (7546) 
അദ്യ ഗാത്രാണി തേ കങ്കാഃ ശ്യേനാ ഗോമായവസ്തഥാ।
കർഷന്തു ഭുവി സംഹൃഷ്ടാ നിഹതസ്യ മയാ മൃധേ॥ 1-165-33 (7547) 
ക്ഷണേനാദ്യ കരിഷ്യേഽഹമിദം വനമരാക്ഷസം।
പുരാ യദ്ദൂഷിതം നിത്യം ത്വയാ ഭക്ഷയതാ നരാൻ॥ 1-165-34 (7548) 
അദ്യ ത്വാം ഭഗിനീ രക്ഷഃ കൃഷ്യമാണം മയാഽസകൃത്।
ദ്രക്ഷ്യത്യദ്രിപ്രതീകാശം സിംഹേനേവ മഹാദ്വിപം॥ 1-165-35 (7549) 
നിരാബാധാസ്ത്വയി ഹതേ മയാ രാക്ഷസപാംസന।
വനമേതച്ചരിഷ്യന്തി പുരുഷാ വനചാരിണഃ॥ 1-165-36 (7550) 
ഹിഡിംബ ഉവാച। 1-165-37x (968) 
ഗർജിതേന വൃഥാ കിം തേ കത്ഥിതേന ച മാനുഷ।
കൃത്വൈതത്കർമണാ സർവം കത്ഥേയാ മാ ചിരം കൃഥാഃ॥ 1-165-37 (7551) 
ബലിനം മന്യസേ യച്ചാപ്യാത്മാനം സപരാക്രമം।
ജ്ഞാസ്യസ്യദ്യ സമാഗംയ മയാത്മാനം ബലാധികം॥ 1-165-38 (7552) 
ന താവദേതാൻഹിംസിഷ്യേ സ്വപന്ത്വേതേ യഥാസുഖം।
ഏഷ ത്വാമേവ ദുർബുദ്ധേ നിഹൻംയദ്യാപ്രിയംവദം॥ 1-165-39 (7553) 
പീത്വാ തവാസൃഗ്ഗാത്രേഭ്യസ്തതഃ പശ്ചാദിമാനപി।
ഹനിഷ്യാമി തതഃ പശ്ചാദിമാം വിപ്രിയകാരിണീം॥ 1-165-40 (7554) 
വൈശംപായന ഉവാച। 1-165-41x (969) 
ഏവമുക്ത്വാ തതോ ബാഹും പ്രഗൃഹ്യ പുരുഷാദകഃ।
അഭ്യദ്രവത സങ്ക്രുദ്ധോ ഭീമസേനമരിന്ദമം॥ 1-165-41 (7555) 
തസ്യാഭിദ്രവതസ്തൂർണം ഭീമോ ഭീമപരാക്രമഃ।
വേഗേന പ്രഹിതം ബാഹും നിജഗ്രാഹ ഹസന്നിവ॥ 1-165-42 (7556) 
നിഗൃഹ്യ തം ബലാദ്ഭീമോ വിസ്ഫുരന്തം ചകർഷ ഹ।
തസ്മാദ്ദേശാദ്ധനൂംഷ്യഷ്ടൌ സിംഹഃ ക്ഷുദ്രമൃഗം യഥാ॥ 1-165-43 (7557) 
തതഃ സ രാക്ഷസഃ ക്രുദ്ധഃ പാണ്ഡവേന ബലാർദിതഃ।
ഭീമസേനം സമാലിംഗ്യ വ്യനദദ്ഭൈരവം രവം॥ 1-165-44 (7558) 
പുനർഭീമോ ബലാദേനം വിചകർഷ മഹാബലഃ।
മാ ശബ്ദഃ സുഖസുപ്താനാം ഭ്രാതൄണാം മേ ഭവേദിതി॥ 1-165-45 (7559) 
`ഹസ്തേ ഗൃഹീത്വാ തദ്രക്ഷോ ദൂരമന്യത്ര നീതവാൻ।
പൃച്ഛേ ഗൃഹീത്വാ തുണ്ഡേന ഗരുഡഃ പന്നഗം യഥാ॥'  1-165-46 (7560) 
അന്യോന്യം തൌ സമാസാദ്യ വിചകർഷതുരോജസാ।
ഹിഡിംബോ ഭീമസേനശ്ച വിക്രമം ചക്രതുഃ പരം॥ 1-165-47 (7561) 
ബഭഞ്ജതുസ്തദാ വൃക്ഷാംʼല്ലതാശ്ചാകർഷതുസ്തദാ।
മത്താവിവ ചം സംരബ്ധൌ വാരണൌ ഷഷ്ടിഹായനൌ॥ 1-165-48 (7562) 
`പാദപാനുദ്ധരന്തൌ താവൂരുവേഗേന വേഗിതൌ।
സ്ഫോടയന്തൌ ലതാജാലാന്യൂരുഭ്യാം ഗൃഹ്യ സർവശഃ॥ 1-165-49 (7563) 
വിത്രാസയന്തൌ തൌ ശബ്ദൈഃ സർവതോ മൃഗപക്ഷിണഃ।
ബലേന ബലിനൌ മത്താവന്യോന്യവധകാങ്ക്ഷിണൌ॥ 1-165-50 (7564) 
ഭീമരാക്ഷസയോര്യുദ്ധം തദാഽവർതത ദാരുണം।
പുരാ ദേവാസുരേ യുദ്ധേ വൃത്രവാസവയോരിവ॥ 1-165-51 (7565) 
ഭങൂക്ത്വാ വൃക്ഷാൻമഹാശാഖാംസ്താഡയാമാസതുഃ ക്രുധാ।
സാലതാലതമാലാംരവടാർജുനവിഭീതകാൻ॥ 1-165-52 (7566) 
ന്യഗ്രോധപ്ലക്ഷഖർജൂരപനസാനശ്മകണ്ടകാൻ।
ഏതാനന്യാൻമഹാവൃക്ഷാനുത്ഖായ തരസാഽഖിലാൻ॥ 1-165-53 (7567) 
ഉത്ക്ഷിപ്യാന്യോന്യരോഷേണ താഡയാമാസതൂ രണേ।
യദാഽഭവദ്വനം സർവം നിർവൃക്ഷം വൃക്ഷസങ്കുലം॥ 1-165-54 (7568) 
തദാ ശിലാശ്ച കുഞ്ജാംശ്ച വൃക്ഷാൻകണ്ടകിനസ്തഥാ।
തതസ്തൌ ഗിരിശൃംഗാണി പർവതാംശ്ചാഭ്രലേലിഹാൻ॥ 1-165-55 (7569) 
ശൈലാംശ്ച ഗണ്ഡപാഷാണാനുത്ഖായാദായ വൈരിണൌ।
ചിക്ഷേപതുരുപര്യാജാവന്യോന്യം വിജയേഷിണൌ॥ 1-165-56 (7570) 
തദ്വനം പരിതഃ പഞ്ചയോജനം നിർമഹീരുഹം।
നിർലതാഗുൽമപാഷാണം നിർമൃഗം ചക്രതുർഭൃശം॥ 1-165-57 (7571) 
തയോര്യുദ്ധേന രാജേന്ദ്ര തദ്വനം ഭീമരക്ഷസോഃ।
മുഹൂർതേനാഭവത്കൂമർപൃഷ്ഠവച്ഛ്ലക്ഷ്ണമവ്യയം॥ 1-165-58 (7572) 
ഊരുബാഹുപരിക്ലേശാത്കർഷന്താവിതരേതരം।
ഉത്കർഷന്തൌ വികർഷന്തൌ പ്രകർഷന്തൌ പരസ്പരം॥ 1-165-59 (7573) 
തൌ സ്വനേന വിനാ രാജൻഗർജന്തൌ ച പരസ്പരം।
പാഷാണസംഘട്ടനിഭൈഃ പ്രഹാരൈരഭിജഘ്നതുഃ॥ 1-165-60 (7574) 
അന്യോന്യം ച സമാലിംഗ്യ വികർഷന്തൌ പരസ്പരം।
ബാഹുയുദ്ധമഭൂദ്ധോരം ബലിവാസവയോരിവ। 
യുദ്ധസംരംഭനിർഗച്ഛത്ഫൂത്കാരരവനിസ്വനം॥'  1-165-61 (7575) 
തയോഃ ശബ്ദേന മഹതാ വിബുദ്ധാസ്തേ നരർഷഭാഃ।
സഹ മാത്രാ ച ദദൃശുർഹിഡിംബാമഗ്രതഃസ്ഥിതാം॥ ॥ 1-165-62 (7576) 
 
ഇതി ശ്രീമൻമഹാഭാരതേ ആദിപർവണി ഹിഡിംബവധപർവണി പഞ്ചഷഷ്ട്യധികശതതമോഽധ്യായഃ॥ 165 ॥

Mahabharata - Adi Parva - Chapter Footnotes

1-165-2 മേഘസംഘാതവർഷ്മാ അതികൃഷ്ണശരീരഃ॥ 1-165-32 ഗമിഷ്യാമി ഗമയിഷ്യാമി॥ 1-165-54 നിർവൃക്ഷം അകണ്ടകവൃക്ഷരഹിതം॥ പഞ്ചഷഷ്ട്യധികശതതമോഽധ്യായഃ॥ 165 ॥



ആദിപർവ - അധ്യായ 166

॥ ശ്രീഃ ॥

1.166. അധ്യായഃ 166 

Mahabharata - Adi Parva - Chapter Topics

കുന്തീഹിഡിംബാസംവാദഃ॥ 1 ॥ ഹിഡിംബാവാർതയാ ഭീമം ഹിഡിംബേന യുദ്ധ്യമാനം ജ്ഞാതവതാം കുന്ത്യാദീനാം തത്ര ഗമനം॥ 2 ॥ ഹിഡിംബവധഃ॥ 3 ॥

Mahabharata - Adi Parva - Chapter Text

1-166-0 (7577) 
വൈശംപായന ഉവാച। 1-166-0x (970) 
പ്രബുദ്ധാസ്തേ ഹിഡിംബായാ രൂപം ദൃഷ്ട്വാതിമാനുഷം।
വിസ്മിതാഃ പുരുഷവ്യാഘ്രാ ബഭൂവുഃ പൃഥയാ സഹ॥ 1-166-1 (7578) 
തതഃ കുന്തീ സമീക്ഷ്യൈനാം വിസ്മിതാ രൂപസംപദാ।
ഉവാച മധുരം വാക്യം സാന്ത്വപൂർവമിദം ശൈനഃ॥ 1-166-2 (7579) 
കസ്യ ത്വം സുരഗർഭാഭേ കാവാഽസി വരവർണിനി।
കേന കാര്യേണ സംപ്രാപ്താ കുതശ്ചാഗമനം തവ॥ 1-166-3 (7580) 
യദി വാഽസ്യ വനസ്യ ത്വം ദേവതാ യദി വാഽപ്സരാഃ।
ആചക്ഷ്വ മമ തത്സർവം കിമർഥം ചേഹ തിഷ്ഠസി॥ 1-166-4 (7581) 
ഹിഡിംബോവാച। 1-166-5x (971) 
യദേതത്പശ്യസി വനം നീലമേഘനിം മഹത്।
നിവാസോ രാക്ഷസസ്യൈഷ ഹിഡിംബസ്യ മമൈവ ച॥ 1-166-5 (7582) 
തസ്യ മാം രാക്ഷസേന്ദ്രസ്യ ഭഗിനീം വിദ്ദി ഭാമിനി।
ഭ്രാത്രാ സംപ്രേഷിതാമാര്യേ ത്വാം സപുത്രാം ജിഘാംസതാ॥ 1-166-6 (7583) 
ക്രൂരബുദ്ധേരഹം തസ്യ വചനാദാഗതാ ത്വിഹ।
അദ്രാക്ഷം നവഹേമാഭം തവ പുത്രം മഹാബലം॥ 1-166-7 (7584) 
തതോഽഹം സർവഭൂതാനാം ഭാവേ വിചരതാ ശുഭേ।
ചോദിതാ തവ പുത്രാർഥം മൻമഥേന വശാനുഗാ॥ 1-166-8 (7585) 
തതോ വൃതോ മയാ ഭർതാ തവ പുത്രോ മഹാബലഃ।
അപനേതും ച യതിതോ ന ചൈവ ശകിതോ മയാ॥ 1-166-9 (7586) 
ചിരായമാണാം മാം ജ്ഞാത്വാ തതഃ സ പുരുഷാദകഃ।
സ്വയമേവാഗതോ ഹന്തുമിമാൻസർവാംസ്തവാത്മജാൻ॥ 1-166-10 (7587) 
സ തേന മമ കാന്തേന തവ പുത്രേണ ധീമതാ।
ബലാദിതോ വിനിഷ്പിഷ്യ വ്യപനീതോ മഹാത്മനാ॥ 1-166-11 (7588) 
വികർഷന്തൌ മഹാവേഗൌ ഗർജമാനൌ പരസ്പരം।
പശ്യൈവം യുധി വിക്രാന്താവേതൌ ച നരരാക്ഷസൌ॥ 1-166-12 (7589) 
വൈശംപായന ഉവാച। 1-166-13x (972) 
തസ്യാഃ ശ്രുത്വൈവ വചനമുത്പപാത യുധിഷ്ഠിരഃ।
അർജുനോ നകുലശ്ചൈവ സഹദേവശ്ച വീര്യവാൻ॥ 1-166-13 (7590) 
തൌ തേ ദദൃശുരാസക്തൌ വികർഷന്തൌ പരസ്പരം।
കാങ്ക്ഷമാണൌ ജയം ചൈവ സിംഹാവിവ ബലോത്കടൌ॥ 1-166-14 (7591) 
അഥാന്യോന്യം സമാശ്ലിഷ്യ വികർഷന്തൌ പുനഃപുനഃ।
ദാവാഗ്നിധൂമസദൃശം ചക്രതുഃ പാർഥിവം രജഃ॥ 1-166-15 (7592) 
വസുധാരേണുസംവീതൌ വസുധാധരസന്നിഭൌ।
ബഭ്രാജതുര്യഥാ ശൈലൌ നീഹാരേണാഭിസംവൃതൌ॥ 1-166-16 (7593) 
രാക്ഷസേന തദാ ഭീമം ക്ലിശ്യമാനം നിരീക്ഷ്യ ച।
ഉവാചേദം വചഃ പാർഥഃ പ്രഹസഞ്ഛനകൈരിവ॥ 1-166-17 (7594) 
ഭീമ മാഭൈർമഹാബാഹോ ന ത്വാം ബുധ്യാമഹേ വയം।
സമേതം ഭീമരൂപേണ രക്ഷസാ ശ്രമകർശിതാഃ॥ 1-166-18 (7595) 
സാഹായ്യേഽസ്മി സ്ഥിതഃ പാർഥ പാതയിഷ്യാമി രാക്ഷസം।
നകുലഃ സഹദേവശ്ച മാതരം ഗോപയിഷ്യതഃ॥ 1-166-19 (7596) 
ഭീമ ഉവാച। 1-166-20x (973) 
ഉദാസീനോ നിരീക്ഷസ്വ ന കാര്യഃ സംഭ്രമസ്ത്വയാ।
ന ജാത്വയം പുനർജീവേൻമദ്ബാഹ്വന്തരമാഗതഃ॥ 1-166-20 (7597) 
`ഭുജയോരന്തരം പ്രാപ്തോ ഭീമസേനസ്യ രാക്ഷസഃ।
അമൃത്വാ പാർഥവീര്യേണ മൃതോ മാ ഭൂദിതി ധ്വനിഃ॥ 1-166-21 (7598) 
അയമസ്മാംസ്തു നോ ഹന്യാജ്ജാതു പാർഥ രാക്ഷസഃ।
ജീവന്തം ന പ്രമോക്ഷ്യാമി മാ ഭൈഷീർഭരതർഷഭ॥'  1-166-22 (7599) 
അർജുന ഉവാച। 1-166-23x (974) 
`പൂർവരാത്രേ പ്രയുക്തോഽസി ഭീമ ക്രൂരേണ രക്ഷസാ।
ക്ഷപാ വ്യുഷ്ടാ ന ചേദാനീം സമാപ്തോസീൻമഹാരണഃ॥'  1-166-23 (7600) 
കിമേനന ചിരം ഭീമ ജീവതാ പാപരക്ഷസാ।
ഗന്തവ്യേ ന ചിരം സ്ഥാതുമിഹ ശക്യമരിന്ദമ॥ 1-166-24 (7601) 
പുരാ സംരജ്യതേ പ്രാചീ പുരാ സന്ധ്യാ പ്രവർതതേ।
രൌദ്രേ മുഹൂർതേ രക്ഷാംസി പ്രബലാനി ഭവന്ത്യുത॥ 1-166-25 (7602) 
ത്വരസ്വ ഭീമ മാ ക്രീഡ ജഹി രക്ഷോ വിഭീഷണം।
പുരാ വികുരുതേ മായാം ഭുജയോഃ സാരമർപയ॥ 1-166-26 (7603) 
`മാഹാത്ംയമാത്മനോ വേത്ഥ നരാണാം ഹിതകാംയയാ।
രക്ഷോ ജഹി യഥാ ശക്രഃ പുരാ വൃത്രം മഹാബലം॥ 1-166-27 (7604) 
അഥവാ മന്യസേ ഭാരം ത്വമിമം രാക്ഷസം യുധി।
ആതിഷ്ഠേ തവ സാഹായ്യം ശീഘ്രമേവ തു ഹന്യതാം॥ 1-166-28 (7605) 
അഥവാ ത്വഹമേവൈനം ഹനിഷ്യാമി വൃകോദര।
കൃതകർമാ പരിശ്രാന്തഃ സാധു താവദുപാരമ॥'  1-166-29 (7606) 
വൈശംപായന ഉവാച। 1-166-30x (975) 
അർജുനേനൈവമുക്തസ്തു ഭീമോ രോഷാജ്ജ്വലന്നിവ।
ബലമാഹാരയാമാസ യദ്വായോർജഗതഃ ക്ഷയേ॥ 1-166-30 (7607) 
തതസ്തസ്യാംബുദാഭസ്യ ഭീമോ രോഷാത്തു രക്ഷസഃ।
അത്ക്ഷിപ്യാഭ്രാമയദ്ദേഹം തൂർണം ശതഗുണം തദാ॥ 1-166-31 (7608) 
`ഇതി ചോവാച സങ്ക്രുദ്ധോ ഭ്രാമയന്രാക്ഷസീം തനും।
ഭീമസേനോ മഹാബാഹുരഭിഗർജൻമുഹുർമുഹുഃ॥'  1-166-32 (7609) 
ഭീമ ഉവാച। 1-166-33x (976) 
നരമാംസൈർവൃഥാ പുഷ്ടോ വൃഥാ വൃദ്ധോ വൃഥാമതിഃ।
വൃഥാമരണമർഹസ്ത്വം വൃഥാദ്യ ന ഭവിഷ്യസി॥ 1-166-33 (7610) 
ക്ഷേമമദ്യ കരിഷ്യാമി യഥാ വനമകണ്ടകം।
ന പുനർമാനുഷാൻഹത്വാ ഭക്ഷയിഷ്യസി രാക്ഷസ॥ 1-166-34 (7611) 
വൈശംപായന ഉവാച। 1-166-35x (977) 
ഇത്യുക്ത്വാ ഭീമസേനസ്തം നിഷ്പിഷ്യ ധരണീതലേ।
ബാഹുഭ്യാമവപീഡ്യാശു പശുമാരമമാരയത്॥ 1-166-35 (7612) 
സ മാര്യമാണോ ഭീമേന നനാദ വിപുലം സ്വനം।
പൂരയംസ്തദ്വനം സർവം ജലാർദ്രേ ഇവ ദുന്ദുഭിഃ॥ 1-166-36 (7613) 
ബാഹുഭ്യാം യോക്ത്രയിത്വാ തം ബലവാൻപാണ്ഡുനന്ദനഃ।
`സമുദ്ധാംയ ശിരശ്ചാസ്യ സഗ്രീവം തദപാഹരത്॥ 1-166-37 (7614) 
തതോ ഭിത്ത്വാ ശിരശ്ചാസ്യ സഗ്രീവം തദുദാക്ഷിപത്।
തസ്യ നിഷ്കർണനയനം നിർജിഹ്വം രുധിരോക്ഷിതം॥ 1-166-38 (7615) 
പ്രാവിദ്ധം ഭീമസേനേന ശിരോ വിദശനം ബഭൌ।
പ്രസാരിതഭുജോദ്ധൃഷ്ടോ ഭിന്നമാംസത്വഗന്തരഃ॥ 1-166-39 (7616) 
കബന്ധഭൂതസ്തത്രാസീദ്ദനുർവജ്രഹതോ തഥാ।
ഹിഡിംബം നിഹതം ദൃഷ്ട്വാ സംഹൃഷ്ടാസ്തേ തരസ്വിനഃ॥ 1-166-40 (7617) 
ഹിഡിംബാ സാ ച സംപ്രേക്ഷ്യ നിഹതം രാക്ഷസം രണേ।
അദൃശ്യാശ്ചൈവ യേ സ്വസ്സ്ഥാഃ സമേതാഃ സർഷിചാരണാഃ॥ 1-166-41 (7618) 
പൂജയന്തി സ്മ തം ഹൃഷ്ടാഃ സാധുസാധ്വിതി പാണ്ഡവം।
ഭ്രാതരശ്ചാപി സംഹൃഷ്ടാ യുധിഷ്ഠിരപുരോഗമാഃ॥ 1-166-42 (7619) 
അപൂജയന്നരവ്യാഘ്രം ഭീമസേനമരിന്ദമം।'
അഭിപൂജ്യ മഹാത്മാനം ഭീമം ഭീമപരാക്രമം। 
പുനരേവാർജുനോ വാക്യമുവാചേദം വൃകോദരം॥  1-166-43 (7620) 
അദൂരേ നഗരം മന്യേ വനാദസ്മാദഹം വിഭോ।
ശീഘ്രം ഗച്ഛാമ ഭദ്രം തേ ന നോ വിദ്യാത്സുയോധനഃ॥ 1-166-44 (7621) 
തതഃ സർവേ തഥേത്യുക്ത്വാ മാത്രാ സഹ മഹാരഥാഃ।
പ്രയയുഃ പുരുഷവ്യാഘ്രാ ഹിഡിംബാ ചൈവ രാക്ഷസീ॥ ॥ 1-166-45 (7622) 
 
ഇതി ശ്രീമൻമഹാഭാരതേ ആദിപർവണി ഹിഡിംബവധപർവമി ഷട്ഷഷ്ട്യധികശതതമോഽധ്യായഃ॥ 166 ॥

Mahabharata - Adi Parva - Chapter Footnotes

1-166-8 ഭാവേ ചിത്തേ॥ 1-166-11 വ്യപനീതോ ദൂരേ നീതഃ॥ 1-166-21 ഇതിധ്വനിർമാഭൂദിതി സംബന്ധഃ॥ 1-166-24 ഗന്തവ്യേ സതി ചിരം സ്ഥാതും ന ശക്യം॥ 1-166-28 അഥവേതി ദ്വയം പ്രോത്സാഹനാർഥം॥ 1-166-33 വൃഥാമരണം സ്വർഗാദ്യപ്രയോജകം മരണം॥ ഷട്ഷഷ്ട്യധികശതതമോഽധ്യായഃ॥ 166 ॥



ആദിപർവ - അധ്യായ 167

॥ ശ്രീഃ ॥

1.167. അധ്യായഃ 167 

Mahabharata - Adi Parva - Chapter Topics

ഹിഡിംബാവധേ പ്രവൃത്തസ്യ ഭീമസ്യ യുധിഷ്ഠിരകൃതം നിവാരണം॥ 1 ॥ ഹിഡിംബയാ സ്വസ്യ ധർമജ്ഞത്വസ്യ ഭവിഷ്യജ്ജ്ഞത്വസ്യ ച പ്രകടനം॥ 2 ॥ ഹിഡിംബായാ ധർമിഷ്ഠതാം ജ്ഞാത്വാ തദംഗീകരണേ ഭീമം പ്രതി കുന്ത്യാ ആജ്ഞാ॥ 3 ॥

Mahabharata - Adi Parva - Chapter Text

1-167-0 (7623) 
വൈശംപായന ഉവാച। 1-167-0x (978) 
സാ താനേവാപതത്തൂർണം ഭഗിനീ തസ്യ രക്ഷസഃ।
അബ്രുവാണാ ഹിഡിംബാ തു രാക്ഷസീ പാണ്ഡവാൻപ്രതി॥ 1-167-1 (7624) 
അഭിവാദ്യ തതഃ കുന്തീം ധർമരാജം ച പാണ്ഡവം।
അഭിപൂജ്യ തതഃ സർവാൻഭീമസേനമഭാഷത॥ 1-167-2 (7625) 
അഹം തേ ദർശാദേവ മൻമഥസ്യ വശം ഗതാ।
ക്രൂരം ഭ്രാതൃവചോ ഹിത്വാ സാ ത്വാമേവാനിരുന്ധതീ॥ 1-167-3 (7626) 
രാക്ഷസേ രൌദ്രസങ്കാശേ തവാപശ്യം വിചേഷ്ടിതം।
അഹം ശുശ്രൂഷുരിച്ഛേയം തവ ഗാത്രം നിഷേവിതും॥'  1-167-4 (7627) 
ഭീമസേന ഉവാച। 1-167-5x (979) 
സ്മരന്തി വൈരം രക്ഷാംസി മായാമാശ്രിത്യ മോഹിനീം।
ഹിഡിംബേ വ്രജ പന്ഥാനം ത്വമിമം ഭ്രാതൃസേവിതം॥ 1-167-5 (7628) 
യുധിഷ്ഠിര ഉവാച। 1-167-6x (980) 
ക്രുദ്ധോഽപി പുരുഷവ്യാഘ്ര ഭീമ മാ സ്മ സ്ത്രിയം വധീഃ।
ശരീരഗുപ്ത്യഭ്യധികം ധർമം ഗോപായ പാണ്ഡവ॥ 1-167-6 (7629) 
വധാഭിപ്രായമായാന്തമവധീസ്ത്വം മഹാബലം।
രക്ഷസസ്തസ്യ ഭഗിനീ കിം നഃ ക്രുദ്ധാ കരിഷ്യതി॥ 1-167-7 (7630) 
വൈശംപായന ഉവാച। 1-167-8x (981) 
ഹിഡിംബാ തു തതഃ കുന്തീമഭിവാദ്യ കൃതാഞ്ജലിഃ।
യുധിഷ്ഠിരം തു കൌന്തേയമിദം വചനമബ്രവീത്॥ 1-167-8 (7631) 
ആര്യേ ജാനാസി യദ്ദുഃഖമിഹ സ്ത്രീണാമനംഗജം।
തദിദം മാമനുപ്രാപ്തം ഭീമസേനകൃതേ ശുഭേ॥ 1-167-9 (7632) 
സോഢം തത്പരമം ദുഃഖം മയാ കാലപ്രതീക്ഷയാ।
സോഽയമഭ്യാഗതഃ കാലോ ഭവിതാ മേ സുഖോദയഃ॥ 1-167-10 (7633) 
മയാ ഹ്യുത്സൃജ്യ സുഹൃദഃ സ്വധർമം സ്വജനം തഥാ।
വൃതോഽയം പുരുഷവ്യാഘ്രസ്തവ പുത്രഃ പതിഃ ശുഭേ॥ 1-167-11 (7634) 
വീരേണാഽഹം തഥാഽനേന ത്വയാ ചാപി യശസ്വിനീ।
പ്രത്യാഖ്യാതാ ന ജീവാമി സത്യമേതദ്ബ്രവീമി തേ॥ 1-167-12 (7635) 
യദർഹസി കൃപാം കർതും മയി ത്വം വരവർണിനി।
മത്വാ മൂഢേതി തൻമാം ത്വം ഭക്താ വാഽനുഗതേതി വാ॥ 1-167-13 (7636) 
ഭർത്രാഽനേന മഹാഭാഗേ സംയോജയ സുതേന ഹ।
സമുപാദായ ഗച്ഛേയം യഥേഷ്ടം ദേവരൂപിണം। 
പുനശ്ചൈവാനയിഷ്യാമി വിസ്രംഭം കുരു മേ ശുഭേ॥  1-167-14 (7637) 
`അഹം ഹി സമയേ ലപ്സ്യേ പ്രാഗ്ഭ്രാതുരപർവജനാത്।
തതഃ സോഽഭ്യപതദ്രാത്രൌ ഭീമസേനജിഘാംസയാ॥ 1-167-15 (7638) 
യഥായഥാ വിക്രമതേ യഥാരിമധിതിഷ്ഠതി।
തഥാതഥാ സമാസാദ്യ പാണ്ഡവം കാമമോഹിതാ॥ 1-167-16 (7639) 
ന യാതുധാന്യഹം ത്വാര്യേ ന ചാസ്മി രജനീചരീ।
ഈശാ രക്ഷസ്സ്വസാ ഹ്യസ്മി രാജ്ഞി സാലകടങ്കടീ॥ 1-167-17 (7640) 
പുത്രേണ തവ സംയുക്താ യുവതിർദേവവർണിനീ।
സർവാന്വോഽഹമുപസ്ഥാസ്യേ പുരസ്കൃത്യ വൃകോദരം॥ 1-167-18 (7641) 
അപ്രമത്താ പ്രമത്തേഷു ശുശ്രൂഷുരസകൃത്ത്വഹം।'
വൃജിനേ താരയിഷ്യാമി ദാസീവച്ച നരർഷഭാഃ॥  1-167-19 (7642) 
പൃഷ്ഠേന വോ വഹിഷ്യാമി വിമാനം സുകൃതാനിവ।
യൂയം പ്രസാദം കുരുത ഭീമസേനോ ഭജേത മാം॥ 1-167-20 (7643) 
`ഏവം ബ്രുവന്തീ ഹ തഥാ പ്രത്യാഖ്യാതാ ക്രിയാം പ്രതി।
ഭൂംയാം ദുഷ്കൃതിനോ ലോകാൻഗമിഷ്യേഽഹം ന സംശയഃ॥ 1-167-21 (7644) 
അഹം ഹി മനസാ ധ്യാത്വാ സർവം വേത്സ്യാമി സർവദാ।'
ആപന്നിസ്തരണേ പ്രാണാന്ധാരയിഷ്യേ ന കേനചിത്॥  1-167-22 (7645) 
സർവമാവൃത്യ കർതവ്യം ധർമം സമനുപശ്യതാ।
ആപത്സു യോ ധാരയതി സ വൈ ധർമവിദുത്തമഃ॥ 1-167-23 (7646) 
വ്യസനം ഹ്യേവ ധർമസ്യ ധർമിണാമാപദുച്യതേ।
പുംയാത്പ്രാണാന്ധാരയതി പുണ്യം വൈ പ്രാണധാരണം॥ 1-167-24 (7647) 
യേന കേനാചരേദ്ധർമം തസ്മിൻഗർഹാ ന വിദ്യതേ।
`മഹതോഽത്ര സ്ത്രിയം കാമാദ്വാധിതാം ത്രാഹി മാമപി॥ 1-167-25 (7648) 
ധർമാർഥകാമമോക്ഷേഷു ദയാം കുർവന്തി സാധവഃ।
തത്തു ധർമമിതി പ്രാഹുർമുനയോ ധർമവത്സലാഃ॥ 1-167-26 (7649) 
ദിവ്യജ്ഞാനേന ജാനാമി വ്യതീതാനാഗതാനഹം।
തസ്മാദ്വക്ഷ്യാമി വഃ ശ്രേയ ആസന്നം സര ഉത്തമം॥ 1-167-27 (7650) 
അദ്യാസാദ്യ സരഃ സ്നാത്വാ വിശ്രംയ ച വനസ്പതൌ।
ശ്വഃ പ്രഭാതേ മഹദ്ഭൂതം പ്രാദുർഭൂതം ജഗത്പതിം॥ 1-167-28 (7651) 
വ്യാസം കമലപത്രാക്ഷം ദൃഷ്ട്വാ ശോകം വിഹാസ്യഥ।
ധാർതരാഷ്ട്രാദ്വിവാസം ച ദഹനം വാരണാവതേ॥ 1-167-29 (7652) 
ത്രാണം ച വിദുരാത്തുഭ്യം വിദിതം ജ്ഞാനചക്ഷുഷാ।
ആവാസേ ശാലിഹോത്രസ്യ സ വോ വാസം വിധാസ്യതി॥ 1-167-30 (7653) 
വർഷവാതാതപസഹോ ഹ്യയം പുണ്യോ വനസ്പതിഃ।
പീതമാത്രേ തു പാനീയേ ക്ഷുത്പിപാസേ വിനശ്യതഃ॥ 1-167-31 (7654) 
തപസാ ശാലിഹോത്രേണ സരോ വൃക്ഷശ്ച നിർമിതഃ।
കാദംബാഃ സാരസാ ഹംസാഃ കുരര്യഃ കുരരൈഃ സഹ॥ 1-167-32 (7655) 
രുവന്തി മധുരം ഗീതം ഗാന്ധർവസ്വനമിശ്രിതം।  1-167-33 (7656) 
വൈശംപായന ഉവാച।
തസ്യാസ്തദ്വചനം ശ്രുത്വാ കുന്തീ വചനമബ്രവീത്॥  1-167-33x (982) 
യുധിഷ്ഠിരം മഹാപ്രാജ്ഞം സർവധർമവിശാരദം।  1-167-34 (7657) 
കുന്ത്യുവാച।
ത്വം ഹി ധർമഭൃതാം ശ്രേഷ്ഠോ മയോക്തം ശൃണു ഭാരത॥  1-167-34x (983) 
രാക്ഷസ്യേഷാ ഹി വാക്യേന ധർമം വദതി സാധു വൈ।
ഭാവേന ദുഷ്ടാ ഭീമം വൈ കിം കരിഷ്യതി രാക്ഷസീ॥ 1-167-35 (7658) 
ഭജതാം പാണ്ഡവം വീരമപത്യാർഥം യദീച്ഛസി।'  1-167-36 (7659) 
യുധിഷ്ഠിര ഉവാച।
ഏവമേതദ്യഥാഽഽത്ഥ ത്വം ഹിഡിംബേ നാത്ര സംശയഃ॥  1-167-36x (984) 
സ്ഥാതവ്യം തു ത്വയാ ധർമേ യഥാ ബ്രൂയാം സുമധ്യമേ।
`നിത്യം കൃതാഹ്നികാ സ്നാതാ കൃതശൌചാ സുരൂപിണീ॥'  1-167-37 (7660) 
സ്നാതം കൃതാഹ്നികം ഭദ്രേ കൃതകൌതുകമംഗലം।
ഭീമസേനം ഭജേഥാസ്ത്വമുദിതേ വൈ ദിവാകരേ॥ 1-167-38 (7661) 
അഹസ്സു വിഹരാനേന യഥാകാമം മനോജവാ।
അയം ത്വാനയിതവ്യസ്തേ ഭീമസേനഃ സദാ നിശി॥ 1-167-39 (7662) 
പ്രാക്സന്ധ്യാതോ വിമോക്തവ്യോ രക്ഷിതവ്യശ്ച നിത്യശഃ।
ഏവം രമസ്വ ഭീമേന യാവദ്ഗർഭസ്യ വേദനം॥ 1-167-40 (7663) 
ഏഷ തേ സമയോ ഭദ്രേ ശുശ്രൂഷാ ചാപ്രമത്തയാ।
നിത്യാനുകൂലയാ ഭൂത്വാ കർതവ്യം ശോഭനം ത്വയാ॥ ॥ 1-167-41 (7664) 
 
ഇതി ശ്രീമൻമഹാഭാരതേ ആദിപർവണി ഹിഡിംബവധപർവണി സപ്തഷഷ്ട്യധികശതതമോഽധ്യായഃ॥ 167 ॥

Mahabharata - Adi Parva - Chapter Footnotes

1-167-5 ഭ്രാതൃസേവിതം പന്ഥാനം മൃത്യും॥ സപ്തഷഷ്ട്യധികശതതമോഽധ്യായഃ॥ 167 ॥



ആദിപർവ - അധ്യായ 168

॥ ശ്രീഃ ॥

1.168. അധ്യായഃ 168 

Mahabharata - Adi Parva - Chapter Topics

ഹിഡിംബയാ സഹ പാണ്ഡവാനാം ശാലിഹോത്രസരോഗമനം॥ 1 ॥ ശാലിഹോത്രേണ തേഷാമാതിഥ്യകരണം॥ 2 ॥ സമയകരണപൂർവകം ഭീമേന ഹിഡിംബ്യാഃ പരിഗ്രഹഃ॥ 3 ॥ രമണീയേഷു പ്രദേശേഷു ഭീമേന സഹ ക്രീഡിത്വാ സായാഹ്നേ ശാലിഹോത്രാശ്രമം പ്രതി ഹിഡിംബ്യാ നിവർതനം॥ 4 ॥ തത്ര വ്യാസാഗമനം॥ 5 ॥ വ്യാസേന കുന്ത്യാ ആശ്വാസനം॥ 6 ॥ വ്യാസസ്യ പ്രതിനിവർതനം॥ 7 ॥

Mahabharata - Adi Parva - Chapter Text

1-168-0 (7665) 
വൈശംപായന ഉവാച। 1-168-0x (985) 
യുധിഷ്ഠിരവചഃ ശ്രുത്വാ കുന്തീമംഗേഽധിരോപ്യ സാ।
ഭീമാർജുനാന്തരഗതാ യമാഭ്യാം ച പുരസ്കൃതാ॥ 1-168-1 (7666) 
തിര്യഗ്യുധിഷ്ഠിരേ യാതി ഹിഡിംബാ ഭീമഗാമിനീ।
ശാലിഹോത്രസരോ രംയമാസസാദ ജലാർഥിനീ॥ 1-168-2 (7667) 
വനസ്പതിതലം ഗത്വാ പരിമൃജ്യ ഗൃഹം യഥാ।
പാണ്ഡവാനാം ച വാസം സാ കൃത്വാ പർണമയം തഥാ॥ 1-168-3 (7668) 
ആത്മനശ്ച തഥാ കുന്ത്യാ ഏകോദ്ദേശേ ചകാര സാ।
പാണ്ഡവാസ്തു തതഃ സ്നാത്വാ ശുദ്ധാഃ സന്ധ്യാമുപാസ്യ ച॥ 1-168-4 (7669) 
തൃഷിതാഃ ക്ഷുത്പിപാസാർതാ ജലമാത്രേണ വർതയൻ।
ശാലിഹോത്രസ്തതോ ജ്ഞാത്വാ ക്ഷുധാർതാൻപാണ്ഡവാംസ്തദാ॥ 1-168-5 (7670) 
മനസാ ചിന്തയാമാസ പാനീയം ഭോജനം മഹത്।
തതസ്തേ പാണ്ഡവാഃ സർവേ വിശ്രാന്താഃ പൃഥയാ സഹ॥ 1-168-6 (7671) 
യഥാ ജതുഗൃഹേ വൃത്തം രാക്ഷസേന കൃതം ച യത്।
കൃത്വാ കഥാ ബഹുവിധാഃ കഥാന്തേ പാണ്ഡുനന്ദനം॥ 1-168-7 (7672) 
കുന്തീ രാജസുതാ വാക്യം ഭീമസേനമഥാബ്രവീത്।
യഥാ പാണ്ഡുസ്തഥാ മാന്യസ്തവ ജ്യേഷ്ഠോ യുധിഷ്ഠിരഃ॥ 1-168-8 (7673) 
അഹം ധർമവിദാഽനേന മാന്യാ ഗുരുതരാ തവ।
തസ്മാത്പാണ്ഡുഹിതാർഥം മേ യുവരാജ ഹിതം കുരു॥ 1-168-9 (7674) 
നികൃതാ ധാർതരാഷ്ട്രേണ പാപേനാകൃതബുദ്ധിനാ।
ദുഷ്കൃതസ്യ പ്രതീകാരം ന പശ്യാമി വൃകോദര॥ 1-168-10 (7675) 
തസ്മാത്കതിപയാഹേന യോഗക്ഷേമം ഭവിഷ്യതി।
ക്ഷേമം ദുർഗമിമം വാസം വത്സ്യാമ ഹി യഥാ വയം॥ 1-168-11 (7676) 
ഇദമന്യൻമഹദുഃഖം ധർമകൃച്ഛ്രം വൃകോദര।
ദൃഷ്ട്വൈവ ത്വാം മഹാപ്രാജ്ഞ അനംഗാഭിപ്രചോദിതാ॥ 1-168-12 (7677) 
യുധിഷ്ഠിരം ച മാം ചൈവ വരയാമാസ ധർമതഃ।
ധർമാർഥം ദേഹി പുത്രം ത്വം സ നഃ ശ്രേയഃ കരിഷ്യതി॥ 1-168-13 (7678) 
പ്രതിവാക്യം തു നേച്ഛാമി ആവയോർവചനം കുരു।  1-168-14 (7679) 
വൈശംപായന ഉവാച।
തഥേതി തത്പ്രതിജ്ഞായ ഭീമസേനോഽബ്രവീദിദം॥  1-168-14x (986) 
ശാസനം തേ കരിഷ്യാമി വേദശാസനമിത്യപി।
സമക്ഷം ഭ്രാതൃമധ്യേ തു താം ചോവാച സ രാക്ഷസീം॥ 1-168-15 (7680) 
ശൃണു രാക്ഷസി സത്യേന സമയം തേ വദാംയഹം।'
യാവത്കാലേന ഭവതി പുത്രസ്യോത്പാദനം ശുഭേ॥  1-168-16 (7681) 
താവത്കാലം ചരിഷ്യാമി ത്വയാ സഹ സുമധ്യമേ।
`വിശേഷതോ മത്സകാശേ മാ പ്രകാശയ നീചതാം॥ 1-168-17 (7682) 
ഉത്തമസ്ത്രീഗുണോപേതാ ഭജേഥാ വരവർണിനി।  1-168-18 (7683) 
വൈശംപായന ഉവാച।
സാ തഥേതി പ്രതിജ്ഞായ ഹിഡിംബാ രാക്ഷസീ തഥാ॥  1-168-18x (987) 
ഗതാഽഹനി നിവേശേഷു ഭോജ്യം രാജാർഹമാനയത്।
സാ കദാചിദ്വിഹാരാർഥം ഹിഡിംബാ കാമരൂപിണീ॥ 1-168-19 (7684) 
ഭീമസേനമുപാദായ ഊർധ്വമാചക്രമം തദാ।
ശൈലശൃംഗേഷു രംയേഷു ദേവതായതനേഷു ച॥ 1-168-20 (7685) 
മൃഗപക്ഷിവിഘൃഷ്ടേഷു രമണീയേഷു സർവേഷു।
കൃത്വാ സാ പരമം രൂപം സർവാഭരണഭൂഷിതാ॥ 1-168-21 (7686) 
സഞ്ജൽപന്തീ സുമധുരം രമയാമാസ പാണ്ഡവം।
തഥൈവ വനദുർഗേഷു പർവതദ്രുമസാനുഷു॥ 1-168-22 (7687) 
സരസ്തു രമണീയേഷു പദ്മോത്പലവനേഷു ച।
നദീദ്വീപപ്രദേശേഷു വൈഡൂര്യസികതേഷു ച॥ 1-168-23 (7688) 
ദേവാരണ്യേഷു പുണ്യേഷു തഥാ പർവതസാനുഷു।
സുതീർഥവനതോയാസു തഥാ ഗിരിനദീഷു ച॥ 1-168-24 (7689) 
സാഗരസ്യ പ്രദേശേഷു ഭണിഹേമയുതേഷു ച।
ഗുഹ്യകാനാം നിവാസേഷു കുലപർവതസാനുഷു॥ 1-168-25 (7690) 
സർവർതുഫലവൃക്ഷേഷു മാനസേഷു വനേഷു ച।
ബിഭ്രതീ പരമം രൂപം രമയാമാസ പാണ്ഡവം॥ 1-168-26 (7691) 
`യഥാ സുമോദതേ സ്വർഗേ സുകൃത്യപ്സരസാ സഹ।
സുതരാം പരമപ്രീതസ്തഥാ രേമേ മഹാദ്യുതിഃ॥ 1-168-27 (7692) 
ശുഭം ഹി ജഘനം തസ്യാഃ സവർണമണിമേഖലം।
ന തതർപ തദാ മൃദ്ഗൻഭീമസേനോ മുഹുർമുഹുഃ॥'  1-168-28 (7693) 
രമയന്തീ തതോ ഭീമം തത്രതത്ര മനോജവാ।
സാ രേമേ തേന സംഹർഷാത്തൃപ്യന്തീ ച മുഹുർമുഹുഃ॥ 1-168-29 (7694) 
അഹസ്സു രമയന്തീ സാ നിശാകാലേഷു പാണ്ഡവം।
ആനീയ വൈ സ്വകേ ഗേഹേ ദർശയാമാസ മാതരം॥ 1-168-30 (7695) 
ഭ്രാതൃഭിഃ സഹിതോ നിത്യം സ്വപതേ പാണ്ഡവസ്തഥാ।
കുന്ത്യാഃ പരിചരന്തീ സാ തസ്യാഃ പാർശ്വേവസന്നിശാം॥ 1-168-31 (7696) 
കാമാംശ്ച മുഖവാസാദീനാനയിഷ്യതി ഭോജനം।
തസ്യാം രാത്ര്യാം വ്യതീതായാമാജഗാമ മഹാവ്രതഃ॥ 1-168-32 (7697) 
പാരാശര്യോ മഹാപ്രാജ്ഞോ ദിവ്യദർശീ മഹാതപാഃ।
തേഽഭിവാദ്യ മഹാത്മാനം കൃഷ്ണദ്വൈപായനം ശുഭം। 
തസ്ഥുഃ പ്രാഞ്ജലയഃ സർവേ സസ്നുഷാ ചൈവ മാധവീ॥  1-168-33 (7698) 
ശ്രീവ്യാസ ഉവാച। 1-168-34x (988) 
മയേദം മനസാ പൂർവം വിദിതം ഭരതർഷഭാഃ।
യഥാ സ്ഥിതൈരധർമേണ ധാർതരാഷ്ട്രൌർവിവാസിതാഃ॥ 1-168-34 (7699) 
തദ്വിദിത്വാഽസ്മി സംപ്രാപ്തശ്ചികീർഷ്വൈ പരം ഹിതം।
ന വിഷാദോ ഹി വഃ കാര്യഃ സർവമേതത്സുഖായ വഃ॥ 1-168-35 (7700) 
സുഹൃദ്വിയോജനം കർമ പുരാകൃതമരിന്ദമാഃ।
തസ്യ സിദ്ധിരിയം പ്രാപ്താ മാ ശോചത പരന്തപാഃ॥ 1-168-36 (7701) 
സമാപ്തേ ദുഷ്കൃതേ ചൈവ യൂയം തേ വൈ ന സംശയഃ।
സ്വരാഷ്ട്രേ വിഹരിഷ്യന്തോ ഭവിഷ്യഥ സബാന്ധവാഃ॥ 1-168-37 (7702) 
ദീനതോ ബാലതശ്ചൈവ സ്നേഹം കുർവന്തി ബാന്ധവാഃ।
തസ്മാദഭ്യധികഃ സ്നേഹോ യുഷ്മാസു മമ സംപ്രതി॥ 1-168-38 (7703) 
സ്നേഹപൂർവം ചികീർഷാമി ഹിതം യത്തന്നിബോധത।
വസതേഹ പ്രതിച്ഛന്നാ മമാഗമനകാങ്ക്ഷിണഃ॥ 1-168-39 (7704) 
ഏതദ്വൈ ശാലിഹോത്രസ്യ തപസാ നിർമിതം സരഃ।
രമണീയമിദം തോയം ക്ഷുത്പിപാസാശ്രമാപഹം॥ 1-168-40 (7705) 
കാര്യാർഥിനസ്തു ഷൺമാസാന്വിഹരധ്വം യഥാസുഖം॥  1-168-41 (7706) 
വൈശംപായന ഉവാച। 1-168-42x (989) 
ഏവം സ താൻസമാശ്വാസ്യ വ്യാസഃ പാർഥാനരിന്ദമാൻ।
സ്നേഹാച്ച സംപരിഷ്വജ്യ കുന്തീമാശ്വാസയത്പ്രഭുഃ॥ 1-168-42 (7707) 
സ്നുഷേ മാ രോദ മാ രോദേത്യേവം വ്യാസോഽബ്രവീദ്വചഃ।
ജീവപുത്രേ സുതസ്തേഽയം ധർമനിത്യോ യുധിഷ്ഠിരഃ॥ 1-168-43 (7708) 
പൃഥിവ്യാം പാർഥഇവാൻസർവാൻപ്രശാസിഷ്യതി ധർമരാട്।
ധർമേണ ജിത്വാ പൃഥിവീമഖിലാം ധർമകൃദ്വശീ॥ 1-168-44 (7709) 
സ്ഥാപയിത്വാ വശേ സർവാം സപർവതവനാം ശുഭാം।
ഭീമസേനാർജുനബലാദ്ഭോക്ഷ്യത്യയമസംശയം॥ 1-168-45 (7710) 
പുത്രാസ്തവ ച മാദ്ര്യാശ്ച പഞ്ചൈതേ ലോകവിശ്രുതാഃ।
സ്വരാഷ്ട്രേ വിഹരിഷ്യന്തി സുഖം സുമനസസ്തദാ॥ 1-168-46 (7711) 
യക്ഷ്യന്തി ച നരവ്യാഘ്രാ വിജിത്യ പൃഥിവീമിമാം।
രാജസൂയാശ്വമേധാദ്യൈഃ ക്രതുഭിർഭൂരിദക്ഷിണൈഃ॥ 1-168-47 (7712) 
അനുഗൃഹ്യ സുഹൃദ്വർഗം ധനേന ച സുഖേന ച।
പിതൃപൈതാമഹം രാജ്യമഹാരിഷ്യന്തി തേ സുതാഃ॥ 1-168-48 (7713) 
സ്നുഷാ കമലപത്രാക്ഷീ നാംനാ കമലപാലികാ।
വശവർതിനീ തു ഭീമസ്യ പുത്രമേഷാ ജനിഷ്യതി॥ 1-168-49 (7714) 
തേന പുത്രേണ കൃച്ഛ്രേഷു ഭവിഷ്യഥ ച താരിതാഃ।
ഇഹ മാസം പ്രതീക്ഷധ്വമാഗമിഷ്യാംയഹം പുനഃ॥ 1-168-50 (7715) 
ദേശകാലൌ വിദിത്വൈവം യാസ്യധ്വം പരമാം മുദം॥  1-168-51 (7716) 
വൈശംപായന ഉവാച। 1-168-52x (990) 
സ തൈഃ പ്രാഞ്ജലിഭിഃ സർവൈസ്തഥേത്യുക്തോ ജനാധിപ।
ജഗാമ ഭഗവാന്വ്യാസോ യഥാഗതമൃഷിഃ പ്രഭുഃ॥ ॥ 1-168-52 (7717) 
 
ഇതി ശ്രീമൻമഹാഭാരതേ ആദിപർവണി ഹിഡിംബവധപർവണി അഷ്ടഷഷ്ട്യധികശതതമോഽധ്യായഃ॥ 168 ॥

Mahabharata - Adi Parva - Chapter Footnotes

1-168-38 ദീനതോ ബാലത ഇതി ദ്വയം ഭാവപ്രധാനം॥ അഷ്ടഷഷ്ട്യുത്തരശതതമോഽധ്യായഃ॥ 168 ॥



ആദിപർവ - അധ്യായ 169

॥ ശ്രീഃ ॥

1.169. അധ്യായഃ 169 

Mahabharata - Adi Parva - Chapter Topics

ഘടോത്കചോത്പത്തിഃ॥ 1 ॥ സ്മൃതിമാത്രാദാഗച്ഛാവ ഇത്യുക്ത്വാ ഹിഡിംബാഘടോത്കചയോർഗമനം॥ 2 ॥

Mahabharata - Adi Parva - Chapter Text

1-169-0 (7718) 
വൈശംപായന ഉവാച। 1-169-0x (991) 
ഗതേ ഭഗവതി വ്യാസേ പാണ്ഡവാ വിഗതജ്വരാഃ।
ഊഷുസ്തത്ര ച ഷൺമാസാന്വടവൃക്ഷേ യഥാസുഖം॥ 1-169-1 (7719) 
ശാകമൂലഫലാഹാരാസ്തപഃ കുർവന്തി പാണ്ഡവാഃ।
അനുജ്ഞാതാ മഹാരാജ തതഃ കമലപാലികാ॥ 1-169-2 (7720) 
രമയന്തീ സദാ ഭീമം തത്രതത്ര മനോജവാ।
ദിവ്യാഭരണവസ്ത്രാ ഹി ദിവ്യസ്രഗനുലേപനാ॥ 1-169-3 (7721) 
ഏവം ഭ്രാതൄൻസപ്ത മാസാൻഹിഡിംബാഽവാസയദ്വനേ।
പാണ്ഡവാൻഭീമസേനാർഥേ രാക്ഷസീ കാമരൂപിണീ॥ 1-169-4 (7722) 
സുഖം സ വിഹരൻഭീമസ്തത്കാലം പര്യണാമയത്।
തതോഽലഭത സാ ഗർഭം രാക്ഷസീ കാമരൂപിണീ॥ 1-169-5 (7723) 
അതൃപ്താ ഭീമസേനേന സപ്തമാസോപസംഗതാ।'
പ്രജജ്ഞേ രാക്ഷസീ പുത്രം ഭീമസേനാൻമഹാബലാത്॥  1-169-6 (7724) 
വിരൂപാക്ഷം മഹാവക്ത്രം ശങ്കുകർണം വിഭീഷണം।
ഭീമരൂപം സുതാംരാക്ഷം തീക്ഷ്ണദംഷ്ട്രം മഹാരഥം॥ 1-169-7 (7725) 
മഹേഷ്വാസം മഹാവീര്യം മഹാസത്വം മഹാജവം।
മഹാകായം മഹാകാലം മഹാഗ്രീവം മഹാഭുജം॥ 1-169-8 (7726) 
അമാനുഷം മാനുഷജം ഭീമവേഗമരിന്ദമം।
പിശാചകാനതീത്യാന്യാൻബഭൂവാതി സ മാനുഷാൻ॥ 1-169-9 (7727) 
ബാലോഽപി വിക്രമം പ്രാപ്തോ മാനുഷേഷു വിശാംപതേ।
സർവാസ്ത്രേഷു വരോ വീരഃ പ്രകാമമഭവദ്ബലീ॥ 1-169-10 (7728) 
സദ്യോ ഹി ഗർഭം രാക്ഷസ്യോ ലഭന്തേ പ്രസവന്തി ച।
കാമരൂപധരാശ്ചൈവ ഭവന്തി ബഹുരൂപികാഃ॥ 1-169-11 (7729) 
പ്രണംയ വികചഃ പാദാവഗൃഹ്ണാത്സ പിതുസ്തദാ।
മാതുശ്ച പരമേഷ്വാസസ്തൌ ച നാമാസ്യ ചക്രതുഃ॥ 1-169-12 (7730) 
ഘടോഹാസ്യോത്കച ഇതി മാതാ തം പ്രത്യഭാഷത।
അഭവത്തേന നാമാസ്യ ഘടോത്കച ഇതി സ്മ ഹ॥ 1-169-13 (7731) 
അനുരക്തശ്ച താനാസീത്പാണ്ഡവാൻസ ഘടോത്കചഃ।
തേഷാം ച ദയിതോ നിത്യമാത്മനിത്യോ ബഭൂവ ഹ॥ 1-169-14 (7732) 
ഘടോത്കചോ മഹാകായഃ പാണ്ഡവാൻപൃഥയാ സഹ।
അഭിവാദ്യ യഥാന്യായമബ്രവീച്ച പ്രഭാഷ്യ താൻ॥ 1-169-15 (7733) 
കിം കരോംയഹമാര്യാണാം നിഃശങ്കം വദതാനഘാഃ।
തം ബ്രുവന്തം ഭൈമസേനിം കുന്തീ വചനമബ്രവീത്॥ 1-169-16 (7734) 
ത്വം കുരൂണാം കുലേ ജാതഃ സാക്ഷാദ്ഭീമസമോ ഹ്യസി।
ജ്യേഷ്ഠഃ പുത്രോസി പഞ്ചാനാം സാഹായ്യം കുരു പുത്രക॥ 1-169-17 (7735) 
വൈശംപായന ഉവാച। 1-169-18x (992) 
പൃഥയാപ്യേവമുക്തസ്തു പ്രണംയൈവ വചോഽബ്രവീത്।
യഥാ ഹി രാവണോ ലോകേ ഇന്ദ്രജിച്ച മഹാബലഃ। 
വർഷ്മവീര്യസമോ ലോകേ വിശിഷ്ടശ്ചാഭവം നൃഷു॥  1-169-18 (7736) 
കൃത്യകാല ഉപസ്ഥാസ്യേ പിതൄനിതി ഘടോത്കചഃ।
ആമന്ത്ര്യ രക്ഷസാം ശ്രേഷ്ഠഃ പ്രതസ്ഥേ ചോത്തരാം ദിശം॥ 1-169-19 (7737) 
സ ഹി സൃഷ്ടോ ഭഗവതാ ശക്തിഹേതോർമഹാത്മനാ।
വർണസ്യാപ്രതിവീര്യസ്യ പ്രതിയോദ്ധാ മഹാരഥഃ॥ 1-169-20 (7738) 
`ഭീമ ഉവാച। 1-169-21x (993) 
സഹ വാസോ മയാ ജീർണസ്ത്വയാ കമലപാലികേ।
പുനർദ്രക്ഷ്യസി രാജ്യസ്ഥാനിത്യഭാഷത താം തദാ॥ 1-169-21 (7739) 
ഹിഡിംബോവാച। 1-169-22x (994) 
പദാ മാം സംസ്മരേഃ കാന്ത രിരംസൂ രഹസി പ്രഭോ।
തദാ തവ വശം ഭൂയ ആഗന്താസ്ംയാശു ഭാരത॥ 1-169-22 (7740) 
ഇത്യുക്ത്വാ സാ ജഗാമാശു ഭാവമാസജ്യ പാണ്ഡവേ।
ഹിഡിംബാ സമയം സ്മൃത്വാ സ്വാം ഗതിം പ്രത്യപദ്യത॥ ॥ 1-169-23 (7741) 
 
ഇതി ശ്രീമൻമഹാഭാരതേ ആദിപർവണി ഹിഡിംബവധപർവണി ഊനസപ്തത്യുത്തരശതതമോഽധ്യായഃ॥ 169 ॥

Mahabharata - Adi Parva - Chapter Footnotes

1-169-12 വികചഃ കേശഹീനഃ॥ 1-169-13 ഘടോഹം ഘടവദ്വിതർക്യം ആസ്യം തദുപലക്ഷിതം ശിരഃ യസ്യ സ ഘടോഹാസ്യഃ സചാസാവുത്കചശ്ച ഘടോഹാസ്യോത്കചഃ। ഘടോഽഹമുത്കചോഽസ്മീതി മാതരം സോഽഭ്യഭാഷത ഇതി ഘ.ങ. പാഠഃ॥ 13 ॥ 1-169-14 ആത്മനിലഃ സ്വവശഃ॥ ഊനസപ്തത്യുത്തരശതതമോഽധ്യായഃ॥ 169 ॥



ആദിപർവ - അധ്യായ 170

॥ ശ്രീഃ ॥

1.170. അധ്യായഃ 170 

Mahabharata - Adi Parva - Chapter Topics

വനേ ചരതാം പാണ്ഡവാനാം വ്യാസേന സാന്ത്വനം ഏകചക്രാനഗര്യാം ബ്രാഹ്മണഗൃഹേ സ്ഥാപനം ച॥ 1 ॥

Mahabharata - Adi Parva - Chapter Text

1-170-0 (7742) 
`വൈശംപായന ഉവാച। 1-170-0x (995) 
തതസ്തേ പാണ്ഡവാഃ സർവേ ശാലിഹോത്രാശ്രമേ തദാ।
പൂജിതാസ്തേന വന്യേന തമാമന്ത്ര്യ മഹാമുനിം॥ 1-170-1 (7743) 
ജടാഃ കൃത്വാഽഽത്മനഃ സർവേ വൽകലാജിനവാസസഃ।
കുന്ത്യാ സഹ മഹാത്മാനോ ബിഭ്രതസ്താപസം വപുഃ॥ 1-170-2 (7744) 
ബ്രാഹ്മം വേദമധീയാനാ വേദാംഗാനി ച സർവശഃ।
നീതിശാസ്ത്രം ച ധർമജ്ഞാ ന്യായജ്ഞാനം ച പാണ്ഡവാഃ॥ 1-170-3 (7745) 
ശാലിഹോത്രപ്രസാദേന ലബ്ധ്വാ പ്രീതിമവാപ്യ ച।'
തേ വനേന വനം ഗത്വാ ഘ്നന്തോ മൃഗഗണാൻബഹൂൻ। 
അപക്രംയ യയൂ രാജംസ്ത്വരമാണാ മഹാരഥാഃ॥  1-170-4 (7746) 
മത്സ്യാംസ്ത്രിഗർതാൻപാഞ്ചാലാൻകീചകാനന്തരേണ ച।
രമണീയാന്വനോദ്ദേശാൻപ്രേക്ഷമാണാഃ സരാംസി ച॥ 1-170-5 (7747) 
ക്വചിദ്വഹന്തോ ജനനീം ത്വരമാണാ മഹാരഥാഃ।
`ക്വചിച്ഛ്രാന്താശ്ച കാന്താരേ ക്വചിത്തിഷ്ഠന്തി ഹർഷിതാഃ'॥ 1-170-6 (7748) 
ക്വചിച്ഛന്ദേന ഗച്ഛന്തസ്തേ ജഗ്മുഃ പ്രസഭം പുനഃ।
പഥി ദ്വൈപായന സർവേ ദദൃശുഃ സ്വപിതാമഹം॥ 1-170-7 (7749) 
തേഽഭിവാദ്യ മഹാത്മാനം കൃഷ്ണദ്വൈപായനം തദാ।
തസ്ഥുഃ പ്രാഞ്ജലയഃ സർവേ സഹ മാത്രാ പരന്തപാഃ॥ 1-170-8 (7750) 
വ്യാസ ഉവാച। 1-170-9x (996) 
തദാശ്രമാന്നിർഗമനം മയാ ജ്ഞാതം നരർഷഭാഃ।
ഘടോത്കചസ്യ ചോത്പത്തിം ജ്ഞാത്വാ പ്രീതിരവർധത॥ 1-170-9 (7751) 
ഇദം നഗരമഭ്യാശേ രമണീയം നിരാമയം।
വസതേഹ പ്രതിച്ഛന്നാ മമാഗമനകാങ്ക്ഷിണഃ॥ 1-170-10 (7752) 
വൈശംപായന ഉവാച। 1-170-11x (997) 
ഏവം സ താൻസമാശ്വാസ്യ വ്യാസഃ പാർതാനരിന്ദമാൻ।
ഏകചക്രാമഭിഗതാം കുന്തീമാശ്വാസയത്പ്രഭുഃ॥ 1-170-11 (7753) 
ശ്രീവ്യാസ ഉവാച। 1-170-12x (998) 
കുര്യാന്ന കേവലം ധർമം ദുഷ്കൃതം ച തഥാന നരഃ।
സുകൃതം ദുഷ്കൃതം ലോകേ ന കർതാ നാസ്തി കശ്ചന॥ 1-170-12 (7754) 
അവശ്യം ലഭതേ കർതാ ഫലം വൈ പുണ്യപാപയോഃ।
ദുഷ്കൃതസ്യ ഫലേനൈവ പ്രാപ്തം വ്യസനമുത്തമം॥ 1-170-13 (7755) 
തസ്മാൻമാധവി മാനാർഹേ മാ ച ശോകേ മനഃ കൃഥാഃ।  1-170-14 (7756) 
വൈശംപായന ഉവാച।
ഏവമുക്ത്വാ നിവേശ്യൈനാൻബ്രാഹ്മണസ്യ നിവേശനേ॥  1-170-14x (999) 
ജഗാമ ഭഗവാന്വ്യാസോ യതാകാമമൃഷിഃ പ്രഭുഃ॥ ॥  1-170-15 (7757) 
 
ഇതി ശ്രീമൻമഹാഭാരതേ ആദിപർവണി ഹിഡിംബവധപർവണി സപ്തത്യധികശതതമോഽധ്യായഃ॥ 170 ॥ ॥ സമാപ്തം ഹിഡിംബവധപർവ ॥




ആദിപർവ - അധ്യായ 171

॥ ശ്രീഃ ॥

1.171. അധ്യായഃ 171 

 
(അഥ ബകവധപർവ  ॥ 10 ॥)

Mahabharata - Adi Parva - Chapter Topics

ഏകചക്രായാം ഭിക്ഷാമടതഃ പാണ്ഡവാന്ദൃഷ്ട്വാ പൌരാണാം വിതർകഃ॥ 1 ॥ കുംഭകാരാദ്ഭീമസ്യ മഹത്തരപാത്രലാഭഃ॥ 2 ॥ സഭാര്യസ്യ തദ്ഗൃഹസ്വാമിനോ ബ്രാഹ്മണസ്യ ക്രന്ദിതം ശ്രുതവത്യാഃ കുന്ത്യാഃ ഭീമാനുമത്യാ ബ്രാഹ്മണാന്തർഗൃഹപ്രവേശഃ॥ 3 ॥ ബ്രാഹ്മണപ്രലാപഃ॥ 4 ॥

Mahabharata - Adi Parva - Chapter Text

1-171-0 (7758) 
ജനമേജയ ഉവാച। 1-171-0x (1000) 
ഏകചക്രാം ഗതാസ്തേ തു കുന്തീപുത്രാ മഹാരഥാഃ।
അത ഊർധ്വം ദ്വിജശ്രേഷ്ഠ കിമകുർവത പാണ്ഡവാഃ॥ 1-171-1 (7759) 
വൈശംപായന ഉവാച। 1-171-2x (1001) 
ഏകചക്രാം ഗതാസ്തേ തു കന്തീപുത്രാ മഹാരഥാഃ।
ഊഷുർനാതിചിരം കാലം ബ്രാഹ്മണസ്യ നിവേശനേ॥ 1-171-2 (7760) 
രമണീയാനി പശ്യന്തോ വനാനി വിവിധാനി ച।
പാർഥിവാനപി ചോദ്ദേശാൻസരിതശ്ച സരാംസി ച॥ 1-171-3 (7761) 
ചേരുർഭൈശ്രം തദാ തേ തു സർവ ഏവ വിശാംപതേ।
`യുധിഷ്ഠിരം ച കുന്തീം ച ചിന്തയന്ത ഉപാസതേ॥ 1-171-4 (7762) 
ഭൈക്ഷം ചരന്തസ്തു തദാ ജടിലാ ബ്രഹ്മചാരിണഃ।
ബഭൂവുർനാഗരാണാം ച ഗുണൈഃ സംപ്രിയദർശനാഃ॥ 1-171-5 (7763) 
നാഗരാ ഊചുഃ। 1-171-6x (1002) 
ദർശനീയാ ദ്വിജാഃ ശുഭ്രാ ദേവഗർഭോപമാഃ ശുഭാഃ।
ഭൈക്ഷാനർഹാശ്ച രാജ്യാർഹാഃ സുകുമാരാസ്തപസ്വിനഃ॥ 1-171-6 (7764) 
നൈതേ യഥാർഥതോ വിപ്രാഃ സുകുമാരാസ്തപസ്വിനഃ।
ചരന്തി ഭൂമൌ പ്രച്ഛന്നാഃ കസ്മാച്ചിത്കാരണാദിഹ॥ 1-171-7 (7765) 
സർവലക്ഷണസംപന്നാ ഭൈക്ഷം നാർഹന്തി നിത്യശഃ।
കാര്യാർഥിനശ്ചരന്തീതി തർകയന്ത ഇതി ബ്രുവൻ॥ 1-171-8 (7766) 
ബന്ധൂനാമാഗമാന്നിത്യമുപചാരൈസ്തു നാഗരാഃ।
ഭാജനാനി ച പൂർണാനി ഭക്ഷ്യഭോജ്യൈരകാരയൻ॥ 1-171-9 (7767) 
മൌനവ്രതേന സംയുക്താ ഭൈശ്രം ഗൃഹ്ണന്തി പാണ്ഡവാഃ।
മാതാ ചിരഗതാൻജ്ഞാത്വാ ശോചന്തീ പാണ്ഡവാൻപ്രതി॥ 1-171-10 (7768) 
ദുഃഖാശ്രുപൂർണനയനാ ലിഖന്ത്യാസ്തേ മഹീതലം।
ഭിക്ഷിത്വാ ദ്വിജഗേഹേഷു ചിന്തയന്തശ്ച മാതരം॥ 1-171-11 (7769) 
ത്വരമാണാ നിവർതന്തേ മാതൃഗൌരവയന്ത്രിതാഃ।
മാത്രേ നിവേദയന്തി സ്മ കുന്ത്യൈ ഭൈക്ഷം ദിവാനിശം॥ 1-171-12 (7770) 
സർവം സംപൂർണഭൈക്ഷാന്നം മാതൃദത്തം പൃഥക്പൃഥക്।
വിഭജ്യാഭുഞ്ജതേഷ്ടം തേ യഥാഭാഗം പൃഥക്പൃഥക്॥ 1-171-13 (7771) 
അർധം സ്മ ഭുഞ്ജതേ പഞ്ച സഹ മാത്രാ പരന്തപാഃ।
അർധം സർവസ്യ ഭൈക്ഷസ്യ ഭീമോ ഭുങ്ക്തേ മഹാബലഃ॥ 1-171-14 (7772) 
സ നാശിതശ്ച ഭവതി കല്യാണാന്നഭുജിഃ പുരാ।
സ വൈവർണ്യം ച കാർശ്യം ച ജഗാമാതൃപ്തികാരിതം॥ 1-171-15 (7773) 
ആജ്യബിന്ദുര്യഥാ വഹ്നൌ മഹതി ജ്വലിതേ ഭവേത്।
തഥാർധഭാഗം ഭീമസ്യ ഭിക്ഷാന്നസ്യ നരോത്തമ॥ 1-171-16 (7774) 
തഥൈവ വസതാം തത്ര തേഷാം രാജൻമഹാത്മനാം।
അതിചക്രാമ സുമഹാൻകാലോഽഥ ഭരതർഷഭ॥ 1-171-17 (7775) 
ഭീമോഽപി ക്രീഡയിത്വാഥ മിഥോ ബ്രാഹ്മണബന്ധുഷു।
കുംഭകാരേണ സംബന്ധാല്ലേഭേ പാത്രം മഹത്തരം॥ 1-171-18 (7776) 
കുംഭകാരോഽദദാത്പാത്രം മഹത്കൃത്വാതിമാത്രകം।
പ്രഹസൻഭീമസേനായ വിസ്മിതസ്തസ്യ കർമണാ॥ 1-171-19 (7777) 
തസ്യാദ്ഭുതം കർമ കുർവൻമൃദ്ഭാരം മഹദാദദേ।
മൃദ്ഭാരൈഃ ശതസാഹസ്രൈഃ കുംഭകാരമതോഷയത്॥ 1-171-20 (7778) 
ചക്രേ ചക്രേ ച മൃദ്ഭാണ്ഡാൻസതതം ഭൈക്ഷമാചരൻ।
തദാദായാഗതം ദൃഷ്ട്വാ ഹസന്തി പ്രഹസന്തി ച॥ 1-171-21 (7779) 
ഭക്ഷ്യഭോജ്യാനി വിവിധാന്യാദായ പ്രക്ഷിപന്തി ച।
ഏവമേവ സദാ ഭുക്ത്വാ മാത്രേ വദതി വൈ രഹഃ। 
ന ചാശിതോഽസ്മി ഭവതി കല്യാണാന്നഭൃതഃ പുരാ॥'  1-171-22 (7780) 
തതഃ കദാചിദ്ഭൈക്ഷായ ഗതാസ്തേ പുരഷർഷഭാഃ।
സംഗത്യ ഭീമസേനസ്തു തത്രാസ്തേ പൃഥയാ സഹ॥ 1-171-23 (7781) 
അഥാർതിജം മഹാശബ്ദം ബ്രാഹ്മണസ്യ നിവേശനേ।
ഭൃശമുത്പതിതം ഘോരം കുന്തീ ശുശ്രാവ ഭാരത॥ 1-171-24 (7782) 
രോരുയമാണാംസ്താന്ദൃഷ്ട്വാ പരിദേവയതശ്ച സാ।
കാരുണ്യാത്സാധുഭാവാച്ച കുന്തീ രാജന്ന ചക്ഷമേ॥ 1-171-25 (7783) 
മഥ്യമാനേവ ദുഃഖേന ഹൃദയേന പൃഥാ തദാ।
ഉവാച ഭീമം കല്യാണീ കൃപാന്വിതമിദം വചഃ॥ 1-171-26 (7784) 
വസാമഃ സുസുഖം പുത്ര ബ്രാഹ്മണസ്യ നിവേശനേ।
അജ്ഞാതാ ധാർതരാഷ്ട്രസ്യ സത്കൃതാം വീതമന്യവഃ॥ 1-171-27 (7785) 
സാ ചിന്തയേ സദാ പുത്ര ബ്രാഹ്മണസ്യാസ്യ കിം ന്വഹം॥
കദാ പ്രിയം കരിഷ്യാമി യത്കുര്യുരുഷിതാഃ സുഖം॥ 1-171-28 (7786) 
ഏതാവാൻപുരുഷസ്താത കൃതം യസ്മിന്ന നശ്യതി।
യാവച്ച കുര്യാദന്യോഽസ്യ കുര്യാദഭ്യധികം തതഃ॥ 1-171-29 (7787) 
തദിദം ബ്രാഹ്മണസ്യാസ്യ ദുഃഖമാപതിതം ധ്രുവം।
ന തത്ര യദി സാഹായ്യം കുര്യാമ സുകൃതം ഭവേത്॥ 1-171-30 (7788) 
ഭീമസേന ഉവാച। 1-171-31x (1003) 
ജ്ഞായതാമസ്യ യദ്ദുഃഖം യതശ്ചൈവ സമുത്ഥിതം।
വിദിത്വാ വ്യവസിഷ്യാമി യദ്യപി സ്യാത്സുദുഷ്കരം॥ 1-171-31 (7789) 
വൈശംപായന ഉവാച। 1-171-32x (1004) 
ഏവം തൌ കഥയന്തൌ ച ഭൂയഃ സുശ്രുവതുഃ സ്വനം।
ആർതിജം തസ്യ വിപ്രസ്യ സഭാര്യസ്യ വിശാംപതേ॥ 1-171-32 (7790) 
അന്തഃപുരം തതസ്തസ്യ ബ്രാഹ്മണസ്യ മഹാത്മനഃ।
വിവേശ ത്വരിതാ കുന്തീ ബദ്ധവത്സേവ സൌരഭീ॥ 1-171-33 (7791) 
തതസ്തം ബ്രാഹ്മണം തത്ര ഭാര്യയാ ച സുതേന ച।
ദുഹിത്രാ ചൈവ സഹിതം ദദർശ വികൃതാനനം॥ 1-171-34 (7792) 
ബ്രാഹ്മണ ഉവാച। 1-171-35x (1005) 
ധിഗിദം ജീവിതം ലോകേ ഗതസാരമനർഥകം।
ദുഃഖമൂലം പരാധീനം ഭൃശമപ്രിയഭാഗി ച॥ 1-171-35 (7793) 
ജീവിതേ പരമം ദുഃഖം ജീവിതേ പരമോ ജ്വരഃ।
ജീവിതേ വർതമാനസ്യ ദ്വന്ദ്വാനാമാഗമോ ധ്രുവഃ॥ 1-171-36 (7794) 
ആത്മാ ഹ്യേകോ ഹി ധർമാർഥൌ കാമം ചൈവ നിഷേവതേ।
ഏതൈശ്ച വിപ്രയോഗോഽപി ദുഃഖം പരമനന്തകം॥ 1-171-37 (7795) 
ആഹുഃ കേചിത്പരം മോക്ഷം സ ച നാസ്തി കഥഞ്ചന।
അർഥപ്രാപ്തൌ തു നരകഃ കൃത്സ്ന ഏവോപപദ്യതേ॥ 1-171-38 (7796) 
അർഥേപ്സുതാ പരം ദുഃഖമർഥപ്രാപ്തൌ തതോഽധികം।
ജാതസ്നേഹസ്യ ചാർഥേഷു വിപ്രയോഗേ മഹത്തരം॥ 1-171-39 (7797) 
`യാവന്തോ യസ്യ സംയോഗാ ദ്രവ്യൈരിഷ്ടൈർഭവന്ത്യുത।
താവന്തോഽസ്യ നിഖ്യന്തേ ഹൃദയേ ശോകശങ്കവഃ॥ 1-171-40 (7798) 
തദിദം ജീവിതം പ്രാപ്യ അൽപകാലം മഹാഭയം।
ത്യാഗോ ഹി ന മയാ പ്രാപ്തോ ഭാര്യയാ സഹിതേന ച॥'  1-171-41 (7799) 
ന ഹി യോഗം പ്രപശ്യാമി യേന മുച്യേയമാപദഃ।
പുത്രദാരേണ വാ സാർധം പ്രാദ്രവേയമനാമയം॥ 1-171-42 (7800) 
യതിതം വൈ മയാ പൂർവം വേത്ഥ ബ്രാഹ്മണി തത്തഥാ।
ക്ഷേമം യതസ്തതോ ഗന്തും ത്വയാ തു മമ ന ശ്രുതം॥ 1-171-43 (7801) 
ഇഹ ജാതാ വിവൃദ്ധാഽസ്മി പിതാ മാതാ മമേതി വൈ।
ഉക്തവത്യസി ദുർമേധേ യാച്യമാനാ മയാഽസകൃത്॥ 1-171-44 (7802) 
സ്വർഗതോഽപി പിതാ വൃദ്ധസ്തഥാ മാതാ ചിരം തവ।
ബന്ധവാ ഭൂതപൂർവാശ്ച തത്ര വാസേ തു കാ രതിഃ॥ 1-171-45 (7803) 
`ന ഭോജനം വിരുദ്ധം സ്യാന്ന സ്ത്രീദേശോ നിബന്ധനഃ।
സുദൂരമപി തം ദേശം വ്രജേദ്ഗരുഡഹംസവത്॥'  1-171-46 (7804) 
സോഽയം തേ ബന്ധുകാമായാ അശൃണ്വന്ത്യാ വചോ മമ।
ബന്ധുപ്രണാശഃ സംപ്രാപ്തോ ഭൃശം ദുഃഖകരോ മമ॥ 1-171-47 (7805) 
അഥവാ മദ്വിനാശോ യം ന ഹി ശക്ഷ്യാമി കഞ്ചന।
പരിത്യക്തുമഹം ബന്ധും സ്വയം ജീവന്നൃശംസവത്॥ 1-171-48 (7806) 
സഹധർമചരീം ദാന്താം നിത്യം മാതൃസമാം മമ।
സഖായം വിഹിതാം ദേവൈർനിത്യം പരമികാം ഗതിം॥ 1-171-49 (7807) 
പിത്രാ മാത്രാ ച വിഹിതാം സദാ ഗാർഹസ്ഥ്യഭാഗിനീം।
വരയിത്വാ യഥാന്യായം മന്ത്രവത്പരിണീയ ച॥ 1-171-50 (7808) 
കുലീനാം ശീലസംപന്നാമപത്യജനനീമപി।
ത്വാമഹം ജീവിതസ്യാർഥേ സാധ്വീമനപകാരിണീം॥ 1-171-51 (7809) 
പരിത്യക്തും ന ശക്ഷ്യാമി ഭാര്യാം നിത്യമനുവ്രതാം।
കുത ഏവ പരിത്യക്തും സുതാം ശക്ഷ്യാംയഹം സ്വയം॥ 1-171-52 (7810) 
ബാലാമപ്രാപ്തവയസമജാതവ്യഞ്ജനാകൃതിം।
ഭർതുരർഥായ നിക്ഷിപ്താം ന്യാസം ധാത്രാ മഹാത്മനാ॥ 1-171-53 (7811) 
യയാ ദൌഹിത്രജാംʼല്ലോകാനാശംസേ പിതൃഭിഃ സഹ।
സ്വയമുത്പാദ്യ താം ബാലാം കഥമുത്സ്രഷ്ടുമുത്സഹേ॥ 1-171-54 (7812) 
മന്യന്തേ കേചിദധികം സ്നേഹം പുത്രേ പിതുർനരാഃ।
കന്യായാം കേചിദപരേ മമ തുല്യാവുഭൌ സ്മൃതൌ॥ 1-171-55 (7813) 
യസ്യാം ലോകാഃ പ്രസൂതിശ്ച സ്ഥിതാ നിത്യമഥോ സുഖം।
അപാപാം താമഹം ബാലാം കഥമുത്സ്രഷ്ടുമുത്സഹേ॥ 1-171-56 (7814) 
`കുത ഏവ പരിത്യക്തും സുതം ശക്ഷ്യാംയഹം സ്വയം।
പ്രാർഥയേയം പരാം പ്രീതിം യസ്മിൻസ്വർഗഫലാനി ച॥ 1-171-57 (7815) 
യസ്യ ജാതസ്യ പിതരോ മുഖം ദൃഷ്ട്വാ ദിവം ഗതാഃ।
അഹം മുക്തഃ പിതൃഋണാദ്യസ്യ ജാതസ്യ തേജസാ॥ 1-171-58 (7816) 
ദയിതം മേ കഥം ബാലമഹം ത്യക്തുമിഹോത്സഹേ।
തമഹം ജ്യേഷ്ഠപുത്രം മേ കുലനിർഹാരകം വിഭും॥ 1-171-59 (7817) 
മമ പിണ്ഡോദകനിധിം കഥം ത്യക്ഷ്യാമി പുത്രകം।
ത്യാഗോഽയം മമ സംപ്രാപ്തോ മമന്വാ മേ സുതസ്യ വാ॥ 1-171-60 (7818) 
തവ വാ തവ പുത്ര്യാ വാ അത്ര വാസസ്യ തത്ഫലം।
ന ശൃണോഷി വചോ മഹ്യം തത്ഫലം ഭുങ്ക്ഷ്വ ഭാമിനി॥ 1-171-61 (7819) 
അഥവാഹം ന ശക്ഷ്യാമി സ്വയം മർതും സുതം മമ।
ഏകം ത്യക്തും ന ശക്നോതി ഭവതീം ച സുതാമപി॥ 1-171-62 (7820) 
അഥ മദ്രക്ഷണാർഥം വാ ന ഹി ശക്ഷ്യാമി കഞ്ചന।
പരിത്യക്തുമഹം ബന്ധും സ്വയം ജീവന്നൃശംസവത്॥ 1-171-63 (7821) 
ആത്മാനമപി ചോത്സൃജ്യ ഗതേ പ്രേതവശം മയി।'
ത്യക്താ ഹ്യേതേ മയാ വ്യക്തം നേഹ ശക്ഷ്യന്തി ജീവിതും॥  1-171-64 (7822) 
ഏഷാം ചാന്യതമത്യാഗോ നൃശംസോ ഗർഹിതോ ബുധൈഃ।
ആത്മത്യാഗേ കൃതേ ചേമേ മരിഷ്യന്തി മയാ വിനാ॥ 1-171-65 (7823) 
സ കൃച്ഛ്രാമഹമാപന്നോ ന ശക്തസ്തർതുമാപദം।
അഹോ ധിക്കാം ഗതിം ത്വദ്യ ഗമിഷ്യാമി സബാന്ധവഃ। 
സർവൈഃ സഹ മൃതം ശ്രേയോ ന ച മേ ജീവിതും ക്ഷമം॥ ॥  1-171-66 (7824) 
 
ഇതി ശ്രീമൻമഹാഭാരതേ ആദിപർവണി ബകവചപർവണി ഏകസപ്തത്യധികശതതമോഽധ്യായഃ॥ 171 ॥

Mahabharata - Adi Parva - Chapter Footnotes

1-171-42 യോഗമുപായം॥ ഏകസപ്തത്യധികശതതമോഽധ്യായഃ॥ 171 ॥



ആദിപർവ - അധ്യായ 172

॥ ശ്രീഃ ॥

1.172. അധ്യായഃ 172 

Mahabharata - Adi Parva - Chapter Topics

ബ്രാഹ്മണ പ്രതി തത്പത്നീവാക്യം॥ 1 ॥

Mahabharata - Adi Parva - Chapter Text

1-172-0 (7825) 
ബ്രാഹ്മണ്യുവാച। 1-172-0x (1006) 
ന സന്താപസ്ത്വയാ കാര്യഃ പ്രാകൃതേനേവ കർഹിചിത്।
ന ഹി സന്താപകാലോഽയം വൈദ്യസ്യ തവ വിദ്യതേ॥ 1-172-1 (7826) 
അവശ്യം നിധനം സർവൈർഗന്തവ്യമിഹ മാനവൈഃ।
അവശ്യഭാവിന്യർഥേ വൈ സന്താപോ നേഹ വിദ്യതേ॥ 1-172-2 (7827) 
ഭാര്യാ പുത്രോഽഥ ദുഹിതാ സർവമാത്മാർഥമിഷ്യതേ।
വ്യഥാം ജഹി സുബുദ്ധ്യാ ത്വം സ്വയം യാസ്യാമി തത്ര ച॥ 1-172-3 (7828) 
ഏതദ്ധി പരമം നാര്യാഃ കാര്യം ലോകേ സനാതനം।
പ്രാണാനപി പരിത്യജ്യ യദ്ഭർതുർഹിതമാചരേത്॥ 1-172-4 (7829) 
തച്ച തത്ര കൃതം കർമ തവാപീദം സുഖാവഹം।
ഭവത്യമുത്ര ചാക്ഷയ്യം ലോകേഽസ്മിംശ്ച യശസ്കരം॥ 1-172-5 (7830) 
ഏഷ ചൈവ ഗുരുർധർമോ യം പ്രവക്ഷ്യാംയഹം തവ।
അർഥശ്ച തവ ധർമശ്ച ഭൂയാനത്ര പ്രദൃശ്യതേ॥ 1-172-6 (7831) 
യദർഥമിഷ്യതേ ഭാര്യാ പ്രാപ്തഃ സോഽർഥസ്ത്വയാ മയി।
കന്യാ ചൈകാ കുമാരശ്ച കൃതാഹമനൃണാ ത്വയാ॥ 1-172-7 (7832) 
സമർഥഃ പോഷണേ ചാസി സുതയോ രക്ഷണേ തഥാ।
ന ത്വഹം സുതയോഃ ശക്താ തഥാ രക്ഷണപോഷണേ॥ 1-172-8 (7833) 
മമ ഹി ത്വദ്വിഹീനായാഃ സർവപ്രാണധനേശ്വര।
കഥം സ്യാതാം സുതൌ ബാലൌ ഭരേയം ച കഥം ത്വഹം॥ 1-172-9 (7834) 
കഥം ഹി വിധവാഽനാഥാ ബാലപുത്രാ വിനാ ത്വയാ।
മിഥുനം ജീവയിഷ്യാമി സ്ഥിതാ സാധുഗതേ പഥി॥ 1-172-10 (7835) 
അഹം കൃതാവലേപൈശ്ച പ്രാർഥ്യമാനാമിമാം സുതാം।
അയുക്തൈസ്തവ സംബന്ധേ കഥം ശക്ഷ്യാമി രക്ഷിതും॥ 1-172-11 (7836) 
ഉത്സൃഷ്ടമാമിഷം ഭൂമൌ പ്രാർഥയന്തി യഥാ ഖഗാഃ।
പ്രാർഥയന്തി ജനാഃ സർവേ പതിഹീനാം തഥാ സ്ത്രിയം॥ 1-172-12 (7837) 
സാഽഹം വിചാല്യമാനാ വൈ പ്രാർഥ്യമാനാ ദുരാത്മഭിഃ।
സ്ഥാതും പഥി ന ശക്ഷ്യാമി സജ്ജനേഷ്ടേ ദ്വിജോത്തമ॥ 1-172-13 (7838) 
`സ്ത്രീജൻമ ഗർഹിതം നാഥ ലോകേ ദുഷ്ടജനാകുലേ।
മാതാപിത്രോർവശേ കന്യാ പ്രൌഢാ ഭർതൃവശേ തഥാ॥ 1-172-14 (7839) 
അഭാവേ ചാനയോഃ പുത്രേ ഖതന്ത്രാ സ്ത്രീ വിഗർഹിതാ॥  1-172-15 (7840) 
അനാഥത്വം സ്ത്രിയോ ദ്വാരം ദുഷ്ടാനാം വിവൃതം ഹി തത്।
വസ്ത്രഖണ്ഡം ഘൃതാക്തം ഹി യഥാ സങ്കൃഷ്യതേ ശ്വഭിഃ॥'  1-172-16 (7841) 
കഥം തവ കുലസ്യൈകമിമം ബാലമനാഗസം।
പിതൃപൈതാമഹേ മാർഗേ നിയോക്തുമഹമുത്സഹേ॥ 1-172-17 (7842) 
കഥം ശക്ഷ്യാമി ബാലേഽസ്മിൻഗുണാനാധാതുമീപ്സിതാൻ।
അനാഥേ സർവതോ ലുപ്തേ യഥാ ത്വം ധർമദർശിവാൻ॥ 1-172-18 (7843) 
ഇമാമപി ച തേ ബാലാമനാഥാം പരിഭൂയ മാം।
അനർഹാഃ പ്രാർഥയിഷ്യന്തി ശൂദ്രാ വേദശ്രുതിം യഥാ॥ 1-172-19 (7844) 
താം ചേദഹം ന ദിത്സേയം സദ്ഗുണൈരുപബൃംഹിതാം।
പ്രമഥ്യൈനാം ഹരേയുസ്തേ ഹവിർധ്വാങ്ക്ഷാ ഇവാധ്വരാത്॥ 1-172-20 (7845) 
സംപ്രേക്ഷമാണാ പുത്രീം തേ നാനുരൂപമിവാത്മനഃ।
അനർഹവശമാപന്നാമിമാം ചാപി സുതാം തവ॥ 1-172-21 (7846) 
അവജ്ഞാതാ ച ലോകേഷു തഥാൻമാനമജാനതീ।
അവലിപ്തൈരൈർബ്രഹ്മൻമരിഷ്യാമി ന സംശയഃ॥ 1-172-22 (7847) 
തൌ ച ഹീനൌ മയാ ബാലൌ ത്വയാ ചൈവ തഥാത്മജൌ।
വിനശ്യേതാം ന സന്ദേഹോ മത്സ്യാവിവ ജലക്ഷയേ॥ 1-172-23 (7848) 
ത്രിതയം സർവഥാപ്യേവം വിനശിഷ്യത്യസംശയം।
ത്വയാ വിഹീനം തസ്മാത്ത്വം മാം പരിത്യക്തുമർഹസി॥ 1-172-24 (7849) 
വ്യുഷ്ടിരേഷാ പരാ സ്ത്രീണാം പൂർവം ഭർതുഃ പരാ ഗതിഃ।
നനു ബ്രഹ്മൻസപുത്രാണാമിതി ധർമവിദോ വിദുഃ॥ 1-172-25 (7850) 
`അനിഷ്ടമിഹ പുത്രാണാം വിഷയേ പരിവർതിതും।
ഹരിദ്രാഞ്ജനപുഷ്പാദിസൌമംഗല്യയുതാ സതീ॥ 1-172-26 (7851) 
മരണം യാതി യാ ഭർതുസ്തദ്ദത്തജലപായിനീ।
ഭർതൃപാദാർപിതമനാഃ സാ യാതി ഗിരിജാപദം॥ 1-172-27 (7852) 
ഗിരാജായാഃ സഖീ ഭൂത്വാ മോദതേ നഗകന്യയാ।
മിതം ദദാതി ഹി പിതാ മിതം മാതാ മിതം സുതഃ॥ 1-172-28 (7853) 
അമിതസ്യ ഹി ദാതാരം കാ പതിം നാഭിനന്ദതി।
ആശ്രമാശ്ചാഗ്നിസംസ്കാരാ ജപഹോമവ്രതാനി ച॥ 1-172-29 (7854) 
സ്ത്രീണാം നൈതേ വിധാതവ്യാ വിനാ പതിമനിന്ദിതം।
ക്ഷമാ ശൌചമനാഹാരമേതാവദ്വിഹിതം സ്ത്രിയാഃ॥'  1-172-30 (7855) 
പരിത്യക്തഃ സുതശ്ചായം ദുഹിതേയം തഥാ മയാ।
ബാന്ധവാശ്ച പരിത്യക്താസ്ത്വദർഥം ജീവിതം ച മേ॥ 1-172-31 (7856) 
യജ്ഞൈസ്തപോഭിർനിയമൈർദാനൈശ്ച വിവിധൈസ്തഥാ।
വിശിഷ്യതേ സ്ത്രിയാ ഭർതുർനിത്യം പ്രിയഹിതേ സ്ഥിതിഃ॥ 1-172-32 (7857) 
തദിദം യച്ചികീർഷാമി ധർമം പരമസംമതം।
ഇഷ്ടം ചൈവ ഹിതം ചൈവ തവ ചൈവ കുലസ്യ ച॥ 1-172-33 (7858) 
ഇഷ്ടാനി ചാപ്യപത്യാനി ദ്രവ്യാണി സുഹൃദഃ പ്രിയാഃ।
ആപദ്ധർമപ്രമോക്ഷായ ഭാര്യാ ചാപി സതാം മതം॥ 1-172-34 (7859) 
ആപദർഥേ ധനം രക്ഷേദ്ദാരാന്രക്ഷേദ്ധനൈരപി।
ആത്മാനം സതതം രക്ഷേദ്ദാരൈരപി ധനൈരപി॥ 1-172-35 (7860) 
ദൃഷ്ടാദൃഷ്ടഫലാർഥം ഹി ഭാര്യാ പുത്രോ ധനം ഗൃഹം।
സർവമേതദ്വിധാതവ്യം ബുധാനാമേഷ നിശ്ചയഃ॥ 1-172-36 (7861) 
ഏകതോ വാ കുലം കൃത്സ്നമാത്മാ വാ കുലവർധനഃ।
`ഉഭയോഃ കോധികോ വിദ്വന്നാത്മാ ചൈവാധികഃ കുലാത്॥ 1-172-37 (7862) 
ആത്മനോ വിദ്യമാനത്വാദ്ഭുവനാനി ചതുർദശ।
വിദ്യന്തേ ദ്വിജശാർദൂല ആതമാ രക്ഷ്യസ്തതസ്ത്വയാ॥ 1-172-38 (7863) 
ആത്മന്യവിദ്യമാനേ ചേദസ്യ നാസ്തീഹ കിഞ്ചന।
ഏതജ്ജഗദിദം സർവമാത്മനാ ന സമം കില॥'  1-172-39 (7864) 
സ കുരുഷ്വ മയാ കാര്യം താരയാത്മാനമാത്മനാ।
അനുജാനീഹീ മാമാര്യ സുതൌ മേ പരിപാലയ॥ 1-172-40 (7865) 
അവധ്യാഃ സ്ത്രിയ ഇത്യാഹുർധർമജ്ഞാ ധർമനിശ്ചയേ।
ധർമജ്ഞാന്രാക്ഷസാനാഹുർന ഹന്യാത്സ ച മാമപി॥ 1-172-41 (7866) 
നിഃസംശയം വധഃ പുംസാം സ്ത്രീണാം സംശയിതോ വധഃ।
അതോ മാമേവ ധർമജ്ഞ പ്രസ്ഥാപയിതുമർഹസി॥ 1-172-42 (7867) 
ഭുക്തം പ്രിയാണ്യവാപ്താനി ധർമശ്ച ചരിതോ മയാ।
`ത്വച്ഛുശ്രൂഷണസംഭൂതാ കീർതിശ്ചാപ്യതുലാ മമ।' 
ത്വത്പ്രസൂതിഃ പ്രിയാ പ്രാപ്താ ന മാം തപ്സ്യത്യജീവിതം॥  1-172-43 (7868) 
ജാതപുത്രാ ച വൃദ്ധാ ച പ്രിയകാമാ ച തേ സദാ।
സമീക്ഷ്യൈതദഹം സർവം വ്യവസായം കരോംയതഃ॥ 1-172-44 (7869) 
ഉത്സൃജ്യാപി ഹി മാമാര്യ പ്രാപ്സ്യസ്യന്യാമപി സ്ത്രിയം।
തതഃ പ്രതിഷ്ഠിതോ ധർമോ ഭവിഷ്യതി പുനസ്തവ॥ 1-172-45 (7870) 
ന ചാപ്യധർമഃ കല്യാണ ബഹുപത്നീകതാ നൃണാം।
സ്ത്രീണാമധർമഃ സുമഹാൻഭർതുഃ പൂർവസ്യ ലംഘനേ॥ 1-172-46 (7871) 
ഏതത്സർവം സമീക്ഷ്യ ത്വമാത്മത്യാഗം ച ഗർഹിതം।
ആത്മാനം താരയാദ്യാശു കുലം ചേമൌ ച ദാരകൌ॥ 1-172-47 (7872) 
വൈശംപായന ഉവാച। 1-172-48x (1007) 
ഏവമുക്തസ്തയാ ഭർതാ താം സമാലിംഗ്യ ഭാരത।
മുമോച ബാഷ്പം ശനകൈഃ സഭാര്യോ ഭൃശദുഃഖിതഃ॥ 1-172-48 (7873) 
`മൈവം വദ ത്വം കല്യാണി തിഷ്ഠ ചേഹ സുമധ്യമേ।
ന തു ഭാര്യാം ത്യജേത്പ്രാജ്ഞഃ പുത്രാന്വാപി കദാചന॥ 1-172-49 (7874) 
വിശേഷതഃ സ്ത്രിയം രക്ഷേത്പുരുഷോ ബുദ്ധിമാനിഹ।
ത്യക്ത്വാ തു പുരുഷോ ജീവേന്ന ഹാതവ്യാനിമാൻസദാ। 
ന വേത്തി കാമം ധർമം ച അർഥം മോക്ഷം ച തത്ത്വതഃ॥' ॥  1-172-50 (7875) 
 
ഇതി ശ്രീമൻമഹാഭാരതേ ആദിപർവണി ബകവധപർവണി ദ്വിസപ്തത്യധികശതതമോഽധ്യായഃ॥ 172 ॥

Mahabharata - Adi Parva - Chapter Footnotes

1-172-1 വൈദ്യസ്യ വിദ്യാവനഃ॥ 1-172-25 പരാ വ്യുഷ്ടിർമഹദ്ഭാഗ്യം॥ 1-172-43 ത്വത് ത്വത്തഃ പ്രസൂതിഃ സന്തതിഃ। അജീവിതം മരണം॥ ദ്വിസപ്തത്യധികശതതമോഽധ്യായഃ॥ 172 ॥



ആദിപർവ - അധ്യായ 173

॥ ശ്രീഃ ॥

1.173. അധ്യായഃ 173 

Mahabharata - Adi Parva - Chapter Topics

ബ്രാഹ്മണം പ്രതി തത്കന്യാവാക്യം॥ 1 ॥ ബാലസ്യ പുത്രസ്യ വചനേന പിത്രോഃ കിഞ്ചിദ്ധർഷസമയേ കുന്ത്യാസ്തത്സമീപേ ഗമനം॥ 2 ॥

Mahabharata - Adi Parva - Chapter Text

1-173-0 (7876) 
വൈശംപായന ഉവാച। 1-173-0x (1008) 
തയോർദുഃഖിതയോർവാക്യമതിമാത്രം നിശംയ തു।
തതോ ദുഃഖപരീതാംഗീ കന്യാ താവഭ്യഭാഷത॥ 1-173-1 (7877) 
കിമേവം ഭൃശദുഃഖാർതൌ രോരൂയേതാമനാഥവത്।
മമാപി ശ്രൂയതാം വാക്യം ശ്രുത്വാ ച ക്രിയതാം ക്ഷമം॥ 1-173-2 (7878) 
ധർമതോഽഹം പരിത്യാജ്യാ യുവയോർനാത്ര സംശയഃ।
ത്യക്തവ്യാം മാം പരിത്യജ്യ ത്രാഹി സർവം മയൈകയാ॥ 1-173-3 (7879) 
ഇത്യർഥമിഷ്യതേഽപത്യം താരയിഷ്യതി മാമിതി।
അസ്മിന്നുപസ്ഥിതേ കാലേ തരധ്വം പ്ലവവൻമയാ॥ 1-173-4 (7880) 
ഇഹ വാ താരയേദ്ദുർഗാദുത വാ പ്രേത്യ ഭാരത।
സർവഥാ താരയേത്പുത്രഃ പുത്ര ഇത്യുച്യതേ ബുധൈഃ॥ 1-173-5 (7881) 
ആകാങ്ക്ഷന്തേ ച ദൌഹിത്രാൻമയി നിത്യം പിതാമഹാഃ।
തത്സ്വയം വൈ പരിത്രാസ്യേ രക്ഷന്തീ ജീവിതം പിതുഃ॥ 1-173-6 (7882) 
ഭ്രാതാ ച മമ ബാലോഽയം ഗതേ ലോകമമും ത്വയി।
അചിരേണൈവ കാലേന വിനശ്യേത ന സംശയഃ॥ 1-173-7 (7883) 
താതേപി ഹി ഗതേ സ്വർഗം വിനഷ്ടേ ച മമാനുജേ।
പിണ്ഡഃ പിതൄണാം വ്യുച്ഛിദ്യേത്തത്തേഷാം വിപ്രിയം ഭവേത്॥ 1-173-8 (7884) 
പിത്രാ ത്യക്താ തഥാ മാത്രാ ഭ്രാത്രാ ചാഹമസംശയം।
ദുഃഖാദ്ദുഃഖതരം പ്രാപ്യ ംരിയേയമതഥോചിതാം॥ 1-173-9 (7885) 
ത്വയി ത്വരോഗേ നിർമുക്തോ മാതാ ഭ്രാതാ ച മേ ശിശുഃ।
സന്താനശ്ചൈവ പിണ്ഡശ്ച പ്രതിഷ്ഠാസ്യത്യസംശയം॥ 1-173-10 (7886) 
ആത്മാ പുത്രഃ സഖീ ഭാര്യാ കൃച്ഛ്രം തു ദുഹിതാ കില।
സ കൃച്ഛ്രാൻമോചയാത്മാനം മാം ച ധർമേ നിയോജയാ॥ 1-173-11 (7887) 
അനാഥാ കൃപണാ ബാലാ യത്ര ക്വചന ഗാമിനീ।
ഭവിഷ്യാമി ത്വയാ താത വിഹീനാ കൃപണാ സദാ॥ 1-173-12 (7888) 
അഥവാഹം കരിഷ്യാമി കുലസ്യാസ്യ വിമോചനം।
ഫലസംസ്ഥാ ഭവിഷ്യാമി കൃത്വാ കർമ സുദുഷ്കരം॥ 1-173-13 (7889) 
അഥവാ യാസ്യസേ തത്ര ത്യക്ത്വാ മാം ദ്വിജസത്തമ।
പീഡിതാഽഹം ഭവിഷ്യാമി തദവേക്ഷസ്വ മാമപി॥ 1-173-14 (7890) 
തദസ്മദർഥം ധർമാർഥം പ്രസവാർഥം ച സത്തമ।
ആത്മാനം പരിരക്ഷസ്വ ത്യക്തവ്യാം മാം ച സന്ത്യജ॥ 1-173-15 (7891) 
അവശ്യകരണീയേ ച മാ ത്വാം കാലോത്യഗാദയം।
കിം ത്വതഃ പരമം ദുഃഖം യദ്വയം സ്വർഗതേ ത്വയി॥ 1-173-16 (7892) 
യാചമാനാഃ പരാദന്നം പരിധാവേമഹി ശ്വവത്।
ത്വയി ത്വരോഗേ നിർമുക്തേ ക്ലേശാദസ്മാത്സബാന്ധവേ। 
അമൃതേവ സതീ ലോകേ ഭവിഷ്യാമി സുഖാന്വിതാ॥  1-173-17 (7893) 
ഇതഃ പ്രദാനേ ദേവാശ്ച പിതരശ്ചേതി നഃ ശ്രുതം।
ത്വയാ ദത്തേന തോയേന ഭവിഷ്യതി ഹിതായ വൈ॥ 1-173-18 (7894) 
`ഇത്യേതദുഭയം താത നിശാംയ തവ യദ്ധിതം।
തദ്വ്യവസ്യ തഥാംബായാ ഹിതം സ്വസ്യ സുതസ്യ ച॥ 1-173-19 (7895) 
മാതാപിത്രോശ്ച പുത്രാസ്തു ഭവിതാരോ ഗുണാന്വിതാഃ।
ന തു പുത്രസ്യ പിതരോ പുനർജാതു ഭവിഷ്യതഃ॥'  1-173-20 (7896) 
വൈശംപായന ഉവാച। 1-173-21x (1009) 
ഏവം ബഹുവിധം തസ്യാ നിശംയ പരിദേവിതം।
പിതാ മാതാ ച സാ ചൈവ കന്യാ പ്രരുരുദുസ്ത്രയഃ॥ 1-173-21 (7897) 
തതഃ പ്രരുദിതാൻസർവാന്നിശംയാഥ സുതസ്തദാ।
ഉത്ഫുല്ലനയനോ ബാലഃ കലമവ്യക്തമബ്രവീത്॥ 1-173-22 (7898) 
മാ പിതാ രുദ മാ മാതർമാ സ്വസസ്ത്വിതി ചാബ്രവീത്।
പ്രഹസന്നിവ സർവാംസ്താനേകൈകമനുസർപതി॥ 1-173-23 (7899) 
തതഃ സ തൃണമാദായ പ്രഹൃഷ്ടഃ പുനരബ്രവീത്।
അനേനാഹം ഹനിഷ്യാമി രാക്ഷസം പുരുഷാദകം॥ 1-173-24 (7900) 
വൈശംപായന ഉവാച। 1-173-25x (1010) 
തഥാപി തേഷാം ദുഃഖേന പരീതാനാം നിശംയ തത്।
ബാലസ്യ വാക്യമവ്യക്തം ഹർഷഃ സമഭവൻമഹാൻ॥ 1-173-25 (7901) 
അയം കാല ഇതി ജ്ഞാത്വാ കുന്തീ സമുപസൃത്യ താൻ।
ഗതാസൂനമൃതേനേവ ജീവയന്തീദമബ്രവീത്॥ ॥ 1-173-26 (7902) 
 
ഇതി ശ്രീമൻമഹാഭാരതേ ആദിപർവണി ബകവധപർവണി ത്രിസപ്തത്യധികശതതമോഽധ്യായഃ॥ 173 ॥

Mahabharata - Adi Parva - Chapter Footnotes

1-173-15 പ്രസവാർഥം വംശാർഥം॥ 1-173-17 അമൃതേവ ജീവന്തീവ। ഇഹ ലോകേ കീർതേഃ സത്ത്വാത്॥ 1-173-18 ഇതഃ പ്രദാനേ അസ്മിൻ രാക്ഷസാഹാരായ കന്യാദാനേ ദുർദാനത്വാത് പിതുർദുർമരണാച്ച കന്യായാ ദേവാശ്ച പിതരശ്ച ഹിതായ നേതി ശ്രുതം യദ്യപി തഥാപി ത്വയാ ദത്തേനഃ തോയേന തവ മമ ച ഹിതായ തേ ഭവിഷ്യന്തീത്യർഥഃ॥ 1-173-22 കലം മധുരാ॥ ത്രിസപ്തത്യധികശതതമോഽധ്യായഃ॥ 173 ॥



ആദിപർവ - അധ്യായ 174

॥ ശ്രീഃ ॥

1.174. അധ്യായഃ 174 

Mahabharata - Adi Parva - Chapter Topics

കുന്ത്യാ രോദനകാരണപ്രശ്നേ ബ്രാഹ്മണേന ബകവൃത്താന്തകഥനം॥ 1 ॥

Mahabharata - Adi Parva - Chapter Text

1-174-0 (7903) 
കുന്ത്യുവാച। 1-174-0x (1011) 
കുതോമൂലമിദം ദുഃഖം ജ്ഞാതുമിച്ഛാമി തത്ത്വതഃ।
വിദിത്വാപ്യപകർഷേയം ശക്യം ചേദപകർഷിതും॥ 1-174-1 (7904) 
ബ്രാഹ്മണ ഉവാച। 1-174-2x (1012) 
ഉപപന്നം സതാമേതദ്യദ്ബ്രവീപി തപോധനേ।
ന തു ദുഃഖമിദം ശക്യം മാനുഷേണ വ്യപോഹിതും॥ 1-174-2 (7905) 
`തഥാപി തത്ത്വമാഖ്യാസ്യേ ദുഃഖസ്യൈതസ്യ സംഭവം।
ശക്യം വാ യദി വാഽശക്യം ശൃണു ഭദ്രേ യഥാതഥം॥ 1-174-3 (7906) 
സമീപേ നഗരസ്യാസ്യ വകോ വസതി രാക്ഷസഃ।
ഇതോ ഗവ്യൂതിമാത്രേ।ഞസ്തി യമുനാഗഹ്വരേ ഗുഹാ॥ 1-174-4 (7907) 
തസ്യാം ഘോരഃ സ വസതി ജിഘാംസുഃ പുരുഷാദകഃ।
ബകാഭിധാനോ ദുഷ്ടാത്മാ രാക്ഷസാനാം കുലാധമഃ॥ 1-174-5 (7908) 
ഈശോ ജനപദസ്യാസ്യ പുരസ്യ ച മഹാബലഃ।
പുഷ്ടോ മാനുഷമാംസേന ദുർബുദ്ധിഃ പുരുഷാദകഃ॥ 1-174-6 (7909) 
പ്രബലഃ കാമരൂപീ ച രാക്ഷസസ്തു മഹാബലഃ।
തേനോപസൃഷ്ടാ നഗരീ വർഷമദ്യ ത്രയോദശം॥ 1-174-7 (7910) 
തത്കൃതേ പരചക്രാച്ച ഭൂതേഭ്യശ്ച ന നോ ഭയം।
പുരുഷാദേന രൌദ്രേണ ഭക്ഷ്യമാണാ ദുരാത്മനാ॥ 1-174-8 (7911) 
അനാഥാ നഗരീ നാഥം ത്രാതാരം നാധിഗച്ഛതി।
ഗുഹായാം ച വസംസ്തത്ര ബാധതേ സതതം ജനം॥ 1-174-9 (7912) 
സ്ത്രിയോ ബാലാംശ്ച വൃദ്ധാംശ്ച യൂനശ്ചാപി ദുരാത്മവാൻ।
അത്ര മന്ത്രൈശ്ച ഹോമൈശ്ച ഭോജനൈശ്ച സ രാക്ഷസഃ॥ 1-174-10 (7913) 
ഈഡിതോ ദ്വിജമുഖ്യൈശ്ച പൂജിതശ്ച ദുരാത്മവാൻ।
യദാ ച സകലാനേവം പ്രസൂദയതി രാക്ഷസഃ॥ 1-174-11 (7914) 
അഥൈനം ബ്രാഹ്മണാഃ സർവേ സമയേ സമയോജയൻ।
മാ സ്മ കാമാദ്വധീ രക്ഷോ ദാസ്യാമസ്തേ സദാ വയം॥ 1-174-12 (7915) 
പര്യായേണ യഥാകാമമിഹ മാംസോദനം പ്രഭോ।
അന്നം മാംസസമായുക്തം തിലചൂർണസമന്വിതം॥ 1-174-13 (7916) 
സർപിഷാ ച സമായുക്തം വ്യഞ്ജനൈശ്ച സമന്വിതം।
സൂപാംസ്ത്രീൻസതിലാൻപിണ്ഡാംʼല്ലാജാപൂപസുരാസവാൻ॥ 1-174-14 (7917) 
ശൃതാശൃതാൻപാനകുംഭാൻസ്ഥൂലമാംസം ശൃതാശൃതം।
വനമാഹിഷവാരാഹഭാല്ലൂകം ച ശൃതാശൃതം॥ 1-174-15 (7918) 
സർപിഃകുംഭാംശ്ച വിവിധാന്ദധികുംഭാംസ്തഥാ ബഹൂൻ।
സദ്യഃസിദ്ധസമായുക്തം തിലചൂർണൈഃ സമാകുലം॥ 1-174-16 (7919) 
കുലാച്ച പുരുഷം ചൈകം ബലീവർദൌ ച കാലകൌ।
പ്രാപ്സ്യസി ത്വമസങ്ക്രുദ്ധോ രക്ഷോഭാഗം പ്രകൽപിതം॥ 1-174-17 (7920) 
തിഷ്ഠേഹ സമയേഽസ്മാകമിത്യയാചന്ത തം ദ്വിജാഃ।
ബാഢമിത്യേവ തദ്രക്ഷസ്തദ്വചഃ പ്രത്യഗൃഹ്ണത॥ 1-174-18 (7921) 
പരചക്രാടവീകേഭ്യോ രക്ഷണം സ കരോതി ച।
തസ്മിൻഭാഗേ സുനിർദിഷ്ടേ സ്ഥിതഃ സ സമയേ ബലീ॥ 1-174-19 (7922) 
ഏകൈകം ചൈവ പുരുഷം സംപ്രയച്ഛന്തി വേതനം।
സ വാരോ ബഹുഭിർവർഷൈർഭവത്യസുകരോ നരൈഃ॥ 1-174-20 (7923) 
തദ്വിമോക്ഷായ യേ കേചിദ്യതന്തേ പുരുഷാഃ ക്വചിത്।
സപുത്രദാരാംസ്താൻഹത്വാ തദ്രക്ഷോ ഭക്ഷയത്യുത॥'  1-174-21 (7924) 
വേത്രകീയഗൃഹേ രാജാ നായം നയമിഹാസ്ഥിതഃ।
ഉപായം തം ന കുരുതേ യത്നാദപി സ മന്ദധീഃ। 
അനാമയം ജനസ്യാസ്യ യേന സ്യാദദ്യ ശാശ്വതം॥  1-174-22 (7925) 
ഏതദർഹാ വചം നൂനം വസാമോ ദുർബലസ്യ യേ।
വിഷയേ നിത്യവാസ്തവ്യാഃ കുരാജാനമുപാശ്രിതാഃ॥ 1-174-23 (7926) 
ബ്രാഹ്മണാഃ കസ്യ വക്തവ്യാഃ കസ്യ വാച്ഛന്ദചാരിണഃ।
ഗുണൈരേതേ ഹി വത്സ്യന്തി കാമഗാഃ പക്ഷിണോ യഥാ॥ 1-174-24 (7927) 
രാജാനം പ്രഥമം വിന്ദേത്തതോ ഭാര്യാം തതോ ധനം।
`രാജന്യസതി ലോകേഽസ്മിൻകുതോ ഭാര്യാ കുതോ ധനം। 
വയസ്യ സഞ്ചയേനാസ്യ ജ്ഞാതീൻപുത്രാംശ്ച താരയേത്॥  1-174-25 (7928) 
വിപീരതം മയാ ചേദം ത്രയം സർവമുപാർജിതം।
തദിമാമാപദം പ്രാപ്യ ഭൃശം തപ്യാമഹേ വയം॥ 1-174-26 (7929) 
സോഽയമസ്മാനനുപ്രാപ്തോ വാരഃ കുലവിനാശനഃ।
ഭോജനം പുരുഷശ്ചൈകഃ പ്രദേയം വേതനം മയാ॥ 1-174-27 (7930) 
ന ച മേ വിദ്യതേ വിത്തം സങ്ക്രേതും പുരുഷം ക്വചിത്।
സുഹൃജ്ജനം പ്രദാതും ച ന ശക്ഷ്യാമി കദാചന॥ 1-174-28 (7931) 
ഗതിം ചാന്യാം ന പശ്യാമി തസ്മാൻമോക്ഷായ രക്ഷസഃ।
സോഽഹം ദുഃഖാർണവേ മഗ്നോ മഹത്യസുകരേ ഭൃശം॥ 1-174-29 (7932) 
സഹൈവൈതൈർഗമിഷ്യാമി ബാന്ധവൈരദ്യ രാക്ഷസം।
തതോ നഃ സഹിതാൻക്ഷുദ്രഃ സർവാനേവോപഭോക്ഷ്യതി॥ 1-174-30 (7933) 
`ദുഃഖമൂലമിദം ഭദ്രേ മയോക്തം പ്രശ്നതോഽനഘേ॥' ॥  1-174-31 (7934) 
 
ഇതി ശ്രീമൻമഹാഭാരതേ ആദിപ്രവണി ബകവധപർവണി ചതുഃസപ്തത്യധികശതതമോഽധ്യായഃ॥ 174 ॥

Mahabharata - Adi Parva - Chapter Footnotes

1-174-22 വേത്രകീയഗൃഹേ സ്ഥാനവിശേഷേ। ഇതോഽദൂരേ രാജാസ്ത്യയമിഹ നഗരേ നയം ന ആസ്ഥിതഃ। അസ്യ നഗരസ്യാവേക്ഷാം ന കരോതീത്യർഥഃ। സ്വയം രാക്ഷസം ഹന്തുമശക്തത്വാത്। നായം നായമിഹാസ്ഥിത ഇതി ഖപുസ്തകപാഠഃ। നായം നായം ബലിം പുനഃ പുനഃ പ്രാപയ്യേത്യർഥഃ। ഉപായമപ്യന്യദ്വാരാ ന കുരുതേ യതോ മന്ദധീഃ॥ 1-174-23 ഏതദർഹാഃ ഏതസ്യ ദുഃഖസ്യ യോഗ്യാഃ॥ ചതുഃസപ്തത്യധികശതതമോഽധ്യായഃ॥ 174 ॥



ആദിപർവ - അധ്യായ 175

॥ ശ്രീഃ ॥

1.175. അധ്യായഃ 175 

Mahabharata - Adi Parva - Chapter Topics

കുന്ത്യാ ബകം പ്രതി സ്വപുത്രപ്രേഷണവചനം॥ 1 ॥

Mahabharata - Adi Parva - Chapter Text

1-175-0 (7935) 
കുന്ത്യുവാച। 1-175-0x (1013) 
ന വിഷാദസ്ത്വയാ കാര്യോ ഭയാദസ്മാത്കഥഞ്ചന।
ഉപായഃ പരിദൃഷ്ടോഽത്ര തസ്മാൻമോക്ഷായ രക്ഷസഃ॥ 1-175-1 (7936) 
`നൈവ സ്വയം സപുത്രസ്യ ഗമനം തത്ര രോചയേ।'
ഏകസ്തവ സുതോ ബാലഃ കന്യാ ചൈകാ തപസ്വിനീ। 
ന ചൈതയോസ്തഥാ പത്ന്യാ ഗമനം തവ രോചയേ॥  1-175-2 (7937) 
മമ പഞ്ച സുതാ ബ്രഹ്മംസ്തേഷാമേകോ ഗമിഷ്യതി।
ത്വദർഥം ബലിമാദായ തസ്യ പാപസ്യ രക്ഷസഃ॥ 1-175-3 (7938) 
ബ്രാഹ്മണ ഉവാച। 1-175-4x (1014) 
നാഹമേതത്കരിഷ്യാമി ജീവിതാർഥീ കഥഞ്ചന।
ബ്രാഹ്മണസ്യാതിഥേശ്ചൈവ സ്വാർഥേ പ്രാണാന്വിയോജയൻ॥ 1-175-4 (7939) 
ന ത്വേതദകുലീനാസു നാധർമിഷ്ഠാസു വിദ്യതേ।
യദ്ബ്രാഹ്മമാർഥം വിസൃജേദാത്മാനമപി ചാത്മജം॥ 1-175-5 (7940) 
ആത്മനസ്തു വധഃ ശ്രേയോ ബോദ്ധവ്യമിതി രോചതേ।
ബ്രഹംവധ്യാഽഽത്മവധ്യാ വാ ശ്രേയാനാത്മവധോ മമ॥ 1-175-6 (7941) 
ബ്രഹ്മവധ്യാ പരം പാപം നിഷ്കൃതിർനാത്ര വിദ്യതേ।
അബുദ്ധിപൂർവം കൃത്വാപി പ്രത്യവായോ ഹി വിദ്യതേ॥ 1-175-7 (7942) 
ന ത്വഹം വധമാകാങ്ക്ഷേ സ്വയമേവാത്മനഃ ശുഭേ।
പരൈഃ കൃതേ വധേ പാപം ന കിഞ്ചിൻമയി വിദ്യതേ॥ 1-175-8 (7943) 
അഭിസന്ധൌ കൃതേ തസ്മിൻബ്രാഹ്മണസ്യ വധേ മയാ।
നിഷ്കൃതിം ന പ്രപശ്യാമി നൃശംസം ക്ഷുദ്രമേവ ച॥ 1-175-9 (7944) 
ആഗതസ്യ ഗൃഹം ത്യാഗസ്തഥൈവ ശരണാർഥിനഃ।
യാചമാനസ്യ ച വധോ നൃശംസോ ഗർഹിതോ ബുധൈഃ॥ 1-175-10 (7945) 
കുര്യാന്ന നിന്ദിതം കർമ ന നൃശംസം കഥഞ്ചന।
ഇതി പൂർവേ മഹാത്മാന ആപദ്ധർമവിദോ വിദുഃ॥ 1-175-11 (7946) 
ശ്രേയാംസ്തു സഹദാരസ്യ വിനാശോഽദ്യ മമ സ്വയം।
ബ്രാഹ്മണസ്യ വധം നാഹമനുമംസ്യേ കദാചന॥ 1-175-12 (7947) 
കുന്ത്യുവാച। 1-175-13x (1015) 
മമാപ്യേഷാ മതിർബ്രഹ്മന്വിപ്രാ രക്ഷ്യാ ഇതി സ്ഥിരാ।
ന ചാപ്യനിഷ്ടഃ പുത്രോ മേ യദി പുത്രശതം ഭവേത്॥ 1-175-13 (7948) 
ന ചാസൌ രാക്ഷസഃ ശക്തോ മമ പുത്രവിനാശനേ।
വീര്യമൻമന്ത്രസിദ്ധശ്ച തേജസ്വീ ച സുതോ മമ॥ 1-175-14 (7949) 
രാക്ഷസായ ച തത്സർവം പ്രാപയിഷ്യതി ഭോജനം।
മോക്ഷയിഷ്യതി ചാത്മാനമിതി മേ നിശ്ചിതാ മതിഃ॥ 1-175-15 (7950) 
സമാഗതാശ്ച വീരേണ ദൃഷ്ടപൂർവാശ്ച രാക്ഷസാഃ।
ബലവന്തോ മഹാകായാ നിഹതാശ്ചാപ്യനേകശഃ॥ 1-175-16 (7951) 
ന ത്വിദം കേഷുചിദ്ബ്രഹ്മാന്വ്യാഹർതവ്യം കഥഞ്ചന।
വിദ്യാർഥിനോ ഹി മേ പുത്രാന്വിപ്രകുര്യുഃ കുതൂഹലാത്॥ 1-175-17 (7952) 
ഗുരുണാ ചാനനുജ്ഞാതോ ഗ്രാഹയേദ്യഃ സുതോ മമ।
ന സ കുര്യാത്തഥാ കാര്യം വിദ്യയേതി സതാം മതം॥ 1-175-18 (7953) 
വൈശംപായന ഉവാച। 1-175-19x (1016) 
ഏവമുക്തസ്തു പൃഥയാ സ വിപ്രോ ഭാര്യയാ സഹ।
ഹൃഷ്ടഃ സംപൂജയാമാസ തദ്വാക്യമമൃതോപമം॥ 1-175-19 (7954) 
തതഃ കുന്തീ ച വിപ്രശ്ച സഹിതാവനിലാത്മജം।
തമബ്രൂതാം കുരുഷ്വേതി സ തഥേത്യബ്രവീച്ച തൌ॥ ॥ 1-175-20 (7955) 
 
ഇതി ശ്രീമൻമഹാഭാരതേ ആദിപർവണി പഞ്ചസപ്തത്യധികശതതമോഽധ്യായഃ॥ 175 ॥

Mahabharata - Adi Parva - Chapter Footnotes

1-175-9 അഭിസന്ധൌ അഭിപ്രായേ॥ 1-175-17 വിപ്രകുര്യുർവാധേരൻ॥ പഞ്ചസപ്തത്യധികശതതമോഽധ്യായഃ॥ 175 ॥



ആദിപർവ - അധ്യായ 176

॥ ശ്രീഃ ॥

1.176. അധ്യായഃ 176 

Mahabharata - Adi Parva - Chapter Topics

ഭിക്ഷാടനാർഥം ഗതാനാം യുധിഷ്ഠിരാദീനാം ഗൃഹം പ്രത്യാഗമനം॥ 1 ॥ ഭീമോ ബകം പ്രതി പ്രേഷ്യത ഇതി ജ്ഞാതവതോ യുധിഷ്ഠിരസ്യ സന്താപഃ॥ 2 ॥ ഭീമസേനപ്രഭാവകഥനേന കുന്ത്യാ കൃതം യുധിഷ്ഠിരാശ്വാസനം॥ 3 ॥

Mahabharata - Adi Parva - Chapter Text

1-176-0 (7956) 
വൈശംപായന ഉവാച। 1-176-0x (1017) 
കരിഷ്യ ഇതി ഭീമേന പ്രതിജ്ഞാതേഽഥ ഭാരത।
ആജഗ്മുസ്തേ തതഃ സർവേ ഭൈക്ഷമാദായ പാണ്ഡവാഃ॥ 1-176-1 (7957) 
`ഭീമസേനം തതോ ദൃഷ്ട്വാ ആപൂർണവദനം തഥാ।
ബുബോധ ധർമരാജസ്തു ഹൃഷിതം ഭീമമച്യുതം॥ 1-176-2 (7958) 
തോഷസ്യ കാരണം യത്തു മനസാഽചിന്തയദ്ഗുരുഃ।
സ സമീക്ഷ്യ തദാ രാജന്യോദ്ധുകാമം യുധിഷ്ഠിരഃ॥'  1-176-3 (7959) 
ആകാരേണൈവ തം ജ്ഞാത്വാ പാണ്ഡുപുത്രോ യുധിഷ്ഠിരഃ।
രഹഃ സമുപവിശ്യൈകസ്തതഃ പപ്രച്ഛ മാതരം॥ 1-176-4 (7960) 
കിം ചികീർഷത്യയം കർമ ഭീമോ ഭമപരാക്രമഃ।
ഭവത്യനുമതേ കച്ചിത്സ്വയം വാ കർതുമിച്ഛതി॥ 1-176-5 (7961) 
കുന്ത്യുവാച। 1-176-6x (1018) 
മമൈവ വചനാദേഷ കരിഷ്യതി പരന്തപഃ।
ബ്രാഹ്മണാർഥേ മഹത്കൃത്യം മോക്ഷായ നഗരസ്യ ച॥ 1-176-6 (7962) 
`ബകായ കൽപിതം പുത്ര മഹാന്തം ബലിമുത്തമം।
ഭീമോ ഭുനക്തു സുസ്പഷ്ടമപ്യേകാഹം തപഃസുതഃ॥'  1-176-7 (7963) 
യുധിഷ്ഠിര ഉവാച। 1-176-8x (1019) 
കിമിദം സാഹസം തീക്ഷ്ണം ഭവത്യാ ദുഷ്കരം കൃതം।
പരിത്യാഗം ഹി പുത്രസ്യ ന പ്രശംസന്തി സാധവഃ॥ 1-176-8 (7964) 
കഥം പരസുതസ്യാർഥേ സ്വസുതം ത്യക്തുമിച്ഛസി।
ലോകവേദവിരുദ്ധം ഹി പുത്രത്യാഗാത്കൃതം ത്വയാ॥ 1-176-9 (7965) 
യസ്യ ബാഹൂ സമാശ്രിത്യ സുഖം സർവേ ശയാമഹേ।
രാജ്യം ചാപഹൃതം ക്ഷുദ്രൈരാജിഹീർഷാമഹേ പുനഃ॥ 1-176-10 (7966) 
യസ്യ ദുര്യോധനോ വീര്യം ചിന്തയന്നമിതൌജസഃ।
ന ശേതേ രജനീഃ സർവാ ദുഃഖാച്ഛകുനിനാ സഹ॥ 1-176-11 (7967) 
യസ്യ വീരസ്യ വീര്യേണ മുക്താ ജതുഗൃഹാദ്വയം।
അന്യേഭ്യശ്ചൈവ പാപേഭ്യോ നിഹതശ്ച പുരോചനഃ॥ 1-176-12 (7968) 
യസ്യ വീര്യം സമാശ്രിത്യ വസുപൂർണാം വസുന്ധരാം।
ഇമാം മന്യാമഹേ പ്രാപ്താം നിഹത്യ ധൃതരാഷ്ട്രജാൻ॥ 1-176-13 (7969) 
തസ്യ വ്യവസിതസ്ത്യാഗോ ബുദ്ധിമാസ്ഥായ കാം ത്വയാ।
കച്ചിന്നു ദുഃഖൈർബുദ്ധിസ്തേ വിലുപ്താ ഗതചേതസഃ॥ 1-176-14 (7970) 
കുന്ത്യുവാച। 1-176-15x (1020) 
യുധിഷ്ഠിര ന സന്താപസ്ത്വയാ കാര്യോ വൃകോദരേ।
ന ചായം ബുദ്ധിദൌർബല്യാദ്വ്യവസായഃ കൃതോ മയാ॥ 1-176-15 (7971) 
`ന ച ശോകേന ബുദ്ധിഃ സാ വിലുപ്താ ഗതചേകസഃ।'
ഇഹ വിപ്രസ്യ ഭവനേ വയം പുത്ര സുഖോഷിതാഃ। 
അജ്ഞാതാ ധാർതരാഷ്ട്രാണാം സത്കൃതാ വീതമന്യവഃ॥  1-176-16 (7972) 
തസ്യ പ്രതിക്രിയാ പാർഥ മയേയം പ്രസമീക്ഷിതാ।
ഏതാവാനേവ പുരുഷഃ കൃതം യസ്മിന്ന നശ്യതി॥ 1-176-17 (7973) 
യാവച്ച കുര്യാദന്യോഽസ്യ കുര്യാദ്ബഹുഗുമം തതഃ।
`ബ്രാഹ്മണാർഥേ മഹാന്ധർമോ ജാനാമീത്ഥം വൃകോദരേ॥'  1-176-18 (7974) 
ദൃഷ്ട്വാ ഭീമസ്യ വിക്രാന്തം തദാ ജതുഗൃഹേ മഹത്।
ഹിഡിംബസ്യ വധാച്ചൈവം വിശ്വാസോ മേ വൃകോദരേ॥ 1-176-19 (7975) 
ബാഹ്വോർബലം ഹി ഭീമസ്യ നാഗായുതസമം മഹത്।
യേന യൂയം ഗജപ്രഖ്യാ നിർവ്യൂഢാ വാരണാവതാത്॥ 1-176-20 (7976) 
വൃകോദരേണ സദൃശോ ബലേനാന്യോ ന വിദ്യതേ।
യോ വ്യതീയാദ്യുധി ശ്രേഷ്ഠമപി വജ്രധരം സ്വയം॥ 1-176-21 (7977) 
ജാതമാത്രഃ പുരാ ചൈവ മമാങ്കാത്പതിതോ ഗിരൌ।
ശരീരഗൌരവാദസ്യ ശിലാ ഗാത്രൈർവിചൂർണിതാ॥ 1-176-22 (7978) 
തദഹം പ്രജ്ഞയാ ജ്ഞാത്വാ ബലം ഭീമസ്യ പാണ്ഡവ।
പ്രതികാര്യേ ച വിപ്രസ്യ തതഃ കൃതവതീ മതിം॥ 1-176-23 (7979) 
നേദം ലോഭാന്ന ചാജ്ഞാനാന്ന ച മോഹാദ്വിനിശ്ചിതം।
ബുദ്ധിപൂർവം തു ധർമസ്യ വ്യവസായഃ കൃതോ മയാ॥ 1-176-24 (7980) 
അർഥൌ ദ്വാവപി നിഷ്പന്നൌ യുധിഷ്ഠിര ഭവിഷ്യതഃ।
പ്രതീകാരശ്ച വാസസ്യ ധർമശ്ച ചരിതോ മഹാൻ॥ 1-176-25 (7981) 
യോ ബ്രാഹ്മണസ്യ സാഹായ്യം കുര്യാദർഥേഷു കർഹിചിത്।
ക്ഷത്രിയഃ സ ശുഭാംʼല്ലോകാനാപ്നുയാദിതി മേ മതിഃ॥ 1-176-26 (7982) 
ക്ഷത്രിയസ്യൈവ കുർവാണഃ ക്ഷത്രിയോ വധമോക്ഷണം।
വിപുലാം കീർതിമാപ്നോതി ലോകേഽസ്മിംശ്ച പരത്ര ച॥ 1-176-27 (7983) 
വൈശ്യസ്യാർഥേ ച സാഹായ്യം കുർവാണഃ ക്ഷത്രിയോ ഭുവി।
സ സർവേഷ്വപി ലോകേഷു പ്രജാ രഞ്ജയതേ ധ്രുവം॥ 1-176-28 (7984) 
ശൂദ്രം തു മോചയേദ്രാജാ ശരണാർഥിനമാഗതം।
പ്രാപ്നോതീഹ കുലേ ജൻമ സദ്ദ്രവ്യേ രാജപൂജിതേ॥ 1-176-29 (7985) 
ഏവം മാം ഭഗവാന്വ്യാസഃ പുരാ പൌരവനന്ദന।
പ്രോവാചാസുകരപ്രജ്ഞസ്തസ്മാദേവം ചികീർഷിതം॥ ॥ 1-176-30 (7986) 
 
ഇതി ശ്രീമൻമഹാഭാരതേ ആദിപർവണി ബകവധപർവണി ഷട്സപ്തത്യധികശതതമോഽധ്യായഃ॥ 176 ॥

Mahabharata - Adi Parva - Chapter Footnotes

1-176-6 മോക്ഷായ ബകഭയാദിതി ശേഷഃ॥ 1-176-25 പ്രതീകാരഃ പ്രത്യുപകാരഃ॥ ഷട്സപ്തത്യധികശതതമോഽധ്യായഃ॥ 176 ॥



ആദിപർവ - അധ്യായ 177

॥ ശ്രീഃ ॥

1.177. അധ്യായഃ 177 

Mahabharata - Adi Parva - Chapter Topics

പരേദ്യുഃ പ്രാതഃ ബ്രാഹ്മണേന ദത്തമന്നം ഭുക്ത്വാ ബകായ പ്രാപണീയം അന്നാദിപൂർണം ശകടമാരുഹ്യ ബകവംന പ്രതി ഭീമസ്യ ഗമനം॥ 1 ॥ തത്ര ഭീമേന ശകടസ്താന്നഭോജനം॥ 2 ॥ അന്നം ഭുഞ്ജാനം ഭീമം ദൃഷ്ട്വാ ക്രുദ്ധേന ബകേന സഹ ഭീമസ്യ യുദ്ധം॥ 3 ॥ ബകവധഃ॥ 4 ॥

Mahabharata - Adi Parva - Chapter Text

1-177-0 (7987) 
യുധിഷ്ഠിര ഉവാച। 1-177-0x (1021) 
ഉപപന്നമിദം മാതസ്ത്വയാ യദ്ബുദ്ധിപൂർവകം।
ആർതസ്യ ബ്രാഹ്മണസ്യൈതദനുക്രോശാദിദം കൃതം॥ 1-177-1 (7988) 
ധ്രുവമേഷ്യതി ഭീമോഽയം നിഹത്യ പുരുഷാദകം।
സർവഥാ ബ്രാഹ്മണസ്യാർഥേ യദനുക്രോശവത്യസി॥ 1-177-2 (7989) 
യഥാ ത്വിദം ന വിന്ദേയുർനരാ നഗരവാസിനഃ।
തഥാഽയം ബ്രാഹ്മണോ വാച്യഃ പരിഗ്രാഹ്യശ്ച യത്നതഃ॥ 1-177-3 (7990) 
വൈശംപായന ഉവാച। 1-177-4x (1022) 
`യുധിഷ്ഠിരേണ സംമന്ത്ര്യ ബ്രാഹ്മണാർഥമരിന്ദമ।
കുന്തീ പ്രവിശ്യ താൻസർവാൻമന്ത്രയാമാസ ഭാരത॥ 1-177-4 (7991) 
അഥ രാത്ര്യാം വ്യതീതായാം ഭീമസേനോ മഹാബലഃ।
ബ്രാഹ്മണം സമുപാഗംയ വചശ്ചേദമുവാച ഹ॥ 1-177-5 (7992) 
ആപദസ്ത്വാം വിമോക്ഷ്യേഽഹം സപുത്രം ബ്രാഹ്മണ പ്രിയം।
മാ ഭൈഷീ രാക്ഷസാത്തസ്മാൻമാം ദദാതു ബലിം ഭവാൻ॥ 1-177-6 (7993) 
ഇദ മാമശിതം കർതും പ്രയതസ്വ സകൃദ്ഗൃഹേ।
ആഥാത്മാനം പ്രാദാസ്യാമി തസ്മൈ ഘോരായ രക്ഷസേ॥ 1-177-7 (7994) 
ത്വരധ്വം കിം വിലംബധ്വേ മാ ചിരം കുരുതാനഘാഃ।
വ്യവസ്യേയം മനഃ പ്രാണൈര്യുഷ്മാന്രക്ഷിതുമദ്യ വൈ॥ 1-177-8 (7995) 
വൈശംപായന ഉവാച। 1-177-9x (1023) 
ഏവമുക്തഃ സ ഭീമേന ബ്രാഹ്മണോ ഭരതർഷഭ।
സുഹൃദാം തത്സമാഖ്യായ ദദാവന്നം സുസംസ്കൃതം॥ 1-177-9 (7996) 
പിശിതോദനമാജഹ്രുരഥാസ്മൈ പുരവാസിനഃ।
സഘൃതം സോപദംശം ച സൂപൈർനാനാവിധൈഃ സഹ॥ 1-177-10 (7997) 
തദാഽശിത്വാ ഭീമസേനോ മാംസാനി വിവിധാനി ച।
മോദകാനി ച മുഖ്യാനി ചിത്രോദനചയാൻബഹൂൻ॥ 1-177-11 (7998) 
തതോഽപിബദ്ദധിഘടാൻസുബഹൂന്ദ്രോണസംമിതാൻ।
തസ്യ ഭുക്തവതഃ പൌരാ യഥാവത്സമുപാർജിതാൻ॥ 1-177-12 (7999) 
ഉപജഹ്രുർഭൃതം ഭാഗം സമൃദ്ധമനസസ്തദാ।
തതോ രാത്ര്യാം വ്യതീതായാം സവ്യഞ്ജനദധിപ്ലുതം॥ 1-177-13 (8000) 
സമാരുഹ്യാന്നസംപൂർണം ശകടം സ വൃകോദരഃ।
പ്രയയൌ തൂര്യനിർഘോഷൈഃ പൌരൈശ്ച പരിവാരിതഃ॥ 1-177-14 (8001) 
ആത്മാനമേഷോഽന്നഭൂതോ രാക്ഷസായ പ്രദാസ്യതി।
തരുണോഽപ്രതിരൂപശ്ച ദൃഢ ഔദരികോ യുവാ॥ 1-177-15 (8002) 
വാഗ്ഭിരേവംപ്രകാരാഭിഃ സ്തൂയമാനോ വൃകോദരഃ।
ചുചോദ സ ബലീവർദൌ യുക്തൌ സർവാംഗകാലകൌ॥ 1-177-16 (8003) 
വാദിത്രാണാം പ്രവാദേന തതസ്തം പുരുഷാദകം।
അഭ്യഗച്ഛത്സുസംഹൃഷ്ടഃ സർവത്ര മനുജൈർവൃതഃ॥ 1-177-17 (8004) 
സംപ്രാപ്യ സ ച തം ദേശമേകാകീ സമുപായയൌ।
പുരുഷാദഭയാദ്ഭീതസ്തത്രൈവാസീജ്ജനവ്രജഃ॥ 1-177-18 (8005) 
സ ഗത്വാ ദൂരമധ്വാനം ദക്ഷിണാമഭിതോ ദിശം।
യതോപദിഷ്ടമുദ്ദേശേ ദദർശ വിപുലം ദ്രുമം॥ 1-177-19 (8006) 
കേശമജ്ജാസ്ഥിമേദോഭിർബാഹൂരുചരണൈരപി।
ആർദ്രൈഃ ശുഷ്കൈശ്ച സങ്കീർണമഭിതോഽഥ വനസ്പതിം॥ 1-177-20 (8007) 
ഗൃധ്രകങ്കബലച്ഛന്നം ഗോമായുഗണസേവിതം।
ഉഗ്രഗന്ധമചക്ഷുഷ്യം ശ്മശാനമിവ ദാരുണം॥ 1-177-21 (8008) 
തം പ്രവിശ്യ മഹാവൃക്ഷം ചിന്തയാമാസ വീര്യവാൻ।
യാവന്ന പശ്യതേ രക്ഷോ ബകാഭിഖ്യം ബലോത്തരം॥ 1-177-22 (8009) 
ആചിതം വിവിധൈർഭോജ്യൈരന്നൈരുച്ചാവചൈരിദം।
ശകടം സൂപസംപൂർണം യാവദ്ദ്രക്ഷ്യതി രാക്ഷസഃ॥ 1-177-23 (8010) 
താവദേവേഹ ഭോക്ഷ്യേഽഹം ദുർലഭം ഹി പുനർഭവേത്।
വിപ്രകീര്യേത സർവം ഹി പ്രയുദ്ധേ മയി രക്ഷസാ॥ 1-177-24 (8011) 
അഭോജ്യം ഹി ശവസ്പർശേ നിഗൃഹീതേ ബകേ ഭവേത്।
സ ത്വേവം ഭീമകർമാ തു ഭീമസേനോഽഭിലക്ഷ്യ ച॥ 1-177-25 (8012) 
ഉപവിശ്യ വിവിക്തേഽന്നം ഭുങ്ക്തേ സ്മ പരമം പരഃ।
തം തതഃ സർവതോഽപശ്യന്ദ്രുമാനാരുഹ്യ നാഗരാഃ॥ 1-177-26 (8013) 
നാരക്ഷോ ബലിമശ്നീയാദേവം ബഹു ച മാനവാഃ।
ഭുങ്ക്തേ ബ്രാഹ്മണരൂപേണ ബകോഽയമിതി ചാബ്രുവൻ॥ 1-177-27 (8014) 
സ തം ഹസതി തേജസ്വീ തദന്നമുപഭുജ്യ ച।'
ആസാദ്യ തു വനം തസ്യ രക്ഷസഃ പാണ്ഡവോ ബലീ। 
ആജുഹാവ തതോ നാംനാ തദന്നമുപപാദയൻ॥  1-177-28 (8015) 
തതഃ സ രാക്ഷസഃ ക്രുദ്ധോ ഭീമസ്യ വചനാത്തദാ।
ആജഗാമ സുസങ്ക്രുദ്ധോ യത്ര ഭീമോ വ്യവസ്ഥിതഃ॥ 1-177-29 (8016) 
മഹാകായോ മഹാവേഗോ ദാരയന്നിവ മേദിനീം।
ലോഹിതാക്ഷഃ കരാലശ്ച ലോഹിതശ്മശ്രുമൂർധജഃ॥ 1-177-30 (8017) 
ആകർണാദ്ഭിന്നവക്ത്രശ്ച ശങ്കുകർണോ വിഭീഷണഃ।
ത്രിശിഖാം ഭ്രുകുടിം കൃത്വാ സന്ദശ്യ ദശനച്ഛദം॥ 1-177-31 (8018) 
ഭുഞ്ജാനമന്നം തം ദൃഷ്ട്വാ ഭീമസേനം സ രാക്ഷസഃ।
വിവൃത്യ നയനേ ക്രുദ്ധ ഇദം വചനമബ്രവീത്॥ 1-177-32 (8019) 
കോഽയമന്നമിദം ഭുങ്ക്തേ മദർഥമുപകൽപിതം।
പശ്യതോ മമ ദുർബുദ്ധിര്യിയാസുര്യമസാദനം॥ 1-177-33 (8020) 
ഭീമസേനസ്തതഃ ശ്രുത്വാ പ്രഹസന്നിവ ഭാരത।
രാക്ഷസം തമനാദൃത്യ ഭുങ്ക്ത ഏവ പരാങ്മുഖഃ॥ 1-177-34 (8021) 
രവം സ ഭൈരവം കൃത്വാ സമുദ്യംയ കരാവുഭൌ।
അഭ്യദ്രവദ്ഭീമസേനം ജിങാംസുഃ പുരുഷാദകഃ॥ 1-177-35 (8022) 
തഥാപി പരിഭൂയൈനം പ്രേക്ഷമാണോ വൃകോദരഃ।
രാക്ഷസം ഭുങ്ക്ത ഏവാന്നം പാണ്ഡവഃ പരവീരഹാ॥ 1-177-36 (8023) 
അമർഷേണ തു സംപൂർണഃ കുന്തീപുത്രം വൃകോദരം।
ജഘാന പൃഷ്ഠേ പാണിഭ്യാമുഭാഭ്യാം പൃഷ്ഠതഃ സ്ഥിതഃ॥ 1-177-37 (8024) 
തഥാ ബലവതാ ഭീമഃ പാണിഭ്യാം ഭൃശമാഹതഃ।
നൈവാവലോകയാമാസ രാക്ഷസം ഭുങ്ക്ത ഏവ സഃ॥ 1-177-38 (8025) 
തതഃ സ ഭൂയഃ സങ്ക്രുദ്ധോ വൃക്ഷമാദായ രാക്ഷസഃ।
താഡയിഷ്യംസ്തദാ ഭീമം പുനരഭ്യദ്രവദ്ബലീ॥ 1-177-39 (8026) 
ക്ഷിപ്തം ക്രുദ്ധേന തം വൃക്ഷം പ്രതിജഗ്രാഹ വീര്യവാൻ।
സവ്യേന പാണിനാ ഭീമോ ദക്ഷിണേനാപ്യഭുങ്ക്ത ഹ॥ 1-177-40 (8027) 
`ശകടാന്നം തതോ ഭുക്ത്വാ രക്ഷസഃ പാണിനാ സഹ।
ഗൃഹ്ണന്നേവ തദാ വൃക്ഷം നിഃശേഷം പർവതോപമം॥ 1-177-41 (8028) 
ഭീമസേനോ ഹസന്നേവ ഭുക്ത്വാ ത്യക്ത്വാ ച രാക്ഷസം।
പീത്വാ ദധിഘടാൻപൂർണാൻഘൃതകുംഭാഞ്ശതം ശതം॥ 1-177-42 (8029) 
വാര്യുപസ്പൃശ്യ സംഹൃഷ്ടസ്തസ്ഥൌ ഗിരിരിവാപരഃ।
ഭ്രാമയന്തം മഹാവൃക്ഷമായാന്തം ഭീമദർശനം॥ 1-177-43 (8030) 
ദൃഷ്ട്വോത്ഥായാഹവേ വീരഃ സിംഹനാദം വ്യനാദയത്।
ഭുജവേഗം തഥാഽഽസ്ഫോടം ക്ഷ്വേലിതം ച മഹാസ്വനം॥ 1-177-44 (8031) 
കൃത്വാഽഽഹ്വയത സങ്ക്രുദ്ധോ ഭീമസേനോഽഥ രാക്ഷസം।
ഉവാചാശനിശബ്ദേന ധ്വനിനാ ഭീഷയന്നിവ॥ 1-177-45 (8032) 
ഭീമ ഉവാച। 1-177-46x (1024) 
ബഹുകാലം സുപുഷ്ടം തേ ശരീരം രാക്ഷസാധമ।
ദ്വിപച്ചതുഷ്പൻമാംസൈശ്ച ബഹുഭിശ്ചൌദനൈരപി॥ 1-177-46 (8033) 
മദ്ബാഹുബലമാശ്രിത്യ ന ത്വം ഭൂയസ്ത്വശിഷ്യസി।
അദ്യ മദ്ബാഹുനിഷ്പിഷ്ടോ ഗമിഷ്യസി യമാലയം॥ 1-177-47 (8034) 
അദ്യപ്രഭൃതി സ്വപ്സ്യന്തി വേത്രകീയനിവാസിനഃ।
നിരുദ്വിഗ്നാഃ പുരസ്യാസ്യ കണ്ടകേ സൂദ്ധൃതേ മയാ॥ 1-177-48 (8035) 
അദ്യ യുദ്ധേ ശരീരം തേ കങ്കഗോമായുവായസാഃ।
മയാ ഹതസ്യ ഖാദന്തു വികർഷന്തു ച ഭൂതലേ॥ 1-177-49 (8036) 
വൈശംപായന ഉവാച। 1-177-50x (1025) 
ഏവമുക്ത്വാ സുസങ്ക്രുദ്ധഃ പാർഥോ ബകജിഘാംസയാ।
ഉപാധാവദ്ബകശ്ചാപി പാർഥം പാർഥിവസത്തമ॥ 1-177-50 (8037) 
മഹാകായോ മഹാവേഗോ ദാരയന്നിവ മേദിനീം।
പിശംഗരൂപഃ പിംഗാക്ഷോ ഭീമസേനമഭിദ്രവത്॥ 1-177-51 (8038) 
ത്രിശിഖാം ഭ്രുകുടീം കൃത്വാ സന്ദശ്യ ദശനച്ഛദം।
ഭൃശം സ ഭൂയഃ സങ്ക്രുദ്ധോ വൃക്ഷമാദായ രാക്ഷസഃ॥ 1-177-52 (8039) 
താഡയിഷ്യംസ്തദാ ഭീമം തരസാഽഭ്യദ്രവദ്ബലീ।
ക്രുദ്ധേനാഭിഹതം വൃക്ഷം പ്രതിജഗ്രാഹ ലീലയാ॥ 1-177-53 (8040) 
സവ്യേന പാണിനാ ഭീമഃ പ്രഹസന്നിവ ഭാരത।
തതഃ സ പുനരുദ്യംയ വൃക്ഷാൻബഹുവിധാൻബലീ॥ 1-177-54 (8041) 
പ്രാഹിണോദ്ഭീമസേനായ ബകോഽപി ബലവാന്രണേ।
സർവാനപോഹയദ്വൃക്ഷാൻസ്വസ്യ ഹസ്തസ്യ ശാഖയാ॥ 1-177-55 (8042) 
തദ്വൃക്ഷയുദ്ധമഭവദ്വൃക്ഷഷണ്ഡവിനാശനം॥
മഹത്സുഘോരം രാജേന്ദ്ര ബകപാണ്ഡവയോസ്തദാ॥ 1-177-56 (8043) 
നാമ വിശ്രാവ്യ സ ബകഃ സമഭിദ്രുത്യ പാണ്ഡവം।
സമയുധ്യത തീവ്രേണ വേഗേന പുരുഷാദകഃ॥ 1-177-57 (8044) 
തയോർവേഗേന മഹതാ പൃഥിവീ സമകംപത।
പാദപാംശ്ച മഹാമാത്രാംശ്ചൂർണയാമാസതുഃ ക്ഷണാത്॥ 1-177-58 (8045) 
ദ്രുതമാഗത്യ പാണിഭ്യാം ഗൃഹീത്വാ ചൈനമാക്ഷിപത്।
ആക്ഷിപ്തോ ഭീമസേനശ്ച പുനരേവോത്ഥിതോ ഹസൻ॥ 1-177-59 (8046) 
ആലിംഗ്യാപി ബകം ഭീമോ ന്യഹനദ്വസുധാതലേ।
ഭീമോ വിസർജയിത്വൈനം സമാശ്വസിഹി രാക്ഷസ॥ 1-177-60 (8047) 
ഇത്യുക്ത്വാ പുനരാസ്ഫോട്യ ഉത്തിഷ്ഠേതി ച സോഽബ്രവീത്।
സമുത്പത്യ തതഃ ക്രുദ്ധോ രൂപം കൃത്വാ മഹത്തരം॥ 1-177-61 (8048) 
വിരൂപഃ സഹസാ തസ്ഥൌ2 തർജയിത്വാ വൃകോദരം।
അഹസദ്ഭീമസേനോഽപി രാക്ഷസം ഭീമദർശനം॥ 1-177-62 (8049) 
അസൌ ഗൃഹീത്വാ പാണിഭ്യാം പൃഷ്ഠതശ്ച വ്യവസ്ഥിതഃ।
ജാനുഭ്യാം പീഡയിത്വാഥ പാതയാമാസ ഭൂതലേ॥ 1-177-63 (8050) 
പുനഃ ക്രുദ്ധോ വിസൃജ്യൈനം രാക്ഷസം ക്രോധജീവിതം।
സ്വാം കടീമീഷദുന്നംയ ബാഹൂ തസ്യ പരാമൃശത്॥ 1-177-64 (8051) 
തസ്യ ബാഹൂ സമാദായ ത്വരമാണോ വൃകോദരഃ।
ഉത്ക്ഷിപ്യ ചാവധൂയൈനം പാതയൻബലവാൻഭുവി॥ 1-177-65 (8052) 
തം തു വാമേന പാദേന ക്രുദ്ധോ ഭീമപരാക്രമഃ।
ഉരസ്യേനം സമാജഘ്നേ ഭീമസ്തു പതിതം ഭുവി॥ 1-177-66 (8053) 
വ്യാത്താനനേന ഘോരേണ ലംബജിഹ്വേന രക്ഷസാ।
തേനാഭിദ്രുത്യ ഭീമേന ഭീമോ മൂർധ്നി സമാഹതഃ॥ 1-177-67 (8054) 
ഏവം നിഹന്യമാനഃ സ രാക്ഷസേന ബലീയസാ।
രോഷേണ മഹതാഽഽവിഷ്ടോ ഭീമോ ഭീമപരാക്രമഃ॥ 1-177-68 (8055) 
ഗൃഹീത്വാ മധ്യമുത്ക്ഷിപ്യ ബലീ ജഗ്രാഹ രാക്ഷസം।
താവന്യോന്യം പീഡയന്തൌ പുരുഷാദവൃകോദരൌ॥ 1-177-69 (8056) 
മത്താവിവ മഹാനാഗാവന്യോന്യം വിചകർഷതുഃ॥  1-177-70 (8057) 
ബാഹുവിക്ഷേപശബ്ദൈശ്ച ഭീമരാക്ഷസയോസ്തദാ।
വേത്രകീയപുരീ സർവാ വിത്രസ്താ സമപദ്യത॥'  1-177-71 (8058) 
തയോർവേഗേന മഹതാ തത്ര ഭൂമിരകംപത।
പാദപാന്വീരുധശ്ചൈവ ചൂർണയാമാസതൂ രയാത്॥ 1-177-72 (8059) 
സമാഗതൌ ച തൌ വീരാവന്യോന്യവധകാങ്ക്ഷിണൌ।
ഗിരിഭിർഗിരിശൃഹ്ഗൈശ്ച പാഷാണൈഃ പർവതച്യുതൈഃ॥ 1-177-73 (8060) 
അന്യോന്യം താഡയന്തൌ തൌ ചൂർണയാമാസതുസ്തദാ।
ആയാമവിസ്തരാഭ്യാം ച പരിതോ യോജനദ്വയം॥ 1-177-74 (8061) 
നിർമഹീരുഹപാഷാണതൃണകുഞ്ജലതാവലിം।
ചക്രതുര്യുദ്ധദുർമത്തൌ കൂർമപൃഷ്ഠോപമാം മഹീം॥ 1-177-75 (8062) 
മുഹൂർതമേവം സംയുധ്യ സമം രക്ഷഃകുരൂദ്വഹൌ।
തതോ രക്ഷോവിനാശായ മതിം കൃത്വാ കുരൂത്തമഃ॥ 1-177-76 (8063) 
ദന്താൻകടകടീകൃത്യ ദഷ്ട്വാ ച ദശനച്ഛദം।
നേത്രേ സംവൃത്യ വികടം തിര്യക്പ്രൈക്ഷത രാക്ഷസം॥ 1-177-77 (8064) 
അഥ തം ലോലയിത്വാ തു ഭീമസേനോ മഹാബലഃ।
അഗൃഹ്ണാത്പരിരഭ്യൈനം ബാഹുഭ്യാം പരിരഭ്യ ച॥ 1-177-78 (8065) 
ജാനുഭ്യാം പാർശ്വയോഃ കുക്ഷൌ പൃഷ്ഠേ വക്ഷസി ജഘ്നിവാൻ।
ഭഗ്നോരുബാഹുഹൃച്ചൈവ വിസ്രംസദ്ദേഹബന്ധനഃ॥ 1-177-79 (8066) 
പ്രസ്വേദദീർഘനിശ്വാസോ നിര്യഞ്ജീവാക്ഷിതാരകഃ।
അജാണ്ഡാസ്ഫോടനം കുർവന്നാക്രോശംശ്ച ശ്വസഞ്ഛനൈഃ॥ 1-177-80 (8067) 
ഭൂമൌ നിപത്യ വിലുഠന്ദണ്ഡാഹത ഇവോരഗഃ।
വിസ്ഫുരന്തം മഹാകായം പരിതോ വിചകർഷ ഹ॥ 1-177-81 (8068) 
വികൃഷ്യമാണോ വേഗേന പാണ്ഡവേന ബലീയസാ।
സമയുജ്യത തീവ്രേണ ശ്രമേണ പുരുഷാദകഃ॥'  1-177-82 (8069) 
ഹീയമാനബലം രക്ഷഃ സമീക്ഷ്യ പുരുഷർഷഭഃ।
നിഷ്പിഷ്യ ഭൂമൌ ജാനുഭ്യാം സമാജഘ്നേ വൃകോദരഃ॥ 1-177-83 (8070) 
തതോ।ഞസ്യ ജാനുനാ പൃഷ്ഠമവപീഡ്യ ബലാദിവ।
ബാഹുനാ പരിജഗ്രാഹ ദക്ഷിണേന ശിരോധരാം॥ 1-177-84 (8071) 
സവ്യേന ച കടീദേശേ ഗൃഹ്യ വാസസി പാണ്ഡവഃ।
ജാനുന്യാരോപ്യ തത്പൃഷ്ഠം മഹാശബ്ദം ബഭഞ്ജ ഹ॥ 1-177-85 (8072) 
തതോഽസ്യ രുധിരം വക്ത്രാത്പ്രാദുരാസീദ്വിശാംപതേ।
ഭജ്യമാനസ്യ ഭീമേന തസ്യ ഘോരസ്യ രക്ഷസഃ॥ ॥ 1-177-86 (8073) 
 
ഇതി ശ്രീമൻമഹാഭാരതേ ആദിപർവണി ബകവധപർവണി സപ്തസപ്തത്യധികശതതമോഽധ്യായഃ॥ 177 ॥

Mahabharata - Adi Parva - Chapter Footnotes

1-177-31 ത്രിശിഖാം ത്രിരേഖാം॥ സപ്തസപ്തത്യധികശതതമോഽധ്യായഃ॥ 177 ॥



ആദിപർവ - അധ്യായ 178

॥ ശ്രീഃ ॥

1.178. അധ്യായഃ 178 

Mahabharata - Adi Parva - Chapter Topics

ബകവധാനന്തരം സമാഗതാനാം തത്പരിവാരാണാം ഭീമേന സമയകരണം॥ 1 ॥ നഗരദ്വാരദേശേ ബകശരീരം നിധായ ബ്രാഹ്മണഗൃഹമാ ഗത്യ ഭീമേന കുന്ത്യാദീൻപ്രതി ബകവൃത്താന്തകഥനം॥ 2 ॥ മൃതബകദർശാർഥം പൌരാണാം ഗമനം॥ 3 ॥ ബ്രഹ്മമഹോത്സവകരണം॥ 4 ॥ ബകവധേന പൌരാണാം ഭീമസേവനം॥ 5 ॥

Mahabharata - Adi Parva - Chapter Text

1-178-0 (8074) 
വൈശംപായന ഉവാച। 1-178-0x (1026) 
തതഃ സ ഭഗ്നപാർശ്വാംഗോ നദിത്വാ ഭൈരവം രവം।
ശൈലരാജപ്രതീകാശോ ഗതാസുരഭവദ്ബകഃ॥ 1-178-1 (8075) 
തേന ശബ്ദേന വിത്രസ്തോ ജനസ്തസ്യാഥ രക്ഷസഃ।
നിഷ്പപാത ഗൃഹാദ്രാജൻസഹൈവ പരിചാരിഭിഃ॥ 1-178-2 (8076) 
`ബകാനുജസ്തദാ രാജൻഭീമം ശരണമേയിവാൻ।
തതസ്തു നിഹതം ദൃഷ്ട്വാ രാക്ഷസേന്ദ്രം മഹാബലം। 
രാക്ഷസാഃ പരമത്രസ്താ ഭീമം ശറണമായയുഃ॥'  1-178-3 (8077) 
താൻഭീതാന്വിഗതജ്ഞാനാൻഭീമഃ പ്രഹരതാം വരഃ।
സാന്ത്വയാമാസ ബലവാൻസമയേ ച ന്യവേശയത്॥ 1-178-4 (8078) 
ന ഹിംസ്യാ മാനുഷാ ഭൂയോ യുഷ്മാഭിരിതി കർഹിചിത്।
ഹിംസതാം ഹി വധഃ ശീഘ്രമേവമേവ ഭവേദിതി॥ 1-178-5 (8079) 
തസ്യ തദ്വചനം ശ്രുത്വാ താനി രക്ഷാംസി ഭാരത।
ഏവമസ്ത്വിതി തം പ്രാഹുർജഗൃഹുഃ സമയം ച തം॥ 1-178-6 (8080) 
`സഗണസ്തു ബകഭ്രാതാ പ്രാണമത്പാണ്ഡവം തദാ।'
തതഃ പ്രഭൃതി രക്ഷാംസി തത്ര സൌംയാനി ഭാരത। 
നഗരേ പ്രത്യദൃശ്യന്ത നരൈർനഗരവാസിഭിഃ॥  1-178-7 (8081) 
തതോ ഭീമസ്തമാദായ ഗതാസും പുരുഷാദകം।
`നിഷ്കർണനേത്രം നിർജിഹ്വം നിഃസഞ്ജ്ഞം കണ്ഠപീഡനാത്। 
കുർവൻബഹുവിധാം ചേഷ്ടാം പുരദ്വാരമകർഷത॥  1-178-8 (8082) 
ദ്വാരദേശേ വിനിക്ഷിപ്യ പുരമാഗാത്സ മാരുതിഃ।
സ ഏവ രാക്ഷസോ നൂനം പുനരായാതി നഃ പുരീം॥ 1-178-9 (8083) 
സബാലവൃദ്ധാഃ പുരുഷാ ഇതി ഭീതാഃ പ്രദുദ്രുവുഃ।
തതോ ഭീമോ ബകം ഹത്വാ ഗത്വാ ബ്രാഹ്മണവേശ്മ തത്॥ 1-178-10 (8084) 
ബലീവർദൌ ച ശകടം ബ്രാഹ്മണായ ന്യവേദയത്।
തൂഷ്ണീമന്തർഗൃഹം ഗച്ഛേത്യഭിധായ ദ്വിജോത്തമം॥ 1-178-11 (8085) 
മാതൃഭ്രാതൃസമക്ഷം ച ഗത്വാ ശയനമേവ ച।
ആചചക്ഷേഽഥ തത്സർവം രാത്രൌ യുദ്ധമഭൂദ്യഥാ॥'  1-178-12 (8086) 
തതോ നരാ വിനിഷ്ക്രാന്താ നഗരാത്കല്യമേവ തു।
ദദൃശുർനിഹതം ഭൂമൌ രാക്ഷസം രുധിരോക്ഷിതം॥ 1-178-13 (8087) 
തമദ്രികൂടസദൃശം വിനികീർണം ഭയാനകം।
ദൃഷ്ട്വാ സംഹൃഷ്ടരോമാണോ ബഭൂവുസ്തത്ര നാഗരാഃ॥ 1-178-14 (8088) 
ഏകചക്രാം തതോ ഗത്വാ പ്രവൃത്തിം പ്രദദുഃ പുരേ।
തതഃ സഹസ്രശോ രാജന്നരാ നഗരവാസിനഃ॥ 1-178-15 (8089) 
തത്രാജഗ്മുർബകം ദ്രഷ്ടും സസ്ത്രീവൃദ്ധകുമാരകാഃ।
തതസ്തേ വിസ്മിതാഃ സർവേ കർമ ദൃഷ്ട്വാഽതിമാനുഷം। 
ദൈവതാന്യർചയാഞ്ചക്രുഃ പ്രാർഥിതാനി പുരാ ഭയാത്॥  1-178-16 (8090) 
തതഃ പ്രഗണയാമാസുഃ കസ്യ വാരോഽദ്യ ഭോജനേ।
ജ്ഞാത്വാ ചാഗംയ തം വിപ്രം പപ്രച്ഛുഃ സർവ ഏവ തേ॥ 1-178-17 (8091) 
ഏവം പൃഷ്ടഃ സ ബഹുശോ രക്ഷമാണശ്ച പാണ്ഡവാൻ।
ഉവാച നാഗരാൻസർവാനിദം വിപ്രർഷഭസ്തദാ॥ 1-178-18 (8092) 
ബ്രാഹ്മണ ഉവാച। 1-179-19x (1027) 
ആജ്ഞാപിതം മാമശനേ രുദന്തം സഹ ബന്ധുഭിഃ।
ദദർശ ബ്രാഹ്മണഃ കശ്ചിൻമന്ത്രസിദ്ധോ മഹാമനാഃ॥ 1-178-19 (8093) 
പരിപൃച്ഛ്യ സ മാം പൂർവം പരിക്ലേശം പുരസ്യ ച।
അബ്രവീദ്ബ്രാഹ്മണശ്രേഷ്ഠോ വിശ്വാസ്യ പ്രഹസന്നിവ॥ 1-178-20 (8094) 
പ്രാപയിഷ്യാംയഹം തസ്മാ അന്നമേതദ്ദുരാത്മനേ।
മന്നിമിത്തം ഭയം ചാപി ന കാര്യമിതി ചാബ്രവീത്॥ 1-178-21 (8095) 
സ തദന്നമുപാദായ ഗതോ ബകവനം പ്രതി।
തേന നൂനം ഭവേദേതത്കർമ ലോകഹിതം കൃതം॥ 1-178-22 (8096) 
തതസ്തേ ബ്രാഹ്മണാഃ സർവേ ക്ഷത്രിയാശ്ച സുവിസ്മിതാഃ।
വൈശ്യാഃ ശൂദ്രാശ്ച മുദിതാശ്ചക്രുർബ്രഹ്മമഹം തദാ॥ 1-178-23 (8097) 
തതോ ജാനപദാഃ സർവേ ആജഗ്മുർനഗരം പ്രതി।
തമദ്ഭുതതമം ദ്രഷ്ടും പാർഥാസ്തത്രൈവ ചാവസൻ॥ 1-178-24 (8098) 
വേത്രകീയഗൃഹേ സർവേ പരിവാര്യ വൃകോദരം।
വിസ്മയാദഭ്യഗച്ഛന്ത ഭീമം ഭീമപരാക്രമം॥ 1-178-25 (8099) 
ന വൈ ന സംഭവേത്സർവം ബ്രാഹ്മണേഷു മഹാത്മസു।
ഇതി സത്കൃത്യ തം പൌരാഃ പരിവവ്രുഃ സമന്തതഃ॥ 1-178-26 (8100) 
അയം ത്രാതാ ഹി ഖേദാനാം പിതേവ പരമാർഥതഃ।
അസ്യ ശുശ്രൂഷവഃ പാദൌ പരിചര്യ ഉപാസ്മഹേ॥ 1-178-27 (8101) 
പശുമദ്ദധിമനച്ചാസ്യ വാരം ഭക്തമുപാഹരൻ।
തസ്മിൻഹതേ തേ പുരുഷാ ഭീതാഃ സമനുബോധനാഃ॥ 1-178-28 (8102) 
തതഃ സംപ്രാദ്രവൻപാർഥാഃ സഹ മാത്രാ പരന്തപാഃ।
ആഗച്ഛന്നേകചക്രാം തേ ഗാണ്ഡവാഃ സംശിതവ്രതാഃ॥ 1-178-29 (8103) 
വൈദികാധ്യയനേ യുക്താ ജടിലാ ബ്രഹ്മചാരിണഃ।
അവസംസ്തേ ച തത്രാപി ബ്രാഹ്മണസ്യ നിവേശനേ। 
മാത്രര സഹൈകചക്രായാം ദീർഘകാലം സഹോഷിതാഃ॥ ॥  1-178-30 (8104) 
 
ഇതി ശ്രീമൻമഹാഭാരതേ ആദിപർവണി ബകവധപർവണി അഷ്ടസപ്തത്യധികശതതമോഽധ്യായഃ॥ 178 ॥ ॥ സമാപ്തം ച ബകവധപർവ ॥

Mahabharata - Adi Parva - Chapter Footnotes

1-178-13 കല്യം പ്രാതഃകാലേ॥ 1-178-19 ആജ്ഞാപിതം രാജകീയൈരിതി ശേഷഃ। അശനേ രാക്ഷസസ്യ ഭോജനാർഥം॥ അഷ്ടസപ്തത്യധികശതതമോഽധ്യായഃ॥ 178 ॥



ആദിപർവ - അധ്യായ 179

॥ ശ്രീഃ ॥

1.179. അധ്യായഃ 179 

 
(അഥ ചൈത്രരഥപർവ  ॥ 11 ॥)

Mahabharata - Adi Parva - Chapter Topics

ബ്രാഹ്മണഗൃഹേ പ്രതിശ്രയാർഥമാഗതസ്യ കസ്യചിദ്ബ്രാഹ്മണസ്യ മുഖാത് പാണ്ഡവാനാം ദ്രൌപദീസ്വയംവരശ്രവണം॥ 1 ॥ പാണ്ഡവകൃതധൃഷ്ടദ്യുന്നദ്രൌപദീസംഭവപ്രശ്നസ്യ ബ്രാഹ്മണേനോത്തരകഥനം॥ 2 ॥

Mahabharata - Adi Parva - Chapter Text

1-179-0 (8105) 
ജനമേജയ ഉവാച। 1-179-0x (1028) 
തേ തഥാ പുരുഷവ്യാഘ്രാ നിഹത്യ ബകരാക്ഷസം।
അത ഊർധ്വം തതോ ബ്രഹ്മൻകിമകുർവത പാണ്ഡവാഃ॥ 1-179-1 (8106) 
വൈശംപായന ഉവാച। 1-179-2x (1029) 
തത്രൈവ ന്യവസന്രാജന്നിഹത്യ ബകരാക്ഷസം।
അധീയാനാഃ പരം ബ്രഹ്മ ബ്രാഹ്മണസ്യ നിവേശനേ॥ 1-179-2 (8107) 
തതഃ കതിപയാഹസ്യ ബ്രാഹ്മണഃ സംശിതവ്രതഃ।
പ്രതിശ്രയാർഥീ തദ്വേശ്മ ബ്രാഹ്മണസ്യാജഗാമ ഹ॥ 1-179-3 (8108) 
സ ംയക് പൂജയിത്വാ തം വിപ്രം വിപ്രർഷഭസ്തദാ।
ദദൌ പ്രതിശ്രയം തസ്മൈ സദാ സർവാതിഥിവ്രതഃ॥ 1-179-4 (8109) 
തതസ്തേ പാണ്ഡവാഃ സർവേ സഹ കുന്ത്യാ നരർഷഭാഃ।
ഉപാസാഞ്ചക്രിരേ വിപ്രം കഥയന്തം കഥാഃ ശുഭാഃ॥ 1-179-5 (8110) 
കഥയാമാസ ദേശാംശ്ച തീർഥാനി സരിതസ്തഥാ।
രാജ്ഞശ്ച വിവിധാശ്ചര്യാന്ദേശാംശ്ചൈവ പുരാണി ച॥ 1-179-6 (8111) 
സ തത്രാകഥയദ്വിപ്രഃ കഥാന്തേ ജനമേജയ।
പഞ്ചാലേഷ്വദ്ഭുതാകാരം യാജ്ഞസേന്യാഃ സ്വയംവരം॥ 1-179-7 (8112) 
ധൃഷ്ടദ്യുംനസ്യ ചോത്പത്തിമുത്പത്തിം ച ശിഖണ്ഡിനഃ।
അയോനിജത്വം കൃഷ്ണായാ ദ്രുപദസ്യ മഹാമഖേ॥ 1-179-8 (8113) 
തദദ്ഭുതതമം ശ്രുത്വാ ലോകേ തസ്യ മഹാത്മനഃ।
വിസ്തരേണൈവ പപ്രച്ഛുഃ കഥാം തേ പുരുഷർഷഭാഃ॥ 1-179-9 (8114) 
പാണ്ഡവാ ഊചുഃ। 1-179-10x (1030) 
കഥം ദ്രുപദപുത്രസ്യ ധൃഷ്ടദ്യുംനസ്യ പാവകാത്।
വേദീമധ്യാച്ച കൃഷ്ണായാഃ സംഭവഃ കഥമദ്ഭുതഃ॥ 1-179-10 (8115) 
കഥം ദ്രോണാൻമഹേഷ്വാസാത്സർവാണ്യസ്ത്രാണ്യശിക്ഷത।
`ധൃഷ്ടദ്യുംനോ മഹേഷ്വാസഃ കഥം ദ്രോണസ്യ മൃത്യുദഃ।' 
കഥം വിപ്ര സഖായൌ തൌ ഭിന്നൌ കസ്യ കൃതേന വാ॥  1-179-11 (8116) 
വൈശംപായന ഉവാച। 1-179-12x (1031) 
ഏവം തൈശ്ചോദിതോ രാജൻസ വിപ്രഃ പുരുഷർഷഭൈഃ।
കഥയാമാസ തത്സർവം ദ്രൌപദീസംഭവം തദാ॥ ॥ 1-179-12 (8117) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി ഊനാശീത്യധികശതതമോഽധ്യായഃ॥ 179 ॥

Mahabharata - Adi Parva - Chapter Footnotes

1-179-7 യാജ്ഞസേന്യാഃ ദ്രൌപദ്യാഃ॥ 7 ॥ ഊനാശീത്യധികശതതമോഽധ്യായഃ॥ 179 ॥



ആദിപർവ - അധ്യായ 180

॥ ശ്രീഃ ॥

1.180. അധ്യായഃ 180 

Mahabharata - Adi Parva - Chapter Topics

ധൃഷ്ടദ്യുംനാദ്യുത്പത്തികഥനാർഥം ദ്രോണദ്രുപദയോരുത്പത്തികഥനപൂർവകം ദ്രുപദവൃത്താന്തകഥനം॥ 1 ॥

Mahabharata - Adi Parva - Chapter Text

1-180-0 (8118) 
ബ്രാഹ്മണ ഉവാച। 1-180-0x (1032) 
ഗംഗാദ്വാരം പ്രതി മഹാൻബഭൂവർഷിർമഹാതപാഃ।
ഭരദ്വാജോ മഹാപ്രാജ്ഞഃ സതതം സംശിതവ്രതഃ॥ 1-180-1 (8119) 
സോഽഭിഷേക്തും ഗതോ ഗംഗാം പൂർവമേവാഗതാം സതീം।
ദദർശാപ്സരസം തത്ര ഘൃതാചീമാപ്ലുതാമൃഷിഃ॥ 1-180-2 (8120) 
തസ്യാ വായുർനദീതീരേ വസനം വ്യഹരത്തദാ।
അപകൃഷ്ടാംബരാം ദൃഷ്ട്വാ താമൃഷിശ്ചകമേ തദാ॥ 1-180-3 (8121) 
തസ്യാം സംസക്തമനസഃ കൌമാരബ്രഹ്മചാരിണഃ।
ചിരസ്യ രേതശ്ചസ്കന്ദ തദൃഷിർദ്രോണ ആദധേ॥ 1-180-4 (8122) 
തതഃ സമഭവദ്ദ്രോണഃ കുമാരസ്തസ്യ ധീമതഃ।
അധ്യഗീഷ്ട സ വേദാംശ്ച വേദാംഗാനി ച സർവശഃ॥ 1-180-5 (8123) 
ഭരദ്വാജസ്യ തു സഖാ പൃഷതോ നാമ പാർഥിവഃ।
തസ്യാപി ദ്രുപദോ നാമ തദാ സമഭവത്സുതഃ॥ 1-180-6 (8124) 
സ നിത്യമാശ്രമം ഗത്വാ ദ്രോണേന സഹ പാർഷതഃ।
ചിക്രീഡാധ്യയനം ചൈവ ചകാര ക്ഷത്രിയർഷഭഃ॥ 1-180-7 (8125) 
തതസ്തു പൃഷതേഽതീതേ സ രാജാ ദ്രുപദോഽഭവത്।
ദ്രോണോഽപി രാമം ശുശ്രാവ ദിത്സന്തം വസു സർവശഃ॥ 1-180-8 (8126) 
വനം തു പ്രസ്ഥിതം രാമം ഭരദ്വാജസുതോഽബ്രവീത്।
ആഗതം വിത്തകാമം മാം വിദ്ധി ദ്രോണം ദ്വിജോത്തമ॥ 1-180-9 (8127) 
രാമ ഉവാച। 1-180-10x (1033) 
ശരീരമാത്രമേവാദ്യ മയാ സമവശേഷിതം।
അസ്ത്രാണി വാ ശരീരം വാ ബ്രഹ്മന്നേകതമം വൃണു॥ 1-180-10 (8128) 
ദ്രോണ ഉവാച। 1-180-11x (1034) 
അസ്ത്രാണി ചൈവ സർവാണി തേഷാം സംഹാരമേവ ച।
പ്രയോഗം ചൈവ സർവേഷാം ദാതുമർഹതി മേ ഭവാൻ॥ 1-180-11 (8129) 
ബ്രാഹ്മണ ഉവാച। 1-180-12x (1035) 
തഥേത്യുക്ത്വാ തതസ്തസ്മൈ പ്രദദൌ ഭൃഗുനന്ദനഃ।
പ്രതിഗൃഹ്യ തദാ ദ്രോണഃ കൃതകൃത്യോഽഭവത്തദാ॥ 1-180-12 (8130) 
സംപ്രഹൃഷ്ടമനാ ദ്രോണോ രാമാത്പരമസംമതം।
ബ്രഹ്മാസ്ത്രം സമനുജ്ഞാപ്യ നരേഷ്വഭ്യധികോഽഭവത്॥ 1-180-13 (8131) 
തതോ ദ്രുപദമാസാദ്യ ഭാരദ്വാജഃ പ്രതാപവാൻ।
അബ്രവീത്പുരുഷവ്യാഘ്രഃ സഖായം വിദ്ധി മാമിതി॥ 1-180-14 (8132) 
ദ്രുപദ ഉവാച। 1-180-15x (1036) 
നാശ്രോത്രിയഃ ശ്രോത്രിയസ്യ നാരഥീ രഥിനഃ സഖാ।
നാരാജാ പാർഥിവസ്യാപി സഖിപൂർവം കിമിഷ്യതേ॥ 1-180-15 (8133) 
ബ്രാഹ്മണ ഉവാച। 1-180-16x (1037) 
സ വിനിശ്ചിത്യ മനസാ പാഞ്ചാല്യം പ്രതി ബുദ്ധിമാൻ।
ജഗാമ കുരുമുഖ്യാനാം നഗരം നാഗസാഹ്വയം॥ 1-180-16 (8134) 
തസ്മൈ പൌത്രാൻസമാദായ വസൂനി വിവിധാനി ച।
പ്രാപ്തായ പ്രദദൌ ഭീഷ്മഃ ശിഷ്യാന്ദ്രോണായ ധീമതേ॥ 1-180-17 (8135) 
ദ്രോണഃ ശിഷ്യാംസ്തതഃ പാർഥാനിദം വചനമബ്രവീത്।
സമാനീയ തു താഞ്ശിഷ്യാന്ദ്രുപദസ്യാസുഖായ വൈ॥ 1-180-18 (8136) 
ആചാര്യവേതനം കിഞ്ചിദ്ധൃദി യദ്വർതതേ മമ।
കൃതാസ്ത്രൈസ്തത്പ്രദേയം സ്യാത്തദൃതം വദതാനഘാഃ। 
സോഽർജുനപ്രമുഖൈരുക്തസ്തഥാഽസ്ത്വിതി ഗുരുസ്തദാ॥  1-180-19 (8137) 
യദാ ച പാണ്ഡവാഃ സർവേ കൃതാസ്ത്രാഃ കൃതനിശ്ചയാഃ।
തതോ ദ്രോണോഽബ്രവീദ്ഭൂയോ വേതനാർഥമിദം വചഃ॥ 1-180-20 (8138) 
പാർഷതോ ദ്രുപദോ നാമ ഛത്രവത്യാം നരേശ്വരഃ।
തസ്മാദാകൃഷ്യ തദ്രാജ്യം മമ ശീഘ്രം പ്രദീയതാം॥ 1-180-21 (8139) 
`ധാർതരാഷ്ട്രാശ്ച തേ ഭീതാഃ പാഞ്ചാലാൻപാണ്ഡവാദയഃ।
ധാർതരാഷ്ട്രൈശ്ച സഹിതാഃ പുനർദ്രോണേന ചോദിതാഃ॥ 1-180-22 (8140) 
യജ്ഞസേനേന സംഗംയ കർണദുര്യോധനാദയഃ।
നിർജിതാഃ സംന്യവർതന്ത തഥാ തേ ക്ഷത്രിയർഷഭാഃ॥'  1-180-23 (8141) 
തതഃ പാണ്ഡുസുതാഃ പഞ്ച നിർജിത്യ ദ്രുപദം യുധി।
ദ്രോണായ ദർശയാമാസുർബദ്ധ്വാ സസചിവം തദാ॥ 1-180-24 (8142) 
`മഹേന്ദ്ര ഇവ ദുർധർഷോ മഹേന്ദ്ര ഇവ ദാനവം।
മഹേന്ദ്രപുത്രഃ പാഞ്ചാലം ജിതവാനർജുനസ്തദാ॥ 1-180-25 (8143) 
തദ്ദൃഷ്ട്വാ തു മഹാവീര്യം ഫൽഗുനസ്യ മഹൌജസഃ।
വ്യസ്മയന്ത ജനാഃ സർവേ യജ്ഞസേനസ്യ ബാന്ധവാഃ।  1-180-26 (8144) 
ദ്രോണ ഉവാച। 1-180-27x (1038) 
പ്രാർഥയാമി ത്വയാ സഖ്യം പുനരേവ നരാധിപ।
അരാജാ കില നോ രാജ്ഞഃ സഖാ ഭവിതുമർഹതി॥ 1-180-27 (8145) 
അതഃ പ്രയതിതം രാജ്യേ യജ്ഞസേന ത്വയാ സഹ।
രാജാഽസി ദക്ഷിണേ കൂലേ ഭാഗീരഥ്യാഹമുത്തരേ॥ 1-180-28 (8146) 
ബ്രാഹ്മണ ഉവാച। 1-180-29x (1039) 
ഏവമുക്തോ ഹി പാഞ്ചാല്യോ ഭാരദ്വാജേന ധീമതാ।
ഉവാചാസ്ത്രവിദാം ശ്രേഷ്ഠം ദ്രോണം ബ്രാഹ്മണസത്തമം॥ 1-180-29 (8147) 
ഏവം ഭവതു ഭദ്രം തേ ഭാരദ്വാജ മഹാമതേ।
സഖ്യം തദേവ ഭവതു ശശ്വദ്യദഭിമന്യസേ॥ 1-180-30 (8148) 
ഏവമന്യോന്യമുക്ത്വാ തൌ കൃത്വാ സഖ്യമനുത്തമം।
ജഗ്മതുർദ്രോണപാഞ്ചാല്യൌ യഥാഗതമരിന്ദമൌ॥ 1-180-31 (8149) 
അസത്കാരഃ സ തു മഹാൻമുഹൂർതമപി തസ്യ തു।
നാപൈതി ഹൃദയാദ്രാജ്ഞോ ദുർമനാഃ സ കൃശോഽഭവത്॥ ॥ 1-180-32 (8150) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി അശീത്യധികശതതമോഽധ്യായഃ॥ 180 ॥

Mahabharata - Adi Parva - Chapter Footnotes

1-180-10 ഏകതമമേകതരം॥ 1-180-13 സമനുജ്ഞപ്യ നിശംയ। പ്രാപ്യേത്യപി പഠന്തി॥ 1-180-21 ഛത്രവത്യാമഹിച്ഛത്രേ॥ 1-180-28 ഭാഗീരഥ്യാഹമിതി സന്ധിരാർഷഃ॥ അശീത്യധികശതതമോഽധ്യായഃ॥ 180 ॥



ആദിപർവ - അധ്യായ 181

॥ ശ്രീഃ ॥

1.181. അധ്യായഃ 181 

Mahabharata - Adi Parva - Chapter Topics

ദ്രോണഹന്തൃപുത്രോത്പാദനേച്ഛയാ യാജകാന്വേഷണാർഥമതടോ ദ്രുപദസ്യ ഉപയാജവചനേന യാജസമീപഗമനം॥ 1 ॥ പുത്രാർഥം യജ്ഞേ ആരബ്ധേ അഗ്നികുണ്ഡാദ്ധൃഷ്ടദ്യുംനസ്യോത്പത്തിസ്തച്ചരിതമാകാശവാണീ ച॥ 2 ॥ പാഞ്ചാല്യാ ഉത്പത്തിഃ॥ 3 ॥ തയോർനാമകരണം॥ 4 ॥ ദ്രോണേന ധൃഷ്ടദ്യുംനസ്യാസ്ത്രശിക്ഷണം॥ 5 ॥

Mahabharata - Adi Parva - Chapter Text

1-181-0 (8151) 
ബ്രാഹ്മണ ഉവാച। 1-181-0x (1040) 
അമർഷീ ദ്രുപദോ രാജാ കർമസിദ്ധാന്ദ്വിജർഷഭാൻ।
അന്വിച്ഛൻപരിചക്രാമ ബ്രാഹ്മണാവസഥാൻബഹൂൻ॥ 1-181-1 (8152) 
പുത്രജൻമ പരീപ്സന്വൈ ശോകോപഹതചേതനഃ।
`ദ്രോണേന വൈരം ദ്രുപദോ ന സുഷ്വാപ സ്മരൻസദാ।' 
നാസ്തി ശ്രേഷ്ഠമപത്യം മ ഇതി നിത്യമചിന്തയത്॥  1-181-2 (8153) 
ജാതാൻപുത്രാൻസ നിർവേദാദ്ധിഗ്ബന്ധൂനിതി ചാബ്രവീത്।
നിഃശ്വാസപരമശ്ചാസീദ്ദ്രോണം പ്രതിചികീർഷയാ॥ 1-181-3 (8154) 
പ്രഭാവം വിനയം ശിക്ഷാം ദ്രോണസ്യ ചരിതാനി ച।
ക്ഷാത്രേണ ച ബലേനാസ്യ ചിന്തയന്നാധ്യഗച്ഛത॥ 1-181-4 (8155) 
പ്രതികർതും നൃപശ്രേഷ്ഠോ യതമാനോഽപി ഭാരത।
അഭിതഃ സോഽഥ കൽമാഷീം ഗംഗാകൂലേ പരിഭ്രമൻ॥ 1-181-5 (8156) 
ബ്രാഹ്മണാവസഥം പുംയമാസസാദ മഹീപതിഃ।
തത്ര നാസ്നാതകഃ കശ്ചിന്ന ചാസീദവ്രതീ ദ്വിജഃ॥ 1-181-6 (8157) 
അധീയാനൌ മഹാഭാഗൌ സോഽപശ്യത്സംശിതവ്രതൌ।
യാജോപയാജൌ ബ്രഹ്മർഷീ ശാംയന്തൌ പരമേഷ്ഠിനൌ॥ 1-181-7 (8158) 
സംഹിതാധ്യയനേ യുക്തൌ ഗോത്രതശ്ചാപി കാശ്യപൌ।
താരണേയൌ യുക്തരൂപൌ ബ്രാഹ്മണാവൃഷിസത്തമൌ॥ 1-181-8 (8159) 
സ താവാമന്ത്രയാമാസ സർവകാമൈരതന്ദ്രിതഃ।
ബുദ്ധ്വാ ബലം തയോസ്തത്ര കനീയാംസമുപഹ്വരേ॥ 1-181-9 (8160) 
പ്രപേദേ ച്ഛന്ദയൻകാമൈരുപയാജം ധൃതവ്രതം।
പാദശുശ്രൂഷണേ യുക്തഃ പ്രിയവാക്സർവകാമദഃ॥ 1-181-10 (8161) 
അർചയിത്വാ യഥാന്യായമുപയാജമുവാച സഃ।
യേന മേ കർമണാ ബ്രഹ്മൻപുത്രഃ സ്യാദ്ദ്രോണമൃത്യവേ॥ 1-181-11 (8162) 
`അർജുനസ്യ ഭവേദ്ഭാര്യാ ഭവേദ്യാ വരവർണിനീ।'
ഉപയാജ കൃതേ തസ്മിൻ ഗവാം ദാതാഽസ്മി തേഽർബുദം॥  1-181-12 (8163) 
യദ്വാ തേഽന്യദ്ദ്വിജശ്രേഷ്ഠ മനസഃ സുപ്രിയം ഭവേത്।
സർവം തത്തേ പ്രദാതാഽഹം ന ഹി മേഽത്രാസ്തി സംശയഃ॥ 1-181-13 (8164) 
ഇത്യുക്തോ നാഹമിത്യേവം തമൃഷിഃ പ്രത്യഭാഷത।
ആരാധയിഷ്യന്ദ്രുപദഃ സ തം പര്യചരത്പുനഃ॥ 1-181-14 (8165) 
തതഃ സംവത്സരസ്യാന്തേ ദ്രുപദം സ ദ്വിജോത്തമഃ।
ഉപയാജോഽബ്രവീത്കാലേ രാജൻമധുരയാ ഗിരാ॥ 1-181-15 (8166) 
ജ്യേഷ്ഠോ ഭ്രാതാ മമാഗൃഹ്മാദ്വിചരൻ ഗഹനേ വനേ।
അപരിജ്ഞാതശൌചായാം ഭൂമൌ നിപതിതം ഫലം॥ 1-181-16 (8167) 
തദപശ്യമഹം ഭ്രാതുരസാംപ്രതമനുവ്രജൻ।
വിമർശം സങ്കരാദാനേ നായം കുര്യാത്കദാചന॥ 1-181-17 (8168) 
ദൃഷ്ട്വാ ഫലസ്യ നാപശ്യദ്ദോഷാൻപാപാനുബന്ധകാൻ।
വിവിനക്തി ന ശൌചം യഃ സോഽന്യത്രാപി കഥം ഭവേത്॥ 1-181-18 (8169) 
സംഹിതാധ്യയനം കുർവന്വസൻഗുരുകുലേ ച യഃ।
ഭൈക്ഷമുത്സൃഷ്ടമന്യേഷാം ഭുങ്ക്തേ സ്മ ച യദാ തദാ॥ 1-181-19 (8170) 
കീർതയൻഗുണമന്നാനാമഘൃണീ ച പുനഃ പുനഃ।
തം വൈ ഫലാർഥിനം മന്യേ ഭ്രാതരം തർകചക്ഷുഷാ॥ 1-181-20 (8171) 
തം വൈ ഗച്ഛസ്വ നൃപതേ സ ത്വാം സംയാജയിഷ്യതി।
ജുഗുപ്സമാനോ നൃപതിർമനസേദം വിചിന്തയൻ॥ 1-181-21 (8172) 
ഉപയാജവചഃ ശ്രുത്വാ യാജസ്യാശ്രമമഭ്യഗാത്।
അഭിസംപൂജ്യ പൂജാർഹമഥ യാജമുവാച ഹ॥ 1-181-22 (8173) 
അയുതാനി ദദാന്യഷ്ടൌ ഗവാം യാജയ മാം വിഭോ।
ദ്രോണവൈരാഭിസന്തപ്തം പ്രഹ്ലാദയിതുമർഹസി॥ 1-181-23 (8174) 
സ ഹി ബ്രഹ്മവിദാം ശ്രേഷ്ഠോ ബ്രഹ്മാസ്ത്രേ ചാപ്യനുത്തമഃ।
തസ്മാദ്ദ്രോണഃ പരാജൈഷ്ട മാം വൈ സ സഖിവിഗ്രഹേ॥ 1-181-24 (8175) 
ക്ഷത്രിയോ നാസ്തി തസ്യാസ്യാം പൃഥിവ്യാം കശ്ചിദഗ്രണീഃ।
കൌരവാചായർമുഖ്യസ്യ ഭാരദ്വാജസ്യ ധീമതഃ॥ 1-181-25 (8176) 
ദ്രോണസ്യ ശരജാലാനി പ്രാണിദേഹഹരാണി ച।
ഷഡരത്നി ധനുശ്ചാസ്യ ദൃശ്യതേ പരമം മഹത്॥ 1-181-26 (8177) 
സ ഹി ബ്രാഹ്മണവേഷേണ ക്ഷാത്രം വേഗമശംസയം।
പ്രതിഹന്തി മഹേഷ്വാസോ ഭാരദ്വാജോ മഹാമനാഃ॥ 1-181-27 (8178) 
ക്ഷത്രോച്ഛേദായ വിഹിതോ ജാമദഗ്ന്യ ഇവാസ്ഥിതഃ।
തസ്യ ഹ്യസ്ത്രബലം ഘോരമപ്രധൃഷ്യം നരൈർഭുവി॥ 1-181-28 (8179) 
ബ്രാഹ്മം സന്ധാരയംസ്തേജോ ഹുതാഹുതിരിവാനലഃ।
സമേത്യ സ ദഹത്യാജൌ ക്ഷാത്രധർമപുരഃസരഃ॥ 1-181-29 (8180) 
ബ്രഹ്മക്ഷത്രേ ച വിഹിതേ ബ്രാഹ്മം തേജോ വിശിഷ്യതേ।
സോഽഹം ക്ഷാത്രാദ്ബലാദ്ധീനോ ബ്രാഹ്മം തേജഃ പ്രപേദിവാൻ॥ 1-181-30 (8181) 
ദ്രോണാദ്വിശിഷ്ടമാസാദ്യ ഭവന്തം ബ്രഹ്മവിത്തമം।
ദ്രോണാന്തകമഹം പുത്രം ലഭേയം യുധി ദുർജയം॥ 1-181-31 (8182) 
തത്കർമ കുരു മേ മേ യാജ വിതരാംയർബുദം ഗവാം।
തഥേത്യുക്ത്വാ തു തം യാജോ യാജ്യാർഥമുപകൽപയത്॥ 1-181-32 (8183) 
ഗുർവർഥ ഇതി ചാകാമമുപയാജമചോദയത്।
യാജോ ദ്രോണവിനാശായ പ്രതിജജ്ഞേ തഥാ ച സഃ॥ 1-181-33 (8184) 
തതസ്തസ്യ നരേന്ദ്രസ്യ ഉപയാജോ മഹാതപാഃ।
ആചഖ്യൌ കർമ വൈതാനം തദാ പുത്രഫലായ വൈ॥ 1-181-34 (8185) 
സ ച പുത്രോ മഹാവീര്യോ മഹാതേജാ മഹാബലഃ।
ഇഷ്യതേ യദ്വിധോ രാജൻഭവിതാ തേ തഥാവിധഃ॥ 1-181-35 (8186) 
ഭാരദ്വാജസ്യ ഹന്താരം സോഽഭിസന്ധായ ഭൂപതിഃ।
ആജഹ്വേ തത്തഥാ സർവം ദ്രുപദഃ കർമസിദ്ധയേ॥ 1-181-36 (8187) 
യാജസ്തു ഹവനസ്യാന്തേ ദേവീമാജ്ഞാപയത്തദാ।
പ്രേഹി മാം രാജ്ഞി പൃഷതി മിഥുനം ത്വാമുപസ്ഥിതം॥ 1-181-37 (8188) 
രാജ്ഞ്യുവാച। 1-181-38x (1041) 
അവലിപ്തം മുഖം ബ്രഹ്മന്ദിവ്യാൻഗന്ധാൻബിഭർമി ച।
സൂതാർഥേ നോപലബ്ധാഽസ്മി തിഷ്ഠ യാജ മമ പ്രിയേ॥ 1-181-38 (8189) 
യാജ ഉവാച। 1-181-39x (1042) 
യാജേന ശ്രപിതം ഹവ്യമുപയാജാഭിമന്ത്രിതം।
കഥം കാമം ന സന്ദധ്യാത്സാ ത്വം വിപ്രേഹി തിഷ്ഠ വാ॥ 1-181-39 (8190) 
ബ്രാഹ്മണ ഉവാച। 1-181-40x (1043) 
ഏവമുക്ത്വാ തു യാജേന ഹുതേ ഹവിഷി സംസ്കൃതേ।
ഉത്തസ്ഥൌ പാവകാത്തസ്മാത്കുമാരോ ദേവസന്നിഭിഃ॥ 1-181-40 (8191) 
ജ്വാലാവർണോ ഘോരരൂപഃ കിരീടീ വർമ ചോത്തമം।
ബിഭ്രത്സഖംഗഃ സശരോ ധനുഷ്മാന്വിനദൻമുഹുഃ॥ 1-181-41 (8192) 
സോഽധ്യാരോദദ്രഥവരം തേന ച പ്രയയൌ തദാ।
തതഃ പ്രണേദുഃ പഞ്ചാലാഃ പ്രഹൃഷ്ടാഃ സാധുസാധ്വിതി॥ 1-181-42 (8193) 
ഹർഷാവിഷ്ടാംസ്തതശ്ചൈതാന്നേയം സേഹേ വസുന്ധരാ।
ഭയാപഹോ രാജപുത്രഃ പഞ്ചാലാനാം യശസ്കരഃ॥ 1-181-43 (8194) 
രാജ്ഞഃ ശോകാപഹോ ജാത ഏഷ ദ്രോണവധായ വൈ।
ഇത്യുവാച മഹദ്ഭൂതമദൃശ്യം ഖേചരം തദാ॥ 1-181-44 (8195) 
കുമാരീ ചാപി പാഞ്ചാലീ വേദീമധ്യാത്സമുത്ഥിതാ।
സുഭഗാ ദർശനീയാംഗീ സ്വസിതായതലോചനാ॥ 1-181-45 (8196) 
ശ്യാമാ പദ്മപലാശാക്ഷീ നീലകുഞ്ചിതമൂർധജാ।
താംരതുംഗനഖീ സുഭ്രൂശ്ചാരുപീനപയോധരാ॥ 1-181-46 (8197) 
മാനുഷം വിഗ്രഹം കൃത്വാ സാക്ഷാദമരവർണിനീ।
നീലോത്പലസമോ ഗന്ധോ യസ്യാഃ ക്രോശാത്പ്രധാവതി॥ 1-181-47 (8198) 
യാ ബിഭർതി പരം രൂപം യസ്യാ നാസ്ത്യുപമാ ഭുവി।
ദേവദാനവയക്ഷാണാമീപ്സിതാം ദേവരൂപിണീം॥ 1-181-48 (8199) 
`സദൃശീ പാണ്ഡുപുത്രസ്യ അർജുനസ്യേതി ഭാരത।
ഊചുഃ പ്രഹൃഷ്ടമനസോ രാജഭക്തിപുരസ്കൃതാഃ॥'  1-181-49 (8200) 
താം ചാപി ജാതാം സുശ്രോണീം വാഗുവാചാശരീരിണീ।
സർവയോഷിദ്വരാ കൃഷ്ണാ നിനീഷുഃ ക്ഷത്രിയാൻക്ഷയം॥ 1-181-50 (8201) 
സുരകാര്യമിയം കാലേ കരിഷ്യതി സുമധ്യമാ।
അസ്യാ ഹേതോഃ കൌരവാണാം മഹദുത്പത്സ്യതേ ഭയം॥ 1-181-51 (8202) 
തച്ഛ്രുത്വാ സർവപഞ്ചാലാഃ പ്രണേദുഃ സിംഹസംഘവത്।
ന ചൈതാൻഹർഷസംപൂർണാനിയം സേഹേ വസുന്ധരാ॥ 1-181-52 (8203) 
`പാഞ്ചാലരാജസ്താം ദൃഷ്ട്വാ ഹർഷാദശ്രൂണ്യവർതയത്।
പരിഷ്വജ്യ ച താം കൃഷ്ണാം സ്നുഷാ പാണ്ഡോരിതി ബ്രുവൻ। 
അങ്കമാരോപ്യ പാഞ്ചാലീം രാജാ ഹർഷമവാപ സഃ॥'  1-181-53 (8204) 
തൌ ദൃഷ്ട്വാ പാർഷതീ യാജം പ്രപേദേ വൈ സുതാർഥിനീ।
ന വൈ മദന്യാം ജനനീം ജാനീയാതാമിമാവിതി॥ 1-181-54 (8205) 
തഥേത്യുവാച താം യാജോ രാജ്ഞഃ പ്രിയചികീർഷയാ।
തയോശ്ച നാമനീ ചക്രുർദ്വിജാഃ സംപൂർണമാനസാഃ॥ 1-181-55 (8206) 
ധൃഷ്ടത്വാദത്യമർഷിത്വാദ്ദ്യുംനാദ്യുത്സംഭവാദപി।
ധൃഷ്ടദ്യുംനഃ കുമാരോഽയം ദ്രുപദസ്യ ഭവത്വിതി॥ 1-181-56 (8207) 
കൃഷ്ണേത്യേവാബ്രുവകൻകൃഷ്ണാം കൃഷ്ണാ।ഞഭൂത്സാ ഹി വർണതഃ।
തഥാ തൻമിഥുനം ജജ്ഞേ ദ്രുപദസ്യ മഹാമഖേ॥ 1-181-57 (8208) 
`വൈദികാധ്യയനേ പാരം ധൃഷ്ടദ്യുംനോ ഗതഃ പരം॥'  1-181-58 (8209) 
ധൃഷ്ടദ്യുംനം തു പാഞ്ചാല്യമാനീയ സ്വം നിവേശനം।
ഉപാകരോദസ്ത്രഹേതോർഭാരദ്വാജഃ പ്രതാപവാൻ॥ 1-181-59 (8210) 
അമോക്ഷണീയം ദൈവം ഹി ഭാവി മത്വാ മഹാമതിഃ।
തഥാ തത്കൃതവാന്ദ്രോണ ആത്മകീർത്യനുരക്ഷണാത്॥ ॥ 1-181-60 (8211) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവമി ഏകാശീത്യധികശതതമോഽധ്യായഃ॥ 181 ॥

Mahabharata - Adi Parva - Chapter Footnotes

1-181-7 പരമേ ബ്രഹ്മണി വേദേ വാ സ്ഥാതും ശീലം യയോസ്തൌ॥ 1-181-8 താരണേയൌ കുമാരീപ്രഭവൌ സൂര്യഭക്തൌ വാ॥ 1-181-17 സങ്കരാദാനേ ദോഷയുക്തവസ്ത്വാദാനേ॥ 1-181-19 ഉത്സൃഷ്ടം ഉച്ഛിഷ്ടം॥ 1-181-20 അഘൃണീ ലജ്ജാഹീനഃ॥ 1-181-21 ഇദം യാജചരിതം ജുഗുപ്സമാനോ നിന്ദൻ। വിചിന്തയൻ സ്വകാര്യം ചേതി ശേഷഃ॥ 1-181-23 അഷ്ടാവയുതാനി ദദാനി। രിക്തപാണിർന പശ്യേത രാജാനം ദേവതാം ഗുരുമിതി സ്മൃതേരുപായനമാത്രമേതത് ന ദക്ഷിണാ അർവുദപ്രതിജ്ഞാനാത്॥ 1-181-24 പരാജൈഷ്ട പരാജിതവാൻ॥ 1-181-25 തസ്യ തസ്മാത്। അഗ്രണീഃ ശ്രേഷ്ഠഃ॥ 1-181-56 ധൃഷ്ടത്വാത് പ്രഗൽഭത്വാത്। അത്യന്തമമർഷഃ ശത്രത്കർഷാസഹിഷ്ണുത്വം തദ്വത്ത്വാത്। ദ്യുംനം വിത്തം തച്ച രാജ്ഞാം ബലമേവ കവചകുണ്ഡലാദികം വാ സഹോത്പന്നം തദാദിര്യസ്യ ശസ്ത്രാസ്ത്രശൌര്യോത്സാഹാദേസ്തദ്ദ്യുംനാദി തസ്യോത്സംഭവാദുത്കർഷേണോത്പത്തേശ്ച॥ ഏകാശീത്യധികശതതമോഽധ്യായഃ॥ 181 ॥



ആദിപർവ - അധ്യായ 182

॥ ശ്രീഃ ॥

1.182. അധ്യായഃ 182 

Mahabharata - Adi Parva - Chapter Topics

ജനവാർതയാ ദുര്യോധനേന പാണ്ഡവാനാം ദാഹം, സ്വപുരോഹിതവചനേന നാശരാഹിത്യം ച, ജ്ഞാതവതാ തേഷാം ജീവനേ സന്ദിഹാനേന ദ്രുപദേന ഉദ്ധോഷിതസ്യ പുത്രീസ്വയംവരസ്യ കുന്തീംപ്രതി ബ്രാഹ്മണേന കഥനം॥ 1 ॥ യുഷ്മാസു തത്രാഗതേഷ്വീശ്വരേച്ഛയാ ത്വത്പുത്രാണാമന്യതമം പാഞ്ചാലീ വൃണുയാദപീത്യുക്തവതാ ബ്രാഹ്മണേന സഹ പാണ്ഡവാനാം പാഞ്ചാലനഗരം പ്രതി ഗമനം॥ 2 ॥

Mahabharata - Adi Parva - Chapter Text

1-182-0 (8212) 
`ബ്രാഹ്മണ ഉവാച। 1-182-0x (1044) 
ശ്രുത്വാ ജതുഗൃഹേ വൃത്തം ബ്രാഹ്മണാഃ സംശിതവ്രതാഃ।
പാഞ്ചാലരാജം ദ്രുപദമിദം വചനമബ്രുവൻ॥ 1-182-1 (8213) 
ധാർതരാഷ്ട്രാഃ സഹാമാത്യാ മന്ത്രയിത്വാ പരസ്പരം।
പാണ്ഡവാനാം വിനാശായ മതിം ചക്രുഃ സുദുഷ്കരാം॥ 1-182-2 (8214) 
ദുര്യോധനേന പ്രഹിതഃ പുരോചന ഇതി ശ്രുതഃ।
വാരണാവതമാസാദ്യ കൃത്വാ ജതുഗൃഹം മഹത്॥ 1-182-3 (8215) 
തസ്മിൻഗൃഹേ സുവിസ്രബ്ധാൻപാണ്ഡവാൻപൃഥയാ സഹ।
അർധരാത്രേ മഹാരാജ ദഗ്ധവാനതിദുർമതിഃ॥ 1-182-4 (8216) 
തേനാഗ്നിനാ സ്വയം ചാപി ദഗ്ധഃ ക്ഷുദ്രോ നൃശംസവത്।
ഏതച്ഛ്രുത്വാ സുസംഹൃഷ്ടോ ധൃതരാഷ്ട്രഃ സബാന്ധവഃ॥ 1-182-5 (8217) 
അൽപശോകഃ പ്രഹൃഷ്ടാത്മാ ശശാസ വിദുരം തദാ।
പാണ്ഡവാനാം മഹാപ്രാജ്ഞ കുരു പിണ്ഡോദകക്രിയാം॥ 1-182-6 (8218) 
അഹോ വിധിവശാദേവ ഗതാസ്തേ യമസാദനം।
ഇത്യുക്ത്വാ പ്രാരദത്തത്ര ധൃതരാഷ്ട്രഃ സബാന്ധവഃ॥ 1-182-7 (8219) 
ശ്രുത്വാ ഭീഷ്മേണ വിദുരഃ കൃതവാനൌർധ്വദേഹികം।
പാണ്ഡവാനാം വിനാശായ കൃതം കർമ ദുരാത്മനാ॥ 1-182-8 (8220) 
ഏതത്കാര്യസ്യ കർതാ തു ന ദൃഷ്ടോ ന ശ്രുതഃ പുരാ।
ഏതദ്വൃത്തം മഹാഭാഗ പാണ്ഡവാൻപ്രതി നഃ ശ്രുതം॥ 1-182-9 (8221) 
ബ്രാഹ്മണ ഉവാച। 1-182-10x (1045) 
ശ്രുത്വാ തു വചനം തേഷാം യജ്ഞസേനോ മഹാമതിഃ।
യഥാ തജ്ജനകഃ ശോചേദൌരസസ്യ വിനാശേ॥ 1-182-10 (8222) 
തഥാഽതപ്യത വൈ രാജാ പാണ്ഡവാനാം വിനാശനേ।
സമാഹൂയ പ്രകൃതയഃ സഹിതാഃ സർവനാഗരൈഃ॥ 1-182-11 (8223) 
കാരുണ്യാദേവ പാഞ്ചാലഃ പ്രോവാചേദം വചസ്തദാ।  1-182-12 (8224) 
ദ്രുപദ ഉവാച।
അഹോ രൂപമഹോ ധൈര്യമഹോ വീര്യമഹോ ബലം॥  1-182-12x (1046) 
ചിന്തയാമി ദിവാരാത്രമർജുനം പ്രതി ബാന്ധവാഃ।
ഭ്രാതൃഭിഃ സഹിതോ മാത്രാ സോഽദഹ്യത ഹുതാശനേ॥ 1-182-13 (8225) 
കിമാശ്ചര്യമിതോ ലോകേ കാലോ ഹി ദുരതിക്രമഃ।
മിഥ്യാപ്രതിജ്ഞോ ലോകേഷു കിം കരിഷ്യാമി സാംപ്രതം॥ 1-182-14 (8226) 
അന്തർഗതേന ദുഃഖേന ദഹ്യമാനോ ദിവാനിശം।
യാജോപയാജൌ സത്കൃത്യ യാചിതൌ തൌ മയാഽനഘൌ॥ 1-182-15 (8227) 
ഭാരദ്വാജസ്യ ഹന്താരം ദേവീം ചാപ്യർജുനസ്യ വൈ।
ലോകസ്തദ്വേദ യച്ചാപി തഥാ യാജേന മേ ശ്രുതം॥ 1-182-16 (8228) 
യാജേന പുത്രകാമീയം ഹുത്വാ ചോത്പാദിതാവിമൌ।
ധൃഷ്ടദ്യുംനശ്ച കൃഷ്ണാ ച മമ തുഷ്ടികരാവുഭൌ॥ 1-182-17 (8229) 
കിം കരിഷ്യാമി തേ നഷ്ടാഃ പാണ്ഡവാഃ പൃഥയാ സഹ।  1-182-18 (8230) 
ബ്രാഹ്മണ ഉവാച।
ഇത്യേവമുക്ത്വാ പാഞ്ചാലഃ ശുശോച പരമാതുരഃ॥  1-182-18x (1047) 
ദൃഷ്ട്വാ ശോചന്തമത്യർഥം പാഞ്ചാലമിദമബ്രവീത്।
പുരോധാഃ സത്വസംപന്നഃ സംയഗ്വിദ്യാവിശേഷവിത്॥ 1-182-19 (8231) 
വൃദ്ധാനുശാസനേ സക്താഃ പാണ്ഡവാ ധർമചാരിണഃ।
താദൃശാ ന വിനശ്യന്തി നൈവ യാന്തി പരാഭവം॥ 1-182-20 (8232) 
മയാ ദൃഷ്ടമിദം സത്യം ശൃണു ത്വം മനുജാധിപ।
ബ്രാഹ്മണൈഃ കഥിതം സത്യം വേദേഷു ച മയാ ശ്രുതം॥ 1-182-21 (8233) 
ബൃഹസ്പതിമതേനാഥ പൌലോംയാ ച പുരാ ശ്രുതം।
നഷ്ട ഹന്ദ്രോ ബിസഗ്രന്ഥ്യാമുപശ്രുത്യാ ഹി ദർശിതഃ॥ 1-182-22 (8234) 
ഉപശ്രുതിർമഹാരാജ പാണ്ഡവാർഥേ മയാ ശ്രുതാ।
യത്രകുത്രാപി ജീവന്തി പാണ്ഡവാസ്തേ ന സംശയഃ॥ 1-182-23 (8235) 
മയാ ദൃഷ്ടാനി ലിംഗാനി ഇഹൈവൈഷ്യന്തി പാണ്ഡവാഃ।
യന്നിമിത്തമിഹായാന്തി തച്ഛൃണുഷ്വ നരാധിപ॥ 1-182-24 (8236) 
സ്വയംവരഃ ക്ഷത്രിയാണാം കന്യാദാനേ പ്രദർശിതഃ।
സ്വയംവരസ്തു നഗരേ ഘുഷ്യതാം രാജസത്തമ॥ 1-182-25 (8237) 
യത്ര വാ നിവസന്തസ്തേ പാണ്ഡവാഃ പൃഥയാ സഹ।
ദൂരസ്ഥാ വാ സമീപസ്ഥാ സ്വർഗസ്ഥാ വാഽപി പാണ്ഡവാഃ॥ 1-182-26 (8238) 
ശ്രുത്വാ സ്വയംവരം രാജൻസമേഷ്യന്തി ന സംശയഃ।
തസ്മാത്സ്വയംവരോ രാജൻഘുഷ്യതാം മാ ചിരം കൃഥാഃ॥ 1-182-27 (8239) 
ബ്രാഹ്മണ ഉവാച। 1-182-28x (1048) 
ശ്രുത്വാ പുരോഹിതേനോക്തം പാഞ്ചാലഃ പ്രീതിമാംസ്തദാ।
ഘോഷയാമാസ നഗരേ ദ്രൌപദ്യാസ്തു സ്വയംവരം॥ 1-182-28 (8240) 
പുഷ്യമാസേ തു രോഹിണ്യാം ശുക്ലപക്ഷേ ശുഭേ തിഥൌ।
ദിവസൈഃ പഞ്ചസപ്തത്യാ ഭവിഷ്യതി ന സംശയഃ॥ 1-182-29 (8241) 
ദേവഗന്ധർവയക്ഷാശ്ച ഋഷയശ്ച തപോധനാഃ।
സ്വയംവരം ദ്രഷ്ടുകാമാ ഗച്ഛന്ത്യേവ ന സംശയഃ॥ 1-182-30 (8242) 
തവ പുത്രാ മഹാത്മാനോ ദർശനീയോ വിശേഷതഃ।
യദൃച്ഛയാ സാ പാഞ്ചാലീ ഗച്ഛേദ്വാന്യതമം പതിം॥ 1-182-31 (8243) 
കോ ഹി ജാനാതി ലോകേഷു പ്രജാപതിമതം ശുഭൺ।
തസ്മാത്സപുത്രാ ഗച്ഛേഥാ യദി ബ്രാഹ്മണി രോചതേ॥ 1-182-32 (8244) 
നിത്യകാലം സുഭിക്ഷാസ്തേ പാഞ്ചാലാസ്തു തപോധനേ।
യജ്ഞസേനസ്തു രാജാ സ ബ്രഹ്മണ്യഃ സത്യസംഗരഃ॥ 1-182-33 (8245) 
ബ്രഹ്മണ്യാ നാഗരാഃ സർവേ ബ്രാഹ്മണാശ്ചാതിഥിപ്രിയാഃ।
നിത്യകാലം പ്രദാസ്യന്തി ആമന്ത്രണമയാചിതം॥ 1-182-34 (8246) 
അഹം ച തത്ര ഗച്ഛാമി മമൈഭിഃ സഹ ശിഷ്യകൈഃ।
ഏകസാർഥാഃ പ്രയാതാഃ സ്മോ ബ്രാഹ്മണ്യാ യദി രോചതേ॥ 1-182-35 (8247) 
ഏതാവദുക്ത്വാ വചനം ബ്രാഹ്മണോ വിരരാമ ഹ॥ ॥ 1-182-36x (1049) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി ദ്വ്യശീത്യധികശതതമോഽധ്യായഃ॥ 182 ॥

Mahabharata - Adi Parva - Chapter Footnotes

1-182-9 ഏതത്കാര്യസ്യ ഏതാദൃശകാര്യസ്യ॥ 1-182-21 ദൃഷ്ടം ഊഹിതം॥ ദ്വ്യശീത്യധികശതതമോഽധ്യായഃ॥ 182 ॥



ആദിപർവ - അധ്യായ 183

॥ ശ്രീഃ ॥

1.183. അധ്യായഃ 183 

Mahabharata - Adi Parva - Chapter Topics

പാണ്ഡവാനാം ദ്രുപദനഗരപ്രഥാനം॥ 1 ॥

Mahabharata - Adi Parva - Chapter Text

1-183-0 (8248) 
വൈശംപായന ഉവാച। 1-183-0x (1050) 
ഏതച്ഛ്രുത്വാ തതഃ സർവേ പാണ്ഡവാ ഭരതർഷഭ।
മനസാ ദ്രൌപദീം ജഗ്മുരനംഗശരപീഡിതാഃ॥'  1-183-1 (8249) 
തതസ്താം രജനീം രാജഞ്ഛല്യവിദ്ധാ ഇവാഭവൻ।
സർവേ ചാസ്വസ്ഥമനസോ ബഭൂവുസ്തേ മഹാബലാഃ॥ 1-183-2 (8250) 
തതഃ കുന്തീ സുതാന്ദൃഷ്ട്വാ സർവാംസ്തദ്ഗതചേതസഃ।
യുധിഷ്ഠിരമുവാചേദം വചനം സത്യവാദിനീ॥ 1-183-3 (8251) 
ചിരരാത്രോഷിതാഃ സ്മേഹ ബ്രാഹ്മണസ്യ നിവേശനേ।
രമമാണാഃ പുരേ രംയേ ലബ്ധഭൈക്ഷാ മഹാത്മനഃ॥ 1-183-4 (8252) 
യാനീഹ രമണീയാനി വനാന്യുപവനാനി ച।
സർവാണി താനി ദൃഷ്ടാനി പുനഃപുനരരിന്ദമ॥ 1-183-5 (8253) 
പുനർദൃഷ്ടാനി താനീഹ പ്രീണയന്തി ന നസ്തഥാ।
ഭൈക്ഷം ച ന തഥാ വീര ലഭ്യതേ കുരുനന്ദന॥ 1-183-6 (8254) 
തേ വയം സാധു പഞ്ചാലാൻഗച്ഛാമ യദി മന്യസേ।
അപൂർവദർശനം വീര രമണീയം ഭവിഷ്യതി॥ 1-183-7 (8255) 
സുഭിക്ഷാശ്ചൈവ പഞ്ചാലാഃ ശ്രൂയന്തേ ശത്രുകർശന।
യജ്ഞസേനശ്ച രാജാഽസൌ ബ്രഹ്മണ്യ ഇതി സുശ്രുമ॥ 1-183-8 (8256) 
ഏകത്ര ചിരവാസശ്ച ക്ഷമോ ന ച മതോ മമ।
തേ തത്ര സാധു ഗച്ഛാമോ യദി ത്വം പുത്ര മന്യസേ॥ 1-183-9 (8257) 
യുധിഷ്ഠിര ഉവാച। 1-183-10x (1051) 
ഭവത്യാ യൻമതം കാര്യം തദസ്മാകം പരം ഹിതം।
അനുജാംസ്തു ന ജാനാമി ഗച്ഛേയുർനേതി വാ പുനഃ॥ 1-183-10 (8258) 
വൈശംപായന ഉവാച। 1-183-11x (1052) 
തതഃ കുന്തീ ഭീമസേനമർജുനം യമജൌ തഥാ।
ഉവാച ഗമനം തേ ച തഥേത്യേവാബ്രുവംസ്തദാ॥ 1-183-11 (8259) 
തത ആമന്ത്ര്യ തം വിപ്രം കുന്തീ രാജസുതൈഃ സഹ।
പ്രതസ്ഥേ നഗരീം രംയാം ദ്രുപദസ്യ മഹാത്മനഃ॥ ॥ 1-183-12 (8260) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി ത്ര്യശീത്യധികശതതമോഽധ്യായഃ॥ 183 ॥




ആദിപർവ - അധ്യായ 184

॥ ശ്രീഃ ॥

1.184. അധ്യായഃ 184 

Mahabharata - Adi Parva - Chapter Topics

പ്രസ്ഥാനസമയാഗതേ വ്യാസേന പാണ്ഡവാൻപ്രതി ദ്രൌപദീവൃത്താന്തകഥനപൂർവകം ഭവിഷ്യദ്ദ്രൌപദീലാഭകഥനം॥ 1 ॥ വ്യാസസ്യ പ്രതിനിവർതനം॥ 2 ॥

Mahabharata - Adi Parva - Chapter Text

1-184-0 (8261) 
വൈശംപായന ഉവാച। 1-184-0x (1053) 
വസത്സു തേഷു പ്രച്ഛന്നം പാണ്ഡവേഷു മഹാത്മസു।
ആജഗാമാഥ താന്ദ്രഷ്ടും വ്യാസഃ സത്യവതീസുതഃ॥ 1-184-1 (8262) 
തമാഗതമഭിപ്രേക്ഷ്യ പ്രത്യുദ്ഗംയ പരന്തപാഃ।
പ്രണിപത്യാഭിവാദ്യൈനം തസ്ഥുഃ പ്രാഞ്ജലയസ്തദാ॥ 1-184-2 (8263) 
സമനുജ്ഞാപ്യ താൻസർവാനാസീനാൻമുനിരബ്രവീത്।
പ്രച്ഛന്നം പൂജിതഃ പാർഥൈഃ പ്രീതിപൂർവമിദം വചഃ॥ 1-184-3 (8264) 
അപി ധർമേണ വർതധ്വം ശാസ്ത്രേണ ച പരന്തപാഃ।
അപി വിപ്രേഷു പൂജാ വഃ പൂജാർഹേഷു ന ഹീയതേ॥ 1-184-4 (8265) 
അഥ ധർമാർഥവദ്വാക്യമുക്ത്വാ സ ഭഗവാനൃഷിഃ।
വിചിത്രാശ്ച കഥാസ്താസ്താഃ പുനരേവേദമബ്രവീത്॥ 1-184-5 (8266) 
ആസീത്തപോവനേ കാചിദൃഷേഃ കന്യാ മഹാത്മനഃ।
വിലഗ്നമധ്യാ സുശ്രോണീ സുഭ്രൂഃ സർവഗുണാന്വിതാ॥ 1-184-6 (8267) 
കർമഭിഃ സ്വകൃതൈഃ സാ തു ദുർഭഗാ സമപദ്യത।
നാധ്യഗച്ഛത്പതിം സാ തു കന്യാ രൂപവതീ സതീ॥ 1-184-7 (8268) 
തപസ്തപ്തുമഥാരേഭേ പത്യർഥമസുഖാ തതഃ।
തോഷയാമാസ തപസാ സാ കിലോഗ്രേണ ശങ്കരം॥ 1-184-8 (8269) 
തസ്യാഃ സ ഭഗവാംസ്തുഷ്ടസ്താമുവാച യശസ്വിനീം।
വരം വരയ ഭദ്രം തേ വരദോഽസ്മീതി ശങ്കരഃ॥ 1-184-9 (8270) 
അഥേശ്വരമുവാചേദമാത്മനഃ സാ വചോ ഹിതം।
പതിം സർവഗുണോപേതമിച്ഛാമീതി പുനഃപുനഃ॥ 1-184-10 (8271) 
താമഥ പ്രത്യുവാചേദമീശാനോ വദതാം വരഃ।
പഞ്ച തേ പതയോ ഭദ്രേ ഭവിഷ്യന്തീതി ഭാരതാഃ॥ 1-184-11 (8272) 
ഏവമുക്താ തതഃ കന്യാ ദേവം വരദമബ്രവീത്।
ഏകമിച്ഛാംയഹം ദേവ ത്വത്പ്രസാദാത്പതിം പ്രഭോ॥ 1-184-12 (8273) 
പുനരേവാബ്രവീദ്ദേവ ഇദം വചനമുത്തമം।
പഞ്ചകൃത്വസ്ത്വയാ ഹ്യുക്തഃ പതിം ദേഹീത്യഹം പുനഃ॥ 1-184-13 (8274) 
ദേഹമന്യം ഗതായാസ്തേ യഥോക്തം തദ്ഭവിഷ്യതി।  1-184-14 (8275) 
വ്യാസ ഉവാച।
ദ്രുപദസ്യ കുലേ ജജ്ഞേ സാ കന്യാ ദേവരൂപിണീ॥  1-184-14x (1054) 
നിർദിഷ്ടാ ഭവതാം പത്നീ കൃഷ്ണാ പാർഷത്യനിന്ദിതാ।
പാഞ്ചാലനഗരേ തസ്മാന്നിവസധ്വം മഹാബലാഃ। 
സുഖിനസ്താമനുപ്രാപ്യ ഭവിഷ്യഥ ന സംശയഃ॥  1-184-15 (8276) 
ഏവമുക്ത്വാ മഹാഭാഗഃ പാണ്ഡവാൻസ പിതാമഹഃ।
പാർഥാനാമന്ത്ര്യ കുന്തീം ച പ്രാതിഷ്ഠത മഹാതപാഃ॥ ॥ 1-184-16 (8277) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി ചതുരശീത്യധികശതതമോഽധ്യായഃ॥ 184 ॥

Mahabharata - Adi Parva - Chapter Footnotes

1-184-6 വിലഗ്നമധ്യാ വിലഗ്നം സമദേശേ ശയനേ ഭൂതലാസ്പൃഷ്ടം മധ്യം ശരീരമധ്യഭാഗോ യസ്യാഃ സാ കൃശമധ്യേതി യാവത്॥ ചതുരശീത്യധികശതതമോഽധ്യായഃ॥ 184 ॥



ആദിപർവ - അധ്യായ 185

॥ ശ്രീഃ ॥

1.185. അധ്യായഃ 185 

Mahabharata - Adi Parva - Chapter Topics

പാഞ്ചാലനഗരം ഗച്ഛതാം പാണ്ഡവാനാം മാർഗേ ബ്രാഹ്മണൈഃ സഹ സംവാദഃ॥ 1 ॥

Mahabharata - Adi Parva - Chapter Text

1-185-0 (8278) 
വൈശംപായന ഉവാച। 1-185-0x (1055) 
ഗതേ ഭഗവതി വ്യാസേ പാണ്ഡവാ ഹൃഷ്ടമാനസാഃ।
`തേ പ്രയാതാ നരവ്യാഘ്രാ മാത്രാ സഹ പരന്തപാഃ॥ 1-185-1 (8279) 
ബ്രാഹ്മണാൻഗച്ഛതോ പശ്യൻപാഞ്ചാലാൻസഗണാൻപഥി।
അഥ തേ ബ്രാഹ്മണാ ഊചുഃ പാണ്ഡവാൻബ്രഹ്മചാരിണഃ॥ 1-185-2 (8280) 
ക്വ ഭവന്തോ ഗമിഷ്യന്തി കുതോ വാഽഽഗച്ഛഥേതി ഹ।  1-185-3 (8281) 
യുധിഷ്ഠിര ഉവാച।
പ്രയാതാനേകചക്രായാഃ സോദര്യാന്ദേവദർശിനഃ॥  1-184-3x (1056) 
ഭവന്തോ നോഽഭിജാനന്തു സഹിതാൻബ്രഹ്മചാരിണഃ।
ഗച്ഛതോ നസ്തു പാഞ്ചാലാന്ദ്രുപദസ്യ പുരം പ്രതി॥ 1-185-4 (8282) 
ഇച്ഛാമോ ഭവതോ ജ്ഞാതും പരം കൌതൂഹലം ഹി നഃ॥  1-185-5 (8283) 
ബ്രാഹ്മണാ ഊചുഃ। 1-185-6x (1057) 
ഏതേ സാർധം പ്രയാതാഃ സ്മോ വയമപ്യത്ര ഗാമിനഃ।
തത്രാപ്യദ്ഭുതസങ്കാശ ഉത്സവോ ഭവിതാ മഹാൻ॥ 1-185-6 (8284) 
തതസ്തു യജ്ഞസേനസ്യ ദ്രുപദസ്യ മഹാത്മനഃ।
യാസാവയോനിജാ കന്യാ സ്ഥാസ്യതേ സാ സ്വയംവരേ॥ 1-185-7 (8285) 
ദർശനീയാഽനവദ്യാംഗീ സുകുമാരീ യശസ്വിനീ।
ധൃഷ്ടദ്യുംനസ്യ ഭഗിനീ ദ്രോണശത്രോഃ പ്രതാപിനഃ॥ 1-185-8 (8286) 
ജാതോ യഃ പാവകാച്ഛൂരഃ സശരഃ സശരാസനഃ।
സുസമിദ്ധാൻമഹാഭാഗഃ സോമകാനാം മഹാരഥഃ॥ 1-185-9 (8287) 
യസ്മിൻസഞ്ജായമാനേ ഹി വാഗുവാചാശരീരിണീ।
ഏഷ മൃത്യുശ്ച ശിഷ്യശ്ച ഭാരദ്വാജസ്യ ജായതേ॥ 1-185-10 (8288) 
സ്വസാ തസ്യ തു വേദ്യാശ്ച ജാതാ തസ്മിൻമഹാമഖേ।
സ്ത്രീരത്നമസിതാപാംഗീ ശ്യാമാ നീലോത്പലദ്യുതിഃ॥ 1-185-11 (8289) 
താം യജ്ഞസേനസ്യ സുതാം ദ്രൌപദീം പരമാം സ്ത്രിയം।
ഗച്ഛാമസ്തത്ര വൈ ദ്രഷ്ടും തം ചൈവാസ്യാഃ സ്വയംവരം॥ 1-185-12 (8290) 
രാജാനോ രാജപുത്രാശ്ച യജ്വാനോ ഭൂരിദക്ഷിണാഃ।
സ്വാധ്യായവന്തഃ ശുചയോ മഹാത്മാനോ ധൃതവ്രതാഃ॥ 1-185-13 (8291) 
തരുണാ ദർശനീയാശ്ച ബലവന്തോ ദുരാസദാഃ।
മഹാരഥാഃ കൃതാസ്ത്രാശ്ച സമേഷ്യന്തീഹ ഭൂമിപാഃ॥ 1-185-14 (8292) 
തേ തത്ര വിവിധം ദാനം വിജയാർഥം നരേശ്വരാഃ।
പ്രദാസ്യന്തി ധനം ഗാശ്ച ഭക്ഷ്യഭോജ്യാനി സർവശഃ॥ 1-185-15 (8293) 
പ്രതിലപ്സ്യാമഹേ സർവം ദൃഷ്ട്വാ കൃഷ്ണാം സ്വയംവരേ।
യം ച സാ ക്ഷത്രിയം രംഗേ കുമാരീ വരയിഷ്യതി॥ 1-185-16 (8294) 
തദാ വൈതാലികാശ്ചൈവ നർതകാഃ സൂതമാഗധാഃ।
നിബോധകാശ്ച ദേശേഭ്യഃ സമേഷ്യന്തി മഹാബലാഃ॥ 1-185-17 (8295) 
ഏതത്കൌതൂഹലം തത്ര ദൃഷ്ട്വാ വൈ പ്രതിഗൃഹ്യ ച।
സഹാസ്മാഭിർമഹാത്മാനോ മാത്രാ സഹ നിവത്സ്യഥ॥ 1-185-18 (8296) 
ദർശനീയാംശ്ച വഃ സർവാനേകരൂപാനവസ്ഥിതാൻ।
സമീക്ഷ്യ കൃഷ്മാ വരയേത്സംഗത്യാന്യതമം പതിം॥ 1-185-19 (8297) 
അയമേകശ്ച വോ ഭ്രാതാ ദർശനീയോ മഹാഭുജഃ।
നിയുധ്യമാനോ വിജയേത്സംഗത്യ ദ്രവിണം മഹത്॥ 1-185-20 (8298) 
യുധിഷ്ഠിര ഉവാച। 1-185-21x (1058) 
പരമം ഭോ ഗമിഷ്യാമോ ദ്രഷ്ടും തത്ര സ്വയംവരം।
ദ്രൌപദീം യജ്ഞസേനസ്യ കന്യാം തസ്യാസ്തഥോത്സവം॥' ॥  1-185-21 (8299) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി പഞ്ചാശീത്യധികശതതമോഽധ്യായഃ॥ 185 ॥




ആദിപർവ - അധ്യായ 186

॥ ശ്രീഃ ॥

1.186. അധ്യായഃ 186 

Mahabharata - Adi Parva - Chapter Topics

അർധരാത്രേ പാണ്ഡവാനാം ഗംഗാതീരഗമനം॥ 1 ॥ തത്ര സ്ത്രീഭിഃ സഹ ജലക്രീഡാം കുർവതാ ചിത്രരഥേന ഗന്ധർവേണ സഹ അർജുനസ്യ യുദ്ധം॥ 2 ॥ ആഗ്നേയാസ്ത്രേണ ദഗ്ധാദധഃപതിതസ്യ തസ്യാർജുനേന ഗ്രഹണം॥ 3 ॥ ഗന്ധർവപത്ന്യാ പ്രാർഥിതസ്യ യുധിഷ്ഠിരസ്യാജ്ഞയാ ഗന്ധർവമോചനം॥ 4 ॥ ഗന്ധർവപ്രാർഥനയാ ആഗ്നേയാസ്ത്രപരിവർതനേന തസ്മാദ്ഗാന്ധർവാസ്ത്രഗ്രഹണാനുമോദനം॥ 5 ॥ ഗന്ധർവേണ പാണ്ഡവാനാം പുരോഹിതസംപാദനോപദേശഃ॥ 6 ॥

Mahabharata - Adi Parva - Chapter Text

1-186-0 (8300) 
വൈശംപായന ഉവാച। 1-186-0x (1059) 
തേ പ്രതസ്ഥുഃ പുരസ്കൃത്യ മാതരം പുരുഷർഷഭാഃ।
സമൈരുദങ്മുകൈർമാർഗൈര്യഥോദ്ദിഷ്ടം ച ഭാരത॥ 1-186-1 (8301) 
അഹോരാത്രേണാഭ്യഗച്ഛൻപാഞ്ചാലനഗരം പ്രതി।
അഭ്യാജഗ്മുർലോകനദീം ഗംഗാം ഭാഗീരഥീം പ്രതി॥ 1-186-2 (8302) 
ചന്ദ്രാസ്തമയവേലായാമർധരാത്രസമാഗമേ।
വാരി ചൈവാനുമജ്ജന്തസ്തീർഥം സോമാശ്രയായണം।  1-186-3 (8303) 
ആസേദുഃ പുരുഷവ്യാഘ്രാ ഗംഗായാം പാണ്ഡുനന്ദനാഃ॥
ഉൽമുകം തു സമുദ്യംയ തേഷാമഗ്രേ ധനഞ്ജയഃ।  1-186-4 (8304) 
പ്രകാശാർഥം യയൌ തത്ര രക്ഷാർഥം ച മഹാരഥഃ॥
തത്ര ഗംഗാജലേ രംയേ വിവിക്തേ ക്രീഡയൻ സ്ത്രിയഃ।  1-186-5 (8305) 
ശബ്ദം തേഷാം സ ശുശ്രാവ നദീം സമുപസർപതാം।
തേന ശബ്ദേന ചാവിഷ്ടശ്ചുക്രോധ ബലവദ്ബലീ॥ 1-186-6 (8306) 
സ ദൃഷ്ട്വാ പാണ്ഡവാംസ്തത്ര സഹ മാത്രാ പരന്തപാൻ।
വിഷ്ഫാരയന്ധനുർഘോരമിദം വചനമബ്രവീത്॥ 1-186-7 (8307) 
സന്ധ്യാ സംരജ്യതേ ഘോരാ പൂർവരാത്രാഗമേഷു യാ।
അശീതിഭിർലവൈർഹീനം തൻമുഹൂർതം പ്രചക്ഷതേ॥ 1-186-8 (8308) 
വിഹിതം കാമചാരാണാം യക്ഷഗന്ധർവരക്ഷസാം।
ശേഷമന്യൻമനുഷ്യാണാം കർമചാരേഷു വൈ സ്മൃതം॥ 1-186-9 (8309) 
ലോഭാത്പ്രചാരം ചരതസ്താസു വേലാസു വൈ നരാൻ।
ഉപക്രാന്താ നിഗൃഹ്ണീമോ രാക്ഷസൈഃ സഹ ബാലിശാൻ॥ 1-186-10 (8310) 
അതോ രാത്രൌ പ്രാപ്നുവതോ ജലം ബ്രഹ്മവിദോ ജനാഃ।
ഗർഹയന്തി നരാൻസർവാൻബലസ്ഥാന്നൃപതീനപി॥ 1-186-11 (8311) 
ആരാച്ച തിഷ്ഠതാസ്മാകം സമീപം നോപസർപത।
കസ്മാൻമാം നാഭിജാനീത പ്രാപ്തം ഭാഗീരഥീജലം॥ 1-186-12 (8312) 
അംഗാരപർണം ഗന്ധർവം വിത്ത മാം സ്വബലാശ്രയം।
അഹം ഹി മാനീ ചേർഷ്യുശ്ച കുബേരസ്യ പ്രിയഃ സഖാ॥ 1-186-13 (8313) 
അംഗാരപർണമിത്യേവം ഖ്യാതം ചേദം വനം മമ।
അനുഗംഗം ചരൻകാമാംശ്ചിത്രം യത്ര രമാംയഹം॥ 1-186-14 (8314) 
ന കൌണപാഃ ശൃംഗിണോ വാ ന ദേവാ ന ച മാനുഷാഃ।
കുബേരസ്യ യഥോഷ്ണീഷം കിം മാം സമുപസർപഥ॥ 1-186-15 (8315) 
അർജുന ഉവാച। 1-186-16x (1060) 
സമുദ്രേ ഹിമവത്പാർശ്വേ നദ്യാമസ്യാം ച ദുർമതേ।
രാത്രാവഹനി സന്ധ്യായാം കസ്യ ക്ലൃപ്തഃ പരിഗ്രഹഃ॥ 1-186-16 (8316) 
ഭുക്തോ വാഽപ്യഥ വാഽഭുക്തോ രാത്രാവഹനി ഖേചര।
ന കാലനിയമോ ഹ്യസ്തി ഗംഗാം പ്രാപ്യ സരിദ്വരാം॥ 1-186-17 (8317) 
വയം ച ശക്തിസംപന്നാ അകാലേ ത്വാമധൃഷ്ണുമ।
അശക്താ ഹി രണേ ക്രൂര യുഷ്മാനർചന്തി മാനവാഃ॥ 1-186-18 (8318) 
പുരാ ഹിമവതശ്ചൈഷാ ഹേമശൃംഗാദ്വിനിഃസൃതാ।
ഗംഗാ ഗത്വാ സമുദ്രാംഭഃ സപ്തധാ സമപദ്യത॥ 1-186-19 (8319) 
ഗംഗാം ച യമുനാം ചൈവ പ്ലക്ഷജാതാം സരസ്വതീം।
രഥസ്ഥാം സരയൂം ചൈവ ഗോമതീം ഗണ്ഡകീം തഥാ॥ 1-186-20 (8320) 
അപര്യുഷിതപാപാസ്തേ നദീഃ സപ്ത പിബന്തി യേ।
ഇയം ഭൂത്വാ ചൈകവപ്രാ ശുചിരാകാശഗാ പുനഃ॥ 1-186-21 (8321) 
ദേവേഷു ഗംഗാ ഗന്ധർവ പ്രാപ്നോത്യലകനന്ദതാം।
തഥാ പിതൄന്വൈതരണീ ദുസ്തരാ പാപകർമഭിഃ। 
ഗംഗാ ഭവതി വൈ പ്രാപ്യ കൃഷ്ണദ്വൈപായനോഽബ്രവീത്॥  1-186-22 (8322) 
അസംബാധാ ദേവനദീ സ്വർഗസംപാദനീ ശുഭാ।
കഥമിച്ഛസി താം രോദ്ധും നൈഷ ധർമഃ സനാതനഃ॥ 1-186-23 (8323) 
അനിവാര്യമസംബാധം തവ വാചാ കഥം വയം।
ന സ്പൃശേമ യഥാകാമം പുണ്യം ഭാഗീരഥീജലം॥ 1-186-24 (8324) 
വൈശംപായന ഉവാച। 1-186-25x (1061) 
അംഗാരപർണസ്തച്ഛ്രുത്വാ ക്രുദ്ധ ആനാംയ കാർമുകം।
മുമോച ബാണാന്നിശിതാനഹീനാശീവിഷാനിവ॥ 1-186-25 (8325) 
ഉൽമുകം ഭ്രാമയംസ്തൂർണം പാണ്ഡവശ്ചർമ ചോത്തരം।
വ്യപോഹത ശരാംസ്തസ്യ സർവാനേവ ധനഞ്ജയഃ॥ 1-186-26 (8326) 
അർജുന ഉവാച। 1-186-27x (1062) 
ബിഭീഷികാ വൈ ഗന്ധർവ നാസ്ത്രജ്ഞേഷു പ്രയുജ്യതേ।
അസ്ത്രജ്ഞേഷു പ്രയുക്തേയം ഫേനവത്പ്രവിലീയതേ॥ 1-186-27 (8327) 
മാനുഷാനതി ഗന്ധർവാൻസർവാൻ ഗന്ധർവ ലക്ഷയേ।
തസ്മാദസ്ത്രേണ ദിവ്യേന യോത്സ്യേഽഹം ന തു മായയാ॥ 1-186-28 (8328) 
പുരാഽസ്ത്രമിമാഗ്നേയം പ്രാദാത്കില ബൃഹസ്പതിഃ।
ഭരദ്വാജായ ഗന്ധർവ ഗുരുർമാന്യഃ ശതക്രതോഃ॥ 1-186-29 (8329) 
ഭരദ്വജാദഗ്നിവേശ്യ അഗ്നിവേശ്യാദ്ഗുരുർമമ।
സാധ്വിദം മഹ്യമദദദ്ദ്രോണോ ബ്രാഹ്മണസത്തമഃ॥ 1-186-30 (8330) 
വൈശംപായന ഉവാച। 1-186-31x (1063) 
ഇത്യുക്ത്വാ പാണ്ഡവഃ ക്രുദ്ധോ ഗന്ധർവായ മുമോച ഹ।
പ്രദീപ്തമസ്ത്രമാഗ്നേയം ദദാഹാസ്യ രഥം തു തത്॥ 1-186-31 (8331) 
വിരഥം വിപ്ലുതം തം തു സ ഗന്ധറ്വം മഹാബലഃ।
അസ്ത്രതേജഃപ്രമൂഢം ച പ്രപതന്തമവാങ്മുഖം॥ 1-186-32 (8332) 
ശിരോരുഹേഷു ജഗ്രാഹ മാല്യവത്സു ധനഞ്ജയഃ।
ഭ്രാതൄൻപ്രതി ചകർഷാഥ സോഽസ്ത്രപാതാദചേതസം॥ 1-186-33 (8333) 
യുധിഷ്ഠിരം തസ്യ ഭാര്യാ പ്രപേദേ ശരണാർഥിനീ।
നാംനാ കുംഭീനസീ നാമ പതിത്രാണമഭീപ്സതീ॥ 1-186-34 (8334) 
ഗന്ധർവ്യുവാച। 1-186-35x (1064) 
ത്രായസ്വ മാം മഹാഭാഗ പതിം ചേമം വിമുഞ്ച മേ।
ഗന്ധർവീ ശരണം പ്രാപ്താ നാംനാ കുംഭീനസീ പ്രഭോ॥ 1-186-35 (8335) 
യുധിഷ്ഠിര ഉവാച। 1-186-36x (1065) 
യുദ്ധേ ജിതം യശോഹീനം സ്ത്രീനാഥമപരാക്രമം।
കോ നിഹന്യാദ്രിപും താത മുഞ്ചേമം രിപുസൂദന॥ 1-186-36 (8336) 
അർജുന ഉവാച। 1-186-37x (1066) 
ജീവിതം പ്രതിപദ്യസ്വ ഗച്ഛ ഗന്ധർവ മാ ശുചഃ।
പ്രദിശത്യഭയം തേഽദ്യ കുരുരാജോ യുധിഷ്ഠിരഃ॥ 1-186-37 (8337) 
ഗന്ധർവ ഉവാച। 1-186-38x (1067) 
ജിതോഽഹം പൂർവകം നാമ മുഞ്ചാംയംഗാരപർണതാം।
യശോഹീനം ന ച ശ്ലാഘ്യം സ്വം നാമ ജനസംസദി॥ 1-186-38 (8338) 
സാധ്വിമം ലബ്ധവാംʼല്ലാഭം യോഽഹം ദിവ്യാസ്ത്രധാരിണം।
ഗാന്ധർവ്യാ മായയേച്ഛാമി സംയോജയിതുമർജുനം॥ 1-186-39 (8339) 
അസ്ത്രാഗ്നിനാ വിചിത്രോഽയം ദഗ്ധോ മേ രഥ ഉത്തമഃ।
സോഽഹം ചിത്രരഥോ ഭൂത്വാ നാംനാ ദഗ്ധരഥോഽഭവം॥ 1-186-40 (8340) 
സംഭൃതാ ചൈവ വിദ്യേയം തപസേഹ മയാ പുരാ।
നിവേദയിഷ്യേ താമദ്യ പ്രാണദായ മഹാത്മനേ॥ 1-186-41 (8341) 
സംസ്തംഭയിത്വാ തരസാ ജിതം ശരണമാഗതം।
യോ രിപും യോജയേത്പ്രാണൈഃ കല്യാണം കിം ന സോഽർഹതി॥ 1-186-42 (8342) 
ചാക്ഷുഷീ നാമ വിദ്യേയം യാം സോമായ ദദൌ മനുഃ।
ദദൌ സ വിശ്വാവസവേ മമ വിശ്വാവസുർദദൌ॥ 1-186-43 (8343) 
സേയം കാപുരുഷം പ്രാപ്താ ഗുരുദത്താ പ്രണശ്യതി।
ആഗമോഽസ്യാ മയാ പ്രോക്തോ വീര്യം പ്രതിനിബോധ മേ॥ 1-186-44 (8344) 
യച്ചക്ഷുഷാ ദ്രഷ്ടുമിച്ഛേത്രിഷു ലോകേഷു കിഞ്ചന।
തത്പശ്യേദ്യാദൃശം ചേച്ഛേത്താദൃശം ദ്രഷ്ടുമർഹതി॥ 1-186-45 (8345) 
ഏകപാദേന ഷൺമാസാൻസ്ഥിതോ വിദ്യാം ലഭേദിമാം।
അനുനേഷ്യാംയഹം വിദ്യാം സ്വയം തുഭ്യം വ്രതേ കൃതേ॥ 1-186-46 (8346) 
വിദ്യയാ ഹ്യനയാ രാജന്വയം നൃഭ്യോ വിശേഷിതാഃ।
അവിശിഷ്ടാശ്ച ദേവാനാമനുഭാവപ്രദർശിനഃ॥ 1-186-47 (8347) 
ഗന്ധർവജാനാമശ്വാനാമഹം പുരുഷസത്തമ।
ഭ്രാതൃഭ്യസ്തവ തുഭ്യം ച പൃഥഗ്ദാതാ ശതം ശതം॥ 1-186-48 (8348) 
ദേവഗന്ധർവവാഹാസ്തേ ദിവ്യവർണാ മനോജവാഃ।
ക്ഷീണാക്ഷീണാ ഭവന്ത്യേതേ ന ഹീയന്തേ ച രംഹസഃ॥ 1-186-49 (8349) 
പുരാ കൃതം മഹേന്ദ്രസ്യ വജ്രം വൃത്രനിബർഹണം।
ദശധാ ശതധാ ചൈവ തച്ഛീർണം വൃത്രമൂർധനി॥ 1-186-50 (8350) 
തതോ ഭാഗീകൃതോ ദേവൈർവജ്രഭാഗ ഉപാസ്യതേ।
ലോകേ യശോധനം കിഞ്ചിത്സൈവ വജ്രതനുഃ സ്മൃതാ॥ 1-186-51 (8351) 
വജ്രപാണിർബ്രാഹ്മണഃ സ്യാത്ക്ഷത്രം വജ്രരഥം സ്മൃതം।
വൈശ്യാ വൈ ദാനവജ്രാശ്ച കർമവജ്രാ യവീയസഃ॥ 1-186-52 (8352) 
ക്ഷത്രവജ്രസ്യ ഭാഗേന അവധ്യാ വാജിനഃ സ്മൃതാഃ।
രഥാംഗം വഡബാ സൂതേ ശൂരാശ്ചാശ്വേഷു യേ മതാഃ॥ 1-186-53 (8353) 
കാമവർണാഃ കാമജവാഃ കാമതഃ സമുപസ്ഥിതാഃ।
ഇതി ഗന്ധർവജാഃ കാമം പൂരയിഷ്യന്തി മേ ഹയാഃ॥ 1-186-54 (8354) 
അർജുന ഉവാച। 1-186-55x (1068) 
യദി പ്രീതേന മേ ദത്തം സംശയേ ജീവിതസ്യ വാ।
വിദ്യാധം ശ്രുതം വാഽപി ന തദ്ഗന്ധർവ രോചയേ॥ 1-186-55 (8355) 
ഗന്ധർവ ഉവാച। 1-186-56x (1069) 
സംയോഗോ വൈ പ്രീതികരോ മഹത്സു പ്രതിദൃശ്യതേ।
ജീവിതസ്യ പ്രദാനേന പ്രീതോ വിദ്യാം ദദാമി തേ॥ 1-186-56 (8356) 
ത്വത്തോഽപ്യഹം ഗ്രഹീഷ്യാമി അസ്ത്രമാഗ്നേയമുത്തമം।
തഥൈവ യോഗ്യം ബീഭത്സോ ചിരായ മരതർഷഭ॥ 1-186-57 (8357) 
അർജുന ഉവാച। 1-186-58x (1070) 
ത്വത്തോഽസ്ത്രേണ വൃണോംയശ്വാൻസംയോഗഃ ശാസ്വതോഽസ്തുനൌ।
സഖേ തദ്ബ്രൂഹി ഗന്ധർവ യുഷ്മഭ്യോ യദ്ഭയം ഭവേത്॥ 1-186-58 (8358) 
കാരണം ബ്രൂഹി ഗന്ധർവ കിം തദ്യേന സ്മ ധർഷിതാഃ।
യാന്തോ വേദവിദഃ സർവേ സന്തോ രാത്രാവരിന്ദമാഃ॥ 1-186-59 (8359) 
ഗന്ധർവ ഉവാച। 1-186-60x (1071) 
അനഗ്നയോഽനാഹുതയോ ന ച വിപ്രപുരസ്കൃതാഃ।
യൂയം തതോ ധർഷിതാഃ സ്ഥ മയാ വൈ പാണ്ഡുനന്ദനാഃ॥ 1-186-60 (8360) 
`യക്ഷരാക്ഷസഗന്ധർവപിശാചപതഗോരഗാഃ।
ധർഷന്തി നരവ്യാഘ്ര ന ബ്രാഹ്മണപുരസ്കൃതാൻ॥ 1-186-61 (8361) 
ജാനതാപി മയാ തസ്മാത്തേജശ്ചാഭിജനം ച വഃ।
ഇയമഗ്നിമതാം ശ്രേഷ്ഠ ധർഷിതാ വൈ പുരാഗതിഃ॥ 1-186-62 (8362) 
കോ ഹി വസ്ത്രിഷു ലോകേഷു ന വേദ ഭരതർഷഭ।
സ്വൈർഗുണൈർവിസ്തൃതം ശ്രീമദ്യശോഽഗ്ര്യം ഭൂരിവർചസാം'॥ 1-186-63 (8363) 
യക്ഷരാക്ഷസഗന്ധർവാഃ പിശാചോരഗദാനവാഃ।
വിസ്തരം കുരുവംശസ്യ ധീമന്തഃ കഥയന്തി തേ॥ 1-186-64 (8364) 
നാരദപ്രഭൃതീനാം തു ദേവർഷീണാം മയാ ശ്രുതം।
ഗുണാൻകഥയതാം വീര പൂർവേഷാം തവ ധീമതാം॥ 1-186-65 (8365) 
സ്വയം ചാപി മയാ ദൃഷ്ടശ്ചരതാ സാഗരാംബരാം।
ഇമാം വസുമതീം കൃത്സ്നാം പ്രഭാവഃ സുകുലസ്യ തേ॥ 1-186-66 (8366) 
വേദേ ധനുഷി ചാചാര്യമഭിജാനാമി തേഽർജുന।
വിശ്രുതം ത്രിഷു ലോകേഷു ഭാരദ്വാജം യശസ്വിനം॥ 1-186-67 (8367) 
`സർവവേദവിദാം ശ്രേഷ്ഠം സർവശസ്ത്രഭൃതാം വരം।
ദ്രോണമിഷ്വസ്ത്രകുശലം ധനുഷ്യഹ്ഗിരസാം വരം॥'  1-186-68 (8368) 
ധർമം വായും ച ശക്രം ച വിജാനാംയശ്വിനൌ തഥാ।
പാണ്ഡും ച കുരുശാർദൂല ഷഡേതാൻകുരുവർധനാൻ। 
പിതൄനേതാനഹം പാർഥ ദേവമാനുഷസത്തമാൻ॥  1-186-69 (8369) 
ദിവ്യാത്മാനോ മഹാത്മാനഃ സർവശസ്ത്രഭൃതാം വരാഃ।
ഭവന്തോ ഭ്രാതരഃ ശൂരാഃ സർവേ സുചരിതവ്രതാഃ॥ 1-186-70 (8370) 
ഉത്തമാം ച മനോബുദ്ധിം ഭവതാം ഭാവിതാത്മനാം।
ജാനന്നപി ച വഃ പാർഥ കൃതവാനിഹ ധർഷണാം॥ 1-186-71 (8371) 
സ്ത്രീസകാശേ ച കൌരവ്യ ന പുമാൻക്ഷന്തുമർഹതി।
ധർഷണാമാത്മനഃ പശ്യൻബ്രാഹുദ്രവിണമാശ്രിതഃ॥ 1-186-72 (8372) 
നക്തം ച ബലമസ്മാകം ഭൂയ ഏവാഭിവർധതേ।
യതസ്തതോ മാം കൌന്തേയ സദാരം മന്യുരാവിശത്॥ 1-186-73 (8373) 
സോഽഹം ത്വയേഹ വിജിതഃ സംഖ്യേ താപത്യവർധന।
യേന തേനേഹ വിധിനാ കീർത്യമാനം നിബോധ മേ॥ 1-186-74 (8374) 
ബ്രഹ്മചര്യം പരോ ധർമഃ സ ചാപി നിയതസ്ത്വയി।
യസ്മാത്തസ്മാദഹം പാർഥ രണേ।ഞസ്മി വിജിതസ്ത്വയാ॥ 1-186-75 (8375) 
യസ്തു സ്യാത്ക്ഷത്രിയഃ കശ്ചിത്കാമവൃത്തഃ പരന്തപ।
നക്തം ച യുധി യുധ്യേത ന സ ജീവേത്കഥഞ്ചന॥ 1-186-76 (8376) 
യസ്തു സ്യാത്കാമവൃത്തോഽപി പാർഥ ബ്രഹ്മപുരസ്കൃതഃ।
ജയേന്നക്തഞ്ചരാൻസർവാൻസ പുരോഹിതധൂർഗതഃ॥ 1-186-77 (8377) 
തസ്മാത്താപത്യ യത്കിഞ്ചിന്നൃണാം ശ്രേയ ഇഹേപ്സിതം।
തസ്മിൻകർമണി യോക്തവ്യാ ദാന്താത്മാനഃ പുരോഹിതാഃ॥ 1-186-78 (8378) 
വേദേ ഷഡംഗേ നിരതാഃ ശുചയഃ സത്യവാദിനഃ।
ധർമാത്യാഗഃ കൃതാത്മാനഃ സ്യുർനൃപാണാം പുരോഹിതാഃ॥ 1-186-79 (8379) 
ജയശ്ച നിയതോ രാജ്ഞഃ സ്വർഗശ്ച തദനന്തരം।
യസ്യ സ്യാദ്ധർമവിദ്വാഗ്മീ പുരോധാഃ ശീലവാഞ്ശുചിഃ॥ 1-186-80 (8380) 
ലാഭം ലബ്ധുമലബ്ധം വാ ലബ്ധം വാ പരിരക്ഷിതും।
പുരോഹിതം പ്രകുർവീത രാജാ ഗുണസമന്വിതം॥ 1-186-81 (8381) 
പുരോഹിതമതേ തിഷ്ഠേദ്യ ഇച്ഛേദ്ഭൂതിമാത്മനഃ।
പ്രാപ്തും വസുമതീം സർവാം സർവശഃ സാഗരാംബരാം॥ 1-186-82 (8382) 
ന ഹി കേവലശൌര്യേണ താപത്യാഭിജനേന ച।
ജയേദബ്രാഹ്മണഃ കശ്ചിദ്ഭൂമിം ഭൂമിപതിഃ ക്വചിത്॥ 1-186-83 (8383) 
തസ്മാദേവം വിജാനീഹി കുരൂണാം വംശവർധന।
ബ്രാഹ്മണപ്രമുഖം രാജ്യം ശക്യം പാലയിതും ചിരം॥ ॥ 1-186-84 (8384) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി ഷഡശീത്യധികശതതമോഽധ്യായഃ॥ 186 ॥

Mahabharata - Adi Parva - Chapter Footnotes

1-186-3 സോമാശ്രയശ്ചന്ദ്രധരോ രുദ്രസ്തസ്യ സ്ഥാനം സോമാശ്രയായണം॥ 1-186-8 പൂർവരാത്രാഗമേഷു പശ്ചിമായാം ദിശി അർധാസ്തമിതാർകമണ്ഡലരൂപാ യാ സന്ധ്യാ സംരജ്യതേ രക്താ ഭവതി തസ്യാം മുഹൂർതം പ്രസ്ഥാനകാലമശീതിഭിർലവൈർനിമേഷാർധൈർഹീനം പ്രചക്ഷതേ॥ 1-186-9 തദേവ മുഹൂർതം യക്ഷാദീനാം കർമചാരേഷു വിഹിതമന്യൻമനുഷ്യാണാം കർമചാരേഷു സ്മൃതമിത്യന്വയഃ। സന്ധ്യായാമശീതിലവോപരി രാത്രൌ യക്ഷാദീനാമേവ സഞ്ചാരകാലഃ അന്യദഹർമനുഷ്യാണാമിത്യർഥഃ॥ 1-186-15 ശൃംഗിണഃ അഭിചാരികാഃ॥ 1-186-21 ഏകവപ്രാ ഏകമാകാശരൂപം വപ്രം യസ്യാഃ സാ॥ 1-186-36 സ്ത്രീ നാഥോ രക്ഷിതാ യസ്യ തം॥ 1-186-38 അംഗാരവദ്ഭാസ്വരം ദുഃസ്പർശം ച പർണം വാഹനം രഥോ യസ്യ സോഽംഗാരപർണസ്തസ്യ ഭാവസ്തത്താം॥ 1-186-41 ക്ഷീണാശ്ചാഽക്ഷീണാശ്ച ക്ഷീണാക്ഷീണാഃ വൃദ്ധാസ്തരുണാ വാ ഏതേ ന ഭവന്തി രംഹസോ വേഗാച്ച ന ഹീയന്തേ ഇതി നകാരാനുഷംഗേണ യോജ്യം। ക്ഷീണേ ക്ഷീണേ ഇതി ഘ. പാഠഃ॥ 1-186-51 തസ്യ ഭാഗഃ പൃഥഗ്ഭൂതഃ സർവൈർഭൂതൈദപാസ്യതേ ഇതി ങ. പാഠഃ॥ 1-186-52 വജ്രപാണിഃ പാണിഃ വജ്രം യസ്യ സ। ഏവമേവ വജ്രരഥമിത്യപി॥ 1-186-53 രഥാംഗം ച തഥാ സൂതോ ധനുശ്ച ഭരതർഷഭ ഇതി ങ. പാഠഃ॥ 1-186-57 തഥൈവ സഖ്യം ബീഭത്സോ ഇതി ങ. പാഠഃ॥ 1-186-58 അസ്ത്രേണാസ്ത്രം വൃണേ ത്വത്തഃ യദ്ഭയം ത്യജേത് ഇതി ങ. പാഠഃ॥ 1-186-60 അനഗ്നയോ ദാരഹീനത്വാത്। അനാഹുതയഃ സമാവൃതത്വാത്। ആശ്രമവിംശേഷഹീനോ ബ്രാഹ്മണോ ധർഷണീയ ഇത്യർഥഃ॥ 1-186-76 കായവൃദ്യഃ കൃതദാരഃ॥ 1-186-81 ലാഭം ലബ്ധവ്യം ധനം। അലബ്ധസ്യ ച ലാഭായ ലബ്ധസ്യ പരിരക്ഷണേ ഇതി ങ. പാഠഃ॥ ഷഡശീത്യധികശതതമോഽധ്യായഃ॥ 186 ॥



ആദിപർവ - അധ്യായ 187

॥ ശ്രീഃ ॥

1.187. അധ്യായഃ 187 

Mahabharata - Adi Parva - Chapter Topics

സൂര്യകന്യായാഃ തപത്യാ ഉപാഖ്യാനം--സ്വഭക്തായ സംവരണായ സ്വകന്യാം ദാതും സവിതുർനിശ്ചയഃ॥ 1 ॥ മൃഗയാർഥം ഗതസ്യ സംവരണസ്യ ഗിരൌ തപതീദർശനേന കാമോത്പത്തിഃ॥ 2 ॥ രാജനി തയാ സഹ ഭാഷിതും പ്രവൃത്തേ തപ്ത്യാ അന്തർധാനം॥ 3 ॥

Mahabharata - Adi Parva - Chapter Text

1-187-0 (8385) 
അർജുന ഉവാച। 1-187-0x (1072) 
താപത്യ ഇതി യദ്വാക്യമുക്തവാനസി മാമിഹ।
തദഹം ജ്ഞാതുമിച്ഛാമി താപത്യാർഥം വിനിശ്ചിതം॥ 1-187-1 (8386) 
തപതീ നാമ കാ ചൈഷാ താപത്യാ യത്കൃതേ വയം।
കൌന്തേയാ ഹി വയം സാധോ തത്ത്വമിച്ഛാമി വേദിതും॥ 1-187-2 (8387) 
വൈശംപായന ഉവാച। 1-187-3x (1073) 
ഏവമുക്തഃ സ ഗന്ധർവഃ കുന്തീപുത്രം ധനഞ്ജയം।
വിശ്രുതം ത്രിഷു ലോകേഷു ശ്രാവയാമാസ വൈ കഥാം॥ 1-187-3 (8388) 
ഹന്ത തേ കഥയിഷ്യാമി കഥാമേതാം മനോരമാം।
യഥാവദഖിലാം പാർഥ സർവബുദ്ധിമതാം വര॥ 1-187-4 (8389) 
ഉക്തവാനസ്മി യേന ത്വാം താപത്യ ഇതി യദ്വചഃ।
തത്തേഽഹം കഥയിഷ്യാമി ശൃണുഷ്വൈകമനാ ഭവ॥ 1-187-5 (8390) 
യ ഏഷ ദിവി ധിഷ്ണ്യേന നാകം വ്യാപ്നോതി തേജസാ।
ഏതസ്യ തപതീ നാമ ബഭൂവ സദൃശീ സുതാ॥ 1-187-6 (8391) 
വിവസ്വതോ വൈ ദേവസ്യ സാവിത്ര്യവരജാ വിഭോ।
വിശ്രുതാ ത്രിഷു ലോകേഷു തപതീ തപസാ യുതാ॥ 1-187-7 (8392) 
ന ദേവീ നാസുരീ ചൈവ ന യക്ഷീ ന ച രാക്ഷസീ।
നാപ്സരാ ന ച ഗന്ധർവീ തഥാ രൂപേണ കാചന॥ 1-187-8 (8393) 
സുവിഭക്താനവദ്യാംഗീ സ്വസിതായതലോചനാ।
സ്വാചാരാ ചൈവ സാധ്വീ ച സുവേഷാ ചൈവ ഭാമിനീ॥ 1-187-9 (8394) 
ത തസ്യാഃ സദൃശം കഞ്ചിത്ത്രിഷു ലോകേഷു ഭാരത।
ഭർതാരം സവിതാ മേനേ രൂപശീലഗുണശ്രുതൈഃ॥ 1-187-10 (8395) 
സംപ്രാപ്തയൌവനാം പശ്യന്ദേയാം ദുഹിതരം തു താം।
`ദ്വ്യഷ്ടവർഷാം തു താം ശ്യാമാം സവിതാ രൂപശാലിനീം।' 
നോപലേഭേ തതഃ ശാന്തിം സംപ്രദാനം വിചിന്തയൻ॥  1-187-11 (8396) 
അഥർക്ഷപുത്രഃ ക്രാന്തേയ കുരൂണാമൃഷഭോ ബലീ।
സൂര്യമാരാധയാമാസ നൃപഃ സംവരണസ്തദാ॥ 1-187-12 (8397) 
അർധ്യമാല്യോപഹാരാദ്യൈർഗന്ധൈശ്ച നിയതഃ ശുചിഃ।
നിയമൈരുപവാസൈശ്ച തപോഭിർവിവിധൈരപി॥ 1-187-13 (8398) 
സുശ്രൂഷുരനഹംവാദീ ശുചിഃ പൌരവനന്ദന।
അംശുമന്തം സമുദ്യന്തം പൂജയാമാസ ഭക്തിമാൻ॥ 1-187-14 (8399) 
തതഃ കൃതജ്ഞം ധർമജ്ഞം രൂപേണാസദൃശം ഭുവി।
തപത്യാഃ സദൃശം മേനേ സൂര്യഃ സംവരണം പതിം॥ 1-187-15 (8400) 
ദാതുമൈച്ഛത്തതഃ കന്യാം തസ്മൈ സംവരണായ താം।
നൃപോത്തമായ കൌരവ്യ വിശ്രുതാഭിജനായ ച॥ 1-187-16 (8401) 
യഥാ ഹി ദിവി ദീപ്താംശുഃ പ്രഭാസയതി തേജസാ।
തഥാ ഭുവി മഹിപാലോ ദീപ്ത്യാ സംവരണോഽഭവത്॥ 1-187-17 (8402) 
യഥാഽർചയന്തി ചാദിത്യമുദ്യന്തം ബ്രഹ്മവാദിനഃ।
തഥാ സംവരണം പാർഥ ബ്രാഹ്മണാവരജാഃ പ്രജാഃ॥ 1-187-18 (8403) 
സ സോമമതി കാന്തത്വാദാദിത്യമതി തേജസാ।
ബഭൂവ നൃപതിഃ ശ്രീമാൻസുഹൃദാം ദുർഹൃദാമപി॥ 1-187-19 (8404) 
ഏവംഗുണസ്യ നൃപതേസ്തഥാവൃത്തസ്യ കൌരവ।
തസ്മൈ ദാതും മനശ്ചക്രേ തപതീം തപനഃ സ്വയം॥ 1-187-20 (8405) 
സ കദാചിദഥോ രാജാ ശ്രീമാനമിതവിക്രമഃ।
ചചാര മൃഗയാം പാർഥ പർവതോപവനേ കില॥ 1-187-21 (8406) 
ചരതോ മൃഗയാം തസ്യ ക്ഷുത്പിപാസാസമന്വിതഃ।
മമാര രാജ്ഞഃ കൌന്തേയ ഗിരാവപ്രതിമോ ഹയഃ॥ 1-187-22 (8407) 
സ മൃതാശ്വശ്ചരൻപാർഥ പദ്ഭ്യാമേവ ഗിരൌ നൃപഃ।
ദദർശാസദൃശീം ലോകേ കന്യാമായതലോചനാം॥ 1-187-23 (8408) 
സ ഏവ ഏകാമാസാദ്യ കന്യാം പരബലാർദനഃ।
തസ്ഥൌ നൃപതിശാർദൂലഃ പശ്യന്നവിചലേക്ഷണഃ॥ 1-187-24 (8409) 
സ ഹി താം തർകയാമാസ രൂപതോ നൃപതിഃ ശ്രിയം।
പുനഃ സന്തർകയാമാസ രവേർഭ്രഷ്ടാമിവ പ്രഭാം॥ 1-187-25 (8410) 
വപുഷാ വർചസാ ചൈവ ശിഖാമിവ വിഭാവസോഃ।
പ്രസന്നത്വേന കാന്ത്യാ ച ചന്ദ്രരേഖാമിവാമലാം॥ 1-187-26 (8411) 
ഗിരിപൃഷ്ഠേ തു സാ യസ്മിൻസ്ഥിതാ സ്വസിതലോചനാ।
വിഭ്രാജമാനാ ശുശുഭേ പ്രതിമേവ ഹിരൺമയീ॥ 1-187-27 (8412) 
തസ്യാ രൂപേണ സ ഗിരിർവേഷേണ ച വിശേഷതഃ।
സസവൃക്ഷക്ഷുപലതോ ഹിരൺമയ ഇവാഭവത്॥ 1-187-28 (8413) 
അവമേനേ ച താം ദൃഷ്ട്വാ സർവലോകേഷു യോഷിതഃ।
അവാപ്തം ചാത്മനോ മേനേ സ രാജാ ചക്ഷുഷഃ ഫലം॥ 1-187-29 (8414) 
ജൻമപ്രഭൃതി യത്കിചിന്ദ്ദൃഷ്ടവാൻസ മഹീപതിഃ।
രൂപം ന സദൃശം തസ്യാസ്തർകയാമാസ കിഞ്ചന॥ 1-187-30 (8415) 
തയാ ബദ്ധമനശ്ചക്ഷുഃ പാശൈർഗുണമയൈസ്തദാ।
ന ചചാല തതോ ദേശാദ്ബുബുധേ ന ച കിഞ്ചന॥ 1-187-31 (8416) 
അസ്യാ നൂനം വിശാലാക്ഷ്യാഃ സദേവാസുരമാനുഷം।
ലോകം നിർമഥ്യ ധാത്രേദം രൂപമാവിഷ്കൃതം കൃതം॥ 1-187-32 (8417) 
ഏവം സന്തർകയാമാസ രൂപദ്രവിണസംപദാ।
കന്യാമസദൃശീം ലോകേ നൃപഃ സംവരണസ്തദാ॥ 1-187-33 (8418) 
താം ച ദൃഷ്ട്വൈവ കല്യാണീം കല്യാണാഭിജനോ നൃപഃ।
ജഗാമ മനസാ ചിന്താം കാമബാണേന പീഡിതഃ॥ 1-187-34 (8419) 
ദഹ്യമാനഃ സ തീവ്രേണ നൃപതിർമൻമഥാഗ്നിനാ।
അപ്രഗൽഭാം പ്രഗൽഭസ്താം തദോവാച മനോഹരാം॥ 1-187-35 (8420) 
കാഽസി കസ്യാസി രംഭോരു കിമർഥം ചേഹ തിഷ്ഠസി।
കഥം ച നിർജനേഽരണ്യേ ചരസ്യേകാ ശുചിസ്മിതേ॥ 1-187-36 (8421) 
ത്വം ഹി സർവാനവദ്യാംഗീ സർവാഭരണഭൂഷിതാ।
വിഭൂഷണമിവൈതേഷാം ഭൂഷണാനാമഭീപ്സിതം॥ 1-187-37 (8422) 
ന ദേവീം നാസുരീം ചൈവ ന യക്ഷീം ന ച രാക്ഷസീം।
ന ച ഭോഗവതീം മന്യേ ന ഗന്ധവീം ന മാനുഷീം॥ 1-187-38 (8423) 
യാ ഹി ദൃഷ്ടാ മയാ കാശ്ചിച്ഛ്രുതാ വാഽപി വരാംഗനാഃ।
ന താസാം സദൃശീം മന്യേ ത്വാമഹം മത്തകാശിനി॥ 1-187-39 (8424) 
ദൃഷ്ട്വൈവ ചാരുവദനേ ചന്ദ്രാത്കാന്തതരം തവ।
വദനം പദ്മപത്രാക്ഷം മാം മഥ്നാതീവ മൻമഥഃ॥ 1-187-40 (8425) 
ഏവം താം സ മഹീപാലോ ബഭാഷേ ന തു സാ തദാ।
കാമാർതം നിർജനേഽരണ്യേ പ്രത്യബാഷഥ കിഞ്ചന॥ 1-187-41 (8426) 
തതോ ലാലപ്യമാനസ്യ പാർഥിവസ്യായതേക്ഷണാ।
സൌദാമിനീവ ചാഭ്രേഷു തത്രൈവാന്തരധീയത॥ 1-187-42 (8427) 
താമന്വേഷ്ടും സ നൃപതിഃ പരിചക്രാമ സർവതഃ।
വനം വനജപത്രാക്ഷീം ഭ്രമന്നുൻമത്തവത്തദാ॥ 1-187-43 (8428) 
അപശ്യമാനഃ സ തു താം ബഹു തത്ര വിലപ്യ ച।
നിശ്ചേഷ്ടഃ പാർഥിവശ്രേഷ്ഠോ മുഹൂർതം സ വ്യതിഷ്ഠത॥ ॥ 1-187-44 (8429) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി സപ്താശീത്യധികശതതമോഽധ്യായഃ॥ 187 ॥

Mahabharata - Adi Parva - Chapter Footnotes

1-187-1 യത് യസ്മാത് തത് തസ്മാത്। താപത്യാർഥം താപത്യശബ്ദാർഥം॥ സപ്താശീത്യധികശതതമോഽധ്യായഃ॥ 187 ॥



ആദിപർവ - അധ്യായ 188

॥ ശ്രീഃ ॥

1.188. അധ്യായഃ 188 

Mahabharata - Adi Parva - Chapter Topics

ഭൂതലേ പതിതം രാജാനം ദൃഷ്ട്വാ തത്സമീപേ തപത്യാ ആഗമനം॥ 1 ॥ തയോഃ സംവാദഃ॥ 2 ॥

Mahabharata - Adi Parva - Chapter Text

1-188-0 (8430) 
ഗന്ധർവ ഉവാച। 1-188-0x (1074) 
അഥ തസ്യാമദൃശ്യായാം നൃപതിഃ കാമമോഹിതഃ।
പാതനഃ ശത്രുസംഘാനാം പപാത ധരണീതലേ॥ 1-188-1 (8431) 
തസ്മിന്നിപതിതേ ഭൂമാവഥ സാ ചാരുഹാസിനീ।
പുനഃ പീനായതശ്രോണീ ദർശയാമാസ തം നൃപം॥ 1-188-2 (8432) 
അഥാബഭാഷേ കല്യാണീ വാചാ മധുരയാ നൃപം।
തം കുരൂണാം കുലകരം കാമാഭിഹതചേതസം॥ 1-188-3 (8433) 
ഉവാച മധുരം വാക്യം തപതീ ഹസതീവ സാ।
ഉത്തിഷ്ഠോത്തിഷ്ഠ ഭദ്രം തേ ന ത്വമർഹസ്യരിന്ദമ॥ 1-188-4 (8434) 
മോഹം നൃപതിശാർദൂല ഗന്തുമാവിഷ്കൃതഃ ക്ഷിതൌ।
ഏവമുക്തോഽഥ നൃപതിർവാചാ മധുരയാ തദാ॥ 1-188-5 (8435) 
ദദർശ വിപുലശ്രോണീം താമേവാഭിമുഖേ സ്ഥിതാം।
അഥ താമസിതാപാംഗീമാബഭാഷേ സ പാർഥിവഃ॥ 1-188-6 (8436) 
മൻമഥാഗ്നിപരീതാത്മാ സന്ദിഗ്ധാക്ഷരയാ ഗിരാ।
സാധു ത്വമസിതാപാംഗി കാമാർതം മത്തകാശിനി॥ 1-188-7 (8437) 
ഭജസ്വ ഭജമാനം മാം പ്രാണാ ഹി പ്രജഹന്തി മാം।
ത്വദർഥം ഹി വിശാലാക്ഷി മാമയം നിശിതൈഃ ശരൈഃ॥ 1-188-8 (8438) 
കാമഃ കമലഗർഭാഭേ പ്രതിവിധ്യന്ന ശാംയതി।
ദഷ്ടമേവമനാക്രന്ദേ ഭദ്രേ കാമമഹാഹിനാ॥ 1-188-9 (8439) 
സാ ത്വം പീനായതശ്രോണീ മാമാപ്നുഹി വരാനനേ।
ത്വദധീനാ ഹി മേ പ്രാണാഃ കിന്നരോദ്ഗീതഭാഷിണി॥ 1-188-10 (8440) 
ചാരുസർവാനവദ്യാംഗി പദ്മേന്ദുപ്രതിമാനനേ।
ന ഹ്യഹം ത്വദൃതേ ഭീരു ശക്ഷ്യാമി ഖലു ജീവിതും॥ 1-188-11 (8441) 
കാമഃ കമലപത്രാക്ഷി പ്രതിവിധ്യതി മാമയം।
തസ്മാത്കുരു വിശാലാക്ഷി മയ്യനുക്രോശമംഗനേ॥ 1-188-12 (8442) 
ഭക്തം മാമസിതാപാംഗി ന പരിത്യക്തുമർഹസി।
ത്വം ഹി മാം പ്രീതിയോഗേന ത്രാതുമർഹസി ഭാമിനി॥ 1-188-13 (8443) 
ത്വദ്ദർശനകൃതസ്നേഹം മനശ്ചലതി മേ ഭൃശം।
ന ത്വാം ദൃഷ്ട്വാ പുനശ്ചാന്യാം ദ്രഷ്ടും കല്യാണി രോചതേ॥ 1-188-14 (8444) 
പ്രസീദ വശഗോഽഹം തേ ഭക്തം മാം ഭജ ഭാമിനി।
ദൃഷ്ട്വൈവ ത്വാം വരാരോഹേ മൻമഥോ ഭൃശമംഗനേ॥ 1-188-15 (8445) 
അന്തർഗതം വിശാലാക്ഷി വിധ്യതി സ്മ പതത്ത്രിഭിഃ।
മൻമഥാഗ്നിസമുദ്ഭൂതം ദാഹം കമലലോചനേ॥ 1-188-16 (8446) 
പ്രീതിസംയോഗയുക്താഭിരദ്ഭിഃ പ്രഹ്ലാദയസ്വ മേ।
പുഷ്പായുധം ദുരാധർഷം പ്രചണ്ഡശരകാർമുകം॥ 1-188-17 (8447) 
ത്വദ്ദർശനസമുദ്ഭൂതം വിധ്യന്തം ദുഃസഹൈഃ ശരൈഃ।
ഉപശാമയ കല്യാണി ആത്മദാനേന ഭാമിനി॥ 1-188-18 (8448) 
ഗാന്ധർവേണ വിവാഹേന മാമുപൈഹി വരാംഗനേ।
വിവാഹാനാം ഹി രംഭോരു ഗാന്ധർവഃ ശ്രേഷ്ഠ ഉച്യതേ॥ 1-188-19 (8449) 
തപത്യുവാച। 1-188-20x (1075) 
നാഹമീശാഽഽത്മനോ രാജൻകന്യാ പിതൃമതീ ഹ്യഹം।
മയി ചേദസ്തി തേ പ്രീതിര്യാചസ്വ പിതരം മമ॥ 1-188-20 (8450) 
യഥാ ഹി തേ മയാ പ്രാണാഃ സംഭൃതാശ്ച നരേശ്വര।
ദർശനാദേവ ഭൂയസ്ത്വം തഥാ പ്രാണാൻമമാഹരഃ॥ 1-188-21 (8451) 
ന ചാഹമീശാ ദേഹസ്യ തസ്മാന്നൃപതിസത്തമ।
സമീപം നോപഗച്ഛാമി ന സ്വതന്ത്രാ ഹി യോഷിതഃ॥ 1-188-22 (8452) 
കാ ഹി സർവേഷു ലോകേഷു വിശ്രുതാഭിജനം നൃപം।
കന്യാ നാഭിലഷേന്നാഥം ഭാർതാരം ഭക്തവത്സലം॥ 1-188-23 (8453) 
തസ്മാദേവം ഗതേ കാലേ യാചസ്വ പിതരം മമ।
ആദിത്യം പ്രണിപാതേന തപസാ നിയമേന ച॥ 1-188-24 (8454) 
സ ചേത്കാമയതേ ദാതും തവ മാമരിസൂദന।
ഭവിഷ്യാംയദ്യ തേ രാജൻസതതം വശവർതിനീ॥ 1-188-25 (8455) 
അഹം ഹി തപതീ നാമ സാവിത്ര്യവരജാ സുതാ।
അസ്യ ലോകപ്രദീപസ്യ സവിതുഃ ക്ഷത്രിയർഷഭ॥ ॥ 1-188-26 (8456) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി അഷ്ടാശീത്യധികശതതമോഽധ്യായഃ॥ 188 ॥

Mahabharata - Adi Parva - Chapter Footnotes

1-188-8 പ്രജഹന്തി പ്രജഹതി॥ 1-188-9 അനാക്രന്ദേ അത്രാതരി കാലേ॥ അഷ്ടാശീത്യധികശതതമോഽധ്യായഃ॥ 188 ॥



ആദിപർവ - അധ്യായ 189

॥ ശ്രീഃ ॥

1.189. അധ്യായഃ 189 

Mahabharata - Adi Parva - Chapter Topics

പുനരന്തർഹിതായാം തപത്യാം മോഹിതസ്യ സംവരണസ്യ സമീപേ അമാത്യാദീനാമാഗമനം॥ 1 ॥ അമാത്യേനാശ്വാസിതസ്യ രാജ്ഞഃ സൂര്യോപാസനസമയേ വസിഷ്ഠസ്യാഗമനം॥ 2 ॥ സൂര്യസമീപം ഗത്വാ വസിഷ്ഠേനാദിത്യസ്തുതികരണം॥ 3 ॥ സ്തുത്യാ തുഷ്ടേന സൂര്യേണ സംവരണാർഥം വസിഷ്ഠായ തപതീദാനം॥ 4 ॥ തസ്മിന്നേവ തപതീസംവരണയോർവിവാഹഃ॥ 5 ॥ തയാ സഹ തത്രൈവ രമമാണസ്യ സംവരണസ്യ രാജ്യേ ദ്വാദശവാർഷിക്യനാവൃഷ്ടിഃ॥ 6 ॥ വസിഷ്ഠേനാനാവൃഷ്ടിനിവർതനം॥ 7 ॥ തപത്യുപാഖ്യാനോപസംഹാരഃ॥ 8 ॥

Mahabharata - Adi Parva - Chapter Text

1-189-0 (8457) 
ഗന്ധർവ ഉവാച। 1-189-0x (1076) 
ഏവമുക്ത്വാ തതസ്തൂർണം ജഗാമോർധ്വമനിന്ദിതാ।
`തപതീതപതീത്യേവ വിലലാപാതുരോ നൃപഃ॥ 1-189-1 (8458) 
പ്രാസ്സ്വലച്ചാസകൃദ്രാജാ പുനരുത്ഥായ ധാവതി।
ധാവമാനസ്തു തപതീമദൃഷ്ട്വൈവ മഹീപതിഃ।' 
സ തു രാജാ പുനർഭൂമൌ തത്രൈവ നിപപാത ഹ॥  1-189-2 (8459) 
അന്വേഷമാണഃ സബലസ്തം രാജാനം നൃപോത്തമം।
അമാത്യഃ സാനുയാത്രശ്ച തം ദദർശ മഹാവനേ॥ 1-189-3 (8460) 
ക്ഷിതൌ നിപതിതം കാലേ ശക്രധ്വജമിവോച്ഛ്രിതം।
ത ഹി ദൃഷ്ട്വാ മഹേഷ്വാസം നിരസ്തം പതിതം ഭുവി॥ 1-189-4 (8461) 
ബഭൂവ സോഽസ്യ സചിവഃ സംപ്രദീപ്ത ഇവാഗ്നിനാ।
ത്വരയാ ചോപസംഗംയ സ്നേഹാദാഗതസംഭ്രമഃ॥ 1-189-5 (8462) 
തം സമുത്ഥാപയാമാസ നൃപതിം കാമമോഹിതം।
ഭൂതലാദ്ഭൂമിപാലേശം പിതേവ പതിതം സുതം॥ 1-189-6 (8463) 
പ്രജ്ഞയാ വയസാ ചൈവ വൃദ്ധഃ കീർത്യാ നയേന ച।
അമാത്യസ്തം സമുത്ഥാപ്യ ബഭൂവ വിഗതജ്വരഃ॥ 1-189-7 (8464) 
ഉവാച ചൈനം കല്യാണ്യാ വാചാ മധുരയോത്ഥിം।
മാ ഭൈർമനുജശാർദൂല ഭദ്രമസ്തു തവാനഘ॥ 1-189-8 (8465) 
ക്ഷുത്പിപാസാപരിശ്രാന്തം തർകയാമാസ വൈ നൃപം।
പതിതം പാതനം സംഖ്യേ ശാത്രവാണാം മഹീതലേ॥ 1-189-9 (8466) 
വാരിണാ ച സുശീതേന ശിരസ്തസ്യാഭ്യഷേചയത്।
അസ്പൃശൻമുകുടം രാജ്ഞഃ പുണ്ഡരീകസുഗന്ധിനാ॥ 1-189-10 (8467) 
തതഃ പ്രത്യാഗതപ്രാണസ്തദ്ബലം ബലവാന്നൃപഃ।
സർവം വിസർജയാമാസ തമേകം സചിവം വിനാ॥ 1-189-11 (8468) 
തതസ്തസ്യാജ്ഞയാ രാജ്ഞോ വിപ്രതസ്ഥേ മഹദ്ബലം।
സ തു രാജാ ഗിരിപ്രസ്ഥേ തസ്മിൻപുനരുപാവിശത്॥ 1-189-12 (8469) 
തതസ്തസ്മിൻ ഗിരിവരേ ശുചിർഭൂത്വാ കൃതാഞ്ജലിഃ।
ആരിരാധയിഷുഃ സൂര്യം തസ്ഥാവൂർധ്വമുഖഃ ക്ഷിതൌ॥ 1-189-13 (8470) 
ജഗാമ മനസാ ചൈവ വസിഷ്ഠമൃഷിസത്തമം।
പുരോഹിതമമിത്രഘ്നം തദാ സംവരണോ നൃപഃ॥ 1-189-14 (8471) 
നക്തന്ദിനമഥൈകത്ര സ്ഥിതേ തസ്മിഞ്ജനാധിപേ।
അഥാജഗാമ വിപ്രർഷിസ്തദാ ദ്വാദശമേഽഹനി॥ 1-189-15 (8472) 
സ വിദിത്വൈവ നൃപതിം തപത്യാ ഹൃതമാനസം।
ദിവ്യേന വിധിനാ ജ്ഞാത്വാ ഭാവിതാത്മാ മഹാനൃപിഃ॥ 1-189-16 (8473) 
തഥാ തു നിയതാത്മാനം തം നൃപം മുനിസത്തമഃ।
ആബഭാഷേ സ ധർമാത്മാ തസ്യൈവാർഥചികീർഷയാ॥ 1-189-17 (8474) 
സ തസ്യ മനുജേന്ദ്രസ്യ പശ്യതോ ഭഗവാനൃഷിഃ।
ഊർധ്വമാചക്രമേ ദ്രഷ്ടും ഭാസ്കരം ഭാസ്കരദ്യുതിഃ॥ 1-189-18 (8475) 
`യോജനാനാം തു നിയുതം ക്ഷണാദ്ഗത്വാ തപോധനഃ।'
സഹസ്രാംശും തതോ വിപ്രഃ കൃതാഞ്ജലിരുപസ്ഥിതഃ। 
വസിഷ്ഠോഹമിതി പ്രീത്യാ സ ചാത്മാനം ന്യവേദയത്॥  1-189-19 (8476) 
തമുവാച മഹാതേജാ വിവസ്വാൻമുനിസത്തമം।
മഹർഷേ സ്വാഗതം തേഽസ്തു കഥയസ്വ യഥേപ്സിതം॥ 1-189-20 (8477) 
യദിച്ഛസി മഹാഭാഗ മത്തഃ പ്രവദതാം വര।
തത്തേ ദദ്യാമഭിപ്രേതം യദ്യപി സ്യാത്സുദുർലഭം॥ 1-189-21 (8478) 
ഏവമുക്തഃ സ തേനർഷിർവസിഷ്ഠഃ സംസ്തുവൻഗിരാ।
പ്രണിപത്യ വിവസ്വന്തം ഭാനുമന്തമഥാബ്രവീത്॥ 1-189-22 (8479) 
`യോജനാനാം ചതുഷ്ഷഷ്ടിം നിമേഷാത്ത്രിശതം തഥാ।
അശ്വൈർഗച്ഛതി നിത്യം യസ്തത്പാർശ്വസ്ഥോഽബ്രവീദിദം॥ 1-189-23 (8480) 
വസിഷ്ഠ ഉവാച। 1-189-24x (1077) 
അജായ ലോകത്രയപാവനായ
ഭൂതാത്മനേ ഗോപതയേ വൃഷായ। 
സൂര്യായ സർഗപ്രലയാലയായ
നമോ മഹാകാരുണികോത്തമായ॥  1-189-24 (8481) 
വിവസ്വതേ ജ്ഞാനഭൃതേഽന്തരാത്മനേ
ജഗത്പ്രദീപായ ജഗദ്ധിതൈഷിണേ। 
സ്വയംഭുവേ ദീപ്തസഹസ്രചക്ഷുഷേ
സുരോത്തമായാമിതതേജസേ നമഃ॥  1-189-25 (8482) 
നമഃ സവിത്രേ ജഗദേകചക്ഷുഷേ
ജഗത്പ്രസൂതിസ്ഥിതിനാശഹേതവേ। 
ത്രയീമയായ ത്രിഗുണാത്മധാരിണേ
വിരിഞ്ചനാരായണശങ്കരാത്മനേ॥  1-189-26 (8483) 
സൂര്യ ഉവാച। 1-189-27x (1078) 
സംസ്തുതോ വരദഃ സോഽഹം വരം വരയ സുവ്രത।
സ്തുതിസ്ത്വയോക്താ ഭക്താനാം ജപ്യേയം വഗ്ദോസ്ംയഹം'॥ 1-189-27 (8484) 
വസിഷ്ഠ ഉവാച। 1-189-28x (1079) 
യൈഷാ തേ തപതീ നാമ സാവിത്ര്യവരജാ സുതാ।
താം ത്വാം സംവരണസ്യാർഥേ വരയാമി വിഭാവസോ॥ 1-189-28 (8485) 
സ ഹി രാജാ ബൃഹത്കീർതിർധർമാർഥവിദുദാരധീഃ।
യുക്തഃ സംവരണോ ഭർതാ ദുഹിതുസ്തേ വിഹംഗമ॥ 1-189-29 (8486) 
ഗന്ധർവ ഉവാച। 1-189-30x (1080) 
ഇത്യുക്തഃ സ തദാ തേന ദദാനീത്യേവ നിശ്ചിതഃ।
പ്രത്യഭാഷത തം വിപ്രം പ്രതീനന്ദ്യ ദിവാകരഃ॥ 1-189-30 (8487) 
വരഃ സംവരണോ രാജ്ഞാം ത്വമൃഷീണാം വരോ മുനേ।
തപതീ യോഷിതാം ശ്രേഷ്ഠാ കിമന്യത്രാപവർജനാത്॥ 1-189-31 (8488) 
തതഃ സർവാനവദ്യാംഗീം തപതീം തപനഃ സ്വയം।
ദദൌ സംവരണസ്യാർഥേ വസിഷ്ഠായ മഹാത്മനേ॥ 1-189-32 (8489) 
പ്രതിജഗ്രാഹ താം കന്യാം മഹർഷിസ്തപതീം തദാ।
വസിഷ്ഠോഽഥ വിസൃഷ്ടസ്തു പുനരേവാജഗാമ ഹ॥ 1-189-33 (8490) 
യത്ര വിഖ്യാതകീർതിഃ സ കുരൂണാമൃഷഭോഽഭവത്।
സ രാജാ മൻമഥാവിഷ്ടസ്തദ്ഗതേനാന്തരാത്മനാ॥ 1-189-34 (8491) 
ദൃഷ്ട്വാ ച ദേവകന്യാം താം തപതീം ചാരുഹാസിനീം।
വസിഷ്ഠേന സഹായാന്തീം സംഹൃഷ്ടോഽഭ്യധികം ബഭൌ॥ 1-189-35 (8492) 
രുരുചേ സാഽധികം സുഭ്രൂരാപതന്തീ നഭസ്തലാത്।
സൌദാമനീവ വിഭ്രഷ്ടാ ദ്യോതയന്തീ ദിശസ്ത്വിഷാ॥ 1-189-36 (8493) 
കൃച്ഛ്രാദ്ദ്വാദശരാത്രേ തു തസ്യ രാജ്ഞഃ സമാഹിതേ।
ആജഗാമ വിശുദ്ധാത്മാ വസിഷ്ഠോ ഭഗവാനൃഷിഃ॥ 1-189-37 (8494) 
തപസാഽഽരാധ്യ വരദം ദേവം ഗോപതിമീശ്വരം।
ലേഭേ സംവരണോ ഭാര്യാം വസിഷ്ഠസ്യൈവ തേജസാ॥ 1-189-38 (8495) 
തതസ്തസ്മിൻഗിരിശ്രേഷ്ഠേ ദേവഗന്ധർവസേവിതേ।
ജഗ്രാഹ വിധിവത്പാണിം തപത്യാഃ സ നരർഷഭഃ॥ 1-189-39 (8496) 
വസിഷ്ഠേനാഭ്യനുജ്ഞാതസ്തസ്മിന്നേവ ധരാധരേ।
സോഽകാമയത രാജർഷിർവിഹർതും സഹ ഭാര്യയാ॥ 1-189-40 (8497) 
തതഃ പുരേ ച രാഷ്ട്രേ ച വനേഷൂപവനേഷു ച।
ആദിദേശ മഹീപാലസ്തമേവ സചിവം തദാ॥ 1-189-41 (8498) 
നൃപതിം ത്വഭ്യനുജ്ഞാപ്യ വസിഷ്ഠോഽഥാപചക്രമേ।
സോഽഥ രാജാ ഗിരൌ തസ്മിന്വിജഹാരാമരോ യഥാ॥ 1-189-42 (8499) 
തതോ ദ്വാദശവർഷാണി കാനനേഷു വനേഷു ച।
രേമേ തസ്മിൻഗിരൌ രാജാ തയൈവ സഹ ഭാര്യയാ॥ 1-189-43 (8500) 
തസ്യ രാജ്ഞഃ പുരേ തസ്മിൻസമാ ദ്വാദശ സത്തമ।
ന വവർഷ സഹസ്രാക്ഷോ രാഷ്ട്രേ ചൈവാസ്യ ഭാരത॥ 1-189-44 (8501) 
തതസ്തസ്യാമനാവൃഷ്ട്യാം പ്രവൃത്തായാമരിന്ദമ।
പ്രജാഃ ക്ഷയമുപാജഗ്മുഃ സർവാഃ സസ്ഥാണുജംഗമാഃ॥ 1-189-45 (8502) 
തസ്മിംസ്തഥാവിധേ കാലേ വർതമാനേ സുദാരുണേ।
നാവശ്യായഃ പപാതോർവ്യാം തതഃ സസ്യാനി നാഽരുഹൻ॥ 1-189-46 (8503) 
തതോ വിഭ്രാന്തമനസോ ജനാഃ ക്ഷുദ്ഭപീഡിതാഃ।
ഗൃഹാണി സംപരിത്യജ്യ ബഭ്രമുഃ പ്രദിശോ ദിശഃ॥ 1-189-47 (8504) 
തതസ്തസ്മിൻപുരേ രാഷ്ട്രേ ത്യക്തദാരപരിഗ്രഹാഃ।
പരസ്പരമമര്യാദാഃ ക്ഷുധാർതാ ജഘ്നിരേ ജനാഃ॥ 1-189-48 (8505) 
തത്ക്ഷുധാർതൈർനിരാനന്ദൈഃ ശവഭൂതൈസ്തഥാ നരൈഃ।
അഭവത്പ്രേതരാജസ്യ പുരം പ്രേതൈരിവാവൃതം॥ 1-189-49 (8506) 
തതസ്തത്താദൃശം ദൃഷ്ട്വാ സ ഏവ ഭഗവാനൃഷിഃ।
അഭ്യാദ്രവത ധർമാത്മാ വസിഷ്ഠോ മുനിസത്തമഃ॥ 1-189-50 (8507) 
തം ച പാർഥിവശാർദൂലമാനയാമാസ തത്പുരം।
തപത്യാ സഹിതം രാജന്വർഷേ ദ്വാദശമേ ഗതേ। 
തതഃ പ്രവൃഷ്ടസ്തത്രാസീദ്യഥാപൂർവം സുരാരിഹാ॥  1-189-51 (8508) 
തസ്മിന്നൃപതിശാർദൂലേ പ്രവിഷ്ടേ നഗരം പുനഃ।
പ്രവവർഷ സഹസ്രാക്ഷഃ സസ്യാനി ജനയൻപ്രഭുഃ॥ 1-189-52 (8509) 
തതഃ സരാഷ്ട്രം മുമുദേ തത്പുരം പരയാ മുദാ।
തേന പാർഥിവമുഖ്യേന ഭാവിതം ഭാവിതാത്മനാ॥ 1-189-53 (8510) 
തതോ ദ്വാദശ വർഷാണി പുനരീജേ നരാധിപഃ।
തപത്യാ സഹിതഃ പത്ന്യാ യഥാ ശച്യാ മരുത്പതിഃ॥ 1-189-54 (8511) 
ഗന്ധർവ ഉവാച। 1-189-55x (1081) 
ഏവമാസീൻമഹാഭാഗാ തപതീ നാമ പൌർവികീ।
തവ വൈവസ്വതീ പാർഥ താപത്യസ്ത്വം യയാ മതഃ॥ 1-189-55 (8512) 
തസ്യാം സഞ്ജനയാമാസ കുരും സംവരണോ നൃപഃ।
തപത്യാം തപതാം ശ്രേഷ്ഠ താപത്യസ്ത്വം തതോഽർജുന॥ ॥ 1-189-56 (8513) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി ഏകോനനവത്യധികശതതമോഽധ്യായഃ॥ 189 ॥

Mahabharata - Adi Parva - Chapter Footnotes

1-189-10 മുകുടം തത്സ്ഥാനം ലലാടം॥ 1-189-15 ദ്വാദശമേ ദ്വാദശസംഖ്യയാ മിതേ॥ 1-189-16 ദിവ്യേന വിധിനാ യോഗബലേന॥ ഏകോനനവത്യധികശതതമോഽധ്യായഃ॥ 189 ॥



ആദിപർവ - അധ്യായ 190

॥ ശ്രീഃ ॥

1.190. അധ്യായഃ 190 

Mahabharata - Adi Parva - Chapter Topics

ഗന്ധർവേണ വസിഷ്ഠമാഹാത്ംയകഥനപൂർവകം പാണ്ഡവാനാം പുരോഹിതസംഗ്രഹണോപദേശഃ॥ 1 ॥

Mahabharata - Adi Parva - Chapter Text

1-190-0 (8514) 
വൈശംപായന ഉവാച। 1-190-0x (1082) 
സ ഗന്ധർവവചഃ ശ്രുത്വാ തത്തദാ ഭരതർഷഭ।
അർജുനഃ പരയാ ഭക്ത്യാ പൂർണചന്ദ്ര ഇവാബഭൌ॥ 1-190-1 (8515) 
ഉവാച ച മഹേഷ്വാസോ ഗന്ധർവം കുരുസത്തമഃ।
ജാതകൌതൂഹലോഽതീവ വസിഷ്ഠസ്യ തപോബലാത്॥ 1-190-2 (8516) 
വസിഷ്ഠ ഇതി തസ്യൈതദൃഷേർനാമ ത്വയേരിതം।
ഏതദിച്ഛാംയഹം ശ്രോതും യഥാവത്തദ്വദസ്വ മേ॥ 1-190-3 (8517) 
യ ഏഷ ഗന്ധർവപതേ പൂർവേഷാം നഃ പുരോഹിതഃ।
ആസീദേതൻമമാചക്ഷ്വ ക ഏഷ ഭഗവാനൃഷിഃ॥ 1-190-4 (8518) 
ഗന്ധർവ ഉവാച। 1-190-5x (1083) 
ബ്രഹ്മണോ മാനസഃ പുത്രോ വസിഷ്ഠോഽരുന്ധതീപതിഃ।
തപസാ നിർജിതൌ ശശ്വദജേയാവമരൈരപി॥ 1-190-5 (8519) 
കാമക്രോധാവുഭൌ യസ്യ ചരണൌ സമുവാഹതുഃ।
ഇന്ദ്രിയാണാം വശകരോ വശിഷ്ഠ ഇതി ചോച്യതേ॥ 1-190-6 (8520) 
`യഥാ കാമശ്ച ക്രോധശ്ച നിർജിതാവജിതൌ നരൈഃ।
ജിതാരയോ ജിതാ ലോകാഃ പന്ഥാനശ്ച ജിതാ ദിശഃ॥'  1-190-7 (8521) 
യസ്തു നോച്ഛേദനം ചക്രേ കുശികാനാമുദാരധീഃ।
വിശ്വാമിത്രാപരാധേന ധാരയൻമന്യുമുത്തമം॥ 1-190-8 (8522) 
പുത്രവ്യസനസന്തപ്തഃ ശക്തിമാനപ്യശക്തവത്।
വിശ്വാമിത്രവിനാശായ ന ചക്രേ കർമ ദാരുണം॥ 1-190-9 (8523) 
മൃതാംശ്ച പുനരാഹർതും ശക്തഃ പുത്രാന്യമക്ഷയാത്।
കൃതാന്തം നാതിചക്രാമ വേലാമിവ മഹോദധിഃ॥ 1-190-10 (8524) 
യം പ്രാപ്യ വിജിതാത്മാനം മഹാത്മാനം നരാധിപാഃ।
ഇക്ഷ്വാകവോ മഹീപാലാ ലേഭിരേ പൃഥിവീമിമാം॥ 1-190-11 (8525) 
പുരോഹിതമിമം പ്രാപ്യ വസിഷ്ഠമൃഷിസത്തമം।
ഈജിരേ ക്രതുഭിശ്ചൈവ നൃപാസ്തേ കുരുനന്ദന॥ 1-190-12 (8526) 
സ ഹി താന്യാജയാമാസ സർവാന്നൃപതിസത്തമാൻ।
ബ്രഹ്മർഷിഃ പാണ്ഡവശ്രേഷ്ഠ ബൃഹസ്പതിരിവാമരാൻ॥ 1-190-13 (8527) 
തസ്മാദ്ധർമപ്രധാനാത്മാ വേദധർമവിദീപ്സിതഃ।
ബ്രാഹ്മണോ ഗുണവാൻകശ്ചിത്പുരോധാഃ പ്രതിദൃശ്യതാം॥ 1-190-14 (8528) 
ക്ഷത്രിയേണാഭിജാതേന പൃഥിവീം ജേതുമിച്ഛതാ।
പൂർവം പുരോഹിതഃ കാര്യഃ പാർഥ രാജ്യാഭിവൃദ്ധയേ॥ 1-190-15 (8529) 
മഹീം ജിഗീഷതാ രാജ്ഞാ ബ്രഹ്മ കാര്യം പുരഃസ്കൃതം।
തസ്മാത്പുരോഹിതഃ കശ്ചിദ്ഗുണവാന്വിജിതേന്ദ്രിയഃ। 
വിദ്വാൻഭവതു വോ വിപ്രോ ധർമകാമാർഥതത്ത്വവിത്॥ ॥  1-190-16 (8530) 
 
ഇതി ശ്രീമൻമഹാഭാരതേ ആദിപർവമി ചൈത്രരഥപർവണി നവത്യധികശതതമോഽധ്യായഃ॥ 190 ॥

Mahabharata - Adi Parva - Chapter Footnotes

1-190-2 തപോബലാത് തപോബലം ശ്രുത്വാ॥ 1-190-7 ജിതാരയഃ ജിതാ അസ്യ ഇതി ച്ഛേദഃ॥ 1-190-8 അപരാധേന പുത്രശതവധരൂപേണ॥ നവത്യധികശതതമോഽധ്യായഃ॥ 190 ॥



ആദിപർവ - അധ്യായ 191

॥ ശ്രീഃ ॥

1.191. അധ്യായഃ 191 

Mahabharata - Adi Parva - Chapter Topics

വസിഷ്ഠോപാഖ്യാനേ---വിശ്വാമിത്രസ്യ വസിഷ്ഠാശ്രമാഭിഗമനം॥ 1 ॥ വസിഷ്ഠേന വിശ്വാമിത്രസ്യാതിഥ്യകരണം॥ 2 ॥ വിശ്വാമിത്രേണ വസിഷ്ഠധേനുയാചനം॥ 3 ॥ വസിഷ്ഠേനാദത്തായാ ധേനോഃ വിശ്വാമിത്രേണ ബലാത്കാരേണ ഹരണം॥ 4 ॥ കുപിതയാ നന്ദിന്യാ സൃഷ്ടൈഃ ംലേച്ഛാദ്യൈഃ വിശ്വാമിത്രപരാജയഃ॥ 5 ॥ വിശ്വാമിത്രസ്യ തപസാ ബ്രാഹ്മണ്യപ്രാപ്തിഃ॥ 6 ॥

Mahabharata - Adi Parva - Chapter Text

1-191-0 (8531) 
അർജുന ഉവാച। 1-191-0x (1084) 
കിംനിമിത്തമഭൂദ്വൈരം വിശ്വാമിത്രവസിഷ്ഠയോഃ।
വസതോരാശ്രമേ ദിവ്യേ ശംസ നഃ സർവമേവ തത്॥ 1-191-1 (8532) 
ഗന്ധർവ ഉവാച। 1-191-2x (1085) 
ഇദം വാസിഷ്ഠമാഖ്യാനം പുരാണം പരിചക്ഷതേ।
പാർഥ സർവേഷു ലോകേഷു യഥാവത്തന്നിബോധ മേ॥ 1-191-2 (8533) 
കാന്യകുബ്ജേ മഹാനാസീത്പാർഥിവോ ഭരതർഷഭ।
ഗാധീതി വിശ്രുതോ ലോകേ കുശികസ്യാത്മസംഭവഃ॥ 1-191-3 (8534) 
തസ്യ ധർമാത്മനഃ പുത്രഃ സമൃദ്ധബലവാഹനഃ।
വിശ്വാമിത്ര ഇതി ഖ്യതോ ബഭൂവ രിപുമർദനഃ॥ 1-191-4 (8535) 
സ ചചാര സഹാമാത്യോ മൃഗയാം ഗഹനേ വനേ।
മൃഗാന്വിധ്യന്വരാഹാംശ്ച രംയേഷു മരുധന്വസു॥ 1-191-5 (8536) 
വ്യായാമകർശിതഃ സോഽഥ മൃഗലിപ്സുഃ പിപാസിതഃ।
ആജഗാമ നരശ്രേഷ്ഠ വസിഷ്ഠസ്യാശ്രമം പ്രതി॥ 1-191-6 (8537) 
തമാഗതമഭിപ്രേക്ഷ്യ വസിഷ്ഠഃ ശ്രേഷ്ഠഭാഗൃഷിഃ।
വിശ്വാമിത്രം നരശ്രേഷ്ഠം പ്രതിജഗ്രാഹ പൂജയാ॥ 1-191-7 (8538) 
പാദ്യാർഘ്യാചമനീചൈസ്തം സ്വാഗതേന ച ഭാരത।
തഥൈവ പരിജഗ്രാഹ വന്യേന ഹവിഷാ തദാ॥ 1-191-8 (8539) 
തസ്യാഥ കാമധുഗ്ധേനുർവസിഷ്ഠസ്യ മഹാത്മനഃ।
ഉക്താ കാമാൻപ്രയച്ഛേതി സാ കാമാന്ദുദുഹേ തതഃ॥ 1-191-9 (8540) 
`ബാഷ്പാഢ്യസ്യോദനസ്യൈവ രാശയഃ പർവതോപമാഃ।
നിഷ്ഠാനാനി ച സൂപാംശ്ച ദധികുല്യാസ്തഥൈവ ച॥ 1-191-10 (8541) 
കൂപാംശ്ച ഘൃതസംപൂർണാൻഗൌഡ്യാന്നാനി സഹസ്രശഃ।
ഇക്ഷൂൻമധൂനി ലാജാംശ്ച മൈരേയാംശ്ച വരാസവാൻ॥'  1-191-11 (8542) 
ഗ്രാംയാരണ്യാശ്ചൌഷധീശ്ച ദുദുഹേ പയ ഏവ ച।
ഷഡ്രസം ചാമൃതനിഭം രസായനമനുത്തമം॥ 1-191-12 (8543) 
ഭോജനീയാനി പേയാനി ഭക്ഷ്യാണി വിവിധാനി ച।
ലേഹ്യാന്യമൃതകൽപാനി ചോഷ്യാണി ച തഥാർജുനാ॥ 1-191-13 (8544) 
രത്നാനി ച മഹാർഹാണി വാസാംസി വിവിധാനി ച।
തൈഃ കാമൈഃ സർവസംപൂർണൈഃ പൂജിതശ്ച മഹിപതിഃ॥ 1-191-14 (8545) 
സാമാത്യഃ സബലശ്ചൈവ തുതോഷ സ ഭൃശം തദാ।
ഷഡുന്നതാം സുപാർശ്വോരും പൃഥുപഞ്ചസമാവൃതാം॥ 1-191-15 (8546) 
മണ്ഡൂകനേത്രാം സ്വാകാരാം പീനോധസമനിന്ദിതാം।
സുവാലഘിം ശങ്കുകർണാം ചാരുശൃംഗാം മനോരമാം॥ 1-191-16 (8547) 
പുഷ്ടായതശിരോഗ്രീവാം വിസ്മിതഃ സോഽഭിവീക്ഷ്യതാം।
അഭിനന്ദ്യ സ താം രാജാ നന്ദിനീം ഗാധിനന്ദനഃ॥ 1-191-17 (8548) 
അബ്രവീച്ച ഭൃശം തുഷ്ടഃ സ രാജാ തമൃഷിം തദാ।
അർബുദേന ഗവാം ബ്രഹ്മൻമമ രാജ്യേന വാ പുനഃ॥ 1-191-18 (8549) 
നന്ദിനീം സംപ്രയച്ഛസ്വ ഭുങ്ക്ഷ്വ രാജ്യം മഹാമുനേ।  1-191-19 (8550) 
വസിഷ്ഠ ഉവാച।
ദേവതാതിഥിപിത്രർഥം യാജ്യാർഥം ച പയസ്വിനീ॥  1-191-19x (1086) 
അദേയാ നന്ദിനീയം വൈ രാജ്യേനാപി തവാനഘ।  1-191-20 (8551) 
വിശ്വാമിത്ര ഉവാച।
`രത്നം ഹി ഭഗവന്നേതദ്രത്നഹാരീ ച പാർഥിവഃ।' 
ക്ഷത്രിയോഽഹം ഭവാന്വിപ്രസ്തപഃസ്വാധ്യായസാധനഃ॥  1-191-20x (1087) 
ബ്രാഹ്ണേഷു കുതോ വീര്യം പ്രശാന്തേഷു ധൃതാത്മസു।
അർബുദേന ഗവാം യസ്ത്വം ന ദദാസി മമേപ്സിതം॥ 1-191-21 (8552) 
സ്വധർമം ന പ്രഹാസ്യാമി നേഷ്യാമി ച ബലേന ഗാം।  1-191-22 (8553) 
വസിഷ്ഠ ഉവാച।
ബലസ്ഥശ്ചാസി രാജാ ച ബാഹുവീര്യശ്ച ക്ഷത്രിയഃ॥  1-191-22x (1088) 
യഥേച്ഛസി തഥാ ക്ഷിപ്രം കുരു മാ ത്വം വിചാരയ।  1-191-23 (8554) 
ഗന്ധർവ ഉവാച।
ഏവമുക്തസ്തഥാ പാർഥ വിശ്വാമിത്രോ ബലാദിവ॥  1-191-23x (1089) 
ഹംസചന്ദ്രപ്രതീകാശാം നന്ദിനീം താം ജഹാര ഗാം।
`സാ തദാ ഹ്രിയമാണാ ച വിശ്വാമിത്രബലൈർബലാത്।' 
കശാദണ്ഡപ്രണുദിതാ കാല്യമാനാ ഇതസ്തതഃ॥  1-191-24 (8555) 
ഹംഭായമാനാ കല്യാണീ വസിഷ്ഠസ്യാഥ നന്ദിനീ।
ആഗംയാഭിമുഖീ പാർഥ തസ്ഥൌ ഭഗവദുൻമുഖീ॥ 1-191-25 (8556) 
ഭൃശം ച താഡ്യമാനാ വൈ ന ജഗാമാശ്രമാത്തതഃ।  1-191-26 (8557) 
വസിഷ്ഠ ഉവാച।
ശൃണോമി തേ രവം ഭദ്രേ വിനദന്ത്യാഃ പുനഃ പുനഃ॥  1-191-26x (1090) 
ഹ്രിയസേ ത്വം ബലാദ്ഭദ്രേ വിശ്വാമിത്രേണ നന്ദിനി।
കിം കർതവ്യം മയാ തത്ര ക്ഷമാവാൻബ്രാഹ്മണോ ഹ്യഹം।  1-191-27 (8558) 
ഗന്ധർവ ഉവാച। 1-191-28x (1091) 
സാ ഭയാന്നന്ദിനീ തേഷാം ബലാനാം ഭരതർഷഭ।
വിശ്വാമിത്രഭയോദ്വിഗ്നാ വസിഷ്ഠം സമുപാഗമത്॥ 1-191-28 (8559) 
ഗൌരുവാച। 1-191-29x (1092) 
കശാഗ്രദണ്ഡാഭിഹതാം ക്രോശന്തീം മാമനാഥവത്।
വിശ്വാമിത്രബലൈർഘോരൈർഭഗവൻ കിമുപേക്ഷസേ॥ 1-191-29 (8560) 
ഗന്ധർവ ഉവാച। 1-191-30x (1093) 
ഏവം തസ്യാം തദാ പാർഥ ധർഷിതായാം മഹാമുനിഃ।
ന ചുക്ഷുഭേ തദാ ധൈര്യാന്ന ചചാല ധൃതവ്രതഃ॥ 1-191-30 (8561) 
വസിഷ്ഠ ഉവാച। 1-191-31x (1094) 
ക്ഷത്രിയാണാം ബലം തേജോ ബ്രാഹ്മണാനാം ക്ഷമാ ബലം।
ക്ഷമാ മാം ഭജതേ യസ്മാദ്ഗംയതാം യദി രോചതേ॥ 1-191-31 (8562) 
നന്ദിന്യുവാച। 1-191-32x (1095) 
കിം നു ത്യക്താഽസ്മി ഭഗവന്യദേവം ത്വം പ്രഭാഷസേ।
അത്യക്താഽഹം ത്വയാ ബ്രഹ്മന്നേതും ശക്യാ ന വൈ ബലാത്॥ 1-191-32 (8563) 
വസിഷ്ഠ ഉവാച। 1-191-33x (1096) 
ന ത്വാം ത്യജാമി കല്യാണി സ്ഥീയതാം യദി ശക്യതേ।
ദൃഢേന ദാംനാ ബദ്ധ്വൈഷ വത്സസ്തേ ഹിയതേ ബലാത്॥ 1-191-33 (8564) 
ഗന്ധർവ ഉവാച। 1-191-34x (1097) 
സ്ഥീയതാമിതി തച്ഛ്രുത്വാ വസിഷ്ഠസ്യ പയസ്വിനീ।
ഊർധ്വാഞ്ചിതശിരോഗ്രീവാ പ്രബഭൌ രൌദ്രദർശനാ॥ 1-191-34 (8565) 
ക്രോധരക്തേക്ഷണാ സാ ഗൌർഹംഭാരവഘനസ്വനാ।
വിശ്വാമിത്രസ്യ തത്സൈന്യം വ്യദ്രാവയത സർവശഃ॥ 1-191-35 (8566) 
കശാഗ്രദണ്ഡാഭിഹതാ കാല്യമാനാ തതസ്തതഃ।
ക്രോധരക്തേക്ഷണാ ക്രോധം ഭൂയ ഏവ സമാദദേ॥ 1-191-36 (8567) 
ആദിത്യ ഇവ മധ്യാഹ്നേ ക്രോധദീപ്തവപുർബഭൌ।
അംഗാരവർഷം മുഞ്ചന്തീ മുഹുർവാലധിതോ മഹത്॥ 1-191-37 (8568) 
അസൃജത്പഹ്ലവാൻപുച്ഛാത്പ്രസ്രവാദ്ദ്രാവിഡാഞ്ഛകാൻ।
യോനിദേശാച്ച യവാനാഞ്ശകൃതഃ ശബരാൻബഹൂൻ॥ 1-191-38 (8569) 
മൂത്രതശ്ചാസൃജത്കാംശ്ചിച്ഛബരാംശ്ചൈവ പാർശ്വതഃ।
പൌണ്ഡ്രാൻകിരാതാന്യവനാൻസിംഹലാൻബർബരാൻഖസാൻ॥ 1-191-39 (8570) 
ചിബുകാംശ്ച പുലിന്ദാംശ്ച ചീനാൻഹൂണാൻസകേരലാൻ।
സസർജ ഫേനതഃ സാ ഗൌർംലേച്ഛാൻബഹുവിധാനപി॥ 1-191-40 (8571) 
തൈർവിസൃഷ്ടൈർമഹാസൈന്യൈർനാനാംലേച്ഛഗണൈസ്തദാ।
നാനാവരണസഞ്ഛന്നൈർനാനായുധധരൈസ്തഥാ॥ 1-191-41 (8572) 
അവാകീര്യത സംരബ്ധൈർവിശ്വാമിത്രസ്യ പശ്യതഃ।
ഏകൈകശ്ച തദാ യോധഃ പഞ്ചഭിഃ സപ്തഭിർവൃതഃ॥ 1-191-42 (8573) 
അസ്ത്രവർഷേണ മഹതാ വധ്യമാനം ബലം തദാ।
പ്രഭഗ്നം സർവതസ്ത്രസ്തം വിശ്വാമിത്രസ്യ പശ്യതഃ॥ 1-191-43 (8574) 
`തസ്യ തച്ചതുരംഗം വൈ ബലം പരമദുഃസഹം।
പ്രഭഗ്നം സർവതോ ഘോരം പയസ്വിന്യാ വിനിർജിതം॥'  1-191-44 (8575) 
ന ച പ്രാണൈർവിയുജ്യന്തേ കേചിത്തത്രാസ്യ സൈനികാഃ।
വിശ്വാമിത്രസ്യ സങ്ക്രുദ്ധൈർവാസിഷ്ഠൈർഭരതർഷഭ॥ 1-191-45 (8576) 
സാ ഗൌസ്തത്സകലം സൈന്യം കാലയാമാസ ദൂരതഃ।
വിശ്വാമിത്രസ്യ തത്സൈന്യം കാല്യമാനം ത്രിയോജനം॥ 1-191-46 (8577) 
ക്രോശമാനം ഭയോദ്വിഗ്നം ത്രാതാരം നാധ്യഗച്ഛത।
`വിശ്വാമിത്രസ്തതോ ദൃഷ്ട്വാ ക്രോധാവിഷ്ടഃ സ രോദസീ॥ 1-191-47 (8578) 
വവർഷ ശരവർഷാണി വസിഷ്ഠേ മുനിസത്തമേ।
ഘോരരൂപാംശ്ച നാരാചാൻക്ഷുരാൻഭല്ലാൻമഹാമുനിഃ॥ 1-191-48 (8579) 
വിശ്വാമിത്രപ്രയുക്താംസ്താന്വൈണവേന വ്യമോചയത്।
വസിഷ്ഠസ്യ തദാ ദൃഷ്ട്വാ കർമകൌശലമാഹവേ॥ 1-191-49 (8580) 
വിശ്വാമിത്രോഽപി കോപേന ഭൂയഃ ശത്രുനിപാതനഃ।
ദിവ്യാസ്ത്രവർഷം തസ്മൈ സ പ്രാഹിണോൻമുനയേ രുഷാ॥ 1-191-50 (8581) 
ആഗ്നേയം വാരുണം ചൈന്ദ്രം യാംയം വായവ്യമേവ ച।
വിസസർജ മഹാഭാഗേ വസിഷ്ഠേ ബ്രഹ്മണഃ സുതേ॥ 1-191-51 (8582) 
അസ്ത്രാണി സർവതോ ജ്വാലാം വിസൃജന്തി പ്രപേദിരേ।
യുഗാന്തസമയേ ഘോരാഃ പതംഗസ്യേവ രശ്മയഃ॥ 1-191-52 (8583) 
വസിഷ്ഠോഽപി മഹാതേജാ ബ്രഹ്മശക്തിപ്രയുക്തയാ।
യഷ്ട്യാ നിവാരയാമാസ സർവാണ്യസ്ത്രാണി സ സ്മയൻ॥ 1-191-53 (8584) 
തതസ്തേ ഭസ്മസാദ്ഭൂതാഃ പതന്തി സ്മ മഹീതലേ।
അപോഹ്യ ദിവ്യാന്യസ്ത്രാണി വസിഷ്ഠോ വാക്യമബ്രവീത്॥ 1-191-54 (8585) 
നിർജിതോഽസി മഹാരാജ ദുരാത്മൻഗാധിനന്ദന।
യദി തേഽസ്തി പരം ശൌര്യം തദ്ദർശയ മയി സ്ഥിതേ॥ 1-191-55 (8586) 
ഗന്ധർവ ഉവാച। 1-191-56x (1098) 
വിശ്വാമിത്രസ്തഥാ ചോക്തോ വസിഷ്ഠേന നരാധിപഃ।
നോവാച കിഞ്ചിദ്വ്രീഡാഢ്യോ വിദ്രാവിതമഹാബലഃ'॥ 1-191-56 (8587) 
ദൃഷ്ട്വാ തൻമഹദാശ്ചര്യം ബ്രഹ്മതേജോഭവം തദാ।
വിശ്വാമിത്രഃ ക്ഷത്രഭാവാന്നിർവിണ്ണോ വാക്യമബ്രവീത്। 
ധിഗ്ബലം ക്ഷത്രിയബലം ബ്രഹ്മതേജോബലം ബലം॥  1-191-57 (8588) 
ബലാബലേ വിനിശ്ചിത്യ തപ ഏവ പരം ബലം।  1-191-58 (8589) 
ഗന്ധർവ ഉവാച।
സ രാജ്യം സ്ഫീതമുത്സൃജ്യ താം ച ദീപ്താം നൃപശ്രിയം॥  1-191-58x (1099) 
ഭോഗാംശ്ച പൃഷ്ഠതഃ കൃത്വാ തപസ്യേവ മനോ ദധേ।
സ ഗത്വാ തപസാ സിദ്ധിം ലോകാന്വിഷ്ടഭ്യ തേജസാ॥ 1-191-59 (8590) 
തതാപ സർവാന്ദീപ്തൌജാ ബ്രാഹ്മണത്വമവാപ്തവാൻ।
അപിബച്ച തതഃ സോമമിന്ദ്രേണ സഹ കൌശികഃ॥ 1-191-60 (8591) 
`ഏവംവീര്യസ്തു രാജർഷിർവിപ്രർഷിഃ സംബഭൂവ ഹ'॥ ॥  1-191-61 (8592) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവമി ഏകനവത്യധികശതതമോഽധ്യായഃ॥ 191 ॥

Mahabharata - Adi Parva - Chapter Footnotes

1-191-5 മരുധന്വസു മരുസഞ്ജ്ഞകേഷ്വൽപജലപ്രദേശേഷു॥ 1-191-38 പഹ്ലവാദയോ ംലേച്ഛവിശേഷാഃ॥ ഏകനവത്യധികശതതമോഽധ്യായഃ॥ 191 ॥



ആദിപർവ - അധ്യായ 192

॥ ശ്രീഃ ॥

1.192. അധ്യായഃ 192 

Mahabharata - Adi Parva - Chapter Topics

കൽമാഷപാദരാജോപാഖ്യാനേ---വസിഷ്ഠപുത്രേണ ശക്തിനാ കൽമാഷപാദം പ്രതി ശാപദാനം॥ 1 ॥ പുനരന്യേന ബ്രാഹ്മണേന ച കൽമാഷപാദംപ്രതി ശാപദാനം॥ 2 ॥ രാക്ഷസാവിഷ്ടേന കൽമാഷപാദേന വസിഷ്ഠപുത്രാണാം ഭക്ഷണം॥ 3 ॥ പുത്രശോകാഭിസന്തപ്തേന വസിഷ്ഠേന പ്രാണത്യാഗാർഥം അനേകധാ പ്രയതനം॥ 4 ॥

Mahabharata - Adi Parva - Chapter Text

1-192-0 (8593) 
`അർജുന ഉവാച। 1-192-0x (1100) 
ഋഷ്യോസ്തു യത്കൃതേ വൈരം വിശ്വാമിത്രവസിഷ്ഠയോഃ।
ബഭൂവ ഗന്ധർവപതേ ശംസ തത്സർവമേവ മേ॥ 1-192-1 (8594) 
മാഹാത്ംയം ച വസിഷ്ഠസ്യ ബ്രാഹ്മണ്യം ബ്രഹ്മതേജസഃ।
വിശ്വാമിത്രസ്യ ച തഥാ ക്ഷത്രസ്യ ച മഹാത്മനഃ॥ 1-192-2 (8595) 
ന ശൃണ്വാനസ്ത്വഹം തൃപ്തിമുപഗച്ഛാമി ഖേചര।
ആഖ്യാഹി ഗന്ധർവപതേ ശംസ തത്സർവമേവ മേ॥ 1-192-3 (8596) 
മാഹാത്ംയം ച വസിഷ്ഠസ്യ വിശ്വാമിത്രസ്യ ഭാഷതേ॥  1-192-4 (8597) 
ഗന്ധർവ ഉവാച। 1-192-5x (1101) 
ഇദം വാസിഷ്ഠമാഖ്യാനം പുരാണം പുണ്യമുത്തമം।
പാർഥ സർവേഷു ലോകേഷു വിശ്രുതം തന്നിബോധ മേ॥'  1-192-5 (8598) 
കൽമാഷപാദ ഇത്യേവം ലോകേ രാജാ ബഭൂവ ഹ।
ഇക്ഷ്വാകുവംശജഃ പാർഥ തേജസാഽസദൃശോ ഭുവി॥ 1-192-6 (8599) 
സ കദാചിദ്വനം രാജാ മൃഗയാം നിര്യയൌ പുരാത്।
മൃഗാന്വിധ്യന്വരാഹാംശ്ച ചചാര രിപുമർദനഃ॥ 1-192-7 (8600) 
തസ്മിന്വനേ മഹാഘോരേ ഖംഗാംശ്ച ബഹുശോഽഹനത്।
ഹത്വാ ച സുചിരം ശ്രാന്തോ രാജാ നിവവൃതേ തതഃ॥ 1-192-8 (8601) 
അകാമയത്തം യാജ്യാർഥേ വിശ്വാമിത്രഃ പ്രതാപവാൻ।
സ തു രാജാ മഹാത്മാനം വാസിഷ്ഠമൃഷിസത്തമം॥ 1-192-9 (8602) 
തൃഷാർതശ്ച ക്ഷുധാർതശ്ച ഏകായനഗതഃ പഥി।
അപശ്യദജിതഃ സംഖ്യേ മുനിം പ്രതിമുഖാഗതം॥ 1-192-10 (8603) 
ശക്തിം നാമ മഹാഭാഗം വസിഷ്ഠകുലവർധനം।
ജ്യേഷ്ഠം പുത്രം പുത്രശതാദ്വസിഷ്ഠസ്യ മഹാത്മനഃ॥ 1-192-11 (8604) 
അപഗച്ഛ പഥോഽസ്മാകമിത്യേവം പാർഥിവോഽബ്രവീത്।
തഥാ ഋഷിരുവാചൈനം സാന്ത്വയഞ്ശ്ലക്ഷ്ണയാ ഗിരാ॥ 1-192-12 (8605) 
മമ പന്ഥാ മഹാരാജ ധർമ ഏഷ സനാതനഃ।
`വൃദ്ധഭീരുനൃപസ്നാതസ്ത്രീരോഗിവരചക്രിണാം॥ 1-192-13 (8606) 
പന്ഥാ ദേയോ നൃപൈസ്തേഷാമന്യൈസ്തൈസ്തസ്യ ഭൂപതേഃ।'
രാജ്ഞാ സർവേഷാ ധർമേഷു ദേയഃ പന്ഥാ ദ്വിജാതയേ॥  1-192-14 (8607) 
ഏവം പരസ്പരം തൌ തു പഥോഽർഥം വാക്യമൂചതുഃ।
അപസർപാപസർപേതി വാഗുത്തരമകുർവതാം॥ 1-192-15 (8608) 
ഋഷിസ്തു നാപചക്രാമ തസ്മിന്ധർമപഥേ സ്ഥിതഃ।
`അപി രാജാ മുനേർമാർഗാത്ക്രോധാന്നാപജഗാമ ഹ॥'  1-192-16 (8609) 
അമുഞ്ചന്തം തു പന്ഥാനം തമൃഷിം നൃപസത്തമഃ।
ജഗാമ കശയാ മോഹാത്തദാ രാക്ഷസൻമുനിം॥ 1-192-17 (8610) 
കശാപ്രഹാരാഭിഹതസ്തതഃ സ മുനിസത്തമഃ।
തം ശശാപ നൃപശ്രേഷ്ഠം വാസിഷ്ഠഃ ക്രോധമൂർച്ഛിതഃ॥ 1-192-18 (8611) 
ഹംസി രാക്ഷസവദ്യസ്മാദ്രാജാപശദ താപസം।
തസ്മാത്ത്വമദ്യപ്രഭൃതി പുരുഷാദോ ഭവിഷ്യസി॥ 1-192-19 (8612) 
മനുഷ്യപിശിതേ സക്തശ്ചരിഷ്യസി മഹീമിമാം।
ഗച്ഛ രാജാധമേത്യുക്തഃ ശക്തിനാ വീര്യശക്തിനാ॥ 1-192-20 (8613) 
തതോ യാജ്യനിമിത്തം തു വിശ്വാമിത്രവസിഷ്ഠയോഃ।
വൈരമാസീത്തദാ തം തു വിശ്വാമിത്രോഽന്വപദ്യത॥ 1-192-21 (8614) 
തയോർവിവദതോരേവം സമീപമുപചക്രമേ।
ഋഷിരുഗ്രതപാഃ പാർഥ വിശ്വാമിത്രഃ പ്രതാപവാൻ॥ 1-192-22 (8615) 
തതഃ സ ബുബുധേ പശ്ചാത്തമൃഷിം നൃപസത്തമഃ।
ഋഷേഃ പുത്രം വസിഷ്ഠസ്യ വസിഷ്ഠമിവ തേജസാ॥ 1-192-23 (8616) 
അന്തർധായ തതോഽത്മാനം വിശ്വാമിത്രോഽപി ഭാരത।
താവുഭാവതിചക്രാമ ചികീർഷന്നാത്മനഃ പ്രിയം॥ 1-192-24 (8617) 
സ തു ശപ്തസ്തദാ തേന ശക്തിനാ വൈ നൃപോത്തമഃ।
ജഗാമ ശരണം ശക്തിം പ്രസാദയിതുമർഹയൻ॥ 1-192-25 (8618) 
തസ്യ ഭാവം വിദിത്വാ സ നൃപതേഃ കുരുസത്തമ।
വിശ്വാമിത്രസ്തതോ രക്ഷ ആദിദേശ നൃപം പ്രതി॥ 1-192-26 (8619) 
ശാപാത്തസ്യ തു വിപ്രർഷേർവിശ്വാമിത്രസ്യ ചാജ്ഞയാ।
രാക്ഷസഃ കിങ്കരോ നാമ വിവേശ നൃപതിം തദാ॥ 1-192-27 (8620) 
രക്ഷസാ തം ഗൃഹീതം തു വിദിത്വാ മുനിസത്തമഃ।
വിശ്വാമിത്രോഽപ്യപാക്രാമത്തസ്മാദ്ദേശാദരിന്ദമ॥ 1-192-28 (8621) 
തതഃ സ നൃപതിർവിദ്വാന്രക്ഷന്നാത്മാനമാത്മനാ।
ബലവത്പീഡ്യമാനോഽപി രക്ഷസാന്തർഗതേന ഹ॥ 1-192-29 (8622) 
ദദർശാഥ ദ്വിജഃ കശ്ചിദ്രാജാനം പ്രസ്ഥിതം വനം।
അയാചത ക്ഷുധാപന്നഃ സമാംസം ഭോജനം തദാ॥ 1-192-30 (8623) 
തമുവാചാഥ രാജർഷിർദ്വിജം മിത്രസഹസ്തദാ।
ആസ്സ്വ ബ്രഹ്മംസ്ത്വമത്രൈവ മുഹൂർതം പ്രതിപാലയൻ॥ 1-192-31 (8624) 
നിവൃത്തഃ പ്രതിദാസ്യാമി ഭോജനം തേ യഥേപ്സിതം।
ഇത്യുക്ത്വാ പ്രയയൌ രാജാ തസ്ഥൌ ച ദ്വിജസത്തമഃ॥ 1-192-32 (8625) 
തതോ രാജാ പരിക്രംയ യഥാകാമം യഥാസുഖം।
നിവൃത്തോഽന്തഃപുരം പാർഥ പ്രവിവേശ മഹാമനാഃ॥ 1-192-33 (8626) 
`അന്തർഗതസ്തദാ രാജാ ശ്രുത്വാ ബ്രാഹ്മണഭാഷിതം।
സോഽന്തഃപുരം പ്രവിശ്യാഥ ന സസ്മാര നരാധിപഃ॥'  1-192-34 (8627) 
തതോഽർധരാത്ര ഉത്ഥായ സൂദമാനായ്യ സത്വരം।
ഉവാച രാജാ സംസ്മൃത്യ ബ്രാഹ്മണസ്യ പ്രതിശ്രുതം॥ 1-192-35 (8628) 
ഗച്ഛാമുഷ്മിന്വനോദ്ദേശേ ബ്രാഹ്മണോ മാം പ്രതീക്ഷതേ।
അന്നാർഥീ തം ത്വമന്നേന സമാംസേനോപപാദയ॥ 1-192-36 (8629) 
ഗന്ധർവ ഉവാച। 1-192-37x (1102) 
ഏവമുക്തസ്തതഃ സൂദഃ സോഽനാസാദ്യാമിഷം ക്വചിത്।
നിവേദയാമാസ തദാ തസ്മൈ രാജ്ഞേ വ്യഥാന്വിതഃ॥ 1-192-37 (8630) 
രാജാ തു രക്ഷസാവിഷ്ടഃ സൂദമാഹ ഗതവ്യഥഃ।
അപ്യേനം നരമാംസേന ഭോജയേതി പുനഃ പുനഃ॥ 1-192-38 (8631) 
തഥേത്യുക്ത്വാ തതഃ സൂദഃ സംസ്ഥാനം വധ്യഘാതിനാം।
ഗത്വാഽഽജഹാര ത്വരിതോ നരമാംസമപേതഭീഃ॥ 1-192-39 (8632) 
ഏതത്സംസ്കൃത്യ വിധിവദന്നോപഹിതമാശു വൈ।
തസ്മൈ പ്രാദാദ്ബ്രാഹ്മണായ ക്ഷുധിതായ തപസ്വിനേ॥ 1-192-40 (8633) 
സ സിദ്ധചക്ഷുഷാ ദൃഷ്ട്വാ തദന്നം ദ്വിജസത്തമഃ।
അഭോജ്യമിദമിത്യാഹ ക്രോധപര്യാകുലേക്ഷണഃ॥ 1-192-41 (8634) 
ബ്രാഹ്മണ ഉവാച। 1-192-42x (1103) 
യസ്മാദഭോജ്യമന്നം മേ ദദാതി സ നൃപാധമഃ॥  1-192-42 (8635) 
സക്തോ മാനുഷമാംസേഷു യഥോക്തഃ ശക്തിനാ പുരാ।
ഉദ്വേജനീയോ ഭൂതാനാം ചരിഷ്യതി മഹീമിമാം॥ 1-192-43 (8636) 
ഗന്ധർവ ഉവാച। 1-192-44x (1104) 
ദ്വിരനുവ്യാഹൃതേ രാജ്ഞഃ സ ശാപോ ബലവാനഭൂത്।
രക്ഷോബലസമാവിഷ്ടോ വിസഞ്ജ്ഞശ്ചാഭവന്നൃപഃ॥ 1-192-44 (8637) 
തതഃ സ നൃപതിശ്രേഷ്ഠോ രക്ഷസാപഹൃതേന്ദ്രിയഃ।
ഉവാച ശഖ്തിം തം ദൃഷ്ട്വാ ന ചിരാദിവ ഭാരത॥ 1-192-45 (8638) 
യസ്മാദസദൃശഃ ശാപഃ പ്രയുക്തോഽയം മയി ത്വയാ।
തസ്മാത്ത്വത്തഃ പ്രവർതിഷ്യേ ഖാദിതും പുരുഷാനഹം॥ 1-192-46 (8639) 
ഏവമുക്ത്വാ തതഃ സദ്യസ്തം പ്രാണൈർവിപ്രയോജ്യ ച।
ശക്തിം തം ഭക്ഷയാമാസ വ്യാഘ്രഃ പശുമിവേപ്സിതം॥ 1-192-47 (8640) 
ശക്തിനം തു മൃതം ദൃഷ്ട്വാ വിശ്വാമിത്രഃ പുനഃപുനഃ।
വസിഷ്ഠസ്യൈവ പുത്രേഷു തദ്രക്ഷഃ സന്ദിദേശ ഹ॥ 1-192-48 (8641) 
സ താഞ്ശക്ത്യവരാൻപുത്രാന്വസിഷ്ഠസ്യ മഹാത്മനഃ।
ഭക്ഷയാമാസ സങ്ക്രുദ്ധഃ സിംഹഃ ക്ഷുദ്രമൃഗാനിവ॥ 1-192-49 (8642) 
വസിഷ്ഠോ ഘാതിതാഞ്ശ്രുത്വാ വിശ്വാമിത്രേണ താൻസുതാൻ।
ധാരയാമാസ തം ശോകം മഹാദ്രിരിവ മേദിനീം॥ 1-192-50 (8643) 
ചക്രേ ചാത്മവിനാശായ ബുദ്ധിം സ മുനിസത്തമഃ।
ന ത്വേവ കൌശികോച്ഛേദം മേനേ മതിമതാം വരഃ॥ 1-192-51 (8644) 
സ മേരുകൂടാദാത്മാനം മുമോച ഭഗവാനൃഷിഃ।
ഗിരേസ്തസ്യ ശിലായാം തു തൂലരാശാവിവാപതത്॥ 1-192-52 (8645) 
ന മമാര ച പാതേന സ യദാ തേന പാണ്ഡവ।
തദാഗ്നിമിദ്ധം ഭഗവാൻസംവിവേശ മഹാവനേ॥ 1-192-53 (8646) 
തം തദാ സുസമിദ്ധോഽപി ന ദദാഹ ഹുതാശനഃ।
ദീപ്യമാനോഽപ്യമിത്രഘ്ന ശീതോഽഗ്നിരഭവത്തതഃ॥ 1-192-54 (8647) 
സ സമുദ്രമഭിപ്രേക്ഷ്യ ശോകാവിഷ്ടോ മഹാമുനിഃ।
ബദ്ധ്വാ കണ്ഠേ ശിലാം ഗുർവീം നിപപാത തദാംഭസി॥ 1-192-55 (8648) 
സ സമുദ്രോർമിവേഗേന സ്ഥലേ ന്യസ്തോ മഹാമുനിഃ।
ന മമാര യദാ വിപ്രഃ കഥഞ്ചിത്സംശിതവ്രതഃ। 
ജഗാമ സ തതഃ ഖിന്നഃ പുനരേവാശ്രമം പ്രതി॥ ॥  1-192-56 (8649) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി ദ്വിനവത്യധികശതതമോഽധ്യായഃ॥ 192 ॥

Mahabharata - Adi Parva - Chapter Footnotes

1-192-9 യാജ്യാർഥേ അയം മമ യാജ്യോ ഭവത്വിത്യേതദർഥം॥ 1-192-10 ഏകായനഗതഃ അതിസങ്കുചിതമാർഗേ ഗതഃ॥ 1-192-52 മുമോച പാതയാമാസ। ആത്മാനം ദേഹം॥ ദ്വിനവത്യധികശതതമോഽധ്യായഃ॥ 192 ॥



ആദിപർവ - അധ്യായ 193

॥ ശ്രീഃ ॥

1.193. അധ്യായഃ 193 

Mahabharata - Adi Parva - Chapter Topics

പൂർവോപായൈരപി ദുസ്ത്യജപ്രാണസ്യ വസിഷ്ഠസ്യ പുനർഗംഗാപതനാദിനാപി പ്രാണത്യാഗാസംഭവേ ആശ്രമം പ്രത്യാഗമനം॥ 1 ॥ തത്ര ശക്തിഭാര്യാമദൃശ്യന്തീനാംനീ ഗർഭവതീം ജ്ഞാത്വാ ആത്മഘാതാന്നിവർതനം॥ 2 ॥ അദൃശ്യന്ത്യാ സഹ ഗച്ഛന്തം വസിഷ്ഠം ഭക്ഷയിതുമാഗതസ്യ കൽമാഷപാദസ്യ വസിഷ്ഠേന ശാപാൻമോക്ഷണം॥ 3 ॥ സൌദാസപത്ന്യാ വസിഷ്ഠാദ്ഗർഭസംഭവഃ॥ 4 ॥ അശ്മകനാമകപുത്രോത്പത്തിഃ॥ 5 ॥

Mahabharata - Adi Parva - Chapter Text

1-193-0 (8650) 
ഗന്ധർവ ഉവാച। 1-193-0x (1105) 
തതോ ദൃഷ്ട്വാശ്രമപദം രഹിതം തൈഃ സുതൈർമുനിഃ।
നിർജഗാമ സുദുഃഖാർതഃ പുനരപ്യാശ്രമാത്തതഃ॥ 1-193-1 (8651) 
സോഽപശ്യത്സരിതം പൂർണാം പ്രാവൃട്കാലേ നവാംഭസാ।
വൃക്ഷാൻബഹുവിധാൻപാർഥ ഹരന്തീം തീരജാൻബഹൂൻ॥ 1-193-2 (8652) 
അഥ ചിന്താം സമാപേദേ പുനഃ കൌരവനന്ദന।
അംഭസ്യസ്യാ നിമജ്ജേയമിതി ദുഃഖസമന്വിതഃ॥ 1-193-3 (8653) 
തതഃ പാശൈസ്തദാത്മാനം ഗാഢം ബദ്ധ്വാ മഹാമുനിഃ।
തസ്യാ ജലേ മഹാനദ്യാ നിമമജ്ജ സുദുഃഖിതഃ॥ 1-193-4 (8654) 
അഥ ച്ഛിത്ത്വാ നദീ പാശാംസ്തസ്യാരിബലസൂദന।
സ്ഥലസ്ഥം തമൃഷിം കൃത്വാ വിപാശം സമവാസൃജത്॥ 1-193-5 (8655) 
ഉത്തതാര തതഃ പാശൈർവിമുക്തഃ സ മഹാനൃഷിഃ।
വിപാശേതി ച നാമാസ്യാ നദ്യാശ്ചക്രേ മഹാനൃഷിഃ॥ 1-193-6 (8656) 
`സാ വിപാശേതി വിഖ്യാതാ നദീ ലോകേഷു ഭാരത।
ഋഷേസ്തസ്യ നരവ്യാഘ്ര വചനാത്സത്യവാദിനഃ। 
ഉത്തീര്യ ച തദാ രാജന്ദുഃഖിതോ ഭഗവാനൃഷിഃ॥'  1-193-7 (8657) 
ശോകേ ബുദ്ധിം തദാ ചക്രേ ന ചൈകത്ര വ്യതിഷ്ഠത।
സോഽഗച്ഛത്പർവതാംശ്ചൈവ സരിതശ്ച സരാംസി ച॥ 1-193-8 (8658) 
ദൃഷ്ട്വാ സ പുനരേവർഷിർനദീം ഹൈമവതീം തദാ।
ചണ്ഡഗ്രാഹവതീം ഭീമാം തസ്യാഃ സ്രോതസ്യപാതയത്॥ 1-193-9 (8659) 
സാ തമഗ്നിസം വിപ്രമനുചിന്ത്യ സരിദ്വരാ।
ശതധാ വിദ്രുതാ തസ്മാച്ഛതദ്രുരിതി വിശ്രുതാ॥ 1-193-10 (8660) 
തതഃ സ്ഥലഗതം ദൃഷ്ട്വാ തത്രാപ്യാത്മാനമാത്മനാ।
മർതും ന ശക്യമിത്യുക്ത്വാ പുവരേവാശ്രമം യയൌ॥ 1-193-11 (8661) 
സ ഗത്വാ വിവിധാഞ്ശൈലാന്ദേശാൻബഹുവിധാംസ്തഥാ।
അദൃശന്ത്യാഖ്യയാ വധ്വാഥാശ്രമേനുസൃതോഽഭവത്॥ 1-193-12 (8662) 
അഥ ശുശ്രാവ സംഗത്യാ വേദാധ്യയനനിഃസ്വനം।
പൃഷ്ഠതഃ പരിപൂർണാർഥം ഷഡ്മിരംഗൈരലങ്കൃതം॥ 1-193-13 (8663) 
അനുവ്രജതി കോന്വേഷ മാമിത്യേവാഥ സോഽബ്രവീത്।
അദൃശ്യന്ത്യേവമുക്താ വൈ തം സ്നുഷാ പ്രത്യഭാഷത॥ 1-193-14 (8664) 
ശക്തോഭാര്യാ മഹാഭാഗ തപോയുക്താ തപസ്വിനം।
അഹമേകാകിനീ ചാപി ത്വയാ ഗച്ഛാമി നാപരഃ॥ 1-193-15 (8665) 
വസിഷ്ഠ ഉവാച। 1-193-16x (1106) 
പുത്രി കസ്യൈഷ സാംഗസ്യ വേദസ്യാധ്യയനസ്വനഃ।
പുരാ സാംഗസ്യ വേദസ്യ ശക്തേരിവ മയാ ശ്രുതഃ॥ 1-193-16 (8666) 
അദൃശ്യന്ത്യുവാച। 1-193-17x (1107) 
അയം കുക്ഷൌ സമുത്പന്നഃ ശക്തേർഗർഭഃ സുതസ്യ തേ।
സമാ ദ്വാദശ തസ്യേഹ വേദാനഭ്യസ്യതോ മുനേ॥ 1-193-17 (8667) 
ഗന്ധർവ ഉവാച। 1-193-18x (1108) 
ഏവമുക്തസ്തയാ ഹൃഷ്ടോ വസിഷ്ഠഃ ശ്രേഷ്ഠഭാഗൃഷിഃ।
അസ്തി സന്താനമിത്യുക്ത്വാ മൃത്യോഃ പാർഥ ന്യവർതത॥ 1-193-18 (8668) 
തതഃ പ്രതിനിവൃത്തഃ സ തയാ വധ്വാ സഹാനഘ।
കൽമാഷപാദമാസീനം ദദർശ വിജനേ വനേ॥ 1-193-19 (8669) 
സ തു ദൃഷ്ട്വൈവ തം രാജാ ക്രുദ്ധ ഉത്ഥായ ഭാരത।
ആവിഷ്ടോ രക്ഷസോഗ്രേണ ഇയേഷാത്തും തദാ മുനിം॥ 1-193-20 (8670) 
അദൃശ്യന്തീ തു തം ദൃഷ്ട്വാ ക്രൂരകർമാണമഗ്രതഃ।
ഭയസംവിഗ്നയാ വാചാ വസിഷ്ഠമിദമബ്രവീത്॥ 1-193-21 (8671) 
അസൌ മൃത്യുരിവോഗ്രേണ ദണ്ഡേന ഭഗവന്നിതഃ।
പ്രഗൃഹീതേന കാഷ്ഠേന രാക്ഷസോഽഭ്യേതി ദാരുണഃ॥ 1-193-22 (8672) 
തം നിവാരയിതും ശക്തോ നാന്യോഽസ്തി ഭുവി കശ്ചന।
സ്വദൃതേഽദ്യ മഹാഭാഗ സർവവേദവിദാം വര॥ 1-193-23 (8673) 
പാഹി മാം ഭഗവൻപാപാദസ്മാദ്ദാരുണദർശനാത്।
രാക്ഷസോഽയമിഹാത്തും വൈ നൂനമാവാം സമീഹതേ॥ 1-193-24 (8674) 
വസിഷ്ഠ ഉവാച। 1-193-25x (1109) 
മാഭൈഃ പുത്രി ന ഭേതവ്യം രാക്ഷസാത്തു കഥഞ്ചന।
നൈതദ്രക്ഷോ ഭയം യസ്മാത്പശ്യസി ത്വമുപസ്ഥിതം॥ 1-193-25 (8675) 
രാജാ കൽമാഷപാദോഽയം വീര്യവാൻപ്രഥിതോ ഭുവി।
സ ഏഷോഽസ്മിന്വനോദ്ദേശേ നിവസത്യതിഭീഷണഃ॥ 1-193-26 (8676) 
ഗന്ധർവ ഉവാച। 1-193-27x (1110) 
തമാപതന്തം സംപ്രേക്ഷ്യ വസിഷ്ഠോ ഭഗവാനൃഷിഃ।
വാരയാമാസ തേജസ്വീ ഹുങ്കാരേണൈവ ഭാരത॥ 1-193-27 (8677) 
മന്ത്രപൂതേന ച പുനഃ സ തമഭ്യുക്ഷ്യ വാരിണാ।
മോക്ഷയാമാസ വൈ ശാപാത്തസ്മാദ്യോഗാന്നരാധിപം॥ 1-193-28 (8678) 
സ ഹി ദ്വാദശ വർഷാണി വാസിഷ്ഠസ്യൈവ തേജസാ।
ഗ്രസ്ത ആസീദ്ഗ്രഹേണേവ പർവകാലേ ദിവാകരഃ॥ 1-193-29 (8679) 
രക്ഷസാ വിപ്രമുക്തോഽഥ സ നൃപസ്തദ്വനം മഹത്।
തേജസാ രഞ്ജയാമാസ ന്ധ്യാഭ്രമിവ ഭാസ്കരഃ॥ 1-193-30 (8680) 
പ്രതിലഭ്യ തതഃ സഞ്ജ്ഞാമഭിവാദ്യ കൃതാഞ്ജലിഃ।
ഉവാച നൃപതിഃ കാലേ വസിഷ്ഠമൃഷിസത്തമം॥ 1-193-31 (8681) 
സൌദാസോഽഹം മഹാഭാഗ യാജ്യസ്തേ മുനിസത്തമ।
അസ്മിൻകാലേ യദിഷ്ടം തേ ബ്രൂഹി കിം കരവാണി തേ॥ 1-193-32 (8682) 
വസിഷ്ഠ ഉവാച। 1-93-33x (1111) 
വൃത്തമേതദ്യഥാകാലം ഗച്ഛ രാജ്യം പ്രശാധി വൈ।
ബ്രാഹ്മണം തു മനുഷ്യേന്ദ്ര മാഽവമംസ്ഥാഃ കദാചന॥ 1-193-33 (8683) 
രാജോവാച। 1-193-34x (1112) 
നാവമംസ്യേ മഹാഭാഗ കദാചിദ്ബ്രാഹ്മണർഷഭാൻ।
ത്വന്നിദേശേ സ്ഥിതഃ സംയക് പൂജയിഷ്യാംയഹം ദ്വിജാൻ॥ 1-193-34 (8684) 
ഇക്ഷ്വാകൂണാം ച യേനാഹമനൃണഃ സ്യാം ദ്വിജോത്തമ।
തത്ത്വത്തഃ പ്രാപ്തുമിച്ഛാമി സർവവേദവിദാം വര॥ 1-193-35 (8685) 
അപത്യായേപ്സിതായ ത്വം മഹിഷീം ഗന്തുമർഹസി।
ശീലരൂപഗുണോപേതാമിക്ഷ്വാകുകുലവൃദ്ധയേ॥ 1-193-36 (8686) 
ഗന്ധർവ ഉവാച। 1-193-37x (1113) 
ദദാനീത്യേവ തം തത്ര രാജാനം പ്രത്യുവാച ഹ।
വസിഷ്ഠഃ പരമേഷ്വാസം സത്യസന്ധോ ദ്വിജോത്തമഃ॥ 1-193-37 (8687) 
തതഃ പ്രതിയയൌ കാലേ വസിഷ്ഠഃ സഹ തേന വൈ।
ഖ്യാതാം പുരീമിമാം ലോകേഷ്വയോധ്യാം മനുജേശ്വര॥ 1-193-38 (8688) 
തം പ്രജാഃ പ്രതിമോദന്ത്യഃ സർവാഃ പ്രത്യുദ്ഗതാസ്തദാ।
വിപാപ്മാനം മഹാത്മാനം ദിവൌകസ ഇവേശ്വരം॥ 1-193-39 (8689) 
സുചിരായ മനുഷ്യേന്ദ്രോ നഗരീം പുണ്യലക്ഷണാം।
വിവേശ സഹിതസ്തേന വസിഷ്ഠേന മഹർഷിണാ॥ 1-193-40 (8690) 
ദദൃശുസ്തം മഹീപാലമയോധ്യാവാസിനോ ജനാഃ।
പുരോഹിതേന സഹിതം ദിവാകരമിവോദിതം॥ 1-193-41 (8691) 
സ ച താം പൂരയാമാസ ലക്ഷ്ംയാ ലക്ഷ്മീവതാം വരഃ।
അയോധ്യാം വ്യോമ ശീതാംശുഃ ശരത്കാല ഇവോദിതഃ॥ 1-193-42 (8692) 
സംസക്തിമൃഷ്ടപന്ഥാനം പതാകാധ്വജശോഭിതം।
മനഃ പ്രഹ്ലാദയാമാസ തസ്യ തത്പുരമുത്തമം॥ 1-193-43 (8693) 
തുഷ്ടപുഷ്ടജനാകീർണാ സാ പുരീ കുരുനന്ദന।
അശോഭത തദാ തേന ശക്രേണേവാമരാവതീ॥ 1-193-44 (8694) 
തതഃ പ്രവിഷ്ടേ രാജർഷൌ തസ്മിംസ്തത്പുരമുത്തമം।
രാജ്ഞസ്തസ്യാജ്ഞയാ ദേവീ വസിഷ്ഠമുപചക്രമേ॥ 1-193-45 (8695) 
ഋതാവഥ മഹർഷിസ്തു സംബഭൂവ തയാ സഹ।
ദേവ്യാ ദിവ്യേന വിധിനാ വസിഷ്ഠഃ ശ്രേഷ്ഠഭാഗൃഷിഃ॥ 1-193-46 (8696) 
തതസ്തസ്യാം സമുത്പന്നേ ഗർഭേ സ മുനിസത്തമഃ।
രാജ്ഞാഭിവാദിതസ്തേന ജഗാമ മുനിരാശ്രമം॥ 1-193-47 (8697) 
ദീർഘകാലേന സാ ഗർഭം സുഷുവേ ന തു തം യദാ।
തദാ ദേവ്യശ്മനാ കുക്ഷിം നിർബിഭേദ യശസ്വിനീ॥ 1-193-48 (8698) 
തതോ ദ്വാദശമേ വർഷേ സ ജജ്ഞേ പുരഷർഷഭഃ।
അശ്മകോ നാമ രാജർഷിഃ പൌദന്യം യോ ന്യവേശയത്॥ ॥ 1-193-49 (8699) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി ത്രിനവത്യധികശതതമോഽധ്യായഃ॥ 193 ॥

Mahabharata - Adi Parva - Chapter Footnotes

1-193-12 വധ്വാ സ്നുഷയാ॥ 1-193-48 നിഷ്പിപേഷ മനസ്വിനീതി ങ. പാഠഃ॥ ത്രിനവത്യധികശതതമോഽധ്യായഃ॥ 193 ॥



ആദിപർവ - അധ്യായ 194

॥ ശ്രീഃ ॥

1.194. അധ്യായഃ 194 

Mahabharata - Adi Parva - Chapter Topics

പരാശരോത്പത്തിഃ॥ 1 ॥ പിതരം കൽമാഷപാദഭക്ഷിതം ജ്ഞാത്വാ ക്രുദ്ധേന പരാശരേണ ലോകവിനാശായ യതനം॥ 2 ॥ കർതവീര്യാർജുന വംശ്യൈഃ ക്ഷത്രിയൈഃ ധനാർഥം ഭൃഗുവംശ്യാനാം ബ്രാഹ്മണാനാം ഹനനം॥ 3 ॥ ക്ഷത്രിയഭീത്യാ കയാചിദ്ബ്രാഹ്മണ്യാ ഊരൌ ഗർഭം ധൃതം ഹന്തും ക്ഷത്രിയാണാമുദ്യമഃ॥ 4 ॥ ഊരും ഭിത്വാ നിർഗതസ്യ ബാലകസ്യ തേജസാന്ധീഭൂതാനാം ക്ഷത്രിയാണാം ബ്രാഹ്മണീംപ്രതി ശരണഗമനം॥ 5 ॥

Mahabharata - Adi Parva - Chapter Text

1-195-0 (8700) 
ഗന്ധർവ ഉവാച। 1-195-0x (1114) 
ആശ്രമസ്ഥാ തതഃ പുത്രമദൃശ്യന്തീ വ്യജായത।
ശക്തേഃ കുലകരം രാജൻ ദ്വിതീയമിവ ശക്തിനം॥ 1-194-1 (8701) 
ജാതകർമാദികാസ്തസ്യ ക്രിയാഃ സ മുനിസത്തമഃ।
പൌത്രസ്യ ഭരതശ്രേഷ്ഠ ചകാര ഭഗവാൻസ്വയം॥ 1-194-2 (8702) 
പരാസുഃ സ യതസ്തേന വസിഷ്ഠഃ സ്ഥാപിതോ മുനിഃ।
ഗർഭസ്ഥേന തതോ ലോകേ പരാശര ഇതി സ്മൃതഃ॥ 1-194-3 (8703) 
അമന്യത സ ധർമാത്മാ വസിഷ്ഠം പിതരം മുനിഃ।
ജൻമപ്രഭൃതി തസ്മിംസ്തു പിതരീവാന്വവർതത॥ 1-194-4 (8704) 
സ താത ഇതി വിപ്രർഷിം വസിഷ്ഠം പ്രത്യഭാഷത।
മാതുഃ സമക്ഷം കൌന്തേയ അദൃശ്യന്ത്യാഃ പരന്തപ॥ 1-194-5 (8705) 
താതേതി പരിപൂർണാർഥം തസ്യ തൻമധുരം വചഃ।
അദൃശ്യന്ത്യശ്രുപൂർണാക്ഷീ ശൃണ്വതീ തമുവാച ഹ॥ 1-194-6 (8706) 
മാ താത താതതാതേതി ബ്രൂഹ്യേനം പിതരം പിതുഃ।
രക്ഷസാ ഭക്ഷിതസ്താത തവ താതോ വനാന്തരേ॥ 1-194-7 (8707) 
മന്യസേ യം തു താതേതി നൈഷ താതസ്തവാനഘ।
ആര്യ ഏഷ പിതാ തസ്യ പിതുസ്തവ യശസ്വിനഃ॥ 1-194-8 (8708) 
സ ഏവമുക്തോ ദുഃഖാർതഃ സത്യവാഗൃഷിസത്തമഃ।
സർവലോകവിനാശായ മതിം ചക്രേ മഹാമനാഃ॥ 1-194-9 (8709) 
തം തഥാ നിശ്ചിതാത്മാനം സ മഹാത്മാ മഹാതപാഃ।
ഋഷിർബ്രഹ്മവിദാം ശ്രഷ്ഠോ മൈത്രാവരുണിരന്ത്യധീഃ॥ 1-194-10 (8710) 
വസിഷ്ഠോ വാരയാമാസ ഹേതുനാ യേന തച്ഛൃണു।  1-194-11 (8711) 
വസിഷ്ഠ ഉവാച।
കൃതവീര്യ ഇതി ഖ്യാതോ ബഭൂവ പൃഥിവീപതിഃ॥  1-194-11x (1115) 
യാജ്യോ വേദവിദാം ലോകേ ഭൃഗൂണാം പാർഥിവർഷഭഃ।
സ താനഗ്രഭുജസ്താത ധാന്യേന ച ധനേന ച॥ 1-194-12 (8712) 
സോമാന്തേ തർപയാമാസ വിപുലേന വിശാംപതിഃ।
തസ്മിന്നൃപതിശാർദൂലേ സ്വര്യാതേഽഥ കഥഞ്ചന॥ 1-194-13 (8713) 
ബഭൂവ തത്കുലേയാനാം ദ്രവ്യകാര്യമുപസ്ഥിതം।
ഭൃഗൂണാം തു ധനം ജ്ഞാത്വാ രാജാനഃ സർവ ഏവ തേ॥ 1-194-14 (8714) 
യാചിഷ്ണവോഽഭിജഗ്മുസ്താംസ്തതോ ഭാർഗവസത്തമാൻ।
ഭൂമൌ തു നിദദുഃ കേചിദ്ഭൃഗവോ ധനമക്ഷയം॥ 1-194-15 (8715) 
ദദുഃ കേചിദ്ദ്വിജാതിഭ്യോ ജ്ഞാത്വാ ക്ഷത്രിയതോ ഭയം।
ഭൃഹവസ്തു ദദുഃ കേചിത്തേഷാം വിത്തം യഥേപ്സിതം॥ 1-194-16 (8716) 
ക്ഷത്രിയാണാം തദാ താത കാരണാന്തരദർശനാത്।
തതോ മഹീതലം താത ക്ഷത്രിയേണ യദൃച്ഛയാ॥ 1-194-17 (8717) 
ഖനതാഽധിഗതം വിത്തം കേനച്ചിദ്ധൃഗുവേശ്മനി।
തദ്വിത്തം ദദൃശുഃ സർവേ സമേതാഃ ക്ഷത്രിയർഷഭാഃ॥ 1-194-18 (8718) 
അവമന്യ തതഃ ക്രോധാദ്ഭൃഗൂംസ്താഞ്ഛരണഗതാൻ।
നിജഘ്നുഃ പരമേഷ്വാസാഃ സർവാംസ്താന്നിശിതൈഃ ശരൈഃ॥ 1-194-19 (8719) 
ആഗർഭാദവകൃന്തന്തശ്ചേരുഃ സർവാം വസുന്ധരാം।
തത ഉച്ഛിദ്യമാനേഷു ഭൃഗുഷ്വേവം ഭയാത്തദാ॥ 1-194-20 (8720) 
ഭൃഗുപത്ന്യോ ഗിരിം ദുർഗം ഹിമവന്തം പ്രപേദിരേ।
താസാമന്യതമാ ഗർഭം ഭയാദ്ദധ്രേ മഹൌജസം॥ 1-194-21 (8721) 
ഊരുണൈകേന വാഭോരൂർഭർതുഃ കുലവിവൃദ്ധയേ।
തം ഗർഭമുപലഭ്യാശു ബ്രാഹ്മണ്യേകാ ഭയാർദിതാ॥ 1-194-22 (8722) 
ഗത്വാ വൈ കഥയാമാസ ക്ഷത്രിയാണാമുപഹ്വരേ।
തതസ്തേ ക്ഷത്രിയാ ജഗ്മുസ്തം ഗർഭം ഹന്തുമുദ്യതാഃ॥ 1-194-23 (8723) 
ദദൃശുർബ്രാഹ്മണീം തേഽഥ ദീപ്യമാനാം സ്വതേജസാ।
അഥ ഗർഭഃ സ ഭിത്ത്വോരും ബ്രാഹ്മണ്യാ നിർജഗാമ ഹ॥ 1-194-24 (8724) 
മുഷ്ണന്ദൃഷ്ടീഃ ക്ഷത്രിയാണാം മധ്യാഹ്ന ഇവ ഭാസ്കരഃ।
തതശ്ചക്ഷുർവിഹീനാസ്തേ ഗിരിദുർഗേഷു ബഭ്രമുഃ॥ 1-194-25 (8725) 
തതസ്തേ മോഘസങ്കൽപാ ഭയാർതാഃ ക്ഷത്രിയാഃ പുനഃ।
ബ്രാഹ്മണീം ശരമം ജഗ്മുർദൃഷ്ട്യർഥം താമനിന്ദിതാം॥ 1-194-26 (8726) 
ഊചുശ്ചൈനാം മഹാഭാഗാം ക്ഷത്രിയാസ്തേ വിചേതസഃ।
ജ്യോതിഃപ്രഹീണാ ദുഃഖാർതാഃ ശാന്താർചിഷ ഇവാഗ്നയഃ॥ 1-194-27 (8727) 
ഭഗവത്യാഃ പ്രസാദേന ഗച്ഛേത്ക്ഷത്രമനാമയം।
ഉപാരംയ ച ഗച്ഛേമ സഹിതാഃ പാപകർമണഃ॥ 1-194-28 (8728) 
സപുത്രാ ത്വം പ്രസാദം നഃ കർതുമർഹസി ശോഭനേ।
പുനർദൃഷ്ടിപ്രദാനേന രാജ്ഞഃ സന്ത്രാതുമർഹസി॥ ॥ 1-194-29 (8729) 
 
ഇതി ശ്രീമൻമഹാഭാരതേ ആദിപ്രവണി ചൈത്രരഥപർവണി ചതുർനവത്യധികശതതമോഽധ്യായഃ॥ 194 ॥

Mahabharata - Adi Parva - Chapter Footnotes

1-194-10 അന്ത്യധീഃ അന്തേ സിദ്ധാന്തേ സാധ്വീ അന്ത്യാ ധീര്യസ്യ സോന്ത്യധീഃ॥ ചതുർനവത്യധികശതതമോഽധ്യായഃ॥ 194 ॥



ആദിപർവ - അധ്യായ 195

॥ ശ്രീഃ ॥

1.195. അധ്യായഃ 195 

Mahabharata - Adi Parva - Chapter Topics

ബ്രാഹ്മണീവാക്യേന ഔർവംപ്രതി ശരണാഗതാനാം ക്ഷത്രിയാണാം ചക്ഷുഃപ്രാപ്തിഃ॥ 1 ॥ ലോകവിനാശാർഥം തപസ്യത ഔർവസ്യ തത്പിതൃകൃതതപോനിവാരണം॥ 2 ॥

Mahabharata - Adi Parva - Chapter Text

1-195-0 (8730) 
ബ്രാഹ്മണ്യുവാച। 1-195-0x (1116) 
നാഹം ഗൃഹ്ണാമി വസ്താതാ ദൃഷ്ടീർനാസ്മി രുഷാന്വിതാ।
അയം തു ഭാർഗവോ നൂനമൂരുജഃ കുപിതോഽദ്യ വഃ॥ 1-195-1 (8731) 
തേന ചക്ഷൂംഷി വസ്താതാ വ്യക്തം കോപാൻമഹാത്മനാ।
സ്മരതാ നിഹതാൻബന്ധൂനാദത്താനി ന സംശയഃ॥ 1-195-2 (8732) 
ഗർഭാനപി യദാ യൂയം ഭൃഗൂണാം ഘ്നത പുത്രകാഃ।
തദായമൂരുണാ ഗർഭോ മയാ വർഷശതം ധൃതഃ॥ 1-195-3 (8733) 
ഷഡംഗശ്ചാഖിലോ വേദ ഇമം ഗർഭസ്ഥമേവ ഹ।
വിവേശ ഭൃഗുവംശസ്യ ഭൂയഃ പ്രിയചികീർഷയാ॥ 1-195-4 (8734) 
സോഽയം പിതൃവധാദ്വ്യക്തം ക്രോധാദ്വോ ഹന്തുമിച്ഛതി।
തേജസാ തസ്യ ദിവ്യേന ചക്ഷൂംഷി മുഷിതാനി വഃ॥ 1-195-5 (8735) 
തമേവ യൂയം യാചധ്വമൌർവം മമ സുതോത്തമം।
അയം വഃ പ്രണിപാതേന തുഷ്ടോ ദൃഷ്ടീഃ പ്രദാസ്യതി॥ 1-195-6 (8736) 
വസിഷ്ഠ ഉവാച। 1-195-7x (1117) 
ഏവമുക്താസ്തതഃ സർവേ രാജാനസ്തേ തമൂരുജം।
ഊചുഃ പ്രസീദേതി തദാ പ്രസാദം ച ചകാര സഃ॥ 1-195-7 (8737) 
അനേനൈവ ച വിഖ്യാതോ നാംനാ ലോകേഷു സത്തമഃ।
സ ഔർവ ഇതി വിപ്രർഷിരൂരും ഭിത്ത്വാ വ്യജായത॥ 1-195-8 (8738) 
ചക്ഷൂംഷി പ്രതിലഭ്യാഥ പ്രതിജഗ്മുസ്തതോ നൃപാഃ।
ഭാർഗവസ്തു മുനിർമേനേ സർവലോകപരാഭവം॥ 1-195-9 (8739) 
സ ചക്രേ താത ലോകാനാം വിനാശായ മതിം തദാ।
സർവേഷാമേവ കാർത്സ്ന്യേന മനഃ പ്രവണമാത്മനഃ॥ 1-195-10 (8740) 
ഇച്ഛന്നപചിതിം കർതും ഭൃഗൂണാം ഭൃഗുനന്ദനഃ।
സർവലോകവിനാശായ തപസാ സഹതൈധിതഃ॥ 1-195-11 (8741) 
താപയാമാസ താംʼല്ലോകാൻസദേവാസുരമാനുഷാൻ।
തപസോഗ്രേണ മഹതാ നന്ദയിഷ്യൻപിതാമഹാൻ॥ 1-195-12 (8742) 
തതസ്തം പിതരസ്താത വിജ്ഞായ കുലനന്ദനം।
പിതൃലോകാദുപാഗംയ സർവ ഊചുരിദം വചഃ॥ 1-195-13 (8743) 
ഔർവ ദൃഷ്ടഃ പ്രഭാവസ്തേ തപസോഗ്രസ്യ പുത്രക।
പ്രസാദം കുരു ലോകാനാം നിയച്ഛ ക്രോധമാത്മനഃ॥ 1-195-14 (8744) 
നാനീശൈർഹി തദാ താത ഭൃഗുഭിർഭാവിതാത്മഭിഃ।
വധോ ഹ്യുപേക്ഷിതഃ സർവൈഃ ക്ഷത്രിയാണാം വിഹിംസതാം॥ 1-195-15 (8745) 
ആയുഷാ വിപ്രകൃഷ്ടേന യദാ നഃ ഖേദ ആവിശത്।
തദാഽസ്മാഭിർവധസ്താത ക്ഷത്രിയൈരീപ്സിതഃ സ്വയം॥ 1-195-16 (8746) 
നിഖാതം യച്ച വൈ വിത്തം കേനചിദ്ഗൃഗുവേശ്മനി।
വൈരായൈവ തദാ ന്യസ്തം ക്ഷത്രിയാൻകോപയിഷ്ണുഭിഃ॥ 1-195-17 (8747) 
കിം ഹി വിത്തേന നഃ കാര്യം സ്വർഗേപ്സൂനാം ദ്വിജോത്തമ।
യദസ്മാകം ധനാധ്യക്ഷഃ പ്രഭൂതം ധനമാഹരത്॥ 1-195-18 (8748) 
യദാ തു മൃത്യുരാദാതും ന നഃ ശക്നോതി സർവശഃ।
തദാഽസ്മാഭിരയം ദൃഷ്ട ഉപായസ്താത സംമതഃ॥ 1-195-19 (8749) 
ആത്മഹാ ച പുമാംസ്താത ന ലോകാംʼല്ലഭതേ ശുഭാൻ।
തതോഽസ്മാഭിഃ സമീക്ഷ്യൈവം നാത്മനാത്മാ നിപാതിതഃ॥ 1-195-20 (8750) 
ന ചൈതന്നഃ പ്രിയം താത യദിദം കർതുമിച്ഛസി।
നിയച്ഛേദം മനഃ പാപാത്സർവലോകപരാഭവാത്॥ 1-195-21 (8751) 
മാ വധീഃ ക്ഷത്രിയാംസ്താത ന ലോകാൻസപ്ത പുത്രക।
ദൂഷയന്തം തപസ്തേജഃ ക്രോധമുത്പതിതം ജഹി॥ ॥ 1-195-22 (8752) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി പഞ്ചനവത്യധികശതതമോഽധ്യായഃ॥ 195 ॥

Mahabharata - Adi Parva - Chapter Footnotes

1-195-20 ആത്മഹേതി ഏതേന ഭൃഗുപതനാദിനാ മരണം ബ്രാഹ്മണേതരവിഷയം ദർശിതം॥ 1-195-22 മാവധീരിതി ക്ഷത്രിയാൻ തദനിയന്തൃത്വേനാനപരാധിനഃ। സപ്തലോകാൻ ഭൂരാദീംശ്ച മാവധീഃ കിന്തു തപഃസംഭൃതം തേജോ ദൂഷയന്തം ക്രോധം ജഹി॥ പഞ്ചനവത്യധികശതതമോഽധ്യായഃ॥ 195 ॥



ആദിപർവ - അധ്യായ 196

॥ ശ്രീഃ ॥

1.196. അധ്യായഃ 196 

Mahabharata - Adi Parva - Chapter Topics

പിതൄണാം നിദേശേന ഔർവസ്യ സമുദ്രേ ക്രോധത്യാഗഃ॥ 1 ॥

Mahabharata - Adi Parva - Chapter Text

1-196-0 (8753) 
ഔർവ ഉവാച। 1-196-0x (1118) 
ഉക്തവാനസ്മി യാം ക്രോധാത്പ്രതിജ്ഞാം പിതരസ്തദാ।
സർവലോകവിനാശായ ന സാ മേ വിതഥാ ഭവേത്॥ 1-196-1 (8754) 
വൃഥാരോഷപ്രതിജ്ഞോ വൈ നാഹം ജീവിതുമുത്സഹേ।
അനിസ്തീർണോ ഹി മാം രോഷോ ദഹേദഗ്നിരിവാരണിം॥ 1-196-2 (8755) 
യോ ഹി കാരണതഃ ക്രോധം സഞ്ജാതം ക്ഷന്തുമർഹതി।
നാലം സ മനുജഃ സംയക് ത്രിവർഗം പരിരക്ഷിതും॥ 1-196-3 (8756) 
അശിഷ്ടാനാം നിയന്താ ഹി ശിഷ്ടാനാം പരിരക്ഷിതാ।
സ്ഥാനേ രോഷഃ പ്രയുക്തഃ സ്യാന്നൃപൈഃ സർവജിഗീഷുഭിഃ॥ 1-196-4 (8757) 
അശ്രൌഷമഹമൂരുസ്ഥോ ഗർഭശയ്യാഗതസ്തദാ।
ആരാവം മാതൃവർഗസ്യ ഭൃഗൂണാം ക്ഷത്രിയൈർവധേ॥ 1-196-5 (8758) 
സാമരൈർഹി യദാ ലോകേ ഭൃഗൂണാം ക്ഷത്രിയാധമൈഃ।
ആഗർഭോത്സാദനം ക്ഷാന്തം തദാ മാം മന്യുരാവിശത്॥ 1-196-6 (8759) 
പ്രകീർണകേശാഃ കില മേ മാതരഃ പിതരസ്തഥാ।
ഭയാത്സർവേഷു ലോകേഷു നാധിജഗ്മുഃ പരായണം॥ 1-196-7 (8760) 
താൻഭൃഗൂണാം യദാ ദാരാൻകശ്ചിന്നാഭ്യുപപദ്യത।
മാതാ തദാ ദധാരേയമൂരുണൈകേന മാം ശുഭാ॥ 1-196-8 (8761) 
പ്രതിഷേദ്ധാ ഹി പാപസ്യ യദാ ലോകേഷു വിദ്യതേ।
തദാ സർവേഷു ലോകേഷു പാപകൃന്നോപപദ്യതേ॥ 1-196-9 (8762) 
യദാ തു പ്രതിഷേദ്ധാരം പാപോ ന ലഭതേ ക്വചിത്।
തിഷ്ഠന്തി ബഹവോ ലോകാസ്തദാ പാപേഷു കർമസു॥ 1-196-10 (8763) 
ജാനന്നപി ച യഃ പാപം ശക്തിമാന്ന നിയച്ഛതി।
ഈശഃ സൻസോഽപി തേനൈവ കർമണാ സംപ്രയുജ്യതേ॥ 1-196-11 (8764) 
രാജഭിശ്ചേശ്വരൈശ്ചൈവ യദി വൈ പിതരോ മമ।
ശക്തൈർന ശകിതാസ്ത്രാതുമിഷ്ടം മത്വേഹ ജീവിതം॥ 1-196-12 (8765) 
അത ഏഷാമഹം ക്രുദ്ധോ ലോകാനാമീശ്വരോ ഹ്യഹം।
ഭവതാം ച വചോ നാലമഹം സമഭിവർതിതും॥ 1-196-13 (8766) 
മമാപി ചേദ്ഭവേദേവമീശ്വരസ്യ സതോ മഹത്।
ഉപേക്ഷമാണസ്യ പുനർലോകാനാം കിൽബിഷാദ്ഭയം॥ 1-196-14 (8767) 
യശ്ചായം മന്യുജോ മേഽഗ്നിർലോകാനാദാതുമിച്ഛതി।
ദഹേദേഷ ച മാമേവ നിഗൃഹീതഃ സ്വതേജസാ॥ 1-196-15 (8768) 
ഭവതാം ച വിജാനാമി സർവലോകഹിതേപ്സുതാം।
തസ്മാദ്വിധദ്ധ്വം യച്ഛ്രേയോ ലോകാനാം മമ ചേശ്വരാഃ॥ 1-196-16 (8769) 
പിതര ഊചുഃ। 1-196-17x (1119) 
യ ഏഷ മന്യുജസ്തേഽഗ്നിർലോകാനാദാതുമിച്ഛതി।
അപ്സു തം മുഞ്ച ഭദ്രം തേ ലോകാ ഹ്യപ്സു പ്രതിഷ്ഠിതാഃ॥ 1-196-17 (8770) 
ആപോമയാഃ സർവരസാഃ സർവമാപോമയം ജഗത്।
തസ്മാദപ്സു വിമുഞ്ചേമം ക്രോധാഗ്നിം ദ്വിജസത്തമ॥ 1-196-18 (8771) 
അയം തിഷ്ഠതു തേ വിപ്ര യദീച്ഛസി മഹോദധൌ।
മന്യുജോഽഗ്നിർദഹന്നാപോ ലോകാ ഹ്യാപോമയാഃ സ്മൃതാഃ॥ 1-196-19 (8772) 
ഏവം പ്രതിജ്ഞാ സത്യേയം തവാനഘ ഭവിഷ്യതി।
ന ചൈവം സാമരാ ലോകാ ഗമിഷ്യന്തി പരാഭവം॥ 1-196-20 (8773) 
വസിഷ്ഠ ഉവാച। 1-196-21x (1120) 
തതസ്തം ക്രോധജം താത ഔർവോഽഗ്നിം വരുണാലയേ।
ഉത്സസർജ സ ചൈവാപ ഉപയുങ്ക്തേ മഹോദധൌ॥ 1-196-21 (8774) 
മഹദ്ധയശിരോ ഭൂത്വാ യത്തദ്വേദവിദോ വിദുഃ।
തമഗ്നിമുദ്ഹിരദ്വക്ത്രാത്പിബത്യാപോ മഹോദധൌ॥ 1-196-22 (8775) 
തസ്മാത്ത്വമപി ഭദ്രം തേ ന ലോകാൻഹന്തുമർഹസി।
പരാശരം പരാംʼല്ലോകാഞ്ജാനഞ്ജ്ഞാനവതാം വര॥ ॥ 1-196-23 (8776) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി ഷണ്ണവത്യധികശതതമോഽധ്യായഃ॥ 196 ॥

Mahabharata - Adi Parva - Chapter Footnotes

1-196-2 അനിസ്തീർണോഽകൃതകാര്യഃ॥ 1-196-8 തദ്ഭൃഗൂണാം രാജാ കശ്ചിന്നാഭ്യുപപദ്യതേ ഇതി ങ. പാഠഃ॥ 1-196-21 ഉപയുങ്ക്തേ ഭക്ഷയതി॥ 1-196-22 ഹയശിരഃ വഡവാമുഖം॥ ഷണ്ണവത്യധികശതതമോഽധ്യായഃ॥ 196 ॥



ആദിപർവ - അധ്യായ 197

॥ ശ്രീഃ ॥

1.197. അധ്യായഃ 197 

Mahabharata - Adi Parva - Chapter Topics

വസിഷ്ഠവാക്യേന ലോകവിനാശാന്നിവൃത്തേന പരാശരേണ രാക്ഷസനാശാർഥം യജ്ഞാരംഭഃ॥ 1 ॥ പുലസ്ത്യപ്രാർഥനയാ പരാശരേണ യജ്ഞസമാപനം॥ 2 ॥

Mahabharata - Adi Parva - Chapter Text

1-197-0 (8777) 
ഗന്ധർവ ഉവാച। 1-197-0x (1121) 
ഏവമുക്തഃ സ വിപ്രർഷിർവസിഷ്ഠേന മഹാത്മനാ।
ന്യയച്ഛദാത്മനഃ ക്രോധം സർവലോകപരാഭവാത്॥ 1-197-1 (8778) 
ഈജേ ച സ മഹാതേജാഃ സർവവേദവിദാം വരഃ।
ഋഷീ രാക്ഷസസത്രേണ ശാക്തേയോഽഥ പരാശരഃ॥ 1-197-2 (8779) 
തതോ വൃദ്ധാംശ്ച ബാലാംശ്ച രാക്ഷസാൻസ മഹാമുനിഃ।
ദദാഹ വിതതേ യജ്ഞേ ശക്തേർവധമനുസ്മരൻ॥ 1-197-3 (8780) 
ന ഹി തം വാരയാമാസ വസിഷ്ഠോ രക്ഷസാം വധാത്।
ദ്വിതീയാമസ്യ മാം ഭാങ്ക്ഷം പ്രതിജ്ഞാമിതി നിശ്ചയാത്॥ 1-197-4 (8781) 
ത്രയാണാം പാവകാനാം ച സത്രേ തസ്മിൻമഹാമുനിഃ।
ആസീത്പുരസ്താദ്ദീപ്താനാം ചതുർഥ ഇവ പാവകഃ॥ 1-197-5 (8782) 
തേന യജ്ഞേന ശുഭ്രേണ ഹൂയമാനേന ശക്തിതഃ।
തദ്വിദീപിതമാകാശം സൂര്യേണേവ ഘനാത്യയേ॥ 1-197-6 (8783) 
തം വസിഷ്ഠാദയഃ സർവേ മുനയസ്തത്ര മേനിരേ।
തേജസാ ദീപ്യമാനം വൈ ദ്വിതീയമിവ ഭാസ്കരം॥ 1-197-7 (8784) 
തതഃ പരമദുഷ്പ്രാപമന്യൈർഋഷിരുധാരധീഃ।
സമാപിപയിഷുഃ സത്രം തമത്രിഃ സമുപാഗമത്॥ 1-197-8 (8785) 
തഥാ പുലസ്ത്യഃ പുലഹഃ ക്രതുശ്ചൈവ മഹാക്രതുഃ।
തത്രാജഗ്മുരമിത്രഘ്ന രക്ഷസാം ജീവിതേപ്സയാ॥ 1-197-9 (8786) 
പുലസ്ത്യസ്തു വധാത്തേഷാം രക്ഷസാം ഭരതർഷഭ।
ഉവാചേദം വചഃ പാർഥ പരാശരമരിന്ദമം॥ 1-197-10 (8787) 
കച്ചിത്താതാപവിഘ്നം തേ കച്ചിന്നന്ദസി പുത്രക।
അജാനതാമദോഷാണാം സർവേഷാം രക്ഷസാം വധാത്॥ 1-197-11 (8788) 
പ്രജോച്ഛേദമിമം മഹ്യം ന ഹി കർതു ത്വമർഹസി।
നൈഷ താത ദ്വിജാതീനാം ധർമോ ദൃഷ്ടസ്തപസ്വിനാം॥ 1-197-12 (8789) 
ശമ ഏവ പരോ ധർമസ്തമാചര പരാശര।
അധർമിഷ്ഠം വരിഷ്ഠഃ സൻകുരുഷേ ത്വം പരാശര॥ 1-197-13 (8790) 
ശക്തിം ചാപി ഹി ധർമജ്ഞം നാതിക്രാന്തുമിഹാർഹസി।
പ്രജായാശ്ച മമോച്ഛേദം ന ചൈവം കർതുമർഹസി॥ 1-197-14 (8791) 
ശാപാദ്ധി ശക്തേർവാസിഷ്ഠ തദാ തദുപപാദിതം।
ആത്മജേന സ ദോഷേണ ശക്തിർനീത ഇതോ ദിവം॥ 1-197-15 (8792) 
ന ഹി തം രാക്ഷസഃ കശ്ചിച്ഛക്തോ ഭക്ഷയിതും മുനേ।
`വാസിഷ്ഠോ ഭക്ഷിതശ്ചാസീത്കൌശികോത്സൃഷ്ടരക്ഷസാ। 
ശാപം ന കുർവന്തി തദാ ന ച ത്രാണപരായണാഃ॥  1-197-16 (8793) 
ക്ഷമാവന്തോഽദഹന്ദേഹം ദേഹമന്യദ്ഭവത്വിതി।'
ആത്മനൈവാത്മനസ്തേന ദൃഷ്ടോ മൃത്യുസ്തദാഽഭവത്॥  1-197-17 (8794) 
നിമിത്തഭൂതസ്തത്രാസീദ്വിശ്വാമിത്രഃ പരാശര।
രാജാ കൽമാഷപാദശ്ച ദിവമാരുഹ്യ മോദതേ॥ 1-197-18 (8795) 
യേ ച ശക്ത്യവരാഃ പുത്രാ വസിഷ്ഠസ്യ മഹാമുനേ।
തേ ച സർവേ മുദാ യുക്താ മോദന്തേ സഹിതാഃ സുരൈഃ॥ 1-197-19 (8796) 
സർവമേതദ്വസിഷ്ഠസ്യ വിദിതം വൈ മഹാമുനേ।
രക്ഷസാം ച സമുച്ഛേദ ഏഷ താത തപസ്വിനാം॥ 1-197-20 (8797) 
നിമിത്തഭൂതസ്ത്വം ചാത്ര ക്രതൌ വാസിഷ്ഠനന്ദന।
തത്സത്രം മുഞ്ച ഭദ്രം തേ സമാപ്തമിദമസ്തു തേ॥ 1-197-21 (8798) 
ഗന്ധർവ ഉവാച। 1-197-22x (1122) 
ഏവമുക്തഃ പുലസ്ത്യേന വസിഷ്ഠേന ച ധീമതാ।
തദാ സമാപയാമാസ സത്രം ശാക്തോ മഹാമുനിഃ॥ 1-197-22 (8799) 
സർവരാക്ഷസസത്രായ സംഭൃതം പാവകം തദാ।
ഉത്തരേ ഹിമവത്പാർശ്വേ ഉത്സസർജ മഹാവനേ॥ 1-197-23 (8800) 
സ തത്രാദ്യാപി രക്ഷാംസി വൃക്ഷാനശ്മന ഏവ ച।
ഭക്ഷയന്ദൃശ്യതേ വഹ്നിഃ സദാ പർവണി പർവണി॥ ॥ 1-197-24 (8801) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി സപ്തനവത്യധികശതതമോഽധ്യായഃ॥ 197 ॥

Mahabharata - Adi Parva - Chapter Footnotes

1-197-4 മാഭാങ്ക്ഷേ ന നാശയേയം॥ 1-197-12 മദ്യം മമ॥ സപ്തനവത്യധികശതതമോഽധ്യായഃ॥ 197 ॥



ആദിപർവ - അധ്യായ 198

॥ ശ്രീഃ ॥

1.198. അധ്യായഃ 198 

Mahabharata - Adi Parva - Chapter Topics

സൌദാസഭാര്യായാം വസിഷ്ഠേന പുത്രോത്പാദനകാരണം പൃഷ്ടവന്തമർജുനംപ്രതി പുനഃ കൽമാഷപാദകഥാകഥനം॥ 1 ॥ മൈഥുനധർമസ്യ ബ്രാഹ്ണം ഭക്ഷിതവതഃ സൌദാസസ്യ ബ്രാഹ്മണ്യാ ശാപഃ॥ 2 ॥

Mahabharata - Adi Parva - Chapter Text

1-198-0 (8802) 
`ഗന്ധർവ ഉവാച। 1-198-0x (1123) 
പുനശ്ചൈവ മഹാതേജാ വിശ്വാമിത്രജിഘാംസയാ।
അഗ്നിം സംഭൃതവാൻഘോരം ശാക്തേയഃ സുമഹാതപാഃ॥ 1-198-1 (8803) 
വാസിഷ്ഠസംഭൃതശ്ചാഗ്നിർവിശ്വാമിത്രഹിതൈഷിണാ।
തേജസാ വഹ്നിതുല്യേന ഗ്രസ്തഃ സ്കന്ദേന ധീമതാ॥'  1-198-2 (8804) 
അർജുന ഉവാച। 1-198-3x (1124) 
രാജ്ഞാ കൽമാഷപാദേന ഗുരൌ ബ്രഹ്മവിദാം വരേ।
കാരണം കിം പുരസ്കൃത്യ ഭാര്യാ വൈ സന്നിയോജിതാ॥ 1-198-3 (8805) 
ജാനതാ വൈ പരം ധർമം വസിഷ്ഠേന മഹാത്മനാ।
അഗംയാഗമനം കസ്മാത്കൃതം തേന മഹർഷിണാ॥ 1-198-4 (8806) 
അധർമിഷ്ഠം വസിഷ്ഠേന കൃതം ചാപി പുരാ സഖേ।
ഏതൻമേ സംശയം സർവം ഛേത്തുമർഹസി പൃച്ഛതഃ॥ 1-198-5 (8807) 
ഗന്ധർവ ഉവാച। 1-198-6x (1125) 
ധനഞ്ജയ നിബോധേയം യൻമാം ത്വം പരിപൃച്ഛസി।
വസിഷ്ഠം പ്രതി ദുർധർഷ തഥാ മിത്രസഹം നൃപം॥ 1-198-6 (8808) 
കഥിതം തേ മയാ സർവം യഥാ ശപ്തഃ സ പാർഥിവഃ।
ശക്തിനാ ഭരതശ്രേഷ്ഠ വാസിഷ്ഠേന മഹാത്മനാ॥ 1-198-7 (8809) 
സ തു ശാപവശം പ്രാപ്തഃ ക്രോധപര്യാകുലേക്ഷണഃ।
നിർജഗാമ പുരാദ്രാജാ സഹദാരഃ പരന്തപഃ॥ 1-198-8 (8810) 
അരണ്യം നിർജനം ഗത്വാ സദാരഃ പരിചക്രമേ।
നാനാമൃഗഗണാകീർണം നാനാസത്വസമാകുലം॥ 1-198-9 (8811) 
നാനാഗുൽമലതാച്ഛന്നം നാനാദ്രുമസമാവൃതം।
അരണ്യം ഘോരസന്നാദം ശാപഗ്രസ്തഃ പരിഭ്രമൻ॥ 1-198-10 (8812) 
സ കദാചിത്ക്ഷുധാവിഷ്ടോ മൃഗയൻഭക്ഷ്യമാത്മനഃ।
ദദർശ സുപരിക്ലിഷ്ടഃ കസ്മിംശ്ചിന്നിർജനേ വനേ॥ 1-198-11 (8813) 
ബ്രാഹ്മണം ബ്രാഹ്മണീം ചൈവ മിഥുനായോപസംഗതൌ।
തൌ തം വീക്ഷ്യ സുവിത്രസ്താവകൃതാർഥൌ പ്രധാവിതൌ॥ 1-198-12 (8814) 
തയോഃ പ്രദ്രവതോർവിപ്രം ജഗ്രാഹ നൃപതിർബലാത്।
ദൃഷ്ട്വാ ഗൃഹീതം ഭർതാരമഥ ബ്രാഹ്മണ്യഭാഷത॥ 1-198-13 (8815) 
ശൃണു രാജൻമമ വചോ യത്ത്വാം വക്ഷ്യാമി സുവ്രത।
ആദിത്യവംശപ്രഭവസ്ത്വം ഹി ലോകേ പരിശ്രുതഃ॥ 1-198-14 (8816) 
അപ്രമത്തഃ സ്ഥി ധർമേ ഗുരുശുശ്രൂഷണേ രതഃ।
ശാപോപഹത ദുർധർഷ ന പാപം കർതുമർഹസി॥ 1-198-15 (8817) 
ഋതുകാലേ തു സംപ്രാപ്തേ ഭർതൃവ്യസനകർശിതാ।
അകൃതാർഥാ ഹ്യഹം ഭർത്രാ പ്രസവാർഥം സമാഗതാ॥ 1-198-16 (8818) 
പ്രസീദ നൃപതിശ്രേഷ്ഠ ഭർതാഽയം മേ വിസൃജ്യതാം।
ഏവം വിക്രോശമാനായാസ്തസ്യാസ്തു ന നൃശംസവത്॥ 1-198-17 (8819) 
ഭർതാരം ഭക്ഷയാമാസ വ്യാഘ്രോ മൃഗമിവേപ്സിതം।
തസ്യാഃ ക്രോധാഭിഭൂതായാ യാന്യശ്രൂണ്യപതൻഭുവി॥ 1-198-18 (8820) 
സോഽഗ്നിഃ സമഭവദ്ദീപ്തസ്തം ച ദേശം വ്യദീപയത്।
തതഃ സാ ശോകസന്തപ്താ ഭർതൃവ്യസനകർശിതാ॥ 1-198-19 (8821) 
കൽമാഷപാദം രാജർഷിമശപദ്ബ്രാഹ്മണീ രുഷാ।
യസ്മാൻമമാകൃതാർഥായാസ്ത്വയാ ക്ഷുദ്ര നൃശംസവത്॥ 1-198-20 (8822) 
പ്രേക്ഷന്ത്യാ ഭക്ഷിതോ മേഽദ്യ പ്രിയോ ഭർതാ മഹായശാഃ।
തസ്മാത്ത്വമപി ദുർബുദ്ധേ മച്ഛാപപരിവിക്ഷതഃ॥ 1-198-21 (8823) 
പത്നീമൃതാവനുപ്രാപ്യ സദ്യസ്ത്യക്ഷ്യസി ജീവിതം।
`തേന പ്രസാദ്യമാനാ സാ പ്രസാദമകരോത്തദാ।' 
യസ്യ ചർഷേർവസിഷ്ഠസ്യ ത്വയാ പുത്രാ വിനാശിതാഃ॥  1-198-22 (8824) 
തേന സംഗംയ തേ ഭാര്യാ തനയം ജനയിഷ്യതി।
സതേ വംശകരഃ പുത്രോ ഭവിഷ്യതി നൃപാധമ॥ 1-198-23 (8825) 
ഏവം ശപ്ത്വാ തു രാജാനം സാ തമാംഗിരസീ ശുഭാ।
തസ്യൈവ സന്നിധൌ ദീപ്തം പ്രവിവേശ ഹുതാശനം॥ 1-198-24 (8826) 
വസിഷ്ഠശ്ച മഹാഭാഗഃ സർവമേതദവൈക്ഷത।
ജ്ഞാനയോഗേന മഹതാ തപസാ ച പരന്തപ॥ 1-198-25 (8827) 
മുക്തശാപശ്ച രാജർഷിഃ കാലേന മഹതാ തതഃ।
ഋതുകാലേഽഭിപതിതോ മദയന്ത്യാ നിവാരിതഃ॥ 1-198-26 (8828) 
ന ഹി സസ്മാര സ നൃപസ്തം ശാപം കാമമോഹിതഃ।
ദേവ്യാഃ സോഽഥ വചഃ ശ്രുത്വാ സംഭ്രാന്തോ നൃപസത്തമഃ॥ 1-198-27 (8829) 
തം ശാപമനുസംസ്മൃത്യ പര്യതപ്യദ്ഭൃശം തദാ।
ഏതസ്മാത്കാരണാദ്രാജാ വസിഷ്ഠം സന്യയോജയത്। 
സ്വദാരേഷു നരശ്രേഷ്ഠ ശാപദോഷസമന്വിതഃ॥ ॥  1-198-28 (8830) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി അഷ്ടനവത്യധികശതതമോഽധ്യായഃ॥ 198 ॥




ആദിപർവ - അധ്യായ 199

॥ ശ്രീഃ ॥

1.199. അധ്യായഃ 199 

Mahabharata - Adi Parva - Chapter Topics

അർജുനേന അനുരൂപപുരോഹിതസംപാദനം പൃഷ്ടേന ഗന്ധർവേണ ധൌംയവരണാക്ഷ്യനുജ്ഞാ॥ 1 ॥ ഗന്ധർവായ ആഗ്നേയാസ്ത്രദാനം॥ 2 ॥ ഉത്കോ ചതീർഥേ പാണ്ഡവൈഃ ധൌംയസ്യ പൌരോഹിത്യേ വരണം॥ 3 ॥

Mahabharata - Adi Parva - Chapter Text

1-199-0 (8831) 
അർജുന ഉവാച। 1-199-0x (1126) 
അസ്മാകമനുരൂപോ വൈ യഃ സ്യാദ്ഗന്ധർവ വേദവിത്।
പുരോഹിതസ്തമാചക്ഷ്വ സർവം ഹി വിദിതം തവ॥ 1-199-1 (8832) 
ഗന്ധർവ ഉവാച। 1-199-2x (1127) 
യവീയാന്ദേവലസ്യൈഷ വനേ ഭ്രാതാ തപസ്യതി।
ധൌംയ ഉത്കോചകേ തീർഥേ തം വൃണുധ്വം യീച്ഛഥ॥ 1-199-2 (8833) 
വൈശംപായന ഉവാച। 1-199-3x (1128) 
തതോഽർജുനോഽസ്ത്രമാഗ്നേയം പ്രദദൌ തദ്യഥാവിധി।
ഗന്ധർവായ `സ ച പ്രീതോ വചനം ചേദമബ്രവീത്॥ 1-199-3 (8834) 
മയി സന്തി ഹയശ്രേഷ്ഠാസ്തവ ദാസ്യാമി വൈ സഖേ।
ഉപകാരകൃതം മിത്രം പ്രതികാരേണ യോജയേ॥ 1-199-4 (8835) 
ഗൃഹ്ണീഷ്വ ചാക്ഷുഷീം വിദ്യാമിമാം ഭരതസത്തമ।
ഏവമുക്തോഽർജുനഃ' പ്രീതോ വചനം ചേദമബ്രവീത്॥ 1-199-5 (8836) 
ത്വയ്യേവ താവത്തിഷ്ഠന്തു ഹയാ ഗന്ധർവസത്തമ।
കാര്യകാലേ ഗ്രഹീഷ്യാമഃ സ്വസ്തി തേഽസ്ത്വിതി ചാബ്രവീത്॥ 1-199-6 (8837) 
തേഽന്യോന്യമഭിസംപൂജ്യ ഗന്ധർവഃ പാണ്ഡവാശ്ച ഹ।
രംയാദ്ഭാഗീരഥീതീരാദ്യഥാകാമം പ്രതസ്ഥിരേ॥ 1-199-7 (8838) 
തത ഉത്കോചകം തീർഥം ഗത്വാ ധൌംയാശ്രമം തു തേ।
തം വവ്രുഃ പാണ്ഡവാ ധൌംയം പൌരോഹിത്യായ ഭാരത॥ 1-199-8 (8839) 
താന്ധൌംയഃ പ്രതിജഗ്രാഹ സർവവേദവിദാം വരഃ।
വന്യേന ഫലമൂലേന പൌരോഹിത്യേന ചൈവ ഹ॥ 1-199-9 (8840) 
തേ സമാശംസിരേ ലബ്ധാം ശ്രിയം രാജ്യം ച പാണ്ഡവാഃ।
ബ്രാഹ്മണം തം പുരസ്കൃത്യ പാഞ്ചാലീം ച സ്വയംവരേ॥ 1-199-10 (8841) 
പുരോഹിതേന തേനാഥ ഗുരുണാ സംഗതാസ്തദാ।
നാഥവന്തമിവാത്മാനം മേനിരേ ഭരതർഷഭാഃ॥ 1-199-11 (8842) 
സ ഹി വേദാർഥതത്ത്വജ്ഞസ്തേഷാം ഗുരുരുദാരധീഃ।
വേദവിച്ചൈവ വാഗ്മീ ച ധൌംയഃ ശ്രീമാന്ദ്വിജോത്തമഃ॥ 1-199-12 (8843) 
തേജസാ ചൈവ ബുദ്ധ്യാ ച രൂപേണ യശസാ ശ്രിയാ।
മന്ത്രൈശ്ച വിവിധൈർധൌംയസ്തുല്യ ആസീദ്ബൃഹസ്പതേഃ॥ 1-199-13 (8844) 
സ ചാപി വിപ്രസ്താൻമേനേ സ്വഭാവാഭ്യധികാൻഭുവി।
തേന ധർമവിദാ പാർഥാ യോജ്യാ സർവവിദാ വൃതാഃ॥ 1-199-14 (8845) 
മേനിരേ സഹിതാ വീരാഃ പ്രാപ്തം രാജ്യം ച പാണ്ഡവാഃ।
ബുദ്ധിവീര്യബലോത്സാഹൈര്യുക്താ ദേവാ ഇവാപരേ॥ 1-199-15 (8846) 
കൃതസ്വസ്ത്യയനാസ്തേന തതസ്തേ മനുജാധിപാഃ।
മേനിരേ സഹിതാ ഗന്തും പാഞ്ചാല്യാസ്തം സ്വയംവരം॥ ॥ 1-199-16 (8847) 
 
ഇതി ശ്രീമൻമഹാഭാരതേ ആദിപർവണി ചൈത്രരഥപർവണി ഏകോനദ്വിശതതമോഽധ്യായഃ॥ 199 ॥ ॥ സമാപ്തം ചൈത്രരഥപർവ ॥




ആദിപർവ - അധ്യായ 200

॥ ശ്രീഃ ॥

1.200. അധ്യായഃ 200 

 
(അഥ സ്വയംവരപർവ  ॥ 12 ॥)

Mahabharata - Adi Parva - Chapter Topics

മധ്യേമാർഗം ആഗതസ്യ വ്യാസസ്യ ആജ്ഞയാ പാണ്ഡവാനാം ദ്രുപദപുരപ്രവേശഃ॥ 1 ॥ തേഷാം കുംഭകാരഗൃഹേ വാസഃ, ഭൈക്ഷവൃത്തിശ്ച॥ 2 ॥ ദ്രൌപദ്യാഃ സ്വയംവരനിർമാണകാരണകഥനം॥ 3 ॥ ദ്രുപദേന കൃതാം സ്വയംവരഘോഷണാം ശ്രുതവതാം ക്ഷത്രിയാദീനാം ആഗമനം॥ 4 ॥ സർവേഷാം ഉചിതേ സ്ഥാനേ ഉപവേശനം പാണ്ഡവാനാം ബ്രാഹ്മണമധ്യേ ഉപവേശനം॥ 5 ॥ മംഗലസ്നാതായാഃ സ്വലങ്കൃതായാ ദ്രൌപദ്യാ രംഗമധ്യേ ആഗമനം॥ 6 ॥ ധൃഷ്ടദ്യുംനേന ലക്ഷ്യവേധപണകഥനം॥ 7 ॥

Mahabharata - Adi Parva - Chapter Text

1-200-0 (8848) 
വൈശംപായന ഉവാച। 1-200-0x (1129) 
തതസ്തേ നരശാർദൂലാ ഭ്രാതരഃ പഞ്ച പാണ്ഡവാഃ।
തം ബ്രാഹ്മണം പുരസ്കൃത്യ പാഞ്ചാല്യാശ്ച സ്വയംവരം। 
പ്രയയുർദ്രൌപദീം ദ്രഷ്ടും തം ച ദേശം മഹോത്സവം॥  1-200-1 (8849) 
തതസ്തേ തം മഹാത്മാനം ശുദ്ധാത്മാനമകൽമഷം।
ദദൃശുഃ പാണ്ഡവാ വീരാഃ പഥി ദ്വൈപായനം തദാ॥ 1-200-2 (8850) 
തസ്മൈ യഥാവത്സത്കാരം കൃത്വാ തേന ച സത്കൃതാഃ।
കഥാന്തേ ചാഭ്യനുജ്ഞാതാഃ പ്രയയുർദ്രുപദക്ഷയം॥ 1-200-3 (8851) 
പശ്യന്തോ രമണീയാനി വനാനി ച സരാംസി ച।
തത്രതത്ര വസന്തശ്ച ശനൈർജഗ്മുർമഹരാഥാഃ॥ 1-200-4 (8852) 
സ്വാധ്യായവന്തഃ ശുചയോ മധുരാഃ പ്രിയവാദിനഃ।
ആനുപൂർവ്യേണ സംപ്രാപ്താഃ പാഞ്ചാലാൻപാണ്ഡുനന്ദനാഃ॥ 1-200-5 (8853) 
തേ തു ദൃഷ്ട്വാ പുരം തച്ച സ്കന്ധാവാരം ച പാണ്ഡവാഃ।
കുംഭകാരസ്യ ശാലായാം നിവാസം ചക്രിരേ തദാ॥ 1-200-6 (8854) 
തത്ര ഭൈക്ഷം സമാജഹ്രുർബ്രാഹ്മണീം വൃത്തിമാശ്രിതാഃ।
താൻസംപ്രാപ്താംസ്തഥാ വീരാഞ്ജജ്ഞിരേ ന നരാഃ ക്വചിത്॥ 1-200-7 (8855) 
`യജ്ഞസേനസ്തു പാഞ്ചാലോ ഭീഷ്മദ്രോമകൃതാഗസം।
ജ്ഞാത്വാഽഽത്മാനം തദാരേഭേ ത്രാണായാത്മക്രിയാം ക്ഷമാം॥ 1-200-8 (8856) 
അവാപ്യ ധൃഷ്ടദ്യുംനം ഹി ന സ ദ്രോണമചിന്തയത്।
സ തു വൈരപ്രസംഗാച്ച ഭീഷ്മാദ്ഭയമചിന്തയത്॥ 1-200-9 (8857) 
കന്യാദാനാത്തു ശരണം സോഽമന്യത മഹീപതിഃ।'
യജ്ഞസേനസ്യ കാമസ്തു പാണ്ഡവായ കിരീടിനേ॥  1-200-10 (8858) 
ദാസ്യാമി കൃഷ്മാമിതി വൈ ന ചൈനം വിവൃണോതി സഃ।
`ജാമാതൃബലസംയോഗം മേനേ ഹി ബലവത്തരം॥'  1-200-11 (8859) 
സോഽന്വേഷമാണഃ കൌന്തേയാൻപാഞ്ചാലോ ജനമേജയ।
ദൃഢം ധനുരഥാനംയം കാരയാമാസ ഭാരത॥ 1-200-12 (8860) 
`വൈയാഘ്രപദ്യസ്യോഗ്രം വൈ സൃഞ്ജയസ്യ മഹീപതിഃ।
തദ്ധനുഃ കിന്ധുരം നാമ ദേവദത്തമുപാനയത്॥ 1-200-13 (8861) 
ആയസീ തസ്യ ച ജ്യാഽഽസീത്പ്രതിബദ്ധാ മഹാബലാ।
ന തു ജ്യാം പ്രസഹേദന്യസ്തദ്ധനുഃപ്രവരം മഹത്॥ 1-200-14 (8862) 
ശങ്കരേണ വരം ദത്തം പ്രീതേന ച മഹാത്മനാ।
തന്നിഷ്ഫലം സ്യാന്ന തു മേ ഇതി പ്രാമാണ്യമാഗതഃ॥ 1-200-15 (8863) 
മയാ കർതവ്യമധുനാ ദുഷ്കരം ലക്ഷ്യവേധനം।
ഇതി നിശ്ചിത്യ മനസാ കാരിതം ലക്ഷ്യമുത്തമം॥'  1-200-16 (8864) 
യന്ത്രം വൈഹായസം ചാപി കാരയാമാസ കൃത്രിമം।
തേന യന്ത്രേണ സഹിതം രാജംʼല്ലക്ഷ്യം ച കാഞ്ചനം॥ 1-200-17 (8865) 
ദ്രുപദ ഉവാച। 1-200-18x (1130) 
ഇദം സജ്യം ധനുഃ കൃത്വാ സജ്ജൈരേഭിശ്ച സായകൈഃ।
അതീത്യ ലക്ഷ്യ യോ വേദ്ധാ സ ലബ്ധാ മത്സുതാമിതി॥ 1-200-18 (8866) 
വൈശംപായന ഉവാച। 1-200-19x (1131) 
ഇതി സ ദ്രുപദോ രാജാ സ്വയംവരമഘോഷയത്।
തച്ഛ്രുത്വാ പാർഥിവാഃ സർവേ സമീയുസ്തത്ര ഭാരത॥ 1-200-19 (8867) 
ഋഷയശ്ച മഹാത്മാനഃ സ്വയംവരദിദൃക്ഷവഃ।
ദുര്യോധനപുരോഗാശ്ച സകർണാഃ കുരവോ നൃപ॥ 1-200-20 (8868) 
`യാദവാ വാസുദേവേന സാർധമന്ധകവൃഷ്ണയഃ।'
തതോഽർചിതാ രാജഗുണാ ദ്രുപദേന മഹാത്മനാ॥  1-200-21 (8869) 
ഉപോപവിഷ്ടാ മഞ്ചേഷു ദ്രഷ്ടുകാമാഃ സ്വയംവരം।
`ബ്രാഹ്മണാശ്ച മഹാഭാഗാ ദേശേഭ്യഃ സമുപാഗമൻ॥ 1-200-22 (8870) 
ബ്രാഹ്മണൈരേവ സഹിതാഃ പാണ്ഡവാഃ സമുപാവിശൻ।
ത്രയസ്ത്രിംശത്സുരാഃ സർവേ വിമാനൈർവ്യോംന്യവസ്ഥിതാഃ॥ 1-200-23 (8871) 
തതഃ പൌരജനാഃ സർവേ സാഗരോദ്ധൂതനിഃസ്വനാഃ।
ശിംശുമാരശിരഃ പ്രാപ്യ ന്യവിശംസ്തേ സ്മ പാർഥിവാഃ॥ 1-200-24 (8872) 
പ്രാഗുത്തരേണ നഗരാദ്ഭൂമിഭാഗേ സമേ ശുഭേ।
സമാജവാടഃ ശുശുഭേ ഭവനൈഃ സർവതോ വൃതഃ॥ 1-200-25 (8873) 
പ്രാകാരപരിഖോപേതോ ദ്വാരതോരണമണ്ഡിതഃ।
വിതാനേന വിചിത്രേണ സർവതഃ സമലങ്കൃതഃ॥ 1-200-26 (8874) 
തൂര്യൌഘശതസങ്കീർണഃ പരാർധ്യാഗുരുധൂപിതഃ।
ചന്ദനോദകസിക്തശ്ച മാല്യദാമോപശോഭിതഃ॥ 1-200-27 (8875) 
കൈലാസശിഖരപ്രഖ്യൈർനഭസ്തലവിലേഖിഭിഃ।
സർവതഃ സംവൃതഃ ശുഭ്രൈഃ പ്രാസാദൈഃ സുകൃതോച്ഛ്രയൈ॥ 1-200-28 (8876) 
സുവർണജാലസംവീതൈർമണികുട്ടിമഭൂഷണൈഃ।
സുഖാരോഹണസോപാനൈർമഹാസനപരിച്ഛദൈഃ॥ 1-200-29 (8877) 
സ്രഗ്ദാമസമവച്ഛന്നൈരഗുരൂത്തമവാസിതൈഃ।
ഹംസാംശുവർണൈർബഹുഭിരായോജനസുഗന്ധിഭിഃ॥ 1-200-30 (8878) 
അസംബാധശതദ്വാരൈഃ ശയനാസനശോഭിതൈഃ।
ബഹുധാതുപിനദ്ധാംഗൈർഹിമവച്ഛിഖരൈരിവ॥ 1-200-31 (8879) 
തത്ര നാനാപ്രകാരേഷു വിമാനേഷു സ്വലങ്കൃതാഃ।
സ്പർധമാനാസ്തദാഽന്യോന്യം നിഷേദുഃ സർവപാർഥിവാഃ॥ 1-200-32 (8880) 
തത്രോപവിഷ്ടാന്ദദൃശുർമഹാസത്വാൻപൃഥഗ്ജനാഃ।
രാജസിംഹാൻമഹാഭാഗാൻകൃഷ്ണാഗുരുവിഭൂഷിതാൻ॥ 1-200-33 (8881) 
മഹാപ്രസാദാൻബ്രാഹ്മണ്യാൻസ്വരാഷ്ട്രപരിരക്ഷിണഃ।
പ്രിയാൻസർവസ്യ ലോകസ്യ സുകൃതൈഃ കർമഭിഃ ശുഭൈഃ॥ 1-200-34 (8882) 
മഞ്ചേഷു ച പരാർദ്ധ്യേഷു പൌരജാനപദാ ജനാഃ।
കൃഷ്ണാദർശനസിദ്ധ്യർഥം സർവതഃ സമുപാവിശൻ॥ 1-200-35 (8883) 
ബ്രാഹ്മണൈസ്തേ ച സഹിതാഃ പാണ്ഡവാഃ സമുപാവിശൻ।
ഋദ്ധിം പഞ്ചാലരാജസ്യ പശ്യന്തസ്താമനുത്തമാം॥ 1-200-36 (8884) 
തതഃ സമാജോ വവൃധേ സ രാജന്ദിവസാൻബഹൂൻ।
രത്നപ്രദാനബഹുലഃ ശോഭിതോ നടനർതകൈഃ॥ 1-200-37 (8885) 
വർതമാനേ സമാജേ തു രമണീയേഽഹ്നി ഷോഡശേ।
`മൈത്രേ മുഹൂർതേ തസ്യാശ്ച രാജദാരാഃ പുരാവിദഃ। 
പുത്രവത്യഃ സുവസനാഃ പ്രതികർമോപചക്രമുഃ॥  1-200-38 (8886) 
വൈഡൂര്യമയപീഠേ തു നിവിഷ്ടാം ദ്രൌപദീം തദാ।
സതൂര്യം സ്നാപയാഞ്ചക്രുഃ സ്വർണകുംഭസ്ഥിതൈർജലൈഃ॥ 1-200-39 (8887) 
താം നിവൃത്താഭിഷേകാം ച ദുകൂലദ്വയധാരിണീം।
നിന്യുർമണിസ്തംഭവതീം വേദിം വൈ സുപരിഷ്കൃതാം॥ 1-200-40 (8888) 
നിവേശ്യ പ്രാങ്മുഖീം ഹൃഷ്ടാം വിസ്മിതാക്ഷ്യഃ പ്രസാധികാഃ।
കേനാലങ്കരണേനേമാമിത്യന്യോന്യം വ്യലോകയൻ॥ 1-200-41 (8889) 
ധൂപോഷ്മണാ ച കേശാനാമാർദ്രഭാവം വ്യപോഹയൻ।
ബബന്ധുരസ്യാ ധംമില്ലം മാല്യൈഃ സുരഭിഗന്ധിഭിഃ॥ 1-200-42 (8890) 
ദൂർവാമധൂകരചിതം മാല്യം തസ്യാ ദദുഃ കരേ।
ചക്രുശ്ച കൃഷ്ണാഗരുണാ പത്രസംഗം കുചദ്വയേ॥ 1-200-43 (8891) 
രേജേ സാ ചക്രവാകാങ്കാ സ്വർണദീർഘാ സരിദ്വരാ।
അലകൈഃ കുടിലൈസ്തസ്യാ മുഖം വികസിതം ബഭൌ॥ 1-200-44 (8892) 
ആസക്തഭൃംഗം കുസുമം ശശിംബിംബം ജിഗായ തത്।
കാലാഞ്ജനം നയനയോരാചാരാർഥം സമാദധുഃ॥ 1-200-45 (8893) 
ഭൂഷണം രത്നഖചിതൈരലഞ്ചക്രുര്യഥോചിതം।
മാതാ ച തസ്യാഃ പൃഷതീ ഹരിതാലമനശ്ശിലാം॥ 1-200-46 (8894) 
അംഗുലീഭ്യാമുപാദായ തിലകം വിദധേ മുഖേ।
അലങ്കൃതാം വധൂം ദൃഷ്ട്വാ യോഷിതോ മുദമായയുഃ॥ 1-200-47 (8895) 
മാതാ ന മുമുദേ തസ്യാഃ പതിഃ കീദൃഗ്ഭവിഷ്യതി।
സൌവിദല്ലാഃ സമാഗംയ ദ്രുപദസ്യാജ്ഞയാ തതഃ॥ 1-200-48 (8896) 
ഏനാമാരോപയാമാസുഃ കരിണീം കുചഭൂഷിതാം।
തതോഽവാദ്യന്ത വാദ്യാനി മംഗലാനി ദിവി സ്പൃശൻ॥ 1-200-49 (8897) 
വിലാസിനീജനാശ്ചാപി പ്രവരം കരിണീശതം।
മാംഗല്യഗീതം ഗായന്ത്യഃ പാർസ്വയോരുഭയോര്യയുഃ॥ 1-200-50 (8898) 
ജനാപസരണേ വ്യഗ്രാഃ പ്രതിഹാര്യഃ പുരാ യയുഃ।
കോലാഹലോ മഹാനാസീത്തസ്മിൻപുരവരേ തദാ॥ 1-200-51 (8899) 
ധൃഷ്ടദ്യുംനോ യയാവഗ്രേ ഹയമാരുഹ്യ ഭാരത।
ദ്രുപദോ രംഗദേശേ തു ബലേന മഹതാ യുതഃ॥ 1-200-52 (8900) 
തസ്ഥൌ വ്യൂഹ്യ മഹാനീകം പാലിതം ദൃഢധന്വിഭിഃ।'
ആപ്ലുതാംഗീം സുവസനാം സർവാഭരണഭൂഷിതാം॥  1-200-53 (8901) 
മാലാം ച സമുപാദായ കാഞ്ചനീം സമലങ്കൃതാം।
`ആഗതാം ദദൃശുഃ സർവേ രംഗഭൂമിമലങ്കൃതാം॥'  1-200-54 (8902) 
അവതീർണാ തതോ രംഗം ദ്രൌപദീ ഭരതർഷഭ।
`തസ്ഥൌ പ്രമുദിതാൻസർവാന്നൃപതീന്രംഗമണ്ഡലേ। 
പ്രേക്ഷന്തീ വ്രീഡിതാപാംഗീ ദ്രഷ്ടൃണാം സുമനോഹരാ॥'  1-200-55 (8903) 
പുരോഹിതഃ സോമകാനാം മന്ത്രവിദ്ബ്രാഹ്മണഃ ശുചിഃ।
പരിസ്തീര്യ ജുഹാവാഗ്നിമാജ്യേന വിധിവത്തദാ॥ 1-200-56 (8904) 
സന്തർപയിത്വാ ജ്വലനം ബ്രാഹ്മണാൻസ്വസ്തി വാച്യ ച।
വാരയാമാസ സർവാണി വാദിത്രാണി സമന്തതഃ॥ 1-200-57 (8905) 
നിഃശബ്ദേ തു കൃതേ തസ്മിന്ധൃഷ്ടദ്യുംനോ വിശാംപതേ।
കൃഷ്ണാമാദായ വിധിവൻമേഘദുന്ദുഭിനിഃസ്വനഃ॥ 1-200-58 (8906) 
രംഗമധ്യം ഗതസ്തത്ര മേഘഗംഭീരയാ ഗിരാ।
വാക്യമുച്ചൈർജഗാദേദം ശ്ലക്ഷ്ണമർഥവദുത്തമം॥ 1-200-59 (8907) 
ഇദം ധനുർലക്ഷ്യമിമേ ച ബാണാഃ
ശൃണ്വന്തു മേ ഭൂപതയഃ സമേതാഃ। 
ഛിദ്രേണ യന്ത്രസ്യ മസർപയധ്വം
ശരൈഃ ശിതൈർവ്യോമചരൈർദശാർധൈഃ॥  1-200-60 (8908) 
ഏതൻമഹത്കർമ കരോതി യോ വൈ
കുലേന രൂപേണ ബലേന യുക്തഃ। 
തസ്യാദ്യ ഭാര്യാ ഭഗിനീ മമേയം
കൃഷ്ണാ ഭവിത്രീ ന മൃഷാ ബ്രവീമി॥  1-200-61 (8909) 
താനേവമുക്ത്വാ ദ്രുപദസ്യ പുത്രഃ
പശ്ചാദിദം താം ഭഗിനീമുവാച। 
നാംനാ ച ഗോത്രേണ ച കർമണാ ച
സങ്കീർതയൻഭൂമിപതീൻസമേതാൻ॥ ॥  1-200-62 (8910) 
 
ഇതി ശ്രീമൻമഹാഭാരതേ ആദിപർവണി സ്വയംവരപർവണി ദ്വിശതതമോഽധ്യായഃ॥ 200 ॥

Mahabharata - Adi Parva - Chapter Footnotes

1-200-7 ജജ്ഞിരേ ജ്ഞാതവന്തഃ॥ 1-200-17 വൈഹായസമന്തരിക്ഷഗതം॥ 1-200-24 ശിംശുമാരോ ജലജന്തുസ്തദാകാരസ്താരാസമൂഹാത്മകോ വിഷ്ണുസ്തസ്യ ശിരഃപ്രദേശേ ഐശാന്യാം ദിശി। അതഏവ സാ അപരാജിതാദിക് താം ദിശം പ്രാപ്യ ന്യവിശൻ॥ 1-200-25 താമേവ ദിശമാത്ര പ്രാഗിതി॥ ദ്വിശതതമോഽധ്യായഃ॥ 200 ॥



ആദിപർവ - അധ്യായ 201

॥ ശ്രീഃ ॥

1.201. അധ്യായഃ 201 

Mahabharata - Adi Parva - Chapter Topics

രംഗേ ആഗതാനാം രാജ്ഞാം നാമകഥനം॥ 1 ॥

Mahabharata - Adi Parva - Chapter Text

1-201-0 (8911) 
ധൃഷ്ടദ്യുംന ഉവാച। 1-201-0x (1132) 
ദുര്യോധനോ ദുർവിഷഹോ ദുർമുഖോ ദുഷ്പ്രധർഷണഃ।
വിവിംശതിർവികർണശ്ച സഹോ ദുഃശാസനസ്തഥാ॥ 1-201-1 (8912) 
യുയുത്സുർവായുവേഗശ്ച ഭീമവേഗരവസ്തഥാ।
ഉഗ്രായുധോ ബലാകീ ച കരകായുർവിരോചനഃ॥ 1-201-2 (8913) 
കുണ്ഡകശ്ചിത്രസേനശ്ച സുവർചാഃ കനകധ്വജഃ।
നന്ദകോ ബാഹുശാലീ ച തുഹുണ്ഡോ വികടസ്തഥാ॥ 1-201-3 (8914) 
ഏതേ ചാന്യേ ച ബഹവോ ധാർതരാഷ്ട്രാ മഹാബലാഃ।
കർണേന സഹിതാ വീരാസ്ത്വദർഥം സമുപാഗതാഃ॥ 1-201-4 (8915) 
അസംഖ്യാതാ മഹാത്മാനഃ പാർഥിവാഃ ക്ഷത്രിയർഷഭാഃ।
ശകുനിഃ സൌബലശ്ചൈവ വൃഷകോഽഥ ബൃഹദ്ബലഃ॥ 1-201-5 (8916) 
ഏതേ ഗാന്ധാരരാജസ്യ സുതാഃ സർവേ സമാഗതാഃ।
അശ്വത്ഥാമാ ച ഭോജശ്ച സർവശസ്ത്രഭൃതാം വരൌ॥ 1-201-6 (8917) 
സമവേതൌ മഹാത്മാനൌ ത്വദർഥേ സമലങ്കൃതൌ।
ബൃഹന്തോ മണിമാംശ്ചൈവ ദണ്ഡധാരശ്ച പാർഥിവഃ॥ 1-201-7 (8918) 
സഹദേവജയത്സേനൌ മേഘസന്ധിശ്ച പാർഥിവഃ।
വിരാടഃ സഹ പുത്രാഭ്യാം ശംഖേനൈവോത്തരേണ ച॥ 1-201-8 (8919) 
വാർധക്ഷേമിഃ സുശർമാ ച സേനാബിന്ദുശ്ച പാർഥിവഃ।
സുകേതുഃ സഹ പുത്രേണ സുനാംനാ ച സുവർചസാ॥ 1-201-9 (8920) 
സുചിത്രഃ സുകുമാരശ്ച വൃകഃ സത്യധൃതിസ്തഥാ।
സൂര്യധ്വജോ രോചമാനോ നീലശ്ചിത്രായുധസ്തഥാ॥ 1-201-10 (8921) 
അംശുമാംശ്ചേകിതാനശ്ച ശ്രേണിമാംശ്ച മഹാബലഃ।
സമുദ്രസേനപുത്രശ്ച ചന്ദ്രസേനഃ പ്രതാപവാൻ॥ 1-201-11 (8922) 
ജലസന്ധഃ പിതാപുത്രൌ വിദണ്ഡോ ദണ്ഡ ഏവ ച।
പൌണ്ഡ്രകോ വാസുദേവശ്ച ഭഗദത്തശ്ച വീര്യവാൻ॥ 1-201-12 (8923) 
കലിംഗസ്താംരലിപ്തശ്ച പത്തനാധിപതിസ്തഥാ।
മദ്രരാജസ്തഥാ ശല്യഃ സഹപുത്രോ മഹാരഥഃ॥ 1-201-13 (8924) 
രുക്മാംഗദേന വീരേണ തഥാ രുക്മരഥേന ച।
കൌരവ്യഃ സോമദത്തശ്ച പുത്രശ്ചാസ്യ മഹാരഥഃ॥ 1-201-14 (8925) 
സമവേതാസ്ത്രയഃ ശൂരാ ഭൂരിർഭൂരിശ്രവാഃ ശലഃ।
സുദക്ഷിണശ്ച കാംഭോജോ ദൃഢധന്വാ ച പൌരവഃ॥ 1-201-15 (8926) 
ബൃഹദ്ബലഃ സുഷേണശ്ച ശിബിരൌശീനസ്തഥാ।
പടച്ചരനിഹന്താ ച കാരൂഷാധിപതിസ്തഥാ॥ 1-201-16 (8927) 
സങ്കർഷണോ വാസുദേവോ രൌക്മിണേയശ്ച വീര്യവാൻ।
സാംബശ്ച ചാരുദേഷ്ണശ്ച പ്രാദ്യുംനിഃ സഗദസ്തഥാ॥ 1-201-17 (8928) 
അക്രൂരഃ സാത്യകിശ്ചൈവ ഉദ്ധവശ്ച മഹാമതിഃ।
കൃതവർമാ ച ഹാർദിക്യഃ പൃഥുർവിപൃഥുരേവ ച॥ 1-201-18 (8929) 
വിദൂരഥശ്ച കങ്കശ്ച ശങ്കുശ്ച സഗവേഷണഃ।
ആശാവഹോഽനിരുദ്ധശ്ച സമീകഃ സാരിമേജയഃ॥ 1-201-19 (8930) 
വീരോ വാതപതിശ്ചൈവ ഝില്ലീപിണ്ഡാരകസ്തഥാ।
ഉശീനരശ്ച വിക്രാന്തോ വൃഷ്ണയസ്തേ പ്രകീർതിതാഃ॥ 1-201-20 (8931) 
ഭഗീരഥോ ബൃഹത്ക്ഷത്രഃ സൈന്ധവശ്ച ജയദ്രഥഃ।
ബൃഹദ്രഥോ ബാഹ്ലികശ്ച ശ്രഉതായുശ്ച മഹാരഥഃ॥ 1-201-21 (8932) 
ഉലൂകഃ കൈതവോ രാജാ ചിത്രാംഗദശുഭാംഗദൌ।
വത്സരാജശ്ച മതിമാൻകോസലാധിപതിസ്തഥാ॥ 1-201-22 (8933) 
ശിശുപാലഖ്ച വിക്രാന്തോ ജരാസന്ധസ്തഥൈവ ച।
ഏതേ ചാന്യേ ച ബഹവോ നാനാജനപദേശ്വരാഃ॥ 1-201-23 (8934) 
ത്വദർഥമാഗതാ ഭദ്രേ ക്ഷത്രിയാഃ പ്രഥിതാ ഭുവി।
ഏതേ ഭേത്സ്യന്തി വിക്രാന്താസ്ത്വദർഥേ ലക്ഷ്യമുത്തമം। 
വിധ്യതേ യ ഇദം ലക്ഷ്യം വരയേഥാഃ ശുഭേഽദ്യ തം॥ ॥  1-201-24 (8935) 
 
ഇതി ശ്രീമൻമഹാഭാരതേ ആദിപർവണി സ്വയംവരപർവണി ഏകാധികദ്വിശതതമോഽധ്യായഃ॥ 201 ॥




ആദിപർവ - അധ്യായ 202

॥ ശ്രീഃ ॥

1.202. അധ്യായഃ 202 

Mahabharata - Adi Parva - Chapter Topics

ബ്രാഹ്മണമധ്യസ്ഥാൻപാണ്ഡവാന്വിജ്ഞായ ശ്രീകൃഷ്ണേന ബലരാമായ കഥംന॥ 1 ॥ ധനുർദർശനേനൈവ കേഷാഞ്ചിദ്രാജ്ഞാം ധനുഃപൂരണേ നിരശത॥ 2 ॥ ശിശുപാലാദീനാം ധനുഃപൂരണേ ഭംഗഃ॥ 3 ॥ അർജുനസ്യ ധനുഃപൂരണേ ഏഷണാ॥ 4 ॥

Mahabharata - Adi Parva - Chapter Text

1-202-0 (8936) 
വൈശംപായന ഉവാച। 1-202-0x (1133) 
തേഽലങ്കൃതാഃ കുണ്ഡലിനോ യുവാനഃ
പരസ്പരം സ്പർധമാനാ നരേന്ദ്രാഃ। 
അസ്ത്രം ബലം ചാത്മനി മന്യമാനാഃ
സർവേം സമുത്പേതുരുദായുധാസ്തേ॥  1-202-1 (8937) 
രൂപേണ വീര്യേണ കുലേ ചൈവ
ശീലേന വിത്തേന ച യൌവനേന। 
സമിദ്ധദർപാ മദവേഗഭിന്നാ
മത്താ യഥാ ഹൈമവതാ ഗജേന്ദ്രാഃ॥  1-202-2 (8938) 
പരസ്പരം സ്പർധയാ പ്രേക്ഷമാണാഃ
സങ്കൽപജേനാഭിപരിപ്ലുതാംഗാഃ। 
കൃഷ്ണാ മമൈവേത്യഭിഭാഷമാണാ
നൃപാഃ സമുത്പേതുരഥാസനേഭ്യഃ॥  1-202-3 (8939) 
തേ ക്ഷത്രിയാ രംഗഗതാഃ സമേതാ
ജിഗീഷമാണാ ദ്രുപദാത്മജാം താം। 
ചകാശിരേ പർവതരാജകന്യാ-
മുമാം യഥാ ദേവഗണാഃ സമേതാഃ॥  1-202-4 (8940) 
കന്ദർപബാണാഭിനിപീഡിതാംഗാം
കൃഷ്ണാഗതൈസ്തേ ഹൃദയൈർനരേന്ദ്രാഃ। 
രംഗാവതീർണാ ദ്രുപദാത്മജാർഥം
ദ്വേഷം പ്രചക്രുഃ സുഹൃദോഽപി തത്ര॥  1-202-5 (8941) 
അഥായയുർദേവഗണാ വിമാനൈ
രുദ്രാദിത്യാ വസവോഽഥാശ്വിനൌ ച। 
സാധ്യാശ്ച സർവേ മരുതസ്തഥൈവ
യമം പുരസ്കൃത്യ ധനേശ്വരം ച॥  1-202-6 (8942) 
ദൈത്യാഃ സുപർണാശ്ച മഹോരഗാശ്ച
ദേവർഷയോ ഗുഹ്യകാശ്ചാരണാശ്ച। 
വിശ്വാവസുർനാരദപർവതൌ ച
ഗന്ധർവമുഖ്യാഃ സഹസാഽപ്സരോഭിഃ॥  1-202-7 (8943) 
ഹലായുധസ്തത്ര ജനാർദനശ്ച
വൃഷ്ണ്യന്ധകാശ്ചൈവ യതാപ്രധാനം। 
പ്രേക്ഷാം സ്മ ചക്രുര്യദുപുംഗവാസ്തേ
സ്ഥിതാശ്ച കൃഷ്ണസ്യ മതേ മഹാന്തഃ॥  1-202-8 (8944) 
ദൃഷ്ട്വാ തു താൻമത്തഗജേന്ദ്രരൂപാ-
ൻപഞ്ചാഭിപദ്മാനിവ വാരണേന്ദ്രാൻ। 
ഭസ്മാവൃതാംഗാനിവ ഹവ്യവാഹാൻ
കൃഷ്ണഃ പ്രദധ്യൌ യദുവീരമുഖ്യഃ॥  1-202-9 (8945) 
ശശംസ രാമായ യുധിഷ്ഠിരം സ
ഭീമം സജിഷ്ണും ച യമൌ ച വീരൌ। 
ശനൈഃശനൈസ്താൻപ്രസമീക്ഷ്യ രാമോ
ജനാർദനം പ്രീതമനാ ദദർശ ഹ॥  1-202-10 (8946) 
അന്യേ തു വീരാ നൃപപുത്രപൌത്രാഃ
കൃഷ്ണാഗതൈർനത്രമനഃസ്വഭാവൈഃ। 
വ്യായച്ഛമാനാ ദദൃശുർന താന്വൈ
സന്ദഷ്ടദന്തച്ഛദതാംരനേത്രാഃ॥  1-202-11 (8947) 
തഥൈവ പാർഥാഃ പൃഥുബാഹവസ്തേ
വീരൌ യമൌ ചൈവ മഹാനുഭാവൌ। 
താം ദ്രൌപദീം പ്രേക്ഷ്യ തദാ സ്മ സർവേ
കന്ദർപബാണാഭിഹതാ ബഭൂവുഃ॥  1-202-12 (8948) 
ദേവർഷിഗന്ധർവസമാകുലം ത-
ത്സുപർണനാഗാസുരസിദ്ധജുഷ്ടം। 
ദിവ്യേന ഗന്ധേന സമാകുലം ച
ദിവ്യൈശ്ച പുഷ്പൈരവകീര്യമാണം॥  1-202-13 (8949) 
മഹാസ്വനൈർദുന്ദുഭിനാദിതൈശ്ച
ബഭൂവ തത്സങ്കുലമന്തരിക്ഷം। 
വിമാനസംബാധമഭൂത്സമന്താ-
ത്സവേണുവീണാപണവാനുനാദം॥  1-202-14 (8950) 
`സമാജവാടോപരി സംസ്ഥിതാനാം
മേഘൈഃ സമന്താദിവ ഗർജമാനൈഃ।' 
തതസ്തു തേ രാജഗണാഃ ക്രമേണ
കൃഷ്ണാനിമിത്തം കൃതവിക്രമാശ്ച।
സകർണദുര്യോധനശാൽവശല്യ-
ദ്രൌണായനിക്രാഥസുനീഥവക്രാഃ॥  1-202-15 (8951) 
കലിംഗവംഗാധിപപാണ്ഡ്യപൌണ്ഡ്രാ
വിദേഹരാജോ യവനാധിപശ്ച। 
അന്യേ ച നാനാനൃപപുത്രപൌത്രാ
രാഷ്ട്രാധിപാഃ പങ്കജപത്രനേത്രാഃ॥  1-202-16 (8952) 
കിരീടഹാരാംഗദചക്രവാലൈ-
ർവിഭൂഷിതാംഗാഃ പൃഥുബാഹവസ്തേ। 
അനുക്രമം വിക്രമസത്വയുക്താ
ബലേന വീര്യേണ ച നർദമാനാഃ॥  1-202-17 (8953) 
തത്കാർമുകം സംഹനനോപപന്നം
സജ്യം ന ശേകുർമനസാഽപി കർതും। 
തേ വിക്രമന്തഃ സ്ഫുരതാ ദൃഢേന
വിക്ഷിപ്യമാണാ ധനുഷാ നരേന്ദ്രാഃ॥  1-202-18 (8954) 
വിചേഷ്ടമാനാ ധരണീതലസ്ഥാ
യഥാബലം ശൈക്ഷ്യഗുണക്രമാശ്ച। 
ഗതൌജസഃ സ്നസ്തകിരീടഹാരാ
വിനിഃശ്വസന്തഃ ശമയാംബഭൂവുഃ॥  1-202-19 (8955) 
ഹഹാകൃതം തദ്ധനുഷാ ദൃഢേന
വിസ്രസ്തഹാരാംഗദചക്രവാലം। 
കൃഷ്ണാനിമിത്തം വിനിവൃത്തകാമം
രാജ്ഞാം തദാ മണ്ഡലമാർതമാസീത്॥  1-202-20 (8956) 
`ഏവം തേഷു നിവൃത്തേഷു ക്ഷത്രിയേഷു സമന്തതഃ।
ചേദീനാമധിപോ വീരോ ബലവാനന്തകോപമഃ॥ 1-202-21 (8957) 
ദമഘോഷാത്മജോ ധീമാഞ്ശിശുപാലോ മഹാദ്യുതിഃ।
ധനുഷോഽഭ്യാശമാഗംയ തസ്ഥൌ രാജ്ഞാം സമക്ഷതഃ॥ 1-202-22 (8958) 
തദപ്യാരോപ്യമാണം തു മാഷമാത്രേഽഭ്യതാഡയത്।
ധനുഷാ പീഡ്യമാനസ്തു ജാനുഭ്യാമഗമൻമഹീം॥ 1-202-23 (8959) 
തത ഉത്ഥായ രാജാ സ സ്വരാഷ്ട്രാണ്യഭിജഗ്മിവാൻ।
തതോ രാജാ ജരാസന്ധോ മഹാവീര്യോ മഹാബലഃ॥ 1-202-24 (8960) 
കംബുഗ്രീവഃ പൃഥുവ്യംസോ മത്തവാരണവിക്രമഃ।
മത്തവാരണതാംരാക്ഷോ മത്തവാരണവേഗവാൻ॥ 1-202-25 (8961) 
ധനുഷോഽഭ്യാശമാഗത്യ തസ്ഥൌ ഗിരിരിവാചലഃ।
ധനുരാരോപ്യമാണം തു സർഷമാത്രേഽഭ്യതാഡയത്॥ 1-202-26 (8962) 
തതഃ ശല്യോ മഹാവീര്യോ മദ്രരാജോ മഹാബലഃ।
ധനുരാരോപ്യമാണം തു മുദ്ഗമാത്രേഽഭ്യതാഡയത്॥ 1-202-27 (8963) 
തദൈവാഗാത്സ്വയം രാജ്യം പശ്ചാദനവലോകയൻ।
ഇദം ധനുർവരം കോഽദ്യ സജ്യം കുർവീത പാർഥിവഃ॥ 1-202-28 (8964) 
ഇതി നിശ്ചിത്യ മനസാ ഭൂയ ഏവ സ്ഥിതസ്തദാ।
തതോ ദുര്യോധനോ രാജാ ധാർതരാഷ്ട്രഃ പരന്തപഃ॥ 1-202-29 (8965) 
മാനീ ദൃഢാസ്ത്രസംപന്നഃ സർവൈശ്ച നൃപലക്ഷണൈഃ।
ഉത്ഥിതഃ സഹസാ തത്ര ഭ്രാതൃമധ്യേ മഹാബലഃ॥ 1-202-30 (8966) 
വിലോക്യ ദ്രൌപദീം ഹൃഷ്ടോ ധനുഷോഽഭ്യാശമാഗമത്।
സ ബഭൌ ധനുരാദായ ശക്രശ്ചാപധരോ യഥാ॥ 1-202-31 (8967) 
ധനുരാരോപയാമാസ തിലമാത്രേഽഭ്യതാഡയത്।
ആരോപ്യമാണം തദ്രാജാ ധനുഷാ ബലിനാ തദാ॥ 1-202-32 (8968) 
ഉത്താനശയ്യമപതദംഗുല്യന്തരതാഡിതഃ।
സ യയൌ താഡിതസ്തേന വ്രീഡന്നിവ നരാധിപഃ॥ 1-202-33 (8969) 
തതോ വൈകർതനഃ കർണോ വൃഷാ വൈ സൂതനന്ദനഃ।
ധനുരഭ്യാശമാഗംയ തോലയാമാസ തദ്ധനുഃ॥ 1-202-34 (8970) 
തം ചാപ്യാരോപ്യമാണം തദ്രോമമാത്രേഽഭ്യതാഡയത്।
ത്രൈലോക്യവിജയീ കർണഃ സത്വേ ത്രൈലോക്യവിശ്രുതഃ॥ 1-202-35 (8971) 
ധനുഷാ സോഽപി നിർധൂത ഇതി സർവേ ഭയാകുലാഃ।
ഏവം കർണേ വിനിർധൂതേ ധനുഷാ ച നൃപോത്തമാഃ॥ 1-202-36 (8972) 
ചക്ഷുർഭിരപി നാപശ്യന്വിനംരമുഖപങ്കജാഃ।
ദൃഷ്ട്വാ കർണം വിനിർധൂതം ലോകേ വീരാ നൃപോത്തമാഃ॥ 1-202-37 (8973) 
നിരാശാ ധനുരുദ്ധാരേ ദ്രൌപദീസംഗമേഽപി ച॥  1-202-38 (8974) 
തസ്മിംസ്തു സംഭ്രാന്തജനേ സമാജേ
നിക്ഷിപ്തവാദേഷു ജനാധിപേഷു। 
കുന്തീസുതോ ജിഷ്ണുരിയേഷ കർതും
സജ്യം ധനുസ്തത്സശരം ച വീരഃ॥  1-202-39 (8975) 
തതോ വരിഷ്ഠഃ സുരദാനവാനാ-
മുദരധീർവൃഷ്ണികുലപ്രവീരഃ। 
ജഹർഷ രാമേണ സ പീഡ്യ ഹസ്തം
ഹസ്തംഗതാം പാണ്ഡുസുതസ്യ മത്വാ॥  1-202-40 (8976) 
ന ജജ്ഞിരേഽന്യേ നൃപവിപ്രമുഖ്യാഃ
സഞ്ഛന്നരൂപാനഥ പാണ്ഡുപുത്രാൻ। 
വിനാ ഹി ലോകേ ച യദുപ്രവീരൌ
ധൌംയം ഹി ധർമം സഹ സോദരാംശ്ച॥ ॥  1-202-41 (8977) 
 
ഇതി ശ്രീമൻമഹാഭാരതേ ആദിപർവണി സ്വയംവരപർവണി ദ്വ്യധികദ്വിശതതമോഽധ്യായഃ॥ 202 ॥

Mahabharata - Adi Parva - Chapter Footnotes

1-202-3 സങ്കൽപജേന കാമേന॥ 1-202-9 അഭിതഃ പദ്മാ ലക്ഷ്മീര്യേഷാം താൻസർവാംഗസുന്ദരാനിത്യർഥഃ॥ ദ്വ്യധികദ്വിശതതമോഽധ്യായഃ॥ 202 ॥



ആദിപർവ - അധ്യായ 203

॥ ശ്രീഃ ॥

1.203. അധ്യായഃ 203 

Mahabharata - Adi Parva - Chapter Topics

ധനുരാരോപണാർഥമുത്ഥിതമർജുനംപ്രതി ബ്രാഹ്മണാനാം ശുഭാശംസനം॥ 1 ॥ അർജുനേന ധനുരാരോപണപൂർവകം ലക്ഷ്യവേധഃ॥ 2 ॥ ദ്രൌപദ്യാ അർജുനകണ്ഠേ മാലാപ്രക്ഷേപഃ॥ 3 ॥

Mahabharata - Adi Parva - Chapter Text

1-203-0 (8978) 
വൈശംപായന ഉവാച। 1-203-0x (1134) 
യദാ നിവൃത്താ രാജാനോ ധനുഷഃ സജ്യകർമണഃ।
അഥോദതിഷ്ഠദ്വിപ്രാണാം മധ്യാജ്ജിഷ്ണുരുദാരധീഃ॥ 1-203-1 (8979) 
ഉദക്രോശന്വിപ്രമുഖ്യാ വിധുന്വന്തോഽജിനാനി ച।
ദൃഷ്ട്വാ സംപ്രസ്ഥിതം പാർഥമിന്ദ്രകേതുസമപ്രഭം॥ 1-203-2 (8980) 
കേചിദാസന്വിമനസഃ കേചിദാസൻമുദാന്വിതാഃ।
ആഹുഃ പരസ്പരം കേചിന്നിപുണാ ബുദ്ധിജീവിനഃ॥ 1-203-3 (8981) 
യത്കർണശല്യപ്രമുഖൈഃ ക്ഷത്രിയൈർലോകവിശ്രുതൈഃ।
നാനതം ബലവദ്ഭിർഹി ധനുർവേദപരായണൈഃ॥ 1-203-4 (8982) 
തത്കഥം ത്വകൃതാസ്ത്രേണ പ്രാണതോ ദുർബലീയസാ।
വടുമാത്രേണ ശക്യം ഹി സജ്യം കർതും ധനുർദ്വിജാഃ॥ 1-203-5 (8983) 
അവഹാസ്യാ ഭവിഷ്യന്തി ബ്രാഹ്മണാഃ സർവരാജസു।
കർമണ്യസ്മിന്നസംസിദ്ധേ ചാപലാദപരീക്ഷിതേ॥ 1-203-6 (8984) 
യദ്യേഷ ദർപാദ്ധർഷാദ്വാപ്യഥ ബ്രാഹ്മണചാപലാത്।
പ്രസ്ഥിതോ ധനുരായന്തും വാര്യതാം സാധു മാ ഗമത്॥ 1-203-7 (8985) 
നാവഹാസ്യാ ഭവിഷ്യാമോ ന ച ലാഘവമാസ്ഥിതാഃ।
ന ച വിദ്വിഷ്ടതാം ലോകേ ഗമിഷ്യാമോ മഹീക്ഷിതാം॥ 1-203-8 (8986) 
കേചിദാഹുര്യുവാ ശ്രീമാന്നാഗരാജകരോപമഃ।
പീനസ്കന്ധോരുബാഹുശ്ച ധൈര്യേണ ഹിമവാനിവ॥ 1-203-9 (8987) 
സിംഹഖേലഗതിഃ ശ്രീമാൻമത്തനാഗേന്ദ്രവിക്രമഃ।
സംഭാവ്യമസ്മിൻകർമേദമുത്സാഹാച്ചാനുമീയതേ॥ 1-203-10 (8988) 
ശക്തിരസ്യ മഹോത്സാഹാ ന ഹ്യശക്തഃ സ്വയം വ്രജേത്।
ന ച തദ്വിദ്യതേ കിഞ്ചിത്കർമ ലോകേഷു യദ്ഭവേത്॥ 1-203-11 (8989) 
ബ്രാഹ്മണാനാമസാധ്യം ച നൃഷു സംസ്ഥാനചാരിഷു।
അബ്ഭക്ഷാ വായുഭക്ഷാശ്ച ഫലാഹാരാ ദൃഢവ്രതാഃ॥ 1-203-12 (8990) 
ദുർബലാ അപി വിപ്രാ ഹി ബലീയാംസഃ സ്വേതജസാ।
ബ്രാഹ്മണോ നാവമന്തവ്യഃ സദസദ്വാ സമാചരൻ॥ 1-203-13 (8991) 
സുഖം ദുഃഖം മഹദ്ധ്രസ്വം കർമ യത്സമുപാഗതം।
ജാമദഗ്ന്യേന രാമേണ നിർജിതാഃ ക്ഷത്രിയാ യുധി॥ 1-203-14 (8992) 
പീതഃ സമുദ്രോഽഗസ്ത്യേന അഗാധോ ബ്രഹ്മതേജസാ।
തസ്മാദ്ബ്രുവന്തു സർവേഽത്ര വടുരേഷ ധനുർമഹാൻ॥ 1-203-15 (8993) 
ആരോപയതു ശീഘ്രം വൈ തഥേത്യൂചുർദ്വിജർഷഭാഃ।  1-203-16 (8994) 
വൈശംപായന ഉവാച।
ഏവം തേഷാം വിലപതാം വിപ്രാണാം വിവിധാ ഗിരഃ॥  1-203-16x (1135) 
അർജുനോ ധനുഷോഽഭ്യാശേ തസ്ഥൌ ഗിരിരിവാചലഃ।
`അർജുനഃ പാണ്ഡവശ്രേഷ്ഠോ ധൃഷ്ടദ്യുംനമഥാബ്രവീത്॥ 1-203-17 (8995) 
ഏതദ്ധനുർബ്രാഹ്മണാനാം സജ്യം കർതുമലം തു കിം।  1-203-18 (8996) 
വൈശംപായന ഉവാച।
തസ്യ തദ്വചനം ശ്രുത്വാ ധൃഷ്ടദ്യുംനോഽബ്രവീദ്വചഃ॥  1-203-18x (1136) 
ബ്രാഹ്മണോ വാഥ രാജന്യോ വൈശ്യോ വാ ശൂദ്ര ഏവ വാ।
ഏതേഷാം യോ ധനുഃശ്രേഷ്ഠം സജ്യം കുര്യാദ്ദ്വിജോത്തമ॥ 1-203-19 (8997) 
തസ്മൈ പ്രദേയാ ഭഗിനീ സത്യമുക്തം മയാ വചഃ॥  1-203-20 (8998) 
വൈശംപായന ഉവാച। 1-203-21x (1137) 
തതഃ പശ്ചാൻമഹാതേജാഃ പാണ്ഡവോ രണദുർജയഃ।'
സ തദ്ധനുഃ പരിക്രംയ പ്രദക്ഷിണമഥാകരോത്॥  1-203-21 (8999) 
പ്രണംയ ശിരസാ ദേവമീനം വരദം പ്രഭും।
കൃഷ്ണം ച മനസാ കൃത്വാ ജഗൃഹേ ചാർജുനോ ധനുഃ॥ 1-203-22 (9000) 
യത്പാർഥിവൈ രുക്മസുനീഥവക്രൈ
രാധേയദുര്യോധനശല്യസാൽവൈഃ। 
തദാ ധനുർവേദപരൈർനൃസിംഹൈഃ
കൃതം ന സജ്യം മഹതോഽപി യത്നാത്॥  1-203-23 (9001) 
തദർജുനോ വീര്യവതാം സദർപ-
സ്തദൈന്ദ്രിരിന്ദ്രാവരജപ്രഭാവഃ। 
സജ്യം ച ചക്രേ നിമിഷാന്തരേണ
ശരാംശ്ച ജഗ്രാഹ ദശാർദസംഖ്യാൻ॥  1-203-24 (9002) 
വിവ്യാധ ലക്ഷ്യം നിപപാത തച്ച
ഛിദ്രേണ ഭൂമൌ സഹസാതിവിദ്ധം। 
തതോഽന്തരിക്ഷേ ച ബഭൂവ നാദഃ
സമാജമധ്യേ ച മഹാന്നിനാദഃ॥  1-203-25 (9003) 
പുഷ്പാണി ദിവ്യാനി വവർഷ ദേവഃ
പാർഥസ്യ മൂർധ്നി ദ്വിഷതാം നിഹന്തുഃ॥  1-203-26 (9004) 
ചേലാനി വിവ്യധുസ്തത്ര ബ്രാഹ്മണാശ്ച സഹസ്രശഃ।
വിലക്ഷിതാസ്തതശ്ചക്രുർഹാഹാകാരാംശ്ച സർവശഃ। 
ന്യപതംശ്ചാത്ര നഭസഃ സമന്താത്പുഷ്പവൃഷ്ടയഃ॥  1-203-27 (9005) 
ശതാംഗാനി ച തൂര്യാണി വാദകാഃ സമവാദയൻ।
സൂതമാഗധസംഘാശ്ചാപ്യസ്തുവംസ്തത്ര സുസ്വരാഃ॥ 1-203-28 (9006) 
തം ദൃഷ്ട്വാ ദ്രുപദഃ പ്രീതോ ബഭൂവ രിപുസൂദനഃ।
സഹ സൈന്യൈശ്ച പാർഥസ്യ സാഹായ്യാർഥമിയേഷ സഃ॥ 1-203-29 (9007) 
തസ്മിംസ്തു ശബ്ദേ മഹതി പ്രവൃദ്ധേ
യുധിഷ്ഠിരോ ധർമഭൃതാം വരിഷ്ഠഃ। 
ആവാസമേവോപജഗാമ ശീഘ്രം
സാർധം യമാഭ്യാം പുരുഷോത്തമാഭ്യാം॥  1-203-30 (9008) 
വിദ്ധം തു ലക്ഷ്യം പ്രസമീക്ഷ്യ കൃഷ്ണാ
പാർഥം ച ശക്രപ്രതിമം നിരീക്ഷ്യ। 
`സ്വഭ്യസ്തരൂപാപി നവേവ നിത്യം
വിനാപി ഹാസം ഹസതീവ കന്യാ॥  1-203-31 (9009) 
മദാദൃതേഽപി സ്ഖലതീവ ഭാവൈ-
ർവാചാ വിനാ വ്യാഹരതീവ ദൃഷ്ട്യാ। 
ആദായ ശുക്ലം വരമാല്യദാമ
ജഗാമ കുന്തീസുതമുത്സ്മയന്തീ॥  1-203-32 (9010) 
ഗത്വാ ച പശ്ചാത്പ്രസമീക്ഷ്യ കൃഷ്ണാ
പാർഥസ്യ വക്ഷസ്യവിശങ്കമാനാ। 
ക്ഷിപ്ത്വാ സ്രജം പാർഥിവവീരമധ്യേ
വരായ വവ്രേ ദ്വിജസംഘമധ്യേ॥  1-203-33 (9011) 
ശചീവ ദേവേന്ദ്രമഥാഗ്നിദേവം
സ്വാഹേവ ലക്ഷ്മീശ്ച യഥാ മുകുന്ദം। 
ഉഷേവ സൂര്യം മദനം രതീവ
മഹേശ്വരം പർവതരാജപുത്രീ॥'  1-203-34 (9012) 
സ താമുപാദായ വിജിത്യ രംഗേ
ദ്വിജാതിഭിസ്തൈരഭിപൂജ്യമാനഃ। 
രംഗാന്നിരക്രാമദചിന്ത്യകർമാ
പത്ന്യാ തയാ ചാപ്യനുഗംയമാനഃ॥ ॥  1-203-35 (9013) 
 
ഇതി ശ്രീമൻമഹാഭാരതേ ആദിപർവണി സ്വയംവരപർവണി ത്ര്യധികദ്വിശതതമോഽധ്യായഃ॥ 203 ॥

Mahabharata - Adi Parva - Chapter Footnotes

1-203-29 സാഹായ്യാർഥം ദ്രൌപദ്യലാഭാത് ക്ഷുബ്ധൈർനൃപാന്തരൈര്യുദ്ധപ്രസക്തൌ സത്യാം॥ ത്ര്യധികദ്വിശതതമോഽധ്യായഃ॥ 203 ॥



ആദിപർവ - അധ്യായ 204

॥ ശ്രീഃ ॥

1.204. അധ്യായഃ 204 

Mahabharata - Adi Parva - Chapter Topics

ക്രോധാദ്രാജസു ദ്രുപദഹനനാർഥമാഗതേഷു രാജസംമുഖേ ഭീമാർജുനയോഃ സജ്ജീഭൂയ സ്ഥിതയോഃ സതോഃ കൃഷ്ണബലരാമയോഃ സംവാദഃ॥ 1 ॥

Mahabharata - Adi Parva - Chapter Text

1-204-0 (9014) 
വൈശംപായന ഉവാച। 1-204-0x (1138) 
തസ്മൈ ദിത്സതി കന്യാം തു ബ്രാഹ്മണായ തദാ നൃപേ।
കോപ ആസീൻമഹീപാനാമാലോക്യാന്യോന്യമന്തികാത്॥ 1-204-1 (9015) 
 `ഊചുഃ സർവേ സമാഗംയ പരസ്പരഹിതൈഷിണഃ।
വയം സർവേ സമാഹൂതാ ദ്രുപദേന ദുരാത്മനാ। 
സംഹത്യ ചാഭ്യഗച്ഛാമ സ്വയംവരദിദൃക്ഷയാ॥'  1-204-2 (9016) 
അസ്മാനയമതിക്രംയ തൃണീകൃത്യ ച സംഗതാൻ।
ദാതുമിച്ഛതി വിപ്രായ ദ്രൌപദീം യോഷിതാം വരാം॥ 1-204-3 (9017) 
അവരോപ്യേഹ വൃക്ഷസ്തു ഫലകാലേ നിപാത്യതേ।
നിഹൻമൈനം ദുരാത്മാനം യോയമസ്മാന്ന മന്യതേ॥ 1-204-4 (9018) 
ന ഹ്യർഹത്യേഷ സംമാനം നാപി വൃദ്ധക്രമം ഗുണൈഃ।
ഹൻമൈനം സഹ പുത്രേണ ദുരാചാരം നൃപദ്വിഷം॥ 1-204-5 (9019) 
അയം ഹി സർവാനാഹൂയ സത്കൃത്യ ച നരാധിപാൻ।
ഗുണവദ്ഭോജയിത്വാന്നം തതഃ പശ്ചാന്ന മന്യതേ॥ 1-204-6 (9020) 
അസ്മിന്രാജസമവായേ ദേവാനാമിവ സന്നയേ।
കിമയം സദൃശം കഞ്ചിന്നൃപതിം നൈവ ദൃഷ്ടവാൻ॥ 1-204-7 (9021) 
ന ച വിപ്രേഷ്വധീകാരോ വിദ്യതേ വരണം പ്രതി।
സ്വയംവരഃ ക്ഷത്രിയാണാമിതീയം പ്രഥിതാ ശ്രുതിഃ॥ 1-204-8 (9022) 
അഥവാ യദി കന്യേയം ന ച കഞ്ചിദ്ബുഭൂഷതി।
അഗ്നാവേനാം പരിക്ഷിപ്യ യാമ രാഷ്ട്രാണി പാർഥിവാഃ॥ 1-204-9 (9023) 
ബ്രാഹ്മണോ യദി ചാപല്യാല്ലോഭാദ്വാ കൃതവാനിദം।
വിപ്രിയം പാർഥിവേന്ദ്രാണാം നൈഷ വധ്യഃ കഥഞ്ചന॥ 1-204-10 (9024) 
ബ്രാഹ്മണാർഥം ഹി നോ രാജ്യം ജീവിതം ഹി വസൂനി ച।
പുത്രപൌത്രം ച യച്ചാന്യദസ്മാകം വിദ്യതേ ധനം॥ 1-204-11 (9025) 
അവമാനഭയാച്ചൈവ സ്വധർമസ്യ ച രക്ഷണാത്।
സ്വയംവരാണാമന്യേഷാം മാ ഭൂദേവംവിധാ ഗതിഃ॥ 1-204-12 (9026) 
ഇത്യുക്ത്വാ രാജശാർദൂലാ രുഷ്ടാഃ പരിഘബാഹവഃ।
ദ്രുപദം തു ജിഘാംസന്തഃ സായുധാഃ സമുപാദ്രവൻ॥ 1-204-13 (9027) 
താൻഗൃഹീതശരാവാപാൻക്രുദ്ധാനാപതതോ ബഹൂൻ।
ദ്രുപദോ വീക്ഷ്യ സംഗ്രാസാദ്ബ്രാഹ്മണാഞ്ഛരണം ഗതഃ॥ 1-204-14 (9028) 
`ന ഭയാന്നാപി കാർപണ്യാന്ന പ്രാണപരിരക്ഷണാത്।
ജഗാമ ദ്രുപദോ വിപ്രാഞ്ശമാർഥീ പ്രത്യപദ്യത॥'  1-204-15 (9029) 
വേഗേനാപതതസ്താംസ്തു പ്രഭിന്നാനിവ വാരണാൻ।
പാണ്ഡുപുത്രൌ മഹേഷ്വാസൌ പ്രതിയാതാവരിന്ദമൌ॥ 1-204-16 (9030) 
തതഃ സമുത്പേതുരുദായുധാസ്തേ
മഹീക്ഷിതോ ബദ്ധഗോധാംഗുലിത്രാഃ। 
ജിഘാംസമാനാഃ കുരുരാജപുത്രാ-
വമർഷയന്തോഽർജുനഭീമസേനൌ॥  1-204-17 (9031) 
തതസ്തു ഭീമോഽദ്ഭുതഭീമകർമാ
മഹാബലോ വജ്രസമാനസാരഃ। 
ഉത്പാട്യ ദോർഭ്യാം ദ്രുമമേകവീരോ
നിഷ്പത്രയാമാസ യഥാ ഗജേന്ദ്രഃ॥  1-204-18 (9032) 
തം വൃക്ഷമാദായ രിപുപ്രമാഥീ
ദണ്ഡീവ ദണ്ഡം പിതൃരാജ ഉഗ്രം। 
തസ്ഥൌ സമീപേ പുരുഷർഷഭസ്യ
പാർഥസ്യ പാർഥഃ പൃഥുദീർഘബാഹുഃ॥  1-204-19 (9033) 
തത്പ്രേക്ഷ്യ കർമാതിമനുഷ്യബുദ്ധി-
ർജിഷ്ണുഃ സ ഹി ഭ്രാതുരചിന്ത്യകർമാ। 
വിസിഷ്മിയേ ചാപി ഭയം വിഹായ
തസ്ഥൌ ധനുർഗൃഹ്യ മഹേന്ദ്രകർമാ॥  1-204-20 (9034) 
തത്പ്രേക്ഷ്യ കർമാതിമനുഷ്യബുദ്ധി-
ർജിഷ്ണോഃ സഹഭ്രാതുരചിന്ത്യകർമാ। 
ദാമോദരോ ഭ്രാതരമുഗ്രവീര്യം
ഹലായുധം വാക്യമിദം ബഭാഷേ॥  1-204-21 (9035) 
യ ഏഷ സിംഹർഷഭഖേലഗാമീ
മദദ്ധനുഃ കർഷതി താലമാത്രം। 
ഏഷോഽർജുനോ നാത്ര വിചാര്യമസ്തി
യദ്യസ്മി സങ്കർഷണ വാസുദേവഃ॥  1-204-22 (9036) 
യസ്ത്വേഷ വൃക്ഷം തരസാഽവഭജ്യ
രാജ്ഞാം നികാരേ സഹസാ പ്രവൃത്തഃ। 
വൃകോദരാന്നാന്യ ഇഹൈതദദ്യ
കർതും സമർഥഃ സമരേ പൃഥിവ്യാം॥  1-204-23 (9037) 
യോഽസൌ പുരസ്താത്കമലായതാക്ഷോ
മഹാതനുഃ സിംഹഗതിർവിനീതഃ। 
ഗൌരഃ പ്രലംബോജ്ജ്വലചാരുഘോണോ
വിനിഃസൃതഃ സോഽപ്യുത ധർമപുത്രഃ॥  1-204-24 (9038) 
യൌ തൌ കുമാരാവിവ കാർതികേയൌ
ദ്വാവാശ്വിനേയാവിതി മേ വിതർകഃ। 
മുക്താ ഹി തസ്മാജ്ജതുവേശ്മദാഹാ-
ൻമയാ ശ്രുതാഃ പാണ്ഡുസുതാഃ പൃഥാ ച॥  1-204-25 (9039) 
വൈശംപായന ഉവാച। 1-204-26x (1139) 
തമബ്രവീന്നിർജലതോയദാഭോ
ഹലായുധോഽനന്തരജം പ്രതീതഃ। 
പ്രീതോഽസ്മി ദൃഷ്ട്വാ ഹി പിതൃഷ്വസാരം
പൃഥാം വിമുക്താം സഹ കൌരവാഗ്ര്യൈഃ॥ ॥  1-204-26 (9040) 
 
ഇതി ശ്രീമൻമഹാഭാരതേ ആദിപർവണി സ്വയംവരപർവണി ചതുരധികദ്വിശതതമോഽധ്യായഃ॥ 204 ॥




ആദിപർവ - അധ്യായ 205

॥ ശ്രീഃ ॥

1.205. അധ്യായഃ 205 

Mahabharata - Adi Parva - Chapter Topics

അർജുനേന കർണപരാജയഃ॥ 1 ॥ ഭീമേന കർണപരാജയഃ॥ 2 ॥ യുധിഷ്ഠിരാദിഭിർദുര്യോധനാദിപരാജയഃ॥ 3 ॥ പുനര്യുദ്ധായ കൃതനിശ്ചയാനാം രാജ്ഞാം ശ്രീകൃഷ്ണവാക്യേന യുദ്ധോദ്യോഗാദ്വിരംയ സ്വസ്വാലയഗമനം॥ 4 ॥ ദ്രൌപദ്യാ സഹ ഭീമാർജുനയോഃ കുലാലഗൃഹപ്രവേശഃ॥ 5 ॥

Mahabharata - Adi Parva - Chapter Text

1-205-0 (9041) 
വൈശംപായന ഉവാച। 1-205-0x (1140) 
അജിനാനി വിധുന്വന്തഃ കരകാശ്ച ദ്വിജർഷഭാഃ।
ഊചുസ്തേ ഭീർന കർതവ്യാ വയം യോത്സ്യാമഹേ പരാൻ॥ 1-205-1 (9042) 
താനേവം വദതോ വിപ്രാനർജുനഃ പ്രഹസന്നിവ।
ഉവാച പ്രേക്ഷകാ ഭൂത്വാ യൂയം തിഷ്ഠത പാർശ്വതഃ॥ 1-205-2 (9043) 
അഹമേനാനജിഹ്മാഗ്രൈഃ ശതശോ വികിരഞ്ഛരൈഃ।
വാരയിഷ്യാമി സങ്ക്രുദ്ധാൻമന്ത്രൈരാശീവിഷാനിവ॥ 1-205-3 (9044) 
ഇതി തദ്ധനുരാനംയ ശുൽകാവാപ്തം മഹാബലഃ।
ഭ്രാത്രാ ഭീമേന സഹിതസ്തസ്ഥൌ ഗിരിരിവാചലഃ॥ 1-205-4 (9045) 
തതഃ കർണമുഖാന്ദൃഷ്ട്വാ ക്ഷത്രിയാന്യുദ്ധദുർമദാൻ।
സംപേതതുരഭീതൌ തൌ ഗജൌ പ്രതിഗജാനിവ॥ 1-205-5 (9046) 
ഊചുശ്ച വാചഃ പരുഷാസ്തേ രാജാനോ യുയുത്സവഃ।
ആഹവേ ഹി ദ്വിജസ്യാപി വധോ ദൃഷ്ടോ യുയുത്സതഃ॥ 1-205-6 (9047) 
ഇത്യേവമുക്ത്വാ രാജാനഃ സഹസാ ദുദ്രുവുർദ്വിജാൻ।
തതഃ കർണോ മഹാതേജാ ജിഷ്ണും പ്രതി യയൌ രണേ॥ 1-205-7 (9048) 
യുദ്ധാർഥീ വാസിതാഹേതോർഗജഃ പ്രതിഗജം യഥാ।
ഭീമസേനം യയൌ ശല്യോ മദ്രാണാമീശ്വരോ ബലീ॥ 1-205-8 (9049) 
ദുര്യോധനാദയഃ സർവേ ബ്രാഹ്മണൈഃ സഹ സംഗതാഃ।
മൃദുപൂർവമയത്നേന പ്രത്യയുധ്യംസ്തദാഽഽഹവേ॥ 1-205-9 (9050) 
തതോഽർജുനഃ പ്രത്യവിധ്യദാപതന്തം ശിതൈഃ ശരൈഃ।
കർണം വൈകർതനം ശ്രീമാന്വികൃഷ്യ ബലവദ്ധനുഃ॥ 1-205-10 (9051) 
തേഷാം ശരാണാം വേഗേന ശിതാനാം തിഗ്മതേജസാം।
വിമുഹ്യമാനോ രാധേയോ യത്നാത്തമനുധാവതി॥ 1-205-11 (9052) 
താവുഭാവപ്യനിർദേശ്യൌ ലാഘവാജ്ജയതാം വരൌ।
അയുധ്യേതാം സുസംരബ്ധാവന്യോന്യവിജിഗീഷിണൌ॥ 1-205-12 (9053) 
കൃതേ പ്രതികൃതം പശ്യ പശ്യ ബാഹുബലം ച മേ।
ഇതി ശൂരാർഥവചനൈരഭാഷേതാം പരസ്പരം॥ 1-205-13 (9054) 
തതോഽർജുനസ്യ ഭുജയോർവീര്യമപ്രതിമം ഭുവി।
ജ്ഞാത്വാ വൈകർതനഃ കർണഃ സംരബ്ധഃ സമയോധയത്॥ 1-205-14 (9055) 
അർജുനേന പ്രയുക്താംസ്താൻബാണാന്വേഗവതസ്തദാ।
പ്രതിഹത്യ നനാദോച്ചൈഃ സൈന്യാനി തദപൂജയൻ॥ 1-205-15 (9056) 
കർണ ഉവാച। 1-205-16x (1141) 
തുഷ്യാമി തേ വിപ്രമുഖ്യ ഭുജവീയർസ്യ സംയുഗേ।
അവിഷാദസ്യ ചൈവാസ്യ ശസ്ത്രാസ്ത്രവിജയസ്യ ച॥ 1-205-16 (9057) 
കിം ത്വം സാക്ഷാദ്ധനുർവേദോ രാമോ വാ വിപ്രസത്തമ।
അഥ സാക്ഷാദ്ധരിഹയഃ സാക്ഷാദ്വാ വിഷ്ണുരച്യുതഃ॥ 1-205-17 (9058) 
ആത്മപ്രച്ഛാദനാർഥം വൈ ബാഹുവീര്യമുപാശ്രിതഃ।
വിപ്രരൂപം വിധായേദം മന്യേ മാം പ്രതിയുധ്യസേ॥ 1-205-18 (9059) 
ന ഹി മാമാഹവേ ക്രുദ്ധമന്യഃ സാക്ഷാച്ഛചീപതേഃ।
പുമാന്യോധയിതും ശക്തഃ പാണ്ഡവാദ്വാ കിരീടിനഃ॥ 1-205-19 (9060) 
`ദഗ്ധാ ജതുഗൃഹേ സർവേ പാണ്ഡവാഃ സാർജുനാസ്തദാ।
വിനാർജുനം വാ സമരേ മാം നിഹന്തുമശക്നുവൻ॥'  1-205-20 (9061) 
തമേവംവാദിനം തത്ര ഫാൽഗുനഃ പ്രത്യഭാഷത।
നാസ്മി കർണ ധനുർവേദോ നാസ്മി രാമഃ പ്രതാപവാൻ॥ 1-205-21 (9062) 
ബ്രാഹ്മണോഽസ്മി യുധാം ശ്രേഷ്ഠഃ സർവശസ്ത്രഭൃതാം വരഃ।
ബ്രാഹ്മേ പൌരന്ദരേ ചാസ്ത്രേ നിഷ്ഠിതോഗുരുശാസനാത്॥ 1-205-22 (9063) 
സ്ഥിതോഽസ്ംയദ്യ രണേ ജേതും ത്വാം വൈ വീര സ്ഥിരോ ഭവ।
`നിർജിതോഽസ്മീതി വാ ബ്രൂഹി തതോ വ്രജ യഥാസുഖം॥ 1-205-23 (9064) 
വൈശംപായന ഉവാച। 1-205-24x (1142) 
ഏവമുക്ത്വാഽഥ കർണസ്യ ധനുശ്ചിച്ഛേദ പാണ്ഡവഃ।
തതോഽന്യദ്ധനുരാദായ സംയോദ്ധും സന്ദധേ ശരം॥ 1-205-24 (9065) 
ദൃഷ്ട്വാ തച്ചാപി കൌന്തേയശ്ഛിത്വാ തദ്ധനുരാശുഗൈഃ।
തഥാ വൈകർതനം കർണം ബിഭേദ സമരേഽർജുനഃ॥ 1-205-25 (9066) 
തതഃ കർണസ്തു രാധേയഃ ഛിന്നഛന്വാ മഹാബലഃ।
ശരൈരതീവ വിദ്ധാംഗഃ പലായനമഥാകരോത്॥ 1-205-26 (9067) 
പുനരായാൻമുഹൂർതേന ഗൃഹീത്വാ സശരം ധനുഃ।
വവർഷ ശരവർഷാണി പാർഥം വൈകർതനസ്തഥാ॥ 1-205-27 (9068) 
താനി വൈ ശരജാലാനി കൌന്തേയോഽഭ്യഹനച്ഛരൈഃ।
ജ്ഞാത്വാ സർവാഞ്ശരാൻഘോരാൻകർണോഽദാവദ്ദ്രുതം ബഹിഃ॥'  1-205-28 (9069) 
ബ്രാഹ്മം തേജസ്തദാഽജയ്യം മന്യമാനോ മഹാരഥഃ।
അപരസ്മിന്വനോദ്ദേശേ വീരൌ ശല്യവൃകോദരൌ॥ 1-205-29 (9070) 
ബലിനൌ യുദ്ധസംപന്നൌ വിദ്യയാ ച ബലേന ച।
അന്യോന്യമാഹ്വയന്തൌ തു മത്താവിവ മഹാഗജൌ॥ 1-205-30 (9071) 
മുഷ്ടിഭിർജാനുഭിശ്ചൈവ നിഘ്നന്താവിതരേതരം।
പ്രകർഷണാകർഷണയോരഭ്യാകർഷവികർഷണൈഃ॥ 1-205-31 (9072) 
ആചകർഷതുരന്യോന്യം മുഷ്ടിഭിശ്ചാപി ജഘ്നതുഃ।
തതശ്ചടചടാശബ്ദഃ സുഘോരോ ഹ്യഭവത്തയോഃ॥ 1-205-32 (9073) 
പാഷാണസംപാതനിഭൈഃ പ്രഹാരൈരഭിജഘ്നതുഃ।
മുഹൂർതം തൌ തദാഽന്യോന്യം സമരേ പര്യകർഷതാം॥ 1-205-33 (9074) 
തതോ ഭീമഃ സമുത്ക്ഷിപ്യ ബാഹുഭ്യാം ശല്യമാഹവേ।
അപാതയത്കുരുശ്രേഷ്ഠോ ബ്രാഹ്മണാ ജഹസുസ്തദാ॥ 1-205-34 (9075) 
തത്രാശ്ചര്യം ഭീമസേനശ്ചകാര പുരുഷർഷഭഃ।
യച്ഛല്യം പാതിതം ഭൂമൌ നാവധീദ്ബലിനം ബലീ॥ 1-205-35 (9076) 
പാതിതേ ഭീമസേനേന ശല്യേ കർണേ ച ശങ്കിതേ।
`വിസ്മയഃ പരമോ ജജ്ഞേ സർവേഷാം പശ്യതാം നൃണാം॥ 1-205-36 (9077) 
തതോ രാജസമൂഹസ്യ പശ്യതോ വൃക്ഷമാരുജത്।
തതസ്തു ഭീമം സഞ്ജ്ഞാഭിർവാരയാമാസ ധർമരാട്॥ 1-205-37 (9078) 
ആകാരജ്ഞസ്തഥാ ഭ്രാതുഃ പാണ്ഡവോഽപി ന്യവർതത।
ധർമരാജശ്ച കൌരവ്യ ദുര്യോധനമമർഷണം॥ 1-205-38 (9079) 
അയോധയത്സഭാമധ്യേ പശ്യതാം വൈ മഹീക്ഷിതാം।
തതോ ദുര്യോധനസ്തം തു ഹ്യവജ്ഞായ യുധിഷ്ഠിരം॥ 1-205-39 (9080) 
നായോധയത്തദാ തേന ബലവാന്വൈ സുയോധനഃ।
ഏതസ്മിന്നന്തരേഽവിധ്യദ്ബാണേനാനതപർവണാ॥ 1-205-40 (9081) 
ദുര്യോധനമമിത്രഘ്നം ധർമരാജോ യുധിഷ്ഠിരഃ।
തതോ ദുര്യോധനഃ ക്രുദ്ധോ ദണ്ഡാഹത ഇവോരഗഃ॥ 1-205-41 (9082) 
പ്രത്യയുധ്യത രാജാനം യത്നം പരമമാസ്ഥിതഃ।
ഛിത്ത്വാ രാജാ ധനുഃ സജ്യം ധാർതരാഷ്ട്രസ്യ സംയുഗേ॥ 1-205-42 (9083) 
അഭ്യവർഷച്ഛരൌഘൈസ്തം സ ഹിത്വാ പ്രാദ്രവദ്രണം।
ദുഃശാസനസ്തു സങ്ക്രുദ്ധഃ സഹദേവേന പാർഥിവ॥ 1-205-43 (9084) 
യുദ്ധ്വാ ച സുചിരം കാലം സഹദേവേന നിർജിതഃ।
ഉത്സൃജ്യ ച ധനുഃ സംഖ്യേ ജാനുഭ്യാമവനീം ഗതഃ। 
ഉത്ഥായ സോഽഭിദുദ്രാവ സോസിം ജഗ്രാഹ ചർമ ച॥  1-205-44 (9085) 
വികർണചിത്രസേനാഭ്യാം നിഗൃഹീതശ്ച കൌരവഃ।
മാ യുദ്ധമിതി കൌരവ്യ ബ്രാഹ്മണേനാബലേന വൈ॥ 1-205-45 (9086) 
ദുഃസഹോ നകുലശ്ചോഭൌ യുദ്ധം കർതും സമുദ്യതൈ।
തൌ ദൃഷ്ട്വാ കൌരവാ യുദ്ധം വാക്യമൂചുർമഹാബലൌ॥ 1-205-46 (9087) 
നിവർതന്താം ഭവന്തോ വൈ കുതോ വിപ്രേഷു ക്രൂരതാ।
ദുർബലാ ബ്രാഹ്മണാശ്ചേമേ ഭവന്തോ വൈ മഹാബലാഃ॥ 1-205-47 (9088) 
ദ്വാവത്ര ബ്രാഹ്മണൌ ക്രൂരൌ വായ്വിന്ദ്രസദൃശൌ ബലേ।
യേ വാ കേ വാ നമസ്തേഭ്യോ ഗച്ഛാമഃ സ്വപുരം വയം॥ 1-205-48 (9089) 
ഏവം സംഭാഷമാണാസ്തേ ന്യവർതന്താഥ കൌരവാഃ।
ജഹൃഷുർബ്രാഹ്മണാസ്തത്ര സമേതാസ്തത്ര സംഘശഃ॥ 1-205-49 (9090) 
ബഹുശസ്തേ തതസ്തത്ര ക്ഷത്രിയാ രണമൂർധനി।
പ്രേക്ഷമാണാസ്തഥാഽതിഷ്ഠൻബ്രാഹ്മണാംശ്ച സമന്തതഃ॥ 1-205-50 (9091) 
ബ്രാഹ്മണാശ്ച ജയം പ്രാപ്താഃ കന്യാമാദായ നിര്യയുഃ।
വിജിതേ ഭീമസേനേന ശല്യേ കർണേ ച നിർജിതേ॥ 1-205-51 (9092) 
ദുര്യോധനേ ചാപയാതേ തഥാ ദുഃശാസനേ രണാത്।'
ശങ്കിതാഃ സർവരാജാനഃ പരിവവ്രുർവൃകോദരം॥  1-205-52 (9093) 
ഊചുശ്ച സഹിതാസ്തത്ര സാധ്വിമൌ ബ്രാഹ്മണർഷഭൌ।
വിജ്ഞായേതാം ക്വജൻമാനൌ ക്വനിവാസൌ തഥൈവ ച॥ 1-205-53 (9094) 
കോ ഹി രാധാസുതം കർണം ശക്തോ യോധയിതും രണേ।
അന്യത്ര രാമാദ്ദ്രോണാദ്വാ പാണ്ഡവാദ്വാ കിരീടിനഃ॥ 1-205-54 (9095) 
കൃഷ്ണാദ്വാ ദേവകീപുത്രാത്കൃപാദ്വാപി ശരദ്വതഃ।
കോ വാ ദുര്യോധനം ശക്തഃ പ്രതിയോഥയിതും രണേ॥ 1-205-55 (9096) 
തഥൈവ മദ്രാധിപതിം ശല്യം ബലവതാംവരം।
ബലദേവാദൃതേ വീരാത്പാണ്ഡവാദ്വാ വൃകോദരാത്॥ 1-205-56 (9097) 
വീരാദ്ദുര്യോധനാദ്വാഽന്യഃ ശക്തഃ പാതയിതും രണേ।
ക്രിയതാമവഹാരോഽസ്മാദ്യുദ്ധാദ്ബ്രാഹ്മണസംവൃതാത്॥ 1-205-57 (9098) 
ബ്രാഹ്മണാ ഹി സദാ രക്ഷ്യാഃ സാപരാധാഽപിനിത്യദാ।
അഥൈനാനുപലഭ്യേഹ പുനര്യോത്സ്യാമ ഹൃഷ്ടവത്॥ 1-205-58 (9099) 
വൈശംപായന ഉവാച। 1-205-59x (1143) 
താംസ്തഥാവാദിനഃ സർവാൻപ്രസമീക്ഷ്യ ക്ഷിതീശ്വരാൻ।
അഥാന്യാൻപുരുഷാംശ്ചാപി കൃത്വാ തത്കർമ സംയുഗേ॥ 1-205-59 (9100) 
തത്കർമ ഭീമസ്യ സമീക്ഷ്യ കൃഷ്ണഃ
കുന്തീസുതൌ തൌ പരിശങ്കമാനഃ। 
നിവാരയാമാസ മഹീപതീംസ്താ-
ന്ധർമേണ ലബ്ധേത്യനുനീയ സർവാൻ॥  1-205-60 (9101) 
ഏവം തേ വിനിവൃത്താസ്തു യുദ്ധാദ്യുദ്ധവിശാരദാഃ।
യഥാവാസം യയുഃ സർവേ വിസ്മിതാ രാജസത്തമാഃ॥ 1-205-61 (9102) 
വൃത്തോ ബ്രഹ്മോത്തരോ രംഗഃ പാഞ്ചാലീ ബ്രാഹ്മണൈർവൃതാ।
ഇതി ബ്രുവന്തഃ പ്രയയുര്യേ തത്രാസൻസമാഗതാഃ॥ 1-205-62 (9103) 
ബ്രാഹ്മണൈസ്തു പ്രതിച്ഛന്നൌ രൌരവാജിനവാസിഭിഃ।
കൃച്ഛ്രേണ ജഗ്മതുസ്തൌ തു ഭീമസേനധനഞ്ജയൌ॥ 1-205-63 (9104) 
വിമുക്തൌ ജനസംബാധാച്ഛത്രുഭിഃ പരിവിക്ഷതൌ।
കൃഷ്ണയാനുഗതൌ തത്ര നൃവീരൌ തൌ വിരേജതുഃ॥ 1-205-64 (9105) 
പൌർണമാസ്യാം ഘനൈർമുക്തൌ ചന്ദ്രസൂര്യാവിവോദിതൌ।
തേഷാം മാതാ ബഹുവിധം വിനാശം പര്യചിന്തയത്॥ 1-205-65 (9106) 
അനാഗച്ഛത്സു പുത്രേഷു ഭൈക്ഷകാലേ ച ലിംഘിതേ।
ധാർതരാഷ്ട്രൈർഹതാശ്ച സ്യുർവിജ്ഞായ കുരുപുംഗവാഃ॥ 1-205-66 (9107) 
മായാന്വിതൈർവാ രക്ഷോഭിഃ സുഘോരൈർദൃഢവൈരിഭിഃ।
വിപരീതം മതം ജാതം വ്യാസസ്യാപി മഹാത്മനഃ॥ 1-205-67 (9108) 
ഇത്യേവം ചിന്തയാമാസം സുതസ്നേഹാവൃതാ പൃഥാ।
തതഃ സുപ്തജനപ്രായേ ദുർദിനേ മേഘസംപ്ലുതേ॥ 1-205-68 (9109) 
മഹത്യഥാപരാഹ്ണേ തു ഘനൈഃ സൂര്യ ഇവാവൃതഃ।
ബ്രാഹ്മണൈഃ പ്രാവിശത്തത്ര ജിഷ്ണുർഭാർഗവവേശ്മ തത്॥ ॥ 1-205-69 (9110) 
 
ഇതി ശ്രീമൻമഹാഭാരതേ ആദിപർവണി സ്വയംവരപർവണി പ·ഞ്ചാധികദ്വിശതതമോഽധ്യായഃ॥ 205 ॥

Mahabharata - Adi Parva - Chapter Footnotes

1-205-12 വിജിഗീഷിണൌ വിജിഗീഷാവന്തൌ॥ 1-205-29 വനോദ്ദേശേ രംഗദൃശാം നിവാസസ്ഥാനേ॥ 1-205-34 സമുത്ക്ഷിപ്യ കൂഷ്മാണ്ഡഫലവദപാതയത്॥ 1-205-57 അവഹാരോ യുദ്ധാന്നിവർതനം॥ 1-205-59 സംയുഗേ തത്കർമ കൃത്വാ തൂഷ്ണീംഭൂതാവിതി ശേഷഃ॥ 1-205-62 ബ്രഹ്മ ബ്രാഹ്മണജാതിഃ ഉത്തരം ഉത്കൃഷ്ടം യസ്മിൻസ ബ്രഹ്മോത്തരഃ॥ 1-205-69 ഭാർഗവവേശ്മ കുലാലഗൃഹം॥ പാഞ്ചാധികദ്വിശതതമോഽധ്യായഃ॥ 205 ॥



ആദിപർവ - അധ്യായ 206

॥ ശ്രീഃ ॥

1.206. അധ്യായഃ 206 

Mahabharata - Adi Parva - Chapter Topics

ഭീമാർജുനാശ്യാം ദ്രൌപദ്യാഃ ഭിക്ഷേത്യാവേദനേ കുന്ത്യാ പഞ്ചാനാം സഹ ഭോജനാനുജ്ഞാ॥ 1 ॥ പശ്ചാത് ദ്രൌപദീദർശനേന ചിന്താന്വിതായാം കുന്ത്യാം യുധിഷ്ഠിരാർജുനയോഃ സംവാദഃ॥ 2 ॥ ദ്വൈപായനവചഃസ്മരണേന സർവേഷാം ദ്രൌപദീ ഭാര്യേതി യുധിഷ്ഠിരനിശ്ചയഃ॥ 3 ॥ ജനമേജയേന കൃഷ്ണസ്യ കാർമുകാനാരോപണേ കാരണപ്രശ്നേ പാണ്ഡവാർഥമിതി വൈശംപായനസ്യോത്തരം॥ 4 ॥ കുലാലശാലാംപ്രതി ശ്രീകൃഷ്ണസ്യാഗമനം॥ 5 ॥

Mahabharata - Adi Parva - Chapter Text

1-206-0 (9111) 
വൈശംപായന ഉവാച। 1-206-0x (1144) 
ഗത്വാ തു താം ഭാർഗവകർമശാലാം
പാർഥൌ പൃഥാം പ്രാപ്യ മഹാനുഭാവൌ। 
താം യാജ്ഞസേനീം പരമപ്രതീതൌ
ഭിക്ഷേത്യഥാവേദയതാം നരാഗ്ര്യൌ॥  1-206-1 (9112) 
കുടീഗതാ സാ ത്വനവേക്ഷ്യ പുത്രൌ
പ്രോവാച ഭുങ്ക്തേതി സമേത്യ സർവേ। 
പശ്ചാച്ച കുന്തീ പ്രസമീക്ഷ്യ കൃഷ്ണാം
കഷ്ടം മയാ ഭാഷിതമിത്യുവാച॥  1-206-2 (9113) 
സാഽധർമഭീതാ പരിചിന്തയന്തീ
താം യാജ്ഞസേനീം പരമപ്രതീതാം। 
പാണൌ ഗൃഹീത്വോപജഗാമ കുന്തീ
യുധിഷ്ഠിരം വാക്യമുവാച ചേദം॥  1-206-3 (9114) 
കുന്ത്യുവാച। 1-206-4x (1145) 
ഇയം തു കന്യാ ദ്രുപദസ്യ രാജ്ഞ-
സ്തവാനുജാഭ്യാം മയി സംനിസൃഷ്ടാ। 
യഥോചിതം പുത്ര മയാഽപി ചോക്തം
സമേത്യ ഭുങ്ക്തേതി നൃപ പ്രമാദാത്॥  1-206-4 (9115) 
മയാ കഥം നാനൃതമുക്തമദ്യ
ഭവേത്കുരൂണാമൃഷഭ ബ്രവീഹി। 
പഞ്ചാലരാജസ്യ സുതാമധർമോ
ന ചോപവർതേത ന വിഭ്രമേച്ച॥  1-206-5 (9116) 
വൈശംപായന ഉവാച। 1-206-6x (1146) 
സ ഏവമുക്തോ മതിമാന്നൃവീരോ
മാത്രാ മുഹൂർതം തു വിചിന്ത്യ രാജാ। 
കുന്തീം സമാശ്വാസ്യ കുരുപ്രവീരോ
ധനഞ്ജയം വാക്യമിദം ബഭാഷേ॥  1-206-6 (9117) 
ത്വയാ ജിതാ ഫാൽഗുന യാജ്ഞസേനീ
ത്വയൈവ ശോഭിഷ്യതി രാജപുത്രീ। 
പ്രജ്വാല്യതാമഗ്നിരമിത്രസാഹ
ഗൃഹാണ പാണിം വിധിവത്ത്വമസ്യാഃ॥  1-206-7 (9118) 
അർജുന ഉവാച। 1-206-8x (1147) 
മാ മാം നരേന്ദ്ര ത്വമധർമഭാജം
കൃഥാ ന ധർമോഽയമശിഷ്ടദൃഷ്ടഃ। 
ഭവാന്നിവേശ്യഃ പ്രഥമം തതോഽയം
ഭീമോ മഹാബാഹുരചിന്ത്യകർമാ॥  1-206-8 (9119) 
അഹം തതോ നകുലോഽനന്തരം മേ
പശ്ചാദയം സഹദേവസ്തരസ്വീ। 
വൃകോദരോഽഹം ച യമൌ ച രാജ-
ന്നിയം ച കന്യാ ഭവതോ നിയോജ്യാഃ॥  1-206-9 (9120) 
ഏവം ഗതേ യത്കരണീയമത്ര
ധർംയം യശസ്യം കുരു തദ്വിചിന്ത്യ। 
പാഞ്ചാലരാജസ്യ ഹിതം ച യത്സ്യാ-
ത്പ്രശാധി സർവേ സ്മ വശേ സ്ഥിതാസ്തേ॥  1-206-10 (9121) 
വൈശംപായന ഉവാച। 1-206-11x (1148) 
ജിഷ്ണോർവചനമാജ്ഞായ ഭക്തിസ്നേഹസമന്വിതം।
ദൃഷ്ടിം നിവേശയാമാസുഃ പാഞ്ചാല്യാം പാണ്ഡുനന്ദനാഃ॥ 1-206-11 (9122) 
ദൃഷ്ട്വാ തേ തത്ര പശ്യന്തീം സർവേ കൃഷ്ണാം യശസ്വിനീം।
സംപ്രേക്ഷ്യാന്യോന്യമാസീനാ ഹൃദയൈസ്താമധാരയൻ॥ 1-206-12 (9123) 
തേഷാം തു ദ്രൌപദീം ദൃഷ്ട്വാ സർവേഷാമമിതൌജസാം।
സംപ്രമഥ്യേന്ദ്രിയഗ്രാമം പ്രാദുരാസീൻമനോഭവഃ॥ 1-206-13 (9124) 
കാംയം ഹി രൂപം പാഞ്ചാല്യാ വിധാത്രാ വിഹിതം സ്വയം।
ബഭൂവാധികമന്യാഭ്യഃ സർവഭൂതമനോഹരം॥ 1-206-14 (9125) 
തേഷാമാകാരഭാവജ്ഞഃ കുന്തീപുത്രോ യുധിഷ്ഠിരഃ।
ദ്വൈപായനവചഃ കൃത്സ്നം സസ്മാര മനുജർഷഭഃ॥ 1-206-15 (9126) 
അബ്രവീത്സഹിതാൻഭ്രാതൄൻമിഥോ ഭേദഭയാന്നൃപഃ।
സർവേഷാം ദ്രൌപദീ ഭാര്യാ ഭവിഷ്യതി ഹി നഃ ശുഭാ॥ 1-206-16 (9127) 
`ജനമേജയ ഉവാച। 1-206-17x (1149) 
സതാഽപി ശക്തേന ച കേശവേന
സജ്യം ധനുസ്തന്ന കൃതം കിമർഥം। 
വിദ്ധം ച ലക്ഷ്യം ന ച കസ്യ ഹേതോ-
രാചക്ഷ്വ തൻമേ ദ്വിപദാം വരിഷ്ഠ॥  1-206-17 (9128) 
വൈശംപായന ഉവാച। 1-206-18x (1150) 
ശക്തേന കൃഷ്ണേന ച കാർമുകം ത-
ന്നാരോപിതം ജ്ഞാതുകാമേന പാർഥാൻ। 
പരിശ്രവാദേവ ബഭൂവ ലോകേ
ജീവന്തി പാർഥാ ഇതി നിശ്ചയോഽസ്യ॥  1-206-18 (9129) 
അന്യാനശക്താന്നൃപതീൻസമീക്ഷ്യ
സ്വയംവരേ കാർമുകേണോത്തമേന। 
ധനഞ്ജയസ്തദ്ധനുരേകവീരഃ
സജ്യം കരോതീത്യഭിവീക്ഷ്യ കൃഷ്ണഃ॥  1-206-19 (9130) 
ഇതി സ്വയം വാസുദേവോ വിചിന്ത്യ
പാർഥാന്വിവിത്സന്വിവിധൈരുപായൈഃ। 
ന തദ്ധനുഃ സജ്യമിയേപ കർതും
ബഭൂവുരസ്യേഷ്ടതമാ ഹി പാർഥാഃ॥'  1-206-20 (9131) 
ഭ്രാതുർവചസ്തത്പ്രസമീക്ഷ്യ സർവേ
ജ്യേഷ്ഠസ്യ പാണ്ഡോസ്തനയാസ്തദാനീം। 
തമേവാർഥം ധ്യായമാനാ മനോഭിഃ
സർവേ ച തേ തസ്ഥുരദീനസത്വാഃ॥  1-206-21 (9132) 
വൃഷ്ണിപ്രവീരസ്തു കുരുപ്രവീരാ-
നാശംസമാനഃ സഹരൌഹിണേയഃ। 
ജഗാമ താം ഭാർഗവകർമശാലാം
യത്രാസതേ തേ പുരുഷപ്രവീരാഃ॥  1-206-22 (9133) 
തത്രോപവിഷ്ടം പൃഥുദീർഘബാഹും
ദദർശ കൃഷ്ണഃ സഹരൌഹിണേയഃ। 
അജാതശത്രും പരിവാര്യ താംശ്ചാ-
പ്യുപോപവിഷ്ടാഞ്ജ്വലനപ്രകാശാൻ॥  1-206-23 (9134) 
തതോഽബ്രവീദ്വാസുദേവോഽഭിഗംയ
കുന്തീസുതം ധർമഭൃതാം വരിഷ്ഠം। 
കൃഷ്ണോഽഹമസ്മീതി നിപീഡ്യ പാദൌ
യുധിഷ്ഠിരസ്യാജമീഢസ്യ രാജ്ഞഃ॥  1-206-24 (9135) 
തഥൈവ തസ്യാപ്യനു രൌഹിണേയ-
സ്തൌ ചാപി ഹൃഷ്ടാഃ കുരവോഽഭ്യനന്ദന। 
പിതൃഷ്വസുശ്ചാപി യദുപ്രവീരാ-
വഗൃഹ്ണതാം ഭാരതമുഖ്യ പാദൌ॥  1-206-25 (9136) 
അജാതശത്രുശ്ച കുരുപ്രവീരഃ
പപ്രച്ഛ കൃഷ്ണം കുശലം വിലോക്യ। 
കഥം വയം വാസുദേവ ത്വയേഹ
ഗൂഢാ വസന്തോ വിദിതാശ്ച സർവേ॥  1-206-26 (9137) 
തമബ്രവീദ്വാസുദേവഃ പ്രഹസ്യ
ഗൂഢോഽപ്യഗ്നിർജ്ഞായത ഏവ രാജൻ। 
തം വിക്രമം പാണ്ഡവേയാനതീത്യ
കോഽന്യഃ കർതാ വിദ്യതേ മാനുഷേഷു॥  1-206-27 (9138) 
ദിഷ്ട്യാ സർവേ പാവകാദ്വിപ്രമുക്താ
യൂയം ഘോരാത്പാണ്ഡവാഃ ശത്രുസാഹാഃ। 
ദിഷ്ട്യാ പാപോ ധൃതരാഷ്ട്രസ്യ പുത്രഃ
സഹാമാത്യോ ന സകാമോഽഭവിഷ്യത്॥  1-206-28 (9139) 
ഭദ്രം വോഽസ്തു നിഹിതം യദ്ഗുഹായാം
വിവർധധ്വം ജ്വലനാ ഇവൈധമാനാഃ। 
മാ വോ വിദ്യുഃ പാർഥിവാഃ കേചിദേവ
യാസ്യാവഹേ ശിബിരായൈവ താവത്।
സോഽനുജ്ഞാതഃ പാണ്ഡവേനാവ്യയശ്രീഃ  1-206-29 (9140) 
1-206-29f"
പ്രായാച്ഛീഘ്രം ബലദേവേന സാർധം॥ ॥
 
ഇതി ശ്രീമൻമഹാഭാരതേ ആദിപർവണി സ്വയംവരപർവണി ഷഡധികദ്വിശതതമോഽധ്യായഃ॥ 206 ॥

Mahabharata - Adi Parva - Chapter Footnotes

1-206-12 ദൃഷ്ട്വാ തേ തത്ര തിഷ്ഠന്തീ ഇതി ങ. പാഠഃ॥ 1-206-29 യദ്ഭദ്രം ഗുഹായാം ബുദ്ധൌ വോ നിഹിതം തദ്വോസ്തു॥ ഷഡധികദ്വിശതതമോഽധ്യായഃ॥ 206 ॥



ആദിപർവ - അധ്യായ 207

॥ ശ്രീഃ ॥

1.207. അധ്യായഃ 207 

Mahabharata - Adi Parva - Chapter Topics

പാണ്ഡവാവാസേ ധൃഷ്ടദ്യുംനസ്യ നിലീയാവസ്ഥാനം॥ 1 ॥ ഭീമാദ്യാനീതസ്യ ഭൈക്ഷസ്യ കുന്ത്യാജ്ഞയാ ദ്രൌപദ്യാ പരിവേഷണം॥ 2 ॥ സർവം പാണ്ഡവവൃത്താന്തം ജ്ഞാത്വാ ധൃഷ്ടദ്യുംനസ്യ പ്രതിനിവർതനം॥ 3 ॥

Mahabharata - Adi Parva - Chapter Text

1-207-0 (9141) 
വൈശംപായന ഉവാച। 1-207-0x (1151) 
ധൃഷ്ടദ്യുമനസ്തു പാഞ്ചാല്യഃ പൃഷ്ഠതഃ കുരുനന്ദനൌ।
അന്വഗച്ഛത്തദാ യാന്തൌ ഭാർഗവസ്യ നിവേശനേ॥ 1-207-1 (9142) 
സോജ്ഞായമാനഃ പുരുഷാനവധായ സമന്തതഃ।
സ്വയമാരാന്നിലീനോഽഭൂദ്ഭാർഗവസ്യ നിവേശനേ॥ 1-207-2 (9143) 
സായം ച ഭീമസ്തു രിപുപ്രമാഥീ
ജിഷ്ണുര്യമൌ ചാപി മഹാനുഭാവൌ। 
ഭൈക്ഷം ചരിത്വാ തു യുധിഷ്ഠിരായ
നിവേദയാഞ്ചക്രുരദീനസത്വാഃ॥  1-207-3 (9144) 
തതസ്തു കുന്തീ ദ്രുപദാത്മജാം താ-
മുവാച കാലേ വചനം വദാന്യാ। 
തതോഽഗ്രമാദായ കുരുഷ്വ ഭദ്രേ
ബലിം ച വിപ്രായ ച ദേഹി ഭിക്ഷാം॥  1-207-4 (9145) 
യേ ചാന്നമിച്ഛന്തി ദദസ്വ തേഭ്യഃ
പരിശ്രിതാ യേ പരിതോ മനുഷ്യാഃ। 
തതശ്ച ശേഷം പ്രവിഭജ്യ ശീഘ്ര-
മർധം ചതുർണാം മമ ചാത്മനശ്ച॥  1-207-5 (9146) 
അർധം തു ഭീമായ ച ദേഹി ഭദ്രേ
യ ഏഷ നാഗർഷഭതുല്യരൂപഃ। 
ഗൌരോ യുവാ സംഹനനോപപന്ന
ഏഷോ ഹി വീരോ ബഹുഭുക് സദൈവ॥  1-207-6 (9147) 
സാ ഹൃഷ്ടരൂപൈവ തു രാജപുത്രീ
തസ്യാ വചഃ സാധ്വവിശങ്കമാനാ। 
യഥാവദുക്തം പ്രചകാര സാധ്വീ
തേ ചാപി സർവേ ബുഭുജുസ്തദന്നം॥  1-207-7 (9148) 
കുശൈസ്തു ഭൂമൌ ശയനം ചകാര
മാദ്രീപുത്രഃ സഹദേവസ്തപസ്വീ। 
അഥാത്മകീയാന്യജിനാനി സർവേ
സംസ്തീര്യ വീരാഃ സുഷുപുർധരണ്യാം॥  1-207-8 (9149) 
അഗസ്ത്യകാന്താമഭിതോ ദിശം തു
ശിരാംസി തേഷാം കുരുസത്തമാനാം। 
കുന്തീ പുരസ്താത്തു ബഭൂവ തേഷാം
പാദാന്തരേ ചാഥ ബഭൂവ കൃഷ്ണാ॥  1-207-9 (9150) 
അശേത ഭൂമൌ സഹ പാണ്ഡുപുത്രൈഃ
പാദോപധാനീവ കൃതാ കുശേഷു। 
ന തത്ര ദുഃഖം മനസാപി തസ്യാ
ന ചാവമേനേ കുരുപുംഗവാംസ്താൻ॥  1-207-10 (9151) 
തേ തത്ര ശൂരാഃ കഥയാംബഭൂവുഃ
കഥാ വിചിത്രാഃ പൃതനാധികാരാഃ। 
അസ്ത്രാണി ദിവ്യാനി രഥാംശ്ച നാഗാൻ
ഖഡ്ഗാൻഗദാശ്ചാപി പരശ്വധാംശ്ച॥  1-207-11 (9152) 
തേഷാം കഥാസ്താഃ പരികീർത്യമാനാഃ
പാഞ്ചാലരാജസ്യ സുതസ്തദാനീം। 
സുശ്രാവ കൃഷ്ണാം ച തദാ നിഷണ്ണാം
തേ ചാപി സർവേ ദദൃശുർമനുഷ്യാഃ॥  1-207-12 (9153) 
ധൃഷ്ടദ്യുംനോ രാജപുത്രസ്തു സർവം
വൃത്തം തേഷാം കഥിതം ചൈവ രാത്രൌ। 
സർവം രാജ്ഞേ ദ്രുപദായാഖിലേന
നിവേദയിഷ്യംസ്ത്വരിതോ ജഗാമ॥  1-207-13 (9154) 
പാഞ്ചാലരാജസ്തു വിഷണ്ണരൂപ-
സ്താൻപാണ്ഡവാനപ്രതിവിന്ദമാനഃ। 
ധൃഷ്ടദ്യുംനം പര്യപൃച്ഛൻമഹാത്മാ
ക്വ സാ ഗതാ കേന നീതാ ച കൃഷ്ണാ॥  1-207-14 (9155) 
കച്ചിന്ന ശൂദ്രേണ ന ഹീനജേന
വൈശ്യേന വാ കരദേനോപപന്നാ। 
കച്ചിത്പദം മൂർധ്നി ന പങ്കദിഗ്ധം
കച്ചിന്ന മാലാ പതിതാ ശ്മശാനേ॥  1-207-15 (9156) 
കച്ചിത്സ വർണപ്രവരോ മനുഷ്യ
ഉദ്രിക്തവർണോഽപ്യുത ഏവ കച്ചിത്। 
കച്ചിന്ന വാമോ മമ മൂർധ്നി പാദഃ
കൃഷ്ണാഭിമർശേന കൃതോഽദ്യ പുത്ര॥  1-207-16 (9157) 
കച്ചിന്ന തപ്സ്യേ പരമപ്രതീതഃ
സംയുജ്യ പാർഥേന നരർഷഭേണ। 
വദസ്വ തത്ത്വേന മഹാനുഭാവ
കോഽസൌ വിജേതാ ദുഹിതുർമമാദ്യ॥  1-207-17 (9158) 
വിചിത്രവീര്യസ്യ സുതസ്യ കച്ചി-
ത്കുരുപ്രവീരസ്യ ധ്രിയന്തി പുത്രാഃ। 
കച്ചിത്തു പാർഥേന യവീയസാഽധ്യ
ധനുർഗൃഹീതം നിഹതം ച ലക്ഷ്യം॥ ॥  1-207-18 (9159) 
 
ഇതി ശ്രീമൻമഹാഭാരതേ ആദിപർവണി സ്വയംവരപർവണി സപ്താധികദ്വിശതതമോഽധ്യായഃ॥ 207 ॥ ॥ സമാപ്തം സ്വയംവരപർവ ॥

Mahabharata - Adi Parva - Chapter Footnotes

1-207-4 അഗ്രം പ്രഥമമാദായ ബലിം കുരുഷ്വ ഭിക്ഷാം ച ദേഹി॥ 1-207-18 ധ്രേയന്തി ജീവന്തി॥ സപ്താധികദ്വിശതതമോഽധ്യായഃ॥ 207 ॥



ആദിപർവ - അധ്യായ 208

॥ ശ്രീഃ ॥

1.208. അധ്യായഃ 208 

 
(അഥ വൈവാഹികപർവ  ॥ 13 ॥)

Mahabharata - Adi Parva - Chapter Topics

ധൃഷ്ടദ്യുംനവാർതാം ശ്രുതവതാ ദ്രുപദേന തത്വവിവിത്സയാ പാണ്ഡവാൻപ്രതി പുരോഹിതപ്രേഷണം॥ 1 ॥

Mahabharata - Adi Parva - Chapter Text

1-208-0 (9160) 
വൈശംപായന ഉവാച। 1-208-0x (1152) 
തതസ്തഥോക്തഃ പരിഹൃഷ്ടരൂപഃ
പിത്രേ ശശംസാഥ സ രാജപുത്രഃ। 
ധൃഷ്ടദ്യുംനഃ സോമകാനാം പ്രബർഹോ
വൃത്തം യഥാ യേന ഹൃതാ ച കൃഷ്ണാ॥  1-208-1 (9161) 
ധൃഷ്ടദ്യുംന ഉവാച। 1-208-2x (1153) 
യോഽസൌ യുവാ വ്യായതലോഹിതാക്ഷഃ
കൃഷ്ണാജിനീ ദേവസമാനരൂപഃ। 
യഃ കാർമുകാഗ്ര്യം കൃതവാനധിജ്യം
ലക്ഷം ച യഃ പാതിതവാൻപൃഥിവ്യാം॥  1-208-2 (9162) 
അസജ്ജമാനശ്ച തതസ്തരസ്വീ
വൃതോ ദ്വിജാഗ്ര്യൈരഭിപൂജ്യമാനഃ। 
ചക്രാമ വജ്രീവ ദിതേഃ സുതേഷു
സർവൈശ്ച ദേവൈർഋഷിഭിശ്ച ജുഷ്ടഃ॥  1-208-3 (9163) 
കൃഷ്മാ പ്രഗൃഹ്യാജിനമന്വയാത്തം
നാഗം യഥാ നാഗവധൂഃ പ്രഹൃഷ്ടാ। 
`ശ്യാമോ യുവാ വാരണമത്തഗാമീ
കൃത്വാ മഹത്കർമ സുദുഷ്കരം തത്॥  1-208-4 (9164) 
യഃ സൂതപുത്രേണ ചകാര യുദ്ധം
ശങ്കേഽർജുനം തം ത്രിദശേശവീര്യം।' 
അമൃഷ്യമാണേഷു നരാധിപേഷു
ക്രുദ്ധേഷു വൈ തത്ര സമാപതത്സു॥  1-208-5 (9165) 
തതോഽപരഃ പാർഥിവസംഘമധ്യേ
പ്രവൃദ്ധമാരുജ്യ മഹീപ്രരോഹം। 
പ്രാകാലയത്തേന സ പാർഥിവൌഘാൻ
ഭീമോഽന്തകഃ പ്രാണഭൃതോ യഥൈവ॥  1-208-6 (9166) 
തൌ പാർഥിവാനാം മിഷതാം നരേന്ദ്ര
കൃഷ്ണാമുപാദായ ഗതൌ നരാഗ്ര്യൌ। 
`വിക്ഷോഭ്യ വിദ്രാവ്യ ച പാർതിവാംസ്താ-
ൻസ്വതേജസാ ദുഷ്പ്രതിവീക്ഷ്യരൂപൌ।'
വിഭ്രാജമാനാവിവ ചന്ദ്രസൂര്യൌ
ബാഹ്യാം പുരാദ്ഭാർഗവകർമശാലാം॥  1-208-7 (9167) 
തത്രോപവിഷ്ടാർചിരിവാനലസ്യ
തേഷാം ജനിത്രീതി മമ പ്രതർകഃ। 
തഥാവിധൈരേവ നരപ്രവീരൈ-
രുപോപവിഷ്ടൈസ്ത്രിബിരഗ്നികൽപൈഃ॥  1-208-8 (9168) 
തസ്യാസ്തതസ്താവഭിവാദ്യ പാദാ-
വുക്ത്വാ ച കൃഷ്ണാമഭിവാദയേതി। 
സ്ഥിതൌ ച തത്രൈവ നിവേദ്യ കൃഷ്ണാം
ഭിക്ഷാപ്രചാരായ ഗതാ നരാഗ്ര്യാഃ॥  1-208-9 (9169) 
തേഷാം തു ഭൈക്ഷം പ്രതിഗൃഹ്യ കൃഷ്ണാ
ദത്വാ ബലിം ബ്രാഹ്മണസാച്ച കൃത്വാ। 
താം ചൈവ വൃദ്ധാം പരിവേഷ്യ താംശ്ച
നരപ്രവീരാൻസ്വയമപ്യഭുങ്ക്ത॥  1-208-10 (9170) 
സുപ്താസ്തു തേ പാർഥിവ സർവ ഏവ
കൃഷ്ണാ ച തേഷാം ചരണോപധാനേ। 
ആസീത്പൃഥിവ്യാം ശയനം ച തേഷാം
ദർഭാജിനാഗ്രാസ്തരണോപപന്നം॥  1-208-11 (9171) 
തേ നർദമാനാ ഇവ കാലമേഘാഃ
കഥാ വിചിത്രാഃ കഥയാംബഭൂവുഃ। 
ന വൈശ്യശൂദ്രൌപയികീഃ കഥാസ്താ
ന ച ദ്വിജാനാം കഥയന്തി വീരാഃ॥  1-208-12 (9172) 
നിഃസംശയം ക്ഷത്രിയപുംഗവാസ്തേ
യഥാ ഹി യുദ്ധം കഥയന്തി രാജൻ। 
ആശാ ഹി നോ വ്യക്തമിയം സമൃദ്ധാ
മുക്താൻഹി പാർഥാഞ്ശൃണുമോഽഗ്നിദാഹാത്॥  1-208-13 (9173) 
യഥാ ഹി ലക്ഷ്യം നിഹതം ധനുശ്ച
സജ്യം കൃതം തേന തഥാ പ്രസഹ്യ। 
യഥാ ഹി ഭാഷന്തി പരസ്പരം തേ
ഛന്നാ ധ്രുവം തേ പ്രചരന്തി പാർഥാഃ॥ 1-208015x വൈശംപായന ഉവാച।  1-208-14 (9174) 
തതഃ സ രാജാ ദ്രുപദഃ പ്രഹൃഷ്ടഃ
പുരോഹിതം പ്രേഷായാമാസ തേഷാം। 
വിദ്യാമ യുഷ്മാനിതി ഭാഷമാണോ
മഹാത്മാനഃ പാണ്ഡുസുതാഃ സ്ഥ കച്ചിത്॥  1-208-15 (9175) 
ഗൃഹീതവാക്യോ നൃപതേഃ പുരോധാ
ഗത്വാ പ്രശംസാമഭിധായ തേഷാം। 
വാക്യം സമഗ്രം നൃപതേര്യഥാവ-
ദുവാച ചാനുക്രമവിക്രമേണ॥  1-208-16 (9176) 
വിജ്ഞാതുമിച്ഛത്യവനീശ്വരോ വഃ
പാഞ്ചാലരാജോ വരദോ വരാർഹാഃ। 
ലക്ഷ്യസ്യ വേദ്ധാരമിമം ഹി ദൃഷ്ട്വാ
ഹർഷസ്യ നാന്തം പ്രതിപദ്യതേ സഃ॥  1-208-17 (9177) 
ആഖ്യാത ച ജ്ഞാതികുലാനുപൂർവീ
പദം ശിരഃസു ദ്വിഷതാം കുരുധ്വം। 
പ്രഹ്ലാദയധ്വം ഹൃദയം മമേദം
പാഞ്ചാലരാജസ്യ ച സാനുഗസ്യ॥  1-208-18 (9178) 
പാണ്ഡുർഹി രാജാ ദ്രുപദസ്യ രാജ്ഞഃ
പ്രിയഃ സഖാ ചാത്മസമോ ബഭൂവ। 
തസ്യൈഷ കാമോ ദുഹിതാ മമേയം
സ്നുഷാ യദി സ്യാദിഹ കൌരവസ്യ॥  1-208-19 (9179) 
അയം ഹി കാമോ ദ്രുപദസ്യ രാജ്ഞോ
ഹൃദി സ്ഥിതോ നിത്യമനിന്ദിതാംഗാഃ। 
യദർജുനോ വൈ പൃഥുദീർഘബാഹു-
ർധർമേണ വിന്ദേത സുതാം മമൈതാം॥  1-208-20 (9180) 
കൃതം ഹി തത്സ്യാത്സുകൃതം മമേദം
യശശ്ച പുണ്യം ച ഹിതം തദേതത്। 
അഥോക്തവാക്യം ഹി പുരോഹിതം സ്ഥിതം
തതോ വിനീതം സമുദീക്ഷ്യ രാജാ॥  1-208-21 (9181) 
സമീപതോ ഭീമമിദം ശശാസ
പ്രദീയതാം പാദ്യമർധ്യം തഥാഽസ്മൈ। 
മാന്യഃ പുരോധാ ദ്രുപദസ്യ രാജ്ഞ-
സ്തസ്മൈ പ്രയോജ്യാഽഭ്യധികാ ഹി പൂജാ॥  1-208-22 (9182) 
വൈശംപായന ഉവാച। 1-208-23x (1154) 
ഭീമസ്തതസ്തത്കൃതവാന്നരേന്ദ്ര
താം ചൈവ പൂജാം പ്രതിഗൃഹ്യ ഹർഷാത്। 
സുഖോപവിഷ്ടം തു പുരോഹിതം തദാ
യുധിഷ്ഠിരോ ബ്രാഹ്മണമിത്യുവാച॥  1-208-23 (9183) 
പാഞ്ചാലരാജേന സുതാ നിസൃഷ്ടാ
സ്വധർമദൃഷ്ടേന യഥാ ന കാമാത്। 
പ്രദിഷ്ടശുംൽകാ ദ്രുപദേന രാജ്ഞാ
സാ തേന വീരേണ തഥാഽനുവൃത്താ॥  1-208-24 (9184) 
ന തത്ര വർണേഷു കൃതാ വിവക്ഷാ
ന ചാപി ശീലേ ന കുലേ ന ഗോത്രേ। 
കൃതേന സജ്യേന ഹി കാർമുകേണ
വിദ്ധേന ലക്ഷ്യേണ ഹി സാ വിസൃഷ്ടാ॥  1-208-25 (9185) 
സേയം തഥാഽനേന മഹാത്മനേഹ
കൃഷ്ണാ ജിതാ പാർഥിവസംഘമധ്യേ। 
നൈവം ഗതേ സൌമകിരദ്യ രാജാ
സന്താപമർഹത്യസുഖായ കർതും॥  1-208-26 (9186) 
കാമശ്ച യോഽസൌ ദ്രുപദസ്യ രാജ്ഞഃ
സ ചാപി സംപത്സ്യതി പാർഥിവസ്യ। 
സംപ്രാപ്യരൂപാം ഹി നരേന്ദ്രകന്യാ-
മിമാമഹം ബ്രാഹ്മണ സാധു മന്യേ॥  1-208-27 (9187) 
ന തദ്ധനുർമന്ദബലേന ശക്യം
മൌർവ്യാ സമായോജയിതും തഥാഹി। 
ന ചാകൃതാസ്ത്രേണ ന ഹീനജേന
ലക്ഷ്യം തഥാ പാതയിതും ഹി ശക്യം॥  1-208-28 (9188) 
തസ്മാന്ന താപം ദുഹിതുർനിമിത്തം
പാഞ്ചാലരാജോഽർഹതി കർതുമദ്യ। 
ന ചാപി തത്പാതനമന്യഥേഹ
കർതും ഹി ശക്യം ഭുവി മാനവേന॥  1-208-29 (9189) 
ഏവം ബ്രുവത്യേവ യുധിഷ്ഠിരേ തു
പാഞ്ചാലരാജസ്യ സമീപതോഽന്യഃ। 
തത്രാജഗാമാശു നരോ ദ്വിതീയോ
നിവേദയിഷ്യന്നിഹ സിദ്ധമന്നം॥ ॥  1-208-30 (9190) 
 
ഇതി ശ്രീമൻമഹാഭാരതേ ആദിപർവണി വൈവാഹികപർവണി അഷ്ടാധികദ്വിശതതമോഽധ്യായഃ॥ 208 ॥

Mahabharata - Adi Parva - Chapter Footnotes

1-208-27 സംപ്രാപ്യരൂപാസസ്മാകം യോഗ്യരൂപം॥ അഷ്ടാധികദ്വിശതതമോഽധ്യായഃ॥ 208 ॥



ആദിപർവ - അധ്യായ 209

॥ ശ്രീഃ ॥

1.209. അധ്യായഃ 209 

Mahabharata - Adi Parva - Chapter Topics

കുന്ത്യാ സഹ പാണ്ഡവാനാം ദ്രുപദഗൃഹഗമനം॥ 1 ॥ പരീക്ഷണാർഥം ദ്രുപദേന അനേകവിധവസ്തൂപഹരണം॥ 2 ॥ ദ്രൌപദ്യാ സഹ കുന്ത്യാ അന്തഃപുരപ്രവേശഃ॥ 3 ॥ ഭോജനാനന്തരം പാണ്ഡവാനാം സാംഗ്രാമികവസ്തുപൂർണപ്രദേശേ പ്രവേശഃ॥ 4 ॥

Mahabharata - Adi Parva - Chapter Text

1-209-0 (9191) 
ദൂത ഉവാച। 1-209-0x (1155) 
ജന്യാർഥമന്നം ദ്രുപദേന രാജ്ഞാ
വിവാഹഹേതോരുപസംസ്കൃതം ച। 
തദാപ്നുവധ്വം കൃതസർവകാര്യാഃ
കൃഷ്ണാ ച തത്രൈതു ചിരം ന കാര്യം॥  1-209-1 (9192) 
ഇമേ രഥാഃ കാഞ്ചനപദ്മചിത്രാഃ
സദശ്വയുക്താ വസുധാധിപാർഹാഃ। 
ഏതാൻസമാരുഹ്യ പരൈത സർവേ
പാഞ്ചാലരാജസ്യ നിവേശനം തത്॥  1-209-2 (9193) 
വൈശംപായന ഉവാച। 1-209-3x (1156) 
തതഃ പ്രയാതാഃ കുരുപുംഗവാസ്തേ
പുരോഹിതം തം പരിയാപ്യ സർവേ। 
ആസ്ഥായ യാനാനി മഹാന്തി താനി
കുന്തീ ച കൃഷ്ണാ ച സഹൈകയാനേ॥  1-209-3 (9194) 
`സ്ത്രീഭിഃ സുഗന്ധാംബരമാല്യദാനൈ-
ർവിഭൂഷിതാ ആഭരണൈർവിചിത്രൈഃ। 
മാംഗല്യഗീതധ്വനിവാദ്യഘോഷൈ-
ർമനോഹരൈഃ പുണ്യകൃതാം വരിഷ്ഠൈഃ॥  1-209-4 (9195) 
സംഗീയമാനാഃ പ്രയയുഃ പ്രഹൃഷ്ടാ
ദീപൈർജ്വലദ്ഭിഃ സഹിതാശ്ച വിപ്രൈഃ॥  1-209-5 (9196) 
സ വൈ തഥോക്തസ്തു യുധിഷ്ഠിരേണ
പാഞ്ചാലരാജസ്യ പുരോഹിതോഽഗ്ര്യഃ। 
സർവം യഥോക്തം കുരുനന്ദനേന
നിവേദയാമാസ നൃപായ ഗത്വാ॥'  1-209-6 (9197) 
ശ്രുത്വാ തു വാക്യാനി പുരോഹിതസ്യ
യാന്യുക്തവാൻഭാരത ധർമരാജഃ। 
ജിജ്ഞാസയൈവാഥ കുരൂത്തമാനാം
ദ്രവ്യാണ്യനേകാന്യുപസഞ്ജഹാര॥  1-209-7 (9198) 
ഫലാനി മാല്യാനി ച സംസ്കൃതാനി
വർമാണി ചർമാണി തഥാഽഽസനാനി। 
ഗാശ്ചൈവ രാജന്നഥ ചൈവ രജ്ജൂ-
ർബീജാനി ചാന്യാനി കൃഷീനിമിത്തം॥  1-209-8 (9199) 
അന്യേഷു ശിൽപേഷു ച യാന്യപി സ്യുഃ
സർവാണി കൃത്യാന്യഖിലേന തത്ര। 
ക്രീഡാനിമിത്താന്യപി യാനി തത്ര
സർവാണി തത്രോപജഹാര രാജാ॥  1-209-9 (9200) 
വർമാണി ചർമാണി ച ഭാനുമന്തി
ഖഡ്ഗാ മഹാന്തോഽശ്വരഥാശ്ച ചിത്രാഃ। 
ധനൂംഷി ചാഗ്ര്യാണി ശരാശ്ച ചിത്രാഃ
ശക്ത്യൃഷ്ടയഃ കാഞ്ചനഭൂഷണാശ്ച॥  1-209-10 (9201) 
പ്രാസാ ഭുശുണ്ഡ്യശ്ച പരശ്വധാശ്ച
സാംഗ്രാമികം ചൈവ തഥൈവ സർവം। 
ശയ്യാസനാന്യുത്തമവസ്തുവന്തി
തഥൈവ വാസോ വിവിധം ച തത്ര॥  1-209-11 (9202) 
കുന്തീ തു കൃഷ്ണാം പരിഗൃഹ്യ സാധ്വീ-
മന്തഃപുരം ദ്രുപദസ്യാവിവേശ। 
സ്ത്രിയശ്ച താം കൌരവരാജപത്നീം
പ്രത്യർചയാമാസുരദീനസത്വാഃ॥  1-209-12 (9203) 
താൻസിംഹവിക്രാന്തഗതീന്നിരീക്ഷ്യ
മഹർഷഭാക്ഷാനജിനോത്തരീയാൻ। 
ഗൂഢോത്തരാംസാൻഭുജഗേന്ദ്രഭോഗ-
പ്രലംബബാഹൂൻപുരുഷപ്രവീരാൻ॥  1-209-13 (9204) 
രാജാ ച രാജ്ഞഃ സചിവാശ്ച സർവേ
പുത്രാശ്ച രാജ്ഞഃ സുഹൃദസ്തഥൈവ। 
പ്രേഷ്യാശ്ച സർവേ നിഖിലേന രാജ-
ൻഹർഷം സമാപേതുരതീവ തത്ര॥  1-209-14 (9205) 
തേ തത്ര വീരാഃ പരമാസനേഷു
സപാദപീഠേഷ്വവിശങ്കമാനാഃ। 
യഥാനുപൂർവ്യാദ്വിവിശുർനരാഗ്ര്യാ-
സ്തഥാ മഹാർഹേഷു ന വിസ്മയന്തഃ॥  1-209-15 (9206) 
ഉച്ചാവചം പാർഥിവഭോജനീയം
പാത്രീഷു ജാംബൂനദരാജതീഷു। 
ദാസാശ്ച ദാസ്യശ്ച സുമൃഷ്ടവേഷാഃ
സംഭോജകാശ്ചാപ്യുപജഹ്രുരന്നം॥  1-209-16 (9207) 
തേ തത്ര ഭുക്ത്വാ പുരുഷപ്രവീരാ
യഥാത്മകാമം സുഭൃശം പ്രതീതാഃ। 
ഉത്ക്രംയ സർവാണി വസൂനി രാജ-
ൻസാംഗ്രാമികം തേ വിവിശുർനൃവീരാഃ॥  1-209-17 (9208) 
തല്ലക്ഷയിത്വാ ദ്രുപദസ്യ പുത്രാ
രാജാ ച സർവൈഃ സഹ മന്ത്രിമുഖ്യൈഃ। 
സമർഥയാമാസുരുപേത്യ ഹൃഷ്ടാഃ
കുന്തീസുതാൻപാർഥിവരാജപുത്രാൻ॥ ॥  1-209-18 (9209) 
 
ഇതി ശ്രീമൻമഹാഭാരതേ ആദിപർവണി വൈവാഹികപർവണി നവാധികദ്വിശതതമോഽധ്യായഃ॥ 209 ॥

Mahabharata - Adi Parva - Chapter Footnotes

1-209-1 ജന്യാർഥം വരപക്ഷീയജതാർഥം॥ 1-209-3 പരിയാപ്യ പ്രസ്ഥാപ്യ॥ 1-209-9 കൃന്തന്തീതി കൃത്യാനി വാസ്യാദീനി॥ 1-209-11 വസ്തുവന്തി മതോർമസ്യ വത്വമാർഷം॥ 1-209-13 ഗൂഢോത്തരാംസാൻഗൂഢജത്രൂൻ ഗൂഢോന്നതാംസാൻ ഇതി ങ. പാഠഃ॥ നവാധികദ്വിശതതമോഽധ്യായഃ॥ 209 ॥



ആദിപർവ - അധ്യായ 210

॥ ശ്രീഃ ॥

1.210. അധ്യായഃ 210 

Mahabharata - Adi Parva - Chapter Topics

ദ്രുപദപ്രശ്നാനന്തരം യുധിഷ്ഠിരേണ സ്വേഷാം പാണ്ഡവത്വകഥനം॥ 1 ॥ ദ്രൌപദ്യാഃ പഞ്ചപത്നീത്വേ ദ്രുപദസ്യ വിവാദഃ॥ 2 ॥ വ്യാസാഗമനം॥ 3 ॥

Mahabharata - Adi Parva - Chapter Text

1-210-0 (9210) 
വൈശംപായന ഉവാച। 1-210-0x (1157) 
തത ആഹൂയ പാഞ്ചാല്യോ രാജപുത്രം യുധിഷ്ഠിരം।
പരിഗ്രഹേണ ബ്രാഹ്മേണ പരിഗൃഹ്യ മഹാദ്യുതിഃ॥ 1-210-1 (9211) 
പര്യപൃച്ഛദദീനാത്മാ കുന്തീപുത്രം സുവർചസം।
കഥം ജാനീമ ഭവതഃ ക്ഷത്രിയാൻബ്രാഹ്മണാനുത॥ 1-210-2 (9212) 
വൈശ്യാന്വാ ഗുണസംപന്നാനഥ വാ ശൂദ്രയോനിജാൻ।
മായാമാസ്ഥായ വാ സിദ്ധാംശ്ചരതഃ സർവതോദിശം॥ 1-210-3 (9213) 
കൃഷ്ണാഹേതോരനുപ്രാപ്താ ദേവാഃ സന്ദർശനാർഥിനഃ।
ബ്രവീതു നോ ഭവാൻസത്യം സന്ദേഹോ ഹ്യത്ര നോ മഹാൻ॥ 1-210-4 (9214) 
അപി നഃ സംശയസ്യാന്തേ മനഃ സന്തുഷ്ടിമാവഹേത്।
അപി നോ ഭാഗധേയാനി ശുഭാനി സ്യുഃ പരന്തപ॥ 1-210-5 (9215) 
ഇച്ഛയാ ബ്രൂഹി തത്സത്യം സത്യം രാജസു ശോഭതേ।
ഇഷ്ടാപൂർതേന ച തഥാ വക്തവ്യമനൃതം ന തു॥ 1-210-6 (9216) 
ശ്രുത്വാ ഹ്യമരസങ്കാശ തവ വാക്യമരിന്ദമ।
ധ്രുവം വിവാഹകരണമാസ്ഥാസ്യാമി വിധാനതഃ॥ 1-210-7 (9217) 
യുധിഷ്ഠിര ഉവാച। 1-210-8x (1158) 
മാ രാജന്വിമനാ ഭൂസ്ത്വം പാഞ്ചാല്യ പ്രീതിരസ്തു തേ।
ഈപ്സിതസ്തേ ധ്രുവഃ കാമഃ സംവൃത്തോഽയമസംശയം॥ 1-210-8 (9218) 
വയം ഹി ക്ഷത്രിയാ രാജൻപാണ്ഡോഃ പുത്രാ മഹാത്മനഃ।
ജ്യേഷ്ഠം മാം വിദ്ധി കൌന്തേയം ഭീമസേനാർജുനാവിമൌ॥ 1-210-9 (9219) 
ആഭ്യാം തവ സുതാ രാജന്നിർജിതാ രാജസംസദി।
യമൌ ച തത്ര കുന്തീ ച യത്ര കൃഷ്മാ വ്യവസ്ഥിതാ॥ 1-210-10 (9220) 
വ്യേതു തേ മാനസം ദുഃഖം ക്ഷത്രിയാഃ സ്മോ നരർഷഭ।
പദ്മിനീവ സുതേയം തേ ഹ്രദാദന്യഹ്രദം ഗതാ॥ 1-210-11 (9221) 
ഇതി തഥ്യം മഹാരാജ സർവമേതദ്ബ്രവീമി തേ।
ഭവാൻഹി ഗുരുരസ്മാകം പരമം ച പരായണം॥ 1-210-12 (9222) 
വൈശംപായന ഉവാച। 1-210-13x (1159) 
തതഃ സ ദ്രുപദോ രാജാ ഹർഷവ്യാകുലലോചനഃ।
പ്രതിവക്തും മുദാ യുക്തോ നാശകത്തം യുധിഷ്ഠിരം॥ 1-210-13 (9223) 
യത്നേന തു സ തം ഹർഷം സന്നിഗൃഹ്യ പരന്തപഃ।
അനുരൂപം തദാ വാചാ പ്രത്യുവാച യുധിഷ്ഠിരം॥ 1-210-14 (9224) 
പപ്രച്ഛ ചൈനം ധർമാത്മാ യഥാ തേ പ്രദ്രുതാഃ പുരാത്।
സ തസ്മൈ സർവമാചഖ്യാവാനുപൂർവ്യേണ പാണ്ഡവഃ॥ 1-210-15 (9225) 
തച്ഛ്രുത്വാ ദ്രുപദോ രാജാ കുന്തീപുത്രസ്യ ഭാഷിതം।
വിഗർഹയാമാസ തദാ ധൃതരാഷ്ട്രം നരേശ്വരം॥ 1-210-16 (9226) 
ആശ്വാസയാമാസ ച തം കുന്തീപുത്രം യുധിഷ്ഠിരം।
പ്രതിജജ്ഞേ ച രാജ്യായ ദ്രുപദോ വദതാം വരഃ॥ 1-210-17 (9227) 
തതഃ കുന്തീ ച കൃഷ്ണാ ച ഭീമസേനാർജുനാവപി।
യമൌ ച രാജ്ഞാ സന്ദിഷ്ടം വിവിശുർഭവനം മഹത്॥ 1-210-18 (9228) 
തത്ര തേ ന്യവസന്രാജന്യജ്ഞസേനേന പൂജിതാഃ।
പ്രത്യാശ്വസ്തസ്തതോ രാജാ സഹ പുത്രൈരുവാച തം॥ 1-210-19 (9229) 
ഗൃഹ്ണാതു വിധിവത്പാണിമദ്യായം കുരുനന്ദനഃ।
പുണ്യേഽഹനി മഹാബാഹുരർജുനഃ കുരുതാം ക്ഷണം॥ 1-210-20 (9230) 
വൈശംപായന ഉവാച। 1-210-21x (1160) 
തമബ്രവീത്തതോ രാജാ ധർമാത്മാ ച യുധിഷ്ഠിരഃ।
`മമാപി ദാരസംബന്ധഃ കാര്യസ്താവദ്വിശാംപതേ॥ 1-210-21 (9231) 
തസ്മാത്പൂർവം മയാ കാര്യം തദ്ഭവാനനുമന്യതാം।'  1-210-22 (9232) 
ദ്രുപദ ഉവാച।
ഭവാന്വാ വിധിവത്പാണിം ഗൃഹ്ണാതു ദുഹിതുർമമ। 
യസ്യ വാ മന്യസേ വീര തസ്യ കൃഷ്ണാമുപാദിശ॥  1-210-22x (1161) 
യുധിഷ്ഠിര ഉവാച। 1-210-23x (1162) 
സർവേഷാം മഹിഷീ രാജന്ദ്രൌപദീ നോ ഭവിഷ്യതി।
ഏവം പ്രവ്യാഹൃതം പൂർവം മമ മാത്രാ വിശാംപതേ॥ 1-210-23 (9233) 
അഹം ചാപ്യനിവിഷ്ടോ വൈ ഭീമസേനശ്ച പാണ്ഡവഃ।
പാർഥേന വിജിതാ ചൈഷാ രത്നഭൂതാ സുതാ തവ॥ 1-210-24 (9234) 
ഏഷ നഃ സമയോ രാജംʼല്ലബ്ധസ്യ സഹ ഭോജനം।
ന ച തം ഹാതുമിച്ഛാമഃ സമയം രാജസത്തമ॥ 1-210-25 (9235) 
`അക്രമേണ നിവേശേ ച ധർമലോപോ മഹാൻഭവേത്।'
സർവേഷാം ധർമതഃ കൃഷ്ണാ മഹിഷീ നോ ഭവിഷ്യതി। 
ആനുപൂർവ്യേണ സർവേഷാം ഗൃഹ്ണാതു ജ്വലനേ കരാൻ॥  1-210-26 (9236) 
ദ്രുപദ ഉവാച। 1-210-27x (1163) 
ഏകസ്യ ബഹ്വ്യോ വിഹിതാ മഹിഷ്യഃ കുരുനന്ദന।
നൈകസ്യാ ബഹവഃ പുംസഃ ശ്രൂയന്തേ പതയഃ ക്വചിത്॥ 1-210-27 (9237) 
`സോഽയം ന ലോകേ വേദേ വാ ജാതു ധർമഃ പ്രശസ്തേ।'
ലോകവേദവിരുദ്ധം ത്വം നാധർമം ധർമവിച്ഛുചിഃ। 
കർതുമർഹസി കൌന്തേയ കസ്മാത്തേ ബുദ്ധിരീദൃശീ॥  1-210-28 (9238) 
യുധിഷ്ഠിര ഉവാച। 1-210-29x (1164) 
സൂക്ഷ്മോ ധർമോ മഹാരാജ നാസ്യ വിദ്മോ വയം ഗതിം।
പൂർവേഷാമാനുപൂർവ്യേണ യാതം വർത്മാഽനുയാമഹേ॥ 1-210-29 (9239) 
ന മേ വാഗനൃതം പ്രാഹ നാധർമേ ധീയതേ മതിഃ।
ഏവം ചൈവ വദത്യംബാ മമ ചൈതൻമനോഗതം॥ 1-210-30 (9240) 
`ആശ്രമേ രുദ്രനിർദിഷ്ടാദ്വ്യാസാദേതൻമയാ ശ്രുതം।'
ഏഷ ധർമോ ധ്രുവോ രാജംശ്ചരൈനമവിചാരയൻ। 
മാ ച ശങ്കാ തത്ര തേ സ്യാത്കഥഞ്ചിദപി പാർഥിവ॥  1-210-31 (9241) 
ദ്രുപദ ഉവാച। 1-210-32x (1165) 
ത്വം ച കുന്തീ ച കൌന്തയ ധൃഷ്ടദ്യുംനശ്ച മേ സുതഃ।
കഥയന്ത്വിതി കർതവ്യം ശ്വഃ കാല്യേ കരവാമഹേ॥ 1-210-32 (9242) 
വൈശംപായന ഉവാച। 1-210-33x (1166) 
തേ സമേത്യ തതഃ സർവേ കഥയന്തി സ്മ ഭാരത।
അഥ ദ്വൈപായനോ രാജന്നഭ്യാഗച്ഛദ്യദൃച്ഛയാ॥ ॥ 1-210-33 (9243) 
 
ഇതി ശ്രീമൻമഹാഭാരതേ ആദിപർവണി വൈവാഹികപർവണി ദശാധികദ്വിശതതമോഽധ്യായഃ॥ 210 ॥

Mahabharata - Adi Parva - Chapter Footnotes

1-210-1 ബ്രാഹ്മേണ ബ്രാഹ്മണാർഥണുചിതേനാഭ്യുത്ഥാനാദിനാ പരിഗ്രഹേണ ആതിഥ്യേന॥ 1-210-6 ഇഷ്ടാപൂർതേന ഹേതുനാ। അനൃതം ന വക്തവ്യമിതി। അനൃതഭാഷണേ ഇഷ്ടാപൂർതേ നശ്യേതാമിത്യർഥഃ॥ 1-210-20 ക്ഷണം ദേവപൂജാദ്യുത്സവം॥ 1-210-24 അനിവിഷ്ടഃ അകൃതവിവാഹഃ॥ 1-210-25 സമയോ നിയമഃ॥ 1-210-26 ജ്വലനേ ജ്വലനസമീപേ॥ 1-210-27 പുംസഃ പുമാം സഃ॥ 1-210-29 യൂയം ച വയം ച വയം। പൂർവേഷാം പ്രചേതഃപ്രഭൃതീനാം। തൈര്യാതം വർത്മ ബഹൂനാമേകപത്നീത്വമനുയാമഹേ। തച്ച ആനുപൂർവ്യേണൈവ ന ത്വക്രമേണ॥ ദശാധികദ്വിശതതമോഽധ്യായഃ॥ 210 ॥



ആദിപർവ - അധ്യായ 211

॥ ശ്രീഃ ॥

1.211. അധ്യായഃ 211 

Mahabharata - Adi Parva - Chapter Topics

ഏകസ്യാഃ ബഹുഭാര്യാത്വേ ശങ്കമാനാന്ദ്രുപദാദീൻപ്രതി വ്യാസേന സ്വസ്വാഭിപ്രായകഥനാനുജ്ഞാ॥ 1 ॥ ദ്രുപദാദിഭിഃ സ്വസ്വമതേ കഥിതേ വ്യാസേനാസ്യ വിവാഹസ്യ ധർംയത്വകഥനം॥ 2 ॥

Mahabharata - Adi Parva - Chapter Text

1-211-0 (9244) 
വൈശംപായന ഉവാച। 1-211-0x (1167) 
തതസ്തേ പാണ്ഡവാഃ സർവേ പാഞ്ചാല്യശ്ച മഹായശാഃ।
പ്രത്യുഥായ മഹാത്മാനം കൃഷ്ണം സർവേഽഭ്യവാദയൻ॥ 1-211-1 (9245) 
പ്രതിനന്ദ്യ സ താം പൂജാം പൃഷ്ട്വാ കുശലമന്തതഃ।
ആസനേ കാഞ്ചനേ ശുദ്ധേ നിഷസാദ മഹാമനാഃ॥ 1-211-2 (9246) 
അനുജ്ഞാതാസ്തു തേ സർവേ കൃഷ്ണേനാമിതതേജസാ।
ആസനേഷു മഹാർഹേഷു നിഷേദുർദ്വിപദാം വരാഃ॥ 1-211-3 (9247) 
തതോ മുഹൂർതാൻമധുരാം വാണീമുച്ചാര്യ പാർഷതഃ।
പപ്രച്ഛ തം മഹാത്മാനം ദ്രൌപദ്യർഥം വിശാംപതേ॥ 1-211-4 (9248) 
കഥമേകാ ബഹൂനാം സ്യാന്ന ച സ്യാദ്ധർമസങ്കരഃ।
ഏതൻമേ ഭഗവാൻസർവം പ്രബ്രവീതു യഥാതഥം॥ 1-211-5 (9249) 
വ്യാസ ഉവാച। 1-211-6x (1168) 
അസ്മിന്ധർമേ വിപ്രലബ്ധേ ലോകവേദവിരോധകേ।
യസ്യ യസ്യ മതം യദ്യച്ഛ്രോതുമിച്ഛാമി തസ്യ തത്॥ 1-211-6 (9250) 
ദ്രുപദ ഉവാച। 1-211-7x (1169) 
അധർമോഽയം മമ മതോ വിരുദ്ധോ ലോകവേദയോഃ।
ന ഹ്യേകാ വിദ്യതേ പത്നീ ബഹൂനാം ദ്വിജസത്തമ॥ 1-211-7 (9251) 
ന ചാപ്യാചരിതഃ പൂർവൈരയം ധർമോ മഹാത്മഭിഃ।
ന ചാപ്യധർമോ വിദ്വദ്ഭിശ്ചരിതവ്യഃ കഥഞ്ചന॥ 1-211-8 (9252) 
തതോഽഹം ന കരോംയേനം വ്യവസായം ക്രിയാം പ്രതി।
ധർമഃ സദൈവ സന്ദിഗ്ധഃ പ്രതിഭാതി ഹി മേ ത്വയം॥ 1-211-9 (9253) 
ധൃഷ്ടദ്യുംന ഉവാച। 1-211-10x (1170) 
യവീയസഃ കഥം ഭാര്യാം ജ്യേഷ്ഠോ ഭ്രാതാ ദ്വിജർഷഭ।
ബ്രഹ്മൻസമഭിവർതേത സദ്വൃത്തഃ സംസ്തപോധന॥ 1-211-10 (9254) 
ന തു ധർമസ്യ സൂക്ഷ്മത്വാദ്ഗതിം വിദ്മഃ കഥഞ്ചന।
അധർമോ ധർമ ഇതി വാ വ്യവസായോ ന ശക്യതേ॥ 1-211-11 (9255) 
കർതുമസ്മദ്വിധൈർബ്രഹ്മംസ്തതോഽയം ന വ്യവസ്യതേ।
പഞ്ചാനാം മഹിഷീ കൃഷ്ണാ ഭവത്വിതി കഥഞ്ചന॥ 1-211-12 (9256) 
യുധിഷ്ഠിര ഉവാച। 1-211-13x (1171) 
ന മേ വാഗനൃതം പ്രാഹ നാധർമേ ധീയതേ മതിഃ।
വർതതേ ഹി മനോ മേഽത്ര നൈഷോഽധർമഃ കഥഞ്ചന॥ 1-211-13 (9257) 
ശ്രൂയതേ ഹി പുരാണേഽപി ജടിലാ നാമ ഗൌതമീ।
ഋഷീനധ്യാസിതവതീ സപ്ത ധർമഭൃതാം വരാ॥ 1-211-14 (9258) 
തഥൈവ മുനിജാ വാർക്ഷീ തപോഭിർഭാവിതാത്മനഃ।
സംഗതാഭൂദ്ദശ ഭ്രാതൄനകേൻംനഃ പ്രചേതസഃ॥ 1-211-15 (9259) 
ഗുരോർഹി വചനം പ്രാഹുർധർംയം ധർമജ്ഞസത്തമ।
ഗുരൂണാം ചൈവ സർവേഷാം മാതാ പരമകോ ഗുരുഃ॥ 1-211-16 (9260) 
സാ ചാപ്യുക്തവതീ വാചം ഭൈക്ഷവദ്ഭുജ്യതാമിതി।
തസ്മാദേതദഹം മന്യേ പരം ധർമം ദ്വിജോത്തമ॥ 1-211-17 (9261) 
കുന്ത്യുവാച। 1-211-18x (1172) 
ഏതമേതദ്യഥാ പ്രാഹ ധർമചാരീ യുധിഷ്ഠിരഃ।
ഭുജ്യതാം ഭ്രാതൃഭിഃ സാർധമിത്യർജുനമചോദയം। 
അനൃതാൻമേ ഭയം തീവ്രം മുച്യേഽഹമനൃതാത്കഥം॥  1-211-18 (9262) 
വ്യാസ ഉവാച। 1-211-19x (1173) 
അനൃതാൻമോക്ഷ്യസേ ഭദ്രേ ധർമശ്ചൈവ സനാതനഃ।
നനു വക്ഷ്യാമി സർവേഷാം പാഞ്ചാല ശൃമു മേ സ്വയം॥ 1-211-19 (9263) 
യഥാഽയം വിഹിതോ ധർമോ യതശ്ചായം സനാതനഃ।
യഥാ ച പ്രാഹ കൌന്തേയസ്തഥാ ധർമോ ന സംശയഃ॥ 1-211-20 (9264) 
വൈശംപായന ഉവാച। 1-211-21x (1174) 
തത ഉത്ഥായ ഭഗവാന്വ്യാസോ ദ്വൈപായനഃ പ്രഭുഃ।
കരേ ഗൃഹീത്വാ രാജാനം രാജവേശ്മ സമാവിശത്॥ 1-211-21 (9265) 
പാണ്ഡവാശ്ചാപി കുന്തീ ച ധൃഷ്ടദ്യുംനശ്ച പാർഷതഃ।
വിവിശുസ്തേഽപി തത്രൈവ പ്രതീക്ഷന്തേ സ്മ താവുഭൌ॥ 1-211-22 (9266) 
തതോ ദ്വൈപായനസ്ത്സമൈ നരേന്ദ്രായ മഹാത്മനേ।
ആചഖ്യൌ തദ്യഥാ ധർമോ ബഹൂനാമേകപത്നിതാ॥ 1-211-23 (9267) 
`യഥാ ച തേ ദദുശ്ചൈവ രാജപുത്ര്യാഃ പുരാ വരം।
ധർമാദ്യാസ്തപസാ തുഷ്ടാഃ പഞ്ചപത്നീത്വമീശ്വരാഃ॥' ॥  1-211-24 (9268) 
 
ഇതി ശ്രീമൻമഹാഭാരതേ ആദിപർവണി വൈവാഹികപർവണി ഏകാദശാധികദ്വിശതതമോഽധ്യായഃ॥ 211 ॥




ആദിപർവ - അധ്യായ 212

॥ ശ്രീഃ ॥

1.212. അധ്യായഃ 212 

Mahabharata - Adi Parva - Chapter Topics

ഇന്ദ്രസേനാപരനാംന്യാ നാലായന്യാ ഉപാഖ്യാനാരംഭഃ-നാലായന്യാ സ്ഥവിരസ്യ പത്യുർമൌദ്ഗല്യസ്യ ആരാധനം॥ 1 ॥ തുഷ്ടേന മൌദ്ഗല്യേന നാലായനീപ്രാർഥനയാഽഽത്മനഃ പഞ്ചരൂപസ്വീകാരേണ തസ്യാം രമണം॥ 2 ॥ തയോഃ സ്വർഗാദിലോകേഷു നാനാരൂപേണ രമണം॥ 3 ॥ സൈവ നാലായനീ തവ ദുഹിതാ ജാതേതി ദ്രുപദം പ്രതി വ്യാസസ്യോക്തിഃ॥ 4 ॥

Mahabharata - Adi Parva - Chapter Text

1-212-0 (9269) 
വ്യാസ ഉവാച। 1-212-0x (1175) 
മാ ഭൂദ്രാജംസ്തവ താപോ മനസ്ഥഃ
പഞ്ചാനാം ഭാര്യാ ദുഹിതാ മമേതി। 
മാതുരേഷാ പ്രാർഥിതാ സ്യാത്തദാനീം
പഞ്ചാനാം ഭാര്യാ ദുഹിതാ മമേതി॥  1-212-1 (9270) 
യാജോപയാജൌ ധർമരതൌ തപോഭ്യാം
തൌ ചക്രതുഃ പഞ്ചപതിത്വമസ്യാഃ। 
തത്പഞ്ചഭിഃ പാണ്ഡുസുതൈരവാപ്താ
ഭാര്യാ കൃഷ്ണാ മോദതാം വൈ കുലം തേ॥  1-212-2 (9271) 
ലോകേ നാന്യോ വിദ്യതേ ത്വദ്വിശിഷ്ടഃ 
സർവാരീണാമപ്രധൃഷ്യോഽസി രാജൻ।
ഭൂയസ്ത്വിദം ശൃണു മേ ത്വം വിശോകോ
യഥാഽഽഗതം പഞ്ചപത്നീത്വമസ്യാഃ॥  1-212-3 (9272) 
ഏഷാ നാലായനീ പൂർവം മൌദ്ഗല്യം സ്ഥവിരം പതിം।
ആരാധയാമാസ തദാ കുഷ്ഠിനം തമനിന്ദിതാ॥ 1-212-4 (9273) 
ത്വഗസ്ഥിഭൂതം കടുകം ലോലമീർഷ്യും സുകോപനം।
സുഗന്ധേതരഗന്ധാഢ്യം വലീപലിതമൂർധജം॥ 1-212-5 (9274) 
സ്ഥവിരം വികൃതാകാരം ശീര്യമാണനഖത്വചം।
ഉച്ഛിഷ്ടമുപഭുഞ്ജാനാ പര്യുപാസ്തേ മഹാമുനിം॥ 1-212-6 (9275) 
തതഃ കദാചിദംഗുഷ്ഠോ ഭുഞ്ജാനസ്യ വ്യശീര്യത।
അന്നാദുദ്ധൃത്യ തച്ചാന്നമുപഭുങ്ക്തേഽവിശങ്കിതാ॥ 1-212-7 (9276) 
തേന തസ്യാഃ പ്രസന്നേന കാമവ്യാഹാരിണാ തദാ।
വരം വൃണീഷ്വേത്യസകൃദുക്താ വവ്രേ വരം തദാ॥ 1-212-8 (9277) 
മൌദ്ഗല്യ ഉവാച। 1-212-9x (1176) 
നാഹം വൃദ്ധോ ന കടുകോ നേർവ്യാവാന്നൈവ കോപനഃ।
ന ച ദുർഗന്ധവദനോ ന കൃശോ ന ച ലോലുപഃ॥ 1-212-9 (9278) 
കഥം ത്വാം രമയാമീഹ കഥം ത്വാം വാസയാംയഹം।
വദ കല്യാണി ഭദ്രം തേ യഥാ ത്വം മനസേച്ഛസി॥ 1-212-10 (9279) 
വ്യാസ ഉവാച। 1-212-11x (1177) 
സാ തമക്ലിഷ്ടകർമാണം വരദം സർവകാമദം।
ഭർതാരമനവദ്യാംഗീ പ്രസന്നം പ്രത്യുവാച ഹ॥ 1-212-11 (9280) 
നാലായന്യുവാച। 1-212-12x (1178) 
പഞ്ചധാ പ്രവിഭക്താത്മാ ഭഗവാംല്ലോകവിശ്രുതഃ।
രമയ ത്വമചിന്ത്യാത്മൻപുനശ്ചൈകത്വമാഗതഃ॥ 1-212-12 (9281) 
താം തഥേത്യബ്രവീദ്ധീമാൻമഹർഷിർവൈ മഹാതപാഃ।
സ പഞ്ചധാ തു ഭൂത്വാ താം രമയാമാസ സർവതഃ॥ 1-212-13 (9282) 
നാലായനീം സുകേശാന്താം മൌദ്ഗല്യശ്ചാരുഹാസിനീം।
ആശ്രമേഷ്വധികം ചാപി പൂജ്യമാനോ മഹർഷിഭിഃ॥ 1-212-14 (9283) 
സ ചചാര യഥാകാമം കാമരൂപവപുഃ പുനഃ।
യദാ യയൌ ദിവം ചാപി തത്ര ദേവർഷിഭിഃ സഹ॥ 1-212-15 (9284) 
ചചാര സോഽമൃതാഹാരഃ സുരലോകേ ചചാര ഹ।
പൂജ്യമാനസ്തഥാ ശച്യാ ശക്രസ്യ ഭവനേഷ്വപി॥ 1-212-16 (9285) 
മഹേന്ദ്രസേനയാ സാർധം പര്യധാവദ്രിരംസയാ।
സൂര്യസ്യ ച രഥം ദിവ്യമാരുഹ്യ ഭഗവാൻപ്രഭുഃ॥ 1-212-17 (9286) 
പര്യുപേത്യ പുനർമേരു മേരൌ വാസമരോചയത്।
ആകാശഗംഗാമാപ്ലുത്യ തയാ സഹ തപോധനഃ॥ 1-212-18 (9287) 
രശ്മിജാലേഷു ചന്ദ്രസ്യ ഉവാച ച യഥാഽനിലഃ।
ഗിരിരൂപധരോ യോഗീ സ മഹർഷിസ്തദാ പുനഃ॥ 1-212-19 (9288) 
തത്പ്രഭാവേന സാ തസ്യ മധ്യേ ജജ്ഞേ മഹാനദീ।
യദാ പുഷ്പാകുലഃ സാലഃ സഞ്ജജ്ഞേ ഭഗവാനൃഷിഃ॥ 1-212-20 (9289) 
ലതാത്വമനുസംപേദേ തമേവാഭ്യനുവേഷ്ടതീ।
പുപോഷ ച വപുര്യസ്യ തസ്യ തസ്യാനുഗം പുനഃ॥ 1-212-21 (9290) 
സാ പുപോഷ സമം ഭർത്രാ സ്കന്ധേനാപി ചചാര ഹ।
തതസ്തസ്യ ച തസ്യാശ്ച തുല്യാ പ്രീതിരവർധത॥ 1-212-22 (9291) 
തഥാ സാ ഭഗവാംസ്തസ്യാഃ പ്രസാദാദൃഷിസത്തമഃ।
വിരരാമ ച സാ ചൈവ ദൈവയോഗേന ഭാമിനീ॥ 1-212-23 (9292) 
സ ച താം തപസാ ദേവീം രമയാമാസ യോഗതഃ।
ഏകപത്നീ തഥാ ഭൂത്വാ സദൈവാഗ്രേ യശസ്വിനീ॥ 1-212-24 (9293) 
അരുന്ധതീവ സീതേവ ബഭൂവാതിപതിവ്രതാ।
ദമയന്ത്യാശ്ച മാതുഃ സ വിശേഷമധികം യയൌ॥ 1-212-25 (9294) 
ഏതത്തഥ്യം മഹാരാജ മാ തേ ഭൂദ്ബുദ്ധിരന്യഥാ।
സാ വൈ നാലായനീ ജജ്ഞേ ദൈവയോഗേന കേനചിത്॥ 1-212-26 (9295) 
രാജംസ്തവാത്മജാ കൃഷ്ണാ വേദ്യാം തേജസ്വിനീ ശുഭാ।
തസ്മിംസ്തസ്യാ മനഃ സക്തം ന ചചാല കദാചന॥ 1-212-27 (9296) 
തഥാ പ്രണിഹിതോ ഹ്യാത്മാ തസ്യാസ്തസ്മിന്ദ്വിജോത്തമേ॥ ॥  1-212-28 (9297) 
 
ഇതി ശ്രീമൻമഹാഭാരതേ ആദിപർവണി വൈവാഹികപർവണി ദ്വാദശാധികദ്വിശതതമോഽധ്യായഃ॥ 212 ॥

Mahabharata - Adi Parva - Chapter Footnotes

1-212-1 മാതുഃ മാത്രാ। സ്യാത് അഭൂത്॥ 1-212-10 കഥം കേന പ്രകാരേണ॥ 1-212-22 സ്കന്ധേന മാനുഷാദിദേഹേന॥ ദ്വാദശാധികദ്വിശതതമോഽധ്യായഃ॥ 212 ॥



ആദിപർവ - അധ്യായ 213

॥ ശ്രീഃ ॥

1.213. അധ്യായഃ 213 

Mahabharata - Adi Parva - Chapter Topics

കഥം നാലായനീ മത്പുത്രീ ജാതേതി വ്യാസം പ്രതി ദ്രുപദസ്യ പ്രശ്നഃ॥ 1 ॥ പുനർനാലായനീകഥാകഥനം॥ 2 ॥ കാമോപഭോഗവിരക്തേന മൌദ്ഗല്യേന കാമാതൃപ്തായാഃ നാലാദന്യാഃ പഞ്ചപതിത്വശാപഃ॥ 3 ॥ നാലായന്യാ രുദ്രമുദ്ദിശ്യ തപഃകരണം॥ 4 ॥ നാലയന്യാ പതിം ദേഹീതി പഞ്ചകൃത്വഃ പ്രാർഥിതേന രുദ്രേണ അന്യജൻമനി പഞ്ച തേ പതയോ ഭവിഷ്യന്തീതി വരദാനം॥ 5 ॥ പുനഃ രുദ്രാത നി കൌത്പവരപ്രാപ്തിഃ॥ 6 ॥ ത്വയി ഗംഗാജലസ്ഥായാം തത്രാഗമിഷ്യന്തമിന്ദ്രമാനയേതി നാലായനീംപ്രതി രുദ്രസ്യാജ്ഞാപനം॥ 7 ॥

Mahabharata - Adi Parva - Chapter Text

1-213-0 (9298) 
ദ്രുപദ ഉവാച। 1-213-0x (1179) 
ബ്രൂഹി തത്കാരണം യേന ബ്രഹ്മന്നാലായനീ ശുഭാ।
ജാതാ മമാധ്വരേ കൃഷ്മാ സർവവേദവിദാം വര॥ 1-213-1 (9299) 
വ്യാസ ഉവാച। 1-213-2x (1180) 
ശൃണു രാജന്യഥാ ഹ്യസ്യാ ദത്തോ രുദ്രേണ വൈ വരഃ।
യദർഥം ചൈവ സംഭൂതാ തവ ഗേഹേ യശസ്വിനീ॥ 1-213-2 (9300) 
ഹന്ത ത കഥയിഷ്യാമി കൃഷ്മായാഃ പൌർവദേഹികം।
ഇന്ദ്രസേനേതി വിഖ്യാതാ പുരാ നാലായനീ ശുഭാ॥ 1-213-3 (9301) 
മൌദ്ഗല്യസ്യ പതിമാസാദ്യ ചചാര വിഗതജ്വരാ।
മൌദ്ഗല്യസ്യ മഹർഷേശ്ച രമമാണസ്യ വൈ തയാ॥ 1-213-4 (9302) 
സംവത്സരഗണാ രാജന്വ്യതീയുഃ ക്ഷണവത്തദാ।
തതഃ കദാചിദ്ധർമാത്മാ തൃപ്തഃ കാമൈർവ്യരജ്യത॥ 1-213-5 (9303) 
അന്വിച്ഛൻപരമം ധർമം ബ്രഹ്മയോഗപരോഽഭവത്।
ഉത്സസർജ സ താം വിപ്രഃ സാ തദാ ചാപതദ്ഭുവി। 
മൌദ്ഗല്യോ രാജശാർദൂല തപോഭിർഭാവിതഃ സദാ॥  1-213-6 (9304) 
നാലായന്യുവാച। 1-213-7x (1181) 
പ്രസീദ ഭഗവൻമഹ്യം ന മാമുത്സ്രഷ്ടുമർഹസി।
അവിതൃപ്താസ്മി ബ്രഹ്മർഷേ കാമാനാം കാമസേവനാത്॥ 1-213-7 (9305) 
മൌദ്ഗല്യ ഉവാച। 1-213-8x (1182) 
യസ്മാത്ത്വം മാമനിഃശങ്കാ ഹ്യവക്തവ്യം ഭാഷസേ।
ആചരന്തീ തപോവിഘ്നം തസ്മാച്ഛൃണു വചോ മമ॥ 1-213-8 (9306) 
ഭവിഷ്യസി നൃലോകേ ത്വം രാജപുത്രീ യശസ്വി।
പാഞ്ചാലരാജസ്യ സുതാ ദ്രുപദസ്യ മഹാത്മനഃ॥ 1-213-9 (9307) 
ഭവിതാരസ്തത്ര തവ പതയഃ പഞ്ച വിപ്ലുതാഃ।
തൈഃ സാർധം മധുരാകാരൈശ്ചിരം രതിമവാപ്സ്യസി॥ 1-213-10 (9308) 
വൈശംപായന ഉവാച। 1-213-11x (1183) 
സൈവം ശപ്താ തു വിമനാ വനം പ്രാഗാദ്യശസ്വിനീ।
ഭോഗൈരതൃപ്താ ദേവേശം തപസാഽഽരാധയത്തദാ॥ 1-213-11 (9309) 
നിരാശീർമാരുതാഹാരാ നിരാഹാരാ തഥൈവ ച।
അനുവർതമാനാ ത്വാദിത്യം തഥാ പഞ്ചതപാഭവത്॥ 1-213-12 (9310) 
തീവ്രേണ തപസാ തസ്യാസ്തുഷ്ടഃ പശുപതിഃ സ്വയം।
വചം പ്രാദാത്തദാ രുദ്രഃ സർവലോകേശ്വരഃ പ്രഭുഃ॥ 1-213-13 (9311) 
ഭവിഷ്യതി പരം ജൻമ ഭവിഷ്യതി വരാംഗനാ।
ഭവിഷ്യന്തി പരം ഭദ്രേ പതയഃ പഞ്ച വിശ്രുതാഃ॥ 1-213-14 (9312) 
മഹേന്ദ്രവപുഷഃ സർവേ മഹേന്ദ്രസമവിക്രമാഃ।
തത്രസ്ഥാ ച മഹത്കർമ സുരാണാം ത്വം കരിഷ്യസി॥ 1-213-15 (9313) 
സ്ത്ര്യുവാച। 1-213-16x (1184) 
ഏകഃ ഖലു മയാ ഭർതാ വൃതഃ പഞ്ച ത്വിമേ കഥം।
ഏകോ ഭവതി നൈകസ്യാ ബഹവസ്തദ്ബ്രവീഹി മേ॥ 1-213-16 (9314) 
മഹേശ്വര ഉവാച। 1-213-17x (1185) 
പഞ്ചകൃത്വസ്ത്വയാ ചോക്തഃ പതിം ദേഹീത്യഹം പുനഃ।
പഞ്ചതേ പതയോ ഭദ്രേ ഭവിഷ്യന്തി സുഖാവഹാഃ॥ 1-213-17 (9315) 
സ്ത്ര്യുവാച। 1-213-18x (1186) 
ധർമ ഏകഃ പതിഃ സ്ത്രീണാം പൂർവമേ പ്രകൽപിതഃ।
ബഹുപത്നീകതാ പുംസോ ധർമശ്ച ബഹുഭിഃ കൃതഃ॥ 1-213-18 (9316) 
സ്ത്രീധർമഃ പൂർവമേവായം നിർമിതോ മുനിഭിഃ സദാ।
സഹധർമചരീ ഭർതുരേകാ ഏകസ്യ ചോച്യതേ॥ 1-213-19 (9317) 
ഏകോ ഹി ഭർതാ നാരീണാം കൌമാര ഇതി ലൌകികഃ।
ആപത്സു ച നിയോഗേന ഭർതുർനാര്യാഃ പരഃ സ്മൃതഃ॥ 1-213-20 (9318) 
ഗച്ഛേത ന തൃതീയം തു തസ്യാ നിഷ്കൃതിരുച്യതേ।
ചതുർഥേ പതിതാ നാരീ പഞ്ചമേ വർധകീ ഭവേത്॥ 1-213-21 (9319) 
ഏവം ഗതേ ധർമപഥേ ന വൃണേ ബഹുപുംസ്കതാം।
അലോകാചരിതാത്ത്സമാത്കഥം മുച്യേയ സങ്കരാത്॥ 1-213-22 (9320) 
മഹേശ്വര ഉവാച। 1-213-23x (1187) 
അനാവൃതാഃ പുരാ നാര്യോ ഹ്യാസഞ്ശുധ്യന്തി ചാർതവേ।
സകൃദുക്തം ത്വയാ നൈതന്നാധർമസ്തേ ഭവിഷ്യതി॥ 1-213-23 (9321) 
സ്ത്ര്യുവാച। 1-213-24x (1188) 
യദി മേ പതയഃ പഞ്ച രതിമിച്ഛാമി തൈർമിഥഃ।
കൌമാരം ച ഭവേത്സർവൈഃ സംഗമേ സംഗമേ ച മേ॥ 1-213-24 (9322) 
പതിശുശ്രൂഷയാ ചൈവ സിദ്ധിഃ പ്രാപ്താ മയാ പുരാ।
ഭോഗേച്ഛാ ച മയാ പ്രാപ്താ സ ച ഭോഗശ്ച മേ ഭവേത്॥ 1-213-25 (9323) 
രുദ്ര ഉവാച। 1-213-26x (1189) 
രതിശ്ച ഭദ്രേ സിദ്ധിശ്ച ന ഭജേതേ പരസ്പരം।
ഭോഗാനാപ്സ്യസി സിദ്ധിം ച യോഗേന ച മഹത്ത്വതാം॥ 1-213-26 (9324) 
അന്യദേഹാന്തരേ ചൈവ രൂപഭാഗ്യഗുണാന്വിതാ।
പഞ്ചഭിഃ പ്രാപ്യ കൌമാരം മഹാഭാഗാ ഭവിഷ്യസി॥ 1-213-27 (9325) 
ഗച്ഛ ഗംഗാജലസ്ഥാ ച നരം പശ്യസി യം ശുഭേ।
തമാനയ മമാഭ്യാശം സുരരാജം ശുചിസ്മിതേ॥ 1-213-28 (9326) 
ഇത്യുക്താ വിശ്വരൂപേണ രുദ്രം കൃത്വാ പ്രദക്ഷിണം।
ജഗാമ ഗംഗാമുദ്ദിശ്യ പുണ്യാം ത്രിപഥഗാം നദീം॥ ॥ 1-213-29 (9327) 
 
ഇതി ശ്രീമൻമഹാഭാരതേ ആദിപർവണി വൈവാഹികപർവണി ത്രയോദശാധികദ്വിശതതമോഽധ്യായഃ॥ 213 ॥

Mahabharata - Adi Parva - Chapter Footnotes

1-213-23 അനാവൃതാഃ നിരോധരഹിതാഃ॥ ത്രയോദശാധികദ്വിശതതമോഽധ്യായഃ॥ 213 ॥



ആദിപർവ - അധ്യായ 214

॥ ശ്രീഃ ॥

1.214. അധ്യായഃ 214 

Mahabharata - Adi Parva - Chapter Topics

പഞ്ചേ ഉപാഖ്യാനപ്രാരംഭഃ॥ 1 ॥ നൈമിശാരണ്യേ ദേവൈരാരബ്ധേ സത്രേ യമസ്യ ശാമിത്രകർമണി വ്യാപൃതത്വാത് ലോകേ പ്രജാബാഹുല്യം ദൃഷ്ട്വാ തത്പരിജിഹീർഷയാ ദേവൈർബ്രഹ്മസമീപഗമനം॥ 2 ॥ ബ്രഹ്മാജ്ഞയാ പുനർനൈമിശാരണ്യം ഗതസ്യ ഗംഗായാം പുണ്ഡരീകം ദൃഷ്ട്വാ തജ്ജിഹീർഷയാ ഗതസ്യ ഇന്ദ്രസ്യ തത്ര രുദന്താഃ സ്ത്രിയാഃ ദർശനം॥ 3 ॥ താമനുഗച്ഛതേന്ദ്രേണ പർവതവിവരേ പൂർവേഷാം ചതുർണാം ഇന്ദ്രാണാം ദർശനം॥ 4 ॥ ബലരാമകേശവദ്രൌപദ്യാദീനാമുത്പത്തികഥാ॥ 5 ॥ വ്യാസദത്തദിവ്യദൃഷ്ടേർദ്രുപദസ്യ പാണ്ഡവദ്രൌപദീപൂർവരൂപദർശനം॥ 6 ॥ ദ്രൌപദ്യാ അവ്യവഹിതപൂർവജൻമവൃത്താന്തകഥനം॥ 7 ॥

Mahabharata - Adi Parva - Chapter Text

1-214-0 (9328) 
വ്യാസ ഉവാച। 1-214-0x (1190) 
പുരാ വൈ നൈമിശാരണ്യേ ദേവാഃ സത്രമുപാസതേ।
തത്ര വൈവസ്വതോ രാജഞ്ശാമിത്രമകരോത്തദാ॥ 1-214-1 (9329) 
തതോ യമോ ദീക്ഷിതസ്തത്ര രാജ-
ന്നാമാരയത്കഞ്ചിദപി പ്രജാനാം। 
തതഃ പ്രജാസ്താ ബഹുലാ ബഭൂവുഃ
കാലാതിപാതാൻമരണപ്രഹീണാഃ॥  1-214-2 (9330) 
സോമശ്ച ശക്രോ വരുണഃ കുബേരഃ
സാധ്യാ രുദ്രാ വസവോഽഥാശ്വിനൌ ച। 
പ്രജാപതിർഭുവനസ്യ പ്രണേതാ
സമാജഗ്മുസ്തത്ര ദേവാസ്തഥാഽന്യേ॥  1-214-3 (9331) 
തതോഽബ്രുവംʼല്ലോകഗുരും സമേതാ
ഭയാത്തീവ്രാൻമാനുഷാണാം വിവൃദ്ധ്യാ। 
തസ്മാദ്ഭയാദുദ്വിജന്തഃ സുഖേപ്സവഃ
പ്രയാമ സർവേ ശരണം ഭവന്തം॥  1-214-4 (9332) 
പിതാമഹ ഉവാച। 1-214-5x (1191) 
കിം വോ ഭയം മാനുഷേഭ്യോ യൂയം സർവേ യദാഽമരാഃ।
മാ വോ മർത്യസകാശാദ്വൈ ഭയം ഭവിതുമർഹതി॥ 1-214-5 (9333) 
ദേവാ ഊചുഃ। 1-214-6x (1192) 
മർത്യാ അമർത്യാഃ സംവൃത്താ ന വിശേഷോഽസ്തി കശ്ചന।
അവിശേഷാദുദ്വിജന്തോ വിശേഷാർഥമിഹാഗതാഃ॥ 1-214-6 (9334) 
ശ്രീഭഗവാനുവാച। 1-214-7x (1193) 
വൈവസ്വതോ വ്യാപൃതഃ സത്രഹേതോ-
സ്തേന ത്വിമേ ന ംരിയന്തേ മനുഷ്യാഃ। 
തസ്മിന്നേകാഗ്രേ കൃതസർവകാര്യേ
തത ഏഷാം ഭവിതൈവാന്തകാലഃ॥  1-214-7 (9335) 
വൈവസ്വതസ്യൈവ തനുർവിഭക്താ
വീര്യേണ യുഷ്മാകമുത പ്രവൃദ്ധാ। 
സൈഷാമന്തോ ഭവിതാ ഹ്യന്തകാലേ
ന തത്ര വീര്യം ഭവിതാ നരേഷു॥  1-214-8 (9336) 
വ്യാസ ഉവാച। 1-214-9x (1194) 
തതസ്തു തേ പൂർവജദേവവാക്യം
ശ്രുത്വാ ജഗ്മുര്യത്ര ദേവാ യജന്തേ। 
സമാസീനാസ്തേ സമേതാ മഹാബലാ
ഭാഗീരഥ്യാം ദദൃശുഃ പുണ്ഡരീകം॥  1-214-9 (9337) 
ദൃഷ്ട്വാ ച തദ്വിസ്മിതാസ്തേ ബഭൂവു-
സ്തേഷാമിന്ദ്രസ്തത്ര ശൂരോ ജഗാമ। 
സോഽപശ്യദ്യോഷാമഥ പാവകപ്രഭാം
യത്ര ദേവീ ഗംഗാ സതതം പ്രസൂതാ॥  1-214-10 (9338) 
സാ തത്ര യോഷാ രുദതീ ജലാർഥിനീ
ഗംഗാം ദേവീം വ്യവഗാഹ്യ വ്യതിഷ്ഠത്। 
തസ്യാശ്രുബിന്ദുഃ പതിതോ ജലേ യ-
സ്തത്പദ്മമാസീദഥ തത്ര കാഞ്ചനം॥  1-214-11 (9339) 
തദദ്ഭുതം പ്രേക്ഷ്യ വജ്രീ തദാനീ-
മപൃച്ഛത്താം യോഷിതമന്തികാദ്വൈ। 
കാ ത്വം ഭദ്രേ രോദിഷി കസ്യ ഹേതോ-
ർവാക്യം തഥ്യം കാമയേഽഹം ബ്രവീഹി॥  1-214-12 (9340) 
സ്ത്ര്യുവാച। 1-214-13x (1195) 
ത്വം വേത്സ്യസേ മാമിഹ യാഽസ്മി ശക്ര
യദർഥം ചാഹം രോദിമി മന്ദഭാഗ്യാ। 
ആഗച്ഛ രാജൻപുരതോ ഗമിഷ്യേ
ദ്രഷ്ടാഽസി തദ്രോദിമി യത്കൃതേഽഹം॥  1-214-13 (9341) 
വ്യാസ ഉവാച। 1-214-14x (1196) 
താം ഗച്ഛന്തീമന്വഗച്ഛത്തദാനീം
സോഽപശ്യദാരാത്തരുണം ദർശനീയം। 
സിദ്ധാസനസ്ഥം യുവതീസഹായം
ക്രീഡന്തമക്ഷൈർഗിരിരാജമൂർധ്നി॥  1-214-14 (9342) 
തമബ്രവീദ്ദേവരാജോ മമേദം
ത്വം വിദ്ധി വിദ്വൻഭുവനം വശേ സ്ഥിതം। 
ഈശോഽഹസ്മീതി സമന്യുരബ്രവീ-
ദ്ദൃഷ്ട്വാ തമക്ഷൈഃ സുഭൃശം പ്രമത്തം॥  1-214-15 (9343) 
ക്രുദ്ധം ച ശക്രം പ്രസമീക്ഷ്യ ദേവോ
ജഹായ ശക്രം ച ശൈരുദൈക്ഷത। 
സംസ്തംഭിതോഽഭൂദഥ ദേവരാജ-
സ്തേനേക്ഷിതഃ സ്ഥാണുരിവാവതസ്ഥേ॥  1-214-16 (9344) 
യദാ തു പര്യാപ്തമിഹാസ്യ ക്രീഡയാ
തദാ ദേവീം രുദതീം താമുവാച। 
ആനീയതാമേഷ യതോഽഹമാരാ-
ന്നൈനം ദർപഃ പുനരപ്യാവിശേത॥  1-214-17 (9345) 
തതഃ ശക്രഃ സ്പൃഷ്ടമാത്രസ്തയാ തു
സ്രസ്തൈരംഗൈഃ പതിതോഽഭൂദ്ധരണ്യാം। 
തമബ്രവീദ്ഭഗവാനുഗ്രതേജാ
മൈവം പുനഃ ശക്ര കൃഥാഃ കഥഞ്ചിത്॥  1-214-18 (9346) 
നിവർതയൈനം ച മഹാദ്രിരാജം
ബലം ച വീര്യം ച തവാപ്രമേയം। 
ഛിദ്രസ്യ ചൈവാവിശ മധ്യമസ്യ
യത്രാസതേ ത്വദ്വിധാഃ സൂര്യഭാസഃ॥  1-214-19 (9347) 
സ തദ്വിവൃത്യ വിവരം മഹാഗിരേ-
സ്തുല്യദ്യുതീംശ്ചതുരോഽന്യാന്ദദർശ। 
സ താനഭിപ്രേക്ഷ്യ ബഭൂവ ദുഃഖിതഃ
കച്ചിന്നാഹം ഭവിതാ വൈ യഥേമേ॥  1-214-20 (9348) 
തതോ ദേവോ ഗിരിശോ വജ്രപാണിം
വിവൃത്യ നേത്രേ കുപിതോഽഭ്യുവാച। 
ദരീമേതാം പ്രവിശ ത്വം ശതക്രതോ
യൻമാം ബാല്യാദവമംസ്ഥാഃ പുരസ്താത്॥  1-214-21 (9349) 
ഉക്തസ്ത്വേവം വിഭുനാ ദേവരാജഃ
പ്രാവേപതാഽഽർതോ ഭൃശമേവാഭിഷംഗാത്। 
സ്രസ്തൈരംഗൈരനിലേനേവ നുന്ന-
മശ്വത്ഥപത്രം ഗിരിരാജമൂർധ്നി॥  1-214-22 (9350) 
സ പ്രാഞ്ജലിർവൈ വൃഷവാഹനേന
പ്രവേപമാനഃ സഹസൈവമുക്തഃ। 
ഉവാച ദേവം ബഹുരൂപമുഗ്ര-
മദ്യാശേഷസ്യ ഭുവനസ്യ ത്വം ഭവാദ്യഃ॥  1-214-23 (9351) 
തമബ്രവീദുഗ്രവർചാഃ പ്രഹസ്യ
നൈവംശീലാഃ ശേഷമിഹാപ്നുവന്തി। 
ഏതേഽപ്യേവം ഭവിതാരഃ പുരസ്താ-
ത്തസ്മാദേതാം ദരീമാവിശ്യ ശേഷ്യ॥  1-214-24 (9352) 
ഏഷാ ഭാര്യാ ഭവിതാ വോ ന സംശയോ
യോനിം സർവേ മാനുഷീമാവിശധ്വം। 
തത്ര യൂയം കർമ കൃത്വാഽവിഷഹ്യം
ബഹൂനന്യാന്നിധനം പ്രാപയിത്വാ॥  1-214-25 (9353) 
`അസ്ത്രൈർദിവ്യൈർമാനുഷാന്യോധയിത്വാ
ശൂരാൻസർവാനാഹവേ സംവിജിത്യ।' 
ആഗന്താരഃ പുനരേവേന്ദ്രവലോകം
സ്വകർമണാ പൂർവചിതം മഹാർഹം।
സർവം മയാ ഭാഷിതമേതദേവം
കർതവ്യമന്യദ്വിവിധാർഥയുക്തം॥  1-214-26 (9354) 
പൂർവേന്ദ്രാ ഊചുഃ। 1-214-27x (1197) 
ഗമിഷ്യാമോ മാനുഷം ദേവലോകാ-
ദ്ദുരാധരോ വിഹിതോ യത്ര മോക്ഷഃ। 
ദേവാസ്ത്വസ്മാനാദധീരഞ്ജനന്യാം
ധർമോ വായുർമഘവാനശ്വിനൌ ച॥  1-214-27 (9355) 
വ്യാസ ഉവാച। 1-214-28x (1198) 
ഏതച്ഛ്രുത്വാ വജ്രപാണിർവചസ്തു
ദേവശ്രേഷ്ഠം പുനരേവേദമാഹ। 
വീര്യേണാഹം പുരുഷം കാര്യഹേതോ-
ർദദ്യാമേഷാം പഞ്ചമം മത്പ്രസൂതം॥  1-214-28 (9356) 
വിശ്വഭുഗ്ഭൂതധാമാ ച ശിബിരിന്ദ്രഃ പ്രതാപവാൻ।
ശാന്തിശ്ചതുർഥസ്തേഷാം വൈ തേജസ്വീ പഞ്ചമഃ സ്മൃതഃ॥ 1-214-29 (9357) 
തേഷാം കാമം ഭഗവാനുഗ്രധന്വാ
പ്രാദാദിഷ്ടം സന്നിസർഗാദ്യഥോക്തം। 
താം ചാപ്യേഷാം യോഷിതം ലോകകാന്താം
ശ്രിയം ഭാര്യാം വ്യദധാൻമാനുഷേഷു॥  1-214-30 (9358) 
തൈരേവ സാർധം തു തതഃ സ ദേവോ
ജഗാമ നാരായണമപ്രമേയം। 
അനന്തമവ്യക്തമജം പുരാണം
സനാതനം വിശ്വമനന്തരൂപം॥  1-214-31 (9359) 
സ ചാപി തദ്വ്യദധാത്സർവമേവ
തതഃ സർവേ സംബഭൂവുർധരണ്യമാം। 
`നരം തു ദേവം വിബുധപ്രധാന-
മിന്ദ്രാജ്ജിഷ്ണും പഞ്ചമം കൽപയിത്വാ।'
സ ചാപി കേശൌ ഹരിരുദ്ബബർഹ
ശുക്ലമേകമപരം ചാപി കൃഷ്ണം॥  1-214-32 (9360) 
തൌ ചാപി കേശൌ വിശതാം യദൂനാം
കുലേ സ്ത്രിയൌ ദേവകീം രോഹിണീം ച। 
തയോരേകോ ബലദേവോ ബഭൂവ
യോഽസൌ ശ്വേതസ്യ ദേവസ്യ കേശഃ।
കൃഷ്ണോ ദ്വിതീയഃ കേശവഃ സംബഭൂവ
കേശോ യോഽസൌ വർണതഃ കൃഷ്ണ ഉക്തഃ॥  1-214-33 (9361) 
യേ തേ പൂർവം ശക്രരൂപാ നിബദ്ധാ-
സ്തസ്യാം ദര്യാം പർവതസ്യോത്തരസ്യ। 
ഇഹൈവ തേ പാണ്ഡവാ വീര്യവന്തഃ
ശക്രസ്യാംശഃ പാണ്ഡവഃ സവ്യസാചീ॥  1-214-34 (9362) 
ഏവമേതേ പാണ്ഡവാഃ സംബഭൂവു-
ര്യേ തേ രാജൻപൂർവമിന്ദ്രാ ബഭൂവുഃ। 
ലക്ഷ്മീശ്ചൈഷാം പൂർവമേവോപദിഷ്ടാ
ഭാര്യാ യൈഷാ ദ്രൌപദീ ദിവ്യരൂപാ॥  1-214-35 (9363) 
കഥം ഹി സ്ത്രീ കർമണാ തേ മഹീതലാ-
ത്സമുത്തിഷ്ഠേദന്യതോ ദൈവയോഗാത്। 
യസ്യാ രൂപം സോമസൂര്യപ്രകാശം
ഗന്ധശ്ചാസ്യാഃ കോശമാത്രാത്പ്രവാതി॥  1-214-36 (9364) 
ഇദം ചാന്യത്പ്രീതിപൂർവം നരേന്ദ്ര
ദദാനി തേ വരമത്യദ്ഭുതം ച। 
ദിവ്യം ചക്ഷുഃ പശ്യ കുന്തീസുതാംസ്ത്വം
പുണ്യൈർദിവ്യൈഃ പൂർവദേഹൈരുപേതാൻ॥  1-214-37 (9365) 
വൈശംപായന ഉവാച। 1-214-38x (1199) 
തതോ വ്യാസഃ പരമോദാരകർമാ
ശുചിർവിപ്രസ്തപസാ തസ്യ രാജ്ഞഃ। 
ചക്ഷുർദിവ്യം പ്രദദൌ താംശ്ച സർവാൻ
രാജാഽപശ്യത്പൂർവദേഹൈര്യഥാവത്॥  1-214-38 (9366) 
തതോ ദിവ്യാൻഹേമകിരീടമാലിനഃ
ശക്രപ്രഖ്യാൻപാവകാദിത്യവർണാൻ। 
ബദ്ധാപീഡാംശ്ചാരുരൂപാംശ്ച യൂനോ
വ്യൂഢോരസ്കാംസ്താലമാത്രാന്ദദർശ॥  1-214-39 (9367) 
ദിവ്യൈർവസ്ത്രൈരജോഭിഃ സുഗന്ധൈ-
ർമാല്യൈശ്ചാഗ്ര്യൈഃ ശോഭമാനാനതീവ। 
സാക്ഷാത്ത്ര്യക്ഷാന്വാ വസൂംശ്ചാപി രുദ്രാ-
നാദിത്യാന്വാ സർവഗുണോപപന്നാൻ॥  1-214-40 (9368) 
താൻപൂർവേന്ദ്രാനഭിവീക്ഷ്യാഭിരൂപാ-
ത്ര്ശക്രാത്മജം ചേന്ദ്രരൂപം നിശംയ। 
പ്രീതോ രാജാ ദ്രുപദോ വിസ്മിതശ്ച
ദിവ്യാം മായാം താമവേക്ഷ്യാപ്രമേയാം॥  1-214-41 (9369) 
താം ചൈവാഗ്ര്യാം സ്ത്രിയമതിരൂപയുക്താം
ദിവ്യാം സാക്ഷാത്സോമവഹ്നിപ്രകാശാം। 
യോഗ്യാം തേഷാം രൂപതേജോയശോഭിഃ
പത്നീ മത്വാ ഹൃഷ്ടവാൻപാർഥിവേന്ദ്രഃ॥  1-214-42 (9370) 
സ തദ്ദൃഷ്ട്വാ മഹദാശ്ചര്യരൂപം
ജഗ്രാഹ പാദൌ സത്യവത്യാഃ സുതസ്യ। 
നൈതച്ചിത്രം പരമർഷേ ത്വയീതി
പ്രസന്നചേതാഃ സ ഉവാച ചൈനം॥  1-214-43 (9371) 
`വ്യാസ ഉവാച। 1-214-44x (1200) 
ഇദം ചാപി പുരാവൃത്തം തന്നിബോധ ച ഭൂമിമ।
കീർത്യമാനം നൃപർഷീണാം പൂർവേഷാം ദാരകർമണി॥ 1-214-44 (9372) 
നിതന്തുർനാമ രാജർഷിർബഭൂവ ഭുവി വിശ്രുതഃ।
തസ്യ പുത്രാ മഹേഷ്വാസാ ബഭൂവുഃ പഞ്ച ഭൂമിതാഃ॥ 1-214-45 (9373) 
സാൽവേയഃ ശൂരസേനശ്ച ശ്രുതസേനശ്ച വീര്യവാൻ।
തിന്ദുസാരോഽതിസാരശ്ച ക്ഷത്രിയാഃ ക്രതുയാജിനഃ॥ 1-214-46 (9374) 
നാതിചക്രമുരന്യോന്യമന്യോന്യസ്യ പ്രിയംവദാഃ।
അനീർഷ്യവോ ധർമവിദഃ സൌംയാശ്ചൈവ പ്രിയകരാഃ॥ 1-214-47 (9375) 
ഏതാന്നൈതന്തവാൻപഞ്ച ശിബിപുത്രീ സ്വയംവരേ।
അവാപ സ്വപതീന്വീരാൻഭൌമാശ്വീ മനുജാധിപാൻ॥ 1-214-48 (9376) 
വീണേവ മധുരാരാവാ ഗാന്ധർവസ്വരമൂർച്ഛിതാ।
ഉത്തമാ സർവനാരീണാം ഭൌമാശ്വീ ഹ്യഭവത്തദാ॥ 1-214-49 (9377) 
യസ്യാ നൈതന്തവാഃ പഞ്ച പതയഃ ക്ഷത്രിയർഷഭാഃ।
ബഭൂവുഃ പൃഥിവീപാലാഃ സർവൈഃ സമുദിതാ ഗുണൈഃ॥ 1-214-50 (9378) 
തേഷാമേകാഭവദ്ഭാര്യാ രാജ്ഞാമൌശീനരീ ശുഭാ।
ഭൌമാശ്വീ നാമ ഭദ്രം തേ തഥാരൂപഗുണാന്വിതാ॥ 1-214-51 (9379) 
പഞ്ചഭ്യഃ പഞ്ചധാ പഞ്ച ദായാദാൻസാ വ്യജായത।
തേഭ്യോ നൈതന്തവേഭ്യസ്തു രാജശാർദൂല വൈ തദാ॥ 1-214-52 (9380) 
പൃഥഗാഖ്യാഽഭവത്തേഷാം ഭ്രാതൄണാം പഞ്ചധാ ഭുവി।
യഥാവത്കീർത്യമാനാംസ്താഞ്ഛൃണു മേ രാജസത്തമ॥ 1-214-53 (9381) 
സാൽവേയാഃ ശൂരസേനാശ്ച ശ്രുതസേനാശ്ച പാർഥിവാഃ।
തിന്ദുസാരാതിസാരാശ്ച വംശാ ഏഷാം നൃപോത്തമ॥ 1-214-54 (9382) 
ഏവമേകാഽഭവദ്ഭാര്യാ ഭൌമാശ്വീ ഭുവി വിശ്രുതാ।
തഥൈവ ദ്രുപദൈഷാ തേ സുതാ വൈ ദേവരൂപിണീ। 
പഞ്ചാനാം വിഹിതാ പത്നീ കൃഷ്ണാ പാർഷത്യനിന്ദിതാ'॥  1-214-55 (9383) 
വ്യാസ ഉവാച। 1-214-56x (1201) 
ആസീത്തപോവംനേ കാചിദൃഷേഃ കന്യാ മഹാത്മനഃ।
നാധ്യഗച്ഛത്പതിം സാ തു കന്യാ രൂപവതീ സതീ॥ 1-214-56 (9384) 
തോഷയാമാസ തപസാ സാ കിലോഗ്രേണ ശങ്കരം।
താമുവാചേശ്വരഃ പ്രീതോ വൃണു കാമമിതി സ്വയം॥ 1-214-57 (9385) 
സൈവമുക്താഽബ്രവീത്കന്യാ ദേവം വരദമീശ്വരം।
പതിം സർവഗുണോപേതമിച്ഛാമീതി പുനഃപുനഃ॥ 1-214-58 (9386) 
ദദൌ തസ്യൈ സ ദേവേശസ്തം വരം പ്രീതമാനസഃ।
പഞ്ച തേ പതയോ ഭദ്രേ ഭവിഷ്യന്തീതി ശങ്കരഃ॥ 1-214-59 (9387) 
സാ പ്രസാദയതീ ദേവമിദം ഭൂയോഽഭ്യഭാഷത।
ഏകം പതിം ഗുണോപേതം ത്വത്തോഽർഹാമീതി ശങ്കര॥ 1-214-60 (9388) 
താം ദേവദേവഃ പ്രീതാത്മാ പുനഃ പ്രാഹ ശുഭം വചഃ।
പഞ്ചകൃത്വസ്ത്വയോക്തോഽഹം പതിം ദേഹീതി വൈ പുനഃ॥ 1-214-61 (9389) 
തത്തഥാ ഭവിതാ ഭദ്രേ വചസ്തദ്ഭദ്രമസ്തു തേ।
ദേഹമന്യം ഗതായാസ്തേ സർവമേതദ്ഭവിഷ്യതി॥ 1-214-62 (9390) 
ദ്രുപദൈഷാ ഹി സാ ജജ്ഞേ സുതാ വൈ ദേവരൂപിണീ।
പഞ്ചാനാം വിഹിതാ പത്നീ കൃഷ്ണാ പാർഷത്യനിന്ദിതാ॥ 1-214-63 (9391) 
`സൈവ നാലായനീ ഭൂത്വാ രൂപേണാപ്രതിമാ ഭുവി।
മൌദ്ഗല്യം പതിമാസ്ഥായ ശിവാദ്വരമഭീപ്സതീ॥ 1-214-64 (9392) 
ഏതദ്ദേവരഹസ്യം തേ ശ്രാവിതം രാജസത്തമ।
നാഖ്യാതവ്യം കസ്യചിദ്വൈ ദേവഗുഹ്യമിദം യതഃ॥'  1-214-65 (9393) 
സ്വർഗശ്രീഃ പാണ്ഡവാർഥം തു സമുത്പന്നാ മഹാമഖേ।
സേഹ തപ്ത്വാ തപോ ഘോരം ദുഹിതൃത്വം തവാഗതാ॥ 1-214-66 (9394) 
സൈഷാ ദേവീ രുചിരാ ദേവജുഷ്ടാ
പഞ്ചാനാമേകാ സ്വകൃതേനേഹ കർമണാ। 
സൃഷ്ടാ സ്വയം ദേവപത്നീ സ്വയംഭുവാ
ശ്രുത്വാ രാജന്ദ്രുപദേഷ്ടം കുരുഷ്വ॥ ॥  1-214-67 (9395) 
 
ഇതി ശ്രീമൻമഹാഭാരതേ ആദിപർവണി വൈവാഹികപർവണി ചതുർദശാധികദ്വിശതതമോഽധ്യായഃ॥ 214 ॥

Mahabharata - Adi Parva - Chapter Footnotes

1-214-1 ശമിതാ യജ്ഞേ പശുവധകർതാ തസ്യ ഭാവഃ ശാമിത്രം॥ 1-214-3 യത്ര പ്രജാപതിസ്തത്ര സോമാദയഃ സമാജഗ്മുഃ॥ 1-214-11 തസ്യാഃ അശ്രുബിന്ദുഃ। സന്ധിരാർഷഃ॥ 1-214-21 തതഃ ശീഘ്രമപ്രവേശാദ്ധേതോഃ॥ 1-214-23 ഹേ ഭവ അദ്യ ത്വമശേഷസ്യ ഭുവനസ്യ ആദ്യഃ പതിരസി। അദ്യേത്യനേന മാം ജിത്വൈവ നത്വന്യഥേതി സൂചിതം॥ 1-214-24 ശേഷം പ്രസാദം॥ 1-214-27 ദുരാധരോ ദുഷ്പ്രാപഃ॥ 1-214-28 വീര്യേണ ശുക്രദ്വാരാ പുരുഷമംശഭൂതം ദദ്യാം॥ 1-214-29 തേജസ്വീ ഇന്ദ്രാംശഃ॥ 1-214-31 തൈർവിശ്വഭുഗാദിഭിഃ। സ ദേവോ മഹാദേവഃ॥ 1-214-32 വ്യദധാദ്വിഹിതവാൻ ആജ്ഞപ്തവാനിത്യർഥഃ। ഉദ്ബബർഹ ഉദ്ധൃതവാൻ॥ 1-214-38 തസ്യ രാജ്ഞഃ। തസ്മൈ രാജ്ഞേ॥ ചതുർദശാധികദ്വിശതതമോഽധ്യായഃ॥ 214 ॥



ആദിപർവ - അധ്യായ 215

॥ ശ്രീഃ ॥

1.215. അധ്യായഃ 215 

Mahabharata - Adi Parva - Chapter Topics

യുധിഷ്ഠിരാദീനാം ക്രമേണ ദ്രൌപദ്യാഃ പാണിഗ്രഹണം॥ 1 ॥

Mahabharata - Adi Parva - Chapter Text

1-215-0 (9396) 
ദ്രുപദ ഉവാച। 1-215-0x (1202) 
അശ്രുത്വൈവം വചനം തേ മഹർഷേ
മയാ പൂർവം യതിതം സംവിധാതും। 
ന വൈ ശക്യം വിഹിതസ്യാപയാനം
തദേവേദമുപപന്നം വിധാനം॥  1-215-1 (9397) 
ദിഷ്ടസ്യ ഗ്രന്ഥിരനിവർതനീയഃ
സ്വകർമണാ വിഹിതം തേന കിഞ്ചിത്। 
കൃതം നിമിത്തമിഹ നൈകഹേതോ-
സ്തദേവേദമുപന്നം വിധാനം॥  1-215-2 (9398) 
യഥൈവ കൃഷ്ണോക്തവതീ പുരസ്താ-
ന്നൈകാൻപതീൻമേ ഭഗവാന്ദദാതു। 
സ ചാപ്യേവം വരമിത്യബ്രവീത്താം
ദേവോ ഹി വേത്താ പരമം യദത്ര॥  1-215-3 (9399) 
യദി ചൈവം വിഹിതഃ ശങ്കരേണ
ധർമോഽധർമോ വാ നാത്ര മമാപരാധഃ। 
ഗൃഹ്ണന്ത്വിമേ വിധിതത്പാണിമസ്യാ
യഥോപജോഷം വിഹിതൈഷാം ഹി കൃഷ്ണാ॥  1-215-4 (9400) 
വ്യാസ ഉവാച। 1-215-5x (1203) 
നായം വിധിർമാനുഷാണാം വിവാഹേ
ദേവാ ഹ്യേതേ ദ്രൌപദീ ചാപി ലക്ഷ്മീഃ। 
പ്രാക്കർമണഃ സുകൃതാത്പാണ്ഡവാനാം
പഞ്ചാനാം ഭാര്യാ ദേവദേവപ്രസാദാത്॥  1-215-5 (9401) 
തേഷാമേവായം വിഹിതഃ സ്യാദ്വിവാഹോ
യഥാ ഹ്യേഷ ദ്രൌപദീപാണ്ഡവാനാം। 
അന്യേഷാം നൃണാം യോഷിതാം ച
ന ധർമഃ സ്യാൻമാനവോക്തോ നരേന്ദ്ര॥  1-215-6 (9402) 
വൈശംപായന ഉവാച। 1-215-7x (1204) 
തത ആജഗ്മതുസ്തത്ര തൌ വ്യാസദ്രുപദാവുഭൌ।
കുന്തീ സപുത്രാ യത്രാസ്തേ ധൃഷ്ടദ്യുംനശ്ച പാർഷതഃ। 
തതോ ദ്വൈപായനഃ കൃഷ്ണോ യുധിഷ്ഠിരമഥാഗമത്॥'  1-215-7 (9403) 
തതോഽബ്രവീദ്ഭഗവാന്ധർമരാജ-
മദ്യൈവ പുണ്യേഽഹനി പാണ്ഡവേയ। 
പുണ്യേ പുഷ്യേ യോഗമുപൈതി ചന്ദ്രമാഃ
പാണിം കൃഷ്ണായാസ്ത്വം ഗൃഹാണാദ്യ പൂർവം॥  1-215-8 (9404) 
`ഏവമുക്ത്വാ ധർമരാജം ഭീമാദീനപ്യഭാഷത॥  1-215-9 (9405) 
ക്രമേണ പുരുഷവ്യാഘ്രാഃ പാണിം ഗൃഹ്ണന്തു പാണിഭിഃ।
ഏവമേവ മയാ സർവം ദൃഷ്ടമേതത്പുരാഽനഘാഃ॥ 1-215-10 (9406) 
വൈശംപായന ഉവാച। 1-215-11x (1205) 
തതോ രാജാ യജ്ഞസേനഃ സപുത്രോ
ജന്യാർഥണുക്തം ബഹു തത്തദഗ്ര്യം। 
`സമർഥയാമാസ മഹാനുഭാവോ
ഹൃഷ്ടഃ സപുത്രഃ സഹബന്ധുവർഗഃ।'
സമാനയാമാസ സുതാം ച കൃഷ്ണാ-
മാപ്ലാവ്യ രത്നൈർബഹുഭിർവിഭൂഷ്യ॥  1-215-11 (9407) 
തതസ്തു സർവേ സുഹൃദോ നൃപസ്യ
സമാജഗ്മുഃ സഹിതാ മന്ത്രിണശ്ച। 
ദ്രഷ്ടും വിവാഹം പരമപ്രതീതാ
ദ്വിജാശ്ച പൌരാശ്ച യഥാപ്രധാനാഃ॥  1-215-12 (9408) 
തതോഽസ്യ വേശ്മാഗ്ര്യജനോപശോഭിതം
വിസ്തീർണപദ്മോത്പലഭൂഷിതാജിരം। 
ബലൌഘരത്നൌഘവിചിത്രമാബഭൌ
നഭോ യഥാ നിർമലതാരകാന്വിതം॥  1-215-13 (9409) 
തതസ്തു തേ കൌരവരാജപുത്രാ
വിഭൂഷിതാഃ കുണ്ഡലിനോ യുവാനഃ। 
മഹാർഹവസ്ത്രാംബരചന്ദനോക്ഷിതാഃ
കൃതാഭിഷേകാഃ കൃതമംഗലക്രിയാഃ॥  1-215-14 (9410) 
പുരോഹിതേനാഗ്നിസമാനവർചസാ
സഹൈവ ധൌംയേന യതാവിധി പ്രഭോ। 
ക്രമേണ സർവേ വിവിശുസ്തതഃ സദോ
മഹർഷഭാ ഗോഷ്ഠമിവാഭിനന്ദിനഃ॥  1-215-15 (9411) 
തതഃ സമാധായ സ വേദപരാഗോ
ജുഹാവ മന്ത്രൈർജ്വലിതം ഹുതാശനം। 
യുധിഷ്ഠിരം ചാപ്യുപനീയ മന്ത്രവി-
ന്നിയോജയാമാസ സഹൈവ കൃഷ്ണയാ॥  1-215-16 (9412) 
പ്രദക്ഷിണം തൌ പ്രഗൃഹീതപാണീ
സമാനയാമാസ സ വേദപരാഗഃ। 
`വിപ്രാംശ്ച സന്തർപ്യ യുധിഷ്ഠിരോ ധനൈ-
ർഗോഭിശ്ച രത്നൈർവിവിധൈശ്ച പൂർവം॥  1-215-17 (9413) 
തദാ സ രാജാ ദ്രുപദസ്യ പുത്രികാ-
പാണിം പ്രജഗ്രാഹ ഹുതാശനാഗ്രതഃ। 
ധൌംയേന മന്ത്രൈർവിധിവദ്ഭുതേഽഗ്നൌ
സഹാഗ്നികൽപൈർഋഷിഭിഃ സമേത്യ॥  1-215-18 (9414) 
തതോഽന്തരിക്ഷാത്കുസുമാനി പേതു-
ർവവൌ ച വായുഃ സുമനോജ്ഞഗന്ധഃ। 
തതോഽഭ്യനുജ്ഞാപ്യ സമാജശോഭിതം
യുധിഷ്ഠിരം രാജപുരോഹിതസ്തദാ॥  1-215-19 (9415) 
വിപ്രാംശ്ച സർവാൻസുഹൃദശ്ച രാജ്ഞഃ
സമേത്യ രാജാനമദീനസത്വം। 
ജഗാദ ഭൂയോഽപി മഹാനുഭാവോ
വചോഽർഥയുക്തം മനുജേശ്വരം തം॥  1-215-20 (9416) 
ഗൃഹ്ണന്ത്വഥാന്യേ നരദേവകന്യാ-
പാണിം യഥാവന്നരദേവപുത്രാഃ। 
തമഭ്യനന്ദദ്ദ്രുപദസ്തഥാ ദ്വിജം
തഥാ കുരുഷ്വേതി തമാദിദേശ॥  1-215-21 (9417) 
പുരോഹിതസ്യാനുമതേന രാജ്ഞ-
സ്തേ രാജപുത്രാ മുദിതാ ബഭൂവുഃ। 
ക്രമേണ ചാന്യേ ച നരാധിപാത്മജാ
വരസ്ത്രിയാസ്തേ ജഗൃഹുഃ കരം തദാ॥'  1-215-22 (9418) 
അഹന്യഹന്യുത്തമരൂപധാരിണോ
മഹാരഥാഃ കൌരവവംശവർധനാഃ॥  1-215-23 (9419) 
ഇദം ച തത്രാദ്ഭുതരൂപമുത്തമം
ജഗാദ ദേവർഷിരതീതമാനുഷം। 
മഹാനുഭാവാ കില സാ സുമധ്യമാ
ബഭൂവ കന്യൈവ ഗതേ ഗതേഽഹനി॥  1-215-24 (9420) 
`പതിശ്വശുരതാ ജ്യേഷ്ഠേ പതിദേവരതാഽനുജേ।
മധ്യമേഷു ച പാഞ്ചാല്യാസ്ത്രിതയം ത്രിതയം ത്രിഷു॥'  1-215-25 (9421) 
കൃതേ വിവാഹേ ദ്രുപദോ ധനം ദദൌ
മഹാരഥേഭ്യോ ബഹുരൂപമുത്തമം। 
ശതം രഥാനാം വരഹേമമാലിനാം
ചതുര്യുജാം ഹേമഖലീനമാലിനാം॥  1-215-26 (9422) 
ശതം ഗജാനാമപി പദ്മിനാം തഥാ
ശതം ഗിരിണാമിവ ഹേമശൃംഗിണാം। 
തഥൈവ ദാസീശതമഗ്ര്യയൌവനം
മഹാർഹവേഷാഭരണാംബരസ്രജം॥  1-215-27 (9423) 
പൃഥക്പൃഥഗ്ദിവ്യദൃശാം പുനർദദൌ
തദാ ധനം സൌമകിരഗ്നിസാക്ഷികം। 
തഥൈവ വസ്ത്രാണി വിഭൂഷണാനി
പ്രഭാവയുക്താനി മഹാനുഭാവഃ॥  1-215-28 (9424) 
കൃതേ വിവാഹേ ച തതസ്തു പാണ്ഡവാഃ
പ്രഭൂതരത്നാമുപലഭ്യ താം ശ്രിയം। 
വിജഹ്രുരിന്ദ്രപ്രതിമാ മഹാബലാഃ
പുരേ തു പാഞ്ചാലനൃപസ്യ തസ്യ ഹ॥ ॥  1-215-29 (9425) 
 
ഇതി ശ്രീമൻമഹാഭാരതേ ആദിപർവണി വൈവാഹികപർവണി പഞ്ചദശാധികദ്വിശതതമോഽധ്യായഃ॥ 215 ॥

Mahabharata - Adi Parva - Chapter Footnotes

1-215-26 ചതുര്യുജാമശ്വചതുഷ്ടയയുജാം॥ പഞ്ചദശാധികദ്വിശതതമോഽധ്യായഃ॥ 215 ॥



ആദിപർവ - അധ്യായ 216

॥ ശ്രീഃ ॥

1.216. അധ്യായഃ 216 

Mahabharata - Adi Parva - Chapter Topics

ദ്രൌപദീംപ്രതി കുന്ത്യാ ആശീർവാദഃ॥ 1 ॥ ശ്രീകൃഷ്ണപ്രേഷിതാലങ്കാരാദീനാം പാണ്ഡവൈഃ സ്വീകാരഃ॥ 2 ॥

Mahabharata - Adi Parva - Chapter Text

1-216-0 (9426) 
വൈശംപായന ഉവാച। 1-216-0x (1206) 
പാണ്ഡവൈഃ സഹ സംയോഗം ഗതസ്യ ദ്രുപദസ്യ ഹ।
ന ബഭൂവ ഭയം കിഞ്ചിദ്ദേവേഭ്യോഽപി കഥഞ്ചന॥ 1-216-1 (9427) 
കുന്തീമാസാദ്യ താ നാര്യോ ദ്രുപദസ്യ മഹാത്മനഃ।
നാമ സങ്കീർതയന്ത്യോഽസ്യാ ജഗ്മുഃ പാദൌ സ്വമൂർധഭിഃ॥ 1-216-2 (9428) 
കൃഷ്ണാ ച ക്ഷൌമസംവീതാ കൃതകൌതുകമംഗലാ।
കൃതാഭിവാദനാ ശ്വശ്ര്വാസ്തസ്ഥൌ പ്രഹ്വാ കൃതാഞ്ജലിഃ॥ 1-216-3 (9429) 
രൂപലക്ഷണസംപന്നാം ശീലാചാരസമന്വിതാം।
ദ്രൌപദീമവദത്പ്രേംണാ പൃഥാശീർവചനം സ്നുഷാം॥ 1-216-4 (9430) 
യഥേന്ദ്രാണീ ഹരിഹയേ സ്വാഹാ ചൈവ വിഭാവസൌ।
രോഹിണീ ച യഥാ സോമേ ദമയന്തീ യഥാ നലേ॥ 1-216-5 (9431) 
യഥാ വൈശ്രവണേ ഭദ്രാ വസിഷ്ഠേ ചാപ്യരുന്ധതീ।
യഥാ നാരായണേ ലക്ഷ്മീസ്തഥാ ത്വം ഭവ ഭർതൃഷു॥ 1-216-6 (9432) 
ജീവസൂർവീരസൂർഭദ്രേ ബഹുസൌഖ്യസമന്വിതാ।
സുഭഗാ ഭോഗസംപന്നാ യജ്ഞപത്നീ പതിവ്രതാ॥ 1-216-7 (9433) 
അതിഥീനാഗതാൻസാധൂന്വൃദ്ദാൻബാലാംസ്തഥാ ഗുരൂൻ।
പൂജയന്ത്യാ യഥാന്യായം ശശ്വദ്ഗച്ഛന്തു തേ സമാഃ॥ 1-216-8 (9434) 
കുരുജാംഗലമുഖ്യേഷു രാഷ്ട്രേഷു നഗരേഷു ച।
അനു ത്വമഭിഷിച്യസ്വ നൃപതിം ധർമവത്സലാ॥ 1-216-9 (9435) 
പതിഭിർനിർജിതാമുർവീം വിക്രമേണ മഹാബലൈഃ।
കുരു ബ്രാഹ്മണസാത്സർവാമശ്വമേധേ മഹാക്രതൌ॥ 1-216-10 (9436) 
പൃഥിവ്യാം യാനി രത്നാനി ഗുണവന്തി ഗുണാന്വിതേ।
താന്യാപ്നുഹി ത്വം കല്യാണി സുഖിനീ ശരദാം ശതം॥ 1-216-11 (9437) 
യഥാ ച ത്വാഽഭിനന്ദാമി വധ്വദ്യ ക്ഷൌമസംവൃതാം।
തഥാ ഭൂയോഽഭിനന്ദിഷ്യേ ജാതപുത്രാം ഗുണാന്വിതാം॥ 1-216-12 (9438) 
വൈശംപായന ഉവാച। 1-216-13x (1207) 
തതസ്തു കൃതദാരേഭ്യഃ പാണ്ഡുഭ്യഃ പ്രാഹിണോദ്ധരിഃ।
വൈദൂര്യമണിചിത്രാണി ഹൈമാന്യാഭരണാനി ച॥ 1-216-13 (9439) 
വാസാംസി ച മഹാർഹാണി നാനാദേശ്യാനി മാധവഃ।
കംബലാജിനരത്നാനി സ്പർശവന്തി ശുഭാനി ച॥ 1-216-14 (9440) 
ശയനാസനയാനാനി വിവിധാനി മഹാന്തി ച।
വൈദൂര്യവജ്രചിത്രാണി ശതശോ ഭാജനാനി ച॥ 1-216-15 (9441) 
രൂപയൌവനദാക്ഷിണ്യൈരുപേതാശ്ച സ്വലങ്കൃതാഃ।
പ്രേഷ്യാഃ സംപ്രദദൌ കൃഷ്ണോ നാനാദേശ്യാഃ സ്വലങ്കൃതാഃ॥ 1-216-16 (9442) 
ഗജാന്വിനീതാൻഭദ്രാംശ്ച സദശ്വാംശ്ച സ്വലങ്കൃതാൻ।
രഥാംശ്ച ദാന്താൻസൌവർണൈഃ ശുഭ്രൈഃ പട്ടൈരലങ്കൃതാൻ॥ 1-216-17 (9443) 
കോടിശശ്ച സുവർണം ച തേഷാമകൃതകം തഥാ।
വീഥീകൃതമമേയാത്മാ പ്രാഹിണോൻമധുസൂദനഃ॥ 1-216-18 (9444) 
തത്സർവം പ്രതിജഗ്രാഹ ധർമരാജോ യുധിഷ്ഠിരഃ।
മുദാ പരമയാ യുക്തോ ഗോവിന്ദപ്രിയകാംയയാ॥ ॥ 1-216-19 (9445) 
 
ഇതി ശ്രീമൻമഹാഭാരതേ ആദിപർവണി വൈവാഹികപർവണി ഷോഡശാധികദ്വിശതതമോഽധ്യായഃ॥ 216 ॥ ॥ സമാപ്തം വൈവാഹികപർവ ॥

Mahabharata - Adi Parva - Chapter Footnotes

1-216-12 ഹേ വധു അദ്യ॥ ഷോഡശാധികദ്വിശതതമോഽധ്യായഃ॥ 216 ॥



ആദിപർവ - അധ്യായ 217

॥ ശ്രീഃ ॥

1.217. അധ്യായഃ 217 

 
(അഥ വിദുരാഗമനരാജ്യലാഭപർവ  ॥ 14 ॥)

Mahabharata - Adi Parva - Chapter Topics

ചാരദ്വാരാ പാണ്ഡവവിവാഹാദിവൃത്താന്തശ്രവണേന അന്യൈഃ രാജഭിഃ ഭീഷ്മധൃതരാഷ്ട്രാദീനാം ധിക്കാരഃ॥ 1 ॥ ധാർതരാഷ്ട്രൈഃ പാണ്ഡവാൻപ്രതി മന്ത്രാലോചനം॥ 2 ॥ പാണ്ഡവാ ഹന്തവ്യാ ഇതി ശകുനേരുക്തിഃ॥ 3 ॥ പാണ്ഡവാനാം ഹന്തുമശക്യത്വാത്തൈഃ സഹ സന്ധിഃ കർതവ്യ ഇതി സൌമദത്തേരുക്തിഃ॥ 4 ॥

Mahabharata - Adi Parva - Chapter Text

1-217-0 (9446) 
വൈശംപായന ഉവാച। 1-217-0x (1208) 
തതോ രാജ്ഞാം ചൈരരാപ്തൈഃ പ്രവൃത്തിരുപനീയത।
പാണ്ഡവൈരുപസംപന്നാ ദ്രൌപദീ പതിഭിഃ ശുഭാ॥ 1-217-1 (9447) 
യേന തദ്ധനുരാദായ ലക്ഷ്യം വിദ്ധം മഹാത്മനാ।
സോഽർജുനോ ജയതാം ശ്രേഷ്ഠോ മഹാബാണധനുർധരഃ॥ 1-217-2 (9448) 
യഃ ശല്യം മദ്രരാജം വൈ പ്രോത്ക്ഷിപ്യാപാതയദ്ബലീ।
ത്രാസയാമാസ സങ്ക്രുദ്ധോ വൃക്ഷേണ പുരുഷാന്രണേ॥ 1-217-3 (9449) 
ന ചാസ്യ സംഭ്രമഃ കശ്ചിദാസീത്തത്ര മഹാത്മനഃ।
സ ഭീമോ ഭീമസംസ്പർശഃ ശത്രുസേനാംഗപാതനഃ॥ 1-217-4 (9450) 
`യോഽസാവത്യക്രമീദ്യുധ്യന്യുദ്ധേ ദുര്യോധനം തഥാ।
സ രാജാ പാണ്ഡവശ്രേഷ്ഠഃ പുണ്യഭാഗ്ബുദ്ധിവർധനഃ॥ 1-217-5 (9451) 
ദുര്യോധനസ്യാവരജൈര്യൌ യുധ്യേതാം പ്രതീപവത്।
തൌ യമൌ വൃത്തസംപന്നൌ സംപന്നബലവിക്രമൌ॥'  1-217-6 (9452) 
ബ്രഹ്മരൂപധരാഞ്ശ്രുത്വാ പ്രശാന്താൻപാണ്ഡുനന്ദനാൻ।
കൌന്തേയാൻമനുജേന്ദ്രാണാം വിസ്മയഃ സമജായത॥ 1-217-7 (9453) 
`പൌരാ ഹി സർവേ രാജന്യാഃ സമപദ്യന്ത വിസ്മിതാഃ।'
സപുത്രാ ഹി പുരാ കുന്തീ ദഗ്ധാ ജതുഗൃഹേ ശ്രുതാ॥  1-217-8 (9454) 
`സർവഭൂമിപതീനാം ച രാഷ്ട്രാണാം ച യശസ്വിനീ।'
പുനർജാതാനിവ ച താംസ്തേഽമന്യന്ത നരാധിപാഃ॥  1-217-9 (9455) 
ധിഗകുർവംസ്തദാ ഭീഷ്മം ധൃതരാഷ്ട്രം ച കൌരവം।
കർമണാഽതിനൃശംസേന പുരോചനകൃതേന വൈ॥ 1-217-10 (9456) 
ധാർമികാന്വൃത്തസംപന്നാൻമാതുഃ പ്രിയഹിതേ രതാൻ।
യദാ താനീദൃശാൻപാർഥാനുത്സാദയിതുമിച്ഛതി॥ 1-217-11 (9457) 
തതഃ സ്വയംവരേ വൃത്തേ ധാർതരാഷ്ട്രാശ്ച ഭാരത।
മന്ത്രയന്തി തതഃ സർവേ കർണസൌബലദൂഷിതാഃ॥ 1-217-12 (9458) 
ശകുനിരുവാച। 1-217-13x (1209) 
കശ്ചിച്ഛത്രുഃ കർശനീയഃ പീഡനീയസ്തഥാഽപരഃ।
ഉത്സാദനീയാഃ കൌന്തേയാഃ സർവക്ഷത്രസ്യ മേ മതാഃ॥ 1-217-13 (9459) 
ഏവം പരാജിതാഃ സർവേ യദി യൂയം ഗമിഷ്യഥ।
അകൃത്വാ സംവിദം കാഞ്ചിൻമനസ്തപ്സ്യത്യസംശയം॥ 1-217-14 (9460) 
അയം ദേശശ്ച കാലശ്ച പാണ്ഡവാഹരണായ നഃ।
ന ചേദേവം കരിഷ്യധ്വം ലോകേ ഹാസ്യാ ഭവിഷ്യഥ॥ 1-217-15 (9461) 
യമേതേ സംശ്രിതാ വസ്തും കാമയന്തേ ച ഭൂമിപം।
സോഽൽപവീര്യബലോ രാജാ ദ്രുപദോ വൈ മതോ മമ॥ 1-217-16 (9462) 
യാവദേതാന്ന ജാനന്തി ജീവതോ വൃഷ്ണിപുംഗവാഃ।
ചൈദ്യശ്ച പുരുഷവ്യാഘ്രഃ ശിശുപാലഃ പ്രതാപവാൻ॥ 1-217-17 (9463) 
ഏകീഭാവം ഗതോ രാജ്ഞാ ദ്രുപദേന മഹാത്മനാ।
ദുരാധർഷതരാ രാജൻഭവിഷ്യന്തി ന സംശയഃ॥ 1-217-18 (9464) 
യാവച്ചഞ്ചലതാം സർവേ പ്രാപ്നുവന്തി നരാധിപാഃ।
താവദേവ വ്യവസ്യാമഃ പാണ്ഡവാനാം വധം പ്രതി॥ 1-217-19 (9465) 
മുക്താ ജതുഗൃഹാദ്ഭീമാദാശീവിഷമുഖാദിവ।
പുനസ്തേ യദി മുച്യന്തേ മഹന്നോ ഭയമാഗതം॥ 1-217-20 (9466) 
തേഷാമിഹോപയാതാനാമേഷാം തു ചിരവാസിനാം।
അന്തരേ ദുഷ്കരം സ്ഥാതും ഗജയോർമഹതോരിവ॥ 1-217-21 (9467) 
ഹനധ്വം പ്രഗൃഹീതാനി ബലാനി ബലിനാം വരാഃ।
യാവന്നഃ കുരുസേനായാം പതന്തി പതഗാ ഇവ॥ 1-217-22 (9468) 
താവത്സർവാഭിസാരേണ പുരമേതദ്വിഹന്യതാം।
ഏതൻമമ മതം ചൈവ പ്രാപ്തകാലം നരർഷഭ॥ 1-217-23 (9469) 
വൈശംപായന ഉവാച। 1-217-24x (1210) 
ശകുനേർവചനം ശ്രുത്വാ ഭാഷമാണസ്യ ദുർമതേഃ।
സോമദത്തിരിദം വാക്യം ജഗാദ പരമം തതഃ॥ 1-217-24 (9470) 
പ്രകൃതീഃ സപ്ത വൈ ജ്ഞാത്വാ ആത്മനശ്ച പരസ്യ ച।
തഥാ ദേശം ച കാലം ച ഷഡ്വിധാൻസ നയോദ്ഗുണാൻ॥ 1-217-25 (9471) 
സ്ഥാനം വൃദ്ധിം ക്ഷയം ചൈവ ഭൂമിം മിത്രാണി വിക്രമം।
പ്രസമീക്ഷ്യാഭിയുഞ്ജീത പരം വ്യസനപീഡിതം॥ 1-217-26 (9472) 
തതോഽഹം പാണ്ഡവാൻമന്യേ മിത്രകോശസമന്വിതാൻ।
ബലസ്ഥാന്വിക്രമസ്ഥാംശ്ച സ്വകൃതൈഃ പ്രകൃതിപ്രിയാൻ॥ 1-217-27 (9473) 
വപുഷാ ഹി തു ഭൂതാനാം നേത്രാണി ഹൃദയാനി ച।
ശ്രോത്രം മധുരയാ വാചാ രമയത്യർജുനോ നൃണാം॥ 1-217-28 (9474) 
ന തു കേവലദൈവേന പ്രജാ ഭാവേന ഭേജിരേ।
യദ്ബഭൂവ മനഃകാന്തം കർമണാ സ ചകാര തത്॥ 1-217-29 (9475) 
ന ഹ്യയുക്തം ന ചാസക്തം നാനൃതം ന ച വിപ്രിയം।
ഭാഷിതം ചാരുഭാഷസ്യ ജജ്ഞേ പാർഥസ്യ ഭാരതീ॥ 1-217-30 (9476) 
താനേവംഗുണസംപന്നാൻസംപന്നാന്രാജലക്ഷണൈഃ।
ന താൻപശ്യാമി യേ ശക്താഃ സമുച്ഛേത്തും യഥാ ബലാത്॥ 1-217-31 (9477) 
പ്രഭാവശക്തിർവിപുലാ മന്ത്രശക്തിശ്ച പുഷ്കലാ।
തഥൈവോത്സാഹശക്തിശ്ച പാർഥേഷ്വപ്യധിതിഷ്ഠതി॥ 1-217-32 (9478) 
മൌലമിത്രബലാനാം ച കാലജ്ഞോ വൈ യുധിഷ്ഠിരഃ।
സാംനാ ദാനേന ഭേദേന ദണ്ഡേനേതി യുധിഷ്ഠിരഃ॥ 1-217-33 (9479) 
അമിത്രാംശ്ച തതോ ജേതുനം ന രോഷേണേതി മേ മതിഃ।
പരിക്രീയ ധനൈഃ ശത്രും മിത്രാണി ച ബലാനി ച॥ 1-217-34 (9480) 
മൂലം ച സുകൃതം കൃത്വാ ഭുങ്ക്തേ ഭൂമിം ച പാണ്ഡവഃ।
അശക്യാൻപാണ്ഡവാൻമന്യേ ദേവൈരപി സവാസവൈഃ॥ 1-217-35 (9481) 
യേഷാമർഥേ സദാ യുക്തൌ കൃഷ്ണസങ്കർഷണാവുഭൌ।
ശ്രേയശ്ച യദി മന്യദ്വം മൻമതം യദി വാ മതം॥ 1-217-36 (9482) 
സംവിദം പാണ്ഡവൈഃ സർവൈഃ കൃത്വാ യാമ യഥാഗതം।
ഗോപുരാട്ടാലകൈരുച്ചൈരുപതൽപശതൈരപി॥ 1-217-37 (9483) 
ഗുപ്തം പുരവരശ്രേഷ്ഠമേതദദ്ഭിശ്ച സംവൃതം।
തൃണധാന്യേന്ധരസൈസ്തഥാ യന്ത്രായുധൌഷധൈഃ॥ 1-217-38 (9484) 
യുക്തം ബഹുകവാടൈശ്ച ദ്രവ്യാഗാരസുവേദികൈഃ।
ഭീമോച്ഛ്രിതമഹാചക്രം ബൃഹദട്ടാലസംവൃതം॥ 1-217-39 (9485) 
ദൃഢപ്രാകാരനിര്യൂഹം ശതഘ്നീശതസങ്കുലം।
ഐഷ്ടകോ ദാരവോ വപ്രോ മാനുഷശ്ചേതി യഃ സ്മൃതഃ॥ 1-217-40 (9486) 
പ്രാകാരകർതൃഭിർവീരൈർനൃഗർഭസ്തത്ര പൂജിതഃ।
തദേതന്നരഗർഭേണ പാണ്ഡരേണ വിരാജതേ॥ 1-217-41 (9487) 
സാലേനാനേകതാലേന സർവതഃ സംവൃതം പുരം।
അനുരക്താഃ പ്രകൃതയോ ദ്രുപദസ്യ മഹാത്മനഃ॥ 1-217-42 (9488) 
ദാനമാനാർജിതാഃ സർവേ ബാഹ്യാഭ്യന്തരഗാശ്ച യേ।
പ്രതിരുദ്ധാനിമാഞ്ജ്ഞാത്വാ രാജഭിർഭീമവിക്രമൈഃ॥ 1-217-43 (9489) 
ഉപയാസ്യന്തി ദാശാർഹാഃ സമുദഗ്രോച്ഛ്രിതായുധാഃ।
തസ്മാത്സംന്ധിം വയം കൃത്വാ ധാർതരാഷ്ട്രസ്യ പാണ്ഡവൈഃ॥ 1-217-44 (9490) 
സ്വരാഷ്ട്രമേവ ഗച്ഛാമോ യദ്യാപ്തം വചനം മമ।
ഏതൻമമ മതം സർവൈഃ ക്രിയതാം യദി രോചതേ। 
ഏതദ്ധി സുകൃതം മന്യേ ക്ഷേമം ചാപി മഹീഭിതാം॥ ॥  1-217-45 (9491) 
 
ഇതി ശ്രീമൻമഹാഭാരതേ ആദിപർവണി വിദുരാഗമനരാജ്യലാഭപർവണി സപ്തദശാധികദ്വിശതതമോഽധ്യായഃ॥ 217 ॥

Mahabharata - Adi Parva - Chapter Footnotes

1-217-29 ഭേജിര അർജുനമിതി ശേഷഃ॥ സപ്തദശാധികദ്വിശതതമോഽധ്യായഃ॥ 217 ॥



ആദിപർവ - അധ്യായ 218

॥ ശ്രീഃ ॥

1.218. അധ്യായഃ 218 

Mahabharata - Adi Parva - Chapter Topics

പാണ്ഡവാ ഹന്തവ്യാ ഏവേതി കർണസ്യോക്തിഃ॥ 1 ॥ പാഞ്ചാലനഗരംപ്രതി യുദ്ധാർഥം ദുര്യോധനാദീനാം ഗമനം॥ 2 ॥ തൈഃ സഹ യോദ്ധും സപാണ്ഡവസ്യ ദ്രുപദസ്യാഗമനം॥ 3 ॥ കർണജയദ്രഥാഭ്യാം സുമിത്രപ്രിയദർശനയോർവധഃ॥ 4 ॥ അർജുനേന കർണജയദ്രഥപുത്രയോർവധഃ॥ 5 ॥ കർണദുര്യോധനാദീനാം പരാജയഃ॥ 6 ॥ പരാജിതാനാം തേഷാം ഹാസ്തിനപുരഗമനം॥ 7 ॥ കൃഷ്ണബലരാമയോഃ പാഞ്ചാലപുരേ വാസഃ॥ 8 ॥

Mahabharata - Adi Parva - Chapter Text

1-218-0 (9492) 
വൈശംപായന ഉവാച। 1-218-0x (1211) 
സൌമദത്തേർവചഃ ശ്രുത്വാ കർണോ വൈകർതനോ വൃഷാ।
ഉവാച വചനം കാലേ കാലജ്ഞഃ സർവകർമണാം॥ 1-218-1 (9493) 
നീതിപൂർവമിദം സർവമുക്തം വചനമർഥവത്।
വചനം നാഭ്യസൂയാമി ശ്രൂയതാം യദ്വചസ്ത്വിതി॥ 1-218-2 (9494) 
ദ്വൈധീഭാവോ ന ഗന്തവ്യഃ സർവകർമസു മാനവൈഃ।
ദ്വിധാഭൂതേന മനസാ അന്യത്കർമ ന സിധ്യതി॥ 1-218-3 (9495) 
സംപ്രയാണാസനാഭ്യാം തു കർശനേന തഥൈവ ച।
നൈതച്ഛക്യം പുരം ഹർതുമാക്രന്ദശ്ചാപ്യശോഭനഃ॥ 1-218-4 (9496) 
അവമർദനകാലോഽത്ര മതശ്ചിന്തയതോ മമ।
യാവന്നോ വൃഷ്ണയഃ പാർഷ്ണിം ന ഗൃഹ്ണന്തിരണപ്രിയാഃ॥ 1-218-5 (9497) 
ഭവന്തശ്ച തഥാ ഹൃഷ്ടാഃ സ്വബാഹുബലശാലിനഃ।
പ്രാകാരമവമൃദ്രന്തു പരിഘാഃ പൂരയന്ത്വപി॥ 1-218-6 (9498) 
പ്രസ്രാവയന്തു സലിലം ക്രിയതാം വിഷമം സമം।
തൃണകാഷ്ഠേന മഹതാ ഖാതമസ്യ പ്രപൂര്യതാം॥ 1-218-7 (9499) 
ഘുഷ്യതാം രാജമാർഗേഷു പരേഷാം യോ ഹനിഷ്യതി।
നാഗമശ്വം പദാതിം വാ ദാനമാനം സ ലപ്സ്യതി॥ 1-218-8 (9500) 
നാഗേ ദശസഹസ്രാണി പഞ്ച ചാശ്വപദാതിഷു।
രഥേ വൈ ദ്വിഗുണം നാഗാദ്വസു ദാസ്യന്തി പാർഥിവാഃ॥ 1-218-9 (9501) 
യശ്ച കാമസുഖേ സക്തോ ബാലശ്ച സ്ഥവിരശ്ച യഃ।
അയുദ്ധമനസോ യേ ച തേ തു തിഷ്ഠന്തു ഭീരവഃ॥ 1-218-10 (9502) 
പ്രദരശ്ച ന ദാതവ്യോ ന ഗന്തവ്യമചോദിതൈഃ।
യശോ രക്ഷത ഭദ്രം വോ ജേഷ്യാമോ വൈ രിപൂന്വയം॥ 1-218-11 (9503) 
അനുലോമാശ്ച നോ വാതാഃ സതതം മൃഗപക്ഷിണഃ।
അഗ്നയശ്ച വിരാജന്തേ ശസ്ത്രാണി കവചാനി ച॥ 1-218-12 (9504) 
വൈശംപായന ഉവാച। 1-218-13x (1212) 
തതഃ കർണവചഃ ശ്രുത്വാ ധാർതരാഷ്ട്രപ്രിയൈഷിണഃ।
നിര്യയുഃ പൃഥിവീപാലാശ്ചാലയന്തഃ പരാന്രണേ॥ 1-218-13 (9505) 
ന ഹി തേഷാം മനഃസക്തിരിന്ദ്രിയാർഥേഷു സർവശഃ।
യഥാ പരിരപുഘ്നാനാം പ്രസഭം യുദ്ധ ഏവ ച॥ 1-218-14 (9506) 
വൈകർതനപുരോവ്രാതഃ സൈന്ധവോർമിമഹാസ്വനഃ।
ദുഃശാസനമഹാമത്സ്യോ ദുര്യോധനമഹാഗ്രഹഃ॥ 1-218-15 (9507) 
സ രാജസാഗരോ ഭീമോ ഭീമഘോഷപ്രദർശനഃ।
അഭിദുദ്രാവ വേഗേന പുരം തദപസവ്യതഃ॥ 1-218-16 (9508) 
തദനീകമനാധൃഷ്യം ശസ്ത്രാഗ്നിവ്യാലദീപിതം।
സമുത്കംപിതമാജ്ഞായ ചുക്രുശുർദ്രുപദാത്മജാഃ॥ 1-218-17 (9509) 
തേ മേഘസമനിർഘോഷൈർബലിനഃ സ്യന്ദനോത്തമൈഃ।
നിര്യയുർനഗരദ്വാരാത്ത്രാസയന്തഃ പരാന്ര  1-218-18 (9510) 
ധൃഷ്ടദ്യുംനഃ ശിഖണ്ഡീ ച സുമിത്രഃ പ്രിയദർശനഃ।
ചിത്രകേതുഃ സുകേതുശ്ച ധ്വജകേതുശ്ച വീര്യവാൻ॥ 1-218-19 (9511) 
പുത്രാ ദ്രുപദരാജസ്യ ബലവന്തോ ജയൈഷിണഃ।
ദ്രുപദസ്യ മഹാവീര്യഃ പാണ്ഡരോഷ്ണീഷകേതനഃ॥ 1-218-20 (9512) 
പാണ്ഡരവ്യജനച്ഛത്രഃ പാണ്ഡരധ്വജവാഹനഃ।
സ പുത്രഗണമധ്യസ്ഥഃ ശുശുഭേ രാജസത്തമഃ॥ 1-218-21 (9513) 
ചന്ദ്രമാ ജ്യോതിഷാം മധ്യേ പൌർണമാസ്യാമിവോദിതഃ।
അഥോദ്ധൂതപതാകാഗ്രമജിഹ്മഗതിമവ്യയം॥ 1-218-22 (9514) 
ദ്രുപദാനീകമായാന്തം കുരുസൈന്യമഭിദ്രവത്।
തയോരുഭയതോ ജജ്ഞേ തേഷാം തു തുമുലഃ സ്വനഃ॥ 1-218-23 (9515) 
ബലയോഃ സംപ്രസരതോഃ സരിതാം സ്രോതസോരിവ।
പ്രകീർണരഥനാഗാശ്വൈസ്താന്യനീകാനി സർവശഃ॥ 1-218-24 (9516) 
ജ്യോതീംഷഈവ പ്രകീർണാനി സർവതഃ പ്രചകാശിരേ।
ഉത്കൃഷ്ടഭേരീനിനദേ സംപ്രവൃത്തേ മഹാരവേ॥ 1-218-25 (9517) 
അമർഷിതാ മഹാത്മാനഃ പാണ്ഡവാ നിര്യയുസ്തതഃ।
രഥാംശ്ച മേഘനിർഘോഷാന്യുക്താൻപരമവാജിഭിഃ॥ 1-218-26 (9518) 
ധൂന്വന്തോ ധ്വജിനഃ ശുഭ്രാനാസ്ഥായ ഭരതർഷഭാഃ।
തതഃ പാണ്ഡുസുതാന്ദൃഷ്ട്വാ രഥസ്ഥാനാത്തകാർമുകാൻ॥ 1-218-27 (9519) 
നൃപാണാമഭവത്കംപോ വേപഥുർഹൃദയേഷു ച।
നിര്യാതേഷ്വഥ പാർഥേഷു ദ്രോപദം തദ്ബലം രണേ॥ 1-218-28 (9520) 
ആവിശത്പരമോ ഹർഷഃ പ്രമോദശ്ച ജയം പ്രതി।
സുമുഹൂർതം വ്യതികരഃ സൈന്യാനാമഭവദ്ഭൃശം॥ 1-218-29 (9521) 
തതോ ദ്വന്ദ്വമയുധ്യന്ത മൃത്യും കൃത്വാ പുരസ്കൃതം।
ജഘ്നതുഃ സമരേ തസ്മിൻസുമിത്രപ്രിയദർശനൌ॥ 1-218-30 (9522) 
ജയദ്രഥശ്ച കർണശ്ച പശ്യതഃ സവ്യസാചിനഃ।
അർജുനഃ പ്രേക്ഷ്യ നിഹതൌ സൌമിത്രപ്രിയദർശനൌ॥ 1-218-31 (9523) 
ജയദ്രഥസുതം തത്ര ജഘാന പിതുരന്തികേ।
വൃഷസേനാദവരജം സുദാമാനം ധനഞ്ജയഃ॥ 1-218-32 (9524) 
കർണപുത്രം മഹേഷ്വാസം രഥനീഡാദപാതയത്।
തൌ സുതൌ നിഹതൌ ദൃഷ്ട്വാ രാജസിംഹൌ തരസ്വിനൌ॥ 1-218-33 (9525) 
നാമൃഷ്യേതാം മഹാബാഹൂ പ്രഹാരമിവ സദ്ഗജൌ।
തൌ ജഗ്മതുരസംഭ്രാന്തൌ ഫൽഗുനസ്യ രഥംപ്രതി॥ 1-218-34 (9526) 
പ്രതിമുക്തതലത്രാണൌ ശപമാനൌ പരസ്പരം।
സന്നിപാതസ്തയോരാസീദതിഘോരോ മഹാമൃധേ॥ 1-218-35 (9527) 
വൃത്രശംബരയോഃ സങ്ക്യേ വജ്രിണേവ മഹാരണേ।
ത്രീനശ്വാഞ്ജഘ്നതുസ്തസ്യ ഫൽഗുനസ്യ നർഷഭൌ॥ 1-218-36 (9528) 
തതഃ കിലികിലാശബ്ദഃ കുരൂണാമഭവത്തദാ।
താൻഹയാന്നിഹതാന്ദൃഷ്ട്വാ ഭീമസേനഃ പ്രതാപവാൻ॥ 1-218-37 (9529) 
നിമേഷാന്തരമാത്രേണ രഥമശ്വൈരയോജയത്।
ഉപയാതം രഥം ദൃഷ്ട്വാ ദുര്യോധനപുരഃസരൌ॥ 1-218-38 (9530) 
സൌബലഃ സൌമദത്തിശ്ച സമേയാതാം പരന്തപൌ।
തൈഃ പഞ്ചഭിരദീനാത്മാ ഭീമസേനോ മഹാബലഃ॥ 1-218-39 (9531) 
അയുധ്യത തദാ വീരൈരിന്ദ്രിയാർഥൈരിവേശ്വരഃ।
തൈർനിരുദ്ധോ ന സന്ത്രാസം ജഗാമ സമിതിഞ്ജയഃ॥ 1-218-40 (9532) 
പഞ്ചഭിർദ്വിരദൈർമത്തൈർനിരുദ്ധ ഇവ കേസരീ।
തസ്യൈതേ യുഗപത്പഞ്ച പഞ്ചഭിർനിശിതൈഃ ശരൈഃ॥ 1-218-41 (9533) 
സാരഥിം വാജിനശ്ചൈവ നിന്യുർവൈവസ്വതക്ഷയം।
ഹതാശ്വാത്സ്യന്ദനശ്രേഷ്ഠാദവരുഹ്യ മഹാരഥഃ॥ 1-218-42 (9534) 
ചചാര വിവിധാൻമാർഗാനസിമുദ്യംയ പാണ്ഡവഃ।
അശ്വസ്കന്ധേഷു ചക്രേഷു യുഗേഷ്വീഷാസു ചൈവ ഹി॥ 1-218-43 (9535) 
വ്യചരത്പാതയഞ്ശത്രൂൻസുപർണ ഇവ ഭോഗിനഃ।
വിധനുഷ്കം വികവചം വിരഥം ച സമീക്ഷ്യ തം॥ 1-218-44 (9536) 
അഭിപേതുർനവ്യാഘ്രാ അർജുനപ്രമുഖാ രഥാഃ।
ധൃഷ്ടദ്യുംനഃ ശിഖണ്ഡീ ച യമൌ ച യുധി ദുർജയൌ॥ 1-218-45 (9537) 
തസ്മിൻമഹാരഥേ യുദ്ധേ പ്രവൃത്തേ ശരവൃഷ്ടിഭിഃ।
രഥധ്വജപതാകാശ്ച സവർമന്തരധീയത॥ 1-218-46 (9538) 
തത്പ്രവൃത്തം ചിരം കാലം യുദ്ധം സമമിവാഭവത്।
രഥേന താൻമഹാബാഹുരർജുനോ വ്യധമത്പുനഃ॥ 1-218-47 (9539) 
തമാപതന്തം ദൃഷ്ട്വേവ മഹാബാഹുർധനുർധരഃ।
കർണോഽസ്ത്രവിദുഷാം ശ്രേഷ്ഠോ വാരയാമാസ സായകൈഃ॥ 1-218-48 (9540) 
സ തേനാഭിഹതഃ പാർഥോ വാസവിർവജ്രസന്നിഭാൻ।
ത്രീഞ്ശരാൻസന്ദധേ ക്രുദ്ധോ വധാത്ക്രുദ്ധസ്യ പാണ്ഡവഃ॥ 1-218-49 (9541) 
തൈഃ ശരൈരാഹതം കർണം ധ്വജയഷ്ടിമുപാശ്രിതം।
അപോവാഹ രഥാച്ചാശു സൂതഃ പരപുരഞ്ജയം॥ 1-218-50 (9542) 
തതഃ പരാജിതേ കർണേ ധാർതരാഷ്ട്രാൻമഹാഭയം।
വിവേശ സമുദഗ്രാംശ്ച പാണ്ഡവാൻപ്രസമീക്ഷ്യ തു॥ 1-218-51 (9543) 
തത്പ്രകംപിതമത്യർഥം തദ്ദൃഷ്ട്വാ സൌബലോ ബലം।
ഗിരാ മധുരയാ ചാപി സമാശ്വാസയതാസകൃത്॥ 1-218-52 (9544) 
ധാർതരാഷ്ട്രൈസ്തതഃ സർവൈർദുര്യോധനപുരഃസരൈഃ।
ധൃതം തത്പുനരേവാസീദ്ബലം പാർഥപ്രപീഡിതം॥ 1-218-53 (9545) 
തതോ ദുര്യോധനം ദൃഷ്ട്വാ ഭീമോ ഭീമപരാക്രമഃ।
അക്രുധ്യത്സ മഹാബാഹുരഗാരം ജാതുഷം സ്മരൻ॥ 1-218-54 (9546) 
തതഃ സംഗ്രാമശിരസി ദദർശ വിപുലദ്രുമം।
ആയാമഭൂതം തിഷ്ഠന്തം സ്കന്ധപഞ്ചാശദുന്നതം॥ 1-218-55 (9547) 
മഹാസ്കന്ധം മഹോത്സേധം ശക്രധ്വജമിവോച്ഛ്രിതം।
തമുത്പാഠ്യ ച പാണിഭ്യാമുദ്യംയ ചരണാവപി॥ 1-218-56 (9548) 
അഭിപേദേ പരാൻസംഖ്യേ വജ്രപാണിരിവാസുരാൻ।
ഭീമസേനഭയാർതാനി ഫൽഗുനാഭിഹതാനി ച॥ 1-218-57 (9549) 
ന ശേകുസ്താന്യനീകാനി ധാർതരാഷ്ട്രാണ്യുദീക്ഷിതും।
താനി സംഭ്രാന്തയോധാനി ശ്രാന്തവാജിഗജാനി ച॥ 1-218-58 (9550) 
ദിശഃ പ്രാകാലയദ്ഭീമോ ദിവീവാഭ്രാണി മാരുതഃ।
താന്നിവൃത്താന്നിരാനന്ദാന്നരവാരണവാജിനഃ॥ 1-218-59 (9551) 
നാനുസസ്രുർന ചാജഘ്നുർനോചുഃ കിഞ്ചിച്ച ദാരുണം।
സ്വമേവ ശിബിരം ജഗ്മുഃ ക്ഷത്രിയാഃ ശരവിക്ഷതാഃ॥ 1-218-60 (9552) 
പരേഽപ്യഭിയയുർഹൃഷ്ടാഃ പുരം പൌരസുഖാവഹാഃ।
മുഹൂർതമഭവദ്യുദ്ധം തേഷാം വൈ പാണ്ഡവൈഃ സഹ॥ 1-218-61 (9553) 
യാവത്തദ്യുദ്ധമഭവൻമഹദ്ദേവാസുരോപമം।
താവദേവാഭവച്ഛാന്തം നിവൃത്താ വൈ മഹാരഥാഃ॥ 1-218-62 (9554) 
സുവ്രതം ചക്രിരേ സർവേ സുവൃതാമബ്രുവന്വധൂം।
കൃതാർഥം ദ്രുപദം ചോചുർധൃഷ്ടദ്യുംനം ച പാർഷതം॥ 1-218-63 (9555) 
ശകുനിഃ സിന്ധുരാജശ്ച കർണദുര്യോധനാവപി।
തേഷാം തദാഭവദ്ദുഃഖം ഹൃദി വാചാ തു നാബ്രുവൻ॥ 1-218-64 (9556) 
തതഃ പ്രയാതാ രാജാനഃ സർവ ഏവ യഥാഗതം।
ധാർതരാഷ്ട്രാ ഹി തേ സർവേ ഗതാ നാഗപുരം തദാ॥ 1-218-65 (9557) 
പ്രാഗേവ പൂർനിരോധാത്തു പാണ്ഡവൈരശ്വസാദിനഃ।
പ്രേഷിതാ ഗച്ഛതാരിഷ്ടാനസ്മാനാഖ്യാത ശൌരയേ॥ 1-218-66 (9558) 
തേഽചിരേണൈവ കാലേന സംപ്രാപ്താ യാദവീം പുരീം।
ഊചുഃ സങ്കർഷണോപേന്ദ്രൌ വചനം വചനക്ഷമൌ॥ 1-218-67 (9559) 
കുശലം പാണ്ഡവാഃ സർവാനാഹുഃ സ്മാന്ധകവൃഷ്ണയഃ।
ആത്മനശ്ചാഹതാനാഹുർവിമുക്താഞ്ജാതുഷാദ്ഗൃഹാത്॥ 1-218-68 (9560) 
സമാജേ ദ്രൌപദീം ലബ്ധാമാഹൂ രാജീവലോചനാം।
ആത്മനഃ സദൃശീം സർവൈഃ ശീലവൃത്തസമാധിഭിഃ॥ 1-218-69 (9561) 
തച്ഛ്രുത്വാ വചനം കൃഷ്ണസ്താനുവാചോത്തരം വചഃ।
സർവമേതദഹം ജാനേ വധാത്തസ്യ തു രക്ഷസഃ॥ 1-218-70 (9562) 
തത ഉദ്യോജയാമാസ മാധവശ്ചതുരംഗിണീം।
സേനാമുപാനയത്തൂർണം പാഞ്ചാലനഗരീം പ്രതി॥ 1-218-71 (9563) 
തതഃ സങ്കർഷണശ്ചൈവ കേശവശ്ച മഹാബലഃ।
യാദവൈഃ സഹ സർവൈശ്ച പാണ്ഡവാനഭിജഗ്മതുഃ॥ 1-218-72 (9564) 
പിതൃഷ്വസാരം സംപൂജ്യ നത്വാ ചൈവ തു യാദവീം।
ദ്രൌപദീം ഭൂഷണൈഃ ശുഭ്രൈർഭൂഷയിത്വാ യഥാവിധി॥ 1-218-73 (9565) 
പാണ്ഡവാൻഹർഷയിത്വാ തു പൂജയാമാസതുശ്ച താൻ।
ന്യായതഃ പൂജിതൌ രാജ്ഞാ ദ്രുപദേന മഹാത്മനാ॥ 1-218-74 (9566) 
യാദവാഃ പൂജിതാഃ സർവേ പാണ്ഡവൈശ്ച മഹാത്മഭിഃ।
രേമിരേ പാണ്ഡവൈഃ സാർധം തേ പാഞ്ചാലപുരേ തദാ॥ ॥ 1-218-75 (9567) 
 
ഇതി ശ്രീമൻമാഹാഭാരതേ ആദിപർവണി വിദുരാഗമനരാജ്യലാഭപർവണി അഷ്ടാദശാധികദ്വിശതതമോഽധ്യായഃ॥ 218 ॥




ആദിപർവ - അധ്യായ 219

॥ ശ്രീഃ ॥

1.219. അധ്യായഃ 219 

Mahabharata - Adi Parva - Chapter Topics

വിദുരാത് ജ്ഞാതപാണ്ഡവവൃത്താന്തേന ധൃതരാഷ്ട്രേണ ദ്രൌപദ്യാനയനാർഥമാജ്ഞാപനം॥ 1 ॥ ധൃതരാഷ്ട്രസമീപേ കർണദുര്യോധനയോർഭാഷണം॥ 2 ॥

Mahabharata - Adi Parva - Chapter Text

1-219-0 (9568) 
വൈശംപായന ഉവാച। 1-219-0x (1213) 
വൃത്തേ സ്വയംവരേ ചൈവ രാജാനഃ സർവ ഏവ തേ।
യഥാഗതം വിപ്രജഗ്മുർവിദിത്വാ പാണ്ഡവാന്വൃതാൻ॥ 1-219-1 (9569) 
അഥ ദുര്യോധനോ രാജാ വിമനാ ഭ്രാതൃഭിഃ സഹ।
അശ്വത്ഥാംനാ മാതുലേന കർണേന ച കൃപേണ ച॥ 1-219-2 (9570) 
വിനിവൃത്തോ വൃതം ദൃഷ്ട്വാ ദ്രൌപദ്യാ ശ്വേതവാഹനം।
തം തു ദുഃശാസനോഽവ്രീഡോ മന്ദംമന്ദമിവാബ്രവീത്॥ 1-219-3 (9571) 
യദ്യസൌ ബ്രാഹ്മണോ ന സ്യാദ്വിന്ദേത ദ്രൌപദീം ന സഃ।
ന ഹി തം തത്ത്വതോ രാജന്വേദ കശ്ചിദ്ധനഞ്ജയം॥ 1-219-4 (9572) 
ദൈവം ച പരമം മന്യേ പൌരുഷം ചാപ്യനർഥകം।
ധിഗസ്തു പൌരുഷം മന്ത്രം യദ്ധരന്തീഹ പാണ്ഡവാഃ॥ 1-219-5 (9573) 
`ബധ്വാ ചക്ഷൂംഷി നഃ പാർഥാ രാജ്ഞാം ച ദ്രുപദാത്മജാം।
ഉദ്വാഹ്യ രാജ്ഞാം തൈർന്യസ്തോ വാമഃ പാദഃ പൃഥാസുതൈഃ॥ 1-219-6 (9574) 
വിമുക്താഃ കഥമേതേന ജതുവേശ്മവിർഭുജഃ।
അസ്മാകം പൌരുഷം സത്വം ബുദ്ധിശ്ചാപി ഗതാ തതഃ॥ 1-219-7 (9575) 
വയം ഹതാ മാതുലാദ്യ വിശ്വസ്യ ച പുരോചനം।
അദഗ്ധ്വാ പാണ്ഡവാനേതാൻസ്വയം ദഗ്ധോ ഹുതാശനേ॥ 1-219-8 (9576) 
മത്തോ മാതുല മന്യേഽഹം പാണ്ഡവാ ബുദ്ധിമത്തരാഃ।
തേഷാം നാസ്തി ഭയം മൃത്യോർമുക്താനാം ജതുവേശ്മനഃ॥ 1-219-9 (9577) 
വൈശംപാവയന ഉവാച। 1-219-10x (1214) 
ഏവം സംഭാഷമാണാസ്തേ നിന്ദന്തശ്ച പുരോചനം।
പഞ്ചപുത്രാം കിരാതീം ച വിദുരം ച മഹാമതിം॥'  1-219-10 (9578) 
വിവിശുർഹാസ്തിനപുരം ദീനാ വിഗതചേതസഃ॥  1-219-11 (9579) 
ത്രസ്താ വിഗതസങ്കൽപാ ദൃഷ്ട്വാ പാർഥാൻമഹൌജസഃ।
മുക്താൻഹവ്യഭുജശ്ചൈവ സംയുക്താന്ദ്രുപദേന ച॥ 1-219-12 (9580) 
ധൃഷ്ടദ്യുംനം തു സഞ്ചിന്ത്യ തഥൈവ ച ശിഖണ്ഡിനം।
ദ്രുപദസ്യാത്മജാംശ്ചാന്യാൻസർവയുദ്ധവിശാരദാൻ॥ 1-219-13 (9581) 
വിദുരസ്ത്വഥ താഞ്ശ്രുത്വാ ദ്രൌപദ്യാ പാണ്ഡവാന്വൃതാൻ।
വ്രീഡിതാന്ധാർതരാഷ്ട്രാംശ്ച ഭഗ്നദർപാനുപാഗതാൻ॥ 1-219-14 (9582) 
തതഃ പ്രീതമനാഃ ക്ഷത്താ ധൃതരാഷ്ട്രം വിശാംപതേ।
ഉവാച ദിഷ്ട്യാ കുരവോ വർധ്ത ഇതി വിസ്മിതഃ॥ 1-219-15 (9583) 
വൈചിത്രവീര്യസ്തു നൃപോ നിശംയ വിദുരസ്യ തത്।
അബ്രവീത്പരമപ്രീതോ ദിഷ്ട്യാ ദിഷ്ട്യേതി ഭാരത॥ 1-219-16 (9584) 
മന്യതേ സ വൃതം പുത്രം ജ്യേഷ്ഠം ദ്രുപദകന്യയാ।
ദുര്യോധനമവിജ്ഞാനാത്പ്രജ്ഞാചക്ഷുർനരേശ്വരഃ॥ 1-219-17 (9585) 
അഥ ത്വാജ്ഞാപയാമാസ ദ്രൌപദ്യാ ഭൂഷണം ബഹു।
ആനീയതാം വൈ കൃഷ്ണേതി പുത്രം ദുര്യോധനം തദാ॥ 1-219-18 (9586) 
`അഥ സ്മ പശ്ചാദ്വിദുര ആചഖ്യാവംബികാത്മജം।
കൌരവ്യാ ഇതി സാമാന്യാന്ന മന്യേഥാസ്തവാത്മജാൻ॥ 1-219-19 (9587) 
വർധന്ത ഇതി മദ്വാക്യാദ്വർധിതാഃ പാണ്ഡുനന്ദനാഃ।
കൃഷ്ണയാ സംവൃതാഃ പാർഥാ വിമുക്താ രാജസംഗരാത്॥ 1-219-20 (9588) 
ദിഷ്ട്യാ കുശലിനോ രാജൻപൂജിതാ ദ്രുപദേന ച॥  1-219-21 (9589) 
വൈശംപായന ഉവാച। 1-219-22x (1215) 
ഏതച്ഛ്രുത്വാ തു വചനം വിദുരസ്യ നരാധിപഃ।
ആകാരച്ഛാദനാർഥായ ദിഷ്ട്യാദിഷ്ട്യേതി ചാബ്രവീത്॥ 1-219-22 (9590) 
ധൃതരാഷ്ട്ര ഉവാച। 1-219-23x (1216) 
ഏവം വിദുര ഭദ്രം തേ യദി ജീവന്തി പാണ്ഡവാഃ।
ന മമൌ മേ തനൌ പ്രീതിസ്ത്വദ്വാക്യാമൃതസംഭവാ॥ 1-219-23 (9591) 
സാധ്വാചാരതയാ തേഷാം സംബന്ധോ ദ്രുപദേന ച।
ബഭൂവ പരമശ്ലാഘ്യോ ദിഷ്ട്യാദിഷ്ട്യേതി ചാബ്രവീത്॥ 1-219-24 (9592) 
അന്വവായേ വസോർജാതഃ പ്രവരേ മാത്സ്യകേ കുലേ।
വൃത്തവിദ്യാതപോവൃദ്ധഃ പാർഥിവാനാം ച സംമതഃ॥ 1-219-25 (9593) 
പുത്രാശ്ചാസ്യ തഥാ പൌത്രാഃ സർവേ സുചരിതവ്രതാഃ।
തേഷാം സംബന്ധിനശ്ചാന്യേ ബഹവഃ സുമഹാബലാഃ॥ 1-219-26 (9594) 
യഥൈവ പാണ്ഡോഃ പുത്രാസ്തേ തതോഽപ്യഭ്യധികാ മമ।
സേയമഭ്യധികാന്യേഭ്യോ വൃത്തിർവിദുര മേ മതാ॥ 1-219-27 (9595) 
യാ പ്രീതിഃ പാണ്ഡുപുത്രേഷു ന സാഽന്യത്ര മമാഭിഭോ।
നിത്യോഽയം ചിന്തിതഃ ക്ഷത്തഃ സത്യം സത്യേന ശപേ॥ 1-219-28 (9596) 
യത്തേ കുശലിനോ വീരാഃ പാണ്ഡുപുത്രാ മഹാരഥാഃ।
മിത്രവന്തോഽഭവൻപുത്രാ ദുര്യോധനമുഖാസ്തഥാ॥ 1-219-29 (9597) 
മയാ ശ്രുതം യദാ വഹ്നേർദഗ്ധാഃ പാണ്ഡുസുതാ ഇതി।
തദാഽദഹ്യം ദിവാരാത്രം ന ഭോക്ഷ്യേ ന സ്വപാമി ച॥ 1-219-30 (9598) 
അസഹായാശ്ചം മേ പുത്രാ ലൂനപക്ഷാ ഇവ ദ്വിജാഃ।
തത്ത്വതഃ ശൃണു മേ ക്ഷത്തഃ സുസഹായാഃ സുതാ മമ। 
അദ്യ വൈ സ്ഥിരസാംരാജ്യമാചന്ദ്രാർകം മമാഭവത്॥'  1-219-31 (9599) 
കോ ഹി ദ്രുപദമാസാദ്യ മിത്രം ക്ഷത്തഃ സബാന്ധവം।
ന ബുഭൂഷേദ്ഭവേനാർഥീ ഗതശ്രീരപി പാർഥിവഃ॥ 1-219-32 (9600) 
വൈശംപായന ഉവാച। 1-219-33x (1217) 
തം തഥാ ഭാഷമാണം തു വിദുരഃ പ്രത്യഭാഷത।
നിത്യം ഭവതു തേ ബുദ്ധിരേഷാ രാജഞ്ഛതം സമാഃ। 
ഇത്യുക്ത്വാ പ്രയയൌ രാജന്വിദുരഃ സ്വം നിവേശനം॥  1-219-33 (9601) 
തതോ ദുര്യോധനശ്ചാപി രാധേയശ്ച വിശാംപതേ।
ധൃതരാഷ്ട്രമുപാഗംയ വചോഽബ്രൂതാമിദം തദാ॥ 1-219-34 (9602) 
സന്നിധൌ വിദുരസ്യ ത്വാം ദോഷം വക്തും ന ശക്നുവഃ।
വിവിക്തമിതി വക്ഷ്യാവഃ കിം തവേദം ചികീർഷിതം॥ 1-219-35 (9603) 
സപത്നവൃദ്ധിം യത്താത മന്യസേ വൃദ്ധിമാത്മനഃ।
അഭിഷ്ടൌഷി ച യത്ക്ഷത്തുഃ സമീപേ ദ്വിപദാംവര॥ 1-219-36 (9604) 
അന്യസ്മിന്നൃപ കർതവ്യേ ത്വമന്യത്കുരുഷേഽനഘ।
തേഷാം ബലവിഘാതോ ഹി കർതവ്യസ്താത നിത്യശഃ॥ 1-219-37 (9605) 
തേ വയം പ്രാപ്തകാലസ്യ ചികീർഷാം മന്ത്രയാമഹേ।
യഥാ നോ ന ഗ്രസേയുസ്തേ സപുത്രബലബാന്ധവാൻ॥ ॥ 1-219-38 (9606) 
 
ഇതി ശ്രീമൻമഹാഭാരതേ ആദിപർവമി വിദുരാഗമനരാജ്യലാഭപർവണി ഏകോനവിംശത്യധികദ്വിശതതമോഽധ്യായഃ॥ 219 ॥

Mahabharata - Adi Parva - Chapter Footnotes

1-219-32 ഗതശ്രീർനഷ്ടശ്രീഃ കോ ഭവേന ഐശ്വര്യേണാർഥീ ന ബുഭൂഷേദ്ഭവിതുമിച്ഛേദപി തു സർവോപീച്ഛേത്॥ ഏകോനവിംശത്യധികദ്വിശതതമോഽധ്യായഃ॥ 219 ॥



ആദിപർവ - അധ്യായ 220

॥ ശ്രീഃ ॥

1.220. അധ്യായഃ 220 

Mahabharata - Adi Parva - Chapter Topics

ധൃതരാഷ്ട്രദുര്യോധനസംവാദഃ॥ 1 ॥

Mahabharata - Adi Parva - Chapter Text

1-220-0 (9607) 
`വൈശംപായന ഉവാച। 1-220-0x (1218) 
ദുര്യോധനേനൈവമുക്തഃ കർണേന ച വിശാംപതേ।
പുത്രം ച സൂതപുത്രം ച ധൃതരാഷ്ട്രോഽബ്രവീദിദം॥ '  1-220-1 (9608) 
ധൃതരാഷ്ട്ര ഉവാച। 1-220-2x (1219) 
അഹമപ്യേവമേവൈതച്ചികീർഷാമി യഥാ യുവാം।
വിവേക്തും നാഹമിച്ഛാമി ത്വാകാരം വിദുരം പ്രതി॥ 1-220-2 (9609) 
തതസ്തേഷാം ഗുണാനേവ കീർതയാമി വിശേഷതഃ।
നാവബുധ്യേത വിദുരോ മമാഭിപ്രായമിംഗിതൈഃ॥ 1-220-3 (9610) 
യച്ച ത്വം മന്യസേ പ്രാപ്തം തദ്ബ്രവീഹി സുയോധന।
രാധേയ മന്യസേ യച്ച പ്രാപ്തകാലം വദാശു മേ॥ 1-220-4 (9611) 
ദുര്യോധന ഉവാച। 1-220-5x (1220) 
അദ്യ താൻകുശലൈർവിപ്രൈഃ സുഗുപ്തൈരാപ്തകാരിഭിഃ।
കുന്തീപുത്രാൻഭേദയാമോ മാദ്രീപുത്രൌ ച പാണ്ഡവൌ॥ 1-220-5 (9612) 
അഥവാ ദ്രുപദോ രാജാ മഹദ്ഭിർവിത്തസഞ്ചയൈഃ।
പുത്രാശ്ചാസ്യ പ്രലോഭ്യന്താമമാത്യാശ്ചൈവ സർവശഃ॥ 1-220-6 (9613) 
പരിത്യജേദ്യഥാ രാജാ കുന്തീപുത്രം യുധിഷ്ഠിരം।
അഥ തത്രൈവ വാ തേഷാം നിവാസം രോചയന്തു തേ॥ 1-220-7 (9614) 
ഇഹൈഷാം ദോഷവദ്വാസം വർണയന്തു പൃഥക്പൃഥക്।
തേ ഭിദ്യമാനാസ്തത്രൈവ മനഃ കുർവന്തു പാണ്ഡവാഃ॥ 1-220-8 (9615) 
അഥവാ കുശളാഃ കേചിദുപായനിപുണാ നരാഃ।
ഇതരേതരതഃ പാർഥാൻഭേദയന്ത്വനുരാഗതഃ॥ 1-220-9 (9616) 
വ്യുത്ഥാപയന്തു വാ കൃഷ്ണാം ബഹുത്വാത്സുകരം ഹി തത്।
അഥവാ പാണ്ഡവാംസ്തസ്യാം ഭേദയന്തു തതശ്ച താം॥ 1-220-10 (9617) 
ഭീമസേനസ്യ വാ രാജന്നുപായകുശലൈർനരൈഃ।
മൃത്യുർവിധീയതാം ഛന്നൈഃ സ ഹി തേഷാം ബലാധികഃ॥ 1-220-11 (9618) 
തമാശ്രിത്യ ഹി കൌന്തേയഃ പുരാ ചാസ്മാന്ന മന്യതേ।
സഹി തീക്ഷ്ണശ്ച ശൂരശ്ച തേഷാം ചൈവ പരായണം॥ 1-220-12 (9619) 
തസ്മിംസ്ത്വഭിഹതേ രാജൻഹതോത്സാഹാ ഹതൌജസഃ।
യതിഷ്യന്തേ ന രാജ്യായ സ ഹി തേഷാം വ്യപാശ്രയഃ॥ 1-220-13 (9620) 
അജേയോ ഹ്യർജുനഃ സംഖ്യേ പൃഷ്ഠഗോപേ വൃകോദരേ।
തമൃതേ ഫാൽഗുനോ യുദ്ധേ രാധേയസ്യ ന പാദഭാക്॥ 1-220-14 (9621) 
തേ ജാനാനാസ്തു ദൌർബല്യം ഭീമസേനമൃതേ മഹത്।
അസ്മാൻബലവതോ ജ്ഞാത്വാ ന യതിഷ്യന്തി ദുർബലാഃ॥ 1-220-15 (9622) 
ഇഹാഗതേഷു വാ തേഷു നിദേശവശവർതിഷു।
പ്രവർതിഷ്യാമഹേ രാജന്യഥാശാസ്ത്രം നിബർഹണം॥ 1-220-16 (9623) 
`ദർപം വാ വദതാം തേഷാം കേചിദത്ര മനസ്വിനഃ।
ദ്രുപദസ്യാത്മജാ രാജൻപ്രഭിദ്യന്തേ തതഃ പരൈഃ॥'  1-220-17 (9624) 
അഥവാ ദർശനീയാഭിഃ പ്രമദാഭിർവിലോഭ്യതാം।
ഏകൈകസ്തത്ര കൌന്തേയസ്തതഃ കൃഷ്ണാ വിരജ്യതാം॥ 1-220-18 (9625) 
പ്രേഷ്യതാം ചൈവ രാധേയസ്തേഷാമാഗമനായ വൈ।
തൈസ്തൈഃ പ്രകാരൈഃ സന്നീയ പാത്യന്താമാപ്തകാരിഭിഃ॥ 1-220-19 (9626) 
ഏതേഷാമപ്യുപായാനാം യസ്തേ നിർദോഷവാൻമതഃ।
തസ്യ യപ്രോഗമാതിഷ്ഠ പുരാ കാലോഽതിവർതതേ॥ 1-220-20 (9627) 
യാവദ്ധ്യകൃതവിശ്വാസാ ദ്രുപദേ പാർഥിവർഷഭേ।
താവദേവ ഹി തേ ശക്യാ ന ശക്യാസ്തു തതഃ പരം॥ 1-220-21 (9628) 
ഏഷാ മമ മതിസ്താത നിഗ്രഹായ പ്രവർതതേ।
സാധ്വീ വാ യദി വാഽസാധ്വീ കിം വാ രാധേയ മന്യസേ॥ ॥ 1-220-22 (9629) 
 
ഇതി ശ്രീമൻമഹാഭാരതേ ആദിപർവണി വിദുരാഗമനരാജ്യലാഭപർവണി വിംശത്യധികദ്വിശതതമോഽധ്യായഃ॥ 220 ॥

Mahabharata - Adi Parva - Chapter Footnotes

1-220-3 ഇംഗിതൈശ്ചേഷ്ടിതൈഃ॥ വിംശത്യധികദ്വിശതതമോഽധ്യായഃ॥ 220 ॥



ആദിപർവ - അധ്യായ 221

॥ ശ്രീഃ ॥

1.221. അധ്യായഃ 221 

Mahabharata - Adi Parva - Chapter Topics

ദുര്യോധനം പ്രതി കർണോനോക്തം ശ്രുതവതോ ധൃതരാഷ്ട്രസ്യ ഭീഷ്മാദിഭിഃ സഹ മന്ത്രണം॥ 1 ॥

Mahabharata - Adi Parva - Chapter Text

1-221-0 (9630) 
കർണ ഉവാച। 1-221-0x (1221) 
ദുര്യോധന തവ പ്രജ്ഞാ ന സംയഗിതി മേ മതിഃ।
ന ഹ്യുപായേന തേ ശക്യാഃ പാണ്ഡവാഃ കുരുവർധന॥ 1-221-1 (9631) 
പൂർവമേവ ഹി തേ സൂക്ഷ്മൈരുപായൈര്യതിതാസ്ത്വയാ।
നിഗ്രഹീതും തദാ വീര ന ചൈവ ശകിതാസ്ത്വയാ॥ 1-221-2 (9632) 
ഇഹൈവ വർതമാനാസ്തേ സമീപേ തവ പാർഥിവ।
അജാതപക്ഷാഃ ശിശവഃ ശകിതാ നൈവ ബാധിതും॥ 1-221-3 (9633) 
ജാതപക്ഷാ വിദേശസ്ഥാ വിവൃദ്ധാഃ സർവശോഽദ്യ തേ।
നോപായസാധ്യാഃ കൌന്തേയാ മമൈഷാ മതിരച്യുതാ॥ 1-221-4 (9634) 
ന ച തേ വ്യസനൈര്യോക്തും ശക്യാ ദിഷ്ടകൃതേന ച।
ശകിതാശ്ചേപ്സവശ്ചൈവ പിതൃപൈതാമഹം പദം॥ 1-221-5 (9635) 
പരസ്പരേണ ഭേദശ്ച നാധാതും തേഷു ശക്യതേ।
ഏകസ്യാം യേ രതാഃ പത്ന്യാം ന ഭിദ്യന്തേ പരസ്പരം॥ 1-221-6 (9636) 
ന ചാപി കൃഷ്ണാ ശക്യേത തേഭ്യോ ഭേദയിതും പരൈഃ।
പരിദ്യൂനാന്വൃതവതീ കിമുതാദ്യ മൃജാവതഃ॥ 1-221-7 (9637) 
ഈപ്സിതശ്ച ഗുണഃ സ്ത്രീണാമേകസ്യാ ബഹുഭർതൃതാ।
തം ച പ്രാപ്തവതീ കൃഷ്ണാ ന സാ ഭേദയിതും ക്ഷമാ॥ 1-221-8 (9638) 
ആര്യവ്രതശ്ച പാഞ്ചാല്യോ ന സ രാജാ ധനപ്രിയഃ।
ന സന്ത്യക്ഷ്യതി കൌന്തേയാന്രാജ്യദാനൈരപി ധ്രുവം॥ 1-221-9 (9639) 
തഥാഽസ്മ പുത്രോ ഗുണവാനനുരക്തശ്ച പാണ്ഡവാൻ।
തസ്മാന്നോപായസാധ്യാംസ്താനഹം മന്യേ കഥഞ്ചന॥ 1-221-10 (9640) 
ഇദം ത്വദ്യ ക്ഷമം കർതുമസ്മാകം പുരുഷർഷഭ।
യാവന്ന കൃതമൂലാസ്തേ പാണ്ഡവേയാ വിശാംപതേ॥ 1-221-11 (9641) 
താവത്പ്രഹരണീയാസ്തേ തത്തുഭ്യം താത രോചതാം।
അസ്മത്പക്ഷോ മഹാന്യാവദ്യാവത്പാഞ്ചാലകോ ലഘുഃ। 
താവത്പ്രഹരണം തേഷാം ക്രിയതാം മാ വിചാരയ॥  1-221-12 (9642) 
വാഹനാനി പ്രഭൂതാനി മിത്രാണി ച കുലാനി ച।
യാവന്ന തേഷാം ഗാന്ധാരേ താവദ്വിക്രമ പാർഥിവ॥ 1-221-13 (9643) 
യാവച്ച രാജാ പാഞ്ചാല്യോ നോദ്യമേ കുരുതേ മനഃ।
സഹ പുത്രൈർമഹാവീര്യൈസ്താവദ്വിക്രമ പാർഥിവ॥ 1-221-14 (9644) 
യാവന്നായാതി വാർഷ്ണേയഃ കർഷന്യാദവവാഹിനീം।
രാജ്യാർഥേ പാണ്ഡവേയാനാം പാഞ്ചാല്യസദനം പ്രതി॥ 1-221-15 (9645) 
വസൂനി വിവിധാൻഭോഗാന്രാജ്യമേവ ച കേവലം।
നാത്യാജ്യമസ്തി കൃഷ്ണസ്യ പാണ്ഡവാർഥേ കഥഞ്ചന॥ 1-221-16 (9646) 
വിക്രമേണ മഹീ പ്രാപ്താ ഭരതേന മഹാത്മനാ।
വിക്രമേണ ച ലോകാംസ്ത്രീഞ്ജിതവാൻപാകശാസനഃ॥ 1-221-17 (9647) 
വിക്രമം ച പ്രശംസന്തി ക്ഷത്രിയസ്യ വിശാംപതേ।
സ്വകോ ഹി ധർമഃ ശൂരാണാം വിക്രമഃ പാർഥിവർഷഭ॥ 1-221-18 (9648) 
തേ ബലേന വയം രാജൻമഹതാ ചതുരംഗിണാ।
പ്രമഥ്യ ദ്രുപദം ശീഘ്രമാനയാമേഹ പാണ്ഡവാൻ॥ 1-221-19 (9649) 
ന ഹി സാംനാ ന ദാനേന ന ഭദേന ച പാണ്ഡവാഃ।
ശക്യാഃ സാധയിതും തസ്മാദ്വിക്രമേണൈവ താഞ്ജഹി॥ 1-221-20 (9650) 
താന്വിക്രമേണ ജിത്വേമാമഖിലാം ഭുങ്ക്ഷ്വ മേദിനീം।
അതോ നാന്യം പ്രപശ്യാമി കാര്യോപായം ജനാധിപ॥ 1-221-21 (9651) 
വൈശംപായന ഉവാച। 1-221-22x (1222) 
ശ്രുത്വാ തു രാധേയവചോ ധൃതരാഷ്ട്രഃ പ്രതാപവാൻ।
അഭിപൂജ്യ തതഃ പശ്ചാദിദം വചനമബ്രവീത്॥ 1-221-22 (9652) 
ഉപപന്നം മഹാപ്രാജ്ഞേ കൃതാസ്ത്രേ സൂതനന്ദനേ।
ത്വയി വിക്രമസംപന്നമിദം വചനമീദൃശം॥ 1-221-23 (9653) 
ഭൂയ ഏവ തു ഭീഷ്മശ്ച ദ്രോണോ വിദുര ഏവ ച।
യുവാം ച കുരുതം ബുദ്ധിം ഭവേദ്യാ നഃ സുഖോദയാ॥ 1-221-24 (9654) 
തത ആനായ്യ താൻസർവാൻമന്ത്രിണഃ സുമഹായശാഃ।
ധൃതരാഷ്ട്രോ മഹാരാജ മന്ത്രയാമാസ വൈ തദാ॥ ॥ 1-221-25 (9655) 
 
ഇതി ശ്രീമൻമഹാഭാരതേ ആദിപർവണി വിദുരാഗമനരാജ്യലാഭപർവണി ഏകവിംശത്യധികദ്വിശതതമോഽധ്യായഃ॥ 221 ॥

Mahabharata - Adi Parva - Chapter Footnotes

1-221-7 പരിദ്യൂനാൻ ശോച്യാൻ। മൃജാവതഃ സുവേഷാൻ॥ ഏകവിംശത്യധികദ്വിശതതമോഽധ്യായഃ॥ 221 ॥



ആദിപർവ - അധ്യായ 222

॥ ശ്രീഃ ॥

1.222. അധ്യായഃ 222 

Mahabharata - Adi Parva - Chapter Topics

ഭീഷ്മേണ ദുര്യോധനാദിസമീപേ പാണ്ഡവേക്ഷ്യോഽർധരാജ്യം ദാതവ്യമിതി സ്വാബിപ്രായകഥനം॥ 1 ॥

Mahabharata - Adi Parva - Chapter Text

1-222-0 (9656) 
ഭീഷ്മ ഉവാച। 1-222-0x (1223) 
ന രോചതേ വിഗ്രഹോ മേ പാണ്ഡുപുത്രൈഃ കഥഞ്ചന।
യഥൈവ ധൃതരാഷ്ട്രോ മേ തഥാ പാണ്ഡുരസംശയം॥ 1-222-1 (9657) 
ഗാന്ധാര്യാശ്ച യഥാ പുത്രാസ്തഥാ കുന്തീസുതാ മമ।
യഥാ ച മമ തേ രക്ഷ്യാ ധൃതരാഷ്ട്ര തഥാ തവ॥ 1-222-2 (9658) 
യഥാ ച മമ രാജ്ഞശ്ച തഥാ ദുര്യോധനസ്യ തേ।
തഥാ കുരൂണാം സർവേഷാമന്യേഷാമപി പാർഥിവ॥ 1-222-3 (9659) 
ഏവം ഗതേ വിഗ്രഹം തൈർന രോചേ
സന്ധായ വീരൈർദീയതാമർധഭൂമിഃ। 
തേഷാമപീദം പ്രപിതാമഹാനാം
രാജ്യം പിതുശ്ചൈവ കുരൂത്തമാനാം॥  1-222-4 (9660) 
ദുര്യോധന യഥാ ർജായം ത്വമിദം താത പശ്യസി।
മമ പൈതൃകമിത്യേവം തേഽപി പശ്യന്തി പാണ്ഡവാഃ॥ 1-222-5 (9661) 
യദി രാജ്യം ന തേ പ്രാപ്താഃ പാണ്ഡവേയാ യശസ്വിനഃ।
കുത ഏവ തവാപീദം ഭാരതസ്യാപി കസ്യചിത്॥ 1-222-6 (9662) 
അധർമേണ ച രാജ്യം ത്വം പ്രാപ്തവാൻഭരതർഷഭ।
തേഽപി രാജ്യമനുപ്രാപ്താഃ പൂർവമേവേതി മേ മതിഃ॥ 1-222-7 (9663) 
മധുരേണൈവ രാജ്യസ്യ തേഷാമർധം പ്രദീയതാം।
ഏതദ്ധി പുരുഷവ്യാഘ്ര ഹിതം സർവജനസ്യ ച॥ 1-222-8 (9664) 
അതോഽന്യഥാ ചേത്ക്രിയതേ ന ഹിതം നോ ഭവിഷ്യതി।
തവാപ്യകീർതിഃ സകലാ ഭവിഷ്യതി ന സംശയഃ॥ 1-222-9 (9665) 
കീർതിരക്ഷണമാതിഷ്ഠ കീർതിർഹി പരമം ബലം।
നഷ്ടകീർതേർമനുഷ്യസ്യ ജീവിതം ഹ്യഫളം സ്മൃതം॥ 1-222-10 (9666) 
യാവത്കീർതിർമനുഷ്യസ്യ ന പ്രണശ്യതി കൌരവ।
താവജ്ജീവതി ഗാന്ധരേ നഷ്ടകീർതിസ്തു നശ്യതി॥ 1-222-11 (9667) 
തമിമം സമുപാതിഷ്ഠ ധർമം കുരുകുലോചിതം।
അനുരൂപം മഹാബാഹോ പൂർവേഷാമാത്മനഃ കുരു॥ 1-222-12 (9668) 
ദിഷ്ട്യാ ധ്രിയന്തേ പാർഥാ ഹി ദിഷ്ട്യാ ജീവതി സാ പൃഥാ।
ദിഷ്ട്യാ പുരോചനഃ പാപോ ന സകാമോഽത്യയം ഗതഃ॥ 1-222-13 (9669) 
യദാപ്രഭൃതി ദഗ്ധാസ്തേ കുന്തിഭോജസുതാസുതാഃ।
തദാപ്രഭൃതി ഗാന്ധാരേ ന ശക്നോംയഭിവീക്ഷിതും॥ 1-222-14 (9670) 
ലോകേ പ്രാണഭൃതാം കിഞ്ചിച്ഛ്രുത്വാ കുന്തീം തഥാഗതാം।
ന ചാപി ദോഷേണ തഥാ ലോകോ മന്യേത്പുരോചനം। 
യഥാ ത്വാം പുരുഷവ്യാഘ്ര ലോകോ ദോഷേണ ഗച്ഛതി॥  1-222-15 (9671) 
തദിദം ജീവിതം തേഷാം തവ കിൽബിഷനാശനം।
സംമന്തവ്യം മഹാരാജ പാണ്ഡവാനാം ച ദർശനം॥ 1-222-16 (9672) 
ന ചാപി തേഷാം വീരാണാം ജീവതാം കുരുനന്ദന।
പിത്ര്യോംശഃ ശക്യ ആദാതുമപി വജ്രഭൃതാ സ്വയം॥ 1-222-17 (9673) 
തേ സർവേഽവസ്ഥിതാ ധർമേ സർവേ ചൈവൈകചേതസഃ।
അധർമേണ നിരസ്താശ്ച തുല്യേ രാജ്യേ വിശേഷതഃ॥ 1-222-18 (9674) 
യദി ധർമസ്ത്വയാ കാര്യോ യദി കാര്യം പ്രിയം ച മേ।
ക്ഷേമം ച യദി കർതവ്യം തേഷാമർധം പ്രദീയതാം॥ ॥ 1-222-19 (9675) 
 
ഇതി ശ്രീമൻമഹാഭാരതേ ആദിപർവണി വിദുരാഗമനരാജ്യലാഭപർവണി ദ്വാവിംശത്യധികദ്വിശതതമോഽധ്യായഃ॥ 222 ॥

Mahabharata - Adi Parva - Chapter Footnotes

1-222-8 മധുരേണ പ്രീത്യാ॥ 1-222-13 ധ്രിയന്തേ ജീവന്തി॥ 1-222-15 ഗച്ഛതി അവഗച്ഛതി॥ ദ്വാവിംശത്യധികദ്വിശതതമോഽധ്യായഃ॥ 222 ॥



ആദിപർവ - അധ്യായ 223

॥ ശ്രീഃ ॥

1.223. അധ്യായഃ 223 

Mahabharata - Adi Parva - Chapter Topics

പാണ്ഡവാഃ സംവിഭാജ്യാ ഇതി ദ്രോണവചനം॥ 1 ॥ തദ്വിരോധിതയാ കർണേന അംബുവീചവൃത്താന്തകഥനം॥ 2 ॥ മദുക്തം ന ക്രിയതേ ചേത്കുരവോ വിനങ്ക്ഷ്യന്തീതി ദ്രോണേനോക്തിഃ॥ 3 ॥

Mahabharata - Adi Parva - Chapter Text

1-223-0 (9676) 
ദ്രോണ ഉവാച। 1-223-0x (1224) 
മന്ത്രായ സമുപാനീതൈർധൃതരാഷ്ട്ര ഹിതൈർനൃപ।
ധർംയമർഥ്യം യശസ്യം ച വാച്യമിത്യനുശുശ്രുമ॥ 1-223-1 (9677) 
മമാപ്യേഷാ മതിസ്താത യാ ഭീഷ്മസ്യ മഹാത്മനഃ।
സംവിഭജ്യാസ്തു കൌന്തേയാ ധർമ ഏഷ സനാതനഃ॥ 1-223-2 (9678) 
പ്രേഷ്യതാം ദ്രുപദായാശു നറഃ കശ്ചിത്പ്രിയംവദഃ।
ബഹുലം രത്നമാദായ തേഷാമർഥായ ഭാരത॥ 1-223-3 (9679) 
മിഥഃ കൃത്യം ച തസ്മൈ സ ആദായ വസു ഗച്ഛതു।
വൃദ്ധിം ച പരമാം ബ്രൂയാത്തത്സംയോഗോദ്ഭവാം തഥാ॥ 1-223-4 (9680) 
സംപ്രീയമാണം ത്വാം ബ്രൂയാദ്രാജന്ദുര്യോധനം തഥാ।
അസകൃദ്ദ്രുപദേ ചൈവ ധൃഷ്ടദ്യുംനേ ച ഭാരത॥ 1-223-5 (9681) 
ഉചിതത്വം പ്രിയത്വം ച യോഗസ്യാപി ച വർണയേത്।
പുനഃപുനശ്ച കൌന്യേയാൻമാദ്രീപുത്രൌ ച സാന്ത്വയൻ॥ 1-223-6 (9682) 
ഹിരൺമയാനി ശുഭ്രാണി ബഹൂന്യാഭരണാനി ച।
വചനാത്തവ രാജേന്ദ്ര ദ്രൌപദ്യാഃ സംപ്രയച്ഛതു॥ 1-223-7 (9683) 
തഥാ ദ്രുപദപുത്രാണാം സർവേഷാം ഭരതർഷഭ।
പാണ്ഡവാനാം ച സർവേഷാം കുന്ത്യാ യുക്താനി യാനി ച॥ 1-223-8 (9684) 
`ദത്ത്വാ താനി മഹാർഹാണി പാണ്ഡവാൻസംപ്രഹർഷയ।'
ഏവം സാന്ത്വസമായുക്തം ദ്രുപദം പാണ്ഡവൈഃ സഹ। 
ഉക്ത്വാ സോഽനന്തരം ബ്രൂയാത്തേഷാമാഗമനം പ്രതി॥  1-223-9 (9685) 
അനുജ്ഞാതേഷു വീരേഷു ബലം ഗച്ഛതു ശോഭനം।
ദുഃശാസനോ വികർണശ്ചാപ്യാനേതും പാണ്ഡവാനിഹ॥ 1-223-10 (9686) 
തതസ്തേ പാണ്ഡവാഃ ശ്രേഷ്ഠാഃ പൂജ്യമാനാഃ സദാ ത്വയാ।
പ്രകൃതീനാമനുമതേ പദേ സ്ഥാസ്യന്തി പൈതൃകേ॥ 1-223-11 (9687) 
ഏതത്തവ മഹാരാജ തേഷു പുത്രേഷു ചൈവ ഹി।
വൃത്തമൌപയികം മന്യേ ഭീഷ്മേണ സഹ ഭാരത॥ 1-223-12 (9688) 
കർണ ഉവാച। 1-223-13x (1225) 
യോജിതാവർഥമാനാഭ്യാം സർവകാര്യേഷ്വനന്തരൌ।
ന മന്ത്രയേതാം ത്വച്ഛ്രേയഃ കിമദ്ഭുതതരം തതഃ॥ 1-223-13 (9689) 
ദുഷ്ടേന മനസാ യോ വൈ പ്രച്ഛന്നേനാന്തരാത്മനാ।
ബ്രൂയാന്നി)ശ്രേയസം നാമ കഥം കുര്യാത്സതാം മതം॥ 1-223-14 (9690) 
ന മിത്രാണ്യർഥകൃച്ഛ്രേഷു ശ്രേയസേ ചേതരായ വാ।
വിധിപൂർവം ഹി സർവസ്യ ദുഃഖം വാ യദി വാ സുഖം॥ 1-223-15 (9691) 
കൃതപ്രജ്ഞോഽകൃതപ്രജ്ഞോ ബാലോ വൃദ്ധശ്ച മാനവഃ।
സസഹായോഽസഹായശ്ച സർവം സർവത്ര വിന്ദതി॥ 1-223-16 (9692) 
ശ്രൂയതേ ഹി പുരാ കശ്ചിദംബുവീച ഇതീശ്വരഃ।
ആസീദ്രാജഗൃഹേ രാജാ മാഗധാനാം മഹീക്ഷിതാം॥ 1-223-17 (9693) 
സ ഹീനഃ കരണൈഃ സർവൈരുച്ഛ്വാസപരമോ നൃപഃ।
അമാത്യസംസ്ഥഃ സർവേഷു കാര്യേഷ്വേവാഭവത്തദാ॥ 1-223-18 (9694) 
തസ്യാമാത്യോ മഹാകർണിർബഭൂവൈകേശ്വരസ്തദാ।
സ ലബ്ധബലമാത്മാനം മന്യമാനോഽവമന്യതേ॥ 1-223-19 (9695) 
സ രാജ്ഞ ഉപഭോഗ്യാനി സ്ത്രിയോ രത്നധനാനി ച।
ആദദേ സർവശോ മൂഢ ഐശ്വര്യം ച സ്വയം തദാ॥ 1-223-20 (9696) 
തദാദായ ച ലുബ്ധസ്യ ലോഭാല്ലോഭോഽഭ്യവർധത।
തഥാഹി സർവമാദായ രാജ്യമസ്യ ജിഹീർഷതി॥ 1-223-21 (9697) 
ഹീനസ്യ കരണൈഃ സർവൈരച്ഛ്വാസപരമസ്യ ച।
യതമാനോഽപി തദ്രാജ്യം ന ശശാകേതി നഃ ശ്രുതം॥ 1-223-22 (9698) 
കിമന്യദ്വിഹിതാ നൂനം തസ്യ സാ പുരുഷേന്ദ്രതാ।
യദി തേ വിഹിതം രാജ്യം ഭവിഷ്യതി വിശാംപതേ॥ 1-223-23 (9699) 
മിഷതഃ സർവലോകസ്യ സ്ഥാസ്യതേ ത്വയി തദ്ധുവം।
അതോഽന്യഥാ ചേദ്വിഹിതം യതമാനോ ന ലപ്സ്യസേ॥ 1-223-24 (9700) 
ഏവം വിദ്വന്നുപാദത്സ്വ മന്ത്രിണാം സാധ്വസാധുതാം।
ദുഷ്ടാനാം ചൈവ ബോദ്ധവ്യമദുഷ്ടാനാം ച ഭാഷിതം॥ 1-223-25 (9701) 
ദ്രോണ ഉവാച। 1-223-26x (1226) 
വിദ്മ തേ ഭാവദോഷേണ യദർഥമിദമുച്യതേ।
ദുഷ്ട പാണ്ഡവഹേതോസ്ത്വം ദോഷമാഖ്യാപയസ്യുത॥ 1-223-26 (9702) 
ഹിതം തു പരമം കർണ ബ്രവീമി കുലവർധനം।
അഥ ത്വം മന്യസേ ദുഷ്ടം ബ്ഹൂഹി യത്പരമം ഹിതം॥ 1-223-27 (9703) 
അതോഽന്യഥാ ചേത്ക്രിയതേ യദ്ബ്രവീമി പരം ഹിതം।
കുരവോ വൈ വിനങ്ക്ഷ്യന്തി നചിരേണൈവ മേ മതിഃ॥ ॥ 1-223-28 (9704) 
 
ഇതി ശ്രീമൻമഹാഭാരതേ ആദിപർവണി വിദുരാഗമനരാജ്യലാഭപർവണി ത്രയോവിംശത്യധികദ്വിശതതമോഽധ്യായഃ॥ 223 ॥

Mahabharata - Adi Parva - Chapter Footnotes

1-223-4 മിഥഃ കൃത്യം സാംബന്ധികം വരപക്ഷീയൈർവധ്വലങ്കാരാദികന്യാപക്ഷീയൈർവരാലങ്കാരാദി॥ 1-223-15 വിധിപൂർവം അധൃഷ്ടകാരണകം॥ 1-223-17 അംബുവീര ഇതി ശ്രുതഃ ഇതി ഘ. പാഠഃ। വിനിന്ദ ഇതി വിതശ്രുഃ ഇതി ങ പാഠഃ। ഈശ്വരഃ സമർഥഃ। രാജഗൃഹേ തന്നാമകേ നഗരേ॥ ത്രയോവിംശത്യധികദ്വിശതതമോഽധ്യായഃ॥ 223 ॥



ആദിപർവ - അധ്യായ 224

॥ ശ്രീഃ ॥

1.224. അധ്യായഃ 224 

Mahabharata - Adi Parva - Chapter Topics

ഭീഷ്മദ്രോണാഭ്യാമുക്തമേവാവശ്യം കരണീയം പാണ്ഡവാ ജേതും ന ശക്യാഃ ദുര്യോധനാദീനാം വചനം മാ കുരു ഇതി ധൃതരാഷ്ട്രംപ്രതി വിദുരസ്യോക്തിഃ॥ 1 ॥

Mahabharata - Adi Parva - Chapter Text

1-224-0 (9705) 
വിദുര ഉവാച। 1-224-0x (1227) 
രാജന്നിഃസംശയം ശ്രേയോ വാച്യസ്ത്വമസി ബാന്ധവൈഃ।
ന ത്വശുശ്രൂഷമാണേ വൈ വാക്യം സംപ്രതി തിഷ്ഠതി॥ 1-224-1 (9706) 
പ്രിയം ഹിതം ച തദ്വാക്യമുക്തവാൻകുരുസത്തമഃ।
ഭീഷ്മഃ ശാന്തനവോ രാജൻപ്രതിഗൃഹ്ണാസി തന്ന ച॥ 1-224-2 (9707) 
തഥാ ദ്രോണേന ബഹുധാ ഭാഷിതം ഹിതമുത്തമം।
തച്ച രാധാസുതഃ കർണോ മന്യതേ ന ഹിതം തവ॥ 1-224-3 (9708) 
ചിന്തയംശ്ച ന പശ്യാമി രാജംസ്തവ സുഹൃത്തമം।
ആഭ്യാം പുരുഷസിംഹാഭ്യാം യോ വാ സ്യാത്പ്രജ്ഞയാധികഃ॥ 1-224-4 (9709) 
ഇമൌ ഹി വൃദ്ധൌ വയസാ പ്രജ്ഞയാ ച ശ്രുതേന ച।
സമൌ ച ത്വയി രാജേന്ത്ര തഥാ പാണ്ഡുസുതേഷു ച॥ 1-224-5 (9710) 
ധർമേ ചാനവരൌ രാജൻസത്യതായാം ച ഭാരത।
രാമാദ്ദാശരഥേശ്ചൈവ ഗയാച്ചൈവ ന സംശയഃ॥ 1-224-6 (9711) 
ന ചോക്തവന്താവശ്രേയഃ പുരസ്താദപി കിഞ്ചന।
ന ചാപ്യപകൃതം കിഞ്ചിദനയോർലക്ഷ്യതേ ത്വയി॥ 1-224-7 (9712) 
താവുഭൌ പുരുഷവ്യാഘ്രാവനാഗസി നൃപേ ത്വയി।
ന മന്ത്രയേതാം ത്വച്ഛ്രേയഃ കഥം സത്യപരാക്രമൌ॥ 1-224-8 (9713) 
പ്രജ്ഞാവന്തൌ നരശ്രേഷ്ഠാവസ്മിംʼല്ലോകേ നരാധിപ।
ത്വന്നിമിത്തമതോ നേമൌ കിഞ്ചിജ്ജിഹ്മം വദിഷ്യതഃ॥ 1-224-9 (9714) 
ഇതി മേ നൈഷ്ഠികീ ബുദ്ധിർവർതതേ കുരുനന്ദന।
ന ചാർഥഹേതോർധർമജ്ഞൌ വക്ഷ്യതഃ പക്ഷസംശ്രിതം॥ 1-224-10 (9715) 
ഏതദ്ധി പരമം ശ്രേയോ മന്യേഽഹം തവ ഭാരത।
ദുര്യോധനപ്രഭൃതയഃ പുത്രാ രാജന്യഥാ തവ॥ 1-224-11 (9716) 
തഥൈവ പാണ്ഡവേയാസ്തേ പുത്രാ രാജന്ന സംശയഃ।
തേഷു ചേദഹിതം കിഞ്ചിൻമന്ത്രയേയുരതദ്വിദഃ॥ 1-224-12 (9717) 
മന്ത്രിണസ്തേ ന ച ശ്രേയഃ പ്രപശ്യന്തി വിശേഷതഃ।
അഥ തേ ഹൃദയേ രാജന്വിശേഷഃ സ്വേഷു വർതതേ। 
അന്തരസ്ഥം വിവൃണ്വാനാഃ ശ്രേയഃ കുര്യുർന തേ ധ്രുവം॥  1-224-13 (9718) 
ഏതദർഥമിമൌ രാജൻമഹാത്മാനൌ മഹാദ്യുതീ।
നോചതുർവിവൃതം കിഞ്ചിന്ന ഹ്യേഷ തവ നിശ്ചയഃ॥ 1-224-14 (9719) 
യച്ചാപ്യശക്യതാം തേഷാമാഹതുഃ പുരുഷർഷഭൌ।
തത്തഥാ പുരുഷവ്യാഘ്ര തവ തദ്ഭദ്രമസ്തു തേ॥ 1-224-15 (9720) 
കഥം ഹി പാണ്ഡവഃ ശ്രീമാൻസവ്യസാചീ ധനഞ്ജയഃ।
ശക്യോ വിജേതും സംഗ്രാമേ രാജൻമഘവതാപി ഹി॥ 1-224-16 (9721) 
`ഭീമസേനോ മഹാബാഹുർനാഗായുതബലോ മഹാൻ।
രാക്ഷസാനാം ഭയകരോ ബാഹുശാലീ മഹാബലഃ॥ 1-224-17 (9722) 
ഹിഡിംബോ നിഹതോ യേന ബാഹുയുദ്ധേന ഭാരത।
യോ രാവണസമോ യുദ്ധേ തഥാ ച ബകരാക്ഷസഃ॥ 1-224-18 (9723) 
സ യുധ്യമാനോ രാജേന്ദ്ര ഭീമോ ഭീമപരാക്രമഃ।'
കഥം സ്മ യുധി ശക്യേത വിജേതുമമരൈരപി॥  1-224-19 (9724) 
തഥൈവ കൃതിനൌ യുദ്ധേ യമൌ യമസുതാവിവ।
കഥം വിജേതും ശക്യൌ തൌ രണേ ജീവിതുമിച്ഛതാ॥ 1-224-20 (9725) 
യസ്മിന്ധൃതിരനുക്രോശഃ ക്ഷമാ സത്യം പരാക്രമഃ।
നിത്യാനി പാണ്ഡവേ ജ്യേഷ്ഠേ സ ജീയേത രണേ കഥം॥ 1-224-21 (9726) 
യേഷാം പക്ഷധരോ രാമോ യേഷാം മന്ത്രീ ജനാർദനഃ।
കിം നു തൈരജിതം സംഖ്യേ യേഷാം പക്ഷേ ച സാത്യകിഃ॥ 1-224-22 (9727) 
ദ്രുപദഃ ശ്വശുരോ യേഷാം യേഷാം സ്യാലാശ്ച പാർഷതാഃ।
ധൃഷ്ടദ്യുംനമുഖാ വീരാ ഭ്രാതരോ ദ്രുപദാത്മജാഃ॥ 1-224-23 (9728) 
`ചൈദ്യശ്ച യേഷാം ഭ്രാതാ ച ശിശുപാലോ മഹാരഥഃ।'
സോഽശക്യതാം ച വിജ്ഞായ തേഷാമഗ്രേ ച ഭാരത। 
ദായാദ്യതാം ച ധർമേണ സംയക്തേഷു സമാചര॥  1-224-24 (9729) 
ഇദം നിർദിഷ്ടമയശഃ പുരോചനകൃതം മഹത്।
തേഷാമനുഗ്രഹേണാദ്യ രാജൻപ്രക്ഷാലയാത്മനഃ॥ 1-224-25 (9730) 
തേഷാമനുഗ്രഹശ്ചായം സർവേഷാം ചൈവ നഃ കുലേ।
ജീവിതം ച പരം ശ്രേയഃ ക്ഷത്രസ്യ ച വിവർധനം॥ 1-224-26 (9731) 
ദ്രുപദോഽപി മഹാന്രാജാ കൃതവൈരശ്ച നഃ പുരാ।
തസ്യ സംഗ്രഹണം രാജൻസ്വപക്ഷസ്യ വിവർധനം॥ 1-224-27 (9732) 
ബലവന്തശ്ച ദാശാർഹാ ബഹവശ്ച വിശാംപതേ।
യതഃ കൃഷ്ണസ്തതഃ സർവേ യതഃ കൃഷ്ണസ്തതോ ജയഃ॥ 1-224-28 (9733) 
യച്ച സാംനൈവ ശക്യേത കാര്യം സാധയിതും നൃപ।
കോ ദൈവശപ്തസ്തത്കാര്യം വിഗ്രഹേണ സമാചരേത്॥ 1-224-29 (9734) 
ശ്രുത്വാ ച ജീവതഃ പാർഥാൻപൌരജാനപദാ ജനാഃ।
ബലവദ്ദർശനേ ഹൃഷ്ടാസ്തേഷാം രാജൻപ്രിയം കുരു॥ 1-224-30 (9735) 
ദുര്യോധനശ്ച കർണശ്ച ശകുനിശ്ചാപി സൌബലഃ।
അധർമയുക്താ ദുഷ്പ്രജ്ഞാ ബാലാ മൈഷാം വചഃ കൃഥാഃ॥ 1-224-31 (9736) 
ഉക്തമേതത്പുരാ രാജൻമയാ ഗുണവതസ്തവ।
ദുര്യോധനാപരാധേന പ്രജേയം വൈ വിനങ്ക്ഷ്യതി॥ ॥ 1-224-32 (9737) 
 
ഇതി ശ്രീമൻമഹാഭാരതേ ആദിപർവണി വിദുരാഗമനരാജ്യലാഭപർവണി ചതുർവിംശത്യധികദ്വിശതതമോഽധ്യായഃ॥ 224 ॥

Mahabharata - Adi Parva - Chapter Footnotes

1-224-6 അനവരൌ ശ്രേഷ്ഠൌ॥ 1-224-7 അനയോഃ ആഭ്യാം॥ 1-224-24 ദായാദ്യതാം പിതൃധനഭോജനാർഹതാം॥ ചതുർവിംശത്യധികദ്വിശതതമോഽധ്യായഃ॥ 224 ॥



ആദിപർവ - അധ്യായ 225

॥ ശ്രീഃ ॥

1.225. അധ്യായഃ 225 

Mahabharata - Adi Parva - Chapter Topics

ധൃതരാഷ്ട്രാജ്ഞയാ വിദുരസ്യ ദ്രുപദനഗരഗമനം॥ 1 ॥ തത്ര ശ്രീകൃഷ്ണാദീനാം സമീപേ ധൃതരാഷ്ട്രസന്ദേശകഥനം॥ 2 ॥

Mahabharata - Adi Parva - Chapter Text

1-225-0 (9738) 
ധൃതരാഷ്ട്ര ഉവാച। 1-225-0x (1228) 
ഭീഷ്മഃ ശാന്തനവോ വിദ്വാന്ദ്രോണശ്ച ഭഗവാനൃഷിഃ।
`ഹിതം ച പരമം സത്യമബ്രൂതാം വാക്യമുത്തമം।' 
ഹിതം ച പരമം വാക്യം ത്വം ച സത്യം ബ്രവീഷി മാം॥  1-225-1 (9739) 
യഥൈവ പാണ്ഡോസ്തേ വീരാഃ കുന്തീപുത്രാ മഹാരഥാഃ।
തഥൈവ ധർമതഃ സർവേ മമ പുത്രാ ന സംശയഃ॥ 1-225-2 (9740) 
യഥൈവ മമ പുത്രാണാമിദം രാജ്യം വിധീയതേ।
തഥൈവ പാണ്ഡുപുത്രാണാമിദം രാജ്യം ന സംശയഃ॥ 1-225-3 (9741) 
ക്ഷത്തരാനയ ഗച്ഛൈതാൻസഹ മാത്രാ സുസത്കൃതാൻ।
തയാ ച ദേവരൂപിണ്യാ കൃഷ്ണയാ സഹ ഭാരത॥ 1-225-4 (9742) 
ദിഷ്ട്യാ ജീവന്തി തേ പാർഥാ ദിഷ്ട്യാ ജീവതി സാ പൃഥാ।
ദിഷ്ട്യാ ദ്രുപദകന്യാം ച ലബ്ധവന്തോ മഹാരഥാഃ॥ 1-225-5 (9743) 
ദിഷ്ട്യാ വർധാമഹേ സർവേ ദിഷ്ട്യാ ശാന്തഃ പുരോചനഃ।
ദിഷ്ട്യാ മമ പരം ദുഃഖമപനീതം മഹാദ്യുതേ॥ 1-225-6 (9744) 
`ത്വമേവ ഗത്വാ വിദുര താനിഹാനയ മാ ചിരം।  1-225-7 (9745) 
വൈശംപായന ഉവാച।
ഏവമുക്തസ്തതഃ ക്ഷത്താ രഥമാരുഹ്യ ശീഘ്രഗം। 
ആഗാത്കതിപയാഹോഭിഃ പാഞ്ചാലാന്രാജധർമവിത്'॥  1-225-7x (1229) 
തതോ ജഗാമ വിദുരോ ധൃതരാഷ്ട്രസ്യ ശാസനാത്।
സകാശം യജ്ഞസേനസ്യ പാണ്ഡവാനാം ച ഭാരത॥ 1-225-8 (9746) 
സമുപാദായ രത്നാനി വസൂനി വിവിധാനി ച।
ദ്രൌപദ്യാഃ പാണ്ഡവാനാം ച യജ്ഞസേനസ്യ ചൈവ ഹ॥ 1-225-9 (9747) 
തത്ര ഗത്വാ സ ധർമജ്ഞഃ സർവശാസ്ത്രവിശാരദഃ।
ദ്രുപദം ന്യായതോ രാജൻസംയുക്തമുപതസ്ഥിവാൻ॥ 1-225-10 (9748) 
സ ചാപി പ്രതിജഗ്രാഹ ധർമേണ വിദുരം തതഃ।
ചക്രതുശ്ച യഥാന്യായം കുശലപ്രശ്നസംവിദം॥ 1-225-11 (9749) 
ദദർശ പാണ്ഡവാംസ്തത്ര വാസുദേവം ച ഭാരത।
സ്നേഹാത്പരിഷ്വജ്യ സ താൻപപ്രച്ഛാനാമയം തതഃ॥ 1-225-12 (9750) 
തൈശ്ചാപ്യമിതബുദ്ദിഃ സ പൂജിതോ ഹി യഥാക്രമം।
വചനാദ്ധൃതരാഷ്ട്രസ്യ സ്നേഹയുക്തം പുനഃപുനഃ॥ 1-225-13 (9751) 
പപ്രച്ഛാനാമയം രാജംസ്തതസ്താൻപാണ്ഡുനന്ദനാൻ।
പ്രദദൌ ചാപി രത്നാനി വിവിധാനി വസൂനി ച॥ 1-225-14 (9752) 
പാണ്ഡവാനാം ച കുന്ത്യാശ്ച ദ്രൌപദ്യാശ്ച വിശാംപതേ।
ദ്രുപദസ്യ ച പുത്രാണാം യഥാ ദത്താനി കൌരവൈഃ॥ 1-225-15 (9753) 
പ്രോവാച ചാമിതമതിഃ പ്രശ്രിതം വിനയാന്വിതഃ।
ദ്രുപദം പാണ്ഡുപുത്രാണാം സന്നിധൌ കേശവസ്യ ച॥ 1-225-16 (9754) 
വിദുര ഉവാച। 1-225-17x (1230) 
രാജഞ്ഛൃണു സഹാമാത്യഃ സപുത്രശ്ച വചോ മമ।
ധൃതരാഷ്ട്രഃ സപുത്രസ്ത്വാം സഹാമാത്യഃ സബാന്ധവഃ॥ 1-225-17 (9755) 
അബ്രവീത്കുശലം രാജൻപ്രീയമാണഃ പുനഃപുനഃ।
പ്രീതിമാംസ്തേ ദൃഢം ചാപി സംബന്ധേന നരാധിപ॥ 1-225-18 (9756) 
തഥാ ഭീഷ്മഃ ശാന്തനവഃ കൌരവൈഃ സഹ സർവശഃ।
കുശലം ത്വാം മഹാപ്രാജ്ഞഃ സർവതഃ പരിപൃച്ഛതി॥ 1-225-19 (9757) 
ഭാരദ്വാജോ മഹാപ്രാജ്ഞോ ദ്രോണഃ പ്രിയസഖസ്തവ।
സമാശ്ലേഷമുപേത്യ ത്വാം കുശലം പരിപൃച്ഛതി॥ 1-225-20 (9758) 
ധൃതരാഷ്ട്രശ്ച പാഞ്ചാല്യ ത്വയാ സംബന്ധമേയിവാൻ।
കൃതാർഥം മന്യതേത്മാനം തഥാ സർവേഽപി കൌരവാഃ॥ 1-225-21 (9759) 
ന തഥാ രാജ്യസംപ്രാപ്തിസ്തേഷാം പ്രീതികരീ മതാ।
യഥാ സംബന്ധകം പ്രാപ്യ യജ്ഞസേന ത്വയാ സഹ॥ 1-225-22 (9760) 
ഏതദ്വിദിത്വാ തു ഭവാൻപ്രസ്ഥാപയതു പാണ്ഡവാൻ।
ദ്രഷ്ടും ഹി പാണ്ഡുപുത്രാംശ്ച ത്വരന്തി കുരവോ ഭൃശം॥ 1-225-23 (9761) 
വിപ്രോഷിതാ ദീർഘകാലമേതേ ചാപി നരർഷഭാഃ।
ഉത്സുകാ നഗരം ദ്രഷ്ടും ഭവിഷ്യന്തി തഥാ പൃഥാ॥ 1-225-24 (9762) 
കൃഷ്ണാമപി ച പാഞ്ചാലീം സർവാഃ കുരുവരസ്ത്രിയഃ।
ദ്രഷ്ടുകാമാഃ പ്രതീക്ഷ്തേ പുരം ച വിഷയാശ്ച നഃ॥ 1-225-25 (9763) 
സ ഭവാൻപാണ്ഡുപുത്രാണാമാജ്ഞാപയതു മാ ചിരം।
ഗമനം സഹദാരാണാമേതദത്ര മതം മമ॥ 1-225-26 (9764) 
നിസൃഷ്ടേഷു ത്വയാ രാജൻപാണ്ഡവേഷു മഹാത്മസു।
തതോഽഹം പ്രേഷയിഷ്യാമി ധൃതരാഷ്ട്രസ്യ ശീഘ്രഗാൻ। 
ആഗമിഷ്യന്തി കൌന്തേയാഃ കുന്തീ ച സഹ കൃഷ്ണയാ॥ ॥  1-225-27 (9765) 
 
ഇതി ശ്രീമൻമഹാഭാരതേ ആദിപർവണി വിദുരാഗമനരാജ്യലാഭപർവണി പഞ്ചവിംശത്യധികദ്വിശതതമോഽധ്യായഃ॥ 225 ॥




ആദിപർവ - അധ്യായ 226

॥ ശ്രീഃ ॥

1.226. അധ്യായഃ 226 

Mahabharata - Adi Parva - Chapter Topics

പാണ്ഡവാനാം ഹാസ്തിനപുരഗമനംപ്രതി ശ്രീകൃഷ്ണദ്രുപദയോരശ്യനുജ്ഞാ॥ 1 ॥ പൃഥാവിദുരസംവാദഃ॥ 2 ॥ പ്രസ്ഥിതാനാം പാണ്ഡവാനാം ദ്രുപദേന പാരിബർഹദാനം॥ 3 ॥ പ്രത്യുദ്ഗമനായാഗതൈഃ കൌരവൈഃ സഹ പാണ്ഡവാനാം ഭീഷ്മാദിവന്ദനപുരഃസരം ഗൃഹപ്രവേശഃ॥ 4 ॥

Mahabharata - Adi Parva - Chapter Text

1-226-0 (9766) 
ദ്രുപദ ഉവാച। 1-226-0x (1231) 
ഏവമേതൻമഹാപ്രാജ്ഞ യഥാത്ഥ വിദുരാദ്യ മാം।
മമാപി പരമോ ഹർഷഃ സംബന്ധേഽസ്മിൻകൃതേ പ്രഭോ॥ 1-226-1 (9767) 
ഗമനം ചാപി യുക്തം സ്യാദ്ദൃഢമേഷാം മഹാത്മനാം।
ന തു താവൻമയാ യുക്തമേതദ്വക്തും സ്വയം ഗിരാ॥ 1-226-2 (9768) 
യദാ തു മന്യതേ വീരഃ കുന്തീപുത്രോ യുധിഷ്ഠിരഃ।
ഭീമസേനാർജുനൌ ചൈവ യമൌ ച പുരുഷർഷഭൌ॥ 1-226-3 (9769) 
രാമകൃഷ്ണൌ ച ധർമജ്ഞൌ തദാ ഗച്ഛന്തു പാണ്ഡവാഃ।
ഏതൌ ഹി പുരുഷവ്യാഘ്രാവേഷാം പ്രിയഹിതേ രതൌ॥ 1-226-4 (9770) 
യുധിഷ്ഠിര ഉവാച। 1-226-5x (1232) 
പരവന്തോ വയം രാജംസ്ത്വയി സർവേ സഹാനുഗാഃ।
യഥാ വക്ഷ്യസി നഃ പ്രീത്യാ തത്കരിഷ്യാമഹേ വയം॥ 1-226-5 (9771) 
വൈശംപായന ഉവാച। 1-226-6x (1233) 
തതോഽബ്രവീദ്വാസുദേവോ ഗമനം രോചതേ മമ।
യഥാ വാ മന്യതേ രാജാ ദ്രുപദഃ സർവധർമവിത്॥ 1-226-6 (9772) 
ദ്രുപദ ഉവാച। 1-226-7x (1234) 
യഥൈവ മന്യതേ വീരോ ദാശാർഹഃ പുരുഷോത്തമഃ।
പ്രാപ്തകാലം മഹാബാഹുഃ സാ ബുദ്ധിർനിശ്ചിതാ മമ॥ 1-226-7 (9773) 
യഥൈവ ഹി മഹാഭാഗാഃ കൌന്തേയാ മമ സാംപ്രതം।
തഥൈവ വാസുദേവസ്യ പാണ്ഡുപുത്രാ ന സംശയഃ॥ 1-226-8 (9774) 
ന തദ്ധ്യായതി കൌന്തേയഃ പാണ്ഡുപുത്രോ യുധിഷ്ഠിരഃ।
യഥൈഷാം പുരുഷവ്യാഘ്രഃ ശ്രേയോ ധ്യായതി കേശവഃ॥ 1-226-9 (9775) 
വൈശംപായന ഉവാച। 1-226-10x (1235) 
`പൃഥായാസ്തു തതോ വേശ്മ പ്രവിവേശ മഹാമതിഃ।
പാദൌ സ്പൃഷ്ട്വാ പൃഥായാസ്തു ശിരസാ ച മഹീം ഗതഃ॥ 1-226-10 (9776) 
ദൃഷ്ട്വാ തു ദേവരം കുന്തീ ശുശോച ച മുഹുർമുഹുഃ।  1-226-11 (9777) 
കുന്ത്യുവാച।
വൈചിത്രവീര്യ തേ പുത്രാഃ കഥഞ്ചിജ്ജീവിതാസ്ത്വയാ॥  1-226-11x (1236) 
ത്വത്പ്രസാദാജ്ജതുഗൃഹേ മൃതാഃ പ്രത്യാഗതാസ്തഥാ।
കൂർമീ ചിന്തയതേ പുത്രാന്യത്ര വാ തത്ര സംമതാ॥ 1-226-12 (9778) 
ചിന്തയാ വർധിതാഃ പുത്രാ യഥാ കുശലിനസ്തഥാ।
തവ പുത്രാസ്തു ജീവന്തി ത്വദ്ഭക്ത്യാ ഭരതർഷഭ॥ 1-226-13 (9779) 
യഥാ പരഭൃതഃ പുത്രാനരിഷ്ടാ വർധയേത്സദാ।
തഥൈവ പുത്രാസ്തു മമ ത്വയാ താത സുരക്ഷിതാഃ॥ 1-226-14 (9780) 
ക്ലേശാസ്തു ബഹവഃ പ്രാപ്താസ്തഥാ പ്രാണാന്തികാ മയാ।
അതഃ പരം ന ജാനാമി കർതവ്യം ജ്ഞാതുമർഹസി॥ 1-226-15 (9781) 
വിദുര ഉവാച। 1-226-16x (1237) 
ന വിനശ്യന്തി ലോകേഷു തവ പുത്രാ മഹാബലാഃ।
അചിരേണൈവ കാലേന സ്വരാജ്യസ്ഥാ ഭവന്തി തേ॥ 1-226-16 (9782) 
ബാന്ധവൈഃ സഹിതാഃ സർവേ ന ശോകം കുരു മാധവി।  1-226-17 (9783) 
വൈശംപായന ഉവാച।'
തതസ്തേ സമനുജ്ഞാതാ ദ്രുപദേന മഹാത്മനാ॥  1-226-17x (1238) 
പാണ്ഡവാശ്ചൈവ കൃഷ്ണശ്ച വിദുരശ്ച മഹാമതിഃ।
ആദായ ദ്രൌപദീം കൃഷ്ണാം കുന്തീം ചൈവ യശസ്വിനീം॥ 1-226-18 (9784) 
സവിഹാരം സുഖം ജഗ്മുർനഗരം നാഗസാഹ്വയം।
`സുവർണകക്ഷ്യാഗ്രൈവേയാൻസുവർണാങ്കുശഭൂഷിതാൻ॥ 1-226-19 (9785) 
ജാംബൂനദപരിഷ്കാരാൻപ്രഭിന്നകരടാമുഖാൻ।
അധിഷ്ഠിതാൻമഹാമാത്രൈഃ സർവശസ്ത്രസമന്വിതാൻ॥ 1-226-20 (9786) 
സഹസ്രം പ്രദദൌ രാജാ ഗജാനാം വരവർമിണാം।
രഥാനാം ച സഹസ്രം വൈ സുവർണമണിചിത്രിതം॥ 1-226-21 (9787) 
ചതുര്യുജാം ഭാനുമച്ച പഞ്ചാനാം പ്രദദൌ തദാ।
സുവർണപരിബർഹാണാം വരചാമരമാലിനാം॥ 1-226-22 (9788) 
ജാത്യശ്വാനാം ച പഞ്ചാശത്സഹസ്രം പ്രദദൌ നൃപഃ।
ദാസീനാമയുതം രാജാ പ്രദദൌ വരഭൂഷണം। 
തതഃ സഹസ്രം ദാസാനാം പ്രദദൌ വരധന്വനാം॥  1-226-23 (9789) 
ഹൈമാനി ശയ്യാസനബാജനാനി
ദ്രവ്യാണി ചാന്യാനി ച ഗോധനാനി। 
പൃഥക്പൃഥക്വൈവ ദദൌ സ കോടിം
പാഞ്ചാലരാജഃ പരമപ്രഹൃഷ്ടഃ॥  1-226-24 (9790) 
ശിബികാനാം ശതം പൂർണം വാഹാൻപഞ്ചശതം നരാൻ॥  1-226-25 (9791) 
ഏവമേതാനി പാഞ്ചാലോ ജന്യാർഥേ പ്രദദൌ ധനം।
ഹരണം ചാപി പാഞ്ചാല്യാ ജ്ഞാതിദേയം ച സോമകഃ॥ 1-226-26 (9792) 
ധൃഷ്ടദ്യുംനോ യയൌ തത്ര ഭഗിനീം ഗൃഹ്യ ഭാരത।
നാനദ്യമാനോ ബഹുശസ്തൂര്യഘോഷൈഃ സഹസ്രശഃ॥'  1-226-27 (9793) 
ശ്രുത്വാ ചോപസ്ഥിതാന്വീരാന്ധൃതരാഷ്ട്രോഽംബികാസുതഃ।
പ്രതിഗ്രഹായ പാണ്ഡൂനാം പ്രേഷയാമാസ കൌരവാൻ॥ 1-226-28 (9794) 
വികർണം ച മഹേഷ്വാസം ചിത്രസേനം ച ഭാരത।
ദ്രോണം ച പരമേഷ്വാസം ഗൌതമം കൃപമേവ ച॥ 1-226-29 (9795) 
തൈസ്തൈഃ പരിവൃതാഃ ശൂരൈഃ ശോഭമാനാ മഹാരഥാഃ।
നഗരം ഹാസ്തിനപുരം ശനൈഃ പ്രവിവിശുസ്തദാ॥ 1-226-30 (9796) 
`പാണ്ഡവാനാഗതാഞ്ഛ്രുത്വാ നാഗരാസ്തു കുതൂഹലാത്।
മണ്ഡയാഞ്ചക്രിരേ തത്ര നഗരം നാഗസാഹ്വയം॥ 1-226-31 (9797) 
മുക്തപുഷ്പാവകീർണം തു ജലസിക്തം തു സർവതഃ।
ധൂപിതം ദിവ്യധൂപേന മംഗലൈശ്ചാഭിസംവൃതം॥ 1-226-32 (9798) 
പതാകോച്ഛ്രിതമാല്യം ച പുരമപ്രതിമം ബഭൌ।
ശംഖഭേരീനിനാദൈശ്ച നാനാവാദിത്രനിസ്വനൈഃ॥'  1-226-33 (9799) 
കൌതൂഹലേന നഗരം പൂര്യമാണമിവാഭവത്।
യത്ര തേ പുരുഷവ്യാഘ്രാഃ ശോകദുഃഖസമന്വിതാഃ॥ 1-226-34 (9800) 
`നിർഗതാശ്ച പുരാത്പൂർവം ധൃതരാഷ്ട്രപ്രബാധിതാഃ।
പുനർനിവൃത്താ ദിഷ്ട്യാ വൈ സഹ മാത്രാ പരന്തപാഃ॥ 1-226-35 (9801) 
ഇത്യേവമീരിതാ വാചോ ജനൈഃ പ്രിയചികീർഷുഭിഃ।'
തത ഉച്ചാവചാ വാചഃ പ്രിയാഃ സർവത്ര ഭാരത॥  1-226-36 (9802) 
ഉദീരിതാസ്തദാഽശൃണ്വൻപാണ്ഡവാ ഹൃദയംഗമാഃ।  1-226-37 (9803) 
പൌരാ ഊചുഃ
അയം സ പുരുഷവ്യാഘ്രഃ പുനരായാതി ധർമവിത്॥  1-226-37x (1239) 
യോ നഃ സ്വാനിവ ദായാദാന്ധർമേണ പരിരക്ഷതി।
അദ്യ പാണ്ഡുർമഹാരാജോ വനാദിവ മനഃപ്രിയം॥ 1-226-38 (9804) 
ആഗതശ്ചൈവമസ്മാകം ചികീർഷന്നാത്ര സംശയഃ।
കിം ന്വദ്യ സുകൃതം കർമ സർവേഷാം നഃ പ്രിയം പരം॥ 1-226-39 (9805) 
യന്നഃ കുന്തീസുതാ വീരാ ഭർതാരഃ പുനരാഗതാഃ।
യദി ദത്തം യദി ഹുതം യദി വാപ്യസ്തി നസ്തപഃ। 
തേന തിഷ്ഠന്തു നഗരേ പാണ്ഡവാഃ ശരദാം ശതം॥  1-226-40 (9806) 
തതസ്തേ ധൃതരാഷ്ട്രസ്യ ഭീഷ്മസ്യ ച മഹാത്മനഃ।
അന്യേഷാം ച തദർഹാണാം ചക്രുഃ പാദാഭിവന്ദനം॥ 1-226-41 (9807) 
പൃഷ്ടാസ്തു കുശലപ്രശ്നം സർവേണ നഗരേണ തേ।
സമാവിശന്ത വേശ്മാനി ധൃതരാഷ്ട്രസ്യ ശാസനാത്॥ ॥ 1-226-42 (9808) 
 
ഇതി ശ്രീമൻമഹാഭാരതേ ആദിപർവണി വിദുരാഗമനരാജ്യലാഭപർവണി ഷഡ്വിംശത്യധികദ്വിശതതമോഽധ്യായഃ॥ 226 ॥




ആദിപർവ - അധ്യായ 227

॥ ശ്രീഃ ॥

1.227. അധ്യായഃ 227 

Mahabharata - Adi Parva - Chapter Topics

ദ്രൌപദ്യാ നമസ്കൃതയാ ഗാന്ധാര്യാ തദ്രൂപദർശനേന തസ്യാഃ സ്വപുത്രമൃത്യുത്വവിതർകഃ॥ 1 ॥ ധൃതരാഷ്ട്രേണ യുധിഷ്ഠിരസ്യ ധർമരാജ്യേഽഭിഷേകഃ॥ 2 ॥ പാണ്ഡവാനാം ഖാണ്ഡവപ്രസ്ഥഗമനം॥ 3 ॥ ശ്രീകൃഷ്ണചിന്തിതേനേന്ദ്രേണ വിശ്വകർമണഃ പ്രേഷണം॥ 4 ॥ വിശ്വകർമണാ ഇന്ദ്രപ്രസ്ഥപുരനിർമാണം॥ 5 ॥ തത്രാഗതാനാം സർവേഷാം വിസർജനം॥ 6 ॥

Mahabharata - Adi Parva - Chapter Text

1-227-0 (9809) 
`വൈശംപായന ഉവാച। 1-227-0x (1240) 
ദുര്യോധനസ്യ മഹിഷീ കാശിരാജസുതാ തദാ।
ധൃതരാഷ്ട്രസ്യ പുത്രാണാം വധൂഭിഃ സഹിതാ തദാ॥ 1-227-1 (9810) 
പാഞ്ചാലീം പ്രതിജഗ്രാഹ സാധ്വീം ശ്രിയമിവാപരാം।
പൂജയാമാസ പൂജാർഹാം ശചീദേവീമിവാഗതാം॥ 1-227-2 (9811) 
വവന്ദേ തത്ര ഗാന്ധാരീം കൃഷ്ണയാ സഹ മാധവീ।
ആശിഷശ്ച പ്രയുക്ത്വാ തു പാഞ്ചാലീം പരിഷസ്വജേ॥ 1-227-3 (9812) 
പരിഷ്വജ്യൈവ ഗാന്ധാരീ കൃഷ്ണാം കമലലോചനാം।
പുത്രാണാം മമ പാഞ്ചാലീ മൃത്യുരേവേത്യമന്യത॥ 1-227-4 (9813) 
സഞ്ചിന്ത്യ വിദുരം പ്രാഹ യുക്തിതഃ സുബലാത്മജാ।
കുന്തീം രാജസുതാം ക്ഷത്തഃ സവധൂം സപരിച്ഛദാം॥ 1-227-5 (9814) 
പാണ്ഡോർനിവേശനം ശീഘ്രം നീയതാം യദി രോചതേ।
കരണേന മുഹൂർതേന നക്ഷത്രേണ ശുഭേ തിഥൌ॥ 1-227-6 (9815) 
യഥാ സുഖം തഥാ കുന്തീ രംസ്യതേ സ്വഗൃഹേ സുതൈഃ।
തഥേത്യേവ തദാ ക്ഷത്താ കാരയാമാസ തത്തഥാ॥ 1-227-7 (9816) 
പൂജയാമാസുരത്യർഥം ബാന്ധവാഃ പാണ്ഡവാംസ്തദാ।
നാഗരാഃ ശ്രേണിമുഖ്യാശ്ച പൂജയന്തി സ്മ പാണ്ഡവാൻ॥ 1-227-8 (9817) 
ഭീഷ്മോ ദ്രോണഃ കൃപഃ കർണോ ബാഹ്ലീകഃ സസുതസ്തദാ।
ശാസനാദ്ധൃതരാഷ്ട്രസ്യ അകുർവന്നതിഥിക്രിയാം॥ 1-227-9 (9818) 
ഏവം വിഹരതാം തേഷാം പാണ്ഡവാനാം മഹാത്മനാം।
നേതാ സർവസ്യ കാര്യസ്യ വിദുരോ രാജശാസനാത്॥'  1-227-10 (9819) 
വിശ്രാന്താസ്തേ മഹാത്മാനഃ കഞ്ചിത്കാലം സകേശവാഃ।
ആഹൂതാ ധൃതരാഷ്ട്രേണ രാജ്ഞാ ശാന്തനവേന ച॥ 1-227-11 (9820) 
ധൃതരാഷ്ട്ര ഉവാച। 1-227-12x (1241) 
ഭ്രാതൃഭിഃ സഹ കൌന്തേയ നിബോധേദം വചോ മമ।
`പാണ്ഡുനാ വർധിതം രാജ്യം പാണ്ഡുനാ പാലിതം ജഗത്॥ 1-227-12 (9821) 
ശാസനാൻമമ കൌന്തേയ മമ ഭ്രാതാ മഹാബലഃ।
കൃതവാന്ദുഷ്കരം കർമ നിത്യമേവ വിശാംപതേ॥ 1-227-13 (9822) 
തസ്മാത്ത്വമപി കൌന്തേയ ശാസനം കുരു മാ ചിരം।
മമ പുത്രാ ദുരാത്മാനഃ സർവേഽഹങ്കാരസംയുതാഃ॥ 1-227-14 (9823) 
ശാസനം ന കരിഷ്യന്തി മമ നിത്യം യുധിഷ്ഠിര।
സ്വകാര്യനിരതൈർനിത്യമവലിപ്തൈർദുരാത്മഭിഃ॥'  1-227-15 (9824) 
പുനർവൈ വിഗ്രഹോ മാ ഭൂത്ഖാണ്ഡവപ്രസ്ഥമാവിശ।
ന ഹി വോ വസതസ്തത്ര കശ്ചിച്ഛക്തഃ പ്രബാധിതും॥ 1-227-16 (9825) 
സംരക്ഷ്യമാണാൻപാർഥേന ത്രിദശാനിവ വജ്രിണാ।
അർധരാജ്യം തു സംപ്രാപ്യ ഖാണ്ഡവപ്രസ്ഥണാവിശ॥ 1-227-17 (9826) 
`കേശവോ യദി മന്യതേ തത്കർതവ്യമസംശയം॥'  1-227-18 (9827) 
വൈശംപായന ഉവാച। 1-227-19x (1242) 
പ്രതിഗൃഹ്യ തു തദ്വാക്യം നൃപം സർവേ പ്രണംയ ച।
`വാസുദേവേന സംമന്ത്ര്യ പാണ്ഡവാഃ സമുപാവിശൻ॥ 1-227-19 (9828) 
ധൃതരാഷ്ട്ര ഉവാച। 1-227-20x (1243) 
അഭിഷേകസ്യ സംഭാരാൻക്ഷത്തരാനയ മാ ചിരം।
അഭിഷിക്തം കരിഷ്യാമി ഹ്യദ്യ വൈ കുരുനന്ദനം॥ 1-227-20 (9829) 
ബ്രാഹ്മണാ നൈഗമശ്രേഷ്ഠാഃ ശ്രേണീമുഖ്യാശ്ച സർവതഃ।
ആഹൂയന്താം പ്രകൃതയോ ബാന്ധവാശ്ച വിശേഷതഃ॥ 1-227-21 (9830) 
പുണ്യാഹം വാച്യതാം താത ഗോസഹസ്രം പ്രദീയതാം।
ഗ്രാമമുഖ്യാശ്ച വിപ്രേഭ്യോ ദീയന്താം ബഹുദക്ഷിണാഃ॥ 1-227-22 (9831) 
അംഗദേ മകുടം ക്ഷത്തർഹസ്താഭരണമാനയ।
മുക്താവലീശ്ച ഹാരം ച നിഷ്കാണി കടകാനി ച॥ 1-227-23 (9832) 
കടിബന്ധശ്ച സൂത്രം ച തഥോദരനിബന്ധനം।
അഷ്ടോത്തരസഹസ്രം തു ബ്രാഹ്മണാധിഷ്ഠിതാ ഗജാഃ॥ 1-227-24 (9833) 
ജാഹ്നവീസലിലം ശീഘ്രമാനീയന്താം പുരോഹിതൈഃ।
അഭിഷേകോദകക്ലിന്നം സർവാഭരണഭൂഷിതം॥ 1-227-25 (9834) 
ഔപവാഹ്യോപരിഗതം ദിവ്യചാരമരവീജിതം।
സുവർണമണിചിത്രേണ ശ്വേതച്ഛത്രേണ ശോഭിതം॥ 1-227-26 (9835) 
ജയേതി ദ്വിജവാക്യേനു സ്തൂയമാനം നൃപൈസ്തഥാ।
ദൃഷ്ട്വാ കുന്തീസുതം ജ്യേഷ്ഠമാജമീഢം യുധിഷ്ഠിരം॥ 1-227-27 (9836) 
പ്രീതാഃ പ്രീതേന മനസാ പ്രശംസന്തു പരേ ജനാഃ।
പാണ്ഡോഃ കൃതോപകാരസ്യ രാജ്യം ദത്വാ മമൈവ ച॥ 1-227-28 (9837) 
പ്രതിക്രിയാ കൃതമിദം ഭവിഷ്യതി ന സംശയഃ।
ഭീഷ്മോ ദ്രോണഃ കൃപഃ ക്ഷത്താ സാധുസാധ്വിത്യഥാബ്രുവൻ॥ 1-227-29 (9838) 
ശ്രീവാസുദേവ ഉവാച। 1-227-30x (1244) 
യുക്തമേതൻമഹാഭാഗ കൌരവാണാം യശസ്കരം।
ശീഘ്രമദ്യൈവ രാജേന്ദ്ര ത്വയോക്തം കർതുമർഹസി॥ 1-227-30 (9839) 
ഇത്യേവമുക്തോ വാർഷ്ണേയസ്ത്വരയാമാസ തത്തദാ।
തഥോക്തം ധൃതരാഷ്ട്രേണ കാരയാമാസ കേശവഃ॥ 1-227-31 (9840) 
തസ്മിൻക്ഷണേ മഹാരാജ കൃഷ്ണദ്വൈപായനസ്തദാ।
ആഗത്യ കുരുഭിഃ സർവൈഃ പൂജിതഃ സസുഹൃദ്ഗണൈഃ॥ 1-227-32 (9841) 
മൂർധാഭിഷിക്തൈഃ സഹിതോ ബ്രാഹ്മണൈർവേദപാരഗൈഃ।
കാരയാമാസ വിധിവത്കേശവാനുമതേ തദാ॥ 1-227-33 (9842) 
കൃപോ ദ്രോണശ്ച ഭീഷ്മശ്ച ധൌംയശ്ച വ്യാസകേശവൌ।
ബാഹ്ലീകഃ സോമദത്തശ്ച ചാതുർവേദ്യപുരസ്കൃതാഃ॥ 1-227-34 (9843) 
അഭിഷേകം തദാ ചക്രുർഭദ്രപീഠേ സുസംസ്കൃതം॥  1-227-35 (9844) 
വ്യാസ ഉവാച। 1-227-36x (1245) 
ജിത്വാ തു പൃഥിവീം കൃത്സ്നാം വശേ കൃത്വാ നൃപാൻഭവാൻ।
രാജസൂയാദിഭിര്യജ്ഞൈഃ ക്രതുഭിർവരദക്ഷിണൈഃ॥ 1-227-36 (9845) 
സ്നാത്വാ ഹ്യവഭൃഥസ്നാനം മോദതാം ബാന്ധവൈഃ സഹ।
ഏവമുക്ത്വാ തു തേ സർവേ ആശീർഭിരഭിപൂജയൻ॥ 1-227-37 (9846) 
മൂർധാഭിഷിക്തഃ കൌരവ്യഃ സർവാഭരണഭൂഷിതഃ।
ജയേതി സംസ്തുതോ രാജാ പ്രദദൌ ധനമക്ഷയം॥ 1-227-38 (9847) 
സർവമൂർധാഭിഷിക്തൈശ്ച പൂജിതഃ കുരനന്ദനഃ।
ഔപവാഹ്യമഥാരുഹ്യ ശ്വേതച്ഛത്രേണ ശോഭിതഃ॥ 1-227-39 (9848) 
രരാജ രാജാഭിമതോ മഹേന്ദ്ര ഇവ ദൈവതൈഃ।
തതഃ പ്രദക്ഷിണീകൃത്യ നഗരം നാഗസാഹ്വയം॥ 1-227-40 (9849) 
പ്രവിവേശ തദാ രാജാ നാഗരൈഃ പൂജിതോ ഗൃഹം।
മൂർധാഭിഷിക്തം കൌന്തേയമഭ്യഗച്ഛന്ത കൌരവാഃ॥ 1-227-41 (9850) 
ഗാന്ധാരിപുത്രാഃ ശോചന്തഃ സർവേ തേ സഹ ബാന്ധവൈഃ।
ജ്ഞാത്വാ ശോകം ച പുത്രാണാം ധൃതരാഷ്ട്രോഽബ്രവീദിദം॥ 1-227-42 (9851) 
സമക്ഷം വാസുദേവസ്യ കുരൂണാം ച സമക്ഷതഃ।
അഭിഷേകസ്ത്വയാ പ്രാപ്തോ ദുഷ്പ്രാപോ ഹ്യകൃതാത്മഭിഃ॥ 1-227-43 (9852) 
ഗച്ഛ ത്വമദ്യൈവ നൃപ കൃതകൃത്യോഽസി കൌരവ।
ആയുഃ പുരൂരവാ രാജന്നഹുഷേണ യയാതിനാ॥ 1-227-44 (9853) 
തത്രൈവ നിവസന്തി സ്മ ഖാണ്ഡവേ തു നൃപോത്തമ।
രാജധാനീ തു സർവേഷാം പൌരവാണാം മഹാഭുജ॥ 1-227-45 (9854) 
വിനാശിതം മുനിഗണൈർലോഭാദ്ബുധസുതസ്യ വൈ।
തസ്മാത്ത്വം ഖാണ്ഡവപ്രസ്ഥം പുരം രാഷ്ട്രം ച വർധയ॥ 1-227-46 (9855) 
ബ്രാഹ്മണാഃ ക്ഷത്രിയാ വൈശ്യാഃ ശൂദ്രാശ്ച കൃതലക്ഷണാഃ।
ത്വദ്ഭക്ത്യാ ജന്തവശ്ചാന്യേ ഭജന്ത്യേവ പുരം ശുഭം॥ 1-227-47 (9856) 
പുരം രാഷ്ട്രം സമൃദ്ധം വൈ ധനധാന്യസമാകുലം।
തസ്മാദ്ഗച്ഛസ്വ കൌന്തേയ ഭ്രാതൃഭിഃ സഹിതോഽനഘ॥ 1-227-48 (9857) 
വൈശംപായന ഉവാച। 1-227-49x (1246) 
പ്രതിഗൃഹ്യ തു തദ്വാക്യം തസ്മൈ സർവേ പ്രണംയ ച।
രഥൈർനാഗൈർഹയൈശ്ചാപി സഹിതാസ്തു പദാതിഭിഃ॥ 1-227-49 (9858) 
പ്രതസ്ഥിരേ തതോ ഘോഷസംയുക്തൈഃ സ്യന്ദനൈർവരൈഃ।
താന്ദൃഷ്ട്വാ നാഗരാഃ സർവേ ഭക്ത്യാ ചൈവ പ്രതസ്ഥിരേ॥ 1-227-50 (9859) 
ഗച്ഛതഃ പാണ്ഡവൈഃ സാർധം ദൃഷ്ട്വാ നാഗപുരാലയാത്।
പാണ്ഡവൈഃ സഹിതാ ഗന്തും നാർഹതേതി ച നാഗരാൻ॥ 1-227-51 (9860) 
ഘോഷയാമാസ നഗരേ ധാർതരാഷ്ട്രഃ സസൌബലഃ।'
തതസ്തേ പാണ്ഡവാസ്തത്ര ഗത്വാ കൃഷ്ണപുരോഗമാഃ॥  1-227-52 (9861) 
മണ്ഡയാഞ്ചക്രിരേ തദ്വൈ പുരം സ്വർഗാദിവ ച്യുതം।
`വാസുദേവോ ജഗന്നാഥശ്ചിന്തയാമാസ വാസവം॥ 1-227-53 (9862) 
മഹേന്ദ്രശ്ചിന്തിതോ രാജന്വിശ്വകർമാണമാദിശത്।
വിശ്വകർമൻമഹാപ്രാജ്ഞ അദ്യപ്രഭൃതി തത്പുരം॥ 1-227-54 (9863) 
ഇന്ദ്രപ്രസ്ഥമിതി ഖ്യാതം ദിവ്യം ഭൂംയാം ഭവിഷ്യതി।
മഹേന്ദ്രശാസനാദ്ഗത്വാ വിശ്വകർമാ തു കേശവം॥ 1-227-55 (9864) 
പ്രണംയ പ്രണിപാതാർഹം കിം കരോമീത്യഭാഷത।
വാസുദേവസ്തു തച്ഛ്രുത്വാ വിശ്വകർമാണമൂചിവാൻ॥ 1-227-56 (9865) 
കുരുഷ്വ കുരുരാജസ്യ മഹേന്ദ്രപുരസന്നിഭം।
ഇന്ദ്രേണ കൃതനാമാനമിന്ദ്രപ്രസ്ഥം മഹാപുരം॥ 1-227-57 (9866) 
വൈശംപായന ഉവാച।' 1-227-58x (1247) 
തതഃ പുണ്യേ ശിവേ ദേശേ ശാന്തിം കൃത്വാ മഹാരഥാഃ।
സ്വസ്തിവാച്യ യഥാന്യായമിന്ദ്രപ്രസ്ഥം ഭവത്വിതി॥ 1-227-58 (9867) 
തത്പുരം മാപയാമാസുർദ്വൈപായനപുരോഗമാഃ।
`തതഃ സ വിശ്വകർമാ തു ചകാര പുരമുത്തമം॥'  1-227-59 (9868) 
സാഗരപ്രതിരൂപാഭിഃ പരിഖാഭിരലങ്കൃതം।
പ്രാകാരേണ ച സംപന്നം ദിവമാവൃത്യ തിഷ്ഠതാ॥ 1-227-60 (9869) 
പാണ്ഡുരാഭ്രപ്രകാശേന ഹിമരശ്മിനിഭേന ച।
ശുശുഭേ തത്പുരശ്രേഷ്ഠം നാഗൈർഭോഗവതീ യഥാ॥ 1-227-61 (9870) 
ദ്വിപക്ഷഗരുഡപ്രഖ്യൈർദ്വാരൈഃ സൌധൈശ്ച ശോഭിതം।
ഗുപ്തമഭ്രചയപ്രഖ്യൈർഗോപുരൈർമന്ദരോപമൈഃ॥ 1-227-62 (9871) 
വിവിധൈരപി നിർവിദ്ധൈഃ ശസ്ത്രോപേതൈഃ സുസംവൃതൈഃ।
ശക്തിഭിശ്ചാവൃതം തദ്ധി ദ്വിജിഹ്വൈരിവ പന്നഗൈഃ॥ 1-227-63 (9872) 
തൽപൈശ്ചാഭ്യാസികൈര്യുക്തം ശുശുഭേ യോധരക്ഷിതം।
ഥീക്ഷ്ണാങ്കുശശതഘ്നീഭിര്യന്ത്രജാലൈശ്ച ശോഭിതം॥ 1-227-64 (9873) 
ആയസൈശ്ച മഹാചക്രൈഃ ശുശുഭേ തത്പുരോത്തമം।
സുവിഭക്തമഹാരഥ്യം ദേവതാബാധവർജിതം॥ 1-227-65 (9874) 
വിരോചമാനം വിവിധൈഃ പാണ്ഡുരൈർഭവനോത്തമൈഃ।
തത്ത്രിവിഷ്ടപസങ്കാശമിന്ദ്രപ്രസ്ഥം വ്യരോചത॥ 1-227-66 (9875) 
മേഘവൃന്ദമിവാകാശേ വിദ്ധം വിദ്യുത്സമാവൃതം।
തത്ര രംയേ ശിവേ ദേശേ കൌരവ്യസ്യ നിവേശനം॥ 1-227-67 (9876) 
ശുശുഭേ ധനസംപൂർണം ധനാധ്യക്ഷക്ഷയോപമം।
തത്രാഗച്ഛന്ദ്വിജാ രാജൻസർവവേദവിദാം വരാഃ॥ 1-227-68 (9877) 
നിവാസം രോചയന്തി സ്മ സർവഭാഷാവിദസ്തഥാ।
വണിജശ്ചായയുസ്തത്ര നാനാദിഗ്ഭ്യോ ധനാർഥിനഃ॥ 1-227-69 (9878) 
സർവശിൽപവിദസ്തത്ര വാസായാഭ്യാഗമംസ്തദാ।
ഉദ്യാനാനി ച രംയാണി നഗരസ്യ സമന്തതഃ॥ 1-227-70 (9879) 
ആംരൈരാംരാതകൈർനീപൈരശോകൈശ്ചംപകൈസ്തഥാ।
പുന്നാഗൈർനാഗപുഷ്പൈശ്ച ലകുചൈഃ പനസൈസ്തഥാ॥ 1-227-71 (9880) 
ശാലതാലതമാലൈശ്ച ബകുലൈശ്ച സകേതകൈഃ।
മനോഹരൈഃ സുപുഷ്പൈശ്ച ഫലഭാരാവനാമിതൈഃ॥ 1-227-72 (9881) 
പ്രാചീനാമലകൈർലോധ്രൈരങ്കോലൈശ്ച സുപിഷ്പിതൈഃ।
ജംബൂഭിഃ പാടലാഭിശ്ച കുബ്ജകൈരതിമുക്തകൈഃ॥ 1-227-73 (9882) 
കരവീരൈഃ പാരിജാതൈരന്യൈശ്ച വിവിധൈർദ്രുമൈഃ।
നിത്യപുഷ്പഫലോപേതൈർനാനാദ്വിജഗണായുതൈഃ॥ 1-227-74 (9883) 
മത്തബർഹിണസംഘുഷ്ടകോകിലൈശ്ച സദാമദൈഃ।
ഗൃഹൈരാദർശവിമലൈർവിവിധൈശ്ച ലതാഗൃഹൈഃ॥ 1-227-75 (9884) 
മനോഹരൈശ്ചിത്രഗൃഹൈസ്തഥാഽജഗതിപ്രവതൈഃ।
വാപീഭിർവിവിധാഭിശ്ച പൂർണാഭിഃ പരമാംഭസാ॥ 1-227-76 (9885) 
സരോഭിരതിരംയൈശ്ച പദ്മോത്പലസുഗന്ധിഭിഃ।
ഹംസകാരണ്ഡവയുതൈശ്ചക്രവാകോപശോഭിതൈഃ॥ 1-227-77 (9886) 
രംയാശ്ച വിവിധാസ്തത്ര പുഷ്കരിണ്യോ വനാവൃതാഃ।
തഡാഗാനി ച രംയാണി ബൃഹന്തി സുബഹൂനി ച॥ 1-227-78 (9887) 
`നദീ ച നന്ദിനീ നാമ സാ പുരീമുപഗൂഹതി।
ചാതുർവർണ്യസമാകീർണമന്യൈഃ ശിൽപിഭിരാവൃതം॥ 1-227-79 (9888) 
സർവദാഭിസൃതം സദ്ഭിഃ കാരിതം വിശ്വകർമണാ।
ഉപഭോഗസമൃദ്ധൈശ്ച സർവദ്രവ്യസമാവൃതം॥ 1-227-80 (9889) 
നിത്യമാര്യജനോപേതം നരനാരീഗണൈര്യുതം।
വാജിവാരണസംപൂർണം ഗോഭിരുഷ്ട്രൈഃ ഖരൈരജൈഃ॥ 1-227-81 (9890) 
തത്ത്രിവിഷ്ടപസങ്കാശമിന്ദ്രപ്രസ്ഥം വ്യരോചത।
പുരീം സർവഗുണോപേതാം നിർമിതാം വിശ്വകർമണാ॥ 1-227-82 (9891) 
പൌരവാണാമധിപതിഃ കുന്തീപുത്രോ യുധിഷ്ഠിരഃ।
കൃതമംഗലസത്കാരൈർബ്രാഹ്മണൈർവേദപാരഗൈഃ॥ 1-227-83 (9892) 
ദ്വൈപായനം പുരസ്കൃത്യ ധൌംയസ്യാഭിമതേ സ്ഥിതഃ।
ഭ്രാതൃഭിഃ സഹിതോ രാജാ രാജമാർഗമതീത്യ ച॥ 1-227-84 (9893) 
ഔപവാഹ്യഗതോ രാജാ കേശവേന സഹാഭിഭൂഃ।
തോരണദ്വാരസുമുഖം ദ്വാത്രിംശദ്ദ്വാരസംയുതം॥ 1-227-85 (9894) 
വർധമാനപുരദ്വാരാത്പ്രവിവേശ മഹാദ്യുതിഃ।
ശംഖദുന്ദുഭിനിർഘോഷാഃ ശ്രൂയന്തേ ബഹവോ ഭൃശം॥ 1-227-86 (9895) 
ജയേതി ബ്രാഹ്മണഗിരഃ ശ്രൂയന്തേ ച സഹസ്രശഃ।
സംസ്തൂയമാനോ മുനിഭിഃ സൂതമാഗധബന്ദിഭിഃ॥ 1-227-87 (9896) 
ഔപവാഹ്യഗതോ രാജാ രാജമാർഗമതീത്യ ച।
കൃതമംഗലസത്കാരം പ്രവിവേശ ഗൃഹോത്തമം॥ 1-227-88 (9897) 
പ്രവിശ്യ ഭവനം രാജാ നാഗരൈരഭിസംവൃതഃ।
പ്രഹൃഷ്ടമുദിതൈരാസീത്സത്കാരൈരഭിപൂജിതഃ॥ 1-227-89 (9898) 
പൂജയാമാസ വിപ്രേന്ദ്രാൻകേശേന മഹാത്മനാ।
തതസ്തു രാഷ്ട്രം നഗരം നരനാരീഗണായുതം॥ 1-227-90 (9899) 
ഗോധനൈശ്ച സമാകീർണം സസ്യൈർവൃദ്ധിം തദാഗമത്॥'  1-227-91 (9900) 
തേഷാം പുണ്യജനോപേതം രാഷ്ട്രമാവിശതാം മഹത്।
പാണ്ഡവാനാം മഹാരാജ ശശ്വത്പ്രീതിരവർധത॥ 1-227-92 (9901) 
`സൌബലേന ച കർണേന ധാർതരാഷ്ട്രൈഃ കൃപേണ ച।'
തഥാ ഭീഷ്മേണ രാജ്ഞാ ച ധർമപ്രണയിനാ സദാ॥  1-227-93 (9902) 
പാണ്ഡവാഃ സമപദ്യന്ത ഖാണ്ഡവപ്രസ്ഥവാസിനഃ।
പഞ്ചഭിസ്തൈർമഹേഷ്വാസൈരിന്ദ്രകൽപൈഃ സമാവൃതം॥ 1-227-94 (9903) 
ശുശുഭേ തത്പുരശ്രേഷ്ഠം നാഗൈർഭോഗവതീ യഥാ।
`തതസ്തു വിശ്വകർമാണം പൂജയിത്വാ വിസൃജ്യ ച॥ 1-227-95 (9904) 
ദ്വൈപായനം ച സംപൂജ്യ വിസൃജ്യ ച നരാധിപഃ।
വാർഷ്ണേയമബ്രവീദ്രാജാ ഗന്തുകാമം കൃതക്ഷണം॥ 1-227-96 (9905) 
തവ പ്രസാദാദ്വാർഷ്ണേയ രാജ്യം പ്രാപ്തം മയാഽനഘ।
പ്രസാദാദേവ തേ വീര ശൂന്യം രാഷ്ട്രം സുദുർഗമം॥ 1-227-97 (9906) 
തവൈവ തു പ്രസാദേന രാജ്യസ്ഥാശ്ച ഭവാമഹേ।
ഗതിസ്ത്വമാപത്കാലേഽപി പാണ്ഡവാനാം ച മാധവ॥ 1-227-98 (9907) 
ജ്ഞാത്വാ തു കൃത്യം കർതവ്യം കാരയസ്വ ഭവാൻഹി നഃ।
യദിഷ്ടമനുമന്തവ്യം പാണ്ഡവാനാം ത്വയാഽനഘ॥ 1-227-99 (9908) 
ശ്രീവാസുദേവ ഉവാച। 1-227-100x (1248) 
ത്വത്പ്രഭാവാൻമഹാരാജ്യം സംപ്രാപ്തം ഹി സ്വധർമതഃ।
പിതൃപൈതാമഹം രാജ്യം കഥം ന സ്യാത്തവ പ്രഭോ॥ 1-227-100 (9909) 
ധാർതരാഷ്ട്രാ ദുരാചാരാഃ കിം കരിഷ്യന്തി പാണ്ഡവാൻ।
യഥേഷ്ടം പാലയ ജഗച്ഛശ്വദ്ധർമധുരം വഹ॥ 1-227-101 (9910) 
പുനഃ പുനശ്ച സംഹർഷാദ്ബ്രാഹ്മണാൻഭര പൌരവ।
അദ്യൈവ നാരദഃ ശ്രീമാനാഗമിഷ്യതി സത്വരഃ॥ 1-227-102 (9911) 
ആദത്സ്വ തസ്യ വാക്യാനി ശാസനം കുരു തസ്യ വൈ।
ഏവമുക്ത്വാ തതഃ കുന്തീമഭിവാദ്യ ജനാർദനഃ॥ 1-227-103 (9912) 
ഉവാച ശ്ലക്ഷ്ണയാ വാചാ ഗമിഷ്യാമി നമോസ്തു തേ।  1-227-104 (9913) 
കുന്ത്യുവാച।
ജാതുഷം ഗൃഹമാസാദ്യ മയാ പ്രാപ്തം യദാനഘ॥  1-227-104x (1249) 
ആര്യേണ സമഭിജ്ഞാതം ത്വയാ വൈ യദുപുംഗവ।
ത്വയാ നാഥേന ഗോവിന്ദ ദുഃഖം തീർണം മഹത്തരം॥ 1-227-105 (9914) 
ത്വം ഹി നാഥസ്ത്വനാഥാനാം ദരിദ്രാണാം വിശേഷതഃ।
സർവദുഃഖാനി ശാംയന്തി തവ സന്ദർശനാൻമമ॥ 1-227-106 (9915) 
സ്മരസ്വൈനാൻമഹാപ്രാജ്ഞ തേന ജീവന്തി പാണ്ഡവാഃ॥  1-227-107 (9916) 
വൈശംപായന ഉവാച। 1-227-108x (1250) 
കരിഷ്യാമീതി ചാമന്ത്ര്യ അഭിവാദ്യ പിതൃഷ്വസാം।
ഗമനായ മതിം ചക്രേ വാസുദേവഃ സഹാനുഗഃ॥'  1-227-108 (9917) 
താന്നിവേശ്യ തതോ വീരഃ സഹ രാമേണ കൌരവാൻ।
യയൌ ദ്വാരവതീം രാജൻപാണ്ഡവാനുമതേ തദാ॥ ॥ 1-227-109 (9918) 
 
ഇതി ശ്രീമൻമഹാഭാരതേ ആദിപർവണി വിദുരാഗമനരാജ്യലാഭപർവണി സപ്തവിംശത്യധികദ്വിശതതമോഽധ്യായഃ॥ 227 ॥




ആദിപർവ - അധ്യായ 228

॥ ശ്രീഃ ॥

1.228. അധ്യായഃ 228 

Mahabharata - Adi Parva - Chapter Topics

പാണ്ഡവാനാം സമീപേ നാരദാഗമനം॥ 1 ॥

Mahabharata - Adi Parva - Chapter Text

1-228-0 (9919) 
ജനമേജയ ഉവാച। 1-228-0x (1251) 
ഏവം സംപ്രാപ്യ രാജ്യം തദിന്ദ്രപ്രസ്ഥേ തപോധന।
അത ഊർധ്വം നരവ്യാഘ്രാഃ കിമകുർവത പാണ്ഡവാഃ॥ 1-228-1 (9920) 
സർവ ഏവ മഹാത്മാനഃ സർവേ മമ പിതാമഹാഃ।
ദ്രൌപദീ ധർമപത്നീ ച കഥം താനന്വവർതത॥ 1-228-2 (9921) 
കഥമാസുശ്ച കൃഷ്ണായാമേകസ്യാം തേ നരർഷഭാഃ।
വർതമാനാ മഹാഭാഗാ നാഭിദ്യന്ത പരസ്പരം॥ 1-228-3 (9922) 
ശ്രോതുമിച്ഛാംയഹം തത്ര വിസ്തരേണ യഥാതഥം।
തേഷാം ചേഷ്ടിതമന്യോന്യം യുക്താനാം കൃഷ്ണയാ സഹ॥ 1-228-4 (9923) 
വൈശംപായന ഉവാച। 1-228-5x (1252) 
ധൃതരാഷ്ട്രാഭ്യനുജ്ഞാതാ ഇന്ദ്രപ്രസ്ഥം പ്രവിശ്യ തത്।
രേമിരേ പുരുഷവ്യാഘ്രാഃ കൃഷ്ണയാ സഹ പാണ്ഡവാഃ॥ 1-228-5 (9924) 
പ്രാപ്യ രാജ്യം മഹാതേജാഃ സത്യസന്ധോ യുധിഷ്ഠിരഃ।
പാലയാമാസ ധർമേണ പൃഥിവീം ഭ്രാതൃഭിഃ സഹ॥ 1-228-6 (9925) 
ജിതാരയോ മഹാത്മാനഃ സത്യധർമപരായണാഃ।
ഏവം പുരമിദം പ്രാപ്യ തത്രോഷുഃ പാണ്ഡുനന്ദനാഃ॥ 1-228-7 (9926) 
കുർവാണാഃ പൌരകാര്യാണി സർവാണി ഭരതർഷഭാഃ।
ആസാഞ്ചക്രുർമഹാർഹേഷു പാർഥിവേഷ്വാസനേഷു ച॥ 1-228-8 (9927) 
തേഷു തത്രോപവിഷ്ടേഷു പാണ്ഡവേഷു മഹാത്മസു।
ആയയൌ ധർമരാജം തു ദ്രഷ്ടുകാമോഽഥ നാരദഃ॥ 1-228-9 (9928) 
`പഥാ നക്ഷത്രജുഷ്ടേന സുപർണാചരിതേന ച।
ചന്ദ്രസൂര്യപ്രകാശേന സേവിതേന മഹർഷിഭിഃ॥ 1-228-10 (9929) 
നഭസ്സ്ഥലേന ദിവ്യേന ദുർലഭേനാതപസ്വിനാം।
ഭൂതാർചിതോ ഭൂതധരാം രാഷ്ട്രമന്ദിരഭൂഷിതാം॥ 1-228-11 (9930) 
അവേക്ഷമാണോ ദ്യുതിമാനാജഗാമ മഹാതപാഃ।
സർവവേദാന്തഗോ വിപ്രഃ സർവവേദാംഗപാരഗഃ॥ 1-228-12 (9931) 
പരേണ തപസാ യുക്തോ ബ്രാഹ്മേണ തപസാ വൃതഃ।
നയേ നീതൌ ച നിസ്തോ വിശ്രുതശ്ച മഹാമുനിഃ॥ 1-228-13 (9932) 
പരാത്പരതരം പ്രാപ്തോ ധർമാൻസമഭിജഗ്മിവാൻ।
ഭാവിതാത്മാ ഗതരജാഃ ശാന്തോ മൃദുർഋജുർദിവജഃ॥ 1-228-14 (9933) 
ധർമേണാധിഗതഃ സർവൈർദേവദാനവമാനുഷൈഃ।
ക്ഷീണകർമസു പാപേഷു ഭൂതേഷു വിവിധേഷു ച॥ 1-228-15 (9934) 
സർവഥാ കൃതമര്യാദോ വേദേഷു വിവിധേഷു ച।
ശതശഃ സോമപാ യജ്ഞേ പുണ്യേ പുണ്യകൃദഗ്നിചിത്॥ 1-228-16 (9935) 
ഋക്സാമയജുഷാം വേത്താ ന്യായദൃഗ്ധർമകോവിദഃ।
ഋജുരാരോഹബാന്വൃദ്ധോ ഭൂയിഷ്ഠപഥികോഽനഘഃ॥ 1-228-17 (9936) 
ശ്ലക്ഷ്ണയാ ശിഖയോപേതഃ സംപന്നഃ പരമത്വിഷാ।
അവദാതേ ച സൂക്ഷ്മേ ച ദിവ്യേ ച രചിതേ ശുഭേ॥ 1-228-18 (9937) 
മഹേന്ദ്രദത്തേ മഹതീ ബിഭ്രത്പരമവാസസീ।
ജാംബൂനദമയേ ദിവ്യേ ഗണ്ഡൂപദമുഖേ നവേ॥ 1-228-19 (9938) 
അഗ്ന്യർകസദൃശേ ദിവ്യേ ധാരയൻകുണ്ഡലേ ശുഭേ।
രാജതച്ഛത്രമുച്ഛ്രിത്യ ചിത്രം പരമവർചസം॥ 1-228-20 (9939) 
പ്രാപ്യ ദുഷ്പ്രാപമന്യേന ബ്രഹ്മവർചസമുത്തമം।
ഭവനേ ഭൂമിപാലസ്യ ബൃഹസ്പതിരിവാപ്ലുതഃ॥ 1-228-21 (9940) 
സംഹിതായാം ച സർവേഷാം സ്ഥിതസ്യോപസ്ഥിതസ്യ ച।
ദ്വിപദസ്യ ച ധർമസ്യ ക്രമധർമസ്യ പാരഗഃ॥ 1-228-22 (9941) 
ഗാധാ സാമാനുസാമജ്ഞഃ സാംനാം പരമവൽഗുനാം।
ആത്മനഃ സർവമോക്ഷിഭ്യഃ കൃതിമാൻകൃത്യവിത്സദാ॥ 1-228-23 (9942) 
യജുർധർമൈർബഹുവിധൈർമതോ മതിമതാം വരഃ।
വിദിതാർഥഃ സമശ്ചൈവ ച്ഛേത്താ നിഗമസംശയാൻ॥ 1-228-24 (9943) 
അർഥനിർവചനേ നിത്യം സംശയച്ഛിദസംശയഃ।
പ്രകൃത്യാ ധർമകുശലോ ദാതാ ധർമവിശാരദഃ॥ 1-228-25 (9944) 
ലോപേനാഗമധർമേണ സങ്ക്രമേണ ച വൃത്തിഷു।
ഏകശബ്ദാംശ്ച നാനാർഥാനേകാർഥാംശ്ച പൃഥക്കൃതാൻ॥ 1-228-26 (9945) 
പൃഥഗർഥാഭിധാനാംശ്ച പ്രയോഗാനന്വവേക്ഷിതാ।
പ്രമാണഭൂതോ ലോകേഷു സർവാധികരണേഷു ച॥ 1-228-27 (9946) 
സർവവർണവികാരേഷു നിത്യം കുശലപൂജിതഃ।
സ്വരേഽസ്വരേ ച വിവിധേ വൃത്തേഷു വിവിധേഷു ച॥ 1-228-28 (9947) 
സമസ്ഥാനേഷു സർവേഷു സമാംനായേഷു ധാതുഷു।
ഉദ്ദേശ്യാനാം സമാഖ്യാതാ സർവമാഖ്യാതമുദ്ദിശൻ॥ 1-228-29 (9948) 
അഭിസന്ധിഷു തത്ത്വജ്ഞഃ പദാന്യംഗാന്യനുസ്മരൻ।
കാലധർമേണ നിർദിഷ്ടം യഥാർഥം ച വിചാരയൻ॥ 1-228-30 (9949) 
ചികീർഷിതം ച യോ വേത്താ യഥാ ലോകേന സംവൃതം।
വിഭാഷിതം ച സമയം ഭാഷിതം ഹൃദയംഗമം॥ 1-228-31 (9950) 
ആത്മനേ ച പരസ്മൈ ച സ്വരസംസ്കാരയോഗവിത്।
ഏഷാം സ്വരാണാം ജ്ഞാതാ ച ബോദ്ധാ പ്രവചനഃ സ്വരാട്॥ 1-228-32 (9951) 
വിജ്ഞാതാ ചോക്തവാക്യാനാമേകതാം ബഹുതാം തഥാ।
ബോദ്ധാ ഹി പരമാർഥാംശ്ച വിവിധാംശ്ച വ്യതിക്രമാൻ॥ 1-228-33 (9952) 
അഭേദതശ്ച ബഹുശോ ബഹുശശ്ചാപി ഭേദതഃ।
വക്താ വിവിധവാക്യാനാം നാനാദേശസമീക്ഷിതാ॥ 1-228-34 (9953) 
പഞ്ചാഗമാംശ്ച വിവിധാനാദേശാംശ്ച സമീക്ഷിതാ।
നാനാർഥകുശലസ്തത്ര തദ്ധിതേഷു ച കൃത്സ്നശഃ॥ 1-228-35 (9954) 
പരിഭൂഷയിതാ വാചാം വർണതഃ സ്വരതോഽർഥതഃ।
പ്രത്യയം ച സമാഖ്യാതാ നിയതം പ്രതിധാതുകം॥ 1-228-36 (9955) 
പഞ്ച ചാക്ഷരജാതാനി സ്വരസഞ്ജ്ഞാനി യാനി ച।
തമാഗതമൃഷിം ദൃഷ്ട്വാ പ്രത്യുദ്ഗംയാഭിവാദ്യ ച॥'  1-228-37 (9956) 
ആസനം രുചിരം തസ്മൈ പ്രദദൌ സ യുധിഷ്ഠിരഃ।
`കൃഷ്ണാജിനോത്തരേ തസ്മിന്നുപവിഷ്ടോ മഹാനൃഷിഃ॥'  1-228-38 (9957) 
ദേവർഷേരുപവിഷ്ടസ്യ സ്വയമർധ്യം യഥാവിധി।
പ്രാദാദ്യുധിഷ്ഠിരോ ധീമാന്രാജ്യം തസ്മൈ ന്യവേദയത്। 
പ്രതിഗൃഹ്യ തു താം പൂജാമൃഷിഃ പ്രീതമനാസ്തദാ॥  1-228-39 (9958) 
ആശീർഭിർവർധയിത്വാ ച തമുവാചാസ്യതാമിതി।
നിഷസാദാഭ്യനുജ്ഞാതസ്തതോ രാജാ യുധിഷ്ഠിരഃ॥ 1-228-40 (9959) 
പ്രേഷയാമാസ കൃഷ്ണായൈ ഭഗവന്തമുപസ്ഥിതം।
ശ്രുത്വൈതദ്ദ്രൌപദീ ചാപി ശുചിർഭൂത്വാ സമാഹിതാ॥ 1-228-41 (9960) 
ജഗാമ തത്ര യത്രാസ്തേ നാരദഃ പാണ്ഡവൈഃ സഹ।
തസ്യാഭിവാദ്യ ചരണൌ ദേവർഷേർധർമചാരിണീ॥ 1-228-42 (9961) 
കൃതാഞ്ജലിഃ സുസംവീതാ സ്ഥിതാഽഥ ദ്രുപദാത്മജാ।
തസ്യാശ്ചാപി സ ധർമാത്മാ സത്യവാഗൃഷിസത്തമഃ॥ 1-228-43 (9962) 
ആശിഷോ വിവിധാഃ പ്രോച്യ രാജപുത്ര്യാസ്തു നാരദഃ।
ഗംയതാമിതി ഹോവാച ഭഗവാംസ്താമനിന്ദിതാം॥ 1-228-44 (9963) 
ഗതായാമഥ കൃഷ്ണായാം യുധിഷ്ഠിരപുരോഗമാൻ।
വിവിക്തേ പാണ്ഡവാൻസർവാനുവാച ഭഗവാനൃഷിഃ॥ 1-228-45 (9964) 
പാഞ്ചാലീ ഭവതാമേകാ ധർമപത്നീ യശസ്വിനീ।
യഥാ വോ നാത്ര ഭേദഃ സ്യാത്തഥാ നീതിർവിധീയതാം॥ 1-228-46 (9965) 
സുന്ദോപസുന്ദൌ ഹി പുരാ ഭ്രാതരൌ സഹിതാവുഭൌ।
ആസ്താമവധ്യാവന്യേഷാം ത്രിഷു ലോകേഷു വിശ്രുതൌ॥ 1-228-47 (9966) 
ഏകരാജ്യാവേകഗൃഹാവേകശയ്യാസനാശനൌ।
തിലോത്തമായാസ്തൌ ഹേതോരന്യോന്യമഭിജഘ്നതുഃ॥ 1-228-48 (9967) 
രക്ഷ്യതാം സൌഹൃദം തസ്മാദന്യോന്യപ്രീതിഭാവകം।
യഥാ വോ നാത്ര ഭേദഃ സ്യാത്തത്കുരുഷ്വ യുധിഷ്ഠിര॥ 1-228-49 (9968) 
യുധിഷ്ഠിര ഉവാച। 1-228-50x (1253) 
സുന്ദോപസുന്ദാവസുരൌ കസ്യ പുത്രൌ മഹാമുനേ।
ഉത്പന്നശ്ച കഥം ഭേദഃ കഥം ചാന്യോന്യമഘ്നതാം॥ 1-228-50 (9969) 
അപ്സരാ ദേവകന്യാ വൈ കസ്യ ചൈഷാ തിലോത്തമാ।
യസ്യാഃ കാമേന സംമത്തൌ ജഘ്നതുസ്തൌ പരസ്പരം॥ 1-228-51 (9970) 
ഏതത്സർവം യഥാ വൃത്തം വിസ്തരേണ തപോധന।
ശ്രോതുമിച്ഛാമഹേ ബ്രഹ്മൻപരം കൌതൂഹലം ഹി മേ॥ ॥ 1-228-52 (9971) 
 
ഇതി ശ്രീമൻമഹാഭാരതേ ആദിപർവണി വിദുരാഗമനരാജ്യലാഭപർവണി അഷ്ടാവിംശത്യധികദ്വിശതതമോഽധ്യായഃ॥ 228 ॥




ആദിപർവ - അധ്യായ 229

॥ ശ്രീഃ ॥

1.229. അധ്യായഃ 229 

Mahabharata - Adi Parva - Chapter Topics

സുന്ദോപസുന്ദകഥാ--സുന്ദോപസുന്ദയോർബ്രഹ്മണോ വരലാഭഃ॥ 1 ॥

Mahabharata - Adi Parva - Chapter Text

1-229-0 (9972) 
നാരദ ഉവാച। 1-229-0x (1254) 
ശണു മേ വിസ്തരേണേമമിതിഹാസം പുരാതനം।
ഭ്രാതൃഭിഃ സഹിതഃ പാർഥ യഥാ വൃത്തം യുധിഷ്ഠിര॥ 1-229-1 (9973) 
മഹാസുരസ്യാന്വവായേ ഹിരണ്യകശിപോഃ പുരാ।
നികുംഭോ നാമ ദൈത്യേന്ദ്രസ്തേജസ്വീ ബലവാനഭൂത്॥ 1-229-2 (9974) 
തസ്യ പുത്രൌ മഹാവീര്യൌ ജാതൌ ഭീമപരാക്രമൌ।
സുന്ദോപസുന്ദൌ ദൈത്യേന്ദ്രൌ ദാരുണൌ ക്രൂരമാനസൌ॥ 1-229-3 (9975) 
താവേകനിശ്ചയൌ ദൈത്യാവേകകാര്യാർഥസംമതൌ।
നിരന്തരമവർതേതാം സമദുഃഖസുഖാവുഭൌ॥ 1-229-4 (9976) 
വിനാഽന്യോന്യം ന ഭുഞ്ജാതേ വിനാഽന്യോന്യം ന ജൽപതഃ।
അന്യോന്യസ്യ പ്രിയകരാവന്യോന്യസ്യ പ്രിയംവദൌ॥ 1-229-5 (9977) 
ഏകശീലസമാചാരൌ ദ്വിധൈവൈകോഽഭവത്കൃതഃ।
തൌ വിവൃദ്ധൌ മഹാവീര്യൌ കാര്യേഷ്വപ്യേകനിശ്ചയൌ॥ 1-229-6 (9978) 
ത്രൈലോക്യവിജയാർഥായ സമാധായൈകനിശ്ചയം।
ദീക്ഷാം കൃത്വാ ഗതൌ വിന്ധ്യം താവുഗ്രം തേപതുസ്തപഃ॥ 1-229-7 (9979) 
തൌ തു ദീർഘേണ കാലേന തപോയുക്തൌ ബഭൂവതുഃ।
ക്ഷുത്പിപാസാപരിശ്രാന്തൌ ജടാവൽകലധാരിണൌ॥ 1-229-8 (9980) 
മലോപചിതസർവാംഗൌ വായുഭക്ഷൌ ബഭൂവതുഃ।
ആത്മമാംസാനി ജുഹ്വാന്തൌ പാദാംഗുഷ്ഠാഗ്രധിഷ്ഠിതൌ। 
ഊർധ്വബാഹൂ ചാനിമിഷൌ ദീർഘകാലം ധൃതവ്രതൌ॥  1-229-9 (9981) 
തയോസ്തപഃപ്രഭാവേണ ദീർഘകാലം പ്രതാപിതഃ।
ധൂമം പ്രമുമുചേ വിന്ധ്യസ്തദ്ഭുതമിവാഭവത്॥ 1-229-10 (9982) 
തതോ ദേവാ ഭയം ജഗ്മുരുഗ്രം ദൃഷ്ട്വാ തയോസ്തപഃ।
തപോവിഘാതാർഥമഥോ ദേവാ വിഘ്നാനി ചക്രിരേ॥ 1-229-11 (9983) 
രത്നൈഃ പ്രലോഭയാമാസുഃ സ്ത്രീഭിശ്ചോഭൌ പുനഃപുനഃ।
ന ച തൌ ചക്രതുർഭംഗം വ്രതസ്യ സുമഹാവ്രതൌ॥ 1-229-12 (9984) 
അഥ മായാം പുനർദേവാസ്തയോശ്ചക്രുർമഹാത്മനോഃ।
ഭഗിന്യോ മാതരോ ഭാര്യാസ്തയോശ്ചാത്മജനസ്തഥാ॥ 1-229-13 (9985) 
പ്രപാത്യമാനാ വിസ്രസ്താഃ ശൂലഹസ്തേന രക്ഷസാ।
ഭ്രഷ്ടാഭരണകേശാന്താ ഭ്രഷ്ടാഭരണവാസസഃ॥ 1-229-14 (9986) 
അഭിഭാഷ്യ തതഃ സർവാസ്തൌ ത്രാഹീതി വിചുക്രുശുഃ।
ന ച തൌ ചക്രതുർഭംഗം വ്രതസ്യ സുമഹാവ്രതൌ॥ 1-229-15 (9987) 
യദാ ക്ഷോഭം നോപയാതി നാർതിമന്യതരസ്തയോഃ।
തതഃ സ്ത്രിയസ്താ ഭൂതം ച സർവമന്തരധീയത॥ 1-229-16 (9988) 
തതഃ പിതാമഹഃ സാക്ഷാദഭിഗംയ മഹാസുരൌ।
വരേണ ച്ഛ്ദയാമാസ ക്വലോകഹിതഃ പ്രഭുഃ॥ 1-229-17 (9989) 
തതഃ സുന്ദോപസുന്ദൌ തൌ ഭ്രാതരൌ ദൃഢവിക്രമൌ।
ദൃഷ്ട്വാ പിതാമഹം ദേവം തസ്ഥതുഃ പ്രാഞ്ജലീ തദാ॥ 1-229-18 (9990) 
ഊചതുശ്ച പ്രഭും ദേവം തതസ്തൌ സഹിതൌ തദാ।
ആവയോസ്തപസാഽനേന യദി പ്രീതഃ പിതാമഹഃ॥ 1-229-19 (9991) 
മായാവിദാവസ്ത്രവിദൌ ബലിനൌ കാമരൂപിണൌ।
ഉഭാവപ്യമരൌ സ്യാവഃ പ്രസന്നോ യദി നൌ പ്രഭുഃ॥ 1-229-20 (9992) 
ബ്രഹ്മോവാച। 1-229-21x (1255) 
ഋതേഽമരത്വം യുവയോഃ സർവമുക്തം ഭവിഷ്യതി।
അന്യദ്വൃണീതം മൃത്യോശ്ച വിധാനമമരൈഃ സം॥ 1-229-21 (9993) 
പ്രഭവിഷ്യാവ ഇതി യൻമഹദഭ്യുദ്യതം തപഃ।
യുവയോർഹേതുനാനേന നാമരത്വം വിധീയതേ॥ 1-229-22 (9994) 
ത്രൈലോക്യവിജയാർഥായ ഭവദ്ഭ്യാമാസ്ഥിതം തപഃ।
ഹേതുനാഽനേന ദൈത്യേന്ദ്രൌ ന വാം കാമം കരോംയഹം॥ 1-229-23 (9995) 
സുന്ദോപസുന്ദാവൂചതുഃ।
ത്രിഷു ലോകേഷു യദ്ഭൂതം കിഞ്ചിത്സ്ഥാവരജംഗമം। 
സർവസ്മാന്നൌ ഭയം ന സ്യാദൃതേഽന്യോന്യം പിതാമഹ॥  1-229-24 (9996) 
പിതാമഹ ഉവാച। 1-229-25x (1256) 
യത്പ്രാർഥിതം യഥോക്തം ച കാമമേതദ്ദദാനി വാം।
മൃത്യോർവിധാനമേതച്ച യഥാവദ്വാ ഭവിഷ്യതി॥ 1-229-25 (9997) 
നാരദ ഉവാച। 1-229-26x (1257) 
തതഃ പിതാമഹോ ദത്ത്വാ വരമേതത്തദാ തയോഃ।
നിവർത്യ തപസസ്തൌ ച ബ്രഹ്മലോകം ജഗാമ ഹ॥ 1-229-26 (9998) 
ലബ്ധ്വാ വരാണി ദൈത്യേന്ദ്രാവഥ തൌ ഭ്രാതരാവുഭൌ।
അവധ്യൌ സർവലോകസ്യ സ്വമേവ ഭവനം ഗതൌ॥ 1-229-27 (9999) 
തൌ തു ലബ്ധവരൌ ദൃഷ്ട്വാ കൃതകാമൌ മനസ്വിനൌ।
സർവഃ സുഹൃഞ്ജനസ്താഭ്യാം പ്രഹർഷമുപജഗ്മിവാൻ॥ 1-229-28 (10000) 
തതസ്തൌ തു ജടാ ഭിത്ത്വാ മൌലിനൌ സംബഭൂവതുഃ।
മഹാർഹാഭരണോപേതൌ വിരജോംബരധാരിണൌ॥ 1-229-29 (10001) 
അകാലകൌമുദീം ചൈവ ചക്രതുഃ സാർവകാലികീം।
നിത്യഃ പ്രമുദിതഃ സർവസ്തയോശ്ചൈവ സുഹൃഞ്ജനഃ॥ 1-229-30 (10002) 
ഭക്ഷ്യതാം ഭുജ്യതാം നിത്യം ദീയതാം രംയതാമിതി।
ഗീയേതാം പീയതാം ചേതി ശഭ്ദശ്ചാസീദ്ഗൃഹേ ഗൃഹേ॥ 1-229-31 (10003) 
തത്രതത്ര മഹാനാദൈരുത്കൃഷ്ടതലനാദിതൈഃ।
ഹൃഷ്ടം പ്രമുദിതം സർവം ദൈത്യാനാമഭവത്പുരം॥ 1-229-32 (10004) 
തൈസ്തൈർവിഹാരൈർബഹുഭിർദൈത്യാനാം കാമരൂപിണാം।
സമാഃ സങ്ക്രീഡതാം തേഷാമഹരേകമിവാഭവത്॥ ॥ 1-229-33 (10005) 
 
ഇതി ശ്രീമൻമഹാഭാരതേ ആദിപർവണി വിദുരാഗമനരാജ്യലാഭപർവണി ഏകോനത്രിംശദധികദ്വിശതതമോഽധ്യായഃ॥ 229 ॥




ആദിപർവ - അധ്യായ 230

॥ ശ്രീഃ ॥

1.230. അധ്യായഃ 230 

Mahabharata - Adi Parva - Chapter Topics

സുന്ദോപസുന്ദയോഃ ദിഗ്വിജയഃ കുരുക്ഷേത്രേ നിവാസശ്ച॥ 1 ॥

Mahabharata - Adi Parva - Chapter Text

1-230-0 (10006) 
നാരദ ഉവാച। 1-230-0x (1258) 
ഉത്സവേ വൃത്തമാത്രേ തു ത്രൈലോക്യാകാങ്ക്ഷിണാവുഭൌ।
മന്ത്രയിത്വാ തതഃ സേനാം താവജ്ഞാപയതാം തദാ॥ 1-230-1 (10007) 
സുഹൃദ്ഭിരപ്യനുജ്ഞാതൌ ദൈത്യൈർവൃദ്ധൈശ്ച മന്ത്രിഭിഃ।
കൃത്വാ പ്രാസ്ഥാനികം രാത്രൌ മഘാസു യയതുസ്തദാ॥ 1-230-2 (10008) 
ഗദാപിട്ടശധാരിണ്യാ ശൂലമുദ്ഗരഹസ്തയാ।
പ്രസ്ഥിതൌ സഹ വർമിണ്യാ മഹത്യാ ദൈത്യസേനയാ॥ 1-230-3 (10009) 
മംഗലൈഃ സ്തുതിഭിശ്ചാപി വിജയപ്രതിസംഹിതൈഃ।
ചാരണൈഃ സ്തൂയമാനൌ തൌ ജഗ്മതുഃ പരയാ മുദാ॥ 1-230-4 (10010) 
താവന്തരിക്ഷമുത്പ്ലുത്യ ദൈത്യൌ കാമഗമാവുഭൌ।
ദേവാനാമേവ ഭവനം ജഗ്മതുര്യുദ്ദുർമദൌ॥ 1-230-5 (10011) 
തയോരാഗമനം ജ്ഞാത്വാ വരദാനം ച തത്പ്രഭോഃ।
ഹിത്വാ ത്രിവിഷ്ടപം ജഗ്മുർബ്രഹ്മലോകം തതഃ സുരാഃ॥ 1-230-6 (10012) 
താവിന്ദ്രലോകം നിർജിത്യ യക്ഷരക്ഷോഗണാംസ്തദാ।
ഖേചരാണ്യപി ഭൂതാനി ജഘ്നതുസ്തീവ്രവിക്രമൌ॥ 1-230-7 (10013) 
അന്തർഭൂമിഗതാന്നാഗാഞ്ജിത്വാ തൌ ച മഹാരഥൌ।
സമുദ്രവാസിനീഃ സർവാ ംലേച്ഛജാതീർവിജിഗ്യതുഃ॥ 1-230-8 (10014) 
തതഃ സർവാം മഹീം ജേതുമാരബ്ധാവുഗ്രശാസനൌ।
സൈനികാംശ്ച സമാഹൂയ സുതീക്ഷ്ണം വാക്യമൂചതുഃ॥ 1-230-9 (10015) 
രാജർഷയോ മഹായജ്ഞൈർഹവ്യകവ്യൈർദ്വിജാതയഃ।
തേജോ ബലം ച ദേവാനാം വർധന്തി ശ്രിയം തഥാ॥ 1-230-10 (10016) 
തേഷാമേവം പ്രവൃത്താനാം സർവേഷാമസുരദ്വിഷാം।
സംഭൂയ സർവൈരസ്മാഭിഃ കാര്യഃ സർവാത്മനാ വധഃ॥ 1-230-11 (10017) 
ഏവം സർവാൻസമാദിശ്യ പൂർവതീരേ മഹോദധേഃ।
ക്രൂരാം മതിം സമാസ്ഥായ ജഗ്മതുഃ സർവതോമുഖൌ॥ 1-230-12 (10018) 
യജ്ഞൈര്യജന്തി യേ കേചിദ്യാജയന്തി ച യേ ദ്വിജാഃ।
താൻസർവാൻപ്രസഭം ഹത്വാ ബലിനൌ ജഗ്മതുസ്തതഃ॥ 1-230-13 (10019) 
ആശ്രമേഷ്വഗ്നിഹോത്രാണി മുനീനാം ഭാവിതാത്മനാം।
ഗൃഹീത്വാ പ്രക്ഷിപന്ത്യപ്സു വിശ്രബ്ധം സൈനികാസ്തയോഃ॥ 1-230-14 (10020) 
തപോധനൈശ്ച യേ ക്രുദ്ധൈഃ ശാപാ ഉക്താ മഹാത്മഭിഃ।
നാക്രാമന്ത തയോസ്തേഽപി വരദാനനിരാകൃതാഃ॥ 1-230-15 (10021) 
നാക്രാമന്ത യദാ ശാപാ ബാണാ മുക്താഃ ശിലാസ്വിവ।
നിയമാൻസംപരിത്യജ്യ വ്യദ്രവന്ത ദ്വിജാതയഃ॥ 1-230-16 (10022) 
പൃഥിവ്യാം യേ തപഃസിദ്ധാ ദാന്താഃ ശമപരായണാഃ।
തയോർഭയാദ്ദുദ്രുവുസ്തേ വൈനതേയാദിവോരഗാഃ॥ 1-230-17 (10023) 
മഥിതൈരാശ്രമൈർഭഗ്നൈർവികീർണകലശസ്രുവൈഃ।
ശൂന്യമാസീജ്ജഗത്സർവം കാലേനേവ ഹതം തദാ॥ 1-230-18 (10024) 
തതോ രാജന്നദൃശ്യദ്ഭിർഋഷിഭിശ്ച മഹാസുരൌ।
ഉഭൌ വിനിശ്ചയം കൃത്വാ വികുർവാതേ വധൈഷിണൌ॥ 1-230-19 (10025) 
പ്രഭിന്നകരടൌ മത്തൌ ഭൂത്വാ കുഞ്ജരരൂപിണൌ।
സംലീനമപി ദുർഗേഷു നിന്യതുര്യമസാദനം॥ 1-230-20 (10026) 
സിംഹൌ ഭൂത്വാ പുനർവ്യാഘ്രൌ പുനശ്ചാന്തർഹിതാവുഭൌ।
തൈസ്തൈരുപായൈസ്തൌ ക്രൂരാവൃഷീന്ദൃഷ്ട്വാ നിജഘ്നതുഃ॥ 1-230-21 (10027) 
നിവൃത്തയജ്ഞസ്വാധ്യായാ പ്രനഷ്ടനൃപതിദ്വിജാ।
ഉത്സന്നോത്സവയജ്ഞാ ച ബഭൂവ വസുധാ തദാ॥ 1-230-22 (10028) 
ഹാഹാഭൂതാ ഭയാർതാ ച നിവൃത്തവിപണാപണാ।
നിവൃത്തദേവകാര്യാ ച പുണ്യോദ്വാഹവിവർജിതാ॥ 1-230-23 (10029) 
നിവൃത്തകൃഷിഗോരക്ഷാ വിധ്വസ്തനഗരാശ്രമാ।
അസ്ഥികങ്കാലസങ്കീർണാ ഭൂർബഭൂവോഗ്രദർശനാ॥ 1-230-24 (10030) 
നിവൃത്തപിതൃകാര്യം ച നിർവഷട്കാരമംഗലം।
ജഗത്പ്രതിഭയാകാരം ദുഷ്പ്രേക്ഷ്യമഭവത്തദാ॥ 1-230-25 (10031) 
ചന്ദ്രാദിത്യൌ ഗ്രഹാസ്താരാ നക്ഷത്രാണി ദിവൌകസഃ।
ജഗ്മുർവിഷാദം തത്കർമ ദൃഷ്ട്വാ സുന്ദോപസുന്ദയോഃ॥ 1-230-26 (10032) 
ഏവം സർവാ ദിശോ ദൈത്യൌ ജിത്വാ ക്രൂരേണ കർമണാ।
നിഃസപത്നൌ കുരുക്ഷേത്രേ നിവേശമഭിചക്രതുഃ॥ ॥ 1-230-27 (10033) 
 
ഇതി ശ്രീമൻമഹാഭാരതേ ആദിപർവണി വിദുരാഗമനരാജ്യലാഭപർവണി ത്രിംശദധികദ്വിശതതമോഽധ്യായഃ॥ 230 ॥

Mahabharata - Adi Parva - Chapter Footnotes

1-230-3 പ്രസ്ഥിതൌ സഹധർമിണ്യാ ഇതി ഖ.പാഠഃ। ജയമരണരൂപതുല്യധർമ പത്യേത്യർഥഃ। രത്നo॥ 1-230-19 അദൃശ്യദ്ഭിഃ അദൃശ്യൈഃ തൃതീയാചേയം സപ്തർംയേഥ ഋഷിഷ്വദൃശ്യേഷു സത്സ്വിത്യർഥഃ॥ ത്രിംശദധികദ്വിശതതമോഽധ്യായഃ॥ 230 ॥



ആദിപർവ - അധ്യായ 231

॥ ശ്രീഃ ॥

1.231. അധ്യായഃ 231 

Mahabharata - Adi Parva - Chapter Topics

സുന്ദോപസുന്ദകൃതോപദ്രവം നിവേദ്യ ദേവാദിഭിഃ പ്രാർഥിതേന ബ്രഹ്മണാ ആജ്ഞപ്തേന വിശ്വകർമണാ തിലോത്തമാസൃഷ്ടിഃ॥ 1 ॥ തിലോത്തമയാ ബ്രഹ്മാജ്ഞാസ്വീകാരഃ॥ 2 ॥

Mahabharata - Adi Parva - Chapter Text

1-231-0 (10034) 
നാരദ ഉവാച। 1-231-0x (1259) 
തതോ ദേവർഷയഃ സർവേ സിദ്ധാശ്ച പരമർഷയഃ।
ജഗ്മുസ്തദാ പരമാർതിം ദൃഷ്ട്വാ തത്കദനം മഹത്॥ 1-231-1 (10035) 
തേഽഭിജഗ്മുർജിതക്രോധാ ജിതാത്മാനോ ജിതേന്ദ്രിയാഃ।
പിതാമഹസ്യ ഭനം ജഗതഃ കൃപയാ തദാ॥ 1-231-2 (10036) 
തതോ ദദൃശുരാസീനം സഹ ദേവൈഃ പിതാമഹം।
സിദ്ധൈർബ്രഹ്മർഷിഭിശ്ചൈവ സമന്താത്പരിവാരിതം॥ 1-231-3 (10037) 
തത്ര ദേവോ മഹാദേവസ്തത്രാഗ്നിർവായുനാ സഹ।
ചന്ദ്രാദിത്യൌ ച ശക്രശ്ച പാരമേഷ്ഠ്യാസ്തഥർഷയഃ॥ 1-231-4 (10038) 
വൈഖാനസാ വാലഖില്യാ വാനപ്രസ്ഥാ മരീചിപാഃ।
അജാശ്ചൈവാവിമൂഢാശ്ച തേജോഗർഭാസ്തപസ്വിനഃ॥ 1-231-5 (10039) 
ഋഷയഃ സർവ ഏവൈതേ പിതാമഹമുപാഗമൻ।
തതോഽഭിഗംയ തേ ദീനാഃ സർവ ഏവ മഹർഷയഃ॥ 1-231-6 (10040) 
സുന്ദോപസുന്ദയൌഃ കർമ സർവമേവ ശശംസിരേ।
യഥാ ഹൃതം യഥാ ചൈവ കൃതം യേന ക്രമേണ ച॥ 1-231-7 (10041) 
ന്യവേദയംസ്തതഃ സർവമഖിലേന പിതാമഹേ।
തതോ ദേവഗണാഃ സർവേ തേ ചൈവ പരമർഷയഃ॥ 1-231-8 (10042) 
തമേവാർഥം പുരസ്കൃത്യ പിതാമഹമചോദയൻ।
തതഃ പിതാമഹഃ ശ്രുത്വാ സർവേഷാം തദ്വചസ്തദാ॥ 1-231-9 (10043) 
മുഹൂർതമിവ സഞ്ചിന്ത്യ കർതവ്യസ്യ ച നിശ്ചയം।
തയോർവധം സമുദ്ദിശ്യ വിശ്വകർമാണമാഹ്വയത്॥ 1-231-10 (10044) 
ദൃഷ്ട്വാ ച വിശ്വകർമാണം വ്യാദിദേശ പിതാമഹഃ।
സൃജ്യതാം പ്രാർഥനീയൈകാ പ്രമദേതി മഹാതപാഃ॥ 1-231-11 (10045) 
പിതാമഹം നമസ്കൃത്യ തദ്വാക്യമഭിനന്ദ്യ ച।
നിർമമേ യോഷിതം ദിവ്യാം ചിന്തയിത്വാ പുനഃപുനഃ॥ 1-231-12 (10046) 
ത്രിഷു ലോകേഷു യത്കിഞ്ചിദ്ഭൂതം സ്ഥാവരജംഗമം।
സമാനയദ്ദർശനീയം തത്തദത്ര സ വിശ്വവിത്॥ 1-231-13 (10047) 
കോടിശശ്ചൈവ രത്നാനി തസ്യാ ഗാത്രേ ന്യവേശത്।
താം രത്നസംഘാതമയീമസൃജദ്ദേവരൂപിണീം॥ 1-231-14 (10048) 
സാ പ്രയത്നേന മഹതാ നിർമിതാ വിശ്വകർമണാ।
ത്രിഷു ലോകേഷു നാരീണാം രൂപേണാപ്രതിമാഭവത്॥ 1-231-15 (10049) 
ന തസ്യാഃ സൂക്ഷ്മമപ്യസ്തി യദ്ഗാത്രേ രൂപസംപദാ।
നിയുക്താ യത്ര വാ ദൃഷ്ടിർന സജ്ജതി നിരീക്ഷതാം॥ 1-231-16 (10050) 
സാ വിഗ്രഹവതീവ ശ്രീഃ കാമരൂപാ വപുഷ്മതീ।
`പിതാമഹമുപാതിഷ്ഠത്കിം കരോമീതി ചാബ്രവീത്॥ 1-231-17 (10051) 
പ്രീതോ ഭൂത്വാ സ ദൃഷ്ട്വൈവ പ്രീത്യാ ചാസ്യൈ വരം ദദൌ।
കാന്തത്വം സർവഭൂതാനാം സാശ്രിയാനുത്തമം വപുഃ॥ 1-231-18 (10052) 
സാ തേന വരദാനേന കർതുശ്ച ക്രിയയാ തദാ।'
ജഹാര സർവഭൂതാനാം ചക്ഷൂംഷി ച മനാംസി ച॥  1-231-19 (10053) 
തിലന്തിലം സമാനീയ രത്നാനാം യദ്വിനിർമിതാ।
തിലോത്തമേതി തത്തസ്യാ നാമ ചക്രേ പിതാമഹഃ॥ 1-231-20 (10054) 
ബ്രഹ്മാണം സാ നമസ്കൃത്യ പ്രാഞ്ജലിർവാക്യമബ്രവീത്।
കിം കാര്യം മയി ഭൂതേശ യേനാസ്ംയദ്യേഹ നിർമിതാ॥ 1-231-21 (10055) 
പിതാമഹ ഉവാച। 1-231-22x (1260) 
ഗച്ഛ സുന്ദോപസുന്ദാഭ്യാമസുരാഭ്യാം തിലോത്തമേ।
പ്രാർഥനീയേന രൂപേണ കുരു ഭദ്രേ പ്രലോഭനം॥ 1-231-22 (10056) 
ത്വത്കൃതേ ദർശാദേവ രൂപസംപത്കൃതേന വൈ।
വിരോധഃ സ്യാദ്യഥാ താഭ്യാമന്യോന്യേന തഥാ കുരു॥ 1-231-23 (10057) 
നാരദ ഉവാച। 1-231-24x (1261) 
സാ തഥേതി പ്രതിജ്ഞായ നമസ്കൃത്യ പിതാമഹം।
ചകാര മണ്ഡലം തത്ര വിബുധാനാം പ്രദക്ഷിണം॥ 1-231-24 (10058) 
പ്രാങ്മുഖോ ഭഗവാനാസ്തേ ദക്ഷിണേന മഹേശ്വരഃ।
ദേവാശ്ചൈവോത്തരേണാസൻസർവതസ്ത്വൃഷയോഽഭവൻ॥ 1-231-25 (10059) 
കുർവന്ത്യാം തു തദാ തത്ര മണ്ഡലം തത്പ്രദക്ഷിണം।
ഇന്ദ്രഃ സ്ഥാണുശ്ച ഭഗവാന്ധൈര്യേണ തു പരിച്യുതൌ॥ 1-231-26 (10060) 
ദ്രഷ്ടുകാമസ്യ ചാത്യർഥം ഗതായാം പാർശ്വതസ്തഥാ।
അന്യദഞ്ചിതപദ്മാക്ഷം ദക്ഷിണം നിഃസൃതം മുഖം॥ 1-231-27 (10061) 
പൃഷ്ഠതഃ പരിവർതന്ത്യാം പശ്ചിമം നിഃസൃതം മുഖം।
ഗതായാം ചോത്തരം പാർശ്വമുത്തരം നിഃസൃതം മുഖം॥ 1-231-28 (10062) 
മഹേന്ദ്രസ്യാപി നേത്രാണാം പൃഷ്ഠതഃ പാർശ്വതോഗ്രതഃ।
രക്താന്താനാം വിശാലാനാം സഹസ്രം സർവതോഽഭവത്॥ 1-231-29 (10063) 
ഏവം ചതുർമുഖഃ സ്ഥാണുർമഹാദേവോഽഭവത്പുരാ।
തഥാ സഹസ്രനേത്രശ്ച ബഭൂവ ബലസൂദനഃ॥ 1-231-30 (10064) 
തഥാ ദേവനികായാനാം മഹർഷീണാം ച സർവശഃ।
മുഖാനി ചാഭ്യവർതന്ത യേന യാതി തിലോത്തമാ॥ 1-231-31 (10065) 
തസ്യാ ഗാത്രേ നിപതിതാ ദൃഷ്ടിസ്തേഷാം മഹാത്മനാം।
സർവേഷാമേവ ഭൂയിഷ്ഠമൃതേ ദേവം പിതാമഹം॥ 1-231-32 (10066) 
ഗച്ഛന്ത്യാം തു തയാ സർവേ ദേവാശ്ച പരമർഷയഃ।
കൃതമിത്യേവ തത്കാര്യം മേനിരേ രൂപസംപദാ॥ 1-231-33 (10067) 
തിലോത്തമായാം തസ്യാം തു ഗതായാം ലോകഭാവനഃ।
`കൃതം കാര്യമിതി ശ്രീമാനബ്രവീച്ച പിതാമഹഃ।' 
സർവാന്വിസർജയാമാസ ദേവാനൃഷിഗണാംശ്ച താൻ॥ ॥  1-231-34 (10068) 
 
ഇതി ശ്രീമൻമഹാഭാരതേ ആദിപർവണി വിദുരാഗമനരാജ്യലാഭപർവണി ഏകത്രിംശദധികദ്വിശതതമോഽധ്യായഃ॥ 231 ॥

Mahabharata - Adi Parva - Chapter Footnotes

1-231-23 താഭ്യാം തയോഃ॥ 1-231-31 ദേവനികായാനാം ദേവസംഘാനാം യേന ദേശേന മാർഗേണ സാ യാതി തഥാ മുഖാന്യഭ്യവർതന്ത॥ ഏകത്രിംശദധികദ്വിശതതമോഽധ്യായഃ॥ 231 ॥



ആദിപർവ - അധ്യായ 232

॥ ശ്രീഃ ॥

1.232. അധ്യായഃ 232 

Mahabharata - Adi Parva - Chapter Topics

സുന്ദോപസുന്ദലമീപേ തിലോത്തമായാ ആഗമനം॥ 1 ॥ തസ്യാം സകാമയോസ്തയോഃ പരസ്പരം ഗദാപ്രഹാരേണ മരണം॥ 2 ॥ തിലോത്തമായാ ബ്രഹ്മണാ വരദാനം॥ 3 ॥ നാരദോക്താമിമാം കഥാം ശ്രുതവദ്ഭിഃ പാണ്ഡവൈഃ തത്സമക്ഷം ദ്രൌപദീവിഷയേ സമയകരണം॥ 4 ॥

Mahabharata - Adi Parva - Chapter Text

1-232-0 (10069) 
നാരദ ഉവാച। 1-232-0x (1262) 
ജിത്വാ തു പൃഥിവീം ദൈത്യൌ നിഃസപത്നൌ ഗതവ്യഥൌ।
കൃത്വാ ത്രൈലോക്യമവ്യഗ്രം കൃതകൃത്യൌ ബഭൂവതുഃ॥ 1-232-1 (10070) 
ദേവഗന്ധർവയക്ഷാണാം നാഗപാർഥിവരക്ഷസാം।
ആദായ സർവരത്നാനി പരാം തുഷ്ടിമുപാഗതൌ॥ 1-232-2 (10071) 
യദാ ന പ്രതിഷേദ്ധാരസ്തയോഃ സന്തീഹ കേചന॥
നിരുദ്യോഗൌ തദാ ഭൂത്വാ വിജഹ്രാതേഽമരാവിവ॥ 1-232-3 (10072) 
സ്ത്രീഭിർമാല്യൈശ്ച ഗന്ധൈശ്ച ഭക്ഷ്യഭോജ്യൈഃ സുപുഷ്കലൈഃ।
പാനൈശ്ച വിവിധൈർഹൃദ്യൈഃ പരാം പ്രീതിമവാപതുഃ॥ 1-232-4 (10073) 
അന്തഃപുരവനോദ്യാനേ പർവതേഷു വനേഷു ച।
യഥേപ്സിതേഷു ദേശേഷു വിജഹ്രാതേഽമരാവിവ॥ 1-232-5 (10074) 
തതഃ കദാചിദ്വിന്ധ്യസ്യ പ്രസ്ഥേ സമശിലാതലേ।
പുഷ്പിതാഗ്രേഷു സാലേഷു വിഹാരമഭിജഗ്മതുഃ॥ 1-232-6 (10075) 
ദിവ്യേഷു സർവകാമേഷു സമാനീതേഷു താവുഭൌ।
വരാസനേഷു സംഹൃഷ്ടൌ സഹ സ്ത്രീഭിർനിഷീദതുഃ॥ 1-232-7 (10076) 
തതോ വാദിത്രനൃത്താഭ്യാമുപാതിഷ്ഠന്ത തൌ സ്ത്രിയഃ।
ഗീതൈശ്ച സ്തുതിസംയുക്തൈഃ പ്രീത്യാ സമുപജഗ്മിരേ॥ 1-232-8 (10077) 
തതസ്തിലോത്തമാ തത്ര വനേ പുഷ്പാണി ചിന്വതീ।
വേഷം സാ ക്ഷിപ്തമാധായ രക്തേനൈകേന വാസസാ॥ 1-232-9 (10078) 
നദീതീരേഷു ജാതാൻസാ കർണികാരാൻപ്രചിന്വതീ।
ശനൈർജഗാമ തം ദേശം യത്രാസ്താം തൌ മഹാസുരൌ॥ 1-232-10 (10079) 
തൌ തു പീത്വാ വരം പാനം മദരക്താന്തലോചനൌ।
ദൃഷ്ട്വൈവ താം വരാരോഹാം വ്യഥിതൌ സംബഭൂവതുഃ॥ 1-232-11 (10080) 
താവുത്ഥായാസനം ഹിത്വാ ജഗ്മതുര്യത്ര സാ സ്ഥിതാ।
ഉഭൌ ച കാമസംമത്താവുഭൌ പ്രാർഥയതശ്ച താം॥ 1-232-12 (10081) 
ദക്ഷിണേ താം കരേ സുഭ്രൂം സുന്ദോ ജഗ്രാഹ പാണിനാ।
ഉപസുന്ദോപി ജഗ്രാഹ വാമേ പാണൌ തിലോത്തമാം॥ 1-232-13 (10082) 
വരപ്രദാനമത്തൌ താവൌരസേന ബലേന ച।
ധനരത്നമദാഭ്യാം ച സുരാപാനമദേന ച॥ 1-232-14 (10083) 
സർവൈരേതൈർമദൈർമത്താവന്യോന്യം ഭ്രുകുടീകൃതൌ।
മദകാമസമാവിഷ്ടൌ പരസ്പരമഥോചതുഃ॥ 1-232-15 (10084) 
മമ ഭാര്യാ തവ ഗുരുരിതി സുന്ദോഽഭ്യഭാഷത।
മമ ഭാര്യാ തവ വധൂരുപസുന്ദോഽഭ്യഭാഷത॥ 1-232-16 (10085) 
നൈഷാ തവ മമൈഷേതി തതസ്തൌ മന്യുരാവിശത്।
തസ്യാ രൂപേണ സംമത്തൌ വിഗതസ്നേഹസൌഹൃദൌ॥ 1-232-17 (10086) 
തസ്യാ ഹേതോർഗദേ ഭീമേ സംഗൃഹ്ണീതാമുഭൌ തദാ।
പ്രഗൃഹ്യ ച ഗദേ ഭീമേ തസ്യാം തൌ കാമമോഹിതൌ॥ 1-232-18 (10087) 
അഹംപൂർവമഹംപൂർവമിത്യന്യോന്യം നിജഘ്നതുഃ।
തൌ ഗദാഭിഹതൌ ഭീമൌ പേതതുർധരണീതലേ॥ 1-232-19 (10088) 
രുധിരേണാവസിക്താംഗൌ ദ്വാവിവാർകൌ നഭശ്ച്യുതൌ।
തതസ്താ വിദ്രുതാ നാര്യഃ സ ച ദൈത്യഗണസ്തഥാ॥ 1-232-20 (10089) 
പാതാലമഗമത്സർവോ വിഷാദഭയകംപിതഃ।
തതഃ പിതാമഹസ്തത്ര സഹദേവൈർമഹർഷിഭിഃ॥ 1-232-21 (10090) 
ആജഗാമ വിശുദ്ധാത്മാ പൂജയംശ്ച തിലോത്തമാം।
വരേണ ച്ഛന്ദയാമാസ ഭഗവാൻപ്രപിതാമഹഃ॥ 1-232-22 (10091) 
വരം ദിത്സുഃ സ തത്രൈനാം പ്രീതഃ പ്രാഹ പിതാമഹഃ।
ആദിത്യചരിതാംʼല്ലോകാന്വിചരിഷ്യസി ഭാമിനി॥ 1-232-23 (10092) 
തേജസാ ച സുദൃഷ്ടാം ത്വാം ന കരിഷ്യതി കശ്ചന।
ഏവം തസ്യൈ വരം ദത്വാ സർവലോകപിതാമഹഃ॥ 1-232-24 (10093) 
ഇന്ദ്രേ ത്രൈലോക്യമാധായ ബ്രഹ്മലോകം ഗതഃ പ്രഭുഃ।
ഏവം തൌ സഹിതൌ ഭഊത്വാ സർവാർഥേഷ്വേകനിശ്ചയൌ॥ 1-232-25 (10094) 
തിലോത്തമാർഥം സങ്ക്രുദ്ധാവന്യോന്യമഭിജഘ്നതുഃ।
തസ്മാദ്ബ്രവീമി വഃ സ്നേഹാത്സർവാഭരതസത്തമാഃ॥ 1-232-26 (10095) 
യഥാ വോ നാത്ര ഭേദഃ സ്യാത്സർവേഷാം ദ്രൌപദീകൃതേ।
തഥാ കുരുത ഭദ്രം വോ മമ ചേത്പ്രിയമിച്ഛഥ॥ 1-232-27 (10096) 
വൈശംപായന ഉവാച। 1-232-28x (1263) 
ഏവമുക്താ മഹാത്മാനോ നാരദേന മഹർഷിണാ।
സമയം ചക്രിരേ രാജംസ്തേഽന്യോന്യവശമാഗതാഃ। 
സമക്ഷം തസ്യ ദേവർഷേർനാരദസ്യാമിതൌജസഃ॥  1-232-28 (10097) 
`ഏകൈകസ്യ ഗൃഹേ കൃഷ്ണാ വസേദ്വർഷമകൽമഷാ'
ദ്രൌപദ്യാ നഃ സഹാസീനാനന്യോന്യം യോഽഭിദർശയേത്। 
സ നോ ദ്വാദശ മാസാനി ബ്രഹ്മചാരീ വനേ വസേത്॥  1-232-29 (10098) 
കൃതേ തു സമയേ തസ്മിൻപാണ്ഡവൈർധർമചാരിഭിഃ।
നാരദോഽപ്യഗമത്പ്രീത ഇഷ്ടം ദേശം മഹാമുനിഃ॥ 1-232-30 (10099) 
ഏവം തൈഃ സമയഃ പൂർവം കൃതോ നാരദചോദിതൈഃ।
ന ചാഭിദ്യന്ത തേ സർവേ തദാന്യോന്യേന ഭാരത॥ 1-232-31 (10100) 
`അഭ്യനന്ദന്ത തേ സർവേ തദാന്യോന്യം ച പാണ്ഡവാഃ।
ഏതദ്വിസ്തരശഃ സർവമാഖ്യാതം തേ നരാധിപ॥ 1-232-32 (10101) 
കാലേ ച തസ്മിൻസംപന്നേ യഥാവജ്ജനമേജയ॥' ॥  1-232-33 (10102) 
 
ഇതി ശ്രീമൻമഹാഭാരതേ ആദിപർവണി വിദുരാഗമനരാജ്യലാഭപർവണി ദ്വാത്രിംശദധികദ്വിശതതമോഽധ്യായഃ॥ 232 ॥ ॥ സമാപ്തം ച വിദുരാഗമനരാജ്യലാഭപർവ ॥

Mahabharata - Adi Parva - Chapter Footnotes

1-232-24 തേജസാഽർകവത്പരദൃഷ്ട്യഭിഭാവകത്വാത്സുദൃഷ്ടാം സംയഗ്ദൃഷ്ടാം ന കരിഷ്യതി കശ്ചിത്॥ ദ്വാത്രിംശദധികദ്വിശതതമോഽധ്യായഃ॥ 232 ॥



ആദിപർവ - അധ്യായ 233

॥ ശ്രീഃ ॥

1.233. അധ്യായഃ 233 

 
(അർഥാർജുനവനവാസപർവ  ॥ 15 ॥)

Mahabharata - Adi Parva - Chapter Topics

തസ്കരൈഃ കസ്യചിദ്ബ്രാഹ്മണസ്യ ഗോഹരണം॥ 1 ॥ ചോരിതാനാം ഗവാം പ്രത്യാജിഹീർഷയാ ധനുർഗ്രഹണാർഥം ദ്രൌപദീയുധിഷ്ഠിരാധിഷ്ഠിതേ ആയുധാഗാരേ അർജുനസ്യ പ്രവേശഃ॥ 2 ॥ ചോരേശ്യഃ പ്രത്യാഹൃതാ ഗാഃ ബ്രാഹ്മണായ ദത്ത്വാ യഥാസമയം അർജുനസ്യ തീർഥയാത്രാ॥ 3 ॥

Mahabharata - Adi Parva - Chapter Text

1-233-0 (10103) 
വൈശംപായന ഉവാച। 1-233-0x (1264) 
ഏവം തേ സമയം കൃത്വാ ന്യവസംസ്തത്ര പാണ്ഡവാഃ।
വശേ ശസ്ത്രപ്രതാപേന കുർവന്തോഽന്യാൻമഹീക്ഷിതഃ॥ 1-233-1 (10104) 
തേഷാം മനുജസിംഹാനാം പഞ്ചാനാമമിതൌജസാം।
ബഭൂവ കൃഷ്ണാ സർവേഷാം പാർഥാനാം വശവർതിനീ॥ 1-233-2 (10105) 
തേ തയാ തൈശ്ച സാ വീരൈഃ പതിഭിഃ സഹ പഞ്ചഭിഃ।
ബഭൂവ പരമപ്രീതാ നാഗൈരിവ സരസ്വതീ॥ 1-233-3 (10106) 
വർതമാനേഷു ധർമേണ പാണ്ഡവേഷു മഹാത്മസു।
വ്യവർധൻകുരവഃ സർവേ ഹീനദോഷാഃ സുഖാന്വിതാഃ॥ 1-233-4 (10107) 
അഥ ദീർഘേണ കാലേന ബ്രാഹ്മണസ്യ വിശാംപതേ।
കസ്യചിത്തസ്കരാ ജഹ്രുഃ കേചിദ്ഗാ നൃപസത്തമ॥ 1-233-5 (10108) 
ഹ്രിയമാണേ ധനേ തസ്മിൻബ്രാഹ്മണഃ ക്രോധമൂർച്ഛിതഃ।
ആഗംയ ഖാണ്ഡവപ്രസ്ഥമുദക്രോശത്സ പാണ്ഡവാൻ॥ 1-233-6 (10109) 
ഹ്രിയതേ ഗോധനം ക്ഷുദ്രൈർനൃശംസൈരകൃതാത്മഭിഃ।
പ്രസഹ്യ ചാസ്മദ്വിഷയാദഭ്യധാവത പാണ്ഡവാഃ॥ 1-233-7 (10110) 
ബ്രാഹ്മണസ്യ പ്രശാന്തസ്യ ഹവിർധ്വാങ്ക്ഷൈഃ പ്രലുപ്യതേ।
ശാർദൂലസ്യ ഗുഹാം ശൂന്യാം നീചഃ ക്രോഷ്ടാഭിമർദതി॥ 1-233-8 (10111) 
അരക്ഷിതാരം രാജാനം ബലിഷദ്ഭാഗഹാരിണം।
തമാഹുഃ സർവലോകസ്യ സമഗ്രം പാപചാരിണം॥ 1-233-9 (10112) 
ബ്രാഹ്മണസ്വേ ഹൃതേ ചോരൈർധർമാർഥേ ച വിലോപിതേ।
രോരൂയമാണേ ച മയി ക്രിയതാം ഹസ്തധാരണാ॥ 1-233-10 (10113) 
വൈശംപായന ഉവാച। 1-233-11x (1265) 
രോരൂയമാണസ്യാഭ്യാശേ ഭൃശം വിപ്രസ്യ പാണ്ഡവഃ।
താനി വാക്യാനി ശുശ്രാവ കുന്തീപുത്രോ ധനഞ്ജയഃ॥ 1-233-11 (10114) 
ശ്രുത്വൈവ ച മഹാബാഹുർമാ ഭൈരിത്യാഹ തം ദ്വിജം।
ആയുധാനി ച യത്രാസൻപാണ്ഡവാനാം മഹാത്മനാം॥ 1-233-12 (10115) 
കൃഷ്ണയാ സഹ തത്രാസ്തേ ധർമരാജോ യുധിഷ്ഠിരഃ।
സംപ്രവേശായ ചാശക്തോ ഗമനായ ച പാണ്ഡവഃ॥ 1-233-13 (10116) 
തസ്യ ചാർതസ്യ തൈർവാക്യൈശ്ചോദ്യമാനഃ പുനഃപുനഃ।
ആക്രന്ദേ തത്ര കൌന്തേയശ്ചിന്തയാമാസ ദുഃഖിതഃ॥ 1-233-14 (10117) 
ഹ്രിയമാണേ ധനേ തസ്മിൻബ്രാഹ്മണസ്യ തപസ്വിനഃ।
അശ്രുപ്രമാർജനം തസ്യ കർതവ്യമിതി നിശ്ചയഃ॥ 1-233-15 (10118) 
ഉപര്രേക്ഷണജോഽധർമഃ സുമഹാൻസ്യാൻമഹീപതേഃ।
യദ്യസ്യ രുദതോ ദ്വാരി ന കരോംയദ്യ രക്ഷണം॥ 1-233-16 (10119) 
അനാസ്തിക്യം ച സർവേഷാമസ്മാകമപി രക്ഷണേ।
പ്രതിതിഷ്ഠേത ലോകേഽസ്മിന്നധർമശ്ചൈവ നോ ഭവേത്॥ 1-233-17 (10120) 
അനാപൃച്ഛയ തു രാജാനം ഗതേ മയി ന സംശയഃ।
അജാതശത്രോർനൃപതേർമയി ചൈവാനൃതം ഭവേത്॥ 1-233-18 (10121) 
അനുപ്രവേശേ രാജ്ഞസ്തു വനവാസോ ഭവേൻമമ।
സർവമന്യത്പരിഹൃതം ധർഷണാത്തു മഹീപതേഃ॥ 1-233-19 (10122) 
അധർമോ വൈ മഹാനസ്തു വനേ വാ മരണം മമ।
ശരീരസ്യ വിനാശേന ധർമ ഏവ വിശിഷ്യതേ॥ 1-233-20 (10123) 
ഏവം വിനിശ്ചിത്യ തതഃ കുന്തീപുത്രോ ധനഞ്ജയഃ।
അനുപ്രവിശ്യ രാജാനമാപൃച്ഛയ ച വിശാംപതേ॥ 1-233-21 (10124) 
`മുഖമാച്ഛാദ്യ നിബിഡമുത്തരീയേണ വാസസാ।
അഗ്രജം ചാർജുനോ ഗേഹാദഭിവാദ്യാശു നിഃസൃതഃ॥'  1-233-22 (10125) 
ധനുരാദായ സംഹൃഷ്ടോ ബ്രാഹ്മണം പ്രത്യഭാഷത।
ബ്രാഹ്മണാ ഗംയതാം ശീഘ്രം യാവത്പരധനൈർഷിണഃ॥ 1-233-23 (10126) 
ന ദൂരേ തേ ഗതാഃ ക്ഷുദ്രാസ്താവദ്ഗച്ഛാവഹേ സഹ।
യാവന്നിവർതയാംയദ്യ ചോരഹസ്താദ്ധനം തവ॥ 1-233-24 (10127) 
സോഽനുസൃത്യ മഹാബാഹുർധന്വീ വർമീ രഥീ ധ്വജീ।
ശരൈർവിധ്വസ്യ താംശ്ചോരാനവജിത്യ ച തദ്ധനം॥ 1-233-25 (10128) 
ബ്രാഹ്മണം സമുപാകൃത്യ യശഃ പ്രാപ്യ ച പാണ്ഡവഃ।
തതസ്തദ്ഗേധനം പാർഥോ ദത്ത്വാ തസ്മൈ ദ്വിജാതയേ॥ 1-233-26 (10129) 
ആജഗാമ പുരം വീരഃ സവ്യസാചീ ധനഞ്ജയഃ।
സോഽഭിവാദ്യ ഗുരൂൻസർവാൻസർവൈശ്ചാപ്യഭിനന്ദിതഃ॥ 1-233-27 (10130) 
ധർമരാജമുവാചേദം വ്രതമാദിശ മേ പ്രഭോ।
സമയഃ സമതിക്രാന്തോ ഭവത്സന്ദർശനേ മയാ॥ 1-233-28 (10131) 
വനവാസം ഗമിഷ്യാമി സമയോ ഹ്യേഷ നഃ കൃതഃ।
ഇത്യുക്തോ ധർമരാസ്തു സഹസാ വാക്യമപ്രിയം॥ 1-233-29 (10132) 
കഥമിത്യബ്രവീദ്വാചാ ശോകാർതഃ സജ്ജമാനയാ।
യുധിഷ്ഠിരോ ഗുഡാകേശം ഭ്രാതാ ഭ്രാതരമച്യുതം॥ 1-233-30 (10133) 
ഉവാച ദീനോ രാജാ ച ധനഞ്ജയമിദം വചഃ।
പ്രമാണമസ്മി യദി തേ മത്തഃ ശൃണു വചോഽനഘ॥ 1-233-31 (10134) 
അനുപ്രവേശേ യദ്വീര കൃതവാംസ്ത്വം മമാപ്രിയം।
സർവം തദനുജാനാമി വ്യലീകം ന ച മേ ഹൃദി॥ 1-233-32 (10135) 
ഗുരോരനുപ്രവേശോ ഹി നോപഘാതോ യവീയസഃ।
യവീയസോഽനുപ്രവേശോ ജ്യേഷ്ഠസ്യ വിധിലോപകഃ॥ 1-233-33 (10136) 
നിവർതസ്വ മഹാബാഹോ കുരുഷ്വ വചനം മമ।
ന ഹി തേ ധർമലോപോഽസ്തി ന ച തേ ധർപണാ കൃതാ॥ 1-233-34 (10137) 
അർജുന ഉവാച। 1-233-35x (1266) 
ന വ്യാജേന ചരേദ്ധർമമിതി മേ ഭവതഃ ശ്രുതം।
ന സത്യാദ്വിചലിഷ്യാമി സത്യേനായുധമാലഭേ॥ 1-233-35 (10138) 
വൈശംപായന ഉവാച। 1-233-36x (1267) 
സോഽഭ്യനുജ്ഞായ രാജാനം വനചര്യായ ദീക്ഷിതഃ।
വനേ ദ്വാദശ മാസാംസ്തു വാസായാനുജഗാമ ഹ॥ ॥ 1-233-36 (10139) 
 
ഇതി ശ്രീമൻമഹാഭാരതേ ആദിപർവണി അർജുനവനവാസപർവണി ത്രയസ്ത്രിംശദധികദ്വിശതതമോഽധ്യായഃ॥ 233 ॥

Mahabharata - Adi Parva - Chapter Footnotes

1-233-3 നാഗൈർഗജവധൂരിവ ഇതി ങ. പാഠഃ॥ 1-233-16 ഉപപ്രേക്ഷണജ ഉപേക്ഷാജന്യഃ॥ 1-233-17 അനാസ്തിക്യമാസ്തിക്യാഭാവഃ॥ 1-233-30 സജ്ജമാനയാ സ്ഖലന്ത്യാ॥ 1-233-36 മാസാംസ്തു ബ്രഹ്മചര്യായ ദീക്ഷിതഃ ഇതി ങ. പാഠഃ॥ ത്രയസ്ത്രിംശദധികദ്വിശതതമോഽധ്യായഃ॥ 233 ॥



ആദിപർവ - അധ്യായ 234

॥ ശ്രീഃ ॥

1.234. അധ്യായഃ 234 

Mahabharata - Adi Parva - Chapter Topics

ബ്രാഹ്മണൈഃ സഹ തീർഥാന്യടതോഽർജുനസ്യ സ്നാനാർഥം ഗംഗായാമവതരണം॥ 1 ॥ തത്ര ഉലൂപ്യാ നാഗകന്യയാ ഗൃഹീതസ്യാർജുനസ്യ നാഗലോകഗമനം॥ 2 ॥ സംവാദപൂർവകമുലൂപ്യാഃ പരിഗ്രഹഃ॥ 3 ॥ ഇരാവത ഉത്പത്തിഃ॥ 4 ॥ അർജുനം പുനർഗംഗാദ്വാരമുപനീയ ഉലൂപ്യാ സ്വലോകഗമനം॥ 5 ॥

Mahabharata - Adi Parva - Chapter Text

1-234-0 (10140) 
വൈശംപായന ഉവാച। 1-234-0x (1268) 
തം പ്രയാന്തം മഹാബാഹും കൌരവാണാം യശസ്കരം।
അനുജഗ്മുർമഹാത്മാനോ ബ്രാഹ്മണാ വേദപാരഗാഃ॥ 1-234-1 (10141) 
വേദവേദാംഗവിദ്വാസസ്തഥൈവാധ്യാത്മചിന്തകാഃ।
ഭൈക്ഷാശ്ച ഭഗവദ്ഭക്താഃ സൂതാഃ പൌരാണികാശ്ച യേ॥ 1-234-2 (10142) 
കഥകാശ്ചാപരേ രാജഞ്ശ്രമണാശ്ച വനൌകസഃ।
ദിവ്യാഖ്യാനാനി യേ ചാപി പഠന്തി മധുരം ദ്വിജാഃ॥ 1-234-3 (10143) 
ഏതൈശ്ചാന്യൈശ്ച ബഹുഭിഃ സഹായൈഃ പാണ്ഡുനന്ദനഃ।
വൃതഃ ശ്ലക്ഷ്ണകഥൈഃ പ്രായാൻമരുദ്ഭിരിവ വാസവഃ॥ 1-234-4 (10144) 
രമണീയാനി ചിത്രാണി വനാനി ച സരാംസി ച।
സരിതഃ സാഗരാംശ്ചൈവ ദേശാനപി ച ഭാരത॥ 1-234-5 (10145) 
പുണ്യാന്യപി ച തീർഥാനി ദദർശ ഭരതർഷഭഃ।
സ ഗംഗാദ്വാരമാശ്രിത്യ നിവേശമകരോത്പ്രഭുഃ॥ 1-234-6 (10146) 
തത്ര തസ്യാദ്ഭുതം കർമ ശൃണു ത്വം ജനമേജയ।
കൃതവാന്യദ്വിശുദ്ധാത്മാ പാണ്ഡൂനാം പ്രവരോ ഹി സഃ॥ 1-234-7 (10147) 
നിവിഷ്ടേ തത്ര കൌന്തേയേ ബ്രാഹ്മണേഷു ച ഭാരത।
അഗ്നിഹോത്രാണി വിപ്രാസ്തേ പ്രാദുശ്ചക്രുരനേകശഃ॥ 1-234-8 (10148) 
തേഷു പ്രബോധ്യമാനേഷു ജ്വലിതേഷു ഹുതേഷു ച।
കൃതപുഷ്പോപഹാരേഷു തീരാന്തരഗതേഷു ച॥ 1-234-9 (10149) 
കൃതാഭിഷേകൈർവിദ്വദ്ഭിർനിയതൈഃ സത്പഥേ സ്ഥിതൈഃ।
ശുശുഭേഽതീവ തദ്രാജൻഗംഗാദ്വാരം മഹാത്മഭിഃ॥ 1-234-10 (10150) 
തഥാ പര്യാകുലേ തസ്മിന്നിവേശേ പാണ്ഡവർഷഭഃ।
അഭിഷേകായ കൌന്തേയോ ഗംഗാമവതതാര ഹ॥ 1-234-11 (10151) 
തത്രാഭിഷേകം കൃത്വാ സ തർപയിത്വാ പിതാമഹാൻ।
ഉത്തിതീർഷുർജലാദ്രാജന്നഗ്നികാര്യചികീർഷയാ॥ 1-234-12 (10152) 
അപകൃഷ്ടോ മഹാബാഹുർനാഗരാജസ്യ കന്യയാ।
അന്തർജലേ മഹാരാജ ഉലൂപ്യാ കാമയാനയാ॥ 1-234-13 (10153) 
ദദർശ പാണ്ഡവസ്തത്ര പാവകം സുസമാഹിതഃ।
കൌരവ്യസ്യാഥ നാഗസ്യ ഭവനേ പരമാർചിതേ॥ 1-234-14 (10154) 
തത്രാഗ്നികാര്യം കൃതവാൻകുന്തീപുത്രോ ധനഞ്ജയഃ।
അശങ്കമാനേന ഹുതസ്തേനാതുഷ്യദ്ധുതാശനഃ॥ 1-234-15 (10155) 
അഗ്നികാര്യം സ കൃത്വാ തു നാഗരാജസുതാം തദാ।
പ്രസഹന്നിവ കൌന്തേയ ഇദം വചനമബ്രവീത്॥ 1-234-16 (10156) 
കിമിദം സാഹസം ഭീരു കൃതവത്യസി ഭാമിനി।
കശ്ചായം സുഭഗേ ദേശഃ കാ ച ത്വം കസ്യ വാത്മജാ॥ 1-234-17 (10157) 
ഉലൂപ്യുവാച। 1-234-18x (1269) 
ഐരാവതകുലേ ജാതഃ കൌരവ്യോ നാമ പന്നഗഃ।
തസ്യാസ്മി ദുഹിതാ രാജന്നുലൂപീ നാമ പന്നഗീ॥ 1-234-18 (10158) 
സാഽഹം ത്വാമഭിഷേകാർഥമവതീർണം സമുദ്ഗാം।
ദൃഷ്ട്വൈവ പുരുഷവ്യാഘ്ര കന്ദർപേണാഭിമൂർച്ഛിതാ॥ 1-234-19 (10159) 
താം മാമനംഗഗ്ലപിതാം ത്വത്കൃതേ കുരുനന്ദന।
അനന്യാം നന്ദയസ്വാദ്യ പ്രദാനേനാത്മനോഽനഘ॥ 1-234-20 (10160) 
അർജുന ഉവാച। 1-234-21x (1270) 
ബ്രഹ്മചര്യമിദം ഭദ്രേ മമ ദ്വാദശമാസികം।
ധർമരാജേന ചാദിഷ്ടം നാഹമസ്മി സ്വയം വശഃ॥ 1-234-21 (10161) 
തവ ചാപി പ്രിയം കർതുമിച്ഛാമി ജലചാരിണി।
അനൃതം നോക്തപൂർവം ച മയാ കിഞ്ചന കർഹിചിത്॥ 1-234-22 (10162) 
കഥം ച നാനൃതം മേ സ്യാത്തവ ചാപി പ്രിയം ഭവേത്।
ന ച പീഡ്യേത മേ ധർമസ്തഥാ കുര്യാ ഭുജംഗമേ॥ 1-234-23 (10163) 
ഉലൂപ്യുവാച। 1-234-24x (1271) 
ജാനാംയഹം പാണ്ഡവേയ യഥാ ചരസി മേദിനീം।
യഥാ ച തേ ബ്രഹ്മചര്യമിദമാദിഷ്ടവാൻഗുരുഃ॥ 1-234-24 (10164) 
പരസ്പരം വർതമാനാന്ദ്രുപദസ്യാത്മജാം പ്രതി।
യോ നോഽനുപ്രവിശേൻമോഹാത്സ വൈ ദ്വാദശമാസികം॥ 1-234-25 (10165) 
വനേ ചരേദ്ബ്രഹ്മചര്യമിതി വഃ സമയഃ കൃതഃ।
തദിദം ദൌപദീഹേതോരന്യോന്യസ്യ പ്രവാസനം॥ 1-234-26 (10166) 
കൃതവാംസ്തത്ര ധർമാർഥമത്ര ധർമോ ന ദുഷ്യതി।
പരിത്രാണം ച കർതവ്യമാർതാനാം പൃഥുലോചന॥ 1-234-27 (10167) 
കൃത്വാ മമ പരിത്രാണം തവ ധർമോ ന ലുപ്യതേ।
യദി വാപ്യസ്യ ധർമസ്യ സൂക്ഷ്മോഽപി സ്യാദ്വ്യതിക്രമഃ॥ 1-234-28 (10168) 
സ ച തേ ധർമ ഏവ സ്യാദ്ദത്വാ പ്രാണാൻമമാർജുന।
ഭക്താം ച ഭജ മാം പാർഥ സതാമേതൻമതം പ്രഭോ॥ 1-234-29 (10169) 
ന കരിഷ്യസി ചേദേവം മൃതാം മാമുപധാരയ।
പ്രാണദാനാൻമഹാബാഹോ ചര ധർമമനുത്തമം॥ 1-234-30 (10170) 
ശരണം ച പ്രപന്നാസ്മി ത്വാമദ്യ പുരുഷോത്തമ।
ദീനാനനാഥാൻകൌന്തേയ പരിരക്ഷസി നിത്യശഃ॥ 1-234-31 (10171) 
സാഽഹം ശറണമഭ്യേമി രോരവീമി ച ദുഃഖിതാ।
യാചേ ത്വാം ചാഭികാമാഹം തസ്മാത്കുരു മമ പ്രിയം। 
സ ത്വമാത്മപ്രദാനേന സകാമാം കർതുമർഹസി॥  1-234-32 (10172) 
വൈശംപായന ഉവാച। 1-234-33x (1272) 
ഏവമുക്തസ്തു കൌന്തേയഃ പന്നഗേശ്വരകന്യയാ।
കൃതവാംസ്തത്തഥാ സർവം ധർമമുദ്ദിശ്യ കാരണം॥ 1-234-33 (10173) 
സ നാഗഭവനേ രാത്രിം താമുഷിത്വാ പ്രതാപവാൻ।
`പുത്രമുത്പാദയാമാസ സ തസ്യാം സുമനോഹരം॥ 1-234-34 (10174) 
ഇരാവന്തം മഹാഭാഗം മഹാബലപരാക്രമം।'
ഉദിതേഽഭ്യുത്ഥിതഃ സൂര്യേ കൌരവ്യസ്യ നിവേശനാത്॥  1-234-35 (10175) 
ആഗതസ്തു പുനസ്തത്ര ഗംഗാദ്വാരം തയാ സഹ।
പരിത്യജ്യ ഗതാ സാധ്വീ ഉലൂപീ നിജമന്ദിരം॥ 1-234-36 (10176) 
ദത്ത്വാ വരമജേയത്വം ജലേ സർവത്ര ഭാരത।
സാധ്യാ ജലചരാഃ സർവേ ഭവിഷ്യന്തി ന സംശയഃ॥ ॥ 1-234-37 (10177) 
 
ഇതി ശ്രീമൻമഹാഭാരതേ ആദിപർവണി അർജുനവനവാസപർവണി ചതുസ്ത്രിംശദധികദ്വിശതതമോഽധ്യായഃ॥ 234 ॥

Mahabharata - Adi Parva - Chapter Footnotes

1-234-36 പരിഷ്വജ്യേതി ഖ. പാഠഃ॥ ചതുസ്ത്രിംശദധികദ്വിശതതമോഽധ്യായഃ॥ 234 ॥



ആദിപർവ - അധ്യായ 235

॥ ശ്രീഃ ॥

1.235. അധ്യായഃ 235 

Mahabharata - Adi Parva - Chapter Topics

അർജുനസ്യ മണലൂരഗ്രാമഗമനം॥ 1 ॥ പുത്രികാപുത്രകധർമേണ ചിത്രാംഗദാപരിഗ്രഹഃ॥ 2 ॥

Mahabharata - Adi Parva - Chapter Text

1-235-0 (10178) 
വൈശംപായന ഉവാച। 1-235-0x (1273) 
കഥയിത്വാ ച തത്സർവം ബ്രാഹ്മണേഭ്യഃ സ ഭാരത।
പ്രയയൌ ഹിമവത്പാർശ്വം തതോ വജ്രധരാത്മജഃ॥ 1-235-1 (10179) 
അഗസ്ത്യവടമാസാദ്യ വസിഷ്ഠസ്യ ച പർവതം।
ഭൃഗുതുംഗേ ച കൌന്തേയഃ കൃതവാഞ്ശൌചമാത്മനഃ॥ 1-235-2 (10180) 
പ്രദദൌ ഗോസഹസ്രാണി സുബഹൂനി ച ഭാരത।
നിവേശാംശ്ച ദ്വിജാതിഭ്യഃ സോഽദദത്കുരുസത്തമഃ॥ 1-235-3 (10181) 
ഹിരണ്യബിന്ദോസ്തീർഥേ ച സ്നാത്വാ പുരുഷസത്തമഃ।
ദൃഷ്ടവാൻപാണ്ഡവശ്രേഷ്ഠഃ പുണ്യാന്യായതനാനി ച॥ 1-235-4 (10182) 
അവതീര്യ നരശ്രേഷ്ഠോ ബ്രാഹ്മണൈഃ സഹ ഭാരത।
പ്രാചീം ദിശമഭിപ്രേപ്സുർജഗാമ ഭരതർഷഭഃ॥ 1-235-5 (10183) 
ആനുപൂർവ്യേണ തീർഥാനി ദൃഷ്ടവാൻകുരുസത്തമഃ।
നദീം ചോത്പലിനീം രംയാമരണ്യം നൈമിഷം പ്രതി॥ 1-235-6 (10184) 
നന്ദാമപരനന്ദാം ച കൌശികീം ച യശസ്വിനീം।
മഹാനദീം ഗയാം ചൈവ ഗംഗാമപി ച ഭാരത॥ 1-235-7 (10185) 
ഏവം തീർഥാനി സർവാണി പശ്യമാനസ്തഥാശ്രമാൻ।
ആത്മനഃ പാവനം കുർവൻബ്രാഹ്മണേഭ്യോ ദദൌ ച ഗാഃ॥ 1-235-8 (10186) 
അംഗവംഗകലിംഗേഷു യാനി തീർഥാനി കാനിചിത്।
ജഗാമ താനി സർവാണി പുണ്യാന്യായതനാനി ച॥ 1-235-9 (10187) 
ദൃഷ്ട്വാ ച വിധിവത്താനി ധനം ചാപി ദദൌ തതഃ।
കലിംഗരാഷ്ട്രദ്വാരേഷു ബ്രാഹ്മണാഃ പാണ്ഡവാനുഗാഃ। 
അഭ്യനുജ്ഞായ കൌന്തേയമുപാവർതന്ത ഭാരത॥  1-235-10 (10188) 
സ തു തൈരഭ്യനുജ്ഞാതഃ കുന്തീപുത്രോ ധനഞ്ജയഃ।
സഹായൈരൽപകൈഃ ശൂരഃ പ്രയയൌ യത്ര സാഗരഃ॥ 1-235-11 (10189) 
സ കലിംഗാനതിക്രംയ ദേശാനായതനാനി ച।
ഹർംയാണി രമണീയാനി പ്രേക്ഷണാണോ യയൌ പ്രഭുഃ॥ 1-235-12 (10190) 
മഹേന്ദ്രപർവതം ദൃഷ്ട്വാ താപസൈരുപശോഭിതം।
`ഗോദാവര്യാം തതഃ സ്നാത്വാ താമതീത്യ മഹാബലഃ॥ 1-235-13 (10191) 
കാവേരീം താം സമാസാദ്യ സംഗമേ സാഗരസ്യ ച।
സ്നാത്വാ സംപൂജ്യ ദേവാംശ്ച പിതൄംശ്ച മുനിഭിഃ സഹ'॥ 1-235-14 (10192) 
സമുദ്രതീരേണ ശനൈർമണലൂരം ജഗാമ ഹ॥  1-235-15 (10193) 
തത്ര സർവാണി തീർഥാനി പുണ്യാന്യായതനാനി ച।
അഭിഗംയ മഹാബാഹുരഭ്യഗച്ഛൻമഹീപതിം॥ 1-235-16 (10194) 
മണലൂരേശ്വരം രാജന്ധർമജ്ഞം ചിത്രവാഹനം।
തസ്യ ചിത്രാംഗദാ നാമ ദുഹിതാ ചാരുദർശനാ॥ 1-235-17 (10195) 
താം ദദർശ പുരേ തസ്മിന്വിചരന്തീം യദൃച്ഛയാ।
ദൃഷ്ട്വാ ച താം വരാരോഹാം ചകമേ ചൈത്രവാഹനീം॥ 1-235-18 (10196) 
അഭിഗംയ ച രാജാനമവദത്സ്വം പ്രയോജനം।
ദേഹി മേ ഖൽവിമാം രാജൻക്ഷത്രിയായ മഹാത്മനേ॥ 1-235-19 (10197) 
തച്ഛ്രുത്വാ ത്വബ്രവീദ്രാജാ കസ്യ പുത്രോഽസി നാമ കിം।
ഉവാച തം പാണ്ഡവോഽഹം കുന്തീപുത്രോ ധനഞ്ജയഃ॥ 1-235-20 (10198) 
തമുവാചാഥ രാജാ സ സാന്ത്വപൂർവമിദം വചഃ।
രാജാ പ്രഭഞ്ജനോ നാമ കുലേഽസ്മിൻസംബഭൂവ ഹ॥ 1-235-21 (10199) 
അപുത്രഃ പ്രസവേനാർഥീ തപസ്തേപേ സ ഉത്തമം।
ഉഗ്രേണ തപസാ തേന ദേവദേവഃ പിനാകധൃക്॥ 1-235-22 (10200) 
ഈശ്വരസ്തോഷിതഃ പാർഥ ദേവദേവഃ ഉമാപതിഃ।
സ തസ്മൈ ഭഘവാൻപ്രാദാദേകൈകം പ്രസവം കുലേ॥ 1-235-23 (10201) 
ഏകൈകഃ പ്രസവസ്തസ്മാദ്ഭവത്യസ്മിൻകുലേ സദാ।
തേഷാം കുമാരാഃ സർവേഷാം പൂർവേഷാം മമ ജജ്ഞിരേ॥ 1-235-24 (10202) 
ഏകാ ച മമ കന്യേയം കുലസ്യോത്പാദനീ ഭൃശം।
പുത്രോ മമായമിതി മേ ഭാവനാ പുരുഷർഷഭ॥ 1-235-25 (10203) 
പുത്രികാഹേതുവിധിനാ സഞ്ജ്ഞിതാ ഭരതർഷഭ।
തസ്മാദേകഃ സുതോ യോഽസ്യാം ജായതേ ഭാരത ത്വയാ॥ 1-235-26 (10204) 
ഏതച്ഛുൽകം ഭവത്വസ്യാഃ കുലകൃജ്ജായതാമിഹ।
ഏതേന സമയേനേമാം പ്രതിഗൃഹ്ണീഷ്വ പാണ്ഡവ॥ 1-235-27 (10205) 
സ തഥേതി പ്രതിജ്ഞായ താം കന്യാം പ്രതിഗൃഹ്യ ച।
`മാസേ ത്രയോദശേ പാർഥഃ കൃത്വാ വൈവാഹികീം ക്രിയാം।' 
ഉവാസ നഗരേ തസ്മിൻമാസാംസ്ത്രീൻസ തയാ സഹ॥ ॥  1-235-28 (10206) 
 
ഇതി ശ്രീമൻമഹാഭാരതേ ആദിപർവണി അർജുനവനവാസപർവണി പഞ്ചത്രിംശദധികദ്വിശതതമോഽധ്യായഃ॥ 235 ॥




ആദിപർവ - അധ്യായ 236

॥ ശ്രീഃ ॥

1.236. അധ്യായഃ 236 

Mahabharata - Adi Parva - Chapter Topics

സൌഭദ്രതീർഥേ സ്നാനാർഥമവതീർണസ്യാർജുനസ്യ ഗ്രാഹേണ ഗ്രഹണം॥ 1 ॥ ജലാദുദ്ധരണേന ഗ്രാഹരൂപം പരിത്യജ്യ നാരീരൂപം പ്രാപ്തയാ വർഗാനാംനയാ സ്വപ്രഭൃതീനാം ബ്രാഹ്മണേന ശാപദാനകഥനം॥ 2 ॥

Mahabharata - Adi Parva - Chapter Text

1-236-0 (10207) 
വൈശംപായന ഉവാച। 1-236-0x (1274) 
തതഃ സമുദ്രേ തീർഥാനി ദക്ഷിമേ ഭരതർഷഭഃ।
അഭ്യഗച്ഛത്സുപുണ്യാനി സോഭിതാനി തപസ്വിഭിഃ॥ 1-236-1 (10208) 
വർജയന്തി സ്മ തീർതാനി തത്ര പഞ്ച സമ താപസാഃ।
അവകീർണാനി യാന്യാസൻപുരസ്താത്തു തപസ്വിഭിഃ॥ 1-236-2 (10209) 
അഗസ്ത്യതീർഥം സൌഭദ്രം പൌലോമം ച സുപാവനം।
കാരന്ധമം പ്രസന്നം ച മഹമേധഫലം ച തത്॥ 1-236-3 (10210) 
ഭാരദ്വാജസ്യ തീർഥം തു പാപപ്രശമനം മഹത്।
ഏതാനി പഞ്ച തീർഥാനി ദദർശ കുരുസത്തമഃ॥ 1-236-4 (10211) 
വിവിക്താന്യുപലക്ഷ്യാഥ താനി തീർഥാനി പാണ്ഡവഃ।
ദൃഷ്ട്വാ ച വർജ്യമാനാനി മുനിഭിർധർമബുദ്ധിഭിഃ॥ 1-236-5 (10212) 
തപസ്വിനസ്തതോഽപൃച്ഛത്പ്രാഞ്ജലിഃ കുരുനന്ദനഃ।
തീർഥാനീമാനി വർജ്യന്തേ കിമർഥം ബ്രഹ്മവാദിഭിഃ॥ 1-236-6 (10213) 
താപസാ ഊചുഃ। 1-236-7x (1275) 
ഗ്രാഹാഃ പഞ്ച വസന്ത്യേഷു ഹരന്തി ച തപോധനാൻ।
തത ഏതാനി വർജ്യന്തേ തീർഥാനി കുരുനന്ദന॥ 1-236-7 (10214) 
വൈശംപായന ഉവാച। 1-236-8x (1276) 
തേഷാം ശ്രുത്വാ മഹാബാഹുർവാര്യമാണസ്തപോധനൈഃ।
ജഗാമ താനി തീർഥാനി ദ്രഷ്ടും പുരുഷസത്തമഃ॥ 1-236-8 (10215) 
തതഃ സൌഭദ്രമാസാദ്യ മഹർഷേസ്തീർഥമുത്തമം।
വിഗാഹ്യ സഹസാ ശൂരഃ സ്നാനം ചക്രേ പരന്തപഃ॥ 1-236-9 (10216) 
അഥ തം പുരുഷവ്യാഘ്രമന്തർജലചരോ മഹാൻ।
ജഗ്രാഹ ചരണേ ഗ്രാഹഃ കുന്തീപുത്രം ധനഞ്ജയം॥ 1-236-10 (10217) 
സ തമാദായ കൌന്തേയോ വിസ്ഫുരന്തം ജലേചരം।
ഉദതിഷ്ഠൻമഹാബാഹുർബലേന ബലിനാം വരഃ॥ 1-236-11 (10218) 
ഉത്കൃഷ്ട ഏവ ഗ്രാഹസ്തു സോഽർജുനേന യശസ്വിനാ।
ബഭൂവ നാരീ കല്യാണീ സർവാഭരണഭൂഷഇതാ॥ 1-236-12 (10219) 
ദീപ്യമാനാ ശ്രിയാ രാജന്ദിവ്യരൂപാ മനോരമാ।
തദദ്ഭുതം മഹദ്ദൃഷ്ട്വാ കുന്തീപുത്രോ ധനഞ്ജയഃ॥ 1-236-13 (10220) 
താം സ്ത്രിയം പരമപ്രീത ഇദം വചനമബ്രവീത്।
കാ വൈ ത്വമസി കല്യാണികുതോ വാഽസി ജലേചരീ॥ 1-236-14 (10221) 
കിമർഥം ച മഹത്പാപമിദം കൃതവതീ പുരാ।  1-236-15 (10222) 
വർഗോവാച।
അപ്സരാഽസ്മി മഹാബാഹോ ദേവാരണ്യവിഹാരിണീ॥  1-236-15x (1277) 
ഇഷ്ടാ ധനപതേർനിത്യം വർഗാ നാമ മഹാബല।
മമ സഖ്യശ്ചതസ്രോഽന്യാഃ സർവാഃ കാമഗമാഃ ശുഭാഃ॥ 1-236-16 (10223) 
താഭിഃ സാർധം പ്രയാതാഽസ്മി ലോകപാലനിവേശനം।
തതഃ പശ്യാമഹേ സർവാ ബ്രാഹ്മണം സംശിതവ്രതം॥ 1-236-17 (10224) 
രൂപവന്തമധീയാനമേകമേകാന്തചാരിണം।
തസ്യൈവ തപസാ രാജംസ്തദ്വയം തേജസാ വൃതം॥ 1-236-18 (10225) 
ആദിത്യ ഇവ തം ദേശം ഇത്വം സർവ വ്യകാശയത്।
തസ്യ ദൃഷ്ട്വാ തപസ്താദൃഗ്രൂപചാദ്ഭുതമുത്തമം॥ 1-236-19 (10226) 
അവതീർണാഃ സ്മ തം ദേശം തപോവിഘ്നചികീർഷയാ।
അഹം ച സൌരഭേയീ ച സമീചീ ബുദ്ബുദാ ലതാ॥ 1-236-20 (10227) 
യൌഗപദ്യേന തം വിപ്രമഭ്യഗച്ഛാമ ഭാരത।
ഗായന്ത്യോഽഥഹസന്ത്യശ്ച ലോഭയിത്വാ ച തം ദ്വിജം॥ 1-236-21 (10228) 
സ ച നാസ്മാസു കൃതവാൻമനോ വീര കഥഞ്ചന।
നാകംപത മഹാതേജാഃ സ്ഥിതസ്തപസി നിർമലേ॥ 1-236-22 (10229) 
സോഽശപത്കുപിതോഽസ്മാംസ്തു ബ്രാഹ്മണഃ ക്ഷത്രിയർഷഭ।
ഗ്രാഹഭൂതാ ജലേ യൂയം ചരിഷ്യഥ ശതം സമാഃ॥ ॥ 1-236-23 (10230) 
 
ഇതി ശ്രീമൻമഹാഭാരതേ ആദിപർവണി അർജുനവനവാസപർവണി ഷട്ത്രിംശദധികദ്വിശതതമോഽധ്യായഃ॥ 236 ॥

Mahabharata - Adi Parva - Chapter Footnotes

1-236-5 ധർമബുദ്ധിഭിർദുർമരണജ ദോഷം തീർഥേനാപ്യവിനാശ്യം പശ്യദ്ഭിഃ॥ 1-236-15 ചർചോവാച ഇതി ഘ പാഠഃ॥ ഷട്ത്രിംശദധികദ്വിശതതമോഽധ്യായഃ॥ 236 ॥



ആദിപർവ - അധ്യായ 237

॥ ശ്രീഃ ॥

1.237. അധ്യായഃ 237 

Mahabharata - Adi Parva - Chapter Topics

പ്രസാദിതേന ബ്രാഹ്മണേന കൃതസ്യ ശാപമോചനപ്രകാരസ്യ, നാരദനിദേശേനൈതത്തീർഥാഗമനസ്യ ച അർജുനംപ്രതി വർഗയാ കഥനം॥ 1 ॥ ഏതത്കഥാം ശ്രുതവതാ അർജുനേന ഗ്രാഹരൂപാണാഭവശിഷ്ടാനാം ചതസൃണാമപ്യപ്സരസാം തത്തത്തീർഥേഭ്യ ഉദ്ധരണേന താസാം സ്വസ്വരൂപപ്രാപ്തിഃ॥ 2 ॥ പുനർമണലൂരമാഗത്യ തത്ര ചിത്രാംഗദായാം ജാതം ബഭ്രുവാഹനനാമാനം സ്വപുത്രം ച സ്വശ്വശുരേ സമർപ്യ അർജുനസ്യ ഗോകർണക്ഷേത്രഗമനം॥ 3 ॥

Mahabharata - Adi Parva - Chapter Text

1-237-0 (10231) 
വർഗോവാച। 1-237-0x (1278) 
തതോ വയം പ്രവ്യഥിതാഃ സർവാ ഭാരതസത്തമ।
അയാമ ശരണം വിപ്രം തം തപോധനമച്യുതം॥ 1-237-1 (10232) 
രൂപേണ വയസാ ചൈവ കന്ദർപേണ ച ദർപിതാഃ।
അയുക്തം കൃതവത്യഃ സ്മ ക്ഷന്തുമർഹസി നോ ദ്വിജ॥ 1-237-2 (10233) 
ഏഷ ഏവ വധോഽസ്മാകം സ്വയം പ്രാപ്തസ്തപോധന।
യദ്വയം സംശിതാത്മാനം പ്രലോബ്ധും ത്വാമിഹാഗതാഃ॥ 1-237-3 (10234) 
അവധ്യാസ്തു സ്ത്രിയഃ സൃഷ്ടാ മന്യന്തേ ധർമചാരിണഃ।
തസ്മാദ്ധർമേണ വർധ ത്വം നാസ്മൻഹിംസിതുമർഹസി॥ 1-237-4 (10235) 
സർവഭൂതേഷു ധർമജ്ഞ മൈത്രോ ബ്രാഹ്മണ ഉച്യതേ।
സത്യോ ഭവതു കല്യാണ ഏഷ വാദോ മനീഷിണാം॥ 1-237-5 (10236) 
ശരണം ച പ്രപന്നാനാം ശിഷ്ടാഃ കുർവന്തി പാലനം।
ശരണം ത്വാം പ്രപന്നാഃ സ്മ തസ്മാത്ത്വം ക്ഷന്തുമർഹസി॥ 1-237-6 (10237) 
വൈശംപായന ഉവാച। 1-237-7x (1279) 
ഏവമുക്തഃ സ ധർമാത്മാ ബ്രാഹ്മണഃ ശുഭകർമകൃത്।
പ്രസാദം കൃതവാന്വീര രവിസോമസമപ്രഭഃ॥ 1-237-7 (10238) 
ബ്രാഹ്മണ ഉവാച। 1-237-8x (1280) 
ശതം ശതസഹസ്രം തു സർവമക്ഷയ്യവാചകം।
പരിമാണം ശതം ത്വേതന്നേദമക്ഷയ്യവാചകം॥ 1-237-8 (10239) 
യദാ ച വോ ഗ്രാഹഭൂതാ ഗൃഹ്ണന്തീഃ പുരുഷാഞ്ജലേ।
ഉത്കർഷതി ജലാത്തസ്മാത്സ്ഥലം പുരുഷസത്തമഃ॥ 1-237-9 (10240) 
തദാ യൂയം പുനഃ സർവാഃ സ്വം രൂപം പ്രതിപത്സ്യഥ।
അനൃതം നോക്തപൂർവം മേ ഹസതാപി കദാചന॥ 1-237-10 (10241) 
താനി സർവാണി തീർഥാനി തതഃ പ്രഭൃതി ചൈവ ഹ।
നാരീതീർഥാനി നാംനേഹ ഖ്യാതിം യാസ്യന്തി സർവശഃ। 
പുണ്യാനി ച ഭവിഷ്യന്തി പാവനാനി മനീഷിണാം॥  1-237-11 (10242) 
വർഗോവാച। 1-237-12x (1281) 
തതോഽഭിവാദ്യ തം വിപ്രം കൃത്വാ ചാപി പ്രദക്ഷിണം।
അചിന്തയാമോഽപസൃത്യ തസ്മാദ്ദേശാത്സുദുഃഖിതാഃ॥ 1-237-12 (10243) 
ക്വ നു നാമ വയം സർവാഃ കാലേനാൽപേന തം നരം।
സമാഗച്ഛേമ യോ നസ്തദ്രൂപമാപാദയേത്പുനഃ॥ 1-237-13 (10244) 
താ വയം ചിന്തയിത്വൈവ മുഹൂർതാദിവ ഭാരത।
ദൃഷ്ടവത്യോ മഹാഭാഗം ദേവർഷിമുത നാരദം॥ 1-237-14 (10245) 
സംപ്രഹൃഷ്ടാഃ സ്മ തം ദൃഷ്ട്വാ ദേവർഷിമമിതദ്യുതിം।
അഭിവാദ്യ ച തം പാർഥ സ്ഥിതാഃ സ്മ വ്രീഡിതാനനാഃ॥ 1-237-15 (10246) 
സ നോഽപൃച്ഛദ്ദുഃഖമൂലമുക്തവത്യോ വയം ച തം।
ശ്രഉത്വാ തത്ര യഥാവൃത്തമിദം വചനമബ്രവീത്॥ 1-237-16 (10247) 
ദക്ഷിണേ സാഗരാനൂപേ പഞ്ച തീർഥാനി സന്തി വൈ।
പുണ്യാനി രമണീയാനി താനി ഗച്ഛത മാ ചിരം॥ 1-237-17 (10248) 
തത്രാശു പുരുഷവ്യാഘ്രഃ പാണ്ഡവേയോ ധനഞ്ജയഃ।
മോക്ഷയിഷ്യതി ശുദ്ധാത്മാ ദുഃഖാദസ്മാന്ന സംശയഃ॥ 1-237-18 (10249) 
`ഇത്യുക്ത്വാ നാരദഃ സർവാസ്തത്രൈവാന്തരധീയത।'
തസ്യ സർവാ വയം വീര ശ്രുത്വാ വാക്യമിതോ ഗതാഃ। 
തദിദം സത്യമേവാദ്യ മോക്ഷിതാഹം ത്വയാഽനഘ॥  1-237-19 (10250) 
ഏതാസ്തു മമ താഃ സഖ്യശ്ചതസ്രോഽന്യാ ജലേ ശ്രിതാഃ।
കുരു കർമ ശുഭം വീര ഏതാഃ സർവാ വിമോക്ഷയ॥ 1-237-20 (10251) 
വൈശംപായന ഉവാച। 1-237-21x (1282) 
തതസ്താഃ പാണ്ഡവശ്രേഷ്ഠഃ സർവാ ഏവ വിശാംപതേ।
`അവഗാഹ്യ ച തത്തീർഥം ഗൃഹീതോ ഗ്രാഹിഭിസ്തദാ॥ 1-237-21 (10252) 
ഗ്രാഹീഭിശ്ചോത്തതാരാശു തരയാമാസ തത്ക്ഷണാത്।
സാ ചാപ്സരാ ബഭൂവാശു സർവാഭരണഭൂഷിതാ॥ 1-237-22 (10253) 
ഏവം ക്രമേണ താഃ സർവാ മോക്ഷയാമാസ വീര്യവാൻ॥'  1-237-23 (10254) 
ഉത്ഥായ ച ജലാത്തസ്മാത്പ്രതിലഭ്യ വപുഃ സ്വകം।
താസ്തദാഽപ്സരസോ രാജന്നദൃശ്യന്ത യഥാ പുരാ॥ 1-237-24 (10255) 
തീർഥാനി ശോധയിത്വാ തു തഥാനുജ്ഞായ താഃ പ്രഭുഃ।
ചിത്രാംഗദാം പുനർദ്രഷ്ടും മണലൂരം പുനര്യയൌ॥ 1-237-25 (10256) 
തസ്യാമജനയത്പുത്രം രാജാനം ബഭ്രുവാഹനം।
തം ദൃഷ്ട്വാ പാണ്ഡവോ രാജംശ്ചിത്രവാഹനമബ്രവീത്॥ 1-237-26 (10257) 
ചിത്രാംഗദായാഃ ശുൽകം ത്വം ഗൃഹാണ ബഭ്രുവാഹനം।
അനേന ച ഭവിഷ്യാമി ഋണാൻമുക്തോ നരാധിപ॥ 1-237-27 (10258) 
ചിത്രാംഗദാം പുനർവാക്യമബ്രവീത്പാണ്ഡുനന്ദനഃ।
ഇഹൈവ ഭവ ഭദ്രം തേ വർധേഥാ ബഭ്രുവാഹനം॥ 1-237-28 (10259) 
ഇന്ദ്രപസ്ഥനിവാസം മേ ത്വം തത്രാഗത്യ രംസ്യസി।
കുന്തീ യുധിഷ്ഠിരം ഭീമം ഭ്രാതരൌ മേ കനീയസൌ॥ 1-237-29 (10260) 
ആഗത്യ തത്ര പശ്യേഥാ അന്യാനപി ച ബാന്ധവാൻ।
ബാന്ധവൈഃ സഹിതാഃ സർവൈർനന്ദസേ ത്വമനിന്ദിതേ॥ 1-237-30 (10261) 
ധർമേ സ്ഥിതഃ സത്യധൃതിഃ കൌന്തേയോഽഥ യുധിഷ്ഠിരഃ।
ജിത്വാ തു പൃഥിവീം സർവാം രാജസൂയം കരിഷ്യതി॥ 1-237-31 (10262) 
തത്രാഗച്ഛന്തി രാജാനഃ പൃഥിവ്യാം നൃപസഞ്ജ്ഞിതാഃ।
ബഹൂനി രത്നാന്യാദായ ആഗമിഷ്യതി തേ പിതാ॥ 1-237-32 (10263) 
ഏകസാർഥം പ്രയാതാസി ചിത്രവാഹനസേവയാ।
ദ്രക്ഷ്യാമി രാജസൂയേ ത്വാം പുത്രം പാലയ മാ ശുചഃ॥ 1-237-33 (10264) 
ബഭ്രുവാഹനനാംനാ തു മമ പ്രാണോ ബഹിശ്ചരഃ।
തസ്മാദ്ഭരസ്വ പുത്രം വൈ പുരുഷം വംശവർധനം॥ 1-237-34 (10265) 
ചിത്രാവാഹനദായാദം ധർമാത്പൌരവനന്ദനം।
പാണ്ഡവാനാം പ്രിയം പുത്രം തസ്മാത്പാലയ സർവദാ॥ 1-237-35 (10266) 
വിപ്രയോഗേണ സന്താപം മാ കൃഥാസ്ത്വമനിന്ദിതേ।
ചിത്രാംഗദാമേവമുക്ത്വാ `സാഗരാനൂപമാശ്രിതഃ॥ 1-237-36 (10267) 
സ്ഥാനം ദൂരം സമാപ്ലുത്യ ദത്ത്വാ ബഹുധനം തദാ।
കേരലാൻസമതിക്രംയ' ഗോകർണമഭിതോഽഗമത്॥ 1-237-37 (10268) 
ആദ്യം പശുപതേഃ സ്ഥാനം ദർശനാദേവ മുക്തിദം।
യത്ര പാപോഽപി മനുജഃ പ്രാപ്നോത്യഭയദം പദം॥ ॥ 1-237-38 (10269) 
 
ഇതി ശ്രീമൻമഹാഭാരതേ ആദിപർവണി അർജുനവനവാസപർവണി സപ്തത്രിംശദധികദ്വിശതതമോഽധ്യായഃ॥ 237 ॥

Mahabharata - Adi Parva - Chapter Footnotes

1-236-4 വർധ വർധസ്വ॥ സപ്തത്രിംശദധികദ്വിശതതമോഽധ്യായഃ॥ 237 ॥



ആദിപർവ - അധ്യായ 238

॥ ശ്രീഃ ॥

1.238. അധ്യായഃ 238 

Mahabharata - Adi Parva - Chapter Topics

അർജുനസ്യ പ്രഭാസതീർഥഗമനം॥ 1 ॥ തത്ര സ്മൃതിപഥാഗതസുഭദ്രാരൂപലാവണ്യാദികം ചിന്തയതോഽർജുനസ്യ പരിവ്രാജകവേഷസ്വീകാരേണ തസ്യാ ഹരണേ നിശ്ചയഃ॥ 2 ॥ അർജുനസ്യ ചിന്തിതജ്ഞാനേന ഹസതാ ശ്രീകൃഷ്ണേന സഹ ശായിന്യാ സത്യഭാമയാ ഹാസകാരണേ പൃഷ്ടേ താം പ്രതി അർജുനവൃത്താന്തകഥനം॥ 3 ॥ സത്യഭാമാം ശയനേ വിഹായ ഏകാകിനാ ശ്രീകൃഷ്ണേന പ്രഭാസതീർഥംപ്രതി പ്രസ്ഥാനം॥ 4 ॥ ചാരമുഖേന അർജുനസ്യ തത്രാഗമനം ശ്രുത്വാ കൃഷ്ണസ്യ തത്രാഗമനം॥ 5 ॥ അർജുനേന സംഭാപ്യ കൃഷ്ണസ്യ ദ്വാരകാംപ്രതി പുനരാഗമനം॥ 6 ॥

Mahabharata - Adi Parva - Chapter Text

1-238-0 (10270) 
വൈശംപായന ഉവാച। 1-238-0x (1283) 
സോഽപരാന്തേഷു തീർഥാനി പുണ്യാന്യായതനാനി ച।
സർവാണ്യേവാനുപൂർവ്യേണ ജഗാമാമിതവിക്രമഃ॥ 1-238-1 (10271) 
സമുദ്രേ പശ്ചിമേ യാനി തീർഥാന്യായതനാനി ച।
താനി സർവാണി ഗത്വാ സ പ്രഭാസമുപജഗ്മിവാൻ॥ 1-238-2 (10272) 
`ചിന്തയാമാസ രാത്രൌ തു ഗദേന കഥിതം പുരാ।
സുഭദ്രായാശ്ച മാധുര്യരൂപസംപദ്ഗുണാനി ച॥ 1-238-3 (10273) 
പ്രാപ്തുമം താം ചിന്തയാമാസ കോഽത്രോപായോ ഭവേദിതി।
വേഷവൈകൃത്യമാപന്നഃ പരിവ്രാജകരൂപധൃത്॥ 1-238-4 (10274) 
കുകുരാന്ധകവൃഷ്ണീനാമജ്ഞാതോ വേഷധാരണാത്।
ഭ്രമമാണശ്ചരൻഭൈക്ഷം പരിവ്രാജകവേഷവാൻ॥ 1-238-5 (10275) 
യേനകേനാപ്യുപായേന പ്രവിശ്യ ച ഗൃഹം മഹത്।
ദൃഷ്ട്വാ സുഭദ്രാം കൃഷ്ണസ്യ ഭഗിനീമേകസുന്ദരീം॥ 1-238-6 (10276) 
വാസുദേവമതം ജ്ഞാത്വാ കരിഷ്യാമി ഹിതം ശുഭം।
ഏവം വിനിശ്ചയം കൃത്വാ ദീക്ഷിതോ വൈ തദാഽഭവത്॥ 1-238-7 (10277) 
ത്രിദണ്ഡീ മുണ്ഡിതഃ കുണ്ഡീ അക്ഷമാലാംഗുലീയകഃ।
യോഗഭാരം വഹൻപാർഥോ വടവൃക്ഷസ്യ കോടരം॥ 1-238-8 (10278) 
പ്രവിശംശ്ചൈവ ബീഭത്സുർവൃഷ്ടിം വർഷതി വാസവേ।
ചിന്തയാമാസ ദേവേശം കേശവം ക്ലേശനാശനം॥ 1-238-9 (10279) 
കേശവശ്ചിന്തിതം ജ്ഞാത്വാ ദിവ്യജ്ഞാനേന ദൃഷ്ടവാൻ।
ശയാനഃ ശയനേ ദിവ്യേ സത്യഭാമാസഹായവാൻ॥ 1-238-10 (10280) 
കേശവഃ സഹസാ രാജഞ്ജഹായ ച നനന്ദ ച।
പുനഃ പുനഃ സത്യഭാമാ ചാബ്രവീത്പുരുഷോത്തമം॥ 1-238-11 (10281) 
ഭഗവംശ്ചിന്തയാവിഷ്ടഃ ശയനേ ശയിതഃ സുഖം।
ഭവാൻബഹുപ്രകാരേണ ജഹാസ ച പുനഃ പുനഃ॥ 1-238-12 (10282) 
ശ്രോതവ്യം യദി വാ കൃഷ്ണ പ്രസാദോ യദി തേ മയി।
വക്തുമർഹസി ദേവേശ തച്ഛ്രോതും കാമയാംയഹം॥ 1-238-13 (10283) 
ശ്രീഭഗവാനുവാച। 1-238-14x (1284) 
പിതൃഷ്വസുര്യഃ പുത്രോ മേ ഭീമസേനാനുജോഽർജുനഃ।
തീർഥയാത്രാം ഗതഃ പാർഥഃ കാരണാത്സമയാത്തദാ॥ 1-238-14 (10284) 
തീർഥയാത്രാസമാപ്തൌ തു നിവൃത്തോ നിശി ഭാരതഃ।
സുഭധ്രാം ചിന്തയാമാസ രൂപേണാപ്രതിമാം ഭുവി॥ 1-238-15 (10285) 
ചിന്തയേന്നേവ താം ഭദ്രാം യതിരൂപധരോഽർജുനഃ।
യതിരൂപപ്രതിച്ഛന്നോ ദ്വാരകാം പ്രാപ്യ മാധവീം॥ 1-238-16 (10286) 
യേനകേനാപ്യുപായേന ദൃഷ്ട്വാ തു വരവർണിനീം।
വാസുദേവമതം ജ്ഞാത്വാ പ്രയതിഷ്യേ മനോരഥം॥ 1-238-17 (10287) 
ഏവം വ്യവസിതഃ പാർഥോ യതിലിംഗേന പാണ്ഡവഃ।
ഛായായാം വടവൃക്ഷസ്യ വൃഷ്ടിം വർഷതി വാസവേ॥ 1-238-18 (10288) 
യോഗഭാരം വഹന്നേവ മാനസം ദുഃഖമാപ്തവാൻ।
ഏതദർഥം വിജാനീഹി ഹസന്തം മാം മുദാ പ്രിയേ॥ 1-238-19 (10289) 
ഭ്രാതരം തവ പശ്യേതി സത്യഭാമാം വ്യസർജയത്।
തത ഉത്ഥായ ശയനാത്പ്രസ്ഥിതോ മധുസൂദനഃ॥'  1-238-20 (10290) 
പ്രഭാസദേശം സംപ്രാപ്തം ബീഭത്സുമപരാജിതം।
തീർഥാന്യനുചരന്തം തം ശുശ്രാവ മധുസൂദനഃ॥ 1-238-21 (10291) 
ചാരാണാം ചൈവ വചനാദേകാകീ സ ജനാർദനഃ।
തത്രാഭ്യഗച്ഛത്കൌന്തേയം മഹാത്മാതം സ മാധവഃ॥ 1-238-22 (10292) 
ദദൃശാതേ തദാന്യോന്യം പ്രഭാസേ കൃഷ്ണപാണ്ഡവൌ॥  1-238-23 (10293) 
താവന്യോന്യം സമാശ്ലിഷ്യ പൃഷ്ട്വാ ച കുശലം വനേ।
ആസ്താം പ്രിയസഖായൌ തൌ നരനാരായണാവൃഷീ॥ 1-238-24 (10294) 
തതോഽർജുനം വാസുദേവസ്താം ചര്യാം പര്യപൃച്ഛത।
കിമർഥം പാണ്ഡവൈതാനി തീർഥാന്യനുചരസ്യുത॥ 1-238-25 (10295) 
തതോഽർജനോ യഥാവൃത്തം സർവമാഖ്യാതവാംസ്തദാ।
ശ്രുത്വോവാച ച വാർഷ്ണേയ ഏവമേതദിതി പ്രഭുഃ॥ 1-238-26 (10296) 
തൌ വിഹൃത്യ യഥാകാമം പ്രഭാസേ കൃഷ്ണപാണ്ഡവൌ।
മഹീധരം രൈവതകം വാസായൈവാഭിജഗ്മതുഃ॥ 1-238-27 (10297) 
പൂർവമേവ തു കൃഷ്ണസ്യ വചനാത്തം മഹീധരം।
പുരുഷാ മണ്ഡയാഞ്ചക്രുരുപജഹ്രശ്ച ഭോജനം॥ 1-238-28 (10298) 
പ്രതിഗൃഹ്യാർജുനഃ സർവമുപഭുജ്യ ച പാണ്ഡവഃ।
സഹൈവ വാസുദേവേന ദൃഷ്ടവാന്നടനർതകാൻ॥ 1-238-29 (10299) 
അഭ്യനുജ്ഞായ താൻസർവാനർചയിത്വാ ച പാണ്ഡവഃ।
സത്കൃതം ശനം ദിവ്യമഭ്യഗച്ഛൻമഹാമതിഃ॥ 1-238-30 (10300) 
തതസ്തത്ര മഹാബാഹുഃ ശയാനഃ ശയനേ ശുഭേ।
തീർഥാനാം പൽവലാനാം ച പർവതാനാം ച ദർശനം। 
ആപഗാനാം വനാനാം ച കഥയാമാസ സാത്വതേ॥  1-238-31 (10301) 
ഏവം സ കഥയന്നേവ നിദ്രയാ ജനമേജയ।
കൌന്തേയോഽപി ഹൃതസ്തസ്മിഞ്ശയനേ സ്വർഗസന്നിഭേ॥ 1-238-32 (10302) 
മധുരേണൈവ ഗീതേന വീണാശബ്ദേന ചൈവ ഹ।
പ്രബോധ്യമാനോ ബുബുധേ സ്തുതിഭിർമംഗലൈസ്തതാ॥ 1-238-33 (10303) 
സ കൃത്വാഽവശ്യകാര്യാണി വാർഷ്ണേയേനാഭിനന്ദിതഃ।
`വാർഷ്ണേയം സമനുജ്ഞാപ്യ തത്ര വാസമരോചയത്॥ 1-238-34 (10304) 
തഥേത്യുക്ത്വാ വാസുദേവോ ഭോജനം വൈ ശശാസ ഹ।
യതിരൂപധരം പാർഥം വിസൃജ്യ സഹസാ ഹരിഃ।' 
രഥേന കാഞ്ചനാംഗേന ദ്വാരകാമഭിജഗ്മിവാൻ॥  1-238-35 (10305) 
അലങ്കൃതാ ദ്വാരകാ തു ബഭൂവ ജനമേജയ॥  1-238-36 (10306) 
ദിദൃക്ഷന്തശ്ച ഗോവിന്ദം ദ്വാരകാവാസിനോ ജനാഃ।
നരേന്ദ്രമാർഗമാജഗ്മുസ്തൂർണം ശതസഹസ്രശഃ॥ 1-238-37 (10307) 
`ക്ഷണാർധമപി വാർഷ്ണേയാ ഗോവിന്ദവിരഹാക്ഷമാഃ।
കൌതൂഹലസമാവിഷ്ടാ ഭൃശമുത്പ്രേക്ഷ്യ സംസ്ഥിതാഃ॥'  1-238-38 (10308) 
അവലോകേഷു നാരീണാം സഹസ്രാണി ശതാനി ച।
ഭോജവൃഷ്ണ്യന്ധകാനാം ച സമവായോ മഹാനഭൂത്॥ 1-238-39 (10309) 
സ തഥാ സത്കൃതഃ സർവൈർഭോജവൃഷ്ണ്യന്ധകാത്മജൈഃ।
അഭിവാദ്യാഭിവാദ്യാംശ്ച സർവൈശ്ച പ്രതിനന്ദിതഃ॥ 1-238-40 (10310) 
കുമാരൈഃ സർവശോ വീരഃ സത്കാരേണാഭിചോദിതഃ।
സമാനവയസഃ സർവാനാശ്ലിഷ്യ സ പുനഃപുനഃ॥ 1-238-41 (10311) 
കൃഷ്ണഃ സ്വഭവനം രംയം പ്രവിവേശ മഹാബലഃ।
പ്രഭാസാദാഗതം ദേവ്യഃ സർവാഃ കൃഷ്ണമപൂജയൻ॥ ॥ 1-238-42 (10312) 
 
ഇതി ശ്രീമൻമഹാഭാരതേ ആദിപർവണി അർജുനവനവാസപർവണി അഷ്ടത്രിംശദധികദ്വിശതതമോഽധ്യായഃ॥ 238 ॥ ॥ സമാപ്തം ചാർജുനവനവാസപർവ ॥

Mahabharata - Adi Parva - Chapter Footnotes

1-238-1 അപരാന്തേഷു പശ്ചിസമുദ്രതീരേഷു॥ 1-238-36 അലങ്കൃതാ ദ്വാരകാ തു ബഭൂവ ജനമേജയ। കുന്തീപുത്രസ്യ പൂജാർഥമപി നിഷ്കുടകേഷ്വപി॥ ഇതി ച, ജ, ഝ, ഞ, ഡ, പാഠഃ॥ 1-238-37 ദിദൃക്ഷന്തശ്ച കൌന്തേയം ഇതി ച, ജ, ഝ, ഞ, ജ, പാഠഃ॥ 1-238-42 കൃഷ്ണസ്യ ഭവനേ രംയേ രത്നഭോജ്യസമാവൃതേ। ഉവാസ സഹ കൃഷ്ണേന ബഹുലാസ്തത്ര ശർവരീഃ॥ ഇതി ച, ജ, ഝ, ഞ, ഡ, പാഠഃ॥ അഷ്ടത്രിംശദധികദ്വിശതതമോഽധ്യായഃ॥ 238 ॥



ആദിപർവ - അധ്യായ 239

॥ ശ്രീഃ ॥

1.239. അധ്യായഃ 239 

 
(അഥ സുഭദ്രാഹരണപർവ  ॥ 16 ॥)

Mahabharata - Adi Parva - Chapter Topics

രവൈതകപർവതംപ്രതി ഉത്സവാർഥം കൃഷ്ണാദീനാം ഗമനം॥ 1 ॥ തത്ര കൃഷ്ണസ്യ പരിവ്രാജകരൂപാർജുനദർശനം॥ 2 ॥ സുഭദ്രാദർശനേന തസ്യാം സഞ്ജാതഹൃച്ഛയസ്യാർജുനസ്യ യതിരൂപേണ സുഭദ്രാഹരണേ കുഷ്ണാനുജ്ഞാലാഭഃ॥ 3 ॥ ദൂതേനിവേദിതൈതദ്വൃത്താന്തേന സപരിവാരേണ യുധിഷ്ഠിരേണാഭ്യനുജ്ഞാനം॥ 4 ॥

Mahabharata - Adi Parva - Chapter Text

1-239-0 (10313) 
വൈശംപായന ഉവാച। 1-239-0x (1285) 
തതഃ കതിപയാഹസ്യ തസ്മിന്രൈവതകേ ഗിരൌ।
വൃഷ്ണ്യന്ധകാനാമഭവദുത്സവോ നൃപസത്തമ॥ 1-239-1 (10314) 
തത്ര ദാനം ദദുർവീരാ ബ്രാഹ്മണേഭ്യഃ സഹസ്രശഃ।
ഭോജവൃഷ്ണ്യന്ധകാശ്ചൈവ മഹേ തസ്യ ഗിരേസ്തദാ॥ 1-239-2 (10315) 
പ്രസാദൈ രത്നചിത്രൈശ്ച ഗിരേസ്തസ്യ സമന്തതഃ।
സ ദേശഃ ശോഭിതോ രാജൻകൽപവൃക്ഷൈശ്ച സർവശഃ॥ 1-239-3 (10316) 
വാദിത്രാണി ച തത്രാന്യേ വാദകാഃ സമവാദയൻ।
നനൃതുർനർതകാശ്ചൈവ ജഗുർഗേയാനി ഗായനാഃ॥ 1-239-4 (10317) 
അലങ്കൃതാഃ കുമാരാശ്ച വൃഷ്ണീനാം സുമഹൌജസാം।
യാനൈർഹാടകചിത്രൈശ്ച ചഞ്ചൂര്യന്തേ സ്മ സർവശഃ॥ 1-239-5 (10318) 
പൌരാശ്ച പാദചാരേണ യാനൈരുച്ചാവചൈസ്തഥാ।
സദാരാഃ സാനുയാത്രാശ്ച ശതശോഽഥ സഹസ്രശഃ॥ 1-239-6 (10319) 
തതോ ഹലധരഃ ക്ഷീബോ രേവതീസഹിതഃ പ്രഭുഃ।
അനുഗംയമാനോ ഗന്ധർവൈരചരത്രത്ര ഭാരത॥ 1-239-7 (10320) 
തഥൈവ രാജാ വൃഷ്ണീനാമുഗ്രസേനഃ പ്രതാപവാൻ।
അനുഗീയമാനോ ഗന്ധർവൈഃ സ്ത്രീസഹസ്രസഹായവാൻ॥ 1-239-8 (10321) 
രൌക്മിണേയശ്ച സാംബശ്ച ക്ഷീബൌ സമരദുർമദൌ।
ദിവ്യമാല്യാംബരധരൌ വിജഹ്വാതേഽമരാവിവ॥ 1-239-9 (10322) 
അക്രൂരഃ സാരണശ്ചൈവ ഗദോ ബഭ്രുർവിദൂരഥഃ।
നിശഠശ്ചാരുദേഷ്ണശ്ച പൃഥുർവിപൃഥുരേവ ച॥ 1-239-10 (10323) 
സത്യകഃ സാത്യകിശ്ചൈവ ഭംഗകാരമഹാരവൌ।
ഹാർദിക്യ ഉദ്ധവശ്ചൈവ യേ ചാന്യേ നാനുകീർതിതാഃ॥ 1-239-11 (10324) 
ഏതേ പരിവൃതാഃ സ്ത്രീഭിർഗന്ധർവൈശ്ച പൃഥക്പൃഥക്।
തമുത്സവം രൈവതകേ ശോഭയാഞ്ചക്രിരേ തദാ॥ 1-239-12 (10325) 
`വാസദേവോ യയൌ തത്ര സഹ സ്ത്രീഭിർമുദാന്വിതഃ।
ദത്ത്വാ ദാനം ദ്വിജാതിഭ്യഃ പരിവ്രാജമപശ്യത॥'  1-239-13 (10326) 
ചിത്രകൌതൂഹലേ തസ്മിന്വർതമാനേ മഹാദ്ഭുതേ।
വാസുദേവശ്ച പാർഥശ്ച സഹിതൌ പരിജഗ്മതുഃ॥ 1-239-14 (10327) 
തത്ര ചങ്ക്രമമാണൌ തൌ വസുദേവസുതാം ശുഭാം।
അലങ്കൃതാം സഖീമധ്യേ ഭദ്രാം ദദൃശതുസ്തദാ॥ 1-239-15 (10328) 
ദൃഷ്ട്വൈവ താമർജുനസ്യ കന്ദർപഃ സമജായത।
തം തദൈകാഗ്രമനസം കൃഷ്ണഃ പാർഥമലക്ഷയത്॥ 1-239-16 (10329) 
അബ്രവീത്പുരുഷവ്യാഘ്രഃ പ്രസഹന്നിവ ഭാരത।
വനേചരസ്യ കിമിദം കാമേനാലോഡ്യതേ മനഃ॥ 1-239-17 (10330) 
മമൈഷാ ഭഗിനീ പാർഥ സാരണസ്യ സഹോദരീ।
സുഭദ്രാ നാമ ഭദ്രം തേ പിതുർമേ ദയിതാ സുതാ। 
യദി തേ വർതതേ ബുദ്ധിർവക്ഷ്യാമി പിതരം സ്വയം॥  1-239-18 (10331) 
അർജുന ഉവാച। 1-239-19x (1286) 
ദുഹിതാ വസുദേവസ്യ വാസുദേവസ്യ ച സ്വസാ।
രൂപേണ ചൈഷാ സംപന്നാ കമിവൈഷാ ന മോഹയേത്॥ 1-239-19 (10332) 
കൃതമേവ തു കല്യാണം സർവം മമ ഭവേദ്ധ്രുവം।
യദി സ്യാൻമമ വാർഷ്ണേയീ മഹിഷീയം സ്വസാ തവ॥ 1-239-20 (10333) 
പ്രാപ്തൌ തു ക ഉപായഃ സ്യാത്തം വ്രവീഹി ജനാർദന।
ആസ്ഥാസ്യാമി തദാ സർവം യദി ശക്യം നരേണ തത്॥ 1-239-21 (10334) 
വാസുദേവ ഉവാച। 1-239-22x (1287) 
സ്വയം വരഃ ക്ഷത്രിയാണാം വിവാഹഃ പുരുഷർഷഭ।
സ ച സംശയിതഃ പാർഥ സ്വഭാവസ്യാനിമിത്തതഃ॥ 1-239-22 (10335) 
പ്രസഹ്യ ഹരണം ചാപി ക്ഷത്രിയാണാം പ്രശസ്യതേ।
വിവാഹഹേതുഃ ശൂരാണാമിതി ധർമവിദോ വിദുഃ॥ 1-239-23 (10336) 
സ ത്വമർജുന കല്യാണീം പ്രസഹ്യ ഭഗിനീം മമ।
`യതിരൂപധരസ്തം തു യഥാ കാലവിപാകതാ।' 
ഹര സ്വയംവരേ ഹ്യസ്യാഃ കോ വൈ വേദ ചികീർഷിതം॥  1-239-24 (10337) 
വൈശംപായന ഉവാച। 1-239-25x (1288) 
തതോഽർജുനശ്ച കൃഷ്ണശ്ച വിനിശ്ചിത്യേതികൃത്യതാം।
ശീഘ്രഗാൻപുരുഷാനൻപ്രേഷയാമാസതുസ്തദാ॥ 1-239-25 (10338) 
ധർമരാജായ തത്സർവമിന്ദ്രപ്രസ്ഥഗതായ വൈ।
ശ്രുത്വൈവ ച മഹാബാഹുരനുജജ്ഞേ സമാതൃകഃ॥ 1-239-26 (10339) 
`ഭീമസേനസ്തു തച്ഛ്രുത്വാ കൃതകൃത്യം സ്മ മന്യതേ।
ഇത്യേവം മനുജൈരുക്തം കൃഷ്ണഃ ശ്രുത്വാ മഹാമതിഃ॥ 1-239-27 (10340) 
അനുജ്ഞാപ്യ തദാ പാർഥം ഹൃദി സ്ഥാപ്യ ചികീർഷിതം।
ഇത്യേവം മനുജൈഃ സാർധം ദ്വാരകാം സമുപേയിവാൻ॥ ॥ 1-239-28 (10341) 
 
ഇതി ശ്രീമൻമഹാഭാരതേ ആദിപർവണി സുഭദ്രാഹരണപർവണി ഊനചത്വാരിംശദധികദ്വിശതതമോഽധ്യായഃ॥ 239 ॥

Mahabharata - Adi Parva - Chapter Footnotes

1-239-5 ചഞ്ചൂര്യന്തേ ദേദീപ്യന്തേ॥ 1-239-7 ക്ഷീബോ മധുമത്തഃ॥ 1-239-22 സ്വഭാവസ്യാനിമിത്തതഃ സ്ത്രീചിത്തസ്യ ശൌര്യപാണ്ഡിത്യാദ്യനപേക്ഷത്വാത്। സ്ത്രിയോ ഹ്യപരീക്ഷിതേപി പുംസി ആപാതതോ രമണീയേ സദ്യഃ സകാമാ ഭവന്തീതി ഭാവഃ॥ ഊനചത്വാരിംശദധികദ്വിശതതമോഽധ്യായഃ॥ 239 ॥



ആദിപർവ - അധ്യായ 240

॥ ശ്രീഃ ॥

1.240. അധ്യായഃ 240 

Mahabharata - Adi Parva - Chapter Topics

ദ്വാരകായാ ഉപവനേ വസതഃ യതിരൂപസ്യാർജുതസ്യ രൈവതകപർവതാത്പ്രതിനിവൃത്തൈര്യാദവൈർദർശനം॥ 1 ॥ യതിനിവാസവിഷയേ യാദവൈ പൃഷ്ടേ സുഭദ്രാഗൃഹേ വസത്വിതി രാമോക്തിഃ॥ 2 ॥

Mahabharata - Adi Parva - Chapter Text

1-240-0 (10342) 
വൈശംപായന ഉവാച। 1-240-0x (1289) 
ചൈരാഃ സഞ്ചാരിതേ തസ്മിന്നനുജ്ഞാതേ യുധിഷ്ഠിരേ।
വാസുദേവാഭ്യനുജ്ഞാതഃ കഥയിത്വേതികൃത്യതാം॥ 1-240-1 (10343) 
കൃഷ്ണസ്യ മതമാസ്ഥായ പ്രയയൌ ഭരതർഷഭഃ।
ദ്വാരകായാ ഉപവനേ തസ്ഥൌ വൈ കാര്യസാധനഃ॥ 1-240-2 (10344) 
നിവൃത്തേ ഹ്യുത്സവേ തസ്മിൻഗിരൌ രൈവതകേ തദാ।
വൃഷ്ണയോഽപ്യഗമൻസർവേ പുരീം ദ്വാരവതീമനു॥ 1-240-3 (10345) 
ചിന്തയാനസ്തതോ ഭദ്രാമുപവിഷ്ടഃ ശിലാതലേ।
രമണീയേ വനോദ്ദേശേ ബഹുപാദപസംവൃതേ॥ 1-240-4 (10346) 
സാലതാലാശ്വകർണൈശ്ച ബകുലൈരർജുനൈസ്തഥാ।
ചംപകാശോകപുന്നാഗൈഃ കേതകൈഃ പാടലൈസ്തഥാ॥ 1-240-5 (10347) 
കർണികാരൈരശോകൈശ്ച അങ്കോലൈരതിമുക്തകൈഃ।
ഏവമാദിഭിരന്യൈശ്ച സംവൃതേ സ ശിലാതലേ॥ 1-240-6 (10348) 
പുനഃപുനശ്ചിന്തയാനഃ സുഭദ്രാം ഭദ്രഭാഷിണീം।
യദൃച്ഛയാ ചോപപന്നാന്വൃഷ്ണിവീരാന്ദദർശ സഃ॥ 1-240-7 (10349) 
ബലദേവം ച ഹാർദിക്യം സാംബം സാരണമേവ ച।
പ്രദ്യുംനം ച ഗദം ചൈവ ചാരുദേഷ്ണം വിദൂരഥം॥ 1-240-8 (10350) 
ഭാനും ച ഹരിതം ചൈവ വിപൃഥും പൃഥുമേവ ച।
തഥാന്യാംശ്ച ബഹൂൻപശ്യൻഹൃദി ശോകമധാരയത്॥ 1-240-9 (10351) 
തതസ്തേ സഹിതാഃ സർവേ യതിം ദൃഷ്ട്വാ സമുത്സുകാഃ।
വൃഷ്ണയോ വിനയോപേതാഃ പരിവാര്യോപതസ്ഥിരേ॥ 1-240-10 (10352) 
തതോഽർജുനഃ പ്രീതമനാഃ സ്വാഗതം വ്യാജഹാര സഃ।
ആസ്യതാമാസ്യതാം സർവൈ രമണീയേ ശിലാതലേ॥ 1-240-11 (10353) 
ഇത്യേവമുക്താ യതിനാ പ്രീതാസ്തേ യാദവർഷഭാഃ।
ഉപോപവിവിശുഃ സർവേ തേ സ്വാഗതമിതി ബ്രുവൻ॥ 1-240-12 (10354) 
പരിതഃ സന്നിവിഷ്ടേഷു വൃഷ്ണിവീരേഷു പാണ്ഡവഃ।
ആകാരം ഗൂഹമാനസ്തു കുശലപ്രശ്നമബ്രവീത്॥ 1-240-13 (10355) 
സർവത്ര കുശലം ചോക്ത്വാ ബലദേവോഽബ്രവീദിദം।
പ്രസാദം കുരു മേ വിപ്ര കുതസ്ത്വം ചാഗതോ ഹ്യസി॥ 1-240-14 (10356) 
ത്വയാ ദൃഷ്ടാനി പുണ്യാനി വദ ത്വം വദതാംവര।
പർവതാംശ്ചൈവ തീർഥാനി വനാന്യായതനാനി ച॥ 1-240-15 (10357) 
വൈശംപായന ഉവാച। 1-240-16x (1290) 
തീർഥാനാം ദർശനം ചൈവ പർവതാനാം ച ഭാരത।
ആപഗാനാം വനാനാം ച കഥയാമാസ താഃ കഥാഃ॥ 1-240-16 (10358) 
ശ്രുത്വാ ധർമകഥാഃ പുണ്യാ വൃഷ്ണിവീരാ മുദാന്വിതാഃ।
അപൂജയംസ്തദാ ഭിക്ഷും കഥാന്തേ ജനമേജയ॥ 1-240-17 (10359) 
തതസ്തു യാദവാഃ സർവേ മന്ത്രയന്തി സ്മ ഭാരത।
അയം ദേശാതിഥിഃ ശ്രീമാന്യതിലിംഗധരോ ദ്വിജഃ॥ 1-240-18 (10360) 
ആവാസം കമുപാശ്രിത്യ വസേത നിരുപദ്രവഃ।
ഇത്യേവം പ്രബ്രുവന്തസ്തു രൌഹിണേയം ച യാദവാഃ॥ 1-240-19 (10361) 
ദദൃശുഃ കൃഷ്ണമായാന്തം സർവേ യാദവനന്ദനം।
ഏഹി കേശവ താതേതി രൌഹിണേയോ വചോഽബ്രവീത്॥ 1-240-20 (10362) 
യതിലിംഗധരോ വിദ്വാന്ദേശാതിഥിരയം ദ്വിജഃ।
വർഷമാസനിവാസാർഥമാഗതോ നഃ പുരം പ്രതി। 
സ്ഥാനേ യസ്മിന്നിവസതു തൻമേ ബ്രൂഹി ജനാർദന॥  1-240-21 (10363) 
ശ്രീകൃഷ്ണ ഉവാച। 1-240-22x (1291) 
ത്വയി സ്ഥിതേ മഹാഭാഗ പരവാനസ്മി ധർമതഃ।
സ്വയം തു രുചിരേ സ്ഥാനേ വാസയേര്യദുനന്ദന॥ 1-240-22 (10364) 
പ്രീതഃ സ തേന വാക്യേന പരിഷ്വജ്യ ജനാർദനം।
ബലദേവോഽബ്രവീദ്വാക്യം ചിന്തയിത്വാ മഹാബലഃ॥ 1-240-23 (10365) 
ആരാമേ തു വസേദ്ധീമാംശ്ചതുരോ വർഷമാസകാൻ।
കന്യാഗൃഹേ സുഭദ്രായാ ഭുക്ത്വാ ഭോജനമിച്ഛയാ॥ 1-240-24 (10366) 
ലതാഗൃഹേഷു വസതാമിതി മേ ധീയതേ മതിഃ।
ലബ്ധാനുജ്ഞാസ്ത്വയാ താത മന്യന്തേ സർവയാദവാഃ॥ 1-240-25 (10367) 
ശ്രീകൃഷ്ണ ഉവാച। 1-240-26x (1292) 
ബലവാന്ദർശനീയശ്ച വാഗ്മീ ശ്രീമാൻബഹുശ്രുതഃ।
കന്യാപുരസമീപേ തു ന യുക്തമിതി മേ മതിഃ॥ 1-240-26 (10368) 
ഗുരുഃ ശാസ്താ ച നേതാ ച ശാസ്ത്രജ്ഞോ ധർമവിത്തമഃ।
ത്വയോക്തം ന വിരുധ്യേഹം കരിഷ്യാമി വചസ്തവ॥ 1-240-27 (10369) 
ശുഭാശുഭസ്യ വിജ്ഞാതാ നാന്യോഽസ്മി ഭുവി കശ്ചന॥  1-240-28 (10370) 
ബലദേവ ഉവാച। 1-240-29x (1293) 
അയം ദേശാതിഥിഃ ശ്രീമാൻസർവധർമഭൃതാം വരഃ।
ധൃതിമാന്വിനയോപേതഃ സത്യബാദീ ജിതേന്ദ്രിയഃ॥ 1-240-29 (10371) 
യതിലിംഗധരോ ഹ്യേഷ കോ വിജാനാതി മാനസം।
ത്വമിമം പുണ്ഡരീകാക്ഷ നീത്വാ കന്യാപുരം ശുഭം॥ 1-240-30 (10372) 
നിവേദയ സുഭദ്രായൈ മദ്വാക്യപരിചോദിതഃ।
ഭക്ഷ്യൈർഭോജ്യൈശ്ച പാനൈശ്ച അന്നൈരിഷ്ടൈശ്ച പൂജയ॥ ॥ 1-240-31 (10373) 
 
ഇതി ശ്രീമൻമഹാഭാരതേ ആദിപർവണി സുഭദ്രാഹരണപർവണി ചത്വാരിംശദധികദ്വിശതതമോഽധ്യായഃ॥ 240 ॥




ആദിപർവ - അധ്യായ 241

॥ ശ്രീഃ ॥

1.241. അധ്യായഃ 241 

Mahabharata - Adi Parva - Chapter Topics

യതേഃ സുഭദ്രാഗൃഹേ കൃഷ്ണേന സ്ഥാപനം॥ 1 ॥ ശ്രുതപൂർവപാർഥലക്ഷണദർശനേന ഇമം യതിം അർജുനം ശങ്കമാനായാഃ സുഭദ്രായാഃ യതിംപ്രതി അർജുനാദികുശലപ്രശ്നഃ॥ 2 ॥ അർജുനേന തത്വേ കഥിതേ മോഹിതായാം സുഭദ്രായാം രുക്മിണ്യാ ശ്വശ്രൂസമീപേ തദ്വൃത്തകഥനം॥ 3 ॥ വാസുദേവാനുമത്യാ ദേവക്യാ സുഭദ്രാശ്വാസനം॥ 4 ॥ ഗൂഢം സുഭദ്രായാ വിവാഹചികീർഷയാ കൃഷ്ണേന മഹാദേവപൂജാവ്യാജേന സർവയാദവൈഃ സഹ അന്തർദ്വീപഗമനം॥ 5 ॥

Mahabharata - Adi Parva - Chapter Text

1-241-0 (10374) 
വൈശംപായന ഉവാച। 1-241-0x (1294) 
സ തഥേതി പ്രതിജ്ഞായ സഹിതോ യതിനാ ഹരിഃ।
കൃത്വാ തു സംവിദം തേന പ്രഹൃഷ്ടഃ കേശവോഽഭവത്॥ 1-241-1 (10375) 
പർവതേ തൌ വിഹൃത്യൈവ യഥേഷ്ടം കൃഷ്ണപാണ്ഡവൌ।
താം പുരീം പ്രവിവേശാഥ ഗൃഹ്യ ഹസ്തേന പാണ്ഡവം। 
പ്രവിശ്യ ച ഗൃഹം രംയം സർവഭോഗസമന്വിതം॥  1-241-2 (10376) 
പാർഥമാവേദയാമാസ രുക്മിണീസത്യഭാമയോഃ।
ഹൃഷീകേശവചഃ ശ്രുത്വാ തേ ഉഭേ ചോചതുർഭൃശം॥ 1-241-3 (10377) 
മനോരഥോ മഹാനേഷ ഹൃദി നൌ പരിവർതതേ।
കദാ ദ്രക്ഷാവ ബീഭത്സും പാണ്ഡവം പുരമാഗതം॥ 1-241-4 (10378) 
ഇത്യേവം ഹർഷമാണേ തേ വദന്ത്യൌ സുഭൃശം പ്രിയം।
രുഗ്മിണീസത്യഭാമേ വൈ ദൃഷ്ട്വാ പ്രീതോഽഭവദ്യതിഃ॥ 1-241-5 (10379) 
സർവേഷാം ഹർഷമാണാനാം പാർഥോ ഹർഷമുപാഗമത്।
പ്രാപ്തമജ്ഞാതരൂപേണ ചാഗതം ചാർജുനം ഹരിഃ॥ 1-241-6 (10380) 
സത്കൃത്യ പൂജ്യമാനം തു പ്രീത്യാ ചൈവ ഹ്യപൂജയത്।
സ തം പ്രിയാതിഥിം ശ്രേഷ്ഠം സമീക്ഷ്യ യതിമാഗതം॥ 1-241-7 (10381) 
സോദര്യാം ഭഗിനീം കൃഷ്ണഃ സുഭദ്രാമിദമബ്രവീത്।
അയം ദേശാതിഥിർഭദ്രേ സംശിതവ്രതവാനൃഷിഃ॥ 1-241-8 (10382) 
പ്രാപ്നോതു സതതം പൂജാം തവ കന്യാപുരേ വസൻ।
ആര്യേണ ച പരിജ്ഞാതഃ പൂജനീയോ യതിസ്ത്വയാ॥ 1-241-9 (10383) 
രാഗാദ്ഭരസ്വ വാർഷ്ണേയി ഭക്ഷ്യൈർഭോജ്യൈര്യതിം സദാ।
ഏഷ യദ്യദൃഷിർബ്രൂയാത്കാര്യമേവ ന സംശയഃ॥ 1-241-10 (10384) 
സഖീഭിഃ സഹിതാ ഭദ്രേ ഭവാസ്യ വശവർതിനീ।
പുരാ ഹി യതയോ ഭദ്രേ യേ ഭൈക്ഷാർഥമനുവ്രതാഃ॥ 1-241-11 (10385) 
തേ ബഭൂവുർദശാർഹാണാം കന്യാപുരനിവാസിനഃ।
തേഭ്യോ ഭോജ്യാനി ഭക്ഷ്യാണി യഥാകാലമതന്ദ്രിതാഃ। 
കന്യാപുരഗതാഃ കന്യാഃ പ്രയച്ഛന്തി യശസ്വിനി॥  1-241-12 (10386) 
വൈശംപായന ഉവാച। 1-241-13x (1295) 
സാ തഥേത്യബ്രവീത്കൃഷ്ണം കരിഷ്യാമി യഥാഽഽഥ മാം।
തോഷയിഷ്യാമി വൃത്തേന കർമണാ ച ദ്വിജർഷഭം॥ 1-241-13 (10387) 
ഏവമേതേന രൂപേണ കഞ്ചിത്കാലം ധനഞ്ജയഃ।
ഉവാസ ഭക്ഷ്യൈർഭോജ്യൈശ്ച ഭദ്രയാ പരമാർചിതഃ॥ 1-241-14 (10388) 
തസ്യ സർവഗുണോപേതാം വാസുദേവസഹോദരീം।
പശ്യതഃ സതതം ഭദ്രാം പ്രാദുരാസീൻമനോഭവഃ॥ 1-241-15 (10389) 
ഗൂഹയന്നിവ ചാകാരമാലോക്യ വരവർണിനീം।
ദീർഘമുഷ്ണം വിനിശ്വസ്യ പാർഥഃ കാമവശം ഗതഃ॥ 1-241-16 (10390) 
സ കൃഷ്ണാം ദ്രൌപദീം മേനേ ന രൂപേ ഭദ്രയാ സമാം।
പ്രാപ്താം ഭൂമാന്വിന്ദ്രസേനാം സാക്ഷാദ്വാ വരുണാത്മജാം॥ 1-241-17 (10391) 
അതീതകാലേ സംപ്രാപ്തേ സർവാസ്താപി സുരസ്ത്രിയഃ।
ന സമാ ഭദ്രയാ ലോകേ ഇത്യേവം മന്യതേഽർജുനഃ॥ 1-241-18 (10392) 
അതീതസമയേ കാലേ സോദര്യാണാം ധനഞ്ജയഃ।
ന സസ്മാര സുഭദ്രായാം കാമാങ്കുശനിവാരിതഃ॥ 1-241-19 (10393) 
ക്രീഡാരതിപരാം ഭദ്രാം സഖീഗണസമാവൃതാം।
പ്രീയതേ സ്മാർജുനഃ പശ്യൻസ്വാഹാമിവ വിഭാവസുഃ॥ 1-241-20 (10394) 
പാണ്ഡവസ്യ സുഭദ്രായാഃ സകാശേ തു യശസ്വിനഃ।
സമുത്പത്തിഃ പ്രഭാവശ്ച ഗദേന കഥിതഃ പുരാ॥ 1-241-21 (10395) 
ശ്രുത്വാ ചാശനിനിർഘോഷം കേശവേനാപി ധീമതാ।
ഉപമാമർജുനം കൃത്വാ വിസ്തരഃ കഥിതഃ പുരാ॥ 1-241-22 (10396) 
ക്രുദ്ധമാനപ്രലാപശ്ച വൃഷ്ണീനാമർജുനം പ്രതി।
പൌരുഷം ചോപമാം കൃത്വാ പ്രാവർതത ധനുഷ്മതാം॥ 1-241-23 (10397) 
അന്യോന്യകലഹേ ചാപി വിവാദേ ചാപി വൃഷ്ണയഃ।
അർജുനോപി ന മേ തുല്യഃ കുതസ്ത്വമിതി ചാബ്രുവൻ॥ 1-241-24 (10398) 
ജാതാംശ്ച പുത്രാൻഗൃഹ്ണന്ത ആശിഷോ വൃഷ്ണയോഽബ്രവൻ।
അർജുനസ്യ സമോ വീര്യേ ഭവ താത ധനുർധരഃ॥ 1-241-25 (10399) 
തസ്മാത്സുഭദ്രാ ചകമേ പൌരുഷാദ്ഭരതർഷഭം।
സത്യസന്ധസ്യ രൂപേണ ചാതുര്യേണ ച മോഹിതാ॥ 1-241-26 (10400) 
ചാരണാതിഥിസംഘാനാം ഗദസ്യ ച നിശംയ സാ।
അദൃഷ്ടേ കൃതഭാവാഭൂത്സുഭദ്രാ ഭരതർഷഭേ॥ 1-241-27 (10401) 
കീർതയന്ദദൃശേ യോ യഃ കഥഞ്ചിത്കുരുജാംഗലം।
തം തമേവ തദാ ഭദ്രാ ബീഭത്സും സ്മ ഹി പൃച്ഛതി॥ 1-241-28 (10402) 
അഭീക്ഷ്ണശ്രവണാദേവമഭീക്ഷ്ണപരിപൃച്ഛനാത്।
പ്രത്യക്ഷ ഇവ ഭദ്രായാഃ പാണ്ഡവഃ പ്രത്യപദ്യത॥ 1-241-29 (10403) 
ഭുജൌ ഭുജഗസങ്കാശൌ ജ്യാഘാതേന കിണീകൃതൌ।
പാർഥോഽയമിതി പശ്യന്ത്യാ നിഃശംസയമജായത॥ 1-241-30 (10404) 
യഥാരൂപം ഹി ശുശ്രാവ സുഭദ്രാ ഭരതർഷഭം।
തഥാരൂപമവേക്ഷ്യൈനം പരാം പ്രീതിമവാപ സാ॥ 1-241-31 (10405) 
സാ കദാചിദുപാസീനം പപ്രച്ഛ കുരുനന്ദനം।
കഥം ദേശാശ്ച ചരിതാ നാനാജനപദാഃ കഥം॥ 1-241-32 (10406) 
സരാംസി സരിതശ്ചൈവ വനാനി ച കഥം യതേ।
ദിശഃ കാശ്ച കഥം പ്രാപ്താശ്ചരതാ ഭവതാ സദാ॥ 1-241-33 (10407) 
സ തഥോക്തസ്തദാ ഭദ്രാം ബഹുനർമാമൃതം ബ്രുവൻ।
ഉവാച പരമപ്രീതസ്തഥാ ബഹുവിധാഃ കഥാഃ॥ 1-241-34 (10408) 
നിശണ്യ വിവിധം തസ്യ ലോകേ ചരിതമാത്മനഃ।
തഥാ പരിഗതോ ഭാവഃ കന്യായാഃ സമപദ്യത॥ 1-241-35 (10409) 
പർവസന്ധൌ തു കസ്മിംശ്ചിത്സുഭദ്രാ ഭരതർഷഭം।
രഹസ്യേകാന്തമാസാദ്യ ഹർഷമാണാഽഭ്യഭാഷത॥ 1-241-36 (10410) 
യതിനാ രചതാ ദേശാൻഖാണ്ഡവപ്രസ്ഥവാസിനീ।
കശ്ചിദ്ഭഗവതാ ദൃഷ്ടാ പൃഥാഽസ്മാകം പിതൃഷ്വസാ॥ 1-241-37 (10411) 
ഭ്രാതൃഭിഃ പ്രീയതേ സർവൈർദൃഷ്ടഃ കച്ചിദ്യുധിഷ്ഠിരഃ।
കച്ചിദ്ധർമപരോ ഭീമോ ധർമരാജസ്യ ധീമതഃ॥ 1-241-38 (10412) 
നിവൃത്തസമയഃ കച്ചിദപരാധാദ്ധനഞ്ജയഃ।
നിയമേ കാമഭോഗാനാം വർതമാനഃ പ്രിയേ രതഃ॥ 1-241-39 (10413) 
ക്വ നു പാർഥശ്ചരത്യദ്യ ബഹിഃ സ വസതീർവസൻ।
സുഖോചിതോ ഹ്യദുഃഖാർഹോ ദീർഘബാഹുരരിന്ദമഃ॥ 1-241-40 (10414) 
കച്ചിച്ഛ്രുതോ വാ ദൃഷ്ടോ വാ പാർഥോ ഭഗവതാഽർജുനഃ।
നിശംയ വചനം തസ്യാസ്താമുവാച ഹസന്നിവ॥ 1-241-41 (10415) 
ആര്യാ കുശലിനീ കുന്തീ സഹപുത്രാ സഹസ്നുഷാ।
പ്രീയതേ പശ്യതീ പുത്രാൻഖാണ്ഡവപ്രസ്ഥ ആസതേ॥ 1-241-42 (10416) 
അനുജ്ഞാതശ്ച മാത്രാ ച സോദരൈശ്ച ധനഞ്ജയഃ।
ദ്വാരകാമാവസത്യേകോ യതിലിംഗേന പാണ്ഡവഃ॥ 1-241-43 (10417) 
പശ്യന്തീ സതതം കസ്മാന്നാഭിജാനാസി മാധവി।
നിശണ്യ വചനം തസ്യ വാസുദേവസഹോദരീ॥ 1-241-44 (10418) 
നിശ്വാസബഹുലാ തസ്ഥൌ ക്ഷിതിം വിലിഖതീ തദാ।
തതഃ പരമസംഹൃഷ്ടഃ സർവശസ്ത്രഭൃതാം വരഃ॥ 1-241-45 (10419) 
അർജുനോഽഹമിതി പ്രീതസ്താമുവാച ധനഞ്ജയഃ।
യഥാ തവ ഗതോ ഭാവഃ ശ്രവണാൻമയി ഭാമിനി॥ 1-241-46 (10420) 
ത്വദ്ഗതഃ സതതം ഭാവസ്തഥാ തവ ഗുണൈർമമ।
പ്രശസ്തേഽഹനി ധർമേണ ഭദ്രേ സ്വയമഹം വൃതഃ॥ 1-241-47 (10421) 
സത്യവാനിവ സാവിത്ര്യാ ഭവിഷ്യാമി പതിസ്തവ॥  1-241-48 (10422) 
വൈശംപായന ഉവാച। 1-241-49x (1296) 
ഏവമുക്ത്വാ തതഃ പാർഥഃ പ്രവിവേശ ലതാഗൃഹം।
തതഃ സുഭദ്രാ ലലിതാ ലജ്ജാഭാവസമന്വിതാ॥ 1-241-49 (10423) 
മുമോഹ ശയനേ ദിവ്യേ ശയാനാ ന തഥോചിതാ।
നാകരോദ്യതിപൂജാം സാ ലജ്ജാഭാവമുപേയുഷീ॥ 1-241-50 (10424) 
കന്യാപുരേ തു യദ്വൃത്തം ജ്ഞാത്വാ ദിവ്യേന ചക്ഷുഷാ।
ശശാസ രുക്മിണീം കൃഷ്ണോ ഭോജനാദി തദാർജുനേ॥ 1-241-51 (10425) 
തദാപ്രഭൃതി താം ഭദ്രാം ചിന്തയന്വൈ ധനഞ്ജയഃ।
ആസ്തേ സ്മ സ തദാഽഽരാമേ കാമേന ഭൃശപീഡിതഃ॥ 1-241-52 (10426) 
സുഭദ്രാ ചാപി ന സ്വസ്ഥാ പാർഥം പ്രതി ബഭൂവ സാ।
കൃശാ വിവർണവദനാ ചിന്താശോകപരായണാ॥ 1-241-53 (10427) 
നിശ്വാസപരമാ ഭദ്രാ മാനസേന മനസ്വിനീ।
ന ശയ്യാസനഭോഗേഷു രതിം വിന്ദതി കേനചിത്॥ 1-241-54 (10428) 
ന നക്തം ന ദിവാ ശേതേ ബഭൂവോൻമത്തദർശനാ।
ഏവം ശോകപരാം ഭദ്രാം ദേവീ വാക്യമഥാബ്രവീത്। 
മാ ശോകം കുരു വാർഷ്ണേയി ധൃതിമാലംബ്യ ശോഭനേ॥  1-241-55 (10429) 
രുക്മിണ്യേവം സുഭദ്രാം താം കൃഷ്ണസ്യാനുമതേ തദാ।
രഹോഗത്യ തദാ ശ്വശ്രൂം ദേവകീം വാക്യമബ്രവീത്॥ 1-241-56 (10430) 
അർജുനോ യതിരൂപേണ ഹ്യാഗതഃ സുസമാഹിതഃ।
കന്യാപുരമഥാവിശ്യ പൂജിതോ ഭദ്രയാ മുദാ॥ 1-241-57 (10431) 
തം വിദിത്വാ സുഭദ്രാപി ലജ്ജയാ പരിമോഹിതാ।
ദിവാനിശം ശയാനാ സാ നാകരോദ്ഭോജനാദികം॥ 1-241-58 (10432) 
ഏവമുക്താ തയാ ദേവീ ഭദ്രാം ശോകപരായണാം।
തത്സമീപം സമാഗത്യ ശ്ലക്ഷ്ണം വാക്യമഥാബ്രവീത്॥ 1-241-59 (10433) 
മാ ശോകം കുരു വാർഷ്ണേയി ധൃതിമാലംബ്യ ശോഭനേ।
രാജ്ഞേ നിവേദയിത്വാപി വസുദേവായ ധീമതേ॥ 1-241-60 (10434) 
കൃഷ്ണായാപി തഥാ ഭദ്രേ പ്രഹർഷം കാരയാമി തേ।
പശ്ചാജ്ജാനാമി തേ വാർതാം മാ ശോകം കുരു ഭാമിനി॥ 1-241-61 (10435) 
ഏവമുക്ത്വാ തു സാ മാതാ ഭദ്രായാഃ പ്രിയകാരിണീ।
നിവേദയാമാസ തദാ ഭദ്രാമാനകദുന്ദുഭേഃ॥ 1-241-62 (10436) 
രഹസ്യേകാസനാ തത്ര ഭദ്രാഽസ്വസ്ഥേതി ചാബ്രവീത്।
ആരാമേ തു യതിഃ ശ്രീമാനർജുനശ്ചേതി നഃ ശ്രുതം॥ 1-241-63 (10437) 
അക്രൂരായ ച കൃഷ്മായ ആഹുകായ ച സാത്യേകഃ।
നിവേദ്യതാം മഹാപ്രാജ്ഞ ശ്രോതവ്യം യദി ബാന്ധവൈഃ॥ 1-241-64 (10438) 
വൈശംപായന ഉവാച। 1-241-65x (1297) 
വസുദേവസ്തു തച്ഛ്രുത്വാ അക്രൂരാഹുകയോസ്തഥാ।
നിവേദയിത്വാ കൃഷ്ണേന മന്ത്രയാമാസ തൈസ്തദാ॥ 1-241-65 (10439) 
ഇദം കാര്യമിദം കൃത്യമിദമേവേതി നിശ്ചിതഃ।
അക്രൂരശ്ചോഗ്രസേനശ്ച സാത്യകിശ്ച ഗദസ്തഥാ॥ 1-241-66 (10440) 
പൃഥുശ്രവാശ്ച കൃഷ്ണശ്ച സഹിതാഃ ശിനിനാ മുഹുഃ।
രുക്മിണീ സത്യഭാമാ ച ദേവകീ രോഹിണീ തഥാ॥ 1-241-67 (10441) 
വസുദേവേന സഹിതാഃ പുരോഹിതമതേ സ്ഥിതാഃ।
വിവാഹം മന്ത്രയാമാസുർദ്വാദശേഽഹനി ഭാരത॥ 1-241-68 (10442) 
അജ്ഞാതം രൌഹിണേയസ്യ ഉദ്ധവസ്യ ച ഭാരത।
വിവാഹം തു സുഭദ്രായാഃ കർതുകാമോ ഗദാഗ്രജഃ॥ 1-241-69 (10443) 
മഹാദേവസ്യ പൂജാർഥം മഹോത്സവ ഇതി ബ്രുവൻ।
ചതുസ്ത്രിംശദഹോരാത്രം സുഭദ്രാർതിപ്രശാന്തയേ॥ 1-241-70 (10444) 
നഗരേ ഘോഷയാസ ഹിതാർഥം സവ്യസാചിനഃ।
ഇതശ്ചതുർഥേ ത്വഹനി അന്തർദ്വീപം തു ഗംയതാം॥ 1-241-71 (10445) 
സദാരൈഃ സാനുയാത്രൈശ്ച സപുത്രൈഃ സഹബാധവൈഃ।
ഗന്തവ്യം സർവവർമൈശ്ച ഗന്തവ്യം സർവയാദവൈഃ॥ 1-241-72 (10446) 
ഏവമുക്താസ്തു തേ സർവേ തഥാ ചക്രുശ്ച സർവശഃ।
തതഃ സർവദശാർഹാണാമന്തർദ്വീപേ ച ഭാരത॥ 1-241-73 (10447) 
ചതുസ്ത്രിംശദഹോരാത്രം ബഭൂവ പരമോത്സവഃ।
കൃഷ്ണരാമാഹുകാക്രൂരപ്രദ്യുംനശിനിസത്യകാഃ॥ 1-241-74 (10448) 
സമുദ്രം പ്രയയുർഹൃഷ്ടാഃ കുകുരാന്ധകവൃഷ്ണയഃ।
യുക്തയന്ത്രപതാകാഭിർവൃഷ്ണയോ ബ്രാഹ്മണൈഃ സഹ॥ 1-241-75 (10449) 
സമുദ്രം പ്രയയുർനൌഭിഃ സർവേ പുരനിവാസിനഃ।
തതസ്ത്വരിതമാഗത്യ ദാശാർഹഗണപൂജിതം॥ 1-241-76 (10450) 
സുഭദ്രാ പുണ്ഡരീകാക്ഷമബ്രവീദ്യതിശാസനാത്।
കൃത്യവാന്ദ്വാദശാഹാനി സ്ഥാതാ സ ഭഗവാനിഹ॥ 1-241-77 (10451) 
തിഷ്ഠതസ്തസ്യ കഃ കുര്യാദുപസ്ഥാനവിധിം സദാ।
തമുവാച ഹൃഷീകേശഃ കസ്ത്വദന്യോ വിശേഷതഃ॥ 1-241-78 (10452) 
തമൃഷിം പ്രത്യുപസ്ഥാതുമിതോ നാർഹതി മാധവി।
ത്വമേവാസ്മൻമതേനാദ്യ മഹർഷേർവശവർതിനീ॥ 1-241-79 (10453) 
കുരു സർവാണി കാര്യാണി കീർതിം ധർമമവേക്ഷ്യ ച।
തസ്യ ചാതിഥിമുഖ്യസ്യ സർവേഷാം ച തപസ്വിനാം॥ 1-241-80 (10454) 
സംവിധാനപരാ ഭദ്രേ ഭവ ത്വം വശവർതിനീ॥  1-241-81 (10455) 
വൈശംപായന ഉവാച। 1-241-82x (1298) 
ഏവമാദിശ്യ ഭിക്ഷാം ച ഭദ്രാം ച മധുസൂദനഃ।
യയൌ ശംഖപ്രണാദേന ഭേരീണാം നിസ്വനേന ച॥ 1-241-82 (10456) 
തതസ്തു ദ്വീപമാസാദ്യ ദാനധർമപരായണാഃ।
ഉഗ്രസേനമുഖാശ്ചാന്യേ വിജഹുഃ കുകുരാന്ധകാഃ॥ 1-241-83 (10457) 
പടഹാനാം പ്രണാദൈശ്ച ഭേരീണാം നിസ്വനേന ച।
സപ്തയോജനവിസ്താര ആയതോ ദശയോജനം॥ 1-241-84 (10458) 
ബഭൂവ സ മഹാദ്വീപഃ സപർവതമഹാവനഃ।
സേതുപുഷ്കരിണീജാലൈരാക്രീഡഃ സർവസാത്വതാം॥ 1-241-85 (10459) 
വാപീപൽവലസംഘൈശ്ച കാനനൈശ്ച മനോരമൈഃ।
വാസുദേവസ്യ ക്രീഡാർഥം യോഗ്യഃ സർവപ്രഹർഷതഃ॥ 1-241-86 (10460) 
കുകുരാന്ധകവൃഷ്ണീനാം തഥാ പ്രിയകരസ്തദാ।
ബഭൂവ പരമോപേതസ്ത്രിവിഷ്ടപ ഇവാപരഃ॥ 1-241-87 (10461) 
ചതുസ്ത്രിംശദഹോരാത്രം ദാനധർമപരായണാഃ।
ഉഗ്രസേനമുഖാഃ സർവേ വിജഹുഃ കുകുരാന്ധകാഃ॥ 1-241-88 (10462) 
വിചിത്രമാല്യാഭരണാശ്ചിത്രഗന്ധാനുലേപനാഃ।
വിഹാരാഭിഗതാഃ സർവേ യാദവാ ഹർഷസംയുതാഃ॥ 1-241-89 (10463) 
സുനൃത്തഗീതവാദിത്രൈ രമമാണാസ്തദാഽഭവൻ।
പ്രതിയാതേ ദശാർഹാണാമൃഷഭേ ശാർംഗധന്വനി। 
സുഭധ്രോദ്വാഹനം പാർഥഃ പ്രാപ്തകാലമമന്യത॥ ॥  1-241-90 (10464) 
 
ഇതി ശ്രീമൻമഹാഭാരതേ ആദിപർവണി സുഭദ്രാഹരണപർവണി ഏകചത്വാരിംശദധികദ്വിശതതമോഽധ്യായഃ॥ 241 ॥




ആദിപർവ - അധ്യായ 242

॥ ശ്രീഃ ॥

1.242. അധ്യായഃ 242 

Mahabharata - Adi Parva - Chapter Topics

സുഭദ്രാവിവാഹഃ॥ 1 ॥

Mahabharata - Adi Parva - Chapter Text

1-242-0 (10465) 
വൈശംപായന ഉവാച। 1-242-0x (1299) 
കുകുരാന്ധകവൃഷ്ണീനാമപയാനം ച പാണ്ഡവഃ।
വിനിശ്ചിത്യ തതഃ പാർഥഃ സുഭദ്രാമിദമബ്രവീത്॥ 1-242-1 (10466) 
ശൃണു ഭദ്രേ യഥാശാസ്ത്രം ഹിതാർഥം മുനിഭിഃ കൃതം।
വിവാഹം ബഹുധാ സത്സു വർണാനാം ധർമസംയുതം॥ 1-242-2 (10467) 
കന്യായാസ്തു പിതാ ഭ്രാതാ മാതാ മാതുല ഏവ വാ।
പിതുഃ പിതാ പിതുർഭ്രാതാ ദാനേ തു പ്രഭുതാം ഗതഃ॥ 1-242-3 (10468) 
മഹോത്സവം പശുപതേർദ്രഷ്ടുകാമഃ പിതാ തവ।
അന്തർദ്വീപം ഗതോ ഭദ്രേ പുത്രൈഃ പൌത്രൈഃ സബാന്ധവൈഃ॥ 1-242-4 (10469) 
മമ ചൈവ വിശാലാക്ഷി വിദേശസ്ഥാ ഹി ബാന്ധവാഃ।
തസ്മാത്സുഭദ്രേ ഗാന്ധർവോ വിവാഹഃ പഞ്ചമഃ സ്മൃതഃ॥ 1-242-5 (10470) 
സമാഗമേ തു കന്യായാഃ ക്രിയാഃ പ്രോക്താശ്ചതുർവിധാഃ।
തേഷാം പ്രവൃത്തിം സാധൂനാം ശൃണു മാധവി തദ്യഥാ॥ 1-242-6 (10471) 
വരമാഹൂയ വിധിനാ പിത്രാ ദത്താ തഥാർഥിനേ।
സാ പത്നീ തു പരൈരുക്താ സാ വശ്യാ തു പതിവ്രതാ॥ 1-242-7 (10472) 
ഭൃത്യാനാം ഭരണാർഥായ ആത്മനഃ പോഷണായ ച।
ദാനേ ഗൃഹീതാ യാ നാരീ സാ ഭാര്യേതി സ്മൃതാ ബുധൈഃ॥ 1-242-8 (10473) 
ധർമതോ വരയിത്വാ തു ആനീയ സ്വം നിവേശനം।
ന്യായേന ദത്താതാരുണ്യേ ദാരാഃ പിതൃകൃതാഃ സ്മൃതാഃ॥ 1-242-9 (10474) 
ഗാന്ധർവേണ വിവാഹേന രാഗാത്പുത്രാർഥകാരണാത്।
ആത്മനാഽനുഗൃഹീതാ യാ വശ്യാ സാ തു പ്രജാവതീ॥ 1-242-10 (10475) 
ജനയേദ്യാ തു ഭർതാരം ജായാ ഇത്യേവ നാമതഃ।
പത്നീ ഭാര്യാ ച ദാരാശ്ച ജായാ ചേതി ചതുർവിധാഃ॥ 1-242-11 (10476) 
ചതസ്ര ഏവാഗ്നിസാക്ഷ്യാഃ ക്രിയായുക്താശ്ച ധർമതഃ।
ഗാന്ധർവസ്തു ക്രിയാഹീനോ രാഗാദേവ പ്രവർതതേ॥ 1-242-12 (10477) 
സകാമായാഃ സകാമേന നിർമന്ത്രോ രഹസി സ്മൃതഃ।
മയോക്തമക്രിയം ചാപി കർതവ്യം മാധവി ത്വയാ॥ 1-242-13 (10478) 
അയനം ചൈവ മാസശ്ച ഋതുഃ പക്ഷസ്തഥാ തിഥിഃ।
കരണം ച മുഹൂർതം ച ലഗ്നസംപത്തഥൈവ ച॥ 1-242-14 (10479) 
വിവാഹസ്യ വിശാലാക്ഷി പ്രശസ്തം ചോത്തരായണം।
വൈശാഖശ്ചൈവ മാസാനാം പക്ഷാണാം ശുക്ല ഏവ ച॥ 1-242-15 (10480) 
നക്ഷത്രാണാം തഥാ ഹസ്തസ്തൃതീയാ ച തിഥിഷ്വപി।
ലഗ്നോ ഹി മകരഃ ശ്രേഷ്ഠഃ കരണാനാം ബവസ്തഥാ॥ 1-242-16 (10481) 
മൈത്രോ മുഹൂർതോ വൈവാഹ്യ ആവയോഃ ശുഭകർമണി।
സർവസംപദിയം ഭദ്രേ അദ്യ രാത്രൌ ഭവിഷ്യതി॥ 1-242-17 (10482) 
ഭഗവാനസ്തമഭ്യേതി ആദിത്യസ്തപതാം വരഃ।
രാത്രൌ വിവാഹകാലോഽയം ഭവിഷ്യതി ന സംശയഃ॥ 1-242-18 (10483) 
നാരായണോഽപി സർവജ്ഞോ നാവബുധ്യേത വിശ്വകൃത്।
ധർമസങ്കടമാപന്നേ കിം നു കൃത്വാ സുഖം ഭവേത്॥ 1-242-19 (10484) 
മനോഭവേന കാമേന മോഹിതം മാം പ്രലാപിനം।
പ്രതിവാക്യം ച മേ ദേവി കിം ന വക്ഷ്യസി മാധവി॥ 1-242-20 (10485) 
വൈശംപായന ഉവാച। 1-242-21x (1300) 
അർജുനസ്യ വചഃ ശ്രുത്വാ ചിന്തയന്തീ ജനാർദനം।
നോവാച കിഞ്ചിദ്വചനം ബാഷ്പദൂഷിതലോചനാ॥ 1-242-21 (10486) 
രാഗോൻമാദപ്രലാപീ സന്നർജുനോ ജയതാം വരഃ।
ചിന്തയാമാസ പിതരം പ്രവിശ്യ ച ലതാഗൃഹം॥ 1-242-22 (10487) 
ചിന്തയാനം തു കൌന്തേയം മത്വാ ശച്യാ ശചീപതിഃ।
സഹിതോ നാരദാദ്യൈശ്ച മുനിഭിശ്ച മഹാമനാഃ॥ 1-242-23 (10488) 
ഗന്ധർവൈരപ്സരോഭിശ്ച ചാരണൈശ്ചാപി ഗുഹ്യകൈഃ।
അരുന്ധത്യാ വസിഷ്ഠേന ഹ്യാജഗാമ കുശസ്ഥലീം॥ 1-242-24 (10489) 
ചിന്തിതം ച സുഭദ്രായാശ്ചിന്തയിത്വാ ജനാർദനഃ।
നിദ്രയാപഹൃതജ്ഞാനം രൌഹിണേയം വിനാ തദാ॥ 1-242-25 (10490) 
സഹാക്രൂരേണ ശിനിനാ സത്യകേന ഗദേന ച।
വസുദേവേന ദേവക്യാ ആഹൂകേന ച ധീമതാ॥ 1-242-26 (10491) 
ആജഗാമ പുരീം രാത്രൌ ദ്വാരകാം സ്വജനൈർവൃതഃ।
പൂജയിത്വാ തു ദേവേശോ നാരദാദീൻമഹായശാഃ॥ 1-242-27 (10492) 
കുശലപ്രശ്നമുക്ത്വാ തു ദേവേന്ദ്രേണാഭിയാചിതഃ।
വൈവാഹികീം ക്രിയാം കൃഷ്ണഃ സ തഥേത്യേവമുക്തവാൻ॥ 1-242-28 (10493) 
ആഹുകോ വസുദേവശ്ച സഹാക്രൂരഃ സസാത്യകിഃ।
അഭിപ്രണംയ ശിരസാ പാകശാസനമബ്രുവൻ। 
ദേവദേവ നമസ്തേസ്തു ലോകനാഥ ജഗത്പതേ॥  1-242-29 (10494) 
വയം ധന്യാഃ സ്മ സഹിതൈർബാന്ധവൈഃ സഹിതാഃ പ്രഭോ।
കൃതപ്രസാദാസ്തു വയം തവ വാക്യേന വിശ്വജിത്॥ 1-242-30 (10495) 
വൈശംപായന ഉവാച। 1-242-31x (1301) 
ഏവമുക്ത്വാ പ്രസാദ്യൈനം പൂജയിത്വാ പ്രയത്നതഃ।
മഹേന്ദ്രശാസനാത്സർവേ സഹിതാ ഋഷിഭിസ്തദാ॥ 1-242-31 (10496) 
വിവാഹം കാരയാമാസുഃ ശക്രപുത്രസ്യ ശാസ്ത്രതഃ।
അരുന്ധതീ ശചീ ദേവീ രുഗ്മിണീ ദേവകീ തഥാ॥ 1-242-32 (10497) 
ദിവ്യസ്ത്രീഭിശ്ച സഹിതാഃ സുഭദ്രായാഃ ശുഭാഃ ക്രിയാഃ।
അർജുനേഽപി തഥാ സർവാഃ ക്രിയാ ഭദ്രാഃ പ്രയോജയൻ॥ 1-242-33 (10498) 
മഹർഷിഃ കാശ്യപോ ഹോതാ സദസ്യാ നാരദാദയഃ।
പുണ്യാശിഷഃ പ്രയോക്താരഃ സർവേ തേ ഹി തദാർജുനേ॥ 1-242-34 (10499) 
അഭിഷേകം തദാ കൃത്വാ മഹേന്ദ്രഃ പാകശാസനിം।
ലോകപാലൈസ്തു സഹിതഃ സർവദേവൈരഭിഷ്ടുതഃ॥ 1-242-35 (10500) 
കിരീടാംഗദഹാരാദ്യൈർഹസ്താഭരണകുണ്ഡലൈഃ।
ഭൂഷയിത്വാ തദാ പാർഥം ദ്വിതീയമിവ വാസവം॥ 1-242-36 (10501) 
പുത്രം പരിഷ്വജ്യ തദാ പ്രീതിമാപ പുരന്ദരഃ।
ശഛീ ദേവീ തദാ ഭദ്രാമരുന്ധത്യാദിഭിസ്തഥാ॥ 1-242-37 (10502) 
കാരയാമാസ വൈവാഹ്യമംഗലാന്യാദവസ്ത്രിയഃ।
സഹാപ്സരോഭിർമുദിതാ ഭൂഷയിത്വാ സ്വഭൂഷണൈഃ॥ 1-242-38 (10503) 
പൌലോമീമിവ മന്യന്തേ സുഭദ്രാം തത്ര യോഷിതഃ।
തതോ വിവാഹോ വവൃധേ കൃതഃ സർവഗുണാന്വിതഃ॥ 1-242-39 (10504) 
തസ്യാഃ പാണിം ഗൃഹീത്വാ തു മന്ത്രൈർഹോമപുരസ്കൃതം।
സുഭദ്രയാ ബഭൌ ജിഷ്ണുഃ ശച്യാ ഇവ ശചീപതിഃ॥ 1-242-40 (10505) 
സാ ജിഷ്ണുമധികം ഭേജേ സുഭദ്രാ ചാരുദർശനാ।
പാർഥസ്യ സദൃശീ ഭദ്രാ രൂപേണ വയസാ തഥാ॥ 1-242-41 (10506) 
സുഭദ്രായാശ്ച പാർഥോഽപി സദൃശോ രൂപലക്ഷണൈഃ।
ഇത്യൂചുശ്ച തദാ ദേവാഃ പ്രീതാഃ സേന്ദ്രപുരോഗമാഃ॥ 1-242-42 (10507) 
ഏവം നിവേശ്യ ദേവാസ്തേ ഗന്ധർവൈഃ സാപ്സരോഗണൈഃ।
ആമന്ത്ര്യ യാദവാഃ സർവേ വിപ്രജഗ്മുര്യഥാഗതം॥ 1-242-43 (10508) 
യാദവാഃ പാർഥമാമന്ത്ര്യ അന്തർദ്വീപം ഗതാസ്തദാ।
വാസുദേവസ്തദാ പാർഥമുവാച യദുനന്ദനഃ॥ 1-242-44 (10509) 
ദ്വാവിംശദ്ദിവസാൻപാർഥ ഇഹോഷ്യ ഭരതർഷഭ।
മാമകം രഥമാരുഹ്യ ശൈബ്യസുഗ്രീവയോജിതം॥ 1-242-45 (10510) 
സുഭദ്രയാ സുഖം പാർഥ ഖാണ്ഡവപ്രസ്ഥമാവിശ।
യാദവൈഃ സഹിതഃ പശ്ചാദാഗമിഷ്യാമി ഭാരത। 
യതിവേഷേണ നിയതോ വസ ത്വം രുക്മിണീഗൃഹേ॥  1-242-46 (10511) 
വൈശംപായന ഉവാച। 1-242-47x (1302) 
ഏവമുക്ത്വാ പ്രചക്രാമ അന്തർദ്വീപം ജനാർദനഃ।
കൃതോദ്വാഹസ്തതഃ പാർഥഃ കൃതകാര്യോഽഭവത്തദാ॥ 1-242-47 (10512) 
തസ്യാം ചോപഗതോ ഭാവഃ പാർഥസ്യ സുമഹാത്മനഃ।
തസ്മിൻഭാവഃ സുഭദ്രായാ അന്യോന്യം സമവർധത॥ 1-242-48 (10513) 
സ തഥാ യുയുജേ വീരോ ഭദ്രയാ ഭരതർഷഭഃ।
അഭിനിഷ്പന്നയാ രാമഃ സീതയേവ സമന്വിതഃ॥ 1-242-49 (10514) 
അപി ജിഷ്ണുർവിജജ്ഞേ താം ഹ്രീം ശ്രിയം സന്നതിക്രിയാം।
ദേവതാനാം വരസ്ത്രീണാം രൂപേണ സദൃശീം സതീം॥ 1-242-50 (10515) 
സ പ്രകൃത്യാ ശ്രിയാ ദീപ്ത്യാ സന്ദിദീപേ തയാഽധികം।
ഉദ്യത്സഹസ്രദീപ്താംശുഃ ശരദീവ ദിവാകരഃ॥ 1-242-51 (10516) 
സാ തു തം മനുജവ്യാഘ്രമനുരക്താ യശസ്വിനീ।
കന്യാപുരഗതാ ഭൂത്വാ തത്പരാ സമപദ്യത॥ ॥ 1-242-52 (10517) 
 
ഇതി ശ്രീമൻമഹാഭാരതേ ആദിപർവണി സുഭദ്രാഹരണപർവണി ദ്വിചത്വാരിംശദധികദ്വിശതതമോഽധ്യായഃ॥ 242 ॥




ആദിപർവ - അധ്യായ 243

॥ ശ്രീഃ ॥

1.243. അധ്യായഃ 243 

Mahabharata - Adi Parva - Chapter Topics

കൃഷ്ണരഥമാസ്ഥായ സുഭദ്രയാസഹ അർജുനസ്യ ഖാണ്ഡവപ്രസ്ഥം ഗന്തും യത്നഃ॥ 1 ॥

Mahabharata - Adi Parva - Chapter Text

1-243-0 (10518) 
വൈശംപായന ഉവാച। 1-243-0x (1303) 
വൃഷ്ംയന്ധകപുരാത്തസ്മാദപയാതും ധനഞ്ജയഃ।
വിനിശ്ചിത്യ തയാ സാർധം സുഭദ്രാമിദമബ്രവീത്॥ 1-243-1 (10519) 
ദ്വിജാനാം ഗുണമുഖ്യാനാം യഥാർഹം പ്രതിപാദയ।
ഭോജ്യൈർഭക്ഷ്യൈശ്ച കാമൈശ്ച സ്വപുരീം പ്രതിയാസ്യതാം॥ 1-243-2 (10520) 
ആത്മനശ്ച സമുദ്ദിശ്യ മഹാവ്രതസമാപനം।
ഗച്ഛ ഭദ്രേ സ്വയം തൂർണം മഹാരാജനിവേശനം॥ 1-243-3 (10521) 
തേജോബലജവോപേതൈഃ ശുക്ലൈർഹയവരോത്തമൈഃ।
വാജിഭിഃ ശൈവ്യസുഗ്രീവമേഘപുഷ്പബലാഹകൈഃ॥ 1-243-4 (10522) 
യുക്തം രഥവരം തൂർണമിഹാനയ സുസത്കൃതം।
വ്രതാർഥമിതി ഭാഷിത്വാ സഖീഭിഃ സുഭഗേ സഹ॥ 1-243-5 (10523) 
ക്ഷിപ്രമാദായ പര്യേഹി സഹ സർവായുധേന ച।
അനുകർഷാന്തപതാകാശ്ച തൂണീരാംശ്ച ധനൂംഷി ച॥ 1-243-6 (10524) 
സർവാന്രഥവരേ സ്ഥാപ്യ സോത്സേധാശ്ച മഹാഗദാഃ॥  1-243-7 (10525) 
വൈശംപായന ഉവാച। 1-243-8x (1304) 
അർജുനേനൈവമുക്താ സാ സുഭദ്രാ ഭദ്രഭാഷിണീ।
ജഗാമ നൃപതേർവേശ്മ സഖീഭിഃ സഹിതാ തദാ॥ 1-243-8 (10526) 
വ്രതാർഥമിതി തത്രസ്ഥാന്രക്ഷിണോ വാക്യമബ്രവീത്।
രഥേനാനേന യാസ്യാമി മഹാവ്രതസമാപനം॥ 1-243-9 (10527) 
ശൈബ്യസുഗ്രീവയുക്തേന സായുധേനൈവ ശാർംഗിണഃ।
രഥേന രമണീയേന പ്രയാസ്യാമി വ്രതാർഥിനീ॥ 1-243-10 (10528) 
സുഭധ്രയൈവമുക്തേ തു ജനാഃ പ്രാഞ്ജലയോഽഭവൻ।
യോജയിത്വാ രഥവരം കല്യാണൈരഭിഭാഷ്യ താം॥ 1-243-11 (10529) 
യഥോക്തം സർവമാരോപ്യ ആയുധാനി ച ഭാമിനീ।
ക്ഷിപ്രമാദായ കല്യാണീ സുഭദ്രാഽർജുനമബ്രവീത്॥ 1-243-12 (10530) 
രഥോഽയം രഥിനാം ശ്രേഷ്ഠ ആനീതസ്തവ ശാസനാത്।
സ ത്വം യാഹി യഥാകാമം കുരൂൻകൌരവനന്ദന॥ 1-243-13 (10531) 
വൈശംപായന ഉവാച। 1-243-14x (1305) 
നിവേദ്യ തു രഥം ഭർതുഃ സുഭദ്രാ ഭദ്രസംമതാ।
ബ്രാഹ്മണാനാം തദാ ഹൃഷ്ടാ ദദൌ സാ വിവിധം വസു॥ 1-243-14 (10532) 
സ്നേഹവന്തി ച ഭോജ്യാനി പ്രദദാവീപ്സിതാനി ച।
യഥാകാമം യഥാശ്രദ്ധം വസ്ത്രാണി വിവിധാനി ച॥ 1-243-15 (10533) 
തർപിതാ വിവിധൈർഭോജ്യൈസ്താന്യവാപ്യ വസൂനി ച।
ബ്രാഹ്മണാഃ സ്വഗൃഹം ജഗ്മുഃ പ്രയുജ്യ പരമാശിഷഃ॥ 1-243-16 (10534) 
സുഭദ്രയാ തു വിജ്ഞപ്തഃ പൂർവമേവ ധനഞ്ജയഃ।
അഭീശുഗ്രഹണേ പാർഥ ന മേഽസ്തി സദൃശോ ഭുവി॥ 1-243-17 (10535) 
തസ്മാത്സാ പൂർവമാരുഹ്യ രശ്മീഞ്ജഗ്രാഹ മാധവീ।
സോദരാ വാസുദേവസ്യ കൃതസ്വസ്ത്യയനാ ഹയാൻ॥ 1-243-18 (10536) 
വ്യത്യയിത്വാ തു തല്ലിംഗം യതിവേഷം ധനഞ്ജയഃ।
ആമുച്യ കവചം വീരഃ സമുച്ഛ്രിതമഹദ്ധനുഃ॥ 1-243-19 (10537) 
ആരുരോഹ രഥശ്രേഷ്ഠം ശുക്ലവാസാ ധനഞ്ജയഃ।
മഹേന്ദ്രദത്തം മുകുടം തഥൈവാഭരണാനി ച॥ 1-243-20 (10538) 
അലങ്കൃത്യ തു കൌന്തേയഃ പ്രയാതുമുപചക്രമേ।
തതഃ കന്യാപുരേ ഘോഷസ്തുമുലഃ സമപദ്യത॥ 1-243-21 (10539) 
ദൃഷ്ട്വാ നവവരം പാർഥം ബാണഖഡ്ഗധനുർധരം।
അഭീശുഹസ്താം സുശ്രോണീമർജുനേന രഥേ സ്ഥിതാം॥ 1-243-22 (10540) 
ഊചുഃ കന്യാസ്തദാ യാന്തീം വാസുദേവസഹോദരാം।
സർവകാമസമൃദ്ധാ ത്വം സുഭദ്രേ ഭദ്രഭാഷിണി॥ 1-243-23 (10541) 
വാസുദേവപ്രിയം ലബ്ധ്വാ ഭർതാരം വീരമർജുനം।
സർവസീമന്തിനീനാം ത്വാം ശ്രേഷ്ഠാം കൃഷ്ണസഹോദരീം॥ 1-243-24 (10542) 
മന്യാമഹേ മഹാഭാഗേ സുഭദ്രേ ഭദ്രഭാഷിണി।
യസ്മാത്സർവമനുഷ്യാണാം ശ്രേഷ്ഠോ ഭർതാ തവാർജുനഃ॥ 1-243-25 (10543) 
ഉപപന്നസ്ത്വയാ വീരഃ സർവലോകമഹാരഥഃ।
ഹേ പ്രയാഹി ഗൃഹാൻഭദ്രേ സുഹൃദ്ഭിഃ സംഗമോഽസ്തു തേ॥ 1-243-26 (10544) 
വൈശംപായന ഉവാച। 1-243-27x (1306) 
ഏവമുക്താ പ്രഹൃഷ്ടാഭിഃ സഖീഭിഃ പ്രതിനന്ദിതാ।
ഭദ്രാ ഭദ്രജവോപേതാനശ്വാൻപുനരചോദയത്॥ 1-243-27 (10545) 
പാർശ്വേ ചാമരഹസ്താ സാ സഖീ തസ്യാംഗനാഽഭവത്।
തതഃ കന്യാപുരദ്വാരാത്സഘോഷാദഭിനിഃസൃതം॥ 1-243-28 (10546) 
ദദൃശുസ്തം രഥശ്രേഷ്ഠം ജനാ ജീമൂതനിസ്വനം।
സുഭദ്രാസംഗൃഹീതസ്യ രഥസ്യ മഹതഃ സ്വനം॥ 1-243-29 (10547) 
മേഘസ്വനമിവാകാശേ ശുശ്രുവുഃ പുരവാസിനഃ।
സുഭദ്രയാ തു സംപന്നേ തിഷ്ഠന്രഥവരേഽർജുനഃ॥ 1-243-30 (10548) 
പ്രബഭൌ ച തയോപേതഃ കൈലാസ ഇവ ഗംഗയാ।
പാർഥഃ സുഭദ്രാസഹിതോ വിരരാജ മഹാരഥഃ॥ 1-243-31 (10549) 
വിരാജതേ യഥാ ശക്രോ രാജഞ്ശച്യാ സമന്വിതഃ।
സുഭദ്രാം പ്രേക്ഷ്യ പാർഥേന ഹ്രിയമാണാം യശസ്വിനീം॥ 1-243-32 (10550) 
ചക്രുഃ കിലകിലാശബ്ദാനാസാദ്യ ബഹവോ ജനാഃ।
ദാശാർഹാണാം കുലസ്യ ശ്രീഃ സുഭദ്രാ മദ്രഭാഷിണീ॥ 1-243-33 (10551) 
അഭികാമാ സകാമേന പാർഥേന സഹ ഗച്ഛതി।
അഥാപരേ തു സങ്ക്രുദ്ധാ ഗൃഹ്ണീത ഘ്നത മാചിരം॥ 1-243-34 (10552) 
ഇതി സംവാര്യ ശസ്ത്രാണി വവർഷുരഭിതോ ദിശം।
ഇതി സംഭാഷമാണാനാം സ നാദഃ സുമഹാനഭൂത്॥ 1-243-35 (10553) 
സ തേന ജനഘോഷേണ വീരോ ഗജ ഇവാർദിതഃ।
വവർഷ ശരവർഷാണി ന തു കഞ്ചന രോഷയത്॥ 1-243-36 (10554) 
മുമോച നിശിതാൻബാണാന്ദീപ്യമാനാൻസ്വതേജസാ।
പ്രാസാദവരസംഘേഷു ഹർംയേഷു ഭവനേഷു ച॥ 1-243-37 (10555) 
ക്ഷോഭയിത്വാ പുരശ്രേഷ്ഠം ഗരുത്മാനിവ സാഗരം।
പ്രേക്ഷന്രൈവകതദ്വാരം നിര്യയൌ ഭരതർഷഭഃ॥ ॥ 1-243-38 (10556) 
 
ഇതി ശ്രീമൻമഹാഭാരതേ ആദിപർവണി സുഭദ്രാഹരണപർവണി ത്രിചത്വാരിംശദധികദ്വിശതതമോഽധ്യായഃ॥ 243 ॥




ആദിപർവ - അധ്യായ 244

॥ ശ്രീഃ ॥

1.244. അധ്യായഃ 244 

Mahabharata - Adi Parva - Chapter Topics

ദ്വാരകായാ ബഹിർനിർഗച്ഛതോഽർജുനസ്യ വിപൃഥുനാ യുദ്ധം॥ 1 ॥ വിപൃഥും ജിത്വാഽർജുനസ്യ ഖാണ്ഡവപ്രസ്ഥംപ്രതി ഗമനം॥ 2 ॥ യുദ്ധോദ്യുക്താനാം യാദവാനാം ബലരാമവാക്യാന്നിവൃത്തിഃ॥ 3 ॥ ബലസ്യ ക്രോധഃ॥ 4 ॥

Mahabharata - Adi Parva - Chapter Text

1-244-0 (10557) 
വൈശംപായന ഉവാച। 1-244-0x (1307) 
ശാസനാത്പുരുഷേന്ദ്രസ്യ ബലേന മഹതാ ബലീ।
ഗിരൌ രൈവതകേ നിത്യം ബഭൂവ വിപൃഥുശ്രവാഃ॥ 1-244-1 (10558) 
പ്രവാസേ വാസുദേവസ്യ തസ്മിൻഹലധരോപമഃ।
സംബഭൂവ തദാ ഗോപ്താ പുരസ്യ പുരവർധനഃ॥ 1-244-2 (10559) 
പ്രാപ്യ പാണ്ഡവനിര്യാണം നിര്യയൌ വിപൃഥുശ്രവാഃ।
നിശംയ പുരനിർഘോഷം സ്വമനീകമചോദയത്॥ 1-244-3 (10560) 
സോഽഭിപത്യ തദാധ്വാനം ദദർശ പുരുഷർഷഭം।
നിഃസൃതം ദ്വാരകാദ്വാരാദംശുമന്തമിവാംബിരാത്॥ 1-244-4 (10561) 
സവിദ്യുതമിവാംഭോദം പ്രേക്ഷതാം തം ധനുർധരം।
പാർഥമാനർതയോധാനാം വിസ്മയഃ സമപദ്യത॥ 1-244-5 (10562) 
ഉദീർണരഥനാഗാശ്വമനീകമഭിവീക്ഷ്യ തത്।
ഉവാച പരമപ്രീതാ സുഭദ്രാ ഭദ്രഭാഷിണീ॥ 1-244-6 (10563) 
സംഗ്രഹീതുമഭിപ്രായോ ദീർഘകാലകൃതോ മമ।
യുധ്യമാനസ്യ സംഗ്രാമേ രഥം തവ നരർഷഭ॥ 1-244-7 (10564) 
ഓജസ്തേജോദ്യുതിബലൈരന്വിതസ്യ മഹാത്മനഃ।
പാർഥ തേ സാരഥിത്വേന ഭവിതാ ശിക്ഷിതാസ്ംയഹം॥ 1-244-8 (10565) 
ഏവമുക്തഃ പ്രിയാം പ്രീതഃ പ്രത്യുവാച നരർഷഭഃ।
ചോദയാശ്വാനസംസക്താന്വിശ്തു വിപൃഥോർബലം॥ 1-244-9 (10566) 
ബഹുഭിര്യുധ്യമാനസ്യ താവകാന്വിജിഘാംസതഃ।
പശ്യ ബാഹുബലം ഭദ്രേ ശരാന്വിക്ഷിപതോ മമ॥ 1-244-10 (10567) 
വൈശംപായന ഉവാച। 1-244-11x (1308) 
ഏവമുക്താ തദാ ഭദ്രാ പാർഥേന ഭരതർഷഭ।
ചുചോദ സാശ്വാൻസംഹൃഷ്ടാ തേ തതോ വിവിശുർബലം॥ 1-244-11 (10568) 
തദാഹതമഹാവാദ്യം സമുദഗ്രധ്വജായുതം।
അനീകം വിപൃഥോർഹൃഷ്ടം പാർഥമേവാന്വവർതത॥ 1-244-12 (10569) 
രഥൈർബഹുവിധാകാരൈഃ സദശ്വൈശ്ച മഹാജവൈഃ।
കിരന്തഃ ശരവർഷാണി പരിവവ്രുർധനഞ്ജയം॥ 1-244-13 (10570) 
തേഷാമസ്ത്രാണി സംവാര്യ ദിവ്യാസ്ത്രേണ മഹാസ്ത്രവിത്।
ആവൃണോൻമഹദാകാശം ശരൈഃ പരപുരഞ്ജയഃ॥ 1-244-14 (10571) 
തേഷാം ബാണാൻമഹാബാഹുർമുകുടാന്യംഗദാനി ച।
ചിച്ഛേദ നിശിതൈർബാണൈഃ ശരാംശ്ചൈവ ധനൂംഷി ച॥ 1-244-15 (10572) 
യുഗാനീഷാന്വരൂഥാനി യന്ത്രാണി വിവിധാനി ച।
അജിഘാംസൻപരാൻപാർഥശ്ചിച്ഛേദ നിശിതൈഃ ശരൈഃ॥ 1-244-16 (10573) 
വിധനുഷ്കാന്വികവചാന്വിരഥാംശ്ച മഹാരഥാൻ।
കൃത്വാ പാർഥഃ പ്രിയാം പ്രീതഃ പ്രേക്ഷ്യതാമിത്യദർശയത്॥ 1-244-17 (10574) 
സാ ദൃഷ്ട്വാ മഹദാശ്ചര്യം സുഭദ്രാ പാർഥമബ്രവീത്।
അവാപ്താർഥാഽസ്മി ഭദ്രം തേ യാഹി പാർഥ യഥാസുഖം॥ 1-244-18 (10575) 
സ സക്തം പാണ്ഡുപുത്രേണ സമീക്ഷ്യ വിപൃഥുർബലം।
ത്വരമാണോഽഭിസങ്ക്രംയ സ്ഥീയതാമിത്യഭാഷത॥ 1-244-19 (10576) 
തതഃ സേനാപതേർവാക്യം നാത്യവർതന്ത യാദവാഃ।
സാഗരേ മാരുതോദ്ധൂതാ വേലാമിവ മഹോർമയഃ॥ 1-244-20 (10577) 
തതോ രഥവരാത്തൂർണമവരുഹ്യ നരർഷഭഃ।
അഭിഗംയ നരവ്യാഘ്രം പ്രഹൃഷ്ടഃ പരിഷസ്വജേ॥ 1-244-21 (10578) 
സോഽബ്രവീത്പാർഥമാസാദ്യ ദീർഘകാലമിദം തവ।
നിവാസമഭിജാനാമി ശംഖചക്രഗദാധരാത്॥ 1-244-22 (10579) 
ന മേഽസ്ത്യവിദിതം കിഞ്ചിദ്യദ്യദാചിതം ത്വയാ।
സുഭദ്രാർഥം പ്രലോഭേന പ്രീതസ്തവ ജനാർദനഃ॥ 1-244-23 (10580) 
പ്രാപ്തസ്യ യതിലിംഗേന വാസിതസ്യ ധനഞ്ജയ।
ബന്ധുമാനസി രാമേണ മഹേന്ദ്രാവരജേന ച॥ 1-244-24 (10581) 
മാമേവ ച സദാകാങ്ക്ഷീ മന്ത്രിണം മധുസൂദനഃ।
അന്തരേണ സുഭദ്രാം ച ത്വാം ച താത ധനഞ്ജയ॥ 1-244-25 (10582) 
ഇമം രഥവരം ദിവ്യം സർവശസ്ത്രസമന്വിതം।
ഇദമേവാനുയാത്രം ച നിർദിശ്യ ഗദപൂർവജഃ॥ 1-244-26 (10583) 
അന്തർദ്വീപം തദാ വീര ഗതോ വൃഷ്ണിസുഖാവഹഃ।
ദീർഘകാലാവരുദ്ധം ത്വാം സംപ്രാപ്തം പ്രിയയാ സഹ॥ 1-244-27 (10584) 
പശ്യന്തു ഭ്രാതരഃ സർവേ വജ്രപാണിമിവാമരാഃ।
ആയാതേ തു ദശാർഹാണാമൃഷഭേ ശാർംഗധന്വനി॥ 1-244-28 (10585) 
ഭദ്രാമനുഗമിഷ്യന്തി രത്നാനി ച വസൂനി ച।
അരിഷ്ടം യാഹി പന്ഥാനം സുഖീ ഭവ ധനഞ്ജയ॥ 1-244-29 (10586) 
നഷ്ടശോകൈർവിശോകസ്യ സുഹൃദ്ഭിഃ സംഗമോഽസ്തു തേ॥  1-244-30 (10587) 
വൈശംപായന ഉവാച। 1-244-31x (1309) 
തതോ വിപൃഥുമാമന്ത്ര്യ പാർഥഃ പ്രീതോഽഭിവാദ്യ ച।
കൃഷ്ണസ്യ മതമാസ്ഥായ കൃഷ്ണസ്യ രഥമാസ്ഥിതഃ॥ 1-244-31 (10588) 
പൂർവമേവ തു പാർഥായ കൃഷ്ണേന വിനിയോജിതം।
സർവരത്നസുസംപൂർണം സർവഭോഗസമന്വിതം॥ 1-244-32 (10589) 
രഥേന കാഞ്ചനാംഗേന കൽപിതേന യഥാവിധി।
ശൈബ്യസുഗ്രീവയുക്തേന കിങ്കിണീജാലമാലിനാ॥ 1-244-33 (10590) 
സർവശസ്ത്രോപപന്നേന ജീമൂതരവനാദിനാ।
ജ്വലനാർചിഃപ്രകാശേന ദ്വിഷതാം ഹർഷനാശിനാ॥ 1-244-34 (10591) 
സന്നദ്ധഃ കവചീ ഖഡ്ഗീ ബദ്ധഗോധാംഗുലിത്രവാൻ।
യുക്തഃ സേനാനുയാത്രേണ രഥണാരോപ്യ മാധവീം। 
രഥേനാകാശഗേനൈവ പയയൌ *സ്വപുരം പ്രതി॥  1-244-35 (10592) 
ഹ്രിയമാണാം തു താം ദൃഷ്ട്വാ സുഭദ്രാം സൈനികാ ജനാഃ।
വിക്രോശന്തോഽദ്രവൻസർവേ ദ്വാരകാമഭിതഃ പുരീം॥ 1-244-36 (10593) 
തേ സമാസാദ്യ സഹിതാഃ സുധർമാമഭിതഃ സഭാം।
സഭാപാലസ്യ തത്സർവമാചഖ്യുഃ പാർഥവിക്രമം॥ 1-244-37 (10594) 
തേഷാം ശ്രുത്വാ സഭാപാലോ ഭേരീം സാന്നാഹികീം തതഃ।
സമാജഘ്നേ മഹാഘോഷാം ജാംബൂനദപരിഷ്കൃതാം॥ 1-244-38 (10595) 
ക്ഷുബ്ധാസ്തേനാഥ ശബ്ദേന ഭോജവൃഷ്ണ്യന്ധകാസ്തദാ।
`അന്തർദ്വീപാത്സമുത്പേതുഃ സഹസാ സഹിതാസ്തദാ।' 
അന്നപാനമപാസ്യാഥ സമാപേതുഃ സമന്തതഃ॥  1-244-39 (10596) 
തത്ര ജാംബൂനദാംഗാനി സ്പർധ്യാസ്തരണവന്തി ച।
മണിവിദ്രുമചിത്രാണി ജ്വലിതാഗ്നിപ്രഭാണി ച॥ 1-244-40 (10597) 
ഭേജിരേ പുരുഷവ്യാഘ്രാ വൃഷ്ണ്യന്ധകമഹാരഥാഃ।
സിംഹാസനാനി ശതശോ ധിഷ്ണ്യാനീവ ഹുതാശനാഃ॥ 1-244-41 (10598) 
തേഷാം സമുപവിഷ്ടാനാം ദേവാനാമിവ സന്നയേ।
ആചഖ്യൌ ചേഷ്ടിതം ജിഷ്ണോഃ സഭാപാലഃ സഹാനുഗഃ॥ 1-244-42 (10599) 
തച്ഛ്രുത്വാ വൃഷ്ണിവീരാസ്തേ മദസംരക്തലോചനാഃ।
അമൃഷ്യമാണാഃ പാർഥസ്യ സമുത്പേതുരഹങ്കൃതാഃ॥ 1-244-43 (10600) 
യോജയധ്വം രഥാനാശു പ്രാസാനാഹരതേതി ച।
ധനൂംഷി ച മഹാർഹാണി കവചാനി ബൃഹന്തി ച॥ 1-244-44 (10601) 
സൂതാനുച്ചുക്രുശുഃ കേചിദ്രഥാന്യോജയതേതി ച।
സ്വയം ച തുരഗാൻകേചിദയുഞ്ജൻഹേമഭൂഷിതാൻ॥ 1-244-45 (10602) 
രഥേഷ്വാനീയമാനേഷു കവചേഷു ധ്വജേഷു ച।
അഭിക്രന്ദേ നൃവീരാണാം തദാസീത്തുമുലം മഹത്॥ 1-244-46 (10603) 
വനമാലീ തതഃ ക്ഷീബഃ കൈലാസശിഖരോപമഃ।
നീലവാസാ മദോത്സിക്ത ഇദം വചനമബ്രവീത്॥ 1-244-47 (10604) 
കിമിദം കുരുഥാപ്രജ്ഞാസ്തൂഷ്ണീംഭൂതേ ജനാർദനേ।
അസ്യ ഭാവമവിജ്ഞായ സങ്ക്രുദ്ധാ മോഘഗർജിതാഃ॥ 1-244-48 (10605) 
ഏഷ താവദഭിപ്രായമാഖ്യാതു സ്വം മഹാമതിഃ।
യദസ്യ രുചിരം കർതും തത്കുരുധ്വമതന്ദ്രിതാഃ॥ 1-244-49 (10606) 
തതസ്തേ തദ്വചഃ ശ്രുത്വാ ഗ്രാഹ്യരൂപം ഹലായുധാത്।
തൂഷ്ണീംഭൂതാസ്തതഃ സർവേ സാധുസാധ്വിതി ചാബ്രുവൻ॥ 1-244-50 (10607) 
സമം വചോ നിശംയൈവ ബലദേവസ്യ ധീമതഃ।
പുനരേവസഭാമധ്യേ സർവേ തേ സമുപാവിശൻ॥ 1-244-51 (10608) 
തതോഽബ്രവീദ്വാസുദേവം വചോ രാമഃ പരന്തപഃ।
`ത്രൈലോക്യനാഥ ഹേ കൃഷ്ണ ഭൂതഭവ്യഭവിഷ്യകൃത്।' 
കിമവാഗുപവിഷ്ടോഽസി പ്രേക്ഷമാണോ ജനാർദന॥  1-244-52 (10609) 
സത്കൃതസ്ത്വത്കൃതേ പാർഥഃ സർവൈരസ്മാഭിരച്യുത।
ന ച സോഽർഹതി താം പൂജാം ദുർബുദ്ധിഃ കുലപാംസനഃ॥ 1-244-53 (10610) 
കോ ഹി തത്രൈവ ഭുക്താവാന്നം ഭാജനം ഭേത്തുമർഹതി।
മന്യമാനഃ കുലേ ജാതമാത്മാനം പുരുഷഃ ക്വചിത്॥ 1-244-54 (10611) 
ഇച്ഛന്നേവ ഹി സംബന്ധം കൃതം പൂർവം ച മാനയൻ।
കോ ഹി നാമ ഭവേനാർഥീ സാഹസേന സമാചരേത്॥ 1-244-55 (10612) 
സോഽവമന്യ തഥാഽസ്മാകമനാദൃത്യ ച കേശവം।
പ്രസഹ്യ ഹൃതവാനദ്യ സുഭദ്രാം മൃത്യുമാത്മനഃ॥ 1-244-56 (10613) 
കഥം ഹി ശിരസോ മധ്യേ കൃതം തേന പദം മമ।
മർഷയിഷ്യാമി ഗോവിന്ദ പാദസ്പർശമിവോരഗഃ॥ 1-244-57 (10614) 
അദ്യ നിഷ്കൌരവാമേകഃ കരിഷ്യാമി വസുന്ധരാം।
ന ഹി മേ മർഷണീയോഽയമർജുനസ്യ വ്യതിക്രമഃ॥ 1-244-58 (10615) 
തം തഥാ ഗർജമാനം തു മേഘദുന്ദുഭിനിഃസ്വനം।
അന്വപദ്യന്ത തേ സർവേ ഭോജവൃഷ്ണ്യന്ധകാസ്തദാ॥ ॥ 1-244-59 (10616) 
 
ഇതി ശ്രീമൻമഹാഭാരതേ ആദിപർവണി സുഭദ്രാഹരണപർവണി ചതുശ്ചത്വാരിംശദധികദ്വിശതതമോഽധ്യായഃ॥ 244 ॥ ॥ സമാപ്തം ച സുഭദ്രാഹരണപർവ ॥

Mahabharata - Adi Parva - Chapter Footnotes

1-244-42 സന്നയേ സമുദായേ ചതുശ്ചത്വാരിംശദധികദ്വിശതതമോഽധ്യായഃ॥ 244 ॥ * 239 തമാധ്യായസ്യ 26 ശ്ലോകാദുപരി പ്രകൃതശ്ലോകപര്യന്തം വിദ്യമാനാനാം 248 ശ്ലോകാനാം സ്ഥാനേ ച, ജ, ഝ, ഞ, ഡ, പുസ്തകേഷു അധോലിഖിതാ അഷ്ടൌ ശ്ലോകാ ഏവ ദൃശ്യന്തേ। 1-244a-1x വൈശംപായന ഉവാച। 1-244a-1a തതഃ സംവാദിതേ തസ്മിന്നനുജ്ഞാതോ ധനഞ്ജയഃ। 1-244a-1b ഗതാം രൈവതകേ കന്യാം വിദിത്വാ ജനമേജയ॥ 1-244a-2a വാസുദേവാഭ്യനുജ്ഞാതഃ കഥയിത്വേതികൃത്യതാം। 1-244a-2b കൃഷ്ണസ്യ മതമാദായ പ്രയയൌ ഭരതർഷഭഃ॥ 1-244a-3a രഥേന കാഞ്ചനാംഗേന കൽപിതേന യഥാവിധി। 1-244a-3b ശൈബ്യസുഗ്രീവയുക്തേന കിങ്കിണീജാലമാലിനാ॥ 1-244a-4a സർവശസ്ത്രോപപന്നേന ജീമൂതരവനാദിനാ। 1-244a-4b ജ്വലിതാഗ്നിപ്രകാശേന ദ്വിഷതാം ഹർഷഘാതിനാ॥ 1-244a-5a സന്നദ്ധഃ കവചീ ഖഡ്ഗീ ബദ്ധഗോധാംഗുലിത്രവാൻ। 1-244a-5b മൃഗയാവ്യപദേശേന പ്രയയൌ പുരുഷർഷഭഃ॥ 1-244a-6a സുഭദ്രാ ത്വഥ ശൈലേന്ദ്രമഭ്യർച്യൈവ ഹി രൈവതം। 1-244a-6b ദൈവതാനി ച സർവാണി ബ്രാഹ്മണാൻസ്വസ്തിവാച്യ ച॥ 1-244a-7a പ്രദക്ഷിണം ഗിരേഃ കൃത്വാ പ്രയയൌ ദ്വാരകാം പ്രതി। 1-244a-7b താമഭിദ്രുത്യ കൌന്തേയഃ പ്രസഹ്യാരോപയദ്രഥം। 1-244a-7c സുഭദ്രാം ചാരുസർവാംഗീം കാമബാണപ്രപീഡിതഃ॥ 1-244a-8a തതഃ സ പുരുഷവ്യാഘ്രസ്താമാദായ ശുചിസ്മിതാം। 1-244a-8b രഥേന കാഞ്ചനാംഗന പ്രയയൌ സ്വപുരം പ്രതി॥



ആദിപർവ - അധ്യായ 245

॥ ശ്രീഃ ॥

1.245. അധ്യായഃ 245 

 
(അഥ ഹരണാഹരണപർവ  ॥ 17 ॥)

Mahabharata - Adi Parva - Chapter Topics

കൃഷ്ണേന ബലരാമസാന്ത്വനം॥ 1 ॥ അർജുനംപ്രത്യാനേതും യാദവാനാം ഗമനം॥ 2 ॥ വിപൃഥുവാക്യാദുർജനം ദൂരഗതം ജ്ഞാത്വാ തേഷാം പ്രതിനിവർതനം॥ 3 ॥ സുഭദ്രയാ സഹ അർജുനസ്യ ഖാണ്ഡവപ്രസ്ഥഗമനം॥ 4 ॥

Mahabharata - Adi Parva - Chapter Text

1-245-0 (10617) 
വൈശംപായന ഉവാച। 1-245-0x (1310) 
ഉക്തവന്തോ യഥാവീര്യമസകൃത്സർവവൃഷ്ണയഃ।
തതോഽബ്രവീദ്വാസുദേവോ വാക്യം ധർമാർഥസംയുതം॥ 1-245-1 (10618) 
`മയോക്തം ന ശ്രുതം പൂർവം സഹിതൈഃ സർവയാദവൈഃ।
അതിക്രാന്തമതിക്രാന്തം ന നിവർതേത കർഹിചിത്। 
ശൃണുധ്വം സഹിതാഃ സർവേ മമ വാക്യം സഹേതുകം॥'  1-245-2 (10619) 
നാവമാനം കുലസ്യാസ്യ ഗുഡാകേശഃ പ്രയുക്തവാൻ।
സംമാനോഽഭ്യധികസ്തേന പ്രയുക്തോഽയം ന സംശയഃ॥ 1-245-3 (10620) 
അർഥലുബ്ധാന്ന വഃ പാർഥോ മന്യതേ സാത്വതാൻസദാ।
സ്വയംവരമനാധൃഷ്യം മന്യതേ ചാപി പാണ്ഡവഃ॥ 1-245-4 (10621) 
പ്രദാനമപി കന്യായാഃ പശുവത്കോ നു മന്യതേ।
വിക്രയം ചാപ്യപത്യസ്യ കഃ കുര്യാത്പുരുഷോ ഭുവി॥ 1-245-5 (10622) 
ഏതാന്ദോഷാംസ്തു കൌന്തേയോ ദൃഷ്ടവാനിതി മേ മതിഃ।
`ക്ഷത്രിയാണാം തു വീര്യേണ പ്രശസ്തം ഹരണം ബലാത്।' 
അതഃ പ്രസഹ്യ ഹൃതവാൻകന്യാം ധർമേണ പാണ്ഡവഃ॥  1-245-6 (10623) 
ഉചിതശ്ചൈവ സംബന്ധഃ സുഭദ്രാ ച ശയസ്വിനീ।
ഏഷ ചാപീദൃശഃ പാർഥഃ പ്രസഹ്യ ഹൃതവാനതഃ॥ 1-245-7 (10624) 
ഭരതസ്യാന്വയേ ജാതം ശാന്തനോശ്ച യശസ്വിനഃ।
കുന്തിഭോജാത്മാജാപുത്രം കാ ബുഭൂഷേത നാർജുനം॥ 1-245-8 (10625) 
ന തം പശ്യാമി യഃ പാർഥം വിജയേത രണേ ബലാത്।
വർജയിത്വാ വിരൂപാക്ഷം ഭഗനേത്രഹരം ഹരം॥ 1-245-9 (10626) 
അപി സർവേഷു ലോകേഷു സേന്ദ്രരുദ്രേഷു മാരിഷ।
സ ച നാമ രഥസ്താദൃങ്മദീയാസ്തേ ച വാജിനഃ॥ 1-245-10 (10627) 
`മമ ശസ്ത്രം വിശേഷേണ തൂണൌ ചാക്ഷയസായകൌ।'
യോദ്ധാ പാർഥശ്ച ശീഘ്രാസ്ത്രഃ കോ നു തേന സമോ ഭവേത്। 
തമഭിദ്രുത്യ സാന്ത്വേന പരമേണ ധനഞ്ജയം॥  1-245-11 (10628) 
നിവർതയത സംഹൃഷ്ടാ മമൈഷാ പരമാ മതിഃ।
യദി നിർജിത്യ വഃ പാർഥോ ബലാദ്ഗച്ഛേത്സ്വകം പുരം॥ 1-245-12 (10629) 
പ്രണശ്യേദ്വോ യശഃ സദ്യോ ന തു സാന്ത്വേ പരാജയഃ।
`പിതൃഷ്വസായാഃ പുത്രോ മേ സംബന്ധം നാർഹതി ദ്വിഷാം।' 
തച്ഛ്രുത്വാ വാസുദേവസ്യ തഥാ കർതും ജനാധിപ॥  1-245-13 (10630) 
`ഉദ്യോഗം കൃതവന്തസ്തേ ഭേരീം സന്നാദ്യ യാദവാഃ।
അർജുനസ്തു തദാ ശ്രുത്വാ ഭേരീസന്നാദനം മഹത്॥ 1-245-14 (10631) 
കൌന്തേയസ്ത്വരമാണസ്തു സുഭദ്രാമഭ്യഭാഷത।
ആയാന്തി വൃഷ്ണയഃ സർവേ സസുഹൃജ്ജനബാന്ധവാഃ॥ 1-245-15 (10632) 
ത്വദർഥം യോദ്ധുകാമാസ്തേ മദരക്താന്തലോചനാഃ।
പ്രമത്താനശുചീൻമൂഢാൻസുരാമത്താന്നരാധമാൻ॥ 1-245-16 (10633) 
വമനം പാനശീലാംസ്താൻകരിഷ്യാമി ശരോത്തമൈഃ।
ഉതാഹോ വാ മദോൻമത്താന്നയിഷ്യാമി യമക്ഷയം॥ 1-245-17 (10634) 
ഏവമുക്ത്വാ പ്രിയാം പാർഥോ ന്യവർതത മഹാബലഃ।
നിവർതമാനം ദൃഷ്ട്വൈവ സുഭദ്രാ ത്രസ്തതാം ഗതാ॥ 1-245-18 (10635) 
ഏവം മാ വദ പാർഥേതി പാദയോഃ പതിതാ തദാ।
സുഭദ്രാ തു കലിർജാതാ വൃഷ്ണീനാം നിധായ ച॥ 1-245-19 (10636) 
ഏവം ബ്രുവന്തഃ പൌരാസ്തേ ഹ്യപവാദരതാഃ പ്രഭോ।
മമ ശോകം വർധയന്തി തസ്മാന്നാശം ന ചിന്തയേ। 
പരിവാദഭയാൻമുക്താ ത്വത്പ്രസാദാദ്ഭവാംയഹം॥  1-245-20 (10637) 
വൈശംപായന ഉവാച। 1-245-21x (1311) 
ഏവമുക്തസ്തതഃ പാർഥഃ പ്രിയയാ ഭദ്രയാ തദാ।
ഗമനായ മതിം ചക്രേ പാർഥഃ സത്യപരാക്രമഃ॥ 1-245-21 (10638) 
സ്തിതപൂർവം തദാഽഽഭാഷ്യ പരിഷ്വജ്യ പ്രിയാം തദാ।
ഉത്ഥാപ്യ ച പുനഃ പാർഥോ യാഹി യാഹീതി ചാബ്രവീത്॥ 1-245-22 (10639) 
തതഃ സുഭദ്രാ ത്വരിതാ രശ്മീൻസംഗൃഹ്യ പാണിനാ।
ചോദയാമാസ ജവനാഞ്ശീഗ്രമശ്വാൻകൃതത്വരാ॥ 1-245-23 (10640) 
തതസ്തു കൃതസന്നാഹാ വൃഷ്ണിവീരാഃ സമാഹിതാഃ।
പ്രത്യാനയാർഥം പാർഥസ്യ ജവനൈസ്തുരഗോത്തമൈഃ॥ 1-245-24 (10641) 
രാജമാർഗമനുപ്രാപ്താ ദൃഷ്ട്വാ പാർഥസ്യ വിക്രമം।
പ്രാസാദപങ്ക്തിസ്തംഭേഷു വേദികാസു ധ്വജേഷു ച॥ 1-245-25 (10642) 
അർജുനസ്യ ശരാന്ദൃഷ്ട്വാ വിസ്മയം പരമം ഗതാഃ।
കേശവസ്യ വചസ്തഥ്യം മന്യമാനാസ്തു യാദവാഃ॥ 1-245-26 (10643) 
അതീത്യ തം രൈവതകം ശ്രുത്വാ തു വിപൃഥോർവചഃ।
അർജുനേന കൃതം ശ്രുത്വാ ഗന്തുകാമാസ്തു വൃഷ്ണയഃ॥ 1-245-27 (10644) 
ശ്രുത്വാ ദീർഘം ഗതം പാർഥം ന്യവർതന്ത മഹാരഥാഃ।
പുരോദ്യാനമതിക്രംയ വിശാലം ച ഗിരിവ്രജം॥ 1-245-28 (10645) 
സാനുമുജ്ജയിനീം ചൈവ വനാന്യുപവനാനി ച।
പുണ്യേഷ്വാനർതരാഷ്ട്രേഷു വാപീപദ്മസരാംസി ച॥ 1-245-29 (10646) 
പ്രാപ്യ ധേനുമതീതീർഥമശ്വരോധസരഃ പ്രതി।
പ്രേക്ഷാവർതം തതഃ ശൈലമംബുദം ച നഗോത്തമം॥ 1-245-30 (10647) 
ആരാച്ഛൃംഗമഥാസാദ്യ തീർണഃ കരവതീം നദീം।
പ്രാപ്യ സാൽവേയരാഷ്ട്രാണി നിഷധാനപ്യതീത്യ ച॥ 1-245-31 (10648) 
ദേവാപൃഥുപുരം പശ്യൻ സർവതഃ സുസമാഹിതഃ।
തമതീത്യ മഹാബാഹുർദേവാരണ്യമപശ്യത॥ 1-245-32 (10649) 
പൂജയാമാസുരായാന്തം ദേവാരണ്യേ മഹർഷയഃ।
സ വനാനി നദീഃ ശൈലാൻ ഗിരിപ്രസ്രവണാനി ച॥ 1-245-33 (10650) 
അതീത്യ ച തദാ പാർഥഃ സുഭദ്രാസാരഥിസ്തദാ।
കൌരവം വിഷയം പ്രാപ്യ വിശോകഃ സമപദ്യത॥ 1-245-34 (10651) 
സോദര്യാണാം മഹാബാഹുഃ സിംഹാശയമിവാശയം।
ദൂരാദുപവനോപേതം സമന്താത്സലിലാവൃതം॥ 1-245-35 (10652) 
ഭദ്രയാ മുദിതോ ജിഷ്ണുർദദർശ വൃജിനം പുരം॥ ॥  1-245-36 (10653) 
 
ഇതി ശ്രീമൻമഹാഭാരതേ ആദിപർവണി ഹരണാഹരണപർവണി പഞ്ചത്വാരിംശദധികദ്വിശതതമോഽധ്യായഃ॥ 245 ॥

Mahabharata - Adi Parva - Chapter Footnotes

1-245-20 തസ്മാത്പാപം ന ചിന്തയേ॥ പഞ്ചത്വാരിംശദധികദ്വിശതതമോഽധ്യായഃ॥ 245 ॥



ആദിപർവ - അധ്യായ 246

॥ ശ്രീഃ ॥

1.246. അധ്യായഃ 246 

Mahabharata - Adi Parva - Chapter Topics

അർജുനേന സുഭദ്രായാഃ ഗോപീവേഷേണ ദ്രൌപദീസമീപപ്രേഷണം॥ 1 ॥ കൃതനതിം സുഭദ്രാംപ്രതി പൃഥാദ്രൌപദീഭ്യാം ആശീർവാദഃ॥ 2 ॥ സ്വപുരം പ്രവിഷ്ടേനാർജുനേന ഭ്രാതൃശ്യഃ സ്വകൃതതീർഥയാത്രാവൃത്താന്തകഥനം॥ 3 ॥

Mahabharata - Adi Parva - Chapter Text

1-246-0 (10654) 
വൈശംപായന ഉവാച। 1-246-0x (1312) 
ക്രോശണാത്രേ പുരസ്യാസീദ്ഗോഷ്ഠം പാർഥസ്യ ശോഭനം।
തത്രാപി യാത്വാ ബീഭത്സുർനിവിഷ്ടോ യദുകന്യയാ॥ 1-246-1 (10655) 
തതഃ സുഭദ്രാം സത്കൃത്യ പാർഥോ വചനമബ്രവീത്।
ഗോപികാനാം തു വേഷേണ ഗച്ഛ ത്വം വൃജിനം പുരം॥ 1-246-2 (10656) 
കാമവ്യാഹാരിണീ കൃഷ്ണാ രോചതാം തേ വചോ മമ।
ദൃഷ്ട്വാ തു പരുഷം ബ്രൂയാത്സഹ തത്ര മയാഗതാം॥ 1-246-3 (10657) 
അന്യവേഷേണ തു ഗതാം ദൃഷ്ട്വാ സാ ത്വാം പ്രിയം വദേത്।
യത്തു സാ പ്രഥമം ബ്രൂയാന്ന തസ്യാസ്തി നിവർതനം॥ 1-246-4 (10658) 
തസ്മാൻമാനം ച ദർപം ച വ്യപനീയ സ്വയം വ്രജ।
തസ്യ തദ്വചനം ശ്രുത്വാ സുഭദ്രാ പ്രത്യഭാഷത॥ 1-246-5 (10659) 
ഏവമേതത്കരിഷ്യാമി യഥാ ത്വം പാർഥ ഭാഷസേ।
സുഭദ്രാവചനം ശ്രുത്വാ സുപ്രീതഃ പാകശാസനിഃ॥ 1-246-6 (10660) 
ഗോപാലാൻസ സമാനീയ ത്വരിതോ വാക്യമബ്രവീത്।
തരുംയഃ സന്തി യാവന്ത്യസ്താഃ സർവാ വ്രജയോഷിതഃ॥ 1-246-7 (10661) 
ആഗച്ഛന്തു ഗമിഷ്യന്ത്യാ ഭദ്രയാ സഹ സംഗതാഃ।
ഇന്ദ്രപ്രസ്ഥം പുരവരം കൃഷ്ണാം ദ്രഷ്ടും യശസ്വിനീം॥ 1-246-8 (10662) 
ഏതച്ഛ്രുത്വാ തു ഗോപാലൈരാനീതാ വ്രജയോഷിതഃ।
തതസ്താഭിഃ പരിവൃതാം വ്രജസ്ത്രീഭിഃ സമന്തതഃ॥'  1-246-9 (10663) 
സുഭദ്രാം ത്വരമാണശ്ച രക്തകൌശേയവാസിനീം।
പാർഥഃ പ്രസ്ഥാപയാമാസ കൃത്വാ ഗോപാലികാവപുഃ॥ 1-246-10 (10664) 
സാഽധികം തേന രൂപേണ ശോഭമാനാ യശസ്വിനീ।
`ഗോപാലികാമധ്യഗതാ പ്രയയൌ വൃജിനം പുരം॥ 1-246-11 (10665) 
ത്വരിതാ ഖാണ്ഡവപ്രസ്ഥമാസസാദ വിവേശ ച।'
ഭവനം ശ്രേഷ്ഠമാസാദ്യ വീരപത്നീ വരാംഗനാ॥  1-246-12 (10666) 
വവന്ദേ പൃഥുതാംരാക്ഷീ പൃഥാം ഭദ്രാ പിതൃഷ്വസാം।
താം കുന്തീ ചാരുസർവാംഗീമുപാജിഘ്രത മൂർധനി॥ 1-246-13 (10667) 
പ്രീത്യാ പരമയാ യുക്താ ആശീർഭിര്യുഞ്ജതാഽതുലാം।
തതോഽഭിഗംയ ത്വരിതാ പൂർണേന്ദുസദൃശാനനാ॥ 1-246-14 (10668) 
വവന്ദേ ദ്രൌപദീം ഭദ്രാ പ്രേഷ്യാഽഹമിതി ചാബ്രവീത്।
പ്രത്യുത്ഥായ തദാ കൃഷ്ണാ സ്വസാരം മാധവസ്യ ച॥ 1-246-15 (10669) 
പരിഷ്വജ്യാവദത്പ്രീത്യാ നിഃസപത്നോസ്തു തേ പതിഃ।
`വീരസൂർഭവ ഭദ്രേ ത്വം ഭവ ഭർതൃപ്രിയാ തഥാ॥ 1-246-16 (10670) 
ഓജസാ നിർമിതാ ബഹ്വീരുവാച പരമാശിഷഃ।'
തഥൈവ മുദിതാ ഭദ്രാ താമുവാച തഥാസ്ത്വിതി॥  1-246-17 (10671) 
`തതഃ സുഭദ്രാം വാർഷ്ണേയീ പരിഷ്വജ്യ ശുഭാനനാം।
അങ്കേ നിവേശ്യ മുദിതാ വസുദേവം പ്രശസ്യ ച॥ 1-246-18 (10672) 
തതഃ കിലകിലാശബ്ദഃ ക്ഷണേന സമപദ്യത।
ഹർഷാദാനർതയോധാനാമാസാദ്യ വൃജിനം പുരം॥ 1-246-19 (10673) 
ദേവപുത്രപ്രകാശാസ്തേ ജാംബൂനദമയധ്വജാഃ।
പൃഷ്ഠതോഽനുയയുഃ പാർഥം പുരുഹൂതമിവാമരാഃ॥ 1-246-20 (10674) 
ഗോഭിരുഷ്ട്രൈഃ സദശ്വൈശ്ച യുക്താനി ബഹുലാ ജനാഃ।
ദദൃശുര്യാനമുഖ്യാനി ദാശാർഹപുരവാസിനാം॥ 1-246-21 (10675) 
തതഃ പുരവരേ യൂനാം പുംസാം വാച ഉദീരിതാഃ।
അർജുനേ പ്രതിയാതി സ്മ അശ്രൂയന്ത സമന്തതഃ॥ 1-246-22 (10676) 
പ്രവാസാദാഗതം പാർഥം ദൃഷ്ട്വാ സ്വമിവ ബാന്ധവം।
സോഽഭിഗംയ നരശ്രേഷ്ഠോ ദാശാർഹശതസംവൃതഃ।  1-246-23 (10677) 
പൌരൈഃ പുരവരം പ്രീത്യാ പരയാ ചാഭിനന്ദിതഃ।
പ്രാപ്യ ചാന്തഃപുരദ്വാരമവരുഹ്യ നരർഷഭഃ॥ 1-246-24 (10678) 
വവന്ദേ ധൌംയമാസാദ്യ മാതരം ച ധനഞ്ജയഃ।
സ്പൃഷ്ട്വാ ച ചരണൌ രാജ്ഞോ ഭീമസ്യ ച ധനഞ്ജയഃ॥ 1-246-25 (10679) 
യമാഭ്യാം വന്ദിതോ ഹൃഷ്ടഃ സസ്വജേ തൌ നനന്ദ ച।
ബ്രാഹ്മണപ്രമുഖാൻസർവാൻഭ്രാതൃഭിഃ സഹ സംഗതഃ॥ 1-246-26 (10680) 
യഥാർഹം മാനയാമാസ പൌരജാനപദാനപി।
തത്രസ്ഥാന്യനുയാതാനി തീർഥാന്യായതനാനി ച॥ 1-246-27 (10681) 
നിവേദയാമാസ തദാ രാജ്ഞേ സർവം സ്വനുഷ്ഠിതം।
ഭ്രാതൃഭ്യശ്ചൈവ സർവേഭ്യഃ കഥയാമാസ ഭാരത॥ 1-246-28 (10682) 
ശ്രുത്വാ സർവം മഹാപ്രാജ്ഞോ ധർമരാജോ യുധിഷ്ഠിരഃ।
പുരസ്താദേവ തേഷാം തു പൂജയാമാസ ചാർജുനം॥ 1-246-29 (10683) 
പാണ്ഡവേന യഥാർഹം തു പൂജാർഹേണ സുപൂജിതഃ।
ന്യവിശച്ചാഭ്യനുജ്ഞാതോ രാജ്ഞാ തുഷ്ടോ യശസ്വിനാ॥ 1-246-30 (10684) 
താമദീനാം സുപൂജാർഹാം സുഭദ്രാം പ്രീതിവർധിനീം।
സാക്ഷാച്ഛ്രിയമമന്യന്ത പാർഥാഃ കൃഷ്ണസഹോദരാം॥ 1-246-31 (10685) 
ഗുരൂണാം ശ്വശുരാണാം ച ദേവരാണാം തഥൈവ ച।
സുഭദ്രാ സ്വേന വൃത്തേന ബഭൂവ പരമപ്രിയാ॥'  1-246-32 (10686) 
തതസ്തേ ഹൃഷ്ടമനസഃ പാണ്ഡവേയാ മഹാരഥാഃ।
കുന്തീ ച പരമപ്രീതാ കൃഷ്ണാ ച സതതം തഥാ॥ ॥ 1-246-33 (10687) 
 
ഇതി ശ്രീമൻമഹാഭാരതേ ആദിപർവണി ഹരണാഹരണപർവണി ഷട്ചത്വാരിംശദധികദ്വിശതതമോഽധ്യായഃ॥ 246 ॥




ആദിപർവ - അധ്യായ 247

॥ ശ്രീഃ ॥

1.247. അധ്യായഃ 247 

Mahabharata - Adi Parva - Chapter Topics

കൃഷ്ണാനുമത്യാഽർജുനഃ സുഭദ്രാം ജഹാരേതി പൌരാണാമൂഹഃ॥ 1 ॥ അർജുനേ ഇന്ദ്രപ്രസ്ഥം പ്രാപ്തം ജ്ഞാത്വാ യാദവൈഃ സഹ ശ്രീകൃഷ്ണസ്യ ഇന്ദ്രപ്രസ്ഥം പ്രത്യാഗമനം॥ 2 ॥ ആഗതാഞ്ശ്രീകൃഷ്ണാദീഞ്ശ്രുത്വാ യുധിഷ്ഠിരസ്യ പ്രത്യുദ്ഗമനം തേഷാം സത്കാരശ്ച॥ 3 ॥ വൈവാഹികമഹോത്സവകരണം॥ 4 ॥ പാരിബർഹദാനം॥ 5 ॥ കംമചിത്കാലം തത്രോഷിതാനാം കുരുഭിഃ പൂജിതാനാം ബലരാമാദീനാം ദ്വാരകാംപ്രതി ഗമനം॥ 6 ॥ അഭിമന്യൂത്പത്തിഃ॥ 7 ॥ ദ്രൌപദ്യാഃ യുധിഷ്ഠിരാദിശ്യഃ പഞ്ചപുത്രോത്പത്തിഃ തേഷാം വിദ്യാശ്യാസശ്ച॥ 8 ॥

Mahabharata - Adi Parva - Chapter Text

1-247-0 (10688) 
വൈശംപായന ഉവാച। 1-247-0x (1313) 
അഥ ശുശ്രാവ നിർവൃത്തേ വൃഷ്ണീനാം പരമോത്സവേ।
അർജുനേന ഹൃതാം ഭദ്രാം ശംഖചക്രഗദാധരഃ॥ 1-247-1 (10689) 
പുരസ്താദേവ പൌരാണാം സംശയഃ സമജായത।
ജാനതാ വാസുദേവേന വാസിതോ ഭരതർഷഭഃ॥ 1-247-2 (10690) 
ലോകസ്യ വിദിതം ഹ്യദ്യ പൂർവം വിപൃഥുനാ യഥാ।
സാന്ത്വയിത്വാഭ്യനുജ്ഞാതോ ഭദ്രയാ സഹ സംഗതഃ॥ 1-247-3 (10691) 
ദിത്സതാ സോദരാം തസ്മൈ പതത്ത്രിവരകേതുനാ।
അർഹതേ പാർഥിവേന്ദ്രായ പാർഥായായതലോചനാം॥ 1-247-4 (10692) 
സത്കൃത്യ പാണ്ഡവശ്രേഷ്ഠം പ്രേഷയാമാസ ചാർജുനം।
ഭദ്രയാ സഹ ബീഭത്സുഃ പ്രാപിതോ വൃജിനം പുരം॥ 1-247-5 (10693) 
ഇതി പൌരജനാഃ സർവേ വദന്തി ച സമന്തതഃ।'
ശ്രുത്വാ തു പുണ്ഡരീകാക്ഷഃ സംപ്രാപ്തം സ്വപുരോത്തമം॥  1-247-6 (10694) 
അർജുനം പാണ്ഡവശ്രേഷ്ഠമിന്ദ്രപ്രസ്ഥഗതം തഥാ।
`യിയാസുഃ ഖാണ്ഡവപ്രസ്ഥമമന്ത്രയത കേശവഃ॥ 1-247-7 (10695) 
പൂർവം സത്കൃത്യ രാജാനമാഹുകം മധുസൂദനഃ।
തഥാ വിപൃഥുമക്രൂരം സങ്കർഷണവിഡൂരഥൌ॥ 1-247-8 (10696) 
മന്ത്രയാമാസ തൈഃ സാർധം പുരസ്താദഭിമാനിതൈഃ।
സങ്കർഷണേന സംമന്ത്ര്യ ഹ്യനുജ്ഞാതോ മഹാമനാഃ॥ 1-247-9 (10697) 
സംപ്രീതഃ പ്രീയമാണേന വൃഷ്ണിരാജ്ഞാ ജനാർദനഃ।
അഭിമന്ത്ര്യാഭ്യനുജ്ഞാതോ യോജയാമാസ വാഹിനീം॥ 1-247-10 (10698) 
തതസ്തു യാനാന്യാസാദ്യ ദാശാർഹാണാം യശസ്വിനാം।
സിംഹനാദഃ പ്രഹൃഷ്ടാനാം ക്ഷണേന സമപദ്യത॥ 1-247-11 (10699) 
യോജയന്തഃ സദശ്വാംസ്തു യാനയുഗ്യം രഥാംസ്തഥാ।
ഗജാംശ്ച പരമപ്രീതഃ സമപദ്യന്ത വൃഷ്ണയഃ॥'  1-247-12 (10700) 
വൃഷ്ണ്യന്ധകമഹാമാത്രൈഃ സഹ വീരൈർമഹാരഥൈഃ।
ഭ്രാതൃഭിശ്ച കുമാരൈശ്ച യോധൈശ്ച ശതശോ വൃതഃ॥ 1-247-13 (10701) 
സൈന്യേന മഹതാ ശൌരിരഭിഗുപ്തഃ സമന്തതഃ।
തത്ര ദാനപതിഃ ശ്രീമാഞ്ജഗാമ സ മഹായശാഃ॥ 1-247-14 (10702) 
അക്രൂരോ വൃഷ്ണിവീരാണാം സേനാപതിരരിന്ദമഃ।
അനാധൃഷ്ടിർമഹാതേജാ ഉദ്ധവശ്ച മഹായശാഃ॥ 1-247-15 (10703) 
സാക്ഷാദ്വൃഹസ്പതേഃ ശിഷ്യോ മഹാബുദ്ധിർമഹാമനാഃ।
സത്യകഃ സാത്യകിശ്ചൈവ കൃതവർമാ ച സാത്വതഃ॥ 1-247-16 (10704) 
പ്രദ്യുംനശ്ചൈവ സാംബശ്ച നിശങ്കുഃ ശങ്കുരേവ ച।
ചാരുദേഷ്ണശ്ച വിക്രാന്തോ ഝില്ലീ വിപൃഥുരേവ ച॥ 1-247-17 (10705) 
സാരണശ്ച മഹാബാഹുർഗദശ്ച വിദുഷാം വരഃ।
ഏതേ ചാന്യേ ച ബഹവോ വൃഷ്ണിഭോജാന്ധകാസ്തഥാ॥ 1-247-18 (10706) 
ആജഗ്മഃ ഖാണ്ഡവപ്രസ്ഥമാദായ ഹരണം ബഹു।
`ഉപഹാരം സമാദായ പൃഥുവൃഷ്ണിപുരോഗമാഃ॥ 1-247-19 (10707) 
പ്രയയുഃ സിംഹനാദേന സുഭധ്രാമവലോകകാഃ।
തേ ത്വദീർഘേണ കാലേന കൃഷ്ണേന സഹ യാദവാഃ। 
പുരമാസാദ്യ പാർഥാനാം പരാം പ്രീതിമവാപ്നുവൻ॥'  1-247-20 (10708) 
തതോ യുധിഷ്ഠിരോ സജാ ശ്രുത്വാ മാഘവമാഗതം।
പ്രതിഗ്രഹാർഥം കൃഷ്ണസ്യ യമൌ പ്രാസ്ഥാപയത്തദാ॥ 1-247-21 (10709) 
താഭ്യാം പ്രതിഗൃഹീതം തു വൃഷ്ണിചക്രം മഹർദ്ധിമത്।
വിവേശ ഖാണ്ഡവപ്രസ്ഥം പതാകാധ്വജശോഭിതം॥ 1-247-22 (10710) 
സംമൃഷ്ടസിക്തപന്ഥാനം പുഷ്പപ്രകരശോഭിതം।
ചന്ദനസ്യ രസൈഃ ശീതൈഃ പുംയഗന്ധൈർനിഷേവിതം॥ 1-247-23 (10711) 
ദഹ്യതാഽഗുരുണാ ചൈവ ദേശേ ദേശേ സുഗന്ധിനാ।
ഹൃഷ്ടപുഷ്ടജനാകീർണം വണിഗ്ഭിരുപശോഭിതം॥ 1-247-24 (10712) 
പ്രതിപേദേ മഹാബാഹുഃ സഹ രാമേണ കേശവഃ।
വൃഷ്ണ്യന്ധകൈസ്തഥാ ഭോജൈഃ സമേതഃ പുരുഷോത്തമഃ॥ 1-247-25 (10713) 
സംപൂജ്യമാനഃ പൌരൈശ്ച ബ്രാഹ്മണൈശ്ച സഹസ്രശഃ।
വിവേശ ഭവനം രാജ്ഞഃ പുരന്ദരഗൃഹോപമം॥ 1-247-26 (10714) 
യുധിഷ്ഠിരസ്തു രാമേണ സമാഗച്ഛദ്യഥാവിധി।
മൂർധ്നി കേശവമാഘ്രായ ബാഹുഭ്യാം പരിഷസ്വജേ॥ 1-247-27 (10715) 
തം പ്രീയമാണോ ഗോവിന്ദോ വിനയേനാഭിപൂജയൻ।
ഭീമം ച പുരുഷവ്യാഘ്രം വിധിവത്പ്രത്യപൂജയത്॥ 1-247-28 (10716) 
താംശ്ച വൃഷ്ണ്യന്ധകശ്രേഷ്ഠാൻകുന്തീപുത്രോ യുധിഷ്ഠിരഃ।
പ്രതിജഗ്രാഹ സത്കാരൈര്യഥാവിധി യഥാഗതം॥ 1-247-29 (10717) 
ഗുരുവത്പൂജയാമാസ കാംശ്ചിത്കാംശ്ചിദ്വയസ്യവത്।
കാംശ്ചിദഭ്യവദത്പ്രേംണാ കൈശ്ചിദപ്യഭിവാദിതഃ॥ 1-247-30 (10718) 
`തതഃ പൃഥാ ച പാർഥാശ്ച മുദിതാഃ കൃഷ്ണയാ സഹ।
പുണ്ഡരീകാക്ഷമാസാദ്യ ബഭൂവുർമുദിതേന്ദ്രിയാഃ॥ 1-247-31 (10719) 
ഹർഷാദഭിഗതൌ ദൃഷ്ട്വാ സങ്കർഷണജനാർദനൌ।
ബന്ധുമന്തം പൃഥാ പാർഥം യുധിഷ്ഠിരമമന്യത॥ 1-247-32 (10720) 
തതഃ സങ്കർഷണാക്രൂരാവപ്രമേയാവദീനവത്।
ഭദ്രവത്യൈ സുഭദ്രായൈ ധനൌഘമുപജഹ്രതുഃ॥ 1-247-33 (10721) 
പ്രവാലാനി ച ഹാരാണി ഭൂഷണാനി സഹസ്രശഃ।
കുഥാസ്തരപരിസ്തോമാന്വ്യാഘ്രാജിനപുരസ്കൃതാൻ॥ 1-247-34 (10722) 
വിവിധൈശ്ചൈവ രന്ത്നൌഗൈർദീപ്തപ്രഭമജായത।
ശയനാസനയാനൈശ്ച യുധിഷ്ഠിരനിവേശനം॥ 1-247-35 (10723) 
തതഃ പ്രീതികരോ യൂനാം വിവാഹപരമോത്സവഃ।
ഭദ്രവത്യൈ സുഭദ്രായൈ സപ്തരാത്രമവർതത॥'  1-247-36 (10724) 
തേഷാം ദദൌ ഹൃഷീകേശോ ജന്യാർഥേ ധനമുത്തമം।
ഹരണം വൈ സുഭദ്രായാ ജ്ഞാതിദേയം മഹായശാഃ॥ 1-247-37 (10725) 
രഥാനാം കാഞ്ചനാംഗാനാം കിങ്കിണീജാലമാലിനാം।
ചതുര്യുജാമുപേതാനാം സൂതൈഃ കുശലശിക്ഷിതൈഃ॥ 1-247-38 (10726) 
സഹസ്രം പ്രദദൌ കൃഷ്മോ ഗവാമയുതമേവ ച।
ശ്രീമാൻമാഥുരദേശ്യാനാം ദോഗ്ധ്രീണാം പുണ്യവർചസാം॥ 1-247-39 (10727) 
ബഡവാനാം ച ശുദ്ധാനാം ചന്ദ്രാംശുസമവർചസാം।
ദദൌ ജനാർദനഃ പ്രീത്യാ സഹസ്രം ഹേമഭൂഷിതം॥ 1-247-40 (10728) 
തഥൈവാശ്വതരീണാം ച ദാന്താനാം വാതരംഹസാം।
ശതാന്യഞ്ജനകേശീനാം ശ്വേതാനാം പഞ്ചപഞ്ച ച॥ 1-247-41 (10729) 
സ്നാനപാനോത്സവേ ചൈവ പ്രയുക്തം വയസാന്വിതം।
സ്ത്രീണാം സഹസ്രം ഗൌരീണാം സുവേഷാണാം സുവർചസാം॥ 1-247-42 (10730) 
സുവർണശതകണ്ഠീനാമരോമാണാം സ്വലങ്കൃതാം।
പരിചര്യാസു ദക്ഷാണാം പ്രദദൌ പുഷ്കരേക്ഷണഃ॥ 1-247-43 (10731) 
പൃഷ്ഠ്യാനാമപി ചാശ്വാനാം ബാഹ്ലികാനാം ജനാർദനഃ।
ദദൌ ശതസഹസ്രാഖ്യം കന്യാധനമനുത്തമം॥ 1-247-44 (10732) 
കൃതാകൃതസ്യ മുഖ്യസ്യ കനകസ്യാഗ്നിവർചസഃ।
മനുഷ്യഭാരാന്ദാശാർഹോ ദദൌ ദശ ജനാർദനഃ॥ 1-247-45 (10733) 
ഗജാനാം തു പ്രഭിന്നാനാം ത്രിധാ പ്രസ്രവതാം മദം।
ഗിരികൂടനികാശാനാം സമരേഷ്വനിവർതിനാം॥ 1-247-46 (10734) 
ക്ലൃപ്താനാം പടുഘണ്ടാനാം ചാരൂണാം ഹേമമാലിനാം।
ഹസ്ത്യാരോഹൈരുപേതാനാം സഹസ്രം സാഹസപ്രിയഃ॥ 1-247-47 (10735) 
രാമഃ പാണിഗ്രഹണികം ദദൌ പാർഥായ ലാംഗലീ।
പ്രീയമാണോ ഹലധരഃ സംബന്ധം പ്രതി മാനയൻ॥ 1-247-48 (10736) 
സ മഹാധനരത്നൌഘോ വസ്ത്രകംബലഫേനവാൻ।
മഹാഗജമഹാഗ്രാഹഃ പതാകാശൈവലാകുലഃ॥ 1-247-49 (10737) 
പാണ്ഡുസാഗരമാവിദ്ധഃ പ്രവിവേശ മഹാധനഃ।
പൂർണമാപൂരയംസ്തേഷാം ദ്വിഷച്ഛോകാവഹോഽഭവത്॥ 1-247-50 (10738) 
പ്രതിജഗ്രാഹ തത്സർവം ധർമരാജോ യുധിഷ്ഠിരഃ।
പൂജയാമാസ താംശ്ചൈവ വൃഷ്ണ്യന്ധകമഹാരഥാൻ॥ 1-247-51 (10739) 
തേ സമേതാ മഹാത്മാനഃ കുരുവൃഷ്ണ്യന്ധകോത്തമാഃ।
വിജഹ്രുരമരാവാസേ നരാഃ സുകൃതിനോ യഥാ॥ 1-247-52 (10740) 
തത്രതത്ര മഹാനാദൈരുത്കൃഷ്ടതലനാദിതൈഃ।
യഥായോഗം യഥാപ്രീതി വിജഹ്രുഃ കുരുവൃഷ്ണയഃ॥ 1-247-53 (10741) 
ഏവമുത്തമവീര്യാസ്തേ വിഹൃത്യ ദിവസാൻബഹൂൻ।
പൂജിതാഃ കുരുഭിർജഗ്മുഃ പുനർദ്വാരവതീം പ്രതി॥ 1-247-54 (10742) 
രാമം പുരുസ്കൃത്യ യയുർവൃഷ്ംയന്ധകമഹാരഥാഃ।
രത്നാന്യാദായ ശുഭ്രാണി ദത്താനി കുരുസത്തമൈഃ॥ 1-247-55 (10743) 
`രാമഃ സുഭദ്രാം സംപൂജ്യ പരിഷ്വജ്യ സ്വസാം തദാ।
ന്യാസേതി ദ്രൌപദീമുക്ത്വാ പരിധായ മഹാബലഃ॥ 1-247-56 (10744) 
പിതൃഷ്വസായാശ്ചരണാവഭിവാദ്യ യയൌ തദാ।
തസ്മിൻകാലേ പൃഥാ പ്രീതാ പൂജയാമാസ തം തഥാ॥ 1-247-57 (10745) 
സ വൃഷ്ണിവീരഃ പാർഥൈശ്ച പൌരൈശ്ച പരമാർചിതഃ।
യയൌ ദ്വാരവതീം രാമോ വൃഷ്ണിഭിഃ സഹ സംയുതഃ॥ 1-247-58 (10746) 
വാസുദേവസ്തു പാർഥേന തത്രൈവ സഹ ഭാരത।
`ചതുസ്ത്രിംശദഹോരാത്രം രമമാണോ മഹാബലഃ।' 
ഉവാസ നഗരേ രംയേ ശക്രപ്രസ്ഥേ മഹാത്മനാ॥  1-247-59 (10747) 
വ്യചരദ്യമുനാതീരേ മൃഗയാം സ മഹായശാഃ।
മൃഗാന്വിധ്യന്വരാഹാംശ്ച രേമേ സാർധം കിരീടിനാ॥ 1-247-60 (10748) 
തതഃ സുഭദ്രാ സൌഭദ്രം കേശവസ്യ പ്രിയാ സ്വസാ।
ജയന്തമിവ പൌലോമീ ഖ്യാതിമന്തമജീജനത്॥ 1-247-61 (10749) 
ദീർഘബാഹും മഹോരസ്കം വൃഷഭാക്ഷമരിന്ദമം।
സുഭദ്രാ സുഷുവേ വീരമഭിമന്യും നരർഷഭം॥ 1-247-62 (10750) 
അഭീശ്ച മന്യുമാംശ്ചൈവ തതസ്തമരിമർദനം।
അഭിമന്യുരിതി പ്രാഹുരാർജുനിം പുരുഷർഷഭം॥ 1-247-63 (10751) 
സ സാത്വത്യാമതിരഥഃ സംബഭൂവ ഘനഞ്ജയാത്।
മഖേ നിർമഥനേനേവ ശമീഗർഭാദ്ധുതാശനഃ॥ 1-247-64 (10752) 
യസ്മിഞ്ജാതേ മഹാതേജാഃ കുന്തീപുത്രോ യുധിഷ്ഠിരഃ।
അയുതം ഗാ ദ്വിജാതിഭ്യഃ പ്രാദാന്നിഷ്കാംശ്ച ഭാരത॥ 1-247-65 (10753) 
ദയിതോ വാസുദേവസ്യ വാല്യാത്പ്രഭൃതി ചാഭവത്।
പിതൄണാം ചൈവ സർവേഷാം പ്രജാനാമിവ ചന്ദ്രമാഃ॥ 1-247-66 (10754) 
ജൻമപ്രഭൃതി കൃഷ്ണശ്ച ചക്രേ തസ്യ ക്രിയാഃ ശുഭാഃ।
സ ചാപി വവൃധേ ബാലഃ ശുക്ലപക്ഷേ യഥാ ശശീ॥ 1-247-67 (10755) 
ചതുഷ്പാദം ദശവിധം ധനുർവേദമരിന്ദമഃ।
അർജുനാദ്വേദ വേദജ്ഞഃ സകലം ദിവ്യമാനുഷം॥ 1-247-68 (10756) 
വിജ്ഞാനേഷ്വപി ചാസ്ത്രാണാം സൌഷ്ഠവേ ച മഹാബലഃ।
ക്രിയാസ്വപി ച സർവാസു വിശേഷാനഭ്യസിക്ഷയത്॥ 1-247-69 (10757) 
ആഗമേ ച പ്രയോഗേ ച ചക്രേ തുല്യമിവാത്മനാ।
തുതോഷ പുത്രം സൌഭദ്രം പ്രേക്ഷണാണോ ധനഞ്ജയഃ॥ 1-247-70 (10758) 
സർവസംഹനനോപേതം സർവലക്ഷണലക്ഷിതം।
ദുർധർഷമൃഷഭസ്കന്ധം വ്യാത്താനനമിവോരഗം॥ 1-247-71 (10759) 
സിംഹദർപം മഹേഷ്വാസം മത്തമാതംഗവിക്രമം।
മേഘദുന്ദുഭിനിർഘോഷം പൂർണചന്ദ്രനിഭാനനം॥ 1-247-72 (10760) 
കൃഷ്ണസ്യ സദൃശം ശൌര്യേ വീര്യേ രൂപേ തഥാഽഽകൃതൌ।
ദദർശ പുത്രം ബീഭത്സുർമഘവാനിവ തം യഥാ॥ 1-247-73 (10761) 
പാഞ്ചാല്യപി തു പഞ്ചഭ്യഃ പതിഭ്യഃ ശുഭലക്ഷണാ।
ലേഭേ പഞ്ച സുതാന്വീരാഞ്ശ്രേഷ്ഠാൻപഞ്ചാചലാനിവ॥ 1-247-74 (10762) 
യുധിഷ്ഠിരാത്പ്രതിവിന്ധ്യം സുതസോമം വൃകോദരാത്।
അർജുനാച്ഛ്രുതകർമാണം ശതാനീകം ച നാകുലിം॥ 1-247-75 (10763) 
സഹദേവാച്ഛ്രുതസേനമേതാൻപഞ്ച മഹാരഥാൻ।
പാഞ്ചാലീ സുഷുവേ വീരാനാദിത്യാനദിതിര്യഥാ॥ 1-247-76 (10764) 
ശാസ്ത്രതഃ പ്രതിവിന്ധ്യന്തമൂചുർവിപ്രായുധിഷ്ഠിരം।
പരപ്രഹരണജ്ഞാനേ പ്രതിവിന്ധ്യോ ഭത്വയം॥ 1-247-77 (10765) 
സുതേസോമസഹസ്രേ തു സോമാർകസമതേജസം।
സുതസോമം മഹേഷ്വാസം സുഷുവേ ഭീമസേനതഃ॥ 1-247-78 (10766) 
ശ്രുതം കർമ മഹത്കൃത്വാ നിവൃത്തേന കിരീടിനാ।
ജാതഃ പുത്രസ്തഥേത്യേവം ശ്രുതകർമാ തതോഽഭവത്॥ 1-247-79 (10767) 
ശതാനീകസ്യ രാജർഷേഃ കൌരവ്യസ്യ മഹാത്മനഃ।
ചക്രേ പുത്രം സനാമാനം നകുലഃ കീർതിവർധനം॥ 1-247-80 (10768) 
തതസ്ത്വജീജനത്കൃഷ്ണാ നക്ഷത്രേ വഹ്നിദൈവതേ।
സഹദേവാത്സുതം തസ്മാച്ഛ്രുതസേനേതി തം വിദുഃ॥ 1-247-81 (10769) 
ഏകവർഷാന്തരാസ്ത്വേതേ ദ്രൌപദേയാ യശസ്വിനഃ।
അന്വജായന്ത രാജേന്ദ്ര പരസ്പരഹിതൈഷിണഃ॥ 1-247-82 (10770) 
ജാതകർമാണ്യാനുപൂർവ്യാച്ചൂഡോപനയനാനി ച।
ചകാര വിധിവദ്ധൌംയസ്തേഷാം ഭരതസത്തമ॥ 1-247-83 (10771) 
കൃത്വാ ച വേദാധ്യയനം തതഃ സുചരിതവ്രതാഃ।
ജഗൃഹുഃ സർവമിഷ്വസ്ത്രമർജുനാദ്ദിവ്യമാനുഷം॥ 1-247-84 (10772) 
ദിവ്യഗർഭോപമൈഃ പുത്രൈർവ്യൂഢോരസ്കൈർമഹാരഥൈഃ।
അന്വിതാ രാജശാർദൂല പാണ്ഡവാ മുദമാപ്നുവൻ॥ ॥ 1-247-85 (10773) 
 
ഇതി ശ്രീമൻമഹാഭാരതേ ആദിപർവണി ഹരണാഹരണപർവണി സപ്തചത്വാരിംശദധികദ്വിശതതമോഽധ്യായഃ॥ 247 ॥ ॥ സമാപ്തം ച ഹരണാഹരണപർവ ॥

Mahabharata - Adi Parva - Chapter Footnotes

1-247-43 അരോഗാണാം സ്വലങ്കൃതാം ഇതി ഖ. പാഠഃ॥ 1-247-74 ധരാ പഞ്ച ഗണാനിവ। ഇതി ങ പാഠഃ॥ 1-247-77 പരപ്രഹരണജ്ഞാനേ ശത്രുകൃതപ്രഹാരവേദനായാം വിധ്യ ഇവ നിർവിജ്ഞാന ഇതി പ്രതിവിന്ധ്യഃ॥ സപ്തചത്വാരിംശദധികദ്വിശതതമോഽധ്യായഃ॥ 247 ॥



ആദിപർവ - അധ്യായ 248

॥ ശ്രീഃ ॥

1.248. അധ്യായഃ 248 

 
(അഥ ഖാണ്ഡവദാഹപർവ  ॥ 18 ॥)

Mahabharata - Adi Parva - Chapter Topics

യുധിഷ്ഠിരസ്യ രാജ്യപരിപാലനപ്രകാരവർണനം॥ 1 ॥ തത്രൈവ നിവസതാ ശ്രീകൃഷ്ണേന സഹാർജുനസ്യ ജലക്രീഡാർഥം യമുനാം പ്രതി ഗമനം॥ 2 ॥ സസ്ത്രീകയോസ്തയോർജലക്രീഡാവർണനം॥ 3 ॥ ബ്രാഹ്മണരൂപസ്യാഗ്നേസ്തത്രാഗമനം॥ 4 ॥

Mahabharata - Adi Parva - Chapter Text

1-248-0 (10774) 
വൈശംപായന ഉവാച। 1-248-0x (1314) 
ഇന്ദ്രപ്രസ്ഥേ വസന്തസ്തേ ജഘ്രുരന്യാന്നരാധിപാൻ।
ശാസനാദ്ധൃതരാഷ്ട്രസ്യ രാജ്ഞഃ ശാന്തനവസ്യ ച॥ 1-248-1 (10775) 
ആശ്രിത്യ ധർമരാജാനം സർവലോകോഽവസത്സുഖം।
പുണ്യലക്ഷണകർമാണം സ്വദേഹമിവ ദേഹിനഃ॥ 1-248-2 (10776) 
സ സമം ധർമകാമാർഥാൻസിഷേവേ ഭരതർഷഭ।
ത്രീനിവാത്മസമാൻബന്ധൂന്നീതിമാനിവ മാനയൻ॥ 1-248-3 (10777) 
തേഷാം സമവിഭക്താനാം ക്ഷിതൌ ദേഹവതാമിവ।
ബഭൌ ധർമാർഥകാമാനാം ചതുർഥ ഇവ പാർഥിവഃ॥ 1-248-4 (10778) 
അധ്യേതാരം പരം വേദാൻപ്രയോക്താരം മഹാധ്വരേ।
രക്ഷിതാരം ശുഭാംʼല്ലോകാംʼല്ലോഭിരേ തം ജനാധിപം॥ 1-248-5 (10779) 
അധിഷ്ഠാനവതീ ലക്ഷ്മീഃ പരായണവതീ മതിഃ।
വർധമാനോഽഖിലോ ധർമസ്തേനാസീത്പൃഥിവീക്ഷിതാം॥ 1-248-6 (10780) 
ഭ്രാതൃഭിഃ സഹിതൌ രാജാ ചതുർഭിരധികം ബഭൌ।
പ്രയുജ്യമാനൈർവിതതോ വേദൈരിവ മഹാധ്വരഃ॥ 1-248-7 (10781) 
തം തു ധൌംയാദയോ വിപ്രാഃ പരിവാര്യോപതസ്ഥിരേ।
ബൃഹസ്പതിസമാ മുഖ്യാഃ പ്രജാപതിമിവാമരാഃ॥ 1-248-8 (10782) 
ധർമരാജേ ഹ്യതിപ്രീത്യാ പൂർണചന്ദ്ര ഇവാമലേ।
പ്രജാനാം രേമിരേ തുല്യം നേത്രാണി ഹൃദയാനി ച॥ 1-248-9 (10783) 
ന തു കേവലദൈവേന പ്രജാ ഭാവേന രേമിരേ।
യദ്ബഭൂവ മനഃകാന്തം കർമണാ സ ചകാര തത്॥ 1-248-10 (10784) 
ന ഹ്യയുക്തം ന ചാസത്യം നാസഹ്യം ന ച വാഽപ്രിയം।
ഭാഷിതം ചാരുഭാഷസ്യ ജജ്ഞേ പാർഥസ്യ ധീമതഃ॥ 1-248-11 (10785) 
സ ഹി സർവസ്യ ലോകസ്യ ഹിതമാത്മന ഏവ ച।
ചികീർഷൻസുമഹാതേജാ രേമേ ഭരതസത്തമ॥ 1-248-12 (10786) 
തഥാ തു മുദിതാഃ സർവേ പാണ്ഡവാ വിഗതജ്വരാഃ।
അവസൻപൃഥിവീപാലാംʼസ്താപയന്തഃ സ്വതേജസാ॥ 1-248-13 (10787) 
തതഃ കതിപയാഹസ്യ ബീഭത്സുഃ കൃഷ്ണമബ്രവീത്।
ഉഷ്ണാനി കൃഷ്ണ വർതന്തേ ഗച്ഛാവോ യമുനാം പ്രതി॥ 1-248-14 (10788) 
സുഹൃജ്ജനവൃതൌ തത്ര വിഹൃത്യ മധുസൂദന।
സായാഹ്നേ പുനരേഷ്യാവോ രോചതാം തേ ജനാർദന॥ 1-248-15 (10789) 
വാസുദേവ ഉവാച। 1-248-16x (1315) 
കുന്തീമാതർമമാപ്യേതദ്രോചതേ യദ്വയം ജലേ।
സുഹൃജ്ജനവൃതാഃ പാർഥ വിഹരേമ യഥാസുഖം॥ 1-248-16 (10790) 
വൈശംപായന ഉവാച। 1-248-17x (1316) 
ആമന്ത്ര്യ തൌ ധർമരാജമനുജ്ഞാപ്യ ച ഭാരത।
ജഗ്മതുഃ പാർഥഗോവിന്ദൌ സുഹൃജ്ജനവൃതൌ തതഃ॥ 1-248-17 (10791) 
`വിഹരൻഖാണ്ഡവപ്രസ്ഥേ കാനനേഷു ച മാധവഃ।
പുഷ്പിതോപവനാം ദിവ്യാം ദദർശ യമുനാം നദീം॥ 1-248-18 (10792) 
തസ്യാസ്തീരേ വനം ദിവ്യം സർവർതുസുമനോഹരം।
ആലയം സർവഭൂതാനാം ഖാണ്ഡവം ഖഡ്ഗചർമഭൃത്॥ 1-248-19 (10793) 
ദദർശ കൃത്സ്നം തം ദേശം സഹിതഃ സവ്യസാചിനാ।
ഋക്ഷഗോമായുശാർദൂലവൃകകൃഷ്ണമൃഗാന്വിതം॥ 1-248-20 (10794) 
ശാഖാമൃഗഗണൈർജുഷ്ടം ഗജദ്വീപിനിഷേവിതം।
ശകബർഹിണദാത്യൂഹഹംസസാരസനാദിതം॥ 1-248-21 (10795) 
നാനാമൃഗസഹസ്രൈശ്ച പക്ഷിഭിശ്ച സമാവൃതം।
മാനാർഹം തച്ച സർവേഷാം ദേവദാനവരക്ഷസാം॥ 1-248-22 (10796) 
ആലയം പന്നഗേന്ദ്രസ്യ തക്ഷകസ്യ മഹാത്മനഃ।
വേണുശാൽമലിബിൽവാതിമുക്തജംബ്വാംരചംപകൈഃ॥ 1-248-23 (10797) 
അങ്കോലപനസാശ്വത്ഥതാലജംബീരവഞ്ജുലൈഃ।
ഏകപദ്മകതാലൈശ്ച ശതശശ്ചൈവ രൌഹിണൈഃ॥ 1-248-24 (10798) 
നാനാവൃക്ഷൈഃ സമായുക്തം നാനാഗുൽമസമാവൃതം।
വേത്രകീചകസംയുക്തമാശീവിഷനിഷേവിതം॥ 1-248-25 (10799) 
വിഗതാർകം മഹാഭോഗവിതതദ്രുമസങ്കടം।
വ്യാലദംഷ്ട്രിഗണാകീർണം വർജിതം സർവമാനുഷൈഃ॥ 1-248-26 (10800) 
രക്ഷസാം ഭുജഗേന്ദ്രാണാം പക്ഷിണാം ച മഹാലയം।
ഖാണ്ഡവം സുമഹാപ്രാജ്ഞഃ സർവലോകവിഭാഗവിത്॥ 1-248-27 (10801) 
ദൃഷ്ടവാൻസർവലോകേശ അർജുനേന സമന്വിതഃ।
പീതാംബരധരോ ദേവസ്തദ്വനം ബഹുധാ ചരൻ॥ 1-248-28 (10802) 
സദ്രുമസ്യ സയക്ഷസ്യ സഭൂതഗണപക്ഷിണഃ।
ഖാണ്ഡവസ്യ വിനാശം തം ദദർശ മധുസൂദനഃ॥'  1-248-29 (10803) 
വിഹാരദേശം സംപ്രാപ്യ നാനാദ്രുമമനുത്തമം।
ഗൃഹൈരുച്ചാവചൈര്യുക്തം പുരന്ദരപുരോപമം॥ 1-248-30 (10804) 
ഭക്ഷ്യൈർഭോജ്യൈശ്ച പേയൈശ്ച രസവദ്ബിർമഹാധനൈഃ।
മാല്യൈശ്ച വിവിധൈർഗന്ധൈസ്തഥാ വാർഷ്മേയപാണ്ഡവൌ॥ 1-248-31 (10805) 
തദാ വിവിശതുഃ പൂർണം രത്നൈരുച്ചാവചൈഃ ശുഭൈഃ।
യഥോപജോഷം സർവശ്ച ജനശ്ചിക്രീഡ ഭാരത॥ 1-248-32 (10806) 
സ്ത്രിയശ്ച വിപുലശ്രോഷ്ണ്യശ്ചാരുപീനപയോധരാഃ।
മദസ്ഖലിതഗാമിന്യശ്ചിക്രീഡുർവാമലോചനാഃ॥ 1-248-33 (10807) 
വനേ കാശ്ചിജ്ജലേ കാശ്ചിത്കാശ്ചിദ്വേശ്മസു ചാംഗനാഃ।
യഥാദേശം യഥാപ്രീതി ചിക്രീഡുഃ പാർഥകൃഷ്ണയോഃ॥ 1-248-34 (10808) 
വാസുദേവപ്രിയാ നിത്യം സത്യഭാമാ ച ഭാമിനീ।
ദ്രൌപദീ ച സുഭദ്രാ ച വാസാംസ്യാഭരണാനി ച। 
പ്രായച്ഛന്ത മഹാരാജ സ്ത്രീണാം താഃ സ്മ മദോത്കടാഃ॥  1-248-35 (10809) 
കാശ്ചിത്പ്രഹൃഷ്ടാ നനൃതുശ്ചുക്രുശുശ്ച തഥാ പരാഃ।
ജഹസുശ്ച പരാ നാര്യഃ പപുശ്ചാന്യാ വരാസവം॥ 1-248-36 (10810) 
രുരുധുശ്ചാപരാസ്തത്ര പ്രജഘ്നുശ്ച പരസ്പരം।
മന്ത്രയാമാസുരന്യാശ്ച രഹസ്യാനി പരസ്പരം॥ 1-248-37 (10811) 
വേണുവീണാമൃദംഗാനാം മനോജ്ഞാനാം ച സർവശഃ।
ശബ്ദേന പൂര്യതേ ഹർംയം തദ്വനം സുമഹർദ്ധിമത്॥ 1-248-38 (10812) 
തസ്മിംസ്തദാ വർതമാനോ കുരുദാശാർഹനന്ദനൌ।
സമീപം ജഗ്മതുഃ കഞ്ചിദുദ്ദേശം സുമനോഹരം॥ 1-248-39 (10813) 
തത്ര ഗത്വാ മഹാത്മാനൌ കൃഷ്ണൌ പരപുരഞ്ജയൌ।
മഹാർഹാസനയോ രാജംസ്തതസ്തൌ സന്നിഷീദതുഃ॥ 1-248-40 (10814) 
തത്ര പൂർവവ്യതീതാനി വിക്രാന്താനീതരാണി ച।
ബഹൂനി കഥയിത്വാ തൌ രേമാതേ പാർഥമാധവൌ॥ 1-248-41 (10815) 
തത്രോപവിഷ്ടൌ മുദിതൌ നാകപൃഷ്ഠേഽശ്വിനാവിവ।
അഭ്യാഗച്ഛത്തദാ വിപ്രോ വാസുദേവധനഞ്ജയൌ॥ 1-248-42 (10816) 
ബൃഹച്ഛാലപ്രതീകാശഃ പ്രതപ്തകനകപ്രഭഃ।
ഹരിപിംഗോജ്ജ്വലശ്മശ്രുഃ പ്രമാണായാമതഃ സമഃ॥ 1-248-43 (10817) 
തരുണാദിത്യസങ്കാശശ്ചീരവാസാ ജടാധരഃ।
പദ്മപത്രാനനഃ പിംഗസ്തേജസാ പ്രജ്വലന്നിവ॥ 1-248-44 (10818) 
ജഗാമ തൌ കൃഷ്ണപാർഥൌ ദിധക്ഷുഃ ഖാണ്ഡവം വനം।
ഉപസൃഷ്ടം തു തം കൃഷ്ണോ ഭ്രാജമാനം ദ്വിജോത്തമം। 
അർജനോ വാസുദേവശ്ച തൂർണമുത്പത്യ തസ്ഥതുഃ॥ ॥  1-248-45 (10819) 
 
ഇതി ശ്രീമൻമഹാഭാരതേ ആദിപർവണി ഖാണ്ഡവദാഹപർവണി അഷ്ടചത്വാരിംശദധികദ്വിശതതമോഽധ്യായഃ॥ 248 ॥

Mahabharata - Adi Parva - Chapter Footnotes

1-248-14 ഉഷ്ണാനി നിധാധദിനാനി॥ 1-248-16 കുന്തീ മാതാ യസ്യേതി നേകുന്താമാതർഹേഽർജുന॥ 1-248-30 ഗൃഹൈഃ മധ്യേയമുനം നിർമിതൈഃ ക്രീഡാവാപ്യാദിയുക്തൈഃ॥ 1-248-39 ഉദ്ദേശം പ്രദേശം॥ 1-248-43 ഹരിപിംഗഃ നീലപീതാഖിലാംഗഃ। ജ്വലശ്മശ്രുഃ ജ്വാലാവത്പീതശ്മശ്രുഃ॥ അഷ്ടചത്വാരിംശദധികദ്വിശതതമോഽധ്യായഃ॥ 248 ॥



ആദിപർവ - അധ്യായ 249

॥ ശ്രീഃ ॥

1.249. അധ്യായഃ 249 

Mahabharata - Adi Parva - Chapter Topics

ഖാണ്ഡവവനദഹനാർഥം കൃഷ്ണാർജുനൌപ്രതി അഗ്നേഃ പ്രാർഥനാ॥ 1 ॥ ജനമേജയസ്യ അഗ്നികൃതഖാണ്ഡവദാഹപ്രാർഥനാകാരണപ്രശ്നാനുരോധേനവൈശംപായനേന ശ്വേതകിരാജോപാഖ്യാനകഥനം॥ 2 ॥ ബഹൂനി വർഷാണ്യവിച്ഛിന്നം യജതഃ ശ്വേതകേര്യാഗേന ശ്രാന്തൈർഋത്വിഗ്ഭിഃ പുനര്യാജനാ നംഗീകരണം॥ 3 ॥ ആരാധിതസ്യ ശങ്കരസ്യാജ്ഞയാ ദ്വാദശവർഷപര്യന്തം സന്തതാജ്യധാരയാഽഗ്നേസ്തോഷണം॥ 4 ॥ പുനരാരാധിതസ്യ ശങ്കരസ്യാജ്ഞയാ ദുർവാസസഃ സാഹായ്യേന യജതോ രാജ്ഞോ മഖേ ബഹുഹവിർഭോജനേനാഗ്നേർഗ്ലാനിഃ॥ 5 ॥ തത്പരിഹാരാർഥം പ്രാർഥിതേന ബ്രഹ്മണാ ഖാണ്ഡവഭക്ഷണവിധാനം॥ 6 ॥ ഖാണ്ഡവം ദഗ്ധും സപ്തകൃത്വോ യതിതവതോഽപ്യഗ്നേഃ തത്രത്യൈർഗജാദിസത്വൈർജലസേകേന നിർവാപണം॥ 7 ॥

Mahabharata - Adi Parva - Chapter Text

1-249-0 (10820) 
വൈശംപായന ഉവാച। 1-249-0x (1317) 
സോഽബ്രവീദർജുനം ചൈവ വാസുദേവം ച സാത്വതം।
ലോകപ്രവീരൌ തിഷ്ഠന്തൌ കാണ്ഡവസ്യ സമീപതഃ॥ 1-249-1 (10821) 
ബ്രാഹ്മണോ ബഹുഭോക്താഽസ്മി ബുഞ്ജേഽപരിമിതം സദാ।
ഭിക്ഷേ വാർഷ്ണേയപാർഥൌ വാമേകാം തൃപ്തിം പ്രയച്ഛതം॥ 1-249-2 (10822) 
ഏവമുക്തോ തമബ്രൂതാം തതസ്തൌ കൃഷ്ണപാണ്ഡവൌ।
കേനാന്നേന ഭവാംസ്തൃപ്യേത്തസ്യാന്നസ്യ യതാവഹേ॥ 1-249-3 (10823) 
ഏവമുക്തഃ സ ഭഗവാനബ്രവീത്താവുഭൌ തതഃ।
ഭാഷമാണൌ തദാ വീരൌ കിമന്നം ക്രിയതാമിതി॥ 1-249-4 (10824) 
ബ്രാഹ്മണ ഉവാച। 1-249-5x (1318) 
നാഹമന്നം ബുഭുക്ഷേ വൈ പാവകം മാം നിബോധതം।
യദന്നമനുരൂപം മേ തദ്യുവാം സംപ്രയച്ഛതം॥ 1-249-5 (10825) 
ഇദമിന്ദ്രഃ സദാ ദാവം ഖാണ്ഡവം പരിരക്ഷതി।
ന ച ശക്നോംയഹം ദഗ്ധും രക്ഷ്യമാണം മഹാത്മനാ॥ 1-249-6 (10826) 
വസത്യത്ര സഖാ തസ്യ തക്ഷകഃ പന്നഗഃ സദാ।
സഗണസ്തത്കൃതേ ദാവം പരിരക്ഷതി വജ്രഭൃത്॥ 1-249-7 (10827) 
തത്ര ഭൂതാന്യനേകാനി രക്ഷ്യന്തേഽസ്യ പ്രസംഗതഃ।
തം ദിധക്ഷുർന ശക്നോമി ദഗ്ധും ശക്രസ്യ തേജസാ॥ 1-249-8 (10828) 
സ മാം പ്രജ്വലിതം ദൃഷ്ട്വാ മേഘാംഭോഭിഃ പ്രവർഷതി।
തതോ ദഗ്ധും ന ശക്നോമി ദിധക്ഷുർദാവമീപ്സിതം॥ 1-249-9 (10829) 
സ യുവാഭ്യാം സഹായാഭ്യാമസ്ത്രവിദ്ഭ്യാം സമാഗതഃ।
ദഹേയം ഖാണ്ഡവം ദാവമേതദന്നം വൃതം മയാ॥ 1-249-10 (10830) 
യുവാം ഹ്യുദകധാരാസ്താ ഭൂതാനി ച സമന്തതഃ।
ഉത്തമാസ്ത്രവിദൌ സംയക്സർവതോ വാരയിഷ്യഥഃ॥ 1-249-11 (10831) 
ജനമേജയ ഉവാച। 1-249-12x (1319) 
കിമർഥം ഭഗവാനഗ്നിഃ ഖാണ്ഡവം ദഗ്ധുമിച്ഛതി।
രക്ഷ്യമാണം മഹേന്ദ്രേണ നാനാസത്വസമായുതം॥ 1-249-12 (10832) 
ന ഹ്യേതത്കാരണം ബ്രഹ്മന്നൽപം സംപ്രതിഭാതി മേ।
യദ്ദദാഹ സുസങ്ക്രുദ്ധഃ ഖാണ്ഡവം ഹവ്യവാഹനഃ॥ 1-249-13 (10833) 
ഏതദ്വിസ്തരശോ ബ്രഹ്മൻശ്രോതുമിച്ഛാമി തത്ത്വതഃ।
ഖാണ്ഡവസ്യ പുരാ ദാഹോ യഥാ സമഭവൻമുനേ॥ 1-249-14 (10834) 
വൈശംപായന ഉവാച। 1-249-15x (1320) 
ശൃണു മേ ബ്രുവതോ രാജൻസർവമേതദ്യഥാതഥം।
യന്നിമിത്തം ദദാഹാഗ്നിഃ ഖാണ്ഡവം പൃഥിവീപതേ॥ 1-249-15 (10835) 
ഹന്ത തേ കഥയിഷ്യാമി പൌരാണീമൃഷിസംസ്തുതാം।
കഥാമിമാം നരശ്രേഷ്ഠ ഖാണ്ഡവസ്യ വിനാശിനീം॥ 1-249-16 (10836) 
പൌരാണഃ ശ്രൂയതേ രാജന്രാജാ ഹരിഹയോപമഃ।
ശ്വേതകിർനാമ വിഖ്യാതോ ബലവിക്രമസംയുതഃ॥ 1-249-17 (10837) 
യജ്വാ ദാനപതിർധീമാന്യഥാ നാന്യോഽസ്തി കശ്ചന।
`ജഗ്രാഹ ദീക്ഷാം സ നൃപഃ തദാ ദ്വാദശവാർഷികീം॥ 1-249-18 (10838) 
തസ്യ സത്രേ സദാ തസ്മിൻസമാഗച്ഛൻമഹർഷയഃ।
വേദവേദാംഗവിദ്വാംസോ ബ്രാഹ്മണാശ്ച സഹസ്രശഃ॥'  1-249-19 (10839) 
ഈജേ ച സ മഹായജ്ഞൈഃ ക്രതുഭിശ്ചാപ്തദക്ഷിണൈഃ॥  1-249-20 (10840) 
തസ്യ നാന്യാഽഭവദ്ബുദ്ധിർദിവസേ ദിവസേ നൃപ।
സത്രേ ക്രിയാസമാരംഭേ ദാനേഷു വിവിധേഷു ച॥ 1-249-21 (10841) 
ഋത്വിഗ്ഭിഃ സഹിതോ ധീമാനേവമീജേ സ ഭൂമിപഃ।
തതസ്തു ഋത്വിജശ്ചാസ്യ ധൂമവ്യാകുലലോചനാഃ॥ 1-249-22 (10842) 
കാലേന മഹതാ ഖിന്നാസ്തത്യജുസ്തേ നരാധിപം।
തതഃ പ്രസാദയാമാസ ഋത്വിജസ്താൻമഹീപതിഃ॥ 1-249-23 (10843) 
ചക്ഷുർവികലതാം പ്രാപ്താ ന പ്രപേദുശ്ച തേ ക്രതും।
തതസ്തേഷാമനുമതേ തദ്വിപ്രൈസ്തു നരാധിപഃ॥ 1-249-24 (10844) 
സത്രം സമാപയാമാസ ഋത്വിഗ്ഭിരപരൈഃ സഹ।
തസ്യൈവംവർതമാനസ്യ കദാചിത്കാലപര്യയേ॥ 1-249-25 (10845) 
സത്രമഹാർതുകാമസ്യ സംവത്സരശതം കില।
ഋത്വിജോ നാഭ്യപദ്യന്ത സമാഹർതും മഹാത്മനഃ॥ 1-249-26 (10846) 
സ ച രാജാഽകരോദ്യത്നം മഹാന്തം സസുഹൃജ്ജനഃ।
പ്രണിപാതേന സാന്ത്വേന ദാനേന ച മഹായശാഃ॥ 1-249-27 (10847) 
ഋത്വിജോഽനുനയാമാസ ഭൂയോ ഭൂയസ്ത്വതന്ദ്രിതഃ।
തേ ചാസ്യ തമഭിപ്രായം ന ചക്രുരമിതൌജസഃ॥ 1-249-28 (10848) 
സ ചാശ്രമസ്ഥാന്രാജർഷിസ്താനുവാച രുഷാന്വിതഃ।
യദ്യഹം പതിതോ വിപ്രാഃ ശുശ്രൂഷായാം ന ച സ്ഥിതഃ॥ 1-249-29 (10849) 
ആശു ത്യാജ്യോഽസ്മി യുഷ്മാഭിർബ്രാഹ്മണൈശ്ച ജുഗുപ്സിതഃ।
തന്നാർഹഥ ക്രതുശ്രദ്ധാം വ്യാഘാതയിതുമദ്യ താം॥ 1-249-30 (10850) 
അസ്ഥാനേ വാ പരിത്യാഗം കർതും മേ ദ്വിജസത്തമാഃ।
പ്രപന്ന ഏവ വോ വിപ്രാഃ പ്രസാദം കർതുമർഹഥ॥ 1-249-31 (10851) 
സാന്ത്വദാനാദിഭിർവാക്യൈസ്തത്ത്വതഃ കാര്യവത്തയാ।
പ്രസാദയിത്വാ വക്ഷ്യാമി യന്നഃ കാര്യം ദ്വിജോത്തമാഃ॥ 1-249-32 (10852) 
അഥവാഽഹം പരിത്യക്തോ ഭവദ്ഭിർദ്വേഷകാരണാത്।
ഋത്വിജോഽന്യാൻഗമിഷ്യാമി യാജനാർഥം ദ്വിജോത്തമാഃ॥ 1-249-33 (10853) 
ഏതാവദുക്ത്വാ വചനം വിരരാമ സ പാർഥിവഃ।
യദാ ന ശേകൂ രാജാനം യാജനാർഥം പരന്തപ॥ 1-249-34 (10854) 
തതസ്തേ യാജകാഃ ക്രുദ്ധാസ്തമൂചുർനൃപസത്തമം।
തവ കർമാംയജസ്രം വൈ വർതന്തേ പാർഥിവോത്തമ॥ 1-249-35 (10855) 
തതോ വയം പരിശ്രാന്താഃ സതതം കർമവാഹിനഃ।
ശ്രമാദസ്മാത്പരിശ്രാന്താൻസ ത്വം നസ്ത്യക്തുമർഹസി॥ 1-249-36 (10856) 
ബുദ്ധിമോഹം സമാസ്ഥായ ത്വരാസംഭാവിതോഽനഘ।
ഗച്ഛ രുദ്രസകാശം ത്വം സഹി ത്വാം യാജയിഷ്യതി॥ 1-249-37 (10857) 
സാധിക്ഷേപം വചഃ ശ്രുത്വാ സങ്ക്രുദ്ധഃ ശ്വേതകിർനൃപഃ।
കൈലാസം പർവതം ഗത്വാ തപ ഉഗ്രം സമാസ്ഥിതഃ॥ 1-249-38 (10858) 
ആരാധയൻമഹാദേവം നിയതഃ സംശിതവ്രതഃ।
ഉപവാസപരോ രാജന്ദീർഘകാലമതിഷ്ഠത॥ 1-249-39 (10859) 
കദാചിദ്ദ്വാദശേ കാലേ കദാചിദപി ഷോഡശേ।
ആഹാരമകരോദ്രാജാ മൂലാനി ച ഫലാനി ച॥ 1-249-40 (10860) 
ഊർധ്വബാഹുസ്ത്വനിമിഷസ്തിഷ്ഠൻസ്ഥാണുരിവാചലഃ।
ഷൺമാസാനഭവദ്രാജാ ശ്വേതകിഃ സുസമാഹിതഃ॥ 1-249-41 (10861) 
തം തഥാ നൃപശാർദൂലം തപ്യമാനം മഹത്തപഃ।
ശങ്കരഃ പരമപ്രീത്യാ ദർശയാമാസ ഭാരത॥ 1-249-42 (10862) 
ഉവാച ചൈനം ഭഗവാൻസ്നിഗ്ധഗംഭീരയാ ഗിരാ।
പ്രീതോഽസ്മി നരശാർദൂല തപസാ തേ പരന്തപ॥ 1-249-43 (10863) 
വരം വൃണീഷ്വ ഭദ്രം തേ യം ത്വമിച്ഛസി പാർഥിവ।
ഏതച്ഛ്രുത്വാ തു വചനം രുദ്രസ്യാമിതതേജസഃ॥ 1-249-44 (10864) 
പ്രണിപത്യ മഹാത്മാനം രാജർഷിഃ പ്രത്യഭാഷത।
യദി മേ ഭഗവാൻപ്രീതഃ സർവലോകനമസ്കൃതഃ॥ 1-249-45 (10865) 
സ്വയം മാം ദേവദേവേശ യാജയസ്വ സുരേശ്വര।
ഏതച്ഛ്രുത്വാ തു വചനം രാജ്ഞാ തേന പ്രഭാഷിതം॥ 1-249-46 (10866) 
ഉവാച ഭഗവാൻപ്രീതഃ സ്മിതപൂർവമിദം വചഃ।
നാസ്മാകമേതദ്വിഷയേ വർതതേ യാജനം പ്രതി॥ 1-249-47 (10867) 
ത്വയാ ച സുമഹത്തപ്തം തപോ രാജന്വരാർഥിനാ।
യാജയിഷ്യാമി രാജംസ്ത്വാം സമയേന പരന്തപ॥ 1-249-48 (10868) 
സമാ ദ്വാദശ രാജേന്ദ്ര ബ്രഹ്മചാരീ സമാഹിതഃ।
സതതം ത്വാജ്യധാരാഭിര്യദി തർപയസേഽനലം॥ 1-249-49 (10869) 
കാമം പ്രാർഥയസേ യം ത്വം മത്തഃ പ്രാപ്സ്യസി തം നൃപ।
ഏവമുക്തശ്ച രുദ്രേണ ശ്വേതകിർമനുജാധിപഃ॥ 1-249-50 (10870) 
തഥാ ചകാര തത്സർവം യഥോക്തം ശൂലപാണിനാ।
പൂർണേ തു ദ്വാദശേ വർഷേ പുനരായാൻമഹേശ്വരഃ॥ 1-249-51 (10871) 
ദൃഷ്ടൈവ ച സ രാജാനം ശങ്കരോ ലോകഭാവനഃ।
ഉവാച പരമപ്രീതഃ ശ്വേതകിം നൃപസത്തമം॥ 1-249-52 (10872) 
തോഷിതോഽഹം നൃപശ്രേഷ്ഠ ത്വയേഹാദ്യേന കർമണാ॥
യാജനം ബ്രാഹ്മണാനാം തു വിധിദൃഷ്ടം പരന്തപ॥ 1-249-53 (10873) 
അതോഽഹം ത്വാം സ്വയം നാദ്യ യാജയാമി പരന്തപ।
മമാംശസ്തു ക്ഷിതിതലേ മഹാഭാഗോ ദ്വിജോത്തമഃ॥ 1-249-54 (10874) 
ദുർവാസാ ഇതി വിഖ്യാതഃ സ ഹി ത്വാം യാജയിഷ്യതി।
മന്നിയോഗാൻമഹാതേജാഃ സംഭാരാഃ സംഭ്രിയന്തു തേ॥ 1-249-55 (10875) 
ഏതച്ഛ്രുത്വാ തു വചനം രുദ്രേണ സമുദാഹൃതം।
സ്വപുരം പുനരാഗംയ സംഭാരാൻപുനരാർജയത്॥ 1-249-56 (10876) 
തതഃ സംഭൃതസംഭാരോ ഭൂയോ രുദ്രമുപാഗമത്।
`ഉവാച ച മഹിപാലഃ പ്രാഞ്ജലിഃ പ്രണതഃ സ്ഥിതഃ।' 
സംഭൃതാ മമ സംഭാരാഃ സർവോപകരണാനി ച॥  1-249-57 (10877) 
ത്വത്പ്രസാദാനമഹാദേവ ശ്വോ മേ ദീക്ഷാ ഭവേദിതി।
ഏതച്ഛ്രുത്വാ തു വചനം തസ്യ രാജ്ഞോ മഹാത്മനഃ॥ 1-249-58 (10878) 
ദുർവാസസം സമാഹൂയ രുദ്രോ വചനമബ്രവീത്।
ഏഷ രാജാ മഹാഭാഗഃ ശ്വേതകിർദ്വിജസത്തമ॥ 1-249-59 (10879) 
ഏനം യാജയ വിപ്രേന്ദ്ര മന്നിയോഗേന ഭൂമിപം।
ബാഢമിത്യേവ വചനം രുദ്രം ത്വൃഷിരുവാച ഹ॥ 1-249-60 (10880) 
തതഃ സത്രം സമഭവത്തസ്യ രാജ്ഞോ മഹാത്മനഃ।
യഥാവിധി യഥാകാലം യഥോക്തം ബഹുദക്ഷിണം॥ 1-249-61 (10881) 
തസ്മിൻപരിസമാപ്തേ തു രാജ്ഞഃ സത്രേ മഹാത്മനഃ।
ദുർവാസസാഽഭ്യനുജ്ഞാതാ വിപ്രതസ്ഥുഃ സ്മ യാജകാഃ॥ 1-249-62 (10882) 
യേ തത്ര ദീക്ഷിതാഃ സർവേ സദസ്യാശ്ച മഹൌജസഃ।
സോഽപി രാജൻമഹാഭാഗഃ സ്വപുരം പ്രാവിശത്തദാ॥ 1-249-63 (10883) 
പൂജ്യമാനോ മഹാഭാഗൈർബ്രാഹ്മണൈർവേദപാരഗൈഃ।
ബന്ദിഭിഃ സ്തൂയമാനശ്ച നാഗരൈശ്ചാഭിനന്ദിതഃ॥ 1-249-64 (10884) 
ഏവംവൃത്തഃ സ രാജർഷിഃ ശ്വേതകിർനൃപസത്തമഃ।
കാലേന മഹതാ ചാപി യയൌ സ്വർഗമഭിഷ്ടുതഃ॥ 1-249-65 (10885) 
ഋത്വിഗ്ഭിഃ സഹിതഃ സർവൈഃ സദസ്യൈശ്ച സമന്വിതഃ।
തസ്യ സത്രേ പപൌ വഹ്നിർഹവിദ്വാർദശവത്സരാൻ॥ 1-249-66 (10886) 
സതതം ചാജ്യധാരാഭിരൈകാത്ംയേ തത്ര കർമണി।
ഹവിഷാ ച തതോ വഹ്നിഃ പരാം തൃപ്തിമഗച്ഛത॥ 1-249-67 (10887) 
ന ചൈച്ഛത്പുനരാദാതും ഹവിരന്യസ്യ കസ്യചിത്।
പാണ്ഡുവർണോ വിവർണശ്ച ന യതാവത്പ്രകാശതേ॥ 1-249-68 (10888) 
തതോ ഭഘവതോ വഹ്നേർവികാരഃ സമജായത।
തേജസാ വിപ്രഹീണശ്ച ഗ്ലാനിശ്ചൈനം സമാവിശത്॥ 1-249-69 (10889) 
സ ലക്ഷയിത്വാ ചാത്മാനം തേജോഹീനം ഹുതാശനഃ।
ജഗാമ സദനം പുണ്യം ബ്രഹ്മണോ ലോകപൂജിതം॥ 1-249-70 (10890) 
തത്ര ബ്രഹ്മാണമാസീനമിദം വചനമബ്രവീത്।
ഭഗവൻപരമാ പ്രീതിഃ കൃതാ ശ്വേതകിനാ മമ॥ 1-249-71 (10891) 
അരുചിശ്ചാഭവത്തീവ്രാ താം ന ശക്നോംയപോഹിതും।
തേജസാ വിപ്രഹീണോഽസ്മി ബലേന ച ജഗത്പതേ॥ 1-249-72 (10892) 
ഇച്ഛേയം ത്വത്പ്രസാദേന സ്വാത്മനഃ പ്രകൃതിം സ്ഥിരാം।
ഏതച്ഛ്രുത്വാ ഹുതവഹാദ്ഭഗവാൻസർവലോകകൃത്॥ 1-249-73 (10893) 
ഹവ്യവാഹമിദം വാക്യമുവാച പ്രഹസന്നിവ।
ത്വയാ ദ്വാദശ വർഷാണി വസോർധാരാഹുതം ഹവിഃ॥ 1-249-74 (10894) 
ഉപയുക്തം മഹാഭാഗ തേന ത്വാം ഗ്ലാനിരാവിശത്।
തേജസാ വിപ്രഹീണത്വാത്സഹസാ ഹവ്യവാഹന॥ 1-249-75 (10895) 
മാഗമസ്ത്വം വ്യഥാം വഹ്നേ പ്രകൃതിസ്ഥോ ഭവിഷ്യസി।
അരുചിം നാശയിഷ്യേഽഹം സമയം പ്രതിപദ്യ തേ॥ 1-249-76 (10896) 
പുരാ ദേവനിയോഗേന യത്ത്വയാ ഭസ്മസാത്കൃതം।
ആലയം ദേവശത്രൂണാം സുഘോരം ഖാണ്ഡവം വനം॥ 1-249-77 (10897) 
തത്ര സർവാണി സത്വാനി നിവസന്തി വിഭാവസോ।
തേഷാം ത്വം മേദസാ തൃപ്തഃ പ്രകൃതിസ്ഥോ ഭവിഷ്യസി॥ 1-249-78 (10898) 
ഗച്ഛ ശീഘ്രം പ്രദഗ്ധും ത്വം തതോ മോക്ഷ്യസി കിൽവിഷാത്।
ഏതച്ഛുത്വാ തു വചനം പരമേഷ്ഠിമുഖാച്ച്യുതം॥ 1-249-79 (10899) 
ഉത്തമം ജവമാസ്ഥായ പ്രദുദ്രാവ ഹുതാശനഃ।
ആഗംയ ഖാണ്ഡവം ദാവമുത്തമം വീര്യമാസ്ഥിതഃ। 
സഹസാ പ്രാജ്വലച്ചാഗ്നിഃ ക്രുദ്ധോ വായുസമീരിതഃ॥  1-249-80 (10900) 
പ്രദീപ്തം ഖാണ്ഡവം ദൃഷ്ട്വാ യേ സ്യുസ്തത്ര നിവാസിനഃ।
പരമം യത്നേമാതിഷ്ഠൻപാവകസ്യ പ്രശാന്തയേ॥ 1-249-81 (10901) 
കരൈസ്തു കരിണഃ ശീഘ്രം ജലമാദായ സത്വരാഃ।
സിഷിചുഃ പാവകം ക്രുദ്ധാഃ ശതശോഽഥ സഹസ്രശഃ॥ 1-249-82 (10902) 
ബഹുശീർഷാസ്തതോ നാഗാഃ ശിരോഭിർജലസന്തതിം।
മുമുചുഃ പാവകാഭ്യാശേ സത്വരാഃ ക്രോധമൂർച്ഛിതാഃ॥ 1-249-83 (10903) 
തഥൈവാന്യാനി സത്വാനി നാനാപ്രഹരണോദ്യമൈഃ।
വിലയം പാവകം ശീഘ്രമനയൻഭരതർഷഭ॥ 1-249-84 (10904) 
അനേന തു പ്രകാരേണ ഭൂയോഭൂയശ്ച പ്രജ്വലൻ।
സപ്തകൃത്വഃ പ്രശമിതഃ ഖാണ്ഡവേ ഹവ്യവാഹനഃ॥ ॥ 1-249-85 (10905) 
 
ഇതി ശ്രീമൻമഹാഭാരതേ ആദിപർവണി ഖാണ്ഡവദാഹപർവണി ഊനപഞ്ചാശദധികദ്വിശതതമോഽധ്യായഃ॥ 249 ॥

Mahabharata - Adi Parva - Chapter Footnotes

1-249-20 ഇക്ഷ്വാകൂണാമധിരഥോ യജ്വാ വിപുലദക്ഷിണഃ ഇതി ങ. പാഠഃ॥ 1-249-37 ത്വരാസംഭാവിതഃ ത്വരായുക്തഃ॥ 1-249-73 പ്രകൃതിം സ്വഭാവം॥ 1-249-74 വസോർധാരാ പാത്രവിശേഷഃ। യേന ഹൂയമാനം ഘൃതദ്രവ്യം സന്തതധാരാരൂപേണ ക്ഷരതി। തേന ഹുതം ഹവിരർഥാദ്ധൃതമേവ വസോർധാരാം ജുഹോതീത്യുപക്രംയ ഘൃതസ്യ വാ ഏവമേഷാ ധാരേതി വാക്യശേഷാത്॥ 1-249-75 ഉപയുക്തം ഭുക്തം॥ ഊനപഞ്ചാശദധികദ്വിശതതമോഽധ്യായഃ॥ 249 ॥



ആദിപർവ - അധ്യായ 250

॥ ശ്രീഃ ॥

1.250. അധ്യായഃ 250 

Mahabharata - Adi Parva - Chapter Topics

പുനർനിവേദിതവിഘ്നവൃത്താന്തേന ബ്രഹ്മണാ ആജ്ഞുപ്തസ്യാഗ്നേഃ കൃഷ്ണാർജുനൌപ്രതി ആഗമനം॥ 1 ॥ വൈശംപായനേന ജനമേജയംപ്രതി ഖാണ്ഡവദാഹകാരണകഥനസമാപനം॥ 2 ॥ അർജുനേന ദിവ്യാനാം രഥാശ്വധനുരാദീനാം യാചനം॥ 3 ॥

Mahabharata - Adi Parva - Chapter Text

1-250-0 (10906) 
വൈശംപായന ഉവാച। 1-250-0x (1321) 
സ തു നൈരാശ്യമാപന്നഃ സദാ ഗ്ലാനിസമന്വിതഃ।
പിതാമഹമുപാഗച്ഛത്സങ്ക്രുദ്ധോ ഹവ്യവാഹനഃ॥ 1-250-1 (10907) 
തച്ച സർവം യഥാന്യായം ബ്രഹ്മണേ സംന്യവേദയത്।
ഉവാച ചൈവനം ഭഗവാൻമുഹൂർതം സ വിചിന്ത്യ തു॥ 1-250-2 (10908) 
ഉപായഃ പരിദൃഷ്ടോ മേ യഥാ ത്വം ധക്ഷ്യസേഽനഘ।
കാലം ച കഞ്ചിത്ക്ഷമതാം തതസ്തദ്ധക്ഷ്യതേ ഭവാൻ॥ 1-250-3 (10909) 
ഭവിഷ്യതഃ സഹായൌ തേ നരനാരായണൌ തദാ।
താഭ്യാം ത്വം സഹിതോ ദാവം ധക്ഷ്യസേ ഹവ്യവാഹന॥ 1-250-4 (10910) 
ഏവമസ്ത്വിതി തം വഹ്നിർബ്രഹ്മാണം പ്രത്യഭാഷത।
സംഭൂതൌ തൌ വിദിത്വാ തു നരനാരായണാവൃഷീ॥ 1-250-5 (10911) 
കാലസ്യ മഹതോ രാജംസ്തസ്യ വാക്യം സ്വയംഭുവഃ।
അനുസ്മൃത്യ ജഗാമാഥ പുനരേവ പിതാമഹം॥ 1-250-6 (10912) 
അബ്രവീച്ച തദാ ബ്രഹ്മാ യഥാ ത്വം ധക്ഷ്യസേഽനല।
ഖാണ്ഡവം ദാവമദ്യൈവ മിഷതോഽസ്യ ശചീപതേഃ॥ 1-250-7 (10913) 
നരനാരായണൌ യൌ തൌ പൂർവദേവൌ വിഭാവസോ।
സംപ്രാപ്തൌ മാനുഷേ ലോകേ കാര്യാർഥം ഹി ദിവൌകസാം॥ 1-250-8 (10914) 
അർജുനം വാസുദേവം ച യൌ തൌ ലോകോഽഭിമന്യതേ।
താവേതൌ സഹിതാവേഹി ഖാണ്ഡവസ്യ സമീപതഃ॥ 1-250-9 (10915) 
തൌ ത്വം യാചസ്വ സാഹായ്യേ ദാഹാർഥം ഖാണ്ഡവസ്യ ച।
തതോ ധക്ഷ്യസി തം ദാവം രക്ഷിതം ത്രിദശൈരപി॥ 1-250-10 (10916) 
തൌ തു സത്വാനി സർവാണി യത്നതോ വാരയിഷ്യതഃ।
ദേവരാജം ച സഹിതൌ തത്ര മേ നാസ്തി സംശയഃ॥ 1-250-11 (10917) 
ഏതച്ഛ്രുത്വാ തു വചനം ത്വരിതോ ഹവ്യവാഹനഃ।
കൃഷ്ണപാർഥാവുപാഗംയ യമർഥം ത്വഭ്യഭാഷത॥ 1-250-12 (10918) 
തം തേ കഥിതവാനസ്മി പൂർവമേവ നൃപോത്തമ।
തച്ഛ്രുത്വാ വചനം ത്വഗ്നേർബീഭത്സുർജാതവേദസം॥ 1-250-13 (10919) 
അബ്രവീന്നൃപശാർദൂല തത്കാലസദൃശം വചഃ।
ദിധക്ഷും ഖാണ്ഡവം ദാവമകാമസ്യ ശതക്രതോഃ॥ 1-250-14 (10920) 
അർജുന ഉവാച। 1-250-15x (1322) 
ഉത്തമാസ്ത്രാണി മേ സന്തി ദിവ്യാനി ച ബഹൂനി ച।
യൈരഹം ശക്നുയാം യോദ്ധുമപി വജ്രധരാൻബഹൂൻ॥ 1-250-15 (10921) 
ധനുർമേ നാസ്തി ഭഗവൻബാഹുവീര്യേണ സംമിതം।
കുർവതഃ സമരേ യത്നം വേഗം യദ്വിഷഹേൻമമ॥ 1-250-16 (10922) 
ശരൈശ്ച മേഽർഥോ ബഹുഭിരക്ഷയൈഃ ക്ഷിപ്രമസ്യതഃ।
ന ഹി വോഢും രഥഃ ശക്തഃ ശരാൻമമ യഥേപ്സിതാൻ॥ 1-250-17 (10923) 
അശ്വാംശ്ച ദിവ്യാനിച്ഛേയം പാണ്ഡുരാന്വാതരംഹസഃ।
രഥം ച മേഘനിർഘോഷം സൂര്യപ്രതിമതേജസം॥ 1-250-18 (10924) 
തഥാ കൃഷ്ണസ്യ വീര്യേണ നായുധം വിദ്യതേ സമം।
യേന നാഗാൻപിശാചാംശ്ച നിഹന്യാൻമാധവോ രണേ॥ 1-250-19 (10925) 
ഉപായം കർമസിദ്ധൌ ച ഭഘവന്വക്തുമർഹസി।
നിവാരയേയം യേനേന്ദ്രം വർഷമാണം മഹാവനേ॥ 1-250-20 (10926) 
പൌരുഷേണ തു യത്കാര്യം തത്കർതാഽഹം സ്മ പാവക।
കരണാനി സമർഥാനി ഭഗവന്ദാതുമർഹസി॥ ॥ 1-250-21 (10927) 
 
ഇതി ശ്രീമൻമഹാഭാരതേ ആദിപർവണി ഖാണ്ഡവദാഹപർവണി പഞ്ചാശദധികദ്വിശതതമോഽധ്യായഃ॥ 250 ॥




ആദിപർവ - അധ്യായ 251

॥ ശ്രീഃ ॥

1.251. അധ്യായഃ 251 

Mahabharata - Adi Parva - Chapter Topics

അഗ്നിനാ വരുണാത് ആഹൃതാനാം രഥാദീനാം അർജുനായ ദാനം॥ 1 ॥ അഗ്നേഃ ഖാണ്ഡവദാഹാരംഭഃ॥ 2 ॥

Mahabharata - Adi Parva - Chapter Text

1-251-0 (10928) 
വൈശംപായന ഉവാച। 1-251-0x (1323) 
ഏവമുക്തഃ സ ഭഗവാന്ധൂമകേതുർഹുതാശനഃ।
ചിന്തയാമാസ വരുണം ലോകപാലം ദിദൃക്ഷയാ॥ 1-251-1 (10929) 
ആദിത്യമുദകേ ദേവം നിവസന്തം ജലേശ്വരം।
സ ച തച്ചിന്തിതം ജ്ഞാത്വാ ദർശയാമാസ പാവകം॥ 1-251-2 (10930) 
തമബ്രവീദ്ഭമകേതുഃ പ്രതിഗൃഹ്യ ജലേശ്വരം।
ചതുർഥം ലോകപാലാനാം ദേവദേവം സനാതനം॥ 1-251-3 (10931) 
സോമേന രാജ്ഞാ യദ്ദത്തം ധനുശ്ചൈവേഷുധീ ച തേ।
തത്പ്രയച്ഛോഭയം ശീഘ്രം രഥം ച കപിലക്ഷണം॥ 1-251-4 (10932) 
കാര്യം ച സുമഹത്പാർഥോ ഗാണ്ഡീവേന കരിഷ്യതി।
ചക്രേണ വാസുദേവശ്ച തൻമമാദ്യ പ്രദീയതാം॥ 1-251-5 (10933) 
ദദാനീത്യേവ വരുണഃ പാവകം പ്രത്യഭാഷത।
തദദ്ഭുതം മഹാവീര്യം യശഃകീർതിവിവർധനം॥ 1-251-6 (10934) 
സർവശസ്ത്രൈരനാധൃഷ്യം സർവശസ്ത്രപ്രമാഥി ച।
സർവായുധമഹാമാത്രം പരസൈന്യപ്രധർഷണം॥ 1-251-7 (10935) 
ഏകം ശതസഹസ്രേണ സംമിതം രാഷ്ട്രവർധനം।
ചിത്രമുച്ചാവചൈർവർണൈഃ ശോഭിതം ശ്ലക്ഷ്ണമവ്രണം॥ 1-251-8 (10936) 
ദേവദാനവഗന്ധർവൈഃ പൂജിതം ശാശ്വതീഃ സമാഃ।
പ്രാദാച്ചൈവ ധനൂരത്നമക്ഷയ്യൌ ച മഹേഷുധീ॥ 1-251-9 (10937) 
രഥം ച ദിവ്യാശ്വയുജം കപിപ്രവരകേതനം।
ഉപേതം രാജതൈരശ്വൈർഗാന്ധർവൈർഹേമമാലിഭിഃ॥ 1-251-10 (10938) 
പാണ്ഡുരാഭ്രപ്രതീകാശൈർമനോവായുസമൈർജവേ।
സർവോപകരണൈര്യുക്തമജയ്യം ദേവദാനവൈഃ॥ 1-251-11 (10939) 
ഭാവുമന്തം മഹാഘോഷം സർവരത്നമനോരമം।
സസർജ യം സുതപസാ ഭൌമനോ ഭുവനപ്രഭുഃ॥ 1-251-12 (10940) 
പ്രജാപതിരനിർദേശ്യം യസ്യ രൂപം രവേരിവ।
യം സ്മ സോമഃ സമാരുഹ്യ ദാനവാനജയത്പ്രഭുഃ॥ 1-251-13 (10941) 
നവമേഘപ്രതീകാശം ജ്ലലന്തമിവ ച ശ്രിയാ।
ആശ്രിതൌ തം രഥശ്രേഷ്ഠം ശക്രായുധസമാവുഭൌ॥ 1-251-14 (10942) 
താപനീയാ സുരുചിരാ ധ്വജയഷ്ടിരനുത്തമാ।
തസ്യാം തു വാനരോ ദിവ്യഃ സിംഹശാർദൂലകേതനഃ॥ 1-251-15 (10943) 
`ഹനൂമാന്നാമ തേജസ്വീ കാമരൂപീ മഹാബലഃ।'
ദിധക്ഷന്നിവ തത്ര സ്മ സംസ്ഥിതോ മൂർധ്ന്യശോഭത। 
ധ്വജേ ഭൂതാനി തത്രാസന്വിവിധാനി മഹാന്തി ച॥  1-251-16 (10944) 
നാദേന രിപുസൈന്യാനാം യേഷാം സഞ്ജ്ഞാ പ്രണശ്യതി।
സ തം നാനാപതാകാഭിഃ ശോഭിതം രഥസത്തമം॥ 1-251-17 (10945) 
പ്രദക്ഷിണമുപാവൃത്യ ദൈവതേഭ്യഃ പ്രണംയ ച।
സന്നദ്ധഃ കവചീ ഖഡ്ഗീ ബദ്ധഗോധാംഗുലിത്രകഃ॥ 1-251-18 (10946) 
ആരുരോഹ തദാ പാർഥോ വിമാനം സുകൃതീ യഥാ।
തച്ച ദിവ്യം ധനുഃ ശ്രേഷ്ഠം ബ്രഹ്മണാ നിർമിതം പുരാ॥ 1-251-19 (10947) 
ഗാണ്ഡീവമുപസംഗൃഹ്യ ബഭൂവ മുദിതോഽർജുനഃ।
ഹുതാശനം പുരസ്കൃത്യ തതസ്തദപി വീര്യവാൻ॥ 1-251-20 (10948) 
ജഗ്രാഹ ബലമാസ്ഥായ ജ്യയാ ച യുയുജേ ധനുഃ।
മൌർവ്യാം തു യോജ്യമാനായാം ബലിനാ പാണ്ഡവേന ഹ॥ 1-251-21 (10949) 
യേഽശൃഷ്വൻകൂജിതം യത്ര തേഷാം വൈ വ്യഥിതം മനഃ।
ലബ്ധ്വാ രഥം ധനുശ്ചൈവ തഥാഽക്ഷയ്യേ മഹേഷുധീ॥ 1-251-22 (10950) 
ബഭൂവ കല്യഃ കൌന്തേയഃ പ്രഹൃഷ്ടഃ സാഹ്യകർമണി।
വജ്രനാഭം തതശ്ചക്രം ദദൌ കൃഷ്ണായ പാവകഃ॥ 1-251-23 (10951) 
ആഗ്നേയമസ്ത്രം ദയിതം സ ച കല്യോഽഭവത്തദാ।
അബ്രവീത്പാവകശ്ചൈവമേതേന മധുസൂദന॥ 1-251-24 (10952) 
അമാനുഷാനപി രണേ ജേഷ്യസി ത്വമസംശയം।
അനേന തു മനുഷ്യാണാം ദേവാനാമപി ചാഹവേ॥ 1-251-25 (10953) 
രക്ഷഃപിശാചദൈത്യാനാം നാഗാനാം ചാധികസ്തഥാ।
ഭവിഷ്യസി ന സന്ദേഹഃ പ്രവരോഽപി നിബർഹണേ॥ 1-251-26 (10954) 
ക്ഷിപ്തം ക്ഷിപ്തം രണേ ചൈതത്ത്വയാ മാധവ ശത്രുഷു।
ഹത്വാഽപ്രതിഹതം സംഖ്യേ പാണിമേഷ്യതി തേ പുനഃ॥ 1-251-27 (10955) 
വൈശംപായന ഉവാച। 1-251-28x (1324) 
വരുണശ്ച ദദൌ തസ്മൈ ഗദാമശനിനിഃസ്വനാം।
ദൈത്യാന്തകരണീം ഘോരാം നാംനാ കൌമോദകീം പ്രഭുഃ॥ 1-251-28 (10956) 
തതഃ പാവകമബ്രൂതാം പ്രഹൃഷ്ടാവർജുനാച്യുതൌ।
കൃതാസ്ത്രൌ ശസ്ത്രസംപന്നൌ രഥിനൌ ധ്വജിനാവപി॥ 1-251-29 (10957) 
കല്യൌ സ്വോ ഭഗവന്യോദ്ധുമപി സർവൈഃ സുരാസുരൈഃ।
കിം പുനർവജ്രിണൈകേന പന്നഗാർഥേ യുയുത്സതാ॥ 1-251-30 (10958) 
അർജുന ഉവാച। 1-251-31x (1325) 
ചക്രപാണിർഹൃഷീകേശോ വിചരന്യുധി വീര്യവാൻ।
ചക്രേണ ഭസ്മസാത്സർവം വിസൃഷ്ടേന തു വീര്യവാൻ। 
ത്രിഷു ലോകേഷു തന്നാസ്തി യന്ന കുര്യാജ്ജനാർദനഃ॥  1-251-31 (10959) 
ഗാണ്ഡീവം ധനുരാദായ തഥാഽക്ഷയ്യേ മഹേഷുധീ।
അഹമപ്യുത്സഹേ ലോകാന്വിജേതും യുധി പാവക॥ 1-251-32 (10960) 
സർവതഃ പരിവാര്യൈവം ദാവമേതം മഹാപ്രഭോ।
കാമം സംപ്രജ്വലാദ്യൈവ കല്യൌ സ്വഃ സാഹ്യകർമണി॥ 1-251-33 (10961) 
`യദി ഖാണ്ഡവമേഷ്യതി പ്രമാദാ-
ത്സഗണോ വാ പരിരക്ഷിതും മഹേന്ദ്രഃ। 
ശരതാഡിതഗാത്രകുണ്ഡലാനാം
കദനം ദ്രക്ഷ്യതി ദേവവാഹിനീനാം॥'  1-251-34 (10962) 
വൈശംപായന ഉവാച। 1-251-35x (1326) 
ഏവമുക്തഃ സ ഭഗവാന്ദാശാർഹേണാർജുനേന ച।
തൈജസം രപമാസ്ഥായ ദാവം ദഗ്ധും പ്രചക്രമേ॥ 1-251-35 (10963) 
സർവതഃ പരിവാര്യാഥ സപ്താർചിർജ്വലനസ്തഥാ।
ദദാഹ ഖാണ്ഡവം ദാവം യുഗാന്തമിവ ദർശയൻ॥ 1-251-36 (10964) 
പ്രതിഗൃഹ്യ സമാവിശ്യ തദ്വനം ഭരതർഷഭ।
മേഘസ്തനിതനിർഘോഷഃ സർവഭൂതാന്യകംപയത്॥ 1-251-37 (10965) 
ദഹ്യതസ്തസ്യ ച ബഭൌ രൂപം ദാവസ്യ ഭാരത।
മേരോരിവ നഗേന്ദ്രസ്യ കീർണസ്യാംശുമതോംശുഭിഃ॥ ॥ 1-251-38 (10966) 
 
ഇതി ശ്രീമൻമഹാഭാരതേ ആദിപർവണി ഖാണ്ഡവദാഹപർവണി ഏകപഞ്ചാശദധികദ്വിശതതമോഽധ്യായഃ॥ 251 ॥

Mahabharata - Adi Parva - Chapter Footnotes

1-251-2 ആദിത്യമദിതേഃ പുത്രം॥ 1-251-7 മഹാമാത്രം പ്രധാനം॥ 1-251-12 ഭൌമനോ വിശ്വകർമാ॥ 1-251-15 സിംഹശാർദൂലവദ്ഭയങ്കരഃ കേതനഃ കായോയസ്യ സഃ॥ 1-251-23 കല്യഃ സമർഥഃ വജ്രം വരത്രാ സാ നാഭൌ യസ്യ തത്॥ 1-251-27 ഹത്വാ ഹത്വാ രിപൂൻസംഖ്യേ ഇതി ഘ. പാത॥ ഏകപഞ്ചാശദധികദ്വിശതതമോഽധ്യായഃ॥ 251 ॥



ആദിപർവ - അധ്യായ 252

॥ ശ്രീഃ ॥

1.252. അധ്യായഃ 252 

Mahabharata - Adi Parva - Chapter Topics

ഖാണ്ഡവദാഹം ദൃഷ്ട്വാ ത്രസ്തൈർദേവൈഃ പ്രാർഥിതേനേന്ദ്രേണ ജലവർഷണം॥ 1 ॥

Mahabharata - Adi Parva - Chapter Text

1-252-0 (10967) 
വൈശംപായന ഉവാച। 1-252-0x (1327) 
തൌ രഥാഭ്യാം രഥശ്രേഷ്ഠൌ ദാവസ്യോഭയതഃ സ്ഥിതൌ।
ദിക്ഷു സർവാസു ഭൂതാനാം ചക്രാതേ കദനം മഹത്॥ 1-252-1 (10968) 
യത്ര യത്ര ച ദൃശ്യന്തേ പ്രാണിനഃ ഖാണ്ഡവാലയാഃ।
പലായന്തഃ പ്രവീരൌ തൌ തത്രതത്രാഭ്യധാവതാം॥ 1-252-2 (10969) 
ഛിദ്രം ന സ്മ പ്രപശ്യന്തി രഥയോരാശുചാരിണോഃ।
ആവിദ്ധാവേവ ദൃശ്യേതേ രഥിനൌ തൌ രഥോത്തമൌ॥ 1-252-3 (10970) 
ഖാണ്ഡവേ ദഹ്യമാനേ തു ഭൂതാന്യഥ സഹസ്രശഃ।
ഉത്പേതുർഭൈരവാന്നാദാന്വിനദന്തഃ സമന്തതഃ॥ 1-252-4 (10971) 
ദഗ്ധൈകദേശാ ബഹവോ നിഷ്ടപ്താശ്ച തഥാഽപരേ।
സ്ഫുടിതാക്ഷാ വിശീർണാശ്ച വിപ്ലുതാശ്ച തഥാഽപരേ॥ 1-252-5 (10972) 
സമാലിംഗ്യ സുതാനന്യേ പിതൄൻഭ്രാതൄനഥാഽപരേ।
ത്യക്തും ന ശേകുഃ സ്നേഹേന തത്രൈവ നിധനം ഗതാഃ॥ 1-252-6 (10973) 
സന്ദഷ്ടദശനാശ്ചാന്യേ സമുത്പേതുരനേകശഃ।
തതസ്തേഽതീവ ഘൂർണന്തഃ പുനരഗ്നൌ പ്രപേദിരേ॥ 1-252-7 (10974) 
ദഗ്ധപക്ഷാക്ഷിചരണാ വിചേഷ്ടന്തോ മഹീതലേ।
തത്രതത്ര സ്മ ദൃശ്യന്തേ വിനശ്യന്തഃ ശരീരിണഃ॥ 1-252-8 (10975) 
ജലാശയേഷു തപ്തേഷു ക്വാഥ്യമാനേഷു വഹ്നിനാ।
ഗതസത്വാഃ സ്മ ദൃശ്യന്തേ കൂർമമത്സ്യാഃ സമന്തതഃ॥ 1-252-9 (10976) 
ശരീരൈരപരേ ദീപ്തൈർദേഹവന്ത ഇവാഗ്നയഃ।
അദൃശ്യന്ത വനേ തത്ര പ്രാണിനഃ പ്രാണിസങ്ക്ഷയേ॥ 1-252-10 (10977) 
കാംശ്ചിദുത്പതതഃ പാർഥഃ ശരൈഃ സഞ്ഛിദ്യ ഖണ്ഡശഃ।
പാതയാമാസ വിഹഗാൻപ്രദീപ്തേ വസുരേതസി॥ 1-252-11 (10978) 
തേ ശരാചിതസർവാംഗാ നിനദന്തോ മഹാരവാൻ।
ഊർധ്വമുത്പത്യ വേഗേന നിപേതുഃ ഖാണ്ഡവേ പുനഃ॥ 1-252-12 (10979) 
ശരൈരഭ്യാഹതാനാം ച സംഘശഃ സ്മ വനൌകസാം।
വിരാവഃ ശുശ്രുവേ ഘോരഃ സമുദ്രസ്യേവ മഥ്യതഃ॥ 1-252-13 (10980) 
വഹ്നേശ്ചാപി പ്രദീപ്തസ്യ ഖമുത്പേതുർമഹാർചിഷഃ।
ജനയാമാസുരുദ്വേഗം സുമഹാന്തം ദിവൌകസാം॥ 1-252-14 (10981) 
തേനാർചിഷാ സുസന്തപ്താ ദേവാഃ സർഷിപുരോഗമാഃ।
തതോ ജഗ്മുർമഹാത്മാനഃ സർവ ഏവ ദിവൌകസഃ। 
ശതക്രതും സഹസ്രാക്ഷം ദേവേശമസുരാർദനം॥  1-252-15 (10982) 
ദേവാ ഊചുഃ। 1-252-16x (1328) 
കിം ന്വിമേ മാനവാഃ സർവേ ദഹ്യന്തേ ചിത്രഭാനുനാ।
കച്ചിന്ന സങ്ക്ഷയഃ പ്രാപ്തോ ലോകാനാമമരേശ്വര॥ 1-252-16 (10983) 
വൈശംപായന ഉവാച। 1-252-17x (1329) 
തച്ഛ്രുത്വാ വൃത്രഹാ തേഭ്യഃ സ്വയമേവാന്വവേക്ഷ്യ ച।
ഖാണ്ഡവസ്യ വിമോക്ഷാർഥം പ്രയയൌ ഹരിവാഹനഃ॥ 1-252-17 (10984) 
മഹതാ രഥബൃന്ദേന നാനാരൂപേണ വാസവഃ।
ആകാശം സമവാകീര്യ പ്രവവർഷ സുരേശ്വരഃ॥ 1-252-18 (10985) 
തതോഽക്ഷമാത്രാ വ്യസൃജന്ധാരാഃ ശതസഹസ്രശഃ।
ചോദിതാ ദേവരാജേന ജലദാഃ ഖാണ്ഡവം പ്രതി॥ 1-252-19 (10986) 
അസംപ്രാപ്താസ്തു താ ധാരാസ്തേജസാ ജാതവേദസഃ।
ഖ ഏവ സമുശുഷ്യന്ത നകാശ്ചിത്പാവകം ഗതാഃ॥ 1-252-20 (10987) 
തതോ നമുചിഹാ ക്രുദ്ധോ ഭൃശമർചിഷ്മതസ്തദാ।
പുനരേവ മഹാമേഘൈരംഭാംസി വ്യസൃജദ്ബഹു॥ 1-252-21 (10988) 
അർചിർധാരാഭിസംബദ്ധം ധൂമവിദ്യുത്സമാകുലം।
ബഭൂവ തദ്വനം ഘോരം സ്തനയിത്നുസമാകുലം॥ ॥ 1-252-22 (10989) 
 
ഇതി ശ്രീമൻമഹാഭാരതേ ആദിപർവണി ഖാണ്ഡവദാഹപർവണി ദ്വിപഞ്ചാശദധികദ്വിശതതമോഽധ്യായഃ॥ 252 ॥

Mahabharata - Adi Parva - Chapter Footnotes

1-252-3 ആവിദ്ധാവേവ അലാതചക്രവദ്ഭ്രാമിതാവേവ॥ ദ്വിപഞ്ചാശദധികദ്വിശതതമോഽധ്യായഃ॥ 252 ॥



ആദിപർവ - അധ്യായ 253

॥ ശ്രീഃ ॥

1.253. അധ്യായഃ 253 

Mahabharata - Adi Parva - Chapter Topics

ഇന്ദ്രാഭിവൃഷ്ടസ്യ ജലസ്യാർജുനേന നിവാരണം॥ 1 ॥ പുത്രം നിഗീര്യാകാശമുത്പതന്ത്യാഃ തക്ഷകഭാര്യായാഃ അർജുനേന ശിരശ്ഛേദഃ॥ 2 ॥ ഇന്ദ്രേണ സ്വകൃതവായുവർഷമോഹിതാദർജുനാത്തക്ഷകപുത്രസ്യാശ്വസേനസ്യ മോചനം॥ 3 ॥ പാവകാൻമുമുക്ഷൂണാം നാഗാദീനാം മാരണം॥ 4 ॥ ഇന്ദ്രസ്യ കൃഷ്ണാർജുനാഭ്യാം യുദ്ധം॥ 5 ॥

Mahabharata - Adi Parva - Chapter Text

1-253-0 (10990) 
വൈശംപായന ഉവാച। 1-253-0x (1330) 
തസ്യാഥ വർഷതോ വാരി പാണ്ഡവഃ പ്രത്യവാരയത്।
ശരവർഷേണ ബീഭത്സുരുത്തമാസ്ത്രാണി ദർശയൻ॥ 1-253-1 (10991) 
ഖാണ്ഡവം ച വനം സർവം പാണ്ഡവോ ബഹുഭിഃ ശരൈഃ।
പ്രാച്ഛാദയദമേയാത്മാ നീഹാരേണേവ ചന്ദ്രമാഃ॥ 1-253-2 (10992) 
ന ച സ്മ കിഞ്ചിച്ഛക്നോതി ഭൂതം നിശ്ചരിതും തതഃ।
സഞ്ഛാദ്യമാനേ ഖേ ബാണൈരസ്യതാ സവ്യസാചിനാ॥ 1-253-3 (10993) 
തക്ഷകസ്തു ന തത്രാസീന്നാഗരാജോ മഹാബലഃ।
ദഹ്യമാനേ വനേ തസ്മിൻകുരുക്ഷേത്രം ഗതോ ഹി സഃ॥ 1-253-4 (10994) 
അശ്വസേനോഽഭവത്തത്ര തക്ഷകസ്യ സുതോ ബലീ।
സ യത്നമകരോത്തീവ്രം മോക്ഷാർഥം ജാതവേദസഃ॥ 1-253-5 (10995) 
ന ശശാക സ നിർഗന്തും നിരുദ്ധോഽർജുനപത്രിഭിഃ।
മോക്ഷയാമാസ തം മാതാ നിഗീര്യ ഭുജഗാത്മജാ॥ 1-253-6 (10996) 
തസ്യ പൂർവം ശിരോ ഗ്രസ്തം പുച്ഛമസ്യ നിഗീര്യതേ।
നിഗീര്യ സോർധ്വമക്രാമത്സുതം നാഗീ മുമുക്ഷയാ॥ 1-253-7 (10997) 
തസ്യാഃ ശരേണ തീക്ഷ്ണേന പൃഥുധാരേണ പാണ്ഡവഃ।
ശിരശ്ചിച്ഛേദ ഗച്ഛന്ത്യാസ്താമപശ്യച്ഛചീപതിഃ॥ 1-253-8 (10998) 
തം മുമോചയിഷുർവജ്രീ വാതവർഷേണ പാണ്ഡവം।
മോഹയാമാസ തത്കാലമശ്വസേനസ്ത്വമുച്യത॥ 1-253-9 (10999) 
താം ച മായാം തദാ ദൃഷ്ടാ ഘോരാം നാഗേന വഞ്ചിതഃ।
ദ്വിധാ ത്രിധാ ച ഖഗതാൻപ്രാണിനഃ പാണ്ഡവോച്ഛിനത്॥ 1-253-10 (11000) 
ശശാപ തം ച സങ്ക്രുദ്ധോ ബീഭത്സുർജിഹ്മഗാമിനം।
പാവകോ വാസുദേവശ്ചാപ്യപ്രതിഷ്ഠോ ഭവിഷ്യസി॥ 1-253-11 (11001) 
തതോ ജിഷ്ണുഃ സഹസ്രാക്ഷം ഖം വിതത്യാശുഗൈഃ ശരൈഃ।
യോധയാമാസ സങ്ക്രുദ്ധോ വഞ്ചനാം താമനുസ്മരൻ॥ 1-253-12 (11002) 
ദേവരാജോഽപി തം ദൃഷ്ട്വാ സംരബ്ധം സമരേഽർജുനം।
സ്വമസ്ത്രമസൃജത്തീവ്രം ഛാദയിത്വാഽഖിലം നഭഃ॥ 1-253-13 (11003) 
തതോ വായുർമഹാഘോഷഃ ക്ഷോഭയൻസർവസാഗരാൻ।
വിയത്സ്ഥോ ജനയൻമേഘാഞ്ജലധാരാസമാകുലാൻ॥ 1-253-14 (11004) 
തതോഽശനിമുചോ ഘോരാംസ്തഡിത്സ്തനിതനിഃസ്വനാൻ।
തദ്വിഘാതാർഥമസൃജദർജുനോഽപ്യസ്ത്രമുത്തമം॥ 1-253-15 (11005) 
വായവ്യമഭിമന്ത്ര്യാഥ പ്രതിപത്തിവിശാരദഃ।
തേനേന്ദ്രാശനിമേഘാനാം വീര്യൌജസ്തദ്വിനാശിതം॥ 1-253-16 (11006) 
ജലധാരാശ്ച താഃ ശോഷം ജഗ്മുർനേശുശ്ച വിദ്യുതഃ।
ക്ഷണേന ചാഭവദ്വ്യോമ സംപ്രശാന്തരജസ്തമഃ॥ 1-253-17 (11007) 
സുഖശീതാനിലവഹം പ്രകൃതിസ്ഥാർകമണ്ഡലം।
നിഷ്പ്രതീകാരഹൃഷ്ടശ്ച ഹുതഭുഗ്വിവിധാകൃതിഃ॥ 1-253-18 (11008) 
സിച്യമാനോ വസൌഘൈസ്തൈഃ പ്രാണിനാം ദേഹനിഃസൃതൈഃ।
പ്രജജ്വാലാഥ സോഽർചിഷ്മാൻസ്വനാദൈഃ പൂരയഞ്ജഗത്॥ 1-253-19 (11009) 
കൃഷ്ണാഭ്യാം രക്ഷിതം ദൃഷ്ട്വാ തം ച ദാവമഹങ്കൃതാഃ।
ഖമുത്പേതുർമഹാരാജ സുപർണാദ്യാഃ പതത്ത്രിണഃ॥ 1-253-20 (11010) 
ഗരുത്മാന്വജ്രസദൃശൈഃ പക്ഷതുണ്ഡനഖൈസ്തഥാ।
പ്രഹർതുകാമോ ന്യപതദാകാശാത്കൃഷ്ണപാണ്ഡവൌ॥ 1-253-21 (11011) 
തഥൈവോരഗസംഘാതാഃ പാണ്ഡവസ്യ സമീപതഃ।
ഉത്സൃജന്തോ വിഷം ഘോരം നിപേതുർജ്വലിതാനനാഃ॥ 1-253-22 (11012) 
താംശ്ചകർത ശരൈഃ പാർഥഃ സരോഷാഗ്നിസമുക്ഷിതൈഃ।
വിവിശുശ്ചാപി തം ദീപ്തം ദേഹാഭാവായ പാവകം॥ 1-253-23 (11013) 
തതഃ സുരാഃ സഗന്ധർവാ യക്ഷരാക്ഷസപന്നഗാഃ।
ഉത്പേതുർനാദമതുലമുത്സൃജന്തോ രണാർഥിനഃ॥ 1-253-24 (11014) 
അയഃകണപചക്രാശ്മഭുശുണ്ഡ്യുദ്യതബാഹവഃ।
കൃഷ്ണപാർഥൌ ജിഘാംസന്തഃ ക്രോധസംമൂർച്ഛിതൌജസഃ॥ 1-253-25 (11015) 
തേഷാമതിവ്യാഹരതാം ശസ്ത്രവർഷം പ്രമുഞ്ചതാം।
പ്രമമാഥോത്തമാംഗാനി ബീഭത്സുർനിശിതൈഃ ശരൈഃ॥ 1-253-26 (11016) 
കൃഷ്ണശ്ച സുമഹാതേജാശ്ചക്രേണാരിവിനാശനഃ।
ദൈത്യദാനവസംഘാനാം ചകാര കദനം മഹത്॥ 1-253-27 (11017) 
അഥാപരേ ശരൈർവിദ്ധാശ്ചക്രവേഗേരിതാസ്തഥാ।
വേലാമിവ സമാസാദ്യ വ്യതിഷ്ഠന്നമിതൌജസഃ॥ 1-253-28 (11018) 
തതഃ ശക്രോഽതിസക്രുദ്ധസ്ത്രിദശാനാം മഹേശ്വരഃ।
പാണ്ഡുരം ഗജമാസ്ഥായ താവുഭൌ സമുപാദ്രവത്॥ 1-253-29 (11019) 
വേഗേനാശനിമാദായ വജ്രമസ്ത്രം ച സോഽസൃജത്।
ഹതാവേതാവിതി പ്രാഹ സുരാനസുരസൂദനഃ॥ 1-253-30 (11020) 
തതഃ സമുദ്യതാം ദൃഷ്ട്വാ ദേവേന്ദ്രേണ മഹാശനിം।
ജഗൃഹുഃ സർവശസ്ത്രാണി സ്വാനി സ്വാനി സുരാസ്തഥാ॥ 1-253-31 (11021) 
കാലദണ്ഡം യമോ രാജൻ ഗദാം ചൈവ ധനേശ്വരഃ।
പാശാംശ്ച തത്ര വരുണോ വിചിത്രാം ച തഥാഽശനിം॥ 1-253-32 (11022) 
സ്കന്ദഃ ശക്തിം സമാദായ തസ്ഥൌ മേരുരിവാചലഃ।
ഓഷധീർദീപ്യമാനാശ്ച ജഗൃഹാതേഽസ്വിനാവപി॥ 1-253-33 (11023) 
ജഗൃഹേ ച ധനുർധാതാ മുസലം തു ജയസ്തഥാ।
പർവതം ചാപി ജഗ്രാഹ ക്രൂദ്ധസ്ത്വഷ്ടാ മഹാബലഃ॥ 1-253-34 (11024) 
അംശസ്തു ശക്തിം ജഗ്രാഹ മൃത്യുർദേവഃ പരശ്വധം।
പ്രഗൃഹ്യ പരിഘം ഘോരം വിചചാരാര്യമാ അപി॥ 1-253-35 (11025) 
മിത്രശ്ച ക്ഷുരപര്യന്തം ചക്രമാദായ തസ്ഥിവാൻ।
പൂഷാ ഭഗശ്ച സങ്ക്രുദ്ധഃ സവിതാ ച വിശാംപതേ॥ 1-253-36 (11026) 
ആത്തകാർമുകനിസ്ത്രിംശാഃ കൃഷ്ണാപാർഥൌ പ്രദുദ്രുവുഃ।
രുദ്രാശ്ച വസവശ്ചൈവ മരുതശ്ച മഹാബലാഃ॥ 1-253-37 (11027) 
വിശ്വേദേവാസ്തഥാ സാധ്യാ ദീപ്യമാനാഃ സ്വതേജസാ।
ഏതേ ചാന്യേ ച ബഹവോ ദേവാസ്തൌ പുരുഷോത്തമൌ॥ 1-253-38 (11028) 
കൃഷ്ണപാർഥൌ ജിഘാംസന്തഃ പ്രതീയുർവിവിധായുധാഃ।
തത്രാദ്ഭുതാന്യദൃശ്യന്ത നിമിത്താനി മഹാഹവേ॥ 1-253-39 (11029) 
യുഗാന്തസമരൂപാണി ഭൂതസംമോഹനാനി ച।
തഥാ ദൃഷ്ട്വാ സുസംരബ്ധം ശക്രം ദേവൈഃ സഹാച്യുതൌ॥ 1-253-40 (11030) 
അഭീതൌ യുധി ദുർധർഷൌ തസ്ഥതുഃ സജ്ജകാർമുകൌ।
ആഗച്ഛതസ്തതോ ദേവാനുഭൌ യുദ്ധവിശാരദൌ॥ 1-253-41 (11031) 
വ്യതാഡയേതാം സങ്ക്രുദ്ധൌ ശരൈർവജ്രോപമൈസ്തദാ।
അസകൃദ്ഭഗ്നസങ്കൽപാഃ സുരാശ്ച ബഹുശഃ കൃതാഃ॥ 1-253-42 (11032) 
ഭയാദ്രണം പരിത്യജ്യ ശഖ്രമേവാഭിശിശ്രിയുഃ।
ദൃഷ്ട്വാ നിവാരിതാന്ദേവാൻമാധവേനാർജുനേന ച॥ 1-253-43 (11033) 
ആശ്ചര്യമഗമംസ്തത്ര മുനയോ നഭസി സ്ഥിതാഃ।
ശക്രശ്ചാപി തയോർവീര്യമുപലഭ്യാസകൃദ്രണേ॥ 1-253-44 (11034) 
ബഭൂവ പരമപ്രീതോ ഭൂയശ്ചൈതാവയോധയത്।
തതോഽശ്മവർഷം സുമഹദ്വ്യസൃജത്പാകശാസനഃ॥ 1-253-45 (11035) 
ഭൂയ ഏവ തദാ വീര്യം ജിജ്ഞാസുഃ സവ്യസാചിനഃ।
തച്ഛൈരർജുനോ വർഷം പ്രതിജഘ്നേഽത്യമർഷിതഃ॥ 1-253-46 (11036) 
വിഫലം ക്രിയമാണം തത്സമവേക്ഷ്യ ശതക്രതുഃ।
ഭൂയഃ സംവർധയാമാസ തദ്വർഷം പാകശാസനഃ॥ 1-253-47 (11037) 
സോശ്മവർഷം മഹാവേഗൈരിഷുഭിഃ പാകശാസനിഃ।
വിലയം ഗമയാമാസ ഹർഷയൻപിതരം തഥാ॥ 1-253-48 (11038) 
തത ഉത്പാട്യ പാണിഭ്യാം മന്ദരാച്ഛിഖരം മഹത്।
സദ്രുമം വ്യസൃജച്ഛക്രോ ജിഘാംസുഃ പാണ്ഡുനന്ദനം॥ 1-253-49 (11039) 
തതോഽർജുനോ വേഗവദ്ഭിർജ്വലിതാഗ്രൈരജിഹ്മഗൈഃ।
ശരൈർവിധ്വംസയാമാസ ഗിരേഃ ശൃംഗം സഹസ്രധാ॥ 1-253-50 (11040) 
ഗിരേർവിശീര്യമാണസ്യ തസ്യ രൂപം തദാ ബഭൌ।
സാർകചന്ദ്രഗ്രഹസ്യേവ നഭസഃ പരിശീര്യതഃ॥ 1-253-51 (11041) 
തേനാഭിപതതാ ദാവം ശൈലേന മഹതാ ഭൃശം।
ശൃംഗേണ നിഹതാസ്തത്ര പ്രാണിനഃ ഖാണ്ഡവാലയാഃ॥ ॥ 1-253-52 (11042) 
 
ഇതി ശ്രീമൻമഹാഭാരതേ ആദിപർവണി ഖാണ്ഡവദാഹപർവണി ത്രിപഞ്ചാശദധികദ്വിശതതമോഽധ്യായഃ॥ 253 ॥ ॥ സമാപ്തം ച ഖാണ്ഡവദാഹപർവ ॥




ആദിപർവ - അധ്യായ 254

॥ ശ്രീഃ ॥

1.254. അധ്യായഃ 254 

 
(അഥ മയദർശനപർവ  ॥ 19 ॥)

Mahabharata - Adi Parva - Chapter Topics

ദേവേഷു പരാജിതേഷു അശരീരവാണീശ്രവണേന ഇന്ദ്രസ്യ നിവൃത്തിഃ॥ 1 ॥ പലായമാനം മയം ഹന്തുമുദ്യുക്തേ ശ്രീകൃഷ്ണേ ആത്മാനം ശരണാഗതസ്യ മയസ്യ അർജുനേനാഭയദാനം॥ 2 ॥ ഖാണ്ഡവദാഹേഽപി അശ്വസേനാദീനാമദാഹസ്യ വൈശംപായനേന കഥനം॥ 3 ॥

Mahabharata - Adi Parva - Chapter Text

1-254-0 (11043) 
വൈശംപായന ഉവാച। 1-254-0x (1331) 
തഥാ ശൈലനിപാതേന ഭീഷിതാഃ ഖാണ്ഡവാലയാഃ।
ദാനവാ രാക്ഷസാ നാഗാസ്തരക്ഷ്വൃക്ഷവനൌകസഃ॥ 1-254-1 (11044) 
ദ്വിപാഃ പ്രഭിന്നാഃ ശാർദൂലാഃ സിംഹാഃ കേസരിണസ്തഥാ।
മൃഗാശ്ച മഹിഷാശ്ചൈവ ശതശഃ പക്ഷിണസ്തഥാ॥ 1-254-2 (11045) 
സമുദ്വിഗ്നാ വിസസൃപുസ്തഥാന്യാ ഭൂതജാതയഃ।
തം ദാവം സമുദൈക്ഷന്ത കൃഷ്ണൌ ചാഭ്യുദ്യതായുധൌ॥ 1-254-3 (11046) 
ഉത്പാതനാദശബ്ദേന ത്രാസിതാ ഇവ ചാഭവൻ।
തേ വനം പ്രസമീക്ഷ്യാഥ ദഹ്യമാനമനേകധാ॥ 1-254-4 (11047) 
കൃഷ്ണമഭ്യുദ്യതാസ്ത്രം ച നാദം മുമുചുരുൽബണം।
തേന നാദേന രൌദ്രേണ നാദേന ച വിഭാവസോഃ॥ 1-254-5 (11048) 
രരാസ ഗഗനം കൃത്സ്നമുത്പാതജലദൈരിവ।
തതഃ കൃഷ്ണോ മഹാബാഹുഃ സ്വതേജോഭാസ്വരം മഹത്॥ 1-254-6 (11049) 
ചക്രം വ്യസൃജദത്യുഗ്രം തേഷാം നാശായ കേശവഃ।
തേനാർതാ ജാതയഃ ക്ഷുദ്രാഃ സദാനവനിശാചരാഃ॥ 1-254-7 (11050) 
നികൃത്താഃ ശതശഃ സർവാ നിപേതുരനലം ക്ഷണാത്।
തത്രാദൃശ്യന്ത തേ ദൈത്യാഃ കൃഷ്ണചക്രവിദാരിതാഃ॥ 1-254-8 (11051) 
വസാരുധിരസംപൃക്താഃ സന്ധ്യായാമിവ തോയദാഃ।
പിശാചാൻപക്ഷിണോ നാഗാൻപശൂംശ്ചൈവ സഹസ്രശഃ॥ 1-254-9 (11052) 
നിഘ്നംശ്ചരതി വാർഷ്ണേയഃ കാലവത്തത്ര ഭാരത।
ക്ഷിപ്തം ക്ഷിപ്തം പുനശ്ചക്രം കൃഷ്ണസ്യാമിത്രഘാതിനഃ॥ 1-254-10 (11053) 
ഛിത്ത്വാനേകാനി സത്വാനി പാണിമേതി പുനഃ പുനഃ।
തഥാ തു നിഘ്നതസ്തസ്യ പിശാചോരഗരാക്ഷസാൻ॥ 1-254-11 (11054) 
ബഭൂവ രൂപമത്യുഗ്രം സർവഭൂതാത്മനസ്തദാ।
സമേതാനാം ച സർവേഷാം ദാനവാനാം ച സർവശഃ॥ 1-254-12 (11055) 
വിജേതാ നാഭവത്കശ്ചിത്കൃഷ്ണപാണ്ഡവയോർമൃധേ।
തയോർബലാത്പരിത്രാതും തം ച ദാവം യദാ സുരാഃ॥ 1-254-13 (11056) 
നാശക്നുവഞ്ശമയിതും തദാഽഭൂവൻപരാങ്മുഖാഃ।
ശതക്രതുസ്തു സംപ്രേക്ഷ്യ വിമുഖാനമരാംസ്തഥാ॥ 1-254-14 (11057) 
ബഭൂവ മുദിതോ രാജൻപ്രശംസൻകേശവാർജുനൌ।
നിവൃത്തേഷ്വഥ ദേവേഷു വാഗുവാചാശരീരിണീ॥ 1-254-15 (11058) 
ശതക്രതും സമാഭാഷ്യ മഹാഗംഭീരനിഃസ്വനാ।
ന തേ സഖാ സന്നിഹിതസ്തക്ഷകോ ഭുജഗോത്തമഃ॥ 1-254-16 (11059) 
ദാഹകാലേ ഖാണ്ഡവസ്യ കുരുക്ഷേത്രം ഗതോ ഹ്യസൌ।
ന ച ശക്യൌ യുധാ ജേതും കഥഞ്ചിദപി വാസവ॥ 1-254-17 (11060) 
വാസുദേവാർജുനാവേതൌ നിബോധ വചനാൻമമ।
നരനാരായണാവേതൌ പൂർവദേവൌ ദിവി ശ്രുതൌ॥ 1-254-18 (11061) 
ഭവാനപ്യഭിജാനാതി യദ്വീര്യൌ യത്പരാക്രമൌ।
നൈതൌ ശക്യൌ ദുരാധർഷൌ വിജേതുമജിതൌ യുധി॥ 1-254-19 (11062) 
അപി സർവേഷു ലോകേഷു പുരാണാവൃഷിസത്തമൌ।
പൂജനീയതമാവേതാവപി സർവൈഃ സുരാസുരൈഃ॥ 1-254-20 (11063) 
യക്ഷരാക്ഷസഗന്ധർവനരകിന്നരപന്നഗൈഃ।
തസ്മാദിതഃ സുരൈഃ സാർധം ഗന്തുമർഹസി വാസവ॥ 1-254-21 (11064) 
ദിഷ്ടം ചാപ്യനുപശ്യൈതത്ഖാണ്ഡവസ്യ വിനാശനം।
ഇതി വാക്യമുപശ്രുത്യ തഥ്യമിത്യമരേശ്വരഃ॥ 1-254-22 (11065) 
ക്രോധാമർഷൌ സമുത്സൃജ്യ സംപ്രതസ്ഥേ ദിവം തദാ।
തം പ്രസ്ഥിതം മഹാത്മാനം സമവേക്ഷ്യ ദിവൌകസഃ॥ 1-254-23 (11066) 
സഹിതാഃ സേനയാ രാജന്നനുജഗ്മുഃ പുരന്ദരം।
ദേവരാജം തദാ യാന്തം സഹ ദേവൈരവേക്ഷ്യ തു॥ 1-254-24 (11067) 
വാസുദേവാർജുനൌ വീരൌ സിംഹനാദം വിനേദതുഃ।
ദേവരാജേ ഗതേ രാജൻപ്രഹൃഷ്ടൌ കേശവാർജുനൌ॥ 1-254-25 (11068) 
നിർവിശങ്കം വനം വീരൌ ദാഹയാമാസതുസ്തദാ।
സ മാരുത ഇവാഭ്രാണി നാശയിത്വാഽർജുനഃ സുരാൻ॥ 1-254-26 (11069) 
വ്യധമച്ഛരസംഘാതൈർദേഹിനഃ ഖാണ്ഡവാലയാൻ।
ന ച സ്മ കിഞ്ചിച്ഛക്നോതി ഭൂതം നിശ്ചരിതും തതഃ॥ 1-254-27 (11070) 
സഞ്ഛിദ്യമാനമിഷുഭിരസ്യതാ സവ്യസാചിനാ।
നാശക്നുവംശ്ച ഭൂതാനി മഹാന്ത്യപി രണേഽർജുനം॥ 1-254-28 (11071) 
നിരീക്ഷിതുമമോഘാസ്ത്രം യോദ്ധും ചാപി കുതോ രണേ।
ശതം ചൈകേന വിവ്യാധ ശതേനൈകം പതത്രിണാം॥ 1-254-29 (11072) 
വ്യസവസ്തേഽപതന്നഗ്നൌ സാക്ഷാത്കാലഹതാ ഇവ।
ന ചാലഭന്ത തേ ശർമ രോധഃസു വിഷമേഷു ച॥ 1-254-30 (11073) 
പിതൃദേവനിവാസേഷു സന്താപശ്ചാപ്യജായത।
ഭൂതസംഘാശ്ച ബഹവോ ദീനാശ്ചക്രുർമഹാസ്വനം॥ 1-254-31 (11074) 
രുരുദുർവാരണാശ്ചൈവ തഥാ മൃഗതരക്ഷവഃ।
തേന ശബ്ദേന വിത്രേസുർഗംഗോദധിചരാ ഝഷാഃ॥ 1-254-32 (11075) 
വിദ്യാധരഗണാശ്ചൈവ യേ ച തത്ര വനൌകസഃ।
ന ത്വർജുനം മഹാബാഹോ നാപി കൃഷ്ണം ജനാർദനം॥ 1-254-33 (11076) 
നിരീക്ഷിതും വൈ ശക്നോതി കശ്ചിദ്യോദ്ധും കുതഃ പുനഃ।
ഏകായനഗതാ യേഽപി നിഷ്പേതുസ്തത്ര കേചന॥ 1-254-34 (11077) 
രാക്ഷസാ ദാനവാ നാഗാ ജഘ്നേ ചക്രേണ താൻഹരിഃ।
തേ തു ഭിന്നശിരോദേഹാശ്ചക്രവേഗാദ്ഗതാസവഃ॥ 1-254-35 (11078) 
പേതുരന്യേ മഹാകായാഃ പ്രദീപ്തേ വസുരേതസി।
സമാംസരുധിരൌധൈശ്ച വസാഭിശ്ചാപി തർപിതഃ॥ 1-254-36 (11079) 
ഉപര്യാകാശഗോ ഭൂത്വാ വിധൂമഃ സമപദ്യത।
ദീപ്താക്ഷോ ദീപ്തജിഹ്വശ്ച സംപ്രദീപ്തമഹാനനഃ॥ 1-254-37 (11080) 
ദീപ്തോർധ്വകേശഃ പിംഗാക്ഷഃ പിബൻപ്രാണഭൃതാം വസാം।
താം സ കൃഷ്ണാർജുനകൃതാം സുധാം പ്രാപ്യ ഹുതാശനഃ॥ 1-254-38 (11081) 
ബഭൂവ മുദിതസ്തൃപ്തഃ പരാം നിർവൃതിമാഗതഃ।
തഥാഽസുരം മയം നാമ തക്ഷകസ്യ നിവേശനാത്॥ 1-254-39 (11082) 
വിപ്രദ്രവന്തം സഹസാ ദദർശ മധുസൂദനഃ।
തമഗ്നിഃ പ്രാർഥയാമാസ ദിധക്ഷുർവാതസാരഥിഃ॥ 1-254-40 (11083) 
ശരീരവാഞ്ജടീ ഭൂത്വാ നദന്നിവ ബലാഹകഃ।
വിജ്ഞായ ദാനവേന്ദ്രാണാം മയം വൈ ശിൽപിനാം വരം॥ 1-254-41 (11084) 
ജിഘാംസുർവാസുദേവസ്തം ചക്രമുദ്യംയ ധിഷ്ഠിതഃ।
സ ചക്രമുദ്യതം ദൃഷ്ട്വാ ദിധക്ഷന്തം ച പാവകം॥ 1-254-42 (11085) 
അഭിധാവാർജുനേത്യേവം മയസ്ത്രാഹീതി ചാബ്രവീത്।
തസ്യ ഭീതസ്വനം ശ്രുത്വാ മാ ഭൈരിതി ധനഞ്ജയഃ॥ 1-254-43 (11086) 
പ്രത്യുവാച മയം പാർഥോ ജീവയന്നിവ ഭാരത।
തം ന ഭേതവ്യമിത്യാഹ മയം പാർഥോ ദയാപരഃ॥ 1-254-44 (11087) 
തം പാർഥേനാഭയേ ദത്തേ നമുചേർഭ്രാതരം മയം।
ന ഹന്തുമൈച്ഛദ്ദാശാർഹഃ പാവകോ ന ദദാഹ ച॥ 1-254-45 (11088) 
തദ്വനം പാവകോ ധീമാന്ദിനാനി ദശ പഞ്ച ച।
ദദാഹ കൃഷ്ണപാർഥാഭ്യാം രക്ഷിതഃ പാകശാസനാത്॥ 1-254-46 (11089) 
തസ്മിന്വനേ ദഹ്യമാനേ ഷഡഗ്നിർന ദദാഹ ച।
അശ്വസേനം മയം ചൈവ ചതുരഃ ശാർംഗകാംസ്തഥാ॥ ॥ 1-254-47 (11090) 
 
ഇതി ശ്രീമൻമഹാഭാരതേ ആദിപർവണി മയദർശനപർവണി ചതുഃപഞ്ചാശദധികദ്വിശതതമോഽധ്യായഃ॥ 254 ॥




ആദിപർവ - അധ്യായ 255

॥ ശ്രീഃ ॥

1.255. അധ്യായഃ 255 

Mahabharata - Adi Parva - Chapter Topics

ശാർംഗകാണാം മോചനകാരണേ ജനമേജയേന പൃഷ്ടേ വൈശംപായനേന മന്ദപാലോപാഖ്യാനകഥനാരംഭഃ॥ 1 ॥ തപസാ പിതൃലോകം ഗതസ്യാപ്യനവാപ്തതപഃഫളസ്യ മന്ദപാലസ്യ ദേവാജ്ഞയാ പ്രജോത്പാദനാർഥം പുനർഭൂമാവാഗമനം॥ 2 ॥ തത്ര ശാർംഗ്യാം ജരിതായാം പുത്രചതുഷ്ടയോത്പാദനം॥ 3 ॥ സപുത്രാം ജരിതാം ഖാണ്ഡവേ വിസൃജ്യ ലപിതാനാംന്യാഽന്യയാ ശാർംഗ്യാ സംഗതസ്യ മന്ദപാലസ്യ വിപ്രരൂപാഗ്നിദർശനം॥ 4 ॥ തസ്യ ഖാണ്ഡവദിധക്ഷാം ജ്ഞാത്വാ പുത്രരക്ഷണാർഥം സ്തുതാദഗ്നേർവരലാഭഃ॥ 5 ॥

Mahabharata - Adi Parva - Chapter Text

1-255-0 (11091) 
ജനമേജയ ഉവാച। 1-255-0x (1332) 
കിമർഥം ശാർംഗകാനഗ്നിർന ദദാഹ തഥാ ഗതേ।
തസ്മിന്വനേ ദഹ്യമാനേ ബ്രഹ്മന്നേതത്പ്രചക്ഷ്വ മേ॥ 1-255-1 (11092) 
അദാഹേ ഹ്യശ്വസേനസ്യ ദാനവസ്യ മയസ്യ ച।
കാരണം കീർതിതം ബ്രഹ്മഞ്ശാർംഗകാണാം ന കീർതിതം॥ 1-255-2 (11093) 
തദേതദദ്ഭുതം ബ്രഹ്മഞ്ശാർംഗകാണാമനാമയം।
കീർതയസ്വാഗ്നിസംമർദേ കഥം തേ ന വിനാശിതാഃ॥ 1-255-3 (11094) 
വൈശംപായന ഉവാച। 1-255-4x (1333) 
യദർഥം ശാർംഗകാനഗ്നിർന ദദാഹ തഥാ ഗതേ।
തത്തേ സർവം പ്രവക്ഷ്യാമി യഥാ ഭൂതമരിന്ദമ॥ 1-255-4 (11095) 
ധർമജ്ഞാനാം മുഖ്യതമസ്തപസ്വീ സംശിതവ്രതഃ।
ആസീൻമഹർഷിഃ ശ്രുതവാൻമന്ദപാല ഇതി ശ്രുതഃ॥ 1-255-5 (11096) 
സ മാർഗമാശ്രിതോ രാജന്നൃഷീണാമൂർധ്വരേതസാം।
സ്വാധ്യായവാന്ധർമരതസ്തപസ്വീ വിജിതേന്ദ്രിയഃ॥ 1-255-6 (11097) 
സ ഗത്വാ തപസഃ പാരം ദേഹമുത്സൃജ്യ ഭാരത।
ജഗാമ പിതൃലോകായ ന ലേഭേ തത്ര തത്ഫലം॥ 1-255-7 (11098) 
സ ലോകാനഫലാന്ദൃഷ്ട്വാ തപസാ നിർജിതാനപി।
പപ്രച്ഛ ധർമരാജസ്യ സമീപസ്ഥാന്ദിവൌകസഃ॥ 1-255-8 (11099) 
മന്ദപാല ഉവാച। 1-255-9x (1334) 
കിമർഥമാവൃതാ ലോകാ മമൈതേ തപസാഽർജിതാഃ।
കിം മയാ ന കൃതം തത്ര യസ്യൈതത്കർമണഃ ഫലം॥ 1-255-9 (11100) 
തത്രാഹം തത്കരിഷ്യാമി യദർഥമിദമാവൃതം।
ഫലമേതസ്യ തപസഃ കഥയധ്വം ദിവൌകസഃ॥ 1-255-10 (11101) 
ദേവാ ഊചുഃ। 1-255-11x (1335) 
ഋണിനോ മാനവാ ബ്രഹ്മഞ്ജായന്തേ യേന തച്ഛൃണു।
ക്രിയാഭിർബ്രഹ്മചര്യേണ പ്രജയാ ച ന സംശയഃ॥ 1-255-11 (11102) 
തദപാക്രിയതേ സർവം യജ്ഞേന തപസാ സുതൈഃ।
തപസ്വീ യജ്ഞകൃച്ചാസി ന ച തേ വിദ്യതേ പ്രജാ॥ 1-255-12 (11103) 
ത ഇമേ പ്രസവസ്യാർഥേ തവ ലോകാഃ സമാവൃതാഃ।
പ്രജായസ്വ തതോ ലോകാനുപഭോക്ഷ്യസി പുഷ്കലാൻ॥ 1-255-13 (11104) 
പുന്നാംനോ നരകാത്പുത്രസ്ത്രായതേ പിതരം ശ്രുതിഃ।
തസ്മാദപത്യസന്താനേ യതസ്വ ബ്രഹ്മസത്തമ॥ 1-255-14 (11105) 
വൈശംപായന ഉവാച। 1-255-15x (1336) 
തച്ഛ്രുത്വാ മന്ദപാലസ്തു വചസ്തേഷാം ദിവൌകസാം।
ക്വ നു ശീഘ്രമപത്യം സ്യാദ്ബഹുലം ചേത്യചിന്തയത്॥ 1-255-15 (11106) 
സ ചിന്തയന്നഭ്യഗച്ഛത്സുബഹുപ്രസവാൻഖഗാൻ।
ശാർംഗികാം ശാർംഗകോ ഭൂത്വാ ജരിതാം സമുപേയിവാൻ॥ 1-255-16 (11107) 
തസ്യാം പുത്രാനജനയച്ചതുരോ ബ്രഹ്മവാദിനഃ।
താനപാസ്യ സ തത്രൈവ ജഗാമ ലപിതാം പ്രതി॥ 1-255-17 (11108) 
ബാലാൻസ താനണ്ഡഗതാൻസഹ മാത്രാ മുനിർവനേ।
തസ്മിൻഗതേ മഹാഭാഗേ ലപിതാം പ്രതി ഭാരത॥ 1-255-18 (11109) 
അപത്യസ്നേഹസംയുക്താ ജരിതാ ബഹ്വചിന്തയത്।
തേന ത്യക്താനസന്ത്യാജ്യാനൃഷീനണ്ഡഗതാന്വനേ॥ 1-255-19 (11110) 
ന ജഹൌ പുത്രശോകാർതാ ജരിതാ ഖാണ്ഡവേ സുതാൻ।
ബഭാര ചൈതാൻസഞ്ജാതാൻസ്വവൃത്ത്യാ സ്നേഹവിക്ലവാ॥ 1-255-20 (11111) 
തതോഽഗ്നിം ഖാണ്ഡവം ദഗ്ധുമായാന്തം ദൃഷ്ടവാനൃഷിഃ।
മന്ദപാലശ്ചരംസ്തസ്മിന്വനേ ലപിതയാ സഹ॥ 1-255-21 (11112) 
തം സങ്കൽപം വിദിത്വാഗ്നേർജ്ഞാത്വാ പുത്രാംശ്ച ബാലകാൻ।
സോഽഭിതുഷ്ടാവ വിപ്രർഷിബ്രാർഹ്മണോ ജാതവേദസം॥ 1-255-22 (11113) 
പുത്രാൻപ്രതിവദൻഭീതോ ലോകപാലം മഹൌജസം।  1-255-23 (11114) 
മന്ദപാല ഉവാച।
ത്വമഗ്നേ സർവലോകാനാം മുഖം ത്വമസി ഹവ്യവാട്॥  1-255-23x (1337) 
ത്വമന്തഃ സർവഭൂതാനാം ഗൂഢശ്ചരസി പാവക।
ത്വാമേകമാഹുഃ കവയസ്ത്വാമാഹുസ്ത്രിവിധം പുനഃ॥ 1-255-24 (11115) 
ത്വാമഷ്ടധാ കൽപയിത്വാ യജ്ഞവാഹമകൽപയൻ।
ത്വയാ വിശ്വമിദം സൃഷ്ടം വദന്തി പരമർഷയഃ॥ 1-255-25 (11116) 
ത്വദൃതേ ഹി ജഗത്കൃത്സ്നം സദ്യോ നശ്യേദ്ധുതാശന।
തുഭ്യം കൃത്വാ നമോ വിപ്രാഃ സ്വകർമവിജിതാം ഗതിം॥ 1-255-26 (11117) 
ഗച്ഛന്തി സഹ പത്നീഭിഃ സുതൈരപി ച ശാശ്വതീം।
ത്വാമഗ്നേ ജലദാനാഹുഃ ഖേവിഷക്താൻസവിദ്യുതഃ॥ 1-255-27 (11118) 
ദഹന്തി സർവഭൂതാനി ത്വത്തോ നിഷ്ക്രംയ ഹേതയഃ।
ജാതവേദസ്ത്വയൈവേദം വിശ്വം സൃഷ്ടം മഹാദ്യുതേ॥ 1-255-28 (11119) 
തവൈവ കർമവിഹിതം ഭൂതം സർവം ചരാചരം।
ത്വയാപോ വിഹിതാഃ പൂർവം ത്വയി സർവമിദം ജഗത്॥ 1-255-29 (11120) 
ത്വയി ഹവ്യം ച കവ്യം ച യഥാവത്സംപ്രതിഷ്ഠിതം।
ത്വമേവ ദഹനോ ദേവ ത്വം ധാതാ ത്വം ബൃഹസ്പതിഃ॥ 1-255-30 (11121) 
ത്വമശ്വിനൌ യമൌ മിത്രഃ സോമസ്ത്വമസി ചാനിലഃ।  1-255-31 (11122) 
വൈശംപായന ഉവാച।
ഏവം സ്തുതസ്തദാ തേന മന്ദപാലേന പാവകഃ॥  1-255-31x (1338) 
തുതോഷ തസ്യ നൃപതേ മുനേരമിതതേജസഃ।
ഉവാച ചൈനം പ്രീതാത്മാ കിമിഷ്ടം കരവാണി തേ॥ 1-255-32 (11123) 
തമബ്രവീൻമന്ദപാലഃ പ്രാഞ്ജലിർഹവ്യവാഹനം।
പ്രദഹൻഖാണ്ഡവം ദാവം മമ പുത്രാന്വിസർജയ॥ 1-255-33 (11124) 
തഥേതി തത്പ്രതിശ്രുത്യ ഭഗവാൻഹവ്യവാഹനഃ।
ഖാണ്ഡവേ തേന കാലേ ന പ്രജജ്വാല ദിദക്ഷയാ॥ ॥ 1-255-34 (11125) 
 
ഇതി ശ്രീമൻമഹാഭാരതേ ആദിപർവണി മയദർശനപർവണി പഞ്ചപഞ്ചാശദധികദ്വിശതതമോഽധ്യായഃ॥ 255 ॥

Mahabharata - Adi Parva - Chapter Footnotes

1-255-23 പുത്രാണാം ദഹനാദ്ഭീതോ ഇതി ങ. പാഠഃ॥ പഞ്ചപഞ്ചാശദധികദ്വിശതതമോഽധ്യായഃ॥ 255 ॥



ആദിപർവ - അധ്യായ 256

॥ ശ്രീഃ ॥

1.256. അധ്യായഃ 256 

Mahabharata - Adi Parva - Chapter Topics

പ്രജ്വലദഗ്നിദർശനേന ജരിതായാഃ സ്വപുത്രൈഃ സംവാദഃ॥ 1 ॥

Mahabharata - Adi Parva - Chapter Text

1-256-0 (11126) 
വൈശംപായന ഉവാച। 1-256-0x (1339) 
തതഃ പ്രജ്വലിതേ വഹ്നൌ ശാർംഗകാസ്തേ സുദുഃഖിതാഃ।
വ്യഥിതാഃ പരമോദ്വിഗ്നാ നാധിജഗ്മുഃ പരായണം॥ 1-256-1 (11127) 
നിശാംയ പുത്രകാൻബാലാൻമാതാ തേഷാം തപസ്വിനീ।
ജരിതാ ശോകദുഃഖാർതാ വിലലാപ സുദുഃഖിതാ॥ 1-256-2 (11128) 
ജരിതോവാച। 1-256-3x (1340) 
അയമഗ്നിർദഹൻകക്ഷമിത ആയാതി ഭീഷണഃ।
ജഗത്സന്ദീപയൻഭീമോ മമ ദുഃഖവിവർധനഃ॥ 1-256-3 (11129) 
ഇമേ ച മാം കർഷയന്തി ശിശവോ മന്ദചേതസഃ।
അബർഹാശ്ചരണൈർഹീനാഃ പൂർവേഷാം നഃ പരായണാഃ॥ 1-256-4 (11130) 
ത്രാസയംശ്ചായമായാതി ലേലിഹാനോ മഹീരുഹാൻ।
അജാതപക്ഷാശ്ച സുതാ ന ശക്താഃ സരണേ മമ॥ 1-256-5 (11131) 
ആദായ ച ന ശക്നോമി പുത്രാംസ്തരിതുമാത്മനാ।
ന ച ത്യക്തുമഹം ശക്താ ഹൃദയം ദൂയതീവ മേ॥ 1-256-6 (11132) 
കം തു ജഹ്യാമഹം പുത്രം കമാദായ വ്രജാംയഹം।
കിംനു മേ സ്യാത്കൃതം കൃത്വാ മന്യധ്വം പുത്രകാഃ കഥം॥ 1-256-7 (11133) 
ചിന്തയാനാ വിമോക്ഷം വോ നാധിഗച്ഛാമി കിഞ്ചന।
ഛാദയിഷ്യാമി വോ ഗാത്രൈഃ കരിഷ്യേ മരണം സഹ॥ 1-256-8 (11134) 
ജരിതാരൌ കുലം ഹ്യേതജ്ജ്യേഷ്ഠത്വേന പ്രതിഷ്ഠിതം।
സാരിസൃക്കഃ പ്രജായേത പിതൄണാം കുലവർധനഃ॥ 1-256-9 (11135) 
സ്തംബമിത്രസ്തപഃ കുര്യാദ്ദ്രോണോ ബ്രഹ്മവിദാം വരഃ।
ഇത്യേവമുക്ത്വാ പ്രയയൌ പിതാ വോ നിർഘൃണഃ പുരാ॥ 1-256-10 (11136) 
കമുപാദായ ശക്യേയം ഗന്തും കഷ്ടാഽഽപദുത്തമാ।
കിം നു കൃത്വാ കൃതം കാര്യം ഭവേദിതി ച വിഹ്വലാ। 
നാപശ്യത്സ്വധിയാ മോക്ഷം സ്വസുതാനാം തദാനലാത്॥  1-256-11 (11137) 
വൈശംപായന ഉവാച। 1-256-12x (1341) 
ഏവം ബ്രുവാണാം ശാർംഗാസ്തേ പ്രത്യൂചുരഥ മാതരം।
സ്നേഹമുത്സൃജ്യ മാതസ്ത്വം പത യത്ര ന ഹവ്യവാട്॥ 1-256-12 (11138) 
അസ്മാസ്വിഹ വിനഷ്ടേഷു ഭവിതാരഃ സുതാസ്തവ।
ത്വയി മാതർവിനഷ്ടായാം ന നഃ സ്യാത്കുലസന്തതിഃ॥ 1-256-13 (11139) 
അന്വവേക്ഷ്യൈതദുഭയം ക്ഷേമം സ്യാദ്യത്കുലസ്യ നഃ।
തദ്വൈ കർതും പരഃ കാലോ മാതരേഷ ഭവേത്തവ॥ 1-256-14 (11140) 
മാ ത്വം സർവവിനാശായ സ്നേഹം കാർഷീഃ സുതേഷു നഃ।
ന ഹീദം കർമ മോഘം സ്യാല്ലോകകാമസ്യ നഃ പിതുഃ॥ 1-256-15 (11141) 
ജരിതോവാച। 1-256-16x (1342) 
ഇദമാഖോർബിലം ഭൂമൌ വൃക്ഷസ്യാസ്യ സമീപതഃ।
തദാവിശധ്വം ത്വരിതാ വഹ്നേരത്ര ന വോ ഭയം॥ 1-256-16 (11142) 
തതോഽഹം പാംസുനാ ഛിദ്രമപിധാസ്യാമി പുത്രകാഃ।
ഏവം പ്രതികൃതം മന്യേ ജ്വലതഃ കൃഷ്ണവർത്മനഃ॥ 1-256-17 (11143) 
തത ഏഷ്യാംയതീതേഽഗ്നൌ വിഹന്തും പാംസുശഞ്ചയം।
രോചതാമേഷ വോ വാദോ മോക്ഷാർഥം ച ഹുതാശനാത്॥ 1-256-18 (11144) 
ശാർംഗകാ ഊചുഃ। 1-256-19x (1343) 
അബർഹാൻമാംസഭൂതാന്നഃ ക്രവ്യാദാഖുർവിനാശയേത്।
പശ്യമാനാ ഭയമിദം പ്രവേഷ്ടും നാത്ര ശക്നുമഃ॥ 1-256-19 (11145) 
കഥമഗ്നിർന നോ ധക്ഷ്യേത്കഥമാഖുർന നാശയേത്।
കഥം ന സ്യാത്പിതാ മോഘഃ കഥം മാതാ ധ്രിയേത നഃ॥ 1-256-20 (11146) 
ബില ആഖോർവിനാശഃ സ്യാദഗ്നേരാകാശചാരിണാം।
അന്വവേക്ഷ്യൈതദുഭയം ശ്രേയാന്ദാഹോ ന ഭക്ഷണം॥ 1-256-21 (11147) 
ഗർഹിതം മരണം നഃ സ്യാദാഖുനാ ഭക്ഷിതേ ബിലേ।
ശിഷ്ടാദിഷ്ടഃ പരിത്യാഗഃ ശരീരസ്യ ഹുതാശനാത്॥ 1-256-22 (11148) 
`അഗ്നിദാഹേ തു നിയതം ബ്രഹ്മലോകേ ധ്രുവാ ഗതിഃ॥' ॥  1-256-23 (11149) 
 
ഇതി ശ്രീമൻമഹാഭാരതേ ആദിപർവണി മയദർശനപർവണി ഷട്പഞ്ചാശദധികദ്വിശതതമോഽധ്യായഃ॥ 256 ॥

Mahabharata - Adi Parva - Chapter Footnotes

1-256-15 നോഽസ്മാകം സർവവിനാശായ സർവേഷാം വിനാശായ സുതേഷു സ്നേഹം മാകാർഷീരിതി സംബന്ധഃ॥ 1-256-18 വിഹന്തും ദൂരീകർതുംം। വാദോ വചനം॥ 1-256-19 ക്രവ്യാദാഖുർമാംസാദ ഉന്ദുരുഃ। പശ്യമാനാഃ പശ്യന്തഃ॥ 1-256-20 മോഘോ നിഷ്ഫലാഽപത്യോത്പത്തിഃ। ധ്രിയേത ജീവേത॥ 1-256-22 ശിഷ്ടാദിഷ്ടഃ ശിഷ്ടൈരാദിഷ്ടഃ॥ ഷട്പഞ്ചാശദധികദ്വിശതതമോഽധ്യായഃ॥ 256 ॥



ആദിപർവ - അധ്യായ 257

॥ ശ്രീഃ ॥

1.257. അധ്യായഃ 257 

Mahabharata - Adi Parva - Chapter Topics

പുത്രൈഃ സഹ സംവാദാനന്തരം ജരിതായാഃ സ്ഥാനാന്തരഗമനം॥ 1 ॥

Mahabharata - Adi Parva - Chapter Text

1-257-0 (11150) 
ജരിതോവാച। 1-257-0x (1344) 
അസ്മാദ്ബിലാന്നിഷ്പതിതമാഖും ശ്യേനോ ജഹാര തം।
ക്ഷുദ്രം പദ്ഭ്യാം ഗൃഹീത്വാ ച യാതോ നാത്ര ഭയം ഹി വഃ॥ 1-257-1 (11151) 
ശാർംഗകാ ഊചുഃ। 1-257-2x (1345) 
ന ഹൃതം തം വയം വിദ്മഃ ശ്യേനേനാഖും കഥഞ്ചന।
അന്യേഽപി ഭിതാരോഽത്ര തേഭ്യോഽപി ഭമേവ നഃ॥ 1-257-2 (11152) 
സംശയോ വഹ്നിരാഗച്ഛേദ്ദൃഷ്ടം വായോർനിവർതനം।
മൃത്യുർനോ ബിലവാസിഭ്യോ ബിലേ സ്യാന്നാത്ര സംശയഃ॥ 1-257-3 (11153) 
നിഃസംശയാത്സംശയിതോ മൃത്യുർമാതർവിശിഷ്യതേ।
ചര ഖേ ത്വം യഥാന്യായം പുത്രാനാപ്സ്യസി ശോഭനാൻ॥ 1-257-4 (11154) 
ജരിതോവാച। 1-257-5x (1346) 
അഹം വേഗേന തം യാന്തമദ്രാക്ഷം പതതാം വരം।
ബിലാദാഖും സമാദായ ശ്യേനം പുത്രാ മഹാബലം॥ 1-257-5 (11155) 
തം പതന്തം മഹാവേഗാ ത്വരിതാ പൃഷ്ഠതോഽന്വഗാം।
ആശിഷോഽസ്യ പ്രയുഞ്ജാനാ ഹരതോ മൂഷികം ബിലാത്॥ 1-257-6 (11156) 
യോ നോ ദ്വേഷ്ടാരമാദായ ശ്യേനരാജ പ്രധാവസി।
ഭവ ത്വം ദിവമാസ്ഥായ നിരമിത്രോ ഹിരൺമയഃ॥ 1-257-7 (11157) 
സ യദാ ഭക്ഷിതസ്തേന ശ്യേനേനാഖുഃ പതത്രിണാ।
തദാഹം തമനുജ്ഞാപ്യ പ്രത്യുപായാം പുനർഗൃഹം॥ 1-257-8 (11158) 
പ്രവിശധ്വം ബിലം പുത്രാ വിശ്രബ്ധാ നാസ്തി വോ ഭയം।
ശ്യേനേന മമ പശ്യന്ത്യാ ഹൃത ആഖുർമഹാത്മനാ॥ 1-257-9 (11159) 
ശാർംഗകാ ഊചുഃ। 1-257-10x (1347) 
ന വിദ്മഹേ ഹൃതം മാതഃ ശ്യേനൈനാഖും കഥഞ്ചന।
അവിജ്ഞായ ന ശക്യാമഃ പ്രവേഷ്ടം വിവരം ഭുവഃ॥ 1-257-10 (11160) 
ജരിതോവാച। 1-257-11x (1348) 
അഹം തമഭിജാനാമി ഹൃതം ശ്യേനേന മൂഷികം।
നാസ്തി വോഽത്ര ഭയം പുത്രാഃ ക്രിയതാം വചനം മമ॥ 1-257-11 (11161) 
ശാർംഗകാ ഊചുഃ। 1-257-12x (1349) 
ന ത്വം മിഥ്യോപചാരേണ മോക്ഷയേഥാ ഭയാദ്ധി നഃ।
സമാകുലേഷു ജ്ഞാനേഷു ന ബുദ്ധികൃതമേവ തത്॥ 1-257-12 (11162) 
ന ചോപകൃതമസ്മാഭിർന ചാസ്മാന്വേത്ഥ യേ വയം।
പീഡ്യമാനാ ബിഭർഷ്യസ്മാൻകാ സതീ കേ വയം തവ॥ 1-257-13 (11163) 
തരുണീ ദർശീയാഽസി സമർഥാ ഭർതുരേഷണേ।
അനുഗച്ഛ പതിം മാതുഃ പുത്രാനാപ്സ്യസി ശോമനാൻ॥ 1-257-14 (11164) 
വയമസ്നിം സമാവിശ്യ ലോകാനാപ്സ്യാമ ശോഭനാൻ।
അഥാസ്മാന്ന ദഹേദഗ്നിരായാസ്ത്വം പുനരേവ നഃ॥ 1-257-15 (11165) 
വൈശംപായന ഉവാച। 1-257-16x (1350) 
ഏവമുക്താ തതഃ ശാർംഗീ പുത്രാനുത്സൃജ്യ ഖാണ്ഡവേ।
ജഗാമ ത്വരിതാ ദേശം ക്ഷേമമഗ്നേരനാമയം॥ 1-257-16 (11166) 
തതസ്തീക്ഷ്ണാർചിരഭ്യാഗാത്ത്വരിതോ ഹവ്യവാഹനഃ।
യത്ര ശാർംഗാ വഭൂവുസ്തേ മന്ദപാലസ്യ പുത്രകാഃ॥ 1-257-17 (11167) 
തതസ്തം ജ്വലിതം ദൃഷ്ട്വാ ജ്വലനം തേ വിഹംഗമാഃ।
`വ്യഥിതാഃ കരുണാ വാചഃ ശ്രാവയാമാസുരന്തികാത്।' 
ജരിതാരിസ്തതോ വാക്യം ശ്രാവയാമാസ പാവകം॥ ॥  1-257-18 (11168) 
 
ഇതി ശ്രീമൻമഹാഭാരതേ ആദിപർവണി മയദർശനപർവണി സപ്തപഞ്ചാശദധികദ്വിശതതമോഽധ്യായഃ॥ 257 ॥

Mahabharata - Adi Parva - Chapter Footnotes

1-257-3 വഹ്നിരാഗച്ഛേദിത്യത്ര സംശയോ യതോ വായോഃ സകാശാദ്വഹ്നേതി വർതനം ദൃഷ്ടം॥ 1-257-5 അഹം വൈശ്യേനമായാന്തം ഇതി ങ. പാഠഃ॥ സപ്തപഞ്ചാശദധികദ്വിശതതമോഽധ്യായഃ॥ 257 ॥



ആദിപർവ - അധ്യായ 258

॥ ശ്രീഃ ॥

1.258. അധ്യായഃ 258 

Mahabharata - Adi Parva - Chapter Topics

ജരിതാര്യാദീനാം ചതുർണാം ശാർംഗകാണാം പരസ്പരം സംവാദഃ॥ 1 ॥ സ്തുത്യാ പ്രസന്നേനാഗ്നിനാ തേഭ്യോഽഭയദാനം॥ 2 ॥ ശാർംഗകാണാം പ്രാർഥനയാ അഗ്നിനാ മാർജാരാണാം ദാഹഃ॥ 3 ॥

Mahabharata - Adi Parva - Chapter Text

1-258-0 (11169) 
ജരിതാരിരുവാച। 1-258-0x (1351) 
പുരതഃ കൃച്ഛ്രകാലസ്യ ധീമാഞ്ജാഗർതി പുരുഷഃ।
സ കൃച്ഛ്രകാലം സംപ്രാപ്യ വ്യഥാം നൈവൈതി കർഹിചിത്॥ 1-258-1 (11170) 
യസ്തു കൃച്ഛ്രമനുപ്രാപ്തം വിചേതാ നാവബുധ്യതേ।
സകൃച്ഛ്രകാലേ വ്യഥിതോ ന ശ്രേയോ വിന്ദതേ മഹത്॥ 1-258-2 (11171) 
സാരിസൃക്വ ഉവാച। 1-258-3x (1352) 
ധീരസ്ത്വമസി മേധാവീ പ്രാണകൃച്ഛ്രമിദം ച നഃ।
പ്രാജ്ഞഃ ശൂരോ ബഹൂനാം ഹി ഭവത്യേകോ ന സംശയഃ॥ 1-258-3 (11172) 
സ്തംബമിത്ര ഉവാച। 1-258-4x (1353) 
ജ്യേഷ്ഠസ്താതോ ഭവതി വൈ ജ്യേഷ്ഠോ മുഞ്ചതി കൃച്ഛ്രതഃ।
ജ്യേഷ്ഠശ്ചേന്ന പ്രജാനാതി നീയാൻകിം കരിഷ്യതി॥ 1-258-4 (11173) 
ദ്രോണ ഉവാച। 1-258-5x (1354) 
ഹിരണ്യരേതാസ്ത്വരിതോ ജലന്നായാതി നഃ ക്ഷയം।
സപ്തജിഹ്വാനനഃ ക്രൂരോ ലിഹാനോ വിസർപതി॥ 1-258-5 (11174) 
വൈശംപായന ഉവാച। 1-258-6x (1355) 
ഏവം സംഭാഷ്യ തേഽന്യോന്യം മന്ദപാലസ്യ പുത്രകാഃ।
തുഷ്ടുവുഃ പ്രയതാ ഭൂത്വാ യഥാഽഗ്നിം ശൃണു പാർഥിവ॥ 1-258-6 (11175) 
ജരിതാരിരുവാച। 1-258-7x (1356) 
ആത്മാഽസി വായോർജ്വലന ശരീരമസി വീരുധാം।
യോനിരാപശ്ച തേ ശുക്രം യോനിസ്ത്വമസി ചാംഭസഃ॥ 1-258-7 (11176) 
ഊർധ്വം ചാധശ്ച സർപന്തി പൃഷ്ഠതഃ പാർശ്വതസ്തഥാ।
അർചിഷസ്തേ മഹാവീര്യ രശ്യമഃ സവിതുര്യഥാ॥ 1-258-8 (11177) 
സാരിസൃക്ക ഉവാച। 1-258-9x (1357) 
മാതാ പ്രണഷ്ടാ പിതരം ന വിദ്മഃ
പക്ഷാ ജാതാ നൈ നോ ധൂമകേതോ। 
ന നസ്ത്രാതാ വിദ്യതേ വൈ ത്വദന്യ-
സ്തസ്മാദസ്മാംസ്ത്രാഹി ബാലാംസ്ത്വമഗ്നേ॥  1-258-9 (11178) 
യദഗ്നേ തേ ശിവം രൂപം യേ ച തേ സപ്ത ഹേതയഃ।
തേന നഃ പരിപാഹി ത്വമാർതാന്നഃ ശരണൈഷിണഃ॥ 1-258-10 (11179) 
ത്വമേവൈകസ്തപസേ ജപ്തവേദോ
നാന്യസ്തപ്താ വിദ്യതേ ഗോഷു ദേവ। 
ഋഷീനസ്മാൻബാലകാൻപാലയസ്വ
പരേണാസ്മാൻപ്രേഹി വൈ ഹവ്യവാഹ॥  1-258-11 (11180) 
സ്തംബമിത്ര ഉവാച। 1-258-12x (1358) 
സർവമഗ്നേ ത്വമേവൈകസ്ത്വയി സർവമിദം ജഗത്।
ത്വം ധാരയസി ഭൂതാനി ഭുവനം ത്വം ബിഭർഷി ച॥ 1-258-12 (11181) 
ത്വമഗ്നിർഹവ്യവാഹസ്ത്വം ത്വമേവ പരമം ഹവിഃ।
മനീഷിണസ്ത്വാം ജാനന്തി ബഹുധാ ചൈകധാപി ച॥ 1-258-13 (11182) 
സൃഷ്ട്വാ ലോകാംസ്ത്രീനിമാൻഹവ്യവാഹ
കാലേ പ്രാപ്തേ പചസി പുനഃ സമിദ്ധഃ। 
ത്വം സർവസ്യ ഭുവനസ്യ പ്രസൂതി-
സ്ത്വമേവാഗ്നേ ഭവസി പുനഃ പ്രതിഷ്ഠാ॥  1-258-14 (11183) 
ദ്രോണ ഉവാച। 1-258-15x (1359) 
ത്വമന്നം പ്രാണിഭിർഭുക്തമന്തർഭൂതോ ജഗത്പതേ।
നിത്യപ്രവൃദ്ധഃ പചസി ത്വയി സർവം പ്രതിഷ്ഠിതം॥ 1-258-15 (11184) 
സൂര്യോ ഭൂത്വാ രശ്മിഭിർജാതവേദോ
ഭൂമേരംഭോ ഭൂമിജാതാന്രസാംശ്ച। 
വിശ്വാനാദായ പുനരുത്സൃജ്യ കാലേ
ദൃഷ്ട്വാ വൃഷ്ട്യാ ഭാവയസീഹ ശുക്ര॥  1-258-16 (11185) 
ത്വത്ത ഏതാഃ പുനഃ ശുക്ര വീരുധോ ഹരിതച്ഛദാഃ।
ജായന്തേ പുഷ്കരിണ്യശ്ച സുഭദ്രശ്ച മഹോദധിഃ॥ 1-258-17 (11186) 
ഇദം വൈ സദ്മ തിഗ്മാംശോ വരുണസ്യ പരായണം।
ശിവസ്ത്രാതാ ഭവാസ്മാകം മാഽസ്മാനദ്യ വിനാശയ॥ 1-258-18 (11187) 
പിംഗാക്ഷ ലോഹിതഗ്രീവ കൃഷ്ണവർത്മൻഹുതാശന।
പരേണ പ്രേഹി മുഞ്ചാസ്മാൻസാഗരസ്യ ഗൃഹാനിവ॥ 1-258-19 (11188) 
വൈശംപായന ഉവാച। 1-258-20x (1360) 
ഏവമുക്തോ ജാതവേദാ ദ്രോണേന ബ്രഹ്മവാദിനാ।
ദ്രോണമാഹ പ്രതീതാത്മാ മന്ദപാലപ്രതിജ്ഞയാ॥ 1-258-20 (11189) 
അഗ്നിരുവാച। 1-258-21x (1361) 
ഋഷിർദ്രോണസ്ത്വമസി വൈ ബ്രഹ്മൈതദ്വ്യാഹൃതം
ഈപ്സിതം തേ കരിഷ്യാമി ന ച തേ  1-258-21 (11190) 
മന്ദപാലേന വൈ യൂയം മമ പൂർവം നിവേദിതാഃ।
വർജയേഃ പുത്രകാൻമഹ്യം ദഹന്ദാവമിതി സ്മ ഹ॥ 1-258-22 (11191) 
തസ്യ തദ്വചനം ദ്രോണ ത്വയാ യച്ചേഹ ഭാഷിതം।
ഉഭയം മേ ഗരീയസ്തു ബ്രൂഹി കിം കരവാണി തേ। 
ഭൃശം പ്രീതോഽസ്മി ഭദ്രം തേ ബ്രഹ്മംസ്തോത്രേണ സത്തമ॥  1-258-23 (11192) 
ദ്രോണ ഉവാച। 1-258-24x (1362) 
ഇമേ മാർജാരകാഃ ശുക്ര നിത്യമുദ്വേജയന്തി നഃ।
ഏതാൻകുരുഷ്വ ദഗ്ധാംസ്ത്വം ഹുതാശന സബാന്ധവാൻ॥ 1-258-24 (11193) 
വൈശംപായന ഉവാച। 1-258-25x (1363) 
തഥാ തത്കൃതവാനഗ്നിരഭ്യനുജ്ഞായ ശാർംഗകാൻ।
ദദാഹ ഖാണ്ഡവം ദാവം സമിദ്ധോ ജനമേജയ॥ ॥ 1-258-25 (11194) 
 
ഇതി ശ്രീമൻമഹാഭാരതേ ആദിപർവണി മയദർശനപർവണി അഷ്ടപഞ്ചാശദധികദ്വിശതതമോഽധ്യായഃ॥ 258 ॥




ആദിപർവ - അധ്യായ 259

॥ ശ്രീഃ ॥

1.259. അധ്യായഃ 259 

Mahabharata - Adi Parva - Chapter Topics

പുത്രാംശ്ചന്തയന്തം മന്ദപാലം പ്രതി ലപിതായാഃ സാസൂയവചനം॥ 1 ॥ അഗ്നിശാന്ത്യനന്തരം ആത്മദിദൃക്ഷയാഽഽഗതം മന്ദപാലം പ്രതി ഭാര്യയാ പുത്രൈശ്ച ഉപാലംഭഃ॥ 2 ॥।

Mahabharata - Adi Parva - Chapter Text

1-259-0 (11195) 
വൈശംപായന ഉവാച। 1-259-0x (1364) 
മന്ദപാലോഽഞപി കൌരവ്യം ചിന്തയാമാസ പുത്രകാൻ।
ഉക്ത്വാഽപി ച സ തിഗ്മാംശും നൈവ ശർമാധിഗച്ഛതി॥ 1-259-1 (11196) 
സ തപ്യമാനഃ പുത്രാർഥേ ലപിതാമിദമബ്രവീത്।
കഥം നു ശക്താഃ ശരണേ ലപിതേ മമ പുത്രകാഃ॥ 1-259-2 (11197) 
വർധമാനേ ഹുതവഹേ വാതേ ചാശു പ്രവായതി।
അസമർഥാ വിമോക്ഷായ ഭവിഷ്യന്തി മമാത്മജാഃ॥ 1-259-3 (11198) 
കഥം ത്വശക്താ ത്രാണായ മാതാ തേഷാം തപസ്വിനീ।
ഭവിഷ്യതി ഹി ശോകാർതാ പുത്രത്രാണമപശ്യതീ॥ 1-259-4 (11199) 
കഥമുഡ്ഡീയനേഽശക്താൻപതനേ ച മമാത്മജാൻ।
സന്തപ്യമാനാ ബഹുധാ വാശമാനാ പ്രധാവതീ॥ 1-259-5 (11200) 
ജരിതാരിഃ കഥം പുത്രഃ സാരിസൃക്കഃ കഥം ച മേ।
സ്തംബമിത്രഃ കഥം ദ്രോണഃ കഥം സാ ച തപസ്വിനീ॥ 1-259-6 (11201) 
ലാലപ്യമാനം തമൃഷഇം മന്ദപാലം തഥാ വനേ।
ലപിതാ പ്രത്യുവാചേദം സാസൂയമിവ ഭാരത॥ 1-259-7 (11202) 
ന തേ പുത്രേഷ്വവേക്ഷാഽസ്തി യാനൃഷീനുക്തവാനസി।
തേജസ്വിനോ വീര്യവന്തോ ന തേഷാം ജ്വലനാദ്ഭയം॥ 1-259-8 (11203) 
ത്വയാഽഗ്നൌ തേ പരീതാശ്ച സ്വയം ഹി മമ സന്നിധൌ।
ശ്രുതം തഥാ ചേതി ജ്വലനേന മഹാത്മനാ॥ 1-259-9 (11204) 
പലോ ന താം വാചമുക്ത്വാ മിഥ്യാ കരിഷ്യതി।
ന്ധുകൃത്യേ ന തേന തേ സ്വസ്ഥ മാനസം॥ 1-259-10 (11205) 
താമേവ തു മമാമിത്രാം ചിന്തയൻപരിതപ്യസേ।
ധ്രുവം മയി ന തേ സ്നേഹോ യഥാ തപയം പുരാഽഭവത്॥ 1-259-11 (11206) 
നഹി പക്ഷവതാ ന്യായ്യം നിഃ ഹേന സുഹൃജ്ജനേ।
പീഡ്യമാന ഉപദ്രഷ്ടും ശക്തേനാ മാ കഥഞ്ചന॥ 1-259-12 (11207) 
ഗച്ഛ ത്വം ജരിതാമേവ യദർഥം പരിതപ്യസേ।
ചരിഷ്യാംയഹമപ്യേകാ യഥാ പുരുഷാശ്രിതാ॥ 1-259-13 (11208) 
മന്ദപാല ഉവാച। 1-259-14x (1365) 
നാഹമേവം ചരേ ലോകേ യഥാ ത്വമഭിമന്യസേ।
അപത്യഹേതോർവിചരേ തച്ച കൃച്ഛ്രഗതം മമ॥ 1-259-14 (11209) 
ഭൂതം ഹിത്വാ ച ഭാവ്യർഥേ യോഽവലംബേത്സ മന്ദധീഃ।
അവമന്യേത തം ലോകോ യഥേച്ഛസി തഥാ കുരു॥ 1-259-15 (11210) 
ഏഷ ഹി പ്രജ്വലന്നഗ്നിർലേലിഹാനീ മഹീരുഹാൻ।
ആവിഗ്നേ ഹൃദി സന്താപം ജനയത്യശിവം മമ॥ 1-259-16 (11211) 
വൈശംപായന ഉവാച। 1-259-17x (1366) 
`ഭർതുർഹി വാക്യം സാ ശ്രുത്വാ ലപിതാ ദുഃഖിതാഽഭവത്।
സാന്ത്വയാമാസ ച പുനഃ പതി പതിപരായണാ॥'  1-259-17 (11212) 
തസ്മാദ്ദേശാദതിക്രാന്തേ ജ്വലനേ ജരിതാ പുനഃ।
ജഗാമ പുത്രകാനേന ജരിതാ പുത്രഗൃദ്ധിനീ॥ 1-259-18 (11213) 
സാ താൻകുശലിനഃ സർവാന്വിമുക്താഞ്ജാതവേദസഃ।
രോരൂയമാണാന്ദദൃശേ വനേ പുത്രാന്നിരാമയാൻ॥ 1-259-19 (11214) 
അശ്രൂണി മുമുചേ തേഷാം ദർശനാത്സാ പുനഃപുനഃ।
`ന ശ്രദ്ധേയം തതസ്തേഷാംർശനം വൈ പുനഃപുനഃ॥ 1-259-20 (11215) 
ഇതി മത്വാഽബ്രവീദ്വാകജരിതാ പുത്രഗൃദ്ധിനീ।'
ഏകാകശശ്ച പുത്രാംസ്തന്ത്ര്ശമാനാന്വപദ്യത॥  1-259-21 (11216) 
`ജരിതാ തു പരിഷ്വജ്യുത്രസ്നേഹാച്ചുചുംബ ഹ॥'  1-259-22 (11217) 
തതോഽഭ്യഗച്ഛത്സഹസമന്ദപാലോഽപി ഭാരത।
അഥ തേ സർവ ഏവൈനം ഭ്യനന്ദംസ്തദാ സുതാഃ॥ 1-259-23 (11218) 
`ഗുരുത്വാൻമന്ദപാലസ്തപസശ്ച വിശേഷതഃ।
അഭിവാദാമഹേ സർവേ തപക്ഷാഃ പ്രസാദതഃ॥ 1-259-24 (11219) 
ഏവമുക്തവതാം തേഷാം തനന്ദ്യ മഹാതപാഃ।
പരിഷ്വജ്യ തതോ മൂ ഉപാഘ്രായ ച ബലകാൻ। 
പുത്രാൻസ്വയം സമാഹൂയതഃ പ്രോവാച ഗൌതമഃ॥'  1-259-25 (11220) 
ലാലപ്യമാനമേകൈകംരിതാം ച പുനഃപുനഃ।
ന ചൈവോചുസ്തദാ കിന്തമൃഷിം സാധ്വസാധു വാ॥ 1-259-26 (11221) 
മന്ദപാല ഉവാച। 1-259-27x (1367) 
ജ്യേഷ്ഠഃ സുതസ്തേ കത കതമസ്തസ്യ ചാനുജഃ।
മധ്യമഃ കതമശ്ചൈവ യാൻകതമശ്ച തേ॥ 1-259-27 (11222) 
ഏവം ബ്രുവന്തം ദുഃഖാകം മാ ന പ്രതിഭാഷസേ।
കൃതവാനസ്മി ഹവ്യാനൈവ ശാന്തിമിതോ ലഭേ। 
`ഏവമുക്ത്വാ തു താം മന്ദപാലസ്തദാഽസ്പൃശത്॥'  1-259-28 (11223) 
ജരിതോവാച। 1-259-29x (1368) 
കിം നു ജ്യേഷ്ഠേന തേ കിമനന്തരജേന തേ।
കിം വാ മധ്യമജാതേന കിം കനിഷ്ഠേന വാ പുനഃ॥ 1-259-29 (11224) 
യാം ത്വം മാം സർവതോ ഹീനാമുത്സൃജ്യാസി ഗതഃ പുരാ।
താമേവ ലപിതാം ഗച്ഛ തരുണീം ചാരുഹാസിനീം॥ 1-259-30 (11225) 
മന്ദപാല ഉവാച। 1-259-31x (1369) 
ന സ്ത്രീണാം വിദ്യതേ കിഞ്ചിദമുത്ര പുരുഷാന്തരാത്।
സാപത്നകമൃതേ ലോകേ നാന്യദർഥവിനാശനം॥ 1-259-31 (11226) 
വൈരാഗ്നിദീപനം ചൈവ ഭൃശുദ്വേഗകാരി ച।
സുവ്രതാ ചാപി കല്യാണീ സർവഭൂതേഷു വിശ്രുതാ॥ 1-259-32 (11227) 
അരുന്ധതീ മഹാത്മാനം വസിഷ്ഠം പര്യശങ്കത।
വിശുദ്ധഭാവമത്യന്തം സദാ പ്രിയഹിതേ രതം॥ 1-259-33 (11228) 
സപ്തർഷിമധ്യഗം വീരമവമേനേ ച തം മുനിം।
അപധ്യാനേന സാ തേന ധൂമാരുണസമപ്രഭാ। 
ലക്ഷ്യാഽലക്ഷ്യാ നാഭിരൂപാ നിമിത്തമിവ പശ്യതി॥  1-259-34 (11229) 
അപത്യഹേതോഃ സംപ്രാപ്തം തഥാ ത്വമപി മാമിഹ।
ഇഷ്ടമേവം ഗതേ ഹി ത്വം സാ തഥൈവാദ്യ വർതതേ॥ 1-259-35 (11230) 
ന ഹി ഭാര്യേതി വിശ്വാസഃ കാര്യഃ പുംസാ കഥഞ്ചന।
ന ഹി കാര്യമനുധ്യാതി നാരീ പുത്രവതീ സതീ॥ 1-259-36 (11231) 
വൈശംപായന ഉവാച। 1-259-37x (1370) 
തതസ്തേ സർവ ഏവൈനം പുത്രാഃ സംയഗുപാസതേ।
സ ച താനാത്മജാൻസർവാനാശ്വാസയിതുമുദ്യതഃ॥ ॥ 1-259-37 (11232) 
 
ഇതി ശ്രീമൻമഹാഭാരതേ ആദിപ്രവണി മയദർശനപർവണി ഊനഷഷ്ട്യധികദ്വിശതതമോഽധ്യായഃ॥ 259 ॥

Mahabharata - Adi Parva - Chapter Footnotes

1-259- 1-259-10 1-259-12 മിതി ങ. പാഠഃ॥ 1-259-13 ഹ്യപുരുഷാ തഥാ ഇതി ങ. പാഠഃ॥ ഊനഷഷ്ഠ്യധികദ്വിശതതമോഽധ്യായഃ॥ 259 ॥



ആദിപർവ - അധ്യായ 260

॥ ശ്രീഃ ॥

1.260. അധ്യായഃ 260 

Mahabharata - Adi Parva - Chapter Topics

മന്ദപാലസ്യ പുത്രാശ്വപൂർവകം സർവൈഃ സഹാന്യത്ര ഗമനം॥ 1 ॥ ദേവഗണൈഃ സഹാഗതസ്യേന്ദ്രസ്യ കൃഷ്ണാർജുനവരദാനപൂർവകം സ്വലോകഗമനം॥ 2 ॥ അഗ്നേസ്ഥാനഗമനാനന്തരം കൃഷ്ണാർജുനമയാനാം നദീകൂല ഉപവേശനം॥ 3 ॥

Mahabharata - Adi Parva - Chapter Text

1-260-0 (11233) 
മന്ദപാല ഉവാച। 1-260-0x (1371) 
യുഷ്മാകമപവർഗാർഥം തീ ജ്വലനോ മയാ।
അഗ്നിനാ ച തഥേത്യേതിജ്ഞാതം മഹാത്മനാ॥ 1-260-1 (11234) 
അഗ്നേർവചനമാജ്ഞായ ധർമജ്ഞതാം ച വഃ।
ഭവതാം ച പരം വീര്യം നാഹമിഹാഗതഃ॥ 1-260-2 (11235) 
ന സന്താപോ ഹി വർത്ഥഃ പുത്രകാ ഹൃദി മാം പ്രതി।
ഋഷീന്വേദ ഹുതാശോ ബ്രഹ്മ തദ്വിദിതം ച വഃ॥ 1-260-3 (11236) 
വൈശംപായന ഉവാച। 1-260-4x (1372) 
ഏവമാശ്വാസിതാൻപുത്രാൻഭാര്യാമാദായ സ ദ്വിജഃ।
മന്ദപാലസ്തതോ ദേശാദന്യം ദേശം ജഗാമ ഹ॥ 1-260-4 (11237) 
ഭഗവാനാപി തിഗ്മാംശുഃ സമിദ്ധഃ ഖാണ്ഡവം തതഃ।
ദദാഹ സഹ കൃഷ്ണാഭ്യാം ജനയഞ്ജഗതോ ഹിതം॥ 1-260-5 (11238) 
വസാമേദോവഹാഃ കുല്യാസ്തത്ര പീത്വാ ച പാവകഃ।
ജഗാമ ദർശയാമാസ ചാർജുനം॥ 1-260-6 (11239) 
തതോഽഞന്തരിക്ഷാദ്ഭഗവാനവതീര്യ പുരന്ദരഃ।
മരുദ്ഗണൈർവൃതഃ പാർഥം കേശവം ചേദമബ്രവീത്॥ 1-260-7 (11240) 
കൃതം യുവാഭ്യാം കർമേദമമരൈരപി ദുഷ്കരം।
വരം വൃണീതം തുഷ്ടോഽസ്മി ദുർലഭം പുരുഷേഷ്വിഹ॥ 1-260-8 (11241) 
പാർഥസ്തു വരയാമാസ ശക്രാദസ്ത്രാണി സർവശഃ।
പ്രദാതും തച്ച ശക്രസ്തു കാലം ചക്രേ മഹാദ്യുതിഃ॥ 1-260-9 (11242) 
യദാ പ്രസന്നോ ഭഗവാൻമഹാദേവോ ഭവിഷ്യതി।
തദാതുഭ്യം പ്രദാസ്യാമി പാണ്ഡവാസ്ത്രാണി സർവശഃ॥ 1-260-10 (11243) 
അഹമേവ ച തം കാലം വേത്സ്യാമി കുരുനന്ദന।
തപസാ മഹതാ ചാപി ദാസ്യാമി ഭവതോഽപ്യഹം॥ 1-260-11 (11244) 
ആഗ്നേയാനി ച സർവാണി വായവ്യാനി ച സർവശഃ।
മദീയാനി ച സർവാണി ഗ്രഹീഷ്യസി ധനഞ്ജയ॥ 1-260-12 (11245) 
വാസുദേവോഽപി ജഗ്രാഹ പ്രീതിം പാർഥേന ശാശ്വതീം।
ദദൌ സുരപതിശ്ചൈവ വരം കൃഷ്ണായ ധീമതേ॥ 1-260-13 (11246) 
ഏവം ദത്ത്വാ വരം താഭ്യാം സഹ ദേവൈർമരുത്പതിഃ।
ഹുതാശനമനുജ്ഞാപ്യ ജഗാമത്രിദിവം പ്രഭുഃ॥ 1-260-14 (11247) 
പാവകശ്ച തദാ ദാവം ദഗ്ധ്വസമൃഗപക്ഷിണം।
അഹോഭിരേകവിംശദ്ഭിർവിരരാഗ്സുതർപിതഃ॥ 1-260-15 (11248) 
ജഗ്ധ്വാ മാംസാനി പീത്വാ ചദാംസി രുധിരാണി ച।
യുക്തഃ പരമയാ പ്രീത്യാ താവുത്വാച്യുതാർജുനൌ॥ 1-260-16 (11249) 
യുവാഭ്യാം പുരുഷാഗ്ര്യാഭ്യാം തതോഽസ്മി യഥാസുഖം।
അനുജാനാമി വാം വീരൌ ചരതന്ത്ര വാഞ്ഛിതം॥ 1-260-17 (11250) 
`ഗാണ്ഡിവം ച ധനുർദിവ്യമക്ഷൌ ച മഹേഷുധീ।
കപിധ്വജോ രഥശ്ചായം തവ ദ മഹാമതേ॥ 1-260-18 (11251) 
അനേന ധനുഷാ ചൈവ രഥേനാനേ ഭാരത।
വിജേഷ്യസി രണേ ശത്രൂൻസദേവാമാനുഷാൻ॥'  1-260-19 (11252) 
ഏവം തൌ സമനുജ്ഞാതൌ പാവവേമഹാത്മനാ।
അർജുനോ വാസുദേവശ്ച ദാനവശ്ചയസ്തഥാ॥ 1-260-20 (11253) 
പരിക്രംയ തതഃ സർവേ ത്രയോഽഭരതർഷഭ।
രമണീയേ നദീകൂലേ സഹിതാമുപാവിശംൻ॥ 1-260-21 (11254) 
 
ഇതി ശ്രീമൻമഹാഭാരതേ ശതസാഹസ്ത്ര്യാം സംഹിതായാം വൈയാസിക്യാം ആദിപർവണി മയപർവണി ഷഷ്ട്യധികദ്വിശതതമോഽധ്യായഃ॥ 260 ॥ ॥ സമാപ്തം മയദർശനപർവാദിപർവ ച॥

Mahabharata - Adi Parva - Chapter Footnotes

1-260-15 അഹാനി പഞ്ച ചൈകം ച ഇതി ഖ. പാഠഃ॥ ഷഷ്ട്യധികദ്വിശതതമോഽധ്യായഃ॥ 260 ॥





AUM shantiH 






