


	










মহাভারত - পর্ব ১ - আদিপর্ব   -  -   -   -   






           |
		  |
		  |
		 

    



1. আদিপর্ব 


আদিপর্ব - অধ্যায় 001

॥ শ্রীঃ ॥

1.1. অধ্যায়ঃ 001 

 
(অনুক্রমণিকাপর্ব  ॥ 1 ॥)

 -   -  

আদৌ মঙ্গলাচরণং॥ 1 ॥ নৈমিশারণ্যে দীর্ঘসত্রে শৌনকাদীন্প্রতি সৌতেরাগমনম্॥ 2 ॥ তত্র শৌনকাদিভিঃ সৌতিং প্রতি ভারতকথনচোদনা॥ 3 ॥ সৌতিনা শ্রীমন্নারায়ণনমস্কারপূর্বকং ব্যাসস্য ভারতনির্মাণকথনম্॥ 4 ॥ পর্বানুক্রমণিকা॥ 5 ॥

 -   -  

1-1-0 (0) 
॥ শ্রীবেদব্যাসায় নমঃ॥ 1-1-0 (0) 
নারায়ণং নমস্কৃত্য নরং চৈব নরোত্তমম্।
দেবীং সরস্বতীং চৈব(ব্যাসং) ততো জয়মুদীরয়েৎ ॥ 1-1-1 (1) 
`নারায়ণং সুরগুরুং জগদেকনাথং'
ভক্তপ্রিয়ং সকললোকনমস্কৃতং চ। 
ত্রৈগুণ্যবর্জিতমজং বিভুমাদ্যমীশং
বন্দে ভবঘ্নমমরাসুরসিদ্ধবন্দ্যম্'॥  1-1-2 (2) 
`নমো ধর্মায় মহতে নমঃ কৃষ্ণায় বেধসে।
ব্রাহ্মণেভ্যো নমস্কৃত্য ধর্মান্বক্ষ্যামি শাশ্বতান্'॥ 1-1-3 (3) 
ওঁ নমো ভগবতে বাসুদেবায়।
ওঁ নমঃ পিতামহায়। ওঁ নমঃ প্রজাপতিভ্যঃ। 
ওঁ নমঃ কৃষ্ণদ্বৈপায়নায়।
ওঁ নমঃ সর্ববিঘ্নবিনায়কেভ্যঃ॥  1-1-4 (4) 
রোমহর্ষণপুত্র উগ্রশ্রবাঃ সৌতিঃ পৌরাণিকো
নৈমিশারণ্যে শৌনকস্য কুলপতের্দ্বাদশবার্ষিকে সত্রে  1-1-5 (5) 
সুখাসীনানভ্যগচ্ছদ্ব্রহ্মর্ষীন্সংশিতব্রতান্।
বিনয়াবনতো ভূৎবা কদাচিৎসূতনন্দনঃ॥ 1-1-6 (6) 
তমাশ্রমমনুপ্রাপ্য নৈমিশারণ্যবাসিনঃ।
`উবাচ তানৃষীন্সর্বান্ধন্যো বোঽস্ম্যদ্যদর্শনাৎ  1-1-7 (7) 
বেদ বৈয়াসিকীঃ সর্বাঃ কথা ধর্মার্যৈসংহিতাঃ।
বক্ষ্যামি বো দ্বিজশ্রেষ্ঠাঃ শৃণ্বন্ৎবদ্য তপোধনাঃ  1-1-8 (8) 
তস্য তদ্বচনং শ্রুৎবা নৈমিশারণ্যবাসিনঃ।
চিত্রা শ্রোতুং কথাস্তত্র পরিব্রুস্তপস্বিনঃ॥ 1-1-9 (9) 
অভিবাদ্য মুনীংস্তাংস্তু সর্বানেব কুতাঞ্জলিঃ।
অপৃচ্ছৎস তপোবৃদ্ধিং সদ্ভিশ্চৈবাভিপূজিতঃ॥ 1-1-10 (10) 
অথ তেষূপবিষ্টেষু সর্বেষ্বেব তপস্বিষু।
নির্দিষ্টমাসনং ভেজে বিনয়াদ্রৌমহর্ষণিঃ॥ 1-1-11 (11) 
সুখাসীনং ততস্তং তু বিশ্রান্তমুপলক্ষ্য চ।
অথাপৃচ্ছদৃষিস্তত্র কশ্চিৎপ্রস্তাবয়ন্কথাঃ॥ 1-1-12 (12) 
কুত আগম্যতে সৌতে ক্বচায়ং বিহৃতস্ৎবয়া।
কালঃ কমলপত্রাক্ষ শংসৈতৎপৃচ্ছতো মম॥ 1-1-13 (13) 
এবং পৃষ্টোঽব্রবীৎসম্যগ্যথাবদ্রৌমহর্ষণিঃ।
বাক্যং বচনসংপন্নস্তেষাং চ চরিতাশ্রয়ম্॥ 1-1-14 (14) 
তস্মিন্সদসি বিস্তীর্ণে মুনীনাং ভাবিতাত্মনাম্।  1-1-15 (15) 
সৌতিরুবাচ।
জনমেজয়স্য রাজর্ষেঃ সর্পসত্রে মহাত্মনঃ॥  1-1-15 (1) 
সমীপে পার্থিবেন্দ্রস্য সম্যক্পারিক্ষিতস্য চ।
কৃষ্ণদ্বৈপায়নপ্রোক্তাঃ সুপুণ্যা বিবিধাঃ কথাঃ  1-1-16 (16) 
কথিতাশ্চাপি বিধিবদ্যা বৈশম্পায়নেন বৈ।
শ্রুৎবাঽহং তা বিচিত্রার্থা মহাভারতসংশ্রিতাঃ॥ 1-1-17 (17) 
বহূনি সংপরিক্রম্য তীর্থান্যায়তনানি চ।
সমন্তপঞ্চকং নাম পুণ্যং দ্বিজনিষেবিতম্॥ 1-1-18 (18) 
গতবানস্মি তং দেশং যুদ্ধং যত্রাভবৎপুরা।
কুরূণাং পাণ্ডবানাং চ সর্বেষাং চহীক্ষিতাম্॥ 1-1-19 (19) 
দিদৃক্ষুংরাগতস্তস্মাৎসমীপং ভাবতামিহ।
আয়ুষ্মন্তঃ সর্ব এব ব্রহ্মভাতা হি মে মতাঃ॥
অস্মিন্যজ্ঞে মহাভঙ্গাঃ সূর্যপাবকবর্চসঃ॥  1-1-20 (20) 
কৃতাভিষেকাঃ শুচয়ঃ কৃতজপ্যা হুতাগ্নয়ঃ।
ভবন্ত আসতে স্বস্থা ব্রবীমি কিমহং দ্বিজাঃ  1-1-21 (21) 
পুরাণসংহিতাঃ পুণ্যাঃ কথা ধর্মার্থসংশ্রিতাঃ।
ইতিবৃত্তং নরেন্দ্রাণামৃষীণাং চ মহাত্মনাম্॥ 1-1-22 (22) 
ঋষয় ঊচুঃ। 1-1-23 (2) 
দ্বৈপায়নেন যৎপ্রোক্তং পুরাণং পরমর্ষিণা।
সুরৈর্ব্রহ্মর্ষিভিশ্চৈব শ্রুৎবা যদভিপূজিতম্॥ 1-1-23 (23) 
তস্যাখ্যানবরিষ্ঠস্য বিচিত্রপদপর্বণঃ।
সূক্ষ্মার্থন্যায়যুক্তস্য বেদার্থৈর্ভূষিতস্য চ॥ 1-1-24 (24) 
ভারতস্যেতিহাসস্য পুণ্যাং গ্রন্থার্থসংয়ুতাম্।
সংস্কারোপগতাং ব্রাহ্মীং নানাশাস্ত্রোপবৃংহিতাম্॥ 1-1-25 (25) 
জনমেজয়স্য যাং রাজ্ঞো বৈশম্পায়ন উক্তবান্।
যথাবৎস ঋষিঃ পৃষ্টঃ সত্রে দ্বৈপায়নাজ্ঞয়া॥ 1-1-26 (26) 
বেদৈশ্চতুর্ভিঃ সয়ুক্তাং ব্যাসস্যাদ্ভুতকর্মণঃ।
সংহিতাং শ্রোতুমিচ্ছামঃ পুণ্যাং পাপভয়াপহাম্॥ 1-1-27 (27) 
সৌতিরুবাচ। 1-1-28 (3) 
আদ্যং পুরুষমীশানং পুরুহূতং পুরুষ্টুতম্।
ঋতমেকাক্ষরং ব্রহ্ম ব্যক্তাব্যক্তং সনাতনম্॥ 1-1-28 (28) 
অসচ্চ সচ্চৈব চ যদ্বিশ্বং সদসতঃ পরম্
পরাবরাণাং স্রষ্টারং পুরাণং পরমব্যযম্॥  1-1-29 (29) 
মঙ্গল্যং মঙ্গলং বিষ্ণুং বরেণ্যমনঘং শুচিম্।
নমস্কৃত্য হৃষীকেশং চরাচরগুরুং হরিম্॥ 1-1-30 (30) 
মহর্ষেঃ পূজিতস্যেহ সর্বলোকৈর্মহাত্মনঃ।
প্রবক্ষ্যামি মতং পুণ্যং ব্যাসস্যাদ্ভুতকর্মণঃ॥ 1-1-31 (31) 
`নমো ভগবতে তস্মৈ ব্যাসায়ামিততেজসে।
যস্য প্রসাদাদ্বক্ষ্যামি নারায়ণকথামিমাম্॥ 1-1-32 (32) 
সর্বাশ্রমাভিশমনং সর্বতীর্থাবগাহনম্।
ন তথা ফলদ সূতে নারায়ণকথা যথা॥ 1-1-33 (33) 
নাস্তি নারায়ণসমং ন ভূতং ন ভবিষ্যতি।
এতেন সত্যবাক্যেন সর্বার্থান্সাধয়াম্যহম্'॥ 1-1-34 (34) 
আচখ্যুঃ কবয়ঃ কেচিৎসংপ্রত্যাচক্ষতে পরে।
আখ্যাস্যন্তি তথৈবান্য ইতিহাসমিমং ভুবি॥ 1-1-35 (35) 
ইদং তু ত্রিষু লোকেষু মহজ্জ্ঞানং প্রতিষ্ঠিতম্।
বিস্তরৈশ্চ সমাসৈশ্চ ধার্যতে যদ্দ্বিজাতিভিঃ॥ 1-1-36 (36) 
অলঙ্কৃতং শুভৈঃ শব্দৈঃ সময়ৈর্দিব্যধনুষৈঃ।
ছন্দোবৃত্তৈশ্চ বিবিধৈরন্বিতং বিদুষাংপ্রিয়ম্॥ 1-1-37 (37) 
তপসা ব্রহ্মচর্যেণ ব্যস্য বেদং সনাতনম্।
ইতিহাসমিমং চক্রে পুণ্যং সত্যবতীসুতঃ॥ 1-1-38 (38) 
`পুণ্যে হিমবতঃ পাদে মেধ্যে গিরিগুহালয়ে।
বিশোধ্য দেহং ধর্মাত্মা দর্ভসংস্তরমাশ্রিতঃ॥ 1-1-39 (39) 
শুচিঃ সনিয়মো ব্যাসঃ শান্তাত্মাতপসি স্থিতঃ
ভারতস্যেতিহাসস্য ধর্মেণান্বীক্ষ্য তাং গতিম্॥  1-1-40 (40) 
প্রবিশ্য যোগং জ্ঞানেন সোঽপশ্যৎসর্বমন্ততঃ॥  1-1-41 (41) 
নিষ্প্রভেঽস্মিন্নিরালোকে সর্বতস্তমসা বৃতে।
বৃহদণ্ডমভূদেকং প্রজানাং বীজমব্যযম্॥ 1-1-42 (42) 
যুগস্যাদিনিমিত্তং তন্মহদ্দিব্যং প্রচক্ষত।
ব্যস্মিংস্তচ্ছ্রূয়তে সত্যংজ্যোতির্ব্রহ্ম সনাতনম্॥ 1-1-43 (43) 
অদ্ভুতং চাপ্যচিন্ত্যং চ সর্বত্র সমতাং মতম্।
অব্যক্তং কারণং সূক্ষ্মং যত্তৎসদসদাত্মকম্॥ 1-1-44 (44) 
যস্মিন্পিতামহো জজ্ঞে প্রভুরেকঃ প্রজাপতিঃ।
ব্রহ্মা সুরগুরুঃ স্থাণুর্মনুঃ কঃ পরমেষ্ঠ্যথ॥ 1-1-45 (45) 
প্রাচেতসস্তথা দক্ষো দক্ষপুত্রাশ্চ সপ্তবৈ।
ততঃ প্রজানাং পতয়ঃ প্রাভবন্নেকবিংশতিঃ॥ 1-1-46 (46) 
পুরুষশ্চাপ্রমেয়াত্মা যং সর্বঋষয়ো বিদু।
বিশ্বেদেবাস্তথাঽঽদিত্যা বসবোঽথাশ্বিনাবপি॥ 1-1-47 (47) 
যক্ষাঃ সাধ্যাঃ পিশাচাশ্চ গুহ্যকাঃ পিতরস্তথা।
ততঃ প্রসূতা বিদ্বাংসঃ শিষ্টা ব্রহ্মর্ষিসত্তমাঃ॥ 1-1-48 (48) 
মহর্ষয়শ্চ বহবঃ সর্বৈঃ সমুদিতা গুণৈঃ।
আতো দ্যৌঃ পৃথিবী বায়ুরন্তরিক্ষং দিশস্তয়া॥ 1-1-49 (49) 
সংবৎসরর্তবো মাসাঃ পক্ষাহোরাত্রয়ঃ ক্রমাৎ।
যচ্চান্যদপি তৎসর্বং সংভূতং লোকসাক্ষিকম্॥ 1-1-50 (50) 
যদিদং দৃশ্যতে কিংচিদ্বূতং স্থাবরজঙ্গমম্।
পুনঃসংক্ষিপ্যতে সর্বং জগৎপ্রাপ্তে যুগক্ষয়ে॥ 1-1-51 (51) 
যথর্তুষ্বৃতুলিঙ্গানি নানারূপাণি পর্যযে।
দৃশ্যন্তে তানি তান্যেব তথা ভাবা যুগাদিষু॥ 1-1-52 (52) 
এবমেতদনাদ্যন্তং ভূতসংঘাতকারকম্।
অনাদিনিধনং লোকে চক্রং সংপরিবর্ততে॥ 1-1-53 (53) 
ত্রয়স্ত্রিংশৎসহস্রাণি ত্রয়স্ত্রিংশচ্ছতানি চ।
ত্রয়স্ত্রিংশচ্চ দেবনাং সৃষ্টিঃ সংক্ষেপলক্ষণা॥ 1-1-54 (54) 
দিবঃ পুত্রো বৃহদ্ভানুশ্চক্ষুরাত্মা বিভাবসুঃ।
সবিতা স ঋচীকোঽর্কো ভানুরাশাবহো রবিঃ॥ 1-1-55 (55) 
পুত্রা বিবস্বতঃ সর্বে মনুস্তেষাং তথাঽবরঃ।
দেবভ্রাট্ তনয়স্তস্য সুভ্রাডিতি ততঃ স্মৃতঃ॥ 1-1-56 (56) 
সুভ্রাজস্তু ত্রয়ঃ পুত্রাঃ প্রজাবন্তো বহুশ্রুতাঃ।
দশজ্যোতিঃ শতজ্যোতিঃ সহস্রজ্যোতিরেব চ॥ 1-1-57 (57) 
দশপুত্রসহস্রাণি দশজ্যোতের্মহাত্মনঃ।
ততো দশগুণাশ্চান্যে শতজ্যোতেরিহাত্মজাঃ॥ 1-1-58 (58) 
ভূয়স্ততো দশগুণাঃ সহস্রজ্যোতিষঃ সুতাঃ।
তেভ্যোঽয়ং কুরুবংশশ্চ যদূনাং ভরতস্য চ॥ 1-1-59 (59) 
যয়াতীক্ষ্বাকৃবংশশ্চ রাজর্ষীণাং চ সর্বশঃ।
সংভূতা বহবো বংশা ভূতসর্গাঃ সুবিস্তরাঃ॥ 1-1-60 (60) 
ভূতস্থানানি সর্বাণি রহস্যং ত্রিবিধং চ যৎ।
বেদা যোগঃ সবিজ্ঞানো ধর্মোঽর্থঃ কাম এব চ॥ 1-1-61 (61) 
ধর্মার্থকাময়ুক্তানি শাস্ত্রাণি বিবিধানি চ।
লোকয়াত্রাবিধান চ সর্ব তদ্দৃষ্টবানৃষিঃ॥ 1-1-62 (62) 
`নীতির্ভরতবংশস্য বিস্তারশ্চৈব সর্বশঃ।'
ইতিহাসাঃ সহব্যাখ্যা বিবিধাশ্রুতয়োঽপি চ॥  1-1-63 (63) 
ইহ সর্বমনুক্রান্তমুক্তং গ্রন্থস্য লক্ষণম্।
`সংক্ষেপেণেতিহাসস্য ততো বক্ষ্যতি বিস্তরম্॥'  1-1-64 (64) 
বিস্তীর্যৈতন্মহজ্জ্ঞানমৃষিঃ সংক্ষিপ্য চাব্রবীৎ।
ইষ্টং হি বিদুষাং লোকে সমাসব্যাসধারণম্॥ 1-1-65 (65) 
মন্বাদি ভারতং কেচিদাস্তীকাদি তথাঽপরে।
তথোপরিচরাদ্যন্যে বিপ্রাঃ সম্যগধীয়িরে॥ 1-1-66 (66) 
বিবিধং সংহিতাজ্ঞানং দীপয়ন্তি মনীষিণঃ।
ব্যাখ্যাতুং কুশলাঃ কেচিদ্গ্রন্থান্ধারয়িতুং পরে॥ 1-1-67 (67) 
তপসা ব্রহ্মচর্যেণ ব্যস্য বেদং সনাতনম্।
ইতিহাসমিমং চক্রে পুণ্যং সত্যবতীৎসুতঃ॥ 1-1-68 (68) 
পরাশরাত্মজো বিদ্বান্ব্রহ্মর্ষিঃ সংশিতব্রতঃ।
মাতুর্নিয়োগাদ্ধর্মাত্মা গাঙ্গেয়স্য চ ধীমতঃ॥ 1-1-69 (69) 
ক্ষেত্রে বিচিত্রবীর্যস্য কৃষ্ণদ্বৈপায়নঃ পুরা।
ত্রীনগ্নীনিব কৌরব্যাঞ্জনয়ামাস বীর্যবান্॥ 1-1-70 (70) 
উৎপাদ্য ধৃতরাষ্ট্রং চ পাণ্ডুং বিদুরমেব চ।
জগাম তপসে ধীমান্পুনরেবাশ্রমং প্রতি॥ 1-1-71 (71) 
তেষু জাতেষু বৃদ্ধেষু গতেষু পরমাং গতিম্।
অব্রবীদ্ভারতং লোকে মানুষেঽস্মিন্মহানৃষিঃ॥ 1-1-72 (72) 
জনমেজয়েন পৃষ্টঃ সন্ব্রাহ্মণৈশ্চ সহস্রশঃ।
শশাস শিষ্যমাসীনং বৈশম্পায়নমন্তিকে॥ 1-1-73 (73) 
স সদস্যৈঃ সহাসীনং শ্রাবয়ামাস ভারতম্।
কর্মান্তরেষু যজ্ঞস্য চোদ্যমানঃ পুনঃ পুনঃ॥ 1-1-74 (74) 
বিস্তারং কুরুবংশস্য গান্ধার্যা ধর্মশীলতাম্।
ক্ষত্তুঃ প্রজ্ঞাং ধৃতিং কুন্ত্যাঃ সম্যগ্দ্বৈপায়নোব্রবীৎ॥ 1-1-75 (75) 
বাসুদেবস্য মাহাত্ম্যং পাণ্ডবানাং চ সত্যতাম্।
দুর্বৃত্তং ধার্তরাষ্ট্রাণামুক্তবান্ভগবানৃষিঃ॥ 1-1-76 (76) 
ইদং শতসহস্রং তু শ্লোকানাং পুণ্যকর্মণাম্।
উপাখ্যানৈঃ সহ জ্ঞেয়ং শ্রাব্যং ভারতমুত্তমম্॥ 1-1-77 (77) 
চতুর্বিংশতিসাহস্রীং চক্রে ভারতসংহিতাম্।
উপাখ্যানৈর্বিনা তাবদ্ভারতং প্রোচ্যতে বুধৈঃ॥ 1-1-78 (78) 
ততোঽধ্যর্ধশতং ভূয়ঃ সংক্ষেপং কৃতবানৃষিঃ।
অনুক্রমণিকাধ্যায়ং বৃত্তান্তং সর্বপর্বণাম্॥ 1-1-79 (79) 
তস্যাখ্যানবরিষ্ঠস্য কৃৎবা দ্বৈপায়নঃ প্রভুঃ।
কথমধ্যাপয়ানীহ শিষ্যানিত্যন্বচিন্তয়ৎ॥ 1-1-80 (80) 
তস্য তচ্চিন্তিতং জ্ঞাৎবা ঋষের্দ্বৈপায়নস্য চ।
তত্রাজগাম ভগবান্ব্রহ্মা লোকগুরুঃ স্বয়ম্॥ 1-1-81 (81) 
প্রীত্যর্থং তস্য চৈবর্ষের্লোকানাং হিতকাম্যযা।
তং দৃষ্ট্বা বিস্মিতো ভূৎবা প্রাঞ্জলিঃ প্রণতঃ স্থিতঃ॥ 1-1-82 (82) 
আসনং কল্পয়ামাস সর্বৈর্মুনিগণৈর্বৃতঃ॥  1-1-83 (83) 
হিরণ্যমর্ভমাসীনং তস্মিংস্তু পরমাসনে।
পরিবৃত্যাসনভ্যাশে বাসবেয়ঃ স্থিতোঽভবৎ॥ 1-1-84 (84) 
অনুজ্ঞাতোঽথ কৃষ্ণস্তু ব্রহ্মণা পরমেষ্ঠিনা।
নিষসাদাসনাভ্যাশে প্রীয়মাণঃ শুচিস্মিতঃ॥ 1-1-85 (85) 
উবাচ স মহাতেজা ব্রহ্মাণং পরমেষ্ঠিনম্।
কৃতং ময়েদং ভগবন্কাব্যং পরমপূজিতম্॥ 1-1-86 (86) 
ব্রহ্মন্বেদরহস্য চ যচ্চান্যৎস্থাপিতং ময়া।
সাঙ্গোপনিষদাং চৈব বেদানাং বিস্তরক্রিয়া॥ 1-1-87 (87) 
ইতিহাসপুরাপানামুন্মেষং নিমিষং চ যৎ।
ভূতং ভব্যং ভবিষ্যচ্চ ত্রিবিধং কালসংজ্ঞিতম্॥ 1-1-88 (88) 
জরামৃত্যুভয়ব্যাধিভাবাভাববিনিশ্চয়ঃ।
বিবিধস্য চ ধর্মস্য হ্যাশ্রমাণাং চ লক্ষণম্॥ 1-1-89 (89) 
চাতুর্বর্ণ্যবিধানং চ পুরাণানাং চ কৃৎস্নশঃ।
তপসো ব্রহ্মচর্যস্য পৃথিব্যাশ্চন্দ্রসূর্যযোঃ॥ 1-1-90 (90) 
গ্রহনক্ষত্রতারাণাং প্রমাণং চ যুগৈঃ সহ।
ঋচো যজূষি সামানি বেদাধ্যাত্মং তথৈব চ॥ 1-1-91 (91) 
ন্যায়শিক্ষা চিকিৎসা চ দানং পাশুপতং তথা।
ইতি নৈকাশ্রয়ং জন্ম দিব্যমানুষসংজ্ঞিতম্॥ 1-1-92 (92) 
তীর্থানাং চৈব পুণ্যানাং দেশানাং চৈব কীর্তনম্।
নদীনাং পর্বতানাং চ বনানাং সাগরস্য চ॥ 1-1-93 (93) 
পুরাণাং চৈব দিব্যানাং কল্পানাং যুদ্ধকৌশলম্।
বাক্যজাতিবিশেষাশ্চ লোকয়াত্রাক্রমশ্চ যঃ॥ 1-1-94 (94) 
যচ্চাপি সর্বগং বস্তু তচ্চৈব প্রতিপাদিতম্।
পরং ন লেখকঃ কশ্চিদেতস্য ভুবি বিদ্যতে॥ 1-1-95 (95) 
ব্রহ্মোবাচ। 1-1-96 (4) 
তপোবিশিষ্টদপি বৈ বসিষ্ঠান্মুনিপুংগবাৎ।
মন্যে শ্রেষ্ঠব্যং ৎবাং বৈ রহস্যজ্ঞানবেদনাৎ॥ 1-1-96 (96) 
জন্মপ্রভৃতি সত্যাং তে বেদ্মি গাং ব্রহ্মবাদিনীম্।
ৎবয়াচ কাব্যমিত্যুক্তং তস্মাৎকাব্যং ভবিষ্যতি॥ 1-1-97 (97) 
অস্য কাব্যস্য কবয়ো ন সমর্থা বিশেষণে।
বিশেষণে গৃহস্থস্য শেষাস্ত্রয় ইবাশ্রমাঃ॥ 1-1-98 (98) 
`জডান্ধবধিরোন্মত্তং তমোভূতং জগদ্ভবেৎ।
যদি জ্ঞানহুতাশেন ৎবয়া নোজ্জ্বলিয়ং ভবেৎ॥ 1-1-99 (99) 
তমসান্ধস্য লোকস্য বেষ্টিতস্য স্বকর্মভিঃ।
জ্ঞানাঞ্জনশলাকাভির্বুদ্ধিনেত্রোৎসবঃ কৃতঃ'॥ 1-1-100 (100) 
ধর্মার্থকামমোক্ষার্থৈঃ সমাসব্যাসকীর্তনৈঃ।
ৎবয়া ভারতসূর্যেণ নৃণাং বিনিহতং তমঃ॥ 1-1-101 (101) 
পুরাণপূর্ণচন্দ্রেণ শ্রুতিজ্যোৎস্নাপ্রকাশিনা।
নৃণাং কুমুদসৌম্যানাং কৃতং বুদ্ধিপ্রসাদনম্॥ 1-1-102 (102) 
ইতিহাসপ্রদীপেন মোহাবরণঘাতিনা।
লোকগর্ভগৃহং কৃৎস্নং যথাবৎসংপ্রকাশিতম্॥ 1-1-103 (103) 
সংগ্রহাধ্যায়বীজো বৈ পৌলোমাস্তীকমূলবান্।
সংভবস্কন্ধবিস্তারঃ সভাপর্ববিটঙ্কবান্॥ 1-1-104 (104) 
আরণ্যপর্বরূপাঢ্যো বিরাটোদ্যোগসারবান্।
ভীষ্মপর্বমহাশাখো দ্রোণপর্বপলাশবান্॥ 1-1-105 (105) 
কর্ণপর্বসিতৈঃ পুষ্পৈঃ শল্যপর্বসুগন্ধিভিঃ।
স্ত্রীপর্বৈষীকবিশ্রামঃ শান্তিপর্বমহাফলঃ॥ 1-1-106 (106) 
অশ্বমেধামৃতসস্ৎবাশ্রমস্থানসংশ্রয়ঃ।
মৌসলশ্রুতিসংক্ষেপঃ শিষ্টদ্বিজনিষেবিতঃ॥ 1-1-107 (107) 
সর্বেষাং কবিমুখ্যানামুপজীব্যো ভবিষ্যতি।
পর্জন্যইব ভূতানামক্ষয়ো ভারদ্রুমঃ॥ 1-1-108 (108) 
কাব্যস্য লেখনার্থায় গণেশঃ স্মর্যতাং মুনে।  1-1-109 (109) 
সৌতিরুবাচ। 1-1-110 (5) 
এবমাভাষ্য তং ব্রহ্মা জগাম স্বং নিবেশনম্।
ভগবান্স জগৎস্রষ্টা ঋষিদেবগণৈঃ সহ॥ 1-1-110 (110) 
ততঃ সস্মার হেরম্বং ব্যাসঃ সত্যবতীসুতঃ॥  1-1-111 (111) 
স্মৃতমাত্রো গণেশানো ভক্তচিন্তিতপূরকঃ।
তত্রাজগাম বিঘ্নেশো বেদব্যাসো যতঃ স্থিতঃ॥ 1-1-112 (112) 
পূজিতশ্চোপবিষ্টশ্চ ব্যাসেনোক্তস্তদানঘ।
লেখকো ভারতস্যাস্য ভব ৎবং গণনায়ক॥
ময়ৈব প্রোচ্যমানস্য মনসা কল্পিতস্য চ॥  1-1-113 (113) 
শ্রুৎবৈতৎপ্রাহ বিঘ্নেশো যদি মে লেখনী ক্ষণম্।
লিখতো নাবতিষ্ঠেত তদা স্যাং লেখকো হ্যহম্॥ 1-1-114 (114) 
ব্যাসোঽপ্যুবাচ তং দেবমবুদ্ধ্বা মা লিখ ক্বচিৎ।
ওমিত্যুক্ৎবা গণেশোপি বভূব কিল লেখকঃ॥ 1-1-115 (115) 
গ্রন্থগ্রন্থিং তদা চক্রে মুনির্গূঢং কুতূহলাৎ।
যস্মিন্প্রতিজ্ঞয়া প্রাহ মুনির্দ্বৈপায়নস্ৎবিদম্॥ 1-1-116 (116) 
অষ্টৌ শ্লোকসহস্রাণি অষ্টৌ শ্লোকশতানি চ।
অহং বেদ্মি শুকো বেত্তি সংজয়ো বেত্তি বা ন বা॥ 1-1-117 (117) 
তচ্ছ্লোককূটমদ্যাপি গ্রথিতং সুদৃঢং মুনে।
ভেত্তুং ন শক্যতেঽর্থস্যং গূঢৎবাৎপ্রশ্রিতস্য চ॥ 1-1-118 (118) 
সর্বজ্ঞোপি গণেশো যৎক্ষণমাস্তে বিচারয়ন্।
তাবচ্চকার ব্যাসোপি শ্লোকানন্যান্বহূনপি॥ 1-1-119 (119) 
তস্য বৃক্ষস্য বক্ষ্যামি শাখাপুষ্পফলোদয়ম্।
স্বাদুমেধ্যরসোপেতমচ্ছেদ্যমমরৈরপি॥ 1-1-120 (120) 
অনুক্রমণিকাধ্যায়ং বৃত্তান্তং সর্বপর্বণাম্।
ইদং দ্বৈপায়নঃ পূর্বং পুত্রমধ্যাপয়চ্ছুকম্॥ 1-1-121 (121) 
ততোঽন্যেভ্যোঽনুরূপেভ্যঃ শিষ্যেভ্যঃ প্রদদৌ প্রভু
ষষ্টিং শতসহস্রাণি চকারান্যাং স সংহিতাম্। 
ত্রিংশচ্ছতসহস্রং চ দেবলোকে প্রতিষ্ঠিতম্॥  1-1-122 (122) 
পিত্র্যে পঞ্চদশ প্রোক্তং রক্ষোয়ক্ষে চতুর্দশ।
একং শতসহস্রং তু মানুষেষু প্রতিষ্ঠিতম্॥ 1-1-123 (123) 
নারদোঽশ্রাবয়দ্দেবানসিতো দেবলঃ পিতৃন্।
গন্ধর্বয়ক্ষরক্ষাংসি শ্রাবয়ামাস বৈ শুকঃ॥ 1-1-124 (124) 
`বৈশম্পায়নবিপ্রর্ষিঃ শ্রাবয়ামাস পার্থিবম্।
পারিক্ষিতং মহাত্মানং নাম্না তু জনমেজয়ম্'॥ 1-1-125 (125) 
অস্মিংস্তু মানুষে লোকে বৈশম্পায়ন উক্তবান্।
শিষ্যো ব্যাসস্য ধর্মাত্মা সর্ববেদবিদাং বরঃ॥ 1-1-126 (126) 
একং শতসহস্রং তু ময়োক্তং বৈ নিবোধত॥  1-1-127 (127) 
দুর্যোধনো মন্যুময়ো মহাদ্রুমঃ
কর্ণঃ স্কন্ধঃ শকুনিস্তস্য শাখাঃ। 
দুশ্শাসনঃ পুষ্পফলে সমৃদ্ধে
মূলং রাজা ধৃতরাষ্ট্রোঽমনীষি।  1-1-128 (128) 
যুধিষ্ঠিরে ধর্মময়ো মহাদ্রুমঃ
স্কন্ধোঽর্জুনো ভীমসেনোঽস্য শাখাঃ। 
মাদ্রীসুতৌ পুষ্পফলে সমৃদ্ধে
মূলং কৃষ্ণো ব্রহ্ম চ ব্রাহ্মণাশ্চ॥  1-1-129 (129) 
পাণ্ডুর্জিৎবা বহূন্দেশান্যুধা বিক্রমণেন চ।
অরণ্যে মৃগয়াশীলো ন্যবসৎসজনস্তথা॥ 1-1-130 (130) 
মৃগব্যবায়নিধনাৎকৃচ্ছ্রাং প্রাপ স আপদম্।
জন্মপ্রভৃতি পার্থানাং তত্রাচারবিধিক্রমঃ॥ 1-1-131 (131) 
মাত্রোরভ্যুপপত্তিশ্চ ধর্মোপনিষদং প্রতি।
ধর্মানিলেন্দ্রাংস্তাভিঃ সাঽঽজুহাব সুতবাঞ্ছয়া॥ 1-1-132 (132) 
`ততো ধর্মোপনিষদং ভূৎবা ভর্তুঃ প্রিয়া পৃথা।
ধর্মানিলেন্দ্রাংস্তাভিঃ সাঽঽজুহাব সুতবাঞ্ছয়া॥ 1-1-133 (133) 
তদ্দত্তোপনিষন্মাদ্রী চাশ্বিনাবাজুহাব চ।
জাতাঃ পার্থাস্ততঃ সর্বে কুন্ত্যা মাদ্র্যাশ্চ মন্ত্রতঃ।' 
তাপসৈঃ সহ সংবৃদ্ধা মাতৃভ্যাং পরিরক্ষিতাঃ॥  1-1-134 (134) 
মেধ্যারণ্যেষু পুণ্যেষু মহতামাশ্রমেষু চ।
`তেষু জাতেষু সর্বেষু পাণ্ডবেষু মহাত্মসু॥ 1-1-135 (135) 
মাদ্র্যা তু সহ সংগম্য ঋষিশাপপ্রভাবতঃ।
মৃতঃ পাণ্ডুর্মহাপুণ্যে শতশৃঙ্গে মহাগিরৌ॥'  1-1-136 (136) 
ঋষিভিশ্চ সমানীতা ধার্তরাষ্ট্রান্প্রতি স্বয়ম্।
শিশবশ্চাভিরূপাশ্চ জটিলা ব্রহ্মচারিণঃ॥ 1-1-137 (137) 
পুত্রাশ্চ ভ্রাতরশ্চেমে শিষ্যাশ্চ সুহৃদশ্চ বঃ।
পাণ্ডবা এত ইত্যুক্ৎবা মুনয়োঽন্তর্হিতাস্ততঃ॥ 1-1-138 (138) 
তাংস্তৈর্নিবেদিতান্দৃষ্ট্বা পাণ্ডবান্কৌরবাস্তদা।
শিষ্টাশ্চ বর্ণাঃ পৌরা যে তে হর্ষাচ্চুক্রুশুর্ভৃশম্॥ 1-1-139 (139) 
আহুঃ কেচিন্ন তস্যৈতে তস্যৈত ইতি চাপরে।
যদা চিরমৃতঃ পাণ্ডুঃ কথং তস্যেতদি চাপরে॥ 1-1-140 (140) 
স্বাগতং সর্বথা দিষ্ট্যা পাণ্ডোঃ পশ্যাম সন্ততিম্।
উচ্যতাং স্বাগতমিতি বাচোঽশ্রূয়ন্ত সর্বশঃ॥ 1-1-141 (141) 
তস্মিন্নুপরতে শব্দে দিশঃ সর্বা নিনাদয়ন্।
অন্তর্হিতানাং ভূতানাং নিঃস্বনস্তুমুলীঽভবৎ॥ 1-1-142 (142) 
পুষ্পবৃষ্টিঃ শুভা গন্ধাঃ শঙ্খদুন্দুভিনিঃস্বনাঃ।
আসন্প্রবেশে পার্থানাং তদদ্ভুতমিবাভবৎ॥ 1-1-143 (143) 
তৎপ্রীত্যা চৈব সর্বেষাং পৌরাণাং হর্ষসংভবঃ।
শব্দ আসীন্মহাংস্তত্র দিবস্পৃক্কীর্তিবর্ধনঃ॥ 1-1-144 (144) 
তেঽধীত্য নিখিলান্বেদাঞ্শাস্ত্রাণি বিবিধানি চ।
ন্যবসন্পাণ্ডবাস্তত্র পূজিতা অকুতোভয়াঃ॥ 1-1-145 (145) 
যুধিষ্ঠিরস্য শৌচেন প্রীতাঃ প্রকৃতয়োঽভবন্।
ধৃত্যা চ ভীমসেনস্য বিক্রমেণার্জুনস্য চ॥ 1-1-146 (146) 
গুরুশুশ্রূষয়া কুন্ত্যা যময়োর্বিনয়েন চ।
তুতোষ লোকঃ সকলস্তেষাং শৌর্যগুণেন চ॥ 1-1-147 (147) 
সমবায়ে ততো রাজ্ঞাং কন্যাং ভর্তৃস্বয়ংবরাম্।
প্রাপ্তবানর্জুনঃ কৃষ্ণাং কৃৎবা কর্ম সুদুষ্করম্॥ 1-1-148 (148) 
ততঃ প্রভৃতি লোকেঽস্মিন্পূজ্যঃ সর্বধনুষ্মতাম্।
আদিত্য ইব দুষ্প্রেক্ষ্যঃ সমরেষ্বপি চাভবৎ॥ 1-1-149 (149) 
স সর্বান্পার্থিবাঞ্জিৎবা সর্বাংশ্চ মহতো গণান্।
আজহারার্জুনো রাজ্ঞো রাজসূয়ং মহাক্রতুম্॥ 1-1-150 (150) 
অন্নবান্দক্ষিণাবাংশ্চ সর্বৈঃ সমুদিতো গুণৈঃ।
যুধিষ্ঠিরেণ সংপ্রাপ্তো রাজসূয়ো মহাক্রতুঃ॥ 1-1-151 (151) 
সুনয়াদ্বাসুদেবস্য ভীমার্জুনবলেন চ।
ঘাতয়িৎবা জরাসন্ধং চৈদ্যং চ বলগর্বিতম্॥ 1-1-152 (152) 
দুর্যোধনং সমাগচ্ছন্নর্হণানি ততস্ততঃ।
মণিকাঞ্চনরত্নানি গোহস্ত্যশ্বধনানি চ॥ 1-1-153 (153) 
বিচিত্রাণি চ বাসাংসি প্রাবারাবরণানি চ।
কম্বলাজিনরত্নানি রাঙ্কবাস্তরণানি চ॥ 1-1-154 (154) 
সমৃদ্ধাং তাং তথা দৃষ্ট্বা পাণ্ডবানাং তদা শ্রিয়ম্।
ঈর্ষ্যাসমুত্থঃ সুমহাংস্তস্য মন্যুরজায়ত॥ 1-1-155 (155) 
বিমানপ্রতিমাং তত্র ময়েন সুকৃতাং সভাম্।
পাণ্ডবানামুপহৃতাং স দৃষ্ট্বা পর্যতপ্যত॥ 1-1-156 (156) 
তত্রাবহসিতশ্চাসীৎপ্রস্কন্দন্নিব সংভ্রমাৎ।
প্রত্যক্ষং বাসুদেবস্য ভীমেনানভিজাতবৎ॥ 1-1-157 (157) 
স ভোগান্বিবিধান্ভুঞ্জন্রত্নানি বিবিধানি চ।
কথিতো ধৃতরাষ্ট্রস্য বিবর্ণো হরিণঃ কৃশঃ॥ 1-1-158 (158) 
অন্বজানাত্ততো দ্যূতং ধৃতরাষ্ট্রঃ সুতপ্রিয়ঃ।
তচ্ছ্রুৎবা বাসুদেবস্য কোপঃ সমভবন্মহান্॥ 1-1-159 (159) 
নাতিপ্রীতমনাশ্চাসীদ্বিবাদাংশ্চান্বমোদত।
দ্যূতাদীননয়ান্ঘোরান্বিবিধাংশ্চাপ্যুপৈক্ষত॥ 1-1-160 (160) 
নিরস্য বিদুরং ভীষ্মং দ্রোণং শারদ্বতং কৃপম্।
বিগ্রহে তুমুলে তস্মিন্দহন্ক্ষত্রং পরস্পরম্॥ 1-1-161 (161) 
জয়ৎসু পাণ্ডুপুত্রেষু শ্রুৎবা সুমহদপ্রিয়ম্।
দুর্যোধনমতং জ্ঞাৎবা কর্ণস্য শকুনেস্তথা॥ 1-1-162 (162) 
ধৃতরাষ্ট্রশ্চিরং ধ্যাৎবা সংজয়ং বাক্যমব্রবীৎ।
শৃণু সংজয় সর্বং মে নচাসূয়িতুমর্হসি॥ 1-1-163 (163) 
শ্রুতবানসি মেধাবী বুদ্ধিমান্প্রাজ্ঞসংমতঃ।
ন বিগ্রহে মম মতির্ন চ প্রীয়ে কুলক্ষয়ে॥ 1-1-164 (164) 
ন মে বিশেষঃ পুত্রেষু স্বেষু পাম্ডুসুতেষু বা।
বৃদ্ধং মামভ্যসূয়ন্তি পুত্রা মন্যুপরায়ণাঃ॥ 1-1-165 (165) 
অহং ৎবচক্ষুঃ কার্পণ্যাৎপুত্রপ্রীত্যা সহামি তৎ।
মুহ্যন্তং চানুমুহ্যামি দুর্যোধনমচেতনম্॥ 1-1-166 (166) 
রাজসূয়ে শ্রিয়ং দৃষ্ট্বা পাণ্ডবস্য মহৌজসঃ।
তচ্চাবহসনং প্রাপ্য সভারোহণদর্শনে॥ 1-1-167 (167) 
অমর্ষিতঃ স্বয়ং জেতুমশক্তঃ পাণ্ডবান্রণে।
নিরুৎসাহশ্চ সংপ্রাপ্তুং সুশ্রিয়ং ক্ষত্রিয়োঽপি সন্॥ 1-1-168 (168) 
গান্ধাররাজসহিতশ্ছদ্মদ্যূতমমন্ত্রয়ৎ।
তত্র যদ্যদ্যথা জ্ঞাতং ময়াং সংজয় তচ্ছৃণু॥ 1-1-169 (169) 
শ্রুৎবা তু মম বাক্যানি বুদ্ধিয়ুক্তানি তত্ৎবতঃ।
ততো জ্ঞাস্যসি মাং সৌতে প্রজ্ঞাটচক্ষুষমিত্যুত॥ 1-1-170 (170) 
যদাঽশ্রৌষং ধনুরায়ম্য চিত্রং
বিদ্ধং লক্ষ্যং পাতিতং বৈ পৃথিব্যাম্। 
কৃষ্ণাং হৃতাং প্রেক্ষতাং সর্বরাজ্ঞাং
তদা নাশংসে বিজয়ায় সংজয়॥  1-1-171 (171) 
যদাঽশ্রৌষং দ্বারকায়াং সুভদ্রাং
প্রসহ্যোঢাং মাধবীমর্জুনেন। 
ইন্দ্রপ্রস্থং বৃষ্ণিবীরৌ চ যাতৌ
তদা নাশংসে বিজয়ায় সংজয়॥  1-1-172 (172) 
যদাঽশ্রৌষং দেবরাজং প্রবৃষ্টং
শরৈর্দিব্যৈর্বারিতং চার্জুনেন। 
অগ্নিং তথা তর্পিতং খাণ্ডবে চ
তদা নাশংসে বিজয়ায় সংজয়॥  1-1-173 (173) 
যদাঽশ্রৌষং জাতুষাদ্বেশ্মনস্তা-
ন্মুক্তান্পার্থান্পঞ্চ কুন্ত্যা সমেতান্। 
যুক্তং চৈষাং বিদুরং স্বার্থসিদ্ধ্যৈ
তদা নাশংসে বিজয়ায় সংজয়॥  1-1-174 (174) 
যদাঽশ্রৌষং দ্রৌপদীং রঙ্গমধ্যে
লক্ষ্যং ভিত্ৎবা নির্জিতামর্জুনেন। 
শূরান্পঞ্চালান্পাণ্ডবেয়াংশ্চ যুক্তাং-
স্তদা নাশংসে বিজয়ায় সংজয়॥  1-1-175 (175) 
যদাঽশ্রৌষং মাগধানাং বরিষ্ঠং
জরাসন্ধং ক্ষ্বমধ্যে জ্বলন্তম্। 
দোর্ভ্যাং হতং ভীমসেনেন গৎবা
তদা নাশংসে বিজয়ায় সংজয়॥  1-1-176 (176) 
যদাঽশ্রৌষং দিগ্জয়ে পাণ্ডুপুত্রৈ-
র্বশীকৃতান্ভূমিপালান্প্রসহ্য। 
মহাক্রতুং রাজসূয়ং কৃতং চ
তদা নাশংসে বিজয়ায় সংজয়॥  1-1-177 (177) 
যদাঽশ্রৌষং দ্রৌপদীমশ্রুকণ্ঠীং
সভাং নীতাং দুঃখিতামেকবস্ত্রাম্। 
রজস্বলাং নাথবতীমনাথব-
ত্তদা নাশংসে বিজয়ায় সংজয়॥  1-1-178 (178) 
যদাঽশ্রৌষং বাসসাং তত্র রাশিং
সমাক্ষিপৎকিতবো মন্দবুদ্ধিঃ। 
দুঃশাসনো গতবান্নৈবং চান্তং
তদা নাশংসে বিজয়ায় সংজয়॥  1-1-179 (179) 
যদাঽশ্রৌষং হৃতরাজ্যং যুধিষ্ঠিরং
পরাজিতং সৌবলেনাক্ষবত্যাম্। 
অন্বাগতং ভ্রাতৃভিরপ্রমেয়ৈ-
স্তদা নাশংসে বিজয়ায় সংজয়॥  1-1-180 (180) 
যদাশ্রৌষং বিবিধাস্তত্র চেষ্টা
ধর্মাত্মনাং প্রস্থিতানাং বনায়। 
জ্যেষ্ঠপ্রীত্যা ক্লিশ্যতাং পাণ্ডবানাং
তদা নাশংসে বিজয়ায় সংজয়॥  1-1-181 (181) 
যদাঽশ্রৌষং স্নাতকানাং সহস্রৈ-
রন্বাগতং ধর্মরাজং বনস্থম্। 
ভিক্ষাভুজাং ব্রাহ্মণানাং মহাত্মনাং
তদা নাশংসে বিজয়ায় সংজয়॥  1-1-182 (182) 
`যদাঽশ্রৌষং বনবাসেন পার্থা-
ন্সমাগতান্মহর্ষিভিঃ পুরাণৈঃ। 
উপাস্যমানান্সগণৈর্জাতসখ্যাং-
স্তদা নাশংসে বিজয়ায় সংজর্য॥'  1-1-184 (183) 
যদাশ্রৌষং ত্রিদিবস্থং ধনংজয়ং
শক্রাৎসাক্ষাদ্দিব্যমস্ত্রং যথাবৎ। 
অধীয়ানং শংসিতং সত্যসন্ধং
তদা নাশংসে বিজয়ায় সংজয়॥  1-1-185 (184) 
যদাঽশ্রোষং কালকেয়াস্ততস্তে
পৌলোমানো বরদানাচ্চ দৃপ্তাঃ। 
দেবৈরজেয়া নির্জিতাশ্চার্জুনেন
তদা নাশংসে বিজয়ায় সংজয়॥  1-1-186 (185) 
যদাঽশ্রৌষমসুরাণাং বধার্থে
কিরীটিনং যান্তমমিত্রকর্শনম্। 
কৃতার্থং চাপ্যাগতং শক্রলোকা-
ত্তদা নাশংসে বিজয়ায় সংজয়॥  1-1-187 (186) 
`যদাঽশ্রৌষং তীর্থয়াত্রাপ্রবৃত্তং
পাণ্ডোঃ সুতং সহিতং লোমশেন। 
বৃহদশ্বাদক্ষহৃদয়ং চ প্রাপ্তং
তদা নাশংসে বিজয়ায় সংজয়॥'  1-1-188 (187) 
যদাঽশ্রৌষং বৈশ্রবণেন সার্ধং
সমাগতং ভীমন্যাংশ্চ পার্থান্। 
তস্মিন্দেশে মানুষাণামগম্যে
তদা নাশংসি বিজয়ায় সংজয়া॥  1-1-189 (188) 
যদাঽশ্রৌষং ঘোষয়াত্রাগতানাং
বন্ধং গন্ধর্বৈর্মোক্ষণং চার্জুনেন। 
স্বেষাং সুতানাং কর্ণবুদ্ধৌ রতানাং
তদা নাশংসে বিজয়ায় সংজয়॥  1-1-190 (189) 
যদাঽশ্রৌষং যক্ষরূপেণ ধর্মং
সমাগতং ধর্মরাজেন সূত। 
প্রশ্নান্কাংশ্চিদ্বিব্রুবাণং চ সম্যক্
তদা নাশংসে বিজয়ায় সংজয়॥  1-1-191 (190) 
যদাঽশ্রৌষং ন বিদুর্মামকাস্তান্
প্রচ্ছন্নরূপান্বসতঃ পাণ্ডবেয়ান্। 
বিরাটরাষ্ট্রে সহ কৃষ্ণয়া চ
তদা নাশংসে বিজয়ায় সংজয়॥  1-1-192 (191) 
`যদাঽশ্রৌষং কীচকানাং বরিষ্ঠং
নিষূদিতং ভ্রাতৃশতেন সার্ধম্। 
দ্রৌপদ্যর্থে ভীমসেনেন সঙ্খ্যে
তদা নাশংসে বিজয়ায় সংজয়॥'  1-1-193 (192) 
যদাঽশ্রৌষং মামকানাং বরিষ্ঠা-
ন্ধনংজয়েনৈকরথেন ভগ্নান্। 
বিরাটরাষ্ট্রে বসতা মহাত্মনা
তদা নাশংসে বিজয়ায় সংজয়॥  1-1-194 (193) 
যদাঽশ্রৌষং সৎকৃতং মৎস্যরাজ্ঞা
সুতাং দত্তামুত্তরামর্জুনায়। 
তাং চার্জুনঃ প্রত্যগৃহ্ণাৎসুতার্থে
তদা নাশংসে বিজয়ায় সংজয়॥  1-1-195 (194) 
যদাঽশ্রৌষং নির্জিতস্যাধনস্য
প্রব্রাজিতস্য স্বজনাৎপ্রচ্যুতস্য। 
অক্ষৌহিণীঃ সপ্ত যুধিষ্ঠিরস্য
তদা নাশংসে বিজয়ায় সংজয়॥ 196 ॥  1-1-196 (195) 
যদাঽশ্রৌষং মাধবং বাসুদেবং
সর্বাত্মনা পাণ্ডবার্থে নিবিষ্টম্। 
যস্যেমাং গাং বিক্রমমেকমাহু-
স্তদা নাশংসে বিজয়ায় সংজয়॥  1-1-197 (196) 
যদাঽশ্রৌষং নরনারায়ণৌ তৌ
কৃষ্ণার্জুনৌ বদতো নারদস্য। 
অহং দ্রষ্টা ব্রহ্মলোকে চ সম্যক্
তদা নাশংসে বিজয়ায় সংজয়॥  1-1-198 (197) 
যদাঽশ্রৌষং লোকহিতায় কৃষ্ণং
শমার্থিনমুপয়াতং কুরূণাম্। 
শমং কুর্বাণমকৃতার্থং চ যাতং
তদা নাশংসে বিজয়ায় সংজয়॥ 199 ॥  1-1-199 (198) 
যদাঽশ্রৌষং কর্ণদুর্যোধনাভ্যাং
বুদ্ধিং কৃতাং নিগ্রহে কেশবস্য। 
তং চাত্মানং বহুধা দর্শয়ানং
তদা নাশংসে বিজয়ায় সংজয়॥  1-1-200 (199) 
যদাঽশ্রৌষং বাসুদেবে প্রয়াতে
রথস্যৈকামগ্রতস্তিষ্ঠমানাম্। 
আর্তাং পৃথাং সান্ৎবিতাং কেশবেন
তদা নাশংসে বিজয়ায় সংজয়॥  1-1-201 (200) 
যদাঽশ্রৌষং মন্ত্রিণং বাসুদেবং
তথা ভীষ্মং শান্তনবং চ তেষাম্। 
ভারদ্বাজং চাশিষোঽনুব্রুবাণং
তদা নাশংসে বিজয়ায় সংজয়॥  1-1-202 (201) 
যদা কর্ণো ভীষ্মমুবাচ বাক্যং
নাহং যোৎস্যে যুধ্যমানে ৎবয়ীতি। 
হিৎবা সেনামপচক্রাম চাপি
তদা নাশংসে বিজয়ায় সংজয়॥  1-1-203 (202) 
যদাঽশ্রৌষং বাসুদেবার্জুনৌ তৌ
তথা ধনুর্গাণ্ডিবমপ্রমেয়ম্। 
ত্রীণ্যুগ্রবীর্যাণি সমাগতানি
তদা নাশংসে বিজয়ায় সংজয়॥  1-1-204 (203) 
যদাঽশ্রৌষং কশ্ললেনাভিপন্নে
রথোপস্থে সীদমানেঽর্জুনে বৈ। 
কৃষ্ণং লোকান্দর্শয়ানং শরীরে
তদা নাশংসে বিজয়ায় সংজয়॥  1-1-205 (204) 
যদাঽশ্রৌষং ভীষ্মমিত্রকর্শনং
নিঘ্নন্তমাজাবয়ুতং রথানাম্। 
নৈষাং কশ্চিদ্বধ্যতে খ্যাতরূপ-
স্তদা নাশংসে বিজয়ায় সংজয়॥  1-1-206 (205) 
যদাঽশ্রৌষং চাপগেয়েন সঙ্খ্যে
স্বয়ং মৃত্যুং বিহিতং ধার্মিকেণ। 
তচ্চাকার্ষুঃ পাণ্ডবেয়াঃ প্রহৃষ্টা-
স্তদা নাশংসে বিজয়ায় সংজয়॥  1-1-207 (206) 
যদাঽশ্রৌষং ভীষ্মমত্যন্তশূরং
হতং পার্থেনাহবেষ্বপ্রধৃষ্যম্। 
শিখণ্ডিনং পুরতঃ স্থাপয়িৎবা
তদা নাশংসে বিজয়ায় সংজয়॥  1-1-208 (207) 
যদাঽশ্রৌষং শরতল্পে শয়ানং
বৃদ্ধং বীরং সাদিতং চিত্রপুঙ্খৈঃ। 
ভীষ্মং কৃৎবা সোমকানল্পশেষাং-
স্তদা নাশংসে বিজয়ায় সংজয়॥  1-1-209 (208) 
যদাঽশ্রৌষং শান্তনবে শয়ানে
পানীয়ার্থে চোদিতেনার্জুনেন। 
ভূমিং ভিত্ৎবা তর্পিতং তত্র ভীষ্মং
তদা নাশংসে বিজয়ায় সংজয়॥  1-1-210 (209) 
যদাশ্রৌষং শুক্রসূর্যৌ চ যুক্তৌ
কৌন্তেয়ানামনুলোমৌ জয়ায়। 
নিত্যং চাস্মাঞ্শ্বাপদা ভীষয়ন্তি
তদা নাশংসে বিজয়ায় সংজয়॥  1-1-211 (210) 
যদা দ্রোণো বিবিধানস্ত্রমার্গা-
ন্নিদর্শয়ন্সমরে চিত্রয়োধী। 
ন পাণ্ডবাঞ্শ্রেষ্ঠতরান্নিহন্তি
তদা নাশংসে বিজয়ায়ং সংজয়॥  1-1-212 (211) 
যদাঽশ্রৌষং চাস্মদীয়ান্মহারথা-
ন্ব্যবস্থিতানর্জুনস্যান্তকায়। 
সংশপ্তকান্নিহতানর্জুনেন
তদা নাশংসে বিজয়ায় সংজয়॥  1-1-213 (212) 
যদাঽশ্রৌষং ব্যূহমভেদ্যমন্যৈ-
র্ভারদ্বাজেনাত্তশস্ত্রেণ গুপ্তম্। 
ভিত্ৎবা সৌভদ্রং বীরমেকং প্রবিষ্টং
তদা নাশংসে বিজয়ায় সংজয়॥  1-1-214 (213) 
যদাঽভিমন্যুং পরিবার্য বালং
সর্বে হত্ৎবা হৃষ্টরূপা বভূবুঃ। 
মহারথাঃ পার্থমশক্নুবন্ত-
স্তদা নাশংসে বিজয়ায় সংজয়॥  1-1-215 (214) 
যদাঽশ্রৌষমভিমন্যুং নিহত্য
হর্ষান্মূঢান্ক্রোশতো ধার্তরাষ্ট্রান্। 
ক্রোধাদুক্তং সৈন্ধবে চার্জুনেন
তদা নাশংসে বিজয়ায় সংজয়॥  1-1-216 (215) 
যদাঽশ্রৌষং সৈন্ধবার্থে প্রতিজ্ঞাং
প্রতিজ্ঞাতাং তদ্বধায়ার্জুনেন। 
সত্যাং তীর্ণাং শত্রুমধ্যে চ তেন
তদা নাশংসে বিজয়ায় সংজয়॥  1-1-217 (216) 
যদাঽশ্রৌষং শ্রান্তহয়ে ধনংজয়ে
মুক্ৎবা হয়ান্পায়যিৎবোপবৃত্তান্। 
পুনর্যুক্ৎবা বাসুদেবং প্রয়াতং
তদা নাশংসে বিজয়ায় সংজয়॥  1-1-218 (217) 
যদাঽশ্রৌষং বাহনেষ্বক্ষমেষু
রথোপস্থে তিষ্ঠতা পাণ্ডবেন। 
সর্বান্যোধান্বারিতানর্জুনেন
তদা নাশংসে বিজয়ায় সংজয়॥  1-1-219 (218) 
যদাঽশ্রৌষং নাগবলৈঃ সুদুঃসহং
দ্রোণানীকং যুয়ুধানং প্রমথ্য। 
যাতং বার্ষ্ণেয়ং যত্র তৌ কৃষ্ণপার্থৌ
তদা নাশংসে বিজয়ায় সংজয়॥  1-1-220 (219) 
যদাঽশ্রৌষং কর্ণমাসাদ্য মুক্তং
বধাদ্ভীমং কুৎসয়িৎবা বচোভিঃ। 
ধনুষ্কোট্যাঽঽতুদ্য কর্ণেন বীরং
তদা নাশংসে বিজয়ায় সংজয়॥  1-1-221 (220) 
যদা দ্রোণঃ কৃতবর্মা কৃপশ্চ
কর্ণো দ্রৌণির্মদ্ররাজশ্চ শূরঃ। 
অমর্ষয়ন্সৈন্ধবং বধ্যমানং
তদা নাশংসে বিজয়ায় সংজয়॥  1-1-222 (221) 
যদাঽশ্রৌষং দেবরাজেন দত্তাং
দিব্যাং শক্তিং ব্যংসিতাং মাধবেন। 
ঘটোৎকচে রাক্ষসে ঘোররূপে
তদা নাশংসে বিজয়ায় সংজয়॥  1-1-223 (222) 
যদাঽশ্রৌষং কর্ণঘটোৎকচাভ্যাং
যুদ্ধে মুক্তাং সূতপুত্রেণ শক্তিম্। 
যয়া বধ্যঃ সমরে সব্যসাচী
তদা নাশংসে বিজয়ায় সংজয়॥  1-1-224 (223) 
যদাঽশ্রৌষং দ্রোণমাচার্যমেকং
ধৃষ্টদ্যুম্নেনাভ্যতিক্রম্য ধর্মম্। 
রথোপস্থে প্রায়গতং বিশস্তং
তদা নাশংসে বিজয়ায় সংজয়॥  1-1-225 (224) 
যদাঽশ্রৌষং দ্রৌণিনা দ্বৈরথস্থং
মাদ্রীসুতং নকুলং লোকমধ্যে। 
সমং যুদ্ধে মণ্ডলেভ্যশ্চরন্তং
তদা নাশংসে বিজয়ায় সংজয়॥  1-1-226 (225) 
যদা দ্রোণে নিহতে দ্রোণপুত্রো
নারায়ণং দিব্যমস্ত্রং বিকুর্বন্। 
নৈষামন্তং গতবান্পাণ্ডবানাং
তদা নাশংসে বিজয়ায় সংজয়॥  1-1-227 (226) 
যদাঽশ্রৌষং ভীমসেনেন পীতং
রক্তং ভ্রাতুর্যুধি দুঃশাসনস্য। 
নিবারিতং নান্যতমেন ভীমং
তদা নাশংসে বিজয়ায় সংজয়॥  1-1-228 (227) 
যদাঽশ্রৌষং কর্ণমত্যন্তশূরং
হতং পার্থেনাহবেষ্বপ্রধৃষ্যম্। 
তস্মিন্ভ্রাতৃণাং বিগ্রহে দেবগুহ্যে
তদা নাশংসে বিজয়ায় সংজয়॥  1-1-229 (228) 
যদাঽশ্রৌষং দ্রোণপুত্রং চ শূরং
দুঃশাসনং কৃতবর্মাণমুগ্রম্। 
যুধিষ্ঠিরং ধর্মরাজং জয়ন্তং
তদা নাশংসে বিজয়ায় সংজয়॥  1-1-230 (229) 
যদাঽশ্রৌষং নিহতং মদ্ররাজং
রণে শূরং ধর্মরাজেন সূত। 
সদা সঙ্গ্রামে স্প্রধতে যস্তু কৃষ্ণং
তদা নাশংসে বিজয়ায় সংজয়॥  1-1-231 (230) 
যদাঽশ্রৌষং কলহদ্যূতমূলং
মায়াবলং সৌবলং পাণ্ডবেন। 
হতং সঙ্গ্রামে সহদেবেন পাপং
তদা নাশংসে বিজয়ায় সংজয়॥  1-1-232 (231) 
যদাঽশ্রৌষং শ্রান্তমেকং শয়ানং
হ্রদং গৎবা স্তম্ভয়িৎবা তদম্ভঃ। 
দুর্যোধনং বিরথং ভগ্নশক্তিং
তদা নাশংসে বিজয়ায় সংজয়॥  1-1-233 (232) 
যদাঽশ্রৌষং পাণ্ডবাংস্তিষ্ঠমানান্
গৎবা হ্রদে বাসুদেবেন সার্ধম্। 
অমর্ষণং ধর্ষয়তঃ সুতং মে
তদা নাশংসে বিজয়ায় সংজয়॥  1-1-234 (233) 
যদাঽশ্রৌষং বিবিধাংশ্চিত্রমার্গান্
গদায়ুদ্ধে মণ্ডলশশ্চরন্তম্। 
মিথ্যা হতং বাসুদেবস্য বুদ্ধ্যা
তদা নাশংসে বিজয়ায় সংজয়॥  1-1-235 (234) 
যদাঽশ্রৌষং দ্রোণপুত্রাদিভিস্তৈ-
র্হতান্পঞ্চালান্দ্রৌপদেয়াংশ্চ সুপ্তান্। 
কৃতং বীভৎসময়শস্যং চ কর্ম
তদা নাশংসে বিজয়ায় সংজয়॥  1-1-236 (235) 
যদাঽশ্রৌষং ভীমসেনানুয়াতে-
নাশ্বত্থাম্না পরমাস্ত্রং প্রয়ুক্তম্। 
ক্রুদ্ধেনৈষীকমবধীদ্যেন গর্ভং
তদা নাশংসে বিজয়ায় সংজয়॥  1-1-237 (236) 
যদাঽশ্রৌষং ব্রহ্মশিরোঽর্জুনেন
স্বস্তীত্যুক্ৎবাঽস্ত্রমস্ত্রেণ শান্তম্। 
অশ্বত্থাম্না মণিরত্নং চ দত্তং
তদা নাশংসে বিজয়ায় সংজয়॥  1-1-238 (237) 
যদাঽশ্রৌষং দ্রোণপুত্রেণ গর্ভে
বৈরাট্যা বৈ পাত্যমানে মহাস্ত্রৈঃ। 
সংজীবয়ামীতি হরেঃ প্রতিজ্ঞাং
তদা নাশংসে বিজয়ায় সংজয়॥  1-1-239 (238) 
দ্বৈপায়নঃ কেশবো দ্রোণপুত্রং
পরস্পেরণাভিশাপৈঃ শশাপ। 
বুদ্ধ্বা চাহং বুদ্ধিহীনোঽদ্য সূত
সংতপ্যে বৈ পুত্রপৌত্রৈশ্চ হীনঃ॥  1-1-240 (239) 
শোচ্যা গান্ধারী পুত্রপৌত্রৈর্বিহীনা
তথা বধ্বা পিতৃভির্ভ্রাতৃভিশ্চ। 
কৃতং কার্যং দুষ্করং পাণ্ডবেয়ৈঃ
প্রাপ্তং রাজ্যমসপত্নং পুনস্তৈঃ॥  1-1-241 (240) 
কষ্টং যুদ্ধে দশ শেষাঃ শ্রুতা মে
ত্রয়োঽস্মাকং পাণ্ডবানাং চ সপ্ত। 
দ্ব্যূনা বিংশতিরাহতাঽক্ষৌহিণীনাং
তস্মিন্সঙ্গ্রামে ভৈরবে ক্ষত্রিয়াণাম্॥  1-1-242 (241) 
তমস্ৎবতীব বিস্তীর্ণং মোহ আবিশতীব মাম্।
সংজ্ঞাং নোপলভে সূত মনো বিহ্বলতীব মে॥ 1-1-243 (242) 
সৌতিরুবাচ। 1-1-244 (6) 
ইত্যুক্ৎবা ধৃতরাষ্ট্রোঽথ বিলপ্য বহু দুঃখিতঃ।
মূর্চ্ছিতঃ পুনরাশ্বস্তঃ সংজয়ং বাক্যমব্রবীৎ॥ 1-1-244 (243) 
ধৃতরাষ্ট্র উবাচ। 1-1-245 (7) 
সংজয়ৈবং গতে প্রাণাংস্ত্যক্তুমিচ্ছামি মা চিরম্।
স্তোকং হ্যপি ন পশ্যামি ফলং জীবিতধারণে॥ 1-1-245 (244) 
সৌতিরুবাচ। 1-1-246 (8) 
তং তথা বাদিনং দীনং বিলপন্তং মহীপতিম্।
নিঃশ্বসন্তং যথা নাগং মুহ্যমানং পুনঃ পুনঃ॥ 1-1-246 (245) 
গাবল্গণিরিদং ধীমান্মহার্থং বাক্যমব্রবীৎ।  1-1-247 (246) 
সংজয় উবাচ।
শ্রুতবানসি বৈ রাজন্মহোৎসাহান্মহাবলান্॥  1-1-247 (9) 
দ্বৈপায়নস্য বদতো নারদস্য চ ধীমতঃ।
মহৎসু রাজবংশেষু গুণৈঃ সমুদিতেষু চ॥ 1-1-248 (247) 
জাতান্দিব্যাস্ত্রবিদুষঃ শক্রপ্রতিমতেজসঃ।
ধর্মেণ পৃথিবীং জিৎবা যজ্ঞৈরিষ্ট্বাপ্তদক্ষিণৈঃ॥ 1-1-249 (248) 
অস্মিঁল্লোকে যশঃ প্রাপ্য ততঃ কালবশং গতান্।
শৈব্যং মহারথং বীরং সৃংজয়ং জয়তাং বরম্॥ 1-1-250 (249) 
সুহোত্রং রন্তিদেবং চ কাক্ষীবন্তমতৌশিজম্।
বাহ্লীকং দমনং চৈদ্যং শর্যাতিমজিতং নলম্॥ 1-1-251 (250) 
বিশ্বামিত্রমমিত্রঘ্নমম্বরীষং মহাবলম্।
মরুত্তং মনুমিক্ষ্বাকুং গয়ং ভরতমেব চ॥ 1-1-252 (251) 
রামং দাশরথিং চৈব শশবিন্দুং ভগীরথম্।
কৃতবীর্যং মহাভাগং তথৈব জনমেজয়ম্॥ 1-1-253 (252) 
যয়াতিং শুভকর্মাণং দেবৈর্যো যাজিতঃ স্বয়ম্।
`চৈত্যযূপাঙ্কিতা ভূমির্যস্যেয়ং সবনাকরা॥ 1-1-254 (253) 
ইতি রাজ্ঞাং চতুর্বিংশন্নারদেন সুরর্ষিণা।
পুত্রশোকাভিতপ্তায় পুরা শ্বৈত্যায় কীর্তিতম্॥ 1-1-255 (254) 
তেভ্যশ্চান্যে গতাঃ পূর্বং রাজানো বলবত্তরাঃ।
মহারথা মহাত্মানঃ সর্বৈঃ সমুদিতা গুণৈঃ॥ 1-1-256 (255) 
পূরুঃ কুরুর্যদুঃ শূরো বিষ্বগশ্বো মহাদ্যুতিঃ।
অণুহো যুবনাশ্বশ্চ ককুৎস্থো বিক্রমী রঘুঃ॥ 1-1-257 (256) 
বিজয়ো বীতিহোত্রোঽহ্গো ভবঃ শ্বেতো বৃহদ্গুরুঃ।
উশীনরঃ শতরথঃ কঙ্কো দুলিদুহো দ্রুমঃ॥ 1-1-258 (257) 
দম্ভোদ্ভবঃ পরো বেনঃ সগরঃ সংকৃতির্নিমিঃ।
অজেয়ঃ পরশুঃ পুণ্ড্রঃ শংভুর্দেবাবৃধোঽনঘঃ॥ 1-1-259 (258) 
দেবাহ্বয়ঃ সুপ্রতিমঃ সুপ্রতীকো বৃহদ্রথঃ।
মহোৎসাহো বিনীতাত্মা সুক্রতুর্নৈষধো নলঃ॥ 1-1-260 (259) 
সত্যব্রতঃ শান্তভয়ঃ সুমিত্রঃ সুবলঃ প্রভুঃ।
জানুজঙ্ঘোঽনরণ্যোঽর্কঃ প্রিয়ভৃত্যঃ শুচিব্রতঃ॥ 1-1-261 (260) 
বলবন্ধুর্নিরামর্দঃ কেতুশৃঙ্গো বৃহদ্বলঃ।
ধৃষ্টকেতুর্বৃহৎকেতুর্দীপ্তকেতুর্নিরাময়ঃ॥ 1-1-262 (261) 
অবিক্ষিচ্চপলো ধূর্তঃ কৃতবন্ধুর্দৃঢেষুধিঃ।
মহাপুরাণসংভাব্যঃ প্রত্যঙ্গঃ পরহা শ্রুতিঃ॥ 1-1-263 (262) 
এতে চান্যে চ রাজানঃ শতশোঽথ সহস্রশঃ।
শ্রূয়ন্তে শতশশ্চান্যে সঙ্খ্যাতাশ্চৈব পদ্মশঃ॥ 1-1-264 (263) 
হিৎবা সুবিপুলান্ভোগান্বুদ্ধিমন্তো মহাবলাঃ।
রাজানো নিধনং প্রাপ্তাস্তব পুত্রৈর্মহত্তরঃ॥ 1-1-265 (264) 
যেষাং দিব্যানি কর্মাণি বিক্রমস্ত্যাগ এব চ।
মাহাত্ম্যমপি চাস্তিক্যং সত্যং শৌচং দয়াঽর্জবম্॥ 1-1-266 (265) 
বিদ্বদ্ভিঃ কথ্যতে লোকে পুরাণৈঃ কবিসত্তমৈঃ।
সর্বর্দ্ধিগুণসংপন্নাস্তে চাপি নিধনং গতাঃ॥ 1-1-267 (266) 
তব পুত্রা দুরাত্মানঃ প্রতপ্তাশ্চৈব মন্যুনা।
লুব্ধা দুর্বৃত্তভূয়িষ্ঠা ন তাঞ্ছোচিতুমর্হসি॥ 1-1-268 (267) 
শ্রুতবানসি মেধাবী বুদ্ধিমান্প্রাজ্ঞসংমতঃ।
যেষাং শাস্ত্রানুগা বুদ্ধির্ন তে মুহ্যন্তি ভারত॥ 1-1-269 (268) 
নিগ্রহানুগ্রহৌ চাপি বিদিতৌ তে নরাধিপ।
নাত্যন্তমেবানুবৃত্তিঃ কার্যা তে পুত্ররক্ষণে॥ 1-1-270 (269) 
ভবিতব্যং তথা তচ্চ নানুশোচিতুমর্হসি।
দৈবং পুরুষকারেণ কো নিবর্তিতুমর্হতি॥ 1-1-271 (270) 
বিধাতৃবিহিতং মার্গং ন কশ্চিদতিবর্ততে।
কালমূলমিদং সর্বং ভাবাভাবৌ সুখাসুখে॥ 1-1-272 (271) 
কালঃ সৃজতি ভূতানি কালঃ সংহরতে প্রজাঃ।
সংহরন্তং প্রজাঃ কালং কালঃ শময়তে পুনঃ॥ 1-1-273 (272) 
কালো বিকুরুতে ভাবান্সর্বাংল্লোকে শুভাশুভান্।
কালঃ সংক্ষিপতে সর্বাঃ প্রজা বিসৃজতে পুনঃ॥ 1-1-274 (273) 
কালঃ সুপ্তেষু জাগর্তি কালো হি দুরতিক্রমঃ।
কালঃ সর্বেষু ভূতেষু চরত্যবিধতঃ সমঃ॥ 1-1-275 (274) 
অতীতানাগতা ভাবা যে চ বর্তন্তি সাংপ্রতম্।
তান্কালনির্মিতান্বুদ্ধ্বা ন সংজ্ঞাং হাতুমর্হসি॥ 1-1-276 (275) 
সৌতিরুবাচ। 1-1-277 (10) 
ইত্যেবং পুত্রশোকার্তং ধৃতরাষ্ট্রং জনেশ্বরম্।
আশ্বাস্য স্বস্থমকরোৎসূতো গাবল্গণিস্তদা॥ 1-1-277 (276) 
ধৃতরাষ্ট্রোঽপি তচ্ছ্রুৎবা ধৃতিমেব সমাশ্রয়ৎ।
দিষ্ট্যেদমাগতমিতি মত্ৎবা স প্রাজ্ঞসত্তমঃ॥ 1-1-278 (277) 
লোকানাং চ হিতার্থায় কারুণ্যান্মুনিসত্তমঃ।
অত্রোপনিষদং পুণ্যাং কৃষ্ণদ্বৈপায়নোঽব্রবীৎ॥ 1-1-279 (278) 
বিদ্বদ্ভিঃ কথ্যতে লোকে পুরাণে কবিসত্তমৈঃ।
ভারতাধ্যযনং পুণ্যমপি পাদমধীয়তঃ। 
শ্রদ্দধানস্য পূয়ন্তে সর্বপাপান্যশেষতঃ॥  1-1-280 (279) 
দেবা দেবর্ষয়ো হ্যত্র তথা ব্রহ্মর্ষয়োঽমলাঃ।
কীর্ত্যন্তে শুমকর্মাণস্তথা যক্ষা মহোরগাঃ॥ 1-1-281 (280) 
ভগবান্বাসুদেবশ্চ কীর্ত্যতেঽত্র সনাতনঃ।
স হি সত্যমৃতং চৈব পবিত্রং পুণ্যমেব চ॥ 1-1-282 (281) 
শাশ্বতং ব্রহ্ম পরমং ধ্রুবং জ্যোতিঃ সনাতনম্।
যস্য দিব্যানি কর্মাণি কথন্তি মনীষিণঃ॥ 1-1-283 (282) 
অসৎসৎসদসচ্চৈব যস্মাদ্বিশ্বং প্রবর্ততে।
সন্ততিশ্চ প্রবৃত্তিশ্চ জন্মমৃত্যুপুনর্ভবাঃ॥ 1-1-284 (283) 
অধ্যাত্মং শ্রূয়তেং যত্র পঞ্চভূতগুণাত্মকম্।
অব্যক্তাদি পরং যচ্চ স এব পরিগীয়তে॥ 1-1-285 (284) 
যং ধ্যায়ন্তি সদা মুক্তা ধ্যানয়োগবলান্বিতাঃ।
প্রতিবিম্বমিবাদর্শে পশ্যন্ত্যাত্মন্যবস্থিতম্॥ 1-1-286 (285) 
শ্রদ্দধানঃ সদা যুক্তঃ সদা ধর্মপরায়ণঃ।
আসেবন্নিমমধ্যায়ং নরঃ পাপাৎপ্রমুচ্যতে॥ 1-1-287 (286) 
অনুক্রমণিকাধ্যায়ং ভারতস্যেমমাদিতঃ।
আস্তিকঃ সততং শৃণ্বন্ন কৃচ্ছ্রেষ্ববসীদতি॥ 1-1-288 (287) 
উভে সন্ধ্যে জপন্কিংচিৎসদ্যো মুচ্যেত কিল্বিষাৎ।
অনুক্রমণ্যা যাবৎস্যাদহ্নারাত্র্যা চ সংচিতম্॥ 1-1-289 (288) 
ভারতস্য বপুর্হ্যেতৎসত্যং চামৃতমেব চ।
নবনীতং যথা দধ্নো দ্বিপদাং ব্রাহ্মণো যথা॥ 1-1-290 (289) 
আরণ্যকং চ বেদেভ্য ওষধিভ্যোঽমৃতং যথা।
হ্রদানামুদধিঃ শ্রেষ্ঠো গৌর্বরিষ্ঠা চতুষ্পদাম্॥ 1-1-291 (290) 
যথৈতানীতিহাসানাং তথা ভারতমুচ্যতে।
যশ্চৈনং শ্রাবয়েচ্ছ্রাদ্ধে ব্রাহ্মণান্পাদমন্ততঃ॥ 1-1-292 (291) 
অক্ষয়্যমন্নপানং বৈ পিতৃংস্তস্যোপতিষ্ঠতে।
ইতিহাসপুরাণাভ্যাং বেদং সমুপবৃংহয়েৎ॥ 1-1-293 (292) 
বিভেত্যল্পশ্রুতাদ্বেদো মাময়ং প্রতরিষ্যতি।
কার্ষ্ণং বেদমিমং বিদ্বাঞ্শ্রাবয়িৎবার্থমশ্নুতে॥ 1-1-294 (293) 
ভ্রূণহত্যাদিকং চাপি পাপং জহ্যাদসংশয়ম্।
য ইমং শুচিরধ্যায়ং পঠেৎপর্বণি পর্বণি॥ 1-1-295 (294) 
অধীতং ভারতং তেন কৃৎস্নং স্যাদিতি মে মতিঃ।
যশ্চৈনং শৃণুয়ান্নিত্যমার্ষং শ্রদ্ধাসমন্বিতঃ॥ 1-1-296 (295) 
স দীর্ঘমায়ুঃ কীর্তিং চ স্বর্গতিং চাপ্নুয়ান্নরঃ।
একতশ্চতুরো বেদা ভারতং চৈতদেকতঃ॥ 1-1-297 (296) 
পুরা কিল সুরৈঃ সর্বৈঃ সমেত্য তুলয়া ধৃতম্।
চতুর্ভ্যঃ সরহস্যেভ্যো বেদেভ্যো হ্যধিকং যদা॥ 1-1-298 (297) 
তদাপ্রভৃতি লোকেঽস্মিন্মহাভারতমুচ্যতে।
মহত্ৎবে চ গুরুৎবে চ ধ্রিয়মাণং যতোঽধিকম্॥ 1-1-299 (298) 
মহত্ৎবাদ্ভারবত্ৎবাচ্চ মহাভারতমুচ্যতে।
নিরুক্তমস্য যো বেদ সর্বপাপৈঃ প্রমুচ্যতে॥ 1-1-300 (299) 
তপো নকল্কোঽধ্যযনং নকল্কঃ
স্বাভাবিকো বেদবিধির্নকল্কঃ। 
প্রসহ্য বিত্তাহরণং নকল্ক-
স্তান্যেব ভাবোপহতানি কল্কঃ॥  1-1-301 (300) 
 
ইতি শ্রীমন্মাহাভারতে আদিপর্বণি অনুক্রমণিকাপর্বণি প্রথমোঽধ্যায়ঃ॥ 1 ॥ ॥ অনুক্রমণিকাপর্ব সমাপ্তম্ ॥

 -   -  

1-1-1 শ্রীলক্ষ্মীনৃসিংহায় নমঃ॥ শ্রীহয়গ্রীবায় নমঃ॥ শ্রীবেদব্যাসায় নমঃ॥ ইহ খলু ভগবান্পারাশর্যঃ পরমকারুণিকো ম্দমতীননুগ্রহীতুং চতুর্দশবিদ্যাস্থানান্যেকত্র দিদর্শয়িষুর্মহাভারতাখ্যমিতিহাসং প্রণেষ্যন্প্রারিপ্সিতস্য নিষ্প্রত্যূহারিপূরণায় প্রচয়গমনায় চ মঙ্গলং রচয়ন্ শিষ্যশিক্ষায়ৈ লোকরূপেম নিবঘ্নন্নর্যাত্তত্র প্রেক্ষাবৎপ্রবৃত্ত্যঙ্গমভিধেয়াদি দর্শয়তি॥ নারায়ণমিতি॥ নরোত্তমং পুরুষোত্তমং নারায়ণং নরং দেবী সরস্বতীং (ব্যাসং) চৈব নমস্কৃত্য জয়ং ভারতাখ্যমিতিহাসং উদীরয়েৎ॥ 1-1-2 লক্ষালঙ্কারব্যাখ্যানরীত্যায়মাদ্যঃ শ্লোকঃ॥ 1-1-3 কতিপয়কোশরীত্যায়স্পদ্যঃ॥ 3 ॥ 1-1-5 রোমহর্ষণপুত্রঃ রোমাণি হর্ষয়াঞ্চকে শ্রোতৄণা যঃ স্বভাষিতৈঃ। কর্মণা প্রথিতস্তেন রোমহর্ষণসংজ্ঞয়া। ইতি কৌর্মে নিরুক্তার্থনাম্নঃ পুত্রঃ। অগ্রশ্রবাঃ উগ্রস্য নৃসিংহস্য শ্রবঃ শ্রবণং যস্য সঃ। পৌরাণিকঃ পুরাণে কৃতশ্রমঃ। নৈমিশারণ্যে বায়বীয়ে। এতন্মনোময়ং চক্রং ময়া সৃষ্টং বিসৃজ্যতে। যত্রাস্য শীর্যতে নেমিঃ স দেশস্তপসঃ শুভঃ। ইত্যুক্ৎবা সূর্যসংকাশং চক্রং সৃষ্ট্বা মনোময়ম্। প্রণিপত্য মহাদেবং বিসসর্জ পিতামহঃ। তেপি হৃষ্টতরা বিপ্রাঃ প্রণম্য জগতাং প্রভুম্. প্রয়যুস্তস্য চক্রস্য যত্র নেমির্ব্যশীর্যত। তদ্বনং তেন বিখ্যাতং নৈমিশং মুনিপূজিতম্। ইতি উক্তরূপে। নৈমিষেতি পাঠে তু বারাহে। এবং কৃৎবা ততো দেবো মুনি গৌরমুখং তদা। উবাচ নিমিষেণেদং নিহতং দানবং বলং। অরণ্যেঽস্মিংস্ততস্ৎবেতন্নৈমিষারণ্যসংজ্ঞিতং। ইতি নির্বচনং দ্রষ্টব্যং। শুনকস্য মুনেরপত্যং শৌনকঃ। কুলপতেঃ। একো দশসহস্রাণি যোঽন্নদানাদিনা ভরেৎ। স বৈ কুলপতিঃ ইত্যুক্তলক্ষণস্য। সত্রে যে যজমানাস্তএব ঋৎবিজো যস্মিন্বহুকর্তৃকে ক্রতৌ স সত্রসংজ্ঞ তস্মিন্॥ 5 ॥ 1-1-7 নৈমিশারণ্যবাসিনঃ তান্সর্বানৃষীনুবাচেত্যন্বয়ঃ॥ 7 ॥ 1-1-8 অহং তপোধনাঃ সিকীঃ সর্বাঃ কথা বেদ জানামি॥ 8 ॥ 1-1-11 নির্দিষ্টং ইহোপবিশ্যতামিতি দর্শিতম্॥ 11 ॥ 1-1-12 প্রস্তাবয়ন্ উপোদ্ধাতয়ন্॥ 12 ॥ 1-1-13 বিহৃতঃ নীতঃ॥ 13 ॥ 1-1-14 তেষাং মুনীনাং চাদন্যেষাং রাজাদীনাং চ যানি চরিতানি তেষামাশ্রয়ভূতম্। ভাবিতাত্মনাং শোধিতচিত্তানাম্॥ 14 ॥ 1-1-18 সমন্তপঞ্চকং সমন্তাৎ পঞ্চকং পরশুরামকৃতহৃদপঞ্চকং যস্মিংস্তৎ। স্যমন্তপঞ্চকমিত্যপি পাঠো দৃশ্যতে॥ 18 ॥ 1-1-21 ব্রবীমি কিমহং দ্বিজাঃ অহং চ পুরাণাদিষ্বন্যতমং কিং ব্রবীমি তদাজ্ঞাপয়তেতি শেষঃ॥ 21 ॥ 1-1-25 সংস্কারোপগতাং পদাদিব্যুৎপত্তিমতীম্। ব্রাহ্মো বাচং। ব্রাহ্মী তু ভারতী ভাষেত্যমরঃ॥ 25 ॥ 1-1-28 মঙ্গলাচরণপূর্বকং মুনিভিঃ প্রার্থিতমর্থং বক্তুং প্রতিজানীতে আদ্যমিত্যদিচতুর্ভিঃ। হরিং নমস্কৃত্য মহর্ষের্মতং প্রবক্ষ্যামীত্যন্বয়ঃ। পুরুহূতং পুরুভির্বহুভির্হোতৃভিঃ হূতং আহূতং। পুরুভিঃ সামগৈঃ স্তুতং। ঋতং সত্যং। একশ্চাসাবক্ষরশ্চ তং। একং অদ্বিতীয়ং সমাধিকরহিতমিতি বা। অক্ষরং নাশরহিতং। ব্যখ্যব্যক্তং রামকৃষ্ণাদিরূপেণ দৃশ্যং। জ্ঞানানন্দাদিরূপেণ মন্দেরদৃশ্যং॥ 28 ॥ 1-1-30 মঙ্গল্যং মঙ্গলপ্রদং॥ 30 ॥ 1-1-36 জ্ঞানং জ্ঞানসাধনং ইদং ভারত ত্রিষু লোকেষু প্রতিষ্ঠিতম্॥ 36 ॥ 1-1-37 সময়ৈঃ সংকেতৈঃ। ছন্দোবৃত্তৈঃ ত্রিষ্টুবাদিছন্দোন্তীতৈরিন্দ্রবজ্রাদিভির্বৃত্তৈঃ॥ 37 ॥ 1-1-45 যস্মিন্ ব্রহ্মাণ্ডে॥ 45 ॥ 1-1-52 প্রতিকল্পং সৃষ্টেঃ সমাননামরূপৎবমাহ যথেতি॥ 52 ॥ 1-1-53 কল্পানামানন্ত্যমাহ এবমিতি॥ 53 ॥ 1-1-54 এবং জডসৃষ্টিমুক্ৎবা চেতনসৃষ্টিমাহ ত্রয়ন্নিংশদিতি॥ 54 ॥ 1-1-61 ভূতস্থানানি নৃণাং বাসস্থানানি নগরাদীনি॥ 61 ॥ 1-1-64 ইহ সর্বমনুকান্তং অনুকমেণ উক্তং॥ 64 ॥ 1-1-65 সমাসঃ সঙ্ক্ষেপঃ। ব্যাসো বিস্তারঃ॥ 65 ॥ 1-1-66 ভারতারম্ভে মতভেদমাহ মন্বাদীতি। মন্বাদি মনুর্মন্ত্রঃ নারায়ণং নমস্কৃত্যেতি। ওঁ নমো ভগবতে বাসুদেবায়েতি বা তদাদি। প্রস্তীকং আস্তীকচরিতং তদাদি। উপরিচরো বসুঃ তচ্চরিতাদি বা॥ 66 ॥ 1-1-67 বহ্বর্থৎবাদ্বিবিধং সংহিতাজ্ঞানং দীপয়ন্তি প্রকাশয়ন্তি॥ 67 ॥ 1-1-69 মহুঃ সত্যবত্যাঃ। গাঙ্গেয়স্য ভীষ্মস্য॥ 69 ॥ 1-1-70 ক্ষত্র ভার্যাসু অম্বিকাদিষু॥ 70 ॥ 1-1-71 পরমাং গতিং মৃত্যুং॥ 71 ॥ 1-1-73 শশাসং ৎবমমন্ ভারতং শ্রাবয়েত্যাজ্ঞাপিতবান্॥ 73 ॥ 1-1-84 বসোঃ অপত্যং স্ত্রী বাস্ত্রী তস্যাঃ অপত্যং বাসবেয়ো ব্যাসঃ॥ 84 ॥ 1-1-85 কৃষ্ণো ব্যাসঃ॥ 85 ॥ 1-1-98 বিশেষণে অতিশায়নে॥ 98 ॥ 1-1-104 বিটঙ্কাঃ পক্ষ্যুপবেশনস্থানানি॥ 104 ॥ 1-1-105 সারো মজ্জা॥ 105 ॥ 1-1-106 বিশ্রামঃ ছায়া॥ 106 ॥ 1-1-108 আশ্রমস্থানসংশ্রয়ঃ আশ্রমবাসিকস্যণ্ডিলঃ। মৌসলশ্রুতিসংক্ষেপঃ মৌসলাদিগ্রন্থঃ শ্রুতিস্থানীয়দীর্ঘশাখান্তঃ॥ 108 ॥ 1-1-112 যতঃ যত্র দেশে॥ 112 ॥ 1-1-115 অবুদ্ধ্বা অর্থমিতি শেষঃ। ওমিত্যঙ্গীকারে॥ 115 ॥ 1-1-116 অন্থগ্রন্থিং গ্রন্থে দুর্ভেদ্যস্থানং॥ 116 ॥ 1-1-131 কৃচ্ছ্রাং আপদং ব্যবায়কালে মরিষ্যসীত্যেবং শাপরূপাং। তত্র আপদি এবং সত্যামপি পার্থানাং পাণ্ডবানাং জন্মপ্রভৃতি আচারবিধিক্রমঃ অভূদিতি শেষঃ॥ 131 ॥ 1-1-132 আচারবিধিক্রমমেবাহ। মাত্রোরিতি। মাত্রোঃ কুন্তীমাদ্যোঃ। ধর্মোপনিষদং প্রতি আপদি অপত্যার্থে বিশিষ্টঃ পুমান্প্রার্থনীয় ইত্যেবরূপং ধর্মরহস্যং প্রতি। অভ্যুপপত্তিঃ অঙ্গীকারঃ॥ 132 ॥ 1-1-137 ধার্তরাষ্ট্রান্ধৃতরাষ্ট্রসংবন্ধিগৃহান্॥ 137 ॥ 1-1-142 অন্তর্হিতানাং ভূতানাং নিঃস্বনঃ পাণ্ডুপুত্রা এবৈতে ইত্যেবংরূপা অশরীরবাক্॥ 142 ॥ 1-1-148 ভর্তারং স্বয়মেব বৃণুত ইতি ভর্তৃস্বয়ংবরাং॥ 148 ॥ 1-1-150 রাজ্ঞো যুধিষ্ঠিরস্য॥ 150 ॥ 1-1-157 অনভিজাতবৎ গ্রামীণবৎ॥ 157 ॥ 1-1-160 ধৃতরাষ্ট্রো যদ্বিবাদানন্বমোদত যচ্চানয়ানুপৈক্ষত তস্মাদ্বাসুদেবস্য কোপঃ সমভবৎ॥ 160 ॥ 1-1-161 দহন্ অদহৎ॥ 161 ॥ 1-1-173 প্রবৃষ্টং বর্ষণে প্রবৃত্তং॥ 173 ॥ 1-1-181 চেষ্টাঃ বাহুবীক্ষণাদ্যাঃ॥ 181 ॥ 1-1-182 স্নাতকানাং সমাপিতবিদ্যাব্রতানাং ব্রাহ্মণানাং॥ 182 ॥ 1-1-185 শংসিতং প্রশস্যং॥ 185 ॥ 1-1-197 ইমাং গাং পৃথিবীং যস্য বাসুদেবস্য একং বিক্রমং পদমাত্রমাহুঃ॥ 197 ॥ 1-1-198 যৌ নরনারায়ণৌ ব্রহ্মলোকে অহং দ্রষ্টা অদ্রাক্ষং তৌ কৃষ্ণার্জুনৌ অর্জুনকৃষ্ণৌ ইতি বদতো নারদস্য নারদাৎ॥ 198 ॥ 1-1-200 বহুধা বিশ্বরূপৎবেন॥ 200 ॥ 1-1-202 তেষাং পাণ্ডবানাং॥ 202 ॥ 1-1-209 সোমকানেব অল্পশেষান্কৃৎবা॥ 209 ॥ 1-1-210 চোদিতমর্জুনং চ। গাং ভিত্ৎবাম্বো বারুণেনাদদানে ইতি পাঠান্তরং॥ 210 ॥ 1-1-223 ব্যংসিতাং ব্যর্থীকৃতাং॥ 223 ॥ 1-1-237 ক্রুদ্ধেনৈষীকং চাবধীদ্যন্ন গর্ভং ইতি পাঠান্তরম্॥ 1-1-280 পূয়ন্তে নশ্যন্তি॥ 280 ॥ 1-1-294 কার্ষ্ণং কৃষ্ণেন ব্যাসেন প্রোক্তং॥ 294 ॥ 1-1-301 ননু বেদেভ্যঃ কথমিদমধিকং অত্র যুদ্ধপ্রধানানাং কর্মণাং বন্ধনহেতূনাং কথনাদুপনিষদি তাবন্মোক্ষসাধনানাং ধর্মাণাং ব্রহ্মণশ্চ প্রতিপাদনাদিতি চেত্তত্রাহ। তপ ইতি। তপঃ কৃচ্ছ্রচান্দ্রায়ণাদি নকল্কঃ পাপনাশকং। স্বাভাবিকঃ স্বস্ববর্ণাশ্রমাদিপুরস্কারেণ বিহিতঃ। বেদবিধিঃ বেদোক্তো বিধিঃ সন্ধ্যোপাসনাদিঃ। প্রসহ্য প্রকর্ষেণ সোঢ্বা ক্ষুধাদিদুঃখমপি সোঢ্বা। বিত্তস্য আহরণং শিলোঞ্ছাদিনা অর্জনং। তান্যেব তপআদীন্যেব ভাবেন ফলানুসন্ধানেন উপহতানি প্রতিষিদ্ধানি। কল্কঃ পাপহেতুঃ। তথাচাত্রাপি মোক্ষধর্মাদিষু তত্রতত্র নিষ্কামকর্মণাং প্রতিপাদনং ব্রহ্মনিরূপণং চাস্ত্যেব। অতো বেদাদপ্যুত্তমং ভারতং॥ 301 ॥ ইতি টিপ্পণে প্রথমোঽধ্যায়ঃ॥ 1 ॥



আদিপর্ব - অধ্যায় 002

॥ শ্রীঃ ॥

1.2. অধ্যায়ঃ 002 

 
(অথ পর্বসংগ্রহপর্ব  ॥ 2 ॥)

 -   -  

সমন্তপঞ্চকাখ্যানং॥ 1 ॥ অক্ষৌহিণ্যাদিপরিমাণ॥ 2 ॥ আদিপর্বাদিসর্বপর্বণাং সংক্ষেপেণ বৃত্তান্তকথনং॥ 3 ॥ নারতশ্রবণফলকথনং॥ 4 ॥

 -   -  

1-2-0 (301) 
ঋষয় ঊচুঃ। 1-2-0 (11) 
সমন্তপঞ্চকমিতি যদুক্তং সূতনন্দন।
এতৎসর্বং যথাতত্ৎবং শ্রোতুমিচ্ছামহে বয়ম্॥ 1-2-1 (302) 
সৌতিরুবাচ। 1-2-2 (12) 
শৃণুধ্বং মম ভো বিপ্রা ব্রুবতশ্চ কথাঃ শুভাঃ।
সমন্তপঞ্চকাখ্যং চ শ্রোতুমর্হথ সত্তমাঃ॥ 1-2-2 (303) 
ত্রেতাদ্বাপরয়োঃ সন্ধৌ রামঃ শস্ত্রভৃতাং বরঃ।
অসকৃৎপার্থিবং ক্ষত্রং জঘানামর্ষচোদিতঃ॥ 1-2-3 (304) 
স সর্বং ক্ষত্রমুৎসাদ্য স্ববীর্যেণানলদ্যুতিঃ।
সমন্তপঞ্চকে পঞ্চ চকার রুধিরহ্রদান্॥ 1-2-4 (305) 
স তেষু রুধিরাম্ভঃসু হ্রদেষু ক্রোধমূর্চ্ছিতঃ।
পিতৄন্সংতর্পয়ামাস রুধিরেণেতি নঃ শ্রুতম্॥ 1-2-5 (306) 
অথর্চীকাদয়োঽভ্যেত্য পিতরো রামমব্রুবন্।
রাম রাম মহাভাগ প্রীতাঃ স্ম তব ভার্গব॥ 1-2-6 (307) 
অনয়া পিতৃভক্ত্যা চ বিক্রমেণ তব প্রভো।
বরং বৃণীষ্ব ভদ্রং তে যমিচ্ছসি মহাদ্যুতে॥ 1-2-7 (308) 
রাম উবাচ। 1-2-8 (13) 
যদি মে পিতরঃ প্রীতা যদ্যনুগ্রাহ্যতা ময়ি।
যচ্চ রোষাভিভূতেন ক্ষত্রমুৎসাদিতং ময়া॥ 1-2-8 (309) 
অতশ্চ পাপান্মুচ্যেঽহমেষ মে প্রার্থিতো বরঃ।
হ্রদাশ্চ তীর্থভূতা মে ভবেয়ুর্ভুবি বিশ্রুতাঃ॥ 1-2-9 (310) 
এবং ভবিষ্যতীত্যেবং পিতরস্তমথাব্রুবন্।
তং ক্ষমস্বেতি নিষিষিধুস্ততঃ স বিররাম হ॥ 1-2-10 (311) 
তেষাং সমীপে যো দেশো হ্রদানাং রুধিরাম্ভসাম্।
সমন্তপঞ্চকমিতি পুণ্যং তৎপরিকীর্তিতম্॥ 1-2-11 (312) 
যেন লিঙ্গেন যো দেশো যুক্তঃ সমুপলক্ষ্যতে।
তেনৈব নাম্না তং দেশং বাচ্যমাহুর্মনীষিণঃ॥ 1-2-12 (313) 
অন্তরে চৈব সংপ্রাপ্তে কলিদ্বাপরয়োরভূৎ।
সমন্তপঞ্চকে যুদ্ধং কুরুপাণ্ডবসেনয়োঃ॥ 1-2-13 (314) 
তস্মিন্পরমধর্মিষ্ঠে দেশে ভূদোষবর্জিতে।
অষ্টাদশ সমাজগ্মুরক্ষৌহিণ্যো যুয়ুৎসয়া॥ 1-2-14 (315) 
সমেত্য তং দ্বিজাস্তাশ্চ তত্রৈব নিধং গতাঃ।
এতন্নামাভিনির্বৃত্তং তস্য দেশস্য বৈ দ্বিজাঃ॥ 1-2-15 (316) 
পুণ্যশ্চ রমণীয়শ্চ স দেশো বঃ প্রকীর্তিতঃ।
তদেতৎকথিতং সর্বং ময়া ব্রাহ্মণসত্তমাঃ॥
যথা দেশঃ স বিখ্যাতস্ত্রিষু লোকেষু সুব্রতাঃ॥  1-2-16 (317) 
ঋষয় ঊচুঃ। 1-2-17 (14) 
অক্ষৌহিণ্য ইতি প্রোক্তং যত্ৎবয়া সূতনন্দন।
এতদিচ্ছামহে শ্রোতুং সর্বমেব যথাতথম্॥ 1-2-17 (318) 
অক্ষৌহিণ্যাঃ পরীমাণং নরাশ্বরথদন্তিনাম্।
যথাবচ্চৈব নো ব্রূহি সর্বং হি বিদিতং তব॥ 1-2-18 (319) 
সৌতিরুবাচ। 1-2-19 (15) 
একো রথো গজশ্চৈকো নরাঃ পঞ্চ পদাতয়ঃ।
ত্রয়শ্চ তুরগাস্তজ্জ্ঞৈঃ পত্তিরিত্যভিধীয়তে॥ 1-2-19 (320) 
পত্তিং তু ত্রিগুণামেতামাহুঃ সেনামুখং বুধাঃ।
ত্রীণি সেনামুখান্যেকো গুল্ম ইত্যভিধীয়তে॥ 1-2-20 (321) 
ত্রয়ো গুল্মা গণো নাম বাহিনী তু গণাস্ত্রয়ঃ।
স্মৃতাস্তিস্রস্তু বাহিন্যঃ পৃতনেতি বিচক্ষণৈঃ॥ 1-2-21 (322) 
চমূস্তু পৃতনাস্তিস্রস্তিস্রশ্চম্বস্ৎবনীকিনী।
অনীকিনীং দশগুণাং প্রাহুরক্ষৌহিণীং বুধাঃ॥ 1-2-22 (323) 
অক্ষৌহিণ্যাঃ প্রসংখ্যাতা রথানাং দ্বিজসত্তমাঃ।
সংখ্যাগণিততত্ৎবজ্ঞৈঃ সহস্রাণ্যেকবিংশতিঃ॥ 1-2-23 (324) 
শতান্যুপরি চৈবাষ্টৌ তথা ভূয়শ্চ সপ্ততিঃ।
গজানাং চ পরীমাণমেতদেব বিনির্দিশেৎ॥ 1-2-24 (325) 
জ্ঞেয়ং শতসহস্রং তু সহস্রাণি নবৈব তু।
নরাণামপি পঞ্চাশচ্ছতানি ত্রীণি চানঘাঃ॥ 1-2-25 (326) 
পঞ্চ ষষ্টিসহস্রাণি তথাশ্বানাং শতানি চ।
দশোত্তরাণি ষট্ প্রাহুর্যথাবদিহ সংখ্যযা॥ 1-2-26 (327) 
এতামক্ষৌহিণীং প্রাহুঃ সংখ্যাতত্ৎবদিতো জনাঃ।
যাং বঃ কথিতবানস্মি বিস্তরেণ তপোধনাঃ॥ 1-2-27 (328) 
এতয়া সংখ্যযা হ্যাসন্কুরুপাণ্ডবসেনয়োঃ।
অক্ষৌহিণ্যো দ্বিজশ্রেষ্ঠাঃ পিণ্ডিতাষ্টাদশৈব তু॥ 1-2-28 (329) 
সমেতাস্তত্র বৈ দেশে তত্রৈব নিধং গতাঃ।
কৌরবান্কারণং কৃৎবা কালেনাদ্ভুতকর্মণা॥ 1-2-29 (330) 
অহানি যুয়ুধে ভীষ্মো দশৈব পরমাস্ত্রবিৎ।
অহানি পঞ্চ দ্রোণস্তু ররক্ষ কুরুবাহিনীম্॥ 1-2-30 (331) 
অহনী যুয়ুধে দ্বে তু কর্ণঃ পরবলার্দনঃ।
শল্যোঽর্ধদিবসং চৈব গদায়ুদ্ধমতঃ পরম্॥ 1-2-31 (332) 
তস্যৈব দিবসস্যান্তে দ্রৌণিহার্দিক্যগৌতমাঃ।
প্রসুপ্তং নিশি বিশ্বস্তং জঘ্নুর্যৌধিষ্ঠিরং বলম্॥ 1-2-32 (333) 
যত্তু শৌনক সত্রে তে ভারতাখ্যানমুত্তমম্।
জনমেজয়স্য তৎসত্রে ব্যাসশিষ্যেণ ধীমতা॥ 1-2-33 (334) 
কথিতং বিস্তরার্থং চ যশো বীর্যং মহীক্ষিতাম্।
পৌষ্যং তত্র চ পৌলোমমাস্তীকং চাদিতঃ স্মৃতম্॥ 1-2-34 (335) 
বিচিত্রার্থপদাখ্যানমনেকসময়ান্বিতম্।
প্রতিপন্নং নরৈঃ প্রাজ্ঞৈর্বৈরাগ্যমিব মোক্ষিভিঃ॥ 1-2-35 (336) 
আত্মেব বেদিতব্যেষু প্রিয়েষ্বিব হি জীবিতম্।
ইতিহাসঃ প্রধানার্থঃ শ্রেষ্ঠঃ সর্বাগমেষ্বয়ম্॥ 1-2-36 (337) 
অনাশ্রিত্যেদমাখ্যানং কথা ভুবি ন বিদ্যতে।
আহারমনপাশ্রিত্য শরীরস্যেব ধারণম্॥ 1-2-37 (338) 
তদেতদ্ভারতং নাম কবিভিস্তূপজীব্যতে।
উদয়তেপ্সুভির্ভৃত্যৈরভিজাত ইবেশ্বরঃ॥ 1-2-38 (339) 
ইতিহাসোত্তমে যস্মিন্নর্পিতা বুদ্ধিরুত্তমা।
স্বরব্যঞ্জনয়োঃ কৃৎস্না লোকবেদাশ্রয়েব বাক্॥ 1-2-39 (340) 
তস্য প্রজ্ঞাভিপন্নস্য বিচিত্রপদপর্বণঃ।
সূক্ষ্মার্থন্যায়যুক্তস্য বেদার্থৈর্ভূষিতস্য চ॥ 1-2-40 (341) 
ভারতস্যেতিহাসস্য শ্রূয়তাং পর্বসংগ্রহঃ।
পর্বানুক্রমণী পূর্বং দ্বিতীয়ঃ পর্বসংগ্রহঃ॥ 1-2-41 (342) 
পৌষ্যং পৌলোমমাস্তীকমাদিরংশাবতারণম্।
ততঃ সংভবপর্বোক্তমদ্ভুতং রোমহর্ষণম্॥ 1-2-42 (343) 
দাহো জতুগৃহস্যাত্র হৈডিম্বং পর্ব চোচ্যতে।
ততো বকবধঃ পর্ব পর্ব চৈত্ররথং ততঃ॥ 1-2-43 (344) 
ততঃ স্বয়ংবরো দেব্যাঃ পাঞ্চাল্যাঃ পর্ব চোচ্যতে।
ক্ষাত্রধর্মেণ নির্জিত্য ততো বৈবাহিকং স্মৃতম্॥ 1-2-44 (345) 
বিদুরাগমনং পর্ব রাজ্যলাভস্তথৈব চ।
অর্জুনস্য বনে বাসঃ সুভদ্রাহরণং ততঃ॥ 1-2-45 (346) 
সুভদ্রাহরণাদূর্ধ্বং জ্ঞেয়া হরণহারিকা।
ততঃ খাণ্ডবদাহাখ্যং তত্রৈব ময়দর্শনম্॥ 1-2-46 (347) 
সভাপর্ব ততঃ প্রোক্তং মন্ত্রপর্ব ততঃ পরম্।
জরাসন্ধবধঃ পর্ব পর্ব দিগ্বিজয়ং তথা॥ 1-2-47 (348) 
পর্ব দিগ্বিজয়াদূর্ধ্বং রাজসূয়িকমুচ্যতে।
ততশ্চার্ঘাভিহরণং শিশুপালবধস্ততঃ॥ 1-2-48 (349) 
দ্যূতপর্ব ততঃ প্রোক্তমনুদ্যূতমঃ পরম্।
তত আরণ্যকং পর্ব কির্মীরবধ এবচ॥ 1-2-49 (350) 
অর্জুনস্যাভিগমনং পর্ব জ্ঞেয়মতঃ পরম্।
ঈশ্বরার্জুনয়োর্যুদ্ধং পর্ব কৈরাতসংজ্ঞিতম্॥ 1-2-50 (351) 
ইন্দ্রলোকাভিগমনং পর্ব জ্ঞেয়মতঃ পরম্।
নলোপাখ্যানমপি চ ধার্মিকং করুণোদয়ম্॥ 1-2-51 (352) 
তীর্থয়াত্রা ততঃ পর্ব কুরুরাজস্য ধীমতঃ।
জটাসুরবধঃ পর্ব যক্ষয়ুদ্ধমতঃ পরম্॥ 1-2-52 (353) 
নিবাতকবচৈর্যুদ্ধং পর্ব চাজগরং ততঃ।
মার্কণ্ডেয়সমাস্যা চ পর্বানন্তরমুচ্যতে॥ 1-2-53 (354) 
সংবাদশ্চ ততঃ পর্ব দ্রৌপদীসত্যভাময়োঃ।
ঘোষয়াত্রা ততঃ পর্ব ততঃ প্রায়োপবেশনেম্। 
মন্ত্রস্য নিশ্চয়ং চৈব মৃগস্বপ্নোদ্ভবং ততঃ॥  1-2-54 (355) 
ব্রীহিদ্রৌণিকমাখ্যানমৈন্দ্রদ্যুম্নং তথৈব চ।
দ্রৌপদীহরণং পর্ব জয়দ্রথবিমোক্ষণম্॥ 1-2-55 (356) 
রামোপাখ্যানমত্রৈব পর্ব জ্ঞেয়মতঃ পরম্।
পতিব্রতায়া মাহাত্ম্যং সাবিত্র্যাশ্চৈবমদ্ভুতম্॥ 1-2-56 (357) 
কুণ্ডলাহরণং পর্ব ততঃ পরমিহোচ্যতে।
আরণেয়ং ততঃ পর্ব বৈরাটং তদনন্তরম্॥
পাণ্ডবানাং প্রবেশশ্চ সময়স্য চ পালনম্॥  1-2-57 (358) 
কীচকানাং বধঃ পর্ব পর্ব গ্রোগ্রহণং ততঃ।
অভিমন্যোশ্চ বৈরাট্যাঃ পর্ব বৈবাহিকং স্মৃতম্॥ 1-2-58 (359) 
উদ্যোগপর্ব বিজ্ঞেয়মত ঊর্ধ্বং মহাদ্ভুতম্।
ততঃ সংজয়যানাখ্যং পর্ব জ্ঞেয়মতঃ পরম্॥ 1-2-59 (360) 
প্রজাগরং তথা পর্ব ধৃতরাষ্ট্রস্য চিন্তয়া।
পর্ব সানৎসুজাতং বৈ গুহ্যমধ্যাত্মদর্শনম্॥ 1-2-60 (361) 
যানসন্ধিস্ততঃ পর্ব ভগবদ্যানমেব চ।
মাতলীয়মুপাখ্যানং চরিতং গালবস্য চ॥ 1-2-61 (362) 
সাবিত্রং বামদেব্যং চ বৈন্যোপাখ্যানমেব চ।
জামদগ্ন্যমুপাখ্যানং পর্ব ষোডশরাজকম্॥ 1-2-62 (363) 
সভাপ্রবেশঃ কৃষ্ণস্য বিদুলাপুত্রশাসনম্।
উদ্যোগঃ সৈন্যনির্যাণং বিশ্বোপাখ্যানমেব চ॥ 1-2-63 (364) 
জ্ঞেয়ং বিবাদপর্বাত্র কর্ণস্যাপি মহাত্মনঃ।
`মন্ত্রস্য নিশ্চয়ং কৃৎবা কার্যস্য সমনন্তরম্॥ 1-2-64 (365) 
শ্বেতস্য বাসুদেবেন চিত্রং বহুকথাশ্রয়ম্।'
নির্যাণং চ ততঃ পর্ব কুরুপাণ্ডবসেনয়োঃ॥  1-2-65 (366) 
রথাতিরথসংখ্যা চ পর্বোক্তং তদনন্তরম্।
উলূকদূতাগমনং পর্বামর্ষবিবর্ধনম্॥ 1-2-66 (367) 
অম্বোপাখ্যানমত্রৈব পর্ব জ্ঞেয়মতঃ পরম্॥
ভীষ্মাভিষেচনং পর্ব ততশ্চাদ্ভুতমুচ্যতে॥ 1-2-67 (368) 
জম্বূখম্ডবিনির্মাণং পর্বোক্তং তদনন্তরম্॥
ভূমিপর্ব ততঃ প্রোক্তং দ্বীপবিস্তারকীর্তনম্॥ 1-2-68 (369) 
`দিব্যং চক্ষুর্দদৌ যত্র সংজয়ায় মহামুনিঃ।'
পর্বোক্তং ভগবদ্গীতা পর্ব ভীষ্মবধস্ততঃ। 
দ্রোণাভিষেচনং পর্ব সংশপ্তকবধস্ততঃ॥  1-2-69 (370) 
অভিমন্যুবধঃ পর্ব প্রতিজ্ঞা পর্ব চোচ্যতে।
জয়দ্রথবধঃ পর্ব ঘটোৎকচবধস্ততঃ॥ 1-2-70 (371) 
ততো দ্রোণবধঃ পর্ব বিজ্ঞেয়ং লোমহর্ষণম্।
মোক্ষো নারায়ণাস্ত্রস্য পর্বানন্তরমুচ্যতে॥ 1-2-71 (372) 
কর্ণপর্ব ততো জ্ঞেয়ং শল্যপর্ব ততঃ পরম্।
হ্রদপ্রবেশনং পর্ব গদায়ুদ্ধমতঃ পরম্॥ 1-2-72 (373) 
সারস্বতং ততঃ পর্ব তীর্থবংশানুকীর্তনম্।
অত ঊর্ধ্বং সুবীভৎসং পর্ব সৌপ্তিকমুচ্যতে॥ 1-2-73 (374) 
ঐষীকং পর্ব চোদ্দিষ্টমত ঊর্ধ্বং সুদারুণম্।
জলপ্রদানিকং পর্ব স্ত্রীবিলাপস্ততঃ পরম্॥ 1-2-74 (375) 
শ্রাদ্ধপর্ব ততো জ্ঞেয়ং কুরূণামৌর্ধ্বদেহিকম্।
চার্বাকনিগ্রহঃ পর্ব রক্ষসো ব্রহ্মরূপিণঃ॥ 1-2-75 (376) 
আভিষেচনিকং পর্ব ধর্মরাজসর্য ধীমতঃ।
প্রবিভাগো গৃহাণাং চ পর্বোক্তং তদনন্তরম্॥ 1-2-76 (377) 
শান্তিপর্ব ততো যত্র রাজধর্মানুশাসনম্।
আপদ্ধর্মশ্চ পর্বোক্তং মোক্ষধর্মস্ততঃ পরম্॥ 1-2-77 (378) 
শুকপ্রশ্নাভিগমনং ব্রহ্মপ্রশ্নানুশাসনম্।
প্রাদুর্ভাবশ্চ দুর্বাসঃসংবাদশ্চৈব মায়যা॥ 1-2-78 (379) 
ততঃ পর্ব পরিজ্ঞেয়মানুশাসনিকং পরম্।
স্বর্গারোহণিকং চৈব ততো ভীষ্মস্য ধীমতঃ॥ 1-2-79 (380) 
ততোঽশ্বমেধিকং পর্ব সর্বপাপপ্রণাশনম্।
অনুগীতা ততঃ পর্ব জ্ঞেয়মধ্যাত্মবাচকম্॥ 1-2-80 (381) 
পর্ব চাশ্রমবাসাখ্যং পুত্রদর্শনমেব চ।
নারদাগমনং পর্ব ততঃ পরমিহোচ্যতে॥ 1-2-81 (382) 
মৌসলং পর্ব চোদ্দিষ্টং ততো ঘোরং সুদারুণম্।
মহাপ্রস্থানিকং পর্ব স্বর্গারোহণিকং ততঃ॥ 1-2-82 (383) 
হরিবংশস্ততঃ পর্ব পুরাণং খিলসংজ্ঞিতম্।
বিষ্ণুপর্ব শিশোশ্চর্যা বিষ্ণোঃ কংসবধস্তথা॥ 1-2-83 (384) 
ভবিষ্যং পর্ব চাপ্যুক্তং খিলেষ্বেবাদ্ভুতং মহৎ।
এতৎপর্বশতং পূর্ণং ব্যাসেনোক্তং মহাত্মনা॥ 1-2-84 (385) 
যথাবৎসূতপুত্রেণ রৌমহর্ষণিনা ততঃ।
উক্তানি নৈমিশারণ্যে পর্বাণ্যষ্টাদশৈব তু॥ 1-2-85 (386) 
সমাসো ভারতস্যায়মত্রোক্তঃ পর্বসংগ্রহঃ।
পৌষ্যং পৌলোমমাস্তীকমাদিরংশাবতারণম্॥ 1-2-86 (387) 
সংভবো জতুবেশ্মাখ্যং হিডিম্ববকয়োর্বধঃ।
তথা চৈত্ররথং দেব্যাঃ পাঞ্চাল্যাশ্চ স্বয়ংবরঃ॥ 1-2-87 (388) 
ক্ষাত্রধর্মেণ নির্জিত্য ততো বৈবাহিকং স্মৃতম্।
বিদুরাগমনং চৈব রাজ্যলাভস্তথৈব চ॥ 1-2-88 (389) 
বনবাসোঽর্জুনস্যাপি সুভদ্রাহরণং ততঃ।
হরণাহরণং চৈব দহনং খাণ্ডবস্য চ॥ 1-2-89 (390) 
ময়স্য দর্শনং চৈব আদিপর্বণি কথ্যতে।
পৌষ্যে পর্বণি মাহাত্ম্যমুত্তঙ্কস্যোপবর্ণিতম্॥ 1-2-90 (391) 
পৌলোমে ভৃগুবংশস্য বিস্তারঃ পরিকীর্তিতঃ।
আস্তীকে সর্বনাগানাং গরুডস্য চ সংভবঃ॥ 1-2-91 (392) 
ক্ষীরোদমথং চৈব জন্মোচ্চৈঃশ্রবসস্তথা।
যজতঃ সর্পসত্রেণ রাজ্ঞঃ পারিক্ষিতস্য চ॥ 1-2-92 (393) 
কথেয়মভিনির্বৃত্তা ভারতানাং মহাত্মনাম্।
বিবিধাঃ সংভবা রাজ্ঞামুক্তাঃ সংভবপর্বণি॥ 1-2-93 (394) 
অন্যেষাং চৈব শূরাণামৃষের্দ্বৈপায়নস্য চ।
অংশাবতরণং চাত্র দেবানাং পরিকীর্তিতম্॥ 1-2-94 (395) 
দৈত্যানাং দানবানাং চ যক্ষাণাং চ মহৌজসাম্।
নাগানামথ সর্পাণাং গন্ধর্বাণাং পতত্ত্রিণাম্॥ 1-2-95 (396) 
অন্যেষাং চৈব ভূতানাং বিবিধানাং সমুদ্ভবঃ।
মহর্ষেরাশ্রমপদে কণ্বস্য চ তপস্বিনঃ॥ 1-2-96 (397) 
শকুন্তলায়াং দুষ্যন্তাদ্ভরতশ্চাপি জজ্ঞিবান্।
যস্য লোকেষু নাম্নেদং প্রথিতং ভারতং কুলম্॥ 1-2-97 (398) 
বসূনাং পুনরুৎপত্তির্ভাগীরথ্যাং মহাত্মনাম্।
শন্তনোর্বেশ্মনি পুনস্তেষাং চারোহণং দিবি॥ 1-2-98 (399) 
তেজোংশানাং চ সংপাতো ভীষ্মস্যাপ্যত্র সংভবঃ।
রাজ্যান্নিবর্তনং তস্য ব্রহ্মচর্যব্রতে স্থিতিঃ॥ 1-2-99 (400) 
প্রতিজ্ঞাপালনং চৈব রক্ষা চিত্রাঙ্গদস্য চ।
হতে চিত্রাঙ্গদে চৈব রক্ষা ভ্রাতুর্যবীয়সঃ॥ 1-2-100 (401) 
বিচিত্রবীর্যস্য তথা রাজ্যে সংপ্রতিপাদনম্।
ধর্মস্য নৃষু সংভূতিরণীমাণ্ডব্যশাপজা॥ 1-2-101 (402) 
কৃষ্ণদ্বৈপায়নাচ্চৈব প্রসূতির্বরদানজা।
ধৃতরাষ্ট্রস্য পাণ্ডোশ্চ পাণ্ডবানাং চ সংভবঃ॥ 1-2-102 (403) 
বারণাবতয়াত্রা চ মন্ত্রো দুর্যোধনস্য চ।
কূটস্য ধার্তরাষ্ট্রেণ প্রেষণং পাণ্ডবান্প্রতি॥ 1-2-103 (404) 
হিতোপদেশশ্চ পথি ধর্মরাজস্য ধীমতঃ।
বিদুরেণ কৃতো যত্র হিতার্থং ম্লেচ্ছভাষয়া॥ 1-2-104 (405) 
বিদুরস্য চ বাক্যেন সুরুঙ্গোপক্রমক্রিয়া।
নিষাদ্যাঃ পঞ্চপুত্রায়াঃ সুপ্তায়া জতুবেশ্মনি॥ 1-2-105 (406) 
পুরোচনস্য চাত্রৈব দহনং সংপ্রকীর্তিতম্।
পাণ্ডবানাং বনে ঘোরে হিডিম্বায়াশ্চ দর্শনম্॥ 1-2-106 (407) 
তত্রৈব চ হিডিম্বস্য বধো ভীমান্মহাবলাৎ।
ঘটোৎকচস্য চোৎপত্তিংরত্রৈব পরিকীর্তিতা॥ 1-2-107 (408) 
মহর্ষের্দর্শনং চৈব ব্যাসস্যামিততেজসঃ।
তদাজ্ঞয়ৈকচক্রায়াং ব্রাহ্মণস্য নিবেশনে॥ 1-2-108 (409) 
অজ্ঞাতচর্যযা বাসো যত্র তেষাং প্রকীর্তিতঃ।
বকস্য নিধনং চৈব নাগরাণাং চ বিস্ময়ঃ॥ 1-2-109 (410) 
সংভবশ্চৈব কৃষ্ণায়া ধৃষ্টদ্যুম্নস্য চৈব হ।
ব্রাহ্মণাৎসমুপশ্রুত্য ব্যাসবাক্যপ্রচোদিতাঃ॥ 1-2-110 (411) 
দ্রৌপদীং প্রার্থয়ন্তস্তে স্বয়ংবরদিদৃক্ষয়া।
পঞ্চালানভিতো জগ্মুর্যত্র কৌতূহলান্বিতাঃ॥ 1-2-111 (412) 
অঙ্গারপর্ণং নির্জিত্য গঙ্গাকূলেঽর্জুনস্তদা।
সখ্যং কৃৎবা ততস্তেন তস্মাদেব চ শুশ্রুবে॥ 1-2-112 (413) 
তাপত্যমথ বাসিষ্ঠমৌর্বং চাখ্যানমুত্তমম্।
ভ্রাতৃভিঃ সহিতঃ সর্বৈঃ পঞ্চালানভিতো যয়ৌ॥ 1-2-113 (414) 
পাঞ্চালনগরে চাপি লক্ষ্যং ভিত্ৎবা ধনঞ্জয়ঃ।
দ্রৌপদীং লব্ধবানত্র মধ্যে সর্বমহীক্ষিতাম্॥ 1-2-114 (415) 
ভীমসেনার্জুনৌ যত্র সংরব্ধান্পৃথিবীপতীন্।
শল্যকর্ণৌ চ তরসা জিতবন্তৌ মহামৃধে॥ 1-2-115 (416) 
দৃষ্ট্বা তয়োশ্চ তদ্বীর্যমপ্রমেয়মমানুষম্।
শঙ্কমানৌ পাণ্ডবাংস্তান্ রামকৃষ্ণৌ মহামতী॥ 1-2-116 (417) 
জগ্মতুস্তৈঃ সমাগন্তুং শালাং ভার্গববেশ্মনি।
পঞ্চানামেকপত্নীৎবে বিমর্শো দ্রুপদস্য চ॥ 1-2-117 (418) 
পঞ্চেন্দ্রাণামুপাখ্যানমত্রৈবাদ্ভুতমুচ্যতে।
দ্রৌপদ্যা দেববিহীতো বিবাহশ্চাপ্যমানুষঃ॥ 1-2-118 (419) 
ক্ষত্তুশ্চ ধার্তরাষ্ট্রেণ প্রেষণং পাণ্ডবান্প্রতি।
বিদুরস্য চ সংপ্রাপ্তির্দর্শনং কেশবস্য চ॥ 1-2-119 (420) 
খাণ্ডবপ্রস্থবাসশ্চ তথা রাজ্যার্ধসর্জনম্।
নারদস্যাজ্ঞয়া চৈব দ্রৌপদ্যাঃ সময়ক্রিয়া॥ 1-2-120 (421) 
সুন্দোপসুন্দয়োস্তদ্বদাখ্যানং পরিকীর্তিতম্।
অনন্তরং চ দ্রৌপদ্যা সহাসীনং যুধিষ্ঠিরম্॥ 1-2-121 (422) 
অনু প্রবিশ্য বিপ্রার্থে ফাল্গুনো গৃহ্য চায়ুধম্।
মোক্ষয়িৎবা গৃহং গৎবা বিপ্রার্থং কৃতনিশ্চয়ঃ॥ 1-2-122 (423) 
সময়ং পালয়ন্বীরো বনং যত্র জগাম হ।
পার্থস্য বনবাসে চ উলূপ্যা পথি সঙ্গমঃ॥ 1-2-123 (424) 
পুণ্যতীর্থানুসংয়ানং বভ্রুবাহনজন্ম চ।
তত্রৈব মোক্ষয়ামাস পঞ্চ সোঽপ্সরসঃ শুভাঃ॥ 1-2-124 (425) 
শাপাদ্গ্রাহৎবমাপন্না ব্রাহ্মণস্য তপস্বিনঃ।
প্রভাসতীর্থে পার্থেন কৃষ্ণস্য চ সমাগমঃ॥ 1-2-125 (426) 
দ্বারকায়াং সুভদ্রা চ কাময়ানেন কামিনী।
বাসুদেবস্যানুমতে প্রাপ্তা চৈব কিরীটিনা॥ 1-2-126 (427) 
গৃহীৎবা হরণং প্রাপ্তে কৃষ্ণে দেবকিনন্দনে।
অভিমন্যোঃ সুভদ্রায়াং জন্ম চোত্তমতেজসঃ॥ 1-2-127 (428) 
দ্রৌপদ্যাস্তনয়ানাং চ সংভবোঽনুপ্রকীর্তিতঃ।
বিহারার্থং চ গতয়োঃ কৃষ্ণয়োর্যমুনামনু॥ 1-2-128 (429) 
সংপ্রাপ্তিশ্চক্রধনুষোঃ খাণ্ডবস্য চ দাহনম্।
ময়স্য মোক্ষো জ্বলনাদ্ভুজঙ্গস্য চ মোক্ষণম্॥ 1-2-129 (430) 
মহর্ষের্মন্দপালস্য শার্ঙ্গ্যা তনয়সংভবঃ।
ইত্যেতদাদিপর্বোক্তং প্রথমং বহু বিস্তরম্॥ 1-2-130 (431) 
অধ্যায়ানাং শতে দ্বে তু সংখ্যাতে পরমর্ষিণা।
সপ্তবিংশতিরধ্যায়া ব্যাসেনোত্তমতেজসা॥ 1-2-131 (432) 
অষ্টৌ শ্লোকসহস্রাণি অষ্টৌ শ্লোকশতানি চ।
শ্লোকাশ্চ চতুরাশীতির্মুনিনোক্তা মহাত্মনা॥ 1-2-132 (433) 
দ্বিতীয়ং তু সভাপর্ব বহুবৃত্তান্তমুচ্যতে।
সভাক্রিয়া পাণ্ডবানাং কিঙ্করাণাং চ দর্শনম্।  1-2-133 (434) 
লোকপালসভাখ্যানং নারদাদ্দেবদর্শিনঃ।
রাজসূয়স্য চারম্ভো জরাসন্ধবধস্তথা॥ 1-2-134 (435) 
গিরিব্রজে নিরুদ্ধানাং রাজ্ঞাং কৃষ্ণেন মোক্ষণম্।
তথা দিগ্বিজয়োঽত্রৈব পাম্ডবানাং প্রকীর্তিতঃ॥ 1-2-135 (436) 
রাজ্ঞামাগমনং চৈব সার্হণানাং মহক্রতৌ।
রাজসূয়েঽর্ঘসংবাদে শিশুপালবধস্তথা॥ 1-2-136 (437) 
যজ্ঞে বিভূতিং তাং দৃষ্ট্বা দুঃখামর্ষান্বিতস্য চ।
দুর্যোধনস্যাবহাসো ভীমেন চ সভাতলে॥ 1-2-137 (438) 
যত্রাস্য মন্যুরুদ্ভূতো যেন দ্যূতমকারয়ৎ।
যত্র ধর্মসুতং দ্যূতে শকুনিঃ কিতবোঽজয়ৎ॥ 1-2-138 (439) 
যত্র দ্যূতার্ণবে মগ্নাং দ্রৌপদীং নৌরিবার্ণবাৎ।
ধৃতরাষ্ট্রো মহাপ্রাজ্ঞঃ স্নুষাং পরমদুঃখিতাম্॥ 1-2-139 (440) 
তারয়ামাস তাংস্তীর্ণাঞ্জ্ঞাৎবা দুর্যোধনো নৃপঃ।
পুনরেব ততো দ্যূতে সমাহ্বয়ত পাণ্ডবান্॥ 1-2-140 (441) 
জিৎবা স বনবাসায় প্রেষয়ামাস তাংস্ততঃ।
এতৎসর্বং সভাপর্ব সমাখ্যাতং মহাত্মনা॥ 1-2-141 (442) 
অধ্যায়াঃ সপ্ততির্জ্ঞেয়াস্তথা চাষ্টৌ প্রসংখ্যযা।
শ্লোকানাং দ্বে সহস্রে তু পঞ্চ শ্লোকশতানি চ॥ 1-2-142 (443) 
শ্লোকাশ্চৈকাদশ জ্ঞেয়াঃ পর্বণ্যস্মিন্দ্বিজোত্তমাঃ।
অতঃ পরং তৃতীয়ং তু জ্ঞেয়মারণ্যকং মহৎ॥ 1-2-143 (444) 
বনবাসং প্রয়াতেষু পাণ্ডবেষু মহাত্মসু।
পৌরানুগমনং চৈব ধর্মপুত্রস্য ধীমতঃ॥ 1-2-144 (445) 
অন্নৌষধীনাং চ কৃতে পাণ্ডবেন মহাত্মনা।
দ্বিজানাং ভরণার্থং চ কৃতমারাধনং রবেঃ॥ 1-2-145 (446) 
ধৌম্যোপদেশাত্তিগ্মাংশুপ্রসাদাদন্নসংভঃ।
হিতং চ ব্রুবতঃ ক্ষত্তুঃ পরিত্যাগোঽম্বিকাসুতাৎ॥ 1-2-146 (447) 
ত্যক্তস্য পাণ্ডুপুত্রাণাং সমীপগমনং তথা।
পুনরাগমনং চৈব ধৃতরাষ্ট্রস্য শাসনাৎ॥ 1-2-147 (448) 
কর্ণপ্রোৎসাহনাচ্চৈব ধার্তরাষ্ট্রস্য দুর্মতেঃ।
বনস্থান্পাণ্ডবান্হন্তুং মন্ত্রো দুর্যোধনস্যচ॥ 1-2-148 (449) 
তং দুষ্টভাবং বিজ্ঞায় ব্যাসস্যাগমনং দ্রুতম্।
নির্যাণপ্রতিষেধশ্চ সুরভ্যাখ্যানমেব চ॥ 1-2-149 (450) 
মৈত্রেয়াগমনং চাত্র রাজ্ঞশ্চৈবানুশাসনম্।
শাপোৎসর্গশ্চ তেনৈব রাজ্ঞো দুর্যোধনস্য চ॥ 1-2-150 (451) 
কির্মীরস্য বধশ্চাত্র ভীমসেনেন সংয়ুগে।
বৃষ্ণীনামাগমশ্চাত্র পাঞ্চালানাং চ সর্বশঃ॥ 1-2-151 (452) 
শ্রুৎবা শকুনিনা দ্যূতে নিকৃত্যা নির্জিতাংশ্চ তান্।
ক্রুদ্ধস্যানুপ্রশমনং হরেশ্চৈব কিরীটিনা॥ 1-2-152 (453) 
পরিদেবনং চ পাঞ্চাল্যা বাসুদেবস্য সন্নিধৌ।
আশ্বাসনং চ কৃষ্ণেন দুঃখার্তায়াঃ প্রকীর্তিতম্॥ 1-2-153 (454) 
তথা সৌভবধাখ্যানমত্রৈবোক্তং মহর্ষিণা।
সুভদ্রায়াঃ সপুত্রায়াঃ কৃষ্ণেন দ্বারকাং পুরীম্॥ 1-2-154 (455) 
নয়নং দ্রৌপদেয়ানাং ধৃষ্টদ্যুম্নেন চৈব হ।
প্রবেশঃ পাণ্ডবেয়ানাং রম্যে দ্বৈতবনে ততঃ॥ 1-2-155 (456) 
ধর্মরাজস্য চাত্রৈব সংবাদঃ কৃষ্ণয়া সহ।
সংবাদশ্চ তথা রাজ্ঞা ভীমস্যাপি প্রকীর্তিতঃ॥ 1-2-156 (457) 
সমীপং পাণ্ডুপুত্রাণাং ব্যাসস্যাগমনং তথা।
প্রতিশ্রুত্যাথ বিদ্যায়া দানং রাজ্ঞো মহর্ষিণা॥ 1-2-157 (458) 
গমনং কাম্যকে চাপি ব্যাসে প্রতিগতে ততঃ।
অস্ত্রহেতোর্বিবাসশ্চ পার্থস্যামিততেজসঃ॥ 1-2-158 (459) 
মহাদেবেন যুদ্ধং চ কিরাতবপুষা সহ।
দর্শনং লোকপালানামস্ত্রপ্রাপ্তিস্তথৈব চ॥ 1-2-159 (460) 
মহেন্দ্রলোকগমনমস্ত্রার্থে চ কিরীটিনঃ।
যত্র চিন্তা সমুৎপন্না ধৃতরাষ্ট্রস্য ভূয়সী॥ 1-2-160 (461) 
দর্শনং বৃহদশ্বস্য মহর্ষের্ভাবিতাত্মনঃ।
যুধিষ্ঠিরস্য চার্তস্য ব্যসনে পরিদেবনম্॥ 1-2-161 (462) 
নলোপাখ্যানমত্রৈব ধর্মিষ্ঠং করুণোদয়ম্।
দময়ন্ত্যাঃ স্থিতির্যত্র নলস্য চরিতং তথা॥ 1-2-162 (463) 
তথাক্ষহৃদয়প্রাপ্তিস্তস্মাদেব মহর্ষিতঃ।
লোমশস্যাগমস্তত্র স্বর্গাৎপাণ্ডুসুতান্প্রতি॥ 1-2-163 (464) 
বনবাসগতানাং চ পাণ্ডবানাং মহাত্মনাম্।
স্বর্গে প্রবৃত্তিরাখ্যাতা লোমশেনার্জুনস্য বৈ॥ 1-2-164 (465) 
সংদেশাদর্জুনস্যাত্র তীর্থাভিগমনক্রিয়া।
তীর্থানাং চ ফলপ্রাপ্তিঃ পুণ্যৎবং চাপি কীর্তিতম্॥ 1-2-165 (466) 
পুলস্ত্যতীর্থয়াত্রা চ নারদেন মহর্ষিণা।
তীর্থয়াত্রা চ তত্রৈব পাণ্ডবানাং মহাত্মনাং॥ 1-2-166 (467) 
তথা যজ্ঞবিভূতিশ্চ গয়স্যাত্র প্রকীর্তিতা॥  1-2-167 (468) 
আগস্ত্যমপি চাখ্যানং যত্র বাতাপিভক্ষণম্।
লোপামুদ্রাভিপমনমপত্যার্থমৃষেস্তথা॥ 1-2-168 (469) 
ঋশ্যশৃঙ্গস্য চরিতং কৌমারব্রহ্মচারিণঃ।
জামদগ্ন্যস্য রামস্য চরিতং ভূরিতেজসঃ॥ 1-2-169 (470) 
কার্তবীর্যবধো যত্র হৈহয়ানাং চ বর্ণ্যতে।
প্রভাসতীর্থে পাণ্ডূনাং বৃষ্ণিভিশ্চ সমাগমঃ॥ 1-2-170 (471) 
সৌকন্যমপি চাখ্যানং চ্যবনো যত্র ভার্গবঃ।
শর্যাতিয়জ্ঞে নাসত্যৌ কৃতবান্সোমপীথিনৌ॥ 1-2-171 (472) 
তাভ্যাং চ যত্র স মুনির্যৌবনং প্রতিপাদিতঃ।
মান্ধাতুশ্চাপ্যুপাখ্যানং রাজ্ঞোঽত্রৈবপ্রকীর্তিতং॥ 1-2-172 (473) 
জন্তূপাখ্যানমত্রৈব যত্র পুত্রেণ সোমকঃ।
পুত্রার্থময়জদ্রাজা লেভে পুত্রশতং চ সঃ॥ 1-2-173 (474) 
ততঃ শ্যেনকপোতীয়মুপাখ্যানমনুত্তমম্।
ইন্দ্রাগ্নী যত্র ধর্মশ্চাপ্যজিজ্ঞাসঞ্শিবিং নৃপম্॥ 1-2-174 (475) 
অষ্টাবক্রীয়মত্রৈব বিবাদো যত্র বন্দিনা।
অষ্টাবক্রস্য বিপ্রর্ষের্জনকস্যাধ্বরেঽভবৎ॥ 1-2-175 (476) 
নৈয়ায়িকানাং মুখ্যেন বরুণস্যাত্মজেন চ।
পরাজিতো যত্র বন্দী বিবাদেন মহাত্মনা॥ 1-2-176 (477) 
বিজিত্য সাগরং প্রাপ্তং পিতরং লব্ধবানৃষিঃ।
যবক্রীতস্য চাখ্যানং রৈভ্যস্য চ মহাত্মনঃ। 
গন্ধমাদনয়াত্রা চ বাসো নারায়ণাশ্রমে॥  1-2-177 (478) 
নিয়ুক্তো ভীমসেনশ্চ দ্রৌপদ্যা গন্ধমাদনে।
ব্রজন্পথি মহাবাহুর্দৃষ্টবান্পবনাত্মজম্॥ 1-2-178 (479) 
কদলীষণ্ডমধ্যস্থং হনূমন্তং মহাবলম্।
যত্র মন্দারপুষ্পার্থে নলিনীং তামধর্ষয়ৎ॥ 1-2-179 (480) 
যত্রাস্য যুদ্ধমভবৎসুমহদ্রাক্ষসৈঃ সহ।
যক্ষৈশ্চৈব মহাবীর্যৈর্মণিমৎপ্রমুখৈস্তথা॥ 1-2-180 (481) 
জটাসুরস্য চ বধো রাক্ষসস্য বৃকোদরাৎ।
বৃষপর্বণো রাজর্ষেস্ততোঽভিগমনং স্মৃতম্॥ 1-2-181 (482) 
আর্ষ্টিষেণাশ্রমে চৈষাং গমনং বাস এব চ।
প্রোৎসাহনং চ পাঞ্চাল্যা ভীমস্যাত্র মহাত্মনঃ॥ 1-2-182 (483) 
কৈলাসারোহণং প্রোক্তং যত্র যক্ষৈর্বলোৎকটৈঃ।
যুদ্ধমাসীন্মহাঘোরং মণিমৎপ্রমুখৈঃ সহ॥ 1-2-183 (484) 
সমাগমশ্চ পাণ্ডূনাং যত্র বৈশ্রবণেন চ।
সমাগমশ্চার্জুনস্য তত্রৈব ভ্রাতৃভিঃ সহ॥ 1-2-184 (485) 
অবাপ্য দিব্যান্যস্ত্রাণি গুর্বর্থং সব্যসাচিনা।
নিবাতকবচৈর্যুদ্ধং হিরণ্যপুরবাসিভিঃ॥ 1-2-185 (486) 
নিবাতকবচৈর্ঘোরৈর্দানবৈঃ সুরশত্রুভিঃ।
পৌলোমৈঃ কালকেয়ৈশ্চ যত্র যুদ্ধং কিরীটিনঃ॥ 1-2-186 (487) 
বধশ্চৈষাং সমাখ্যাতো রাজ্ঞস্তেনৈব ধীমতা।
অস্ত্রসংদর্শনারম্ভো ধর্মরাজস্য সন্নিধৌ॥ 1-2-187 (488) 
পার্থস্য প্রতিষেধশ্ছ নারদেন সুরর্ষিণা।
অবরোহণং পুনশ্চৈব পাণ্ডূনাং গন্ধমাদনাৎ॥ 1-2-188 (489) 
ভীমস্য গ্রহণং চাত্র পর্বতাভোগবর্ষ্মণা।
ভুজগেন্দ্রেণ বলিনা তস্মিন্সুগহনে বনে॥ 1-2-189 (490) 
অমোক্ষয়দ্যত্র চৈনং প্রশ্নানুক্ৎবা যুধিষ্ঠিরঃ।
কাম্যকাগমনং চৈব পুনস্তেষাং মহাত্মনাম্॥ 1-2-190 (491) 
তত্রস্থাংশ্চ পুনর্দ্রষ্টুং পাণ্ডবান্পরুষর্ষভান্।
বাসুদেবস্যাগমনমত্রৈব পরিকীর্তিতম্॥ 1-2-191 (492) 
মার্কণ্ডেয়সমাস্যায়ামুপাখ্যানানি সর্বশঃ।
পৃথোর্বৈন্যস্য যত্রোক্তমাখ্যানং পরমর্ষিণা॥ 1-2-192 (493) 
সংবাদশ্চ সরস্বত্যাস্তার্ক্ষ্যর্ষেঃ সুমহাত্মনঃ।
মৎস্যোপাখ্যানমত্রৈব প্রোচ্যতে তদনন্তরম্॥ 1-2-193 (494) 
মার্কণ্ডেয়সমাস্যা চ পুরাণং পরিকীর্ত্যতে।
ঐন্দ্রদ্যুম্নামুপাখ্যানং তথৈবাঙ্গিরসং স্মৃতম্॥ 1-2-194 (495) 
পতিব্রতায়াশ্চাখ্যানং তথৈবাঙ্গিরসং স্মৃতম্।
দ্রৌপদ্যাঃ কীর্তিতশ্চাত্র সংবাদঃ সত্যভাময়া॥ 1-2-195 (496) 
পুনর্দ্বৈতবনং চৈব পাণ্ডবাঃ সমুপাগতাঃ।
ঘোষয়াত্রা চ গন্ধর্বৈর্যত্র বদ্ধঃ সুয়োধনঃ॥ 1-2-196 (497) 
হ্রিয়মাণস্তু মন্দাত্মা মোক্ষিতোঽসৌ কিরীটিনা।
ধর্মরাজস্য চাত্রৈব মৃগস্বপ্ননিদর্শনাৎ॥ 1-2-197 (498) 
কাম্যকে কাননশ্রেষ্ঠে পুনর্গমনমুচ্যতে।
ব্রীহিদ্রৌণিকমাখ্যানমত্রৈব বহুবিস্তরম্॥ 1-2-198 (499) 
দুর্বাসসোঽপ্যুপাখ্যানমত্রৈব পরিকীর্তিতম্।
জয়দ্রথেনাপহারো দ্রৌপদ্যাশ্চাশ্রমান্তরাৎ॥ 1-2-199 (500) 
যত্রৈনমন্বয়াদ্ভীমো বায়ুবেগসমো জবে।
চক্রে চৈনং পঞ্চশিখং যত্র ভীমো মহাবলঃ॥ 1-2-200 (501) 
রামায়ণমুপাখ্যানমত্রৈব বহুবিস্তরম্।
যত্র রামেণ বিক্রম্য নিহতো রাবণো যুধি॥ 1-2-201 (502) 
সাবিত্র্যাশ্চাপ্যুপাখ্যানমত্রৈব পরিকীর্তিতম্।
কর্ণস্য পরিমোক্ষোঽত্র কুণ্ডলাভ্যাং পুরংদরাৎ॥ 1-2-202 (503) 
যত্রাস্য শক্তিং তুষ্টোঽসাবদাদেকবধায় চ।
আরণেয়মুপাখ্যানং যত্র ধর্মোঽন্বশাৎসুতম্॥ 1-2-203 (504) 
জগ্মুর্লব্ধবরা যত্র পাণ্ডবাঃ পশ্চিমাং দিশম্।
এতদারণ্যকং পর্ব তৃতীয়ং পরিকীর্তিতম্॥ 1-2-204 (505) 
অত্রাধ্যায়শতে দ্বে তু সংখ্যযা পরিকীর্তিতে।
একোনসপ্ততিশ্চৈব তথাঽধ্যায়াঃ প্রকীর্তিতাঃ॥ 1-2-205 (506) 
একাদশ সহস্রাণি শ্লোকানাং ষট্ শতানি চ।
চতুঃষষ্টিস্তথা শ্লোকাঃ পর্বণ্যস্মিন্প্রকীর্তিতাঃ॥ 1-2-206 (507) 
অতঃ পরং নিবোধেদং বৈরাটং পর্ব বিস্তরম্।
বিরাটনগরে গৎবা শ্মশানে বিপুলাং শমীম্॥ 1-2-207 (508) 
দৃষ্ট্বা সংনিদধুস্তত্র পাণ্ডবা হ্যায়ুধান্যুত।
যত্র প্রবিশ্য নগরং ছদ্মনা ন্যবসংস্তু তে॥ 1-2-208 (509) 
পাঞ্চালীং প্রার্থয়ানস্য কামোপহতচেতসঃ।
দুষ্টাত্মনো বধো যত্র কীচকস্য বৃকোদরাৎ॥ 1-2-209 (510) 
পাণ্ডবান্বেষণার্থং চ রাজ্ঞো দুর্যোধনস্য চ।
চারাঃ প্রস্থাপিতাশ্চাত্র নিপুণাঃ সর্বতোদিশং॥ 1-2-210 (511) 
ন চ প্রবৃত্তিস্তৈর্লব্ধা পাণ্ডবানাং মহাত্মনাম্।
গোগ্রহশ্চ বিরাটস্য ত্রিগর্তৈঃ প্রথমং কৃতঃ॥ 1-2-211 (512) 
যত্রাস্য যুদ্ধং সুমহত্তৈরাসীল্লোমহর্ষণম্।
হ্রিয়মাণশ্চ যত্রাসৌ ভীমসেনেন মোক্ষিতঃ॥ 1-2-212 (513) 
গোধনং চ বিরাটস্য মোক্ষিতং যত্র পাণ্ডবৈঃ।
অনন্তরং চ কুরুভিস্তস্য গোগ্রহণং কৃতম্॥ 1-2-213 (514) 
সমস্তা যত্র পার্থেন নির্জিতাঃ কুরবো যুধি।
প্রত্যাহৃতং গোধনং চ বিক্রমেণ কিরীটিনা॥ 1-2-214 (515) 
বিরাটেনোত্তরা দত্তা স্নুষা যত্র কিরীটিনঃ।
অভিমন্যুং সমুদ্দিশ্য সৌভদ্রমরিঘাতিনম্॥ 1-2-215 (516) 
চতুর্থমেতদ্বিপুলং বৈরাটং পর্ব বর্ণিতম্।
অত্রাপি পরিসংখ্যাতা অধ্যায়াঃ পরমর্ষিণা॥ 1-2-216 (517) 
সপ্তষষ্টিরথো পূর্ণাঃ শ্লোকানামপি মে শৃণু।
শ্লোকানাং দ্বে সহস্রে তু শ্লোকাঃ পঞ্চাশদেব তু॥ 1-2-217 (518) 
উক্তানি বেদবিদুষা পর্বণ্যস্মিন্মহর্ষিণা।
উদ্যোগপর্ব বিজ্ঞেয়ং পঞ্চমং শৃণ্বতঃ পরম্॥ 1-2-218 (519) 
উপপ্লাব্যে নিবিষ্টেষু পাণ্ডবেষু জিগীষয়া।
দুর্যোধনোঽর্জুনশ্চৈব বাসুদেবমুপস্থিতৌ॥ 1-2-219 (520) 
সাহায়্যমস্মিন্সমরে ভবান্নৌ কর্তুমর্হতি।
ইত্যুক্তে বচনে কৃষ্ণো যত্রোবাচ মহামতিঃ॥ 1-2-220 (521) 
অয়ুধ্যমানমাত্মানং মন্ত্রিণং পুরুষর্ষভৌ।
অক্ষৌহিণীং বা সৈন্যস্য কস্য কিং বা দদাম্যহম্॥ 1-2-221 (522) 
বব্রে দুর্যোধনঃ সৈন্যং মন্দাত্মা যত্র দুর্মতিঃ।
অয়ুধ্যভানং সচিবং বব্রে কৃষ্মং ধনংজয়ঃ॥ 1-2-222 (523) 
মদ্ররাজং ব রাজানমায়ান্তং পাণ্ডবান্প্রতি।
উপহারৈর্বঞ্চায়ৎবা বর্ত্মন্যেব সুয়োধনঃ॥ 1-2-223 (524) 
বরদং তং বরং বব্রে সাহায়্যং ক্রিয়তাং মম।
শল্যস্তস্মৈ প্রতিশ্রুত্য জগামোদ্দিশ্য পাণ্ডবান্॥ 1-2-224 (525) 
শান্তিপূর্বং চাকথয়দ্যত্রেন্দ্রবিজয়ং নৃপঃ।
পুরোহিতপ্রেষণং চ পাণ্ডবৈঃ কৌরবান্প্রতি॥ 1-2-225 (526) 
বৈচিত্রবীর্যস্য বচঃ সমাদায় পুরোধসঃ।
তথেন্দ্রবিজয়ং চাপি যানং চৈব পুরোধসঃ॥ 1-2-226 (527) 
সংজয়ং প্রেষয়ামাস শমার্থী পাণ্ডবান্প্রতি।
যত্র দূতং মহারাজো ধৃতরাষ্ট্রঃ প্রতাপবান্॥ 1-2-227 (528) 
শ্রুৎবা চ পাণ্ডবান্যত্র বাসুদেবপুরোগমান্।
প্রজাগরঃ সংপ্রজজ্ঞে ধৃতরাষ্ট্রস্য চিন্তয়া॥ 1-2-228 (529) 
বিদুরো যত্র বাক্যানি বিচিত্রাণি হিতানি চ।
শ্রাবয়ামাস রাজানং ধৃতরাষ্ট্রং মনীষিণম্॥ 1-2-229 (530) 
তথা সনৎসুজাতেন যত্রাধ্যাত্মমনুত্তমম্।
মনস্তাপান্বিতো রাজা শ্রাবিতঃ শোকলালসঃ॥ 1-2-230 (531) 
প্রভাতে রাজসমিতৌ সংজয়ো যত্র বা বিভো।
ঐকাত্ম্যং বাসুদেবস্য প্রোক্তবানর্জুনস্য চ॥ 1-2-231 (532) 
যত্র কৃষ্ণো দয়াপন্নঃ সন্ধিমিচ্ছন্মহামতিঃ।
স্বয়মাগাচ্ছণং কর্তুং নগরং নাগসাহ্বয়ম্॥ 1-2-232 (533) 
প্রত্যাখ্যানং চ কৃষ্ণস্য রাজ্ঞা দুর্যোধনেন বৈ।
শমার্থে যাচমানস্য পক্ষয়োরুভয়োর্হিতম্॥ 1-2-233 (534) 
দম্ভোদ্ভবস্য চাখ্যানমত্রৈব পরিকীর্তিতম্।
বরান্বেষণমত্রৈব মাতলেশ্চ মহাত্মনঃ॥ 1-2-234 (535) 
মহর্ষেশ্চাপি চরিতং কথিতং গালবস্য বৈ।
বিদুলায়াশ্চ পুত্রস্য প্রোক্তং চাপ্যনুশাসনম্॥ 1-2-235 (536) 
কর্ণদুর্যোধনাদীনাং দুষ্টং বিজ্ঞায় মন্ত্রিতম্।
যোগেশ্বরৎপং কৃষ্ণেন যত্র রাজ্ঞাং প্রদর্শিতম্॥ 1-2-236 (537) 
রথমারোপ্য কৃষ্ণেন যত্র কর্ণোঽনুমন্ত্রিতঃ।
উপায়পূর্বং শৌটীর্যাৎপ্রত্যাখ্যাতশ্চ তেন সঃ॥ 1-2-237 (538) 
আগম্য হাস্তিনপুরাদুপপ্লাব্যমরিংদমঃ।
পাণ্ডবানাং যথাবৃত্তং সর্বমাখ্যাতবান্হরিঃ॥ 1-2-238 (539) 
তে তস্য বচনং শ্রুৎবা মন্ত্রয়িৎবা চ যদ্ধিতম্।
সাঙ্গ্রামিকং ততঃ সর্বং সঞ্জং চক্রুঃ পরংতপাঃ॥ 1-2-239 (540) 
ততো যুদ্ধায় নির্যাতা নরাশ্বরথদন্তিনঃ।
নগরাদ্ধাস্তিনপুরাদ্বলসংখ্যানমেবচ॥ 1-2-240 (541) 
যত্র রাজ্ঞা হ্যুলূকস্য প্রেষণং পাম্ডবান্প্রতি।
শ্বোভাবিনি মহায়ুদ্ধে দৌত্যেন কৃতবান্প্রভুঃ॥ 1-2-241 (542) 
রথাতিরথসংখ্যানমম্বোপাখ্যানমেব চ।
এতৎসুবহুবৃত্তান্তং পঞ্চমং পর্ব ভারতে॥ 1-2-242 (543) 
উদ্যোগপর্ব নির্দিষ্টং সন্ধিবিগ্রহমিশ্রিতম্।
অধ্যায়ানাং শতং প্রোক্তং ষডশীতির্মহর্ষিণা॥ 1-2-243 (544) 
শ্লোকানাং ষট্ সহস্রাণি তাবন্ত্যেব শতানি চ।
শ্লোকাশ্চ নবতিঃ প্রোক্তাস্তথৈবাষ্টৌ মহাত্মনা॥ 1-2-244 (545) 
ব্যাসেনোদারমতিনা পর্বণ্যস্মিংস্তপোধনাঃ।
অতঃ পরং বিচিত্রার্থং ভীষ্মপর্ব প্রচক্ষতে॥ 1-2-245 (546) 
জম্বূখণ্ডবিনির্মাণং যত্রোক্তং সংজয়েন হ।
যত্র যৌধিষ্ঠিরং সৈন্যং বিষাদমগমৎপরম্॥ 1-2-246 (547) 
যত্র যুদ্ধমভূদ্ধোরং দসাহানি সুদারুণম্।
কশ্মলং যত্র পার্থস্য বাসুদেবো মহামতিঃ॥ 1-2-247 (548) 
মোহজং নাশয়ামাস হেতুভির্মোক্ষদর্শিভিঃ।
সমীক্ষ্যাদোক্ষজঃ ক্ষিপ্রং যুধিষ্ঠিরহিতে রতঃ॥ 1-2-248 (549) 
রথাদাপ্লুত্য বেগেন স্বয়ং কৃষ্ণ উদারধীঃ।
প্রতোদপাণিরাধাবদ্ভীষ্মং হন্তুং ব্যপেতভীঃ॥ 1-2-249 (550) 
বাক্যপ্রতোদাভিহতো যত্র কৃষ্ণেন পাণ্ডবঃ।
গাণ্ডীবধন্বা সমরে সর্বশস্ত্রভৃতাং বরঃ॥ 1-2-250 (551) 
শিখণ্ডিনং পুরস্কৃত্য যত্র পার্থো মহাধনুঃ।
বিনিঘ্নন্নিশিতৈর্বাণৈ রথাদ্ভীষ্মমপাতয়ৎ॥ 1-2-251 (552) 
শরতল্পগতশ্চৈব ভীষ্মো যত্র বভূব হ।
ষষ্ঠমেতৎসমাখ্যাতং ভারতে পর্ব বিস্তৃতম্॥ 1-2-252 (553) 
অধ্যায়ানাং শতং প্রোক্তং তথা সপ্তদশাপরে।
পঞ্চ শ্লোকসহস্রাণি সংখ্যযাষ্টৌ শতানি চ॥ 1-2-253 (554) 
শ্লোকাশ্চ চতুরাশীতিরস্মিন্পর্বণি কীর্তিতাঃ।
ব্যাসেন বেদবিদুষা সংখ্যাতা ভীষ্মপর্বণি॥ 1-2-254 (555) 
দ্রোণপর্ব ততশ্চিত্রং বহুবৃত্তান্তমুচ্যতে।
সৈনাপত্যেঽভিষিক্তোঽথ যত্রাচার্যঃ প্রতাপবান্॥ 1-2-255 (556) 
দুর্যোধনস্য প্রীত্যর্থং প্রতিজজ্ঞে মহাস্ত্রবিৎ।
গ্রহণং ধর্মরাজস্য পাণ্ডুপুত্রস্য ধীমতঃ॥ 1-2-256 (557) 
যত্র সংশপ্তকাঃ পার্থমপনিন্যূ রণাজিরাৎ।
ভগদত্তো মহারাজো যত্র শক্রসমো যুধি॥ 1-2-257 (558) 
সুপ্রতীকেন নাগেন স হি শান্তঃ কিরীটিনা।
যত্রাভিমন্যুং বহবো জঘ্নুরেকং মহারথাঃ॥ 1-2-258 (559) 
জয়দ্রথমুখা বালং শূরমপ্রাপ্তয়ৌবনম্।
হতেঽভিমন্যৌ ক্রুদ্ধেন যত্র পার্থেন সংয়ুগে॥ 1-2-259 (560) 
অক্ষৌহিণীঃ সপ্ত হৎবা হতো রাজা জয়দ্রথঃ।
যত্র ভীমো মহাবাহুঃ সাত্যকিশ্চ মহারথঃ॥ 1-2-260 (561) 
অন্বেষণার্থং পার্থস্য যুধিষ্ঠিরনৃপাজ্ঞয়া।
প্রবিষ্টৌ ভারতীং সেনামপ্রধৃষ্যাং সুরৈরপি॥ 1-2-261 (562) 
সংশপ্তকাবশেষং চ কৃতং নিঃশেষমাহবে।
সংশপ্তকানাং বীরাণাং কোট্যো নব মহাত্মনাম্॥ 1-2-262 (563) 
কিরীটিনাভিনিষ্ক্রম্য প্রাপিতা যমসাদনম্।
ধৃতরাষ্ট্রস্য পুত্রাশ্চ তথা পাষাণয়োধিনঃ॥ 1-2-263 (564) 
নারায়ণাশ্চ গোপালাঃ সমরে চিত্রয়োধিনঃ।
অলম্বুষঃ শ্রুতায়ুশ্চ জলসন্ধশ্চ বীর্যবান্॥ 1-2-264 (565) 
সৌমদত্তির্বিরাটশ্চ দ্রুপদশ্চ মহারথঃ।
ঘটোৎকচাদয়শ্চান্যে নিহতা দ্রোণপর্বণি॥ 1-2-265 (566) 
অশ্বত্থামাপি চাত্রৈব দ্রোণে যুধি নিপাতিতে।
অস্ত্রং প্রাদুশ্চকারোগ্রং নারায়ণমমর্ষিতঃ॥ 1-2-266 (567) 
আগ্নেয়ং কীর্ত্যতে যত্র রুদ্রমাহাত্ম্যমুত্তমম্।
ব্যাসস্য চাপ্যাগমনং মাহাত্ম্যং কৃষ্ণপার্থয়োঃ॥ 1-2-267 (568) 
সপ্তমং ভারতে পর্ব মহদেতদুদাহৃতম্।
যত্র তে পৃথিবীপালাঃ প্রায়শো নিধনং গতাঃ॥ 1-2-268 (569) 
দ্রোণপর্বণি যে শঊরা নির্দিষ্টাঃ পুরুষর্ষভাঃ।
অত্রাধ্যায়শতং প্রোক্তং তথাধ্যায়াশ্চ সপ্ততিঃ॥ 1-2-269 (570) 
অষ্টৌ শ্লোকসহস্রাণি তথা নব শতানি চ।
শ্লোকা নব তথৈবাত্র সংখ্যাতাস্তত্ৎবদর্শিনা॥ 1-2-270 (571) 
পারাশর্যেণ মুনিনাং সংচিন্ত্য দ্রোণপর্বণি।
অতঃ পরং কর্ণপর্ব প্রোচ্যতে পরমাদ্ভুতম্॥ 1-2-271 (572) 
সারথ্যে বিনিয়োগশ্চ মদ্ররাজস্য ধীমতঃ।
আখ্যাতং যত্র পৌরামং ত্রিপুরস্য নিপাতনম্॥ 1-2-272 (573) 
প্রয়াণে পরুষশ্চাত্র সংবাদঃ কর্ণশল্যযোঃ।
হংসকাকীয়মাখ্যানং তত্রৈবাক্ষেপসংহিতম্॥ 1-2-273 (574) 
বধঃ পাণ্ড্যস্য চ তথা অশ্বত্থাম্না মহাত্মনা।
দণ্ডসেনস্য চ ততো দণ্ডস্য চ বধস্তথা॥ 1-2-274 (575) 
দ্বৈরথে যত্র কর্ণেন ধর্মরাজো যুধিষ্ঠিরঃ।
সংশয়ং গমিতো যুদ্ধে মিষতাং সর্বধন্বিনাম্॥ 1-2-275 (576) 
অন্যোন্যং প্রতি চ ক্রোধো যুধিষ্ঠিরকিরীটিনোঃ।
যত্রৈবানুনয়ঃ প্রোক্তো মাধবেনার্জুনস্য হি॥ 1-2-276 (577) 
প্রতিজ্ঞাপূর্বকং চাপি বক্ষো দুঃশাসনস্য চ।
ভিত্ৎবা বৃকোদরো রক্তং পীতবান্যত্র সংয়ুগে॥ 1-2-277 (578) 
দ্বৈরথে যত্র পার্থেন হতঃ কর্ণো মহারথঃ।
অষ্টমং পর্ব নির্দিষ্টমেতদ্ভারতচিন্তকৈঃ॥ 1-2-278 (579) 
একোনসপ্ততিঃ প্রোক্তা অধ্যায়াঃ কর্ণপর্বণি।
চৎবার্যেব সহস্রাণি নব শ্লোকশতানি চ॥ 1-2-279 (580) 
চতুঃষষ্টিস্তথা শ্লোকাঃ পর্বণ্যস্মিন্প্রকীর্তিতাঃ।
অতঃ পরং বিচিত্রার্থং শল্যপর্ব প্রকীর্তিতম্॥ 1-2-280 (581) 
হতপ্রবীরে সৈন্যে তু নেতা মদ্রেশ্বরোঽভবৎ।
যত্র কৌমারমাখ্যানমভিষেকস্য কর্ম চ॥ 1-2-281 (582) 
বৃত্তানি চাথ যুদ্ধানি কীর্ত্যন্তে যত্র ভাগশঃ।
বিনাশঃ কুরুমুখ্যানাং শল্যপর্বণি কীর্ত্যতে॥ 1-2-282 (583) 
শল্যস্য নিধনং চাত্র ধর্মরাজান্মহাত্মনঃ।
শকুনেশ্চ বধোঽত্রৈব সহদেবেন সংয়ুগে॥ 1-2-283 (584) 
সৈন্যে চ হতভূয়িষ্ঠে কিংচিচ্ছিষ্টে সুয়োধনঃ।
হ্রদং প্রবিশ্য যত্রাসৌ সংস্তভ্যাপোব্যবস্থিতঃ॥ 1-2-284 (585) 
প্রবৃত্তিস্তত্র চাখ্যাতা যত্র ভীমস্য লুব্ধকৈঃ।
ক্ষেপয়ুক্তৈর্বচোভিশ্চ ধর্মরাজস্য ধীমতঃ॥ 1-2-285 (586) 
হ্রদাৎসমুত্থিতো যত্র ধার্তরাষ্ট্রোঽত্যমর্ষণঃ।
ভীমেন গদয়া যুদ্ধং যত্রাসৌ কৃতবান্সহ॥ 1-2-286 (587) 
সমবায়ে চ যুদ্ধস্য রামস্যাগমনং স্মৃতম্।
সরস্বত্যাশ্চ তীর্থানাং পুণ্যতা পরিকীর্তিতা॥ 1-2-287 (588) 
গদায়ুদ্ধং চ তুমুলমত্রৈব পরিকীর্তিতম্।
দুর্যোধনস্য রাজ্ঞোঽথ যত্র ভীমেন সংয়ুগে॥ 1-2-288 (589) 
ঊরূ ভগ্নৌ প্রসহ্যাজৌ গদয়া ভীমবেগয়া।
নবমং পর্ব নির্দিষ্টমেতদদ্ভুতমর্থবৎ॥ 1-2-289 (590) 
একোনপষ্টিরধ্যায়াঃ পর্বণ্যত্র প্রকীর্তিতাঃ।
সংখ্যাতা বহুবৃত্তান্তাঃ শ্লোকসংখ্যাঽত্র কথ্যতে॥ 1-2-290 (591) 
ত্রীণি শ্লোকসহস্রাণি দ্বে শতে বিংশতিস্তথা।
মুনিনা সংপ্রণীতানি কৌরবাণাং যশোভৃতা॥ 1-2-291 (592) 
অতঃ পরং প্রবক্ষ্যামি সৌপ্তিকং পর্ব দারুণম্।
ভগ্নোরুং যত্র রাজানং দুর্যোধনমমর্ষণম্॥ 1-2-292 (593) 
অপয়াতেষু পার্থেষু ত্রয়স্তেঽভ্যায়যূ রথাঃ।
কৃতবর্মা কৃপো দ্রৌণিঃ সায়াহ্নে রুধিরোক্ষিতম্॥ 1-2-293 (594) 
সমেত্য দদৃশুর্ভূমৌ পতিতং রণমূর্ধনি।
প্রতিজজ্ঞে দৃঢক্রোধো দ্রৌণির্যত্র মহারথঃ॥ 1-2-294 (595) 
অহৎবা সর্বপাঞ্চালান্ধৃষ্টদ্যুম্নপুরোগমান্।
পাণ্ডবাংশ্চ সহামাত্যান্ন বিমোক্ষ্যামি দংশনং॥ 1-2-295 (596) 
যত্রৈবমুক্ৎবা রাজানমপক্রম্য ত্রয়ো রথাঃ।
সূর্যাস্তমনবেলায়ামাসেদুস্তে মহদ্বনম্॥ 1-2-296 (597) 
ন্যগ্রোধস্যাথ মহতো যত্রাধস্তাদ্ব্যবস্থিতাঃ।
ততঃ কাকান্বহূন্রাত্রৌ দৃষ্ট্বোলূকেন হিংসিতান্॥ 1-2-297 (598) 
দ্রৌণিঃ ক্রোধসমাবিষ্টঃ পিতুর্বধমনুস্মরন্।
পাঞ্চালানাং প্রসুপ্তানাং বধং প্রতি মনো দধে॥ 1-2-298 (599) 
গৎবা চ শিবিরদ্বারি দুর্দর্শং তত্র রাক্ষসম্।
ঘোররূপমপশ্যৎস দিবামাবৃত্য ধিষ্ঠিরম্॥ 1-2-299 (600) 
তেন ব্যাঘাতমস্ত্রাণাং ক্রিয়মাণমবেক্ষ্য চ।
দ্রৌণির্যত্র বিরূপাক্ষং রুদ্রমারাধ্য সৎবরঃ॥ 1-2-300 (601) 
প্রসুপ্তান্নিশি বিশ্বস্তান্ধৃষ্টদ্যুম্নপুরোগমান্।
পাঞ্চালান্সপরীবারান্দ্রৌপদেয়াংশ্চ সর্বশঃ॥ 1-2-301 (602) 
কৃতবর্মণা চ সহিতঃ কৃপেণ চ নিজঘ্নিবান্।
যত্রামুচ্যন্ত তে পার্থাঃ পঞ্চ কৃষ্ণবলাশ্রয়াৎ॥ 1-2-302 (603) 
সাত্যকিশ্চ মহেষ্বাসঃ শেষাশ্চ নিধনং গতাঃ।
পাঞ্চালানাং প্রসুপ্তানাং যত্র দ্রোণসুতাদ্বধঃ॥ 1-2-303 (604) 
ধৃষ্টদ্যুম্নস্য সূতেন পাণ্ডবেষু নিবেদিতঃ।
দ্রৌপদী পুত্রশোকার্তা পিতৃভ্রাতৃবধার্দিতা॥ 1-2-304 (605) 
কৃতানশনসংকল্পা যত্র ভর্তৃনুপাবিশৎ।
দ্রৌপদীবচনাদ্যত্র ভীমো ভীমপরাক্রমঃ॥ 1-2-305 (606) 
প্রিয়ং তস্যাশ্চিকীর্ষন্বৈ গদামাদায় বীর্যবান্।
অন্বধাবৎসুসংক্রুদ্ধো ভারদ্বাজং গুরোঃ সুতম্॥ 1-2-306 (607) 
ভীমসেনভয়াদ্যত্র দৈবেনাভিপ্রচোদিতঃ।
অপাণ্ডবায়েতি রুষা দ্রৌণিরস্ত্রমবাসডদৎ॥ 1-2-307 (608) 
মৈবমিত্যব্রবীৎকৃষ্ণঃ শময়ংস্তস্য তদ্বচঃ।
যত্রাস্ত্রমস্ত্রেণ চ তচ্ছময়ামাস ফাল্গুনঃ॥ 1-2-308 (609) 
দ্রৌণেশ্চ দ্রোহবুদ্ধিৎবং বীক্ষ্য পাপাত্মনস্তদা।
দ্রৌণিদ্বৈপায়নাদীনাং শাপাশ্চান্যোন্যকারিতাঃ॥ 1-2-309 (610) 
মণিং তথা সমাদায় দ্রোণপুত্রান্মহারথাৎ।
পাণ্ডবাঃ প্রদদুর্হৃষ্টা দ্রৌপদ্যৈ জিতকাশিনঃ॥ 1-2-310 (611) 
এতদ্বৈ দশমং পর্ব সৌপ্তিকং সমুদাহৃতম্।
অষ্টাদশাস্মিন্নদ্যায়াঃ পর্বম্যুক্তা মহাত্মনা॥ 1-2-311 (612) 
শ্লোকানাং কথিতান্যত্র শতান্যষ্টৌ প্রসংখ্যযা।
শ্লোকাশ্চ সপ্ততিঃ প্রোক্তা মুনিনা ব্রহ্মবাদিনা॥ 1-2-312 (613) 
সৌপ্তিকৈষীকসংবন্ধে পর্বণ্যুত্তমতেজসী।
অত ঊর্ধ্বমিদং প্রাহুঃ স্ত্রীপর্ব করুণোদয়ম্॥ 1-2-313 (614) 
পুত্রশোকাভিসংতপ্তঃ প্রজ্ঞাচক্ষুর্নরাধিপঃ।
কৃষ্ণোপনীতাং যত্রাসাবায়সীং প্রতিমাং দৃঢাং॥ 1-2-314 (615) 
ভীমসেনদ্রোহবুদ্ধির্ধৃতরাষ্ট্রো বভঞ্জহ।
তথা শোকাভিতপ্তস্য ধৃতরাষ্ট্রস্য ধীমতঃ॥ 1-2-315 (616) 
সংসারদহনং বুদ্ধ্যা হেতুভির্মোক্ষদর্শনৈঃ।
বিদুরেণ চ যত্রাস্য রাজ্ঞ আশ্বাসনং কৃতম্॥ 1-2-316 (617) 
ধৃতরাষ্ট্রস্য চাত্রৈব কৌরবায়োধনং তথা।
সান্তঃপুরস্য গমনং শোকার্তস্য প্রকীর্তিতম্॥ 1-2-317 (618) 
বিলাপো বীরপত্নীনাং যত্রাতিকরুণঃ স্মৃতঃ।
ক্রোধাবেশঃ প্রমোহশ্চ গান্ধারীধৃতরাষ্ট্রয়োঃ॥ 1-2-318 (619) 
যত্র তান্ক্ষত্রিয়াঃ শূরান্সঙ্গ্রামেষ্বনিবর্তিনঃ।
পুত্রান্ভ্রাতৃন্পিতৄংশ্চৈব দদৃশুর্নিহতান্রণে॥ 1-2-319 (620) 
পুত্রপৌত্রবধার্তায়াস্তথাত্রৈব প্রকীর্তিতা।
গান্ধার্যাশ্চাপি কৃষ্ণেন ক্রোধোপশমনক্রিয়া॥ 1-2-320 (621) 
যত্র রাজা মহাপ্রাজ্ঞঃ সর্বধর্মভৃতাং বরঃ।
রাজ্ঞাংতানি শরীরাণি দাহয়ামাস শাস্ত্রতঃ॥ 1-2-321 (622) 
তোয়কর্মণি চারব্ধে রাজ্ঞামুদকদানিকে।
গূঢোৎপন্নস্য চাখ্যানং কর্ণস্য পৃথয়াত্মনঃ॥ 1-2-322 (623) 
সুতস্যৈতদিহ প্রোক্তং ব্যাসেন পরমর্ষিণা।
এতদেকাদশং পর্ব শোকবৈক্লব্যকারণম্॥ 1-2-323 (624) 
প্রণীতং সজ্জনমনোবৈক্লব্যাশ্রুপ্রবর্তকম্।
সপ্তবিংশতিরধ্যায়াঃ পর্বণ্যস্মিন্প্রকীর্তিতাঃ॥ 1-2-324 (625) 
শ্লোকসপ্তশতী চাপি পঞ্চসপ্ততিসংয়ুতা।
সংখ্যযা ভারতাখ্যানমুক্তং ব্যাসেন ধীমতা॥ 1-2-325 (626) 
অতঃ পরং শান্তিপর্ব দ্বাদশং বুদ্ধিবর্ধনম্।
যত্র নির্বেদমাপন্নো ধর্মরাজো যুধিষ্ঠিরঃ॥ 1-2-326 (627) 
ঘাতয়িৎবা পিতৄন্ভ্রাতৄন্পুত্রান্সংবন্ধিমাতুলান্।
শান্তিপর্বণি ধর্মাশ্চ ব্যাখ্যাতাঃশারতল্পিকাঃ॥ 1-2-327 (628) 
রাজভির্বেদিতব্যাস্তে সম্যগ্জ্ঞানবুভুৎসুভিঃ।
আপদ্ধর্মাশ্চ তত্রৈব কালহেতুপ্রদর্শিনঃ॥ 1-2-328 (629) 
যান্বুদ্ধ্বা পুরুষঃ সম্যক্সর্বজ্ঞৎবমবাপ্নুয়াৎ।
মোক্ষধর্মাশ্চ কথিতা বিচিত্রা বহুবিস্তরাঃ॥ 1-2-329 (630) 
দ্বাদশং পর্ব নির্দিষ্টমেতৎপ্রাজ্ঞজনপ্রিয়ম্।
অত্র পর্বণি বিজ্ঞেয়মধ্যায়ানাং শতত্রয়ম্॥ 1-2-330 (631) 
বিংশচ্চৈব তথাধ্যায়া নব চৈব তপোধাঃ।
চতুর্দশসহস্রাণি তথা সপ্তশতানি চ॥ 1-2-331 (632) 
সপ্তশ্লোকাস্তথৈবাত্র পঞ্চবিংশতিসংখ্যযা।
অত ঊর্ধ্বং চ বিজ্ঞেয়মনুশাসনমুত্তমম্॥ 1-2-332 (633) 
যত্র প্রকৃতিমাপন্নঃ শ্রুৎবা ধর্মবিনিশ্চয়ম্।
ভীষ্মাদ্ভাগীরথীপুত্রাৎকুরুরাজো যুধিষ্ঠিরঃ॥ 1-2-333 (634) 
ব্যবহারোঽত্র কার্ৎস্ন্যেন ধর্মার্থীয়ঃ প্রকীর্তিতঃ।
বিবিধানাং চ দানানাং ফলয়োগাঃ প্রকীর্তিতাঃ॥ 1-2-334 (635) 
তথা পাত্রবিশেষাশ্চ দানানাং চ পরো বিধিঃ।
আচারবিধিয়োগশ্চ সত্যস্য চ পরা গতিঃ॥ 1-2-335 (636) 
মহাভাগ্যং গবাং চৈব ব্রাহ্মণানাং তথৈব চ।
রহস্যং চৈব ধর্মাণাং দেশকালোপসংহিতম্॥ 1-2-336 (637) 
এতৎসুবহুবৃত্তান্তমুত্তমং চানুশাসনম্।
ভীষ্মস্যাত্রৈব সংপ্রাপ্তিঃ স্বর্গস্য পরিকীর্তিতা॥ 1-2-337 (638) 
এতত্ত্রয়োদশং পর্ব ধর্মনিশ্চয়কারকম্।
অধ্যায়ানাং শতং ৎবত্র ষট্চৎবারিংশদেব তু॥ 1-2-338 (639) 
শ্লোকানাং তু সহস্রাণি প্রোক্তান্যষ্টৌ প্রসংখ্যযা।
ততোঽশ্বমেধিকং নাম পর্ব প্রোক্তং চতুর্দশম্॥ 1-2-339 (640) 
তৎসংবর্তমরুত্তীয়ং যত্রাখ্যানমনুত্তমম্।
সুবর্ণকোশসংপ্রাপ্তির্জন্ম চোক্তং পরীক্ষিতঃ॥ 1-2-340 (641) 
দগ্ধস্যাস্ত্রাগ্নিনা পূর্বং কৃষ্ণাৎসংজীবনং পুনঃ।
চর্যায়াং হয়মুৎসৃষ্টং পাণ্ডবস্যানুগচ্ছতঃ॥ 1-2-341 (642) 
তত্র তত্র চ যুদ্ধানি রাজপুত্রৈরমর্ষণৈঃ।
চিত্রাঙ্গদায়াঃ পুত্রেণ স্বপুত্রেণ ধনংজয়ঃ॥ 1-2-342 (643) 
সঙ্গ্রামে বভ্রুবাহেন সংশয়ং চাত্র জগ্মিবান্।
সুদর্শনং তথাঽঽখ্যানং বৈষ্ণবং ধর্মমেব চ। 
অশ্বমেধে মহায়জ্ঞে নকুলাখ্যানমেব চ॥  1-2-343 (644) 
ইত্যাশ্বমেধিকং পর্ব প্রোক্তমেতন্মহাদ্ভুতম্।
অধ্যায়ানাং শতং চৈব ত্রয়োঽধ্যায়াশ্চ কীর্তিতাঃ॥ 1-2-344 (645) 
ত্রীণি শ্লোকসহস্রাণি তাবন্ত্যেব শতানি চ।
বিংশতিশ্চ তথা শ্লোকাঃ সংখ্যাতাস্তত্ৎবদর্শিনা॥ 1-2-345 (646) 
ততস্ৎবাশ্রমবাসাখ্যং পর্ব পঞ্চদশং স্মৃতম্।
যত্র রাজ্যং সমুৎসৃজ্য গান্ধার্যা সহিতো নৃপঃ॥ 1-2-346 (647) 
ধৃতরাষ্ট্রোশ্রমপদং বিদুরশ্চ জগাম হ।
যং দৃষ্ট্বা প্রস্থিতং সাধ্বী পৃথাপ্যনুয়যৌ তদা॥ 1-2-347 (648) 
পুত্ররাজ্যং পরিত্যজ্য গুরুশুশ্রূষণে রতা।
যত্র রাজা হতান্পুত্রান্পৌত্রানন্যাংশ্চ পার্থিবান্॥ 1-2-348 (649) 
লাকান্তরগতান্বীরানপশ্যৎপুনরাগতান্।
ঋষেঃ প্রসাদাৎকৃষ্ণস্য দৃষ্ট্বাশ্চর্যমনুত্তমম্॥ 1-2-349 (650) 
ত্যক্ৎবা শোকং সদারশ্চ সিদ্ধিং পরমিকাং গতঃ।
যত্র ধর্মং সমাশ্রিত্য বিদুরঃ সুগতিং গতঃ॥ 1-2-350 (651) 
সংজয়শ্চ সহামাত্যো বিদ্বান্গাবল্গণির্বশী।
দদর্শ নারদং যত্র ধর্মরাজো যুধিষ্ঠিরঃ॥ 1-2-351 (652) 
নারদাচ্চৈব শুশ্রাব বৃষ্ণীনাং কদনং মহৎ।
এতদাশ্রমবাসাখ্যং পর্বোক্তং মহদদ্ভুতম্॥ 1-2-352 (653) 
দ্বিচৎবারিংশদধ্যায়াঃ পর্বৈতদভিসঙ্খ্যযা।
সহস্রমেকং শ্লোকানাং পঞ্চশ্লোকশতানি চ॥ 1-2-353 (654) 
ষডেব চ তথা শ্লোকাঃ সংখ্যাতাস্তত্ৎবদর্শিনা।
অতঃ পরং নিবোধেদং মৌসলং পর্ব দারুণম্॥ 1-2-354 (655) 
যত্র তে পুরুষব্যাঘ্রাঃ শস্ত্রস্পর্শহতা যুধি।
ব্রহ্মদণ্ডবিনিষ্পিষ্টাঃ সমীপে লবণাম্ভসঃ॥ 1-2-355 (656) 
আপানে পানকলিতা দৈবেনাভিপ্রচোদিতাঃ।
এরকারূপিভির্বজ্রৈর্নিজঘ্নুরিতরেতরম্॥ 1-2-356 (657) 
যত্র সর্বক্ষয়ং কৃৎবা তাবুভৌ রামকেশবৌ।
নাতিচক্রামতুঃ কালং প্রাপ্তং সর্বহরং মহৎ॥ 1-2-357 (658) 
যত্রার্জুনো দ্বারবতীমেত্য বৃষ্ণিবিনাকৃতাম্।
দৃষ্ট্বা বিপাদমগমৎপরাং চার্তিং নরর্ষভঃ॥ 1-2-358 (659) 
স সংস্কৃত্য নরশ্রেষ্ঠং মাতুলং শৌরিমাত্মনঃ।
দদর্শ যদুবীরাণামাপানে বৈশসং মহৎ॥ 1-2-359 (660) 
শরীরং বাসুদেবস্য রামস্য চ মহাত্মনঃ।
সংস্কারং লম্ভয়ামাস বৃষ্ণীনাং চ প্রধানতঃ॥ 1-2-360 (661) 
সবৃদ্ধবালমাদায় দ্বারবত্যাস্ততো জনম্।
দদর্শাপদি কষ্টায়াং গাণ্ডীবস্য পরাভবম্॥ 1-2-361 (662) 
সর্বেষাং চৈব দিব্যানামস্ত্রাণামপ্রসন্নতাম্।
নাশং বৃষ্ণিকলত্রাণাং প্রভাবানামনিত্যতাম্॥ 1-2-362 (663) 
দৃষ্ট্বা নির্বেদমাপন্নো ব্যাসবাক্যপ্রচোদিতঃ।
ধর্মরাজং সমাসাদ্য সংন্যাসং সমরোচয়ৎ॥ 1-2-363 (664) 
ইত্যেতন্মৌসলং পর্ব ষোডশং পরিকীর্তিতম্।
অধ্যায়াষ্টৌ সমাখ্যাতাঃ শ্লোকানাং চ শতত্রয়ম্॥ 1-2-364 (665) 
শ্লোকানাং বিংশতিশ্চব সংখ্যাতা তত্ৎবদর্শিনা।
মহাপ্রস্থানিকং তস্মাদূর্ধ্বং সপ্তদশং স্মৃতম্॥ 1-2-365 (666) 
যত্র রাজ্যং পরিত্যজ্য পাণ্ডবাঃ পুরুষর্ষভাঃ।
দ্রৌপদ্যা সহিতা দেব্যা মহাপ্রস্থানমাস্থিতাঃ॥ 1-2-366 (667) 
যত্র তেঽগ্নিং দদৃশিরে লৌহিত্যং প্রাপ্য সাগরম্।
যত্রাগ্নিনা চোদিতশ্চ পার্থস্তস্মৈ মহাত্মনে॥ 1-2-367 (668) 
দদৌ সংপূজ্য তদ্দিব্যং গাণ্ডীবং ধনুরুত্তমম্।
যত্র ভ্রাতৃন্নিপতিতান্দ্রৌপদীং চ যুধিষ্ঠিরঃ॥ 1-2-368 (669) 
দৃষ্ট্বা হিৎবা জগামৈব সর্বাননবলোকয়ন্।
এতৎসপ্তদশং পর্ব মহাপ্রস্থানিকং স্মৃতম্॥ 1-2-369 (670) 
যত্রাধ্যায়াস্ত্রয়ঃ প্রোক্তাঃ শ্লোকানাং চ শতত্রয়ম্।
বিংশতিশ্চ তথা শ্লোকাঃ সংখ্যাতাস্তত্ৎবদর্শিনা॥ 1-2-370 (671) 
স্বর্গপর্ব ততো জ্ঞেয়ং দিব্যং যত্তদমানুষম্।
প্রাপ্তং দৈবরথং স্বর্গান্নেষ্টবান্যত্র ধর্মরাট্॥ 1-2-371 (672) 
আরোদুং সুমহাপ্রাজ্ঞ আনৃশংস্যাচ্ছুনা বিনা।
তামস্যাবিচলাং জ্ঞাৎবা স্থিতিং ধর্মে মহাত্মনঃ॥ 1-2-372 (673) 
শ্বরূপং যত্র তত্ত্যক্ৎবা ধর্মেণাসৌ সমন্বিতঃ।
স্বর্গং প্রাপ্তঃসচ তথা যাতনাবিপুলা ভৃশম্॥ 1-2-373 (674) 
দেবদূতেন নরকং যত্র ব্যাজেন দর্শিতম্।
শুশ্রাব যত্র ধর্মাত্মা ভ্রাতৄণাং করুণাগিরঃ॥ 1-2-374 (675) 
নিদেশে বর্তমানানাং দেশে তত্রৈব বর্ততাম্।
অনুদর্শিতশ্চ ধর্মেণ দেবরাজ্ঞা চ পাণ্ডবঃ॥ 1-2-375 (676) 
আপ্লুত্যাকাশগঙ্গায়াং দেহং ত্যক্ৎবা স মানুষম্।
স্বধর্মনির্জিতং স্থানং স্বর্গে প্রাপ্য স ধর্মরাট্॥ 1-2-376 (677) 
মুমুদে পূজিতঃ সর্বৈঃ সেন্দ্রৈঃ সুরগণৈঃ সহ।
এতদষ্টাদশং পর্ব প্রোক্তং ব্যাসেন ধীমতা॥ 1-2-377 (678) 
অধ্যায়াঃ পঞ্চ সংখ্যাতাঃ পর্বম্যস্মিন্মহাত্মনা।
শ্লোকানাং দ্বে শতে চৈব প্রসংখ্যাতে তপোধাঃ॥ 1-2-378 (679) 
নব শ্লোকাস্তথৈবান্যে সংখ্যাতাঃ পরমর্ষিণা।
অষ্টাদশৈবমেতানি পর্বাণ্যেতান্যশেষতঃ॥ 1-2-379 (680) 
খিলেষু হরিবংশশ্চ ভবিষ্যং চ প্রকীর্তিতম্।
দশ শ্লোকসহস্রাণি বিংশচ্ছ্লোকশতানি চ॥ 1-2-380 (681) 
খিলেষু হরিবংশে চ সংখ্যাতানি মহর্ষিণা।
এতৎসর্বং সমাখ্যাতং ভারতে পর্বসংগ্রহঃ॥ 1-2-381 (682) 
অষ্টাদশ সমাজগ্মুরক্ষৌহিণ্যো যয়ুৎসয়া।
তন্মহাদারুণং যুদ্ধমহান্যষ্টাদশাভবৎ॥ 1-2-382 (683) 
যো বিদ্যাচ্চতুরো বেদান্সাঙ্গোপনিষদো দ্বিজঃ।
ন চাখ্যানমিদং বিদ্যান্নৈব স স্যাদ্বিচক্ষণঃ॥ 1-2-383 (684) 
অর্থশাস্ত্রমিদং প্রোক্তং ধর্মশাস্ত্রমিদং মহৎ।
কামশাস্ত্রমিদং প্রোক্তং ব্যাসেনামিতবুদ্ধিনা॥ 1-2-384 (685) 
শ্রুৎবা ৎবিদমুপাখ্যানং শ্রাব্যমন্যন্ন রোচতে।
পুংস্কোকিলগিরং শ্রুৎবা রূক্ষা ধ্বাঙ্ক্ষস্য বাগিব॥ 1-2-385 (686) 
ইতিহাসোত্তমাদস্মাঞ্জায়ন্তে কবিবুদ্ধয়ঃ।
পঞ্চভ্য ইব্ ভূতেভ্যো লোকসংবিধয়স্ত্রয়ঃ॥ 1-2-386 (687) 
অস্যাখ্যানস্য বিষয়ে পুরাণং বর্ততে দ্বিজাঃ।
অন্তরিক্ষস্য বিষয়ে প্রজা ইব চতুর্বিধাঃ॥ 1-2-387 (688) 
ক্রিয়াগুণানাং সর্বেষামিদমাখ্যানমাশ্রয়ঃ।
ইন্দ্রিয়াণাং সমস্তানাং চিত্রা ইব মনঃ ক্রিয়াঃ॥ 1-2-388 (689) 
অনাশ্রিত্যৈতদাখ্যানং কথা ভুবি ন বিদ্যতে।
আহারমনপাশ্রিত্য শরীরস্যেব ধারণম্॥ 1-2-389 (690) 
ইদং কবিবরৈঃ সর্বৈরাখ্যানমুপজীব্যতে।
উদয়প্রেপ্সুভির্ভৃত্যৈরভিজাত ইবেশ্বরঃ॥ 1-2-390 (691) 
অস্য কাব্যস্য কবয়ো ন সমর্থা বিশেষণে।
সাধোরিব গৃহস্থস্য শেষাস্ত্রয় ইবাশ্রমাঃ॥ 1-2-391 (692) 
ধর্মে মতির্ভবতু বঃ সততোত্থিতানাং
স হ্যেক এব পরলোকগতস্য বন্ধুঃ। 
অর্থাঃ স্ত্রিয়শ্চ নিপুণৈরপি সেব্যমানা
নৈবাপ্তভাবমুপয়ান্তি ন চ স্থিরৎবম্॥  1-2-392 (693) 
দ্বৈপায়নৌষ্ঠপুটনিঃসৃতমপ্রমেয়ং
পুণ্যং পবিত্রমথ পাপহরং শিবং চ। 
যো ভারতং সমধিগচ্ছতি বাচ্যমানং
কিং তস্য পুষ্করজলৈরভিষেচনেন॥  1-2-393 (694) 
যদহ্না কুরুতে পাপ ব্রাহ্মণস্ৎবিন্দ্রিয়ৈশ্চরন্।
মহাভারতমাখ্যায় সন্ধ্যাং মুচ্যতি পশ্চিমাম্॥ 1-2-394 (695) 
যদ্রাত্রৌ কুরুতে পাপং কর্মণা মনসা গিরা।
মহাভারতমাখ্যায় পূর্বাং সন্ধ্যাং প্রমুচ্যতে॥ 1-2-395 (696) 
যো গোশতং কনকশৃঙ্গময়ং দদাতি
বিপ্রায় বেদবিদুষে চ বহুশ্রুতায়। 
পুণ্যাং চ ভারতকথাং শৃণুয়াচ্চ নিত্যং
তুল্যং ফলং ভবতি তস্য চ তস্য চৈব॥  1-2-396 (697) 
আখ্যানং তদিদমনুত্তমং মহার্থং
বিজ্ঞেয়ং মহদিহ পর্বসংগ্রহেণ। 
শ্রুৎবাদৌ ভবতি নৃণাং সুখাবগাহং
বিস্তীর্ণং লবণজলং যথা প্লবেন॥  1-2-397 (698) 
 
ইতি শ্রীমন্মহাভারতে আদিপর্বণি পর্বসংগ্রহপর্বণি দ্বিতীয়োঽধ্যায়ঃ॥ 2 ॥ ॥ সমাপ্তং পর্বসংগ্রহপর্ব ॥

 -   -  

1-2-3 ক্ষত্র ক্ষত্রিয়জাতিং। অমর্ষঃ স্বপিতুঃ ক্ষত্রিয়েণ হতৎবাজ্জাতস্য ক্রোধস্যাসহনং তেন চোদিতঃ প্রেরিতঃ॥ 1-2-10 নিষিষিধুঃ নিষিদ্ধবন্তঃ। অক্ষরাধিক্যমার্ষ॥ 1-2-14 ভূদোষাঃ নিম্নোন্নতৎবকণ্টকিৎবাদয়ঃ॥ 1-2-19 পদাতয় ইতি রথাদিগতানাং নরাণ ব্যুদাসঃ॥ 1-2-23-26 অক্ষৌহিণ্যাঃ 21870 রথাঃ। 21871 গজাঃ। 109350 পদাতয়ঃ। 65610 হয়াঃ॥ 1-2-28 পিণ্ডিতা একীভূতাঃ॥ 1-2-32 হার্দিক্যঃ কৃতবর্মা গৌতমঃ কৃপঃ॥ 1-2-33 তে তব সত্রে যদ্ভারতাখ্যানং মত্তঃ প্রবৃত্তং তজ্জনমেজয়স্য সত্রে ব্যাসশিষ্যেণ কথিতমিত্যুত্তরেণ সংবন্ধঃ॥ 1-2-34 তত্র ভারতে॥ 1-2-35 প্রতিপন্নং শরণীকৃতং॥ 1-2-38 অভিজাতঃ কুলীনঃ॥ 1-2-46 হরণং দায়ঃ পারিবর্হমিতি যাবৎ তস্য হারিকা সমানয়নং॥ 1-2-49 অনুদ্যূতং পুনর্দ্যূতং॥ 1-2-50 অভিগমনং তপসে গমনং॥ 1-2-53 সমাস্যা সহাবস্থানং॥ 1-2-57 প্রবেশঃ বিরাটনগরে। সময়স্য সংকেতস্য নিয়মস্য বা॥ 1-2-70 প্রতিজ্ঞা জয়দ্রথবধার্থং॥ 1-2-72 হ্রদপ্রবেশনং দুর্যোধনস্য॥ 1-2-83 অন্যত্র কথিতস্যাবশিষ্টং যৎপুনঃ প্রক্রম্য কথ্যতে তৎ খিলং প্রোচ্যতে। হরিবংশশ্চ তাদৃশঃ॥ 1-2-90 মাহাত্ম্যমুত্তঙ্কস্য উদঙ্কস্যেত্যপি পাঠঃ॥ 1-2-117 ভার্গবঃ কুলালঃ॥ 1-2-138 কিতবো দ্যূতকারকঃ॥ 1-2-150 শত্রুস্তব ঊরূ ভেৎস্যতীতিশাপোৎসর্গঃ॥ 1-2-220 নৌ আবয়োর্মধ্যে মমৈব সাহায়্যং কর্তুমর্হতীতি প্রত্যেকং প্রার্থনা জ্ঞেয়া॥ 1-2-231 ঐকাত্ম্যং একচিত্তৎবং॥ 1-2-237 শৌটীর্যাৎ গর্বাৎ॥ 1-2-255 আচার্যঃ দ্রোণাচার্যঃ॥ 1-2-287 সমবায়ে সময়ে॥ 1-2-316 সংসারদহনং নিরূপ্যেতিশেষঃ॥ 1-2-317 আয়োধনং যুদ্ধস্থানং॥ 1-2-319 ক্ষত্রিয়াঃ ক্ষত্রিয়স্ত্রিয়ঃ॥ 1-2-327 শরাএব তল্পো যস্য সঃ শরতল্পো ভীষ্মঃ তেন প্রোক্তাঃ। শরতল্পে ভবা বা তত্রস্থেন ব্যাখ্যাতৎবাৎ॥ 1-2-343 সুদর্শনং তথাখ্যানমিত্যত্র মৃগদর্শ তথাচৈবেতি-মণিদর্শনং তথাচৈবেত্যপি পাঠো দৃশ্যতে॥ 1-2-347 ধৃতরাষ্ট্রঃ আশ্রমপদমিতি চ্ছেদঃ সন্ধিরার্ষঃ॥ 1-2-355 ব্রহ্মদণ্ডঃ ব্রাহ্মণশাপঃ॥ 1-2-356 আপানে পানগোষ্ঠ্যাং পানেন কলিতাঃ বিবশীকৃতাঃ। এরকাঃ তৃণবিশেষাঃ॥ 1-2-357 নাতিচক্রামতুঃ কালং সমর্থাবপি মর্যাদাং নোল্লঙ্ঘিতবন্তাবিত্যর্থঃ॥ 1-2-359 বৈশসং পরস্পরং বিশসনং॥ 1-2-372 অস্য অবিচলামিতিচ্ছেদঃ॥ 1-2-387 বিষয়ে দেশে অন্তরিত্যর্থঃ। পুরাণং অষ্টাদশভেদং পাদ্মাদি॥ 1-2-394 সংধ্যাং সংধ্যায়াং॥ দ্বিতীয়োঽধ্যায়ঃ॥ 2 ॥



আদিপর্ব - অধ্যায় 003

॥ শ্রীঃ ॥

1.3. অধ্যায়ঃ 003 

 
(অথ পৌষ্যপর্ব  ॥ 3 ॥)

 -   -  

জনমেজয়ং প্রতি সরমাখ্যদবেশুনীশাপঃ॥ 1 ॥ শাপনিবারণার্থমৃষেঃ সোমশ্রবসঃ পৌরোহিত্যেন বরণম্॥ 2 ॥ আরুণ্যুপমন্যুবৈদাখ্যানাং ধৌম্যশিষ্যাণামুপাখ্যানম্॥ 3 ॥ বৈদশিষ্যস্যোত্তঙ্কস্যোপাখ্যানম্॥ 4 ॥ পৌষ্যস্য রাজ্ঞ উপাখ্যানম্॥ 5 ॥

 -   -  

1-3-0 (699) 
সৌতিরুবাচ। 1-3-0 (16) 
জনমেজয়ঃ পারিক্ষিতঃ সহ ভ্রাতৃভিঃ কুরুক্ষেত্রে দীর্ঘসত্রমুপাস্তে।
তস্য ভ্রাতরস্ত্রয়ঃ শ্রুতসেন উগ্রসেনো ভীমসেন ইতি। 
তেষু তৎসত্রমুপাসীনেষ্বভ্যাগচ্ছৎসারমেয়ঃ॥  1-3-1 (700) 
জনমেজয়স্য ভ্রাতৃভিরভিহতো রোরূয়মাণো মাতুঃ সমীপমুপাগচ্ছৎ॥  1-3-2 (701) 
তং মাতা রোরূয়মাণমুবাচ।
কিং রোদিষি কেনাস্যভিহত ইতি॥ 1-3-3 (702) 
স এবমুক্তো মাতরং প্রত্যুবাচ জনমেজয়স্য ভ্রাতৃভিরভিহতোঽস্মীতি॥  1-3-4 (703) 
তং মাতা প্রত্যুবাচ ব্যক্তং ৎবয়া তত্রাপরাদ্ধং যেনাস্যভিহত ইতি॥  1-3-5 (704) 
স তাং পুনরুবাচ নাপরাধ্যামি কিংচিন্নাবেক্ষে হবীংষি নাবলিহ ইতি॥  1-3-6 (705) 
তচ্ছ্রুৎবা তস্য মাতা সরমা পুত্রদুঃখার্তা তৎসত্রমুপাগচ্ছদ্যত্র স জনমেজয়ঃ সহ ভ্রাতৃভির্দীর্ঘসত্রমুপাস্তে॥  1-3-7 (706) 
স তয়া ক্রুদ্ধয়া তত্রোক্তোঽয়ং মে পুত্রো ন কিংচিদপরাধ্যতি নাবেক্ষতে হবীংষি নাবলেঢি কিমর্থমভিহত ইতি॥  1-3-8 (707) 
ন কিংচিদুক্তবন্তস্তে সা তানুবাচ যস্মাদয়মভিহতোঽনপকারী তস্মাদদৃষ্টং ৎবাং ভয়মাগমিষ্যতীতি॥  1-3-9 (708) 
জনমেজয় এবমুক্তো দেবশুন্যা সরময়া ভৃশং সংভ্রান্তো বিষণ্ণশ্চাসীৎ॥  1-3-10 (709) 
স তস্মিন্সত্রে সমাপ্তে হাস্তিনপুরং প্রত্যেত্য পুরোহিতমনুরূপমন্বিচ্ছমানঃ পরং যত্নমকরোদ্যো মে পাপকৃত্যাং শময়েদিতি॥  1-3-11 (710) 
স কদাচিন্মৃগয়াং গতঃ পারিক্ষিতো জনমেজয়ঃ কস্মিংশ্চিৎস্ববিষয় আশ্রমমপশ্যৎ॥  1-3-12 (711) 
তত্র কশ্চিদৃপিরাসাঞ্চক্রে শ্রুতশ্রবা নাম।
তস্য তপস্যভিরতঃ পুত্র আস্তে সোমশ্রবা নাম॥ 1-3-13 (712) 
তস্য তং পুত্রমভিগম্য জনমেজয়ঃ পারিক্ষিতঃ পৌরোহিত্যায় বব্রে॥  1-3-14 (713) 
স নমস্কৃত্য তমৃষিমুবাচ ভগবন্নয়ং তব পুত্রো মম পুরোহিতোঽস্ৎবিতি॥  1-3-15 (714) 
স এবমুক্তঃ প্রত্যুবাচ জনমেজয়ং ভো জনমেজয় পুত্রোঽয়ং মম সর্প্যাং জাতো মহাতপস্বী স্বাধ্যায়সংপন্নো মত্তপোবীর্যসংভৃতো মচ্ছুক্রং পীতবত্যাস্তস্যাঃ কুক্ষৌ জাতঃ॥  1-3-16 (715) 
সমর্থোঽয়ং ভবতঃ সর্বাঃ পাপকৃত্যাঃ শময়িতুমন্তরেণ মহাদেবকৃত্যাম্॥  1-3-17 (716) 
অস্য ৎবেকমুপাংশুব্রতং যদেনং কশ্চিদ্ব্রাহ্মণঃ কংচিদর্থমভিয়াচেত্তং তস্মৈ দদ্যাদয়ং যদ্যেতদুৎসহসে ততো নয়স্বৈনমিতি॥  1-3-18 (717) 
তেনৈবমুক্তো জনমেজয়স্তং প্রত্যুবাচ ভগবংস্তত্তথা ভবিষ্যতীতি॥  1-3-19 (718) 
স তং পুরোহিতমুপাদায়োপাবৃত্তো ভ্রাতৃনুবাচ ময়াঽয়ং বৃত উপাধ্যায়ো যদয়ং ব্রূয়াত্তৎকার্যমবিচারয়দ্ভির্ভবদ্ভিরিতি।
তেনৈবমুক্তা ভ্রাতরস্তস্য তথা চক্রুঃ। 
স তথা ভ্রাতৄন্সংদিশ্য তক্ষশিলাং প্রত্যভিপ্রতস্থে তং চ দেশং বশে স্থাপয়ামাস॥  1-3-20 (719) 
এতস্মিন্নন্তরে কশ্চিদৃষির্ধৌম্যো নামাপোদস্তস্য শিষ্যাস্ত্রয়ো বভূবুঃ॥  1-3-21 (720) 
উপমন্যুরারুণির্বৈদশ্চেতি স একং শিষ্যংমারুণিং পাঞ্চাল্যং প্রেষয়ামাস গচ্ছ কেদারখণ্ডং বধানেতি॥  1-3-22 (721) 
স উপাধ্যায়েন সংদিষ্ট আরুণিঃ পাঞ্চাল্যস্তত্র গৎবা তৎকেদারখণ্ডং বদ্ধুং নাশকৎ।
স ক্লিশ্যমানোঽপশ্যদুপায়ং ভবৎবেবং করিষ্যামীতি॥ 1-3-23 (722) 
স তত্র সংবিবেশ কেদারখণ্ডে শয়ানে ব তথা তস্মিংস্তদুদকং তস্থৌ॥  1-3-24 (723) 
ততঃ কদাচিদুপাধ্যায় আপোদো ধৌম্যঃ শিষ্যাবপৃচ্ছৎ ক্ব আরুণিঃ পাঞ্চাল্যো গত ইতি॥  1-3-25 (724) 
তৌ তং প্রত্যূচতুর্ভগবংস্ৎবয়ৈব প্রেষিতো গচ্ছ কেদারখণ্ডং বধানেতি।
স এবমুক্তস্তৌ শিষ্যৌ প্রত্যুবাচ তস্মাত্তত্র সর্বে গচ্ছামো যত্র স গত ইতি॥ 1-3-26 (725) 
স তত্র গৎবা তস্যাহ্বানায় শব্দং চকারঃ।
ভো আরুণে পাঞ্চাল্য ক্বাসি বৎসৈহীতি॥ 1-3-27 (726) 
স তচ্ছ্রুৎবা আরুণিরুপাধ্যায়বাক্যং তস্মাৎকেদারখণ্ডাৎসহসোত্থায়তমুপাধ্যায়মুপতস্থে॥  1-3-28 (727) 
প্রোবাচ চৈনময়মস্ম্যত্র কেদারখণ্ডে নিঃসরমাণমুদকমবারণীয়ং সংরোদ্ধুং সংবিষ্টো ভগবচ্ছব্দং শ্রুৎবৈব সহসা বিদার্য কেদারখণ্ডং ভবন্তমুপস্থিতঃ॥  1-3-29 (728) 
তদভিবাদয়ে ভগবন্তমাজ্ঞাপয়তু ভবান্কমর্থং করবাণীতি॥  1-3-30 (729) 
স এবমুক্ত উপাধ্যায়ঃ প্রত্যুবাচ যস্মাদ্ভবান্কেদারখণ্ডং বিদার্যোত্থিতস্তস্মাদুদ্দালক এবনাম্না ভবান্ভবিষ্যতীত্যুপাধ্যায়েনানুগৃহীতঃ॥  1-3-31 (730) 
যস্মাচ্চ ৎবয়া মদ্বচনমনুষ্ঠিতং তস্মাচ্ছ্রেয়োঽবাপ্স্যসি।
সর্বে চ তে বেদাঃ প্রতিভাস্যন্তি সর্বাণি চ ধর্মশাস্ত্রাণীতি॥ 1-3-32 (731) 
স এবমুক্ত উপাধ্যায়েনেষ্টং দেশং জগাম॥  1-3-33 (732) 
অথাপরঃ শিষ্যস্তস্যৈবাপোদস্য ধৌম্যস্যোপমন্যুর্নাম।
তং চোপাধ্যায়ঃ প্রেষয়ামাস বৎসোপমন্যো গা রক্ষস্বেতি॥ 1-3-34 (733) 
স উপাধ্যায়বচনাদরক্ষদ্গাঃ স চাহনি গা রক্ষিৎবা দিবসক্ষয়ে গুরুগৃহমাগম্যোপাধ্যায়স্যাগ্রতঃ স্থিৎবা নমশ্চক্রে॥  1-3-35 (734) 
তমুপাধ্যায়ঃ পীবানমপশ্যদুবাচ চৈনং বৎসোপমন্যো কেন বৃত্তিং কল্পয়সি পীবানসি দৃঢমিতি॥  1-3-36 (735) 
স উপাধ্যায়ং প্রত্যুবাচ ভো ভৈক্ষ্যেণ বৃত্তিং কল্পয়ামীতি তমুপাধ্যায়ঃ প্রত্যুবাচ॥  1-3-37 (736) 
ময়্যনিবেদ্য বৈক্ষ্যং নীপয়োক্তব্যমিতি।
স তথেত্যুক্তো ভৈক্ষ্যং চরিৎবোণধ্যায়ন্যবেদয়ৎ॥ 1-3-38 (737) 
স তস্মাদুপাধ্যায়ঃ সর্বমেব ভৈক্ষ্যমগৃহ্ণাৎ।
স তথেত্যুক্তঃ পুনররক্ষদ্গা অহনি রক্ষিৎবা নিশামুখে গুরুকুলমাগম্য গুরোরগ্রতঃস্থিৎবা নমশ্চক্রে॥ 1-3-39 (738) 
তমুপাধ্যায়স্তথাপি পীবানমেব দৃষ্ট্বোবাচ।
বৎসোপমন্যো সর্বমশেষতস্তে ভৈক্ষ্যং গৃহ্ণামি কেনেদানীং বৃত্তিং কল্পয়সীতি॥ 1-3-40 (739) 
স এবমুক্ত উপাধ্যায়ং প্রত্যুবাচ।
ভগবতে নিবেদ্য পূর্বমপরং চরামি তেন বৃত্তিং কল্পয়ামীতি তমুপাধ্যায়ঃ প্রত্যুবাচ॥ 1-3-41 (740) 
নৈষা ন্যায়্যা গুরুবৃত্তিরন্যেষামপি ভৈক্ষ্যোপজীবিনাং বৃত্ত্যুপরোধং করোষি ইত্যেবং বর্তমানো লুব্ধোঽসীতি॥  1-3-42 (741) 
স তথেত্যুক্ৎবা গা অরক্ষদ্রক্ষিৎবাচ পুনরুপাধ্যায়গৃহমাগম্যোপাধ্যায়স্যাগ্রতঃ স্থিৎবা নমশ্চক্রে॥  1-3-43 (742) 
তমুপাধ্যায়স্তথাপি পীবানমেব দৃষ্ট্বা পুনরুবাচ।
বৎসোপমন্যো অহং তে সর্বং ভৈক্ষ্যং গৃহ্ণামি ন চান্যচ্চরসি পীবানসি ভৃশং কেন বৃত্তিং কল্পয়সীতি॥ 1-3-44 (743) 
স এবমুক্তস্তমুপাধ্যায়ং প্রত্যুবাচ।
ভো এতাসাং গবাং পয়সা বৃত্তিং কল্পয়ামীতি। 
তমুবাচোপাধ্যায়ো নৈতন্ন্যায়্যং পয় উপয়োক্তুং ভবতো ময়া নাভ্যনুজ্ঞাতমিতি॥  1-3-45 (744) 
স তথেতি প্রতিজ্ঞায় গা রক্ষিৎবা পুনরুপাধ্যায়গৃহমেত্য গুরোরগ্রতঃ স্থিৎবা নমশ্চক্রে॥  1-3-46 (745) 
তমুপাধ্যায়ঃ পীবানমেব দৃষ্ট্বোবাচ।
বৎসোপমন্যো ভৈক্ষ্যং নাশ্নাসি ন চান্যচ্চরসি পয়ো ন পিবসি পীবানসি ভৃশং কেনেদানীং বৃত্তিং কল্পয়সীতি॥ 1-3-47 (746) 
স এবমুক্ত উপাধ্যায়ং প্রত্যুবাচ।
ভোঃ ফেনং পিবাপি যমিমে বৎসা মাতৄণাং স্তনাৎপিবন্ত উদ্গিরন্তি॥ 1-3-48 (747) 
তমুপাধ্যায়ঃ প্রত্যুবাচ।
এতে ৎবদনুকম্পয়া গুণবন্তো বৎসাঃ প্রভূততরং ফেনমুদ্গিরন্তি। 
তদেষামপি বৎসানাং বৃত্ত্যুপরোধং করোষ্যেবং বর্তমানঃ।
ফেনমপি ভবান্ন পাতুমর্হতীতি স তথেতি প্রতিশ্রুত্য নিরাহারঃ পুনররক্ষদ্গাঃ॥  1-3-49 (748) 
তথা প্রতিষিদ্ধো ভৈক্ষ্যং নাশ্নাতি নচান্যচ্চরতি পয়ো ন পিবতি ফেনং নোপয়ুহ্ক্তে স কদাচিদরণ্যে ক্ষুধার্তোঽর্কপত্রাণ্যভক্ষয়ৎ॥  1-3-50 (749) 
স তৈরর্কপত্রৈর্ভক্ষিতৈঃ ক্ষারতিক্তকটুরূক্ষৈস্তীক্ষ্ণবিপাকৈশ্চক্ষুষ্যুপহতোঽন্ধো বভূব।
ততঃ সোঽন্ধোঽপি চঙ্ক্রম্যমাণঃ কূপেঽপতৎ॥ 1-3-51 (750) 
অথ তস্মিন্ননাগচ্ছতি সূর্যে চাস্তাচলাবলম্বিনি উপাধ্যায়ঃ শিষ্যানবোচৎ॥  1-3-52 (751) 
ময়োপমন্যুঃ সর্বতঃ প্রতিষিদ্ধঃ স নিয়তং কুপিতস্ততো নাগচ্ছতি চিরগতস্ৎবিতি।
ততোঽন্বেষ্য ইত্যেবমুক্ৎবা শিষ্যৈঃ সার্ধমরণ্যং গৎবা তস্যাহ্বানায় শব্দং চকার ভো উপমন্যো ক্বাসি বৎসৈহীতি॥ 1-3-53 (752) 
স উপাধ্যায়স্য আহ্বানবচনং শ্রুৎবা প্রত্যুবাচোচ্চৈরয়মস্মিন্কূপে পতিতোঽহমিতি।
তমুপাধ্যায়ঃ প্রত্যুবাচ কথং ৎবমস্মিন্কূপে পতিত ইতি॥ 1-3-54 (753) 
স উপাধ্যায়ং প্রত্যুবাচ অর্কপত্রাণি ভক্ষয়িৎবান্ধীভূতোস্ম্যতশ্চঙ্ক্রম্যমাণঃ কূপে পতিত ইতি।
তমুপাধ্যায়ঃ প্রত্যুবাচ॥ 1-3-55 (754) 
অশ্বিনৌ স্তুহি তৌ দেবভিষজৌ ৎবাং চক্ষুষ্মন্তং কর্তারাবিতি।
স এবমুক্ত উপাধ্যায়েনোপমন্যুঃ স্তোতুমুপচক্রমে দেবাবশ্বিনৌ বাগ্ভির্ঋগ্ভিঃ॥ 1-3-56 (755) 
প্রপূর্বগৌ পূর্বজৌ চিত্রভানূ
গিরা বাং শংসামি তপসা হ্যনন্তৌ। 
দিব্যৌ সুপর্ণৌ বিরজৌ বিমানা-
বধিক্ষিপন্তৌ ভুবনানি বিশ্বা॥  1-3-57 (756) 
হিরণ্ময়ৌ শকুনী সাংপরায়ৌ
নাসত্যদস্রৌ সুনসৌ বৈজয়ন্তৌ। 
শুক্লং বয়ন্তৌ তরসা সুবেমা-
বধিব্যযন্তাবসিতং বিবস্বতঃ॥  1-3-58 (757) 
গ্রস্তাং সুপর্ণস্য বলেন বর্তিকা-
মমুঞ্চতামশ্বিনৌ সৌভগায়। 
তাবৎসুবৃত্তাবনমং তমায় যা-
বসত্তমা গা অরুণা উদাবহৎ॥  1-3-59 (758) 
ষষ্টিশ্চ গাবস্ত্রিশতাশ্চ ধেনব
একং বৎসং সুবতে তং দুহন্তি। 
নানাগোষ্ঠা বিহিতা একদোহনা-
স্তাবশ্বিনৌ দুহতো ঘর্মমুক্থ্যম্॥  1-3-60 (759) 
একাং নাভিং সপ্ত সথা অরাঃ শ্রিতাঃ
প্রধিষ্বন্যা বিংশতিরর্পিতা অরাঃ। 
অনেমি চক্রং পরিবর্ততেঽজরং
মায়াঽশ্বিনৌ সমনক্তি চর্ষণী॥  1-3-61 (760) 
একং চক্রং বর্ততে দ্বাদশারং
ষণ্ণাভিমেকাক্ষমমৃতস্য ধারণম্। 
যস্মিন্দেবা অধি বিশ্বে বিষক্তা-
স্তাবশ্বিনৌ মুঞ্চতো মা বিষীদতম্॥  1-3-62 (761) 
অশ্বিনাবিন্দুমমৃতং বৃত্তভূয়ৌ
তিরোধত্তামশ্বিনৌ দাসপত্নী। 
হিৎবা গিরিমশ্বিনৌ গামুদাচরন্তৌ
তদ্বৃষ্টিমহ্নাৎপ্রস্থিতৌ বলস্য॥  1-3-63 (762) 
যুবাং দিশো জনয়থো দশাগ্রে
সমানং মূর্ধ্নি রথয়ানং বিয়ন্তি। 
তাসাং যাতমৃষয়োঽনুপ্রয়ান্তি
দেবা মনুষ্যাঃ ক্ষিতিমাচরন্তি॥  1-3-64 (763) 
যুবাং বর্ণান্বিকুরুথো বিশ্বরূপাং-
স্তেঽধিক্ষিয়ন্তে ভুবনানি বিশ্বা। 
তে ভানবোঽপ্যনুসৃতাশ্চরন্তি
দেবা মনুষ্যাঃ ক্ষিতিমাচরন্তি॥  1-3-65 (764) 
তৌ নাসত্যাবশ্বিনৌ বাং মহেঽহং
স্রজং চ যাং বিভৃথঃ পুষ্করস্য। 
তৌ নাসৎবাবমৃতাবৃতাবৃধা-
বৃতে দেবাস্তৎপ্রপদে ন সূতে॥  1-3-66 (765) 
মুখেন গর্ভং লভতাং যুবানৌ
গতাসুরেতৎপ্রপদেন সূতে। 
সদ্যো জাতো মাতরমত্তি গর্ভ-
স্তাবশ্বিনৌ মুঞ্চথৌ জীবসে গাম্॥  1-3-67 (766) 
স্তোতুং ন শক্নোমি গুণৈর্ভবন্তৌ
চক্ষুর্বিহীনঃ পথি সংপ্রমোহঃ। 
দুর্গেঽহমস্মিন্পতিতোঽস্মি কূপে
যুবাং শরণ্যৌ শরণং প্রপদ্যে॥  1-3-68 (767) 
সৌতিরুবাচ। 1-3-69 (17) 
এবমৃগ্ভিশ্চান্যৈরস্তুবৎ।
ইত্যেবং তেনাভিষ্টুতাবশ্বিনাবাজগ্মতুরাহতুশ্চৈং প্রীতৌ স্ব এষ তেঽপূপোশানৈনমিতি॥ 1-3-69 (768) 
স এবমুক্তঃ প্রত্যুবাচ নানৃতমূচতুর্ভগবন্তৌ নৎবহমেতমপূপমুপয়োক্তুমুৎসহে গুরবেঽনিবেদ্যেতি॥  1-3-70 (769) 
ততস্তমশ্বিনাবূচতুঃ।
আবাভ্যাং পুরস্তাদ্ভবত উপাধ্যায়েনৈবমেবাভিষ্টুতাভ্যামপূপোদত্ত উপয়ুক্তঃ স তেনানিবেদ্য গুরবে ৎবমপি তথৈব কুরুষ্ব যথা কৃতমুপাধ্যায়েনেতি॥ 1-3-71 (770) 
স এবমুক্তঃ প্রত্যুবাচ এতৎপ্রত্যনুনয়ে ভবন্তাবশ্বিনৌ নোৎসহেঽহমনিবেদ্য গুরবেঽপূপমুপয়োক্তুমিতি॥  1-3-72 (771) 
তমশ্বিনাবাহতুঃ প্রীতৌ স্বস্তবানয়া গুরুভক্ত্যা।
উপাধ্যায়স্য তে কার্ষ্ণায়সা দন্তা ভবতোঽপি হিরণ্ময়া ভবিষ্যন্তি চক্ষুষ্মাংশ্চ ভবিষ্যসি শ্রেয়শ্চাবাপ্স্যসীতি॥ 1-3-73 (772) 
স এবমুক্তোঽশ্বিভ্যাং লব্ধচক্ষুরুপাধ্যায়সকাশমাগম্যাভ্যবাদয়ৎ॥  1-3-74 (773) 
আচচক্ষে চ স চাস্য প্রীতিমান্বভূব॥  1-3-75 (774) 
আহ চৈনং যথাঽশ্বিনাবাহতুস্তথা ৎবং শ্রেয়োঽবাপ্স্যসীতি॥  1-3-76 (775) 
সর্বে চ তে বেদাঃপ্রতিভাস্যন্তি সর্বাণি চ ধর্মশাস্ত্রাণীতি।
এষা তস্যাপি পরীক্ষোপমন্ন্যোঃ॥ 1-3-77 (776) 
অথাপরঃ শিষ্যস্তস্যৈবাপোদস্য ধৌম্যস্য বৈদো নাম তমুপাধ্যায়ঃ সমাদিদেশ বৎস বৈদ ইহাস্যতাং তাবন্মম গৃহে কংচিৎকালং শুশ্রূষুণা চ ভবিতব্যং শ্রেয়স্তে ভবিষ্যতীতি॥  1-3-78 (777) 
স তথেত্যুক্ৎবা গুরুকুলে দীর্ঘকালং গুরুশুশ্রূষণপরোঽবসৎ।
গৌরিব নিত্যং গুরুণা ধূর্ষু নিয়োজ্যমানঃ শীতোষ্ণক্ষুত্তৃষ্ণাদুঃখসহঃ সর্বত্রাপ্রতিকূলস্তস্য মহতাৎকালেন গুরুঃ পরিতোষং জগাম॥ 1-3-79 (778) 
তৎপরিতোষাচ্চ শ্রেয়ঃ সর্বজ্ঞতাং চাবাপ।
এষা তস্যাপি পরীক্ষা বৈদস্য॥ 1-3-80 (779) 
স উপাধ্যায়েনানুজ্ঞাতঃ সমাবৃত্তস্তস্মাদ্গুরুকুলবাসাদ্গৃহাশ্রমং প্রত্যপদ্যত।
তস্যাপি স্বগৃহে বসতস্ত্রয়ঃ শিষ্যা বভূবুঃ স শিষ্যান্ন কিংচিদুবাচ কর্ম বা ক্রিয়তাং গুরুশুশ্রূষা বেতি। 
দুঃখাভিজ্ঞো হি গুরুকুলবাসস্য শিষ্যান্পরিক্লেশেন যোজয়িতুং নেয়েষ॥  1-3-81 (780) 
অথ কস্মিংশ্চিৎকালে বৈদং ব্রাহ্মণং জনমেজয়ঃ পৌষ্যশ্চ ক্ষত্রিয়াবুপেত্যোপাধ্যায়ং বরয়াঞ্চক্রতুঃ॥  1-3-82 (781) 
স কদাচিদ্যাজ্যকার্যেণাভিপ্রস্থিত উত্তঙ্কনামানং শিষ্যং নিয়োজয়ামাস॥  1-3-83 (782) 
ভোয়ৎকিংচিদস্মদ্গৃহে পরিহীয়তে তদিচ্ছাম্যহমপরিহীয়মানং ভবতা ক্রিয়মাণমিতি স এবং প্রতিসংদিশ্যোত্তঙ্কং বৈদঃ প্রবাসং জগাম॥  1-3-84 (783) 
অথোত্তঙ্কঃ শুশ্রূষুর্গুরুনিয়োগমনুতিষ্ঠমানো গুরুকুলে বসতি স্ম।
স তত্র বসমান উপাধ্যায়স্ত্রীভিঃ সহিতাভিরাহূয়োক্তঃ॥ 1-3-85 (784) 
উপাধ্যায়ানী তে ঋতুমতী উপাধ্যায়শ্চ প্রোষিতোঽস্যা যথাঽয়মৃতুর্বন্ধ্যো ন ভবতি তথা ক্রিয়তামেষা বিষীদতীতি॥  1-3-86 (785) 
এবমুক্তস্তাঃ স্ত্রিয়ঃ প্রত্যুবাচ।
ন ময়া স্ত্রীণাং বচনাদিদমকার্যং করণীয়ম্। 
ন হ্যহমুপাধ্যায়েন সংদিষ্টোঽকার্যমপি ৎবয়া কার্যমিতি॥  1-3-87 (786) 
তস্য পুনরুপাধ্যায়ঃ কালান্তরেণ গৃহমাজগাম তস্মাৎপ্রবাসাৎ।
স তু তদ্বৃত্তং তস্যাশেষমুপলভ্য প্রীতিমানভূৎ॥ 1-3-88 (787) 
উবাচ চৈনং বৎসোত্তঙ্কং কিং তে প্রিয়ং করবাণীতি।
ধর্মতো হি শুশ্রূষিতোঽস্মি ভবতা তেন প্রীতিঃ পরস্পরেণ নৌ সংবৃদ্ধা তদনুজানে ভবন্তং সর্বানেব কামানবাপ্স্যসি গম্যতামিতি॥ 1-3-89 (788) 
স এবমুক্তঃ প্রত্যুবাচ কিং তে প্রিয়ং করবাণীতি এবং হ্যাহুঃ॥  1-3-90 (789) 
যশ্চাধর্মেণ বৈ ব্রূয়াদ্যশ্চাধর্মেণ পৃচ্ছতি।
তয়োরন্যতরঃ প্রৈতি বিদ্বেষং চাধিগচ্ছতি॥ 1-3-91 (790) 
সোহমনুজ্ঞাতো ভবতা ইচ্ছামীষ্টং গুর্বর্থমুপহর্তুমিতি।
তেনৈবমুক্ত উপাধ্যায়ঃ প্রত্যুবাচ বৎসোত্তঙ্ক উষ্যতাং তাবদিতি॥ 1-3-92 (791) 
স কদাচিত্তমুপাধ্যায়মাহোত্তঙ্ক আজ্ঞাপয়তু ভবান্কিং তে প্রিয়মুপাহরামি গুর্বর্থমিতি॥  1-3-93 (792) 
তমুপাধ্যায়ঃ প্রত্যুবাচ বৎসোত্তঙ্ক বহুশো মাং চোদয়সি গুর্বর্থমুপাহরামীতি তদ্গচ্ছৈনাং প্রবিশ্যোপাধ্যায়ানীং পৃচ্ছ কিমুপাহরামীতি এষা যদ্ব্রবীতি তদুপাহরস্বেতি॥  1-3-94 (793) 
স এবমুক্ত উপাধ্যায়েনোপাধ্যায়ানীমপৃচ্ছদ্ভবত্যুপাধ্যায়েনাস্ম্যনুজ্ঞাতো গৃহং গন্তুমিচ্ছামীষ্টং তে গুর্বর্থমুপহৃত্যানৃণো গন্তুং তদাজ্ঞাপয়তু ভবতী কিমুপাহরামি গুর্বর্থমিতি॥  1-3-95 (794) 
সৈবমুক্তোপাধ্যায়ানী তমুত্তঙ্কং প্রত্যুবাচ গচ্ছ পৌষ্যং প্রতি রাজানং কুণ্ডলে ভিক্ষিতুং তস্য ক্ষত্রিয়যা পিনদ্ধে॥  1-3-96 (795) 
আনয়স্বেতশ্চতুর্থেঽহনি পুণ্যকর্ম ভবিতা তাভ্যামাবদ্ধাভ্যাং শোভমানা ব্রাহ্মণান্পরিবেষ্টুমিচ্ছামি।
তৎসংপাদয়স্ব এবং হি কুর্বতঃ শ্রেয়ো ভবিতাঽন্যথা কুতঃ শ্রেয় ইতি॥ 1-3-97 (796) 
স এবমুক্তস্তয়োপাধ্যায়ান্যা প্রাতিষ্ঠতোত্তঙ্কঃ স পথি গচ্ছন্নপশ্যদৃষভমতিপ্রমাণং তমধিরূঢং চ পুরুষমতিপ্রমাণমেব স পুরুষ উত্তঙ্কমভ্যভাষত॥  1-3-98 (797) 
ভোউত্তঙ্কৈতৎপুরীষমস্য ঋষভস্য ভক্ষয়স্বেতি স এবমুক্তো নৈচ্ছৎ॥  1-3-99 (798) 
তমাহ পুরুষো ভূয়ো ভক্ষয়স্বোত্তঙ্ক মা বিচারয়োপাধ্যায়েনাপি তে ভক্ষিতং পূর্বমিতি॥  1-3-100 (799) 
স এবমুক্তো বাঢমিত্যুক্ৎবা তদা তদ্বৃপভস্য মূত্রং পুরীষং চ ভক্ষয়িৎবোত্তঙ্কঃ সংভ্রমাঢুত্থিত এবাপোঽনুস্পৃশ্য প্রতস্থে॥  1-3-101 (800) 
যত্র স ক্ষত্রিয়ঃ পৌষ্যস্তমুপেত্যাসীনমপশ্যদুত্তঙ্কঃ।
স উত্তঙ্কস্তমুপেত্যাশীর্ভিরভিনন্দ্যোবাচ॥ 1-3-102 (801) 
অর্থী ভবন্তমুপাগতোঽস্মীতি স এনমভিবাদ্যোবাচ।
ভগবন্পৌষ্যঃ খল্বহং কিং করবাণীতি॥ 1-3-103 (802) 
স তমুবাচ গুর্বর্থং কুণ্ডলয়োরর্থেনাভ্যাগতোঽস্মি।
যে বৈ তে ক্ষত্রিয়া পিনদ্ধে কুণ্ডলে তে ভবান্দাতুমর্হতীতি॥ 1-3-104 (803) 
তং প্রত্যুবাচ পৌষ্যঃ প্রবিশ্যান্তঃপুরং ক্ষত্রিয়া যাচ্যতামিতি।
স তেনৈবমুক্তঃ প্রবিশ্যান্তঃপুরং ক্ষত্রিয়াং নাপশ্যৎ॥ 1-3-105 (804) 
স পৌষ্যং পুনরুবাচ ন যুক্তং ভবতাঽহমনৃতেনোপচরিতুং ন হি তেঽন্তঃপুরে ক্ষত্রিয়া সন্নিহিতা নৈনাং পশ্যামি॥  1-3-106 (805) 
স এবমুক্তঃ পৌষ্যঃ ক্ষণমাত্রং বিমৃশ্যোত্তঙ্কং প্রত্যুবাচ।
নিয়তং ভবানুচ্ছিষ্টঃ স্মর তাবন্ন হি সা ক্ষত্রিয়া উচ্ছিষ্টেনাশুচিনা শক্যা দ্রষ্টুং পতিব্রতাৎবাৎসৈষা নাশুচের্দর্শনমুপৈতীতি॥ 1-3-107 (806) 
অথৈবমুক্ত উত্তঙ্কঃ স্মৃৎবোবাচাস্তি খলু ময়া তু ভক্ষিতং নোপস্পৃষ্টমাগচ্ছতেতি।
তং পৌষ্যঃ প্রত্যুবাচ এষ তে ব্যতিক্রমো নোত্থিতেনোপস্পৃষ্টং ভবতি শীঘ্রমাগচ্ছতেতি॥ 1-3-108 (807) 
অথোত্তঙ্কস্তং তথেত্যুক্ৎবা প্রাঙ্মুখ উপাবেশ্য সুপ্রক্ষালিতপাণিপাদবদনো নিঃশব্দাভিরফেনাভিরনুষ্ণাভির্হৃদ্গতাভিরদ্ভিস্ত্রিঃ পীৎবা দ্বিঃ পরিমৃজ্য খান্যদ্ভিরুপস্পৃশ্য চান্তঃপুরং প্রবিবেশ॥  1-3-109 (808) 
ততস্তাং ক্ষত্রিয়ামপশ্যৎসা চ দৃষ্ট্বৈবোত্তঙ্কং প্রত্যুত্থায়াভিবাদ্যোবাচ স্বাগতং তে ভগবন্নাজ্ঞাপয় কিং করবাণীতি॥  1-3-110 (809) 
স তামুবাচৈতে কুণ্ডলে গুর্বর্থং মে ভিক্ষিতে দাতুমর্হসীতি।
সা প্রীতা তেন তস্য সদ্ভাবেন পাত্রময়মনতিক্রমণীয়শ্চেতি মৎবা তে কুণ্ডলে অবমুচ্যাস্মৈ প্রায়চ্ছদাহ চৈনমেতে কুণ্ডলে তক্ষকো নাগরাজঃ সুভৃশং প্রার্থয়ত্যপ্রমত্তো নেতুমর্হসীতি॥ 1-3-111 (810) 
স এবমুক্তস্তাং ক্ষত্রিয়াং প্রত্যুবাচ ভবতী সুনির্বৃতা ভবতু।
ন মাং শক্তস্তক্ষকো নাগরাজো ধর্ষয়িতুমিতি॥ 1-3-112 (811) 
স এবমুক্ৎবা তাং ক্ষত্রিয়ামামন্ত্র্য পৌষ্যসকাশমাগচ্ছৎ।
আহ চৈনং ভোঃ পৌষ্য প্রীতোঽস্মীতি তমুত্তঙ্কং পৌষ্যঃ প্রত্যুবাচ॥ 1-3-113 (812) 
ভগবংশ্চিরেণ পাত্রমাসাদ্যতে ভবাশ্চ গুণবানতিথিস্তদিচ্ছে শ্রাদ্ধং কর্তুং ক্রিয়তাং ক্ষণ ইতি॥  1-3-114 (813) 
তমুত্তঙ্কঃ প্রত্যুবাচ কৃতক্ষণ এবাস্মি শীঘ্রমিচ্ছামি যথোপপন্নমন্নমুপস্কৃতং ভবতেতি স তথেত্যুক্ৎবা যথোপপন্নেনান্নেনৈনং ভোজয়ামাস॥  1-3-115 (814) 
অথোত্তঙ্কঃ সকেশং শীতমন্নং দৃষ্ট্বা অশুচ্যেতদিতি মৎবা তং পৌষ্যমুবাচ।
যস্মান্মে অশুচ্যন্নং দদাসি তস্মাদন্ধো ভবিষ্যসীতি॥ 1-3-116 (815) 
তং পৌষ্যঃ প্রত্যুবাচ।
যস্মাত্ৎবমদুষ্টমন্নংদূষয়সি তস্মাদনপত্যো ভবিষ্যসীতি তমুত্তঙ্কঃ প্রত্যুবাচ॥ 1-3-117 (816) 
ন যুক্তং ভবতাঽন্নমশুচি দত্ৎবা প্রতিশাপং দাতুং তস্মাদন্নমেব প্রত্যক্ষীকুরু।
ততঃ পৌষ্যস্তদন্নমশুচি দৃষ্ট্বা তস্যাশুচিভাবমপরোক্ষয়ামাস॥ 1-3-118 (817) 
অথ তদন্নং মুক্তকেশ্যা স্ত্রিয়োপহৃতমনুষ্ণং সকেশং চাশুচ্যেতদিতি মৎবা তমৃষিমুত্তঙ্কং প্রসাদয়ামাস॥  1-3-119 (818) 
ভঘবন্নেতদজ্ঞানাদন্নং সকেশমুপাহৃতং শীতং চ।
তৎক্ষাময়ে ভবন্তং ন ভবেয়মন্ধ ইতি। 
তমুত্তঙ্কঃ প্রত্যুবাচ॥  1-3-120 (819) 
ন মৃষা ব্রবীমি ভূৎবা ৎবমন্ধো নচিরাদনন্ধো ভবিষ্যসীতি।
মমাপি শাপো ভবতা দত্তো ন ভবেদিতি॥ 1-3-121 (820) 
তং পৌষ্যঃ প্রত্যুবাচ ন চাহং শক্তঃ শাপং প্রত্যাদাতুং ন হি মে মন্যুরদ্যাপ্যুপশমং গচ্ছতি কিং চৈতদ্ভবতা ন জ্ঞায়তে।
যথা॥ 1-3-122 (821) 
নবনীতং হৃদয়ং ব্রাহ্মণস্য
বাচি ক্ষুরো নিহিতস্তীক্ষ্ণধারঃ। 
তদুভয়মেতদ্বিপরীতং ক্ষত্রিয়স্য
বাঙ্গবনীতং হৃদয়ং তীক্ষ্ণধারম্॥ ইতি॥  1-3-123 (822) 
তদেবংগতে ন শক্তোঽহং তীক্ষ্ণহৃদয়ৎবাত্তং শাপমন্যথাকর্তুং গম্যতামিতি।
তমুত্তঙ্কঃ প্রত্যুবাচ॥ 1-3-124 (823) 
ভবতাঽহমন্নস্যাশুচিভাবমালক্ষ্য প্রত্যনুনীতঃ।
প্রাক্ চ তেঽভিহিতং যস্মাদদুষ্টমন্নং দূষয়সি তস্মাদনপত্যো ভবিষ্যসীতি। 
দুষ্টে চান্নে নৈষ মম শাপো ভবিষ্যতীতি॥  1-3-125 (824) 
সাধয়ামস্তাবদিত্যুক্ৎবা প্রাতিষ্ঠতোত্তঙ্কস্তে কুণ্ডলে গৃহীৎবা।
সোঽপশ্যদথ পথি নগ্নং ক্ষপণকমাগচ্ছন্তং মুহুর্মুহুর্দৃশ্যমানমদৃশ্যমানং চ॥ 1-3-126 (825) 
অথোত্তঙ্কস্তে কুণ্ডলে সংন্যস্য ভূমাবুদকার্থং প্রচক্রমে।
এতস্মিন্নন্তরে স ক্ষপণকস্ৎবরমাণ উপসৃত্য তে কুণ্ডলে গৃহীৎবা প্রাদ্রবৎ॥ 1-3-127 (826) 
তমুত্তঙ্কোঽভিসৃত্য কৃতোদককার্যঃ শুচিঃ প্রয়তো নমো দেবেভ্যো গুরুভ্যশ্চ কৃৎবা মহতা জবেন তমন্বয়াৎ॥  1-3-128 (827) 
তস্য তক্ষকো দৃঢমাসন্নঃ সতং জগ্রাহ।
গৃহীতমাত্রঃ স তদ্রূপং বিহায় তক্ষকস্বরূপং কৃৎবা সহসা ধরণ্যাং বিবৃতং মহাবিলং প্রবিবেশ॥ 1-3-129 (828) 
প্রবিশ্য চ নাগলোকং স্বভবনমগচ্ছৎ।
অথোত্তঙ্কস্তস্যাঃ ক্ষত্রিয়ায়া বচঃ স্মৃৎবা তং তক্ষকমন্বগচ্ছৎ॥ 1-3-130 (829) 
স তদ্বিলং দণ্ডকাষ্ঠেন চখান ন চাশকৎ।
তং ক্লিশ্যমানমিন্দ্রোঽপশ্যৎস বজ্রং প্রেষয়ামাস। 
গচ্ছাস্য ব্রাহ্মণস্য সাহায়্যং কুরুষ্বেতি॥  1-3-131 (830) 
অথ বজ্রং দণ্ডকাষ্ঠমনুপ্রবিশ্য তদ্বিলমদারয়ৎ॥  1-3-132 (831) 
তমুত্তঙ্কোঽনুবিবেশ তেনৈব বিলেন প্রবিশ্য চ তং নাগলোকমপর্যন্তমনেকবিধপ্রাসাদহর্ম্যবলভীনির্যূহশতসংকুলমুচ্চাবচক্রীডাশ্চর্যস্থানাবকীর্ণমপশ্যৎ॥  1-3-133 (832) 
স তত্র নাগাংস্তানস্তুবদেভিঃ শ্লোকৈঃ।
য ঐরাবতরাজানঃ সর্পাঃ সমিতিশোভাঃ। 
ক্ষরন্ত ইব জীমূতাঃ সবিদ্যুৎপবনেরিতাঃ॥  1-3-134 (833) 
সুরূপা বহুরূপাশ্চ তথা কল্মাষকুণ্ডলাঃ।
আদিত্যবন্নাকপৃষ্ঠে রেজুরৈরাবতোদ্ভবাঃ॥ 1-3-135 (834) 
বহূনি নাগবেশ্মানি গঙ্গায়াস্তীর উত্তরে।
তত্রস্থানপি সংস্তৌমি মহতঃ পন্নগানহম্॥ 1-3-136 (835) 
ইচ্ছেৎকোঽর্কাংশুসেনায়াং চর্তুমৈরাবতং বিনা।
শতান্যশীতিরষ্টৌ চ সহস্রাণি চ বিংশতিঃ॥ 1-3-137 (836) 
সর্পাণাং প্রগ্রহা যান্তি ধৃতরাষ্ট্রো যদৈজতি।
যে চৈনমুপসর্পন্তি যে চ দূরপথং গতাঃ॥ 1-3-138 (837) 
অহমৈরাবতজ্যেষ্ঠভ্রাতৃভ্যোঽকরবং নমঃ।
যস্য বাসঃ কুরুক্ষেত্রে খাণ্ডবে চাভবৎপুরা॥ 1-3-139 (838) 
তং নাগরাজমস্তৌষং কুণ্ডলার্থায় তক্ষকম্।
তক্ষকশ্চাশ্বসেনশ্চ নিত্যং সহচরাবুভৌ॥ 1-3-140 (839) 
কুরুক্ষেত্রং চ বসতাং নদীমিক্ষুমতীমনু।
জঘন্যজস্তক্ষকস্য শ্রুতসেনেতি যঃ সুতঃ॥ 1-3-141 (840) 
অবসদ্যো মহদ্দ্যুম্নি প্রার্থয়ন্নাগমুখ্যতাম্।
করবাণি সদা চাহং নমস্তস্মৈ মহাত্মনে॥ 1-3-142 (841) 
সৌতিরুবাচ। 1-3-143 (18) 
এবং স্তুৎবা স বিপ্রর্ষিরুত্তঙ্কো ভুজগোত্তমান্।
নৈব তে কুণ্ডলে লেভে ততশ্চিন্তামুপাগমৎ॥ 1-3-143 (842) 
এবং স্তুবন্নপি নাগান্যদা তে কুণ্ডলে নালভত্তদাঽপশ্যৎস্ত্রিয়ৌ তন্ত্রে অধিরোপ্য সুবেমে পটং বয়ন্ত্যৌ।
তস্মিংস্তন্ত্রে কৃষ্ণাঃ সিতাশ্চ তন্তবশ্চক্রং চাপশ্যদ্দ্বাদশারং ষড্ভিঃ কুমারৈঃ পরিবর্ত্যমানং পুরুষং চাপশ্যদশ্বং চ দর্শনীয়ম্॥ 1-3-144 (843) 
স তান্সর্বাংস্তুষ্টাব এভির্মন্ত্রবাদশ্লোকৈঃ॥  1-3-145 (844) 
ত্রীণ্যর্পিতান্যত্র শতানি মধ্যে
ষষ্টিশ্চ নিত্যং চরতি ধ্রুবেঽস্মিন্। 
চক্রে চতুর্বিংশতিপর্বয়োগে
ষড্বৈ কুমারাঃ পরিবর্তয়ন্তি॥  1-3-146 (845) 
তন্ত্রং চেদং বিশ্বরূপে যুবত্যৌ
বয়তস্তন্তূন্সততং বর্তয়ন্ত্যৌ। 
কৃষ্ণান্সিতাংশ্চৈব বিবর্তয়ন্ত্যৌ
ভূতান্যজস্রং ভুবনানি চৈব॥  1-3-147 (846) 
বজ্রস্য ভর্তা ভুবনস্য গোপ্তা
বৃত্রস্য হন্তা নমুচের্নিহন্তা। 
কৃষ্ণে বসানো বসনে মহাত্মা
সত্যানৃতে যো বিবিনক্তি লোকে॥  1-3-148 (847) 
যো বাজিনং গর্ভমপাং পুরাণং
বৈশ্বানরং বাহনমভ্যুপৈতি। 
নমোঽস্তু তস্মৈ জগদীশ্বরায়
লোকত্রয়েশায় পুরংদরায়॥  1-3-149 (848) 
ততঃ স এনং পুরুষঃ প্রাহ প্রীতোঽস্মি তেঽহসনেন স্তোত্রেণ কিং তে প্রিয়ং করবাণীতি।
স তমুবাচ নাগা মে বশমীয়ুরিতি॥ 1-3-150 (849) 
স চৈনং পুরুষঃ পুনরুবাচ এতমশ্বমপানে ধমস্বেতি॥  1-3-151 (850) 
ততোঽশ্বস্যাপানমধমত্ততোঽশ্বাদ্ধম্যমানাৎসর্বস্রোতোভ্যঃ পাবকার্চিষঃ সধূমা নিষ্পেতুঃ॥  1-3-152 (851) 
তাভির্নাগলোক উপধূপিতেঽথ সংভ্রান্তস্তক্ষকোঽগ্নেস্তেজোভয়াদ্বিষণ্ণঃ কুণ্ডলে গৃহীৎবা সহসা ভবনান্নিষ্ক্রম্যোত্তঙ্কমুবাচ॥  1-3-153 (852) 
ইমে কুণ্ডলে গৃহ্ণাতু ভবানিতি।
স তে প্রতিজগ্রাহোত্তঙ্কঃ প্রতিগৃহ্য চ কুণ্ডলেঽচিন্তয়ৎ॥ 1-3-154 (853) 
অদ্য তৎপুণ্যকমুপাধ্যায়ান্যা দূরং চাহমভ্যাগতঃ স কথং সংভাবয়েয়মিতি॥  1-3-155 (854) 
তত এনং চিন্তয়ানমেব স পুরুষ উবাচ।
উত্তঙ্ক এনমেবাশ্বমধিরোহ ৎবাং ক্ষণেনৈবোপাধ্যায়কুলং প্রাপয়িষ্যতীতি॥ 1-3-156 (855) 
স তথেন্যুক্ৎবা তমশ্বমধিরুহ্য প্রত্যাজগামোপাধ্যায়কুলং।
উপাধ্যায়ানী চ স্নাতা কেশানাবাপয়ন্ত্যুপবিষ্টোত্তঙ্কো নাগচ্ছতীতি শাপায়াস্য মনো দধে॥ 1-3-157 (856) 
অথৈতস্মিন্নন্তরে স উত্তঙ্কঃ প্রবিশ্য উপাধ্যায়কুলং উপাধ্যায়ানীমভ্যবাদয়ত্তে চাস্যৈ কুণ্ডলে প্রায়চ্ছৎসা চৈনং প্রত্যুবাচ॥  1-3-158 (857) 
উত্তঙ্ক দেশে কালেঽভ্যাগতঃ স্বাগতং তে বৎস `ইদানীং যদ্যনাগতোসি কোপিতয়া ময়া শপ্তো ভবিষ্যসি' শ্রেয়স্তবোপস্থিতং সিদ্ধিমাপ্নুহীতি॥  1-3-159 (858) 
অথোত্তঙ্ক উপাধ্যায়মভ্যবাদয়ৎ।
তমুপাধ্যায়ঃ প্রত্যুবাচ বৎসোত্তঙ্ক স্বাগতং তে কিং চিরং কৃতমিতি॥ 1-3-160 (859) 
তমুত্তঙ্ক উপাধ্যায়ং প্রত্যুবাচ।
ভোস্তক্ষকেণ মে নাগরাজেন বিঘ্নঃ কৃতোঽস্মিন্কর্মণি তেনাস্মি নাগলোকং গতঃ॥ 1-3-161 (860) 
তত্র চ ময়া দৃষ্টে স্ত্রিয়ৌ তন্ত্রেঽধিরোপ্য পটং বয়ন্ত্যৌ তস্মিংশ্চ কৃষ্ণাঃ সিতাশ্চ তন্তবঃ।
কিং তৎ॥ 1-3-162 (861) 
তত্র চ ময়া চক্রং দৃষ্টং দ্বাদশারং ষট্চৈনং কুমারাঃ পরিবর্তয়ন্তি তদপি কিং।
পুরুষশ্চাপি ময়া দৃষ্টঃ স চাপি কঃ। 
অশ্বশ্চাতিপ্রমাণো দৃষ্টঃ স চাপি কঃ॥  1-3-163 (862) 
পথি গচ্ছতা চ ময়া ঋষভো দৃষ্টস্তং চ পুরুষোঽধিরূঢস্তেনাস্মি সোপচারমুক্ত উত্তঙ্কাস্য ঋষভস্য পুরীষং ভক্ষয় উপাধ্যায়েনাপি তে ভক্ষিতমিতি॥  1-3-164 (863) 
ততস্তস্য বচনান্ময়া তদৃষভস্য পুরীষমুপয়ুক্তং স চাপি কঃ।
তদেতদ্ভবতোপদিষ্টমিচ্ছেয়ং শ্রোতুং কিং তদিতি। 
স তেনৈবমুক্ত উপাধ্যায়ঃ প্রত্যুবাচ॥  1-3-165 (864) 
যে তে স্ত্রিয়ৌ ধাতা বিধাতা চ যে চ তে কৃষ্ণাঃ সিতাস্তন্তবস্তে রাত্র্যহনী।
যদপি তচ্চক্রং দ্বাদশারং ষট্কুমারাঃ পরিবর্তয়ন্তি তেপি ষড্ঋতবঃ দ্বাদশারা দ্বাদশ মাসাঃ সংবৎসরশ্চক্রম্॥ 1-3-166 (865) 
যঃ পুরুষঃস পর্জন্যঃ যোঽশ্বঃ সোঽগ্নিঃ য ঋষভস্ৎবয়া পথি গচ্ছতা দৃষ্টঃ স ঐরাবতো নাগরাট্॥  1-3-167 (866) 
যশ্চৈনমধিরূঢঃ পুরুষঃ স চেন্দ্রঃ যদপি তে ভক্ষিতং তস্য ঋষভস্য পুরীষং তদমৃতং তেন খল্বসি তস্মিন্নাগভবনে ন ব্যাপন্নস্ৎবম্॥  1-3-168 (867) 
স হি ভগবানিন্দ্রো মম সখা ৎবদনুক্রোশাদিমমনুগ্রহং কৃতবান্।
তস্মাৎকুণ্ডলে গৃহীৎবা পুনরাগতোঽসি॥ 1-3-169 (868) 
তৎসৌম্য গম্যতামনুজানে ভবন্তং শ্রেয়োঽবাপ্স্যসীতি।
স উপাধ্যায়েনানুজ্ঞাতো ভগবানুত্তঙ্কঃ ক্রুদ্ধস্তক্ষকং প্রতিচিকীর্ষমাণো হাস্তিনপুরং প্রতস্থে॥ 1-3-170 (869) 
স হাস্তিনপুরং প্রাপ্য নচিরাদ্বিপ্রসত্তমঃ।
সমাগচ্ছত রাজানমুত্তঙ্কো জনমেজয়ম্॥ 1-3-171 (870) 
পুরা তক্ষশিলাসংস্থং নিবৃত্তমপরাজিতম্।
সম্যগ্বিজয়িনং দৃষ্ট্বা সমন্তান্মন্ত্রিভির্বৃতম্॥ 1-3-172 (871) 
তস্মৈ জয়াশিষঃ পূর্বং যথান্যায়ং প্রয়ুজ্য সঃ।
উবাচৈনং বচঃ কালে শব্দসংপন্নয়া গিরা॥ 1-3-173 (872) 
উত্তঙ্ক উবাচ। 1-3-174 (19) 
অন্যস্মিন্করণীয়ে তু কার্যে পার্থিবসত্তম।
অর্চয়িৎবা যথান্যায়ং প্রত্যুবাচ দ্বিজোত্তমম্॥ 1-3-174 (873) 
সৌতিরুবাচ। 1-3-175 (20) 
এবমুক্তস্তু বিপ্রেণ স রাজা জনমেজয়ঃ।
অর্চয়িৎবা যথান্যায়ং প্রত্যুবাচ দ্বিজোত্তমম্॥ 1-3-175 (874) 
জনমেজয় উবাচ। 1-3-176 (21) 
আসাং প্রজানাং পরিপালনেন
স্বং ক্ষত্রধর্মং পরিপালয়ামি। 
প্রব্রূহি মে কিং করণীয়মদ্য
যেনাসি কার্যেণ সমাগতস্ৎবম্॥  1-3-176 (875) 
সৌতিরুবাচ। 1-3-177 (22) 
স এবমুক্তস্তু নৃপোত্তমেন
দ্বিজোত্তমঃ পুণ্যকৃতাং বরিষ্ঠঃ। 
উবাচ রাজানমদীনসৎবং
স্বমেব কার্যং নৃপতে কুরুষ্ব॥  1-3-177 (876) 
উত্তঙ্ক উবাচ। 1-3-178 (23) 
তক্ষকেণ মহীন্দ্রেন্দ্র যেন তে হিংসিতঃ পিতা।
তস্মৈ প্রতিকুরুষ্ব ৎবং পন্নগায় দুরাত্মনে॥ 1-3-178 (877) 
কার্যকালং হি মন্যেঽহং বিধিদৃষ্টস্য কর্মণঃ।
তদ্গচ্ছাপচিতিং রাজন্পিতুস্তস্য মহাত্মনঃ॥ 1-3-179 (878) 
তেন হ্যনপরাধী স দষ্টো দুষ্টান্তরাত্মনা।
পঞ্চৎবমগমদ্রাজা বজ্রাহত ইব দ্রুমঃ॥ 1-3-180 (879) 
বলদর্পসমুৎসিক্তস্তক্ষকঃ পন্নগাধমঃ।
অকার্যং কৃতবান্পাপো যোঽদশৎপিতরং তব॥ 1-3-181 (880) 
রাজর্ষিবংশগোপ্তারমমরপ্রতিমং নৃপম্।
যিয়াসুং কাশ্যপং চৈব ন্যবর্তয়ত পাপকৃৎ॥ 1-3-182 (881) 
হোতুমর্হসি তং পাপং জ্বলিতে হব্যবাহনে।
সর্পসত্রে মহারাজ ৎবরিতং তদ্বিধীয়তাম্॥ 1-3-183 (882) 
এবং পিতুশ্চাপচিতিং কৃতবাংস্ৎবং ভবিষ্যসি।
মম প্রিয়ং চ সুমহৎকৃতং রাজন্ ভবিষ্যতি॥ 1-3-184 (883) 
কর্মণঃ পৃথিবীপাল মম যেন দুরাত্মনা।
বিঘ্নঃ কৃতো মহারাজ গুর্বর্থং চরতোঽনঘ॥ 1-3-185 (884) 
সৌতিরুবাচ। 1-3-186 (24) 
এতচ্ছ্রুৎবা তু নৃপতিস্তক্ষকায় চুকোপ হ।
উত্তঙ্কবাক্যহবিষা দীপ্তোঽগ্নির্হবিষা যথা॥ 1-3-186 (885) 
অপৃচ্ছৎস তদা রাজা মন্ত্রিণঃ স্বান্সুদুঃখিতঃ।
উত্তঙ্কস্যৈব সাংনিধ্যে পিতুঃ স্বর্গগতিং প্রতি॥ 1-3-187 (886) 
তদৈব হি স রাজেন্দ্রো দুঃখশোকাপ্লুতোঽভবৎ।
যদৈব বৃত্তং পিতরমুত্তঙ্কাদশৃণোত্তদা॥ ॥  1-3-188 (887) 
 
ইতি শ্রীমন্মহাভারতে আদিপর্বণি পৌষ্যপর্বমি তৃতীয়োঽধ্যায়ঃ॥ 3 ॥ ॥ সমাপ্তং চ পৌষ্যপর্ব ॥

 -   -  

1-3-1 পরিক্ষিতোঽপত্য পুমান্পারিক্ষিতঃ। সরমায়াঃ দেবশুন্যাঃ অপত্যং পুমান্সারমেয়ঃ॥ 1-3-9 অদৃষ্টং অতর্কিতং॥ 1-3-10 সংভ্রান্তঃ সংতপ্ত ইতি পাঠান্তরং॥ 1-3-11 পাপকৃত্যাং শাপরূপাং বলায়ুঃ-প্রাণনিকৃন্তনীং দেবতাং। শময়েদক্রোধনাং কুর্যাৎ। 1-3-18 উপাংশুব্রতং গূঢব্রতং॥ 1-3-20 তক্ষশিলাং দেশবিশেষং জেতুমিতি শেষঃ॥ 1-3-21 অপোত্তীত্যপোদঃ অব্ভক্ষঃ তস্যাপত্যমাপোদঃ॥ 1-3-22 কেদারো মহাক্ষেত্রান্তর্গতং চতুরস্রং তস্য খণ্ডো জলনিরোধভিত্তিঃ তং॥ 1-3-36 পীবানং পুষ্টং। বৃত্তিং জীবিকাং॥ 1-3-42 বৃত্ত্যুপরোধং বৃত্তিপ্রতিবন্ধং॥ 1-3-44 চরসি ভক্ষয়সি॥ 1-3-51 তীক্ষ্ণবিপাকৈঃ পাককালে উদরেঽগ্নিজ্বালোত্থাপকৈঃ॥ 1-3-56 কর্তারাবিতি লুডন্তং॥ 1-3-57 প্রপূর্বগাবিতি। অস্য শ্লোকস্যানন্বয়াদুত্তরশ্লোকস্থং সংবোধনমিহ যোজ্যম্। হে নাসত্যদস্রৌ গিরা বাণ্যা। বাং যুবাং শংসামি স্তৌমি। ব্যবহিতাশ্চেতি গতিসংজ্ঞৎবাৎপ্রশংসামীতি বাঽন্বয়ঃ। কিংভূতৌ বাং। প্রপূর্বগৌ প্রকর্ষেণান্যদেবতাভ্যঃ পূর্বং যজ্ঞং গচ্ছন্তৌ। পূর্বজৌ অশ্বজাত্যাং হি পূর্বং মুখসংয়োগঃ ততঃ সংয়োগাদ্গর্ভোৎপত্তিরিতি তত্র গর্ভোৎপত্তেঃ পূর্বং মুখয়োহগমাত্রাজ্জাতৌ। চিত্রভানূ অগ্নিতুল্যৌ। তপসা সামর্থ্যেন। অনন্তৌ অনন্তরূপধরৌ। দিব্যৌ দিবঃ দ্যোতমানাৎসূর্যাদ্ভবৌ। সুপর্ণৌ শোভনগমনৌ। বিরজৌ বিগতরজোগুণৌ। বিশ্বা বিশ্বানি। ভুবনানি অধি। বিমানৌ স্ববিমানৌ। ক্ষিপন্তৌ প্রেরয়ন্তৌ॥ 1-3-58 হিরণ্ময়াবিতি। কিংভূতৌ বিমানৌ। হিরণ্ময়ৌ সুবর্ণময়ৌ। শকুনী। লুপ্তোপমমেতৎ। শীঘ্রগামিৎবাৎপক্ষিণাবিব। যদ্বা পদদ্বয়মপ্যশ্বিনোরেব বিশেষণং। হিরণ্ময়ৌ সুবর্ণালঙ্কৃতৌ। শকুনী আরোগ্যকরণেন শকুং শক্তিং নয়তঃ প্রাপয়ত ইতি শকুনী। সাংপরায়ৌ সংপরায়ঃ পরলোকস্তস্মৈ হিতৌ। যদ্বা সাংপরায়ামাপদি অয়ঃ প্রাপ্তির্যযোস্তৌ। ভক্তানামাপদি তদ্রক্ষণায়াগচ্ছন্তৌ। নাসত্যদস্রৌ। নাসত্যৌ অসত্যরহিতৌ। নাসাপুটজাতৌ বা। দস্রৌ দর্শনীয়ৌ। সুসৌ সুনাসিকৌ। বিশেষেণ জয়ন্তৌ বিজয়ন্তৌ। বিজয়ন্তাবেব বৈজয়ন্তৌ। বিবস্বতঃ সূর্যস্য তরসা বলেন অসিতং শ্যামকুষ্ঠং অধিব্যযন্তৌ নিরাকুর্বন্তৌ। শুক্লং দীপ্তিয়ুক্তং বর্মং চক্ষুর্বা। বয়ন্তৌ কুর্বন্তৌ। সূর্যস্য পিতৃৎবাৎ তদ্বলেন যুবয়োরেতৎসামর্থ্যং যুজ্যত ইতি স্তুতিঃ। সুবেমৌ। লুপ্তোপমমেতৎ। যথা বেমধারিণৌ তন্তুবায়ৌ পটাদসিতকেশাদি দূরীকুরুতঃ শুক্লং চ তন্তুং বয়তস্তথেত্যর্থঃ॥ 1-3-59 গ্রস্তামিতি। হে অশ্বিনৌ। সুপর্ণস্য লুপ্তোপমমেতৎ। সুপর্ণতুল্যপরাক্রমস্য গতের্বা বৃকস্য বলেন গ্রস্তাং অভিভূতাং। বর্তিকাং বর্তিকাখ্যাং পক্ষিণীং। তস্যাঃ সৌভগায় জীবনরূপসুখায়। অমুঞ্চতাং ভবন্তাবিতি শেষঃ। আস্নো বৃকস্যেত্যস্যামৃচি ইয়ং কথা প্রসিদ্ধা। অহং তৌ যুবাং তাবৎ কার্ৎস্ন্যেন অনমং নমস্কৃতবানস্মি। তৌ কৌ। যৌ প্রতি। সুষ্টু বর্তত ইতি সুবৃৎ সোময়াগকর্তা। তমায় তমু গ্লানাবিতি ধাতোঃ গ্লানয়ে। অসত্তমাঃ অসমীচীনা অপি গাঃ উদাবহৎ প্রার্থনাবিষয়ৎবেন প্রাপয়ামাস। গোবিষয়প্রার্থনাং কৃতবানিত্যর্থঃ। কিংভূতৌ যৌ। অরুণা অরুণৌ। ডাদেশশ্ছান্দসঃ। লুপ্তোপমমেতৎ। সোময়াগে হি প্রাতরনুবাকাদাবশ্বিনোঃ স্তুতৎবাৎ যথা দিনারম্ভে অরুণস্তথা সোময়াগারম্ভে যুবামিত্যর্থঃ। অত্রায়মাশয়ঃ। সোময়াগে ইন্দ্রাদিষু দেবতাভূতেষু সৎস্বপি অসমীচীনগোরক্ষণস্যানন্যসাধ্যৎবজ্ঞানেন যজমানেন ভবন্তাবেব প্রার্থিতাবিত্যহমপি যুবামেব স্তৌমীতি॥ 1-3-60 ষষ্টিশ্চ গাব ইতি। জ্যোতিষ্টোমে সন্ত্যুপসদস্তিস্রঃ। তাশ্চ সত্রেঽধিকা ভবন্তি। উপসৎসু চ প্রবর্গ্য উক্তঃ। তত্র মহাবীরাখ্যপাত্রেষু তপ্তে ঘৃতে দুগ্ধং প্রক্ষিপ্যতে তদর্থা চাস্তি ধেনুঃ। ততো ঘৃতং দুগ্ধং চ মিশ্রমশ্বিভ্যাং হূয়তে। এবং সতি যদা গবাময়নাদিসত্রেষু সংবৎসরমুপসদঃ ক্রিয়ন্তে তত্র ঘর্মে সর্বোৎকৃষ্টে অশ্বিনাবেব যষ্টব্যাবিতি স্তুতিরত্র ক্রিয়তে। তাবশ্বিনাবনমমিতি গতেন সংবন্ধঃ। তৌ কৌ যত্তদোর্নিত্যসংবন্ধাদ্যৌ তং ঘর্মং দুহতঃ সাধয়তঃ। প্রসিদ্ধোপি ঘর্মো ভবতোর্ভবতি। ভবতোরেব দেবতাৎবাদিত্যাশয়ঃ। তং কং যত্তদোর্নিত্যসংবন্ধাদ্যং ঘর্মং ত্রিশতাঃ ষষ্টিশ্চ ধেনবো দুগ্ধদাত্র্যো গাবঃ। ঘর্মে দুগ্ধরহিতানাং গবামনুপয়োগাৎ। একং বৎসং বৎসরং। অত্যন্তসংয়োগে দ্বিতীয়া। বৎসরাবধীত্যর্থঃ। সুবতে সাধয়ন্তি। ঘৃতেন। দুহন্তি দুগ্ধেন সাধয়ন্তি। যজ্ঞাদৌ সাবনঃ স্মৃত ইতি বাক্যাদত্র সাবনবর্ষগ্রহণেন ষষ্ট্যধিকশতত্রয়দিনানি ভবন্তি। তেন তাবত্য এব গাবঃ ঘৃতদুগ্ধাভ্যাং ঘর্মং সাধয়ন্তীত্যর্থঃ। কথংভূতা গাবঃ। নানাগোষ্ঠাঃ লুপ্তোপমমেতৎ। দিনানাং গোষ্ঠোপমায়া বিবক্ষিতৎবাৎ নানাগোষ্ঠনিষ্ঠা ইত্যর্তঃ। একদোহনা বিহিতাঃ একোঽধ্বর্যুর্দোহনকর্তা যাসামেবংভূতাঃ শ্রুতাবুক্তা ইত্যর্থঃ। কিংভূত ঘর্মং উক্থ্যং প্রশস্যম্॥ 1-3-61-62 একাং নাভিমিতি। সূর্যরথচালকৎবেনাশ্বিনাবত্র স্তূয়েতে। শ্লোকদ্বয়স্যৈকান্বয়ঃ। হে অশ্বিনৌ যুবাং। বিষীদতং বিষীদন্তং। ছান্দসো নুমভাবঃ। মাং মুঞ্চতঃ। লকারব্যত্যযেন মুঞ্চতমিত্যাশংসা। তৌ কৌ। যাবশ্বিনৌ। চর্ষণী লুপ্তোপমং চৈতৎ। চর্ষণিশব্দো নিঘণ্টুষু মনুষ্যপর্যায়ঃ পঠিতঃ। মনুষ্যাবিবেত্যর্থঃ। সূর্যরথচালকৎবেন অশ্বিনোঃ শোভাং বক্তুং সূর্যরথসংবন্ধিচক্রদ্বয়গতিং বর্ণয়তি পাদত্রিকদ্বয়েন। একপদমাবৃত্য যোজ্যং। একং চক্রং ঈদৃশং পরিবর্ততে ভ্রমতি। অন্যদেকং চক্রং ঈদৃশং বর্ততে চলতীত্যর্থঃ। কীদৃশমেকং চক্রং আদ্যস্য একাং নাভিং সপ্তশতাঃ সপ্তশতসঙ্খ্যাঃ অরাঃ অন্যাশ্চ বিংশতিসঙ্খ্যা অরাঃ শ্রিতাঃ সংলগ্নাঃ। চক্রমধ্যস্থনাভৌ বিংশত্যধিকসপ্তশতসংখ্যাঃ অরাঃ তির্যক্ সংলগ্না ইত্যর্থঃ। কিংভূতা অরাঃ। প্রধিষু বাহ্যচক্রাবয়বেষু অর্পিতা অধিনিবেশিতা ইত্যর্থঃ। কীদৃশমন্যচ্চক্রং দ্বাদশারং ষণ্ণাভি। পুংরৎবং ছান্দসম্। কীদৃশং প্রথমচক্রং। অনেমি চলনেমিরহিতমিত্যর্থঃ। অজরং ন জীর্যত ইত্যজরম্। জীর্ণং ন ভবতীত্যর্থঃ। একং চক্রং মধ্যশঙ্কুনিহিতপাশবৎস্বস্থল এব পরিভ্রমৎ। দ্বিতীয়ং তু সমন্ততশ্চরতীত্যাশয়ঃ। দ্বিতীয়চক্রবিশেষণমেকাক্ষমিতি। একং উৎকৃষ্টোঽক্ষোঽস্য অতিদৃঢ ইত্যর্থঃ। অমৃতস্য স্বর্গস্য ধারণং রক্ষণসাধনম্। যস্মিন্স্বচক্রে বিশ্বে সবে দেবাঃ অধিবিষক্তাঃ। প্রাধান্যাদ্দেবগ্রহণম্। তেন তদুপলক্ষিতাঃ সর্বে জীবা ইত্যর্থঃ। সর্বেষাং সূর্যচক্রনিয়োগোদিতৎবাদিত্যর্থঃ। অত্র "পঞ্চারে চক্রে" ইত্যাদিশ্রুতয়ো মানম্॥ 1-3-63 অশ্বিনাবিতি। হে অশ্বিনৌ দাসপত্নী। সুপাংসুলুগিতি লুপ্ত সপ্তমীবহুবচনৎবেন দাসপত্নীষু অপ্সু। ইন্দুং অমৃতং সোমাখ্যমমৃতং। তিরোধত্তাং কৃতবন্তৌ। কিংভূতাবশ্বিনৌ বৃত্তভূয়ৌ ভূয়োবৃত্তৌ নানাকর্মাণাবিত্যর্থঃ। হিৎবেতি। অশ্বিনৌ যৎ যদা গিরিং মে হিৎবা ত্যক্ৎবা গাং ভুবং উদাচরন্তৌ গচ্ছন্তৌ। তৎ তদা বলস্য প্রাণিনাং সামর্থ্যস্য সংবন্ধিনীং তজ্জনিকাং বৃষ্টিং প্রতি। অহ্নাত শীঘ্রম্। অহ্নাদিতি সুবন্তপ্রতিরূপকমব্যযং। প্রস্থিতৌ কৃতপ্রস্থানৌ ভবথঃ। সুমেরোঃ সকাশাদ্ভুবমাগত্য প্রাণিনামন্নাদিদ্বারেণ বলজনিকাং বৃষ্টিং কুরুথ ইত্যর্থঃ॥ 1-3-64 যুবামিতি। হে অশ্বিনৌ যুবাং অগ্রে প্রথমং সমানং সম্যক্ আনঃ আগতং গমন যস্মিন্কর্মণি তথা। সোময়াগে প্রথমং গচ্ছন্তাবিতি যাবৎ দশ দিশো জনয়থঃ। দিক্শব্দেন ইন্দ্রাদয়ো দিক্পালা লক্ষ্যন্তে। জনিঃ প্রাদুর্ভাবার্থঃ। সোময়াগে প্রথমগামিৎবেন ইন্দ্রাদিদেবতাপ্রাদুর্ভাবকৎবং। অথ তদনন্তরং যাঃ দিশঃ দিগ্দেবতা মূর্ধ্নি যাগস্য মূর্ধ্নি প্রধানে বিয়ন্তি সংবন্ধ্যন্তে। তাসাং দিগ্দেবতানাং যাতং যানমনু পশ্চাৎ ঋষয়ঃ প্রয়ান্তি মূর্ধ্নীতি পূর্বেণান্বয়ঃ। অতএব যুবয়োঃ দেবা মনুষ্যাশ্চ ক্ষিতিমৈশ্বর্যং ঐশ্বর্য যুক্তাং স্তুতিমাচরন্তি কুর্বন্তি॥ 1-3-65 যুবাং বর্ণানিতি ত ইতি তচ্ছব্দাৎ যচ্ছব্দো দ্রষ্টব্যঃ। হে অশ্বিনৌ যুবাং বর্ণান্নানাবর্ণান্ বিশ্বরূপান্ সৃষ্ট্যাদিহেতুৎবেন অনেকরূপান্ যানভানূন্ বিকুরুথঃ বিশেষেণ কুরুথঃ সূর্যরথপ্রকাশয়িতৃৎবাদিত্যাশয়ঃ। তে ভানবঃ সূর্যকিরণাঃ বিশ্বা বিশ্বানি সর্বাণি ভুবনানি অধিক্ষিয়ন্তে আবৃণ্বন্তি। ত এব ভানবোঽনুসৃতাশ্চরন্ত্যপি বিচরন্তি চেত্যর্থঃ। অতএব দেবা মনুষ্যাশ্চ যুবয়োঃ ক্ষিতি স্তুতিমাচরন্তীতি পূর্ববদর্থঃ॥ 1-3-66 তৌ নাসত্যাবিতি হে নাসত্যাবশ্বিনৌ অহং তৌ বাং যুবাং মহে পূজয়ামি। মনসা পূজয়ামীত্যর্থঃ। যাং ছান্দসৎবেন জাত্যভিপ্রায়েণৈকবচনম্। যে। পুষ্করস্য জাত্যভিপ্রায়ৈকবচনং। পুষ্করাণাং পদ্মানাং স্রজং জাত্যেকবচনেন স্রজৌ মালে বিভৃথো ধারয়থঃ। তৌ প্রসিদ্ধৌ অমৃতৌ নাস্তি মৃতং মরণং যয়োস্তৌ তথোক্তৌ ঋতাবৃধৌ ঋতং সত্যং যজ্ঞমুদকং বা বর্ধয়ত ইতি তথা তৌ নাসত্যৌ ঋতে বিনা দেবা ইন্দ্রাদয়ঃ পদে স্থানে সোময়াগাদৌ তদ্দেবসংবন্ধিৎবেন প্রসিদ্ধং হবিঃ ন প্রসূতে বচনব্যত্যযেন ন প্রাপ্নুবন্তি। সোময়াগে অশ্বিনোঃ প্রথমগামিৎবেন তৌ বিনা দেবাঃ স্বাংশং ন স্বীকুর্বন্তীত্যর্থঃ॥ 1-3-67 মুখেন গর্ভমিতি। হে অশ্বিনৌ তৌ যুবাং জীবসে জীবিতু। অসেন্প্রত্যযান্তমেতৎ। গাং দৃষ্টিং মুঞ্চথঃ লকারব্যত্যযেন মুঞ্চতমিত্যাশংসা। তৌ কৌ যৌ মুখেন কৃৎবা যুবানৌ তরুণাবেব গর্ভং ভাবপ্রধানো নির্দেশঃ। গর্ভৎবং লভতাং অলভতাং। বহুলং ছন্দসীত্যডভাবঃ। ননু নবমাসগর্ভধারণাভাবে কথমাকস্মিকোৎপত্তিঃ কথং চ স্তন্যপানাদ্যভাবে আকস্মিকং তারুণ্যমিত্যত আহ। গতাসুরিত্যাদি। গতা অসবঃ প্রাণা যস্যেতি গতাসুর্মনুষ্যাদিঃ। এতৎ ছান্দসো লিঙ্গব্যত্যযঃ। এনং গর্ভং। প্রপদেন প্রকৃষ্টেন পদেন গমনেন নবমাসরূপেণ প্রসূতে জাতঃ উৎপন্নঃ স গর্ভঃ সদ্যঃ তৎকালে জননীং অত্তি পিবতি। মনুষ্যদেহে এতদুচিতম্। অশ্বিনোস্তু মরণধর্মৎবাভাবান্নৈবমিত্যাশয়ঃ॥ 1-3-77 এষা তস্যেতি সূতবাক্যং॥ 1-3-79 গৌর্বলীবর্দঃ॥ 1-3-81 নেয়েষ ন কামিতবান্॥ 1-3-83 নিয়োজয়ামাস অগ্নিশুশ্রূষাদতবিতি শেষঃ॥ 1-3-84 পরিহীয়তে ন্যূনং ভবতি॥ 1-3-90 আহুঃ বৃদ্ধা ইতি শেষঃ॥ 1-3-91 ব্রূয়াৎ অধ্যায়পয়েৎ। পৃচ্ছতি অধীতে। অধর্মেণ গুরুদক্ষিণাদিব্যতিরেকেণ॥ 1-3-96 পিনদ্ধে ধৃতে॥ 1-3-101 অনুপস্পৃশ্য অনাচম্য॥ 1-3-106 অনৃতেনোপচরিতুং বঞ্চয়িতুং॥ 1-3-127 উদকার্থং শৌচাচমনাদি কর্তুং॥ 1-3-129 দৃঢমাসন্নঃ অত্যন্তসন্নিহিতঃ॥ 1-3-135 কল্মাষকুণ্ডলাঃ চিত্রকুণ্ডলাঃ॥ 1-3-137 অর্কাংশুসেনায়াং সেনাবদ্দুঃসহরশ্মিজালে॥ 1-3-142 মহদ্দ্যুগ্নি তীর্থবিশেষে॥ 1-3-145 মন্ত্রবাদশ্লোকৈঃ মন্ত্রস্বরূপশ্লোকৈঃ॥ 1-3-146 ত্রীণ্যর্পিতানীতি। মন্ত্রলিঙ্গমাত্রাবগমাত্তুষ্টাব। বিশেষশানং তু তস্য গুরুমুখাদেব ভবিষ্যতি। অত্র চক্রে। নিত্যং চরতি ভ্রমতি। ধ্রুবে প্রবাহরূপেণ নিত্যে কালরূপে। শতানি ষষ্টিশ্চ অহোরাত্রাণামিতি শেষঃ। চতুর্বিংশতিপর্বণাং শুক্লকৃষ্ণপক্ষরূপাণাং যোগো যুস্মিন্তথাভূতে। মধ্যেঽর্পিতানি। যচ্চ ষট্কুমারাঃ ঋতবঃ পরিবর্তয়ন্তি॥ 1-3-147 তন্ত্রং চেদমিতি। তন্ত্রং আতানবিতানরূপং তন্তুসমুদায়ং। বিশ্বরূপে সময়ভেদেন স্ত্রীপুরুষাদিরূপে। যুবত্যৌ ধাতাবিঘাতারৌ। বয়তঃ রচনাং কুরতঃ। সংবৎসররূপং পটমিতিশেষঃ। বর্তয়ন্ত্যৌ সংচারয়ন্ত্যৌ। ভূতানি চ পরিবর্তয়ন্ত্যৌ বয়ত ইতি পূর্বেণান্বয়ঃ॥ 1-3-148 ভর্তা ধারকঃ॥ 1-3-149 অপাং গর্ভং অদ্ভ্যো জাতং। পুরাণং আদিসর্গভবং। বৈশ্বানরং অগ্নিরূপমশ্ব। বাজিন বাহনং অভ্যুপৈতি। তস্মৈ নম ইত্যন্বয়ঃ॥ 1-3-152 স্নোতোভ্যঃ শরীররন্ধ্রেভ্যঃ॥ 1-3-157 আবাপয়ন্তী বেণীরূপেণ কেশানাং সংগ্রথনং কারয়ন্তী॥ 1-3-159 ৎবং মনাগসি ন শপ্তঃ ইতি পাঠে স্বলকালনিমিত্তং ন শপ্তোসি। যদি ক্ষমং নাগতঃ স্যাঃ শপ্তঃ স্যা ইত্যর্থঃ॥ 1-3-168 ন ব্যাপন্নো ন মৃতঃ॥ 1-3-182 কশ্যপ ইত্যপি পাঠো দৃশ্যতে॥ ॥ তৃতীয়োঽধ্যায়ঃ॥ 3 ॥



আদিপর্ব - অধ্যায় 004

॥ শ্রীঃ ॥

1.4. অধ্যায়ঃ 004 

 
(অথ পৌলোমপর্ব  ॥ 4 ॥)

 -   -  

সৌতিশৌনকসংবাদমুখেন কথোপোদ্ধাতঃ॥ 1 ॥

রোমহর্ষণপুত্র উগ্রশ্রবাঃ সৌতিঃ পৌরাণিকো নৈমিশারণ্যে শৌনকস্য কুলপতের্দ্বাদশবার্ষিকে সত্রে ঋষীনভ্যাগতানুপতস্থে॥  1-4-1 (888) 
পৌরাণিকঃ পুরাণে কৃতশ্রমঃ স কৃতাঞ্জলিস্তানুবাচ।
`ময়োত্তঙ্কস্য চরিতমশেষমুক্তং জনমেজয়স্য সার্পসত্রে নিমিত্তান্তরমিদমপি।' 
কিং ভবন্তঃ শ্রোতুমিচ্ছন্তি কিমহং ব্রবাণীতি॥  1-4-2 (889) 
তমৃষয় ঊচুঃ। 1-4-3 (25) 
পরং রৌমহর্ষণে প্রবক্ষ্যামস্ৎবাং নঃ প্রতিবক্ষ্যসি বচঃ শুশ্রূষতাং কথায়োগং নঃ কথায়োগে॥  1-4-3 (890) 
তত্র ভগবান্ কুলপতিস্তু শৌনকোঽগ্নিশরণমধ্যাস্তে।
`দীর্ঘসত্রৎবাৎসর্বাঃ কথাঃ শ্রোতুং কালোস্তি॥'  1-4-4 (891) 
যৌঽসৌ দিব্যাঃ কথা বেদ দেবতাসুরসংশ্রিতাঃ।
মনুষ্যোরগগন্ধর্বকথা বেদ চ সর্বশঃ॥ 1-4-5 (892) 
স চাপ্যস্মিন্মশে সৌতে বিদ্বান্কুলপতির্দিবজঃ।
দক্ষো ধৃতব্রতো ধীমাঞ্শাস্ত্রে চারণ্যকে গুরুঃ॥ 1-4-6 (893) 
সত্যবাদী শমপরস্তপস্বী নিয়তব্রতঃ।
সর্বেষামেব নো মান্যঃ স তাবৎপ্রতিপাল্যতাম্॥ 1-4-7 (894) 
তস্মিন্নধ্যাসতি গুরাবাসনং পরমার্চিতম্।
ততো বক্ষ্যসি যত্ৎবাং স প্রক্ষ্যতি দ্বিজসত্তমঃ॥ 1-4-8 (895) 
সৌতিরুবাচ। 1-4-9 (26) 
এবমস্তু গুরৌ তস্মিন্নুপবিষ্টে মহাত্মনি।
তেন পৃষ্টঃ কথাঃ পুণ্যা বক্ষ্যামি বিবিধাশ্রয়াঃ॥ 1-4-9 (896) 
সোঽথ বিপ্রর্ষভঃ সর্বং কৃৎবা কার্যং যথাবিধি।
দেবান্বাগ্ভিঃ পিতৄনদ্ভিস্তর্পয়িৎবাঽঽজগাম হ॥ 1-4-10 (897) 
যত্র ব্রহ্মর্ষয়ঃ সিদ্ধাঃ সুখাসীনা ধৃতব্রতাঃ।
যজ্ঞায়তনমাশ্রিত্য সূতপুত্রপুরস্পরাঃ॥ 1-4-11 (898) 
ঋৎবিক্ষ্বথ সদস্যেষু স বৈ গৃহপতিস্তদা।
উপবিষ্টেষূপবিষ্টঃ শৌনকোঽথাব্রবীদিদম্॥ ॥ 1-4-12 (899) 
 
ইতি শ্রীমন্মহাভারতে আদিপর্বণি পৌলোমপর্বণি চতুর্থোঽধ্যায়ঃ॥ 4 ॥

 -   -  

1-4-7 প্রতিপাল্যতাং প্রতীক্ষ্যতাং॥ 1-4-10 বাগ্ভিঃ ব্রহ্ময়জ্ঞীয়াভিঃ॥ চতুর্থোঽদ্যায়ঃ॥ 4 ॥




আদিপর্ব - অধ্যায় 005

॥ শ্রীঃ ॥

1.5. অধ্যায়ঃ 005 

 -   -  

ভৃগুবংশকথনম্॥ 1 ॥ পৌলোমোপাখ্যানম্॥ 2 ॥ পুলোমাপহারঃ॥ 3 ॥ পুলোমাগ্নিসংবাদঃ॥ 4 ॥

 -   -  

1-5-0 (900) 
শৌনক উবাচ। 1-5-0 (27) 
পুরাণমখিলং তাত পিতা তেঽধীতবান্পুরা।
`ভারতাধ্যযনং সর্বং কৃষ্ণদ্বৈপায়নাত্তদা।' 
কচ্চিত্ৎবমপি তৎসর্বমধীষে রৌমহর্ষণে॥  1-5-1 (901) 
পুরাণে হি কথা দিব্যা আদিবংশাশ্চ ধীমতাম্।
কথ্যন্তে যে পুরাঽস্মাভিঃ শ্রুতপূর্বাঃ পিতুস্তব॥ 1-5-2 (902) 
তত্র বংশমহং পূর্বং শ্রোতুমিচ্ছামি ভার্গবম্।
কথয়স্ব কথামেতাং কল্যাঃ স্মঃ শ্রবণে তব॥ 1-5-3 (903) 
সৌতিরুবাচ। 1-5-4 (28) 
যদধীতং পুরা সম্যগ্দ্বিজশ্রেষ্ঠৈর্মহাত্মভিঃ।
বৈশম্পায়নবিপ্রাগ্র্যৈস্তৈশ্চাপি কথিতং যথা॥ 1-5-4 (904) 
যদধীতং চ পিত্রা মে সম্যক্কৈব ততো ময়া।
তাবচ্ছৃণুষ্ব যো দেবৈঃ সেন্দ্রৈঃ সর্ষিমরুদ্গণৈঃ॥ 1-5-5 (905) 
পূজিতঃ প্রবরো বংশো ভার্গবো ভৃগুনন্দন।
ইমং বংশমহং পূর্বং ভার্গবং তে মহামুনে॥ 1-5-6 (906) 
নিগদামি যথায়ুক্তং পুরাণাশ্রয়সংয়ুতম্।
ভৃগুর্মহর্ষির্ভগবান্ব্রহ্মণা বৈ স্বয়ংভুবা॥ 1-5-7 (907) 
বরুণস্য ক্রতৌ জাতঃ পাবকাদিতি নঃ শ্রুতম্।
ভৃগোঃ সুদয়িতঃ পুত্রশ্চ্যবনো নাম ভার্গবঃ॥ 1-5-8 (908) 
চ্যবনস্য চ দায়াদঃ প্রমতির্নাম ধার্মিকঃ।
প্রমতেরপ্যভূৎপুত্রো ঘৃতাচ্যাং রুরুরিত্যুত॥ 1-5-9 (909) 
রুরোরপি সুতো জজ্ঞে শুনকো বেদপারগঃ।
প্রমদ্বরায়াং ধর্মাত্মা তব পূর্বপিতামহঃ॥ 1-5-10 (910) 
তপস্বী চ যশস্বী চ শ্রুতবান্ব্রহ্মবিত্তমঃ।
ধার্মিকঃ সত্যবাদী চ নিয়তো নিয়তাশনঃ॥ 1-5-11 (911) 
শৌনক উবাচ। 1-5-12 (29) 
সূতপুত্র যথা তস্য ভার্গবস্য মহাত্মনঃ।
চ্যবনৎবং পরিখ্যাতং তন্মমাচক্ষ্ব পৃচ্ছতঃ॥ 1-5-12 (912) 
সৌতিরুবাচ। 1-5-13 (30) 
ভৃগোঃ সুদয়িতা ভার্যা পুলোমেত্যভিবিশ্রুতা।
তস্যাং সমভবদ্গর্ভো ভৃগুবীর্যসমুদ্ভবঃ॥ 1-5-13 (913) 
তস্মিন্গর্ভেঽথ সংভূতে পুলোমায়াং ভৃগূদ্বহ।
সময়ে সমশীলিন্যাং ধর্মপত্ন্যাং যশস্বিনঃ॥ 1-5-14 (914) 
অভিষেকায় নিষ্ক্রান্তে ভৃগৌ ধর্মভৃতাং বরে।
আশ্রমং তস্য রক্ষোঽথ পুলোমাঽভ্যাজগাম হ॥ 1-5-15 (915) 
তং প্রবিশ্যাশ্রমং দৃষ্ট্বা ভৃগোর্ভার্যামনিন্দিতাম্।
হৃচ্ছয়েন সমাবিষ্টো বিচেতাঃ সমপদ্যত॥ 1-5-16 (916) 
অভ্যাগতং তু তদ্রক্ষঃ পুলোমা চারুদর্শনা।
ন্যমন্ত্রয়ত বন্যেন ফলমূলাদিনা তদা॥ 1-5-17 (917) 
তাং তু রক্ষস্তদা ব্রহ্মন্হৃচ্ছয়েনাভিপীডিতম্।
দৃষ্ট্বা হৃষ্টমভূদ্রাজঞ্জিহীর্ষুস্তামনিন্দিতাম্॥ 1-5-18 (918) 
জাতমিত্যব্রবীৎকার্যং জিহীর্ষুর্মুদিতঃ শুভাম্।
সা হি পূর্বং বৃতা তেন পুলোম্না তু শুচিস্মিতা॥ 1-5-19 (919) 
তাং তু প্রাদাৎপিতা পশ্চাদ্ভৃগবে শাস্ত্রবত্তদা।
তস্য তৎকিল্বিষং নিত্যং হৃদি বর্ততি ভার্গব॥ 1-5-20 (920) 
ইদমন্তরমিত্যেবং হর্তুং চক্রে মনস্তদা।
অথাগ্নিশরণেঽপশ্যজ্জ্বলন্তং জাতবেদসম্॥ 1-5-21 (921) 
তমপৃচ্ছত্ততো রক্ষঃ পাবকং জ্বলিতং তদা।
শংস মে কস্য ভার্যেয়মগ্নে পৃচ্ছে ঋতেন বৈ॥ 1-5-22 (922) 
মুখং ৎবমসি দেবানাং বদ পাবক পৃচ্ছতে।
ময়া হীয়ং বৃতা পূর্বং ভার্যার্থে বরবর্ণিনী॥ 1-5-23 (923) 
পশ্চাদিমাং পিতা প্রাদাদ্ভৃগবেঽনৃতকারকঃ।
সেয়ং যদি বরারোহা ভৃগোর্ভার্যা রহোগতা॥ 1-5-24 (924) 
তথা সত্যং সমাখ্যাহি জিহীর্ষাম্যাশ্রমাদিমাম্।
স মন্যুস্তত্র হৃদয়ং প্রদহন্নিব তিষ্ঠতি॥ 1-5-25 (925) 
মৎপূর্বভার্যাং যদিমাং ভৃগুরাপ সুমধ্যমাম্।
`অসংমতমিদং মেঽদ্য হরিষ্যাম্যাশ্রমাদিমাম্'॥ 1-5-26 (926) 
সৌতিরুবাচ। 1-5-27 (31) 
এবং রক্ষস্তমামন্ত্র্য জ্বলিতং জাতবেদসম্।
শঙ্কমানং ভৃগোর্ভার্যাং পুনঃপুনরপৃচ্ছত॥ 1-5-27 (927) 
ৎবমগ্নে সর্বভূতানামন্তশ্চরসি নিত্যদা।
সাক্ষিবৎপুণ্যপাপেষু সত্যং ব্রূহি কবে বচঃ॥ 1-5-28 (928) 
মৎপূর্বভার্যাঽপহৃতা ভৃগুণাঽনৃতকারিণা।
সেয়ং যদি তথা মে ৎবং সত্যমাখ্যাতুমর্হসি॥ 1-5-29 (929) 
শ্রুৎবা ৎবত্তো ভৃগোর্ভার্যাং হরিষ্যাম্যাশ্রমাদিমাম্।
জাতবেদঃ পশ্যতস্তে বদ সত্যাং গিরং মম॥ 1-5-30 (930) 
সৌতিরুবাচ। 1-5-31 (32) 
তস্যৈতদ্বচনং শ্রুৎবা সপ্তার্চির্দুঃখিতোঽভবৎ।
`সত্যং বদামি যদি মে শাপঃ স্যাদ্ব্রহ্মবিত্তমাৎ॥ 1-5-31 (931) 
অসত্যং চেদহং ব্রূয়াং পতিষ্যে নরকান্ধ্রুবম্।'
ভীতোঽনৃতাচ্চ শাপাচ্চ ভৃগোরিত্যব্রবীচ্ছনৈঃ॥  1-5-32 (932) 
ৎবয়া বৃতা পুলোমেয়ং পূর্বং দানবনন্দন।
কিং ৎবিয়ং বিধিনা পূর্বং মন্ত্রবন্ন বৃতা ৎবয়া॥ 1-5-33 (933) 
পিত্রা তু ভৃগবে দত্তা পুলোমেয়ং যশস্বিনী।
দদাতি ন পিতা তুভ্যং বরলোভান্মহায়শাঃ॥ 1-5-34 (934) 
অথেমাং বেদদৃষ্টেন কর্মণা বিধিপূর্বকম্।
ভার্যামৃষির্ভৃগুঃ প্রাপ মাং পুরস্কৃত্য দানব॥ 1-5-35 (935) 
সেয়মিত্যবগচ্ছামি নানৃতং বক্তুমুৎসহে।
নানৃতং হি সদা লোকে পূজ্যতে দানবোত্তম॥ ॥ 1-5-36 (936) 
 
ইতি শ্রীমন্মহাভারতে আদিপর্বণি পৌলোমপর্বণি পঞ্চমোঽধ্যায়ঃ॥ 5 ॥

 -   -  

1-5-3 কল্যাঃ সমর্থাঃ। তব ৎবত্তঃ শ্রোতুমিতি সংবন্ধঃ॥ 1-5-7 যথায়ুক্তং কথায়ুক্তং ইত্যপি পাঠঃ। পুরাণস্য আশ্রয়ঃ উপোদ্ধাতঃতৎসংয়ুতং॥ 1-5-19 বাল্যে কিল রুদতীং কন্যাং রোদনানিবৃত্ত্যর্থং ভীষয়িতুং পিত্রোক্তং রে রক্ষ এনাং গৃহাণেতি। তাবতৈব গৃহে সন্নিহিতেন রক্ষসা বৃতা মমেয়ং ভার্যেতি॥ 1-5-27 শঙ্কমানং ছলবচনেন পূর্বং মহ্যং দত্তা পশ্চাদ্বিধিপূর্বকং ভৃগবে দত্তাঽতো মম বা ভৃগোর্বা ভার্যেতি সন্দিহানম্॥ 1-5-28 কবে সর্বজ্ঞ॥ পঞ্চমোঽধ্যায়ঃ॥ 5 ॥



আদিপর্ব - অধ্যায় 006

॥ শ্রীঃ ॥

1.6. অধ্যায়ঃ 006 

 -   -  

চ্যবনোৎপত্তী রক্ষোবিনাশশ্চ॥ 1 ॥ অগ্নের্ভৃগুশাপঃ॥ 2 ॥

 -   -  

1-6-0 (937) 
সৌতিরুবাচ। 1-6-0 (33) 
অগ্নেরথ বচঃ শ্রুৎবা তদ্রক্ষঃ প্রজহার তাম্।
ব্রহ্মন্বরাহরূপেণ মনোমারুতরংহসা॥ 1-6-1 (938) 
ততঃ স গর্ভো নিবসন্কুক্ষৌ ভৃগুকুলোদ্বহ।
রোষান্মাতুশ্চ্যুতঃ কুক্ষেশ্চ্যবনস্তেন সোঽভবৎ॥ 1-6-2 (939) 
তং দৃষ্ট্বা মাতুরুদরাচ্চ্যুতমাদিত্যবর্চসম্।
তদ্রক্ষো ভস্মসাদ্ভূতং পপাত পরিমুচ্য তাম্॥ 1-6-3 (940) 
সা তমাদায় সুশ্রোণী সসার ভৃগুনন্দনম্।
চ্যবনং ভার্গবং পুত্রং পুলোমা দুঃখমূর্চ্ছিতা॥ 1-6-4 (941) 
তাং দদর্শ স্বয়ং ব্রহ্মা সর্বলোকপিতামহঃ।
রুদতীং বাষ্পপূর্ণাক্ষীং ভৃগোর্ভার্যামনিন্দিতাম্॥ 1-6-5 (942) 
সান্ৎবয়ামাস ভগবান্বধূং ব্রহ্মা পিতামহঃ।
অশ্রুবিন্দূদ্ভবা তস্যাঃ প্রাবর্তত মহানদী॥ 1-6-6 (943) 
আবর্তন্তী সৃতিং তস্যা ভৃগোঃ পত্ন্যাস্তপস্বিনঃ।
তস্যা মার্গং সৃতবতীং দৃষ্ট্বা তু সরিতং তদা॥ 1-6-7 (944) 
নাম তস্যাস্তদা নদ্যাশ্চক্রে লোকপিতামহঃ।
বধূসরেতি ভগবাংশ্চ্যবনস্যাশ্রমং প্রতি॥ 1-6-8 (945) 
স এবং চ্যবনো জজ্ঞে ভৃগোঃ পুত্রঃ প্রতাপবান্।
তং দদর্শ পিতা তত্র চ্যবনং তাং চ ভামিনীম্। 
স পুলোমাং ততো ভার্যাং পপ্রচ্ছ কুপিতো ভৃগুঃ॥  1-6-9 (946) 
ভৃগুরুবাচ। 1-6-10 (34) 
কেনাসি রক্ষসে তস্মৈ কথিতা ৎবং জিহীর্ষবে।
ন হি ৎবা বেদ তদ্রক্ষো মদ্ভার্যাং চারুহাসিনীম্॥ 1-6-10 (947) 
তত্ৎবমাখ্যাহি তং হ্যদ্য শপ্তুমিচ্ছাম্যহং রুষা।
বিভেতি কো ন শাপান্মে কস্য চায়ং ব্যতিক্রমঃ॥ 1-6-11 (948) 
পুলোমোবাচ। 1-6-12 (35) 
অগ্নিনা ভগবংস্তস্মৈ রক্ষসেঽহং নিবেদিতা।
ততো মামনয়দ্রক্ষঃ ক্রোশন্তীং কুররীমিব॥ 1-6-12 (949) 
সাঽহং তব সুতস্যাস্য তেজসা পরিমোক্ষিতা।
ভস্মীভূতং চ তদ্রক্ষো মামুৎসৃজ্য পপাত বৈ॥ 1-6-13 (950) 
সৌতিরুবাচ। 1-6-14 (36) 
ইতি শ্রুৎবা পুলোমায়া ভৃগুঃ পরমমন্যুমান্।
শশাপাগ্নিমতিক্রুদ্ধঃ সর্বভক্ষো ভবিষ্যসি॥ ॥ 1-6-14 (951) 
 
ইতি শ্রীমন্মহাভারতে আদিপর্বণি পৌলোমপর্বণি ষষ্ঠোঽধ্যায়ঃ॥ 6 ॥

 -   -  

1-6-2 তেন চ্যুতৎবেন হেতুনা॥ 2 ॥ 1-6-7 আবর্তন্তী সৃতিং তস্যাঃ। সৃতিং মার্গং। অনুবর্ত্ম সৃতা তস্যা ইতি পাঠান্তরং॥ 7 ॥ ষষ্ঠোঽধ্যায়ঃ॥ 6 ॥



আদিপর্ব - অধ্যায় 007

॥ শ্রীঃ ॥

1.7. অধ্যায়ঃ 007 

 -   -  

ক্রোধেনাগ্নিকৃত আত্মোপসংহারঃ॥ 1 ॥ ব্রহ্মোক্তসান্ৎববচনেনাগ্নেঃ সংতোষঃ॥ 2 ॥

 -   -  

1-7-0 (952) 
সৌতিরুবাচ। 1-7-0 (37) 
শপ্তস্তু ভৃগুণা বহ্নিঃ ক্রুদ্ধো বাক্যমথাব্রবীৎ।
কিমিদং সাহসং ব্রহ্মন্কৃতবানসি মাং প্রতি॥ 1-7-1 (953) 
ধর্মে প্রয়তমানস্য সত্যং চ বদতঃ সমম্।
পৃষ্টো যদব্রবং সত্যং ব্যভিচারোঽত্র কো মম॥ 1-7-2 (954) 
পৃষ্টো হিসাক্ষীয়ঃ সাক্ষ্যং জানানোঽপ্যন্যথা বদেৎ।
স পূর্বানাত্মনঃ সপ্ত কুলে হন্যাত্তথাঽপরান্॥ 1-7-3 (955) 
যশ্চ কার্যার্থতত্ৎবজ্ঞো জানানোঽপি ন ভাষতে।
সোঽপি তেনৈব পাপেন লিপ্যতে নাত্র সংশয়ঃ॥ 1-7-4 (956) 
শক্তোঽহমপি শপ্তুং ৎবাং মান্যাস্তু ব্রাহ্মণা মম।
জানতোঽপি চ তে ব্রহ্মন্কথয়িষ্যে নিবোধ তৎ॥ 1-7-5 (957) 
যোগেন বহুধাঽঽত্মানং কৃৎবা তিষ্ঠামি মূর্তিষু।
অগ্নিহোত্রেষু সত্রেষু ক্রিয়াসু চ মখেষু চ॥ 1-7-6 (958) 
বেদোক্তেন বিধানেন ময়ি যদ্ধূয়তে হবিঃ।
দেবতাঃ পিতরশ্চৈব তেন তৃপ্তা ভবন্তি বৈ॥ 1-7-7 (959) 
আপো দেবগণাঃ সর্বে আপঃ পিতৃগণাস্তথা।
দর্শশ্চ পৌর্ণমাসশ্চ দেবানাং পিতৃভিঃ সহ॥ 1-7-8 (960) 
দেবতাঃ পিতরস্তস্মাৎপিতরশ্চাপি দেবতাঃ।
একীভূতাশ্চ দৃশ্যন্তে পৃথক্ৎবেন চ পর্বসু॥ 1-7-9 (961) 
দেবতাঃ পিতরশ্চৈব ভুঞ্জতে ময়ি যদ্ভুতম্।
দেবতানাং পিতৄণাং চ মুখমেতদহং স্মৃতম্॥ 1-7-10 (962) 
অমাবাস্যাং হি পিতরঃ পৌর্ণমাস্যাং হি দেবতাঃ।
মন্মুখেনৈব হূয়ন্তে ভুঞ্জতে চ হুতং হবিঃ॥ 1-7-11 (963) 
সর্বভক্ষঃ কথং ৎবেষাং ভবিষ্যামি মুখং ৎবহম্।  1-7-12 (964) 
সৌতিরুবাচ।
চিন্তয়িৎবা ততো বহ্নিশ্চকে সংহারমাত্মনঃ॥  1-7-12 (38) 
দ্বিজানামগ্নিহোত্রেষু যজ্ঞসত্রক্রিয়াসু চ।
নিরোংকারবষট্কারাঃ স্বধাস্বাহাবিবর্জিতাঃ॥ 1-7-13 (965) 
বিনাঽগ্নিনা প্রজাঃ সর্বাস্তত আসন্সুদুঃখিতাঃ।
অথর্ষয়ঃ সমুদ্বিগ্না দেবান্ গৎবাব্রুবন্বচঃ॥ 1-7-14 (966) 
অগ্নিনাশাৎক্রিয়াভ্রাংশাদ্ভ্রান্তা লোকাস্ত্রয়োঽনঘাঃ।
বিধধ্বমত্র যৎকার্যং ন স্যাৎকালাত্যযো যথা॥ 1-7-15 (967) 
অথর্ষয়শ্চ দেবাশ্চ ব্রহ্মাণমুপগম্য তু।
অগ্নেরাবেদয়ঞ্শাপং ক্রিয়াসংহারমেব চ॥ 1-7-16 (968) 
ভৃগুণা বৈ মহাভাগ শপ্তোঽগ্নিঃ কারণান্তরে।
কথং দেবমুখো ভূৎবা যজ্ঞভাগাগ্রভুক্ তথা॥ 1-7-17 (969) 
হুতভুক্সর্বলোকেষু সর্বভক্ষৎবমেষ্যতি।  1-7-18 (970) 
সৌতিরুবাচ।
শ্রুৎবা তু তদ্বচস্তেষামগ্নিমাহূয় বিশ্বকৃৎ॥  1-7-18 (39) 
উবাচ বচনং শ্লক্ষ্ণং ভূতভাবনমব্যযম্।
লোকানামিহ সর্বেষাং ৎবং কর্তা চান্ত এব চ॥ 1-7-19 (971) 
ৎবং ধারয়সি লোকাংস্ত্রীন্ক্রিয়াণাং চ প্রবর্তকঃ।
স তথা কুরু লোকেশ নোচ্ছিদ্যেরন্যথা ক্রিয়াঃ॥ 1-7-20 (972) 
কস্মাদেবং বিমূঢস্ৎবমীশ্বরঃ সন্ হুতাশেন।
ৎবং পবিত্রং সদা লোকে সর্বভূতগতিশ্চ হ॥ 1-7-21 (973) 
ন ৎবং সর্বশরীরেণ সর্বভক্ষৎবমেষ্যসি।
অপানে হ্যর্চিষো যাস্তে সর্বং ভক্ষ্যন্তি তাঃ শিখিন্॥ 1-7-22 (974) 
ক্রব্যাদা চ তনুর্যা তে সা সর্বং ভক্ষয়িষ্যতি।
যথা সূর্যাংশুভিঃ স্পৃষ্টং সর্বং শুচি বিভাব্যতে॥ 1-7-23 (975) 
তথা ৎবদর্চির্নির্দগ্ধং সর্বং শুচি ভবিষ্যতি।
ৎবমগ্নে পরমং তেজঃ স্বপ্রভাবাদ্বিনির্গতম্॥ 1-7-24 (976) 
স্বতেজসৈব তং শাপং কুরু সত্যমৃষের্বিভো।
দেবানাং চাত্মনো ভাগং গৃহাণ ৎবং মুখে হুতম্॥ 1-7-25 (977) 
সৌতিরুবাচ। 1-7-26 (40) 
এবমস্ৎবিতি তং বহ্নিঃ প্রত্যুবাচ পিতামহম্।
জগাম শাসনং কর্তুং দেবস্য পরমেষ্ঠিনঃ॥ 1-7-26 (978) 
দেবর্ষয়শ্চ মুদিতাস্ততো জগ্মুর্যথাগতম্।
ঋষয়শ্চ যথা পূর্বং ক্রিয়াঃ সর্বাঃ প্রচক্রিরে॥ 1-7-27 (979) 
দিবি দেবা মুমুদিরে ভূতসঙ্ঘাশ্চ লৌকিকাঃ।
অগ্নিশ্চ পরমাং প্রীতিমবাপ হতকল্মষঃ॥ 1-7-28 (980) 
এবং স ভগবাঞ্ছাপং লেভেঽগ্নির্ভৃগুতঃ পুরা।
এবমেষ পুরা বৃত্ত হতিহাসোঽগ্নিশাপজঃ। 
পুলোম্নশ্চ বিনাশোঽয়ং চ্যবনস্য চ সংভবঃ॥ ॥  1-7-29 (981) 
 
ইতি শ্রীমন্মহাভারতে আদিপর্বণি পৌলোমপর্বণি সপ্তমোঽধ্যায়ঃ॥ 7 ॥

 -   -  

1-7-2 সমং পক্ষপাতহীনাং। ব্যভিচারঃ অপরাধঃ॥ 2 ॥ 1-7-8 আপঃ সোমাজ্য প্রভৃতয়োগ্নৌ হূয়মানা দেবপিতৃরূপাঃ। অগ্নৌ হুতা আপ এব দেবতাশরীররূপেণ পরিণমন্ত ইত্যর্থঃ॥ 1-7-9 দেবাদিভাবস্যাপি কর্মপ্রাপ্যৎবাদ্দেবানাং পিতৄণাং চ মিথো ভেদো নাস্ত্যেব তুল্যহেতুকৎবাদিত্যাহ দেবতা ইতি॥ 1-7-11 অমাবাস্যাং অমাবাস্যায়াং। হূয়ন্তে ইজ্যন্তে॥ 1-7-12 সংহারং তিরোভাবং॥ 1-7-22 ভক্ষ্যন্তি ভক্ষয়িষ্যন্তি॥ 1-7-23 ক্রব্যাদা মাংসভক্ষিণী॥ 1-7-24 স্বপ্রভাবাৎ অগ্নিপ্রেরণয়া। তস্য বাগধিষ্ঠাতৃৎবাত্তৎপ্রেরণয়ৈব বিনির্গতং শাপং॥ 24 ॥ সপ্তমোঽধ্যায়ঃ॥ 7 ॥



আদিপর্ব - অধ্যায় 008

॥ শ্রীঃ ॥

1.8. অধ্যায়ঃ 008 

 -   -  

রুরুচরিতং॥ 1 ॥ মেন্কাত্মজায়াঃ প্রমদ্বরায়াঃ রুরুণা সহ বিবাহপ্রসঙ্গঃ॥ 2 ॥ প্রমদ্বরায়াঃ সর্পদংশেন রুরোর্দুঃখম্॥ 3 ॥

 -   -  

1-8-0 (982) 
সৌতিরুবাচ। 1-8-0 (41) 
স চাপি চ্যবনো ব্রহ্মন্ভার্গবোঽজনয়ৎসুতম্।
সুকন্যায়াং মহাত্মানং প্রমতিং দীপ্ততেজসম্॥ 1-8-1 (983) 
প্রমতিস্তু রুরুং নাম ঘৃতাচ্যাং সমজীজনৎ।
রুরুঃ প্রমদ্বরায়াং তু শুনকং সমজীজনম্॥ 1-8-2 (984) 
শুনকস্তু মহাসৎবঃ সর্বভার্গবনন্দনঃ।
জাতস্তপসি তীব্রে চ স্থিতঃ স্থিরয়শাস্ততঃ॥ 1-8-3 (985) 
তস্য ব্রহ্মন্রুরোঃ সর্বং চরিতং ভূরিতেজসঃ।
বিস্তরেণ প্রবক্ষ্যামি তচ্ছৃণু ৎবমশেষতঃ॥ 1-8-4 (986) 
ঋষিরাসীন্মহান্পূর্বং তপোবিদ্যাসমন্বিতঃ।
স্থূলকেশ ইতি খ্যাতঃ সর্বভূতহিতে রতঃ॥ 1-8-5 (987) 
এতস্মিন্নেব কালে তু মেনকায়াং প্রজজ্ঞিবান্।
গন্ধর্বরাজো বিপ্রর্ষে বিশ্বাবসুরিতি স্মৃতঃ॥ 1-8-6 (988) 
অপ্সরা মেনকা তস্য তং গর্ভং ভৃগুনন্দন।
উৎসসর্জ যথাকালং স্থূলকেশাশ্রমং প্রতি॥ 1-8-7 (989) 
উৎসৃজ্য চৈব তং গর্ভং নদ্যাস্তীরে জগাম সা।
অপ্সরা মেনকা ব্রহ্মন্নির্দয়া নিরপত্রপা॥ 1-8-8 (990) 
কন্যামমরগর্ভাভাং জ্বলন্তীমিব চ শ্রিয়া।
তাং দদর্শ সমুৎসৃষ্টাং নদীতীরে মহানৃষিঃ॥ 1-8-9 (991) 
স্থূলকেশঃ স তেজস্বী বিজনে বন্ধুবর্জিতাম্।
স তাং দৃষ্ট্বা তদা কন্যাং স্থূলকেশো মহাদ্বিজঃ॥ 1-8-10 (992) 
জগ্রাহ চ মুনিশ্রেষ্ঠঃ কৃপাবিষ্টঃ পুপোষ চ।
ববৃধে সা বরারোহা তস্যাশ্রমপদে শুভে॥ 1-8-11 (993) 
জাতকাদ্যাঃ ক্রিয়াশ্চাস্যা বিধিপূর্বং যথাক্রমম্।
স্থূলকেশো মহাভাগশ্চকার সুমহানৃষিঃ॥ 1-8-12 (994) 
প্রমদাভ্যো বরা সা তু সত্ৎবরূপগুণান্বিতা।
ততঃ প্রমদ্বরেত্যস্যা নাম চক্রে মহানৃষিঃ॥ 1-8-13 (995) 
তামাশ্রমপদে তস্য রুরুর্দৃষ্ট্বা প্রমদ্বরাম্।
বভূব কিল ধর্মাত্মা মদনোপহতস্তদা॥ 1-8-14 (996) 
পিতরং সখিভিঃ সোঽথ শ্রাবয়ামাস ভার্গবম্।
প্রমতিশ্চাভ্যযাচত্তাং স্থূলকেশং যশস্বিনম্॥ 1-8-15 (997) 
ততঃ প্রাদাৎপিতা কন্যাং রুরবে তাং প্রমদ্বরাম্।
বিবাহং স্থাপয়িৎবাগ্রে নক্ষত্রে ভগদৈবতে॥ 1-8-16 (998) 
ততঃ কতিপয়াহস্য বিবাহে সমুপস্থিতে।
সখীভিঃ ক্রীডতী সার্ধং সা কন্যাবরবর্ণিনী॥ 1-8-17 (999) 
নাপশ্যৎসংপ্রসুপ্তং বৈ ভুজংগং তির্যগায়তম্।
পদা চৈনং সমাক্রামন্মুমূর্ষুঃ কালচোদিতা॥ 1-8-18 (1000) 
স তস্যাঃ সংপ্রমত্তায়াশ্চোদিতঃ কালধর্মণা।
বিষোপলিপ্তান্দশনান্ভৃশমঙ্গে ন্যপাতয়ৎ॥ 1-8-19 (1001) 
সা দষ্টা তেন সর্পেণ পপাত সহসা ভুবি।
বিবর্ণা বিগতশ্রীকা ভ্রষ্টাভরণচেতনা॥ 1-8-20 (1002) 
নিরানন্দকরী তেষাং বন্ধূনাং মুক্তমূর্ধজা।
ব্যসুরপ্রেক্ষণীয়া সা প্রেক্ষণীয়তমাঽভবৎ॥ 1-8-21 (1003) 
প্রসুপ্তেবাভবচ্চাপি ভুবি সর্পবিষার্দিতা।
ভূয়ো মনোহরতরা বভূব তনুমধ্যমা॥ 1-8-22 (1004) 
দদর্শ তাং পিতা চৈব যে চৈবান্যে তপস্বিনঃ।
বিচেষ্টমানাং পতিতাং ভূতলে পদ্মবর্চসম্॥ 1-8-23 (1005) 
ততঃ সর্বে দ্বিজতরাঃ সমাজগ্মুঃ কৃপান্বিতাঃ।
স্বস্ত্যাত্রেয়ো মহাজানুঃ কুশিকঃ শঙ্খমেখলঃ॥ 1-8-24 (1006) 
উদ্দালকঃ কঠশ্চৈব শ্বেতশ্চৈব মহায়শাঃ।
ভরদ্বাজঃ কৌণকৃৎস্য আর্ষ্টিষেণোঽথ গৌতমঃ॥ 1-8-25 (1007) 
প্রমতিঃ সহ পুত্রেণ তথান্যে বনবাসিনঃ।
তাং তে কন্যাং ব্যসুং দৃষ্ট্বা ভুজংগস্য বিষার্দিতাম্॥ 1-8-26 (1008) 
রুরুদুঃ কৃপয়াঽবিষ্টা রুরুস্ৎবার্তো বহির্যযৌ।
তে চ সর্বে দ্বিজশ্রেষ্ঠাস্তত্রৈবোপাবিশংস্তদা॥ ॥ 1-8-27 (1009) 
 
ইতি শ্রীমন্মহাভারতে আদিপর্বণি পৌলোমপর্বণি অষ্টমোঽধ্যায়ঃ॥ 8 ॥

 -   -  

1-8-3 শুনকস্তু শৌনকস্ৎবমিতি পাঠান্তরম্॥ 1-8-6 প্রজজ্ঞিবান্ উৎপাদিতবান্॥ 1-8-17 কতিপয়াহস্য কতিপয়াহস্সু ইতি পাঠান্তরং। কতিপয়াহস্সু হতেষ্বিত্যর্থঃ॥ 1-8-19 কালধর্মণা মৃত্যুনা॥ অষ্টমোঽধ্যায়ঃ॥ 8 ॥



আদিপর্ব - অধ্যায় 009

॥ শ্রীঃ ॥

1.9. অধ্যায়ঃ 009 

 -   -  

দেবদূতবচনেন রুরুকৃতস্বার্ধায়ুঃ প্রদানেন প্রমদ্বরাজীবনং তয়া সহ রুরোর্বিবাহশ্চ॥ 1 ॥

 -   -  

1-9-0 (1010) 
সৌতিরুবাচ। 1-9-0 (42) 
তেষু তত্রোপবিষ্টেষু ব্রাহ্মণেষু মহাত্মসু।
রুরুশ্চুক্রোশ গহনং বনং গৎবাঽতিদুঃখিতঃ॥ 1-9-1 (1011) 
শোকেনাভিহতঃ সোঽথ বিলপন্করুণং বহু।
অব্রবীদ্বচনং শোচন্প্রিয়াং স্মৃৎবা প্রমদ্বরাম্॥ 1-9-2 (1012) 
শেতে সা ভুবি তন্বঙ্গী মম শোকবিবর্ধিনী।
`প্রাণানপহরন্তীব পূর্ণচন্দ্রনিভাননা॥ 1-9-3 (1013) 
যদি পীনায়তশ্রোণী পদ্মপত্রনিভেক্ষণা।
মুমূর্ষুরপি মে প্রাণানাদায়াশু গমিষ্যতি॥ 1-9-4 (1014) 
পিতৃমাতৃসখীনাং চ লুপ্তপিণ্ডস্য তস্য মে।'
বান্ধবানাং চ সর্বেষাং কিং নু দুঃখমতঃপরম্॥  1-9-5 (1015) 
যদি দত্তং তপস্তপ্তং গুরবো বা ময়া যদি।
সম্যগারাধিতাস্তেন সংজীবতু মম প্রিয়া॥ 1-9-6 (1016) 
যথা চ জন্মপ্রভৃতি যতাত্মাঽহং ধৃতব্রতঃ।
প্রমদ্বরা তথাদ্যৈষা সমুত্তিষ্ঠতু ভামিনী॥ 1-9-7 (1017) 
[এবং লালপ্যতস্তস্য ভার্যার্থে দুঃখিতস্য চ।
দেবদূতস্তদাঽভ্যেত্য বাক্যমাহ রুরুং বনে॥]  1-9-8 (1018) 
`কৃষ্ণে বিষ্ণৌ হৃষীকেশে লোকেশেঽসুরবিদ্বিষি।
যদি মে নিশ্চলা ভক্তির্মম জীবতু সা প্রিয়া॥ 1-9-9 (1019) 
বিলপ্যমানে তু রুরৌ সর্বে দেবাঃ কৃপান্বিতাঃ।
দূতং প্রস্থাপয়ামাসুঃ সংদিশ্যাস্য হিতং বচঃ॥ 1-9-10 (1020) 
স দূতস্ৎবরিতোঽভ্যেত্য দেবানাং প্রিয়কৃচ্ছুচিঃ।
উবাচ দেববচনং রুরুমাভাষ্য দুঃখিতম্॥ 1-9-11 (1021) 
দেবৈঃ সর্বৈরহং ব্রহ্মন্প্রেষিতোঽস্মি তবান্তিকম্।
ৎবদ্ধিতং ৎবদ্ধিতৈরুক্তং শৃণু বাক্যং দ্বিজোত্তম॥'  1-9-12 (1022) 
অভিধৎসে হ যদ্বাচা রুরো দুঃখান্ন তন্মৃষা।
ন তু মর্ত্যস্য ধর্মাত্মন্নায়ুরস্তি গতায়ুষঃ॥ 1-9-13 (1023) 
গতায়ুরেষা কৃপণা গন্ধর্বাপ্সরসোঃ সুতা।
তস্মাচ্ছোকে মনস্তাত মা কৃথাস্ৎবং কথংচন॥ 1-9-14 (1024) 
উপায়শ্চাত্র বিহিতঃ পূর্বং দেবৈর্মহাত্মভিঃ।
তং যদীচ্ছসি কর্তুং ৎবং প্রাপ্স্যসীহ প্রমদ্বরাম্॥ 1-9-15 (1025) 
রুরুরুবাচ। 1-9-16 (43) 
ক উপায়ঃ কৃতো দেবৈর্বূহি তত্ৎবেন খেচর।
করিষ্যেঽহং তথা শ্রুৎবা ত্রাতুমর্হতি মাং ভবান্॥ 1-9-16 (1026) 
দেবেদূত উবাচ। 1-9-17 (44) 
আয়ুষোঽর্ধং প্রয়চ্ছ ৎবং কন্যায়ৈ ভৃগুনন্দন।
এবমুত্থাস্যতি রুরো তব ভার্যা প্রয়দ্বরা॥ 1-9-17 (1027) 
রুরুরুবাচ। 1-9-18 (45) 
আয়ুষোঽর্ধং প্রয়চ্ছামি কন্যায়ৈ খেচরোত্তম।
শৃঙ্গাররূপাভরণা সমুত্তিষ্ঠতু মে প্রিয়া॥ 1-9-18 (1028) 
সৌতিরুবাচ। 1-9-19 (46) 
ততো গন্ধর্বরাজশ্চ দেবদূতশ্চ সত্তমৌ।
ধর্মরাজমুপেত্যেদং বচনং প্রত্যভাষতাম্॥ 1-9-19 (1029) 
ধর্মরাজায়ুষোঽর্ধেন রুরোর্ভার্যা প্রমদ্বরা।
সমুত্তিষ্ঠতু কল্যাণী মৃতৈবং যদি মন্যসে॥ 1-9-20 (1030) 
ধর্মরাজ উবাচ। 1-9-21 (47) 
প্রমদ্বরা রুরোর্ভার্যা দেবদূত যদীচ্ছসি।
উত্তিষ্ঠৎবায়ুষোঽর্ধেন রুরোরেব সমন্বিতা॥ 1-9-21 (1031) 
সৌতিরুবাচ। 1-9-22 (48) 
এবমুক্তে ততঃ কন্যা সোদতিষ্ঠৎপ্রমদ্বরা।
রুরোস্তস্যায়ুষোঽর্ধেন সুপ্তেব বরবর্ণিনী॥ 1-9-22 (1032) 
এতদ্দৃষ্টং ভবিষ্যে হি রুরোরুত্তমতেজসঃ।
আয়ুষোঽতিপ্রবৃদ্ধস্য ভার্যার্থেঽর্ধমলুপ্যত॥ 1-9-23 (1033) 
তত ইষ্টেঽহনি তয়োঃ পিতরৌ চক্রতুর্মুদা।
বিবাহং তৌ চ রেমাতে পরস্পরহিতৈষিণৌ॥ 1-9-24 (1034) 
স লব্ধ্বা দুর্লভাং ভার্যাং পদ্মকিঞ্জল্কসুপ্রভাম্।
ব্রতং চক্রে বিনাশায় জিহ্মগানাং ধৃতব্রতঃ॥ 1-9-25 (1035) 
স দৃষ্ট্বা জিহ্মগান্সর্বাংস্তীব্রকোপসমন্বিতঃ।
অভিহন্তি যথাসত্ৎবং গৃহ্য প্রহরণং সদা॥ 1-9-26 (1036) 
স কদাচিদ্বনং বিপ্রো রুরুরভ্যাগমন্মহৎ।
শয়ানং তত্র চাপশ্যড্ডুণ্ডুভং বয়সান্বিতম্॥ 1-9-27 (1037) 
তত উদ্যম্য দম্ডং স কালদণ্ডোপমং তদা।
জিঘাংসুঃ কুপিতো বিপ্রস্তমুবাচাথ ডুণ্ডুভঃ॥ 1-9-28 (1038) 
নাপরাধ্যামি তে কিংচিদহমদ্য তপোধন।
সংরম্ভাচ্চ কিমর্থং মামভিহংসি রুষান্বিতঃ॥ ॥ 1-9-29 (1039) 
 
ইতি শ্রীমন্মহাভারতে আদিপর্বাণি পৌলোমপর্বণি নবমোঽধ্যায়ঃ॥ 9 ॥

 -   -  

1-9-13 গতায়ুষঃ আয়ুর্নাস্তি পুনর্ন ভবতীত্যর্থঃ॥ 1-9-23 ভবিষ্যে জাতকে॥ 1-9-25 জিহ্মগানাং সর্পাণাং॥ 1-9-27 ডুণ্ডুভং জলসর্পং॥ নবমোঽধ্যায়ঃ॥ 9 ॥



আদিপর্ব - অধ্যায় 010

॥ শ্রীঃ ॥

1.10. অধ্যায়ঃ 010 

 -   -  

রুরুডুণ্ডুভসংবাদঃ॥ 1 ॥

 -   -  

1-10-0 (1040) 
রুরুরুবাচ। 1-10-0 (49) 
মম প্রাণসমা ভার্যা দষ্টাসীদ্ভুজগেন হ।
তত্র মে সময়ো ঘোর আত্মনোরগ বৈ কৃতঃ॥ 1-10-1 (1041) 
ভুজংগং বৈ সদা হন্যাং যং যং পশ্যেয়মিত্যুত।
ততোঽহং ৎবাং জিঘাংসামি জীবিতেনাদ্য মোক্ষ্যসে॥ 1-10-2 (1042) 
ডুণ্ডুভ উবাচ। 1-10-3 (50) 
অন্যে তে ভুজগা ব্রহ্মন্যে দশ্তীহ মানবান্।
ডুণ্ডুভানহিগন্ধেন ন ৎবং হিংসিতুমর্হসি॥ 1-10-3 (1043) 
একানর্থান্পৃথগ্ধর্মানেকদুঃখান্পৃথক্সুখান্।
ডুণ্ডুভান্ধর্মবিদ্ভূৎবা ন ৎবং হিংসিতুমর্হসি॥ 1-10-4 (1044) 
সৌতিরুবাচ। 1-10-5 (51) 
ইতি শ্রুৎবা বচস্তস্য ডুণ্ডুভস্য রুরুস্তদা।
নাবধীদ্ভয়সংবিগ্নমৃষিং মত্ৎবাঽথ ডুণ্ডুভম্॥ 1-10-5 (1045) 
উবাচ চৈনং ভগবান্রুরুঃ সংশময়ন্নিব।
কেন ৎবং ভুজগ ব্রূহি কোঽসীমাং বিক্রিয়াং গতঃ॥ 1-10-6 (1046) 
ডুণ্ডুভ উবাচ। 1-10-7 (52) 
অহং পুরা রুরো নাম্না ঋষিরাসং সহস্রপাৎ।
সোঽহং শাপেন বিপ্রস্য ভুজগৎবমুপাগতঃ॥ 1-10-7 (1047) 
রুরুরুবাচ। 1-10-8 (53) 
কিমর্থং শপ্তবান্কুদ্ধো দ্বিজস্ৎবাং ভুজগোত্তম।
কিয়ন্তং চৈব কালং তে বপুরেতদ্ভবিষ্যসি॥ ॥ 1-10-8 (1048) 
 
ইতি শ্রীমন্মহাভারতে আদিপর্বণি পৌলোমপর্বণি দশমোঽধ্যায়ঃ॥ 10 ॥

 -   -  

1-10-3 অহিগন্ধেন সর্পসাদৃশ্যমাত্রেণ॥ 1-10-4 একানর্থান্ একঃ সমানঃ অনর্থঃ জনকর্তৃকহিংসাদিরূপো যেষাং তান্। পৃথক্ সর্পজাত্যুচিতপ্রাণহরণাদিবিলক্ষণো ধর্মো লক্ষণং যেষাং তে। একং তুল্যং বিলেশয়ৎবাদিরূপং দুঃখং যেষাং তান্। পৃথক্ হবির্ভাগাদিভ্যো ভিন্নং ভেকভক্ষণাদি সুখং যেষাং তান্। ধর্মবিৎ কৃতাপরাধস্যৈব দণ্ডো নৎবন্যস্যেতি ধর্মস্তজ্জ্ঞঃ॥ দশমোঽধ্যায়ঃ॥ 10 ॥



আদিপর্ব - অধ্যায় 011

॥ শ্রীঃ ॥

1.11. অধ্যায়ঃ 011 

 -   -  

ডুণ্ডুভচরিতম্॥ 1 ॥

 -   -  

1-11-0 (1049) 
ডুণ্ডুভ উবাচ। 1-11-0 (54) 
সখা বভূব মে পূর্বং খগমো নাম বৈ দ্বিজঃ।
ভৃশং সংশিতবাক্তাত তপোবলসমন্বিতঃ॥ 1-11-1 (1050) 
স ময়া ক্রীডতা বাল্যে কৃৎবা তার্ণং ভুজংগমম্।
অগ্নিহোত্রে প্রসক্তস্তু ভীষিতঃ প্রমুমোহ বৈ॥ 1-11-2 (1051) 
লব্ধ্বা স চ পুনঃ সংজ্ঞাং মামুবাচ তপোধনঃ।
নর্দহন্নিব কোপেন সত্যবাক্সংশিতব্রতঃ॥ 1-11-3 (1052) 
যথাবীর্যস্ৎবয়া সর্পঃ কৃতোঽয়ং মদ্বিভীষয়া।
তথাবীর্যো ভুজংগস্ৎবং মম শাপাদ্ভবিষ্যসি॥ 1-11-4 (1053) 
তস্যাহং তপসো বীর্যং জানন্নাসং তপোধন।
ভৃশমুদ্বিগ্নহৃদয়স্তমবোচমহং তদা॥ 1-11-5 (1054) 
প্রণতঃ সংভ্রমাচ্চৈব প্রাঞ্জলিঃ পুরতঃ স্থিতঃ।
সখেতি হসতেদং তে নর্মার্থং বৈ কৃতং ময়া॥ 1-11-6 (1055) 
ক্ষন্তুমর্হসি মে ব্রহ্মঞ্শাপোঽয়ং বিনিবর্ত্যতাম্।
সোঽথ মামব্রবীদ্দৃষ্ট্বা ভৃশমুদ্বিগ্নচেতসম্॥ 1-11-7 (1056) 
মুহুরুষ্ণং বিনিঃশ্বস্য সুসংভ্রান্তস্তপোধনঃ।
নানৃতং বৈ ময়া প্রোক্তং ভবিতেদং কথংচন॥ 1-11-8 (1057) 
যত্তু বক্ষ্যামি তে বাক্যং শৃণু তন্মে তপোধন।
শ্রুৎবা চ হৃদি তে বাক্যমিদমস্তু সদাঽনঘ॥ 1-11-9 (1058) 
উৎপৎস্যতি রুরুর্নাম প্রমতেরাত্মজঃ শুচিঃ।
তং দৃষ্ট্বা শাপমোক্ষস্তে ভবিতা নচিরাদিব। 
`এবমুক্তস্তু তেনাহমুরগৎবমবাপ্তবান্॥'  1-11-10 (1059) 
স ৎবং রুরুরিতি খ্যাতঃ প্রমতেরাত্মজোঽপি চ।
স্বরূপং প্রতিপদ্যাহমদ্য বক্ষ্যামি তে হিতম্॥ 1-11-11 (1060) 
সৌতিরুবাচ। 1-11-12 (55) 
স ডৌণ্ডুভং পরিত্যজ্য রূপং বিপ্রর্ষভস্তদা।
স্বরূপং ভাস্বরং ভূয়ঃ প্রতিপেদে মহায়শাঃ॥ 1-11-12 (1061) 
ইদং চোবাচ বচনং রুরুমপ্রতিমৌজসম্।
অহিংসা পরমো ধর্মঃ সর্বপ্রাণভৃতাং বর॥ 1-11-13 (1062) 
তস্মাৎপ্রাণভৃতঃ সর্বান্ন হিংস্যাদ্ব্রাহ্মণঃ ক্বচিৎ।
ব্রাহ্মণঃ সৌম্য এবেহ ভবতীতি পরা শ্রুতিঃ॥ 1-11-14 (1063) 
বেদবেদাঙ্গবিন্নাম সর্বভূতাভয়প্রদঃ।
অহিংসা সত্যবচনং ক্ষমা চেতি বিনিশ্চিতম্॥ 1-11-15 (1064) 
ব্রাহ্মণস্য পরো ধর্মো বেদানাং ধারণাপি চ।
ক্ষত্রিয়স্য হি যো ধর্মঃ স নেহেষ্যেত বৈ তব॥ 1-11-16 (1065) 
দণ্ডধারণমুগ্রৎবং প্রজানাং পরিপালনম্।
তদিদং ক্ষত্রিয়স্যাসীৎকর্ম বৈ শৃণু মে রুরো॥ 1-11-17 (1066) 
জনমেজয়স্য যজ্ঞেঽস্মিন্সর্পাণাং হিংসনং পুরা।
পরিত্রাণং চ ভীতানাং সর্পাণাং ব্রাহ্মণাদপি॥ 1-11-18 (1067) 
তপোবীর্যবলোপেতাদ্বেদবেদাঙ্গপারগাৎ।
আস্তীকাদ্দ্বিজমুখ্যাদ্বৈ সর্পসত্রে দ্বিজোত্তম॥ ॥ 1-11-19 (1068) 
 
ইতি শ্রীমন্মহাভারতে আদিপর্বণি পৌলোমপর্বণি একাদশোঽধ্যায়ঃ॥ 11 ॥

 -   -  

1-11-1 সংশিতবাক্ তীক্ষ্ণবচনঃ॥ 1-11-2 তার্ণং তৃণময়ম্॥ 1-11-14 সৌম্যঃ অতীক্ষ্ণস্বভাবঃ॥ 1-11-18 পরিত্রাণং দৃষ্টমিতি শেষঃ॥ একাদশোঽধ্যায়ঃ॥ 11 ॥



আদিপর্ব - অধ্যায় 012

॥ শ্রীঃ ॥

1.12. অধ্যায়ঃ 012 

 -   -  

জনমেজয়সর্পসন্নপ্রস্তাবঃ॥ 1 ॥

 -   -  

1-12-0 (1069) 
রুরুরুবাচ। 1-12-0 (56) 
কথং হিংসিতবান্সর্পান্স রাজা জনমেজয়ঃ।
সর্পা বা হিংসিতাস্তত্র কিমর্থং দ্বিজসত্তম॥ 1-12-1 (1070) 
কিমর্থং মোক্ষিতাশ্চৈব পন্নগাস্তেন ধীমতা।
আস্তীকেন দ্বিজশ্রেষ্ঠ শ্রোতুমিচ্ছাম্যশেষতঃ॥ 1-12-2 (1071) 
ঋষিরুবাচ। 1-12-3 (57) 
শ্রোষ্যসি ৎবং রুরো সর্বমাস্তীকচরিতং মহৎ।
ব্রাহ্মণানাং কথয়তাং ৎবরাবান্গমনে হ্যহম্॥ 1-12-3 (1072) 
সৌতিরুবাচ। 1-12-4 (58) 
`ইত্যুক্ৎবান্তর্হিতে যোগাত্তস্মিন্নৃষিবরে প্রভৌ।
সংভ্রমাবিষ্টহৃদয়ো রুরুর্মেনে তদদ্ভুতম্॥'  1-12-4 (1073) 
বলং পরমমাস্থায় পর্যধাবৎসমন্ততঃ।
তমৃষিং নষ্টমন্বিচ্ছন্সংশ্রান্তো ন্যপতদ্ভুবি॥ 1-12-5 (1074) 
স মোহে পরমং গৎবা নষ্টসংজ্ঞ ইবাভবৎ।
তদৃষের্বচনং তথ্যং চিন্তয়ানঃ পুনঃপুনঃ॥ 1-12-6 (1075) 
লব্ধসংজ্ঞো রুরুশ্চায়াত্তদাচখ্যৌ পিতুস্তদা।
`পিত্রে তু সর্বমাখ্যায় ডুণ্ডুভস্য বচোঽর্থবৎ॥ 1-12-7 (1076) 
অপৃচ্ছৎপিতরং ভূয়ঃ সোস্তীকস্য বচস্তদা।
আখ্যাপয়ত্তদাঽঽখ্যানং ডুণ্ডুভেনাথ কীর্তিতম্॥ 1-12-8 (1077) 
তৎকীর্ত্যমানং ভগবঞ্শ্রোতুমিচ্ছামি তত্ৎবতঃ।'
পিতা চাস্য তদাখ্যানং পৃষ্টঃ সর্বং ন্যবেদয়ৎ॥ ॥  1-12-9 (1078) 
 
ইতি শ্রীমন্মহাভারতে আদিপর্বণি পৌলোমপর্বণি দ্বাদশোঽধ্যায়ঃ॥ 12 ॥

 
॥ সমাপ্তং পৌলোমপর্ব ॥

 -   -  

1-12-5 নষ্টং অন্তর্হিতং॥ দ্বাদশোঽধ্যায়ঃ॥ 12 ॥



আদিপর্ব - অধ্যায় 013

॥ শ্রীঃ ॥

1.13. অধ্যায়ঃ 013 

 
(অথাস্তীকপর্ব  ॥ 5 ॥)

 -   -  

আস্তীকজরৎকার্বোরাখ্যানং॥ 1 ॥ জরৎকারোস্তৎপিতৄণাং চ সংবাদঃ॥ 2 ॥

 -   -  

1-13-0 (1079) 
শৌনক উবাচ। 1-13-0 (59) 
কিমর্থং রাজশার্দূলঃ স রাজা জনমেজয়ঃ।
সর্পসত্রেণ সর্পাণাং গতোঽন্তং তদ্বদস্ব মে॥ 1-13-1 (1080) 
নিখিলেন যথাতত্ৎবং সৌতে সর্বমশেষতঃ।
আস্তীকশ্চ দ্বিজশ্রেষ্ঠঃ কিমর্থং জপতাং বরঃ॥ 1-13-2 (1081) 
মোক্ষয়ামাস ভুজগান্প্রদীপ্তাদ্বসুরেতসঃ।
কস্য পুত্রঃ স রাজাসীৎসর্পসত্রং য আহরৎ॥ 1-13-3 (1082) 
স চ দ্বিজাতিপ্রবরঃ কস্য পুত্রোঽভিধৎস্ব মে।  1-13-4 (1083) 
সৌতিরুবাচ।
মহদাক্যানমাস্তীকং যথৈতৎপ্রোচ্যতে দ্বিজ॥  1-13-4 (60) 
সর্বমেতদশেষেণ শৃণু মে বদতাং বর।  1-13-5 (1084) 
শৌনক উবাচ।
শ্রোতুমিচ্ছাম্যশেষেণ কথামেতাং মনোরমাম্॥  1-13-5 (61) 
আস্তীকস্য পুরাণর্ষের্ব্রাহ্মণস্য যশস্বিনঃ।  1-13-6 (1085) 
সৌতিরুবাচ।
ইতিহাসমিমং বিপ্রাঃ পুরাণং পরিচক্ষতে॥  1-13-6 (62) 
কৃষ্ণদ্বৈপায়নপ্রোক্তং নৈমিষারণ্যবাসিষু।
পূর্বং প্রচোদিতঃ সূতঃ পিতা মে লোমহর্ষণঃ॥ 1-13-7 (1086) 
শিষ্যো ব্যাসস্য মেধাবী ব্রাহ্মণেষ্বিদমুক্তবান্।
তস্মাদহমুপশ্রুত্য প্রবক্ষ্যামি যথাতথম্॥ 1-13-8 (1087) 
ইদমাস্তীকমাখ্যানং তুভ্যং শৌনক পৃচ্ছতে।
কথয়িষ্যাম্যশেষেণ সর্বপাপপ্রণাশনম্॥ 1-13-9 (1088) 
আস্তীকস্য পিতা হ্যাসীৎপ্রজাপতিসমঃ প্রভুঃ।
ব্রহ্মচারী যতাহারস্তপস্যুগ্রে রতঃ সদা॥ 1-13-10 (1089) 
জরৎকারুরিতি খ্যাত ঊর্ধ্বরেতা মহাতপাঃ।
যায়াবরাণাং প্রবরো ধর্মজ্ঞঃ সংশিতব্রতঃ॥ 1-13-11 (1090) 
স কদাচিন্মহাভাগস্তপোবলসমন্বিতঃ।
চচার পৃথিবীং সর্বাং যত্রসায়ংগৃহো মুনিঃ॥ 1-13-12 (1091) 
তীর্থেষু চ সমাপ্লাবং কুর্বন্নটতি সর্বশঃ।
চরন্দীক্ষাং মহাতেজা দুশ্চরামকৃতাত্মভিঃ॥ 1-13-13 (1092) 
বায়ুভক্ষো নিরাহারঃ শুষ্যন্ননিমিষো মুনিঃ।
ইতস্ততঃ পরিচরন্দীপ্তপাবকসপ্রভঃ॥ 1-13-14 (1093) 
অটমানঃ কদাচিৎস্বান্স দদর্শ পিতামহান্।
লম্বমানান্মহাগর্তে পাদৈরূর্ধ্বৈরবাঙ্মুখান্॥ 1-13-15 (1094) 
তানব্রবীৎস দৃষ্ট্বৈ জরৎকারুঃ পিতামহান্।
কে ভবন্তোঽবলম্বন্তে গর্তে হ্যস্মিন্নধোমুখাঃ॥ 1-13-16 (1095) 
বীরণস্তম্ভকে লগ্নাঃ সর্বতঃ পরিভক্ষিতে।
মূষকেন নিগূঢেন গর্তেঽস্মিন্নিত্যবাসিনা॥ 1-13-17 (1096) 
পিতর ঊচুঃ। 1-13-18 (63) 
যায়াবরা নাম বয়মৃষয়ঃ সংশিতব্রতাঃ।
সংতানপ্রক্ষয়াদ্ব্রহ্মন্নধো গচ্ছাম মেদিনীম্॥ 1-13-18 (1097) 
অস্মাকং সংততিস্ৎবেকো জরৎকারুরিতি স্মৃতঃ।
মন্দভাগ্যোঽল্পভাগ্যানাং তপ একং সমাস্থিতঃ॥ 1-13-19 (1098) 
ন স পুত্রাঞ্জনয়িতুং দারান্মূঢশ্চিকীর্ষতি।
তেন লম্বামহে গর্তে সংতানস্য ক্ষয়াদিহ॥ 1-13-20 (1099) 
অনাথাস্তেন নাথেন যথা দুষ্কৃতিনস্তথা।
`যেষাং তু সংততির্নাস্তি মর্ত্যলোকে সুখাবহা॥ 1-13-21 (1100) 
ন তে লভন্তে বসতিং স্বর্গে পুণ্যকৃতোঽপি হি।'
কস্ৎবং বন্ধুরিবাস্মাকমনুশোচসি সত্তম॥  1-13-22 (1101) 
জ্ঞাতুমিচ্ছামহে ব্রহ্মন্কো ভবানিহ নঃ স্থিতঃ।
কিমর্থং চৈব নঃ শোচ্যাননুশোচসি সত্তম॥ 1-13-23 (1102) 
জরৎকারুরুবাচ। 1-13-24 (64) 
মম পূর্বে ভবন্তো বৈ পিতরঃ সপিতামহাঃ।
ব্রূত কিং করবাণ্যদ্য জরৎকারুরহং স্বয়ম্॥ 1-13-24 (1103) 
পিতর ঊচুঃ। 1-13-25 (65) 
যতস্ব যত্নবাংস্তাত সংতানায় কুলস্য নঃ।
আত্মনোঽর্থেঽস্মদর্থে চ ধর্ম ইত্যেব বা বিভো॥ 1-13-25 (1104) 
ন হি ধর্মফলৈস্তাত ন তপোঽভিঃ সুসংচিতৈঃ।
তাং গতিং প্রাপ্নুবন্তীহ পুত্রিণো যাং ব্রজন্তি বৈ॥ 1-13-26 (1105) 
তদ্দারগ্রহণে যত্নং সংতত্যাং চ মনঃ কুরু।
পুত্রকাস্মন্নিয়োগাত্ৎবমেতন্নঃ পরমং হিতম্॥ 1-13-27 (1106) 
জরৎকারুরুবাচ। 1-13-28 (66) 
ন দারান্বৈ করিষ্যেঽহং ন ধনং জীবিতার্থতঃ।
ভবতাং তু হিতার্থায় করিষ্যে দারসংগ্রহম্॥ 1-13-28 (1107) 
সময়েন চ কর্তাঽহমনেন বিধিপূর্বকম্।
তথা যদ্যুপলপ্স্যামি করিষ্যে নান্যথা হ্যহম্॥ 1-13-29 (1108) 
সনাম্নী যা ভবিত্রী মে দিৎসিতা চৈব বন্ধুভিঃ।
ভৈক্ষ্যবত্তামহং কন্যামুপয়ংস্যে বিধানতঃ॥ 1-13-30 (1109) 
দরিদ্রায় হি মে ভার্যাং কো দাস্যতি বিশেষতঃ।
প্রতিগ্রহীষ্যে ভিক্ষাং তু যদি কশ্চিৎপ্রদাস্যতি॥ 1-13-31 (1110) 
এবং দারক্রিয়াহেতোঃ প্রয়তিষ্যে পিতামহাঃ।
অনেন বিধিনা শশ্বন্ন করিষ্যেঽহমন্যথা॥ 1-13-32 (1111) 
তত্র চোৎপৎস্যতে জন্তুর্ভবতাং তারণায় বৈ।
শাশ্বতং স্থানমাসাদ্য মোদন্তাং পিতরো মম॥ ॥ 1-13-33 (1112) 
 
ইতি শ্রীমন্মহাভারতে আদিপর্বণি আস্তীকপর্বণি ত্রয়োদশোঽধ্যায়ঃ॥ 13 ॥

 -   -  

1-13-11 যায়াবরাণাং গ্রামৈকরাত্রবাসিনাং গৃহস্থানাং॥ 1-13-12 সায়ংকালস্তত্রৈব গৃহমস্যেতি যত্রসায়ংগৃহঃ॥ 1-13-30 উপয়ংস্যেপরিণেষ্যে॥ 30 ॥ ত্রয়োদশোঽধ্যায়ঃ॥ 13 ॥



আদিপর্ব - অধ্যায় 014

॥ শ্রীঃ ॥

1.14. অধ্যায়ঃ 014 

 -   -  

বাসুকিভগিন্যা জরৎকারোর্বিবাহঃ॥ 1 ॥

 -   -  

1-14-0 (1113) 
সৌতিরুবাচ। 1-14-0 (67) 
ততো নিবেশায় তদা স বিপ্রঃ সংশিতব্রতঃ।
মহীং চচার দারার্থী ন চ দারানবিন্দত॥ 1-14-1 (1114) 
স কদাচিদ্বনং গৎবা বিপ্রঃ পিতৃবচঃ স্মরন্।
চুক্রোশ কন্যাভিক্ষার্থী তিস্রো বাচঃ শনৈরিব॥ 1-14-2 (1115) 
তং বাসুকিঃ প্রত্যগৃহ্ণাদুদ্যম্য ভগিনীং তদা।
ন স তাং প্রতিজগ্রাহ ন সনাম্নীতি চিন্তয়ন্॥ 1-14-3 (1116) 
সনাম্নীং চোদ্যতাং ভার্যাং গৃহ্ণীয়ামিতি তস্য হি।
মনো নিবিষ্টমভবজ্জরৎকারোর্মহাত্মনঃ॥ 1-14-4 (1117) 
তমুবাচ মহাপ্রাজ্ঞো জরৎকারুর্মহাতপাঃ।
কিংনাম্নী ভগিনীয়ং তে ব্রূহি সত্যং ভুজংগম॥ 1-14-5 (1118) 
বাসুকিরুবাচ। 1-14-6 (68) 
জরৎকারো জরৎকারুঃ স্বসেয়মনুজা মম।
প্রতিগৃহ্ণীষ্ব ভার্যার্থে ময়া দত্তাং সুমধ্যমাম্। 
ৎবদর্থং রক্ষিতা পূর্বং প্রতীচ্ছেমাং দ্বিজোত্তম॥  1-14-6 (1119) 
সৌতিরুবাচ। 1-14-7 (69) 
এবমুক্ৎবা ততঃ প্রাদাদ্ভার্যার্থে বরবর্ণিনীম্।
স চ তাং প্রতিজগ্রাহ বিধিদৃষ্টেন কর্মণা॥ ॥ 1-14-7 (1120) 
 
ইতি শ্রীমন্মহাভারতে আদিপর্বণি আস্তীকপর্বণি চতুর্দশোঽধ্যায়ঃ॥ 14 ॥

 -   -  

1-14-1 নিবেশায় দারসংগ্রহায়॥ চতুর্দশোঽধ্যায়ঃ॥ 14 ॥



আদিপর্ব - অধ্যায় 015

॥ শ্রীঃ ॥

1.15. অধ্যায়ঃ 015 

 -   -  

আস্তীকোৎপত্তিঃ॥ 1 ॥ সংক্ষেপেণ সর্পমোচনবৃত্তান্তশ্চ॥ 2 ॥

 -   -  

1-15-0 (1121) 
সৌতিরুবাচ। 1-15-0 (70) 
মাত্রা হি ভুজগাঃ শপ্তাঃ পূর্বং ব্রহ্মবিদাং বর।
জনমেজয়স্য বো যজ্ঞে ধক্ষ্যত্যনিলসারথিঃ॥ 1-15-1 (1122) 
তস্য শাপস্য শান্ত্যর্থং প্রদদৌ পন্নগোত্তমঃ।
স্বসারমৃষয়ে তস্মৈ সুব্রতায় মহাত্মনে॥ 1-15-2 (1123) 
স চ তাং প্রতিজগ্রাহ বিধিদৃষ্টেন কর্মণা।
আস্তীকো নাম পুত্রশ্চ তস্যাং জজ্ঞে মহামনাঃ॥ 1-15-3 (1124) 
তপস্বী চ মহাত্মা চ বেদবেদাঙ্গপারগঃ।
সমঃ সর্বস্য লোকস্য পিতৃমাতৃভয়াপহঃ॥ 1-15-4 (1125) 
অথ দীর্ঘস্য কালস্য পাণ্ডবেয়ো নরাধিপঃ।
আজহার মহায়জ্ঞং সর্পসত্রমিতি শ্রুতিঃ॥ 1-15-5 (1126) 
তস্মিন্প্রবৃত্তে সত্রে তু সর্পাণামন্তকায় বৈ।
মোচয়ামাস তাঞ্শাপাদাস্তীকঃ সুমহাতপাঃ॥ 1-15-6 (1127) 
ভ্রাতৄংশ্চ মাতুলাংশ্চৈব তথৈবান্যান্স পন্নগান্।
পিতৄংশ্চ তারয়ামাস সংতত্যা তপসা তথা॥ 1-15-7 (1128) 
ব্রতৈশ্চ বিবিধৈর্ব্রহ্মন্স্বাধ্যায়ৈশ্চানৃণোঽভবৎ।
দেবাংশ্চ তর্পয়ামাস যজ্ঞৈর্বিবিধদক্ষিণৈঃ॥ 1-15-8 (1129) 
ঋষীংশ্চ ব্রহ্মচর্যেম সন্তত্যা চ পিতামহান্।
অপহৃত্য গুরং ভারং পিতৄণাং সংশিতব্রতঃ॥ 1-15-9 (1130) 
জরৎকারুর্গতঃ স্বর্গং সহিতঃ স্বৈঃ পিতামহৈঃ।
আস্তীকং চ সুতং প্রাপ্য ধর্মং চানুত্তমং মুনিঃ॥ 1-15-10 (1131) 
জরৎকারুঃ সুমহতা কালেন স্বর্গমেয়িবান্।
এতদাখ্যানমাস্তীকং যথাবৎকথিতং ময়া। 
প্রব্রূহি ভৃগুশার্দূল কিমন্যৎকথয়ামি তে॥ ॥  1-15-11 (1132) 
 
ইতি শ্রীমন্মহাভারতে আদিপর্বণি আস্তীকপর্বণি পঞ্চদশোঽধ্যায়ঃ॥ 15 ॥




আদিপর্ব - অধ্যায় 016

॥ শ্রীঃ ॥

1.16. অধ্যায়ঃ 016 

 -   -  

আস্তীকাখ্যানবিস্তরঃ॥ 1 ॥ কদ্রূবিনতয়োঃ কশ্যপাদ্বরলাভঃ॥ 2 ॥ কদ্র্বাঃ সর্পোৎপত্তির্বিনতায়া অরুণোৎপত্তিশ্চ॥ 3 ॥

 -   -  

1-16-0 (1133) 
শৌনক উবাচ। 1-16-0 (71) 
সৌতে ৎবং কথয়স্বেমাং বিস্তরেণ কথাং পুনঃ।
আস্তীকস্য কবেঃসাধোঃ শুশ্রূষা পরমা হিনঃ॥ 1-16-1 (1134) 
মধুরং কথ্যতে সৌম্য শ্লক্ষ্ণাক্ষরপদং ৎবয়া।
প্রীয়ামহে ভৃশং তাত পিতেবেদং প্রভাষসে॥ 1-16-2 (1135) 
অস্মচ্ছুশ্রূষণে নিত্যং পিতা হি নিরতস্তব।
আচষ্টৈতদ্যথাঽঽক্যানং পিতা তেৎবং তথা বদ॥ 1-16-3 (1136) 
সৌতিরুবাচ। 1-16-4 (72) 
আয়ুষ্মন্নিদমাখ্যানমাস্তীকং কথয়ামি তে।
যথাশ্রুতং কথয়তঃ সকাশাদ্বৈ পিতুর্ময়া॥ 1-16-4 (1137) 
পুরা দেবয়ুগে ব্রহ্মন্প্রজাপতিসুতে শুভে।
আস্তাং ভগিন্যৌ রূপেণ সমুপেতেঽদ্ভুতেঽনঘ॥ 1-16-5 (1138) 
তে ভার্যে কশ্যপস্যাস্তাং কদ্রূশ্চ বিনতা চ হ।
প্রাদাত্তাভ্যাং বরং প্রীতঃ প্রজাপতিসমঃ পতিঃ॥ 1-16-6 (1139) 
কশ্যপো ধর্মপত্নীভ্যাং মুদা পরময়া যুতঃ।
বরাতিসর্গং শ্রুৎবৈবং কশ্যপাদুত্তমং চ তে॥ 1-16-7 (1140) 
হর্ষাদপ্রতিমাং প্রীতিং প্রাপতুঃ স্ম বরস্ত্রিয়ৌ।
বব্রে কদ্রূঃ সুতান্নাগান্সহস্রং তুল্যবর্চসঃ॥ 1-16-8 (1141) 
দ্বৌ পুত্রৌ বিনতা বব্রে কদ্রূপুত্রাধিকৌ বলে।
তেজসা বপুষা চৈব বিক্রমেণাধিকৌ চ তৌ॥ 1-16-9 (1142) 
তস্যৈ ভর্তা বরং প্রাদাদীদৃসৌ তে ভবিষ্যতঃ।
এবমস্ৎবিতি তং চাহ কশ্যপং বিনতা তদা॥ 1-16-10 (1143) 
যথাবৎপ্রার্থিতং লব্ধ্বা বরং তুষ্টাভবত্তদা।
কৃতকৃত্যা তু বিনতা লব্ধ্বা বীর্যাধিকৌ সুতৌ॥ 1-16-11 (1144) 
কদ্রূশ্চ লব্ধ্বা পুত্রাণাং সহস্রং তুল্যবর্চসাম্।
ধার্যৌ প্রয়ত্নতো গর্ভাবিত্যুক্ৎবা স মহাতপাঃ॥ 1-16-12 (1145) 
তে ভার্যে বরসংতুষ্টে কশ্যপো বনমাবিশৎ।  1-16-13 (1146) 
সৌতুরিবাচ।
কালেন মহতা কদ্রূরণ্ডানাং দশতীর্দশ॥  1-16-13 (73) 
জনয়ামাস বিপ্রেন্দ্র দ্বে চাণ্ডে বিনতা তদা।
তয়োরণ্ডানি নিদধুঃ প্রহৃষ্টাঃ পরিচারিকাঃ॥ 1-16-14 (1147) 
সোপস্বেদেষু ভাণ্ডেষু পঞ্চবর্ষশতানি চ।
ততঃ পঞ্চশতে কালে কদ্রূপুত্রা বিনিঃসৃতাঃ॥ 1-16-15 (1148) 
অণ্ডাভ্যাং বিনতায়াস্তু মিথুনং ন ব্যদৃশ্যত।
ততঃ পুত্রার্থিনী দেবী ব্রীডিতা চ তপস্বিনী॥ 1-16-16 (1149) 
অণ্ডং বিভেদ বিনতা তত্র পুত্রমপশ্যত।
পূর্বার্ধকায়সংপন্নমিতরেণাপ্রকাশতা॥ 1-16-17 (1150) 
স পুত্রঃ ক্রোধসংরব্ধঃ শশাপৈনামিতি শ্রুতিঃ।
যোঽহমেবং কৃতো মাতস্ৎবয়া লোভপরীতয়া॥ 1-16-18 (1151) 
শরীরেণাসমগ্রেণ তস্মাদ্দাসী ভবিষ্যসি।
পঞ্চ বর্ষশতান্যস্যা যয়া বিস্পর্ধসে সহ॥ 1-16-19 (1152) 
এষ চ ৎবাং সুতো মাতর্দাসীৎবান্মোচয়িষ্যতি।
যদ্যেনমপি মাতস্ৎবং মামিবাণ্ডবিভেদনাৎ॥ 1-16-20 (1153) 
ন করিষ্যস্যনঙ্গং বা ব্যঙ্গং বাপি তপস্বিনম্।
প্রতিপালয়িতব্যস্তে জন্মকালোঽস্য ধীরয়া॥ 1-16-21 (1154) 
বিশিষ্টং বলমীপ্সন্ত্যা পঞ্চবর্ষশতাৎপরঃ।
এবং শপ্ৎবা ততঃ পুত্রো বিনতামন্তরিক্ষগঃ॥ 1-16-22 (1155) 
অরুণোঽদৃশ্যত ব্রহ্মন্প্রভাতসময়ে তদা।
`উদ্যন্নথ সহস্রাংশুর্দৃষ্ট্বা তমরুণং প্রভুঃ॥ 1-16-23 (1156) 
স্বতেজসা প্রজ্বলন্তমাত্মনঃ সমতেজসম্।
সারথ্যে কল্পয়ামাস প্রীয়মাণস্তমোনুদঃ॥ 1-16-24 (1157) 
সোঽপি তং রথমারুহ্য ভানোরমিততেজসঃ।
সর্বলোকপ্রদীপস্য হ্যমরোঽপ্যরুণোঽভবৎ॥'  1-16-25 (1158) 
গরুডোঽপি যথাকালং জজ্ঞে পন্নগভোজনঃ।
স জাতমাত্রো বিনতাং পরিত্যজ্য খমাবিশৎ॥ 1-16-26 (1159) 
আদাস্যন্নাত্মনো ভোজ্যমন্নং বিহিতমস্য যৎ।
বিধাত্রা ভৃগুশার্দূল ক্ষুধিতঃ পতগেশ্বরঃ॥ ॥ 1-16-27 (1160) 
 
ইতি শ্রীমন্মহাভারতে আদিপর্বাণি আস্তীকপর্বণি ষোডশোঽধ্যায়ঃ॥ 16 ॥

 -   -  

1-16-15 সোপস্বেদেষু ঊষ্মবৎসু॥ ষোডশোঽধ্যায়ঃ॥ 16 ॥



আদিপর্ব - অধ্যায় 017

॥ শ্রীঃ ॥

1.17. অধ্যায়ঃ 017 

 -   -  

অমৃতমথনবিষয়ে ভগবদাজ্ঞয়া দেবানাং বিচারঃ॥ 1 ॥

 -   -  

1-17-0 (1161) 
সৌতিরুবাচ। 1-17-0 (74) 
এতস্মিন্নেব কালে তু ভগিন্যৌ তে তপোধন।
অপশ্যতাং সমায়ান্তমুচ্চৈঃ শ্রবসমন্তিকাৎ॥ 1-17-1 (1162) 
যং তু দেবগণাঃ সর্বে হৃষ্টরূপমপূজয়ন্।
মথ্যমানেঽমৃতে জাতমশ্বরত্নমনুত্তমম্॥ 1-17-2 (1163) 
অমোঘবলমশ্বানামুত্তমং জবিনাং বরম্।
শ্রীমন্তমজরং দিব্যং সর্বলক্ষণপূজিতম্॥ 1-17-3 (1164) 
শৌনক উবাচ। 1-17-4 (75) 
কথং তদমৃতং দেবৈর্মথিতং ক্ব চ শংস মে।
`কারণং চাত্র মথনে সংজাতমমৃতাৎপরম্॥' 
যত্র জজ্ঞে মহাবীর্যঃ সোঽশ্বরাজো মহাদ্যুতিঃ॥  1-17-4 (1165) 
সৌতিরুবাচ। 1-17-5 (76) 
জ্বলন্তমচলং মেরুং তেজোরাশিমনুত্তমম্।
আক্ষিপন্তং প্রভাং ভানোঃ স্বশৃঙ্গৈঃ কাঞ্চনোজ্জ্বলৈঃ॥ 1-17-5 (1166) 
কনকাভরণং চিত্রং দেবগন্ধর্বসেবিতম্।
অপ্রমেয়মনাধৃষ্যমধর্মবহুলৈর্জনৈঃ॥ 1-17-6 (1167) 
ব্যালৈরাবারিতং ঘোরৈর্দিব্যৌষধিবিদীপিতম্।
নাকমাবৃত্য তিষ্ঠন্তমুচ্ছ্রয়েণ মহাগিরিম্॥ 1-17-7 (1168) 
অগম্যং মনসাপ্যন্যৈর্নদীবৃক্ষসমন্বিতম্।
নানাপতগসঙ্ঘৈশ্চ নাদিতং সুমনোহরৈঃ॥ 1-17-8 (1169) 
তস্য শৃঙ্গমুপারুহ্য বহুরত্নাচিতং শুভম্।
অনন্তকল্পমদ্বন্দ্বং সুরাঃ সর্বে মহৌজসঃ॥ 1-17-9 (1170) 
তে মন্ত্রয়িতুমারব্ধাস্তত্রাসীনা দিবৌকসঃ।
অমৃতায় সমাগম্য তপোনিয়মসংয়ুতাঃ॥ 1-17-10 (1171) 
তত্র নারায়ণো দেবো ব্রহ্মাণমিদমব্রবীৎ।
চিন্তয়ৎসু সুরেষ্বেবং মন্ত্রয়ৎসু চ সর্বশঃ॥ 1-17-11 (1172) 
দেবৈরসুরসঙ্ঘৈশ্চ মথ্যতাং কলশোদধিঃ।
ভবিষ্যত্যমৃতং তত্র মথ্যমানে মহোদধৌ॥ 1-17-12 (1173) 
সর্বৌষধীঃ সমাবাপ্য সর্বরত্নানি চৈব হ।
মন্থধ্বয়ুদধিং দেবা বেৎস্যধ্বমমৃতং ততঃ॥ ॥ 1-17-13 (1174) 
 
ইতি শ্রীমন্মহাভারতে আদিপর্বণি আস্তীকপর্বণি সপ্তদশোঽধ্যায়ঃ॥ 17 ॥

 -   -  

1-17-9 অনন্তকল্পং অনন্তো বিষ্ণুরাকাশো বাত তত ঈষন্ন্যূনম্॥ 1-17-13 বেৎস্যধ্বং লপ্স্যধ্বম্॥ সপ্তদশোঽধ্যায়ঃ॥ 17 ॥



আদিপর্ব - অধ্যায় 018

॥ শ্রীঃ ॥

1.18. অধ্যায়ঃ 018 

 -   -  

মোহিতৈর্দৈত্যৈর্মোহিন্যা অমৃতকলশদানম্॥ 1 ॥

 -   -  

1-18-0 (1175) 
সৌতিরুবাচ। 1-18-0 (77) 
ততোঽভ্রশিখরাকারৈর্গিরিশৃঙ্গৈরলংকৃতম্।
মন্দরং পর্বতবরং লতাজালসমাকুলম্॥ 1-18-1 (1176) 
নানাবিহংগসংঘুষ্টং নানাদংষ্ট্রিসমাকুলম্।
কিংনরৈরপ্সরোভিশ্চ দেবৈরপি চ সেবিতম্॥ 1-18-2 (1177) 
একাদশ সহস্রাণি যোজনানাং সমুচ্ছ্রিতম্।
অধোভূমেঃ সহস্রেষু তাবৎস্বেব প্রতিষ্ঠিতম্॥ 1-18-3 (1178) 
তমুদ্ধর্তুমশক্তা বৈ সর্বে দেবগণাস্তদা।
বিষ্ণুমাসীনমভ্যেত্য ব্রহ্মাণং চেদমব্রুবন্॥ 1-18-4 (1179) 
ভবন্তাবত্র কুরুতাং বুদ্ধিং নৈঃশ্রেয়সীং পরাম্।
মন্দরোদ্ধরণে যত্নঃ ক্রিয়তাং চ হিতায় নঃ॥ 1-18-5 (1180) 
সৌতিরুবাচ। 1-18-6 (78) 
তথেতি চাব্রবীদ্বিষ্ণুর্ব্রহ্মণা সহ ভার্গব।
অচোদয়দমেয়াত্মা ফণীন্দ্রং পদ্মলোচনঃ॥ 1-18-6 (1181) 
ততোঽনন্তঃ সমুত্থায় ব্রহ্মণা পরিচোদিতঃ।
নারায়ণেন চাপ্যুক্তস্তস্মিন্কর্মণি বীর্যবান্॥ 1-18-7 (1182) 
অথ পর্বতরাজানং তমনন্তো মহাবলঃ।
উজ্জহার বলাদ্ব্রহ্মন্সবনং সবনৌকসম্॥ 1-18-8 (1183) 
ততস্তেন সুরাঃ সার্ধং সমুদ্রমুপতস্থিরে।
তমূচুরমৃতস্যার্থে নির্মথিষ্যামহে জলম্॥ 1-18-9 (1184) 
অপাংপতিরথোবাচ মমাপ্যংশো ভবেত্ততঃ।
সোঢাঽস্মি বিপুলং মর্দং মন্দরভ্রমণাদিতি॥ 1-18-10 (1185) 
ঊচুশ্চ কূর্মরাজানমকূপারে সুরাসুরাঃ।
অধিষ্ঠানং গিরেরস্য ভবান্ভবিতুমর্হতি॥ 1-18-11 (1186) 
কূর্মেণ তু তথেত্যুক্ৎবা পৃষ্ঠমস্য সমর্পিতম্।
তং শৈলং তস্য পৃষ্ঠস্থং বজ্রেণেন্দ্রোঽভ্যপীডয়ৎ॥ 1-18-12 (1187) 
মন্থানং মন্দরং কৃৎবা তথা যোক্ত্রং চ বাসুকিম্।
দেবা মথিতুমারব্ধাঃ সমুদ্রং নিধিমম্ভসাম্। 
অমৃতার্থে পুরা ব্রহ্মস্তথৈবাসুরদানবাঃ॥  1-18-13 (1188) 
একমন্তমুপাশ্লিষ্টা নাগরাজ্ঞো মহাসুরাঃ॥  1-18-14 (1189) 
বিবুধাঃ সহিতাঃ সর্বে যতঃ পুচ্ছং ততঃ স্থিতাঃ।
অনন্তো ভগবান্দেবো যতো নারায়ণঃ স্থিতঃ॥ 1-18-15 (1190) 
`বাসুকেরগ্রমাশ্লিষ্টা নাগরাজ্ঞো মহাসুরাঃ।'
শির উৎক্ষিপ্য নাগস্য পুনঃ পুনরবাক্ষিপন্॥  1-18-16 (1191) 
বাসুকেরথ নাগস্য সহসা ক্ষিপ্যতোঽসুরৈঃ।
সধূমাঃ সার্চিষো বাতা নিষ্পেতুরসকৃন্মুখাৎ॥ 1-18-17 (1192) 
`বাসুকের্মথ্যমানস্য নিঃসৃতেন বিষেণ চ।
অভবন্মিশ্রিতং তোয়ং তদা ভার্গবনন্দন॥ 1-18-18 (1193) 
মথনান্মন্দরেণাথ দেবদানববাহুভিঃ।
বিষং তীক্ষ্ণং সমুদ্ভূতং হালাহলমিতি শ্রুতম্॥ 1-18-19 (1194) 
দেবাশ্চ দানবাশ্চৈব দগ্ধাশ্চৈব বিষেণ হ।
অপাক্রামংস্ততো ভীতা বিষাদমগমংস্তদা॥ 1-18-20 (1195) 
ব্রহ্মাণমব্রুবন্দেবাঃ সমেত্য মুনিপুংগবৈঃ।
মথ্যমানেঽমৃতে জাতং বিষং কালানলপ্রভম্॥ 1-18-21 (1196) 
তেনৈব তাপিতা লোকাস্তস্য প্রতিকুরুষ্বহ।
এবমুক্তস্তদা ব্রহ্মা দধ্যৌ লোকেশ্বরং হরম্॥ 1-18-22 (1197) 
ত্র্যক্ষং ত্রিশূলিনং রুদ্রে দেবদেবমুমাপতিম্।
তদাঽথ চিন্তিতো দেবস্তজ্জ্ঞাৎবা দ্রুতমায়যৌ॥ 1-18-23 (1198) 
তস্যাথ দেবস্তৎসর্বমাচচক্ষে প্রজাপতিঃ।
তচ্ছ্রুৎবা দবেদেবেশো লোকস্যাস্য হিতেপ্সয়া॥ 1-18-24 (1199) 
অপিবত্তদ্বিষং রুদ্রঃ কালানলসমপ্রভম্।
কণ্ঠে স্থাপিতবান্দেবো লোকানাং হিতকাম্যযা॥ 1-18-25 (1200) 
যস্মাত্তু নীলতা কণ্ঠে নীলকণ্ঠস্ততঃ স্মৃতঃ।
পীতমাত্রে বিষে তত্র রুদ্রেণামিততেজসা॥ 1-18-26 (1201) 
দেবাঃ প্রীতাঃ পুনর্জগ্মুশ্চক্রুর্বৈ কর্ম তত্তথা।
মথ্যমানেঽমৃতস্যার্থে ভূয়ো বৈ দেবদানবৈঃ॥ 1-18-27 (1202) 
বাসুকেরথ নাগস্য সহসা ক্ষিপ্যতোঽসুরৈঃ।
সধূমাঃ সার্চিষো বাতা নিষ্পেতুরসকৃন্মুখাৎ॥'  1-18-28 (1203) 
তে ধূমসঙ্ঘাঃ সংভূতা মেঘসঙ্ঘাঃ সবিদ্যুতঃ।
অভ্যবর্ষন্সুরগণাঞ্শ্রমসংতাপকর্শিতান্॥ 1-18-29 (1204) 
তস্মাচ্চ গিরিকূটাগ্রাৎপ্রচ্যুতাঃ পুষ্পবৃষ্টয়ঃ।
সুরাসুরগণান্সর্বান্সমন্তাৎসমবাকিরন্॥ 1-18-30 (1205) 
বভূবাত্র মহান্নাদো মহামেঘরবোপমঃ।
উদধের্মথ্যমানস্য মন্দরেণ সুরাসুরৈঃ॥ 1-18-31 (1206) 
তত্র নানাজলচরা বিনিষ্পিষ্টা মহাদ্রিণা।
বিলয়ং সমুপাজগ্মুঃ শতশো লবণাম্ভসি॥ 1-18-32 (1207) 
বারুণানি চ ভূতানি বিবিধানি মহীধরঃ।
পাতালতলবাসীনি বিলয়ং সমুপানয়ৎ॥ 1-18-33 (1208) 
তস্মিংশ্চ ভ্রাম্যমাণেঽদ্রৌ সংঘৃষ্যন্তঃ পরস্পরম্।
ন্যপতন্পতগোপেতাঃ পর্বতাগ্রান্মহাদ্রুমাঃ॥ 1-18-34 (1209) 
তেষাং সংঘর্ষজশ্চাগ্নিরর্চির্ভিঃ প্রজ্বলন্মুহুঃ।
বিদ্যুদ্ভিরিব নীলাভ্রমাবৃণোন্মন্দরং গিরিম্॥ 1-18-35 (1210) 
দদাহ কুঞ্জরাংস্তত্র সিংহাংশ্চৈব বিনির্গতান্।
বিগতাসূনি সর্বাণি সত্ৎবানি বিবিধানি চ॥ 1-18-36 (1211) 
তমগ্নিমমরশ্রেষ্ঠঃ প্রদহন্তমিতস্ততঃ।
বারিণা মেঘজেনেন্দ্রঃ শময়ামাস সর্বশঃ॥ 1-18-37 (1212) 
ততো নানাবিধাস্তত্র সুস্রুবুঃ সাগরাম্ভসি।
মহাদ্রুমাণাং নির্যাসা বহবশ্চৌষধীরসাঃ॥ 1-18-38 (1213) 
তেষামমৃতবীর্যাণাং রসানাং পয়সৈব চ।
অমরৎবং সুরা জগ্মুঃ কাঞ্চনস্য চ নিঃস্রবাৎ॥ 1-18-39 (1214) 
ততস্তস্য সমুদ্রস্য তঞ্জাতমুদকং পয়ঃ।
রসোত্তমৈর্বিমিশ্রং চ ততঃ ক্ষীরাদভূদ্ধৃতম্॥ 1-18-40 (1215) 
ততো ব্রহ্মাণমাসীনং দেবা বরদমব্রুবন্।
শ্রান্তাঃ স্ম সুভৃশং ব্রহ্মন্নোদ্ভবত্যমৃতং চ তৎ॥ 1-18-41 (1216) 
ঋতে নারায়ণং দেবং সর্বেঽন্যে দেবদানবাঃ।
চিরারব্ধমিদং চাপি সাগরস্যাপি মন্থনম্॥ 1-18-42 (1217) 
`গ্লানিরস্মান্সমাবিষ্টা ন চাত্রামৃতমত্থিতম্।  1-18-43 (1218) 
সৌতিরুবাচ।
দেবানাং বচনং শ্রুৎবা ব্রহ্মা লোকপিতামহঃ'॥  1-18-43 (79) 
ততো নারায়ণং দেবং বচনং চেদমব্রবীৎ।
বিধৎস্বৈষাং বলং বিষ্ণো ভবানত্র পরায়ণম্॥ 1-18-44 (1219) 
বিষ্ণুরুবাচ। 1-18-45 (80) 
বলং দদামি সর্বেষাং কর্মৈতদ্যে সমাস্থিতাঃ।
ক্ষোভ্যতাং কলশঃ সর্বৈমন্দরঃ পরিবর্ত্যতাম্॥ 1-18-45 (1220) 
সৌতিরুবাচ। 1-18-46 (81) 
নারায়ণবচঃ শ্রুৎবা বলিনস্তে মহোদধেঃ।
তৎপয়ঃ সহিতা ভূয়শ্চক্রিরে ভৃশমাকুলম্॥ 1-18-46 (1221) 
`তত্র পূর্বং বিষং জাতং তদ্ব্রহ্মবচনাচ্ছিবঃ।
প্রাগ্রসল্লোকরক্ষার্থং ততো জ্যেষ্ঠা সমুত্থিতা। 
কৃষ্ণরূপধরা দেবী সর্বাভরণভূষিতা॥'  1-18-47 (1222) 
ততঃ শতসহস্রাংশুর্মথ্যমানাত্তু সাগরাৎ।
প্রসন্নাত্মা সমুৎপন্নঃ সোমঃ শীতাংশুরুজ্জ্বলঃ॥ 1-18-48 (1223) 
শ্রীরনন্তরমুৎপন্না ঘৃতাৎপাণ্ডুরবাসিনী।
সুরা দেবী সমুৎপন্না তুরগঃ পাণ্ডুরস্তথা॥ 1-18-49 (1224) 
কৌস্তুভস্তু মণির্দিব্য উৎপন্নো ঘৃতসংভবঃ।
মরীচিবিকচঃ শ্রীমান্নারায়ণউরোগতঃ॥ 1-18-50 (1225) 
শ্রীঃ সুরা চৈব সোমশ্চ তুরগশ্চ মনোজবঃ।
`পারিজাতশ্চ তত্রৈব সুরভিশ্চ মহামুনে। 
জজ্ঞাতে তৌ তদা ব্রহ্মন্সর্বকামফলপ্রদৌ॥  1-18-51 (1226) 
ততো জজ্ঞে মহাকায়শ্চতুর্দন্তো মহাগজঃ।
কপিলা কামবৃক্ষশ্চ কৌস্তুভশ্চাপ্সরোগণঃ।' 
যতো দেবাস্ততো জগ্মুরাদিত্যপথমাশ্রিতাঃ॥  1-18-52 (1227) 
ধন্বন্তরিস্ততো দেবো বপুষ্মানুদতিষ্ঠত।
শ্বেতং কমণ্ডলুং বিভ্রদমৃতং যত্র তিষ্ঠতি॥ 1-18-53 (1228) 
এতদত্যদ্ভুতং দৃষ্ট্বা দানবানাং সমুত্থিতঃ।
অমৃতার্থে মহান্নাদো মমেদমিতি জল্পতাম্॥ 1-18-54 (1229) 
ততো নারায়ণো মায়াং মোহিনীং সমুপাশ্রিতঃ।
স্ত্রীরূপমদ্ভুতং কৃৎবা দানবানভিসংশ্রিতঃ॥ 1-18-55 (1230) 
ততস্তদমৃতং তস্যৈ দদুস্তে মূঢচেতসঃ।
স্ত্রিয়ৈ দানবদৈতেয়াঃ সর্বে তদ্গতমানসাঃ॥ 1-18-56 (1231) 
`সা তু নারায়ণী মায়া ধারয়ন্তী কমণ্ডলুম্।
আস্যমানেষু দৈত্যেষু পঙ্ক্ত্যা চ প্রতি দানবৈঃ॥ 1-18-57 (1232) 
দেবানপায়যদ্দেবী ন দৈত্যাংস্তে চ চুক্রুশুঃ॥ ॥  1-18-58 (1233) 
 
ইতি শ্রীমন্মহাবারতে আদিপর্বণি আস্তীকপর্বণি অষ্টাদশোঽধ্যায়ঃ॥ 18 ॥

 -   -  

1-18-11 অকূপারে সমুদ্রসমীপে। অধিষ্ঠানং আধারঃ॥ 1-18-12 তু তথেত্যুক্তে পৃষ্ঠে ৎবস্য সমর্পিতঃ। সশৈলস্তস্য চাগ্রং বৈ বজ্রেণেন্দ্রোঽভ্যপীডয়ৎ। ইতি পাঠান্তরং॥ 1-18-13 যোক্ত্রং মন্থনরজ্জুম্॥ 1-18-14 একমন্তং একং প্রদেশং মুখভাগম্॥ 1-18-33 বারুণানি বরুণলোকস্থানি আপ্যাংশপ্রধানশরীরাণি॥ 1-18-40 লবণাম্ভসি কুতো দুগ্ধমিত্যত আহ। তত ইতি। ততঃ তেষাং নিঃস্রবং প্রাপ্য। সমুদ্রস্য তৎক্ষারং উদকং পয়ঃ ক্ষীরং জাতম্॥ 1-18-50 মরীচিবিকচঃ রশ্মিভিরুজ্জ্বলঃ। নারায়ণউরোগত ইত্যসন্ধিরার্ষঃ॥ 1-18-55 অভিসংশ্রিতঃ সংমুখঃ স্থিতঃ মোহনার্থমিতি শেষঃ॥ অষ্টাদশোঽধ্যায়ঃ॥ 18 ॥



আদিপর্ব - অধ্যায় 019

॥ শ্রীঃ ॥

1.19. অধ্যায়ঃ 019 

 -   -  

দেবানামমৃতপানং॥ 1 ॥ দেবরূপেণামৃতং পিবতো রাহোঃ শিরশ্ছেদনং॥ 2 ॥ দেবদৈত্যযোর্যুদ্ধং। তত্র দৈত্যপরাজয়ঃ॥ 3 ॥

 -   -  

1-19-0 (1234) 
সৌতিরুবাচ। 1-19-0 (82) 
অথাবরণমুখ্যানি নানাপ্রহরণানি চ।
প্রগৃহ্যাভ্যদ্রবন্দেবান্সহিতা দৈত্যদানবাঃ॥ 1-19-1 (1235) 
ততস্তদমৃতং দেবো বিষ্ণুরাদায় বীর্যবান্।
জহার দানবেন্দ্রেভ্যো নরেণ সহিতঃ প্রভুঃ॥ 1-19-2 (1236) 
ততো দেবগণাঃ সর্বে পপুস্তদমৃতং তদা।
বিষ্ণোঃ সকাশাৎসংপ্রাপ্য সংভ্রমে তুমুলে সতি॥ 1-19-3 (1237) 
`পায়যত্যমৃতং দেবান্হরৌ বাহুবলান্নরঃ।
নিরোধয়তি চাপেন দূরীকৃত্য ধনুর্ধরান্। 
যে যেঽমৃতং পিবন্তি স্ম তে তে যুদ্ধ্যন্তি দানবৈঃ;'॥  1-19-4 (1238) 
ততঃ পিবৎসু তৎকালং দেবেষ্বমৃতমীপ্সিতম্।
রাহুর্বিবুধরূপেণ দানবঃ প্রাপিবত্তদা॥ 1-19-5 (1239) 
তস্য কণ্ঠমনুপ্রাপ্তে দানবস্যামৃতে তদা।
আখ্যাতং চন্দ্রসূর্যাভ্যাং সুরাণাং হিতকাম্যযা॥ 1-19-6 (1240) 
ততো ভগবতা তস্য শিরশ্ছিন্নমলংকৃতম্।
চক্রায়ুধেন চক্রেণ পিবতোঽমৃতমোজসা॥ 1-19-7 (1241) 
তচ্ছৈলশৃহ্গপ্রঙ্গিমং দানবস্য শিরো মহৎ।
`চক্রেণোৎকৃত্তমপতচ্চালয়দ্বসুধাতলম্॥'  1-19-8 (1242) 
চক্রচ্ছিন্নং খমুৎপত্য ননাদাতিভয়ংকরম্।
তৎকবন্ধং পপাতাস্য বিস্ফুরদ্ধরণীতলে॥ 1-19-9 (1243) 
`ত্রয়োদশ সহস্রাণি চতুরশ্রং সমন্ততঃ।
সপর্বতবনদ্বীপাং দৈত্যস্যাকম্পয়ন্মহীম্॥ 1-19-10 (1244) 
ততো বৈরবিনির্বন্ধঃ কৃতো রাহুমুখেন বৈ।
শাশ্বতশ্চন্দ্রসূর্যাভ্যাং গ্রসত্যদ্যাপি চৈব তৌ॥ 1-19-11 (1245) 
বিহায় ভগবাংশ্চাপি স্ত্রীরূপমতুলং হরিঃ।
নানাপ্রহরণৈর্ভীমৈর্দানবান্তমকম্পয়ৎ॥ 1-19-12 (1246) 
ততঃ প্রবৃত্তঃ সংগ্রামঃ সমীপে লবণাম্ভসঃ।
সুরাণামসুরাণাং চ সর্বঘোরতরো মহান্॥ 1-19-13 (1247) 
প্রাসাশ্চ বিপুলাস্তীক্ষ্ণা ন্যপতন্ত সহস্রশঃ।
তোমরাশ্চ সুতীক্ষ্ণাগ্রাঃ শস্ত্রাণি বিবিধানি চ॥ 1-19-14 (1248) 
ততোঽসুরাশ্চক্রভিন্না বমন্তো রুধিরং বহু।
অসিশক্তিগদারুগ্ণা নিপেতুর্ধরণীতলে॥ 1-19-15 (1249) 
ছিন্নানি পট্টিশৈশ্চৈব শিরাংসি যুধি দারুণৈঃ।
তপ্তকাঞ্চনমালীনি নিপেতুরনিশং তদা॥ 1-19-16 (1250) 
রুধিরেণানুলিপ্তাঙ্গা নিহতাশ্চ মহাসুরাঃ।
অদ্রীণামিব কূটানি ধাতুরক্তানি শেরতে॥ 1-19-17 (1251) 
আহাকারঃ সমভবত্তত্র তত্র সহস্রশঃ।
অন্যোন্যংছিন্দতাং শস্ত্রৈরাদিত্যে লোহিতায়তি॥ 1-19-18 (1252) 
পরিঘৈরায়সৈস্তীক্ষ্ণৈঃ সন্নিকর্ষে চ মুষ্টিভিঃ।
নিঘ্নতাং সমরেঽন্যোন্যং শব্দো দিবমিবাস্পৃশৎ॥ 1-19-19 (1253) 
ছিন্ধিভিন্ধি প্রধাব ৎবং পাতয়াভিসরেতি চ।
ব্যশ্রূয়ন্ত মহাঘোরাঃ শব্দাস্তত্র সমন্ততঃ॥ 1-19-20 (1254) 
এবং সুতুমুলে যুদ্ধে বর্তমানে মহাভয়ে।
নরনারায়ণৌ দেবৌ সমাজগ্মতুরাহবম্॥ 1-19-21 (1255) 
তত্র দিব্যং ধনুর্দৃষ্ট্বা নরস্য ভগবানপি।
চিন্তয়ামাস তচ্চক্রং বিষ্ণুর্দানবসূদনম্॥ 1-19-22 (1256) 
ততোঽম্বরাচ্চিন্তিতমাত্রমাগতং
মহাপ্রভং চক্রমমিত্রতাপনম্। 
বিভাবসোস্তুল্যমকুণ্ঠমণ্ডলং
সুদর্শনং সংয়তি ভীমদর্শনম্॥  1-19-23 (1257) 
তদাগতং জ্বলিতহুতাশনপ্রভং
ভয়ংকরং করিকরবাহুরচ্যুতঃ। 
মুমোচ বৈ প্রবলবদুগ্রবেগবা-
ন্মহাপ্রভং পরনগরাবদারণম্॥  1-19-24 (1258) 
তদন্তকজ্বলনসমানবর্চসং
পুনঃপুনর্ন্যপতত বেগবত্তদা। 
বিদারয়দ্দিতিদনুজান্সহস্রশঃ
করেরিতং পুরুষবরেণ সংয়ুগে॥  1-19-25 (1259) 
দহৎক্বচিজ্জ্বলন ইবাবলেলিহ-
ৎপ্রসহ্য তানসুরগণান্ন্যকৃন্তত। 
প্রবেরিতং বিয়তি মুহুঃ ক্ষিতৌ তথা
পপৌ রণে রুধিরমথো পিশাচবৎ॥  1-19-26 (1260) 
তথাঽসুরা গিরিভিরদীনচেতসো
মুহুর্মুহুঃ সুরগণমার্দয়ংস্তদা। 
মহাবলা বিগলিতমেঘবর্চসঃ
সহস্রশো গগনমভিপ্রপদ্যহ॥  1-19-27 (1261) 
অথাম্বরাদ্ভয়জননাঃ প্রপেদিরে
সপাদপা বহুবিধমেঘরূপিণঃ। 
মহাদ্রয়ঃ পরিগলিতাগ্রসানবঃ
পরস্পরং দ্রুতমভিহত্য সস্বনাঃ॥  1-19-28 (1262) 
ততো মহী প্রবিচলিতা সকাননা
মহাদ্রিপাতাভিহতা সমন্ততঃ। 
পরস্পরং ভৃশমভিগর্জতাং মুহূ
রণাজিরে ভৃশমভিসংপ্রবর্তিতে॥  1-19-29 (1263) 
নরস্ততো বরকনকাগ্রভূষণৈ-
র্মহেষুভির্গগনপথং সমাবৃণোৎ। 
বিদারয়ন্গিরিশিখরাণি পত্রিভি-
র্মহাভয়েঽসুরগণবিগ্রহে তদা॥  1-19-30 (1264) 
ততো মহীং লবণজলং চ সাগরং
মহাসুরাঃ প্রবিবিশুরর্দিতাঃ সুরৈঃ। 
বিয়দ্গতং জ্বলিতহুতাশনপ্রভং
সুদর্শনং পরিকুপিতং নিশাম্য তে॥  1-19-31 (1265) 
ততঃ সুরৈর্বিজয়মবাপ্য মন্দরঃ
স্বমেব দেশং গমিতঃ সুপূজিতঃ। 
বিনাদ্য খং দিবমপি চৈব সর্বশ-
স্ততো গতাঃ সলিলধরা যথাগতম্॥  1-19-32 (1266) 
ততোঽমৃতং সুনিহিতমেব চক্রিরে
সুরাঃ পুরাং মুদমভিগম্য পুষ্কলাম্। 
দদো চ তং নিধিমমৃতস্য রক্ষিতুং
কিরীটিনে বলভিদথামরৈঃ সহ॥ ॥  1-19-33 (1267) 
 
ইতি শ্রীমন্মহাভারতে আদিপর্বণি আস্তীকপর্বণি একোনবিংশোঽধ্যায়ঃ॥ 19 ॥

 -   -  

1-19-1 আবরণমুখ্যানি কবচাগ্র্যাণি॥ 1-19-3 সংভ্রমে উভয়েষামমৃতাদরে সতি। সঙ্গ্রামে ইতি পাঠান্তরং॥ 1-19-26 প্রবেরিতং প্রেরিতং॥ 1-19-27 বিগলিতমেঘাঃ রিক্তমেঘাঃ॥ 1-19-32 সলিলধরাঃ অমৃতভৃতো দেবাঃ॥ 1-19-33 কিরীটিনে নরায়॥ একোনবিংশোঽধ্যায়ঃ॥ 19 ॥



আদিপর্ব - অধ্যায় 020

॥ শ্রীঃ ॥

1.20. অধ্যায়ঃ 020 

 -   -  

কদ্রূবিনতয়োঃ পণবন্ধঃ॥ 1 ॥ সর্পাণাং কদ্রূশাপঃ॥ 2 ॥ ব্রহ্মণা কশ্যপায় বিষহরবিদ্যাদানং॥ 3 ॥

 -   -  

1-20-0 (1268) 
সৌতিরুবাচ। 1-20-0 (83) 
এতত্তে কথিতং সর্বমমৃতং মথিতং যথা।
যত্র সোঽশ্বঃ সমুৎপন্নঃ শ্রীমানতুলবিক্রমঃ॥ 1-20-1 (1269) 
তং নিশাম্য তদা কদ্রূর্বিনতামিদমব্রবীৎ।
উচ্চৈঃশ্রবা হি কিংবর্ণো ভদ্রে প্রব্রূহি মা চিরম্॥ 1-20-2 (1270) 
বিনতোবাচ। 1-20-3 (84) 
শ্বেত এবাশ্বরাজোঽয়ং কিং বা ৎবং মন্যসে শুভে।
ব্রূহি বর্ণং ৎবমপ্যস্য ততোঽত্র বিপণাবহে॥ 1-20-3 (1271) 
কদ্রূরুবাচ। 1-20-4 (85) 
কৃষ্ণবালমহং মন্যে হয়মেনং শুচিস্মিতে।
এহি সার্ধং ময়া দীব্য দাসীভাবায় ভামিনি॥ 1-20-4 (1272) 
সৌতিরুবাচ। 1-20-5 (86) 
এবং তে সময়ং কৃৎবা দাসীভাবায় বৈ মিথঃ।
জগ্মতুঃ স্বগৃহানেব শ্বো দ্রক্ষ্যাব ইতি স্ম হ॥ 1-20-5 (1273) 
ততঃ পুত্রসহস্রং তু কদ্রূর্জিহ্যং চিকীর্ষতী।
আজ্ঞাপয়ামাস তদা বালা ভূৎবাঽঞ্জনপ্রভাঃ॥ 1-20-6 (1274) 
আবিশধ্বং হয়ং ক্ষিপ্রং দাসী ন স্যামহং যথা।
নাবপদ্যন্ত যে বাক্যং তাঞ্শশাপ ভুজংগমান্॥ 1-20-7 (1275) 
সর্পসত্রে বর্তমানে পাবকো বঃ প্রধক্ষ্যতি।
জনমেজয়স্য রাজর্ষেঃ পাণ্ডবেয়স্য ধীমতঃ॥ 1-20-8 (1276) 
শাপমেনং তু শুশ্রাব স্বয়মেব পিতামহঃ।
অতিক্রূরং সমুৎসৃষ্টং কদ্র্বা দৈবাদতীব হি॥ 1-20-9 (1277) 
সার্ধং দেবগণৈঃ সর্বৈর্বাচং তামন্বমোদত।
বহুৎবং প্রেক্ষ্য সর্পাণাং প্রজানাং হিতকাম্যযা॥ 1-20-10 (1278) 
তিগ্মবীর্যবিষা হ্যেতে দন্দশূকা মহাবলাঃ।
তেষাং তীক্ষ্ণবিষৎবাদ্ধি প্রজানাং চ হিতায় চ॥ 1-20-11 (1279) 
যুক্তং মাত্রা কৃতং তেষাং পরপীডোপসর্পিণাম্।
অন্যেষামপি সত্ৎবানাং নিত্যং দোষপরাস্তু যে॥ 1-20-12 (1280) 
তেষাং প্রাণান্তিকো দণ্ডো দৈবেন বিনিপাত্যতে।
এবং সংভাষ্য দেবস্তু পূজ্য কদ্রূং চ তাং তদা॥ 1-20-13 (1281) 
আহূয় কশ্যপং দেব ইদং বচনমব্রবীৎ।
যদেতে দন্দশূকাশ্চ সর্পা জাতাস্ৎবয়ানঘ॥ 1-20-14 (1282) 
বিষোল্বণা মহাভোগা মাত্রা শপ্তাঃ পরংতপ।
তত্র মন্যুস্ৎবয়া তাত ন কর্তব্যঃ কথংচন॥ 1-20-15 (1283) 
দৃষ্টং পুরাতনং হ্যেতদ্যজ্ঞে সর্পবিনাশনম্।
ইত্যুক্ৎবা সৃষ্টিকৃদ্দেবস্তং প্রসাদ্য প্রজাপতিম্। 
প্রাদাদ্বিষহরীং বিদ্যাং কশ্যপায় মহাত্মনে॥  1-20-16 (1284) 
`এবং শপ্তেষু নাগেষু কদ্র্বাতু দ্বিজসত্তম।
অদ্বিগ্নঃ শাপতস্তস্যাঃ কদ্রূং কর্কোটকোঽব্রবীৎ॥ 1-20-17 (1285) 
মাতরং পরমপ্রীতস্তথা ভুজগসত্তমঃ।
আবিশ্য বাজিনং মুখ্যং বালো ভূৎবাঞ্জনপ্রভঃ॥ 1-20-18 (1286) 
দর্শয়িষ্যামি তত্রাহমাত্মানং কামমাশ্বস।
এবমস্ৎবিতি সা পুত্রং প্রত্যুবাচ যশস্বিনী'॥ ॥ 1-20-19 (1287) 
 
ইতি শ্রীমন্মহাভারতে আদিপর্বণি আস্তীকর্পণি বিংশোঽধ্যায়ঃ॥ 20 ॥

 -   -  

1-20-3 বিপণাবহে পণং কুর্বহে॥ 1-20-6 জিহ্মং কৌটিল্যং। বালাঃ লোমানি॥ 1-20-7 নাবপদ্যন্ত নানুমোদিতবন্তঃ॥ বিংশোঽধ্যায়ঃ॥ 20 ॥



আদিপর্ব - অধ্যায় 021

॥ শ্রীঃ ॥

1.21. অধ্যায়ঃ 021 

 -   -  

উচ্চৈঃশ্রবসো দর্শার্থং কদ্রূবিনতয়োর্গমনম্॥ 1 ॥

 -   -  

1-21-0 (1288) 
সৌতিরুবাচ। 1-21-0 (87) 
ততো রজন্যাং ব্যুষ্টায়াং প্রভাতেঽভ্যুদিতে রবৌ।
কদ্রূশ্চ বিনতা চৈব ভগিন্যৌ তে তপোধন॥ 1-21-1 (1289) 
অমর্ষিতে সুসংরব্ধে দাস্যে কৃতপণে তদা।
`স্মগরস্য পরং পারং বেলাবনবিভূষিতম্।' 
জগ্মতুস্তুরগং দ্রষ্টুমুচ্চৈঃশ্রবসমন্তিকাৎ॥  1-21-2 (1290) 
দদৃশাতেঽথ তে তত্র সমুদ্রং নিধিমম্ভসাম্।
মহান্তমুদকাগাধং ক্ষোভ্যমাণং মহাস্বনম্॥ 1-21-3 (1291) 
তিমিংগিলঝষাকীর্ণং মকরৈরাবৃতং তথা।
সৎবৈশ্চ বহুসাহস্রৈর্নানারূপৈঃ সমাবৃতম্॥ 1-21-4 (1292) 
ভীষণৈর্বিকৃতৈরন্যৈর্ঘোরৈর্জলচরৈস্তথা।
উগ্রৈর্নিত্যমনাধৃষ্যং কূর্মগ্রাহসমাকুলম্॥ 1-21-5 (1293) 
আকরং সর্বরত্নানামালয়ং বরুণস্য চ।
নাগানামালয়ং রম্যমুত্তমং সরিতাং পতিম্॥ 1-21-6 (1294) 
পাতালজ্বলনাবাসমসুরাণাং চ বান্ধবম্।
ভয়ংকরং চ সত্ৎবানাং পয়সাং নিধিমর্ণবম্॥ 1-21-7 (1295) 
শুভং দিব্যমমর্ত্যানামমৃতস্যাকরং পরম্।
অপ্রমেয়মচিন্ত্যং চ সুপুণ্যজলমদ্ভুতম্॥ 1-21-8 (1296) 
ঘোরং জলচরারাবরৌদ্রং ভৈরবনিঃস্বনম্।
গম্ভীরাবর্তকলিলং সর্বভূতভয়ংকরম্॥ 1-21-9 (1297) 
বেলাদোলানিলচলং ক্ষোভোদ্বেগসমুচ্ছ্রিতম্।
বীচীহস্তৈঃ প্রচলিতৈর্নৃত্যন্তমিব সর্বতঃ॥ 1-21-10 (1298) 
চন্দ্রবৃদ্ধিক্ষয়বশাদুদ্বৃত্তোর্মিসমাকুলম্।
পাঞ্চজন্যস্য জননং রত্নাকরমনুত্তমম্॥ 1-21-11 (1299) 
গাং বিন্দতা ভগবতা গোবিন্দেনামিতৌজসা।
বরাহরূপিণা চান্তর্বিক্ষোভিতজলাবিলম্॥ 1-21-12 (1300) 
ব্রহ্মর্ষিণা ব্রতবতা বর্ষাণাং শতমত্রিণা।
অনাসাদিতগাধং চ পাতালতলমব্যযম্॥ 1-21-13 (1301) 
অধ্যাত্ময়োগনিদ্রাং চ পদ্মনাভস্য সেবতঃ।
যুগাদিকালশয়নং বিষ্ণোরমিততেজসঃ॥ 1-21-14 (1302) 
বজ্রপাতনসংত্রস্তমৈনাকস্যাভয়প্রদম্।
ডিম্বাহবার্দিতানাং চ অসুরাণাং পরায়ণম্॥ 1-21-15 (1303) 
বডবামুখদীপ্তাগ্নেস্তোয়হব্যপ্রদং শিবম্।
অগাধপারং বিস্তীর্ণমপ্রমেয়ং সরিৎপতিম্॥ 1-21-16 (1304) 
মহানদীভির্বহ্বীভিঃ স্পর্ধয়েব সহস্রশঃ।
অভিসার্যমাণমনিশং দদৃশাতে মহার্ণবম্। 
আপূর্যমাণমত্যর্থং নৃত্যমানমিবোর্মিভিঃ॥  1-21-17 (1305) 
গম্ভীরং তিমিমকরোগ্রসংকুলং তং
গর্জন্তং জলচররাবরৌদ্রনাদৈঃ। 
বিস্তীর্ণং দদৃশতুরম্বরপ্রকাশং
তেঽগাধং নিধিমুরুমম্ভসামনন্তম্॥ ॥  1-21-18 (1306) 
 
ইতি শ্রীমন্মহাভারতে আদিপর্বণি আস্তীকপর্বণি একবিংশতিতমোঽধ্যায়ঃ॥ 21 ॥

 -   -  

1-21-3 ক্ষোভ্যমাণং মকরাদিভিঃ॥ 1-21-7 পাতালজ্বলনো বডবাগ্নিঃ॥ 1-21-12 গাং পৃথ্বীং বিন্দতা লম্বমানেন॥ 1-21-15 ডিম্বো ভয়বতামাক্রন্দস্তদ্বতি আহবে॥ 1-21-18 তে কদ্রূবিনতে॥ একবিংশতিতমোঽধ্যায়ঃ॥ 21 ॥



আদিপর্ব - অধ্যায় 022

॥ শ্রীঃ ॥

1.22. অধ্যায়ঃ 022 

 -   -  

সর্পৌর্মাতৃবচনাদুচ্চৈঃশ্রবঃপুচ্ছবেষ্টনম্॥ 1 ॥

 -   -  

1-22-0 (1307) 
সৌতিরুবাচ। 1-22-0 (88) 
নাগাশ্চ সংবিদং কৃৎবা কর্তব্যমিতি তদ্বচঃ।
নিঃস্নেহা বৈ দহেন্মাতা অসংপ্রাপ্তমনোরথা॥ 1-22-1 (1308) 
প্রসন্না মোক্ষয়েদস্মাংস্তস্মাচ্ছাপাচ্চ ভামিনী।
কৃষ্ণং পুচ্ছং করিষ্যামস্তুরগস্য ন সংশয়ঃ॥ 1-22-2 (1309) 
`ইতি নিশ্চিত্য তে তস্য কৃষ্ণা বালা ইব স্থিতাঃ।'
এতস্মিন্নন্তরে তে তু সপত্ন্যৌ পণিতে তদা॥  1-22-3 (1310) 
ততস্তে পণিতং কৃৎবা ভগিন্যৌ দ্বিজসত্তম।
জগ্মতুঃ পরয়া প্রীত্যা পরং পারং মহোদধেঃ॥ 1-22-4 (1311) 
কদ্রূশ্চ বিনতা চৈব দাক্ষায়ণ্যৌ বিহায়সা।
আলোকয়ন্ত্যাবক্ষোভ্যং সমুদ্রং নিধিমম্ভসাম্॥ 1-22-5 (1312) 
বায়ুনাঽতীব সহসা ক্ষোভ্যমাণং মহাস্বনম্।
তিমিংগিলসমাকীর্ণং মকরৈরাবৃতং তথা॥ 1-22-6 (1313) 
সংয়ুতং বহুসাহস্রৈঃ সৎবৈর্নানাবিধৈরপি।
ঘোরর্ঘোরমনাধৃষ্যং গম্ভীরমতিভৈরবম্॥ 1-22-7 (1314) 
আকরং সর্বরত্নানামালয়ং বরুণস্য চ।
নাগানামালয়ং চাপি সুরম্যং সরিতাং পতিম্॥ 1-22-8 (1315) 
পাতালজ্বলনাবাসমসুরাণাং তথালয়ম্।
ভয়ংকরাণাং সত্ৎবানাং পয়সো নিধিমব্যযম্॥ 1-22-9 (1316) 
শুভ্রং দিব্যমমর্ত্যানামমৃতস্যাকরং পরম্।
অপ্রমেয়মচিন্ত্যং চ সুপুম্যজলসংমিতম্॥ 1-22-10 (1317) 
মহানদীভির্বহ্বীভিস্তত্র তত্র সহস্রশঃ।
আপূর্যমাণমত্যর্থং নৃত্যন্তমিব চোর্মিভিঃ॥ 1-22-11 (1318) 
ইত্যেবং তরলতরোর্মিসংকুলং তে
গম্ভীরং বিকসিতমম্বরপ্রকাশম্। 
পাতালজ্বলনশিখাবিদীপিতাঙ্গং
গর্জন্তং দ্রুতমভিজগ্মতুস্ততস্তে॥ ॥  1-22-12 (1319) 
 
ইতি শ্রীমন্মহাভারতে আদিপর্বণি আস্তীকপর্বণি দ্বাবিংশোঽধ্যায়ঃ॥ 22 ॥

 -   -  

1-22-1 সংবিদং মিথ আলোচনম্॥ 1-22-3 পণিতে পণং কৃত বত্যৌ॥ 3 ॥ দ্বাবিংশোঽধ্যায়ঃ॥ 22 ॥



আদিপর্ব - অধ্যায় 023

॥ শ্রীঃ ॥

1.23. অধ্যায়ঃ 023 

 -   -  

গরুডোৎপত্তিঃ॥ 1 ॥ দেবকৃতস্তুত্যা গরুডকৃতং স্বতেজস্সংহরণম্॥ 2 ॥

 -   -  

1-23-0 (1320) 
সৌতিরুবাচ। 1-23-0 (89) 
তং সমুদ্রমতিক্রম্য কদ্রূর্বিনতয়া সহ।
ন্যপতত্তুরগাভ্যাশে ন চিরাদিব শীঘ্রগা॥ 1-23-1 (1321) 
ততস্তে তং হয়শ্রেষ্ঠং দদৃশাতে মহাজবম্।
শশাঙ্ককিরণপ্রখ্যং কালবালমুভে তদা॥ 1-23-2 (1322) 
নিশাম্য চ বহূন্বালান্কৃষ্ণান্পুচ্ছসমাশ্রিতান্।
বিষণ্ণরূপাং বিনতাং কদ্রূর্দাস্যে ন্যযোজয়ৎ॥ 1-23-3 (1323) 
ততঃ সা বিনতা তস্মিন্পণিতেন পরাজিতা।
অভবদ্দুঃখসংতপ্তা দাসীভাবং সমাস্থিতা॥ 1-23-4 (1324) 
এতস্মিন্নন্তরে চাপি গরুডঃ কাল আগতে।
বিনা মাত্রা মহাতেজা বিদার্যাণ্ডমজায়ত॥ 1-23-5 (1325) 
মহাসত্ৎববলোপেতঃ সর্বা বিদ্যোতয়ন্দিশঃ।
কামরূপঃ কামগমঃ কামবীর্যো বিহংগমঃ॥ 1-23-6 (1326) 
অগ্নিরাশিরিবোদ্ভাসন্সমিদ্ধোঽতিভয়ংকরঃ।
বিদ্যুদ্বিস্পষ্টপিঙ্গাক্ষো যুগান্তাগ্নিসমপ্রভঃ॥ 1-23-7 (1327) 
প্রবৃদ্ধঃ সহসা পক্ষী মহাকায়ো নভোগতঃ।
ঘোরো ঘোরস্বনো রৌদ্রো বহ্নিরৌর্ব ইবাপরঃ॥ 1-23-8 (1328) 
তং দৃষ্ট্বা শরণং জগ্মুর্দেবাঃ সর্বে বিভাবসুম্।
প্রমিপত্যাব্রুবংশ্চৈনমাসীনং বিশ্বরূপিণম্॥ 1-23-9 (1329) 
অগ্নে মা ৎবং প্রবর্ধিষ্ঠাঃ কচ্চিন্নো ন দিধক্ষসি।
অসৌ হি রাশিঃ সুমহান্সমিদ্ধস্তব সর্পতি॥ 1-23-10 (1330) 
অগ্নিরুবাচ। 1-23-11 (90) 
নৈতদেবং যথা যূয়ং মন্যধ্বমসুরার্দনাঃ।
গরুডো বলবানেষ মম তুল্যশ্চ তেজসা॥ 1-23-11 (1331) 
জাতঃ পরমতেজস্বী বিনতানন্দবর্ধনঃ।
তেজোরাশিমিমং দৃষ্ট্বা যুষ্মান্মোহঃ সমাবিশৎ॥ 1-23-12 (1332) 
নাগক্ষয়করশ্চৈ কাশ্যপেয়ো মহাবলঃ।
দেবানাং চ হিতে যুক্তস্ৎবহিতো দৈত্যরক্ষসাম্॥ 1-23-13 (1333) 
ন ভীঃ কার্যা কথং চাত্র পশ্যধ্বং সহিতা ময়া।  1-23-14 (1334) 
সৌতিরুবাচ।
এবমুক্তাস্তদা গৎবা গরুডং বাগ্ভিরস্তুবন্॥  1-23-14 (91) 
তে দূরাদভ্যুপেত্যৈনং দেবাঃ সর্ষিগণাস্তদা।  1-23-15 (1335) 
দেবা ঊচুঃ।
ৎবমৃষিস্ৎবং মহাভাগস্ৎবং দেবঃ পতগেশ্বরঃ॥  1-23-15 (92) 
ৎবং প্রভুস্তপনঃ সূর্যঃ পরমেষ্ঠী প্রজাপতিঃ।
ৎবমিন্দ্রস্ৎবং হয়মুখস্ৎবং শর্বস্ৎবং জগৎপতিঃ॥ 1-23-16 (1336) 
ৎবং মুখং পদ্মজী বিপ্রস্ৎবমগ্নিঃ পবনস্তথা।
ৎবং হি ধাতা বিধাতা চ ৎবং বিষ্ণুঃ সুরসত্তমঃ॥ 1-23-17 (1337) 
ৎবং মহানভিভূঃ শশ্বদমৃতং ৎবং মহদ্যশঃ।
ৎবং প্রভাস্ৎবমভিপ্রেতং ৎবং নস্ত্রাণমনুত্তমম্॥ 1-23-18 (1338) 
`ৎবং গতিঃ সততং ৎবত্তঃ কথং নঃ প্রাপ্নুয়াদ্ভয়ম্।'
বলোর্মিমান্সাধুরদীনসত্ৎবঃ 
সমৃদ্ধিমান্দুর্বিষহস্ৎবমেব।
ৎবত্তঃ সৃতং সর্বমহীনকীর্তে
হ্যনাগতং চোপগতং চ সর্বম্॥  1-23-19 (1339) 
ৎবমুত্তমঃ সর্বমিদং চরাচরং
গভস্তিভির্ভানুরিবাবভাসসে। 
সমাক্ষিপন্ভানুমতঃ প্রভাং মুহু-
স্ৎবমন্তকঃ সর্বমিদং ধ্রুবাধ্রুবম্॥  1-23-20 (1340) 
দিবাকরঃ পরিকুপিতো যথা দহে-
ৎপ্রজাস্তথা দহসি হুতাশনপ্রভ। 
ভয়ংকরঃ প্রলয় ইবাগ্নিরুত্থিতো
বিনাশয়ন্যুগপরিবর্তনান্তকৃৎ॥  1-23-21 (1341) 
খগেশ্বরং শরণমুপাগতা বয়ং
মহৌজসং জ্বলনসমানবর্চসম্। 
তডিৎপ্রভং বিতিমিরমভ্রগোচরং
মহাবলং গরুডমুপেত্য খেচরম্॥  1-23-22 (1342) 
পরাবরং বরদমজয়্যবিক্রমং
তবৌজস সর্বমিদং প্রতাপিতম্। 
জগৎপ্রভো তপ্তসুবর্ণবর্চসা
ৎবং পাহি সর্বাংশ্চ সুরান্মহাত্মনঃ॥  1-23-23 (1343) 
ভয়ান্বিতা নভসি বিমানগামিনো
বিমানিতা বিপথগতিং প্রয়ান্তি তে। 
ঋষেঃ সুতস্ৎবমসি দয়াবতঃ প্রভো
মহাত্মনঃ খগবর কশ্যপস্য হ॥  1-23-24 (1344) 
স মা ক্রুধঃ কুরু জগতো দয়াং পরাং
ৎবমীশ্বরঃ প্রশমমুপৈহি পাহি নঃ। 
মহাশনিস্ফুরিতসমস্বনেন তে
দিশোঽম্বরং ত্রিদিবমিয়ং চ মেদিনী॥  1-23-25 (1345) 
চলন্তি নঃ খগ হৃদয়ানি চানিশং
নিগৃহ্যতাং বপুরিদমগ্নিসন্নিভম্। 
তব দ্যুতিং কুপিতকৃতান্তসন্নিভাং
নিশাম্য নশ্চলতি মনোঽব্যবস্থিতম্।
প্রসীদ নঃ পতগতে প্রয়াচতাং
শিবশ্চ নো ভব ভগবন্সুখাবহঃ॥  1-23-26 (1346) 
সৌতিরুবাচ। 1-23-27 (93) 
এবং স্তুতঃ সুপর্ণস্তু দেবৈঃ সর্ষিগণৈস্তদা।
তেজসঃ প্রতিসংহারমাত্মনঃ স চকার হ॥ ॥ 1-23-27 (1347) 
 
ইতি শ্রীমন্মহাভারতে আদিপর্বণি আস্তীকপর্বণি ত্রয়োবিংশোঽধ্যায়ঃ॥ 23 ॥

 -   -  

1-23-2 শশাঙ্ককিরণবৎপ্রখ্যা দীপ্তির্যস্য তং তাদৃশমপি কালবালং কৃষ্ণকেশম্॥ 1-23-8 ঔর্বো বডবাগ্নিঃ॥ 1-23-9 বিভাবসুং অগ্নিম্॥ 1-23-10 অগ্নে মাৎবমিতি দেবানাং ভ্রমবর্ণনং অগ্নিগরুডয়োরতি সাদৃশ্যকথনার্থম্॥ 1-23-25 চলন্তীত্যুত্তরাদপকৃষ্যতে॥ 1-23-26 নিগৃত্যতাং সংক্ষিপ্যতাম্॥ ত্রয়োবিংশোঽধ্যায়ঃ॥ 23 ॥



আদিপর্ব - অধ্যায় 024

॥ শ্রীঃ ॥

1.24. অধ্যায়ঃ 024 

 -   -  

রাহুণা কৃতোপদ্রবস্য সূর্যস্য ক্রোধঃ॥ 1 ॥ ব্রহ্মাজ্ঞয়াঽরুণস্য সূর্যসারথ্যকরণম্॥ 2 ॥

 -   -  

1-24-0 (1348) 
সৌতিরুবাচ। 1-24-0 (94) 
স শ্রুৎবাঽথাত্মনো দেহং সুপর্ণঃ প্রেক্ষ্য চ স্বয়ম্।
শরীরপ্রতিসংহারমাত্মনঃ সংপ্রচক্রমে॥ 1-24-1 (1349) 
সুপর্ণ উবাচ। 1-24-2 (95) 
ন মে সর্বাণি ভূতানি বিভিয়ুর্দেহদর্শনাৎ।
ভীমরূপাৎসমুদ্বিগ্রাস্তস্মাত্তেজস্তু সংহরে॥ 1-24-2 (1350) 
সৌতিরুবাচ। 1-24-3 (96) 
ততঃ কামগমঃ পক্ষী কামবীর্যো বিহংগমঃ।
অরুণং চাত্মনঃ পৃষ্ঠমারোপ্য স পিতুর্গৃহাৎ॥ 1-24-3 (1351) 
মাতুরন্তিকমাগচ্ছৎপরং তীরং মহোদধেঃ।
তত্রারুণশ্চ নিক্ষিপ্তো পুরোদেশে মহাদ্যুতেঃ॥ 1-24-4 (1352) 
সূর্যস্তেজোভিরত্যুগ্রৈর্লোকান্দগ্ধুমনা যদা।  1-24-5 (1353) 
রুরুরুবাচ।
কিমর্থং ভগবান্সূর্যো লোকান্দগ্ধুমনাস্তদা॥  1-24-5 (97) 
কিমস্তাপহৃতং দেবৈর্যেনমং মন্যুরাবিশৎ।  1-24-6 (1354) 
প্রমতিরুবাচ।
চন্দ্রার্কাভ্যাং যদা রাহুরাখ্যাতো হ্যমৃতং পিবন্॥  1-24-6 (98) 
বৈরানুবন্ধং কৃতবাংশ্চন্দ্রাদিত্যৌ তদাঽনঘ।
বাধ্যমানং গ্রহেণাথ হ্যাদিত্যং মন্যুরাবিশৎ॥ 1-24-7 (1355) 
সুরার্থায় সমুৎপন্নো রোষো রাহোস্তু মাং প্রতি।
বহ্বনর্থকরং পাপমেকোঽহং সমবাপ্নুয়াম্॥ 1-24-8 (1356) 
সহায় এব কার্যেষু ন চ কৃচ্ছ্রেষু দৃশ্যতে।
পশ্যন্তি গ্রস্যমানং মাং সহন্তে বৈ দিবৌকসঃ॥ 1-24-9 (1357) 
তস্মাল্লোকবিনাশার্থং হ্যবতিষ্ঠে ন সংশয়ঃ।
এবং কৃতমতিঃ সূর্যো হ্যস্তমভ্যগমদ্গিরিম্॥ 1-24-10 (1358) 
তস্মাল্লোকবিনাশায় সংতাপয়ত ভাস্করঃ।
ততো দেবানুপাগম্য প্রোচুরেবং মহর্ষয়ঃ॥ 1-24-11 (1359) 
আদ্যার্ধরাত্রসময়ে সর্বলোকভয়াবহঃ।
উৎপৎস্যতে মহান্দাহস্ত্রৈলোক্যস্য বিনাশনঃ॥ 1-24-12 (1360) 
ততো দেবাঃ সর্ষিগণা উপগম্য পিতামহম্।
অব্রুবন্কিমিবেহাদ্য মহদ্দাহকৃতং ভয়ম্॥ 1-24-13 (1361) 
ন তাবদ্দৃশ্যতে সূর্যঃ ক্ষয়োঽয়ং প্রতিভাতি চ।
উদিতে ভগবন্ভানৌ কথনেতদ্ভবিষ্যতি॥ 1-24-14 (1362) 
পিতামহ উবাচ। 1-24-15 (99) 
এষ লোকবিনাশায় রবিরুদ্যন্তুমুদ্যতঃ।
দৃশ্যন্নেব হি লোকান্স ভস্মরাশীকরিষ্যতি॥ 1-24-15 (1363) 
তস্য প্রতিবিধানং চ বিহিতং পূর্বমেব হি।
কশ্যপস্য সুতো ধীমানরুণেত্যভিবিশ্রুতঃ॥ 1-24-16 (1364) 
মহাকায়ো মহাতেজাঃ স স্থাস্যতি পুরো রবেঃ।
করিষ্যতি চ সারথ্যং তেজশ্চাস্য হরিষ্যতি॥ 1-24-17 (1365) 
লোকানাং স্বস্তি চৈবং স্যাদৃষীণাং চ দিবৌকসাম্।  1-24-18 (1366) 
প্রমতিরুবাচ।
ততঃ পিতামহাজ্ঞাতঃ সর্বং চক্রে তদাঽরুণঃ॥  1-24-18 (100) 
উদিতশ্চৈব সবিতা হ্যরুণেন সমাবৃতঃ।
এতত্তে সর্বমাখ্যাতং যৎসূর্যং মন্যুরাবিশৎ॥ 1-24-19 (1367) 
অরুণশ্চ যথৈবাস্য সারথ্যমকরোৎপ্রভুঃ।
ভূয় এবাপরং প্রশ্নং শৃণু পূর্বমুদাহৃতম্॥ ॥ 1-24-20 (1368) 
 
ইতি শ্রীমন্মহাভারতে আদিপর্বণি আস্তীকপর্বণি চতুর্বিংশোঽধ্যায়ঃ॥ 24 ॥

 -   -  

1-24-2 সমুদ্বিগ্নাঃ সমুদ্বিগ্নানি॥ 1-24-7 চন্দ্রাদিত্যৌ প্রতীতি শেষঃ॥ 1-24-12 কিমুত সূর্যে উদিতে ইতি শেঃ॥ চতুর্বিংশোঽধ্যায়ঃ॥ 24 ॥



আদিপর্ব - অধ্যায় 025

॥ শ্রীঃ ॥

1.25. অধ্যায়ঃ 025 

 -   -  

বিনতয়া কদ্রূবহনং গরুডেন সর্পবহনং চ॥ 1 ॥ সূর্যাতপতপ্তস্বপুত্ররক্ষার্থং কদ্রূকৃত ইন্দ্রস্তবঃ॥ 2 ॥

 -   -  

1-25-0 (1369) 
সৌতিরুবাচ। 1-25-0 (101) 
ততঃ কামগমঃ পক্ষী মহাবীর্যো মহাবলঃ।
মাতুরন্তিকমাগচ্ছৎপরং পারং মহোদধেঃ॥ 1-25-1 (1370) 
যত্র সা বিনতা তস্মিন্পণিতেন পরাজিতা।
অতীব দুঃখসংতপ্তা দাসীভাবমুপাগতা॥ 1-25-2 (1371) 
ততঃ কদাচিদ্বিনতাং প্রণতাং পুত্রসন্নিধৌ।
কালে চাহূয় বচনং কদ্রূরিদমভাষত॥ 1-25-3 (1372) 
নাগানামালয়ং ভদ্রে সুরম্যং চারুদর্শনম্।
সমুদ্রকুক্ষাবেকান্তে তত্র মাং বিনতে নয়॥ 1-25-4 (1373) 
সৌতিরুবাচ। 1-25-5 (102) 
ততঃ সুপর্ণমাতা তামবহৎসর্পমাতরম্।
পন্নগান্গরুডশ্চাপি মাতুর্বচনচোদিতঃ॥ 1-25-5 (1374) 
স সূর্যমভিতো যাতি বৈনতেয়ো বিহংগমঃ।
সূর্যরশ্মিপ্রতপ্তাশ্চ মূর্চ্ছিতাঃ পন্নগাঽভবন্॥ 1-25-6 (1375) 
তদবস্থান্সুতান্দৃষ্ট্বা কদ্রূঃ শক্রমথাস্তুবৎ।
নমস্তে সর্বদেবেশ নমস্তে বলসূদন॥ 1-25-7 (1376) 
নমুচিঘ্ন নমস্তেঽস্তু সহস্রাক্ষ শচীপতে।
সর্পাণাং সূর্যতপ্তানাং বারিণা ৎবং প্লবো ভব॥ 1-25-8 (1377) 
ৎবমেব পরমং ত্রাণমস্মাকমমরোত্তম।
ঈশো অসি পবঃ স্রষ্টুং ৎবমনল্পং পুরংদর॥ 1-25-9 (1378) 
ৎবমেব মেঘস্ৎবং বায়ুস্ৎবমগ্নির্বিদ্যুতোঽম্বরে।
ৎবমভ্রগণবিক্ষেপ্তা ৎবামেবাহুর্মহাঘনম্॥ 1-25-10 (1379) 
ৎবং বজ্রমতুলং ঘোরং ঘোষবাংস্ৎবং বলাহকঃ।
স্রষ্টা ৎবমেব লোকানাং সংহর্তা চাপরাজিতঃ॥ 1-25-11 (1380) 
ৎবং জ্যোতিঃ সর্বভূতানাং ৎবমাদিত্যো বিভাবসুঃ।
ৎবং মহদ্ভূতমাশ্চর্যং ৎবং রাজা ৎবং সুরোত্তমঃ॥ 1-25-12 (1381) 
ৎবং বিষ্ণুস্ৎবং সহস্রাক্ষস্ৎবং দেবস্ৎবং পরায়ণম্।
ৎবং সর্বমমৃতং দেব ৎবং সোমঃ পরমার্চিতঃ॥ 1-25-13 (1382) 
ৎবং মুহূর্তস্তিথিস্ৎবং চ ৎবং লবস্ৎবং পুনঃ ক্ষণঃ।
শুক্লস্ৎবং বহুলস্ৎবং চ কলা কাষ্ঠা ত্রুটিস্তথা। 
সংবৎসরর্তবো মাসা রজন্যশ্চ দিনানি চ॥  1-25-14 (1383) 
ৎবমুত্তমা সগিরিবনা বসুংধরা
সভাস্করং বিতিমিরমম্বরং তথা। 
মদোদধিঃ সতিমিতিমিঙ্গিলস্তথা
মহোর্মিমান্বহুমকরো ঝষাকুলঃ॥  1-25-15 (1384) 
মহায়শাস্ৎবমিতি সদাঽভিপূজ্যসে
মনীষিভির্মুদিতমনা মহর্ষিভিঃ। 
অভিষ্টুতঃ পিবসি চ সোমমধ্বরে
কষট্কৃতান্যপি চ হবীংষি ভূতয়ে॥  1-25-16 (1385) 
ৎবং বিপ্রৈঃ সততমিহেজ্যসে ফলার্থং
বেদাঙ্গেষ্বতুলবলৌঘ গীয়সে চ। 
ৎবদ্ধেতোর্যজনপরায়ণা দ্বিজেন্দ্রা
বেদাঙ্গান্যভিগময়ন্তি সর্বয়ত্নৈঃ॥ ॥  1-25-17 (1386) 
 
ইতি শ্রীমন্মহাভারতে আদিপর্বণি আস্তীকপর্বণি পঞ্চবিংশোঽধ্যায়ঃ॥ 25 ॥

 -   -  

1-25-6 অভিতঃ সংমুখম্॥ 1-25-14 বহুলঃ কৃষ্ণপক্ষঃ॥ পঞ্চবিংশোঽধ্যায়ঃ॥ 25 ॥



আদিপর্ব - অধ্যায় 026

॥ শ্রীঃ ॥

1.26. অধ্যায়ঃ 026 

 -   -  

স্তুত্যা তুষ্টেন ইন্দ্রেণ কৃতং জলবর্ষণম্॥ 1 ॥

 -   -  

1-26-0 (1387) 
সৌতিরুবাচ। 1-26-0 (103) 
এবং স্তুতস্তদা কদ্র্বা ভগবান্হরিবাহনঃ।
নীলজীমূতসংঘাতৈঃ সর্বমম্বরমাবৃণোৎ॥ 1-26-1 (1388) 
মেঘানাজ্ঞাপয়ামাস বর্ষধ্বমমৃতং শুভম্।
তে মেঘা মুমুচুস্তোয়ং প্রভূতং বিদ্যুদুজ্জ্বলাঃ॥ 1-26-2 (1389) 
পরস্পরমিবাত্যর্থং গর্জন্তঃ সততং দিবি।
সংবর্তিতমিবাকাশং জলদৈঃ সুমহাদ্ভুতৈঃ॥ 1-26-3 (1390) 
সৃজদ্ভিরতুলং তোয়মজস্রং সুমহারবৈঃ।
সংপ্রনৃত্তমিবাকাশং ধারোর্মিভিরনেকশঃ॥ 1-26-4 (1391) 
মেঘস্তনিতনির্ঘোষৌর্বিদ্যুৎপবনকম্পিতৈঃ।
তৈর্মেঘৈঃ সততাসারং বর্ষদ্ভিরনিশং তদা॥ 1-26-5 (1392) 
নষ্টচন্দ্রার্ককিরণমম্বরং সমপদ্যত।
নাগানামুত্তমো হর্ষস্তথা বর্ষতি বাসবে॥ 1-26-6 (1393) 
আপূর্যত মহী চাপি সলিলেন সমন্ততঃ।
রসাতলমনুপ্রাপ্তং শীতলং বিমলং জলম্।  1-26-7 (1394) 
তদা ভূরভবচ্ছন্না জলোর্মিভিরনেকশঃ।
রামণীয়কমাগচ্ছন্মাত্রা সহ ভুজংগমাঃ॥ ॥ 1-26-8 (1395) 
 
ইতি শ্রীমন্মহাভারতে আদিপর্বণি পৌলোমপর্বণি ষড্বিংশোঽধ্যায়ঃ॥ 26 ॥

 -   -  

1-26-3 সংবর্তঃ কল্পান্তঃ সংজাতোস্মিন্নিতি সংবর্তিতম্॥ 1-26-8 রামণীয়কং রমণকসংজ্ঞং দ্বীপম্॥ ষ়ড্বিংশোঽধ্যায়ঃ॥ 26 ॥



আদিপর্ব - অধ্যায় 027

॥ শ্রীঃ ॥

1.27. অধ্যায়ঃ 027 

 -   -  

গরুডস্য বিনতাং প্রতি দাস্যকারণপ্রশ্নঃ॥ 1 ॥ সর্পৈঃ দাস্যমোচনোপায়কথনম্॥ 2 ॥

 -   -  

1-27-0 (1396) 
সৌতিরুবাচ। 1-27-0 (104) 
সংপ্রহৃষ্টাস্ততো নাগা জলধারাপ্লুতাস্তদা।
সুপর্ণেনোহ্যমানাস্তে জগ্মুস্তং দ্বীপমাশু বৈ॥ 1-27-1 (1397) 
তং দ্বীপং মকরাবাসং বিহিতং বিশ্বকর্মণা।
তত্র তে লবণং ঘোরং দদৃশুঃ পূর্বমাগতাঃ॥ 1-27-2 (1398) 
সুপর্ণসহিতাঃ সর্পাঃ কাননং চ মনোরমম্।
সাগরাম্বুপরিক্ষিপ্তং পক্ষিসঙ্ঘনিজাদিতম্॥ 1-27-3 (1399) 
বিচিত্রফলপুষ্পাভির্বনরাজিভিরাবৃতম্।
ভবনৈরাবৃতং রম্যৈস্তথা পদ্মাকরৈরপি॥ 1-27-4 (1400) 
প্রসন্নসলিলৈশ্চাপি হ্বদৈর্দিব্যৈর্বিভূষিতম্।
দিব্যগন্ধবহৈঃ পুণ্যৈর্মারুতৈরুপবীজিতম্॥ 1-27-5 (1401) 
উৎপতদ্ভিরিবাকাশং বৃক্ষৈর্মলয়জৈরপি।
শোভিতং পুষ্পবর্ষাণি মুঞ্চদ্ভির্মারুতোদ্ধতৈঃ॥ 1-27-6 (1402) 
বায়ুবিক্ষিপ্তকুসুমৈস্তথাঽন্যৈরপি পাদপৈঃ।
কিরদ্ভিরিব তত্রস্থান্নাগান্পুষ্পাম্বুবৃষ্টিভিঃ॥ 1-27-7 (1403) 
মনঃসংহর্ষজং দিব্যং গন্ধর্বাপ্সরসাং প্রিয়ম্।
মত্তভ্রমস্সংঘুষ্টং মনোজ্ঞাকৃতিদর্শনম্॥ 1-27-8 (1404) 
রমণীয়ং শিবং পুণ্যং সর্বৈর্জনমনোহরৈঃ।
নানাপক্ষিরুতং রম্যং কদ্রূপুত্রপ্রহর্ষণম্॥ 1-27-9 (1405) 
তত্তে বনং সমাসাদ্য বিজহ্রুঃ পন্নগাস্তদা।
অব্রুবংশ্চ মহাবীর্যং সুপর্ণং পতগেশ্বরম্॥ 1-27-10 (1406) 
বহাস্মানপরং দ্বীপং সুরম্যং বিমলোদকম্।
ৎবং হি দেশান্বহূন্রম্যান্ব্রজন্পশ্যসি খেচর॥ 1-27-11 (1407) 
সৌতিরুবাচ। 1-27-12 (105) 
স বিচিন্ত্যাব্রবীৎপক্ষী মাতরং বিনতো তদা।
কিং কারণং ময়া মাতঃ কর্তব্যং সর্পভাষিতম্॥ 1-27-12 (1408) 
বিনতোবাচ। 1-27-13 (106) 
দাসীভূতাস্মি দুর্যোগাৎসপত্ন্যাঃ পতগোত্তম।
পণং বিতথমাস্থায় সর্পৈরুপধিনা কৃতম্॥ 1-27-13 (1409) 
সৌতিরুবাচ। 1-27-14 (107) 
তস্মিংস্তু কথিতে মাত্রা কারণে গগনেতরঃ।
উবাচ বচনং সর্পাংস্তেন দুঃখেন দুঃখিতঃ॥ 1-27-14 (1410) 
কিমাহৃত্য বিদিৎবা বা কিং বা কৃৎবেহ পৌরুষম্।
দাস্যাদ্বো বিপ্রমুচ্যেয়ং তথ্যং বদত লেলিহাঃ॥ 1-27-15 (1411) 
সৌতিরুবাচ। 1-27-16 (108) 
শ্রুৎবা সমব্রুবন্সর্পা আহরামৃতমোজসা।
ততো দাস্যাদ্বিপ্রমোক্ষো ভবিতা তব খেচর॥ ॥ 1-27-16 (1412) 
 
ইতি শ্রীমন্মহাভারতে আদিপর্বণি আস্তীকপর্বণি সপ্তবিংশোঽধ্যায়ঃ॥ 27 ॥

 -   -  

1-27-2 লবণং লবণাসুরং পূর্বং দদৃশুঃ॥ 1-27-8 মনঃসংহর্ষজং মনসঃ সংহর্ষায় জাতম্॥ 1-27-15 লেলিহাঃ ভোসর্পাঃ॥ সপ্তবিংশোঽধ্যায়ঃ॥ 27 ॥



আদিপর্ব - অধ্যায় 028

॥ শ্রীঃ ॥

1.28. অধ্যায়ঃ 028 

 -   -  

অমৃতাহরণার্থং গচ্ছতো গরুডস্য মক্ষ্যযাচনম্॥ 1 ॥ ব্রাহ্মণবর্জং সমুদ্রকুক্ষিস্থনিষাদভক্ষণে বিনতায়া অনুজ্ঞা॥ 2 ॥

 -   -  

1-28-0 (1413) 
সৌতিরুবাচ। 1-28-0 (109) 
ইত্যুক্তো গরুডঃ সর্পৈস্ততো মাতরমব্রবীৎ।
গচ্ছাম্যমৃতমাহর্তুং ভক্ষ্যমিচ্ছামি বেদিতুম্॥ 1-28-1 (1414) 
বিনতোবাচ। 1-28-2 (110) 
সমুদ্রকুক্ষাবেকান্তে নিষাদালয়মুত্তমম্।
`ভবনানি নিষাদানাং তত্র সন্তি দ্বিজোত্তম॥ 1-28-2 (1415) 
পাপিনাং নষ্টলোকানাং নির্ঘৃণানাং দুরাত্মনাম্'।
নিষাদানাং সহস্রাণি তান্ভুক্ৎবাঽমৃতমানয়॥ 1-28-3 (1416) 
ন চ তে ব্রাহ্মণং হন্তুং কার্যা বুদ্ধিঃ কথংচন।
অবধ্যঃ সর্বভূতানাং ব্রাহ্মণো হ্যনলোপমঃ॥ 1-28-4 (1417) 
অগ্নিরর্কো বিষং শস্ত্রং বিপ্রো ভবতি কোপিতঃ।
গুরুর্হি সর্বভূতানাং ব্রাহ্মণঃ পরিকীর্তিতঃ॥ 1-28-5 (1418) 
এবমাদিস্বরূপৈস্তু সতাং বৈ ব্রাহ্মণো মতঃ।
স তে তাত ন হন্তব্যঃ সংক্রুদ্ধেনাপি সর্বথা॥ 1-28-6 (1419) 
ব্রাহ্মণানামভিদ্রোহো ন কর্তব্যঃ কথংচন।
ন হ্যেবমগ্নির্নাদিত্যো ভস্ম কুর্যাত্তথানঘ॥ 1-28-7 (1420) 
যথা কুর্যাদভিক্রুদ্ধো ব্রাহ্মণঃ সংশিতব্রতঃ।
তদেতৈর্বিবিধৈর্লিঙ্গৈস্ৎবং বিদ্যাস্তং দ্বিজোত্তমম্॥ 1-28-8 (1421) 
ভূতানামগ্রভূর্বিপ্রো বর্ণশ্রেষ্ঠঃ পিতা গুরুঃ।  1-28-9 (1422) 
গরুড উবাচ।
কিংরূপো ব্রাহ্মণো মাতঃ কিংশীলঃ কিংপরাক্রমঃ॥  1-28-9 (111) 
কিংস্বিদগ্নিনিভো ভাতি কিংস্বিৎসৌম্যপ্রদর্শনঃ।
যথাহমভিজানীয়াং ব্রাহ্মণং লক্ষণৈঃ শুভৈঃ॥ 1-28-10 (1423) 
তন্মে কারণতো মাতঃ পৃচ্ছতো বক্তুমর্হসি।  1-28-11 (1424) 
বিনতোবাচ।
যস্তে কণ্ঠমনুপ্রাপ্তো নিগীর্ণং বডিশং যথা॥  1-28-11 (112) 
দহেদঙ্গারবৎপুত্রং তং বিদ্যাদ্ব্রাহ্মণর্ষভম্।
বিপ্রস্ৎবয়া ন হন্তব্যঃ সংক্রুদ্ধেনাপি সর্বদা॥ 1-28-12 (1425) 
প্রোবাচ চৈন বিনতা পুত্রহার্দাদিদং বচঃ।
জঠরে ন চ জীর্যেদ্যস্তং জানীহি দ্বিজোত্তমম্॥ 1-28-13 (1426) 
পুনঃ প্রোবাচ বিনতা পুত্রহার্দাদিদং বচঃ।
জানন্ত্যপ্যতুলং বীর্যমাশীর্বাদপরায়ণা॥ 1-28-14 (1427) 
প্রীতা পরমদুঃখার্তা নাগৈর্বিপ্রকৃতা সতী।  1-28-15 (1428) 
বিনতোবাচ।
পক্ষৌ তে মারুতঃ পাতু চন্দ্রসূর্যৌ চ পৃষ্ঠতঃ॥  1-28-15 (113) 
শিরশ্চ পাতু বহ্নিস্তে বসবঃ সর্বতস্তনুম্।
`বিষ্ণুঃ সর্বগতঃ সর্বমহ্গানি তব চৈব হ।' 
অহং চ তে সদা পুত্র শান্তিস্বস্তিপরায়ণা॥  1-28-16 (1429) 
ইহাসীনা ভবিষ্যামি স্বস্তিকারে রতা সদা।
অরিষ্টং ব্রজ পন্থানং পুত্র কার্যার্থসিদ্ধয়ে॥ 1-28-17 (1430) 
সৌতিরুবাচ। 1-28-18 (114) 
ততঃ স মাতুর্বচনং নিশম্য
বিতত্য পক্ষৌ নভ উৎপপাত। 
ততো নিষাদান্বলবানুপাগতো
বুভুক্ষিতঃ কাল ইবান্তকোঽপরঃ॥  1-28-18 (1431) 
স তান্নিষাদানুপসংহরংস্তদা
রজঃ সমুদ্ধূয় নভঃস্পৃশং মহৎ। 
সমুদ্রকুক্ষৌ চ বিশোষয়ন্পয়ঃ
সমীপজান্ভূধরজান্বিচালয়ন্॥  1-28-19 (1432) 
ততঃ স চক্রে মহদাননং তদা
নিষাদমার্গং প্রতিরুধ্য পক্ষিরাট্। 
ততো নিষাদাস্ৎবরিতাঃ প্রবব্রজু-
র্যতো মুখং তস্য ভুজংগভোজিনঃ॥  1-28-20 (1433) 
তদাননং বিবৃতমতিপ্রমাণব-
ৎসমভ্যযুর্গগনমিবার্দিতাঃ খগাঃ। 
সহস্রশঃ পবনজোবিমোহিতা
যথা।ঞনিলপ্রচলিতপাদপে বনে॥  1-28-21 (1434) 
ততঃ খগো বদনমমিত্রতাপনঃ
সমাহরৎপরিচপলো মৎবলাঃ। 
নিষূদয়ন্বহুবিধমৎস্যজীবিনো
বভুক্ষিতো গগনচরেশ্বরস্তদা॥ ॥  1-28-22 (1435) 
 
ইতি শ্রীমন্মহাভারতে আদিপর্বণি আস্তীকপর্বণি অষ্টাবিংশোঽধ্যায়ঃ॥ 28 ॥

 -   -  

1-28-18 কালে সময়ে॥ 1-28-19 ভূধরজান্ পর্বতজান্বৃক্ষান্॥ 1-28-22 পরিচপলঃ তেষাং গ্রহণায় সর্বতো ভ্রমন্॥ অষ্টাবিংশোঽধ্যায়ঃ॥ 28 ॥



আদিপর্ব - অধ্যায় 029

॥ শ্রীঃ ॥

1.29. অধ্যায়ঃ 029 

 -   -  

কণ্ঠং দহতো ব্রাহ্মণস্য বিষাদীসহিতস্য পরিত্রাণম্॥ 1 ॥ গরুডস্য কশ্যপেন সংবাদঃ॥ 2 ॥ গজকচ্ছপপূর্ববৃত্তান্তকথনম্॥ 3 ॥ কশ্যপাজ্ঞয়া গরুডস্য গজকচ্ছপগ্রহণম্॥ 4 ॥ রোহিণবৃক্ষশাখাভঙ্গঃ॥ 5 ॥

 -   -  

1-29-0 (1436) 
সৌতিরুবাচ। 1-29-0 (115) 
তস্য কণ্ঠমনুপ্রাপ্তো ব্রাহ্মণঃ সহ ভার্যযা।
দহন্দীপ্ত ইবাঙ্গারস্তমুবাচান্তরিক্ষগঃ॥ 1-29-1 (1437) 
দ্বিজোত্তম বিনির্গচ্ছ তূর্ণমাস্যাদপাবৃতাৎ।
ন হি মে ব্রাহ্মণো বধ্যঃ পাপেষ্বপি রতঃ সদা॥ 1-29-2 (1438) 
সৌতিরুবাচ। 1-29-3 (116) 
ব্রুবাণমেবং গরুডং ব্রাহ্মণঃ প্রত্যভাষত।
নিষাদী মম ভার্যেয়ং নির্গচ্ছতু ময়া সহ॥ 1-29-3 (1439) 
গরুড উবাচ। 1-29-4 (117) 
এতামপি নিষাদীং ৎবং পরিগৃহ্যাশু নিষ্পত।
তূর্ণং সংভাবয়াত্মানমজীর্ণং মম তেজসা॥ 1-29-4 (1440) 
সৌতিরুবাচ। 1-29-5 (118) 
ততঃ স বিপ্রো নিষ্ক্রান্তো নিষাদীসহিতস্তদা।
বর্ধয়িৎবা চ গরুডমিষ্টং দেশং জগাম হ॥ 1-29-5 (1441) 
সহভার্যে বিনিষ্ক্রান্তে তস্মিন্বিপ্রে স পক্ষিরাট্।
বিতত্য পক্ষাবাকাশমুৎপপাত মনোজবঃ॥ 1-29-6 (1442) 
ততোঽপশ্যৎস্বপিতরং পৃষ্টশ্চাখ্যাতবান্পিতুঃ।
যথান্যায়মমেয়াত্মা তং চোবাচ মহানৃষিঃ॥ 1-29-7 (1443) 
কশ্যপ উবাচ। 1-29-8 (119) 
কচ্চিদ্বঃ কুশলং নিত্যং ভোজনে বহুলং সুত।
কচ্চিচ্চ মানুষে লোকে তবান্নং বিদ্যতে বহু॥
`ক্ব গন্তাস্যতিবেগেন মম ৎবং বক্তুমর্হসি॥'  1-29-8 (1444) 
গরুড উবাচ। 1-29-9 (120) 
মাতা মে কুশলা শশ্বত্তথা ভ্রাতা তথা হ্যহম্।
ন হি মে কুশলং তাত ভোজনে বহুলে সদা॥ 1-29-9 (1445) 
অহং হি সর্পৈঃ প্রহিতঃ সোমমাহর্তুমুত্তমম্।
মহাতুর্দাস্যবিমোক্ষার্থমাহরিষ্যে তমদ্য বৈ॥ 1-29-10 (1446) 
মাত্রা চাত্র সমাদিষ্টো নিষাদান্ভক্ষয়েতি হ।
ন চ মে তৃপ্তিরভবদ্ভক্ষয়িৎবা সহস্রশঃ॥ 1-29-11 (1447) 
তস্মাদ্ভক্ষ্যং ৎবমপরং ভগবন্প্রদিশস্ব মে।
যদ্ভুক্ৎবাঽমৃতমাহর্তুং সমর্তঃ স্যামহং প্রভো॥ 1-29-12 (1448) 
ক্ষুৎপিপাসাবিঘাতার্থং ভক্ষ্যমাখ্যাতু মে ভবান্।  1-29-13 (1449) 
কশ্যপ উবাচ।
ইদং সরো মহাপুণ্যং দেবলোকেঽপি বিশ্রুতম্॥  1-29-13 (121) 
যত্র কূর্মাগ্রজং হস্তী সদা কর্ষত্যবাঙ্মুখঃ।
তয়োর্জন্মান্তরে বৈরং সংপ্রবক্ষ্যাম্যসোষতঃ॥ 1-29-14 (1450) 
তন্মে তত্ৎবং নিবোধস্য যৎপ্রমাণৌ চ তাবুভৌ।
`শৃণু ৎবং বৎস ভদ্রং তে কথাং বৈরাগ্যবর্ধিনীম্॥ 1-29-15 (1451) 
পিত্রোরর্থবিভাগে বৈ সমুৎপন্নাং পুরাণ্ডজ।'
আসীদ্বিভাবসুর্নাম মহর্ষিঃ কোপনো ভৃশম্॥  1-29-16 (1452) 
ভ্রাতা তস্যানুজশ্চাসীৎসুপ্রতীকো মহাতপাঃ।
স নেচ্ছতি ধনং ভ্রাত্রা সহৈকস্থং মহামুনিঃ॥ 1-29-17 (1453) 
বিভাগং কীর্তয়ত্যেব সুপ্রতীকো হি নিত্যশঃ।
অথাব্রবীচ্চ তং ভ্রাতা সুপ্রতীকং বিভাবসুঃ॥ 1-29-18 (1454) 
`বিভাগে বহবো দোষা ভবিষ্যন্তি মহাতপঃ।'
বিভাগং বহবো মোহাৎকর্তুমিচ্ছন্তি নিত্যশঃ। 
ততো বিভক্তাস্ৎবন্যোন্যং নাদ্রিয়ন্তেঽর্থমোহিতাঃ॥  1-29-19 (1455) 
ততঃ স্বার্থপরান্মূঢান্পৃথগ্ভূতান্স্বকৈর্ধনৈঃ।
বিদিৎবা ভেদয়ন্ত্যেতানমিত্রা মিত্ররূপিণঃ॥ 1-29-20 (1456) 
বিদিৎবা চাপরে ভিন্নানন্তরেষু পতন্ত্যথ।
ভিন্নানামতুলো নাশঃ ক্ষিপ্রমেব প্রবর্ততে॥ 1-29-21 (1457) 
তস্মাদ্বিভাগং ভ্রাতৄণাং ন প্রশংসন্তি সাধবঃ।
`এবমুক্তঃ সুপ্রতীকো ভাগং কীর্তয়তেঽনিশম্॥ 1-29-22 (1458) 
এবং নির্বধ্যমানস্তু শশাপৈনং বিভাবসুঃ।'
গুরুশাস্ত্রেঽনিবদ্ধানামন্যোন্যেনাভিশঙ্কিনাম্॥  1-29-23 (1459) 
নিয়ন্তু ন হি শক্যস্ৎবং ভেদতো ধনমিচ্ছসি।
যস্মাত্তস্মাৎসুপ্রতীক হস্তিৎবং সমবাপ্স্যসি॥ 1-29-24 (1460) 
কশ্যপ উবাচ। 1-29-25 (122) 
শপ্তস্ৎবেবং সুপ্রতীকো বিভাবসুমথাব্রবীৎ।
ৎবমপ্যন্তর্জলচরঃ কচ্ছপঃ সংভবিষ্যসি॥ 1-29-25 (1461) 
এবমন্যোন্যশাপাত্তৌ সুপ্রতীকবিভাবসূ।
গজকচ্ছপতাং প্রাপ্তাবর্থার্থং মূঢচেতসৌ॥ 1-29-26 (1462) 
রোষদোষানুষঙ্গেণ তির্যগ্যোনিগতাবপি।
পরস্পরদ্বেষরতৌ প্রমাণবলদর্পিতৌ॥ 1-29-27 (1463) 
সরস্যস্মিন্মহাকায়ৌ পূর্ববৈরানুসারিণৌ।
তয়োরন্যতরঃ শ্রীমান্সমুপৈতি মহাগজঃ॥ 1-29-28 (1464) 
যস্য বৃংহিতশব্দেন কূর্মোঽপ্যন্তর্জলেশয়ঃ।
উত্থিতোঽসৌ মহাকায়ঃ কৃৎস্নং বিক্ষোভয়ন্সরঃ॥ 1-29-29 (1465) 
তং দৃষ্ট্বাঽঽবেষ্টিতকরঃ পতত্যেষ গজো জলম্।
দন্তহস্তাগ্রলাঙ্গূলপাদবেগেন বীর্যবান্॥ 1-29-30 (1466) 
বিক্ষোভয়ংস্ততো নাগঃ সরো বহুঝষাকুলম্।
কূর্মোঽপ্যভ্যুদ্যতশিরা যুদ্ধায়াভ্যেতি বীর্যবান্॥ 1-29-31 (1467) 
ষডুচ্ছ্রিতো যোজনানি গজস্তদ্দ্বিগুণায়তঃ।
কূর্মস্ত্রিয়োজনোৎসেধো দশয়োজনমণ্ডলঃ॥ 1-29-32 (1468) 
তাবুভৌ যুদ্ধসংমত্তৌ পরস্পরবধৈষিণৌ।
উপয়ুজ্যাশু কর্মেদং সাধয়ে হিতমাত্মনঃ॥ 1-29-33 (1469) 
মহাভ্রঘনসংকাশং তং ভুক্ৎবামৃতমানয়।
মহাগিরিসমপ্রখ্যং ঘোররূপং চ হস্তিনম্॥ 1-29-34 (1470) 
সৌতিরুবাচ। 1-29-35 (123) 
ইত্যুক্ৎবা গরুডং সোঽথ মাঙ্গল্যমকরোত্তদা।
যুধ্যতঃ সহ দেবৈস্তে যুদ্ধে ভবতু মঙ্গলম্॥ 1-29-35 (1471) 
পূর্ণকুম্ভো দ্বিজা গাবো যচ্চান্যৎকিংচিদুত্তমম্।
শুভং স্বস্ত্যযনং চাপি ভবিষ্যতি তবাণ্ডজা॥ 1-29-36 (1472) 
যুধ্যমানস্য সঙ্গ্রামে দেবৈঃ সার্ধং মহাবল।
ঋচো যজূংষি সামানি পবিত্রাণি হবীংষি চ॥ 1-29-37 (1473) 
রহস্যানি চ সর্বাণি সর্বে বেদাশ্চ তে বলম্।
`বর্ধয়িষ্যন্তি সমরে ভবিষ্যতি খগোত্তম।' 
ইত্যুক্তো গরুডঃ পিত্রা গতস্তং হ্বদমন্তিকাৎ॥  1-29-38 (1474) 
অপশ্যন্নির্মলজলং নানাপক্ষিসমাকুলম্।
স তৎস্মৃৎবা পিতুর্বাক্যং ভীমবেগোঽন্তরিক্ষগঃ॥ 1-29-39 (1475) 
নখেন গজমেকেন কূর্মমেকেন চাক্ষিপৎ।
সধুৎপপাত চাকাশং তত উচ্চৈর্বিহঙ্গমঃ॥ 1-29-40 (1476) 
সোঽলম্বং তীর্থণাসাদ্য দেববৃক্ষানুপাগমৎ।
তে ভীতাঃ সমকম্পন্ত তস্য পক্ষানিলাহতাঃ॥ 1-29-41 (1477) 
ন নো ভঞ্জ্যাদিতি তদা দিব্যাঃ কনকশাখিনঃ।
প্রচলাঙ্গান্স তান্দৃষ্ট্বা মনোরথফলদ্রুমান্॥ 1-29-42 (1478) 
অন্যানতুলরূপাঙ্গানুপচক্রাম খেচরঃ।
কাঞ্চনৈ রাজতৈশ্চৈব ফলৈর্বৈদূর্যশাখিনঃ। 
সাগরাম্বুপরিক্ষিপ্তান্ভ্রাজমানান্মহাদ্রুমান্॥  1-29-43 (1479) 
`তেষাং মধ্যে মহানাসীৎপাদপঃ সুমনোহরঃ।
সহস্রয়োজনোৎসেধো বহুশাখাসমন্বিতঃ॥ 1-29-44 (1480) 
খগানামালয়ো দিব্যো নাম্না রৌহিণপাদপঃ।
যস্য ছায়াং সমাশ্রিত্য সদ্যো ভবতি নির্বৃতঃ;॥ 1-29-45 (1481) 
তমুবাচ খগশ্রেষ্ঠং তত্র রৌহিণপাদপঃ।
অতিপ্রবৃদ্ধঃ সমুহানাপতন্তং মনোজবম্॥ 1-29-46 (1482) 
রৌহিণ উবাচ। 1-29-47 (124) 
যৈষা মম মহাশাখা শতয়োজনমায়তা।
এতামাস্থায় শাখাং ৎবং খাদেমৌ গজকচ্ছপৌ॥ 1-29-47 (1483) 
সৌতিরুবাচ। 1-29-48 (125) 
ততো দ্রুমং পতগসহস্রসেবিতং
মহীধরপ্রতিমবপুঃ প্রকম্পয়ন্। 
খগোত্তমো দ্রুতমভিপত্য বেগবা-
ন্বভঞ্জ তামবিরলপত্রসংচয়াম্॥ ॥  1-29-48 (1484) 
 
ইতি শ্রীমন্মহাভারতে আদিপর্বণি আস্তীকপর্বণি একোনত্রিংশোঽধ্যায়ঃ॥ 29 ॥

 -   -  

1-29-4 সংভাবয় সংজীবয়॥ 1-29-7 ততোঽপশ্যৎস্বপিতরং কাশ্যপং দীপ্ততেজসম্। তং শ্রেষ্ঠং পততাং শ্রেষ্ঠো ব্রহ্ম ব্রহ্মবিদাং বরম্। পৃষ্টশ্চ পিত্রা বলবান্বৈনতেয়ঃ প্রতাপদান্। ইতি পাঠান্তরম্॥ 7 ॥ 1-29-9 ভোজনে বহুলে মম কুশলং ন হি॥ 1-29-10 সোমং অমৃতম্॥ 1-29-14 কূর্মাগ্রজং কূর্মভূতং জ্যেষ্ঠভ্রাতরম্॥ 1-29-21 অন্তরেষু ছিদ্রেষু॥ 1-29-30 আবেষ্টিতকরঃ কুণ্ডলীকৃতশুণ্ডাদণ্ডঃ॥ 1-29-33 উপয়ুজ্য ভুক্ৎবা॥ 1-29-38 ভবিষ্যতি সমরে॥ একোনত্রিংশোঽধ্যায়ঃ॥ 29 ॥



আদিপর্ব - অধ্যায় 030

॥ শ্রীঃ ॥

1.30. অধ্যায়ঃ 030 

 -   -  

ভগ্নশাখায়া অধোভাগে লম্বমানবালখিল্যরক্ষণার্থং মুখেন শাখাগ্রহণম্॥ 1 ॥ কশ্যপাজ্ঞয়া হিমালয়ং গৎবা তত্র শাখাং পরিত্যজ্য তত্রৈব স্থিৎবা গজকচ্ছপভক্ষণম্॥ 2 ॥ উৎপাতান্দৃষ্ট্বা দেবৈঃ কৃতোঽমৃতরক্ষণোপায়ঃ॥ 3 ॥

 -   -  

1-30-0 (1485) 
সৌতিরুবাচ। 1-30-0 (126) 
স্পষ্টমাত্রা তু পদ্ভ্যাং সা গরুডেন বলীয়সা।
অভজ্যত তরোঃ শাখা ভগ্নাং চৈকামধারয়ৎ॥ 1-30-1 (1486) 
তাং ভঙ্ক্ৎবা স মহাশাখাং স্ময়মানো বিলোকয়ন্।
অথাত্রং লম্বতোঽপশ্যদ্বালখিল্যানধোমুখান্॥ 1-30-2 (1487) 
ঋষয়ো হ্যত্র লম্বন্তে ন হন্যামিতি তানৃষীন্।
তপোরতাংল্লম্বমানান্ব্রহ্মর্ষীনভিবীক্ষ্য সঃ॥ 1-30-3 (1488) 
হন্যাদেতান্সংপতন্তী শাখেত্যথ বিচিন্ত্য সঃ।
নখৈর্দৃঢতরং বীরঃ সংগৃহ্য গজকচ্ছপৌ॥ 1-30-4 (1489) 
স তদ্বিনাশসংত্রাসাদভিপত্য স্বগাধিপঃ।
শাখামাস্যেন জগ্রাহ তেষামেবান্ববেক্ষয়া॥ 1-30-5 (1490) 
অতিদৈবং তু তত্তস্য কর্ম দৃষ্ট্বা মহর্ষয়ঃ।
বিস্ময়োৎকম্পহৃদয়া নাম চক্রুর্মহাখগে॥ 1-30-6 (1491) 
গুরুং ভারং সমাসাদ্যোড্ডীন এষ বিহঙ্গমঃ।
গরুডস্তু খগশ্রেষ্ঠস্তস্মাৎপন্নগভোজনঃ॥ 1-30-7 (1492) 
ততঃ শনৈঃ পর্যপতৎপক্ষৈঃ শৈলান্প্রকম্পয়ন্।
এবং সোঽভ্যপতদ্দেশান্বহূন্সগজকচ্ছপঃ॥ 1-30-8 (1493) 
দয়ার্থং বালখিল্যানাং ন চ স্থানমবিন্দত।
স গৎবা পর্বতশ্রেষ্ঠং গন্ধমাদনমঞ্জসা॥ 1-30-9 (1494) 
দদর্শ কশ্যপং তত্র পিতরং তপসি স্থিতম্।
দদর্শ তং পিতা চাপি দিব্যরূপং বিহঙ্গমম্॥ 1-30-10 (1495) 
তেজোবীর্যবলোপেতং মনোমারুতরংহসম্।
শৈলশৃঙ্গপ্রতীকাশং ব্রহ্মদণ্ডমিবোদ্যতম্॥ 1-30-11 (1496) 
অচিন্ত্যমনভিধ্যেয়ং সর্বভূতভয়ংকরম্।
মহাবীর্যধরং রৌদ্রং সাক্ষাদগ্নিমিবোদ্যতম্॥ 1-30-12 (1497) 
অপ্রধৃষ্যমজেয়ং চ দেবদানবরাক্ষসৈঃ।
ভেত্তারং গিরিশৃঙ্গাণাং সমুদ্রজলশোষণম্॥ 1-30-13 (1498) 
লোকসংলোডনং ঘোরং কৃতান্তসমদর্শনম্।
তমাগতমভিপ্রেক্ষ্য ভগবান্কশ্যপস্তদা। 
বিদিৎবা চাস্যং সংকল্পমিদং বচনমব্রবীৎ॥  1-30-14 (1499) 
কশ্যপ উবাচ। 1-30-15 (127) 
পুত্র মা সাহসং কার্ষীর্মা সদ্যো লপ্স্যসে ব্যথাম্।
মা ৎবাং দহেয়ুঃ সংক্রুদ্ধা বালখিল্যা মরীচিপাঃ॥ 1-30-15 (1500) 
সৌতিরুবাচ। 1-30-16 (128) 
ততঃ প্রসাদয়ামাস কশ্যপঃ পুত্রকারণাৎ।
বালখিল্যান্মহাভাগাংস্তপসা হতকল্মষান্॥ 1-30-16 (1501) 
কশ্যপ উবাচ। 1-30-17 (129) 
প্রজাহিতার্থমারম্ভো গরুডস্য তপোধনাঃ।
চিকীর্ষতি মহৎকর্ম তদনুজ্ঞাতুমর্হথ॥ 1-30-17 (1502) 
সৌতিরুবাচ। 1-30-18 (130) 
এবমুক্তা ভগবতা মুনয়স্তে সমভ্যযুঃ।
মুক্ৎবা শাখাং গিরিং পুণ্যং হিমবন্ত তপোঽর্থিনঃ॥ 1-30-18 (1503) 
ততস্তেষ্বপয়াতেষু পিতরং বিনতাসুতঃ।
শাখাব্যাক্ষিপ্তবদনঃ পর্যপৃচ্ছত কশ্যপম্॥ 1-30-19 (1504) 
ভগবন্ক্ব বিমুঞ্চামি তরোঃ শাখামিমামহম্।
বর্জিতং মানুষৈর্দেশমাখ্যাতু ভগবান্মম॥ 1-30-20 (1505) 
সৌতিরুবাচ। 1-30-21 (131) 
ততো নিঃপুরুষং শৈলং হিমসংরুদ্ধকন্দরম্।
অগম্যং মনসাপ্যন্যৈস্তস্যাচখ্যৌ স কশ্যপঃ॥ 1-30-21 (1506) 
তং পর্বতং মহাকুক্ষিমুদ্দিশ্য স মহাখগঃ।
জবেনাভ্যপতত্তার্ক্ষ্যঃ সশাখাগজকচ্ছপঃ॥ 1-30-22 (1507) 
ন তাং বধ্রী পরিণহেচ্ছতচর্মা মহাতনুম্।
শাখিনো মহতীং শাখাং যাং প্রগৃহ্য যয়ৌ খগঃ॥ 1-30-23 (1508) 
স ততঃ শতসাহস্রং যোজনান্তরমাগতঃ।
কালেন নাতিমহতা গরুডঃ পতগেশ্বরঃ॥ 1-30-24 (1509) 
স তং গৎবা ক্ষণেনৈব পর্বতং বচনাৎপিতুঃ।
অমুঞ্চন্মহতীং শাখাং সস্বনং তত্র খেচরঃ॥ 1-30-25 (1510) 
পক্ষানিলহতশ্চাস্য প্রাকম্পত স শৈলরাট্।
মুমোচ পুষ্পবর্ষং চ সমাগলিতপাদপ॥ 1-30-26 (1511) 
শৃঙ্গাণি চ ব্যশীর্যন্ত গিরেস্তস্য সমন্ততঃ।
মণিকাঞ্চনচিত্রাণি শোভয়ন্তি মহাগিরিম্॥ 1-30-27 (1512) 
শাখিনো বহবশ্চাপি শাখয়াঽভিহতাস্তয়া।
কাঞ্চনৈঃ কুসুমৈর্ভান্তি বিদ্যুৎবন্ত ইবাম্বুদাঃ॥ 1-30-28 (1513) 
তে হেমবিকচা ভূমৌ যুতাঃ পর্বতধাতুভিঃ।
ব্যরাজঞ্ছাখিনস্তত্র সূর্যাংশুপ্রতিরঞ্জিতাঃ॥ 1-30-29 (1514) 
ততস্তস্য গিরেঃ শৃঙ্গমাস্থায় স খগোত্তমঃ।
ভক্ষয়ামাস গরুডস্তাবুভৌ গজকচ্ছপৌ॥ 1-30-30 (1515) 
তাবুভৌ ভক্ষয়িৎবা তু স তার্ক্ষ্যঃ কূর্মকুঞ্জরৌ।
ততঃ পর্বতকূটাগ্রাদুৎপপাত মহাজবঃ॥ 1-30-31 (1516) 
প্রাবর্তন্তাথ দেবানামুৎপাতা ভয়শংসিনঃ।
ইন্দ্রস্য বজ্রং দয়িতং প্রজজ্বাল ভয়াত্ততঃ॥ 1-30-32 (1517) 
সধূমা ন্যপতৎসার্চির্দিবোল্কা নভসশ্চ্যুতা।
তথা বসূনাং রুদ্রাণামাদিত্যানাং চ সর্বশঃ॥ 1-30-33 (1518) 
সাধ্যানাং মরুতাং চৈব যে চান্যে দেবতাগণাঃ।
স্বং স্বং প্রহরণং তেষাং পরস্পরমুপাদ্রবৎ॥ 1-30-34 (1519) 
অভূতপূর্বং সংগ্রামে তদা দেবাসুরেঽপি চ।
ববুর্বাতাঃ সনির্ঘাতাঃ পেতুরুল্কাঃ সহস্রশঃ॥ 1-30-35 (1520) 
নিরভ্রমেব চাকাশং প্রজগর্জ মহাস্বনম্।
দেবানামপি যো দেবঃ সোঽপ্যবর্ষত শোণিতম্॥ 1-30-36 (1521) 
মম্লুর্মাল্যানি দেবানাং নেশুস্তেজাংসি চৈব হি।
উৎপাতমেঘা রৌদ্রাশ্চ ববৃষুঃ শোণিতং বহু॥ 1-30-37 (1522) 
রজাংসি মুকুটান্যেষামুত্থিতানি ব্যধর্ষয়ন্।
ততস্ত্রাসসমুদ্বিগ্নঃ সহ দেবৈঃ শতক্রতুঃ। 
উৎপাতান্দারুণান্পশ্যন্নিত্যুবাচ বৃহস্পতিম্॥  1-30-38 (1523) 
কিমর্থং ভগবন্ঘোরা উৎপাতাঃ সহসোত্থিতাঃ।
ন চ শত্রুং প্রপশ্যামি যুধি যো নঃ প্রধর্ষয়েৎ॥ 1-30-39 (1524) 
বৃহস্পতিরুবাচ। 1-30-40 (132) 
তবাপরাধাদ্দেবেন্দ্র প্রমাদাচ্চ শতক্রতো।
তপসা বালখিল্যানাং মহর্ষীণাং মহাত্মনাম্॥ 1-30-40 (1525) 
কশ্যপস্য মুনেঃ পুত্রো বিনতায়াশ্চ খেচরঃ।
হর্তুং সোমমভিপ্রাপ্তো বলবান্কামরূপধৃক্॥ 1-30-41 (1526) 
সমর্থো বলিনাং শ্রেষ্ঠো হর্তুং সোমং বিহংগমঃ।
সর্বং সংভাবয়াম্যস্মিন্নসাধ্যমপি সাধয়েৎ॥ 1-30-42 (1527) 
সৌতিরুবাচ। 1-30-43 (133) 
শ্রুৎবৈতদ্বচনং শক্রঃ প্রোবাচামৃতরক্ষিণঃ।
মহাবীর্যবলঃ পক্ষী হর্তুং সোমমিহোদ্যতঃ॥ 1-30-43 (1528) 
যুষ্মান্সংবোধয়াম্যেষ `গৃহীৎবাবরণায়ুধান্।
পরিবার্যামৃতং সর্বে যূয়ং মদ্বচনাদিহ॥ 1-30-44 (1529) 
রক্ষধ্বং বিবুধা বীরা' যথা ন স হরেদ্বলাৎ।
অতুলং হি বলং তস্য বৃহস্পতিরুবাচ হ॥ 1-30-45 (1530) 
সৌতিরুবাচ। 1-30-46 (134) 
তচ্ছ্রুৎবা বিবুধা বাক্যং বিস্মিতা যত্নমাস্থিতাঃ।
পরিবার্যামৃতং তস্থূর্বজ্রী চেন্দ্রঃ প্রতাপবান্॥ 1-30-46 (1531) 
ধারয়ন্তো বিচিত্রাণি কাঞ্চনানি মনস্বিনঃ।
কবচানি মহার্হাণি বৈদূর্যবিকৃতানি চ॥ 1-30-47 (1532) 
চর্মাণ্যপি চ গাত্রেষু ভানুমন্তি দৃঢানি চ।
বিবিধানি চ শস্ত্রাণি ঘোররূপাণ্যনেকশঃ॥ 1-30-48 (1533) 
শিততীক্ষ্ণাগ্রধারাণি সমুদ্যম্য সুরোত্তমঃ।
সবিস্ফুলিঙ্গজ্বালানি সধূমানি চ সর্বশঃ॥ 1-30-49 (1534) 
চক্রাণি পরঘাংশ্চৈব ত্রিশূলানি পরশ্বধান্।
শক্তীশ্চ বিবিধাস্তীক্ষ্ণাঃ করবালাংশ্চ নির্মলান্। 
স্বদেহরূপাণ্যাদায় গদাশ্চোগ্রপ্রদর্শনাঃ॥  1-30-50 (1535) 
তৈঃ শস্ত্রৈর্ভানুমদ্ভিস্তে দিব্যাভরণভূষিতাঃ।
ভানুমন্তঃ সুরগণাস্তস্থুর্বিগতকল্মষাঃ॥ 1-30-51 (1536) 
অনুপমবলবীর্যতেজসো
ধৃতমনসঃ পরিরক্ষণেঽমৃতস্য। 
অসুরপুরবিদারণাঃ সুরা
জ্বলনসমিদ্ধবপুঃপ্রকাশিনঃ॥  1-30-52 (1537) 
ইতি সমরবরং সুরাঃ স্থিতাস্তে
পরিঘসহস্রশতৈঃ সমাকুলম্। 
বিগলিতমিব চাম্বরান্তরং
তপনমরীচিবিকাশিতং বভাসে॥ ॥  1-30-53 (1538) 
 
ইতি শ্রীমন্মহাভারতে আদিপর্বণি আস্তীকপর্বণি ত্রিংশোঽধ্যায়ঃ॥ 30 ॥

 -   -  

1-30-6 অতিদৈবং দেবৈরপি কর্তুমশক্যম্॥ 1-30-7 গুরুশব্দপূর্বাড্ডীড্বিহায়সাগতাবিত্যস্মাড্ডঃ আদেরকারশ্চ পৃষোদরাদিৎবাৎ গরুডশব্দো নিষ্পন্ন ইত্যর্থঃ॥ 1-30-18 শাখাং মুক্ৎবা গিরিং সমভ্যযুরিতি সংবন্ধঃ॥ 1-30-19 শাখয়া মুখস্থয়া ব্যাক্ষিপ্তং বদনং বচনক্রিয়ায়স্য স তথা॥ 1-30-23 শতচর্মা শতগোচর্মণা কৃতা। বধ্রী রজ্জুঃ। ন পরিণহেৎ পরিতো ন বধ্নীয়াৎ॥ 1-30-29 বিকচাঃ হেমবদুজ্জ্বলাঃ॥ 1-30-33 দিবা অহ্নি॥ 1-30-36 দেবানাং দেবঃ পর্জন্যঃ॥ 1-30-42 অন্যেষামসাধ্যমপ্যযং সাধয়েৎ॥ 1-30-48 ভানুমন্তি দীপ্তিমন্তি॥ 1-30-50 স্বদেহরূপাণি স্বদেহানুরূপাণি॥ 1-30-52 জ্বলনবৎসমিদ্ধৈর্দীপ্যমানৈর্বপুর্ভিঃ প্রকাশিনঃ॥ ত্রিংশোঽধ্যায়ঃ॥ 30 ॥



আদিপর্ব - অধ্যায় 031

॥ শ্রীঃ ॥

1.31. অধ্যায়ঃ 031 

 -   -  

বালখিল্যতপসা গরুডোৎপত্তিকথনপূর্বকং তস্য পক্ষীন্দ্রৎবেঽভিষেচনম্॥ 1 ॥

 -   -  

1-31-0 (1539) 
শৌনক উবাচ। 1-31-0 (135) 
কোঽপরাধো মহেন্দ্রস্য কঃ প্রমাদশ্চ সূতজ।
তপসা বালখিল্যানাং সংভূতো গরুডঃ কথম্॥ 1-31-1 (1540) 
কশ্যপস্য দ্বিজাতেশ্চ কথং বৈ পক্ষিরাট্ সুতঃ।
অধৃষ্টঃ সর্বভূতানামবধ্যস্চাভবৎকথম্॥ 1-31-2 (1541) 
কথং চ কামচারী স কামবীর্যশ্চ খেচরঃ।
এতদিচ্ছাম্যহং শ্রোতুং পুরাণে যদি পঠ্যতে॥ 1-31-3 (1542) 
সৌতিরুবাচ। 1-31-4 (136) 
বিষয়োঽয়ং পুরাণস্য যন্মাং ৎবং পরিপৃচ্ছসি।
শৃণু মে বদতঃ সর্বমেতৎসংক্ষেপতোং দ্বিজ॥ 1-31-4 (1543) 
যজতঃ পুত্রকামস্য কশ্যপস্য প্রজাপতেঃ।
সাহায়্যমৃষয়ো দেবা গন্ধর্বাশ্চ দদুঃ কিল॥ 1-31-5 (1544) 
তত্রেধ্মানয়নে শক্রো নিয়ুক্তঃ কশ্যপেন হ।
মুনয়ো বালখিল্যাশ্চ যে চান্যে দেবতাগণাঃ॥ 1-31-6 (1545) 
শক্রস্তু বীর্যসদৃশমিধ্যভারং গিরিপ্রভম্।
সমুদ্যম্যানয়ামাস নাতিকৃচ্ছ্রাদিব প্রভুঃ॥ 1-31-7 (1546) 
অথাপশ্যদৃষীন্হ্রস্বানঙ্গুষ্ঠোদরবর্ষ্মণঃ।
পলাশবর্তিকামেকাং বহতঃ সংহতান্পথি॥ 1-31-8 (1547) 
প্রলীনান্স্বেষ্বিবাঙ্গেষু নিরাহারাংস্তপোধনান্।
ক্লিশ্যমানান্মন্দবলান্গোষ্পদে সংপ্লুতোদকে॥ 1-31-9 (1548) 
তান্সর্বান্বিস্ময়াবিষ্টো বীর্যোন্মত্তঃ পুরন্দরঃ।
অপহাস্যাভ্যগাচ্ছীঘ্রং লম্বয়িৎবাঽবমন্য চ॥ 1-31-10 (1549) 
তেঽথ রোষসমাবিষ্টাঃ সুভৃশং জাতমন্যবঃ।
আরেভিরে মহৎকর্ম তদা শক্রভয়ংকরম্॥ 1-31-11 (1550) 
জুহুবুস্তে সুতপসো বিধিবজ্জাতবেদসম্।
মন্ত্রৈরুচ্চাবচৈর্বিপ্রা যেন কামেন তচ্ছৃণু॥ 1-31-12 (1551) 
কামবীর্যঃ কামগমো দেবরাজভয়প্রদঃ।
ইন্দ্রোঽন্যঃ সর্বদেবানাং ভবেদিতি যতব্রতাঃ॥ 1-31-13 (1552) 
ইন্দ্রাচ্ছতগুণঃ শৌর্যে বীর্যে চৈব মনোজবঃ।
তপসো নঃ ফলেনাদ্য দারুণঃ সংভবিৎবিতি॥ 1-31-14 (1553) 
তদ্বুদ্ধ্বা ভৃশসংতপ্তো দেবরাজঃ শতক্রতুঃ।
জগাম শরণং তত্র কশ্যপং সংশিতব্রতম্॥ 1-31-15 (1554) 
তচ্ছ্রুৎবা দেবরাজস্য কশ্যপোঽথ প্রজাপতিঃ।
বালখিল্যানুপাগম্য কর্মসিদ্ধিমপৃচ্ছত॥ 1-31-16 (1555) 
`কশ্যপ উবাচ। 1-31-17 (137) 
কেন কামেন চারব্ধং ভবদ্ভির্হোমকর্ম চ।
যাথাতথ্যেন মে ব্রূত শ্রোতুং কৌতূহলং হি মে॥ 1-31-17 (1556) 
বালখিল্যা ঊচুঃ। 1-31-18 (138) 
অবজ্ঞাতাঃ সুরেন্দ্রেণ মূঢেনাকৃতবুদ্ধিনা।
ঐশ্বর্যমদমত্তেন সদাচারান্নিরস্যতা॥ 1-31-18 (1557) 
তদ্বিঘাতার্থমারম্ভো বিধিবত্তস্য কশ্যপ॥  1-31-19 (1558) 
সৌতিরুবাচ।' 1-31-20 (139) 
এবমস্ৎবিতি তং চাপি প্রত্যূচুঃ সত্যবাদিনঃ।
তান্কশ্যপ উবাচেদং সান্ৎবপূর্বং প্রজাপতিঃ॥ 1-31-20 (1559) 
অয়মিন্দ্রস্ত্রিভুবনে নিয়োগাদ্ব্রহ্মণঃ কৃতঃ।
ইন্দ্রার্থে চ ভবন্তোঽপি যত্নবন্তস্তপোধনাঃ॥ 1-31-21 (1560) 
ন মিথ্যা ব্রহ্মণো বাক্যং কর্তুমর্হথ সত্তমাঃ।
ভবতাং হি ন মিথ্যাঽয়ং সংকল্পো বৈ চিকীর্ষিতঃ॥ 1-31-22 (1561) 
ভবৎবেষ পতত্রীণামিন্দ্রোঽতিবলসত্ৎববান্।
প্রসাদঃ ক্রিয়তামস্য দেবরাজস্য যাচতঃ॥ 1-31-23 (1562) 
সৌতিরুবাচ। 1-31-24 (140) 
এবমুক্তাঃ কশ্যপেন বালখিল্যাস্তপোধনাঃ।
প্রত্যূচুরভিসংপূজ্য মুনিশ্রেষ্ঠং প্রজাপতিম্॥ 1-31-24 (1563) 
বালখিল্যা ঊচুঃ। 1-31-25 (141) 
ইন্দ্রার্থোঽয়ং সমারম্ভঃ সর্বেষাং নঃ প্রজাপতে।
অপত্যার্থং সমারম্ভো ভবতশ্চায়মীপ্সিতঃ॥ 1-31-25 (1564) 
তদিদং সফলং কর্ম ৎবয়ৈব প্রতিগৃহ্যতাম্।
তথা চৈবং বিধৎস্বাত্র যথা শ্রেয়োঽনুপশ্যসি॥ 1-31-26 (1565) 
সৌতিরুবাচ। 1-31-27 (142) 
এতস্মিন্নেব কালে তু দেবী দাক্ষায়ণী শুভা।
বিনতা নাম কল্যাণী পুত্রকামা যশস্বিনী॥ 1-31-27 (1566) 
তপস্তপ্ৎবা ব্রতপরা স্নাতা পুংসবনে শুচিঃ।
উপচক্রাম ভর্তারং তামুবাচাথ কশ্যপঃ॥ 1-31-28 (1567) 
আরম্ভঃ সফলো দেবি ভবিতা যস্ৎবয়েপ্সিতঃ।
জনয়িষ্যসি পুত্রৌ দ্বৌ বীরৌ ত্রিভুবনেশ্বরৌ॥ 1-31-29 (1568) 
তপসা বালখিল্যানাং মম সংকল্পতস্তথা।
ভবিষ্যতো মহাভাগৌ পুত্রৌ ত্রৈলোক্যপূজিতৌ॥ 1-31-30 (1569) 
উবাচ চৈনাং ভগবান্কশ্যপঃ পুনরেব হ।
ধার্যতামপ্রমাদেন গর্ভোঽয়ং সুমহোদয়ঃ॥ 1-31-31 (1570) 
একঃ সর্বপতত্রীণামিন্দ্রৎবং কারয়িষ্যতি।
লোকসংভাবিতো বীরঃ কামরূপো বিহঙ্গমঃ॥ 1-31-32 (1571) 
সৌতিরুবাচ। 1-31-33 (143) 
শতক্রতুমথোবাচ প্রীয়মাণঃ প্রজাপতিঃ।
ৎবৎসহায়ৌ মহাবীর্যৌ ভ্রাতরৌ তে ভবিষ্যতঃ॥ 1-31-33 (1572) 
নৈতাভ্যাং ভবিতা দোষঃ সকাশাত্তে পুরংদর।
ব্যেতু তে শক্র সংতাপস্ৎবমেবেন্দ্রো ভবিষ্যসি॥ 1-31-34 (1573) 
ন চাপ্যেবং ৎবয়া ভূয়ঃ ক্ষেপ্তব্যা ব্রহ্মবাদিনঃ।
ন চাবমান্যা দর্পাত্তে বাগ্বজ্রা ভৃশকোপনাঃ॥ 1-31-35 (1574) 
সৌতিরুবাচ। 1-31-36 (144) 
এবমুক্তো জগামেন্দ্রো নির্বিশঙ্কস্ত্রিবিষ্টপম্।
বিনতা চাপি সিদ্ধার্থা বভূব মুদিতা তথা॥ 1-31-36 (1575) 
জনয়ামাস পুত্রৌ দ্বাবরুণং গরুডং তথা।
বিকলাঙ্গোঽরুণস্তত্র ভাস্করস্য পুরঃসরঃ॥ 1-31-37 (1576) 
পতত্ত্রীণাং চ গরুডমিন্দ্রৎবেনাভ্যষিঞ্চত।
তস্যৈতৎকর্ম সুমহচ্ছ্রূয়তাং ভৃগুনন্দন॥ ॥ 1-31-38 (1577) 
 
ইতি শ্রীমন্মহাভারতে আদিপর্বণি আস্তীকপর্বণি একত্রিংশোঽধ্যায়ঃ॥ 31 ॥

 -   -  

1-31-8 অঙ্গুষ্ঠোদরপ্রমাণং বর্ষ্ম শরীরং যেষাং তান্। বর্তিকাং যষ্টিম্॥ 1-31-9 স্বেষ্বঙ্গেষু প্রলীনানিব অতিকৃশানিত্যর্থঃ। ক্লিশ্যমানান্ গোষ্পদমাত্রেতি জলে মজ্জনেনেত্যর্থঃ॥ 1-31-11 জাতমন্যবঃ দীনাঃ। মন্যুর্দৈন্যে ক্রতৌ ক্রুধীতি কোশঃ॥ 1-31-14 দারুণঃ ইন্দ্রং প্রত্যেব॥ 1-31-16 কর্মসিদ্ধিমপৃচ্ছত সিদ্ধ বঃ কর্মেত্যপৃচ্ছৎ॥ 1-31-20 এবমস্তু সিদ্ধমস্তু॥ 1-31-28 পুংসবনে ঋতুকালে॥ 1-31-32 কারয়িষ্যতি স্বার্থে ণিচ্॥ একত্রিংশোঽধ্যায়ঃ॥ 31 ॥



আদিপর্ব - অধ্যায় 032

॥ শ্রীঃ ॥

1.32. অধ্যায়ঃ 032 

 -   -  

দেবগরুডয়ুদ্ধং তত্র দেবানাং পরাজয়ঃ॥ 1 ॥

 -   -  

1-32-0 (1578) 
সৌতিরুবাচ। 1-32-0 (145) 
`ততস্তস্মাদ্গিরিবরাৎসমুদীর্ণমহাবলঃ।'
গরুডঃ পক্ষিরাট্ তূর্ণং সংপ্রাপ্তো বিবুধান্প্রতি॥  1-32-1 (1579) 
তং দৃষ্ট্বাতিবলং চৈব প্রাকম্পন্ত সুরাস্ততঃ।
পরস্পরং চ প্রত্যঘ্নন্সর্বপ্রহরণান্যুত॥ 1-32-2 (1580) 
তত্র চাসীদমেয়াত্মা বিদ্যুদগ্নিসমপ্রভঃ।
ভৌমনঃ সুমহাবীর্যঃ সোমস্য পরিরক্ষিতা॥ 1-32-3 (1581) 
স তেন পতগেন্দ্রেণ পক্ষতুণ্ডনখৈঃ ক্ষতঃ।
মুহূর্তমতুলং যুদ্ধং কৃৎবা বিনিহতো যুধি॥ 1-32-4 (1582) 
রজশ্চোদ্ধূয় সুমহৎপক্ষবাতেন খেচরঃ।
কৃৎবা লোকান্নিরালোকাংস্তেন দেবানবাকিরৎ॥ 1-32-5 (1583) 
তেনাবকীর্ণা রজসা দেবা মোহমুপাগমন্।
ন চৈবং দদৃশুশ্ছন্না রজসাঽমৃতরক্ষিণঃ॥ 1-32-6 (1584) 
এবং সংলোডয়ামাস গরুডস্ত্রিদিবালয়ম্।
পক্ষতুণ্ডপ্রহারৈস্তু দেবান্স বিদদার হ॥ 1-32-7 (1585) 
ততো দেবঃ সহস্রাক্ষস্তূর্ণং বায়ুমচোদয়ৎ।
বিক্ষিপেমাং রজোবৃষ্টিং তবেদং কর্ম মারুত॥ 1-32-8 (1586) 
সৌতিরুবাচ। 1-32-9 (146) 
অথ বায়ুরপোবাহ তদ্রজস্তরসা বলী।
ততো বিতিমিরে জাতে দেবাঃ শকুনিমার্দয়ন্॥ 1-32-9 (1587) 
ননাদোচ্চৈঃ স বলবান্মহামেঘ ইবাম্বরে।
বধ্যমানঃ সুরগণৈঃ সর্বভূতানি ভীষয়ন্॥ 1-32-10 (1588) 
উৎপপাত মহাবীর্যঃ পক্ষিরাট্ পরবীরহা।
সমুৎপত্যান্তরিক্ষস্থং দেবানামুপরি স্থিতম্॥ 1-32-11 (1589) 
বর্মিমো বিবুধাঃ সর্বে নানাশস্ত্রৈরবাকিরন্।
পট্টিশৈঃ পরিধৈঃ শূলৈর্গদাভিশ্চ সবাসবাঃ॥ 1-32-12 (1590) 
ক্ষুরপ্রৈর্জ্বলিতৈশ্চাপি চক্রৈরাদিত্যরূপিভিঃ।
নানাশস্ত্রবিসর্গৈস্তৈর্বধ্যমানঃ সমন্ততঃ॥ 1-32-13 (1591) 
কুর্বন্সুতুমুলং যুদ্ধং পক্ষিরাণ্ণ ব্যকম্পত।
নির্দহন্নিব চাকাশে বৈনতেয়ঃ প্রতাপবান্। 
পক্ষাভ্যামুরসা চৈব সমন্তাদ্ব্যক্ষিপৎসুরান্॥  1-32-14 (1592) 
তে বিক্ষিপ্তাস্ততো দেবা দুদ্রুবুর্গরুডার্দিতাঃ।
নখতুণ্ডক্ষতাশ্চৈব সুস্রুবুঃ শোণিতং বহু॥ 1-32-15 (1593) 
সাধ্যাঃ প্রাচীং সগন্ধর্বা বসবো দক্ষিণাং দিশম্।
প্রজগ্মুঃ সহিতা রুদ্রাঃ পতগেন্দ্রপ্রধর্ষিতাঃ॥ 1-32-16 (1594) 
দিশং প্রতীচীমাদিত্যা নাসত্যাবুত্তরাং দিশম্।
মুহুর্মুহুঃ প্রেক্ষমাণা যুধ্যমানং মহৌজসঃ॥ 1-32-17 (1595) 
অশ্বক্রন্দেন বীরেণ রেণুকেন চ পক্ষিরাট্।
ক্রথনেন চ শূরেণ তপনেন চ খেচরঃ॥ 1-32-18 (1596) 
উলূকশ্বসনাভ্যাং চ নিমেষেণ চ পক্ষিরাট্।
প্ররুজেন চ সংগ্রামং চকার পুলিনেন চ॥ 1-32-19 (1597) 
তান্পক্ষনখতুণ্ডাগ্রৈরভিনদ্বিনতাসুতঃ।
যুগান্তকালে সংক্রুদ্ধঃ পিনাকীব পরংতপ॥ 1-32-20 (1598) 
মহাবলা মহোৎসাহাস্তেন তে বহুধা ক্ষতাঃ।
রেজুরভ্রঘনপ্রখ্যা রুধিরৌঘপ্রবর্ষিণঃ॥ 1-32-21 (1599) 
তান্কৃৎবা পতগশ্রেষ্ঠঃ সর্বানুৎক্রান্তজীবিতান্।
অতিক্রান্তোঽমৃতস্যার্থে সর্বতোঽগ্নিমপশ্যত॥ 1-32-22 (1600) 
আবৃণ্বানং মহাজ্বালমর্চির্ভিঃ সর্বতোঽম্বরম্।
দহন্তমিব তীক্ষ্ণাংশুং চণ্ডবায়ুসমীরিতম্॥ 1-32-23 (1601) 
`নভঃ স্পৃশন্তং জ্বালাভিঃ সর্বভূতভয়ংকরম্।'
ততো নবত্যা নবতীর্মুখানাং 
কৃৎবা মহাত্মা গরুডস্তরস্বী।
নদীঃ সমাপীয় মুখৈস্ততস্তৈঃ
সুশীঘ্রমাগম্য পুনর্জবেন॥  1-32-24 (1602) 
জ্বলন্তমগ্নিং তমমিত্রতাপনঃ
সমাস্তরৎপত্ররথো নদীভিঃ। 
ততঃ প্রচক্রে বপুরন্যদল্পং
প্রবেষ্টুকামোঽগ্নিমভিপ্রশাম্য॥ ॥  1-32-25 (1603) 
 
ইতি শ্রীমন্মহাভারতে আদিপর্বণি আস্তীকপর্বণি দ্বাত্রিংশোঽধ্যায়ঃ॥ 32 ॥

 -   -  

1-32-3 ভৌমনঃ বিশ্বকর্মা॥ 1-32-4 বিনিহতঃ মৃতকল্পঃ কৃতঃ॥ 1-32-9 অপোবাহ অপসারিতবান্॥ 1-32-24 নবত্যাঃ নবতীঃ শতাধিকাষ্টসাহস্রীঃ॥ 1-32-25 সমাস্তরৎ আচ্ছাদিতবান্ শামিতবানিত্যর্থঃ॥ দ্বাত্রিংশোঽধ্যায়ঃ॥ 32 ॥



আদিপর্ব - অধ্যায় 033

॥ শ্রীঃ ॥

1.33. অধ্যায়ঃ 033 

 -   -  

অমৃতসমীপে গরুডস্য গমনম্॥ 1 ॥ অমৃতং গৃহীৎবা গচ্ছতো গরুডস্য বিষ্ণুদর্শনম্॥ 2 ॥ বিষ্ণুগরুডয়োঃ পরস্পরং বরদানম্॥ 3 ॥ গরুডস্য সুপর্ণনামপ্রাপ্তিঃ॥ 4 ॥

 -   -  

1-33-0 (1604) 
সৌতিরুবাচ। 1-33-0 (147) 
জাম্বূনদময়ো ভূৎবা মরীচিনিকরোজ্জ্বলঃ।
প্রবিবেশ বলাৎপক্ষী বারিবেগ ইবার্ণবম্॥ 1-33-1 (1605) 
স চক্রং ক্ষুরপর্যন্তমপশ্যদমৃতান্তিকে।
পরিভ্রমন্তমনিশং তীক্ষ্ণধারময়স্ময়ম্॥ 1-33-2 (1606) 
জ্বলনার্কপ্রভং ঘোরং ছেদনং সোমহারিণাম্।
ঘোররূপং তদত্যর্থং যন্ত্রং দেবৈঃ সুনির্মিতম্॥ 1-33-3 (1607) 
তস্যান্তরং স দৃষ্ট্বৈ পর্যবর্তত খেচরঃ।
অরান্তরেণাভ্যপতৎসংক্ষিপ্যাঙ্গং ক্ষণেন হ॥ 1-33-4 (1608) 
অধশ্চক্রস্য চৈবাত্র দীপ্তানলসমদ্ব্যুতী।
বিদ্যুজ্জিহ্বৌ মহাবীর্যৌ দীপ্তাস্যৌ দীপ্তলোচনৌ॥ 1-33-5 (1609) 
চক্ষুর্বিষৌ মহাঘোরৌ নিত্যং ক্রুদ্ধৌ তরস্বিনৌ।
অমৃতস্যৈব রক্ষার্থং দদর্শ ভুজগোত্তমৌ॥ 1-33-6 (1610) 
সদা সংরব্ধনয়নৌ সদা চানিমিষেক্ষণৌ।
তয়োরেকোঽপি যং পশ্যেৎস তূর্ণং ভস্মসাদ্ভবেৎ॥ 1-33-7 (1611) 
`তৌ দৃষ্ট্বা সহসা খেদং জগাম বিনতাত্মজঃ।
কথমেতৌ মহাবীর্যৌ জেতব্যৌ হরিভোজিনৌ॥ 1-33-8 (1612) 
ইতি সংচিন্ত্য গরুডস্তয়োস্তূর্ণং নিরাকরঃ।'
তয়োশ্চক্ষূংষি রজসা সুপর্ণঃ সহসাঽঽবৃণোৎ। 
তাভ্যামদৃষ্টরূপোঽসৌ সর্বতঃ সমতাডয়ৎ॥  1-33-9 (1613) 
তয়োরঙ্গে সমাক্রম্য বৈনতেয়োঽন্তরিক্ষগঃ।
আচ্ছিনত্তরসা মধ্যে সোমমভ্যদ্রবত্ততঃ॥ 1-33-10 (1614) 
সমুৎপাট্যামৃতং তত্র বৈনতেয়স্ততো বলী।
উৎপপাত জবেনৈব যন্ত্রমুন্মথ্য বীর্যবান্॥ 1-33-11 (1615) 
অপীৎবৈবামৃতং পক্ষী পরিগৃহ্যাশু নিঃসৃতঃ।
আগচ্ছদপরিশ্রান্ত আবার্যার্কপ্রভাং ততঃ॥ 1-33-12 (1616) 
বিষ্ণুনা চ তদাকাশে বৈনতেয়ঃ সমেয়িবান্।
তস্য নারায়ণস্তুষ্টস্তেনালৌল্যেন কর্মণা॥ 1-33-13 (1617) 
তমুবাচাব্যযো দেবো বরদোঽস্মীতি খেচরম্।
স বব্রে তব তিষ্ঠেয়মুপরীত্যন্তরিক্ষগঃ॥ 1-33-14 (1618) 
উবাচ চৈনং ভূয়োঽপি নারায়ণমিদং বচঃ।
অজরশ্চামরশ্চ স্যামমৃতেন বিনাঽপ্যহম্॥ 1-33-15 (1619) 
সৌতিরুবাচ। 1-33-16 (148) 
এবমস্ৎবিতি তং বিষ্ণুরুবাচ বিনতাসুতম্।
প্রতিগৃহ্য বনৌ তৌ চ গরুডো বিষ্ণুমব্রবীৎ॥ 1-33-16 (1620) 
ভবতেপি বরং দদ্যাং বৃণোতু ভগবানপি।
তং বব্রে বাহনং বিষ্ণুর্নরুত্মন্তং মহাবলম্॥ 1-33-17 (1621) 
ধ্বজং চ চক্রে ভগবানুপরি স্থাস্যসীতি তম্।
এবমস্ৎবিতি তং দেবমুক্ৎবা নারায়ণং খগঃ॥ 1-33-18 (1622) 
বব্রাজ তরসা বেগাদ্বায়ুং স্পর্ধন্মহাজবঃ।
তং ব্রজন্তং খগশ্রেষ্ঠং বজ্রেণেন্দ্রোঽভ্যতাডয়ৎ॥ 1-33-19 (1623) 
হরন্তমমৃতং রোষাদ্গরুডং পক্ষিণাং বরম্।
তমুবাচেন্দ্রমাক্রন্দে গরুডঃ পততাং বরঃ॥ 1-33-20 (1624) 
প্রহসঞ্শ্লক্ষ্ণয়া বাচা তথা বজ্রসমাহতঃ।
ঋষের্মানং করিষ্যামি বজ্রং যস্যাস্থিসংভবম্॥ 1-33-21 (1625) 
বজ্রস্য চ করিষ্যামি তবৈব চ শতক্রতো।
এতৎপত্রং ত্যজাম্যেকং যস্যান্তং নোপলপ্স্যসে॥ 1-33-22 (1626) 
ন চ বজ্রনিপাতেন রুজা মেঽস্তীহ কাচন।
এবমুক্ৎবা ততঃ পুত্রমুৎসসর্জ স পক্ষিরাট্॥ 1-33-23 (1627) 
তদুৎসৃষ্টমভিপ্রেক্ষ্য তস্য পর্ণমনুত্তমম্।
হৃষ্টানি সর্ধভূতানি নাম চক্রুর্গরুত্মতঃ॥ 1-33-24 (1628) 
সুরূপং পত্রমালক্ষ্য সুপর্ণোঽয়ং ভবৎবিতি।
তদ্দৃষ্ট্বা মহদাশ্চর্যং সহস্রাক্ষঃ পুরংদরঃ। 
খগো মহদিদং ভূতমিতি মৎবাঽভ্যভাষত॥  1-33-25 (1629) 
বলং বিজ্ঞাতুমিচ্ছামি যত্তে পরমনুত্তমম্।
সখ্যং চানন্তমিচ্ছামি ৎবয়া সহ খগোত্তম॥ ॥ 1-33-26 (1630) 
 
ইতি শ্রীমন্মহাভারতে আদিপর্বণি আস্তীপর্বণি ত্রয়স্ত্রিংশোঽধ্যায়ঃ॥ 33 ॥

 -   -  

1-33-4 সংক্ষিপ্য অণুতরং কৃৎবা॥ 1-33-10 তয়োঃ অঙ্গে দেহৌ আচ্ছিনৎ খণ্ডশঃ কৃতবান্॥ 1-33-11 যন্ত্রমুন্মথ্য অমৃতং অমৃতকুম্ভং সমুৎপাঠ্য উৎপপাতেত্যন্বয়ঃ॥ 1-33-12 আবার্য বারয়িৎবা তিরস্কৃত্যেত্যর্থঃ॥ 1-33-13 অলৌল্যেন অমৃতপানলোভরাহিত্যেন॥ 1-33-14 উপরি ধ্বজে ইত্যর্থঃ॥ 1-33-19 স্পর্ধাবানিবাচরতীতি স্পর্ধন্॥ 1-33-20 আক্রন্দে কলকলে॥ 1-33-21 ঋষেঃ দধীচেঃ॥ ত্রয়স্ত্রিংশোঽধ্যায়ঃ॥ 33 ॥



আদিপর্ব - অধ্যায় 034

॥ শ্রীঃ ॥

1.34. অধ্যায়ঃ 034 

 -   -  

ইন্দ্রস্য গরুডসখ্যলাভঃ॥ 1 ॥ ইন্দ্রাদ্গরুডস্য বরলাভঃ॥ 2 ॥ বিনতায়া দাস্যমোচনম্॥ 3 ॥ সর্পাণাং দ্বিজিহ্বৎবপ্রাপ্তিঃ॥ 4 ॥

 -   -  

1-34-0 (1631) 
সৌতিরুবাচ। 1-34-0 (149) 
`ইত্যেবমুক্তো গরুডঃ প্রত্যুবাচ শচীপতিম্'।  1-34-1 (1632) 
গরুড উবাচ।
সখ্যং মেঽস্তু ৎবয়া দেব যথেচ্ছসি পুরংদর। 
বলং তু মম জানীহি মহচ্চাসহ্যমেব চ॥  1-34-1 (150) 
কামং নৈতৎপ্রশংসন্তি সন্তঃ স্ববলসংস্তবম্।
`অনিমিত্তং সুরশ্রেষ্ঠ সদ্যঃ প্রাপ্নোতি গর্হণাম্॥ 1-34-2 (1633) 
গুণসংকীর্তনং চাপি পৃষ্টেনান্যেন গোপতে।
বক্তব্যং ন তু বক্তব্যং স্বয়মেব শতক্রতো॥'  1-34-3 (1634) 
সখেতি কৃৎবা তু সখে পৃষ্টো বক্ষ্যাম্যহং ৎবয়া।
ন হ্যাত্মস্তবসংয়ুক্তং বক্তব্যমনিমিত্ততঃ॥ 1-34-4 (1635) 
সপর্বতবনামুর্বীং সসাগরজলামিমাম্।
বহে পক্ষেণ বৈ শক্র ৎবামপ্যত্রাবলম্বিনম্॥ 1-34-5 (1636) 
সর্বান্সংপিণ্ডিতান্বাপি লোকান্সস্থাণুজঙ্গমান্।
বহেয়মপরিশ্রান্তো বিদ্ধীদং মে মহদ্বলম্॥ 1-34-6 (1637) 
সৌতিরুবাচ। 1-34-7 (151) 
ইত্যুক্তবচনং বীরং কিরীটী শ্রীমতাং বরঃ।
আহ শৌনক দেবেন্দ্রঃ সর্বলোকহিতঃ প্রভুঃ॥ 1-34-7 (1638) 
এবমেব যথাত্থ ৎবং সর্বং সংভাব্যতে ৎবয়ি।
সংগৃহ্যতামিদানীং মে সখ্যমত্যন্তমুত্তমম্॥ 1-34-8 (1639) 
ন কার্যং যদি সোমেন মম সোমঃ প্রদীয়তাম্।
অস্মাংস্তে হি প্রবাধেয়ুর্যেভ্যো দদ্যাদ্ভবানিমম্॥ 1-34-9 (1640) 
গরুড উবাচ। 1-34-10 (152) 
কিংচিৎকারণমুদ্দিশ্য সোমোঽয়ং নীয়তে ময়া।
ন দাস্যামি সমাপাতুং সোমং কস্মৈচিদপ্যহম্॥ 1-34-10 (1641) 
যত্রেমং তু সহস্রাক্ষ নিক্ষিপেয়মহং স্বয়ম্।
ৎবমাদায় ততস্তৃর্ণং হরেথাস্ত্রিদিবেশ্বর॥ 1-34-11 (1642) 
শক্র উবাচ। 1-34-12 (153) 
বাক্যেনানেন তুষ্টোঽহং যত্ৎবয়োক্তমিহাণ্ডজ।
যমিচ্ছসি বরং মত্তস্তং গৃহাণ খগোত্তম॥ 1-34-12 (1643) 
সৌতিরুবাচ। 1-34-13 (154) 
ইত্যুক্তঃ প্রত্যুবাচেদং কদ্রূপুত্রাননুস্মরন্।
ভবেয়ুর্ভুজগাঃ শক্র মম ভক্ষ্যা মহাবলাঃ॥ 1-34-13 (1644) 
গরুড উবাচ। 1-34-14 (155) 
ঈশোঽহমপি সর্বস্য করিষ্যামি তু তেঽর্থিতাম্।
ভবেয়ুর্ভুজগাঃ শক্র মম ভক্ষ্যা মহাবলাঃ॥ 1-34-14 (1645) 
সৌতিরুবাচ। 1-34-15 (156) 
তথেত্যুক্ৎবাঽন্বগচ্ছত্তং ততো দানবসূদনঃ।
দেবদেবং মহাত্মানং যোগিনামীশ্বরং হরিম্॥ 1-34-15 (1646) 
স চান্বমোদত্তং চার্থং যথোক্তং গরুডেন বৈ।
ইদং ভূয়ো বচঃ প্রাহ ভগবাংস্ত্রিদশেশ্বরঃ॥ 1-34-16 (1647) 
হরিষ্যামি বিনিক্ষিপ্তং সোমমিত্যনুভাষ্য তম্।
আজগাম ততস্তূর্ণং সুপর্ণী মাতুরন্তিকম্॥ 1-34-17 (1648) 
`বিনয়াবনতো ভূৎবা বচনং চেদমব্রবীৎ।
ইদমানীতমমৃতং দেবানাং ভবনান্ময়া॥ 1-34-18 (1649) 
প্রশাধি কিমিতো মাতঃ করিষ্যামি শুভব্রতে।  1-34-19 (1650) 
বিনতোবাচ।
পরিতুষ্টাঽহমেতেন কর্মণা তব পুত্রক॥  1-34-19 (157) 
অজরশ্চাভরশ্চৈব দেবানাং সুপ্রিয়ো ভব।  1-34-20 (1651) 
সৌতিরুবাচ।'
অথ সর্পানুবাচেদং সর্বান্পরমহৃষ্টবৎ।  1-34-20 (158) 
গরুড উবাচ।
ইদমানীতমমৃতং নিক্ষেপ্স্যামি কুশেষু বঃ॥  1-34-20 (159) 
স্নাতা মঙ্গলসংয়ুক্তাস্ততঃ প্রাশ্নীত পন্নগাঃ।
ভবদ্ভিরিদমাসীনৈর্যদুক্তং তদ্বচস্তদা॥ 1-34-21 (1652) 
অদাসী চৈব মাতেয়মদ্যপ্রভৃতি চাস্তু মে।
যথোক্তং ভবতামেতদ্বচো মে প্রতিপাদিতম্॥ 1-34-22 (1653) 
সৌতিরুবাচ। 1-34-23 (160) 
ততঃ স্নাতুং গতাঃ সর্পাঃ প্রত্যুক্ৎবা তং তথেত্যুত।
শক্রোঽপ্যমৃতমাক্ষিপ্য জগাম ত্রিদিবং পুনঃ॥ 1-34-23 (1654) 
অথাগতাস্তমুদ্দেশং সর্পাঃ সোমার্থিনস্তদা।
স্নাতাশ্চ কুতজপ্যাশ্চ প্রহৃষ্টাঃ কৃতমঙ্গলাঃ॥ 1-34-24 (1655) 
`পরস্পরকৃতদ্বেষাঃ সোমপ্রাশনকর্মণি।
অহং পূর্বমহং পূর্বমিত্যুক্ৎবা তে সমাদ্রবন্॥'  1-34-25 (1656) 
যত্রৈতদমৃতং চাপি স্থাপিতং কুশসংস্তরে।
তদ্বিজ্ঞায় হৃতং সর্পাঃ প্রতিমায়াকৃতং চ তৎ॥ 1-34-26 (1657) 
সোমস্থানমিদং চেতি দর্ভাংস্তে লিলিহুস্তদা।
ততো দ্বিধা কৃতা জিহ্বাঃ সর্পাণাং তেন কর্মণা॥ 1-34-27 (1658) 
অভবংশ্চামৃতস্পর্শাদ্দর্ভাস্তেঽথ পবিত্রিণঃ।
`নাগাশ্চ বঞ্চিতা ভূৎবা বিসৃজ্য বিনতাং ততঃ। 
বিষাদমগমংস্তীব্রং গরুডস্য বলাৎপ্রভো॥'  1-34-28 (1659) 
এবং তদমৃতং তেন হৃতমাহৃতমেব চ।
দ্বিজিহ্বাশ্চ কৃতাঃ সর্পা গরুডেন মহাত্মনা॥ 1-34-29 (1660) 
ততঃ সুপর্ণঃ পরমপ্রহর্ষবা-
ন্বিহৃত্য মাত্রা সহ তত্র কাননে। 
ভুজংগভক্ষঃ পরমার্চিতঃ খগৈ-
রহীনকীর্তির্বিনতামনন্দয়ৎ॥  1-34-30 (1661) 
ইমাং কথাং যঃ শৃণুয়ান্নরঃ সদা
পঠেত বা দ্বিজগণমুখ্যসংসদি। 
অসংশয়ং ত্রিদিবমিয়াৎস পুণ্যভা-
ঙ্মহাত্মনঃ পতগপতেঃ প্রকীর্তনাৎ॥ ॥  1-34-31 (1662) 
 
ইতি শ্রীমন্মহাভারতে আদিপর্বণি আস্তীকপর্বণি চতুস্ত্রিংশোঽধ্যায়ঃ॥ 34 ॥

 -   -  

1-34-6 সংপিণ্ডিতান্ একীকৃতান্। স্থাণু স্থাবরম্॥ 1-34-7 কিরীটী ইন্দ্রঃ॥ 1-34-13 উপধিকৃতং ছলকৃতম্॥ 1-34-14 ঈশঃ সমর্থঃ। অর্থিতাং অন্যস্মৈ অমৃতং ন দেয়মিত্যর্থেপ্সুতাম্॥ 1-34-17 অনুভাষ্য হে গরুডেতি সংবোধ্য॥ 1-34-20 ইদং বঃ যুষ্মাকমমৃতং ন তু মম॥ 1-34-26 প্রতিমায়াকৃতং যথা দাস্যং মায়াকৃতং তথা অমৃতদানমপি ইতরেণ কৃতমিত্যর্থঃ॥ চতুস্ত্রিংশোঽধ্যায়ঃ॥ 34 ॥



আদিপর্ব - অধ্যায় 035

॥ শ্রীঃ ॥

1.35. অধ্যায়ঃ 035 

 -   -  

সর্পনামকথনম্॥ 1 ॥

 -   -  

1-35-0 (1663) 
শৌনক উবাচ। 1-35-0 (161) 
ভুজঙ্গমানাং শাপস্য মাত্রা চৈব সুতেন চ।
বিনতায়াস্ৎবয়া প্রোক্তং কারণং সূতনন্দন॥ 1-35-1 (1664) 
বরপ্রদানং ভর্ত্রা চ কদ্রূবিনতয়োস্তথা।
নামনী চৈব তে প্রোক্তে পক্ষিণোর্বৈনতেয়যোঃ॥ 1-35-2 (1665) 
পন্নগানাং তু নামানি ন কীতর্যসি সূতজ।
প্রাধান্যেনাপি নামানি শ্রোতুমিচ্ছামহে বয়ম্॥ 1-35-3 (1666) 
সৌতিরুবাচ। 1-35-4 (162) 
বহুৎবান্নামধেয়ানি পন্নগানাং তপোধন।
ন কীর্তয়িষ্যে সর্বেষাং প্রাধান্যেন তু মে শৃণু॥ 1-35-4 (1667) 
শেষঃ প্রথমতো জাতো বাসুকিস্তদনন্তরম্।
ঐরাবতস্তক্ষকশ্চ কর্কোটকধনঞ্জয়ৌ॥ 1-35-5 (1668) 
কালিয়ো মণিনাগশ্চ নাগশ্চাপূরণস্তথা।
নাগস্তথা পিঞ্জরক এলাপত্রোঽথ বামনঃ॥ 1-35-6 (1669) 
নীলানীলৌ তথা নাগৌ কল্মাষশবলৌ তথা।
আর্যকশ্চোগ্রকশ্চৈব নাগঃ কলশপোতকঃ॥ 1-35-7 (1670) 
সুমনাখ্যো দধিমুখস্তথা বিমলপিণ্ডকঃ।
আপ্তঃ কোটরকশ্চৈব শঙ্খো বালিশিখস্তথা॥ 1-35-8 (1671) 
নিষ্টানকো হেমগুহো নহুষঃ পিঙ্গলস্তথা।
বাহ্যকর্ণো হস্তিপদস্তথা মুদ্গরপিণ্ডকঃ॥ 1-35-9 (1672) 
কম্বলাশ্বতরৌ চাপি নাগঃ কালীয়কস্তথা।
বৃত্তসংবর্তকৌ নাগৌ দ্বৌ চ পদ্মাবিতি শ্রুতৌ॥ 1-35-10 (1673) 
নাগঃ শঙ্খমুখশ্চৈব তথা কূষ্মাণ্ডকোঽপরঃ।
ক্ষেমকশ্চ তথা নাগো নাগঃ পিণ্ডারকস্তথা॥ 1-35-11 (1674) 
করবীরঃ পুষ্পদংষ্ট্রো বিল্বকো বিল্বপাণ্ডুরঃ।
মূষকাদঃ শঙ্খশিরাঃ পূর্ণভদ্রো হরিদ্রকঃ॥ 1-35-12 (1675) 
অপরাজিতো জ্যোতিকশ্চ পন্নগঃ শ্রীবহস্তথা।
কৌরব্যো ধৃতরাষ্ট্রশ্চ শঙ্খপিণ্ডশ্চ বীর্যবান্॥ 1-35-13 (1676) 
বিরজাশ্চ সুবাহুশ্চ শালিপিণ্ডশ্চ বীর্যবান্।
হস্তিপিণ্ডঃ পিঠরকঃ সুমুখঃ কৌণপাশনঃ॥ 1-35-14 (1677) 
কুঠর়ঃ কুঞ্জরশ্চৈব তথা নাগঃ প্রভাকরঃ।
কুমুদঃ কুমুদাক্ষশ্চ তিত্তিরির্হলিকস্তথা॥ 1-35-15 (1678) 
কর্দমশ্চ মহানাগো নাগশ্চ বহুমূলকঃ।
কর্করাকর্করৌ নাগৌ কুণ্ডোদরমহোদরৌ॥ 1-35-16 (1679) 
এতে প্রাধান্যতো নাগাঃ কীর্তিতা দ্বিজসত্তম।
বহুৎবান্নামধেয়ানামিতরে নানুকীর্তিতাঃ॥ 1-35-17 (1680) 
এতেষাং প্রসবো যশ্চ প্রসবস্য চ সংততিঃ।
অসঙ্খ্যেয়েতি মত্ৎবা তান্ন ব্রবীমি তপোধন॥ 1-35-18 (1681) 
বহূনীহ সহস্রাণি প্রয়ুতান্যর্বুদানি চ।
অশক্যান্যেব সঙ্খ্যাতুং পন্নগানাং তপোধন॥ ॥ 1-35-19 (1682) 
 
ইতি শ্রীমন্মহাভারতে আদিপর্বণি আস্তীকপর্বণি পঞ্চত্রিংশোঽধ্যায়ঃ॥ 35 ॥

 -   -  

1-35-1 ভুজঙ্গমানাং মাত্রা শাপো দত্তস্তস্য কারণং অবজ্ঞয়া মাতুরাজ্ঞাকারিৎবং। বিনতায়াঃ সুতেন অরুণেন শাপো দত্তস্তস্য কারণং সপত্নীর্ষ্যা॥ পঞ্চত্রিংশোঽধ্যায়ঃ॥ 35 ॥



আদিপর্ব - অধ্যায় 036

॥ শ্রীঃ ॥

1.36. অধ্যায়ঃ 036 

 -   -  

শেষস্য ব্রহ্মণো বরলাভঃ পৃথ্বীধারণাজ্ঞা চ॥ 1 ॥

 -   -  

1-36-0 (1683) 
শৌন উবাচ। 1-36-0 (163) 
আখ্যাতা ভুজগাস্তাত বীর্যবন্তো দুরাসদাঃ।
শাপং তং তেঽভিবিজ্ঞায় কৃতবন্তঃ কিমুত্তরম্॥ 1-36-1 (1684) 
সৌতিরুবাচ। 1-36-2 (164) 
তেষাং তু ভগবাঞ্ছেষঃ কদ্রূং ত্যক্ৎবা মহায়শাঃ।
উগ্রং তপঃ সমাতস্থে বায়ুভক্ষো যতব্রতঃ॥ 1-36-2 (1685) 
গন্ধমাদনমাসাদ্য বদর্যাং চ তপোরতঃ।
গোকর্ণে পুষ্করারণ্যে তথা হিমবতস্তটে॥ 1-36-3 (1686) 
তেষু তেষু চ পুণ্যেষু তীর্থেষ্বায়তনেষু চ।
একান্তশীলো নিয়তঃ সততং বিজিতেন্দ্রিয়ঃ॥ 1-36-4 (1687) 
তপ্যমানং তপো ঘোরং তং দদর্শ পিতামহঃ।
সংশুষ্কমাংসৎবক্স্নায়ুং জটাচীরধরং মুনিম্॥ 1-36-5 (1688) 
তমব্রবীৎসত্যধৃতিং তপ্যমানং পিতামহঃ।
কিমিদং কুরুষে শেষ প্রজানাং স্বস্তি বৈ কুরু॥ 1-36-6 (1689) 
ৎবং হি তীব্রেণ তপসা প্রজাস্তাপয়সেঽনঘ।
ব্রূহি কামং চ মে শেষ যস্তে হৃদি ব্যবস্থিতঃ॥ 1-36-7 (1690) 
শেষ উবাচ। 1-36-8 (165) 
সোদর্যা মম সর্বে হি ভ্রাতরো মন্দচেতসঃ।
সহ তৈর্নোৎসহে বস্তুং তদ্ভবাননুমন্যতাম্॥ 1-36-8 (1691) 
অভ্যসূয়ন্তি সততং পরস্পরমমিত্রবৎ।
ততোঽহং তপ আতিষ্ঠে নৈতন্পশ্যেয়মিত্যুত॥ 1-36-9 (1692) 
ন মর্ষয়ন্তি সসুতাং সততং বিনতাং চ তে।
অস্মাকং চাপরো ভ্রাতা বৈনতেয়োঽন্তরিক্ষগঃ॥ 1-36-10 (1693) 
তং চ দ্বিষন্তি সততং স চাপি বলবত্তরঃ।
বরপ্রদানাৎস পিতুঃ কশ্যপস্য মহাত্মনঃ॥ 1-36-11 (1694) 
সোঽহং তপঃ সমাস্থায় মোক্ষ্যামীদং কলেবরম্।
কথং মে প্রেত্যভাবেঽপি ন তৈঃ স্যাৎসহ সঙ্গমঃ॥ 1-36-12 (1695) 
তমেবং বাদিনং শেষং পিতামহ উবাচ হ।
জানামি শেষ সর্বেষাং ভ্রাতৄণাং তে বিচেষ্টিতম্॥ 1-36-13 (1696) 
মাতুশ্চাপ্যপরাধাদ্বৈ ভ্রাতৄণাং তে মহদ্ভয়ম্।
কৃতোঽত্র পরিহারশ্চ পূর্বমেব ভুজঙ্গম॥ 1-36-14 (1697) 
ভ্রাতৄণাং তব সর্বেষাং ন শোকং কর্তুমর্হসি।
বৃণীষ্ব চ বরং মত্তঃ শেষ যত্তেঽভিকাঙ্ক্ষিতম্॥ 1-36-15 (1698) 
দাস্যামি হি বরং তেঽদ্য প্রীতির্মে পরমা ৎবয়ি।
দিষ্ট্যা বুদ্ধিশ্চ তে ধর্মে নিবিষ্টা পন্নগোত্তম। 
ভূয়ো ভূয়শ্চ তে বুদ্ধির্ধর্মে ভবতু সুস্থিরা॥  1-36-16 (1699) 
শেষ উবাচ। 1-36-16 (166) 
এষ এব বরো দেব কাঙ্ক্ষিতো মে পিতামহ।
ধর্মে মে রমতাং বুদ্ধিঃ শমে তপসি চেশ্বর॥ 1-36-17 (1700) 
ব্রহ্মোবাচ। 1-36-18 (167) 
প্রীতোঽস্ম্যনেন তে শেষ দমেন চ শমেন চ।
ৎবয়া ৎবিদং বচঃ কার্যং মন্নিয়োগাৎপ্রজাহিতম্॥ 1-36-18 (1701) 
ইমাং মহীং শৈলবনোপপন্নাং
সসাগরগ্রামবিহারপত্তনাম্ 
ৎবং শেষ সম্যক্ চলিতাং যথাব-
ৎসংগৃহ্য তিষ্ঠস্ব যথাঽচলা স্যাৎ॥  1-36-19 (1702) 
শেষ উবাচ। 1-36-20 (168) 
যথাঽঽহ দেবো বরদঃ প্রজাপতি-
র্মহীপতির্ভূতপতির্জগৎপতিঃ। 
তথা মহীং ধারয়িতাঽস্মি নিশ্চলাং
প্রয়চ্ছতাং মে বিবরং প্রজাপতে॥  1-36-20 (1703) 
ব্রহ্মোবাচ। 1-36-21 (169) 
অধো মহীং গচ্ছ ভুজঙ্গমোত্তম
স্বয়ং তবৈষা বিবরং প্রদাস্যতি। 
ইমাং ধরাং ধারয়তা ৎবয়া হি মে
মহৎপ্রিয়ং শেষ কৃতং ভবিষ্যতি॥  1-36-21 (1704) 
সৌতিরুবাচ। 1-36-22 (170) 
তথৈব কৃৎবা বিবরং প্রবিশ্য স
প্রভুর্ভুবো ভুজগবরাগ্রজঃ স্থিতঃ। 
বিভর্তি দেবীং শিরসা মহীমিমাং
সমুদ্রনেমিং পরিগৃহ্য সর্বতঃ॥  1-36-22 (1705) 
ব্রহ্মোবাচ। 1-36-23 (171) 
শেষোঽসি নাগোত্তম ধর্মদেবো
মহীমিমাং ধারয়সে যদেকঃ। 
অনন্তভোগৈঃ পরিগৃহ্য সর্বাং
যথাহমেবং বলভিদ্যথা বা॥  1-36-23 (1706) 
সৌতিরুবাচ। 1-36-24 (172) 
অধো ভূমৌ বসত্যেবং নাগোঽনন্তঃ প্রতাপবান্।
ধাস্যন্বসুধামেকঃ শাসনাদ্ব্রহ্মণো বিভোঃ॥ 1-36-24 (1707) 
সুপর্ণং চ সহায়ং বৈ ভগবানমরোত্তমঃ।
প্রাদাদনন্তায় তদা বৈনতেয়ং পিতামহঃ॥ 1-36-25 (1708) 
`অনন্তেঽভিপ্রয়াতে তু বাসুকিঃ স মহাবলঃ।
অভ্যষিচ্যত নাগৈস্তু দৈবতৈরিব বাসবঃ॥' ॥  1-36-26 (1709) 
 
ইতি শ্রীমন্মহাভারতে আদিপর্বণি আস্তীকপর্বণি ষট্ত্রিংশোঽধ্যায়ঃ॥ 37 ॥

 -   -  

1-36-1 উত্তরং অনন্তরম্॥ 1-36-23 অনন্তভোগৈঃ অনন্তফণাভিঃ॥ ষট্ত্রিংশোঽধ্যায়ঃ॥ 36 ॥



আদিপর্ব - অধ্যায় 037

॥ শ্রীঃ ॥

1.37. অধ্যায়ঃ 037 

 -   -  

মাতৃশাপপরিহারার্থং সর্পাণাং মন্ত্রালোচনম্॥ 1 ॥

 -   -  

1-37-0 (1710) 
সৌতিরুবাচ। 1-37-0 (173) 
মাতুঃ সকাশাত্তং শাপং শ্রুৎবা বৈ পন্নগোত্তমঃ।
বাসুকিশ্চিন্তয়ামাস শাপোঽয়ং ন ভবেৎকথম্॥ 1-37-1 (1711) 
ততঃ স মন্ত্রয়ামাস ভ্রাতৃভিঃ সহ সর্বশঃ।
ঐরাবতপ্রভৃতিভিঃ সর্বৈর্ধর্মপরায়ণৈঃ॥ 1-37-2 (1712) 
বাসুকিরুবাচ। 1-37-3 (174) 
অয়ং শাপো যথোদ্দিষ্টো বিদিতং বস্তথাঽনঘাঃ।
তস্য শাপস্য মোক্ষার্থং মন্ত্রয়িৎবা যতামহে॥ 1-37-3 (1713) 
সর্বেষামেব শাপানাং প্রতিঘাতো হি বিদ্যতে।
ন তু মাত্রাঽভিশপ্তানাং মোক্ষঃ ক্বচন বিদ্যতে॥ 1-37-4 (1714) 
অব্যযস্যাপ্রমেয়স্য সত্যস্য চ তথাগ্রতঃ।
শপ্তা ইত্যেব মে শ্রুৎবা জায়তে হৃদি বেপথুঃ॥ 1-37-5 (1715) 
নূনং সর্ববিনাশোঽয়মস্মাকং সমুপাগতঃ।
`শাপঃ সৃষ্টো মহাঘোরো মাত্রা খল্ববিনীতয়া। 
ন হ্যেতাং সোঽব্যযো দেবঃ শপত্নীং প্রত্যষেধয়ৎ॥  1-37-6 (1716) 
তস্মাৎসংমন্ত্রয়ামোঽদ্য ভুজঙ্গানামনাময়ম্।
যথা ভবেদ্ধি সর্বেষাং মা নঃ কালোঽত্যগাদয়ম্॥ 1-37-7 (1717) 
সর্ব এব হি নস্তাবদ্বুদ্ধিমন্তো বিচক্ষণাঃ।
অপি মন্ত্রয়মাণা হি হেতুং পশ্যাম মোক্ষণে॥ 1-37-8 (1718) 
যথা নষ্টং পুরা দেবা গূঢমগ্নিং গুহাগতম্।
যথা স যজ্ঞো ন ভবেদ্যথা বাঽপি পরাভবঃ। 
জনমেজয়স্য সর্পাণাং বিনাশকরণায় বৈ॥  1-37-9 (1719) 
সৌতিরুবাচ। 1-37-10 (175) 
তথেত্যুক্ৎবা ততঃ সর্বে কাদ্রবেয়াঃ সমাগতাঃ।
সময়ং চকিরে তত্র মন্ত্রবুদ্ধিবিশারদাঃ॥ 1-37-10 (1720) 
একে তত্রাব্রুবন্নাগা বয়ং ভূৎবা দ্বিজর্ষভাঃ।
জনমেজয়ং তু ভিক্ষামো যজ্ঞস্তে ন ভবেদিতি॥ 1-37-11 (1721) 
অপরে ৎবব্রুবন্নাগাস্তত্র পণ্ডিতমানিনঃ।
মন্ত্রিণোঽস্য বয়ং সর্বে ভবিষ্যামঃ সুসংমতাঃ॥ 1-37-12 (1722) 
স নঃ প্রক্ষ্যতি সর্বেষু কার্যেষ্বর্থবিনিশ্চয়ম্।
তত্র বুদ্ধিং প্রদাস্যামো যথা যজ্ঞো নিবর্ৎস্যতি॥ 1-37-13 (1723) 
স নো বহুমতান্রাজা বুদ্ধ্যা বুদ্ধিমতাং বরঃ।
যজ্ঞার্থং প্রক্ষ্যতি ব্যক্তং নেতি বক্ষ্যামহে বয়ম্॥ 1-37-14 (1724) 
দর্শয়ন্তো বহূন্দোষান্প্রেত্য চেহ চ দারুণান্।
হেতুভিঃ কারণৈশ্চৈব যথা যজ্ঞো ভবেন্ন সঃ॥ 1-37-15 (1725) 
অথবা য উপাধ্যায়ঃ ক্রতোস্তস্য ভবিষ্যতি।
সর্পসত্রবিধানজ্ঞো রাজকার্যহিতে রতঃ॥ 1-37-16 (1726) 
তং গৎবা দশতাং কশ্চিদ্ভুজঙ্গঃ স মরিষ্যতি।
তস্মিন্মৃতে যজ্ঞকারে ক্রতুঃ স ন ভবিষ্যতি॥ 1-37-17 (1727) 
যে চান্যে সর্পসত্রজ্ঞা ভবিষ্যন্ত্যস্য চর্ৎবিজঃ।
তাংশ্চ সর্বান্দশিষ্যামঃ কৃতমেবং ভবিষ্যতি॥ 1-37-18 (1728) 
অপরে ৎবব্রুবন্নাগা ধর্মাত্মানো দয়ালবঃ।
অবুদ্ধিরেষা ভবতাং ব্রহ্মহত্যা ন শোভনম্॥ 1-37-19 (1729) 
সম্যক্সদ্ধর্মমূলা বৈ ব্যসনে শান্তিরুত্তমা।
অধর্মোত্তরতা নাম কৃৎস্নং ব্যাপাদয়েজ্জগৎ॥ 1-37-20 (1730) 
অপরে ৎবব্রুবন্নাগাঃ সমিদ্ধং জাতবেদসম্।
বর্ষৈর্নির্বাপয়িষ্যামো মেঘা ভূৎবা সবিদ্যুতঃ॥ 1-37-21 (1731) 
স্রুগ্ভাণ্ডং নিশি গৎবা চ অপরে ভুজগোত্তমাঃ।
প্রমত্তানাং হরন্ৎবাশু বিঘ্ন এবং ভবিষ্যতি॥ 1-37-22 (1732) 
যজ্ঞে বা ভুজগাস্তস্মিঞ্শতশোঽথ সহস্রশঃ।
জনান্দশন্তু বৈ সর্বে নৈবং ত্রাসো ভবিষ্যতি॥ 1-37-23 (1733) 
অথবা সংস্কৃতং ভোজ্যং দূষয়ন্তু ভুজঙ্গমাঃ।
স্বেন মূত্রপুরীষেণ সর্বভোজ্যবিনাশিনা॥ 1-37-24 (1734) 
অপরে ৎবব্রুবংস্তত্র ঋৎবিজোঽস্য ভবামহে।
যজ্ঞবিঘ্নং করিষ্যামো দক্ষিণা দীয়তামিতি॥ 1-37-25 (1735) 
বশ্যতাং চ গতোঽসৌ নঃ করিষ্যতি যথেপ্সিতম্।
অপরে ৎবব্রুবংস্তত্র জলে প্রক্রীডিতং নৃপম্॥ 1-37-26 (1736) 
গৃহমানীয় বধ্নীমঃ ক্রতুরেবং ভবেন্ন সঃ।
অপরে ৎবব্রুবংস্তত্র নাগাঃ পণ্ডিতমানিনঃ॥ 1-37-27 (1737) 
দশামস্তং প্রগৃহ্যাশু কৃতপেবং ভবিষ্যতি।
ছিন্নং মূলমনর্থানাং মৃতে তস্মিন্ভবিষ্যতি॥ 1-37-28 (1738) 
এষা নো নৈষ্ঠিকী বুদ্ধিঃ সর্বেষামীক্ষণশ্রবঃ।
অথ যন্মন্যসে রাজন্দ্রুতং তৎসংবিধীয়তাম্॥ 1-37-29 (1739) 
ইত্যুক্ৎবা সমুদৈক্ষন্ত বাসুকিং পন্নগোত্তমম্।
বাসুকিশ্চাপি সংচিন্ত্য তানুবাচ ভুজঙ্গমান্॥ 1-37-30 (1740) 
নৈষা বো নৈষ্ঠিকী বুদ্ধির্মতা কর্তুং ভুজঙ্গমাঃ।
সর্বেষামেব মে বুদ্ধিঃ পন্নগানাং ন রোচতে॥ 1-37-31 (1741) 
কিং তত্র সংবিধাতব্যং ভবতাং স্যাদ্ধিতং তু যৎ।
শ্রেয়ঃ প্রসাদনং মন্যে কশ্যপশ্য মহাত্মনঃ॥ 1-37-32 (1742) 
জ্ঞাতিবর্গস্য সৌহার্দাদাত্মনশ্চ ভুজঙ্গমাঃ।
ন চ জানাতি মে বুদ্ধিঃ কিংচিৎকর্তুং বচো হিবঃ॥ 1-37-33 (1743) 
ময়া হীদং বিধাতব্যং ভবতাং যদ্ধিতং ভবেৎ।
অনেনাহং ভৃশং তপ্যে গুণদোষৌ মদাশ্রয়ৌ॥ ॥ 1-37-34 (1744) 
 
ইতি শ্রীমন্মহাভারতে আদিপর্বণি আস্তীকপর্বণি সপ্তত্রিংশোঽধ্যায়ঃ॥ 37 ॥

 -   -  

1-37-5 সত্যস্য সত্যলোকাধিপতের্ব্রহ্মণঃ॥ 1-37-10 মন্ত্রবুদ্ধিবিশারদাঃ নীতিনিশ্চয়নিপুণাঃ॥ 1-37-13 নিবর্ৎস্যতি নিবৃত্তো ভবিষ্যতি॥ 1-37-18 কৃতং প্রতিকৃতম্॥ 1-37-20 ব্যসনে আপদি শান্তিঃ আপন্নাশঃ। সদ্ধর্মমূলা সতাং ধর্মো দেবব্রাহ্মণপ্রার্থনা তন্মূলা॥ 1-37-29 নৈষ্ঠিকী আত্যন্তিকী। ঈক্ষণমেব শ্রবঃ শ্রোত্রং যস্য স তথাভূত হে বাসুকে॥ 1-37-31 জ্ঞাতিরক্ষানাশনিমিত্তৌ গুণদোষৌ মদাশ্রয়ৌ জ্যেষ্ঠৎবান্মমেত্যর্থঃ॥ সপ্তত্রিংশোঽধ্যায়ঃ॥ 37 ॥



আদিপর্ব - অধ্যায় 038

॥ শ্রীঃ ॥

1.38. অধ্যায়ঃ 038 

 -   -  

এলাপত্রভাষণম্॥ 1 ॥ দেবব্রহ্মসংবাদমুখেনাস্তীকোৎপত্তিকথনম্॥ 2 ॥

 -   -  

1-38-0 (1745) 
সৌতিরুবাচ। 1-38-0 (176) 
সর্পাণাং তু বচঃ শ্রুৎবা সর্বেষামিতি চেতি চ।
বাসুকেশ্চ বচঃ শ্রুৎবা এলাপত্রোঽব্রবীদিদম্॥ 1-38-1 (1746) 
`প্রাগেব দর্শিতা বুদ্ধির্ময়ৈষা ভুজগোত্তমাঃ।
হেয়েতি যদি বো বুদ্ধিস্তবাপি চ তথা প্রভো॥ 1-38-2 (1747) 
অস্তু কামং মভাদ্যাপি বুদ্ধিঃ স্মরণমাগতা।
তাং শৃণুধ্বং প্রবক্ষ্যামি যাথাতথ্যেন পন্নগাঃ॥'  1-38-3 (1748) 
ন স যজ্ঞো ন ভবিতা ন স রাজা তথাবিধঃ।
জনমেজয়ঃ পাণ্ডবেয়ো যতোঽস্মাকং মহদ্ভয়ম্॥ 1-38-4 (1749) 
দৈবেনোপহতো রাজন্যো ভবেদিহ পূরুষঃ।
স দৈবমেবাশ্রয়েত নান্যত্তত্র পরায়ণম্॥ 1-38-5 (1750) 
তদিদং চৈবমস্মাকং ভয়ং পন্নগসত্তমাঃ।
দৈবমেবাশ্রয়ামোঽত্র শৃণুধ্বং চ বচো মম॥ 1-38-6 (1751) 
অহং শাপে সমুৎসৃষ্টে সমশ্রৌষং বচস্তদা।
মাতুরুৎসঙ্গমারূঢো ভয়াৎপন্নগসত্তমাঃ। 
দেবানাং পন্নগশ্রেষ্ঠাস্তীক্ষ্ণাস্তীক্ষ্ণ ইতি প্রভো॥  1-38-7 (1752) 
`শাপদুঃখাগ্নিতপ্তানাং পন্নগানামনাময়ম্।
কৃপয়া পরয়াঽঽবিষ্টাঃ প্রার্থয়ন্তো দিবৌকসঃ॥'  1-38-8 (1753) 
দেবা ঊচুঃ। 1-38-9 (177) 
কা হি লব্ধ্বা প্রিয়ান্পুত্রাঞ্শপেদেবং পিতামহ।
ঋতে কদ্রূং তীক্ষ্ণরূপাং দেবদেব তবাগ্রতঃ॥ 1-38-9 (1754) 
তথেতি চ বচস্তস্যাস্ৎবয়াপ্যুক্তং পিতামহ।
ইচ্ছাম এতদ্বিজ্ঞাতুং কারণং যন্ন বারিতা॥ 1-38-10 (1755) 
ব্রহ্মোবাচ। 1-38-11 (178) 
বহবঃ পন্নগাস্তীক্ষ্ণা ঘোররূপা বিষোল্বণাঃ।
প্রজানাং হিতকামোঽহং ন চ বারিতবাংস্তদা॥ 1-38-11 (1756) 
যে দন্দশূকাঃ ক্ষুদ্রাশ্চ পাপাচারা বিষোল্বণাঃ।
তেষাং বিনাশো ভবিতা ন তু যে ধর্মচারিণঃ॥ 1-38-12 (1757) 
যন্নিমিত্তং চ ভবিতা মোক্ষস্তেষাং মহাভয়াৎ।
পন্নগানাং নিবোধধ্বং তস্মিন্কালে সমাগতে॥ 1-38-13 (1758) 
যায়াবরকুলে ধীমান্ভবিষ্যতি মহানৃষিঃ।
জরৎকারুরিতি খ্যাতস্তপস্বী নিয়তেন্দ্রিয়ঃ॥ 1-38-14 (1759) 
তস্য পুত্রো জরৎকারোর্ভবিষ্যতি তপোধনঃ।
আস্তীকো নাম যজ্ঞং স প্রতিষেৎস্যতি তং তদা। 
তত্র মোক্ষ্যন্তি ভুজগা যে ভবিষ্যন্তি ধার্মিকাঃ॥  1-38-15 (1760) 
দেবা ঊচুঃ। 1-38-16 (179) 
স মুনিপ্রবরো ব্রহ্মঞ্জরৎকারুর্মহাতপাঃ।
কস্যাং পুত্রং মহাত্মানং জনয়িষ্যতি বীর্যবান্॥ 1-38-16 (1761) 
ব্রহ্মোবাচ। 1-38-17 (180) 
`বাসুকের্ভগিনী কন্যা সমুৎপন্না সুশোভনা।
তস্মৈ দাস্যতি তাং কন্যাং বাসুকির্ভুজগোত্তমঃ॥ 1-38-17 (1762) 
তস্যাং জনয়িতা পুত্রং বেদবেদাঙ্গপারগম্।'
সনামায়াং সনামা স কন্যায়াং দ্বিজসত্তমঃ॥  1-38-18 (1763) 
এলাপত্র উবাচ। 1-38-19 (181) 
এবমস্ৎবিতি তং দেবাঃ পিতামহমথাব্রুবন্।
উৎক্বৈবং বচনং দেবান্বিরিঞ্চিস্ত্রিদিবং যয়ৌ॥ 1-38-19 (1764) 
সোঽহমেবং প্রপশ্যামি বাসুকে ভগিনী তব।
জরৎকারুরিতি খ্যাতা তাং তস্মৈ প্রতিপাদয়॥ 1-38-20 (1765) 
ভৈক্ষবদ্ভিক্ষমাণায় নাগানাং ভয়শান্তয়ে।
ঋষয়ে সুব্রতায়ৈনামেষ মোক্ষঃ শ্রুতো ময়া॥ ॥ 1-38-21 (1766) 
 
ইতি শ্রীমন্মহাভারতে আদিপর্বণি আস্তীকপর্বণি অষ্টত্রিংশোঽধ্যায়ঃ॥ 38 ॥

 -   -  

1-38-1 ইতিচেতিচেতি তত্তদ্বচনাভিনয়প্রদর্শনম্॥ 1-38-4 ন ভবিতেতি ন ভবিতৈবেত্যর্থঃ। ন তথাবিধঃ যস্য রাষ্ট্রমৃৎবিজঃ স্বরূপ বা দ্রষ্টুং শক্যং তাদৃশো ন ভবতি মন্ত্রবীর্যসংপন্নৎবাৎ॥ 1-38-7 তীক্ষ্ণাস্তীক্ষ্ণাঃ অত্যন্তং তীক্ষ্ণাঃ স্ত্রিয় ইতি শেষঃ॥ 1-38-12 দন্দশূকাঃ দংশনশীলাঃ। ক্ষুদ্রাঃ অল্পেপি নিমিত্তে প্রাণগ্রাহকাঃ॥ অষ্টত্রিংশোঽধ্যায়ঃ॥ 38 ॥



আদিপর্ব - অধ্যায় 039

॥ শ্রীঃ ॥

1.39. অধ্যায়ঃ 039 

 -   -  

এলাপত্রোপদেশেন বাসুকিভগিন্যা জরৎকার্বা রক্ষণম্॥ 1 ॥

 -   -  

1-39-0 (1767) 
সৌতিরুবাচ। 1-39-0 (182) 
এলাপত্রবচঃ শ্রুৎবা তে নাগা দ্বিজসত্তম।
সর্বে প্রহৃষ্টমনসঃ সাধুসাধ্বিত্যপূজয়ন্॥ 1-39-1 (1768) 
ততঃপ্রভৃতি তাং কন্যাং বাসুকিঃ পর্যরক্ষত।
জরৎকারুং স্বসারং বৈ পরং হর্ষমবাপ চ॥ 1-39-2 (1769) 
ততো নাতিমহান্কালঃ সমতীত ইবাভবৎ।
অথ দেবাসুরাঃ `সর্বে মমন্থুর্বরুণালয়ম্॥ 1-39-3 (1770) 
তত্র নেত্রমভূন্নাগো বাসুকির্বলিনাং বরঃ।
সমাপ্যৈব চ তৎকর্ম পিতামহমুপাগমন্॥ 1-39-4 (1771) 
দেবা বাসুকিনা সার্ধং পিতামহমথাব্রুবন্।
ভগবঞ্শাপভীতোঽয়ং বাসুকিস্তপ্যতে ভৃশম্॥ 1-39-5 (1772) 
অস্যৈতন্মানসং শল্যং সমুদ্ধর্তুং ৎবমর্হসি।
জনন্যাঃ শাপজং দেব জ্ঞাতীনাং হিতমিচ্ছতঃ॥ 1-39-6 (1773) 
হিতো হ্যযং সদাস্মকং প্রিয়কারী চ নাগরাট্।
প্রসাদং কুরু দেবেশ শময়াস্য মনোজ্বরম্॥ 1-39-7 (1774) 
ব্রহ্মোবাচ। 1-39-8 (183) 
ময়ৈব তদ্বিতীর্ণং বৈ বচনং মনসাঽমরাঃ।
এলাপত্রেণ নাগেন যদস্যাভিহিতং পুরা॥ 1-39-8 (1775) 
তৎকরোৎবেষ নাগেন্দ্রঃ প্রাপ্তকালং বচঃ স্বয়ম্।
বিনশিষ্যন্তি যে পাপা ন তু যে ধর্মচারিণঃ॥ 1-39-9 (1776) 
উৎপন্নঃ স জরৎকারুস্তপস্যুগ্রে রতো দ্বিজঃ।
তস্যৈষ ভগিনীং কালে জরৎকারুং প্রয়চ্ছতু॥ 1-39-10 (1777) 
এলাপত্রেণ যৎপ্রোক্তং বচনং ভুজগেন হ।
পন্নগানাং হিতং দেবাস্তত্তথা ন তদন্যথা॥ 1-39-11 (1778) 
সৌতিরুবাচ। 1-39-12 (184) 
এতচ্ছ্রুৎবা তু নাগেন্দ্রঃ পিতামহবচস্তদা।
সংদিশ্য পন্নগান্সর্বান্বাসুকিঃ শাপমোহিতঃ॥ 1-39-12 (1779) 
স্বসারমুদ্যম্য তদা জরৎকারুমৃষিং প্রতি।
সর্পান্বহূঞ্জরৎকারৌ নিত্যযুক্তান্সমাদধৎ॥ 1-39-13 (1780) 
জরৎকারুর্যদা ভার্যামিচ্ছেদ্বরয়িতুং প্রভুঃ।
শীঘ্রমেত্য তদাঽঽখ্যেয়ং তন্নঃ শ্রেয়ো ভবিষ্যতি॥ ॥ 1-39-14 (1781) 
 
ইতি শ্রীমনমহাভারতে আদিপর্বণি আস্তীকপর্বণি একোনচৎবারিংশোঽধ্যায়ঃ॥ 39 ॥

 -   -  

1-39-4 নেত্রং রজ্জুঃ॥ 1-39-13 জরৎকারৌ জরৎকারুঋষিনিমিত্তং। তদন্বেষণায়েত্যর্থঃ॥ একোনচৎবারিংশোঽধ্যায়ঃ॥ 39 ॥



আদিপর্ব - অধ্যায় 040

॥ শ্রীঃ ॥

1.40. অধ্যায়ঃ 040 

 -   -  

জরৎকারুনামব্যুৎপত্তিকথনম্॥ 1 ॥ শৌনকস্য সৌতিং প্রতি আস্তীকোৎপত্তিপ্রশ্নঃ॥ 2 ॥ প্রসঙ্গেন পরীক্ষিন্মৃগয়াকথনম্॥ 3 ॥ পরীক্ষিতা শমীকস্কন্ধে মৃতসর্পনিধানম্॥ 4 ॥

 -   -  

1-40-0 (1782) 
শৌনক উবাচ। 1-40-0 (185) 
জরৎকারুরিতি খ্যাতো যস্ৎবয়া সূতনন্দন।
ইচ্ছামি তদহং শ্রোতুং ঋষেস্তস্য মহাত্মনঃ॥ 1-40-1 (1783) 
কিং কারণং জরৎকারোর্নামৈতৎপ্রথিতং ভুবি।
জরৎকারুনিরুক্তিং ৎবং যথাবদ্বক্তুমর্হসি॥ 1-40-2 (1784) 
সৌতিরুবাচ। 1-40-3 (186) 
জরেতি ক্ষয়মাহুর্বৈ দারুণং কারুসংজ্ঞিতম্।
শরীরং কারু তস্যাসীত্তৎস ধীমাঞ্শনৈঃশনৈঃ॥ 1-40-3 (1785) 
ক্ষপয়ামাস তীব্রেণ তপসেত্যত উচ্যতে।
জরৎকারুরিতি ব্রহ্মন্বাসুকের্ভগিনী তথা॥ 1-40-4 (1786) 
এবমুক্তস্তু ধর্মাত্মা শৌনকঃ প্রাহসত্তদা।
উগ্রশ্রবসমামন্ত্র্য উপপন্নমিতি ব্রুবন্॥ 1-40-5 (1787) 
শৌনক উবাচ। 1-40-6 (187) 
উক্তং নাম যথা পূর্বং সর্বং তচ্ছ্রুতবানহম্।
যথা তু জাতো হ্যাস্তীক এতদিচ্ছামি বেদিতুম্। 
তচ্ছ্রুৎবা বচনং তস্য সৌতিঃ প্রোবাচ শাস্ত্রতঃ॥  1-40-6 (1788) 
সৌতিরুবাচ। 1-40-7 (188) 
সংদিশ্য পন্নগান্সর্বান্বাসুকিঃ সুসমাহিতঃ।
স্বসারমুদ্যম্য তদা জরৎকারুমৃষিং প্রতি॥ 1-40-7 (1789) 
অথ কালস্য মহতঃ স মুনিঃ সংশিতব্রতঃ।
তপস্যভিরতো ধীমান্স দারান্নাভ্যকাঙ্ক্ষত॥ 1-40-8 (1790) 
স তূর্ধ্বরেতাস্তপসি প্রসক্তঃ
স্বাধ্যায়বান্বীতভয়ঃ কৃতাত্মা। 
চচার সর্বাং পৃথিবীং মহাত্মা
ন চাপি দারান্মনসাধ্যকাঙ্ক্ষৎ॥  1-40-9 (1791) 
ততোঽপরস্মিন্সংপ্রাপ্তে কালে কস্মিংশ্চিদেব তু।
পরিক্ষিন্নাম রাজাসীদ্ব্রহ্মন্কৌরববংশজঃ॥ 1-40-10 (1792) 
যথা পাণ্ডুর্মহাবাহুর্ধনুর্ধরবরো যুধি।
বভূব মৃগয়াশীলঃ পুরাস্য প্রপিতামহঃ॥ 1-40-11 (1793) 
`তথা বিখ্যাতবাঁল্লোকে পরীক্ষিদভিমন্যুজঃ।'
মৃগান্বিধ্যন্বরাহাংশ্চ তরক্ষূন্মহিষাংস্তথা। 
অন্যাংশ্চ বিবিধান্বন্যাংশ্চচার পৃথিবীপতিঃ॥  1-40-12 (1794) 
স কদাচিন্মৃগং বিদ্ধ্বা বাণেনানতপর্বণা।
পৃষ্ঠতো ধনুরাদায় সসার গহনে বনে॥ 1-40-13 (1795) 
যথৈব ভগবান্রুদ্রো বিদ্ধ্বা যজ্ঞমৃগং দিবি।
অন্বগচ্ছদ্ধনুষ্পাণিঃ পর্যন্বেষ্টুমিতস্ততঃ॥ 1-40-14 (1796) 
ন হি তেন মৃগো বিদ্ধো জীবন্গচ্ছতি বৈ বনে।
পূর্বরূপং তু তত্তূর্ণং তস্যাসীৎস্বর্গতিং প্রতি॥ 1-40-15 (1797) 
পরিক্ষিতো নরেন্দ্রস্য বিদ্ধো যন্নষ্টবান্মৃগঃ।
দূরং চাপহৃতস্তেন মৃগেণ স মহীপতিঃ॥ 1-40-16 (1798) 
পরিশ্রান্তঃ পিপাসার্ত আসসাদ মুনিং বনে।
গবাং প্রচারেষ্বাসীনং বৎসানাং মুখনিঃসৃতম্॥ 1-40-17 (1799) 
ভূয়িষ্ঠমুপয়ুঞ্জানং ফেনমাপিবতাং পয়ঃ।
তমভিদ্রুত্য বেগেন স রাজা সংশিতব্রতম্॥ 1-40-18 (1800) 
অপৃচ্ছদ্ধনুরুদ্যম্য তং মুনিং ক্ষুচ্ছ্রমান্বিতঃ।
ভোভো ব্রহ্মন্নহং রাজা পরীক্ষিদভিমন্যুজঃ॥ 1-40-19 (1801) 
ময়া বিদ্ধো মৃগো নষ্টঃ কচ্চিত্তং দৃষ্টবানসি।
স মুনিস্তং তু নোবাচ কিংচিন্মৌনব্রতে স্থিতঃ॥ 1-40-20 (1802) 
তস্য স্কন্ধে মৃতং সর্পং ক্রুদ্ধো রাজা সমাসজৎ।
সমুৎক্ষিপ্য ধনুষ্কোট্যা স চৈনং সমুপৈক্ষত॥ 1-40-21 (1803) 
ন স কিংচিদুবাচৈনং শুভং বা যদি বাঽশুভম্।
স রাজা ক্রোধমুৎসৃজ্য ব্যথিতস্তং তথাগতম্। 
দৃষ্ট্বা জগাম নগরমৃষিস্ৎবাসীত্তথৈব সঃ॥  1-40-22 (1804) 
ন হি তং রাজশার্দূলং ক্ষমাশীলো মহামুনিঃ।
স্বধর্মনিরতং ভূপং সমাক্ষিপ্তোঽপ্যধর্ষয়ৎ॥ 1-40-23 (1805) 
ন হি তং রাজশার্দূলস্তথা ধর্মপরায়ণম্।
জানাতি ভরতশ্রেষ্ঠস্তত এনমধর্ষয়ৎ॥ 1-40-24 (1806) 
তরুণস্তস্য পুত্রোঽভূত্তিগ্মতেজা মহাতপাঃ।
শৃঙ্গী নাম মহাক্রোধো দুষ্পসাদোমহাব্রতঃ॥ 1-40-25 (1807) 
স দেবং পরমাসীনং সর্বভূতহিতে রতম্।
ব্রহ্মাণমুপতস্থে বৈ কালে কালে সুংসয়তঃ॥ 1-40-26 (1808) 
সতেন সমনুজ্ঞাতো ব্রহ্মণা গৃহমেয়িবান্।
সখ্যোক্তঃ ক্রীডমানেন স তত্র হসতা কিল॥ 1-40-27 (1809) 
সংরম্ভাৎকোপনোঽতীব বিষকল্পো মুনেঃ সুতঃ।
উদ্দিশ্য পিতরং তস্য যচ্ছ্রুৎবা রোষমাহরৎ। 
ঋষিপুত্রেণ নর্মার্থে কৃশেন দ্বিজসত্তম॥  1-40-28 (1810) 
কৃশ উবাচ। 1-40-29 (189) 
তেজস্বিনস্তব পিতা তথৈব চ তপস্বিনঃ।
শবং স্কন্ধেন বহতি মা শৃঙ্গিন্গর্বিতো ভব॥ 1-40-29 (1811) 
ব্যাহরৎস্বৃষিপুত্রেষু মা স্ম কিংচিদ্বচো বদ।
অস্মদ্বিধেষু সিদ্ধেষু ব্রহ্মবিৎসু তপস্বিষু॥ 1-40-30 (1812) 
ক্ব তে পুরুষমানিৎবং ক্ব তে বাচস্তথাবিধাঃ।
দর্পজাঃ পিতরং দ্রষ্টা যস্ৎবং শবধরং তথা॥ 1-40-31 (1813) 
পিত্রা চ তব তৎকর্ম নানুরূপমিবাত্মনঃ।
কৃতং মুনিজনশ্রেষ্ঠ যেনাহং ভৃশদুঃখিতঃ॥ ॥ 1-40-32 (1814) 
 
ইতি শ্রীমন্মহাভারতে আদিপর্বণি আস্তীকপর্বণি চৎবারিংশোঽধ্যায়ঃ॥ 40 ॥

 -   -  

1-40-3 কারু কামাদ্যুপদ্রবমূলৎবাদ্দারুণং শরীরং জরয়তি ক্ষপয়তীতি জরৎকারুরিতি নির্বচনম্॥ 1-40-4 তথা তাদৃস্যেব॥ 1-40-5 প্রাহসৎ অতিজীর্ণয়োরপি ব্রহ্মচর্যবিনাশঃ প্রসক্ত ইত্যাশ্চর্যং মৎবেতি ভাবঃ। আমন্ত্র্য হেউগ্রশ্রব ইতি সংবোধ্য। উপপন্নং যুক্তং যত্তুল্যবয়োরূপয়োর্বিবাহ ইতি ভাবঃ॥ 1-40-15 তৎ মৃগস্যাদর্শনং। পূর্বরূপং কারণম্॥ 1-40-17 প্রচারেষু গোষ্ঠেষু॥ 1-40-18 উপয়ুঞ্জানং ভক্ষয়ন্তম্। পয়ঃ আপিবতাং বৎসানামিতি পূর্বেণান্বয়ঃ॥ 1-40-21 সমাসজৎ আরোপয়ামাস॥ চৎবারিংশোঽধ্যায়ঃ॥ 40 ॥



আদিপর্ব - অধ্যায় 041

॥ শ্রীঃ ॥

1.41. অধ্যায়ঃ 041 

 -   -  

মুনিপুত্রাচ্ছৃঙ্গিণঃ পরীক্ষিতঃ শাপঃ॥ 1 ॥

 -   -  

1-41-0 (1815) 
সৌতিরুবাচ। 1-41-0 (190) 
এবমুক্তঃ স তেজস্বী শৃঙ্গী কোপসমন্বিতঃ।
মৃতধারং গুরুং শ্রুৎবা পর্যতপ্যত মন্যুনা॥ 1-41-1 (1816) 
স ত কৃশমক্ষিপ্রেক্ষ্য সূনৃতাং বাচমুৎসৃজন্।
অপৃচ্ছত্তং কথং তাতঃ `সর্বভূতহিতে রতঃ॥ 1-41-2 (1817) 
অনন্যচেতাঃ সততং বিষ্ণুং দবেমতোষয়ৎ।
বন্যান্নভোজী সততং মুনির্মৌনব্রতে স্থিতঃ। 
এবংভূতঃ স তেজস্বী' স মেঽদ্য মৃতধারকঃ॥  1-41-3 (1818) 
কৃশ উবাচ। 1-41-4 (191) 
রাজ্ঞা পরিক্ষিতা তাত মৃগয়াং পরিধাবতা।
অবসক্তঃ পিতুস্তেঽদ্য মৃতঃ স্কন্ধে ভুজঙ্গমঃ॥ 1-41-4 (1819) 
শৃঙ্গ্যুবাচ। 1-41-5 (192) 
কিং মে পিত্রা কৃতং তস্য রাজ্ঞোঽনিষ্টং দুরাত্মনঃ।
ব্রূহি তৎকৃশ তত্ৎবেন পশ্য মে তপসো বলম্॥ 1-41-5 (1820) 
কৃশ উবাচ। 1-41-6 (193) 
স রাজা মৃগয়াং যাতঃ পরিক্ষিদভিমন্যুজঃ।
সসার মৃগমেকাকী বিদ্ধ্বা বাণেন শীঘ্রগম্॥ 1-41-6 (1821) 
ন চাপশ্যন্মৃগং রাজা চরংস্তস্মিন্মহাবনে।
পিতরং তে স দৃষ্ট্বৈব পপ্রচ্ছানভিভাষিণম্॥ 1-41-7 (1822) 
তং স্থাণুভূতং তিষ্ঠন্তং ক্ষুৎপিপাসাশ্রমাতুরঃ।
পুনঃপুনর্মৃগং নষ্টং প্রপচ্ছ পিতরং তব॥ 1-41-8 (1823) 
স চ মৌনব্রতোপেতো নৈব তং প্রত্যভাষত।
তস্য রাজা ধনুষ্কোট্যা সর্পং স্কন্ধে সমাসজৎ॥ 1-41-9 (1824) 
শৃঙ্গিংস্তব পিতা সোঽপি তথৈবাস্তে যতব্রতঃ।
সোঽপি রাজা স্বনগরং প্রস্থিতো গজসাহ্বয়ম্॥ 1-41-10 (1825) 
সৌতিরুবাচ। 1-41-11 (194) 
শ্রুৎবৈবমৃষিপুত্রস্তু শবং স্কন্ধে প্রতিষ্ঠিতম্।
কোপসংরক্তনয়নঃ প্রজ্বলন্নিব মন্যুনা॥ 1-41-11 (1826) 
আবিষ্টঃ স হি কোপেন শশাপ নৃপতিং তদা।
বার্যুপস্পৃশ্য তেজস্বী ক্রোধবেগবলাৎকৃতঃ॥ 1-41-12 (1827) 
শৃঙ্গ্যুবাচ। 1-41-13 (195) 
যোঽসৌ বৃদ্ধস্য তাতস্য তথা কৃচ্ছ্রগতস্য হ।
স্কন্ধে মৃতং সমাস্রাক্ষীৎপন্নগং রাজকিল্বিষী॥ 1-41-13 (1828) 
তং পাপমতিসংক্রুদ্ধস্তক্ষকঃ পন্নগেশ্বরঃ।
আশীবিষস্তিগ্মতেজা মদ্বাক্যবলচোদিতঃ॥ 1-41-14 (1829) 
সপ্তরাত্রাদিতো নেতা যমস্য সদনং প্রতি।
দ্বিজানামবমন্তারং কুরূণাময়শস্করম্॥ 1-41-15 (1830) 
সৌতিরুবাচ। 1-41-16 (196) 
ইতি শপ্ৎবাতিসংক্রুদ্ধঃ শৃঙ্গী পিতরমভ্যগাৎ।
আসীনং গ্রোব্রজে তস্মিন্বহন্তং শবপন্নগম্॥ 1-41-16 (1831) 
স তমলক্ষ্য পিতরং শৃঙ্গী স্কন্ধগতেন বৈ।
শবেন ভুজগেনাসীদ্ভূয়ঃ ক্রোধসমাকুলঃ॥ 1-41-17 (1832) 
দুঃখাচ্চাশ্রূণি মুমুচে পিতরং চেদমব্রবীৎ।
শ্রুৎবেমাং ধর্ষণাং তাত তব তেন দুরাত্মনা॥ 1-41-18 (1833) 
রাজ্ঞা পরিক্ষিতা কোপাদশপং তমহং নৃপম্।
যথার্হতি স এবোগ্রং শাপং কুরুকুলাধমঃ। 
সপ্তমেঽহনি তং পাপং তক্ষকঃ পন্নগোত্তমঃ॥  1-41-19 (1834) 
বৈবস্বতস্য সদনং নেতা পরমদারুণম্।  1-41-20 (1835) 
সৌতিরুবাচ।
তমব্রবীৎপিতা ব্রহ্মংস্তথা কোপসমন্বিতম্॥  1-41-20 (197) 
শমীক উবাচ। 1-41-21 (198) 
ন মে প্রিয়ং কৃতং তাত নৈষ ধর্মস্তপস্বিনাম্।
বয়ং তস্য নরেন্দ্রস্য বিষয়ে নিবসামহে॥ 1-41-21 (1836) 
ন্যায়তো রক্ষিতাস্তেন তস্য পাপং ন রোচয়ে।
সর্বথা বর্তমানস্য রাজ্ঞো হ্যস্মদ্বিধৈঃ সদা॥ 1-41-22 (1837) 
ক্ষন্তব্যং পুত্র ধর্মো হি হতো হন্তি ন সংশয়ঃ।
যদি রাজা ন সংরক্ষেৎপীডা নঃ পরমা ভবেৎ॥ 1-41-23 (1838) 
ন শক্নুয়াম চরিতুং ধর্মং পুত্র যথাসুখম্।
রক্ষমাণা বয়ং তাত রাজভির্ধর্মদৃষ্টিভিঃ॥ 1-41-24 (1839) 
চরামো বিপুলং ধর্মং তেষাং ভাগোঽস্তি ধর্মতঃ।
সর্বথা বর্তমানস্য রাজ্ঞঃ ক্ষন্তব্যমেব হি॥ 1-41-25 (1840) 
পরিক্ষিত্তু বিশেষেণ যথাঽস্য প্রপিতামহঃ।
রক্ষত্যস্মাংস্তথা রাজ্ঞা রক্ষিতব্যাঃ প্রজা বিভো॥ 1-41-26 (1841) 
অরাজকে জনপদে দোষা জায়ন্তি বৈ সদা।
উদ্বৃত্তং সততং লোকং রাজা দণ্ডেন শাস্তি বৈ॥ 1-41-27 (1842) 
দণ্ডাৎপ্রতিভয়ং ভূয়ঃ শান্তিরুৎপদ্যতে তদা।
নোদ্বিগ্নশ্চরতে ধর্মং নোদ্বিগ্নশ্চরতে ক্রিয়াম্॥ 1-41-28 (1843) 
রাজ্ঞা প্রতিষ্ঠিতো ধর্মো ধর্মাৎস্বর্গঃ প্রতিষ্ঠিতঃ।
রাজ্ঞো যজ্ঞক্রিয়াঃ সর্বা যজ্ঞাদ্দেবাঃ প্রতিষ্ঠিতাঃ॥ 1-41-29 (1844) 
দেবাদ্বৃষ্টিঃ প্রবর্তেত বৃষ্টেরোষধয়ঃ স্মৃতাঃ।
ওষধিভ্যো মনুষ্যাণাং ধারয়ন্সততং হিতম্॥ 1-41-30 (1845) 
মনুষ্যাণাং চ যো ধাতা রাজা রাজ্যকরঃ পুনঃ।
দশশ্রোত্রিয়সমো রাজা ইত্যেবং মনুরব্রবীৎ॥ 1-41-31 (1846) 
তেনেহ ক্ষুধিতেনৈত্য শ্রান্তেন মৃগলিপ্সুনা।
অজানতা কৃতং মন্যে ব্রতমেতদিদং মম॥ 1-41-32 (1847) 
কস্মাদিদং ৎবয়া বাল্যাৎসহসা দুষ্কৃতং কৃতম্।
ন হ্যর্হতি নৃপঃ শাপমস্মত্তঃ পুত্র সর্বথা॥ ॥ 1-41-33 (1848) 
 
ইতি শ্রীমন্মহাভারতে আদিপর্বণি আস্তীকপর্বণি একচৎবারিংশোঽধ্যায়ঃ॥ 41 ॥

 -   -  

1-41-10 গজসাহ্বয়ং হস্তিনপুরম্॥ 1-41-13 কৃচ্ছ্রগতস্য মৌনব্রতধরস্য। রাজা চাসৌ কিল্বিষী চ রাজকিল্বিষী॥ 1-41-21 বিষয়ে দেশে॥ 1-41-22 পাপং দ্রোহম্॥ 1-41-27 দোষাঃ দস্যুপীডাদয়ঃ॥ 1-41-30 মনুষ্যাণাং হিতং ধারয়ন্ কুর্বন্॥ 1-41-31 ধাতা পোষকঃ॥ 1-41-32 ব্রতমজানতেতি সংবন্ধঃ॥ একচৎবারিংশোঽধ্যায়ঃ॥ 41 ॥



আদিপর্ব - অধ্যায় 042

॥ শ্রীঃ ॥

1.42. অধ্যায়ঃ 042 

 -   -  

শৃঙ্গিশমীকসবাদঃ॥ 1 ॥ শমীকপ্রেষিতেন গৌরমুখাখ্যশিষ্যেণ সহ পরিক্ষিৎসংবাদঃ॥ 2 ॥ মন্ত্রিভিঃ সহ রাজ্ঞং বিচারঃ॥ 3 ॥ তক্ষককাশ্যপসংবাদঃ॥ 4 ॥

 -   -  

1-42-0 (1849) 
শৃঙ্গ্যুবাচ। 1-42-0 (199) 
যদ্যেতৎসাহসং তাত যদি বা দুষ্কৃতং কৃতম্।
প্রিয়ং বাপ্যপ্রিয়ং বা তে বাগুক্তা ন মৃষা ভবেৎ॥ 1-42-1 (1850) 
নৈবান্যথেদং ভবিতা পিতরেষ ব্রবীমি তে।
নাহং মৃষা ব্রবীম্যেবং স্বৈরেষ্বপি কুতঃ শপন্॥ 1-42-2 (1851) 
শমীক উবাচ। 1-42-3 (200) 
জানাম্যুগ্রপ্রভাবং ৎবাং তাত সত্যগিরং তথা।
নানৃতং চোক্তপূর্বং তে নৈতন্মিথ্যা ভবিষ্যতি॥ 1-42-3 (1852) 
পিত্রা পুত্রো বয়স্থোঽপি সততং বাচ্য এব তু।
যথা স্যাদ্গুণসংয়ুক্তঃ প্রাপ্নুয়াচ্চ মহদ্যশঃ॥ 1-42-4 (1853) 
কিং পুনর্বাল এব ৎবং তপসা ভাবিতঃ সদা।
বর্ধতে চেৎপ্রভবতাং কোপোঽতীব মহাত্মনাম্॥ 1-42-5 (1854) 
`উৎসীদেয়ুরিমে লোকাঃ ক্ষণা চাস্য প্রতিক্রিয়া।'
সোঽহং পশ্যামি বক্তব্যং ৎবয়ি ধর্মভৃতাং বর। 
পুত্রৎবং বালতাং চৈব তবাবেক্ষ্য চ সাহসম্॥  1-42-6 (1855) 
স ৎবং শমপরো ভূৎবা বন্যমাহারমাচরন্।
চর ক্রোধমিমং হিৎবা নৈবং ধর্মং প্রহাস্যসি॥ 1-42-7 (1856) 
ক্রোধো হি ধর্মং হরতি যতীনাং দুঃখসংচিতম্।
ততো ধর্মবিহীনানাং গতিরিষ্টা ন বিদ্যতে॥ 1-42-8 (1857) 
শম এব যতীনাং হি ক্ষমিণাং সিদ্ধিকারকঃ।
ক্ষমাবতাময়ং লোকঃ পরশ্চৈব ক্ষমাবতাম্॥ 1-42-9 (1858) 
তস্মাচ্চরেথাঃ সততং ক্ষমাশীলো জিতেন্দ্রিয়ঃ।
ক্ষময়া প্রাপ্স্যসে লোকান্ব্রহ্মণঃ সমনন্তরান্॥ 1-42-10 (1859) 
ময়া তু শমমাস্থায় যচ্ছক্যং কর্তুমদ্য বৈ।
তৎকরিষ্যাম্যহং তাত প্রেপয়িষ্যে নৃপায় বৈ॥ 1-42-11 (1860) 
মম পুত্রেণ শপ্তোঽসি বালেনাকৃতবুদ্ধিনা।
মমেমাং ধর্ষণাং ৎবত্তঃ প্রেক্ষ্য রাজন্নমর্ষিণা॥ 1-42-12 (1861) 
সৌতিরুবাচ। 1-42-13 (201) 
এবমাদিশ্য শিষ্যং স প্রেষয়ামাস সুব্রতঃ।
পরিক্ষিতে নৃপতয়ে দয়াপন্নো মহাতপাঃ॥ 1-42-13 (1862) 
সংদিশ্য কুশলপ্রশ্নং কার্যবৃত্তান্তমেব চ।
শিষ্যং গৌরমুখং নাম শীলবন্তং সমাহিতম্॥ 1-42-14 (1863) 
সোঽভিগম্য ততঃ শীঘ্রং নরেন্দ্রং কুরুবর্ধনম্।
বিবেশ ভবনং রাজ্ঞঃ পূর্বং দ্বাস্থৈর্নিবেদিতঃ॥ 1-42-15 (1864) 
পূজিতস্তু নরেন্দ্রেণ দ্বিজো গৌরমুখস্তদা।
আচখ্যৌ চ পরিশ্রান্তো রাজ্ঞঃ সর্বমশেষতঃ॥ 1-42-16 (1865) 
শমীকবচনং ঘোরং যথোক্তং মন্ত্রিসন্নিধৌ।
শমীকো নাম রাজেন্দ্র বর্ততে বিষয়ে তব॥ 1-42-17 (1866) 
ঋষিঃ পরমধর্মাত্মা দান্তঃ শান্তো মহাতপাঃ।
তস্য ৎবয়া নরব্যাঘ্র সর্পঃ প্রাণৈর্বিয়োজিতঃ॥ 1-42-18 (1867) 
অবসক্তো ধনুষ্কোট্যা স্কন্ধে মৌনান্বিতস্য চ।
ক্ষান্তবাংস্তব তৎকর্ম পুত্রস্তস্য ন চক্ষমে॥ 1-42-19 (1868) 
তেন শপ্তোঽসি রাজেন্দ্র পিতুরজ্ঞাতমদ্য বৈ।
তক্ষকঃ সপ্তরাত্রেণ মৃত্যুস্তব ভবিষ্যতি॥ 1-42-20 (1869) 
তত্র রক্ষাং কুরুষ্বেতি পুনঃ পুনরথাব্রবীৎ।
তদন্যথা ন শক্যং চ কর্তুং কেনচিদপ্যুত॥ 1-42-21 (1870) 
ন হি শক্নোতি সংয়ন্তুং পুত্রং কোপসমন্বিতম্।
ততোঽহং প্রেষিতস্তেন তব রাজন্হিতার্থিনা॥ 1-42-22 (1871) 
সাতিরুবাচ। 1-42-23 (202) 
ইতি শ্রুৎবা বচো ঘোরং স রাজা কুরুনন্দনঃ।
পর্যতপ্যত তৎপাপং কৃৎবা রাজা মহাতপাঃ॥ 1-42-23 (1872) 
তং চ মৌনব্রতং শ্রুৎবা বনে মুনিবরং তদা।
ভূয় এবাভবদ্রাজা শোকসংতপ্তমানসঃ॥ 1-42-24 (1873) 
অনুক্রোশাত্মতাং তস্য শমীকস্যাবধার্য চ।
পর্যতপ্যত ভূয়োপি কৃৎবা তৎকিল্বিষং মুনেঃ॥ 1-42-25 (1874) 
ন হি মৃত্যুং তথা রাজা শ্রুৎবা বৈ সোঽন্বতপ্যত।
অশোচদমরপ্রখ্যো যথা কৃৎবেহ কর্ম তৎ॥ 1-42-26 (1875) 
ততস্তং প্রেষয়ামাস রাজা গৌরমুখং তদা।
ভূয়ঃ প্রসাদং ভগবান্করোৎবিহ মমেতি বৈ॥ 1-42-27 (1876) 
`শ্রুৎবা তু বচনং রাজ্ঞো মুনির্গৌরমুখস্তদা।
সমনুজ্ঞাপ্য বেগেন প্রজগামাশ্রমং গুরোঃ॥'  1-42-28 (1877) 
তস্মিংশ্চ গতমাত্রেঽথ রাজা গৌরমুখে তদা।
মন্ত্রিভির্মন্ত্রয়ামাস সহ সংবিগ্নমানসঃ॥ 1-42-29 (1878) 
সংমন্ত্র্য মন্ত্রিভিশ্চৈব স তথা মন্ত্রতত্ৎববিৎ।
প্রাসাদং কারয়ামাস একস্তম্ভং সুরক্ষিতম্॥ 1-42-30 (1879) 
রক্ষাং চ বিদধে তত্র ভিষজশ্চৌষধানি চ।
ব্রাহ্মণান্মন্ত্রসিদ্ধাংশ্চ সর্বতো বৈ ন্যযোজয়ৎ॥ 1-42-31 (1880) 
রাজকার্যাণি তত্রস্থঃ সর্বাণ্যেবাকরোচ্চ সঃ।
মন্ত্রিভিঃ সহ ধর্মজ্ঞঃ সমন্তাৎপরিরক্ষিতঃ॥ 1-42-32 (1881) 
ন চৈনং কশ্চিদারূঢং লভতে রাজসত্তমম্।
বাতোঽপি নিশ্চরংস্তত্র প্রবেশে বিনিবার্যতে॥ 1-42-33 (1882) 
প্রাপ্তে চ দিবসে তস্মিন্সপ্তমে দ্বিজসত্তমঃ।
কাশ্যপোঽভ্যাগমদ্বিদ্বাংস্তং রাজানং চিকিৎসিতুম্॥ 1-42-34 (1883) 
শ্রুতং হি তেন তদভূদ্যথা তং রাজসত্তমম্।
তক্ষকঃ পন্নগশ্রেষ্ঠো নেষ্যতে যমসাদনম্॥ 1-42-35 (1884) 
তং দষ্টং পন্নগেন্দ্রেণ করিষ্যেঽহমপজ্বরম্।
তত্র মেঽর্থশ্চ ধর্মশ্চ ভবিতেতি বিচিন্তয়ন্॥ 1-42-36 (1885) 
তং দদর্শ স নাগেন্দ্রস্তক্ষকঃ কাশ্যপং পথি।
গচ্ছন্তমেকমনসং দ্বিজো ভূৎবা বয়োঽতিগঃ॥ 1-42-37 (1886) 
তমব্রবীৎপন্নগেন্দ্রঃ কাশ্যপং মুনিপুংগবম্।
ক্ব ভবাংস্ৎবরিতো যাতি কিংচ কার্যং চিকীর্ষতি॥ 1-42-38 (1887) 
কাশ্যপ উবাচ। 1-42-39 (203) 
নৃপং কুরুকুলোৎপন্নং পরিক্ষিতমরিংদমম্।
তক্ষকঃ পন্নগশ্রেষ্ঠস্তেজসাঽধ্য প্রধক্ষ্যতি॥ 1-42-39 (1888) 
তং দষ্টং পন্নগেন্দ্রেণ তেনাগ্নিসমতেজসম্।
পাণ্ডবানাং কুলকরং রাজানমমিতৌজসম্। 1-42-4 গচ্ছামিৎবরিতং সৌম্য সদ্যঃ কর্তুমপজ্বরম্॥  1-42-40 (1889) 
`বিজ্ঞাতবিষবিদ্যোঽহং ব্রাহ্মণো লোকপূজিতঃ।
অস্মদ্গুরুকটাক্ষেণ কল্যোঽহং বিষনাশনে॥'  1-42-41 (1890) 
তক্ষক উবাচ। 1-42-42 (204) 
অহং স তক্ষকো ব্রহ্মংস্তং ধক্ষ্যামি মহীপতিম্।
নিবর্তস্ব ন শক্তস্ৎবং ময়া দষ্টং চিকিৎসিতুম্॥ 1-42-42 (1891) 
কাশ্যপ উবাচ। 1-42-43 (205) 
অহং তং নৃপতিং গৎবা ৎবয়া দষ্টমপজ্বরম্।
করিষ্যামীতি মে বুদ্ধির্বিদ্যাবলসমন্বিতা॥ ॥ 1-42-43 (1892) 
 
ইতি শ্রীমন্মহাভারতে আদিপর্বণি আস্তীকপর্বণি দ্বিচৎবারিংশোঽধ্যায়ঃ॥ 42 ॥

 -   -  

1-42-2 স্বৈরেষ্বপি পরিহাসাদিষ্বপি॥ 1-42-4 বয়স্থোঽপি প্রৌঢোপি। বাচ্যঃ শাস্যঃ॥ 1-42-5 প্রভবতাং যোগৈশ্বর্যবতাম্॥ 1-42-8 যতীনাং আমুষ্মিকহিতার্থং যতমানানাম্॥ 1-42-10 সমনন্তরান্ প্রত্যাসন্নান্॥ 1-42-11 সংদেশহরমিতি শেষঃ॥ 1-42-19 ন চক্ষমে ন ক্ষান্তবান্॥ 1-42-23 পাপং কৃৎবৈব পর্যতপ্যত নতু মৃত্যুং শ্রুৎবা॥ 1-42-33 আরূঢং প্রাসাদারূঢম্॥ 1-42-43 নৃপতিং গৎবা নৃপতিং নাগেতি পাঠান্তরম্॥ দ্বিচৎবারিংশোঽধ্যায়ঃ॥ 42 ॥



আদিপর্ব - অধ্যায় 043

॥ শ্রীঃ ॥

1.43. অধ্যায়ঃ 043 

 -   -  

স্বদষ্টন্যগ্রোধোজ্জীবনেন পরীক্ষিতস্য কাশ্যপস্য ধনং দৎবা তক্ষকেণ কৃতং পরাবর্তনং পরীক্ষিদ্দংশশ্চ॥ 1 ॥

 -   -  

1-43-0 (1893) 
তক্ষক উবাচ। 1-43-0 (206) 
যদি দষ্টং ময়েহ ৎবং শক্তঃ কিংচিচ্চিকিৎসিতুম্।
ততো বৃক্ষং ময়া দষ্টমিমং জীবয় কাশ্যপ॥ 1-43-1 (1894) 
পরং মন্ত্রবলং যত্তে তদ্দর্শয় যতস্ব চ।
ন্যগ্রোধমেনং ধক্ষ্যামি পশ্যতস্তে দ্বিজোত্তম॥ 1-43-2 (1895) 
কাশ্যপ উবাচ। 1-43-3 (207) 
দশ নাগেন্দ্র বৃক্ষং ৎবং যদ্যেতদভিমন্যসে।
অহমেনং ৎবয়া দষ্টং জীবয়িষ্যে ভুজংগম। 
`পশ্য মন্ত্রবলং মেঽদ্য ন্যগ্রোধং দশ পন্নগ॥'  1-43-3 (1896) 
সৌতিরুবাচ। 1-43-4 (208) 
এবমুক্তঃ স নাগেন্দ্রঃ কাশ্যপেন মহাত্মনা।
অদশদ্বৃক্ষমভ্যেত্য ন্যগ্রোধং পন্নগোত্তমঃ॥ 1-43-4 (1897) 
স বৃক্ষস্তেন দষ্টস্তু পন্নগেন মহাত্মনা।
আশীবিষবিষোপেতঃ প্রজজ্বাল সমন্ততঃ॥ 1-43-5 (1898) 
তং দগ্ধ্বা স নগং নাগঃ কাশ্যপং পুনরব্রবীৎ।
কুরু যত্নং দ্বিজশ্রেষ্ঠ জীবয়ৈব বনস্পতিম্॥ 1-43-6 (1899) 
সৌতিরুবাচ। 1-43-7 (209) 
ভস্মীভূতং ততো বৃক্ষং পন্নগেন্দ্রস্য তেজসা।
ভস্ম সর্বং সমাহৃত্য কাশ্যপো বাক্যমব্রবীৎ॥ 1-43-7 (1900) 
বিদ্যাবলং পন্নগেন্দ্র পশ্য মেঽদ্য বনস্পতৌ।
অহং সংজীবয়াম্যেনং পশ্যতস্তে ভুজংগম॥ 1-43-8 (1901) 
ততঃ স ভগবান্বিদ্বান্কাশ্যপো দ্বিজসত্তমঃ।
ভস্মরাশীকৃতং বৃক্ষং বিদ্যযা সমজীবয়ৎ॥ 1-43-9 (1902) 
অঙ্কুরং কৃতবাংস্তত্র ততঃ পর্ণদ্বয়ান্বিতম্।
পলাশিনং শাখিনং চ তথা বিটপিনং পুনঃ॥ 1-43-10 (1903) 
তং দৃষ্ট্বা জীবিতং বৃক্ষং কাশ্যপেন মহাত্মনা।
উবাচ তক্ষকো ব্রহ্মন্নৈতদত্যদ্ভুতং ৎবয়ি॥ 1-43-11 (1904) 
দ্বিজেন্দ্র যদ্বিষং হন্যা মম বা মদ্বিধস্য বা।
কং ৎবমর্থমভিপ্রেপ্সুর্যাসি তত্র তপোধন॥ 1-43-12 (1905) 
যত্তেঽভিলষিতং প্রাপ্তং ফলং তস্মান্নৃপোত্তমাৎ।
অহমেব প্রদাস্যামি তত্তে যদ্যপি দুর্লভম্॥ 1-43-13 (1906) 
বিপ্রশাপাভিভূতে চ ক্ষীণায়ুষি নরাধিপে।
ঘটমানস্য তে বিপ্র সিদ্ধিঃ সংশয়িতা ভবেৎ॥ 1-43-14 (1907) 
ততো যশঃ প্রদীপ্তং তে ত্রিষু লোকেষু বিশ্রুতম্।
নিরংশুরিব ঘর্মাংশুরন্তর্ধানমিতো ব্রজেৎ॥ 1-43-15 (1908) 
কাশ্যপ উবাচ। 1-43-16 (210) 
ধনার্থী যাম্যহং তত্র তন্মে দেহি ভুজংগম।
ততোঽহং বিনিবর্তিষ্যে স্বাপতেয়ং প্রগৃহ্য বৈ॥ 1-43-16 (1909) 
তক্ষক উবাচ। 1-43-17 (211) 
যাবদ্ধনং প্রার্থয়সে তস্মাদ্রাজ্ঞস্ততোঽধিকম্।
অহমেব প্রদাস্যামি নিবর্তস্ব দ্বিজোত্তম॥ 1-43-17 (1910) 
সৌতিরুবাচ। 1-43-18 (212) 
তক্ষকস্য বচঃ শ্রুৎবা কাশ্যপো দ্বিজসত্তমঃ।
প্রদধ্যৌ সুমহাতেজারাজানং প্রতি বুদ্ধিমান্॥ 1-43-18 (1911) 
দিব্যজ্ঞানঃ স তেজস্বী জ্ঞাৎবা তং নৃপতিং তদা।
ক্ষীণায়ুষং পাণ্ডবেয়মপাবর্তত কাশ্যপঃ॥ 1-43-19 (1912) 
লব্ধ্বা বিত্তং মুনিবরস্তক্ষকাদ্যাবদীপ্সিতম্।
নিবৃত্তে কাশ্যপে তস্মিন্সময়েন মহাত্মনি॥ 1-43-20 (1913) 
জগাম তক্ষকস্তূর্ণং নগরং নাগসাহ্বয়ম্।
অথ শুশ্রাব গচ্ছন্স তক্ষকো জগতীপতিম্॥ 1-43-21 (1914) 
মন্ত্রৈর্বিষহরৈর্দিব্যৈ রক্ষ্যমাণং প্রয়ত্নতঃ।  1-43-22 (1915) 
সৌতিরুবাচ।
স চিন্তয়ামাস তদা মায়ায়োগেন পার্থিবঃ॥  1-43-22 (213) 
ময়া বঞ্চয়িতব্যোঽসৌ ক উপায়ো ভবেদিতি।
ততস্তাপসরূপেণ প্রাহিণোৎস ভুজংগমান্॥ 1-43-23 (1916) 
ফলপত্রোদকং গৃহ্য রাজ্ঞে নাগোঽথ তক্ষকঃ।  1-43-24 (1917) 
তক্ষক উবাচ।
গচ্ছধ্বং যূয়মব্যগ্রা রাজানং কার্যবত্তয়া॥  1-43-24 (214) 
ফলপত্রোদকং নাগাঃ প্রতিগ্রাহয়িতুং নৃপম্।  1-43-25 (1918) 
সৌতিরুবাচ।
তে তক্ষকসমাদিষ্টাস্তথা চক্রুর্ভুজঙ্গমাঃ॥  1-43-25 (215) 
উপনিন্যুস্তথা রাজ্ঞে দর্ভানম্ভঃ ফলানি চ।
তচ্চ সর্বং স রাজেন্দ্রঃ প্রতিজগ্রাহ বীর্যবান্॥ 1-43-26 (1919) 
কৃৎবা তেষাং চ কার্যাণি গম্যতামিত্যুবাচ তান্।
গতেষু তেষু নাগেষু তাপসচ্ছদ্মরূপিষু॥ 1-43-27 (1920) 
অমাত্যান্সুহৃদশ্চৈব প্রোবাচ স নরাধিপঃ।
ভক্ষয়ন্তু ভবন্তো বৈ স্বাদূনীমানি সর্বশঃ॥ 1-43-28 (1921) 
তাপসৈরুপনীতানি ফলানি সহিতা ময়া।
ততো রাজা সসচিবঃ ফলান্যাদাতুমৈচ্ছত॥ 1-43-29 (1922) 
বিধিনা সংপ্রয়ুক্তো বৈ ঋষিবাক্যেন তেন তু।
যস্মিন্নেব ফলে নাগস্তমেবাভক্ষয়ৎস্বয়ম্॥ 1-43-30 (1923) 
ততো ভক্ষয়তস্তস্য ফলাৎকৃমিরভূদণুঃ।
হ্রস্বকঃ কৃষ্ণনয়নস্তাম্রবর্ণোঽথ শৌনক॥ 1-43-31 (1924) 
স তং গৃহ্য নৃপশ্রেষ্ঠঃ সচিবানিদমব্রবীৎ।
অস্তমভ্যেতি সবিতা বিষাদদ্য ন মে ভয়ম্॥ 1-43-32 (1925) 
সত্যবাগস্তু স মুনিঃ কৃমির্মাং দশতাময়ম্।
তক্ষকো নাম ভূৎবা বৈ তথা পরিহৃতং ভবেৎ॥ 1-43-33 (1926) 
তে চৈনমন্ববর্তন্ত মন্ত্রিণঃ কালচোদিতাঃ।
এবমুক্ৎবা স রাজেন্দ্রো গ্রীবায়াং সন্নিবেশ্যহ॥ 1-43-34 (1927) 
কৃমিকং প্রাহসত্তূর্ণং মুমূর্ষুর্নষ্টচেতনঃ।
প্রহসন্নেব ভোগেন তক্ষকেণাভিবেষ্টিতঃ॥ 1-43-35 (1928) 
তস্মাৎফলাদ্বিনিষ্ক্রম্য যত্তদ্রাজ্ঞে নিবেদিতম্।
বেষ্টয়িৎবা চ ভোগেন বিনদ্য চ মহাস্বনম্। 
অদশৎপৃথিবীপালং তক্ষকঃ পন্নগেশ্বরঃ॥ ॥  1-43-36 (1929) 
 
ইতি শ্রীমন্মহাভারতে আদিপর্বণি আস্তীকপর্বণি ত্রিচৎবারিংশোঽধ্যায়ঃ॥ 43 ॥

 -   -  

1-43-3 দশ দংশং কুরু॥ 1-43-6 নগ বৃক্ষম্॥ 1-43-13 যৎ ফলং প্রাপ্তুমভিলষিতং তৎ ইত্যন্বয়ঃ॥ 1-43-14 ঘটমানস্য সজ্জমানস্য॥ 1-43-16 স্বাপতেয়ং ধনম্॥ 1-43-22 তত্রাগতৈর্বিষহরৈরিতি পাঠান্তরম্॥ 1-43-31 যজ্জগ্রাহ ফলং রাজা তত্র ক্রিমিরভূদণুঃ ইতি পাঠান্তরম্॥ 1-43-33 ক্রিমিকো মাং দশৎবয়ং ইতি পাঠান্তরম্॥ ত্রিচৎবারিশোঽধ্যায়ঃ॥ 43 ॥



আদিপর্ব - অধ্যায় 044

॥ শ্রীঃ ॥

1.44. অধ্যায়ঃ 044 

 -   -  

পরীক্ষিন্মরণোত্তরং তৎপুত্রস্য জনমেজয়স্য রাজ্যাভিষেকঃ॥ 1 ॥ বপুষ্টমাবিবাহঃ॥ 2 ॥

 -   -  

1-44-0 (1930) 
সৌতিরুবাচ। 1-44-0 (216) 
তং তথা মন্ত্রিণো দৃষ্ট্বা ভোগেন পরিবেষ্টিতম্।
বিষণ্ণবদনাঃ সর্বে রুরুদুর্ভৃশদুঃখিতাঃ॥ 1-44-1 (1931) 
তং তু নাগং ততো দৃষ্ট্বা মন্ত্রিণস্তে প্রদুদ্রুবুঃ।
অপশ্যন্ত তথা যান্তমাকাশে নাগমদ্ভুতম্॥ 1-44-2 (1932) 
সীমন্তমিব কুর্বাণং নভসঃ পদ্মবর্চসম্।
তক্ষকং পন্নগশ্রেষ্ঠং ভৃশং শোকপরায়ণাঃ॥ 1-44-3 (1933) 
ততস্তু তে তদ্গৃহমগ্নিনা বৃতং
প্রদীপ্যমানং বিষজেন ভোগিনঃ। 
ভয়াৎপরিত্যজ্য দিশঃ প্রপেদিরে
পপাত তচ্চাশনিতাডিতং যথা॥  1-44-4 (1934) 
ততো নৃপে তক্ষকতেজসাহতে
প্রয়ুজ্য সর্বাঃ পরলোকসৎক্রিয়াঃ। 
শুচির্দিজো রাজপুরোহিতস্তদা
তথৈব তে তস্য নৃপস্য মন্ত্রিণঃ॥  1-44-5 (1935) 
নৃপং শিশুং তস্য সুতং প্রচক্রিরে
সমেত্য সর্বে পুরবাসিনো জনাঃ। 
নৃপং যমাহুস্তমমিত্রঘাতিনং
কুরুপ্রবীরং জনমেজয়ং জনাঃ॥  1-44-6 (1936) 
স বাল এবার্যমতির্নৃপোত্তমঃ
সহৈব তৈর্মন্ত্রিপুরোহিতৈস্তদা। 
শশাস রাজ্যং কুরুপুংগবাগ্রজো
যথাঽস্য বীরঃ প্রপিতামহস্তথা॥  1-44-7 (1937) 
ততস্তু রাজানমমিত্রতাপনং
সমীক্ষ্য তে তস্য নৃপস্য মন্ত্রিণঃ। 
সুবর্ণবর্মাণমুপেত্য কাশিপ
বপুষ্টমার্থং বরয়াংপ্রচক্রমুঃ॥  1-44-8 (1938) 
ততঃ স রাজা প্রদদৌ বপুষ্টমাং
কুরুপ্রবীরায় পরীক্ষ্য ধর্মতঃ। 
স চাপি তাং প্রাপ্য মুদা যুতোঽভব-
ন্ন চান্যনারীষু মনো দধে ক্বচিৎ॥  1-44-9 (1939) 
সরঃসু ফুল্লেষু বনেষু চৈব
প্রসন্নচেতা বিজহার বীর্যবান্। 
তথা স রাজন্যবরো বিজহ্রিবান্
যথোর্বশীং প্রাপ্য পুরা পুরূরবাঃ॥  1-44-10 (1940) 
বপুষ্টমা চাপি বরং পতিব্রতা
প্রতীতরূপা সমবাপ্য ভূপতিম্। 
ভাবেন রামা রময়াংবভূব তং
বিহারকালেষ্ববরোধসুন্দরী॥ ॥  1-44-11 (1941) 
 
ইতি শ্রীমন্মহাভারতে আদিপর্বণি আস্তীকপর্বণি চতুশ্চৎবারিংশোঽধ্যায়ঃ॥ 44 ॥

 -   -  

1-44-2 দহ্যমানং ততো দৃষ্ট্বা ইতি পাঠান্তরম্॥ 1-44-7 প্রপিতামহো যুধিষ্ঠিরঃ॥ 1-44-8 বপুষ্টমা কাশিরাজকন্যা॥ 1-44-11 বরং বরণীয়ম্। প্রতীতরূপা হৃষ্টরূপা॥ চতুশ্চৎবারিংশোঽধ্যায়ঃ॥ 44 ॥



আদিপর্ব - অধ্যায় 045

॥ শ্রীঃ ॥

1.45. অধ্যায়ঃ 045 

 -   -  

জরৎকারোঃ স্বপিতৄণাং দর্শনং তদ্ভাষণং চ॥ 1 ॥

 -   -  

1-45-0 (1942) 
সৌতিরুবাচ। 1-45-0 (217) 
এতস্মিন্নেব কালে তু জরৎকারুর্মহাতপাঃ।
চচার পৃথিবীং কৃৎস্নাং যত্রসায়ংগৃহো মুনিঃ॥ 1-45-1 (1943) 
চরন্দীক্ষাং মহাতেজা দুশ্চরামকৃতাত্মভিঃ।
তীর্থেষ্বাপ্লবনং কুর্বন্পুণ্যেষু বিচচার হ॥ 1-45-2 (1944) 
বায়ুভক্ষো নিরাহারঃ শুষ্যন্নহরহর্মুনিঃ।
সং দদর্শ পিতৄন্গর্তে লম্বমানানধোমুখান্॥ 1-45-3 (1945) 
একতন্ৎববশিষ্টং বৈ বীরণস্তম্বমাশ্রিতান্।
তং তন্তুং চ শনৈরাখুমাদদানং বিলেশয়ম্॥ 1-45-4 (1946) 
নিরাহারান্কৃশান্দীনান্গর্তে স্বত্রাণমিচ্ছতঃ।
উপসৃত্য স তান্দীনান্দীনরূপোঽভ্যভাষত॥ 1-45-5 (1947) 
কে ভবন্তোঽবলম্বন্তে বীরমস্তম্বমাশ্রিতাঃ।
দুর্বলং খাদিতৈর্মূলৈরাখুনা বিলবাসিনা॥ 1-45-6 (1948) 
বীরণস্তম্বকে মূলং যদপ্যেকমিহ স্থিতম্।
তদ্ভপ্যযং শনৈরাখুরাদত্তে দশনৈঃ শিতৈঃ॥ 1-45-7 (1949) 
ছেৎস্যতেঽল্পাবশিষ্টৎবাদেতদপ্যচিরাদিব।
ততস্তু পতিতারোঽত্র গর্তে ব্যক্তমধোমুখাঃ॥ 1-45-8 (1950) 
অত্র মে দুঃখমুৎপন্নং দৃষ্ট্বা যুষ্মানধোমুখান্।
কৃচ্ছ্রামাপদমাপন্নান্প্রিয়ং কিং করবাণি বঃ॥ 1-45-9 (1951) 
তপসোঽস্য চতুর্থেন তৃতীয়েনাথ বা পুনঃ।
অর্ধেন বাপি নিস্তর্তুমাপদং ব্রূত মা চিরম্॥ 1-45-10 (1952) 
অথবাপি সমগ্রেণ তরন্তু তপসা মম।
ভবন্তঃ সর্ব এবেহ কামমেবং বিধীয়তাম্॥ 1-45-11 (1953) 
পিতর ঊচুঃ। 1-45-12 (218) 
কুতো ভবান্ব্রহ্মচারী যো নস্ত্রাতুমিহেচ্ছসি।
ন তু বিপ্রাগ্র্য তপসা শক্যমেতদ্ব্যপোহিতুম্॥ 1-45-12 (1954) 
অস্তি নস্তাত তপসঃ ফলং প্রবদতাং বর।
সংতানপ্রক্ষয়াদ্ব্রহ্মন্পতামো নিরয়েঽশুচৌ॥ 1-45-13 (1955) 
সন্তানং হি পরো ধর্মং এবমাহ পিতামহঃ।
লম্বতামিহ নস্তাত ন জ্ঞানং প্রতিভাতি বৈ॥ 1-45-14 (1956) 
যেন ৎবাং নাভিজানীমো লোকে বিখ্যাতপৌরুষম্।
বৃদ্ধো ভবান্মহাভাগোয়োনঃ শোচ্যান্সুদুঃখিতান॥ 1-45-15 (1957) 
শোচতে চৈব কারুণ্যাচ্ছৃণু যে বৈ বয়ং দ্বিজ।
যায়াবরা নাম বয়মৃষয়ঃ সংশিতব্রতাঃ॥ 1-45-16 (1958) 
লোকাৎপুম্যাদিহ ভ্রষ্টাঃ সন্তানপ্রক্ষয়ান্মুনে।
প্রণষ্টং নস্তপস্তীব্রং ন হি নস্তন্তুরস্তি বৈ॥ 1-45-17 (1959) 
অস্তিৎবেকোঽদ্য নস্তন্তুঃ সোঽপি নাস্তি যথা তথা।
মন্দভাগ্যোঽল্পভাগ্যানাং তপ একং সমাস্থিতঃ॥ 1-45-18 (1960) 
জরৎকারুরিতি খ্যাতো বেদবেদাঙ্গপারগঃ।
নিয়তাত্মা মহাত্মা চ সুব্রতঃ সুমহাতপাঃ॥ 1-45-19 (1961) 
তেন স্ম তপসো লোভাৎকৃচ্ছ্রমাপাদিতা বয়ম্।
ন তস্য ভার্যা পুত্রো বা বান্ধবো বাঽস্তি কশ্চন॥ 1-45-20 (1962) 
তস্মাল্লম্বামহে গর্তে নষ্টসংজ্ঞা হ্যনাথবৎ।
স বক্তব্যস্ৎবয়া দৃষ্টো হ্যস্মাকং নাথবত্তয়া॥ 1-45-21 (1963) 
পিতরস্তেঽবলম্বন্তে গর্তে দীনা অধোমুখাঃ।
সাধু দারান্কুরুষ্বেতি প্রজায়স্বেতি চাভি ভোঃ॥ 1-45-22 (1964) 
কুলতন্তুর্হি নঃ শিষ্টঃ স একৈকস্তপোধন।
যং তু পশ্যসি নো ব্রহ্মন্বীরণস্তম্বমাশ্রয়ম্॥ 1-45-23 (1965) 
এষোঽস্মাকং কুলস্তম্ব আস্তে স্বকুলবর্ধনঃ।
যানি পশ্যসি বৈ ব্রহ্মন্মূলানীহাস্য বীরুধঃ॥ 1-45-24 (1966) 
এতে নস্তন্তবস্তাত কালেন পরিভক্ষিতাঃ।
যত্ৎবেতৎপশ্যসি ব্রহ্মন্মূলমস্যার্ধভক্ষিতম্॥ 1-45-25 (1967) 
যত্র লম্বামহে গর্তে সোঽপ্যেকস্তপ আস্থিতঃ।
যমাখুং পশ্যসি ব্রহ্মন্কাল এষ মহাবলঃ॥ 1-45-26 (1968) 
স তং তপোরতং মন্দং শনৈঃ ক্ষপয়তে তুদন্।
জরৎকারুং তপোলুব্ধং মন্দাত্মানমচেতসম্॥ 1-45-27 (1969) 
ন হি নস্তত্তপস্তস্য তারয়িষ্যতি সত্তম।
ছিন্নমূলান্পরিভ্রষ্টান্কালোপহতচেতসঃ॥ 1-45-28 (1970) 
অধঃ প্রবিষ্টান্পশ্যাস্মান্যথা দুষ্কৃতিনস্তথা।
অস্মাসু পতিতেষ্বত্র সহ সর্বৈঃ সবান্ধবৈঃ॥ 1-45-29 (1971) 
ছিন্নঃ কালেন সোঽপ্যত্র গন্তা বৈ নরকং ততঃ।
তপো বাঽপ্যথ চা যজ্ঞো যচ্চান্যৎপাবনং মহৎ॥ 1-45-30 (1972) 
তৎসর্বং ন সমং তাত সংতত্যেতি সতাং মতম্।
স তাত দৃষ্ট্বা ব্রূয়াস্তং জরৎকারুং তপোধন॥ 1-45-31 (1973) 
যথা দৃষ্টমিদং চাত্র ৎবয়াঽঽখ্যেয়মশেষতঃ।
যথা দারান্প্রকুর্যাৎস পুত্রানুৎপাদয়েদ্যথা॥ 1-45-32 (1974) 
বা ব্রহ্মংস্ৎবয়া বাচ্যঃ সোঽস্মাকং নাথবত্তয়া।
বান্ধবানাং হিতস্যেহ যথা চাত্মকুলং তথা॥ 1-45-33 (1975) 
কস্ৎবং বন্ধুমিবাস্মাকমনুশোচসি সত্তম।
শ্রোতুমিচ্ছাম সর্বেষাং কো ভবানিহ তিষ্ঠতি॥ ॥ 1-45-34 (1976) 
 
ইতি শ্রীমন্মহাভারতে আদিপর্বণি আস্তীকপর্বণি পঞ্চচৎবারিংশোঽধ্যায়ঃ॥ 45 ॥

 -   -  

1-45-5 স্বত্রাণং স্বরক্ষাম্॥ 1-45-8 পতিতারঃ পতিষ্যথা॥ 1-45-12 এতৎ অস্মদীয়ং কৃচ্ছ্রং ব্যপোহিতুং অপনেতুম্॥ পঞ্চচৎবারিংশোঽধ্যায়ঃ॥ 45 ॥



আদিপর্ব - অধ্যায় 046

॥ শ্রীঃ ॥

1.46. অধ্যায়ঃ 046 

 -   -  

জরৎকারোঃ স্বপিতৃসংবাদানন্তরং দারান্বেষণম্॥ 1 ॥

 -   -  

1-46-0 (1977) 
সৌতিরুবাচ। 1-46-0 (219) 
এতচ্ছ্রুৎবা জরৎকারুর্ভৃশং শোকপরায়ণঃ।
উবাচ তান্পিতৄন্দুঃখাদ্বাষ্পসংদিগ্ধয়া গিরা॥ 1-46-1 (1978) 
জরৎকারুরুবাচ। 1-46-2 (220) 
মম পূর্বে ভবন্তো বৈ পিতরঃ সপিতামহাঃ।
তদ্ব্রূত যন্ময়া কার্যং ভবতাং প্রিয়কাম্যযা॥ 1-46-2 (1979) 
অহমেব জরৎকারুঃ কিল্বিষী ভবতাং সুতঃ।
তে দণ্ডং ধারয়ত মে দুষ্কৃতেরকৃতাত্মনঃ॥ 1-46-3 (1980) 
পিতর ঊচুঃ। 1-46-4 (221) 
পুত্র দিষ্ট্যাঽসি সংপ্রাপ্ত ইমং দেশং যদৃচ্ছয়া।
কিমর্থং চ ৎবয়া ব্রহ্মন্ন কৃতো দারসঙ্গ্রহঃ॥ 1-46-4 (1981) 
জরৎকারুরুবাচ। 1-46-5 (222) 
মমায়ং পিতরো নিত্যং হৃদ্যর্থঃ পরিবর্ততে।
ঊর্ধ্বরেতাঃ শরীরং বৈ প্রাপয়েয়মমুত্র বৈ॥ 1-46-5 (1982) 
ন দারান্বৈ করিষ্যেঽহমিতি মে ভাবিতং মনঃ।
এবং দৃষ্ট্বা তু ভবতঃ শকুন্তানিব লম্বতঃ॥ 1-46-6 (1983) 
ময়া নিবর্তিতা বুদ্ধির্ব্রহ্মচর্যাৎপিতামহাঃ।
করিষ্যে বঃ প্রিয়ং কামং নিবেক্ষ্যেঽহমসংশয়ম্॥ 1-46-7 (1984) 
সনাম্নীং যদ্যহং কন্যামুপলপ্স্যে কদাচন।
ভবিষ্যতি চ যা কাচিদ্ভৈক্ষ্যবৎস্বয়মুদ্যতা॥ 1-46-8 (1985) 
প্রতিগ্রহীতা তামস্মি ন ভরেয়ং চ যামহম্।
এবংবিধমহং কুর্যাং নিবেশং প্রাপ্নুয়াং যদি। 
অন্যথা ন করিষ্যেঽহং সত্যমেতৎপিতামহাঃ॥  1-46-9 (1986) 
তত্র চোৎপৎস্যতে জন্তুর্ভবতাং তারণায় বৈ।
শাশ্বতাশ্চাব্যযাশ্চৈব তিষ্ঠন্তু পিতরো মম॥ 1-46-10 (1987) 
সৌতিরুবাচ। 1-46-11 (223) 
এবমুক্ৎবা তু স পিতৄংশ্চচার পৃথিবী মুনিঃ।
ন চ স্ম লভতে ভার্যাং বৃদ্ধোঽয়মিতি শানক॥ 1-46-11 (1988) 
যদা নির্বেদমাপন্নঃ পিতৃভিশ্চোদিস্তথা।
তদাঽরণ্যং স গৎবোচ্চৈশ্চুক্রোশ ভৃশদুঃখিতঃ॥ 1-46-12 (1989) 
সৎবরণ্যগতঃ প্রাজ্ঞঃ পিতৄণা হিতকাম্যযা।
উবাচ কন্যাং যাচামি তিস্রো বাচঃ শনৈরিমাঃ॥ 1-46-13 (1990) 
যানি ভূতানি সন্তীহ স্থাবরাণি চরাণি চ।
অন্তর্হিতানি বা যানি তানি শৃণ্বন্তু মে বচঃ॥ 1-46-14 (1991) 
উগ্রে তপসি বর্তন্তং পিতরশ্চোদয়ন্তি মাম্।
নিবিশস্বেতি দুঃখার্তাঃ সন্তানস্য চিকীর্ষয়া॥ 1-46-15 (1992) 
নিবেশায়াখিলাং ভূমিং কন্যাভৈক্ষ্যং চরামি ভোঃ।
দরিদ্রো দুঃখশীলশ্চ পিতৃভিঃ সন্নিয়োজিতঃ॥ 1-46-16 (1993) 
যস্য কন্যাঽস্তি ভূতস্য যে ময়েহ প্রকীর্তিতাঃ।
তে মে কন্যাং প্রয়চ্ছন্তু চরতঃ সর্বতোদিশম্॥ 1-46-17 (1994) 
মম কন্যা সনাম্নী যা ভৈক্ষ্যবচ্চোদিতা ভবেৎ।
ভরেয়ং চৈব যাং নাহং তাং মে কন্যাং প্রয়চ্ছত॥ 1-46-18 (1995) 
ততস্তে পন্নগা যে বৈ জরৎকারৌ সমাহিতাঃ।
তামাদায় প্রবৃত্তিং তে বাসুকেঃ প্রত্যবেদয়ন্॥ 1-46-19 (1996) 
তেষাং শ্রুৎবা স নাগেন্দ্রস্তাং কন্যাং সমলঙ্কৃতাম্।
প্রগৃহ্যারণ্যমগমৎসমীপং তস্য পন্নগঃ॥ 1-46-20 (1997) 
তত্র তাং ভৈক্ষ্যবৎকন্যাং প্রাদাত্তস্মৈ মহাত্মনে।
নাগেন্দ্রো বাসুকির্ব্রহ্মন্ন স তাং প্রত্যগৃহ্ণত॥ 1-46-21 (1998) 
অসনামেতি বৈ মৎবা ভরণে চাবিচারিতে।
মোক্ষভাবে স্থিতশ্চাপি মন্দীভূতঃ পরিগ্রহে॥ 1-46-22 (1999) 
ততো নাম স কন্যায়াঃ পপ্রচ্ছ ভৃগুনন্দন।
বাসুকিং ভরণং চাস্যা ন কুর্যামিত্যুবাচ হ॥ ॥ 1-46-23 (2000) 
 
ইতি শ্রীমন্মহাভারতে আদিপর্বণি আস্তীকপর্বণি ষট্চৎবারিংশোঽধ্যায়ঃ॥ 46 ॥

 -   -  

1-46-7 নিবেক্ষ্যে নিবেশং বিবাহং করিষ্যে॥ 1-46-9 ন ভরেয়ং ধারণপোষণে ন কুর্যাম্॥ 1-46-19 জরৎকারৌ জরৎকারোরন্বেষণে। সমাহিতাঃ যত্তাঃ॥ ষট্চৎবারিংশোঽধ্যায়ঃ॥ 46 ॥



আদিপর্ব - অধ্যায় 047

॥ শ্রীঃ ॥

1.47. অধ্যায়ঃ 047 

 -   -  

জরৎকারোরুদ্বাহঃ॥ 1 ॥ তস্যাং গর্ভসংভবঃ॥ 2 ॥ সময়োল্লঙ্ঘনেন ক্রুদ্ধস্য মুনেঃ তপোর্থং গমনম্॥ 3 ॥

 -   -  

1-47-0 (2001) 
সৌতিরুবাচ। 1-47-0 (224) 
বাসুকিস্ৎবব্রবীদ্বাক্যং জরৎকারুমৃষিং তদা।
সনাম্নী তব কন্যেয়ং স্বসা মে তপসান্বিতা॥ 1-47-1 (2002) 
ভরিষ্যামি চ তে ভার্যাং প্রতীচ্ছেমাং দ্বিজোত্তম।
রক্ষণং চ করিষ্যেঽস্যাঃ সর্বশক্ত্যা তপোধন। 
ৎবদর্থং রক্ষ্যতে চৈষা ময়া মুনিবরোত্তম॥  1-47-2 (2003) 
জরৎকারুরুবাচ। 1-47-3 (225) 
ন ভরিষ্যেঽহমেতাং বৈ এষ মে সময়ঃ কৃতঃ।
অপ্রিয়ং চ ন কর্তব্যং কৃতে চৈনাং ত্যজাম্যহম্॥ 1-47-3 (2004) 
সৌতিরুবাচ। 1-47-4 (226) 
প্রতিশ্রুতে তু নাগেন ভরিষ্যে ভগিনীমিতি।
জরৎকারুস্তদা বেশ্ম ভুজগস্য জগাম হ॥ 1-47-4 (2005) 
তত্র মন্ত্রবিদাং শ্রেষ্ঠস্তপোবৃদ্ধো মহাব্রতঃ।
জগ্রাহ পাণিং ধর্মাত্মা বিধিমন্ত্রপুরস্কৃতম্॥ 1-47-5 (2006) 
ততো বাসগৃহং রম্যং পন্নগেন্দ্রস্য সংমতম্।
জগাম ভার্যাম দায় স্তূয়মানো মহর্ষিভিঃ॥ 1-47-6 (2007) 
শয়নং তত্র সংক্লৃপ্তং স্পর্ধ্যাস্তরণসংবৃতম্।
তত্র ভার্যাসহায়ো বৈ জরৎকারুরুবাস হ॥ 1-47-7 (2008) 
স তত্র সময়ং চক্রে ভার্যযা সহ সত্তমঃ।
বিপ্রিয়ং মে ন কর্তব্যং ন চ বাচ্যং কদাচন॥ 1-47-8 (2009) 
ত্যজেয়ং বিপ্রিয়ে চ ৎবাং কৃতে বাসং চ তে গৃহে।
এতদ্গৃহাণ বচনং ময়া যৎসমুদীরিতম্॥ 1-47-9 (2010) 
ততঃ পরমসংবিগ্না স্বসা নাগপতেস্তদা।
অতিদুঃখান্বিতা বাক্যং তমুবাচৈবমস্ৎবিতি॥ 1-47-10 (2011) 
তথৈব সা চ ভর্তারং দুঃখশীলমুপচারৎ।
উপায়ৈঃ শ্বেতকাকীয়ৈঃ প্রিয়কামা যশস্বিনী॥ 1-47-11 (2012) 
ঋতুকালে ততঃ স্নাতা কদাচিদ্বাসুকেঃ স্বসা।
ভর্তারং বৈ যথান্যায়মুপতস্থে মহামুনিম্॥ 1-47-12 (2013) 
তত্র তস্যাঃ সমভবদ্গর্ভো জ্বলনসন্নিভঃ।
অতীব তেজসা যুক্তো বৈশ্বানরসমদ্যুতিঃ॥ 1-47-13 (2014) 
শুক্লপক্ষে যথা সোমো ব্যবর্ধত তথৈব সঃ।
ততঃ কতিপয়াহস্তু জরৎকারুর্মহায়শাঃ॥ 1-47-14 (2015) 
উৎসঙ্গেঽস্যাঃ শিরঃ কৃৎবা সুষ্বাপ পরিখিন্নবৎ।
তস্মিংশ্চ সুপ্তে বিপ্রেন্দ্রে সবিতাস্তমিয়াদ্গিরিম্॥ 1-47-15 (2016) 
অহ্নঃ পরিক্ষয়ে ব্রহ্মংস্ততঃ সাঽচিন্তয়ত্তদা।
বাসুকের্ভগিনী ভীতা ধর্মলোপান্মনস্বিনী॥ 1-47-16 (2017) 
কিং নু মে সুকৃতং ভূয়াদ্ভর্তুরুত্থাপনং ন বা।
দুঃখশীলো হি ধর্মাত্মা কথং নাস্যাপরাধ্নুয়াম্॥ 1-47-17 (2018) 
কোপো বা ধর্মশীলস্য ধর্মলোপোঽথবা পুনঃ।
ধর্মলোপো গরীয়ান্বৈ স্যাদিত্যত্রাকরোন্মতিম্॥ 1-47-18 (2019) 
উত্থাপয়িষ্যে যদ্যেনং ধ্রুবং কোপং করিষ্যতি।
ধর্মলোপো ভবেদস্য সন্ধ্যাতিক্রমণে ধ্রুবম্॥ 1-47-19 (2020) 
ইতি নিশ্চিত্য মনসা জরৎকারুর্ভুজংগমা।
তমৃষিং দীপ্ততপসং শয়ানমনলোপমম্॥ 1-47-20 (2021) 
উবাচেদং বচঃ শ্লক্ষ্ণং ততো মধুরভাষিণী।
উত্তিষ্ঠ ৎবং মহাভাগ সূর্যোঽস্তমুপগচ্ছতি॥ 1-47-21 (2022) 
সন্ধ্যামুপাস্স্ব ভগবন্নপঃ স্পৃষ্ট্বা যতব্রতঃ।
প্রাদুষ্কৃতাগ্নিহোত্রোঽয়ং মুহূর্তো রম্যদারুণঃ॥ 1-47-22 (2023) 
সন্ধ্যা প্রবর্ততে চেয়ং পশ্চিমায়াং দিশি প্রভো।
এবমুক্তঃ স ভগবাঞ্জরৎকারুর্মহাতপাঃ॥ 1-47-23 (2024) 
ভার্যাং প্রস্ফুরমাণৌষ্ঠ ইদং বচনমব্রবীৎ।
অবমানঃ প্রয়ুক্তোঽয়ং ৎবয়া মম ভুজংগমে॥ 1-47-24 (2025) 
সমীপে তে ন বৎস্যামি গমিষ্যামি যথাগতম্।
শক্তিরস্তি ন বামোরু ময়ি সুপ্তে বিভাবসোঃ॥ 1-47-25 (2026) 
অস্তং গন্তুং যথাকালমিতি মে হৃদি বর্ততে।
ন চাপ্যবমতস্যেহ বাসো রোচেত কস্যচিৎ॥ 1-47-26 (2027) 
কিং পুনর্ধর্মশীলস্য মম বা মদ্বিধস্য বা।
এবমুক্তা জরৎকারুর্ভর্ত্রা হৃদয়কম্পনম্॥ 1-47-27 (2028) 
অব্রবীদ্ভগিনী তত্র বাসুকেঃ সন্নিবেশনে।
নাবমানাৎকৃতবতী তবাহং বিপ্রে বোধনম্॥ 1-47-28 (2029) 
ধর্মলোপো ন তে বিপ্র স্যাদিত্যেতন্ময়া কৃতম্।
উবাচ ভার্যামিত্যুক্তো জরৎকারুর্মহাতপাঃ॥ 1-47-29 (2030) 
ঋষিঃ কোপসমাবিষ্টস্ত্যক্তুকামো ভুজংগমাম্।
ন মে বাগনৃতং প্রাহ গমিষ্যেঽহং ভুজংগমে॥ 1-47-30 (2031) 
সময়ো হ্যেষ মে পূর্বং ৎবয়া সহ মিথঃ কৃতঃ।
সুখমস্ম্যুষিতো ভদ্রে ব্রূয়াস্ৎবং ভ্রাতরং শুভে॥ 1-47-31 (2032) 
ইতো ময়ি গতে ভীরু গতঃ স ভগবানিতি।
ৎবং চাপি ময়ি নিষ্ক্রান্তে ন শোকং কর্তুমর্হসি॥ 1-47-32 (2033) 
ইত্যুক্তা সাঽনবদ্যাঙ্গী প্রত্যুবাচ মুনিং তদা।
জরৎকারুং জরৎকারুশ্চিন্তাশোকপরায়ণা॥ 1-47-33 (2034) 
বাষ্পগদ্গদয়া বাচা মুখেন পরিশুষ্যতা।
কৃতাঞ্জলির্বরারোহা পর্যশ্রুনয়না ততঃ॥ 1-47-34 (2035) 
ধৈর্যমালম্ব্য বামোরূর্হৃদয়েন প্রবেপতা।
ন মামর্হসি ধর্মজ্ঞ পরিত্যক্তুমনাগসম্॥ 1-47-35 (2036) 
ধর্মে স্থিতাং স্থিতো ধর্মে সদা প্রিয়হিতে রতাম্।
প্রদানে কারণং যচ্চ মম তুভ্যং দ্বিজোত্তম॥ 1-47-36 (2037) 
তদলব্ধবতীং মন্দাং কিং মাং বক্ষ্যতি বাসুকিঃ।
মাতৃশাপাভিভূতানাং জ্ঞাতীনাং মম সত্তম॥ 1-47-37 (2038) 
অপত্যমীপ্সিতং ৎবত্তস্তচ্চ তাবন্ন দৃশ্যতে।
ৎবত্তো হ্যপত্যলাভেন জ্ঞাতীনাং মে শিবং ভবেৎ॥ 1-47-38 (2039) 
সংপ্রয়োগো ভবেন্নায়াং মম মোঘস্ৎবয়া দ্বিজ।
জ্ঞাতীনাং হিতমিচ্ছন্তী ভগবংস্ৎবাং প্রসাদয়ে॥ 1-47-39 (2040) 
ইমমব্যক্তরূপং মে গর্ভমাধায় সত্তম।
কথং ত্যক্ৎবা মহাত্মা সন্গন্তুমিচ্ছস্যনাগসম্॥ 1-47-40 (2041) 
এবমুক্তস্তু স মুনির্ভার্যাং বচনমব্রবীৎ।
যদ্যুক্তমনুরূপং চ জরৎকারুং তপোধনঃ॥ 1-47-41 (2042) 
অস্ত্যযং সুভগে গর্ভস্তব বৈশ্বানরোপমঃ।
ঋষিঃ পরমধর্মাত্মা বেদবেদাঙ্গপারগঃ॥ 1-47-42 (2043) 
এবমুক্ৎবা স ধর্মাত্মা জরৎকারুর্মহানৃষিঃ।
উগ্রায় তপসে ভূয়ো জগাম কৃতনিশ্চয়ঃ॥ ॥ 1-47-43 (2044) 
 
ইতি শ্রীমন্মহাভারতে আদিপর্বণি আস্তীকপর্বণি সপ্তচৎবারিংশোঽধ্যায়ঃ॥ 47 ॥

 -   -  

1-47-7 স্পর্ধ্যং বহুমূল্যম্॥ 1-47-9 বিপ্রিয়ে কৃতে ৎবাং তব গৃহে বাসং চ ত্যজেয়ম্॥ 1-47-11 শ্বতকাকীয়ৈঃ অনুকূলৈঃ॥ 1-47-15 উৎসঙ্গে অঙ্কে॥ 1-47-18 কোপো বা গরীয়ান্ধর্মলোপো বা গরীয়ানিতি কোদিদ্বয়মুপন্যস্য ধর্মলোপমেব গুরুকরোতি। কোপো বেতি॥ 1-47-22 প্রাদুষ্কৃতঃ উদ্ধৃতঃ অগ্নিহোত্রোঽগ্নিঃ যস্মিন্সঃ। ধর্মসাধনৎবাদ্রম্যঃ। ভূতাদিপ্রচারাদ্দারুণঃ॥ 1-47-25 বিভাবসোঃ সূর্যস্য॥ 1-47-39 সংপ্রয়োগঃ সংবন্ধ। মোঘো নিষ্ফলঃ॥ সপ্তচৎবারিংশোঽধ্যায়ঃ॥ 47 ॥



আদিপর্ব - অধ্যায় 048

॥ শ্রীঃ ॥

1.48. অধ্যায়ঃ 048 

 -   -  

বাসুকেঃ তদ্ভগিন্যাশ্চ সংবাদঃ॥ 1 ॥ আস্তীকোৎপত্তিঃ॥ 2 ॥ তন্নামনির্বচনম্॥ 3 ॥

 -   -  

1-48-0 (2045) 
সৌতিরুবাচ। 1-48-0 (227) 
গতমাত্রং তু ভর্তারং জরৎকারুরবেদয়ৎ।
ভ্রাতুঃ সকাশমাগত্য যথাতথ্যং তপোধন॥ 1-48-1 (2046) 
ততঃ স ভুজগশ্রেষ্ঠঃ শ্রুৎবা সুমহদপ্রিয়ম্।
উবাচ ভগিনীং দীনাং তদা দীনতরঃ স্বয়ম্॥ 1-48-2 (2047) 
বাসুকিরুবাচ। 1-48-3 (228) 
জানাসি ভদ্রে যৎকার্যং প্রদানে কারণং চ যৎ।
পন্নগানাং হিতার্থায় পুত্রস্তে স্যাত্ততো যদি॥ 1-48-3 (2048) 
স সর্পসত্রাৎকিল নো মোক্ষয়িষ্যতি বীর্যবান্।
এবং পিতামহঃ পূর্বমুক্তবাংস্তু সুরৈঃ সহ॥ 1-48-4 (2049) 
অপ্যস্তি গর্ভঃ সুভগে তস্মাত্তে মুনিসত্তমাৎ।
ন চেচ্ছাম্যফলং তস্য দারকর্ম মনীষিণঃ॥ 1-48-5 (2050) 
কামং চ মম ন ন্যায়্যং প্রষ্টুং ৎবাং কার্যমীদৃশম্।
কিংতু কার্যগরীয়স্ৎবাত্ততস্ৎবাঽহমচূচুদম্॥ 1-48-6 (2051) 
দুর্বার্যতাং বিদিৎবা চ ভর্তুস্তেঽতিতপস্বিনঃ।
নৈনমন্বাগমিষ্যামি কদাচিদ্ধি শপেৎস মাম্॥ 1-48-7 (2052) 
আচক্ষ্ব ভদ্রে ভর্তুঃ স্বং সর্বমেব বিচেষ্টিতম্।
উদ্ধরস্ব চ শল্যং মে ঘোরং হৃদি চিরস্থিতম্॥ 1-48-8 (2053) 
জরৎকারুস্ততো বাক্যমিত্যুক্তা প্রত্যভাষত।
আশ্বাসয়ন্তী সন্তপ্তং বাসুকিং পন্নগেশ্বরম্॥ 1-48-9 (2054) 
জরৎকারুরুবাচ। 1-48-10 (229) 
পৃষ্টো ময়াঽপত্যহেতোঃ স মহাত্মা মহাতপাঃ।
অস্তীত্যুত্তরমুদ্দিশ্য মমেদং গতবাংশ্চ সঃ॥ 1-48-10 (2055) 
স্বৈরেষ্বপি ন তেনাহং স্মরামি বিতথং বচঃ।
উক্তপূর্বং কুতো রাজন্সাংপরায়ে স বক্ষ্যতি॥ 1-48-11 (2056) 
ন সংতাপস্ৎবয়া কার্যঃ কার্যং প্রতি ভুজংগমে।
উৎপৎস্যতি চ তে পুত্রো জ্বলনার্কসমপ্রভঃ॥ 1-48-12 (2057) 
ইত্যুক্ৎবা স হি মাং ভ্রাতর্গতো ভর্তা তপোধনঃ।
তস্মাদ্ব্যেতু পরং দুঃখং তবেদং মনসি স্থিতম্॥ 1-48-13 (2058) 
সৌতিরুবাচ। 1-48-14 (230) 
এতচ্ছ্রুৎবা স নাগেন্দ্রো বাসুকিঃ পরয়া মুদা।
এবমস্ৎবিতি তদ্বাক্যং ভগিন্যাঃ প্রত্যগৃহ্ণত॥ 1-48-14 (2059) 
সান্ৎবমানার্থদানৈশ্চ পূজয়া চারুরূপয়া।
সোদর্যাং পূজয়ামাস স্বসারং পন্নগোত্তমঃ॥ 1-48-15 (2060) 
ততঃ প্রববৃধে গর্ভো মহাতেজা মহাপ্রভঃ।
যথা মোমো দ্বিজশ্রেষ্ঠ শুক্লপক্ষোদিতো দিবি॥ 1-48-16 (2061) 
অথ কালে তু সা ব্রহ্মন্প্রজজ্ঞে ভুজগস্বসা।
কুমারং দেবগর্ভাভং পিতৃমাতৃভয়াপহম্॥ 1-48-17 (2062) 
ববৃধে স তু তত্রৈব নাগরাজনিবেশনে।
বেদাংশ্চাধিজগে সাঙ্গান্ভার্গবচ্যবনাত্মজাৎ॥ 1-48-18 (2063) 
চীর্ণব্রতো বাল এব বুদ্ধিসত্ৎবগুণান্বিতঃ।
নাম চাস্যাভবৎখ্যাতং লোকেষ্বাস্তীক ইত্যুত॥ 1-48-19 (2064) 
অস্তীত্যুক্ৎবা গতো যস্মাৎপিতা গর্ভস্থমেব তম্।
বনং তস্মাদিদং তস্য নামাস্তীকেতি বিশ্রুতম্॥ 1-48-20 (2065) 
স বাল এব তত্রস্থশ্চরন্নমিতবুদ্ধিমান্।
গৃহে পন্নগরাজস্য প্রয়ত্নাৎপরিরক্ষিতঃ॥ 1-48-21 (2066) 
ভগবানিব দেবেশঃ শূলপাণির্হিরণ্ময়ঃ।
বিবর্ধমানঃ সর্বাংস্তান্পন্নগানভ্যহর্ষয়ৎ॥ ॥ 1-48-22 (2067) 
 
ইতি শ্রীমন্মহাভারতে আদিপর্বণি আস্তীকপর্বণি অষ্টচৎবারিংশোঽধ্যায়ঃ॥ 48 ॥

 -   -  

1-48-6 অচূচুদং কার্যসিদ্ধিং বক্তুং প্রেরিতবান্॥ 1-48-10 মমেদং কার্যমুদ্দিশ্য অস্তীত্যুত্তরং দত্তবানিতি শেষঃ॥ 1-48-11 বিতথং অনৃতং তেন উক্তপূর্বং ন স্মরামি। সাংপরায়ে সংকটে॥ 1-48-17 প্রজজ্ঞে জনয়ামাস॥ 1-48-22 হিরণ্ময়ঃ দীপ্তিমান্॥ অষ্টচৎবারিংশোঽধ্যায়ঃ॥ 48 ॥



আদিপর্ব - অধ্যায় 049

॥ শ্রীঃ ॥

1.49. অধ্যায়ঃ 049 

 -   -  

জনমেজয়মন্ত্রিসংবাদমুখেন পুনঃ পরীক্ষিচ্চরিতকথনম্॥ 1 ॥

 -   -  

1-49-0 (2068) 
শৌনক উবাচ। 1-49-0 (231) 
যদপৃচ্ছত্তদা রাজা মন্ত্রিণো জনমেজয়ঃ।
পিতুঃ স্বর্গগতিং তন্মে বিস্তরেণ পুনর্বদ॥ 1-49-1 (2069) 
সৌতিরুবাচ। 1-49-2 (232) 
শৃণু ব্রহ্মন্যথাঽপৃচ্ছন্মন্ত্রিণো নৃপতিস্তদা।
যথা চাখ্যাতবন্তস্তে নিধনং তৎপরিক্ষিতঃ॥ 1-49-2 (2070) 
জনমেজয় উবাচ। 1-49-3 (233) 
জানন্তি স্ম ভবন্তস্তদ্যথাবৃত্তং পিতুর্মম।
আসীদ্যথা স নিধনং গতঃ কালে মহায়শাঃ॥ 1-49-3 (2071) 
শ্রুৎবা ভবৎসকাশাদ্ধি পিতুর্বৃত্তমশেষতঃ।
কল্যাণং প্রতিপৎস্যামি বিপরীতং ন জাতুচিৎ॥ 1-49-4 (2072) 
সৌতিরুবাচ। 1-49-5 (234) 
মন্ত্রিণোঽথাব্রুবন্বাক্যং পৃষ্টাস্তেন মহাত্মনা।
সর্বে ধর্মবিদঃ প্রাজ্ঞা রাজানং জনমেজয়ম্॥ 1-49-5 (2073) 
মন্ত্রিণ ঊচুঃ। 1-49-6 (235) 
শৃণু পার্থিব যদ্ব্রূষে পিতুস্তব মহাত্মনঃ।
চরিতং পার্থিবেন্দ্রস্য যথা নিষ্ঠাং গতশ্চ সঃ॥ 1-49-6 (2074) 
ধর্মাত্মা চ মহাত্মা চ প্রজাপালঃ পিতা তব।
আসীদিহায়থা বৃত্তঃ স মহাত্মা শৃণুষ্ব তৎ॥ 1-49-7 (2075) 
চাতুর্বর্ণ্যং স্বধর্মস্থং স কৃৎবা পর্যরক্ষত।
ধর্মতো ধর্মবিদ্রাজা ধর্মো বিগ্রহবানিব॥ 1-49-8 (2076) 
ররক্ষ পৃথিবীং দেবীং শ্রীমানতুলবিক্রমঃ।
দ্বেষ্টারস্তস্য নৈবাসন্স চ দ্বেষ্টি ন কংচন॥ 1-49-9 (2077) 
সমঃ সর্বেষু ভূতেষু প্রজাপতিরিবাভবৎ।
ব্রাহ্মণাঃ ক্ষত্রিয়া বৈশ্যাঃ শূদ্রাশ্চৈব স্বকর্মসু॥ 1-49-10 (2078) 
স্থিতঃ সুমনসো রাজংস্তেন রাজ্ঞা স্বধিষ্ঠিতাঃ।
বিধবানাথবিকলান্কৃপণাংশ্চ বভার সঃ॥ 1-49-11 (2079) 
সুদর্শঃ সর্বভূতানামাসীৎসোম ইবাপরঃ।
তুষ্টপুষ্টজনঃ শ্রীমান্সত্যবাগ্দৃঢবিক্রমঃ॥ 1-49-12 (2080) 
ধনুর্বেদে তু শিষ্যোঽভূন্নৃপঃ শারদ্বতস্য সঃ।
গোবিন্দস্য প্রিয়শ্চাসীৎপিতা তে জনমেজয়॥ 1-49-13 (2081) 
লোকস্য চৈব সর্বস্য প্রিয় আসীন্মহায়শাঃ।
পরিক্ষীণেষু কুরুষু সোত্তরায়ামজীজনৎ॥ 1-49-14 (2082) 
পরিক্ষিদভবত্তেন সৌভদ্রস্যাত্মজো বলী।
রাজধর্মার্থকুশলো যুক্তঃ সর্বগুণৈর্বৃতঃ॥ 1-49-15 (2083) 
জিতেন্দ্রিয়শ্চাত্মবাংশ্চ মেধাবী ধর্মসেবিতা।
ষড্বর্গজিন্মহাবুদ্ধির্নীতিশাস্ত্রবিদুত্তমঃ॥ 1-49-16 (2084) 
প্রজা ইমাস্তব পিতা ষষ্টিবর্ষাণ্যপালয়ৎ।
ততো দিষ্টান্তমাপন্নঃ সর্বেষাং দুঃখমাবহন্॥ 1-49-17 (2085) 
ততস্ৎবং পুরুষশ্রেষ্ঠ ধর্মেণ প্রতিপেদিবান্।
ইদং বর্ষসহস্রাণি রাজ্যং কুরুকুলাগতম্। 
বাল এবাভিষিক্তস্ৎবং সর্বভূতানুপালকঃ॥  1-49-18 (2086) 
জনমেজয় উবাচ। 1-49-19 (236) 
নাস্মিন্কুলে জাতু বভূব রাজা
যো ন প্রজানাং প্রিয়কৃৎপ্রিয়শ্চ। 
বিশেষতঃ প্রেক্ষ্য পিতামহানাং
বৃত্তং মহদ্বৃত্তপরায়ণানাম্॥  1-49-19 (2087) 
কথং নিধনমাপন্নঃ পিতা মম তথাবিধঃ।
আচক্ষধ্বং যথাবন্মে শ্রোতুমিচ্ছামি তত্ৎবতঃ॥ 1-49-20 (2088) 
সৌতিরুবাচ। 1-49-21 (237) 
এবং সংচোদিতা রাজ্ঞা মন্ত্রিণস্তে নরাধিপম্।
ঊচুঃ সর্বে যথাবৃত্তং রাজ্ঞঃ প্রিয়হিতৈষিণঃ॥ 1-49-21 (2089) 
মন্ত্রিণ ঊচুঃ। 1-49-22 (238) 
স রাজা পৃথিবীপালঃ সর্বশস্ত্রভৃতাং বরঃ।
বভূব মৃগয়াশীলস্তব রাজন্পিতা সদা॥ 1-49-22 (2090) 
যথা পাণ্ডুর্মহাবাহুর্ধনুর্ধরবরো যুধি।
অস্মাস্বাসজ্য সর্বাণি রাজকার্যাণ্যশেষতঃ॥ 1-49-23 (2091) 
স কদাচিদ্বনগতো মৃগং বিব্যাধ পত্রিণা।
বিদ্ধ্বা চান্বসরত্তূর্ণং তং মৃগং গহনে বনে॥ 1-49-24 (2092) 
পদাতির্বদ্ধনিস্ত্রিংশস্ততায়ুধকলাপবান্।
ন চাসসাদ গহনে মৃগং নষ্টং পিতা তব॥ 1-49-25 (2093) 
পরিশ্রান্তো বয়স্থশ্চ ষষ্টিবর্ষো জরান্বিতঃ।
ক্ষুধিতঃ স মহারণ্যে দদর্শ মুনিসত্তমম্॥ 1-49-26 (2094) 
স তং পপ্রচ্ছ রাজেন্দ্রো মুনিং মৌনব্রতে স্থিতম্।
ন চ কিংচিদুবাচেদং পৃষ্টোঽপি সমুনিস্তদা॥ 1-49-27 (2095) 
ততো রাজা ক্ষুচ্ছ্রমার্তস্তং মুনিং স্থাণুবৎস্থিতম্।
মৌনব্রতধরং শান্তং সদ্যো মন্যুবশং গতঃ॥ 1-49-28 (2096) 
ন বুবোধ চ তং রাজা মৌনব্রতধরং মুনিম্।
স তং ক্রোধসমাবিষ্টো ধর্ষয়ামাস তে পিতা॥ 1-49-29 (2097) 
মৃতং সর্পং ধনুষ্কোট্যা সমুৎক্ষিপ্য ধরাতলাৎ।
তস্য শুদ্ধাত্মনঃ প্রাদাৎস্কন্ধে ভরতসত্তম॥ 1-49-30 (2098) 
ন চোবাচ স মেধাবী তমথো সাধ্বসাধু বা।
তস্থৌ তথৈব চাক্রুদ্ধঃ সর্পং স্কন্ধেন ধারয়ন্॥ ॥ 1-49-31 (2099) 
 
ইতি শ্রীমন্মহাভারতে আদিপর্বণি আস্তীকপর্বণি একোনপঞ্চাশত্তমোঽধ্যায়ঃ॥ 49 ॥

 -   -  

1-49-4 কল্যাণং সর্বলোকহিতং চেৎপ্রতিপৎস্যামি প্রতীকারং করিষ্যামি॥ 1-49-6 ব্রূষে পৃচ্ছসি। নিষ্ঠাং সমাপ্তিম্॥ 1-49-11 স্বধিষ্ঠিতাঃ সুষ্ঠুপালিতাঃ॥ 1-49-13 শারদ্বতস্য কৃপাচার্যস্য॥ 1-49-14 সোত্তরায়মিতি পাদপূরণার্থঃ সন্ধিঃ। অজীজনজ্জাতঃ॥ 1-49-17 ষষ্টিবষাণি জন্মতঃ ষষ্টিপর্বপর্যন্তং ন তু রাজ্যলাভাৎ॥ 1-49-18 বর্ষসহস্রাণি চিরকালমিত্যর্থঃ। পালয়িতুমিতি শেষঃ॥ 1-49-20 আচক্ষধ্বং ভ্বাদেরাকৃতিগণৎবাচ্ছপো ন লুক্॥ 1-49-26 বয়স্থো বৃদ্ধঃ॥ একোনপঞ্চাশত্তমোঽধ্যায়ঃ॥ 49 ॥



আদিপর্ব - অধ্যায় 050

॥ শ্রীঃ ॥

1.50. অধ্যায়ঃ 050 

 -   -  

শূন্যারণ্যে বৃত্তস্য কাশ্যপতক্ষকবৃত্তান্তস্যোপলব্ধিপ্রকারকথনম্॥ 1 ॥

 -   -  

1-50-0 (2100) 
মন্ত্রিণ ঊচুঃ। 1-50-0 (239) 
ততঃ স রাজা রাজেন্দ্র স্কন্ধে তস্য ভুজংগমম্।
মুনেঃ ক্ষুৎক্ষাম আসজ্য স্বপুরং প্রয়যৌ পুনঃ॥ 1-50-1 (2101) 
ঋষেস্তস্য তু পুত্রোঽভূদ্গতি জাতো মহায়শাঃ।
শৃঙ্গী নাম মহাতেজাস্তিগ্মবীর্যোঽতিকোপনঃ॥ 1-50-2 (2102) 
ব্রহ্মাণং সমুপাগম্য মুনিঃ পূজাং চকার হ।
সোঽনুজ্ঞাতস্ততস্তত্র শৃঙ্গী শুশ্রাব তং তদা॥ 1-50-3 (2103) 
সখ্যুঃ সকাশাৎপিতরং পিত্রা তে ধর্ষিতং পুরা।
মৃতং সর্পং সমাসক্তং স্থাণুভূতস্য তস্য তম্॥ 1-50-4 (2104) 
বহন্তং রাজশার্দূল স্কন্ধেনানপকারিণম্।
তপস্বিনমতীবাথ তং মুনিপ্রবরং নৃপ॥ 1-50-5 (2105) 
জিতেন্দ্রিয়ং বিশুদ্ধং চ স্থিতং কর্মণ্যথাদ্ভুতম্।
তপসা দ্যোতিতাত্মানং স্বেষ্বঙ্গেষু যতং তদা॥ 1-50-6 (2106) 
শুভাচারং শুভকথং সুস্থিতং তমলোলুপম্।
অক্ষুদ্রমনসূয়ং চ বৃদ্ধং মৌনব্রতে স্থিতম্। 
শরণ্যং সর্বভূতানাং পিত্রা বিনিকৃতং তব॥  1-50-7 (2107) 
শশাপাথ মহাতেজাঃ পিতরং তে রুষান্বিতঃ।
ঋষেঃ পুত্রো মহাতেজা বালোঽপি স্থবিরদ্যুতিঃ॥ 1-50-8 (2108) 
স ক্ষিপ্রমুদকং স্পৃষ্ট্বা রোষাদিদমুবাচ হ।
পিতরং তেঽভিসন্ধায় তেজসা প্রজ্বলন্নিব॥ 1-50-9 (2109) 
অনাগসি গুরৌ যো মে মৃতং সর্পবাসৃজৎ।
তং নাগস্তক্ষকঃ ক্রুদ্ধস্তেজসা প্রদহিষ্যতি॥ 1-50-10 (2110) 
আশীবিষস্তিগ্মতেজা মদ্বাক্যবলচোদিতঃ।
সপ্তরাত্রাদিতঃ পাপং পশ্য মে তপসো বলম্॥ 1-50-11 (2111) 
ইত্যুক্ৎবা প্রয়যৌ তত্র পিতা যত্রাঽস্য সোঽভবৎ।
দৃষ্ট্বা চ পিতরং তস্মৈ তং শাপং প্রত্যবেদয়ৎ॥ 1-50-12 (2112) 
স চাপি মুনিশার্দূলঃ প্রেরয়ামাস তে পিতুঃ।
শিষ্যং গৌরমুখং নাম শীলবন্তং গুণান্বিতম্॥ 1-50-13 (2113) 
আচখ্যৌং সত্ৎব বিশ্রান্তো রাজ্ঞঃ সর্বমশেষতঃ।
শপ্তোঽসি মম পুত্রেণ যত্তো ভব মহীপতে॥ 1-50-14 (2114) 
তক্ষকস্ৎবাং মহারাজ তেজসাঽসৌ দহিষ্যতি।
শ্রুৎবা চ তদ্বচো ঘোরং পিতা তে জনমেজয়॥ 1-50-15 (2115) 
যত্তোঽভবৎপরিত্রস্তস্তক্ষকাৎপন্নগোত্তমাৎ।
ততস্তস্মিংস্তু দিবসে সপ্তমে সমুপস্থিতে॥ 1-50-16 (2116) 
রাজ্ঞঃ সমীপং ব্রহ্মর্ষিঃ কাশ্যপো গন্তুমৈচ্ছত।
তং দদর্শাথ নাগেন্দ্রস্তক্ষকঃ কাশ্যপং তদা॥ 1-50-17 (2117) 
তমব্রবীৎপন্নগেন্দ্রঃ কাশ্যপং ৎবরিতং দ্বিজম্।
ক্ব ভবাংস্ৎবরিতো যাতি কিং চ কার্যং চিকীর্ষতি॥ 1-50-18 (2118) 
কাশ্যপ উবাচ। 1-50-19 (240) 
যত্র রাজা কুরুশ্রেষ্ঠঃ পরিক্ষিন্নাম বৈ দ্বিজ।
তক্ষকেণ ভুজংগেন ধক্ষ্যতে কিল সোঽদ্য বৈ॥ 1-50-19 (2119) 
গচ্ছাম্যহং তং ৎবরিতঃ সদ্যঃ কর্তুমপজ্বরম্।
ময়াঽভিপন্নং তং চাপি ন সর্পো ধর্ষয়িষ্যতি॥ 1-50-20 (2120) 
তক্ষক উবাচ। 1-50-21 (241) 
কিমর্থং তং ময়া দষ্টং সংজীবয়িতুমিচ্ছসি।
অহং ত তক্ষকো ব্রহ্মন্পশ্য মে বীর্যমদ্ভুতম্॥ 1-50-21 (2121) 
ন শক্তস্ৎবং ময়া দষ্টং তং সংজীবয়িতুং নৃপম্।  1-50-22 (2122) 
মন্ত্রিণ ঊচুঃ।
ইত্যুক্ৎবা তক্ষকস্তত্র সোঽদশদ্বৈ বনস্পতিম্॥  1-50-23 (242) 
স দষ্টমাত্রো নাগেন ভস্মীভূতোঽভবন্নগঃ।
কাশ্যপশ্চ ততো রাজন্নজীবয়ত তং নগম্॥ 1-50-23 (2123) 
ততস্তং লোভয়ামাস কামং ব্রূহীতি তক্ষকঃ।
স এবমুক্তস্তং প্রাহ কাশ্যপস্তক্ষকং পুনঃ॥ 1-50-24 (2124) 
ধনলিপ্সুরহং তত্র যামীত্যুক্তশ্চ তেন সঃ।
তমুবাচ মহাত্মানং তক্ষকঃ শ্লক্ষ্ণয়া গিরা॥ 1-50-25 (2125) 
যাবদ্ধনং প্রার্থয়সে রাজ্ঞস্তস্মাত্ততোঽধিকম্।
গৃহাণ মত্ত এব ৎবং সন্নিবর্তস্ব চানঘ॥ 1-50-26 (2126) 
স এবমুক্তো নাগেন কাশ্যপো দ্বিপদাং বরঃ।
লব্ধ্বা বিত্তং নিববৃতে তক্ষকাদ্যাবদীপ্সিতম্॥ 1-50-27 (2127) 
তস্মিন্প্রতিগতে বিপ্রে ছদ্মনোপেত্য তক্ষকঃ।
তং নৃপং নৃপতিশ্রেষ্ঠং পিতরং ধার্মিকং তব॥ 1-50-28 (2128) 
প্রাসাদস্থং যত্তমপি দগ্ধবান্বিষবহ্নিনা।
ততস্ৎবং পুরুষব্যাঘ্র বিজয়ায়াভিষেচিতঃ॥ 1-50-29 (2129) 
এতদ্দৃষ্টং শ্রুতং চাপি যথাবন্নৃপসত্তম।
অস্মাভির্নিখিলং সর্বং কথিতং তেঽতিদারুণম্॥ 1-50-30 (2130) 
শ্রুৎবা চৈতং নরশ্রেষ্ঠ পার্থিবস্য পরাভবম্।
অস্য চর্ষেরুদঙ্কস্য বিধৎস্ব যদনন্তরম্॥ 1-50-31 (2131) 
সৌতিরুবাচ। 1-50-32 (243) 
এতস্মিন্নেব কালে তু স রাজা জনমেজয়ঃ।
উবাচ মন্ত্রিণঃ সর্বানিদং বাক্যমরিদমঃ॥ 1-50-32 (2132) 
জনমেজয় উবাচ। 1-50-33 (244) 
অথ তৎকথিতং কেন যদ্বৃত্তং তদ্বনস্পতৌ।
আশ্চর্যভূতং লোকস্য ভস্মরাশীকৃতং তদা॥ 1-50-33 (2133) 
যদ্বৃক্ষং জীবয়ামাস কাশ্যপস্তক্ষকেণ বৈ।
নূনং মন্ত্রৈর্হতবিষো ন প্রণশ্যেত কাশ্যপাৎ॥ 1-50-34 (2134) 
চিন্তয়ামাস পাপাত্মা মনসা পন্নগাধমঃ।
দষ্টং যদি ময়া বিপ্রঃ পার্থিবং জীবয়িষ্যতি॥ 1-50-35 (2135) 
তক্ষকঃ সংহতবিষো লোকে যাস্যতি হাস্যতাম্।
বিচিন্ত্যৈবং কৃতা তেন ধ্রুবং তুষ্টির্দ্বিজস্য বৈ॥ 1-50-36 (2136) 
ভবিষ্যতি হ্যুপায়েন যস্য দাস্যামি যাতনাম্।
একং তু শ্রোতুমিচ্ছামি তদ্বৃত্তং নির্জনে বনে॥ 1-50-37 (2137) 
সংবাদং পন্নগেন্দ্রস্য কাশ্যপস্য চ কস্তদা।
শ্রুতবান্দৃষ্টবাংশ্চাপি ভবৎসু কথমাগতম্। 
শ্রুৎবা তস্য বিধাস্যেঽহং পন্নগান্তকরীং মতিম্॥  1-50-38 (2138) 
মন্ত্রিণ ঊচুঃ। 1-50-39 (245) 
শৃণু রাজন্যথাস্মাকং যেন তৎকথিতং পুরা।
সমাগতং দ্বিজেন্দ্রস্য পন্নগেন্দ্রস্য চাধ্বনি॥ 1-50-39 (2139) 
তস্মিন্বৃক্ষে নরঃ কশ্চিদিন্ধনার্থায় পার্থিব।
বিচিন্বন্পূর্বমারূঢঃ শুষ্কশাখাবনস্পতৌ॥ 1-50-40 (2140) 
ন বুধ্যেতামুভৌ তৌ চ নগস্থং পন্নগদ্বিজৌ।
সহ তেনৈব বৃক্ষেণ ভস্মীভূতোঽভবন্নৃপ॥ 1-50-41 (2141) 
দ্বিজপ্রভাবাদ্রাজেন্দ্র ব্যজীবৎস বনস্পতিঃ।
তেনাগম্য দ্বিজশ্রেষ্ঠ পুংসাঽস্মাসু নিবেদিতম্॥ 1-50-42 (2142) 
যথা বৃত্তং তু তৎসর্বং তক্ষকস্য দ্বিজস্য চ।
এতত্তে কথিতং রাজন্যথাদৃষ্টং শ্রুতং চ যৎ। 
শ্রুৎবা চ নৃপশার্দূল বিধৎস্ব যদনন্তরম্॥  1-50-43 (2143) 
সৌতিরুবাচ। 1-50-44 (246) 
মন্ত্রিণাং তু বচঃ শ্রুৎবা স রাজা জনমেজয়ঃ।
পর্যতপ্যত দুঃখার্তঃ প্রত্যপিংষৎকরং করে॥ 1-50-44 (2144) 
নিঃশ্বাসমুষ্ণমসকৃদ্দীর্ঘং রাজীবলোচনঃ।
মুমোচাশ্রূণি চ তদা নেত্রাভ্যাং প্ররুদন্নৃপঃ॥ 1-50-45 (2145) 
উবাচ চ মহীপালো দুঃখশোকসমন্বিতঃ।
দুর্ধরং বাষ্পমুৎসৃজ্য স্পৃষ্ট্বা চাপো যথাবিধি॥ 1-50-46 (2146) 
মুহূর্তমিব চ ধ্যাৎবা নিশ্চিত্য মনসা নৃপঃ।
অমর্ষী মন্ত্রিণঃ সর্বানিদং বচনমব্রবীৎ॥ 1-50-47 (2147) 
জনমেজয় উবাচ। 1-50-48 (247) 
শ্রুৎবৈতদ্ভবতাং বাক্যং পিতুর্মে স্বর্গতিং প্রতি।
নিশ্চিতেয়ং মম মতির্যা চ তাং মে নিবোধত। 
অনন্তরং চ মন্যেঽহং তক্ষকায় দুরাত্মনে॥  1-50-48 (2148) 
প্রতিকর্তব্যমিত্যেবং যেন মে হিংসিতঃ পিতা।
শৃঙ্গিণং হেতুমাত্রং যঃ কৃৎবা দগ্ধ্বা চ পার্থিবম্॥ 1-50-49 (2149) 
ইয়ং দুরাত্মতা তস্য কাশ্যপং যো ন্যবর্তয়ৎ।
যদ্যাগচ্ছেৎস বৈ বিপ্রো ননু জীবেৎপিতা মম॥ 1-50-50 (2150) 
পরিহীয়েত কিং তস্য যদি জীবেৎস পার্থিবঃ।
কাশ্যপস্য প্রসাদেন মন্ত্রিণাং বিনয়েন চ॥ 1-50-51 (2151) 
স তু বারিতবান্মোহাৎকাশ্যপং দ্বিজসত্তমম্।
সংজিজীবয়িষুং প্রাপ্তং রাজানমপরাজিতম্॥ 1-50-52 (2152) 
মহানতিক্রমো হ্যেষ তক্ষকস্য দুরাত্মনঃ।
দ্বিজস্য যোঽদদদ্দ্রব্যং মা নৃপং জীবয়েদিতি॥ 1-50-53 (2153) 
উত্তঙ্কস্য প্রিয়ং কর্তুমাত্মনশ্চ মহৎপ্রিয়ম্।
ভবতাং চৈব সর্বেষাং গচ্ছাম্যপচিতিং পিতুঃ॥ ॥ 1-50-54 (2154) 
 
ইতি শ্রীমন্মহাভারতে আদিপর্বণি আস্তীকপর্বণি পঞ্চাশত্তমোঽধ্যায়ঃ॥ 50 ॥

 -   -  

1-50-6 অঙ্গেষু বাগাদিষু যতং নিয়তং শমদমবন্তমিত্যর্থঃ॥ 1-50-7 অক্ষুদ্রং গম্ভীরং। তব পিত্রা বিনিকৃতমপকৃতম্॥ 1-50-20 অভিপন্নং ত্রাতং ধর়্ষয়িষ্যত্যমিভবিষ্যতি॥ 1-50-24 কামং কাম্যমানমর্থম্॥ 1-50-27 দ্বিপদা পুস্ত্রাণাম্॥ 1-50-36 সংহতবিষঃ সম্যা হতং নষ্টং বিষং যস্য স তথা সংহৃতবিষ ইতি পাঠে স্পষ্টোথঃ॥ 1-50-39 সমাগণং সমাগমং ভাবে নিষ্ঠা॥ 1-50-44 করং কর নিধায় প্রত্যপিংষৎ॥ 1-50-52 মোহান্মদীয়সমর্থ্যাজ্ঞানাৎ॥ 1-50-54 অপচিতিং বৈরনির্যাতনম্॥ পঞ্চাশত্তমোঽধ্যায়ঃ॥ 50 ॥



আদিপর্ব - অধ্যায় 051

॥ শ্রীঃ ॥

1.51. অধ্যায়ঃ 051 

 -   -  

জনমেজয়স্য সর্পসত্রপ্রতিজ্ঞা॥ 1 ॥ যজ্ঞসামগ্রীসংপাদনম্॥ 2 ॥ দীক্ষাগ্রহণম্॥ 3 ॥

 -   -  

1-51-0 (2155) 
সৌতিরুবাচ। 1-51-0 (248) 
এবমুক্ৎবা ততঃ শ্রীমান্মন্ত্রিভিশ্চানুমীদিতঃ।
আরুরোহ প্রতিজ্ঞাং স সর্পসত্রায় পার্থিবঃ॥ 1-51-1 (2156) 
ব্রহ্মন্ভরতশার্দূলো রাজা পারিক্ষিতস্তদা।
পুরোহিতমথাহূয় ঋৎবিজো বসুধাধিপঃ॥ 1-51-2 (2157) 
অব্রবীদ্বাক্যসংপন্নঃ কার্যসংপৎকরং বচঃ।
যো মে হিংসিতবাংস্তাতং তক্ষকঃ স দুরাত্মবান্॥ 1-51-3 (2158) 
প্রতিকুর্যাং যথা তস্য তদ্ভবন্তো ব্রুবন্তু মে।
অপি তৎকর্ম বিদিতং ভবতাং যেন পন্নগম্॥ 1-51-4 (2159) 
তক্ষকং সংপ্রদীপ্তেঽগ্নৌ প্রক্ষিপেয়ং সবান্ধবম্।
যথা তেন পিতা মহ্যং পূর্বং দগ্ধো বিষাগ্নিনা॥
তথাঽহমপি তং পাপং দগ্ধুমিচ্ছামি পন্নগম্॥  1-51-5 (2160) 
ঋৎবিজ ঊচুঃ। 1-51-6 (249) 
অস্তি রাজন্মহাৎসত্রং ৎবদর্থং দেবনির্মিতম্।
সর্বসত্রমিতি খ্যাতং পুরাণে পরিপঠ্যতে॥ 1-51-6 (2161) 
আহর্তা তস্য সত্রস্য ৎবন্নান্যোঽস্তি নরাধিপ।
ইতি পৌরাণিকাঃ প্রাহুরস্মাকং চাস্তি স ক্রতুঃ॥ 1-51-7 (2162) 
এবমুক্তঃ স রাজর্ষির্মেনে দগ্ধং হি তক্ষকম্।
হুতাশনমুখে দীপ্তে প্রবিষ্টমিতি সত্তম॥ 1-51-8 (2163) 
ততোঽব্রবীন্মন্ত্রবিদস্তান্রাজা ব্রাহ্মণাংস্তদা।
আহরিষ্যামি তৎসত্রং সংভারাঃ সংভ্রিয়ন্তু মে॥ 1-51-9 (2164) 
সৌতিরুবাচ। 1-51-10 (250) 
ততস্ত ঋৎবিজস্তস্য শাস্ত্রতো দ্বিজসত্তম।
তং দেশং মাপয়ামাসুর্যজ্ঞায়তনকারণাৎ॥ 1-51-10 (2165) 
যথাবদ্বেদবিদ্বাংসঃ সর্বে বুদ্ধেঃ পরংগতাঃ।
ঋদ্ধ্যা পরময়া যুক্তমিষ্টং দ্বিজগণৈর্যুতম্॥ 1-51-11 (2166) 
প্রভূতধনধান্যাঢ্যমৃৎবিগ্ভিঃ সুনিষেবিতম্।
নির্মায় চাপি বিধিবদ্যজ্ঞায়তনমীপ্সিতম্॥ 1-51-12 (2167) 
রাজানং দীক্ষয়ামাসুঃ সর্পসত্রাপ্তয়ে তদা।
ইদং চাসীত্তত্র পূর্বং সর্পসত্রে ভবিষ্যতি॥ 1-51-13 (2168) 
নিমিত্তং মহদুৎপন্নং যজ্ঞবিঘ্নকরং তদা।
যজ্ঞস্যায়তনে তস্মিন্ক্রিয়মাণে বচোঽব্রবীৎ॥ 1-51-14 (2169) 
স্থপতির্বুদ্ধিসংপন্নো বাস্তুবিদ্যাবিশারদঃ।
ইত্যব্রবীৎসূত্রধারঃ সূতঃ পৌরাণিকস্তদা॥ 1-51-15 (2170) 
যস্মিন্দেশে চ কালে চ মাপনেয়ং প্রবর্তিতা।
ব্রাহ্মণং কারণং কৃৎবা নায়ং সংস্থাস্যতে ক্রতুঃ॥ 1-51-16 (2171) 
এতচ্ছ্রুৎবা তু রাজাসৌ প্রাগ্দীক্ষাকালমব্রবীৎ।
ক্ষত্তারং ন হি মে কশ্চিদজ্ঞাতঃ প্রবিশেদিতি॥ ॥ 1-51-17 (2172) 
 
ইতি শ্রীমন্মহাভারতে আদিপর্বণি আস্তীকপর্বণি একপঞ্চাশত্তমোঽধ্যায়ঃ॥ 51 ॥

 -   -  

1-51-5 মহ্যং মম॥ 1-51-7 ৎবৎ ৎবত্তো নান্যোস্তি॥ 1-51-9 আহরিষ্যামি করিষ্যামি। সংভ্রিয়ন্তু সংভ্রিয়ন্তাম্॥ 1-51-13 ভবিষ্যতি ভাবিনি॥ 1-51-15 সূতো জাত্যা পৌরাণিকঃ শিল্পাগমবেত্তা॥ 1-51-16 নায়ং সংস্থাস্যতে ন সমাপ্স্যতে॥ 1-51-17 দীক্ষাকালস্য প্রাগিতি প্রাগ্দী ক্ষাকালং ক্ষত্তারং দ্বাস্থম্॥ একপঞ্চাশত্তমোঽধ্যায়ঃ॥ 51 ॥



আদিপর্ব - অধ্যায় 052

॥ শ্রীঃ ॥

1.52. অধ্যায়ঃ 052 

 -   -  

অগ্নৌ সর্পপতনম্॥ 1 ॥

 -   -  

1-52-0 (2173) 
সৌতিরুবাচ। 1-52-0 (251) 
ততঃ কর্ম প্রববৃতে সর্পসত্রবিধানতঃ।
পর্যক্রামংশ্চ বিদিবৎস্বে স্বে কর্মণি যাজকাঃ॥ 1-52-1 (2174) 
প্রাবৃত্য কৃষ্ণবাসাংসি ধূম্রসংরক্তলোচনাঃ।
জুহুবুর্মন্ত্রবচ্চৈব সমিদ্ধং জাতবেদসম্॥ 1-52-2 (2175) 
কম্পয়ন্তশ্চ সর্বেষামুরগাণাং মনাংসি চ।
সর্পানাজুহুবুস্তত্র সর্বানগ্নিমুখে তদা॥ 1-52-3 (2176) 
ততঃ সর্পাঃ সমাপেতুঃ প্রদীপ্তে হব্যবাহনে।
বিচেষ্টমানাঃ কৃপণমাহ্বয়ন্তঃ পরস্পরম্॥ 1-52-4 (2177) 
বিস্ফুরন্তঃ শ্বসন্তশ্চ বেষ্টয়ন্তঃ পরস্পরম্।
পুচ্ছৈঃ শিরোভিশ্চ ভৃশং চিত্রভানুং প্রপেদিরে॥ 1-52-5 (2178) 
শ্বেতাঃ কৃষ্ণাশ্চ নীলাশ্চ স্থবিরাঃ শিশবস্তথা।
নদন্তো বিবিধান্নাদান্পেতুর্দীপ্তে বিভাবসৌ॥ 1-52-6 (2179) 
ক্রোশয়োজনমাত্রা হি গোকর্ণস্য প্রমাণতঃ।
পতন্ত্যজস্রং বেগেন বহ্নাবগ্নিমতাং বর॥ 1-52-7 (2180) 
এবং শতসহস্রাণি প্রয়ুতান্যর্বুদানি চ।
অবশানি বিনষ্টানি পন্নগানাং তু তত্র বৈ॥ 1-52-8 (2181) 
তুরগা ইব তত্রান্যে হস্তিহস্তা ইবাপরে।
মত্তা ইব চ মাতঙ্গা মহাকায়া মহাবলাঃ॥ 1-52-9 (2182) 
উচ্চাবচাশ্চ বহবো নানাবর্ণা বিষোল্বণাঃ।
ঘোরাশ্চ পরিঘপ্রখ্যা দন্দশূকা মহাবলাঃ। 
প্রপেতুরগ্নাবুরগা মাতৃবাগ্দণ্ডপীডিতাঃ॥ ॥  1-52-10 (2183) 
 
ইতি শ্রীমন্মাহাভারতে আদিপর্বণি আস্তীকপর্বণি দ্বিপঞ্চাশত্তমোঽধ্যায়ঃ॥ 52 ॥

 -   -  

1-52-1 পর্যক্রামন্ পরাক্রান্তবন্তঃ॥ 1-52-2 মন্ত্রবন্মন্ত্রয়ুক্তং যথা স্যাত্তথা॥ 1-52-3 আজুহুবুঃ আহূতবন্তঃ॥ 1-52-5 চিত্রভানুমগ্নিম্॥ 1-52-7 প্রমাণতঃ প্রমাণং প্রাপ্য॥ দ্বিপঞ্চাশত্তমোঽধ্যায়ঃ॥ 52 ॥



আদিপর্ব - অধ্যায় 053

॥ শ্রীঃ ॥

1.53. অধ্যায়ঃ 053 

 -   -  

ঋৎবিগাদিনামকথনম্॥ 1 ॥ ইন্দ্রকৃতং তক্ষকাশ্বাসনম্॥ 2 ॥ বাসুকেঃ স্বভগিন্যা সংবাদঃ॥ 3 ॥

 -   -  

1-53-0 (2184) 
শৌনক উবাচ। 1-53-0 (252) 
সর্পসত্রে তদা রাজ্ঞঃ পাণ্ডবেয়স্য ধীমতঃ।
জনমেজয়স্য কে ৎবাসন্নৃৎবিজঃ পরমর্ষয়ঃ॥ 1-53-1 (2185) 
কে সদস্যা বভূবুশ্চ সর্পসত্রে সুদারুণে।
বিষাদজননেঽত্যর্থং পন্নগানাং মহাভয়॥ 1-53-2 (2186) 
সর্বং বিস্তরশস্তাত ভবাঞ্ছংসিতুমর্হতি।
সর্পসত্রবিধানজ্ঞবিজ্ঞেয়াঃ কে চ সূতজ॥ 1-53-3 (2187) 
সৌতিরুবাচ। 1-53-4 (253) 
হন্ত তে কথয়িষ্যামি নামানীহ মনীষিণাম্।
যে ঋৎবিজঃ সদস্যাশ্চ তস্যাসন্নৃপতেস্তদা॥ 1-53-4 (2188) 
তত্র হোতা বভূবাথ ব্রাহ্মণশ্চণ্ডভার্গবঃ।
চ্যবনস্যান্বয়ে খ্যাতো জাতো বেদবিদাং বরঃ॥ 1-53-5 (2189) 
উদ্গাতা ব্রাহ্মণো বৃদ্ধো বিদ্বান্কৌৎসৌঽথ জৈমিনিঃ।
ব্র্হমাঽভবচ্ছার্ঙ্গরবোঽথাধ্বর্যুশ্চাপি পিঙ্গলঃ॥ 1-53-6 (2190) 
সদস্যশ্চাভবদ্ব্যাসঃ পুত্রশিষ্যসহায়বান্।
উদ্দালকঃ প্রমতকঃ শ্বেতকেতুশ্চ পিঙ্গলঃ॥ 1-53-7 (2191) 
অসিতো দেবলশ্চৈব নারদঃ পর্বতস্তথা।
আত্রেয়ঃ কুম্ডজঠরৌ দ্বিজঃ কালঘটস্তথা॥ 1-53-8 (2192) 
বাৎস্যঃ শ্রুতশ্রবা বৃদ্ধো জপস্বাধ্যায়শীলবান্।
কোহলো দেবশর্মা চ মৌদ্গল্যঃ সমসৌরভঃ॥ 1-53-9 (2193) 
এতে চান্যে চ বহবো ব্রাহ্মণা বেদপারগাঃ।
সদস্যাশ্চাভবংস্তত্র সত্রে পারিক্ষিতস্য হ॥ 1-53-10 (2194) 
জুহ্বৎস্বৃৎবিক্ষ্বথ তদা সর্পসত্রে মহাক্রতৌ।
অহয়ঃ প্রাপতংস্তত্র ঘোরাঃ প্রাণিভয়াবহাঃ॥ 1-53-11 (2195) 
বসামেদোবহাঃ কুল্যা নাগানাং সংপ্রবর্তিতাঃ।
ববৌ গন্ধশ্চ তুমুলো দহ্যতামনিশং তদা॥ 1-53-12 (2196) 
পততাং চৈব নাগানাং ধিষ্ঠিতানাং তথাম্বরে।
অশ্রূয়তানিশং শব্দঃ পচ্যতাং চাগ্নিনা ভৃশম্॥ 1-53-13 (2197) 
তক্ষকস্তু স নাগেন্দ্রঃ পুরংদরনিবেশনম্।
গতঃ শ্রুৎবৈব রাজানং দীক্ষিতং জনমেজয়ম্॥ 1-53-14 (2198) 
ততঃ সর্বং যথাবৃত্তমাখ্যায় ভুজগোত্তমঃ।
অগচ্ছচ্ছরণং ভীত আগস্কৃৎবা পুরংদরম্॥ 1-53-15 (2199) 
তমিন্দ্রঃ প্রাহ সুপ্রীতো ন তবাস্তীহ তক্ষক।
ভয়ং নাগেন্দ্র তস্মাদ্বৈ সর্পসত্রাৎকদাচন॥ 1-53-16 (2200) 
প্রসাদিতো ময়া পূর্বং তবার্থায় পিতামহঃ।
তস্মাত্তব ভয়ং নাস্তি ব্যেতু তেনসো জ্বরঃ॥ 1-53-17 (2201) 
সৌতিরুবাচ। 1-53-18 (254) 
এবমাশ্বাসিতস্তেন ততঃ স ভুজগোত্তমঃ।
উবাস ভবনে তস্মিঞ্শক্রস্য মুদিতঃ সুখী॥ 1-53-18 (2202) 
অজস্রং নিপতৎস্বগ্নৌ নাগেষু ভৃশদুঃখিতঃ।
অল্পশেষপরীবারো বাসুকিঃ পর্যতপ্যত॥ 1-53-19 (2203) 
কশ্মলং চাবিশদ্ধোরং বাসুকিং পন্নগোত্তমম্।
স ঘূর্ণমানহৃদয়ো ভগিনীমিদমব্রবীৎ॥ 1-53-20 (2204) 
দহ্যন্তেঽঙ্গানি মে ভদ্রে ন দিশঃ প্রতিভান্তি মাম্।
সীদামীব চ সংমোহাদ্ধূর্ণতীব চ মে মনঃ॥ 1-53-21 (2205) 
দৃষ্টির্ভ্রাম্যতি মেঽতীব হৃদয়ং দীর্যতীব চ।
পতিষ্যাম্যবশোঽদ্যাহং তস্মিন্দীপ্তে বিভাবসৌ॥ 1-53-22 (2206) 
পারিক্ষিতস্য যজ্ঞোঽসৌ বর্ততেঽস্মজ্জিঘাংসয়া।
ব্যক্তং ময়াঽভিগন্তব্যং প্রেতরাজনিবেশনম্॥ 1-53-23 (2207) 
অয়ং স কালঃ সংপ্রাপ্তো যদর্থমসি মে স্বসঃ।
জরৎকরৌ(পুরা)ময়াদত্তাত্রায়স্বাস্মান্সবান্ধবান্॥ 1-53-24 (2208) 
আস্তীকঃ কিল যজ্ঞং তং বর্তন্তং ভুজগোত্তমে।
প্রতিষেৎস্যতি মাং পূর্বং স্বয়মাহ পিতামহঃ॥ 1-53-25 (2209) 
তদ্বৎসে ব্রূহি বৎসং স্বং কুমারং বৃদ্ধসংমতম্।
মমাদ্য ৎবং সভৃত্যস্য মোক্ষার্থং বেদবিত্তমম্॥ ॥ 1-53-26 (2210) 
 
ইতি শ্রীমন্মহাভারতে আদিপর্বণি আস্তীকপর্বণি ত্রিপঞ্চাশত্তমোঽধ্যায়ঃ॥ 53 ॥

 -   -  

1-53-2 সদস্যা উপদ্রষ্টারঃ॥ 1-53-3 বিধানজ্ঞেষু বিজ্ঞেয়াঃ শ্রেষ্ঠাঃ॥ 1-53-13 পচ্যতাং পচ্যমানানাম্॥ 1-53-15 আগঃ অপরাংধ কৃৎবা॥ ত্রিপঞ্চাশত্তমোঽধ্যায়ঃ॥ 53 ॥



আদিপর্ব - অধ্যায় 054

॥ শ্রীঃ ॥

1.54. অধ্যায়ঃ 054 

 -   -  

আস্তীকস্য স্বমাত্রা সবাদঃ। বাসুকেরাশ্বাসনং চ॥ 1 ॥ আস্তীকস্য সর্পসত্রং প্রতি গমনম্॥ 2 ॥

 -   -  

1-54-0 (2211) 
সৌতিরুবাচ। 1-54-0 (255) 
তত আহূয় পুত্রং স্বং জরৎকারুর্ভুজংগমা।
বাসুকের্নাগরাজস্য বচনাদিদমব্রবীৎ॥ 1-54-1 (2212) 
অহং তব পিতুঃ পুত্র ভ্রাত্রা দত্তা নিমিত্ততঃ।
কালঃ স চায়ং সংপ্রাপ্তস্তৎকুরুষ্ব যথাতথম্॥ 1-54-2 (2213) 
আস্তীক উবাচ। 1-54-3 (256) 
কিংনিমিত্তং মম পিতুর্দত্তা ৎবং মাতুলেন মে।
তন্মমাচক্ষ্ব তত্ৎবেন শ্রুৎবা কর্তাঽস্মি তত্তথা॥ 1-54-3 (2214) 
সৌতিরুবাচ। 1-54-4 (257) 
তত আচষ্ট সা তস্মৈ বান্ধবানাং হিতৈষিণী।
ভগিনী নাগরাজস্য জরৎকারুরবিক্লবা॥ 1-54-4 (2215) 
জরৎকারুরুবাচ। 1-54-5 (258) 
পন্নগানামশেষাণাং মাতা কদ্রূরিতি শ্রুতা।
তয়া শপ্তা রুষিতয়া সুতা যস্মান্নিবোধ তৎ॥ 1-54-5 (2216) 
উচ্চৈঃ শ্রবাঃ সোঽশ্বরাজো যন্মিথ্যা ন কৃতো মম।
বিনতার্থায় পণিতে দাসভাবায় পুত্রকাঃ॥ 1-54-6 (2217) 
জনমেজয়স্য বো যজ্ঞে ধক্ষ্যত্যনিলসারথিঃ।
তত্র পঞ্চৎবমাপন্নাঃ প্রেতলোকং গমিষ্যথ॥ 1-54-7 (2218) 
তাং চ শপ্তবতীং দেবঃ সাক্ষাল্লোকপিতামহঃ।
এবমস্ৎবিতি তদ্বাক্যং প্রোবাচানু মুমোদ চ॥ 1-54-8 (2219) 
বাসুকিশ্চাপি তচ্ছ্রুৎবা পিতামহবচস্তদা।
অমৃতে মথিতে তাত দেবাঞ্ছরণমীয়িবান্॥ 1-54-9 (2220) 
সিদ্ধার্থাশ্চ সুরাঃ সর্বে প্রাপ্যামৃতমনুত্তমম্।
ভ্রাতরং মে পুরস্কৃত্য পিতামহমুপাগমন্॥ 1-54-10 (2221) 
তে তং প্রসাদয়ামাসুঃ সুরাঃ সর্বেঽব্জসংভবম্।
রাজ্ঞা বাসুকিনা সার্ধং শাপোঽসৌন ভবেদিতি॥ 1-54-11 (2222) 
দেবা ঊচুঃ। 1-54-12 (259) 
বাসুকির্নাগরাজোঽয়ং দুঃখিতো জ্ঞাতিকারণাৎ।
অভিশাপঃ স মাতুস্তু ভগবন্ন ভবেৎকথম্॥ 1-54-12 (2223) 
ব্রহ্মোবাচ। 1-54-13 (260) 
জরৎকারুর্জরৎকারুং যাং ভার্যাং সমবাপ্স্যতি।
তত্র জাতো দ্বিজঃ শাপান্মোক্ষয়িষ্যতি পন্নগান্॥ 1-54-13 (2224) 
এতচ্ছ্রুৎবা তু বচনং বাসুকিঃ পন্নগোত্তমঃ।
প্রাদান্মামমরপ্রখ্য তব পিত্রে মহাত্মনে॥ 1-54-14 (2225) 
প্রাগেবানাগতে কালে তস্মাত্ৎব ময়্যজায়থাঃ।
অয়ং স কালঃ সংপ্রাপ্তো ভয়ান্নস্ত্রাতুমর্হসি॥ 1-54-15 (2226) 
ভ্রাতরং চাপি মে তস্মাত্ত্রাতুমর্হসি পাবকাৎ।
ন মোঘং তু কৃতং তৎস্যাদ্যদহং তব ধীমতে। 
পিত্রে দত্তা বিমোক্ষার্থং কথং বা পুত্র মন্যসে॥  1-54-16 (2227) 
সৌতিরুবাচ। 1-54-17 (261) 
এবমুক্তস্তথেত্যুক্ৎবা সাস্তীকো মাতরং তদা।
অব্রবীদ্দুঃখসংতপ্তং বাসুকিং জীবয়ন্নিব॥ 1-54-17 (2228) 
অহং ৎবাং মোক্ষয়িষ্যামি বাসুকে পন্নগোত্তম।
তস্মাচ্ছাপান্মহাসত্ৎব সত্যমেতদ্ব্রবীমি তে॥ 1-54-18 (2229) 
ভব স্বস্থমনা নাগ ন হি তে বিদ্যতে ভয়ম্।
প্রয়তিষ্যে তথা রাজন্যথা শ্রেয়ো ভবিষ্যতি॥ 1-54-19 (2230) 
ন মে বাগনৃতং প্রাহ স্বৈরেষ্বপি কুতোঽন্যথা।
তং বৈ নৃপবরং গৎবা দীক্ষিতং জনমেজয়ম্॥ 1-54-20 (2231) 
বাগ্ভির্মঙ্গলয়ুক্তাভিস্তোষয়িষ্যেঽদ্য মাতুল।
যথা স যজ্ঞো নৃপতের্নিবত্রিষ্যতি সত্তম॥ 1-54-21 (2232) 
স সংভাবয় নাগেন্দ্র ময়ি সর্বং মহামতে।
ন তে ময়ি মনো জাতু মিথ্যা ভবিতুমর্হতি॥ 1-54-22 (2233) 
বাসুকিরুবাচ। 1-54-23 (262) 
আস্তীক পরিঘূর্ণামি হৃদয়ং মে বিদীর্যতে।
দিশো ন প্রতিজানামি ব্রহ্মদণ্ডনিপীডিতঃ॥ 1-54-23 (2234) 
আস্তীক উবাচ। 1-54-24 (263) 
ন সন্তাপস্ৎবয়া কার্যঃ কথংচিৎপন্নগোত্তম।
প্রদীপ্তাগ্নেঃ সমুৎপন্নং নাশয়িষ্যামি তে ভয়ম্॥ 1-54-24 (2235) 
ব্রহ্মদণ্ডং মহাঘোরং কালাগ্নিসমতেজসম্।
নাশয়িষ্যামি মাঽত্র ৎবং ভয়ংকার্ষীঃ কথংচন॥ 1-54-25 (2236) 
সৌতিরুবাচ। 1-54-26 (264) 
ততঃ স বাসুকের্ঘোরমপনীয় মনোজ্বরম্।
আধায় চাত্মনোঽঙ্গেষু জগাম ৎবরিতো ভৃশম্॥ 1-54-26 (2237) 
জনমেজয়স্য তং যজ্ঞং সর্বৈঃ সমুদিতং গুণৈঃ।
মোক্ষায় ভুজগেন্দ্রাণামাস্তীকো দ্বিজসত্তমঃ॥ 1-54-27 (2238) 
স গৎবাঽপশ্যদাস্তীকো যজ্ঞায়তনমুত্তমম্।
বৃতং সদস্যৈর্বহুভিঃ সূর্যবহ্নিসমপ্রভৈঃ॥ 1-54-28 (2239) 
স তত্র বারিতো দ্বাস্থৈঃ প্রবিশন্দ্বিজসত্তমঃ।
অভিতুষ্টাব তং যজ্ঞং প্রবেশার্থী পরংতপঃ॥ 1-54-29 (2240) 
স প্রাপ্য যজ্ঞায়তনং বরিষ্ঠং
দ্বিজোত্তমঃ পুণ্যকৃতাং বরিষ্ঠঃ। 
তুষ্টাব রাজানমনন্তকীর্তি-
মৃৎবিক্সদস্যাংশ্চ তথৈব চাগ্নিম্॥ ॥  1-54-30 (2241) 
 
ইতি শ্রীমন্মহাভারতে আদিপর্বণি আস্তীকপর্বণি চতুঃপঞ্চাশত্তমোঽধ্যায়ঃ॥ 54 ॥

 -   -  

1-54-4 আচষ্ট ব্যক্তং কথিতবতী। অবিক্লবা অনাকুলা॥ 1-54-12 অভিশাপঃ শাপঃ॥ 1-54-17 আস্তীক ইতি পাদপূরণার্থঃ সুলোপঃ॥ 1-54-22 ময়ি অয়মস্মান্মোচয়িষ্যত্যেবরূপো মনঃসংকল্পো জাতু কদাপি মিথ্যাঽন্যথা ন॥ 1-54-23 ব্রহ্ম বেদঃ মাতৃদেবো ভবেতি মাতুরাজ্ঞকরৎববিধানপরস্তদন্যথাকরণপ্রয়ুক্তো দণ্ডো মাতৃশাপরূপো ব্রহ্মদণ্ডঃ॥ 1-54-26 বাসুকেশ্চিন্তাজ্বরং স্বয়ং গৃহীৎবেত্যর্থঃ॥ চতুঃপঞ্চাশত্তমোঽধ্যায়ঃ॥ 54 ॥



আদিপর্ব - অধ্যায় 055

॥ শ্রীঃ ॥

1.55. অধ্যায়ঃ 055 

 -   -  

আস্তীককৃতা জনমেজয়যজ্ঞপ্রশংসা॥ 1 ॥

 -   -  

1-55-0 (2242) 
আস্তীক উবাচ। 1-55-0 (265) 
সোমস্য যজ্ঞো বরুণস্য যজ্ঞঃ
প্রজাপতের্যজ্ঞ আসীৎপ্রয়াগে। 
তথা যজ্ঞোঽয়ং তব ভারতাগ্র্য
পারিক্ষিত স্বস্তি নোঽস্তু প্রিয়েভ্যঃ॥  1-55-1 (2243) 
শক্রস্য যজ্ঞঃ শতসঙ্খ্য উক্ত-
স্তথাপরং তুল্যসঙ্খ্যং শতং বৈ। 
তথা যজ্ঞোঽয়ং তব ভারতাগ্র্য
পারিক্ষিত স্বস্তি নোঽস্তু প্রিয়েভ্যঃ॥  1-55-2 (2244) 
যমস্য যজ্ঞো হরিমেধসশ্চ
যথা যজ্ঞো রন্তিদেবস্য রাজ্ঞঃ। 
তথা যজ্ঞোঽয়ং তব ভারতাগ্র্য
পারিক্ষিত স্বস্তি নোঽস্তু প্রিয়েভ্যঃ॥  1-55-3 (2245) 
গয়স্য যজ্ঞঃ শশবিন্দোশ্চ রাজ্ঞো
যজ্ঞসল্তথা বৈশ্রবণস্য রাজ্ঞঃ। 
তথা যজ্ঞোঽয়ং তব ভারতাগ্র্য
পারিক্ষিত স্বস্তি নোঽস্তু প্রিয়েভ্যঃ॥  1-55-4 (2246) 
নৃগস্য যজ্ঞস্ৎবজমীঢস্য চাসী-
দ্যথা যজ্ঞো দাশরথেশ্চ রাজ্ঞঃ। 
তথা যজ্ঞোঽয়ং তব ভারতাগ্র্য
পারিক্ষিত স্বস্তি নোঽস্তু প্রিয়েভ্যঃ॥  1-55-5 (2247) 
যজ্ঞঃ শ্রুতো দিবি দেবস্য সূনো-
র্যুধিষ্ঠিরস্যাজমীঢস্য রাজ্ঞঃ। 
তথা যজ্ঞোঽয়ং তব ভারতাগ্র্য
পারিক্ষিত স্বস্তি নোঽস্তু প্রিয়েভ্যঃ॥  1-55-6 (2248) 
কৃষ্ণস্য যজ্ঞঃ সত্যবত্যাঃ সুতস্য
স্বয়ং চ কর্ম প্রচকার যত্র। 
তথা যজ্ঞোঽয়ং তব ভারতাগ্র্য
পারিক্ষিত স্বস্তি নোঽস্তু প্রিয়েভ্যঃ॥  1-55-7 (2249) 
ইমে চ তে সূর্যসমানবর্চসঃ
সমাসতে বৃত্রহণঃ ক্রতুং যথা। 
নৈষাং জ্ঞাতুং বিদ্যতে জ্ঞানমদ্য
দত্তং যেভ্যো ন প্রণশ্যেৎকদাচিৎ॥  1-55-8 (2250) 
ঋৎবিক্সমো নাস্তি লোকেষু চৈব
দ্বৈপায়নেনেতি বিনিশ্চিতং মে। 
এতস্য শিষ্যা হি ক্ষিতিং সংচরন্তি
সর্বর্ৎবিজঃ কর্মসু স্বেষু দক্ষাঃ॥  1-55-9 (2251) 
বিভাবসুশ্চিত্রভানুর্মহাত্মা
হিরণ্যরেতা হুতভুক্কৃষ্ণবর্ত্মা। 
প্রদক্ষিমাবর্তশিখঃ প্রদীপ্তো
হব্যং তবেদং হুতভুগ্বষ্টি দেবঃ॥  1-55-10 (2252) 
নৈহ ৎবদন্যো বিদ্যতে জীবলোকে
সমো নৃপঃ পালয়িতা প্রজানাম্। 
ধৃত্যা চ তে প্রতীমনাঃ সদাহং
ৎবং বা বরুণো ধর্মরাজো যমো বা॥  1-55-11 (2253) 
শক্রঃ সাক্ষাদ্বজ্রপাণির্যথেহ
ত্রাতা লোকেঽস্মিংস্ৎবং তথেহ প্রজানাম্। 
মতস্ৎবং নঃ পুরুষেন্দ্রেহ লোকে
ন চ ৎবদন্যো ভূপতিরস্তি জজ্ঞে॥  1-55-12 (2254) 
খট্বাঙ্গনাভগদিলীপকল্প
যয়াতিমান্ধাতৃসমপ্রভাব। 
আদিত্যতেজঃপ্রতিমানতেজা
ভীষ্মো যথা রাজসি সুব্রতস্ৎবম্॥  1-55-13 (2255) 
বাল্মীকিবত্তে নিভৃতং স্ববীর্যং
বসিষ্ঠবত্তে নিয়তশ্চ কোপঃ। 
প্রভুৎবমিন্দ্রৎবসমং মতং মে
দ্যুতিশ্চ নারায়ণবদ্বিভাতি॥  1-55-14 (2256) 
যমো যথা ধর্মবিনিশ্চয়জ্ঞঃ
কৃষ্ণো যথা সর্বগুণোপপন্নঃ। 
শ্রিয়াং নিবাসোঽসি যথা বসূনাং
নিধানভূতোঽসি তথা ক্রতূনাম্॥  1-55-15 (2257) 
দম্ভোদ্ভবেনাসি সমো বলেন
রামো যথা শস্ত্রবিদস্ত্রবিচ্চ। 
ঔর্বত্রিতাভ্যামসি তুল্যতেজা
দুষ্প্রেক্ষণীয়োঽসি ভগীরথেন॥  1-55-16 (2258) 
সৌতিরুবাচ। 1-55-17 (266) 
এবং স্তুতাঃ সর্ব এব প্রসন্না
রাজা সদস্যা ঋৎবিজো হব্যবাহঃ। 
তেষাং দৃষ্ট্বা ভাবিতানীঙ্গিতানি
প্রোবাচ রাজা জনমেজয়োঽথ॥ ॥  1-55-17 (2259) 
 
ইতি শ্রীমন্মহাভারতে আদিপর্বণি আস্তীকপর্বণি পঞ্চপঞ্চাশত্তমোঽধ্যায়ঃ॥ 55 ॥

 -   -  

1-55-6 দেবস্য ধর্মরাজস্য॥ 1-55-8 জ্ঞানশব্দঃ কর্মব্যুৎপন্নো জ্ঞেয়বচনঃ অদ্য সংপ্রতি জ্ঞাতুং জ্ঞেয়ং ন বিদ্যতে সর্বস্য জ্ঞাতৎবাদিত্যর্থঃ॥ 1-55-10 অগ্নিং স্তৌতি বিভাবসুরিতি। বষ্টি কাময়তে॥ 1-55-12 ন চ ৎবদন্যস্ত্রাতা ভূপতিরস্তি ইদানীং ন চ জজ্ঞে প্রাগপি॥ 1-55-14 নিভৃতং গুপ্তং। নিয়তো নিগৃহীতঃ॥ 1-55-15 বসবোঽষ্টৌ তৎসংবন্ধিনীনাং শ্রিয়াম্॥ 1-55-16 রামো ভার্গবঃ ঔর্বত্রিতাবৃষী॥ 1-55-17 ভাবিতানি মনসি সংকল্পিতানি। ভারতস্ৎবিঙ্গিতানীতি পাঠে ভারতো রাজা ভরতবংশজৎবাৎ॥ পঞ্চপঞ্চাশত্তমোঽধ্যায়ঃ॥ 55 ॥



আদিপর্ব - অধ্যায় 056

॥ শ্রীঃ ॥

1.56. অধ্যায়ঃ 056 

 -   -  

প্রশংসয়া তুষ্টস্য জনমেজয়স্য ঋৎবিগ্ভিঃ সংবাদঃ॥ 1 ॥ ঋৎবিগাহ্বানেন সতক্ষকস্যেন্দ্রস্যাগমনম্॥ 2 ॥ ভয়েনেন্দ্রে পলায়িতেঽগ্নিসমীপে তক্ষকাগমনম্॥ 3 ॥ আস্তীকস্য যজ্ঞসমাপ্তিবরয়াচনম্॥ 4 ॥

 -   -  

1-56-0 (2260) 
জনমেজয় উবাচ। 1-56-0 (267) 
বালোঽপ্যযং স্থবির ইবাবভাষতে
নায়ং বালঃ স্থবিরোঽয়ং মতো মে। 
ইচ্ছাম্যহং বরমস্মৈ প্রদাতুং
তন্মে বিপ্রাঃ সংবিদধ্বং যথাবৎ॥  1-56-1 (2261) 
সদস্যা ঊচুঃ। 1-56-2 (268) 
বালোঽপি বিপ্রো মান্য এবেহ রাজ্ঞা
`যশ্চাবিদ্বান্যশ্চ বিদ্বান্যথাবৎ। 
প্রসাদয়ৈনং ৎবরিতো নরেন্দ্র
দ্বিজাতিবর্যং সকলার্থসিদ্ধয়ে।'
সর্বান্কামাংস্ৎবত্ত এবার্হতেঽদ্য
যথা চ নস্তক্ষক এতি শীঘ্রম্॥  1-56-2 (2262) 
সৌতিরুবাচ। 1-56-3 (269) 
ব্যাহর্তুকামে বরদে নৃপে দ্বিজং
বরং বৃণীষ্বেতি ততোঽব্যুবাচ। 
হোতা বাক্যং নাতিহৃষ্টান্তরাত্মা
কর্মণ্যস্মিংস্তক্ষকো নৈতি তাবৎ॥  1-56-3 (2263) 
জনমেজয় উবাচ। 1-56-4 (270) 
যথা চেদং কর্ম সমাপ্যতে মে
যথা চ বৈ তক্ষক এতি শীঘ্রম্। 
তথা ভবন্তঃ প্রয়তন্তু সর্বে
পরং শক্ত্যা স হি মে বিদ্বিষাণঃ॥  1-56-4 (2264) 
ঋৎবিজ ঊচুঃ। 1-56-5 (271) 
যথা শস্ত্রাণি নঃ প্রাহুর্যথা শংসতি পাবকঃ।
ইন্দ্রস্য ভবনে রাজংস্তক্ষকো ভয়পীডিতঃ॥ 1-56-5 (2265) 
যথা সূতো লোহিতাক্ষো মহাত্মা
পৌরাণিকো বেদিতবান্পুরস্তাৎ। 
স রাজানং প্রাহ পৃষ্টস্তদানীং
যথাহুর্বিপ্রাস্তদ্বদেতন্নৃদেব॥  1-56-6 (2266) 
পুরাণমাগম্য ততো ব্রবীম্যহং
দত্তং তস্মৈ বরমিন্দ্রেণ রাজন্। 
বসেহ ৎবং মৎসকাশে সুগুপ্তো
ন পাবকস্ৎবাং প্রদহিষ্যতীতি॥  1-56-7 (2267) 
এতচ্ছ্রুৎবা দীক্ষিতস্তপ্যমান
আস্তে হোতারং চোদয়ন্কর্ম কালে। 
`ইন্দ্রেণ সার্ধং তক্ষকং পাতয়ধ্বং
বিভাবসৌ ন বিমুচ্যেত নাগঃ।'
হোতা চ যত্তোঽস্যাজুহাবাথ মন্ত্রৈ-
রথো মহেন্দ্রঃ স্বয়মাজগাম॥  1-56-8 (2268) 
`আয়াতু চেন্দ্রোঽপি সতক্ষকঃ পতে-
দ্বিভাবসৌ নাগরাজেন তূর্ণম্। 
জম্ভস্য হন্তেতি জুহাব হোতা
তদা জগামাহিদত্তাভয়ঃ প্রভুঃ॥'  1-56-9 (2269) 
বিমানমারুহ্য মহানুভাবঃ
সর্বৈর্দেবৈঃ পরিসংস্তূয়মানঃ। 
বলাহকৈশ্চাপ্যনুগম্যমানো
বিদ্যাধরৈরপ্সরসাং গণৈশ্চ
`নাগস্য নাশো মম চৈব নাশো
ভবিষ্যতীত্যেব বিচিন্তয়ানঃ॥'  1-56-10 (2270) 
তস্যোত্তরীয়ে নিহিতঃ স নাগো
ভয়োদ্বিগ্নঃ শর্ম নৈবাভ্যগচ্ছৎ। 
ততো রাজা মন্ত্রবিদোঽব্রবীৎপুনঃ
ক্রুদ্ধো বাক্যং তক্ষকস্যান্তমিচ্ছন্॥  1-56-11 (2271) 
জনমেজয় উবাচ। 1-56-12 (272) 
ইন্দ্রস্য ভবনে বিপ্রা যদি নাগঃ স তক্ষকঃ।
তমিন্দ্রেণৈব সহিতং পাতয়ধ্যং বিভাবসৌ॥ 1-56-12 (2272) 
সৌতিরুবাচ। 1-56-13 (273) 
জনমেজয়েন রাজ্ঞা তু নোদিতস্তক্ষকং প্রতি।
হোতা জুহাব তত্রস্থং তক্ষকং পন্নগং তথা॥ 1-56-13 (2273) 
হূয়মানে তথা চৈব তক্ষকঃ সপুরন্দরঃ।
আকাশে দদৃশে তত্র ক্ষণেন ব্যথিতস্তদা॥ 1-56-14 (2274) 
পুরন্দরস্তু তং যজ্ঞং দৃষ্ট্বোরুভয়মাবিশৎ।
হিৎবা তু তক্ষকং ত্রস্তঃ স্বমেব ভবনং যয়ৌ॥ 1-56-15 (2275) 
ইন্দ্রে গতে তু রাজেন্দ্র তক্ষকো ভয়মোহিতঃ।
মন্ত্রশক্ত্যা পাবকার্চিস্সমীপমবশো গতঃ। 
`তং দৃষ্ট্বা ঋৎবিজস্তত্র বচনং চেদমব্রুবন্'॥  1-56-16 (2276) 
ঋৎবিজ ঊচুঃ। 1-56-17 (274) 
অয়মায়াতি তূর্ণং স তক্ষকস্তে বশং নৃপ।
শ্রূয়তেঽস্য মহান্নাদো নদতো ভৈরবং রবম্॥ 1-56-17 (2277) 
নূনং মুক্তো বজ্রভৃতা স নাগো
ভ্রষ্টো নাকান্মন্ত্রবিত্রস্তকায়ঃ। 
ঘূর্ণন্নাকাশে নষ্টসংজ্ঞোঽভ্যুপৈতি
তীব্রান্নিশ্বাসান্নিশ্বসন্পন্নগেন্দ্রঃ॥  1-56-18 (2278) 
বর্ততে তব রাজেন্দ্র কর্মৈতদ্বিধিবৎপ্রভো।
অস্মৈ তু দ্বিজমুখ্যায় বরং ৎবং দাতুমর্হসি॥ 1-56-19 (2279) 
জনমেজয় উবাচ। 1-56-20 (275) 
বালাভিরূপস্য তবাপ্রমেয়
বরং প্রয়চ্ছামি যথানুরূপম্। 
বৃণীষ্ব যত্তেঽভিমতং হৃদি স্থিতং
তত্তে প্রদাস্যাম্যপি চেদদেয়ম্॥  1-56-20 (2280) 
সৌতিরুবাচ। 1-56-21 (276) 
পতিষ্যমাণে নাগেন্দ্রে তক্ষকে জাতবেদসি।
ইদমন্তরমিত্যেবং তদাস্তীকোঽভ্যচোদয়ৎ॥ 1-56-21 (2281) 
আস্তীক উবাচ। 1-56-22 (277) 
বরং দদাসি চেন্মহ্যং বৃণোমি জনমেজয়।
সত্রং তে বিরমৎবেতন্ন পতেয়ুরিহোরগাঃ॥ 1-56-22 (2282) 
এবমুক্তস্তদা তেন ব্রহ্মন্পারিক্ষিতস্তু সঃ।
নাতিহৃষ্টমনাশ্চেদমাস্তীকং বাক্যমব্রবীৎ॥ 1-56-23 (2283) 
সুবর্ণং রজতং গাশ্চ যচ্চান্যন্মন্যসে বিভো।
তত্তে দদ্যাং বরং বিপ্র ন নিবর্তেৎক্রতুর্মম॥ 1-56-24 (2284) 
আস্তীক উবাচ। 1-56-25 (278) 
সুবর্ণং রজতং গাশ্চ ন ৎবাং রাজন্বৃণোম্যহম্।
সত্রং তে বিরমৎবেতৎস্বস্তি মাতৃকুলস্য নঃ॥ 1-56-25 (2285) 
সৌতিরুবাচ। 1-56-26 (279) 
আস্তীকেনৈবমুক্তস্তু রাজা পারিক্ষিতস্তদা।
পুনঃপুনরুবাচেদমাস্তীকং বদতাং বরঃ॥ 1-56-26 (2286) 
অন্যং বরয় ভদ্রং তে বরং দ্বিজ্বরোত্তম।
অয়াচত ন চাপ্যন্যং বরং স ভৃগুনন্দন॥ 1-56-27 (2287) 
ততো বেদবিদস্তাত সদস্যাঃ সর্ব এব তম্।
রাজানমূচুঃ সহিতা লভতাং ব্রাহ্মণো বরম্॥ ॥ 1-56-28 (2288) 
 
ইতি শ্রীমন্মহাভারতে আদিপর্বণি আস্তীকপর্বণি ষট্পঞ্চাশত্তমোঽধ্যায়ঃ॥ 56 ॥

 -   -  

1-56-1 সংবিদধ্বমৈকমত্যং কুরুধ্বম্। সংবদধ্বমিত্যপি পাঠঃ॥ 1-56-4 বিদ্বিষাণঃ বিদ্বেষং কৃতবান্। লিটঃ কান্চ। অভ্যাসলোপ আর্ষঃ॥ 1-56-5 শস্ত্রাণি শংসনমন্ত্রদেবতাঃ॥ 1-56-7 পুরাণং পূর্বকল্পীয়বৃত্তান্তম্। আগম্য জ্ঞাৎবা॥ 1-56-15 ভয়ং আবিশৎ প্রাপ্তবান্॥ 1-56-20 হে বাল॥ ষট্পঞ্চাশত্তমোঽধ্যায়ঃ॥ 56 ॥



আদিপর্ব - অধ্যায় 057

॥ শ্রীঃ ॥

1.57. অধ্যায়ঃ 057 

 -   -  

সর্পসত্রে হতানাং নাগানাং নামকথনম্॥ 1 ।

 -   -  

1-57-0 (2289) 
শৌনক উবাচ। 1-57-0 (280) 
যে সর্পাঃ সর্পসত্রেঽস্মিন্পতিতা হব্যবাহনে।
তেষাং নামানি সর্বেষাং শ্রোতুমিচ্ছামি সূতজ॥ 1-57-1 (2290) 
সৌতিরুবাচ। 1-57-2 (281) 
সহস্রাণি বহূন্যস্মিন্প্রয়ুতান্যর্বুদানি চ।
ন শক্যং পরিসংখ্যাতুং বহুৎবাদ্দ্বিজসত্তম॥ 1-57-2 (2291) 
যথাস্মৃতি তু নামানি পন্নগানাং নিবোধ মে।
উচ্যমানানি মুখ্যানাং হুতানাং জাতবেদসি॥ 1-57-3 (2292) 
বাসুকেঃ কুলজাতাংস্তু প্রাধান্যেন নিবোধ মে।
নীলরক্তান্সিতান্ঘোরান্মহাকায়ান্বিষোল্বণান্॥ 1-57-4 (2293) 
অবশান্মাতৃবাগ্দণ্ডপীডিতান্কৃপণান্হূতান্।
কোটিশো মানসঃ পূর্ণঃ শলঃ পালো হলীমকঃ॥ 1-57-5 (2294) 
পিচ্ছলঃ কৌণপশ্চক্রঃ কালবেগঃ প্রকালনঃ।
হিরণ্যবাহুঃ শরণঃ কক্ষকঃ কালদন্তকঃ॥ 1-57-6 (2295) 
এতে বাসুকিজা নাগাঃ প্রবিষ্টা হব্যবাহনে।
অন্যে চ বহবো বিপ্র তথা বৈ কুলসংভবাঃ। 
প্রদীপ্তাগ্নৌ হুতাঃসর্বে ঘোররূপা মহাবলাঃ॥  1-57-7 (2296) 
তক্ষকস্য কুলে জাতান্প্রবক্ষ্যামি নিবোধ তান্।
পুচ্ছাণ্ডকো মণ্ডলকঃ পিণ্ডসেক্তা রভেণকঃ॥ 1-57-8 (2297) 
উচ্ছিখঃ শরভো ভঙ্গো বিল্বতেজা বিরোহণঃ।
শিলী শলকরো মূকঃ সুকুমারঃ প্রবেপনঃ॥ 1-57-9 (2298) 
মুদ্গরঃ শিশুরোমা চ সুরোমা চ মহাহনুঃ।
এতে তক্ষকজা নাগাঃ প্রবিষ্টা হব্যবাহনম্॥ 1-57-10 (2299) 
পারাবতঃ পারিয়াত্রঃ পাণ্ডরো হরিণঃ কৃশঃ।
বিহঙ্গঃ শরভো মোদঃ প্রমোদঃ সংহতাপনঃ॥ 1-57-11 (2300) 
ঐরাবতকুলাদেতে প্রবিষ্টা হব্যবাহনম্।
কৌরব্যকুলজান্নাগাঞ্শৃণু মে ৎবং দ্বিজোত্তম॥ 1-57-12 (2301) 
এরকঃ কুণ্ডলো বেণী বেণীস্কন্ধঃ কুমারকঃ।
বাহুকঃ শৃঙ্গবেরশ্চ ধূর্তকঃ প্রাতরাতকৌ॥ 1-57-13 (2302) 
কৌরব্যকুলজাস্ৎবেতে প্রবিষ্টা হব্যবাহনম্।
ধৃতরাষ্ট্রকুলে জাতাঞ্শৃণু নাগান্যথাতথম্॥ 1-57-14 (2303) 
কীর্ত্যমানান্ময়া ব্রহ্মন্বাতবেগান্বিষোল্বণান্।
শঙ্কুকর্ণঃ পিঠরকঃ কুঠারমুখসেচকৌ॥ 1-57-15 (2304) 
পূর্ণাঙ্গদঃ পূর্ণমুখঃ প্রহাসঃ শকুনির্দরিঃ।
অমাহঠঃ কামঠকঃ সুষেণো মানসোঽব্যযঃ॥ 1-57-16 (2305) 
`অষ্টাবক্রঃ কোমলকঃ শ্বসনো মৌনবেপগঃ।'
ভৈরবো মুণ্ডবেদাঙ্গঃ পিশঙ্গশ্চোদপারকঃ। 
ঋষভো বেগবান্নাগঃ পিণ্ডারকমহাহনূ॥  1-57-17 (2306) 
রক্তাঙ্গঃ সর্বসারঙ্গঃ সমৃদ্ধপটবাসকৌ।
বরাহকো বীরণকঃ সুচিত্রশ্চিত্রবেগিকঃ॥ 1-57-18 (2307) 
পরাশরস্তরুণকো মণিঃ স্কন্ধস্তথাঽঽরুণিঃ।
ইতি নাগা ময়া ব্রহ্মন্কীর্তিতাঃ কীর্তিবর্ধনাঃ॥ 1-57-19 (2308) 
প্রাধান্যেন বহুৎবাত্তু ন সর্বে পরিকীর্তিতাঃ।
এতেষাং প্রসবো যশ্চ প্রসবস্য চ সন্ততিঃ॥ 1-57-20 (2309) 
ন শক্যং পরিসংখ্যাতুং যে দীপ্তং পাবকং গতাঃ।
`দ্বিশীর্ষাঃ পঞ্চশীর্ষাশ্চ সপ্তশীর্ষাস্তথাঽপরে। 
দশশীর্ষাঃ শতশীর্ষাস্তথান্যে বহুশীর্ষকাঃ'॥  1-57-21 (2310) 
কালানলবিষা ঘোরা হুতাঃ শতসহস্রশঃ।
মহাকায়া মহাবেগাঃ শৈলশৃঙ্গসমুচ্ছ্রয়াঃ॥ 1-57-22 (2311) 
যোজনায়ামবিস্তারা দ্বিয়োজনসমায়তাঃ।
কামরূপাঃ কামবলা দীপ্তানলবিষোল্বণাঃ॥ 1-57-23 (2312) 
দগ্ধাস্তত্র মহাসত্রে ব্রহ্মদণ্ডনিপাডিতাঃ॥ ॥  1-57-24 (2313) 
 
ইতি শ্রীমন্মহাভারতে আদিপর্বণি আস্তীকপর্বণি সপ্তপঞ্চাশত্তমোঽধ্যায়ঃ॥ 57 ॥

 -   -  

1-57-23 যোজনায়মবিস্তারা অপি মন্ত্রসামর্থ্যাৎস্বল্পপ্রমাণাঃ অগস্ত্যকরগতসমুদ্রবদ্বহ্নৌ প্রবেশয়োগ্যা ভবন্তি॥ সপ্তপঞ্চাশত্তমোঽধ্যায়ঃ॥ 57 ॥



আদিপর্ব - অধ্যায় 058

॥ শ্রীঃ ॥

1.58. অধ্যায়ঃ 058 

 -   -  

আস্তীকবরপ্রদানেন যজ্ঞসমাপ্তিঃ॥ 1 ॥ প্রত্যাগতস্যাস্তীকস্য সর্পেভ্যো বরলাভঃ॥ 2 ॥

 -   -  

1-58-0 (2314) 
সৌতিরুবাচ। 1-58-0 (282) 
ইদমত্যদ্ভুতং চান্যদাস্তীকস্যানুশুশ্রুম।
তথা বরৈশ্ছন্দ্যমানে রাজ্ঞা পারিক্ষিতেন হি॥ 1-58-1 (2315) 
ইন্দ্রহস্তাচ্চ্যুতো নাগঃ খ এব যদতিষ্ঠত।
ততশ্চিন্তাপরো রাজা বভূব জনমেজয়ঃ॥ 1-58-2 (2316) 
হূয়মানে ভৃশং দীপ্তে বিধিবদ্বসুরেতসি।
ন স্ম স প্রাপতদ্বহ্নৌ তক্ষকো ভয়পীডিতঃ॥ 1-58-3 (2317) 
শৌনক উবাচ। 1-58-4 (283) 
কিং সূত তেষাং বিপ্রাণাং মন্ত্রগ্রামো মনীষিণাম্।
ন প্রত্যভাত্তদাঽগ্নৌ যৎস পপাত ন তক্ষকঃ॥ 1-58-4 (2318) 
সৌতিরুবাচ। 1-58-5 (284) 
তমিন্দ্রহস্তাদ্বিত্রস্তং বিসংজ্ঞং পন্নগোত্তমম্।
আস্তীকস্তিষ্ঠ তিষ্ঠেতি বাচস্তিস্রোঽভ্যুদৈরয়ৎ॥ 1-58-5 (2319) 
বিতস্থে সোঽন্তরিক্ষে চ হৃদয়েন বিদূয়তা।
যথা তিষ্ঠতি বৈ কশ্চিৎখং চ গাং চান্তরা নরঃ॥ 1-58-6 (2320) 
ততো রাজাব্রবীদ্বাক্যং সদস্যৈশ্চোদিতো ভৃশম্।
কামমেতদ্ভবৎবেবং যথাস্তীকস্য ভাষিতম্॥ 1-58-7 (2321) 
সমাপ্যতামিদং কর্ম পন্নগাঃ সন্ৎবনাময়াঃ।
প্রীয়তাময়মাস্তীকঃ সত্যং সূতবচোঽস্তু তৎ॥ 1-58-8 (2322) 
ততো হলহলাশব্দঃ প্রীতিজঃ সমজায়ত।
আস্তীকস্য বরে দত্তে তথৈবোপররাম চ॥ 1-58-9 (2323) 
স যজ্ঞঃ পাণ্ডবেয়স্য রাজ্ঞঃ পারিক্ষিতস্য হ।
প্রীতিমাংশ্চাভবদ্রাজা ভারতো জনমেজয়ঃ॥ 1-58-10 (2324) 
ঋৎবিগ্ভ্যঃ সসদস্যেভ্যো যে তত্রাসন্সমাগতাঃ।
তেভ্যশ্চ প্রদদৌ বিত্তং শতশোঽথ সহস্রশঃ॥ 1-58-11 (2325) 
লোহিতাক্ষায় সূতায় তথা স্থপতয়ে বিভুঃ।
যেনোক্তং তস্য তত্রাগ্রে সর্পসত্রনিবর্তনে॥ 1-58-12 (2326) 
নিমিত্তং ব্রাহ্মণ ইতি তস্মৈ বিত্তং দদৌ বহু।
দত্ৎবা দ্রব্যং যথান্যায়ং ভোজনাচ্ছাদনান্বিতম্॥ 1-58-13 (2327) 
প্রীতস্তস্মৈ নরপতিরপ্রমেয়পরাক্রমঃ।
ততশ্চকারাবভৃথং বিধিদৃষ্টেন কর্মণা॥ 1-58-14 (2328) 
আস্তীকং প্রেষয়ামাস গৃহানেব সুসংস্কৃতম্।
রাজা প্রীতমনাঃ প্রীতং কৃতকৃত্যং মনীষিণম্॥ 1-58-15 (2329) 
পুনরাগমনং কার্যমিতি চৈনং বচোঽব্রবীৎ।
ভবিষ্যসি সদস্যো মে বাজিমেধে মহাক্রতৌ॥ 1-58-16 (2330) 
তথেত্যুক্ৎবা প্রদুদ্রাব তদাস্তীকো মুদা যুতঃ।
কৃৎবা স্বকার্যমতুলং তোষয়িৎবা চ পার্থিবম্॥ 1-58-17 (2331) 
স গৎবা পরমপ্রীতো মাতুলং মাতরং চ তাম্।
অভিগম্যোপসংগৃহ্য তথা বৃত্তং ন্যবেদয়ৎ॥ 1-58-18 (2332) 
সৌতিরুবাচ। 1-58-19 (285) 
এতচ্ছ্রুৎবা প্রীয়মাণাঃ সমেতা
যে তত্রাসন্পন্নগা বীতমোহাঃ। 
আস্তীকে বৈ প্রীতিমন্তো বভূবু-
রূচুশ্চৈনং বরমিষ্টং বৃমীষ্ব॥  1-58-19 (2333) 
ভূয়োভূয়ঃ সর্বশস্তেঽব্রুবংস্তং
কিং তে প্রিয়ং করবামাদ্য বিদ্বন্। 
প্রীতা বয়ং মোক্ষিতাশ্চৈব সর্বে
কামং কিং তে করবামাদ্য বৎস॥  1-58-20 (2334) 
আস্তীক উবাচ। 1-58-21 (286) 
সায়ং প্রাতর্যে প্রসন্নাত্মরূপা
লোকে বিপ্রা মানবা যে পরেঽপি। 
ধর্মাখ্যানং যে পঠেয়ুর্মমেদং
তেষাং যুষ্মন্নৈব কিংচিদ্ভয়ং স্যাৎ॥  1-58-21 (2335) 
তৈশ্চাপ্যুক্তো ভাগিনেয়ঃ প্রসন্নৈ-
রেতৎসত্যং কামমেবং বরং তে। 
প্রীত্যা যুক্তাঃ কামিতং সর্বশস্তে
কর্তারঃ স্ম প্রবণা ভাগিনেয়॥  1-58-22 (2336) 
অসিতং চার্তিমন্তং চ সুনীথং চাপি যঃ স্মরেৎ।
দিবা বা যদি বা রাত্রৌ নাস্য সর্পভয়ং ভবেৎ॥ 1-58-23 (2337) 
যো জরৎকারুণা জাতো জরৎকারৌ মহাবশাঃ।
আস্তীকঃ সর্পসত্রে বঃ পন্নগান্যোঽভ্যরক্ষত। 
তং স্মরন্তং মহাভাগা ন মাং হিংসিতুমর্হথ॥  1-58-24 (2338) 
সর্পাপসর্প ভদ্রং তে গচ্ছ সর্প মহাবিষ।
জনেমেজয়স্য যজ্ঞান্তে আস্তীকবচনং স্মর॥ 1-58-25 (2339) 
আস্তীকস্য বচঃ শ্রুৎবা যঃ সর্পো ন নিবর্ততে।
শতধা ভিদ্যতে মূর্ধা শিংশবৃক্ষফলং যথা॥ 1-58-26 (2340) 
সৌতিরুবাচ। 1-58-27 (287) 
স এবমুক্তস্তু তদা দ্বিজেন্দ্রঃ
সমাগতৈস্তৈর্ভুজগেন্দ্রমুখ্যৈঃ। 
সংপ্রাপ্য প্রীতিং বিপুলাং মহাত্মা
ততো মনো গমনায়াথ দধ্রে॥  1-58-27 (2341) 
`ইত্যেবং নাগরাজোঽথ নাগানাং মধ্যগস্তদা।
উক্ৎবা সহৈব তৈঃ সর্পৈঃ স্বমেব ভবনং যয়ৌ॥'  1-58-28 (2342) 
মোক্ষয়িৎবা তু ভুজগান্সর্পসত্রাদ্দ্বিজোত্তমঃ।
জগাম কালে ধর্মাত্মা দিষ্টান্তং পুত্রপৌত্রবান্॥ 1-58-29 (2343) 
ইত্যাখ্যানং ময়াস্তীকং যথাবত্তব কীর্তিতম্।
যৎকীর্তয়িৎবা সর্পেভ্যো ন ভয়ং বিদ্যতে ক্বচিৎ॥ 1-58-30 (2344) 
সৌতিরুবাচ। 1-58-31 (288) 
যথা কথিতবান্ব্রহ্মন্প্রমতিঃ পূর্বজস্তব।
পুত্রায় রুরবে প্রীতঃ পৃচ্ছতে ভার্গবোত্তম॥ 1-58-31 (2345) 
যদ্বাক্যং শ্রুতবাংশ্চাহং তথা চ কথিতং ময়া।
আস্তীকস্য কবের্বিপ্র শ্রীমচ্চরিতমাদিতঃ॥ 1-58-32 (2346) 
যন্মাং ৎবং পৃষ্টবান্ব্রহ্মঞ্শ্রুৎবা ডুণ্ডুভভাষিতম্।
ব্যেতু তে সুমহদ্ব্রহ্মন্কৌতূহলমরিন্দম॥ 1-58-33 (2347) 
শ্রুৎবা ধর্মিষ্ঠমাখ্যানমাস্তীকং পুণ্যবর্ধনম্।
`সর্বপাপবিনির্মুক্তো দীর্ঘমায়ুরবাপ্নুয়াৎ॥' ॥  1-58-34 (2348) 
 
ইতি শ্রীমন্মহাভারতে আদিপর্বণি আস্তীকপর্বণি অষ্টপঞ্চাশত্তমোঽধ্যায়ঃ॥ 58 ॥ ॥ সমাপ্তং চাস্তীকপর্ব ॥

 -   -  

1-58-6 স্বং চ গাংচান্তরাদ্যাবাপৃথিব্যোর্মধ্যে অন্তরিক্ষ ইত্যর্থঃ॥ 1-58-12 স যজ্ঞ উপররামেতি পূর্বেণান্বয়ঃ॥ 1-58-14 অবভৃথং যজ্ঞসমাপ্তিং॥ 1-58-15 সুসংস্কৃতং বস্ত্রালঙ্করণাদিভিঃ শোভিতম্॥ 1-58-22 প্রবণা নম্রাঃ॥ 1-58-29 দিষ্টান্তং মরণম্॥ অষ্টপঞ্চাশত্তমোঽধ্যায়ঃ॥ 58 ॥



আদিপর্ব - অধ্যায় 059

॥ শ্রীঃ ॥

1.59. অধ্যায়ঃ 059 

 
(অথাংশাবতরণপর্ব  ॥ 6 ॥)

 -   -  

সৌতের্ভারতকথনপ্রতিজ্ঞা॥ 1 ॥

 -   -  

1-59-0 (2349) 
শৌনক উবাচ। 1-59-0 (289) 
ভৃগুবংশাৎপ্রভৃত্যেব ৎবয়া মে কীর্তিতং মহৎ।
আখ্যানমখিলং তাত সৌতে প্রীতোঽস্মিতেন তে॥ 1-59-1 (2350) 
প্রক্ষ্যামি চৈব ভূয়স্ৎবাং যথাবৎসূতনন্দন।
যাঃ কথা ব্যাসসংপন্নাস্তাশ্চ ভূয়ো বিচক্ষ্ব মে॥ 1-59-2 (2351) 
তস্মিন্পরমদুষ্পারে সর্পসত্রে মহাত্মনাম্।
কর্মান্তরেষু যজ্ঞস্য সদস্যানাং তথাঽধ্বরে॥ 1-59-3 (2352) 
যা বভূবুঃ কথাশ্চিত্রা যেষ্বর্থেষু যথাতথম্।
ৎবত্ত ইচ্ছামহে শ্রোতুং সৌতে ৎবং বৈ প্রচক্ষ্ব নঃ॥ 1-59-4 (2353) 
সৌতিরুবাচ। 1-59-5 (290) 
কর্মান্তরেষ্বকথয়ন্দ্বিজা বেদাশ্রয়াঃ কথাঃ।
ব্যাসস্ৎবকথয়চ্চিত্রমাখ্যানং ভারতং মহৎ॥ 1-59-5 (2354) 
শৌনক উবাচ। 1-59-6 (291) 
মহাভারতমাখ্যানং পাণ্ডবানাং যশস্করম্।
জনমেজয়েন পৃষ্টঃ সন্কৃষ্ণদ্বৈপায়নস্তদা॥ 1-59-6 (2355) 
শ্রাবয়ামাস বিধিবত্তদা কর্মান্তরে তু সঃ।
তামহং বিধিবৎপুণ্যাং শ্রোতুমিচ্ছামি বৈ কথাম্॥ 1-59-7 (2356) 
মনঃসাগরসংভূতাং মহর্ষের্ভাবিতাত্মনঃ।
কথয়স্ব সতাং শ্রেষ্ঠ সর্বরত্নময়ীমিমাম্॥ 1-59-8 (2357) 
সৌতিরুবাচ। 1-59-9 (292) 
হন্ত তে কথয়িষ্যামি মহদাখ্যানমুত্তমম্।
কৃষ্ণদ্বৈপায়নমতং মহাভারতমাদিতঃ॥ 1-59-9 (2358) 
শৃণু সর্বমশেষেণ কথ্যমানং ময়া দ্বিজ।
শংসিতুং তন্মহান্হর্ষো মমাপীহ প্রবর্ততে॥ ॥ 1-59-10 (2359) 
 
ইতি শ্রীমন্মহাভারতে আদিপর্বণি অংশাবতরণপর্বণি একোনষষ্টিতমোঽধ্যায়ঃ॥ 59 ॥




আদিপর্ব - অধ্যায় 060

॥ শ্রীঃ ॥

1.60. অধ্যায়ঃ 060 

 -   -  

ভারতকথানুবন্ধঃ॥ 1 ॥

 -   -  

1-60-0 (2360) 
সৌতিরুবাচ। 1-60-0 (293) 
শ্রুৎবা তু সর্পসত্রায় দীক্ষিতং জনমেজয়ম্।
অভ্যগচ্ছদৃষির্বিদ্বান্কৃষ্ণদ্বৈপায়নস্তদা॥ 1-60-1 (2361) 
জনয়ামাস যং কালী শক্তেঃ পুত্রাৎপরাশরাৎ।
কন্যৈব যমুনাদ্বীপে পাণ্ডবানাং পিতামহম্॥ 1-60-2 (2362) 
জাতমাত্রশ্চ যঃ সদ্য ইষ্ট্যা দেহমবীবৃধৎ।
বেদাংশ্চাধিজগে সাঙ্গন্সেতিহাসান্মহায়শাঃ॥ 1-60-3 (2363) 
যং নাতি তপসা কশ্চিন্ন বেদাধ্যযনেন চ।
ন ব্রতৈর্নোপবাসৈশ্চ ন প্রসূত্যা ন মন্যুনা॥ 1-60-4 (2364) 
বিব্যাসৈকং চতুর্ধা যো বেদং বেদবিদাং বরঃ।
পরাবরজ্ঞো ব্রহ্মর্ষিঃ কবিঃ সত্যব্রতঃ শুচিঃ॥ 1-60-5 (2365) 
যঃ পাণ্ডুং ধৃতরাষ্ট্রং চ বিদুরং চাপ্যজীজনৎ।
শন্তনোঃ সংততিং তন্বন্পুণ্যকীর্তির্মহায়শাঃ॥ 1-60-6 (2366) 
জনমেজয়স্য রাজর্ষেঃ স মহাত্মা সদস্তথা।
বিবেশ সহিতঃ শিষ্যৈর্বেদবেদাঙ্গপারগৈঃ॥ 1-60-7 (2367) 
তত্র রাজানমাসীনং দদর্শ জনমেজয়ম্।
বৃতং সদস্যৈর্বহুভির্দেবৈরিব পুরন্দরম্॥ 1-60-8 (2368) 
তথা মূর্ধাভিষিক্তৈশ্চ নানাজনপদেশ্বরৈঃ।
ঋৎবিগ্ভির্ব্রহ্মকল্পৈশ্চ কুশলৈর্যজ্ঞসংস্তরে॥ 1-60-9 (2369) 
জনমেজয়স্তু রাজর্ষির্দৃষ্ট্বা তমৃষিমাগতম্।
সগণোঽভ্যুদ্যযৌ তূর্ণং প্রীত্যা ভরতসত্তমঃ॥ 1-60-10 (2370) 
কাঞ্চনং বিষ্টরং তস্মৈ সদস্যানুমতঃ প্রভুঃ।
আসনং কল্পয়ামাস যথা শক্রো বৃহস্পতেঃ॥ 1-60-11 (2371) 
তত্রোপবিষ্টং বরদং দেবর্ষিগণপূজিতম্।
পূজয়ামাস রাজেন্দ্রঃ শাস্ত্রদৃষ্টেন কর্মণা॥ 1-60-12 (2372) 
পাদ্যমাচমনীয়ং চ অর্ঘ্যং গাং চ বিধানতঃ।
পিতামহায় কৃষ্ণায় তদর্হায় ন্যবেদয়ৎ॥ 1-60-13 (2373) 
প্রতিগৃহ্য তু তাং পূজাং পাম্ডবাজ্জনমেজয়াৎ।
গাং চৈব সমনুজ্ঞায় ব্যাসঃ প্রীতোঽভবত্তদা॥ 1-60-14 (2374) 
তথা চ পূজয়িৎবা তং প্রণয়াৎপ্রতিতামহম্।
উপোপবিশ্য প্রীতাত্মা পর্যপৃচ্ছদনাময়ম্॥ 1-60-15 (2375) 
ভগবানাপি তং দৃষ্ট্বা কুশলং প্রতিবেদ্য চ।
সদস্যৈঃ পূজিতঃ সর্বৈঃ সদস্যান্প্রত্যপূজয়ৎ॥ 1-60-16 (2376) 
ততস্তু সহিতঃ সর্বৈঃ সদস্যৈর্জনমেজয়ঃ।
ইদং পশ্চাদ্দ্বিজশ্রেষ্ঠং পর্যপৃচ্ছৎকৃতাঞ্জলিঃ॥ 1-60-17 (2377) 
জনমেজয় উবাচ। 1-60-18 (294) 
কুরূণাং পাণ্ডবানাং চ ভবান্প্রত্যক্ষদর্শিবান্।
তেষাং চরিতমিচ্ছামি কথ্যমানং ৎবয়া দ্বিজ॥ 1-60-18 (2378) 
কথং সমভবদ্ভেদস্তেষামক্লিষ্টকর্মণাম্।
তচ্চ যুদ্ধং কথং বৃত্তং ভূতান্তকরণং মহৎ॥ 1-60-19 (2379) 
পিতামহানাং সর্বেষাং দৈবেনাবিষ্টচেতসাম্।
কার্ৎস্ন্যেনৈতন্মমাচক্ষ্ব যথা বৃত্তং দ্বিজোত্তম। 
`ইচ্ছামি তত্ৎবতঃ শ্রোতুং ভগবন্কুশলো হ্যসি'॥  1-60-20 (2380) 
সৌতিরুবাচ। 1-60-21 (295) 
তস্য তদ্বচনং শ্রুৎবা কৃষ্ণদ্বৈপায়নস্তদা।
শশাস শিষ্যমাসীনং বৈশম্পায়নমন্তিকে॥ 1-60-21 (2381) 
ব্যাস উবাচ। 1-60-22 (296) 
কুরূণাং পাণ্ডবানাং চ যথা ভেদোঽভবৎপুরা।
তদস্মৈ সর্বমাচক্ষ্ব যন্মত্তঃ শ্রুতবানসি॥ 1-60-22 (2382) 
গুরোর্বচনমাজ্ঞায় স তু বিপ্রর্ষভস্তদা।
আচচক্ষে ততঃ সর্বমিতিহাসং পুরাতনম্॥ 1-60-23 (2383) 
রাজ্ঞে তস্মৈ সদস্যেভ্যঃ পার্থিবেভ্যশ্চ সর্বশঃ।
ভেদং সর্ববিনাশং চ কুরুপাণ্ডবয়োস্তদা॥ ॥ 1-60-24 (2384) 
 
ইতি শ্রীমন্মহাভারতে আদিপর্বণি অংশাবতরণপর্বণি ষষ্টিতমোঽধ্যায়ঃ॥ 60 ॥

 -   -  

1-60-2 কালী সত্যবতী॥ 1-60-3 ইষ্ট্যা ইচ্ছয়া দেহং সদ্যোঽবীবৃধৎ বর্ধিতবান্॥ 1-60-4 যং ব্যাসম্। তপআদিনা কশ্চিন্নাতি নাত্যেতি নাতিশেতে॥ 1-60-15 উপোপবিশ্য সমীপে উপবিশ্য॥ 1-60-16 প্রতিবেদ্য প্রতিখ্যাপ্য। অত্র পূজা স্তুতিরেব॥ 1-60-17 ইদং বক্ষ্যমাণম্॥ 1-60-18 প্রত্যক্ষদর্শিবান্ প্রত্যক্ষদর্শী॥ 1-60-19 ভেদো বৈরম্॥ 1-60-20 পিতামহানাং প্রপিতামহানাম্॥ ষষ্টিতমোঽধ্যায়ঃ॥ 60 ॥



আদিপর্ব - অধ্যায় 061

॥ শ্রীঃ ॥

1.61. অধ্যায়ঃ 061 

 -   -  

বৈশম্পায়নেন জনমেজয়ায় সংক্ষিপ্য ভারতকথাকথনম্॥ 1 ॥

 -   -  

1-61-0 (2385) 
বৈশম্পায়ন উবাচ। 1-61-0 (297) 
`শৃণু রাজন্যথা বীরা ভ্রাতরঃ পঞ্চ পাণ্ডবাঃ।
বিরোধমন্বগচ্ছন্ত ধার্তরাষ্ট্রৈর্দুরাত্মভিঃ॥'  1-61-1 (2386) 
গুরবে প্রাঙ্নমস্কৃত্য মনোবুদ্ধিসমাধিভিঃ।
সংপূজ্য চ দ্বিজান্সর্বাংস্তথান্যান্বিদুষো জনান্॥ 1-61-2 (2387) 
মহর্ষের্বিশ্রুতস্যেহ সর্বলোকেষু ধীমতঃ।
প্রবক্ষ্যামি মতং কৃৎস্নং ব্যাসস্যামিততেজসঃ॥ 1-61-3 (2388) 
শ্রোতুং পাত্রং চ রাজংস্ৎবং প্রাপ্যেমাং ভারতীং কথাম্।
গুরোর্বক্ত্রপরিস্পন্দো মনঃ প্রোৎসাহতীব মে॥ 1-61-4 (2389) 
শৃণু রাজন্যথা ভেদঃ কুরুপাণ্ডবয়োরভূৎ।
রাজ্যার্থে দ্যূতসংভূতো বনবাসস্তথৈব চ॥ 1-61-5 (2390) 
যথা চ যুদ্ধমভবৎপৃথিবীক্ষয়কারকম্।
তত্তেঽহং কথয়িষ্যামি পৃচ্ছতে ভরতর্ষভ॥ 1-61-6 (2391) 
মৃতে পিতরি তে বীরা বনাদেত্য স্বমন্দিরম্।
নচিরাদেব বিদ্বাংসো বেদে ধনুষি চাভবন্॥ 1-61-7 (2392) 
তাংস্তথা সৎববীর্যৌজঃসংপন্নান্পৌরসংমতান্।
নামৃষ্যন্কুরবো দৃষ্ট্বা পাণ্ডবাঞ্শ্রীয়শোভৃতঃ॥ 1-61-8 (2393) 
ততো দুর্যোধনঃ ক্রূরঃ কর্ণশ্চ সহসৌবলঃ।
তেষাং নিগ্রহনির্বাসান্বিবিধাংস্তে সমারভন্॥ 1-61-9 (2394) 
ততো দুর্যোধনঃ ক্রূরঃ কুলিঙ্গস্য মতে স্থিতঃ।
পাম্ডবান্বিবিধোপায়ৈ রাজ্যহেতোরপীডয়ৎ॥ 1-61-10 (2395) 
দদাবথ বিষং পাপো ভীমায় ধৃতরাষ্ট্রজঃ।
জরয়ামাস তদ্বীরঃ সহান্নেন বৃকোদরঃ॥ 1-61-11 (2396) 
প্রমাণকোট্যাং সংসুপ্তং পুনর্বদ্ধ্বা বৃকোদরম্।
তোয়েষু ভীমং গঙ্গায়াঃ প্রক্ষিপ্য পুরমাব্রজৎ॥ 1-61-12 (2397) 
যদা বিবুদ্ধঃ কৌন্তেয়স্তদা সংছিদ্য বন্ধনম্।
উদতিষ্ঠন্মহাবাহুর্ভীমসেনো গতব্যথঃ॥ 1-61-13 (2398) 
আশীবিষৈঃ কৃষ্ণসর্পৈঃ সুপ্তং চৈনমদংশয়ৎ।
সর্বেষ্বেবাঙ্গদেশেষু ন মমার স শত্রুহা॥ 1-61-14 (2399) 
তেষাং তু বিপ্রকারেষু তেষু তেষু মহামতিঃ।
মোক্ষণে প্রতিকারে চ বিদুরোঽবহিতোঽভবৎ॥ 1-61-15 (2400) 
স্বর্গস্থো জীবলোকস্য যথা শক্রঃ সুখাবহঃ।
পাণ্ডবানাং তথা নিত্যং বিদুরোঽপি সুখাবহঃ॥ 1-61-16 (2401) 
যদা তু বিবিধোপায়ৈঃ সংবৃতৈর্বিবৃতৈরপি।
নাশকদ্বিনিহন্তুং তান্দৈবভাব্যর্থরক্ষিতান্॥ 1-61-17 (2402) 
ততঃ সংমন্ত্র্য সচিবৈর্বৃষদুঃশাসনাদিভিঃ।
ধৃতরাষ্ট্রমনুজ্ঞাপ্য জাতুষং গৃহমাদিশৎ॥ 1-61-18 (2403) 
`তত্র তান্বাসয়ামাস পাণ্ডবানমিতৌজসঃ।'
সুতপ্রিয়ৈষী তান্রাজা পাণ্ডবানম্বিকাসুতঃ। 
ততো বিবাসয়ামাস রাজ্যভোগবুভুক্ষয়া॥  1-61-19 (2404) 
তে প্রাতিষ্ঠন্ত সহিতা নগরান্নাগসাহ্বয়াৎ।
প্রস্থানে চাভবন্মন্ত্রী ক্ষত্তা তেষাং মহাত্মনাম্॥ 1-61-20 (2405) 
তেন মুক্তা জতুগৃহান্নিশীথে প্রাদ্রবন্বনম্।
ততঃ সংপ্রাপ্য কৌন্তেয়া নগরং বারণাবতম্॥ 1-61-21 (2406) 
ন্যবসন্ত মহাত্মানো মাত্রা সহ পরন্তপাঃ।
ধৃতরাষ্ট্রেণ চাজ্ঞপ্তা উষিতা জাতুষে গৃহে॥ 1-61-22 (2407) 
পুরোচনাদ্রক্ষমাণাঃ সংবৎসরমতন্দ্রিতাঃ।
সুরুঙ্গাং কারয়িৎবা তু বিদুরেণ প্রচোদিতাঃ॥ 1-61-23 (2408) 
আদীপ্য জাতুষং বেশ্ম দগ্ধ্বা চৈব পুরোচনম্।
প্রাদ্রবন্ভয়সংবিগ্না মাত্রা সহ পন্তপাঃ॥ 1-61-24 (2409) 
দদৃশুর্দারুমং রক্ষো হিডিম্বং বননির্ঝরে।
হৎবা চ তং রাক্ষসেন্দ্রং ভীতাঃ সমববোধনাৎ॥ 1-61-25 (2410) 
নিশি সংপ্রাদ্রবন্পার্থা ধার্তরাষ্ট্রভয়ার্দিতাঃ।
প্রাপ্তা হিডিম্বা ভীমেন যত্র জাতো ঘটোৎকচঃ॥ 1-61-26 (2411) 
একচক্রাং ততো হৎবা পাণ্ডবাঃ সংশিতব্রতাঃ।
বেদাধ্যযনসংপন্নাস্তেঽভবন্ব্রহ্মচারিণঃ॥ 1-61-27 (2412) 
তে তত্র নিয়তাঃ কালং কংচিদূষুর্নরর্ষভাঃ।
মাত্রা সহৈকচক্রায়াং ব্রাহ্মণস্য নিবেশনে॥ 1-61-28 (2413) 
তত্রাসসাদ ক্ষুধিতং পুরুষাদং বৃকোদরঃ।
ভীমসেনো মহাবাহুর্বকং নাম মহাবলম্॥ 1-61-29 (2414) 
তং চাপি পুরুষব্যাঘ্রো বাহুবীর্যেণ পাণ্ডবঃ।
নিহত্য তরসা বীরো নাগরান্পর্যসান্ৎবয়ৎ॥ 1-61-30 (2415) 
ততস্তে শুশ্রুবুঃ কৃষ্ণাং পঞ্চালেষু স্বয়ংবরাম্।
শ্রুৎবা চৈবাভ্যগচ্ছ্ত গৎবা চৈবালভন্ত তাম্॥ 1-61-31 (2416) 
তে তত্র দ্রৌপদীং লব্ধ্বা পরিসংবৎসরোষিতাঃ।
বিদিতা হাস্তিনপুরং প্রত্যাজগ্মুররিন্দমাঃ॥ 1-61-32 (2417) 
তে উক্তা ধৃতরাষ্ট্রেণ রাজ্ঞা শান্তনবেন চ।
ভ্রাতৃভির্বিগ্রহস্তাত কথং বো ন ভবেদিতি॥ 1-61-33 (2418) 
অস্মাভিঃ খাণ্ডবপ্রস্থে যুষ্মদ্বাসোঽনুচিন্তিতঃ।
তস্মাজ্জনপদোপেতং সুবিভক্তমহাপথম্॥ 1-61-34 (2419) 
বাসায় স্বাণ্ডবপ্রস্থং ব্রজধ্বং গতমৎসরাঃ।
তয়োস্তে বচনাজ্জগ্মুঃ সহ সর্বৈঃ সুহৃজ্জনৈঃ॥ 1-61-35 (2420) 
নগরং খাণ্ডবপ্রস্থং রত্নান্যাদায় সর্বশঃ।
তত্র তে ন্যবসন্পার্থাঃ সংবৎসরগণাংন্বহূন্॥ 1-61-36 (2421) 
বশে শস্ত্রপ্রতাপেন কুর্বন্তোঽন্যান্মহীভৃতঃ।
এবং ধর্মপ্রধানাস্তে সত্যব্রতপরায়ণাঃ॥ 1-61-37 (2422) 
অপ্রমত্তোত্থিতাঃ ক্ষান্তাঃ প্রতপন্তোঽহিতান্বহূন্।
অজয়দ্ভীমসেনস্তু দিশং প্রাচীং মহায়শাঃ॥ 1-61-38 (2423) 
উদীচীমর্জুনো বীরঃ প্রতীচীং নকুলস্তথা।
দক্ষিণাং সহদেবস্তু বিজিগ্যে পরবীরহা॥ 1-61-39 (2424) 
এবং চক্রুরিমাং সর্বে বশে কৃৎস্নাং বসুন্ধরাম্।
পঞ্চভিঃ সূর্যসঙ্কাশৈঃ সূর্যেণ চ বিরাজতা॥ 1-61-40 (2425) 
ষট্সূর্যেবাভবৎপৃথ্বী পাণ্ডবৈঃ সত্যবিক্রমৈঃ।
ততো নিমিত্তে কস্মিংশ্চিদ্ধর্মরাজো যুধিষ্ঠিরঃ॥ 1-61-41 (2426) 
বনং প্রস্থাপয়ামাস তেজস্বী সত্যবিক্রমঃ।
প্রাণেভ্যোঽপি প্রিয়তরং ভ্রাতরং সব্যসাচিনম্॥ 1-61-42 (2427) 
অর্জুনং পুরুষব্যাঘ্রং স্থিরাত্মানং গুণৈর্যুতম্।
স বৈ সংবৎসরং পূর্ণং মাসং চৈকং বনে বসন্॥ 1-61-43 (2428) 
`তীর্থয়াত্রাং চ কৃতবান্নাগকন্যামবাপ চ।
পাণ্ড্যস্য তনয়াং লব্ধ্বা তত্র তাভ্যাংসহোষিতঃ'॥ 1-61-44 (2429) 
ততোঽগচ্ছদ্ধৃষীকেশং দ্বারবত্যাং কদাচন।
লব্ধবাংস্তত্র বীভৎসুর্ভার্যাং রাজীবলোচনাম্॥ 1-61-45 (2430) 
অনুজাং বাসুদেবস্য সুভদ্রাং ভদ্রভাষিণীম্।
সা শচীব মহেন্দ্রেণ শ্রীঃ কৃষ্ণেনেব সঙ্গতা॥ 1-61-46 (2431) 
সুভদ্রা যুয়ুজে প্রীত্যা পাণ্ডবেনার্জুনেন হ।
অতর্পয়চ্চ কৌন্তেয়ঃ খাণ্ডবে হব্যবাহনম্॥ 1-61-47 (2432) 
বীভৎসুর্বাসুদেবেন সহিতো নৃপস্তম।
নাতিভারো হি পার্থস্য কেশবেন সহাভবৎ॥ 1-61-48 (2433) 
ব্যবসায়সহায়স্য বিষ্ণোঃ শত্রুবধেষ্বিব।
পার্থায়াগ্নির্দদৌ চাপি গাণ্ডীবং ধনুরুত্তমম্॥ 1-61-49 (2434) 
ইষুধী চাক্ষয়ৈর্বাণৈ রথং চ কপিলক্ষণম্।
মোক্ষয়ামাস বীভৎসুর্ময়ং যত্র মহাসুরম্॥ 1-61-50 (2435) 
স চকার সভাং দিব্যাং সর্বরত্নসমাচিতাম্।
তস্যাং দুর্যোধনো মন্দো লোভং চক্রে সুদুর্মতিঃ॥ 1-61-51 (2436) 
ততোঽক্ষৈর্বঞ্চয়িৎবা চ সৌবলেন যুধিষ্ঠিরম্।
বনং প্রস্থাপয়ামাস সপ্তবর্ষাণি পঞ্চ চ॥ 1-61-52 (2437) 
অজ্ঞাতমেকং রাষ্ট্রে চ ততো বর্ষং ত্রয়োদশম্।
ততশ্চতুর্দশে বর্ষে যাচমানাঃ স্বকং বসু॥ 1-61-53 (2438) 
নালভন্ত মহারাজ ততো যুদ্ধমবর্তত।
ততস্তে ক্ষত্রমুৎসাদ্য হৎবা দুর্যোধনং নৃপম্॥ 1-61-54 (2439) 
রাজ্যং বিহতভূয়িষ্ঠং প্রত্যপদ্যন্ত পাণ্ডবাঃ।
`ইষ্ট্বা ক্রতূংশ্চ বিবিধানশ্বমেধাদিকান্বহূন্॥ 1-61-55 (2440) 
ধৃতরাষ্ট্রে গতে স্বর্গং বিদুরে পঞ্চতাং গতে।
গময়িৎবা ক্রিয়াং স্বর্গ্যাং রাজ্ঞামমিততেজসাম্॥ 1-61-56 (2441) 
স্বং ধাম যাতে বার্ষ্ণেয়ে কৃষ্ণদারান্প্ররক্ষ্য চ।
মহাপ্রস্থানিকং কৃৎবা গতাঃ স্বর্গমনুত্তমম্'॥ 1-61-57 (2442) 
এবমেতৎপুরাবৃত্তং তেষামক্লিষ্টকর্মণাম্।
ভেদো রাজ্যবিনাশশ্চ জয়শ্চ জয়তাংবর॥ ॥ 1-61-58 (2443) 
 
ইতি শ্রীমন্মহাভারতে আদিপর্বণি অংশাবতরণপর্বণি একষষ্টিতমোঽধ্যায়ঃ॥ 61 ॥

 -   -  

1-61-4 প্রোৎসাহতীব প্রোৎসাহয়তীব। পরিস্পন্দমুদুৎসাহয়তীব মে ইতি পাঠেগুরোর্বক্ত্রপরিস্পন্দস্ৎবং কথাং কথয়েত্যাজ্ঞাবচনং তজ্জন্যা মুৎপ্রীতিঃ সা প্রোৎসাহয়তী॥ 4 ॥ 1-61-7 নচিরাৎ শীঘ্র। বিদ্বাংসোঽমবন্॥ 1-61-12 প্রমাণকোট্যাং গঙ্গায়াস্তীর্থবিশেষে। বৃকনামা বহুভ ক্ষোঽগ্নিরুদরে যস্য স বৃকোদরঃ॥ 1-61-17 সংবৃতৈর্গুপ্তৈঃ। বিবৃতৈ প্রকাশৈঃ। দৈবভাব্যর্থরক্ষিতান্ দৈবেনাদৃষ্টেন ভাবী কুরুক্ষয়পাণ্ড বরাজ্যলাভাদিরর্থস্তস্মৈ রক্ষিতান্॥ 1-61-18 বৃষঃ কর্ণঃ জাতুষং লাক্ষাময়ম্॥ 1-61-20 অভবন্মিত্রমিত্যপি পাঠঃ। ক্ষত্তা বিদুরঃ॥ 1-61-21 তেন ক্ষত্তুর্মন্ত্রণেন॥ 1-61-31 স্বয়ং বৃণুতে ইতি স্বয়ংবরা তাম্॥ 1-61-33 শান্তনবেন ভীষ্মেণ॥ 1-61-36 আদায় ভাগশ ইত্যপি পাঠঃ॥ 1-61-48 নাতীতি খাণ্ডবদাহ ইতি শেষঃ॥ 1-61-49 ব্যবসায়ো বুদ্ধিঃ॥ 1-61-50 বাণৈর্যুক্তাবিতি শেষঃ। কপিলক্ষণং বানরধ্বজং। যত্র খাণ্ডবদাহে॥ একষষ্টিতমোঽধ্যায়ঃ॥ 61 ॥



আদিপর্ব - অধ্যায় 062

॥ শ্রীঃ ॥

1.62. অধ্যায়ঃ 062 

 -   -  

ভারতপ্রশংসা॥ 1 ॥ তচ্ছ্রবণাদিফলকথনম্॥ 2 ॥

 -   -  

1-62-0 (2444) 
জনমেজয় উবাচ। 1-62-0 (298) 
কথিতং বৈ সমাসেন ৎবয়া সর্বং দ্বিজোত্তম।
মহাভারতমাখ্যানং কুরূণাং চরিতং মহৎ॥ 1-62-1 (2445) 
কথাং ৎবনঘ চিত্রার্থাং কথয়স্ব তপোধন।
বিস্তরশ্রবণে জাতং কৌতূহলমতীব মে॥ 1-62-2 (2446) 
স ভবান্বিস্তরেণেমাং পুনরাখ্যাতুমর্হতি।
ন হি তৃপ্যামি পূর্বেষাং শৃণ্বানশ্চরিতং মহৎ॥ 1-62-3 (2447) 
ন তৎকারণমল্পং বৈ ধর্মজ্ঞা যত্র পাণ্ডবাঃ।
অবধ্যান্সর্বশো জঘ্নুঃ প্রশস্যন্তে চ মানবৈঃ॥ 1-62-4 (2448) 
কিমর্থং তে নরব্যাঘ্রাঃ শক্তাঃ সন্তো হ্যনাগসঃ।
প্রয়ুজ্যমানান্সংক্লেশান্ক্ষান্তবন্তো দুরাত্মনাম্॥ 1-62-5 (2449) 
কথং নাগায়ুতপ্রাণো বাহুশালী বৃকোদরঃ।
পরিক্লিশ্যন্নপি ক্রোধং ধৃতবান্বৈ দ্বিজোত্তম॥ 1-62-6 (2450) 
কথং সা দ্রৌপদী কৃষ্ণা ক্লিশ্যমানা দুরাত্মভিঃ।
শক্তা সতী ধার্তরাষ্ট্রান্নাদহৎক্রোধচক্ষুষা॥ 1-62-7 (2451) 
কথং ব্যসনিনং দ্যূতে পার্থৌ মাদ্রীসুতৌ তদা।
অন্বয়ুস্তে নরব্যাঘ্রা বাধ্যমানা দুরাত্মভিঃ॥ 1-62-8 (2452) 
কথং ধর্মভৃতাং শ্রেষ্ঠঃ সুতো ধর্মস্য ধর্মবিৎ।
অনর্হঃ পরমং ক্লেশং সোঢবান্স যুধিষ্ঠিরঃ॥ 1-62-9 (2453) 
কথং চ বহুলাঃ সেনাঃ পাণ্ডবঃ কৃষ্ণসারথিঃ।
অস্যন্নেকোঽনয়ৎসর্বাঃ পিতৃলোকং ধনংজয়ঃ॥ 1-62-10 (2454) 
এতদাচক্ষ্ব মে সর্বং যথাবৃত্তং তপোধন।
যদ্যচ্চ কৃতবন্তস্তে তত্রতত্র মহারথাঃ॥ 1-62-11 (2455) 
বৈশম্পায়ন উবাচ। 1-62-12 (299) 
ক্ষণং কুরু মহারাজ বিপুলোঽয়মনুক্রমঃ।
পুণ্যাখ্যানস্য বক্তব্যঃ কৃষ্ণদ্বৈপায়নেরিতঃ॥ 1-62-12 (2456) 
মহর্ষেঃ সর্বলোকেষু পূজিতস্য মহাত্মনঃ।
প্রবক্ষ্যামি মতং কৃৎস্নং ব্যাসস্যামিততেজসঃ॥ 1-62-13 (2457) 
ইদং শতসহস্রং হি শ্লোকানাং পুণ্যকর্মণাম্।
সত্যবত্যাত্মজেনেহ ব্যাখ্যাতমমিতৌজসা॥ 1-62-14 (2458) 
`উপাখ্যানৈঃ সহ জ্ঞেয়ং শ্রাব্যং ভারতমুত্তমম্।
সংক্ষেপেণ তু বক্ষ্যামি সর্বমেতন্নরাধিপ॥ 1-62-15 (2459) 
অধ্যায়ানাং সহস্রে দ্বে পর্বণাং শতমেব চ।
শ্লোকানাং তু সহস্রাণি নবতিশ্চ দশৈব চ। 
ততোঽষ্টাদশভিঃ পর্বৈঃ সংগৃহীতং মহর্ষিণা'॥  1-62-16 (2460) 
য ইদং শ্রাবয়েদ্বিদ্বান্যে চেদং শৃণুয়ুর্নরাঃ।
তে ব্রহ্মণঃ স্থানমেত্য প্রাপ্নুয়ুর্দেবতুল্যতাম্॥ 1-62-17 (2461) 
ইদং হি বেদৈঃ সমিতং পবিত্রমপি চোত্তমম্।
শ্রাব্যাণামুত্তমং চেদং পুরাণমৃষিসংস্তুতম্॥ 1-62-18 (2462) 
অস্মিন্নর্থশ্চ কামশ্চ নিখিলেনোপদেক্ষ্যতে।
ইতিহাসে মহাপুণ্যে বুদ্ধিশ্চ পরিনৈষ্ঠিকী॥ 1-62-19 (2463) 
অক্ষুদ্রান্দানশীলাংশ্চ সত্যশীলাননাস্তিকান্।
কার্ষ্ণং বেদমিমং বিদ্বাঞ্ছ্রাবয়িৎবাঽর্থমশ্নুতে॥ 1-62-20 (2464) 
ভ্রূণহত্যাকৃতং চাপি পাপং জহ্যাদসংশয়ম্।
ইতিহাসমিমং শ্রুৎবা পুরুষোঽপি সুদারুণঃ॥ 1-62-21 (2465) 
মুচ্যতে সর্বপাপেভ্যো রাহুণা চন্দ্রমা যথা।
জয়ো নামেতিহাসোঽয়ং শ্রোতব্যো বিজিগীষুণা॥ 1-62-22 (2466) 
মহীং বিজয়তে রাজা শত্রূংশ্চাপি পরাজয়েৎ।
ইদং পুংসবনং শ্রেষ্ঠমিদং স্বস্ত্যযনং মহৎ॥ 1-62-23 (2467) 
মহিষীয়ুবরাজাভ্যাং শ্রোতব্যং বহুশস্তথা।
বীরং জনয়তে পুত্রং কন্যাং বা রাজ্যভাগিনীম্॥ 1-62-24 (2468) 
ধর্মশাস্ত্রমিদং পুণ্যমর্থশাস্ত্রমিদং পরম্।
মোক্ষশাস্ত্রমিদং প্রোক্তং ব্যাসেনামিতবুদ্ধিনা॥ 1-62-25 (2469) 
`ধর্মে চার্থে চ কামে চ মোক্ষে চ ভরতর্ষভ।
যদিহাস্তি তদন্যত্র যন্নেহাস্তি ন কুত্রচিৎ। 
ইদং হি ব্রাহ্মণৈর্লোকে আখ্যাতং ব্রাহ্মণেষ্বিহ'॥  1-62-26 (2470) 
সংপ্রত্যাচক্ষতে চেদং তথা শ্রোষ্যন্তি চাপরে।
পুত্রাঃ শুশ্রূষবঃ সন্তি প্রেষ্যাশ্চ প্রিয়কারিণঃ॥ 1-62-27 (2471) 
ভরতানাং মহজ্জন্ম শৃণ্বতামনসূয়তাম্।
নাস্তি ব্যাধিভয়ং তেষাং পরলোকভয়ং কুতঃ॥ 1-62-28 (2472) 
শরীরেণ কৃতং পাপং বাচা চ মনসৈব চ।
সর্বং সংত্যজতি ক্ষিপ্রং য ইদং শৃণুয়ান্নরঃ॥ 1-62-29 (2473) 
ধন্যং যশস্যমায়ুষ্যং পুণ্যং স্বর্গ্যং তথৈব চ।
কৃষ্ণদ্বৈপায়নেনেদং কৃতং পুণ্যচিকীর্ষুণা॥ 1-62-30 (2474) 
কীর্তিং প্রথয়তা লোকে পাণ্ডবানাং মহাত্মনাম্।
অন্যেষাং ক্ষত্রিয়াণাং চ ভূরিদ্রবিণতেজসাম্॥ 1-62-31 (2475) 
সর্ববিদ্যাবদাতানাং লোকে প্রথিতকর্মণাম্।
য ইদং মানবো লোকে পুণ্যার্থে ব্রাহ্মণাঞ্ছুচীন্॥ 1-62-32 (2476) 
শ্রাবয়েত মহাপুণ্যং তস্য ধর্মঃ সনাতনঃ।
কুরূণাং প্রথিতং বংশং কীর্তয়ন্সততং শুচিঃ॥ 1-62-33 (2477) 
বংশমাপ্নোতি বিপুলং লোকে পূজ্যতমো ভবেৎ।
যোঽধীতে ভারতং পুম্যং ব্রাহ্মণো নিয়তব্রতঃ॥ 1-62-34 (2478) 
চতুরো বার্ষিকান্মাসান্সর্বপাপৈঃ প্রমুচ্যতে।
বিজ্ঞেয়ঃ স চ বেদানাং পারগো ভারতং পঠন্॥ 1-62-35 (2479) 
দেবা রাজর্ষয়ো হ্যত্র পুণ্যা ব্রহ্মর্ষয়স্তথা।
কীর্ত্যন্তে ধূতপাপ্মানঃ কীর্ত্যতে কেশবস্তথা॥ 1-62-36 (2480) 
ভগবাংশ্চাপি দেবেশো যত্র দেবী চ কীর্ত্যতে।
অনেকজননো যত্র কার্তিকেয়স্য সংভবঃ॥ 1-62-37 (2481) 
ব্রাহ্মণানাং গবাং চৈব মাহাত্ম্যং যত্র কীর্ত্যতে।
সর্বশ্রুতিসমূহোঽয়ং শ্রোতব্যো ধর্মবুদ্ধিভিঃ॥ 1-62-38 (2482) 
য ইদং শ্রাবয়েদ্বিদ্বান্ব্রাহ্মণানিহ পর্বসু।
ধূতপাপ্মা জিতস্বর্গো ব্রহ্ম গচ্ছতি শাশ্বতম্॥ 1-62-39 (2483) 
শ্রাবয়েদ্ব্রাহ্মণাঞ্শ্রাদ্ধে যশ্চেমং পাদমন্ততঃ।
অক্ষয়্যং তস্য তচ্ছ্রাদ্ধমুপাবর্তেৎপিতৄনিহ॥ 1-62-40 (2484) 
অহ্না যদেনঃ ক্রিয়তে ইন্দ্রিয়ৈর্মনসাঽপি বা।
জ্ঞানাদজ্ঞানতো বাপি প্রকরোতি নরশ্চ যৎ॥ 1-62-41 (2485) 
তন্মহাভারতাখ্যানং শ্রুৎবৈব প্রবিলীয়তে।
ভরতানাং মহজ্জন্ম মহাভারতমুচ্যতে॥ 1-62-42 (2486) 
নিরুক্তমস্য যো বেদ সর্বপাপৈঃ প্রমুচ্যতে।
ভরতানাং মহজ্জন্ম মহাভারতমুচ্যতে॥ 1-62-43 (2487) 
মহতো হ্যেনসো মর্ত্যান্মোচয়েদনুকীর্তিতঃ।
ত্রিভির্বর্ষৈর্মহাভাগঃ কৃষ্ণদ্বৈপায়নোঽব্রবীৎ॥ 1-62-44 (2488) 
নিত্যোত্থিতঃ শুচিঃ শক্তো মহাভারতমাদিতঃ।
তপোনিয়মমাস্থায় কৃতমেতন্মহর্ষিণা॥ 1-62-45 (2489) 
তস্মান্নিয়মসংয়ুক্তৈঃ শ্রোতব্যং ব্রাহ্মণৈরিদম্।
কৃষ্ণপ্রোক্তামিমাং পুণ্যাং ভারতীমুত্তমাং কথাম্॥ 1-62-46 (2490) 
শ্রাবয়িষ্যন্তি যে বিপ্রা যে চ শ্রোষ্যন্তি মানবাঃ।
সর্বথা বর্তমানা বৈ ন তে শোচ্যাঃ কৃতাকৃতৈঃ॥ 1-62-47 (2491) 
নরেণ ধর্মকামেন সর্বঃ শ্রোতব্য ইত্যপি।
নিখিলেনেতিহাসোঽয়ং ততঃ সিদ্ধিমবাপ্নুয়াৎ॥ 1-62-48 (2492) 
ন তাং স্বর্গগতিং প্রাপ্য তুষ্টিং প্রাপ্নোতি মানবঃ।
যাং শ্রুৎবৈবং মহাপুণ্যমিতিহাসমুপাশ্নুতে॥ 1-62-49 (2493) 
শৃণ্বঞ্শ্রাদ্ধঃ পুণ্যশীলঃ শ্রাবয়ংশ্চেদমদ্ভুতম্।
নরঃ ফলমবাপ্নোতি রাজসূয়াশ্বমেধয়োঃ॥ 1-62-50 (2494) 
যথা সমুদ্রো ভগবান্যথা মেরুর্মহাগিরিঃ।
উভৌ খ্যাতৌ রত্ননিধী তথা ভারতমুচ্যতে॥ 1-62-51 (2495) 
ইদং হি বেদৈঃ সমিতং পবিত্রমষি চোত্তমম্।
শ্রাব্যং শ্রুতিসুখং চৈব পাবনং শীলবর্ধনম্॥ 1-62-52 (2496) 
য ইদং ভারতং রাজন্বাচকায় প্রয়চ্ছতি।
তেন সর্বা মহী দত্তা ভবেৎসাগরমেখলা॥ 1-62-53 (2497) 
পারিক্ষিত কথাং দিব্যাং পুণ্যায় বিজয়ায় চ।
কথ্যমানাং ময়া কৃৎস্নাং শৃণু হর্ষকরীমিমাম্॥ 1-62-54 (2498) 
ত্রিভির্বর্ষৈঃ সদোত্থায়ী কৃষ্ণদ্বৈপায়নো মুনিঃ।
মহাভারতমাখ্যানং কৃতবানিদমদ্ভুতম্॥ 1-62-55 (2499) 
শৃণু কীর্তয়তস্তন্ম ইতিহাসং পুরাতনম্॥ ॥  1-62-56 (2500) 
 
ইতি শ্রীমন্মহাভারতে আদিপর্বণি অংশাবতরণপর্বণি দ্বিষষ্টিতমোঽধ্যায়ঃ॥ 62 ॥

 -   -  

1-62-4 অবধ্যান্ ভীষ্মদ্রোণাদীন্॥ 1-62-6 ক্রোধং ধৃতবান্ নিরুদ্ধবান্॥ 1-62-10 অস্যন্ শরান্ ক্ষিপন্ স কথং ক্লেশং সোঢবানিত্যনুষজ্জ্যতে॥ 1-62-18 ঋষিভির্মন্ত্রৈস্তদ্দ্রষ্টৃভির্বা সংস্তুতং সমং স্তুতং বা॥ 1-62-19 পরিনৈষ্ঠিকী পরিনিষ্ঠা মোক্ষস্তদুচিতা॥ 1-62-20 অনাস্তিকান্ নাস্তিকা ন ভবন্তীত্যনাস্তিকাস্তান্॥ 1-62-23 পুংসবনং পুমাংসঃ সূয়ন্তেঽস্মিন্ শ্রুতে॥ 1-62-24 মহিষী পট্টরাজ্ঞী॥ 1-62-47 সর্বথা সাধুনাঽসাধুনা বা বর্ত্মনা বর্তমানা অপি কৃতাকৃতৈঃ ক্রমেণ পাপপুণ্যৈস্তে ন শোচ্যাঃ। এতচ্ছ্রবণাদেব সর্বপ্রত্যবায়পরিহারো ভবতীতি ভাবঃ॥ 1-62-49 স্বর্গাদপ্যেতচ্ছ্রবণং সুখকরং মুক্তিহেতুৎবাদিতি ভাবঃ॥ 1-62-50 শ্রাদ্ধঃ শ্রদ্ধাবান্॥ 1-62-52 শ্রাব্যমর্থতো রম্যম্॥ 1-62-55 সদোত্থায়ী সদোদ্যুক্তঃ॥ দ্বিষষ্টিতমোঽধ্যায়ঃ॥ 62 ॥



আদিপর্ব - অধ্যায় 063

॥ শ্রীঃ ॥

1.63. অধ্যায়ঃ 063 

 -   -  

পূরুবংশকথনম্॥ 1 ॥

 -   -  

1-63-0 (2501) 
বৈশম্পায়ন উবাচ। 1-63-0 (300) 
পূরোর্বংশমহং ধন্যং রাজ্ঞামমিততেজসাম্।
প্রবক্ষ্যামি পিতৄণাং তে তেষাং নামানি মে শৃমু॥ 1-63-1 (2502) 
অব্যক্তপ্রভবো ব্রহ্মা শাশ্বতো নিত্য অব্যযঃ।
তস্মান্মরীচিঃ সংজজ্ঞে দক্ষশ্চৈব প্রজাপতিঃ॥ 1-63-2 (2503) 
অঙ্গুষ্ঠাদ্দক্ষমসৃজচ্চক্ষুর্ভ্যাং চ মরীচিনম্।
মরীচেঃ কশ্যপঃ পুত্রো দক্ষস্য দুহিতাঽঽদিতিঃ॥ 1-63-3 (2504) 
অদিত্যাং কশ্যপাদ্বিবস্থান্।
বিবস্বতো মনুর্মনোরিলা॥ 1-63-4 (2505) 
ইলায়াঃ পুরূরবাঃ।
পুরূরবস আয়ুঃ। 
আয়ুষো নহুষঃ।
নহুষস্য যয়াতিঃ॥  1-63-5 (2506) 
যয়াতের্দ্বে ভার্যে বভূবতুঃ।
উশনসো দুহিতা দেবয়ানী বৃষপর্বণশ্চ দুহিতা শর্মিষ্ঠা নাম॥ 1-63-6 (2507) 
তত্রানুবংশো ভবতি।
যদুং চ তুর্বসুং চৈব দেবয়ানী ব্যজায়ত। 
দ্রুহ্যং চানুং চ পূরুং চ শর্মিষ্ঠা বার্ষপর্বণী॥  1-63-7 (2508) 
তত্র যদোর্যাদবাঃ।
পূরোঃ পৌরবাঃ। 
পূরোর্ভার্যা কৌসল্যা বভূব।
তস্যামস্য জজ্ঞে জনমেজয়ঃ॥  1-63-8 (2509) 
স ত্রীন্হয়মেধানাজহার।
বিশ্বজিতা চেষ্ট্বা বনং প্রবিবেশ॥ 1-63-9 (2510) 
জনমেজয়স্তু সুনন্দাং নামোপয়েমে মাগধীং।
তস্যামস্য জজ্ঞে প্রাচীন্বান্॥ 1-63-10 (2511) 
যঃ প্রাচীং দিশং জিগায়।
যাবৎসূর্যাদয়াৎ তত্তস্য প্রাচীনৎবম্॥ 1-63-11 (2512) 
প্রাচীন্বাংস্তু খল্বাশ্মকীমুপয়েমে যাদবীম্।
তস্যামস্য জজ্ঞে শস্যাতিঃ॥ 1-63-12 (2513) 
শয়্যাতিস্তু ত্রিশঙ্কোর্দুহিতরং বরাঙ্গীং নামোপয়েমে তস্যামস্য জজ্ঞেঽহংয়াতিঃ॥  1-63-13 (2514) 
অহংয়াতিস্তু খলু কৃতবীর্যদুহিতরং ভানুমতীং নামোপয়েমে।
তস্যামস্য জজ্ঞে সার্বভৌমঃ॥ 1-63-14 (2515) 
সার্বভৌমস্তু খলু জিৎবাঽঽজহার কৈকয়ীং সুন্দরাং নাম তামুপয়েমে।
তস্যামস্য জজ্ঞে জয়ৎসেনঃ॥ 1-63-15 (2516) 
জয়ৎসেনস্তু খলু বৈদর্ভীমুপয়েমে সুশ্রবাং নাম।
তস্যামস্য জজ্ঞেঽপরাচীনঃ॥ 1-63-16 (2517) 
অপরাচীনস্তু খলু বৈদর্ভীমপরামুপয়েমে মর্যাদাং নাম।
তস্যামস্য জজ্ঞেঽরিহঃ॥ 1-63-17 (2518) 
অরিহঃ খল্বাঙ্গীমুপেয়েমে।
তস্যামস্য জজ্ঞে মহাভৌমঃ॥ 1-63-18 (2519) 
মহাভৌমস্তু খলু প্রসেনজিদ্দুহিতরমুপয়েমে সুয়জ্ঞাং নাম।
তস্যামস্য জজ্ঞে অয়ুতানায়ী॥ 1-63-19 (2520) 
যঃ পুরুষমেধে পুরুষাণাময়ুতমানয়ত্তত্তস্যায়ুতানায়িৎবম্॥  1-63-20 (2521) 
অয়ুতানায়ী তু খলু পৃথুশ্রবসো দুহিতরমুপয়েমে ভাসাং নাম।
তস্যামস্য জজ্ঞেঽক্রোধনঃ॥ 1-63-21 (2522) 
অক্রোধনস্তু খলু কালিঙ্গীং কণ্ডূং নামোপয়েমে।
তস্যামস্য জজ্ঞে দেবাতিথিঃ॥ 1-63-22 (2523) 
দেবাতিথিস্তু খলু বৈদর্ভীমুপয়েমে মর্যাদাং নাম তস্যামস্য জজ্ঞে ঋচঃ॥  1-63-23 (2524) 
ঋচস্তু খলু বামদেব্যামঙ্গরাজকন্যায়ামৃক্ষং পুত্রমজীজনৎ॥  1-63-24 (2525) 
ঋক্ষস্তু খলু তক্ষকদুহিতরং জ্বলন্তীং নামোপয়েমে।
তস্যামন্ত্যনারমুৎপাদয়ামাস॥ 1-63-25 (2526) 
অন্ত্যনারস্তু খলু সরস্বত্যাং দ্বাদশবার্ষিকং সত্রমাজহার।
তমুদবসানে সরস্বত্যভিগম্য ভর্তারং বরয়ামাস॥ 1-63-26 (2527) 
তস্যাং পুত্রং জনয়ামাস ত্রস্নুং নাম।
অত্রানুবংশো ভবতি॥ 1-63-27 (2528) 
ত্রস্নুং সরস্বতী পুত্রমন্ত্যনারাদজীজনৎ।
ইলিলং জনয়ামাস কালিন্দ্যাংত্রস্নুরাত্মজম্॥ 1-63-28 (2529) 
ইলিলস্তু রথন্তর্যাং দুষ্যন্তাদীন্পঞ্চ পুত্রানজীজনৎ॥  1-63-29 (2530) 
দুষ্যন্তস্তু লাক্ষীং নাম ভাগীরথীমুপয়েমে তস্যামস্য জজ্ঞে জনমেজয়ঃ॥  1-63-30 (2531) 
সএব দুষ্যন্তো বিশ্বামিত্রদুহিতরং শকুন্তলাং নামোপয়েমে।
তস্যামস্য জজ্ঞে ভরতঃ॥ 1-63-31 (2532) 
তত্রেমৌ শ্লোকৌ ভবতঃ।
মাতা ভস্ত্রা পিতুঃ পুত্রো যস্মাজ্জাতঃ স এব সঃ। 
ভরস্ব পুত্রং দৌষ্যন্তিং সত্যমাহ শকুন্তলা॥  1-63-32 (2533) 
রেতোধাঃ পুত্র উন্নয়তি নরদেব যমক্ষয়াৎ।
ৎবং চাস্য ধাতা গর্ভস্য সত্যমাহ শকুন্তলা॥ 1-63-33 (2534) 
ততোঽস্য ভরতৎবম্।
ভরতস্তু খলু কাশেয়ীং সার্বসেনীমুপয়েমে সুনন্দাং নাম। 
তস্যামস্য জজ্ঞে ভুমন্যুঃ॥  1-63-34 (2535) 
ভুমন্যুস্তু খলু দাশার্হীমুপয়েমে সুবর্ণাং নাম।
তস্যামস্য জজ্ঞে সুহোত্রঃ॥ 1-63-35 (2536) 
সুহোত্রস্তু খল্বৈক্ষ্বাকীমুপয়েমে জয়ন্তীং নাম।
তস্যামস্য জজ্ঞে হস্তী। 
য ইদং পুরং নির্মাপয়ামাস॥  1-63-36 (2537) 
তস্মাদ্ধাস্তিনপুরৎবম্।
হস্তী খলু ত্রৈগর্তীমুপয়েমে যশোদাং নাম তস্যামস্য জজ্ঞে বিকুঞ্জতঃ॥ 1-63-37 (2538) 
বিকুঞ্জনস্তু খলু দাশার্হীমুপয়েমে সুন্দরাং নাম।
তস্যামস্য জজ্ঞেঽজমীঢঃ॥ 1-63-38 (2539) 
অজমীঢস্য তু চতুর্বিংশতিপুত্রশতং বভূব।
কৈকয়্যাং নাগায়াং গান্ধার্যাং বিমলায়ামৃক্ষায়ামিতি॥ 1-63-39 (2540) 
পৃথগ্বংশকর্তারো নৃপতয়ঃ।
তত্র অজমীঢাদৃক্ষায়াং সংবরণো জজ্ঞে স বংশকরঃ॥ 1-63-40 (2541) 
সবরণস্তু বৈবস্বতীং তপতীং নামোপয়েমে।
তস্যামস্য জজ্ঞে কুরুঃ॥ 1-63-41 (2542) 
কুরুস্তু খলু দাশার্হীমুপয়েমে শুভাঙ্গীং নাম।
তস্যামস্য জজ্ঞে বিদূরথঃ॥ 1-63-42 (2543) 
বিদূরথস্তু খলু মাগধীমুপয়েমে সংপ্রিয়াং নাম।
তস্যামস্য জজ্ঞেঽনশ্বান্॥ 1-63-43 (2544) 
অনশ্বাংস্তু খলু মাগধীমুপয়েমেঽমৃতাং নাম।
তস্যামস্য জজ্ঞে পরিক্ষিৎ॥ 1-63-44 (2545) 
পরিক্ষিৎখলু বাহুকামুপয়েমে সুবেষাং নাম।
তস্যামস্য জজ্ঞে ভীমসেনঃ॥ 1-63-45 (2546) 
ভীমসেনস্তু খলু কৈকয়ীমুপয়েমে সুকুমারীং নাম।
তস্যামস্য জজ্ঞে পরিশ্রবাঃ॥ 1-63-46 (2547) 
যমাহুঃ প্রতীপ ইতি।
প্রতীপস্তু খলু শৈব্যামুপয়েমে সুনন্দীং নাম। 
তস্যাং ত্রীন্পুত্রানুৎপাদয়ামাস দেবাপিং শন্তনুং বাহ্লীকং চেতি॥  1-63-47 (2548) 
দেবাপিস্তু খলু বাল এবারণ্যং প্রবিবেশ।
শন্তনুস্তু মহীপালোঽভবৎ॥ 1-63-48 (2549) 
তত্র শ্লোকো ভবতি।
যং যং করাভ্যাং স্পৃশতি জীর্ণং স সুখমশ্নুতে। 
পুনর্যুবা চ ভবতি তস্মাত্তং শন্তনুং বিদুঃ॥  1-63-49 (2550) 
তদস্য শন্তনুৎবং।
শন্তনুস্তু খলু গঙ্গাং ভাগীরথীমুপয়েমে তস্যামস্য জজ্ঞে দেবব্রতঃ। 
যমাহুর্ভীষ্ম ইতি॥  1-63-50 (2551) 
ভীষ্মস্তু খলু পিতুঃ প্রিয়চিকীর্ষয়া সত্যবতীমানয়ামাস মাতরং।
যামাহুঃ কালীতি॥ 1-63-51 (2552) 
তস্যাং পূর্বং পুরাশরাৎকন্যাগর্ভো দ্বৈপায়নঃ।
তস্যামেব শন্তনোর্দ্বৌ পুত্রৌ বভূবতুঃ চিত্রাঙ্গদো বিচিত্রবীর্যশ্চ॥ 1-63-52 (2553) 
চিত্রাঙ্গদস্তু প্রাপ্তরাজ্য এব গন্ধর্বেণ নিহৃতঃ।
ততো বিচিত্রবীর্যো রাজা বভূব॥ 1-63-53 (2554) 
বিচিত্রবীর্যস্তু খলুকাশিরাজস্য সুতে অম্বিকাম্বালিকে উদবহৎ।
বিচিত্রবীর্যোঽনুৎপন্নাপত্য এব বিদেহৎবং প্রাপ্তঃ॥ 1-63-54 (2555) 
ততঃ সত্যবতী চিন্তয়ামাস কথং নু খলু শন্তনোঃ পিণ্ডবিচ্ছেদো ন স্যাদিতি॥  1-63-55 (2556) 
সাথ দ্বৈপায়নং চিন্তয়ামাস সোঽগ্রতঃ স্থিতঃ কিং করবাণীতি।
তং সত্যবত্যুবাচ ভ্রাতা তেঽনপত্য এব স্বর্গতঃ তস্যার্থেঽপত্যমুৎপাদয়েতি॥ 1-63-56 (2557) 
স পরমিত্যুবাচ স তত্র ত্রীন্পুত্রানুৎপাদয়ামাস ধৃতরাষ্ট্রং পাণ্ডুং বিদুরং চেতি॥  1-63-57 (2558) 
ধৃতরাষ্ট্রাৎপুত্রশতং বভূব গান্ধার্যাং বরদানাদ্দ্বৈপায়নস্য তেষাং চ ধার্তরাষ্ট্রাণাং চৎবারঃ প্রধানাঃ দুর্যোধনো দুশ্শাসনো বিকর্ণশ্চিত্রসেনশ্চেতি॥  1-63-58 (2559) 
পাণ্ডোস্তু কুন্তী মাদ্রীতি স্ত্রীরত্নে বভূবতুঃ।
স মৃগয়াং চরন্মৈথুনগতমৃষিং মৃগচারিণং বাণেন জঘান॥ 1-63-59 (2560) 
স বাণবিদ্ধ উবাচ পাণ্ডুম্।
অত্র শ্লোকো ভবতি॥ 1-63-60 (2561) 
যোঽকৃতার্থং হি মাং গ্রূর বাণেনাঘ্না মৃগব্রতম্।
ৎবামপ্যেতাদৃশো ভাবঃ ক্ষিপ্রমেবাগমিষ্যতি॥ 1-63-61 (2562) 
ইতি মৃগব্রতচারিণা ঋষিণা শপ্তঃ।
স বিষণ্ণরূপঃ পাণ্ডুস্তং শাপং পরিহরন্নোপসর্পতি ভার্যে॥ 1-63-62 (2563) 
কদাচিৎস আহ।
স্বচাপল্যাদিদং প্রাপ্তবানহম্। 
পুরাণেষু পঠ্যমানং শৃণোমি নানপত্যস্য লোকাঃ সন্তীতি॥  1-63-63 (2564) 
সা ৎবং মদর্থে পুত্রানুৎপাদয়েতি কুন্তীমুবাচ॥  1-63-64 (2565) 
সা কুন্তী পুত্রানুৎপাদয়ামাস ধর্মাদ্যুধিষ্ঠিরং মারুতাদ্ভীমসেনমিন্দ্রাদর্জুনমিতি।
স হৃষ্টরূপঃ পাণ্ডুরুবাচ। 
ইয়ং তে সপত্নী ভবতি মাদ্র্যনপত্যা ব্রীডিতা সাধ্বী অস্যামপত্যমুৎপাদ্যতামিতি॥  1-63-65 (2566) 
সা কুন্তী তস্যৈ মাদ্র্যৈ তথেতি ব্রতমাদিদেশ।
ততস্তস্যাং নকুলসহদেবৌ যমাবশ্বিভ্যাং জজ্ঞাতে॥ 1-63-66 (2567) 
মাদ্রীং তু খলু স্বলঙ্কৃতাং দৃষ্ট্বা পাণ্ডুর্ভাবং চক্রে।
স তাং প্রাপ্যৈব বিদেহৎবং প্রাপ্তঃ॥ 1-63-67 (2568) 
ততস্তেন সহ চিতামন্বারুরোহ মাদ্রী।
কুন্তীং চোবাচ যময়োরার্যযাঽপ্রমত্তয়া ভবিতব্যমিতি॥ 1-63-68 (2569) 
ততঃ পঞ্চপাণ্ডবান্সহ কুন্ত্যা হাস্তিনপুরং নয়ন্তি স্ম তপস্বিনঃ॥  1-63-69 (2570) 
তত্র ভীষ্মায় ধৃতরাষ্ট্রবিদুরয়োঃ পাণ্ডোঃ স্বর্গগমনং যাথাতথ্যং নিবেদয়ন্তিস্ম তপস্বিনঃ॥  1-63-70 (2571) 
পাণ্ডবান্সহ কুন্ত্যা জতুগৃহে দাহয়িতুকামো ধৃতরাষ্ট্রাত্মজোঽভূৎ॥  1-63-71 (2572) 
তাংশ্চ বিদুরো মোক্ষয়ামাস।
ততো ভীমো হিডিম্বং হৎবা পুত্রমুৎপাদয়ামাস হিডিম্বায়াং ঘটোৎকচং নাম॥ 1-63-72 (2573) 
ততশ্চৈকচক্রাং জগ্মুঃ কুশলিনঃ।
ততঃ পাঞ্চালবিষয়ং গৎবা স্বয়ংবরে দ্রৌপদীং লব্ধ্বাঽর্ধরাজ্যং প্রাপ্যেন্দ্রপ্রস্থনিবাসিনস্তস্যাং পুত্রানুৎপাদয়ামাসুর্দ্রৌপদ্যাম্॥ 1-63-73 (2574) 
প্রতিবিন্ধ্যাং যুধিষ্ঠিরঃ।
সুতসোমং বৃকোদরঃ। 
শ্রুতকীর্তিমর্জুনঃ।
শতানীকং নকুলঃ।
শ্রুতসেনং সহদেব ইতি॥  1-63-74 (2575) 
শৈব্যস্য কন্যাং দেবকীং নামোপয়েমে যুধিষ্ঠিরঃ।
তস্যাং পুত্রং জনয়ামাস যৌধেয়ং নাম॥ 1-63-75 (2576) 
ভীমসেনস্তু বারাণস্যাং কাশিরাজকন্যাং জলন্ধরাং নামোপয়েমে স্বয়ংবরস্থাং।
তস্যামস্য জজ্ঞে শর্বত্রাতঃ॥ 1-63-76 (2577) 
অর্জুনস্তু খলু দ্বারবতীং গৎবা ভগবতো বাসুদেবস্য ভগিনীং সুভদ্রাং নামোদবহদ্ভার্যাং।
তস্যামভিমন্যুং নাম পুত্রং জনয়ামাস॥ 1-63-77 (2578) 
নকুলস্তু খলু চৈদ্যাং রেণুমতীং নামোদবহৎ।
তস্যাং পুত্রং জনয়ামাস নিরমিত্রং নাম॥ 1-63-78 (2579) 
সহদেবস্তু খলু মাদ্রীমেব স্বয়ংবরে বিজয়াং নামোদবহদ্ভার্যাম্।
তস্যাং পুত্রং জনয়ামাস সুহোত্রং নাম॥ 1-63-79 (2580) 
ভীমসেনশ্চ পূর্বমেব হিডিম্বায়াং রাক্ষস্যাং পুত্রমুৎপাদয়ামাস ঘটোৎকচং নাম।
অর্জুনস্তু নাগকন্যায়ামুলূপ্যামিরাবন্তং নাম পুত্রং জনয়ামাস॥ 1-63-80 (2581) 
ততো মণলূরুপতিকন্যায়াং চিত্রাঙ্গদায়ামর্জুনঃ পুত্রমুৎপাদয়ামাস বভ্রুবাহনং নাম।
এতে ত্রয়োদশ পুত্রাঃ পাণ্ডবানাম্॥ 1-63-81 (2582) 
বিরাটস্য দুহিতরমুত্তরাং নামাভিমন্যুরুপেয়েমে।
তস্যামস্য পরাসুর্গর্ভোঽজায়ত॥ 1-63-82 (2583) 
তমুৎসঙ্গে প্রতিজগ্রাহ পৃথা নিয়োগাৎপুরুষোত্তমস্য।
ষাণ্মাসিকং গর্ভমহং জীবয়ামি পাদস্পর্শাদিতি বাসুদেব উবাচ॥ 1-63-83 (2584) 
অহং জীবয়ামি কুমারমনন্তবীর্যং জাত এবায়মজায়ত।
অভিমন্যোঃ সত্যেন চেয়ং পৃথিবী ধারয়ৎবিতি বাসুদেবস্য পাদস্পর্শাৎসজীবোঽজায়ত। 
নাম তস্যাকরোৎসুভদ্রা॥  1-63-84 (2585) 
পরিক্ষীণে কুলে জাত উত্তরায়াং পরংতপঃ।
পরিক্ষিদভবত্তস্মাৎসৌভদ্রাত্তু যশস্বিনঃ॥ 1-63-85 (2586) 
পরীক্ষিত্তু খলু ভদ্রবতীং নামোপয়েমে।
তস্যাং তত্র ভবাঞ্জনমেজয়ঃ॥ 1-63-86 (2587) 
জনমেজয়াত্তু ভবতঃ খলু বপুষ্টমায়াং পুত্রৌ দ্বৌ শতানীকঃ শঙ্কুকর্ণশ্চ॥  1-63-87 (2588) 
শতানীকস্তু খলু বৈদেহীমুপয়েমে।
তস্যামস্য জজ্ঞে পুত্রোঽশ্বমেধদত্তঃ॥ 1-63-88 (2589) 
ইত্যেষ পূরোর্বংশস্তু পাণ্ডবানাং চ কীর্তিতঃ।
পূরোর্বংশমিমং শ্রুৎবা সর্বপাপৈঃ প্রমুচ্যতে॥ ॥ 1-63-89 (2590) 
 
ইতি শ্রীমন্মহাভারতে আদিপর্বণি অংশাবতরণপর্বণি ত্রিষষ্টিতমোঽধ্যায়ঃ॥ 63 ॥

 -   -  

1-63-32 ভস্ত্রা চর্মকোশঃ তত্র নিহিতং বীজং যথা তদীয়ং ন ভবতি এবং মাতাপি ভস্ত্রেব। যেন হেতুনা যো জাতঃ স এব সঃ। কার্যস্য কারণানন্যৎবাৎ॥ 1-63-33 পুত্রঃ রেতোধাঃ রেতোধাতারং পিতরং উন্নয়তি ঊর্ধ্বং নয়তি। যমক্ষয়াৎ নরকাৎ॥



আদিপর্ব - অধ্যায় 064

॥ শ্রীঃ ॥

1.64. অধ্যায়ঃ 064 

 -   -  

উপরিচররাজোপাখ্যানম্॥ 1 ॥ ইন্দ্রধ্বজোৎসববৃত্তান্তঃ॥ 2 ॥ গিরিকায়া উৎপত্তিঃ। উপরিচরস্য তয়া বিবাহশ্চ॥ 3 ॥ মৃগয়ার্থং গতেনোপরিচরেণ স্বপত্নীস্মরণাৎস্কন্নস্য শ্যেনদ্বরা প্রেষিতস্য রেতসো যমুনাজলে পতনম্॥ 4 ॥ ব্রহ্মশাপান্মৎস্যভাবং প্রাপ্তয়াঽদ্রিকয়া তদ্রেতঃপানম্॥ 5 ॥ তদুদরে মিথুনোৎপত্তিঃ॥ 6 ॥ তত্র পুত্রস্য উপরিচরবসুনা গ্রহণম্। কন্যায়া দাশগৃহে স্থিতিঃ॥ 7 ॥ নাবং বাহয়মানায়াং সত্যবতীনাম্ন্যাং দাশকন্যায়াং পরাশরাদ্দ্বৈপায়নস্যোৎপত্তিঃ। তস্য ব্যাসনামপ্রাপ্তিশ্চ॥ 8 ॥ পাঠান্তরে পরাশরসত্যবতীবিবাহাদি॥ 9 ॥ ভীষ্মাদীনাং সংক্ষেপতো জন্মবৃত্তান্তকথনম্॥ 10 ॥

 -   -  

1-64-0 (2591) 
বৈশম্পায়ন উবাচ। 1-64-0 (301) 
রাজোপরিচরো নাম ধর্মনিত্যো মহীপতিঃ।
বভূব মৃগয়াশীলঃ শশ্বৎস্বাধ্যায়বাঞ্ছুচিঃ॥ 1-64-1 (2592) 
স চেদিবিষয়ং রম্যং বসুঃ পৌরবনন্দনঃ।
ইন্দ্রোপদেশাজ্জগ্রাহ রমণীয়ং মহীপতিঃ॥ 1-64-2 (2593) 
তমাশ্রমে ন্যস্তশস্ত্রং নিবসন্তং তপোনিধিম্।
দেবাঃ শক্রপুরোগা বৈ রাজানমুপতস্থিরে॥ 1-64-3 (2594) 
ইন্দ্রৎবমর্হো রাজায়ং তপসেত্যনুচিন্ত্য বৈ।
তং সান্ৎবেন নৃপং সাক্ষাত্তপসঃ সংন্যবর্তয়ন্॥ 1-64-4 (2595) 
দেবা ঊচুঃ। 1-64-5 (302) 
ন সংকীর্যেত ধর্মোঽয়ং পৃথিব্যাং পৃথিবীপতে।
ৎবয়া হি ধর্মো বিধৃতঃ কৃৎস্নং ধারয়তে জগৎ॥ 1-64-5 (2596) 
ইন্দ্র উবাচ। 1-64-6 (303) 
`দেবানহং পালয়িতা পালয় ৎবং হি মানুষান্।'
লোকে ধর্মং পালয় ৎবং নিত্যযুক্তঃ সমাহিতঃ। 
ধর্ময়ুক্তস্ততো লোকান্পুণ্যান্প্রাপ্স্যসি শাশ্বতান্॥  1-64-6 (2597) 
দিবিষ্ঠস্য ভুবিষ্ঠস্ৎবং সখাভূতো মম প্রিয়ঃ।
ঊধঃ পৃথিব্যা যো দেশস্তমাবস নরাধিপ॥ 1-64-7 (2598) 
পশব্যশ্চৈব পুণ্যশ্চ প্রভূতধনধান্যবান্।
স্বারক্ষ্যশ্চৈব সৌম্যশ্চ ভোগ্যৈর্ভূমিগুণৈর্যুতঃ॥ 1-64-8 (2599) 
অর্থবানেষ দেশো হি ধনরত্নাদিভির্যুতঃ।
বসুপূর্ণা চ বসুধা বস চেদিষু চেদিপ॥ 1-64-9 (2600) 
ধর্মশীলা জনপদাঃ সুসংতোষাশ্চ সাধবঃ।
ন চ মিথ্যা প্রলাপোঽত্র স্বৈরেষ্বপি কুতোঽন্যথা॥ 1-64-10 (2601) 
ন চ পিত্রা বিভজ্যন্তে পুত্রা গুরুহিতে রতাঃ।
যুঞ্জতে ধুরি নো গাশ্চ কৃশান্সংধুক্ষয়ন্তি চ॥ 1-64-11 (2602) 
সর্বে বর্ণাঃ স্বধর্মস্থাঃ সদা চেদিষু মানদ।
ন তেঽস্ত্যবিদিতং কিংচিত্ত্রিষু লোকেষু যদ্ভবেৎ॥ 1-64-12 (2603) 
দৈবোপভোগ্যং দিব্যং ৎবামাকাশে স্ফাটিকং মহৎ।
আকাশগং ৎবাং মদ্দত্তং বিমানমুপপৎস্যতে॥ 1-64-13 (2604) 
ৎবমেকঃ সর্বমর্ত্যেষু বিমানবরমাস্থিতঃ।
চরিষ্যস্যুপরিস্থো হি দেবো বিগ্রহবানিব॥ 1-64-14 (2605) 
দদামি তে বৈজয়ন্তীং মালামম্লানপঙ্কজাম্।
ধারয়িষ্যতি সঙ্গ্রামে যা ৎবাং শস্ত্রৈরবিক্ষতম্॥ 1-64-15 (2606) 
লক্ষণং চৈতদেবেহ ভবিতা তে নরাধিপ।
ইন্দ্রমালেতি বিখ্যাতং ধন্যমপ্রতিমং মহৎ॥ 1-64-16 (2607) 
যষ্টিং চ বৈণবীং তস্মৈ দদৌ বৃত্রনিষূদনঃ।
ইষ্টপ্রদানমুদ্দিশ্য শিষ্টানাং প্রতিপালিনীম্॥ 1-64-17 (2608) 
`এবং সংসান্ৎব্য নৃপতিং তপসঃ সংন্যবর্তয়ৎ।
প্রয়যৌ দৈবতৈঃ সার্ধং কৃৎবা কার্যং দিবৌকসাম্॥ 1-64-18 (2609) 
ততস্তু রাজা চেদীনামিন্দ্রাভরণভূষিতঃ।
ইন্দ্রদত্তং বিমানং তদাস্থায় প্রয়যৌ পুরীম্॥'  1-64-19 (2610) 
তস্যাঃ শক্রস্য পূজার্থং ভূমৌ ভূমিপতিস্তদা।
প্রবেশং কারয়ামাস সর্বোৎসববরং তদা॥ 1-64-20 (2611) 
`মার্গশীর্ষে মহারাজ পূর্বপক্ষে মহামখম্।
ততঃপ্রভৃতি চাদ্যাপি যষ্টেঃ ক্ষিতিপসত্তমৈঃ॥'  1-64-21 (2612) 
প্রবেশঃ ক্রিয়তে রাজন্যথা তেন প্রবর্তিতঃ।
অপরেদ্যুস্ততস্তস্যাঃ ক্রিয়তেঽত্যুচ্ছ্রয়ো নৃপৈঃ॥ 1-64-22 (2613) 
অলঙ্কৃতায়া পিটকৈর্গন্ধমাল্যৈশ্চ ভূষণৈঃ।
`মাল্যদামপরিক্ষিপ্তাং দ্বাত্রিংশৎকিষ্কুসংমিতাম্॥ 1-64-23 (2614) 
উদ্ধৃত্য পিটকে চাপি দ্বাদশারত্নিকোচ্ছ্রয়ে।
মহারজনবাসাংসি পরিক্ষিপ্য ধ্বজোত্তমম্॥ 1-64-24 (2615) 
বাসোভিরন্নপানৈশ্চ পূজিতৈর্ব্রাহ্মণর্ষভৈঃ।
পুণ্যাহং বাচয়িৎবাথ ধ্বজ উচ্ছ্রিয়তে তদা॥ 1-64-25 (2616) 
শঙ্খভেরীমৃদঙ্গৈশ্চ সংনাদঃ ক্রিয়তে তদা'।
ভগবান্পূজ্যতে চাত্র যষ্টিরূপেণ বাসবঃ॥ 1-64-26 (2617) 
স্বয়মেব গৃহীতেন বসোঃ প্রীত্যা মহাত্মনঃ।
`মাণিভদ্রাদয়ো যক্ষাঃ পূজ্যন্তে দৈবতৈঃ সহ॥ 1-64-27 (2618) 
নানাবিধানি দানানি দত্ৎবার্থিভ্যঃ সুহৃজ্জনৈঃ।
অলঙ্কৃৎবা মাল্যদামৈর্বস্ত্রৈর্নানাবিধৈস্তথা॥ 1-64-28 (2619) 
দৃতিভিঃ সজলৈঃ সর্বৈঃ ক্রীডিৎবা নৃপশাসনাৎ।
সভাজয়িৎবা রাজানং কৃৎবা নর্মাশ্রয়াঃ কথাঃ॥ 1-64-29 (2620) 
রমন্তে নাগরাঃ সর্বে তথা জানপদৈঃ সহ।
সূতাশ্চ মাগধাশ্চৈব রমন্তে নটনর্তকাঃ॥ 1-64-30 (2621) 
প্রীত্যা তু নৃপশার্দূল সর্বে চক্রুর্মহোৎসবম্।
সান্তঃপুরঃ সহামাত্যঃ সর্বাভরণভূষিতঃ॥ 1-64-31 (2622) 
মহারজনবাসাংসি বসিৎবা চেদিরাট্ তদা।
জাতিহিঙ্গুলকেনাক্তঃ সদারো মুমুদে তদা॥ 1-64-32 (2623) 
এবং জানপদাঃ সর্বে চক্রুরিন্দ্রমহং বসুঃ॥'
যথা চেদিপতিঃ প্রীতশ্চকারেন্দ্রমহং বসুঃ॥'  1-64-33 (2624) 
এতাং পূজাং মহেন্দ্রস্তু দৃষ্ট্বা বসুকৃতাং শুভাম্।
`হরিভির্বাজিভির্যুক্তমন্তরিক্ষগতং রথম্॥ 1-64-34 (2625) 
আস্থায় সহ শচ্যা চ বৃতো হ্যপ্সরসাং গণৈঃ।'
বসুনা রাজমুখ্যেন সমাগম্যাব্রবীদ্বচঃ॥  1-64-35 (2626) 
যে পূজয়িষ্যন্তি চ মুদা যথা চেদিপতির্নৃপঃ।
কারয়িষ্যন্তি চ মুদা যথা চেদিপতির্নৃপঃ॥ 1-64-36 (2627) 
তেষাং শ্রীর্বিজয়শ্চৈব সরাষ্ট্রাণাং ভবিষ্যতি।
তথা স্ফীতো জনপদো মুদিতশ্চ ভবিষ্যতি॥ 1-64-37 (2628) 
`নিরীতিকানি সস্যানি ভবন্তি বহুধা নৃপ।
রাক্ষসাশ্চ পিশাচাশ্চ ন লুম্পন্তে কথংচন॥ 1-64-38 (2629) 
বৈশম্পায়ন উবাচ।' 1-64-39 (304) 
এবং মহাত্মনা তেন মহেন্দ্রেণ নরাধিপ।
বসুঃ প্রীত্যা মঘবতা মহারাজোঽভিসৎকৃতঃ। 
এবং কৃৎবা মহেন্দ্রস্তু জগাম স্বং নিবেশনম্॥  1-64-39 (2630) 
উৎসবং কারয়িষ্যন্তি সদা শক্রস্য যে নরাঃ।
ভূমিরত্নাদিভির্দানৈস্তথা পূজ্যা ভবন্তি তে। 
বরদানমহায়জ্ঞৈস্তথা শক্রোৎসবেন চ॥  1-64-40 (2631) 
সংপূজিতো মঘবতা বসুশ্চেদীশ্বরো নৃপঃ।
পালয়ামাস ধর্মেণ চেদিস্থঃ পৃথিবীমিমাম্॥ 1-64-41 (2632) 
ইন্দ্রপীত্যা চেদিপতিশ্চকারেন্দ্রমহং বসুঃ।
পুত্রাশ্চাস্য মহাবীর্যাঃ পঞ্চাসন্নমিতৌজসঃ॥ 1-64-42 (2633) 
নানারাজ্যেষু চ সুতান্স সম্রাডভ্যষেচয়ৎ।
মহারথো মাগধানাং বিশ্রুতো যো বৃহদ্রথঃ॥ 1-64-43 (2634) 
প্রত্যগ্রহঃ কুশাম্বশ্চ যমাহুর্মণিবাহনম্।
মৎসিল্লশ্চ যদুশ্চৈব রাজন্যশ্চাপরাজিতঃ॥ 1-64-44 (2635) 
এতে তস্য সুতা রাজন্রাজর্ষের্ভূরিতেজসঃ।
ন্যবেশয়ন্নামভিঃ স্বৈস্তে দেশাংশ্চ পুরাণি চ॥ 1-64-45 (2636) 
বাসবাঃ পঞ্চ রাজানঃ পৃথগ্বংশাশ্চ শাস্বতাঃ।
বসন্তমিন্দ্রপ্রাসাদে আকাশে স্ফাটিকে চ তম্॥ 1-64-46 (2637) 
উপতস্থুর্মহাত্মানং গন্ধর্বাপ্সরসো নৃপম্।
রাজোপরিচরেত্যেবং নাম তস্যাথ বিশ্রুতম্॥ 1-64-47 (2638) 
পুরোপবাহিনীং তস্য নদীং শুক্তমতীং গিরিঃ।
অরৌৎসীচ্চেতনায়ুক্তঃ কামাৎকোলাহলঃ কিল॥ 1-64-48 (2639) 
গিরিং কোলাহলং তং তু পদা বসুরতাডয়ৎ।
নিশ্চক্রাম ততস্তেন প্রহারবিবরেণ সা॥ 1-64-49 (2640) 
তস্যাং নদ্যাং স জনয়ন্মিথুনং পর্বতঃ স্বয়ম্।
তস্মাদ্বিমোক্ষণাৎপ্রীতা নদী রাজ্ঞে ন্যবেদয়ৎ॥ 1-64-50 (2641) 
`মহিষী ভবিতা কন্যা পুমান্সেনাপতির্ভবেৎ।
শুক্তিমত্যা বচঃশ্রুৎবা দৃষ্ট্বা তৌ রাজসত্তমঃ'॥ 1-64-51 (2642) 
যঃ পুমানভবত্তত্র তং স রাজর্ষিসত্তমঃ।
বসুর্বসুপ্রদশ্চক্রে সেনাপতিমরিন্দমঃ॥ 1-64-52 (2643) 
চকার পত্নীং কন্যাং তু তথা তাং গিরিকাং নৃপঃ।
বসোঃ পত্নী তু গিরিকা কামকালং ন্যবেদয়ৎ॥ 1-64-53 (2644) 
ঋতুকালমনুপ্রাপ্তা স্নাতা পুংসবনে শুচিঃ।
তদহঃ পিতরশ্চৈনপূচুর্জহি মৃগানিতি॥ 1-64-54 (2645) 
তং রাজসত্তমং প্রীতাস্তদা মতিমতাং বরঃ।
স পিতৄণাং নিয়োগেন তামতিক্রম্য পার্থিবঃ॥ 1-64-55 (2646) 
চকার মৃগয়াং কামী গিরিকামেব সংস্মরন্।
অতীব রূপসংপন্নাং সাক্ষাচ্ছ্রিয়মিবাপরাম্॥ 1-64-56 (2647) 
অশোকৈশ্চম্পকৈশ্চূতৈরনেকৈরতিমুক্তকৈঃ।
পুন্নাগৈঃ কর্ণিকারৈশ্চ বকুলৈর্দিব্যপাটলৈঃ॥ 1-64-57 (2648) 
পনসৈর্নারিকেলৈশ্চ চন্দনৈশ্চার্জুনৈস্তথা।
এতৈ রম্যৈর্মহাবৃক্ষৈঃ পুণ্যৈঃ স্বাদুফলৈর্যুতম্॥ 1-64-58 (2649) 
কোকিলাকুলসন্নাদং মত্তভ্রমরনাদিতম্।
বসন্তকালে তৎপশ্যন্বনং চৈত্ররথোপমম্॥ 1-64-59 (2650) 
মন্মথাভিপরীতাত্মা নাপশ্যদ্গিরিকাং তদা।
অপশ্যন্কামসংতপ্তশ্চরমাণো যদৃচ্ছয়া॥ 1-64-60 (2651) 
পুষ্পসংছন্নশাখাগ্রং পল্লবৈরুপশোভিতম্।
অশোকস্তবকৈশ্ছন্নং রমণীয়মপশ্যত॥ 1-64-61 (2652) 
অধস্যাত্তস্য ছায়ায়াং সুখাসীনো নরাধিপঃ।
মধুগন্ধৈশ্চ সংয়ুক্তং পুষ্পগন্ধমনোহরম্॥ 1-64-62 (2653) 
বায়ুনা প্রের্যমাণস্তু ধূম্রায় মুদমন্বগাৎ।
`ভার্যাং চিন্তয়মানস্য মন্মথাগ্নিরবর্ধত।' 
তস্য রেতঃ প্রচস্কন্দ চরতো গহনে বনে॥  1-64-63 (2654) 
স্কন্নমাত্রং চ তদ্রেতো বৃক্ষপত্রেণ ভূমিপঃ।
প্রতিজগ্রাহ মিথ্যা মে ন পতেদ্রেত ইত্যুত॥ 1-64-64 (2655) 
`অঙ্গুলীয়েন শুক্লস্য রক্ষাং চ বিদধে নৃপঃ।
অশোকস্তবকৈ রক্তৈঃ পল্লবৈশ্চাপ্যবন্ধয়ৎ॥'  1-64-65 (2656) 
ইদং মিথ্যা পরিস্কন্নং রেতো মে ন ভবেদিতি।
ঋতুশ্চ তস্যাঃ পত্ন্যা মে ন মোঘঃ স্যাদিতি প্রভুঃ॥ 1-64-66 (2657) 
সংচিন্ত্যৈবং তদা রাজা বিচার্য চ পুনঃপুনঃ।
অমোঘৎবং চ বিজ্ঞায় রেতসো রাজসত্তমঃ॥ 1-64-67 (2658) 
শুক্রপ্রস্থাপনে কালং মহিষ্যা প্রসমীক্ষ্য বৈ।
অভিমন্ত্র্যাথ তচ্ছুক্রমারাত্তিষ্ঠন্তমাশুগম্॥ 1-64-68 (2659) 
সূক্ষ্মধর্মার্থতত্ৎবজ্ঞো গৎবা শ্যেনং ততোঽব্রবীৎ।
মৎপ্রিয়ার্থমিদং সৌম্য শুক্রং মম গৃহং নয়॥ 1-64-69 (2660) 
গিরিকায়াঃ প্রয়চ্ছাশু তস্যা হ্যার্তবমদ্য বৈ।  1-64-70 (2661) 
বৈশম্পায়ন উবাচ।
গৃহীৎবা তত্তদা শ্যেনস্তূর্ণমুৎপত্য বেগবান্॥  1-64-70 (305) 
জবং পরমমাস্থায় প্রদুদ্রাব বিহংগমঃ।
তমপশ্যদথায়ান্তং শ্যেনং শ্যেনস্তথাঽপরঃ॥ 1-64-71 (2662) 
অভ্যদ্রবচ্চ তং সদ্যো দৃষ্ট্বৈবামিষশঙ্কয়া।
তুণ্ডয়ুদ্ধমথাকাশে তাবুভৌ সংপ্রচক্রতুঃ॥ 1-64-72 (2663) 
যুদ্ধ্যতোরপতদ্রেতস্তচ্চাপি যমুনাম্ভসি।
তত্রাদ্রিকেতি বিখ্যাতা ব্রহ্মশাপাদ্বরাপ্সরা॥ 1-64-73 (2664) 
মীনভাবমনুপ্রাপ্তা বভূব যমুনাচরী।
শ্যেনপাদপরিভ্রষ্টং তদ্বীর্যমথ বাসবম্॥ 1-64-74 (2665) 
জগ্রাহ তরসোপেত্য সাঽদ্রিকা মৎস্যরূপিণী।
কদাচিদপি মৎসীং তাং ববন্ধুর্মৎস্যজীবিনঃ॥ 1-64-75 (2666) 
মাসে চ দশমে প্রাপ্তে তদা ভরতসত্তম॥
উজ্জহ্রুরুদরাত্তস্যাঃ স্ত্রীং পুমাংসং চ মানুষৌ॥ 1-64-76 (2667) 
আশ্চর্যভূতং তদ্গৎবা রাজ্ঞেঽথ প্রত্যবেদয়ন্।
কায়ে মৎস্যা ইমৌ রাজন্সংভূতৌ মানুষাবিতি॥ 1-64-77 (2668) 
তয়োঃ পুমাংসং জগ্রাহ রাজোপরিচরস্তদা।
স মৎস্যো নাম রাজাসীদ্ধার্মিকঃ সত্যসঙ্গরঃ॥ 1-64-78 (2669) 
সাঽপ্সরা মুক্তশাপা চ ক্ষণেন সমপদ্যত।
যা পুরোক্তা ভগবতা তির্যগ্যোনিগতা শুভা॥ 1-64-79 (2670) 
মানুষৌ জনয়িৎবা ৎবং শাপমোক্ষমবাপ্স্যসি।
ততঃ সাজনয়িৎবা তৌ বিশস্তা মৎস্যঘাতিভিঃ॥ 1-64-80 (2671) 
সংত্যজ্য মৎস্যরূপং সা দিব্যং রূপমবাপ্য চ।
সিদ্ধর্ষিচারণপথং জগামাথ বরাপ্সরাঃ॥ 1-64-81 (2672) 
সা কন্যা দুহিতা তস্যা মৎস্যা মৎস্যসগন্ধিনী।
রাজ্ঞা দত্তা চ দাশায় কন্যেয়ং তে ভবৎবিতি॥ 1-64-82 (2673) 
রূপসৎবসমায়ুক্তা সর্বৈঃ সমুদিতা গুণৈঃ।
সা তু সত্যবতী নাম মৎস্যঘাত্যভিসংশ্রয়াৎ॥ 1-64-83 (2674) 
আসীৎসা মৎস্যগন্ধৈব কংচিৎকালং শুচিস্মিতা।
শুশ্রূষার্থং পিতুর্নাবং বাহয়ন্তীং জলে চ তাম্॥ 1-64-84 (2675) 
তীর্থয়াত্রাং পরিক্রামন্নপশ্যদ্বৈ পরাশরঃ।
অতীব রূপসংপন্নাং সিদ্ধানামপি কাঙ্ক্ষিতাম্॥ 1-64-85 (2676) 
দৃষ্ট্বৈব স চ তাং ধীমাংশ্চকমে চারুহাসিনীম্।
দিব্যাং তাং বাসবীং কন্যাং রম্ভোরূং মুনিপুঙ্গবঃ॥ 1-64-86 (2677) 
সংভবং চিন্তয়িৎবা তাং জ্ঞাৎবা প্রোবাচ শক্তিজঃ।
ক্ব কর্ণধারো নৌর্যেন নীয়তে ব্রূহি ভামিনি॥ 1-64-87 (2678) 
মৎস্যগন্ধোবাচ। 1-64-88 (306) 
অনপত্যস্য দাশস্য সুতা তৎপ্রিয়কাম্যযা।
সহস্রজনসংপন্না নৌর্ময়া বাহ্যতে দ্বিজ॥ 1-64-88 (2679) 
পরাশর উবাচ। 1-64-89 (307) 
শোভনং বাসবি শুভে কিং চিরায়সি বাহ্যতাম্।
কলশং ভবিতা ভদ্রে সহস্রার্ধেন সংমিতম্॥ 1-64-89 (2680) 
অহং শেষো ভিবিষ্যামি নীয়তামচিরেণ বৈ।  1-64-90 (2681) 
বৈশম্পায়ন উবাচ।
মৎস্যগন্ধা তথেত্যুক্ৎবা নাবং বাহয়তাং জলে॥  1-64-90 (308) 
বীক্ষমাণং মুনিং দৃষ্ট্বা প্রোবাচেদং বচস্তদা।
মৎস্যগন্ধেতি মামাহুর্দাশরাজসুতাং জনাঃ॥ 1-64-91 (2682) 
জন্ম শোকাভিতপ্তায়াঃ কথং জ্ঞাস্যসি কথ্যতাম্।  1-64-92 (2683) 
পরাশর উবাচ।
দিব্যজ্ঞানেন দৃষ্টং হি দৃষ্টমাত্রেণ তে বপুঃ॥  1-64-92 (309) 
প্রণয়গ্রহণার্থায় বক্ষ্যেব বাসবি তচ্ছৃণু।
বর্হিষদ ইতি খ্যাতাঃ পিতরঃ সোমপাস্তুতে॥ 1-64-93 (2684) 
তেষাং ৎবং মানসী কন্যা অচ্ছোদা নাম বিশ্রুতা।
অচ্ছোদং নাম তদ্দিব্যং সরো যস্মাৎসমুত্থিতম্॥ 1-64-94 (2685) 
ৎবয়া ন দৃষ্টপূর্বাস্তু পিতরস্তে কদাচন।
সংভূতা মনসা তেষাং পিতৄন্স্বান্নাভিজানতী॥ 1-64-95 (2686) 
সা ৎবন্যং পিতরং বব্রে স্বানতিক্রম্য তান্পিতৄন্।
নাম্না বসুরিতি খ্যাতং মনুপুত্রং দিবি স্থিতম্॥ 1-64-96 (2687) 
অদ্রিকাঽপ্সরসা যুক্তং বিমানে দিবি বিষ্ঠিতম্।
সা তেন ব্যভিচারেণ মনসা কামচারিণী॥ 1-64-97 (2688) 
পিতরং প্রার্থয়িৎবাঽন্যং যোগাদ্ভষ্টা পপাত সা।
অপশ্যৎপতমানা সা বিমানত্রয়মন্তিকাৎ॥ 1-64-98 (2689) 
ত্রসরেণুপ্রমাণাংস্তাংস্তত্রাপশ্যৎস্বকান্পিতৄন্।
সুসূক্ষ্মানপরিব্যক্তানঙ্গৈরঙ্গেষ্বিবাহিতান্॥ 1-64-99 (2690) 
তাতেতি তানুবাচার্তা পতন্তী সা হ্যধোমুখী।
তৈরুক্তা সা তু মাভৈষীস্তেন সা সংস্থিতা দিবি॥ 1-64-100 (2691) 
ততঃ প্রসাদয়ামাস স্বান্পিতৄন্দীনয়া গিরা।
তামূচুঃ পিতরঃ কন্যাং ভ্রৈষ্টশ্বর্যাং ব্যতিক্রমাৎ॥ 1-64-101 (2692) 
ভ্রষ্টৈশ্বর্যা স্বদোষেণ পতসি ৎবং শুচিস্মিতে।
যৈরারভন্তে কর্মাণি শরীরৈরিহ দেবতাঃ॥ 1-64-102 (2693) 
তৈরেব তৎকর্মফলং প্রাপ্নুবন্তি স্ম দেবতাঃ।
মনুষ্যাস্ৎবন্যদেহেন শুভাশুভমিতি স্থিতিঃ॥ 1-64-103 (2694) 
সদ্যঃ ফলন্তি কর্মাণি দেবৎবে প্রেত্য মানুষে।
তস্মাত্ৎবং পতসে পুত্রি প্রেত্যৎবং প্রাপ্স্যসে ফলম্॥ 1-64-104 (2695) 
পিতৃহীনা তু কন্যা ৎবং বসোর্হি ৎবং সুতা মতা।
মৎস্যযোনৌ সমুৎপন্না সুতারাজ্ঞো ভবিষ্যসি॥ 1-64-105 (2696) 
অদ্রিকা মৎস্যরূপাঽভূদ্গঙ্গায়মনুসঙ্গমে।
পরাশরস্য দায়াদং ৎবং পুত্রং জনয়িষ্যসি॥ 1-64-106 (2697) 
যো বেদমেকং ব্রহ্মর্ষিশ্চতুর্ধা বিবজিষ্যতি।
মহাভিষক্সুতস্যৈব শন্তনোঃ কীর্তিবর্ধনম্॥ 1-64-107 (2698) 
জ্যেষ্ঠং চিত্রাঙ্গদং বীরং চিত্রবীরং চ বিশ্রুতম্।
এতান্সূৎবা সুপুত্রাংস্ৎবং পুনরেব গমিষ্যসি॥ 1-64-108 (2699) 
ব্যতিক্রমাৎপিতৄণাং চ প্রাপ্স্যসে জন্ম কুৎসিতম্।
অস্যৈব রাজ্ঞস্ৎবং কন্যা হ্যদ্রিকায়াং ভবিষ্যসি॥ 1-64-109 (2700) 
অষ্টাবিংশে ভবিত্রী ৎবং দ্বাপরে মৎস্যযোনিজা।
এবমুক্তা পুরা তৈস্ৎবং জাতা সত্যবতী শুভা॥ 1-64-110 (2701) 
অদ্রিকেত্যভিবিখ্যাতা ব্রহ্মশাপাদ্বরাপ্সরা।
মীনভাবমনুপ্রাপ্তা ৎবং জনিৎবা গতা দিবম্॥ 1-64-111 (2702) 
তস্যাং জাতাসি সা কন্যা রাজ্ঞো বীর্যেণ চৈবহি।
তস্মাদ্বাসবি ভদ্রং তে যাচে বংশকরং সুতম্॥ 1-64-112 (2703) 
সংগমং মম কল্যাণি কুরুষ্বেত্যভ্যভাষত॥  1-64-113 (2704) 
বৈশম্পায়ন উবাচ। 1-64-114 (310) 
বিস্ময়াবিষ্টসর্বাঙ্গী জাতিস্মরণতাং গতা।
সাব্রবীৎপশ্য ভগবন্পরপারে স্থিতানৃষীন্॥ 1-64-114 (2705) 
আবয়োর্দৃষ্টয়োরেভিঃ কথং নু স্যাৎসমাগমঃ।
এবং তয়োক্তো ভগবান্নীহারমসৃজৎপ্রভুঃ॥ 1-64-115 (2706) 
যেন দেশঃ স সর্বস্তু তমোভূত ইবাভবৎ।
দৃষ্ট্বা সৃষ্টং তু নীহারং ততস্তং পরমর্ষিণা॥ 1-64-116 (2707) 
বিস্মিতা সাভবৎকন্যা ব্রীডিতা চ তপস্বিনী।  1-64-117 (2708) 
সত্যবত্যুবাচ।
বিদ্ধি মাং ভগবন্কন্যাং সদা পিতৃবশানুগাম্॥  1-64-117 (311) 
ৎবৎসংয়োগাচ্চ দুষ্যেত কন্যাভাবো মমাঽনঘ।
কন্যাৎবে দূষিতে বাপি কথং শক্ষ্যে দ্বিজোত্তম॥ 1-64-118 (2709) 
গৃহ গন্তুমুষে চাহং ধীমন্ন স্থাতুমুৎসহে।
এতৎসংচিন্ত্য ভগবন্বিধৎস্ব যদনন্তরম্॥ 1-64-119 (2710) 
বৈশম্পায়ন উবাচ। 1-64-119 (312) 
এবমুক্তবতীং তীং তু প্রীতিমানুষিসত্তমঃ।
উবাচ মৎপ্রিয়ং কৃৎবা কন্যৈব ৎবং ভবিষ্যতি॥ 1-64-120 (2711) 
বৃণীষ্ব চ বরং ভীরুং যং ৎবমিচ্ছসি ভামিনি।
বৃথা হি ন প্রসাদো মে ভূতপূর্বঃ শুচিস্মিতে॥ 1-64-121 (2712) 
এবমুক্তা বরং বব্রে গাত্রসৌগন্ধ্যমুত্তমম্।
সচাস্যৈ ভগবান্প্রাদান্মনঃ কাঙ্ক্ষিতং প্রভুঃ॥ 1-64-122 (2713) 
ততো লব্ধবরা প্রীতা স্ত্রীভাবগুণভূষিতা।
জগাম সহ সংসর্গমৃষিণাঽদ্ভুতকর্মণা॥ 1-64-123 (2714) 
তেন গন্ধবতীত্যেবং নামাস্যাঃ প্রথিতং ভুবি।
তস্যাস্তু যোজনাদ্গন্ধমাজিঘ্রন্ত নরা ভুবি॥ 1-64-124 (2715) 
তস্যা যোজনগন্ধেতি ততো নামাপরং স্মৃতম্।
ইতি সত্যবতী হৃষ্টা লব্ধ্বা বরমনুত্তমম্॥ 1-64-125 (2716) 
পরাশরেণ সংয়ুক্তা সদ্যো গর্ভং সুষাব সা।
জজ্ঞে চ যমুনাদ্বীপে পারাশর্যঃ স বীর্যবান্॥ 1-64-126 (2717) 
স মাতরমনুজ্ঞাপ্য তপস্যেব মনো দধে।
স্মৃতোঽহং দর্শয়িষ্যামি কৃত্যেষ্বিতি চ সোঽব্রবীৎ॥ 1-64-127 (2718) 
এবং দ্বৈপায়নো জজ্ঞে সত্যবত্যাং পরাশরাৎ।
ন্যস্তোদ্বীপে যদ্বালস্তস্মাদ্দ্বৈপায়নঃস্মৃতঃ॥ 1-64-128 (2719) 
পাদাপসারিণং ধর্মং স তু বিদ্বান্যুগে যুগে।
আয়ুঃ শক্তিং চ মর্ত্যানাং যুগাবস্থামবেক্ষ্যচ॥ 1-64-129 (2720) 
ব্রহ্মণো ব্রাহ্মণানাং চ তথানুগ্রহকাঙ্ক্ষয়া।
বিব্যাস বেদান্যস্মৎস তস্মাদ্ব্যাস ইতি স্মৃতঃ॥ 1-64-130 (2721) 
বেদানধ্যাপয়ামাস মহাভারতপঞ্চমান্।
সুমন্তুং জৈমিনিং পৈলং শুকং চৈব স্বমাত্মজম্॥ 1-64-131 (2722) 
প্রভুর্বরিষ্ঠো বরদো বৈশম্পায়নমেব চ।
সংহিতাস্তৈঃ পৃথক্ৎবেন ভারতস্য প্রকাশিতাঃ॥ 1-64-1 [ততো রম্যে বনোদ্দেশে দিব্যাস্তরণসংয়ুতে। 1-64-1 বীরাসনমুপাস্থায় যোগী ধ্যানপরোঽভবৎ॥ 1-64-2 শ্বেতপট্টগৃহে রম্যে পর্যঙ্কে সোত্তরচ্ছদে। 1-64-2 তূষ্ণীংভূতাং তদা কন্যাং জ্বলন্তীং যোগতেজসা॥ 1-64-3 দৃষ্ট্বা তাং তু সমাধায় বিচার্য চ পুনঃ পুনঃ। 1-64-3 স চিন্তয়ামাস মুনিঃ কিং কৃতং সুকৃতং ভবেৎ॥ 1-64-4 শিষ্টানাং তু সমাচারঃ শিষ্টাচার ইতি স্মৃতঃ। 1-64-4 শ্রুতিস্মৃতিবিদো বিপ্রা ধর্মজ্ঞা জ্ঞানিনঃ স্মৃতাঃ॥ 1-64-5 ধর্মজ্ঞৈর্বিহিতো ধর্মঃ শ্রৌতঃ স্মার্তো দ্বিধা দ্বিজৈঃ। 1-64-5 দানাগ্নিহোত্রমিজ্যা চ শ্রৌতস্যৈতদ্ধি লক্ষণম্॥ 1-64-6 স্মার্তো বর্ণাশ্রমাচারো যমৈশ্চ নিয়মৈর্যুতঃ। 1-64-6 ধর্মে তু ধারণে ধাতুঃ সহৎবে চাপি পঠ্যতে॥ 1-64-7 তত্রেষ্টফলভাগ্ধর্ম আচার্যৈরুপদিশ্যতে। 1-64-7 অনিষ্টফলভাক্রেতি তৈরধর্মোঽপি ভাষ্যতে॥ 1-64-8 তস্মাদিষ্টফলার্থায় ধর্মমেব সমাশ্রয়েৎ। 1-64-8 ব্রাহ্মো দৈবস্তথৈবার্ষঃ প্রাজাপত্যশ্চ ধার্মিকঃ॥ 1-64-9 বিবাহা ব্রাহ্মণানাং তু গান্ধর্বো নৈব ধার্মিকঃ। 1-64-9 ত্রিবর্ণেতরজাতীনাং গান্ধর্বাসুররাক্ষসাঃ॥ 1-64-10 পৈশাচো নৈব কর্তব্যঃ পৈশাচশ্চাষ্টমোঽধমঃ। 1-64-10 সামর্ষাং ব্যঙ্গিকাং কন্যাং মাতুশ্চ কুলজাং তথা॥ 1-64-11 বৃদ্ধাং প্রব্রাজিতাং বন্ধ্যাং পতিতাং চ রজস্বলাম্। 1-64-11 অপস্মারকুলে জাতাং পিঙ্গলাংকুষ্ঠিনীং ব্রণীম্॥ 1-64-12 ন চাস্নাতাং স্ত্রিয়ং গচ্ছেদিতি ধর্মানুশাসনম্। 1-64-12 পিতা পিতামহো ভ্রাতা মাতা মাতুল এব চ॥ 1-64-13 উপাধ্যায়র্ৎবিজশ্চৈব কন্যাদানে প্রভূত্তমাঃ। 1-64-13 এতৈর্দত্তাং নিষেবেত নাদত্তামাদদীত চ॥ 1-64-14 ইত্যেব ঋষয়ঃ প্রাহুর্বিবাহে ধর্মবিত্তমাঃ। 1-64-14 অস্যা নাস্তি পিতা ভ্রাতা মাতা মাতুল এব চ॥ 1-64-15 গান্ধর্বেণ বিবাহেন ন স্পৃশামি যদৃচ্ছয়া। 1-64-15 ক্রিয়াহীনং তু গান্ধর্বং ন কর্তব্যমনাপদি॥ 1-64-16 যদস্যাং জায়তে পুত্রো বেদব্যাসো ভবেদৃষিঃ। 1-64-16 ক্রিয়াহীনঃ কথং বিপ্রো ভবেদৃষিরুদারধীঃ॥ 1-64-17 বৈশম্পায়ন উবাচ। 1-64-17 এবং চিন্তয়তো ভাবং মহর্ষের্ভাবিতাত্মনঃ। 1-64-17 জ্ঞাৎবা চৈবাভ্যবর্তন্ত পিতরো বর্হিষস্তদা॥ 1-64-18 তস্মিন্ক্ষণে ব্রহ্মপুত্রো বসিষ্ঠোঽপি সমেয়িবান্। 1-64-18 পূর্বং স্বাগতমিত্যুক্ৎবা বসিষ্ঠঃ প্রত্যভাষত॥ 1-64-19 পিতৃগণা ঊচুঃ। 1-64-19 অস্মাকং মানসীং কন্যামস্মচ্ছাপেন বাসবীম্। 1-64-19 যদিচচ্ছশি পুত্রার্থং কন্যাং গৃহ্মীষ্বমা চিরম্॥ 1-64-20 পিতৄণাং বচনং শ্রুৎবা বসিষ্ঠঃ প্রত্যভাষত। 1-64-20 মহর্ষীণাং বচঃ সত্যং পুরাণেপি ময়া শ্রুতম্॥ 1-64-21 পরাশরো ব্রহ্মচারী প্রজার্থী মম বংশধৃৎ। 1-64-21 এবং সংভাষমাণে তু বসিষ্ঠে পিতৃভিঃ সহ॥ 1-64-22 ঋষয়োঽভ্যাগমংস্তত্র নৈমিশারণ্যবাসিনঃ। 1-64-22 বিবাহং দ্রষ্টুমিচ্ছন্তঃ শক্তিপুত্রস্য ধীমতঃ॥ 1-64-23 অরুন্ধতী মহাভাগা অদৃশ্যন্ত্যা সহৈব সা। 1-64-23 বিশ্বকর্মকৃতাং দিব্যাং পর্ণশালাং প্রবিশ্য সা॥ 1-64-24 বৈবাহিকাংস্তু সংভারান্সংকল্প্য চ যথাক্রমম্। 1-64-24 অরুন্ধতী সত্যবতীং বধূং সংগৃহ্য পাণিনা॥ 1-64-25 ভদ্রাসনে প্রতিষ্ঠাপ্য ইন্দ্রাণীং সমকল্পয়ৎ। 1-64-25 আপূর্যমাণপক্ষে তু বৈশাখে সোমদৈবতে॥ 1-64-26 শুভগ্রহে ত্রয়োদশ্যাং মুহূর্তে মৈত্র আগতে। 1-64-26 বিবাহকাল ইত্যুক্ৎবা বসিষ্ঠো মুনিভিঃ সহ॥ 1-64-27 যমুনাদ্বীপমাসাদ্য শিষ্যৈশ্চ মুনিপঙ্ক্তিভিঃ। 1-64-27 স্থণ্ডিলং চতুরশ্রং চ গোময়েনোপলিপ্য চ॥ 1-64-28 অক্ষতৈঃ ফলপুষ্পৈশ্চ স্বস্তিকৈরাম্রপল্লবৈঃ। 1-64-28 জলপূর্ণঘটৈশ্চৈব সর্বতঃ পরিশোভিতম্॥ 1-64-29 তস্য মধ্যে প্রতিষ্ঠাপ্য বৃস্যাং মুনিবরং তদা। 1-64-29 সিদ্ধার্থয়বকল্কৈশ্চ স্নাতং সর্বৌষধৈরপি॥ 1-64-30 কৃৎবার্জুনানি বস্ত্রাণি পরিধাপ্য মহামুনিম্। 1-64-30 বাচয়িৎবা তু পুণ্যাহমক্ষতৈস্তু সমর্চিতঃ॥ 1-64-31 গন্ধানুলিপ্তঃ স্রগ্বী চ সপ্রতোদো বধূগৃহে। 1-64-31 অপদাতিস্ততো গৎবা বধূজ্ঞাতিভিরর্চিতঃ॥ 1-64-32 স্নাতামহতসংবীতাং গন্ধলিপ্তাং স্রগুজ্জ্বলাম্। 1-64-32 বধূং মঙ্গলসংয়ুক্তামিষুহস্তাং সমীক্ষ্য চ॥ 1-64-33 উবাচ বচনং কালে কালজ্ঞঃ সর্বধর্মবিৎ। 1-64-33 প্রতিগ্রহো দাতৃবশঃ শ্রুতমেবং ময়া পুরা॥ 1-64-34 যথা বক্ষ্যন্তি পিতরস্তৎকরিষ্যামহে বয়ম্। 1-64-34 বৈশম্পায়ন উবাচ। 1-64-34 তদ্ধর্মিষ্ঠং যশস্যং চ বচনং সত্যবাদিনঃ॥ 1-64-35 শ্রুৎবা তু পিতরঃ সর্বে নিঃসঙ্গা নিষ্পরিগ্রহাঃ। 1-64-35 বসুং পরমধর্মিষ্ঠমানীয়েদং বচোঽব্রুবন্॥ 1-64-36 মৎস্যযোনৌ সমুৎপন্না তব পুত্রী বিশেষতঃ। 1-64-36 পরাশরায় মুনয়ে দাতুমর্হসি ধর্মতঃ॥ 1-64-37 বসুরুবাচ। 1-64-37 সত্যং মম সুতা সা হি দাশরাজেন বর্ধিতা। 1-64-37 অহং প্রভুঃ প্রদানে তু প্রজাপালঃ প্রজার্থিনাম্॥ 1-64-38 পিতর ঊচুঃ। 1-64-38 নিরাশিষো বয়ং সর্বে নিঃসঙ্গা নিষ্পরিগ্রহাঃ। 1-64-38 কন্যাদানেন সংবন্ধো দক্ষিণাবন্ধ উচ্যতে॥ 1-64-39 কর্মভূমিস্তু মানুষ্যং ভোগভূমিস্ত্রিবিষ্টপম্। 1-64-39 ইহ পুণ্যকৃতো যান্তি স্বর্গলোকং ন সংশয়ঃ॥ 1-64-40 ইহ লোকে দুষ্কৃতিনো নরকং যান্তি নির্ঘৃণাঃ। 1-64-40 দক্ষিণাবন্ধ ইত্যুক্তে উভে সুকৃতদুষ্কৃতে॥ 1-64-41 দক্ষিণাবন্ধসংয়ুক্তা যোগিনঃ প্রপতন্তি তে। 1-64-41 তস্মান্নো মানসীং কন্যাং যোগাদ্ভ্রষ্টাং বিশাপতে॥ 1-64-42 সুতাৎবং তব সংপ্রাপ্তাং সতীং ভিক্ষাং দদস্ব বৈ। 1-64-42 ইত্যুক্ৎবা পিতরঃ সর্বে ক্ষণাদন্তর্হিতাস্তদা॥ 1-64-43 বৈশম্পায়ন উবাচ। 1-64-43 যাজ্ঞবল্ক্যং সমাহূয় বিবাহাচার্যমিত্যুত। 1-64-43 বসুং চাপি সমাহূয় বসিষ্ঠো মুনিভিঃ সহ॥ 1-64-44 বিবাহং কারয়ামাস বিধিদৃষ্টেন কর্মণা। 1-64-44 বসুরুবাচ। 1-64-44 পরাশর মহাপ্রাজ্ঞ তব দাস্যাম্যহং সুতাম্॥ 1-64-45 প্রতীচ্ছ চৈনাং ভদ্রং তে পাণিং গৃহ্ণীষ্ব পাণিনা। 1-64-45 বৈশম্পায়ন উবাচ। 1-64-45 বসোস্তু বচনং শ্রুৎবা যাজ্ঞবল্ক্যমতে স্থিতঃ॥ 1-64-46 কৃতকৌতুকমঙ্গল্যঃ পাণিনা পাণিমস্পৃশৎ। 1-64-46 প্রভূতাজ্যেন হবিষা হুৎবা মন্ত্রৈর্হুতাশনম্॥ 1-64-47 ত্রিরগ্নিং তু পরিক্রম্য সমভ্যর্চ্য হুতাশনম্। 1-64-47 মহর্ষীন্যাজ্ঞবল্ক্যাদীন্দক্ষিণাভিঃ প্রতর্প্যচ॥ 1-64-48 লব্ধানুজ্ঞোঽভিবাদ্যাশু প্রদক্ষিণমথাকরোৎ। 1-64-48 পরাশরে কৃতোদ্বাহে দেবাঃ সর্পিগণাস্তদা॥ 1-64-49 হৃষ্টা জগ্মুঃ ক্ষণাদেব বেদব্যাসো ভবৎবিতি। 1-64-49 এবং সত্যবতী হৃষ্টা পূজাং লব্ধ্বা যথেষ্টতঃ॥ 1-64-50 পরাশরেণ সংয়ুক্তা সদ্যো গর্ভং সুষাব সা। 1-64-50 জজ্ঞে চ যমুনাদ্বীপে পারাশর্যঃ স বীর্যবান্॥ 1-64-51 জাতমাত্রঃ স ববৃধে সপ্তবর্ষোঽভবত্তদা। 1-64-51 স্নাৎবাভিবাদ্য পিতরং তস্থৌ ব্যাসঃ সমাহিতঃ॥ 1-64-52 স্বস্তীতি বচনং চোক্ৎবা দদৌ কলশমুত্তমম্। 1-64-52 গৃহীৎবা কলশং প্রাপ্তে তস্থৌ ব্যাসঃ সমাহিতঃ॥ 1-64-53 ততো দাশভয়াৎপত্নী স্নাৎবা কন্যা বভূব সা। 1-64-53 অভিবাদ্য মুনেঃ পাদৌ পুত্রং জগ্রাহ পাণিনা॥ 1-64-54 স্পৃষ্টমাত্রে তু নির্ভর্ৎস্য মাতরং বাক্যমব্রবীৎ। 1-64-54 মম পিত্রা তু সংস্পর্শান্মাতস্ৎবমভবঃ শুচিঃ॥ 1-64-55 অদ্য দাশসুতা কন্যা ন স্পৃশের্মামনিন্দিতে। 1-64-55 বৈশম্পায়ন উবাচ। 1-64-55 ব্যাসস্য বচনং শ্রুৎবা বাষ্পপূর্ণমুখী তদা॥ 1-64-56 মনুষ্যভাবাৎসা যোষিৎপপাত মুনিপাদয়োঃ। 1-64-56 মহাপ্রসাদো ভগবান্পুত্রং প্রোবাচ ধর্মবিৎ॥ 1-64-57 মা ৎবমেবংবিধং কার্ষীর্নৈতদ্ধর্ম্যং মতং হি নঃ। 1-64-57 দূষ্যৌ ন মাতাপিতরৌ তথা পূর্বোপকারিণৌ॥ 1-64-58 ধারণাদ্দুঃখসহনাত্তয়োর্মাতা গরীয়সী। 1-64-58 বীজক্ষেত্রসমায়োগে সস্যং জায়েত লৌকিকম্॥ 1-64-59 জায়তে চ সুতস্তদ্বৎপুরুষস্ত্রীসমাগমে। 1-64-59 মৃগীণাং পক্ষিণাং চৈব অপ্সরাণাং তথৈব চ॥ 1-64-60 শূদ্রয়োন্যাং চ জায়ন্তে মুনয়ো বেদপারগাঃ। 1-64-60 ঋষ্যশৃঙ্গো মৃগীপুত্রঃ কণ্বো বর্হিসুতস্তথা॥ 1-64-61 অগস্ত্যশ্চ বসিষ্ঠশ্চ উর্বশ্যাং জনিতাবুভৌ। 1-64-61 সোমশ্রবাস্তু সর্প্যাং তু অশ্বিনাবশ্বিসংভবৌ॥ 1-64-62 স্কন্দঃ স্কন্নেন শুক্লেন জাতঃ শরবণে পুরা। 1-64-62 এবমেব চ দেবানামৃষীমাং চৈব সংভবঃ॥ 1-64-63 লোকবেদপ্রবৃত্তির্হি ন মীমাংস্যা বুধৈঃ সদা। 1-64-63 বেদব্যাস ইতি প্রোক্তঃ পুরাণে চ স্বয়ংভুবা॥ 1-64-64 ধর্মনেতা মহর্ষীণাং মনুষ্যাণাং ৎবমেব চ। 1-64-64 তস্মাৎপুত্র ন দূষ্যেত বাসবী যোগচারিণী॥ 1-64-65 মৎপ্রীত্যর্থং মহাপ্রাজ্ঞ সস্নেহং বক্তুমর্হসি। 1-64-65 প্রজাহিতার্থং সংভূতো বিষ্ণোর্ভাগো মহানৃষিঃ॥ 1-64-66 তস্মাৎস্বমাতরং স্নেহাৎপ্রববীহি তপোধন। 1-64-66 বৈশম্পায়ন উবাচ। 1-64-66 গুরোর্বচনমাজ্ঞায় ব্যাসঃ প্রীতোঽভবত্তদা॥ 1-64-67 চিন্তয়িৎবা লোকবৃত্তং মাতুরঙ্কমথাবিশৎ। 1-64-67 পুত্রস্পর্শাত্তু লোকেষু নান্যৎসুখমতীব হি॥ 1-64-68 ব্যাসং কমলপত্রাক্ষং পরিষ্বজ্যাশ্র্ববর্তয়ৎ। 1-64-68 স্তন্যাসারৈঃ ক্লিদ্যমানা পুত্রমাঘ্রায় মূর্ধনি॥ 1-64-69 বাসব্যুবাচ। 1-64-69 পুত্রলাভাৎপরং লোকে নাস্তীহ প্রসবার্থিনাম্। 1-64-69 দুর্লভং চেতি মন্যেঽহং ময়া প্রাপ্তং মহত্তপঃ॥ 1-64-70 মহতা তপসা তাত মহায়োগবলেন চ। 1-64-70 ময়া ৎবং হি মহাপ্রাজ্ঞ লব্ধোঽমৃতমিবামরৈঃ॥ 1-64-71 তস্মাত্ৎবং মামৃষেঃ পুত্র ত্যক্তুং নার্হসি সাংপ্রতম্। 1-64-71 বৈশম্পায়ন উবাচ। 1-64-71 এবমুক্তস্ততঃ স্নেহাদ্ব্যাসো মাতরমব্রবীৎ॥ 1-64-72 ৎবয়া স্পৃষ্টঃ পরিষ্বক্তো মূর্ধ্নি চাঘ্রায়িতো মুহুঃ। 1-64-72 এতাবন্মাত্রয়া প্রীতো ভবিষ্যেষু নৃপাত্মজে॥ 1-64-73 স্মৃতোঽহং দর্শয়িষ্যামি কৃত্যেষ্বিতি চ সোঽব্রবীৎ। 1-64-73 স মাতরমনুজ্ঞাপ্য তপস্যেব মনো দধে॥ 1-64-74 ততঃ কন্যামনুজ্ঞায় পুনঃ কন্যা ভবৎবিতি। 1-64-74 পরাশরোঽপি ভগবান্পুত্রেণ সহিতো যয়ৌ॥ 1-64-75 গৎবাশ্রমপদং পুম্যমদৃশ্যন্ত্যা পরাশরঃ। 1-64-75 জাতকর্মাদিসংস্কারং কারয়ামাস ধর্মতঃ॥ 1-64-76 কৃতোপনয়নো ব্যাসো যাজ্ঞবল্ক্যেন ভারত। 1-64-76 বেদানধিজগৌ সাঙ্গানোঙ্কারেণ ত্রিমাত্রয়া॥ 1-64-77 গুরবে দক্ষিণাং দত্ৎবা তপঃ কর্তুং প্রচক্রমে। 1-64-77 এবং দ্বৈপায়নো জজ্ঞে সত্যবত্যাং পরাশরাৎ॥ 1-64-78 দ্বীপ ন্যস্তঃ স যদ্বালস্তস্মাদ্দ্বৈপায়নোঽভবৎ। 1-64-78 পাদাপসারিণং ধর্মং বিদ্বান্স তু যুগে যুগে॥ 1-64-79 আয়ুঃ শক্তিং চ মর্ত্যানাং যুগাদ্যুগমবেক্ষ্য চ। 1-64-79 ব্রহ্মর্ষির্ব্রাহ্মণানাং চ তথাঽনুগ্রহকাঙ্ক্ষয়া॥ 1-64-80 বিব্যাস বেদান্যস্মাচ্চ বেদব্যাস ইতি স্মৃতঃ। 1-64-80 ততঃ স মহর্ষির্বিদ্বাঞ্শিষ্যানাহূয় ধর্মতঃ॥ 1-64-81 সুমন্তুং জৈমিনিং পৈলং শুকং চৈব স্বমাত্মজম্। 1-64-81 প্রভুর্বরিষ্ঠো বরদো বৈশম্পায়নমেব চ॥ 1-64-82 বেদানধ্যাপয়ামাস মহাভারতপঞ্চমান্। 1-64-82 সংহিতাস্তৈঃ পৃথক্ৎবেন ভারতস্য প্রকীর্তিতা॥ 1-64-83 ততঃ সত্যবতী হৃষ্টা জগাম স্বং নিবেশনম্। 1-64-83 তস্যাস্তু যোজনাদ্গন্ধমাজিঘ্রন্তি নরা ভুবি॥ 1-64-84 দাশরাজস্তু তদ্গন্ধমাজিঘ্রন্পীতিমাবহৎ। 1-64-84 দাশরাজ উবাচ। 1-64-84 ৎবামাহুর্মৎস্যগন্ধেতি কথং বালে সুগন্ধতা॥ 1-64-85 অপাস্য মৎস্যগন্ধৎবং কেন দত্তা সুগন্ধতা 1-64-85 সত্যবত্যুবাচ। 1-64-85 শক্তে- পুত্রো মহাপ্রাজ্ঞঃ পরাশর ইতি শ্রুতঃ॥ 1-64-86 নাবং বাহয়মানায়া মম দৃষ্ট্বাং সুশিক্ষিতম্। 1-64-86 উপাস্য মৎস্যগন্ধৎবং যোজনাদ্গন্ধতাং দদৌ॥ 1-64-87 ঋষেঃ প্রসাদং দৃষ্ট্বা তু জনাঃ প্রীতিমুপাগমন্। 1-64-87 এবং লব্ধো ময়া গন্ধো ন রোষং কর্তুমর্হসি॥ 1-64-88 দাশরাজস্তু তদ্বাক্যং প্রশশংস ননন্দ চ। 1-64-88 এতৎপবিত্রং পুণ্যং চ ব্যাসসমবমুত্তমম্। 1-64-88 ইতিহাসমিমং শ্রুৎবা প্রজাবন্তো ভবন্তি চ॥  1-64-132 (2723) 
তথা ভীষ্মঃ শান্তনবো গঙ্গায়ামমিতদ্যুতিঃ।
বসুবীর্যাৎসমভবন্মহাবীর্যো মহায়শাঃ॥ 1-64-133 (2724) 
বৈদার্থবিচ্চ ভগবানৃষির্বিপ্রো মহায়শাঃ।
শূলে প্রোতঃ পুরাণর্ষিরচোরশ্চোরশঙ্কয়া॥ 1-64-134 (2725) 
অণীমাণ্ডব্য ইত্যেবং বিখ্যাতঃ স মহায়শাঃ।
স ধর্মমাহূয় পুরা মহর্ষিরিদমুক্তবান্॥ 1-64-135 (2726) 
ইষীকয়া ময়া বাল্যাদ্বিদ্ধা হ্যেকা শকুন্তিকা।
তৎকিল্বিষং স্মরে ধর্ম নান্যৎপাপমহং স্মরে॥ 1-64-136 (2727) 
তন্মে সহস্রমমিতং কস্মান্নেহাজয়ত্তপঃ।
গরীয়ান্ব্রাহ্মণবধঃ সর্বভূতবধাদ্যতঃ॥ 1-64-137 (2728) 
তস্মাত্ৎবং কিল্বিষাদস্মাচ্ছূদ্রয়োনৌ জনিষ্যসি।  1-64-138 (2729) 
বৈশম্পায়ন উবাচ।
তেন শাপেন ধর্মোঽপি শূদ্রয়োনাবজায়ত॥  1-64-138 (313) 
বিদ্বান্বিদুররূপেণ ধার্মিকঃ কিল্বিষাত্ততঃ।
সংজয়ো মুনিকল্পস্তু জজ্ঞে সূতো গবল্গণাৎ॥ 1-64-139 (2730) 
সূর্যাচ্চ কুন্তিকন্যায়াং জজ্ঞে কর্ণো মহাবলঃ।
সহজং কবচং বিভ্রৎকুণ্ডলোদ্যোতিতাননঃ॥ 1-64-140 (2731) 
অনুগ্রহার্থং লোকানাং বিষ্ণুর্লোকনমস্কৃতঃ।
বসুদেবাত্তু দেবক্যাং প্রাদুর্ভূতো মহায়শাঃ॥ 1-64-141 (2732) 
অনাদিনিধনো দেবঃ স কর্তা জগতঃ প্রভুঃ।
অব্যক্তমক্ষরং ব্রহ্ম প্রধানং ত্রিগুণাত্মকম্॥ 1-64-142 (2733) 
আত্মানমব্যযং চৈব প্রকৃতিং প্রভবং প্রভুম্।
পুরুষং বিশ্বকর্মাণং সৎবয়োগং ধ্রুবাক্ষরম্॥ 1-64-143 (2734) 
অনন্তমচলং দেবং হংসং নারায়ণং প্রভুম্।
ধাতারমজমব্যক্তং যমাহুঃ পরমব্যযম্॥ 1-64-144 (2735) 
কৈবল্যং নির্গুণং বিশ্বমনাদিমজমব্যযম্।
পুরুষঃ স বিভুঃ কর্তা সর্বভূতপিতামহঃ॥ 1-64-145 (2736) 
ধর্মসংস্থাপনার্থায় প্রজজ্ঞেঽন্ধকবৃষ্ণিষু।
অস্ত্রজ্ঞৌ তু মহাবীর্যৌ সর্বশাস্ত্রবিশারদৌ॥ 1-64-146 (2737) 
সাত্যকিঃ কৃতবর্মা চ নারায়ণমনুব্রতৌ।
সত্যকাদ্ধৃদিকাচ্চৈব জজ্ঞাতেঽস্ত্রবিশারদৌ॥ 1-64-147 (2738) 
ভরদ্বাজস্য চ স্কন্নং দ্রোণ্যাং শুক্রমবর্ধত।
সহর্ষেরুগ্রতপসস্তস্মাদ্দ্রোণো ব্যজায়ত॥ 1-64-148 (2739) 
গৌতমান্মিথুনং জজ্ঞে শরস্তম্বাচ্ছরদ্বতঃ।
অশ্বত্থাম্নশ্চ জননী কৃপশ্চৈব মহাবলঃ॥ 1-64-149 (2740) 
অশ্বত্থামা ততো জজ্ঞে দ্রোণাদেব মহাবলঃ।
তথৈব ধৃষ্টদ্যুম্নোঽপি সাক্ষাদগ্নিসমদ্যুতিঃ॥ 1-64-150 (2741) 
বৈতানে কর্মণি ততে পাবকাৎসমজায়ত।
বীরো দ্রোণবিনাশায় ধনুরাদায় বীর্যবান্॥ 1-64-151 (2742) 
তথৈব বেদ্যাং কৃষ্ণাপি জজ্ঞে তেজস্বিনী শুভা।
বিভ্রাজমানা বপুষা বিভ্রতী রূপমুত্তমম্॥ 1-64-152 (2743) 
প্রহ্রাদশিষ্যো নগ্নজিৎসুবলশ্চাভবত্ততঃ।
তস্য প্রজা ধর্মহন্ত্রী জজ্ঞে দেবপ্রকোপনাৎ॥ 1-64-153 (2744) 
গান্ধাররাজপুত্রোঽভূচ্ছকুনিঃ সৌবলস্তথা।
দুর্যোধনস্য জননী জজ্ঞাতেঽর্থবিশারদৌ॥ 1-64-154 (2745) 
কৃষ্ণদ্বৈপায়নাজ্জজ্ঞে ধৃতরাষ্ট্রো জনেশ্বরঃ।
ক্ষেত্রে বিচিত্রবীর্যস্য পাণ্ডুশ্চৈব মহাবলঃ॥ 1-64-155 (2746) 
ধর্মার্থকুশলো ধীমান্মেধাবী ধূতকল্মষঃ।
বিদুরঃ শূদ্রয়োনৌ তু জজ্ঞে দ্বৈপায়নাদপি॥ 1-64-156 (2747) 
পাণ্ডোস্তু জজ্ঞিরে পঞ্চ পুত্রা দেবসমাঃ পৃথক্।
দ্বয়োঃ স্ত্রিয়োর্গুণজ্যেষ্ঠস্তেষামাসীদ্যুধিষ্ঠিরঃ॥ 1-64-157 (2748) 
ধর্মাদ্যুধিষ্ঠিরো জজ্ঞে মারুতাচ্চ বৃকোদরঃ।
ইন্দ্রাদ্ধনংজয়ঃ শ্রীমান্সর্বশস্ত্রভৃতাং বরঃ॥ 1-64-158 (2749) 
জজ্ঞাতে রূপসংপন্নাবশ্বিভ্যাং চ যমাবপি।
নকুলঃ সহদেবশ্চ গুরুশুশ্রূষণে রতৌ॥ 1-64-159 (2750) 
তথা পুত্রশতং জজ্ঞে ধৃতরাষ্ট্রস্য ধীমতঃ।
দুর্যোধনপ্রভৃতয়ো যুয়ুৎসুঃ করণস্তথা॥ 1-64-160 (2751) 
ততো দুঃশাসনশ্চৈব দুঃসহশ্চাপি ভারত।
দুর্মর্ষণো বিকর্ণশ্চ চিত্রসেনো বিবিংশতিঃ॥ 1-64-161 (2752) 
জয়ঃ সত্যব্রতশ্চৈব পুরুমিত্রশ্চ ভারত।
বৈশ্যাপুত্রো যুয়ুৎসুশ্চ একাদশ মহারথাঃ॥ 1-64-162 (2753) 
অভিমন্যুঃ সুভদ্রায়ামর্জুনাদভ্যজায়ত।
স্বস্রীয়ো বাসুদেবস্য পৌত্রঃ পাণ্ডোর্মহাত্মনঃ॥ 1-64-163 (2754) 
পাণ্ডবেভ্যো হি পাঞ্চাল্যাং দ্রৌপদ্যাং পঞ্চ জজ্ঞিরে।
কুমারা রূপসংপন্নাঃ সর্বশাস্ত্রবিশারদাঃ॥ 1-64-164 (2755) 
প্রতিবিন্ধ্যো যুধিষ্ঠিরাৎসুতসোমো বৃকোদরাৎ।
অর্জুনাচ্ছ্রুতকীর্তিস্তু শতানীকস্তু নাকুলিঃ॥ 1-64-165 (2756) 
তথৈব সহদেবাচ্চ শ্রুতসেনঃ প্রতাপবান্।
হিডিম্বায়াং চ ভীমেন বনে জজ্ঞে ঘটোৎকচঃ॥ 1-64-166 (2757) 
শিখণ্ডী দ্রুপদাজ্জজ্ঞে কন্যা পুত্রৎবভাগতা।
যাং যক্ষঃ পুরুষং চক্রে স্থূমঃ প্রিয়চিকীর্ষয়া॥ 1-64-167 (2758) 
কুরূণাং বিগ্রহে তস্মিন্সমাগচ্ছন্বহূন্যথ।
রাজ্ঞাং শতসহস্রাণি যোৎস্যমানানি সংয়ুগে॥ 1-64-168 (2759) 
তেষামপরিমেয়ানাং নামধেয়ানি সর্বশঃ।
ন শক্যানি সমাখ্যাতুং বর্ষাণাময়ুতৈরপি। 
এতে তু কীর্তিতা মুখ্যা যৈরাখ্যানমিদং ততম্॥ ॥  1-64-169 (2760) 
 
ইতি শ্রীমন্মহাভারতে আদিপর্বণি অংশাবতরণপর্বণি চতুঃষষ্টিতমোঽধ্যায়ঃ॥ 64 ॥

 -   -  

1-64-1 রঞ্জকৎবাদ্রাজা। মহীপতিঃ পৃথ্বীপালকঃ॥ 1-64-2 বসুঃ উপরিচরঃ॥ 1-64-4 সাক্ষাৎপ্রত্যক্ষভূয়॥ 1-64-5 ন সংকীর্যেত নির্নায়কৎবাৎ॥ 1-64-8 পশব্যঃ পশুভ্যো হিতঃ॥ 1-64-11 গাঃ বলীবর্দান্। বৃষভান্কৃশান্ন ধুরি যুঞ্জতে প্রত্যুত সংধুক্ষয়ন্তি পুষ্টান্কুর্বন্তি। অন্যে তু গাঃ স্ত্রীগবীঃ তাসামপ্যান্ধ্রাদিদুর্দেশেষু ধুরি যোজনং দৃষ্টং তদিহ নাস্তীত্যাহুঃ॥ 1-64-12 ন ত ইতি। আত্মজ্ঞানাৎসর্বজ্ঞো ভবিষ্যসীত্যর্থঃ॥ 1-64-13 উপপৎস্যতে উপস্থাস্যতে॥ 1-64-15 বৈজয়ন্তীং বিজয়হেতুং। অবিক্ষতমেব ধারয়িষ্যতি পালয়িষ্যতি নতু বিক্ষতম্॥ 1-64-16 লক্ষণং চিহ্নম্॥ 1-64-17 ইষ্টপ্রদানং প্রীতিদায়মুদ্দিশ্য যষ্টিং দদৌ॥ 1-64-20 শক্রস্য পূজার্থং তস্যা যষ্টেঃ প্রবেশং স্থাপনম্॥ 1-64-23 পিটকৈঃ মঞ্জূষারূপৈর্বস্ত্রময়ৈঃ কোশৈঃ॥ 1-64-46 বাসবাঃ বসুপুত্রাঃ॥ 1-64-48 পুরোপবাহিনীং পুরসমীপে বহন্তীং॥ 1-64-50 নদী রাজ্ঞে ন্যবেদয়ন্মিথুনমিত্যনুষজ্যতে॥ 1-64-54 তদহস্তস্মিন্ দিনে॥ 1-64-63 বায়ুনা কামোদ্দীপকেন। ধূম্রং মলিনং রতিকর্ম তদর্থং। মুদং স্ত্রীবিষয়াং প্রীতিমনুসৃত্য তামেন মনসাঽগাৎ। তয়া সহ মানসং সুরতমকরোদিত্যর্থঃ। প্রচস্কন্দ পপাত॥ 1-64-64 মিথ্যা প্রসবশূন্যৎবেনালীকপ্রায়ম্॥ 1-64-68 অভিমন্ত্র্য পুত্রোৎপত্তিলিঙ্গৈর্মন্ত্রৈঃ স্পৃষ্ট্বা॥ 1-64-70 আর্তবমৃতুকালীনং স্নানম্॥ 1-64-73 যুধ্যতোঃ সতোঃ॥ 1-64-76 মাসে দশমে প্রাপ্তে ববন্ধুরিতি সংবন্ধঃ। উজ্জহ্নুঃ উদ্ধৃতবন্তঃ॥ 1-64-77 কায়ে দেহে। মৎস্যাঃ মৎস্যযোষায়াঃ॥ 1-64-115 নীহারং ধূমিকাম্॥ 1-64-119 স্থাতুং জীবিতুং নোৎসহে কন্যাৎবদূষণাদিত্যর্থঃ॥ 1-64-128 দ্বীপমেবাঽয়নং ন্যাসস্থানং যস্য দ্বীপায়নঃ স্বার্থে তদ্ধিতঃ দ্বীপায়ন এব দ্বৈপায়ন ইতি নাম নির্বক্তি ন্যস্ত ইতি॥ 1-64-125 পাদাপসারিণং যুগেয়ুগে পাদশঃ 1-64-88 তমশ্লোকপূর্বার্ধাৎপরং `ইতি সত্যবতী হৃষ্টা' ইত্যাদি `ভারতস্য প্রকাশিতাঃ' ইত্যন্তসার্ধশ্লোকসপ্তকস্থানে ইমে কুণ্ডলিতাঃ শ্লোকাঃ কেষুচিৎকোশেষূপলভ্যন্তে। 1-64-133 বসুবীর্যাৎ বস্বংশাৎ॥ 1-64-136 শকুন্তিকা মক্ষিকা॥ 1-64-140 কুন্তিভোজস্য কন্যায়াং কুন্ত্যাম্॥ 1-64-167 স্থূণো নাম্না॥ চতুঃষষ্ঠিতমোঽধ্যায়ঃ॥ 64 ॥



আদিপর্ব - অধ্যায় 065

॥ শ্রীঃ ॥

1.65. অধ্যায়ঃ 065 

 -   -  

বিস্তরশ্রবণেচ্ছয়া জনমেজয়স্য প্রশ্নঃ॥ 1 ॥ পরশুরামেণ লোকে নিঃক্ষত্রিয়ে কৃতে ব্রাহ্মণেভ্যঃ ক্ষত্রস্য পুনরুৎপত্তিঃ॥ 2 ॥ তৎকালস্য ধর্মভূয়িষ্ঠৎবম্॥ 3 ॥ দেবৈর্নির্জিতানাং দানবানাং ভূমাবুৎপত্তিঃ॥ 4 ॥ তদ্ভূরিভারার্তয়া পৃথ্ব্যা প্রার্থিতস্য ব্রহ্মণো দেবান্প্রত্যংশাবতরণাজ্ঞাপনম্॥ 5 ॥ অবতারার্থং ইন্দ্রেণ নারায়ণপ্রার্থনা॥ 6 ॥

 -   -  

1-65-0 (2761) 
জনমেজয় উবাচ। 1-65-0 (314) 
য এতে কীর্তিতা ব্রহ্মন্যে চান্যে নানুকীর্তিতাঃ।
সম্যক্তাঞ্শ্রোতুমিচ্ছামিরাজ্ঞশ্চান্যান্সহস্রশঃ॥ 1 ॥ 1-65-1 (2762) 
যদর্থমিহ সংভূতা দেবকল্পা মহারথাঃ।
ভুবি তন্মে মহাভাগ সম্যগাখ্যাতুমর্হসি॥ 1-65-2 (2763) 
বৈশম্পায়ন উবাচ। 1-65-3 (315) 
রহস্যং খল্বিদং রাজন্দেবানামিতি নঃ শ্রুতম্।
তত্তু তে কথয়িষ্যামি নমস্কৃৎবা স্বয়ংভুবে॥ 1-65-3 (2764) 
ত্রিঃসপ্তকৃৎবঃ পৃথিবীং কৃৎবা নিঃক্ষিত্রয়াং পুরা।
জামদগ্ন্যস্তপস্তেপে মহেন্দ্রে পর্বতোত্তমে॥ 1-65-4 (2765) 
তদা নিঃক্ষত্রিয়ে লোকে ভার্গবেণ কৃতে সতি।
ব্রাহ্মণান্ক্ষত্রিয়া রাজন্সুতার্থিন্যোঽভিচক্রমুঃ॥ 1-65-5 (2766) 
তাভিঃ সহ সমাপেতুর্ব্রাহ্মণাঃ সংশিতব্রতাঃ।
ঋতাবৃতৌ নরব্যাঘ্র ন কামান্নানৃতৌ তথা॥ 1-65-6 (2767) 
তেভ্যশ্চ তেভিরে গর্ভং ক্ষত্রিয়াস্তাঃ সহস্রশঃ।
ততঃ সুষুবিরে রাজন্ক্ষত্রিয়ান্বীর্যবত্তরান্॥ 1-65-7 (2768) 
কুমারাংশ্চ কুমারীশ্চ পুনঃ ক্ষত্রাভিবৃদ্ধয়ে।
এবং তদ্ব্রাহ্মণৈঃ ক্ষত্রং ক্ষত্রিয়াসু তপস্বিভিঃ॥ 1-65-8 (2769) 
জাতং বৃদ্ধং চ ধর্মেণ সুদীর্গেণায়ুষান্বিতম্।
চৎবারোঽপি ততো বর্ণা বভূবুর্ব্রাহ্মণোত্তরাঃ॥ 1-65-9 (2770) 
অভ্যগচ্ছন্নৃতৌ নারীং ন কামান্নানৃতৌ তথা।
তথৈবান্যানি ভূতানি তির্যগ্যোনিগতান্যপি॥ 1-65-10 (2771) 
ঋতৌ দারাংশ্চ গচ্ছন্তি তত্তথা ভরতর্ষভ।
ততোঽবর্ধন্ত ধর্মেণ সহস্রশতজীবিনঃ॥ 1-65-11 (2772) 
তাঃ প্রজাঃ পৃথিবীপাল ধর্মব্রতপরায়ণাঃ।
আধিভির্ব্যাধিভিশ্চৈব বিমুক্তাঃ সর্বশো নরাঃ॥ 1-65-12 (2773) 
অথেমাং সাগরোপান্তাং গাং গজেন্দ্রগতাখিলাম্।
অধ্যতিষ্ঠৎপুনঃ ক্ষত্রং সশৈলবনপত্তনাম্॥ 1-65-13 (2774) 
প্রশাসতি পুনঃ ক্ষত্রে ধর্মেণেমাং বসুন্ধরাম্।
ব্রাহ্মণাদ্যাস্ততো বর্ণা লেভিরে মুদমুত্তমাম্॥ 1-65-14 (2775) 
কামক্রোধোদ্ভবান্দোষান্নিরস্য চ নরাধিপাঃ।
ধর্মেণ দণ্ডং দণ্ডেষু প্রণয়ন্তোঽন্বপালয়ন্॥ 1-65-15 (2776) 
তথা ধর্মপরে ক্ষত্রে সহস্রাক্ষঃ শতক্রতুঃ।
স্বাদু দেশে চ কালে চ ববর্ষাপ্যায়যন্প্রজাঃ॥ 1-65-16 (2777) 
ন বাল এব ম্রিয়তে তদা কশ্চিজ্জনাধিপ।
ন চ স্ত্রিয়ং প্রজানাতি কশ্চিদপ্রাপ্তয়ৌবনাম্॥ 1-65-17 (2778) 
এবমায়ুষ্মতীভিস্তু প্রজাভির্ভরতর্ষভ।
ইয়ং সাগরপর্যন্তা সসাপূর্যত মেদিনী॥ 1-65-18 (2779) 
ঈজিরে চ মহায়জ্ঞৈঃ ক্ষত্রিয়া বহুদক্ষিণৈঃ।
সাঙ্গোপনিষদান্বেদান্বিপ্রাশ্চাধীয়তে তদা॥ 1-65-19 (2780) 
ন চ বিক্রীণতে ব্র্হম ব্রাহ্মণাশ্চ তদা নৃপ।
ন চ শূদ্রসমভ্যাশে বেদানুচ্চারয়ন্ত্যুত॥ 1-65-20 (2781) 
কারয়ন্তঃ কৃষিং গোভিস্তথা বৈশ্যাঃ ক্ষিতাবিহ।
যুঞ্জতে ধুরি নো গাশ্চ কৃশাঙ্গাংশ্চাপ্যজীবয়ন্॥ 1-65-21 (2782) 
ফেনপাংশ্চ তথা বৎসান্ন দুহন্তি স্ম মানবাঃ।
ন কূটমানৈর্বণিজঃ পণ্যং বিক্রীণতে তদা॥ 1-65-22 (2783) 
কর্মাণি চ নরব্যাঘ্র ধর্মোপেতানি মানবাঃ।
ধর্মমেবানুপশ্যন্তশ্চক্রুর্ধর্মপরায়ণাঃ॥ 1-65-23 (2784) 
স্বকর্মনিরতাশ্চাসন্সর্বে বর্ণা নরাধিপ।
এবং তদা নরব্যাঘ্র ধর্মো ন হ্রসতে ক্বচিৎ॥ 1-65-24 (2785) 
কালে গাবঃ প্রসূয়ন্তে নার্যশ্চ ভরতর্ষভ।
ভবন্ত্যৃতুষু বৃক্ষাণাং পুষ্পাণি চ ফলানি চ॥ 1-65-25 (2786) 
এবং কৃতয়ুগে সম্যগ্বর্তমানে তদা নৃপ।
আপূর্যত মহী কৃৎস্না প্রাণিভির্বহুভির্ভৃশম্॥ 1-65-26 (2787) 
এবং সমুদিতে লোকে মানুষে ভরতর্ষভ।
অসুরা জজ্ঞিরে ক্ষেত্রে রাজ্ঞাং তু মনুজেশ্বর॥ 1-65-27 (2788) 
আদিত্যৈর্হি তদা দৈত্যা বহুশো নির্জিতা যুধি।
ঐশ্বর্যাদ্ধংশিতাঃ স্বর্গাৎসংবভূবুঃ ক্ষিতাবিহ॥ 1-65-28 (2789) 
ইহ দেবৎবমিচ্ছন্তো মানুষেষু তপস্বিনঃ।
জজ্ঞিরে ভুবি ভূতেষু তেষু তেষ্বসুরা বিভো॥ 1-65-29 (2790) 
গোষ্বশ্বেষু চ রাজেন্দ্র খরোষ্ট্রমহিষেষু চ।
ক্রব্যাৎসু চৈব ভূতেষু গজেষু চ মৃগেষু চ॥ 1-65-30 (2791) 
জাতৈরিহ মহীপাল জায়মানৈশ্চ তৈর্মহী।
ন শশাকাত্মনাত্মানমিয়ং ধারয়িতুং ধরা॥ 1-65-31 (2792) 
অথ জাতা মহীপালাঃ কেচিদ্বহুমদান্বিতাঃ।
দিতেঃ পুত্রা দনোশ্চৈব তদা লোকাদিহ চ্যুতাঃ॥ 1-65-32 (2793) 
বীর্যবন্তোঽবলিপ্তাস্তে নানারূপধরা মহীম্।
ইমাং সাগরপর্যন্তাং পরীয়ুররিমর্দনাঃ॥ 1-65-33 (2794) 
ব্রাহ্মণান্ক্ষত্রিয়ান্বৈশ্যাঞ্শূদ্রাংশ্চৈবাপ্যপীডয়ন্।
অন্যানি চৈব সৎবানি পীডয়ামাসুরোজসা॥ 1-65-34 (2795) 
ত্রাসয়ন্তোঽভিনিঘ্নন্তঃ সর্বভূতগণাংশ্চ তে।
বিচেরুঃ সর্বশো রাজন্মহীং শতসহস্রশঃ॥ 1-65-35 (2796) 
আশ্রমস্থান্মহর্ষীংশ্চ ধর্ষয়ন্তস্ততস্ততঃ।
অব্রহ্মণ্যা বীর্যমদা মত্তা মদবলেন চ॥ 1-65-36 (2797) 
এবং বীর্যবলোৎসিক্তৈর্ভূরিয়ং তৈর্মহাসুরৈঃ।
পীড্যমানা মহী রাজন্ব্রহ্মাণমুপচক্রমে॥ 1-65-37 (2798) 
ন হ্যমী ভূতসৎবৌঘাঃ পন্নগাঃ সনগাং মহীম্।
তদা ধারয়িতুং শেকুরাক্রান্তাং দানবৈর্বলাৎ॥ 1-65-38 (2799) 
ততো মহী মহীপাল ভারার্তা ভয়পীডিতা।
জগাম শরণং দেবং সর্বভূতপিতামহম্॥ 1-65-39 (2800) 
সা সংবৃতং মহাভাগৈর্দেবদ্বিজমহর্ষিভিঃ।
দদর্শ দেবং ব্রহ্মাণং লোককর্তারমব্যযম্॥ 1-65-40 (2801) 
গন্ধর্বৈরপ্সরোভিশ্চ বন্দিকর্মসু নিষ্ঠিতৈঃ।
বন্দ্যমানং মুদোপতৈর্ববন্দে চৈনমেত্য সা॥ 1-65-41 (2802) 
অথ বিজ্ঞাপয়ামাস ভূমিস্তং শরণার্থিনী।
সন্নিধৌ লোকপালানাং সর্বেষামেব ভারত॥ 1-65-42 (2803) 
তৎপ্রধানাত্মনস্তস্য ভূমেঃ কৃত্যং স্বয়ংভুবঃ।
পূর্বমেবাভবদ্রাজন্বিদিতং পরমেষ্ঠিনঃ॥ 1-65-43 (2804) 
স্রষ্টা হি জগতঃ কস্মান্ন সংবুধ্যেত ভারত।
সসুরাসুরলোকানামশেষেণ মনোগতম্॥ 1-65-44 (2805) 
তামুবাচ মহারাজ ভূমিং ভূমিপতিঃ প্রভুঃ।
প্রভবঃ সর্বভূতানামীশঃ শংভুঃ প্রজাপতিঃ॥ 1-65-45 (2806) 
ব্রহ্মোবাচ। 1-65-46 (316) 
যদর্থমভিসংপ্রাপ্তা মৎসকাশং বসুন্ধরে।
তদর্থং সন্নিয়োক্ষ্যামি সর্বানেব দিবৌকসঃ॥ 1-65-46 (2807) 
`উত্তিষ্ঠ গচ্ছ বসুধে স্বস্থানমিতি সাঽগমৎ।'  1-65-47 (2808) 
বৈশম্পায়ন উবাচ।
ইত্যুক্ৎবা স মহীং দেবো ব্রহ্মা রাজন্বিসৃজ্য চ। 
আদিদেশ তদা সর্বান্বিবুধান্ভূতকৃৎস্বয়ম্॥  1-65-47 (317) 
অস্যা ভূমের্নিরসিতুং ভারং ভাগৈঃ পৃথক্পৃথক্।
অস্যামেব প্রসূয়ধ্বং তিরোধায়েতি চাব্রবীৎ॥ 1-65-48 (2809) 
তথৈব চ সমানীয় গন্ধর্বাপ্সরসাং গণান্।
উবাচ ভগবান্সর্বানিদং বচনমর্থবৎ॥ 1-65-49 (2810) 
ব্রহ্মোবাচ। 1-65-50 (318) 
স্বৈঃ স্বৈরংশৈঃ প্রসূয়ধ্বং যথেষ্টং মানেষেষু চ।  1-65-50 (2811) 
বৈশম্পায়ন উবাচ।
অথ শক্রাদয়ঃ সর্বে শ্রুৎবা সুরগুরোর্বচঃ। 
তথ্যমর্থ্যং চ পথ্যং চ তস্য তে জগৃহুস্তদা॥  1-65-50 (319) 
অথ তে সর্বশোংশৈঃ স্বৈর্গন্তুং ভূমিং কৃতক্ষণাঃ।
নারায়ণমমিত্রঘ্নং বৈকুণ্ঠমুপচক্রমুঃ॥ 1-65-51 (2812) 
যঃ স চক্রগদাপাণিঃ পীতবাসাঃ শিতিপ্রভঃ।
পদ্মনাভঃ সুরারিঘ্নঃ পৃথুচার্বঞ্চিতেক্ষণঃ॥ 1-65-52 (2813) 
প্রজাপতিপতির্দেবঃ সুরনাথো মহাবলঃ।
শ্রীবৎসাঙ্কো হৃষীকেশঃ সর্বদৈবতপূজিতঃ॥ 1-65-53 (2814) 
তং ভুবঃ শোধনায়েন্দ্র উবাচ পুরুষোত্তমম্।
অংশেনাবতরেত্যেবং তথেত্যাহ চ তং হরিঃ॥ ॥ 1-65-54 (2815) 
 
ইতি শ্রীমন্মহাভারতে আদিপর্বণি অংশাবতরণপর্বণি পঞ্চষষ্টিতমোঽধ্যায়ঃ॥ 65 ॥ ॥ সমাপ্তমংশাবতরণপর্ব ॥

 -   -  

1-65-4 ত্রিঃসপ্তকৃৎবা একবিংশতিবারান্॥ 1-65-13 হে গজেন্দ্রগত হে গজেন্দ্রগমন॥ 1-65-20 ব্রহ্ম বেদং ন বিক্রীণতে ভৃতকাধ্যাপনং ন কুর্বত ইত্যর্থঃ॥ 1-65-21 বৈশ্যাঃ স্বয়ং ধুরি গা বলীবর্দান্ ন যুঞ্জতে॥ 1-65-22 ফেনপান্ অতৃণাদানভিলক্ষ্য ন দুহন্তি ধেনূরিতি শেষঃ। কূটমানৈঃ কপটতুলাপ্রস্থাদিভিঃ॥ 1-65-29 দেবৎবং রাজৎবম্॥ 1-65-36 মহী উপচক্রমে গন্তুমিতি শেষঃ॥ 1-65-48 তিরোধায় স্বংস্বং রূপং প্রচ্ছাদ্য॥ 1-65-54 শোধনায় কণ্টকভূতখলোন্মূলনায়॥ পঞ্চষষ্টিতমোঽধ্যায়ঃ॥ 65 ॥



আদিপর্ব - অধ্যায় 066

॥ শ্রীঃ ॥

1.66. অধ্যায়ঃ 066 

 
(অথ সংভবপর্ব  ॥ 7 ॥)

 -   -  

অদিত্যাদিদক্ষকন্যাবংশকথনম্॥ 1 ॥

 -   -  

1-66-0 (2816) 
বৈশম্পায়ন উবাচ। 1-66-0 (320) 
অথ নারায়ণেনেন্দ্রশ্চকার সহ সংবিদম্।
অবতর্তুং মহীং স্বর্গাদংশতঃ মহিতঃ সুরৈঃ॥ 1-66-1 (2817) 
আদিশ্য চ স্বয়ং শক্রঃ সর্বানেব দিবৌকসঃ।
নির্জগাম পুনস্তস্মাৎক্ষয়ান্নারায়ণস্য হ॥ 1-66-2 (2818) 
তেঽমরারিবিনাশায় সর্বলোকহিতায় চ।
অবতেরুঃ ক্রমেণৈব মহীং স্বর্গাদ্দিবৌকসঃ॥ 1-66-3 (2819) 
ততো ব্রহ্মর্ষিবংশেষু পার্থিবর্ষিকুলেষু চ।
জজ্ঞিরে রাজশার্দূল যথাকামং দিবৌকসঃ॥ 1-66-4 (2820) 
দানবান্রাক্ষসাংশ্চৈব গন্ধর্বান্পন্নগাংস্তথা।
পুরুষাদানি চান্যানি জঘ্নুঃ সৎবান্যনেকশঃ॥ 1-66-5 (2821) 
দানবা রাক্ষসাশ্চৈব গন্ধর্বাঃ পন্নগাস্তথা।
ন তান্বলস্থান্বাল্যেঽপি জঘ্নুর্ভরতসত্তম॥ 1-66-6 (2822) 
জনমেজয় উবাচ। 1-66-7 (321) 
দেবদানবসঙ্ঘানাং গন্ধর্বাপ্সরসাং তথা।
মানবানাং চ সর্বেষাং তথা বৈ যক্ষরক্ষসাম্॥ 1-66-7 (2823) 
শ্রোতুমিচ্ছামি তত্ৎবেন সংভবং কৃৎস্নমাদিতঃ।
প্রাণিনাং চৈব সর্বেষাং সংভবং বক্তুমর্হসি॥ 1-66-8 (2824) 
বৈশম্পায়ন উবাচ। 1-66-9 (322) 
হন্ত তে কথয়িষ্যামি নমস্কৃত্য স্বয়ংভুবে।
সুরাদীনামহং সম্যগ্লোকানাং প্রভবাপ্যযম্॥ 1-66-9 (2825) 
ব্রহ্মণো মানসাঃ পুত্রা বিদিতাঃ ষণ্মহর্ষয়ঃ।
মরীচিরত্র্যহ্গিরসৌ পুলস্ত্যঃ পুলহঃ ক্রতুঃ॥ 1-66-10 (2826) 
মরীচেঃ কশ্যপঃ পুত্রঃ কশ্যপাত্তু ইমাঃ প্রজাঃ।
প্রজজ্ঞিরে মহাভাগা দক্ষকন্যাস্ত্রয়োদশ॥ 1-66-11 (2827) 
অদিতির্দিতির্দনুঃ কালা দনায়ুঃ সিংহিকা তথা।
ক্রোধা প্রাধা চ বিশ্বা চ বিনতা কপিলা মুনিঃ॥ 1-66-12 (2828) 
কদ্রূশ্চ মনুজব্যাঘ্র দক্ষকন্যৈব ভারত।
এতাসাং বীর্যসংপন্নং পুত্রপৌত্রমনন্তকম্॥ 1-66-13 (2829) 
অদিত্যাং দ্বাদশাদিত্যাঃ সংভূতা ভুবনেশ্বরাঃ।
যে রাজন্নামতস্তাংস্তে কীর্তয়িষ্যামি ভারত॥ 1-66-14 (2830) 
ধাতা মিত্রোঽর্যমা শক্রো বরুণস্ৎবংশ এব চ।
ভগো বিবস্বান্পূষা চ সবিতা দশমস্তথা॥ 1-66-15 (2831) 
একাদশস্তথা ৎবষ্টা দ্বাদশো বিষ্ণুরুচ্যতে।
জঘন্যজস্তু সর্বেষামাদিত্যানাং গুণাধিকঃ॥ 1-66-16 (2832) 
এক এব দিতেঃ পুত্রো হিরণ্যকশিপুঃ স্মৃতঃ।
নাম্না খ্যাতাস্তু তস্যেমে পঞ্চ পুত্রা মহাত্মনঃ॥ 1-66-17 (2833) 
প্রহ্লাদঃ পূর্বজস্তেষাং সংহ্লাদস্তদনন্তরম্।
অনুহ্লাদস্তৃতীয়োঽভূত্তস্মাচ্চ শিবিবাষ্কলৌ॥ 1-66-18 (2834) 
প্রহ্লাদস্য ত্রয়ঃ পুত্রাঃ খ্যাতাঃ সর্বত্র ভারত।
বিরোচনশ্চ কুম্ভশ্চ নিকুম্ভশ্চেতি ভারত॥ 1-66-19 (2835) 
বিরোচনস্য পুত্রোঽভূদ্বলিরেকঃ প্রতাপবান্।
বলেশ্চ প্রথিতঃ পুত্রো বাণো নাম মহাসুরঃ॥ 1-66-20 (2836) 
রুদ্রস্যানুচরঃ শ্রীমান্মহাকালেতি যং বিদুঃ।
চৎবারিংশদ্দনোঃ পুত্রাঃ খ্যাতাঃ সর্বত্র ভারত॥ 1-66-21 (2837) 
তেষাং প্রথমজো রাজা বিপ্রচিত্তির্মহায়শাঃ।
শম্বরো নমুচিশ্চৈব পুলোমা চেতি বিশ্রুতঃ॥ 1-66-22 (2838) 
অসিলোমা চ কেশী চ দুর্জয়শ্চৈব দানবঃ।
অয়ঃশিরা অশ্বশিরা অশ্বশহ্কুশ্চ বীর্যবান্॥ 1-66-23 (2839) 
তথা গগনমূর্ধা চ বেগবান্কেতুমাংশ্চ সঃ।
স্বর্ভানুরশ্বোঽশ্বপতির্বৃষপর্বাঽজকস্তথা॥ 1-66-24 (2840) 
অশ্বগ্রীবশ্চ সূক্ষ্মশ্চ তুহুণ্ডশ্চ মহাবলঃ।
ইষুপাদেকচক্রশ্চ বিরূপাক্ষহরাহরৌ॥ 1-66-25 (2841) 
নিচন্দ্রশ্চ নিকুম্ভশ্চ কুপটঃ কপটস্তথা।
শরভঃ শলভশ্চৈব সূর্যাচন্দ্রমসৌ তথা। 
এতে খ্যাতা দনোর্বংশে দানবাঃ পরিকীর্তিতাঃ॥  1-66-26 (2842) 
অন্যৌ তু খলু দেবানাং সূর্যাচন্দ্রমসৌ স্মৃতৌ।
অন্যৌ দানবমুখ্যানাং সূর্যাচন্দ্রমসৌ তথা॥ 1-66-27 (2843) 
ইমে চ বংশাঃ প্রথিতাঃ সৎববন্তো মহাবলাঃ।
দনুপুত্রা মহারাজ দশ দানববংশজাঃ॥ 1-66-28 (2844) 
একাক্ষো মৃতপো বীরঃ প্রলম্বনরকাবপি।
বাতাপিঃ শত্রুতপনঃ শঠশ্চৈব মহাসুরঃ॥ 1-66-29 (2845) 
গবিষ্ঠশ্চ বনায়ুশ্চ দীর্ঘজিহ্বশ্চ দানবঃ।
অসঙ্খ্যেয়াঃ স্মৃতাস্তেষাং পুত্রাঃ পৌত্রাশ্চ ভারত॥ 1-66-30 (2846) 
সিংহিকা সুষুবে পুত্রং রাহুং চন্দ্রার্কমর্দনম্।
সুচন্দ্রং চন্দ্রহর্তারং তথা চন্দ্রপ্রমর্দনম্॥ 1-66-31 (2847) 
ক্রূরস্বভাবং ক্রূরায়াঃ পুত্রপৌত্রমনন্তকম্।
গণঃ ক্রোধবশো নাম ক্রূরকর্মাঽরিমর্দনঃ॥ 1-66-32 (2848) 
দনায়ুষঃ পুনঃ পুত্রাশ্চৎবারোঽসুরপুংগবাঃ।
বিক্ষরো বলবীরৌ চ বৃত্রশ্চৈব মহাসুরঃ॥ 1-66-33 (2849) 
কালায়াঃ প্রথিতাঃ পুত্রাঃ কালকল্পাঃ প্রহারিণঃ।
প্রবিখ্যাতা মহাবীর্যা দানবেষু পরন্তপাঃ॥ 1-66-34 (2850) 
বিনাশনশ্চ ক্রোধশ্চ ক্রোধহন্তা তথৈব চ।
ক্রোধশত্রুস্তথৈবান্যে কালকেয়া ইতি শ্রুতাঃ॥ 1-66-35 (2851) 
অসুরাণামুপাধ্যায়ঃ শক্রস্ৎবষিসুতোঽভবৎ।
খ্যাতাশ্চোশনসঃ পুত্রাশ্চৎবারোঽসুরয়াজকাঃ॥ 1-66-36 (2852) 
ৎবষ্টা ধরস্তথাত্রিশ্চ দ্বাবন্যৌ রৌদ্রকর্মিণৌ।
তেজসা সূর্যসংকাশা ব্রহ্মলোকপরায়ণাঃ॥ 1-66-37 (2853) 
ইত্যেষ বংশপ্রভবঃ কথিতস্তে তরস্বিনাম্।
অসুরাণাং সুরাণাং চ পুরাণে সংশ্রুতো ময়া॥ 1-66-38 (2854) 
এতেষাং যদপত্যং তু ন শক্যং তদশেষতঃ॥
প্রসংখ্যাতুং মহীপাল গুণভূতমনন্তকম্॥ 1-66-39 (2855) 
তার্ক্ষ্যশ্চারিষ্টনেমিশ্চ তথৈব গরুডারুণৌ।
আরুণির্বারুণিশ্চৈব বৈনতেয়াঃ প্রকীর্তিতাঃ॥ 1-66-40 (2856) 
শেষোঽনন্তো বাসুকিশ্চ তক্ষকশ্চ ভুজঙ্গমঃ।
কূর্মশ্চ কুলিকশ্চৈব কাদ্রবেয়াঃ প্রকীর্তিতাঃ॥ 1-66-41 (2857) 
ভীমসেনোগ্রসেনৌ চ সুপর্ণো বরুণস্তথা।
গোপতির্ধৃতরাষ্ট্রশ্চ সূর্যবর্চাশ্চ সপ্তমঃ॥ 1-66-42 (2858) 
সত্যবাগর্কপর্ণশ্চ প্রয়ুতশ্চাপি বিশ্রুতঃ।
ভীমশ্চিত্ররথশ্চৈব বিখ্যাতঃ সর্ববিদ্বশী॥ 1-66-43 (2859) 
তথা শালিশিরা রাজন্পর্জন্যশ্চ চতুর্দশঃ।
কলিঃ পঞ্চদশস্তেষাং নারদশ্চৈব ষোডশঃ॥
ইত্যেতে দেবগন্ধর্বা মৌনেয়াঃ পরিকীর্তিতাঃ॥  1-66-44 (2860) 
অথ প্রভূতান্যন্যানি কীর্তয়িষ্যামি ভারত।
অনবদ্যাং মনুং বংশামসুরাং মার্গণপ্রিয়াম্॥ 1-66-45 (2861) 
অরূপাং সুভগাং ভাসীমিতি প্রাধা ব্যজায়ত।
সিদ্ধঃ পূর্ণশ্চ বর্হিশ্চ পূর্ণায়ুশ্চ মহায়শাঃ॥ 1-66-46 (2862) 
ব্রহ্মচারী রতিগুণঃ সুপর্ণশ্চৈব সপ্তমঃ।
বিশ্বাবসুশ্চ ভানুশ্চ সুচন্দ্রো দশমস্তথা॥ 1-66-47 (2863) 
ইত্যেতে দেবগন্ধর্বাঃ প্রাধেয়াঃ পরিকীর্তিতাঃ।
ইমং ৎবপ্সরসাং বংশং বিদিতং পুণ্যলক্ষণম্॥ 1-66-48 (2864) 
অরিষ্টাঽসূত সুভগা দেবী দেবর্ষিতঃ পুরা।
অলম্বুষা মিশ্রকেশী বিদ্যুৎপর্ণা তিলোত্তমা॥ 1-66-49 (2865) 
অরুণা রক্ষিতা চৈব রম্বা তদ্বন্মনোরমা।
কেশিনী চ সুবাহুশ্চ সুরতা সুরজা তথা॥ 1-66-50 (2866) 
সুপ্রিয়া চাতিবাহুশ্চ বিখ্যাতৌ চ হাহা হূহূঃ।
তুম্বুরুশ্চেতি চৎবারঃ স্মৃতা গন্ধর্বসত্তমাঃ॥ 1-66-51 (2867) 
অমৃতং ব্রাহ্মণা গাবো গন্ধর্বাপ্সরসস্তথা।
অপত্যং কপিলায়াস্তু পুরাণে পরিকীর্তিতম্॥ 1-66-52 (2868) 
ইতি তে সর্বভূতানাং সংভবঃ কথিতো ময়া।
যথাবৎসংপরিখ্যাতো গন্ধর্বাপ্সরসাং তথা॥ 1-66-53 (2869) 
ভুজংগানাং সুপর্ণানাং রুদ্রাণাং মরুতাং তথা।
গবাং চ ব্রাহ্মণানাং চ শ্রীমতাং পুণ্যকর্মণাম্॥ 1-66-54 (2870) 
আয়ুষ্যশ্চৈব পুণ্যশ্চ ধন্যঃ শ্রুতিসুখাবহঃ।
শ্রোতব্যশ্চৈব সততং শ্রাব্যশ্চৈবানসূয়তা॥ 1-66-55 (2871) 
ইমং তু বংশং নিয়মেন যঃ পঠে-
ন্মহাত্মনাং ব্রাহ্মণদেবসন্নিধৌ। 
অপত্যলাভং লভতে স পুষ্কলং
শ্রিয়ং যশঃ প্রেত্য চ শোভনাং গতিম্॥ ॥  1-66-56 (2872) 
 
ইতি শ্রীমন্মহাভারতে আদিপর্বণি সংভবপর্বণি ষট্ষষ্টিতমোঽধ্যায়ঃ॥ 66 ॥

 -   -  

1-66-2 ক্ষয়াৎ স্থানাৎ॥ 1-66-16 জঘন্যজঃ পশ্চাজ্জাতঃ॥ 1-66-32 ক্রূরায়াঃ ক্রোধায়াঃ॥ 1-66-39 গুণভূতপ্রধানরূপম্॥ ষট্ষষ্টিতমোঽধ্যায়ঃ॥ 66 ॥



আদিপর্ব - অধ্যায় 067

॥ শ্রীঃ ॥

1.67. অধ্যায়ঃ 067 

 -   -  

ঋষ্যাদিবংশকথনম্॥ 1 ॥

 -   -  

1-67-0 (2873) 
বৈশম্পায়ন উবাচ। 1-67-0 (323) 
ব্রহ্মণো মানসাঃ পুত্রা বিদিতাঃ ষণ্মহর্ষয়ঃ।
একাদশ সুতাঃ স্থাণোঃ খ্যাতাঃ পরমতেজসঃ॥ 1-67-1 (2874) 
মৃগব্যাধশ্চ সর্পশ্চ নির্ঋতিশ্চ মহায়শাঃ।
অজৈকপাদহির্বিধ্ন্যঃ পিনাকী চ পরন্তপঃ॥ 1-67-2 (2875) 
দহনোঽথেশ্বরশ্চৈব কপালী চ মহাদ্যুতিঃ।
স্থাণুর্ভগশ্চ ভগবান্ রুদ্রা একাদশ স্মৃতাঃ॥ 1-67-3 (2876) 
মরীচিরঙ্গিরা অত্রিঃ পুলস্ত্যঃ পুলহঃ ক্রতুঃ।
ষডেতে ব্রহ্মণঃ পুত্রা বীর্যবন্তো মহর্ষয়ঃ॥ 1-67-4 (2877) 
ত্রয়স্ৎবঙ্গিরসঃ পুত্রা লোকে সর্বত্র বিশ্রুতাঃ।
বৃহস্পতিরুতথ্যশ্চ সংবর্তশ্চ ধৃতব্রতাঃ॥ 1-67-5 (2878) 
অত্রেস্তু বহবঃ পুত্রাঃ শ্রূয়ন্তে মনুজাধিপ।
সর্বে বেদবিদঃ সিদ্ধাঃ শান্তাত্মানো মহর্ষয়ঃ॥ 1-67-6 (2879) 
রাক্ষসাশ্চ পুলস্ত্যস্য বানরাঃ কিন্নরাস্তথা।
যক্ষাশ্চ মনুজব্যাঘ্র পুত্রাস্তস্য চ ধীমতঃ॥ 1-67-7 (2880) 
পুলহস্য সুতা রাজঞ্শরভাশ্চ প্রকীর্তিতাঃ।
সিংহাঃ কিপুরুষা ব্যাঘ্রা ঋক্ষা ঈহামৃগাস্তথা॥ 1-67-8 (2881) 
ক্রতোঃ ক্রতুসমাঃ পুত্রাঃ পতঙ্গসহচারিণঃ।
বিশ্রুতাস্ত্রিষু লোকেষু সত্যব্রতপরায়ণাঃ॥ 1-67-9 (2882) 
দক্ষস্ৎবজায়তাঙ্গুষ্ঠাদ্দক্ষিণাদ্ভগবানৃষিঃ।
ব্রহ্মণঃ পৃথিবীপাল শান্তাত্মা সুমহাতপাঃ॥ 1-67-10 (2883) 
বামাদজায়তাঙ্গুষ্ঠাদ্ভার্যা তস্য মহাত্মনঃ।
তস্যাং পঞ্চাশতং কন্যাঃ স এবাজনয়ন্মুনিঃ॥ 1-67-11 (2884) 
তাঃ সর্বাস্ৎবনবদ্যাঙ্গ্যঃ কন্যাঃ কমললোচনাঃ।
পুত্রিকাঃ স্থাপয়ামাস নষ্টপুত্রঃ প্রজাপতিঃ॥ 1-67-12 (2885) 
দদৌ স দশ ধর্মায় সপ্তবিংশতিমিন্দবে।
দিব্যেন বিধিনা রাজন্কশ্যপায় ত্রয়োদশ॥ 1-67-13 (2886) 
নামতো ধর্মপত্ন্যস্তাঃ কীর্ত্যমানা নিবোধ মে।
কীর্তির্লক্ষ্মীর্ধৃতির্মেধা পুষ্টিঃ শ্রদ্ধা ক্রিয়া তথা॥ 1-67-14 (2887) 
বুদ্ধির্লজ্জা মতিশ্চৈব পত্ন্যো ধর্মস্য তা দশ।
দ্বারাণ্যেতানি ধর্মস্য বিহিতানি স্বয়ংভুবা॥ 1-67-15 (2888) 
সপ্তবিংশতিঃ সোমস্য পত্ন্যো লোকস্য বিশ্রুতাঃ।
কালস্য নয়নে যুক্তাঃ সোমপত্ন্যাঃ শুচিব্রতাঃ॥ 1-67-16 (2889) 
সর্বা নক্ষত্রয়োগিন্যো লোকয়াত্রাবিধানতঃ।
পৈতামহো মুনির্দেবস্তস্য পুত্রঃ প্রজাপতিঃ। 
তস্যাষ্টৌ বসবঃ পুত্রাস্তেষাং বক্ষ্যামি বিস্তরম্॥  1-67-17 (2890) 
ধরো ধ্রুবশ্চ সোমশ্চ অহশ্চৈবানিলোঽনলঃ।
প্রত্যূষশ্চ প্রভাসশ্চ বসবোঽষ্টৌ প্রকীর্তিতাঃ॥ 1-67-18 (2891) 
ধূম্রায়াস্তু ধরঃ পুত্রো ব্রহ্মবিদ্যো ধ্রুবস্তথা।
চন্দ্রমাস্তু মনস্বিন্যাঃ শ্বাসায়াঃ শ্বসনস্তথা॥ 1-67-19 (2892) 
রতায়াশ্চাপ্যহঃ পুত্রঃ শাণ্ডিল্যাশ্চ হুতাশনঃ।
প্রত্যূষশ্চ প্রভাসশ্চ প্রভাতায়াঃ সুতৌ স্মৃতৌ॥ 1-67-20 (2893) 
ধরস্য পুত্রো দ্রবিণো হুতহব্যবহস্তথা।
`আপস্য পুত্রো বৈতণ্ড্যঃ শ্রমঃ শান্তোমুনিস্তথা'। 
ধ্রুবস্য পুত্রো ভগবান্কালো লোকপ্রকালনঃ॥  1-67-21 (2894) 
সোমস্য তু সুতো বর্চা বর্চস্বী যেন জায়তে।
মনোহরায়াঃ শিশিরঃ প্রাণোঽথ রমণস্তথা॥ 1-67-22 (2895) 
অহ্নঃ সুতস্তথা জ্যোতিঃ শমঃ শান্তস্তথা মুনিঃ।
অগ্নেঃ পুত্রঃ কুমারস্তু শ্রীমাঞ্ছরবণালয়ঃ॥ 1-67-23 (2896) 
তস্য শাখো বিশাখশ্চ নৈগমেয়শ্চ পৃষ্ঠজঃ।
কৃত্তিকাভ্যুপপত্তেশ্চ কার্তিকেয় ইতি স্মৃতঃ॥ 1-67-24 (2897) 
অনিলস্য শিবা ভার্যা তস্যাঃ পুত্রো মনোজবঃ।
অবিজ্ঞাতগতিশ্চৈব দ্বৌ পুত্রাবনিলস্য তু॥ 1-67-25 (2898) 
প্রত্যূষস্য বিদুঃ পুত্রমৃষিং নাম্নাঽথ দেবলম্।
দ্বৌ পুত্রৌ দেবলস্যাপি ক্ষমাবন্তৌ মনীষিণৌ। 
বৃহস্পতেস্তু ভগিনী বরস্ত্রী ব্রহ্মবাদিনী॥  1-67-26 (2899) 
যোগসিদ্ধা জগৎকৃৎস্নমসক্তা বিচচার হ।
প্রভাসস্য তু ভার্যা সা বসূনামষ্টমস্য হ॥ 1-67-27 (2900) 
বিশ্বকর্মা মহাভাগো জজ্ঞে শিল্পপ্রজাপতিঃ।
কর্তা শিল্পসহস্রাণাং ত্রিদশানাং চ বর্ধকিঃ॥ 1-67-28 (2901) 
ভূষণানাং চ সর্বেষাং কর্তা শিল্পবতাং বরঃ।
যো দিব্যানি বিমানানি ত্রিদশানাং চকারহ॥ 1-67-29 (2902) 
মনুষ্যাশ্চোপজীবন্তি যস্য শিল্পং মহাত্মনঃ।
পূজয়ন্তি চ যং নিত্যং বিশ্বকর্মাণমব্যযম্॥ 1-67-30 (2903) 
স্তনং তু দক্ষিণং ভিত্ৎবা ব্রহ্মণো নরবিগ্রহঃ।
নিঃসৃতো ভগবান্ধর্মঃ সর্বলোকসুখাবহঃ॥ 1-67-31 (2904) 
ত্রয়স্তস্য বরাঃ পুত্রাঃ সর্বভূতমনোহরাঃ।
শমঃ কামশ্চ হর্ষশ্চ তেজসা লোকধারিণঃ॥ 1-67-32 (2905) 
কামস্য তু রতির্ভার্যা শমস্য প্রাপ্তিরঙ্গনা।
নন্দা তু ভার্যা হর্ষস্য যাসু লোকাঃ প্রতিষ্ঠিতাঃ॥ 1-67-33 (2906) 
মরীচেঃ কশ্যপঃ পুত্রঃ কশ্যপস্য সুরাসুরাঃ।
জজ্ঞিরে নৃপশার্দূল লোকানাং প্রভবস্তু সঃ॥ 1-67-34 (2907) 
ৎবাষ্ট্রী তু সবিতুর্ভার্যা বডবারূপধারিণী।
অসূয়ত মহাভাগা সান্তরিক্ষেঽস্বিনাবুভৌ॥ 1-67-35 (2908) 
দ্বাদশৈবাদিতেঃ পুত্রাঃ শক্রমুখ্যা নরাধিপ।
তেষামবরজো বিষ্ণুর্যত্র লোকাঃ প্রতিষ্ঠিতাঃ॥ 1-67-36 (2909) 
ত্রয়স্ত্রিংশত যত্যেতে দেবাস্তেষামহং তব।
অন্বয়ং সংপ্রবক্ষ্যামি পক্ষৈশ্চ কুলতো গণান্॥ 1-67-37 (2910) 
রুদ্রাণামপরঃ পক্ষঃ সাধ্যানাং মরুতাং তথা।
বসূনাং ভার্গবং বিদ্যাদ্বিশ্বেদেবাংস্তথৈব চ॥ 1-67-38 (2911) 
বৈনতেয়স্তু গরুডো বলবানরুণস্তথা।
বৃহস্পতিশ্চ ভগবানাদিত্যেষ্বেব গণ্যতে॥ 1-67-39 (2912) 
অশ্বিনৌ গুহ্যকান্বিদ্ধি সর্বৌষধ্যস্তথা পশূন্।
এতে দেবগণা রাজন্কীর্তিতাস্তেঽনুপূর্বশঃ॥ 1-67-40 (2913) 
যান্কীর্তয়িৎবা মনুজঃ সর্বপাপৈঃ প্রমুচ্যতে।
ব্রহ্মণো হৃদয়ং ভিত্ৎবা নিঃসৃতো ভগবান্ভৃগুঃ॥ 1-67-41 (2914) 
ভৃগোঃ পুত্রঃ কবির্বিদ্বাঞ্ছুক্রঃ কবিসুতো গ্রহঃ।
ত্রৈলোক্যপ্রাণয়াত্রার্থং বর্ষাবর্ষে ভয়াভয়ে। 
স্বয়ংভুবা নিয়ুক্তঃ সন্ভুবনং পরিধাবতি॥  1-67-42 (2915) 
যোগাচার্যো মহাবুদ্ধির্দৈত্যানামভবদ্গুরুঃ।
সুরাণাং চাপি মেধাবী ব্রহ্মচারী যতব্রতঃ॥ 1-67-43 (2916) 
তস্মিন্নিয়ুক্তে বিধিনা যোগক্ষেমায় ভার্গবে।
অন্যমুৎপাদয়ামাস পুত্রং ভৃগুরনিন্দিতম্॥ 1-67-44 (2917) 
চ্যবনং দীপ্ততপসং ধর্মাত্মানং যশস্বিনম্।
যঃ স রোষাচ্চ্যুতো গর্ভান্মাতুর্মোক্ষায় ভারত॥ 1-67-45 (2918) 
আরুষী তু মনোঃ কন্যা তস্য পত্নী মনীষিণঃ।
ঔর্বস্তস্যাং সমভবদূরুং ভিত্ৎবা মহায়শাঃ॥ 1-67-46 (2919) 
মহাতেজা মহাবীর্যো বাল এব গুণৈর্যুতঃ।
ঋচীকস্তস্য পুত্রস্তু জমদগ্নিস্ততোঽভবৎ॥ 1-67-47 (2920) 
জমদগ্নেস্তু চৎবার আসন্পুত্রা মহাত্মনঃ।
রামস্তেষাং জঘন্যোঽভূদজঘন্যৈর্গুণৈর্যুতঃ। 
সর্বশস্ত্রেষু কুশলঃ ক্ষত্রিয়ান্তকরো বশী॥  1-67-48 (2921) 
ঔর্বস্যাসীৎপুত্রশতং জমদগ্নিপুরোগমম্।
তেষাং পুত্রসহস্রাণি বভূবুর্ভুবি বিস্তরঃ॥ 1-67-49 (2922) 
দ্বৌ পুত্রো ব্রহ্মণস্ৎবন্যৌ যয়োস্তিষ্ঠতি লক্ষণম্।
লোকে ধাতা বিধাতা চ যৌ স্থিতৌ মনুনা সহ॥ 1-67-50 (2923) 
তয়োরেব স্বসা দেবী লক্ষ্মীঃ পদ্মগৃহা শুভা।
তস্যাস্তু মানসাঃ পুত্রাস্তুরগা ব্যোমচারিণঃ॥ 1-67-51 (2924) 
বরুণস্য ভার্যা যা জ্যেষ্ঠা শুক্রাদ্দেবী ব্যজায়ত।
তস্যাঃ পুত্রং বলং বিদ্ধি সুরাং চ সুরনন্দিনীম্॥ 1-67-52 (2925) 
প্রজানামন্নকামানামন্যোন্যপরিভক্ষণাৎ।
অধর্মস্তত্র সংজাতঃ সর্বভূতবিনাশকঃ॥ 1-67-53 (2926) 
তস্যাপি নির্ঋতির্ভার্যা নৈর্ঋতা যেন রাক্ষসাঃ।
ঘোরাস্তস্যাস্ত্রয়ঃ পুত্রাঃ পাপকর্মরতাঃ সদা॥ 1-67-54 (2927) 
ভয়ো মহাভয়শ্চৈব মৃত্যুর্ভূতান্তকস্তথা।
ন তস্য ভার্যা পুত্রো বা কশ্চিদস্ত্যন্তকো হি সঃ॥ 1-67-55 (2928) 
কাকীং শ্যেনীং তথা ভাসীং ধৃতরাষ্ট্রীং তথা শুকীম্।
তাম্রা তু সুষুবে দেবী পঞ্চৈতা লোকবিশ্রুতাঃ॥ 1-67-56 (2929) 
উলূকান্সুষুবে কাকী শ্যেনী শ্যেনান্ব্যজায়ত।
ভাসী ভাসানজনয়দ্গৃধ্রাংশ্চৈব জনাধিপ॥ 1-67-57 (2930) 
ধৃতরাষ্ট্রী তু হংসাংশ্চ কলহংসাংশ্চ সর্বশঃ।
চক্রবাকাংশ্চ ভদ্রা তু জনয়ামাস সৈব তু॥ 1-67-58 (2931) 
শুকী চ জনয়ামাস শুকানেব যশস্বিনী।
কল্যাণগুণসংপন্না সর্বলক্ষণপূজিতা॥ 1-67-59 (2932) 
নব ক্রোধবশা নারীঃ প্রজজ্ঞে ক্রোধসংভবাঃ।
মৃগী চ মৃগমন্দা চ হরী ভদ্রমনা অপি॥ 1-67-60 (2933) 
মাতঙ্গী ৎবথ শার্দূলী শ্বেতা সুরভিরেব চ।
সর্বলক্ষণসংপন্না সুরসা চৈব ভামিনী॥ 1-67-61 (2934) 
অপত্যং তু মৃগাঃ সর্বে মৃগ্যা নরবরোত্তম।
ঋক্ষাশ্চ মৃগমন্দায়াঃ সৃমরাশ্চ পরংতপ॥ 1-67-62 (2935) 
ততস্ৎবৈরাবতং নাগং জজ্ঞে ভদ্রমনাঃ সুতম্।
ঐরাবতঃ সুতস্তস্যা দেবনাগো মহাগজঃ॥ 1-67-63 (2936) 
হর্যাশ্চ হরয়োঽপত্যং বানরাশ্চ তরস্বিনঃ।
গোলাঙ্গূলাংশ্চ ভদ্রং তে হর্যাঃ পুত্রান্প্রচক্ষতে॥ 1-67-64 (2937) 
প্রজজ্ঞে ৎবথ শার্দূলী সিংহান্ব্যাগ্রাননেকশঃ।
দ্বীপিনশ্চ মহাসৎবান্সর্বানেব ন সশংয়ঃ॥ 1-67-65 (2938) 
মাতঙ্গ্যপি চ মাতঙ্গানপত্যানি নরাধিপ।
দিশাং গজং তু শ্বেতাখ্যং শ্বেতাঽজনয়দাশুগম্॥ 1-67-66 (2939) 
তথা দুহিতরৌ রাজন্সুরভির্বৈ ব্যজায়ত।
রোহিণী চৈব ভদ্রং তে গন্ধর্বী তু যশস্বিনী॥ 1-67-67 (2940) 
বিমলামপি ভদ্রং তে অনলামপি ভারত।
রোহিণ্যাং জজ্ঞিরে গাবো গন্ধর্ব্যাং বাজিনঃ সুতাঃ॥ 1-67-68 (2941) 
`ইরায়াঃ কন্যকা জাতাস্তিস্রঃ কমললোচনাঃ।
বনস্পতীনাং বৃক্ষাণাং বীরুধাং চৈব মাতরঃ॥ 1-67-69 (2942) 
লতারুহে চ দ্বে প্রোক্তে বীরুধাং চৈব তাঃ স্মৃতাঃ।
গৃহ্ণন্তি যে বিনা পুষ্পং ফলানি তরবঃ পৃথক্॥ 1-67-70 (2943) 
লতাসুতাস্তে বিজ্ঞেয়াস্তানেবাহুর্বনস্পতীন্।
পুষ্পৈঃ ফলগ্রহান্বৃক্ষান্রুহায়াঃ প্রসবং বিদুঃ॥ 1-67-71 (2944) 
লতাগুল্মানি বৃক্ষাশ্চ ৎবক্সারতৃণজন্তবঃ।
বীরুধো যাঃ প্রজাস্তস্যাস্তত্র বংশঃ সমাপ্যতে॥ 1-67-72 (2945) 
সপ্তপিম্ডফলান্বৃক্ষাননলাপি ব্যজায়ত॥  1-67-73 (2946) 
অনলায়াঃ শুকী পুত্রী কংকস্তু সুরসাসুতঃ।
অরুণস্য ভার্যা শ্যেনী তু বীর্যবন্তৌ মহাবলৌ॥ 1-67-74 (2947) 
সংপাতিং জনয়ামাস বীর্যবন্তং জটায়ুষম্।
সুরসাঽজনয়ন্নাগান্কদ্রূঃ পুত্রাংস্তু পন্নগান্॥ 1-67-75 (2948) 
দ্বৌ পুত্রৌ বিনতায়াস্তু বিখ্যাতৌ গরুডারুণৌ।
ইত্যেষ সর্বভূতানাং মহতাং মনুজাধিপ। 
প্রভবঃ কীর্তিতঃ সম্যঙ্ময়া মতিমতাং বর॥  1-67-76 (2949) 
যং শ্রুৎবা পুরুষঃ সম্যঙ্মুক্তো ভবতি পাপ্মনঃ।
সর্বজ্ঞতাং চ লভতে রতিমগ্র্যাং চ বিন্দতি॥ ॥ 1-67-77 (2950) 
 
ইতি শ্রীমন্মহাভারতে আদিপর্বণি সংভবপর্বণি সপ্তষষ্টিতমোঽধ্যায়ঃ॥ 67 ॥

 -   -  

1-67-1 ব্রহ্মণ ইতি ষণ্মহর্ষয়ঃ স্থাণুশ্চ সপ্তম ইতি বোধ্যম্। তত্রাদৌ স্থাণুসংততিমেবাহ একাদশেতি। একাদশ তথা রুদ্রাঃ স্থাণোশ্চৈব হি মানসাঃ ইতি পাঠান্তরম্। অত্র স্থিরৎবাৎস্থাণুর্ব্রহ্মা॥ 1-67-5 বৃহস্পতিরুচথ্যশ্চেতি পাঠান্তরম্॥ 1-67-8 ঈহামৃগাঃ বৃকাঃ॥ 1-67-9 পতঙ্গসহচারিণঃ সূর্যসহচরা বালখিল্যাঃ॥ 1-67-16 নয়নে জ্ঞাপনে॥ 1-67-17 নক্ষত্রয়োগিন্যো নক্ষত্রনাময়ুক্তাঃ। বিধানতঃ বিধানার্থমভবন্। পৈতামহো দেবো ধর্মঃ পিতামহস্তনাজ্জাতৎবাৎ। তস্য পিতামহস্য পুত্রো দক্ষঃ তদঙ্গুষ্ঠাজ্জাতৎবাৎ। তস্য সংবন্ধিনী বসুনাম্নী কন্যা তস্যাং ধর্মাদ্বসবোষ্টৌ জাতা ইত্যর্থঃ। বসোস্তু বসবঃ পুত্রা ইত্যন্যত্রোক্তেঃ॥ 1-67-19 ধূম্রায় ইতি বসোরেব ধূম্রাদীনি নামান্তরাণি কল্পভেদাৎ। অন্যা এতা ন দক্ষকন্যা ইতি বা॥ 1-67-24 কৃত্তিকানাং ষণ্ণাং মাতৃৎবেনাভ্যুপপত্তেরঙ্গীকারাৎ॥ 1-67-35 বডবা অশ্বা অন্তরিক্ষে অশ্বিনাবসূত নাসিকায়াং শুক্রপ্রক্ষেপাৎ॥ 1-67-37 ত্রয়স্ত্রিংশৎ অষ্টৌ বসব একাদশ রুদ্রা দ্বাদশাদিত্যাঃ প্রজাপতিশ্চ বষট্কারশ্চ॥ 1-67-43 যোগাচার্য ইতি। চাপী ব্যস্তৌ। সুরাণামপি চ গুরুরিতি সংবন্ধঃ। দেবানাং গুরুরেব যোগাচার্যো যোগবলেন কায়দ্বয়ং কৃৎবা দৈত্যানামপ্যাচার্যোঽভবদিত্যর্থঃ॥ 1-67-73 পিণ্ডফলান্সপ্ত। খর্জূরতালহিংতালা তালী খর্জূরিকা তথা। গুবাকানারিকেলশ্চ সপ্ত পিণ্ডফলা দ্রুমাঃ ইত্যুক্তরূপান্। ইহ পুরাণান্তরবিরোধো নামভেদাৎকল্পভেদাদ্বাপনেয়ঃ॥ সপ্তষষ্টিতমোঽধ্যায়ঃ॥ 67 ॥



আদিপর্ব - অধ্যায় 068

॥ শ্রীঃ ॥

1.68. অধ্যায়ঃ 068 

 -   -  

জরাসন্ধাদীনাং সংভবঃ॥ 1 ॥ দ্রোণাদীনাং সংভবঃ॥ 2 ॥ ধৃতরাষ্ট্রাদীনাং সংভবঃ॥ 3 ॥ দুর্যোধনাদীনাং সংভবঃ॥ 4 ॥ যুধিষ্ঠিরাদীনাং সংভবঃ॥ 5 ॥ ধৃষ্টদ্যুম্নাদীনাং সংভবঃ॥ 6 ॥ পৃথাচরিত্রং। কর্ণোৎপত্তিশ্চ॥ 7 ॥ বলরামাদীনাং সংভবঃ॥ 8 ॥ দ্রৌপদীসংভবঃ॥ 9 ॥ কুন্তীমাদ্র্যোঃ সংভবঃ॥ 10 ॥

 -   -  

1-68-0 (2951) 
জনমেজয় উবাচ। 1-68-0 (324) 
দেবানাং দানবানাং চ গন্ধর্বোরগরক্ষসাম্।
সিংহব্যাঘ্রমৃগাণাং চ পন্নগানাং পতত্ত্রিণাম্॥ 1-68-1 (2952) 
অন্যেষাং চৈব ভূতানাং সংভবং ভগবন্নহম্।
শ্রোতুমিচ্ছামি তত্ৎবেন মানুষেষু মহাত্মনাম্। 
জন্ম কর্ম চ ভূতানামেতেষামনুপূর্বশঃ॥  1-68-2 (2953) 
বৈশম্পায়ন উবাচ। 1-68-3 (325) 
মানুষেষু মনুষ্যেন্দ্র সংভূতা যে দিবৌকসঃ।
প্রথমং দানবাশ্চৈব তাংস্তে বক্ষ্যামি সর্বশঃ॥ 1-68-3 (2954) 
বিপ্রচিত্তিরিতি খ্যাতো য আসীদ্দানবর্ষভঃ।
জরাসন্ধ ইতি খ্যাতঃ স আসীন্মনুজর্ষভঃ॥ 1-68-4 (2955) 
দিতেঃ পুত্রস্তু যো রাজন্হিরণ্যকশিপুঃ স্মৃতঃ।
স জজ্ঞে মানুষে লোকে শিশুপালো নরর্ষভঃ॥ 1-68-5 (2956) 
সংহ্লাদ ইতি বিখ্যাতঃ প্রহ্লাদস্যানুজস্তু যঃ।
স শল্য ইতি বিখ্যাতো জজ্ঞে বাহীকপুঙ্গবঃ॥ 1-68-6 (2957) 
অনুহ্লাদস্তু তেজস্বী যোঽভূৎখ্যাতো জঘন্যজঃ।
ধৃষ্টকেতুরিতি খ্যাতঃ স বভূব নরেশ্বরঃ॥ 1-68-7 (2958) 
যস্তু রাজঞ্শিবির্নাম দৈতেয়ঃ পরিকীর্তিতঃ।
দ্রুম ইত্যভিবিখ্যাতঃ স আসীদ্ভুবি পার্থিবঃ॥ 1-68-8 (2959) 
বাষ্কলো নাম যস্তেষামাসীদসুরসত্তমঃ।
ভগদত্ত ইতি খ্যাতঃ সং জজ্ঞে পুরুষর্ষভঃ॥ 1-68-9 (2960) 
অয়ঃশিরা অশ্বশিরা অয়ঃশঙ্কুশ্চ বীর্যবান্।
তথা গগনমূর্ধা চ বেগবাংশ্চাত্র পঞ্চমঃ॥ 1-68-10 (2961) 
পঞ্চৈতে জজ্ঞিরে রাজন্বীর্যবন্তো মহাসুরাঃ।
কেকয়েষু মহাত্মানঃ পার্থিবর্ষভসত্তমাঃ। 
কেতুমানিতি বিখ্যাতো যস্ততোঽন্যঃপ্রতাপবান্॥  1-68-11 (2962) 
অমিতৌজা ইতি খ্যাতঃ সোগ্রকর্মা নরাধিপঃ।
স্বর্ভানুরিতি বিখ্যাতঃ শ্রীমান্যস্তু মহাসুরঃ॥ 1-68-12 (2963) 
উগ্রসেন ইতি খ্যাত উগ্রকর্মা নরাধিপঃ।
যস্ৎবশ্ব ইতি বিখ্যাতঃ শ্রীমানাসীন্মহাসুরঃ॥ 1-68-13 (2964) 
অশোকো নাম রাজাঽভূন্মহাবীর্যোঽপরাজিতঃ।
তস্মাদবরজো যস্তু রাজন্নশ্বপতিঃ স্মৃতঃ॥ 1-68-14 (2965) 
দৈতেয়ঃ সোঽভবদ্রাজা হার্দিক্যো মনুজর্ষভঃ।
বৃষপর্বেতি বিখ্যাতঃ শ্রীমান্যস্তু মহাসুরঃ॥ 1-68-15 (2966) 
দীর্ঘপ্রজ্ঞ ইতি খ্যাতঃ পৃথিব্যাং সোঽভবন্নৃপঃ।
অজকস্ৎববরো রাজন্য আসীদ্বৃষপর্বণঃ॥ 1-68-16 (2967) 
স শাল্ব ইতি বিখ্যাতঃ পৃথিব্যামভবন্নৃপঃ।
অশ্বগ্রীব ইতি খ্যাতঃ সৎববান্যো মহাসুরঃ॥ 1-68-17 (2968) 
রোচমান ইতি খ্যাতঃ পৃথিব্যাং কোঽভবন্নৃপঃ।
সূক্ষ্মস্তু মতিমান্রাজন্কীর্তিমান্যঃ প্রকীর্তিতঃ॥ 1-68-18 (2969) 
বৃহদ্রথ ইতি খ্যাতঃ ক্ষিতাবাসীৎস পার্থিবঃ।
তুহুণ্ড ইতি বিখ্যাতো য আসীদসুরোত্তমঃ॥ 1-68-19 (2970) 
সেনাবিন্দুরিতি খ্যাতঃ স বূভব নরাধিপঃ।
ইষুমান্নাম যস্তেষামসুরাণাং বলাধিকঃ॥ 1-68-20 (2971) 
নগ্নজিন্নাম রাজাসীদ্ভুবি বিখ্যাতবিক্রমঃ।
একচক্র ইতি খ্যাত আসীদ্যস্তু মহাসুরঃ॥ 1-68-21 (2972) 
প্রতিবিন্ঘ্য ইতি খ্যাতো বভূব প্রথিতঃ ক্ষিতৌ।
বিরূপাক্ষস্তু দৈতেয়শ্চিত্রয়োধী মহাসুরঃ॥ 1-68-22 (2973) 
চিত্রধর্মেতি বিখ্যাতঃ ক্ষিতাবাসীৎস পার্থিবঃ।
হরস্ৎবরিহরো বীর আসীদ্যো দানবোত্তমঃ॥ 1-68-23 (2974) 
সুবাহুরিতি বিখ্যাতঃ শ্রীমানাসীৎস পার্থিবঃ।
অহরস্তু মহাতেজাঃ শত্রুপক্ষক্ষয়ংকরঃ॥ 1-68-24 (2975) 
বাহ্লিকো নাম রাজা স বভূব প্রথিতঃ ক্ষিতৌ।
নিচন্দ্রশ্চন্দ্রবক্ত্রস্তু য আসীদসুরোত্তমঃ॥ 1-68-25 (2976) 
মুঞ্জকেশ ইতি খ্যাতঃ শ্রীমানাসীৎস পার্থিবঃ।
নিকুম্ভস্ৎবজিতঃ সংখ্যে মহামতিরজায়ত॥ 1-68-26 (2977) 
ভূমৌ ভূমিপতিশ্রেষ্ঠো দেবাধিপ ইতি স্মৃতঃ।
শরভো নাম যস্তেষাং দৈতেয়ানাং মহাসুরঃ॥ 1-68-27 (2978) 
পৌরবো নাম রাজর্ষিঃ স বভূব নরোত্তমঃ।
কুপটস্তু মহাবীর্যঃ শ্রীমান্রাজন্মহাসুরঃ॥ 1-68-28 (2979) 
সুপার্শ্ব ইতি বিখ্যাতঃ ক্ষিতৌ জজ্ঞে মহীপতিঃ।
কপটস্তু রাজন্রাজর্ষিঃ ক্ষিতৌ জজ্ঞে মহাসুরঃ॥ 1-68-29 (2980) 
পার্বতেয় ইতি খ্যাতঃ কাঞ্চনাচলসন্নিভঃ।
দ্বিতীয়ঃ শলভস্তেষামসুরাণাং বভূব হ॥ 1-68-30 (2981) 
প্রহ্লাদো নাম বাহ্লীকঃ স বভূব নরাধিপঃ।
চন্দ্রস্তু দিতিজশ্রেষ্ঠো লোকে তারাধিপোপমঃ॥ 1-68-31 (2982) 
চন্দ্রবর্মেতি বিখ্যাতঃ কাম্বোজানাং নরাধিপঃ।
অর্ক ইত্যভিবিখ্যাতো যস্তু দানবপুঙ্গবঃ॥ 1-68-32 (2983) 
ঋষিকো নাম রাজর্ষির্বভূব নৃপসত্তমঃ।
মৃতপা ইতি বিখ্যাতো য আসীদসুরোত্তমঃ॥ 1-68-33 (2984) 
পশ্চিমানূপকং বিদ্ধি তং নৃপং নৃপসত্তম।
গবিষ্ঠস্তু মহাতেজা যঃ প্রখ্যাতো মহাসুরঃ॥ 1-68-34 (2985) 
দ্রুমসেন ইতি খ্যাতঃ পৃথিব্যাং সোঽভবন্নৃপঃ।
ময়ূর ইতি বিখ্যাতঃ শ্রীমান্যস্তু মহাসুরঃ॥ 1-68-35 (2986) 
স বিশ্ব ইতি বিখ্যাতো বভূব পৃথিবীপতিঃ।
সুপর্ণ ইতি বিখ্যাতস্তস্মাদবরজস্তু যঃ॥ 1-68-36 (2987) 
কালকীর্তিরিতি খ্যাতঃ পৃথিব্যাং সোঽভবন্নৃপঃ।
চন্দ্রহন্তেতি যস্তেষাং কীর্তিতঃ প্রবরোঽসুরঃ॥ 1-68-37 (2988) 
শুনকো নাম রাজর্ষিঃ স বভূব নরাধিপঃ।
বিনাশনস্তু চন্দ্রস্য য আখ্যাতো মহাসুরঃ॥ 1-68-38 (2989) 
জানকির্নাম বিখ্যাতঃ সোঽভবন্মনুজাধিপঃ।
দীর্ঘজিহ্বস্তু কৌরব্য য উক্তো দানবর্ষভঃ॥ 1-68-39 (2990) 
কাশিরাজঃ স বিখ্যাতঃ পৃথিব্যাং পৃথিবীপতে।
গ্রহং তু সুষুবে যং তু সিংহিকার্কেন্দুমর্দনম্। 
স ক্রাথ ইতি বিখ্যাতো বভূব মনুজাধিপঃ॥  1-68-40 (2991) 
দনায়ুষস্তু পুত্রাণাং চতুর্ণাং প্রবরোঽসুরঃ।
বিক্ষরো নাম তেজস্বী বসুমিত্রো নৃপঃ স্মৃতঃ॥ 1-68-41 (2992) 
দ্বিতীয়ো বিক্ষরাদ্যস্তু নরাধিপ মহাসুরঃ।
পাণ্ড্যরাষ্ট্রাধিপ ইতি বিখ্যাতঃ সোঽভবন্নৃপঃ॥ 1-68-42 (2993) 
বলী বীর ইতি খ্যাতো যস্ৎবাসীদসুরোত্তমঃ।
পৌণ্ড্রমাৎস্যক ইত্যেবং বভূব স নরাধিপঃ॥ 1-68-43 (2994) 
বৃত্র ইত্যভিবিখ্যাতো যস্তু রাজন্মহাসুরঃ।
মণিমান্নাম রাজর্ষিঃ স বভূব নরাধিপঃ॥ 1-68-44 (2995) 
ক্রোধহন্তেতি যস্তস্য বভূবাবরজোঽসুরঃ।
দণ্ড ইত্যভিবিখ্যাতঃ স আসীন্নৃপতিঃ ক্ষিতৌ॥ 1-68-45 (2996) 
ক্রোধবর্ধন ইত্যেবং যস্ৎবন্যঃ পরিকীর্তিতঃ।
দণ্ডধার ইতি খ্যাতঃ সোঽভবন্মনুজর্ষভঃ॥ 1-68-46 (2997) 
কালেয়ানাং তু যে পুত্রাস্তেষামষ্টৌ নরাধিপাঃ।
জজ্ঞিরে রাজশার্দূল শার্দূলসমবিক্রমাঃ॥ 1-68-47 (2998) 
মগধেষু জয়ৎসেনস্তেষামাসীৎস পার্থিবঃ।
অষ্টানাং প্রবরস্তেষাং কালেয়ানাং মহাসুরঃ॥ 1-68-48 (2999) 
দ্বিতীয়স্তু ততস্তেষাং শ্রীমান্হরিহয়োপমঃ।
অপরাজিত ইত্যেবং স বভূব নরাধিপঃ॥ 1-68-49 (3000) 
তৃতীয়স্তু মহাতেজা মহামায়ো মহাসুরঃ।
নিষাদাধিপতির্জজ্ঞে ভুবি ভীমপরাক্রমঃ॥ 1-68-50 (3001) 
তেষামন্যতমো যস্তু চতুর্থঃ পরিকীর্তিতঃ।
শ্রেণিমানিতি বিখ্যাতঃ ক্ষিতৌ রাজর্ষিসত্তমঃ॥ 1-68-51 (3002) 
পঞ্চমস্ৎবভবত্তেষাং প্রবরো যো মহাসুরঃ।
মহৌজা ইতি বিখ্যাতো বভূবেহ পরন্দপঃ॥ 1-68-52 (3003) 
ষষ্ঠস্তু মতিমান্যো বৈ তেষামাসীন্মহাসুরঃ।
অভীরুরিতি বিখ্যাতঃ ক্ষিতৌ রাজর্ষিসত্তমঃ॥ 1-68-53 (3004) 
সমুদ্রসেনস্তু নৃপস্তেষামেবাভবদ্গণাৎ।
বিশ্রুতঃ সাগরান্তায়াং ক্ষিতৌ ধর্মার্থতত্ৎববিৎ॥ 1-68-54 (3005) 
বৃহন্নামাষ্টমস্তেষাং কালেয়ানাং নরাধিপ।
বভূব রাজা ধর্মাত্মা সর্বভূতহিতে রতঃ॥ 1-68-55 (3006) 
কুক্ষিস্তু রাজন্বিখ্যাতো দানবানাং মহাবলঃ।
পার্বতীয় ইতি খ্যাতঃ কাঞ্চনাচলসন্নিভঃ॥ 1-68-56 (3007) 
ক্রথনশ্চ মহাবীর্যঃ শ্রীমান্রাজা মহাসুরঃ।
সূর্যাক্ষ ইতি বিখ্যাতঃ ক্ষিতৌ জজ্ঞে মহীপতিঃ॥ 1-68-57 (3008) 
অসুরাণাং তু যঃ সকূর্যঃ শ্রীমাংশ্চৈব মহাসুরঃ।
দরদো নাম বাহ্লীকো বরঃ সর্বমহীক্ষিতাম্॥ 1-68-58 (3009) 
গণঃ ক্রোধবশো নাম যস্তে রাজন্প্রকীর্তিতঃ।
ততঃ সংজজ্ঞিরে বীরাঃ ক্ষিতাবিহ নরাধিপাঃ॥ 1-68-59 (3010) 
মদ্রকঃ কর্ণবেষ্টশ্চ সিদ্ধার্থঃ কীটকস্তথা।
সুবীরশ্চ সুবাহুশ্চ মহাবীরোঽথ বাহ্লিকঃ॥ 1-68-60 (3011) 
ক্রথো বিচিত্রঃ সুরথঃ শ্রীমান্নীলশ্চ ভূমিপঃ।
চীরবাসাশ্চ কৌরব্য ভূমিপালশ্চ নামতঃ॥ 1-68-61 (3012) 
দন্তবক্ত্রশ্চ নামাসীদ্দুর্জয়শ্চৈব দানবঃ।
রুক্মী চ নৃপশার্দূলো রাজা চ জনমেজয়ঃ॥ 1-68-62 (3013) 
আষাঢো বায়ুবেগশ্চ ভূরিতেজাস্তথৈব চ।
একলব্যঃ সুমিত্রশ্চ বাটধানোঽথ গোমুখঃ॥ 1-68-63 (3014) 
কারূষকাশ্চ রাজানঃ ক্ষেমধূর্তিস্তথৈব চ।
শ্রুতায়ুরুদ্বহশ্চৈব বৃহৎসেনস্তথৈব চ॥ 1-68-64 (3015) 
ক্ষেমোগ্রতীর্থঃ কুহরঃ কলিঙ্গেষু নরাধিপঃ।
মতিমাংশ্চ মনুষ্যেন্দ্র ঈশ্বরশ্চেতি বিশ্রুতঃ॥ 1-68-65 (3016) 
গণাৎক্রোধবশাদেষ রাজপূগোঽভবৎক্ষিতৌ।
জাতঃ পুরা মহাভাগো মহাকীর্তির্মহাবলঃ॥ 1-68-66 (3017) 
কালনেমিরিতি খ্যাতো দানবানাং মহাবলঃ।
স কংস ইতি বিখ্যাত উগ্রসেনসুতো বলী॥ 1-68-67 (3018) 
যস্ৎবাসীদ্দেবকো নাম দেবরাজসমদ্যুতিঃ।
স গন্ধর্বপতির্মুখ্যঃ ক্ষিতৌ জজ্ঞে নরাধিপঃ॥ 1-68-68 (3019) 
বৃহস্পতের্বৃহৎকীর্তের্দেবর্ষের্বিদ্ধি ভারত।
অশাদ্দ্রোণং সমুৎপন্নং ভারদ্বাজময়োনিজম্॥ 1-68-69 (3020) 
ধন্বিনাং নৃপশার্দূল যঃ সর্বাস্ত্রবিদুত্তমঃ।
মহাকীর্তির্মহাতেজাঃ স জজ্ঞে মনুজেশ্বর॥ 1-68-70 (3021) 
ধনুর্বেদে চ বেদে চ যং তং বেদবিদো বিদুঃ।
বরিষ্ঠং চিত্রকর্মাণং দ্রোণং স্বকুলবর্ধনম্॥ 1-68-71 (3022) 
মহাদেবান্তকাভ্যাং চ কামাৎক্রোধাচ্চ ভারত।
একৎবমুপসংপদ্য জজ্ঞে শূরঃ পরন্তপঃ॥ 1-68-72 (3023) 
অশ্বত্থামা মহাবীর্যঃ শত্রুপক্ষভয়াবহঃ।
বীরঃ কমলপত্রাক্ষঃ ক্ষিতাবাসীন্নরাধিপঃ॥ 1-68-73 (3024) 
জজ্ঞিরে বসবস্ৎবষ্টৌ গঙ্গায়াং শন্তনোঃ সুতাঃ।
বসিষ্ঠস্য চ শাপেন নিয়োগাদ্বাসবস্য চ॥ 1-68-74 (3025) 
তেষামবরজো ভীষ্মঃ কুরূণামভয়ঙ্করঃ।
মতিমান্বেদবিদ্বাগ্মী শত্রুপক্ষক্ষয়ঙ্করঃ॥ 1-68-75 (3026) 
জামদগ্ন্যেন রামেণ সর্বাস্ত্রবিদুষাং বরঃ।
যোঽপ্যুধ্যত মহাতেজা ভার্গবেণ মহাত্মনা॥ 1-68-76 (3027) 
যস্তু রাজন্কৃপো নাম ব্রহ্মর্ষিরভবৎক্ষিতৌ।
রুদ্রাণাং তু গণাদ্বিদ্ধি সংভূতমতিপৌরুষম্॥ 1-68-77 (3028) 
শকুনির্নাম যস্ৎবাসীদ্রাজা লোকে মহারথঃ।
দ্বাপরং বিদ্ধি তং রাজন্সংভূতমরিমর্দনম্॥ 1-68-78 (3029) 
সাত্যকিঃ সত্যসন্ধশ্চ যোঽসৌ বৃষ্ণিকুলোদ্বহঃ।
পক্ষাৎস জজ্ঞে মরুতাং দেবানামরিমর্দনঃ॥ 1-68-79 (3030) 
দ্রুপদশ্চৈব রাজর্ষিস্তত এবাভবদ্গণাৎ।
মানুষে নৃপ লোকেঽস্মিন্সর্বশস্ত্রভৃতাং বরঃ॥ 1-68-80 (3031) 
ততশ্চ কৃতবর্মাণং বিদ্ধি রাজঞ্জনাধিপম্।
তমপ্রতিমকর্মাণং ক্ষত্রিয়র্ষভসত্তমম্॥ 1-68-81 (3032) 
মরুতাং তু গণাদ্বিদ্ধি সংজাতমরিমর্দনম্।
বিরাটং নাম রাজানং পররাষ্ট্রপ্রতাপনম্॥ 1-68-82 (3033) 
অরিষ্টায়াস্তু যঃ পুত্রো হংস ইত্যভিবিশ্রুতঃ।
স গন্ধর্বপতির্জজ্ঞে কুরুবংশবিবর্ধনঃ॥ 1-68-83 (3034) 
ধৃতরাষ্ট্র ইতি খ্যাতঃ কৃষ্ণদ্বৈপায়নাত্মজঃ।
দীর্ঘবাহুর্মহাতেজাঃ প্রজ্ঞাচক্ষুর্নরাধিপঃ॥
মাতুর্দোষাদৃষেঃ কোপাদন্ধ এব ব্যজায়ত॥  1-68-84 (3035) 
`মরুতাং তু গণাদ্বীরঃ সর্বশস্ত্রভৃতাং বরঃ।
পাণ্ডুর্জজ্ঞে মহাবাহুস্তব পূর্বপিতামহঃ।' 
তস্যৈবাবরজো ভ্রাতা মহাসৎবো মহাবলঃ॥  1-68-85 (3036) 
ধর্মাত্তু সুমহাভাগং পুত্রং পুত্রবতাং বরম্।
বিদুরং বিদ্ধি তং লোকে জাতং বুদ্ধিমতাং বরম্॥ 1-68-86 (3037) 
কলেরংশস্তু সংজজ্ঞে ভুবি দুর্যোধনো নৃপঃ।
দুর্বদ্ধির্দুর্মতিশ্চৈব কুরূণাময়শস্করঃ॥ 1-68-87 (3038) 
জগতো যস্তু সর্বস্য বিদ্বিষ্টঃ কলিপূরুষঃ।
যঃ সর্বাং ঘাতয়ামাস পৃথিবীং পৃথিবীপতে॥ 1-68-88 (3039) 
উদ্দীপিতং যেন বৈরং ভূতান্তকরণং মহৎ।
পৌলস্ত্যা ভ্রাতরশ্চাস্য জজ্ঞিরে মনুজেষ্বিহ॥ 1-68-89 (3040) 
শতং দুঃশাসনাদীনাং সর্বেষাং ক্রূরকর্মণাম্।
দুর্মুখো দুঃসহশ্চৈব যে চান্যে নানুকীর্তিতাঃ॥ 1-68-90 (3041) 
দুর্যোধনসহায়াস্তে পৌলস্ত্যা ভরতর্ষভ।
বৈশ্যাপুত্রো যুয়ুৎসুশ্চ ধার্তরাষ্ট্রঃ শতাধিকঃ॥ 1-68-91 (3042) 
জনমেজয় উবাচ। 1-68-92 (326) 
জ্যেষ্ঠানুজ্যেষ্ঠতামেষাং নামধেয়ানি বা বিভো।
ধৃতরাষ্ট্রস্য পুত্রাণামানুপূর্ব্যেণ কীর্তয়॥ 1-68-92 (3043) 
বৈশম্পায়ন উবাচ। 1-68-93 (327) 
দুর্যোধনো যুয়ুৎসুশ্চ রাজন্দুঃশাসনস্তথা।
দুঃসহো দুঃশলশ্চৈব দুর্মুখশ্চ তথাপরঃ॥ 1-68-93 (3044) 
বিবিংশতির্বিকর্ণশ্চ জলসন্ধঃ সুলোচনঃ।
বিন্দানুবিন্দৌ দুর্ধর্ষঃ সুবাহুর্দুষ্প্রধর্ষণঃ॥ 1-68-94 (3045) 
দুর্মর্ষণো দুর্মুখশ্চ দুষ্কর্ণঃ কর্ণ এব চ।
চত্রোপচিত্রৌ চিত্রাক্ষশ্চারুচিত্রাঙ্গদশ্চ হ॥ 1-68-95 (3046) 
দুর্মদো দুষ্প্রহর্ষশ্চ বিবিৎসুর্বিকটঃ সমঃ।
ঊর্ণনাভঃ পদ্মনাভস্তথা নন্দোপনন্দকৌ॥ 1-68-96 (3047) 
সেনাপতিঃ সুষেণশ্চ কুণ্ডোদরমহোদরৌ।
চিত্রবাহুশ্চিত্রবর্মা সুবর্মা দুর্বিরোচনঃ॥ 1-68-97 (3048) 
অয়োবাহুর্মহাবাহুশ্চিত্রচাপসুকুণ্ডলৌ।
ভীমবেগো ভীমবলো বলাকী ভীমবিক্রমঃ॥ 1-68-98 (3049) 
উগ্রায়ুধো ভীমশরঃ কনকায়ুর্দৃঢায়ুধঃ।
দৃঢবর্মা দৃঢক্ষত্রঃ সোমকীর্তিরনূদরঃ॥ 1-68-99 (3050) 
জরাসন্ধো দৃঢসন্ধঃ সত্যসন্ধঃ সহস্রবাক্।
উগ্রশ্রবা উগ্রসেনঃ ক্ষেমমূর্তিস্তথৈব চ॥ 1-68-100 (3051) 
অপরাজিতঃ পণ্ডিতকো বিশালাক্ষো দুরাধনঃ॥  1-68-101 (3052) 
দৃঢহস্তঃ সুহস্তশ্চ বাতবেগসুবর্চসৌ।
আদিত্যকেতুর্বহ্বাশী নাগদত্তানুয়ায়িনৌ॥ 1-68-102 (3053) 
কবাচী নিষঙ্গী দণ্ডী দণ্ডধারো ধনুর্গ্রহঃ।
উগ্রো ভীমরথো বীরো বীরবাহুরলোলুপঃ॥ 1-68-103 (3054) 
অভয়ো রৌদ্রকর্মা চ তথা দৃঢরথশ্চ যঃ।
অনাধৃষ্যঃ কুম্ডভেদী বিরাবী দীর্ঘলোচনঃ॥ 1-68-104 (3055) 
দীর্ঘবাহুর্মহাবাহুর্ব্যূঢোরুঃ কনকাঙ্গদঃ।
কুণ্ডজশ্চিত্রকশ্চৈব দুঃশলা চ শতাধিকা॥ 1-68-105 (3056) 
বৈশ্যাপুত্রো যুয়ুৎসুশ্চ ধার্তরাষ্ট্রঃ শতাধিকঃ।
এতদেকশতং রাজন্কন্যা চৈকা প্রকীর্তিতা॥ 1-68-106 (3057) 
নামধেয়ানুপূর্ব্যা চ জ্যেষ্ঠানুজ্যেষ্ঠতাং বিদুঃ।
সর্বে ৎবতিরথাঃ শূরাঃ সর্বে যুদ্ধবিশারদাঃ॥ 1-68-107 (3058) 
সর্বে বেদবিদশ্চৈব রাজঞ্শাস্ত্রে চ পরাগাঃ।
সর্বে সঙ্ঘ্রামবিদ্যাসু বিদ্যাভিজনশোভিনঃ॥ 1-68-108 (3059) 
সর্বেষামনুরূপাশ্চ কৃতা দারা মহীপতে।
দুঃশলাং সময়ে রাজসিন্ধুরাজায় কৌরবঃ॥ 1-68-109 (3060) 
জয়দ্রথায় প্রদদৌ সৌবলানুমতে তদা।
ধর্মস্যাংশং তু রাজানং বিদ্ধি রাজন্যুধিষ্ঠিরম্॥ 1-68-110 (3061) 
ভীমসেনং তু বাতস্য দেবরাজস্য চার্জুনম্।
অশ্বিনোস্তু তথৈবাংশৌ রূপেণাপ্রতিমৌ ভুবি॥ 1-68-111 (3062) 
নকুলঃ সহদেবশ্চ সর্বভূতমনোহরৌ।
স্যুবর্চা ইতি খ্যাতঃ সোমপুত্রঃ প্রতাপবান্॥ 1-68-112 (3063) 
সোঽভিমন্যুর্বৃহৎকীর্তিরর্জুনস্য সুতোঽভবৎ।
যস্যাবতরণে রাজন্সুরান্সোমোঽব্রবীদিদম্॥ 1-68-113 (3064) 
নাহং দদ্যাং প্রিয়ং পুত্রং মম প্রাণৈর্গরীয়সম্।
সময়ঃ ক্রিয়তামেষ ন শক্যমতিবর্তিতুম্॥ 1-68-114 (3065) 
সুরকার্যং হি নঃ কার্যমসুরাণাং ক্ষিতৌ বধঃ।
তত্র যাস্যত্যযং বর্চা ন চ স্থাস্যতি বৈ চিরম্॥ 1-68-115 (3066) 
ঐন্দ্রির্নরস্তু ভবিতা যস্য নারায়ণঃ সখা।
সোর্জুনেত্যভিবিখ্যাতঃ পাণ্ডোঃ পুত্রঃ প্রতাপবান্॥ 1-68-116 (3067) 
তস্যায়ং ভবিতা পুত্রো বালো ভুবি মহারথঃ।
ততঃ ষোডশবর্ষাণি স্থাস্যত্যমরসত্তমাঃ॥ 1-68-117 (3068) 
অস্য ষোডশবর্ষস্য স সঙ্গ্রামো ভবিষ্যতি।
যত্রাংশা বঃ করিষ্যন্তি কর্ম বীরনিষূদনম্॥ 1-68-118 (3069) 
নরনারায়ণাভ্যাং তু স সঙ্গ্রামো বিনাকৃতঃ।
চক্রব্যূহং সমাস্থায় যোধয়িষ্যন্তি বঃসুরাঃ॥ 1-68-119 (3070) 
বিমুখাঞ্ছাত্রবান্সর্বান্কারয়িষ্যতি মে সুতঃ।
বালঃ প্রবিশ্য চ ব্যূহমভেদ্যং বিচরিষ্যতি॥ 1-68-120 (3071) 
মহারথানাং বীরাণাং কদনং চ করিষ্যতি।
সর্বেষামেব শত্রূণাং চতুর্থাংশং নয়িষ্যতি॥ 1-68-121 (3072) 
দিনার্ধেন মহাবাহুঃ প্রেতরাজপুরং প্রতি।
ততো মহারথৈর্বীরৈঃ সমেত্য বহুশো রণে॥ 1-68-122 (3073) 
দিনক্ষয়ে মহাবাহুর্ময়া ভূয়ঃ সমেষ্যতি।
একং বংশকরং পুত্রং বীরং বৈ জনয়িষ্যতি॥ 1-68-123 (3074) 
প্রনষ্টং ভারতং বংশং স ভূয়ো ধারয়িষ্যতি।  1-68-124 (3075) 
বৈশম্পায়ন উবাচ।
এতৎসোমবচঃ শ্রুৎবা তথাস্ৎবিতি দিবৌকসঃ॥  1-68-124 (328) 
প্রত্যূচুঃ সহিতাঃ সর্বে তারাধিপমপূজয়ন্।
এবং তে কথিতং রাজংস্তব জন্ম পিতুঃ পিতুঃ॥ 1-68-125 (3076) 
অগ্নের্ভাগং তু বিদ্ধি ৎবং ধৃষ্টদ্যুম্নং মহারথণ্।
শিখণ্ডিনমথো রাজংস্ত্রীপূর্বং বিদ্ধি রাক্ষসম্॥ 1-68-126 (3077) 
দ্রৌপদেয়াশ্চ যে পঞ্চ বভূবুর্ভরতর্ষভ।
বিশ্বান্দেবগণান্বিদ্ধি সংজাতান্ভরতর্ষভ॥ 1-68-127 (3078) 
প্রতিবিন্ধ্যঃ সুতসোমঃ শ্রুতকীর্তিস্তথাপরঃ।
নাকুলিস্তু শতানীকঃ শ্রুতসেনশ্চ বীর্যবান্॥ 1-68-128 (3079) 
শূরো নাম যদুশ্রেষ্ঠো বসুদেবপিতাঽভবৎ।
তস্য কন্যা পৃথা নাম রূপেণাসদৃশী ভুবি।  1-68-129 (3080) 
পিতুঃ স্বস্রীয়পুত্রায় সোঽনপত্যায় বীর্যবান্।
অগ্রমগ্রে প্রতিজ্ঞায় স্বস্যাপত্যস্য বৈ তদা॥ 1-68-130 (3081) 
অগ্রজাতেতি তাং কন্যাং শূরোঽনুগ্রহকাঙ্ক্ষয়া।
অদদৎকুন্তিভোজায় স তাং দুহিতরং তদা॥ 1-68-131 (3082) 
সা নিয়ুক্তা পিতুর্গেহে ব্রাহ্মণাতিথিপূজনে।
উগ্রং পর্যচরদ্ধোরং ব্রাহ্মণং সংশিতব্রতম্॥ 1-68-132 (3083) 
নিকূঢনিশ্চয়ং ধর্মে যং তং দুর্বাসসং বিদুঃ।
সমুগ্রং শংসিতাত্মানং সর্বয়ত্নৈরতোষয়ৎ॥ 1-68-133 (3084) 
তুষ্টোঽভিচারসংয়ুক্তমাচচক্ষে যথাবিধি।
উবাচ চৈনাং ভগবান্প্রীতোঽস্মি সুভগে তব॥ 1-68-134 (3085) 
যং যং দেবং ৎবমেতেন মন্ত্রেণাবাহয়িষ্যসি।
তস্য তস্য প্রসাদাত্ৎবং দেবি পুত্রাঞ্জনিষ্যসি॥ 1-68-135 (3086) 
এবমুক্তা চ সা বালা তদা কৌতূহলান্বিতা।
কন্যা সতী দেবমর্কমাজুহাব যশস্বিনী॥ 1-68-136 (3087) 
প্রকাশকর্তা ভগবাংস্তস্যাং গর্ভং দধৌ তদা।
অজীজনৎসুতং চাস্যাং সর্বশস্ত্রভৃতাংবরম্॥ 1-68-137 (3088) 
সকুণ্ডলং সকবচং দেবগর্ভং শ্রিয়ান্বিতম্।
দিবাকরসমং দীপ্ত্যা চারুসর্বাঙ্গভূষিতম্॥ 1-68-138 (3089) 
নিগূহমানা জাতং বৈ বন্ধুপক্ষভয়াত্তদা।
উৎসসর্জ জলে কুন্তী তং কুমারং যশস্বিনম্॥ 1-68-139 (3090) 
তমুৎসৃষ্টং জলে গর্ভং রাধাভর্তা মহায়শাঃ।
রাধায়াঃ কল্পয়ামাস পুত্রং সোঽধিরথস্তদা॥ 1-68-140 (3091) 
চক্রতুর্নামধেয়ং চ তস্য বালস্য তাবুভৌ।
দংপতী বসুষেণেতি দিক্ষু সর্বাসু বিশ্রুতম্॥ 1-68-141 (3092) 
সংবর্ধমানো বলবান্সর্বাস্ত্রেষূত্তমোঽভবৎ।
বেদাঙ্গানি চ সর্বাণি জজাপ জপতাং বরঃ॥ 1-68-142 (3093) 
যস্মিন্কালে জপন্নাস্তে ধীমান্সত্যপরাক্রমঃ।
নাদেয়ং ব্রাহ্মণেষ্বাসীত্তস্মিন্কালে মহাত্মনঃ॥ 1-68-143 (3094) 
তমিন্দ্রো ব্রাহ্মণো ভূৎবা পুত্রার্থে ভূতভাবনঃ।
যয়াচে কুণ্ডলে বীরং কবচং চ সহাঙ্গজম্॥ 1-68-144 (3095) 
উৎকৃত্য কর্ণো হ্যদদৎকবচং কুণ্ডলে তথা॥
শক্তিং শক্রো দদৌ তস্মৈ বিস্মিতশ্চেদমব্রবীৎ॥ 1-68-145 (3096) 
দেবাসুরমনুষ্যাণাং গন্ধর্বোরগরক্ষসাম্।
যস্মিন্ক্ষেপ্স্যসি দুর্ধর্ষ স একো ন ভবিষ্যতি॥ 1-68-146 (3097) 
বৈশম্পায়ন উবাচ। 1-68-147 (329) 
পুরা নাম চ তস্যাসীদ্বসুষেণ ইতি ক্ষিতৌ।
ততো বৈকর্তনঃ কর্ণঃ কর্মণা তেন সোঽভবৎ॥ 1-68-147 (3098) 
আমুক্তকবচো বীরো যস্তু জজ্ঞে মহায়শাঃ।
স কর্ণ ইতি বিখ্যাতঃ পৃথায়াঃ প্রথমঃ সুতঃ॥ 1-68-148 (3099) 
স তু সূতকুলে বীরো ববৃধে রাজসত্তম।
কর্ণং নরবরশ্রেষ্ঠং সর্বশস্ত্রভৃতাং বরম্॥ 1-68-149 (3100) 
দুর্যোধনস্য সচিবং মিত্রং শত্রুবিনাশনম্।
দিবাকরস্য তং বিদ্ধি রাজন্নংশমনুত্তমম্॥ 1-68-150 (3101) 
যস্তু নারায়ণো নাম দেবদেবঃ সনাতনঃ।
তস্যাংশো মানুষেষ্বাসীদ্বাসুদেবঃ প্রতাপবান্॥ 1-68-151 (3102) 
শেষস্যাংশশ্চ নাগস্য বলদেবো মহাবলঃ।
সনৎকুমারং প্রদ্যুম্নং বিদ্ধি রাজন্মহৌজসম্॥ 1-68-152 (3103) 
এবমন্যে মনুষ্যেন্দ্রা বহবোংশা দিবৌকসাম্।
জজ্ঞিরে বসুদেবস্য কুলে কুলবিবর্ধনাঃ॥ 1-68-153 (3104) 
গণস্ৎবপ্সরসাং যো বৈ ময়া রাজন্প্রকীর্তিতঃ।
তস্য ভাগঃ ক্ষিতৌ জজ্ঞে নিয়োগাদ্বাসবস্য হ॥ 1-68-154 (3105) 
তানি ষোডশদেবীনাং সহস্রাণি নরাধিপ।
বভূবুর্মানুষে লোকে বাসুদেবপরিগ্রহঃ॥ 1-68-155 (3106) 
শ্রিয়স্তু ভাগঃ সংজজ্ঞে রত্যর্থং পৃথিবীতলে।
[ভীষ্মকস্য কুলে সাধ্বী রুক্মিণী নাম নামতঃ॥ 1-68-156 (3107) 
দ্রৌপদী ৎবথ সংজজ্ঞে শচী ভাগাদনিন্দিতা।]
দ্রুপদস্য কুলে জাতা বেদিমধ্যাদনিন্দিতা॥  1-68-157 (3108) 
নাতিহ্রস্বা ন মহতী নীলোৎপলসুগন্ধিনী।
পদ্মায়তাক্ষী সুশ্রোণী স্বসিতাঞ্চিতমূর্ধজা॥ 1-68-158 (3109) 
সর্বলক্ষণসংপন্না বৈদূর্যমণিসংনিভা।
পঞ্চানাং পুরুষেন্দ্রাণাং চিত্তপ্রমথনী রহঃ॥ 1-68-159 (3110) 
সিদ্ধির্ধৃতিশ্চ যে দেব্যৌ পঞ্চানাং মাতরৌ তু তে।
কুন্তী মাদ্রী চ জজ্ঞাতে মতিস্তু কুবলাত্মজা॥ 1-68-160 (3111) 
ইতি দেবাসুরাণাং তে গন্ধর্বাপ্সরসাং তথা।
অংশাবতরণং রাজন্রাক্ষসানাং চ কীর্তিতম্॥ 1-68-161 (3112) 
যে পৃথিব্যাং সমুদ্ভূতা রাজানো যুদ্ধদুর্মদাঃ।
মহাত্মানো যদূনাং চ যে জাতা বিপুলে কুলে॥ 1-68-162 (3113) 
ব্রাহ্মণাঃ ক্ষত্রিয়া বৈশ্যা ময়া তে পরিকীর্তিতাঃ।
ধন্যং যশস্যং পুত্রীয়মায়ুষ্যং বিজয়াবহম্॥ 1-68-163 (3114) 
ইদমংশাবতরণং শ্রোতব্যমনসূয়তা।
অংশাবতরণং শ্রুৎবা দেবগন্ধর্বরক্ষসাম্॥ 1-68-164 (3115) 
প্রভবাপ্যযবিৎপ্রাজ্ঞো ন কৃচ্ছ্রেষ্ববসীদতি॥ ॥  1-68-165 (3116) 
 
ইতি শ্রীমন্মহাভারতে আদিপর্বণি সংভবপর্বণি অষ্টষষ্টিতমোঽধ্যায়ঃ॥ 68 ॥

 -   -  

কুণ্ডলিতোয়ং পাঠঃ ক্বচিন্ন দৃশ্যতে।



আদিপর্ব - অধ্যায় 069

॥ শ্রীঃ ॥

1.69. অধ্যায়ঃ 069 

 -   -  

কুরুবংশকথনম্॥ 1 ॥ সংক্ষেপেণ যয়াত্যুপাখ্যানম্॥ 2 ॥

 -   -  

1-69-0 (3117) 
জনমেজয় উবাচ। 1-69-0 (330) 
ৎবত্তঃ শ্রুতমিদং ব্রহ্মন্দেবদানবরক্ষসাম্।
অংশাবতরণং সম্যগ্গন্ধর্বাপ্সরসাং তথা॥ 1-69-1 (3118) 
ইমং তু ভূয় ইচ্ছামি কুরূণাং বংশমাদিতঃ।
কথ্যমানং ৎবয়া বিপ্র বিপ্রর্ষিগণসন্নিধৌ॥ 1-69-2 (3119) 
বৈশম্পায়ন উবাচ। 1-69-3 (331) 
ধর্মার্থকামসহিতং রাজর্ষীণাং প্রকীর্তিতম্।
পবিত্রং কীর্ত্যমানং মে নিবোধেদং মনীষিণাম্॥ 1-69-3 (3120) 
প্রজাপতেস্তু দক্ষস্য মনোর্বৈবস্বতস্য চ।
ভরতস্য কুরোঃ পূরোরাজমীঢস্য চানঘ॥ 1-69-4 (3121) 
যাদবানামিমং বংশং কৌরবাণাং চ সর্বশঃ।
তথৈব ভরতানাং চ পুণ্যং স্বস্ত্যযনং মহৎ॥ 1-69-5 (3122) 
ধন্যং যশস্যমায়ুষ্যং কীর্তয়িষ্যামি তেঽনঘ।
তেজোভিরুদিতাঃ সর্বে মহর্ষিসমতেজসঃ॥ 1-69-6 (3123) 
দশ প্রাচেতসঃ পুত্রাঃ সন্তঃ পুণ্যজনাঃ স্মৃতাঃ।
মুখজেনাগ্নিনা যৈস্তে পূর্বং দগ্ধা মহৌজসঃ॥ 1-69-7 (3124) 
তেভ্যঃ প্রাচেতসো জজ্ঞে দক্ষো দক্ষাদিমাঃ প্রজাঃ।
সংভূতাঃ পুরুষব্যাঘ্র স হি লোকপিতামহঃ॥ 1-69-8 (3125) 
বীরিণ্যা সহ সঙ্গম্য দক্ষঃ প্রাচেতসো মুনিঃ।
আত্মতুল্যানজনয়ৎসহস্রং সংশিতব্রতান্॥ 1-69-9 (3126) 
সহস্রসঙ্খ্যানসংভূতান্দক্ষপুত্রাংশ্চ নারদঃ।
মোক্ষমধ্যাপয়ামাস সাঙ্খ্যজ্ঞানমনুত্তমম্॥ 1-69-10 (3127) 
`নাশার্থং যোজয়ামাস দিগন্তজ্ঞানকর্মসু'।
ততঃ পঞ্চাশতং কন্যা পুত্রিকা অভিসন্দধে। 
প্রজাপতিঃ প্রজা দক্ষঃ সিসৃক্ষুর্জনমেজয়॥  1-69-11 (3128) 
দদৌ দশ স ধর্মায় কশ্যপায় ত্রয়োদশ।
কালস্য নয়নে যুক্তাঃ সপ্তবিংশতিমিন্দবে॥ 1-69-12 (3129) 
ত্রয়োদশানাং পত্নীনাং যা তু দাক্ষায়ণী বরা।
মারীচঃ কশ্যপস্ৎবস্যামাদিত্যান্সমজীজনৎ॥ 1-69-13 (3130) 
ইন্দ্রাদীন্বীর্যসংপন্নান্বিবস্বন্তমথাপি চ।
বিবস্বতঃ সুতো জজ্ঞে যমো বৈবস্বতঃ প্রভুঃ॥ 1-69-14 (3131) 
`মার্তাণ্ডস্য যমী চাপি সুতা রাজন্নজায়ত'।
মার্তণ্ডস্য মনুর্ধীমানজায়ত সুতঃ প্রভুঃ॥ 1-69-15 (3132) 
ধর্মাত্মা স মনুর্ধীমান্যত্র বংশঃ প্রতিষ্ঠিতঃ।
মনোর্বংশো মানবানাং ততোঽয়ং প্রথিতোঽভবৎ॥ 1-69-16 (3133) 
ব্রহ্মক্ষত্রাদয়স্তস্মান্মনোর্জাতাস্তু মানবাঃ।
ততোঽভবন্মহারাজ ব্রহ্ম ক্ষত্রেণ সঙ্গতম্॥ 1-69-17 (3134) 
ব্রাহ্মণা মানবাস্তেষাং সাঙ্গং বেদমদারয়ন্।
বেনং ধৃষ্ণুং নরিষ্যন্তং নাভাগেক্ষ্বাকুমেব চ॥ 1-69-18 (3135) 
কারূষমথ শর্যাতিং তথা চৈবাষ্টমীমিলাম্।
পৃষ্টধ্রং নবমং প্রাহুঃ ক্ষত্রধর্মপরায়ণম্॥ 1-69-19 (3136) 
নাভাগারিষ্টদশমান্মনোঃ পুত্রান্প্রচক্ষতে।
পঞ্চাশত্তু মনোঃ পুত্রাস্তথৈবান্যেঽভবন্ক্ষিতৌ॥ 1-69-20 (3137) 
অন্যোন্যভেদাত্তে সর্বে বিনেশুরিতি নঃ শ্রুতম্।
পুরূরবাস্ততো বিদ্বানিলায়াং সমপদ্যত॥ 1-69-21 (3138) 
সা বৈ তস্যাভবন্মাতা পিতা চৈবেতি নঃ শ্রুতম্।
ত্রয়োদশ সমুদ্রস্য দ্বীপানশ্নন্পুরূরবাঃ॥ 1-69-22 (3139) 
অমানুষৈর্বৃতঃ সৎবৈর্মানুষঃ সন্মহায়শাঃ।
বিপ্রৈঃ স বিগ্রহং চক্রে বীর্যোন্মত্তঃ পুরূরবাঃ॥ 1-69-23 (3140) 
জহার চ স বিপ্রাণাং রত্নান্যুৎক্রোশতামপি।
সনৎকুমারস্তং রাজন্ব্রহ্মলোকাদুপেত্য হ॥ 1-69-24 (3141) 
অনুদর্শং ততশ্চক্রে প্রত্যগৃহ্ণান্ন চাপ্যসৌ।
ততো মহর্ষিভিঃ ক্রুদ্ধৈঃ সদ্যঃ শপ্তো ব্যনশ্যত॥ 1-69-25 (3142) 
লোভান্বিতো বলমদান্নষ্টসংজ্ঞো নরাধিপঃ।
স হি গন্ধর্বলোকস্থানুর্বশ্যা সহিতো বিরাট্॥ 1-69-26 (3143) 
আনিনায় ক্রিয়ার্থেঽগ্নীন্যথাবদ্বিহিতাংস্ত্রিধা।
ষট্ সুতা জজ্ঞিরে চৈলাদায়ুর্ধীমানমাবসুঃ॥ 1-69-27 (3144) 
দৃঢায়ুশ্চ বনায়ুশ্চ শতায়ুশ্চোর্বশীসুতাঃ।
নহুষং বৃদ্ধশর্মাণং রজিং গয়মনেনসম্॥ 1-69-28 (3145) 
স্বর্ভানবী সুতানেতানায়োঃ পুত্রান্প্রচক্ষতে।
আয়ুষো নহুষঃ পুত্রো ধীমান্সত্যপরাক্রমঃ॥ 1-69-29 (3146) 
রাজ্যং শশাস সুমহদ্ধর্মেণ পৃথিবীপতে।
পিতৄন্দেবানৃষীন্বিপ্রান্গন্ধর্বোরগরাক্ষসান্॥ 1-69-30 (3147) 
নহুষঃ পালয়ামাস ব্রহ্মক্ষত্রমথো বিশঃ।
স হৎবা দস্যুসংঘাতানৃষীন্করমদাপয়ৎ॥ 1-69-31 (3148) 
পশুবচ্চৈব তান্পৃষ্ঠে বাহয়ামাস বীর্যবান্।
কারয়ামাস চেন্দ্রৎবমভিভূয় দিবৌকসঃ॥ 1-69-32 (3149) 
তেজসা তপসা চৈব বিক্রমেণৌজসা তথা।
`বিশ্লিষ্টো নহুষঃ শপ্তঃ সদ্যো হ্যজগরোঽভবৎ'। 
যতিং যয়াতিং সংয়াতিমায়াতিময়তিং ধ্রুবম্॥  1-69-33 (3150) 
নহুষো জনয়ামাস ষট্ সুতান্প্রিয়বাদিনঃ।
যতিস্তু যোগমাস্থায় ব্রহ্মীভূতোঽভবন্মুনিঃ॥ 1-69-34 (3151) 
যয়াতির্নাহুষঃ সম্রাডাসীৎসত্যপরাক্রমঃ।
স পালয়ামাস মহীমীজে চ বহুভির্মখৈঃ॥ 1-69-35 (3152) 
অতিভক্ত্যা পিতৄনর্চন্দেবাংশ্চ প্রয়তঃ সদা।
অন্বগৃহ্ণাৎপ্রজাঃ সর্বা যয়াতিরপরাজিতঃ॥ 1-69-36 (3153) 
তস্য পুত্রা মহেষ্বাসাঃ সর্বৈঃ সমুদিতা গুণৈঃ।
দেবয়ান্যাং মহারাজ শর্মিষ্ঠায়াং চ জজ্ঞিরে॥ 1-69-37 (3154) 
দেবয়ান্যামজায়েতাং যদুস্তুর্বসুরেব চ।
দ্রুহ্যুশ্চানুশ্চ পূরুশ্চ শর্মিষ্ঠায়াং চ জজ্ঞিরে॥ 1-69-38 (3155) 
স শাশ্বতীঃ সমা রাজন্প্রজা ধর্মেণ পালয়ন্।
জরামার্চ্ছন্মহাঘোরাং নাহুষো রূপনাশিনীম্॥ 1-69-39 (3156) 
জরাঽভিভূতঃ পুত্রান্স রাজা বচনমব্রবীৎ।
যদুং পূরুং তুর্বসুং চ দ্রুহ্যুং চানুং চ ভারত॥ 1-69-40 (3157) 
যৌবনেন চরন্কামান্যুবা যুবতিভিঃ সহ।
বিহর্তুমহমিচ্ছামি সাহ্যং কুরুত পুত্রকাঃ॥ 1-69-41 (3158) 
তং পুত্রো দৈবয়ানেয়ঃ পূর্বজো বাক্যমব্রবীৎ।
কিং কার্যং ভবতঃ কার্যমস্মাকং যৌবনেন তে॥ 1-69-42 (3159) 
যয়াতিরব্রবীত্তং বৈ জরা মে প্রতিগৃহ্যতাম্।
যৌবনেন ৎবদীয়েন চরেয়ং বিষয়ানহম্॥ 1-69-43 (3160) 
যজতো দীর্ঘসত্রৈর্মে শাপাচ্চোশনসো মুনেঃ।
কামার্থঃ পরিহীণোঽয়ং তপ্যেয়ং তেন পুত্রকাঃ॥ 1-69-44 (3161) 
মামকেন শরীরেণ রাজ্যমেকঃ প্রশাস্তু বঃ।
অহং তন্বাঽভিনবয়া যুবা কামমবাপ্নুয়াম্॥ 1-69-45 (3162) 
বৈশম্পায়ন উবাচ। 1-69-46 (332) 
তে ন তস্য প্রত্যগৃহ্ণন্যদুপ্রভৃতয়ো জরাম্।
তমব্রবীত্ততঃ পূরুঃ কনীয়ান্সত্যবিক্রমঃ॥ 1-69-46 (3163) 
রাজংশ্চরাভিনবয়া তন্বা যৌবনগোচরঃ।
অহং জরাং সমাদায় রাজ্যে স্থাস্যামি তেজ্ঞয়া॥ 1-69-47 (3164) 
এবমুক্তঃ স রাজর্ষিস্তপোবীর্যসমাশ্রয়াৎ।
সংচারয়ামাস জরাং তদা পুত্রে মহাত্মনি॥ 1-69-48 (3165) 
পৌরবেণাথ বয়সা রাজা যৌবনমাস্থিতঃ।
যায়াতেনাপি বয়সা রাজ্যং পূরুরকারয়ৎ॥ 1-69-49 (3166) 
ততো বর্ষসহস্রাণি যয়াতিরপরাজিতঃ।
স্থিতঃ স নৃপশার্দূলঃ শার্দূলসমবিক্রমঃ॥ 1-69-50 (3167) 
যয়াতিরপি পত্নীভ্যাং দীর্ঘকালং বিহৃত্য চ।
বিশ্বাচ্যা সহিতো রেমে পুনশ্চৈত্ররথে বনে॥ 1-69-51 (3168) 
নাধ্যগচ্ছত্তদা তৃপ্তিং কামানাং স মহায়শাঃ।
অবেত্য মনসা রাজন্নিমাং গাথাং তদা জগৌ॥ 1-69-52 (3169) 
ন জাতু কামঃ কামানামুপভোগেন শাম্যতি।
ইবিষা কৃষ্ণবর্ত্মেব ভূয় এবাভিবর্ধতে॥ 1-69-53 (3170) 
যৎপৃথিব্যাং ব্রীহিয়বং হিরণ্যং পশবঃ স্ত্রিয়ঃ।
নালমেকস্য তৎসর্বমিতি মৎবা শমং ব্রজেৎ॥ 1-69-54 (3171) 
যদা ন কুরুতে পাপং সর্বভূতেষু কর্হিচিৎ।
কর্মণা মনসা বাচা ব্রহ্ম সংপদ্যতে তদা॥ 1-69-55 (3172) 
ন বিভেতি যদা চায়ং যদা চাস্মান্ন বিভ্যতি।
যদা নেচ্ছতি ন দ্বেষ্টি ব্রহ্ম সংপদ্যতে তদা॥ 1-69-56 (3173) 
ইত্যবেক্ষ্য মহাপ্রাজ্ঞঃ কামানাং ফল্গুতাং নৃপ।
সমাধায় মনো বুদ্ধ্যা প্রত্যগৃহ্ণাজ্জরাং সুতাৎ॥ 1-69-57 (3174) 
`ততো বর্ষসহস্রান্তে যয়াতিরপরাজিতঃ।'
দৎবা চ যৌবনং রাজা পূরুং রাজ্যেঽভিষিচ্য চ। 
অতৃপ্ত এব কামানাং পূরুং পুত্রমুবাচ হ॥  1-69-58 (3175) 
ৎবয়া দায়াদবানস্মি ৎবং মে বংশকরঃ সুতঃ।
পৌরবো বংশ ইতি তে খ্যাতিং লোকে গমিষ্যতি॥ 1-69-59 (3176) 
বৈশম্পায়ন উবাচ। 1-69-60 (333) 
ততঃ স নৃপশার্দূল পূরুং রাজ্যেঽভিষিচ্য চ।
ততঃ সুচরিতং কৃৎবা ভৃগুতুঙ্গে মহাতপাঃ॥ 1-69-60 (3177) 
কালেন মহতা পশ্চাৎকালধর্মমুপেয়িবান্।
কারয়িৎবা ৎবনশনং সদারঃ স্বর্গমাপ্তবান্॥ ॥ 1-69-61 (3178) 
 
ইতি শ্রীমন্মহাভারতে আদিপর্বণি সংভবপর্বণি একোনসপ্ততিতমোঽধ্যায়ঃ॥ 69 ॥

 -   -  

1-69-7 প্রাচেতসঃ প্রাচে দেশায় যজ্ঞক্রিয়যা অততি সততং গচ্ছতীতি প্রাচেতাঃ তস্য প্রাচেতসঃ প্রাচীনবর্হিষঃ। পুণ্যজনাঃ পুণ্যোৎপাদকাস্তপঃ শীলা ইত্যর্থঃ। যৈস্তে মহৌজসো মহাপ্রভাবা বৃক্ষৌষধয়ো দগ্ধাঃ॥ 1-69-9 বীরিণ্যা বীরণপুত্র্যা॥ 1-69-10 মোক্ষং মোক্ষহেতুং। সাংখ্যজ্ঞানং বিবেকজং বিজ্ঞানম্॥ 1-69-15 যমী যমুনা॥ 1-69-21 অন্যোন্যভেদাৎপরস্পরবৈরাৎ॥ 1-69-22 মাতৈব লব্ধপুংভাবা রাজ্য দানাৎপিতাপ্যভূৎ। মুখ্যঃ পিতা তু বুধ এব॥ 1-69-25 অনুদশ দর্শো দর্শনং স পশ্চাদ্যস্য স শ্রুতিয়ুক্ত্যুপদেশোঽনুদর্শস্তং তত স্তদুপদেশমিত্যর্থঃ॥ 1-69-26 বিরাড্বিরাজমানঃ॥ 1-69-27 ত্রিধা গার্হপত্যদক্ষিণাগ্ন্যাহবনীয়ভেদেন। আয়ুঃশব্দঃ উক রান্তঃ সান্তশ্চ॥ 1-69-42 কার্যং প্রয়োজনম্। কার্যং কর্তব্যম্॥ 1-69-44 ব্রতনির্বন্ধাচ্ছুক্রশাপাচ্চ কামরূপঃ পুরুষার্থো হীনঃ॥ 1-69-47 তেজ্ঞয়া তব আজ্ঞয়া। পূর্বরূপমাকারলোপো বার্ষঃ॥ 1-69-52 কামামাং কামভোগেন। অবেত্য কামসেবয়া তৃপ্ত্যভাবং জ্ঞাৎবা॥ 1-69-53 হবিষা সমিদাজ্যাদিনা॥ 1-69-54 একস্য কামিনঃ সর্বং নালমপর্যাপ্তম্। শমং কামশান্তিম্॥ 1-69-59 দায়াদবান্ পুত্রবান্॥ 1-69-61 কারয়িৎবা কৃৎবা॥ একোনসপ্ততিতমোঽধ্যায়ঃ॥ 69 ॥



আদিপর্ব - অধ্যায় 070

॥ শ্রীঃ ॥

1.70. অধ্যায়ঃ 070 

 -   -  

যয়াত্যুপাখ্যানারম্ভঃ॥ 1 ॥ সঞ্জীবনীবিদ্যালাভার্থং দেবৈঃ শুক্রসমীপে কচস্য প্রেষণম্॥ 2 ॥ কচস্য শিষ্যৎবেনাঙ্গীকারঃ॥ 3 ॥ দৈত্যৈর্হতস্য কচস্যোজ্জীবনম্॥ 4 ॥ দৈত্যৈর্ভস্মীকৃত্য তন্মিশ্রিতসুরাদ্বারা স্বকুক্ষিং প্রাপিতস্য কচস্য শুক্রেণ বিদ্যাদানপূর্বকমুজ্জীবনম্॥ 5 ॥ শুক্রেণ সুরাপাননিষেধঃ॥ 6 ॥

 -   -  

1-70-0 (3179) 
জনমেজয় উবাচ। 1-70-0 (334) 
যয়াতিঃ পূর্বজোঽস্মাকং দশমো যঃ প্রজাপতেঃ।
কথং স শুক্রতনয়াং লেভে পরমদুর্লভাম্॥ 1-70-1 (3180) 
এতদিচ্ছাম্যহং শ্রোতুং বিস্তরেণ তপোধন।
আনুপূর্ব্যা চ মে শংস রাজ্ঞো বংশকরান্পৃথক্॥ 1-70-2 (3181) 
বৈশম্পায়ন উবাচ। 1-70-3 (335) 
যয়াতিরাসীন্নৃপতির্দেবরাজসমদ্যুতিঃ।
তং শুক্রবৃষপর্বাণৌ বব্রাতে বৈ যথা পুরা॥ 1-70-3 (3182) 
তত্তেঽহং সংপ্রবক্ষ্যামি পৃচ্ছতে জনমেজয়।
দেবয়ান্যাশ্চ সংয়োগং যয়াতের্নাহুষস্য চ॥ 1-70-4 (3183) 
সুরাণামসুরাণাং চ সমজায়ত বৈ মিথঃ।
ঐশ্বর্যং প্রতি সংঘর্ষস্ত্রৈলোক্যে সচরাচরে॥ 1-70-5 (3184) 
জিগীষয়া ততো দেবা বব্রিরেঽঙ্গিরসং মুনিম্।
পৌরোহিত্যেন যাজ্যার্থে কাব্যং তূশনসং পরে॥ 1-70-6 (3185) 
ব্রাহ্মণৌ তাবুভৌ নিত্যমন্যোন্যস্পর্ধিনৌ ভৃশম্।
তত্র দেবা নিজঘ্নুর্যান্দানবান্যুধি সংগতান্॥ 1-70-7 (3186) 
তান্পুনর্জীবয়ামাস কাব্যো বিদ্যাবলাশ্রয়াৎ।
ততস্তে পুনরুত্থায় যোধয়াংচক্রিরে সুরান্॥ 1-70-8 (3187) 
অসুরাস্তু নিজঘ্নুর্যান্সুরান্সমরমূর্ধনি।
ন তান্সঞ্জীবয়ামাস বৃহস্পতিরুদারধীঃ॥ 1-70-9 (3188) 
ন হি বেদ স তাং বিদ্যাং যাং কাব্যোবেত্তি বীর্যবান্।
সঞ্জীবিনীং ততো দেবা বিষাদমগমন্পরম্॥ 1-70-10 (3189) 
তে তু দেবা ভয়োদ্বিগ্নাঃ কাব্যাদুশনসস্তদা।
ঊচুঃ কচমুপাগম্য জ্যেষ্ঠং পুত্রং বৃহস্পতেঃ॥ 1-70-11 (3190) 
ভজমানান্ভজস্বাস্মান্কুরু নঃ সাহ্যমুত্তমম্।
যা সা বিদ্যা নিবসতি ব্রাহ্মণেঽমিততেজসি॥ 1-70-12 (3191) 
শুক্রে তামাহর ক্ষিপ্রং ভাগভাঙ্গো ভবিষ্যসি।
বৃষপর্বসমীপে হি শক্যো দ্রষ্টুং ৎবয়া দ্বিজঃ॥ 1-70-13 (3192) 
রক্ষতে দানবাংস্তত্র ন স রক্ষত্যদানবান্।
তমারাধয়িতুং শক্তো ভবান্পূর্ববয়াঃ কবিম্॥ 1-70-14 (3193) 
দেবয়ানীং চ দয়িতাং সুতাং তস্য মহাত্মনঃ।
ৎবমারাধয়িতুং শক্তো নান্যঃ কশ্চন বিদ্যতে॥ 1-70-15 (3194) 
শীলদাক্ষিণ্যমাধুর্যৈরাচারেণ দমেন চ।
দেবয়ান্যাং হি তুষ্টায়াং বিদ্যাং তাং প্রাপ্স্যসি ধ্রুবম্॥ 1-70-16 (3195) 
বৈশম্পায়ন উবাচ। 1-70-17 (336) 
তথেত্যুক্ৎবা ততঃ প্রায়াদ্বৃহস্পতিসুতঃ কচঃ।
তদাঽভিপূজিতো দেবৈঃ সমীপে বৃষপর্বণঃ॥ 1-70-17 (3196) 
স গৎবা ৎবরিতো রাজন্দেবৈঃ সংপ্রেষিতঃ কচঃ।
অসুরেন্দ্রপুরে শুক্রং দৃষ্ট্বা বাক্যমুবাচ হ॥ 1-70-18 (3197) 
ঋষেরঙ্গিরসঃ পৌত্রং পুত্রং সাক্ষাদ্বৃহস্পতেঃ।
নাম্না কচ ইতি খ্যাতং শিষ্যং গৃহ্ণাৎ মাং ভবান্॥ 1-70-19 (3198) 
ব্রহ্মচর্যং চরিষ্যামি ৎবয়্যহং পরমং গুরৌ।
অনুমন্যস্ব মাং ব্রহ্মন্সহস্রং পরিবৎসরান্॥ 1-70-20 (3199) 
শুক্র উবাচ। 1-70-21 (337) 
কচ সুস্বাগতং তেঽস্তু প্রতিগৃহ্ণামি তে বচঃ।
অর্চয়িষ্যেঽহমর্চ্যং ৎবামর্চিতোঽস্তু বৃহস্পতিঃ॥ 1-70-21 (3200) 
বৈশম্পায়ন উবাচ। 1-70-22 (338) 
কচস্তু তং তথেত্যুক্ৎবা প্রতিজগ্রাহ তদ্ব্রতম্।
আদিষ্টং কবিপুত্রেণ শুক্রেণোশনসা স্বয়ম্॥ 1-70-22 (3201) 
ব্রতস্য প্রাপ্তকালং স যথোক্তং প্রত্যগৃহ্ণত।
আরাধয়ন্নুপাধ্যায়ং দেবয়ানীং চ ভারত॥ 1-70-23 (3202) 
নিত্যমারাধয়িষ্যংস্তাং যুবা যৌবনগাং মুনিঃ।
গায়ন্নৃত্যন্বাদয়ংশ্চ দেবয়ানীমতোষয়ৎ॥ 1-70-24 (3203) 
স শীলয়ন্দেবয়ানীং কন্যাং সংপ্রাপ্তয়ৌবনাম্।
পুষ্পৈঃ ফলৈঃ প্রেষণৈশ্চ তোষয়ামাস ভারত॥ 1-70-25 (3204) 
দেবয়ান্যপি তং বিপ্রং নিয়মব্রতধারিণম্।
গায়ন্তী চ ললন্তী চ রহঃ পর্যচরত্তথা॥ 1-70-26 (3205) 
`গায়ন্তং চৈব শুল্কং চ দাতারং প্রিয়বাদিনম্।
নার্যো নরং কাময়ন্তে রূপিণং স্রগ্বিণং তথা॥'  1-70-27 (3206) 
পঞ্চবর্ষশতান্যেবং কচস্য চরতো ব্রতম্।
তত্রাতীয়ুরথো বুদ্ধ্বা দানবাস্তং ততঃ কচম্॥ 1-70-28 (3207) 
গা রক্ষন্তং বনে দৃষ্ট্বা রহস্যেকমমর্ষিতাঃ।
জঘ্নুর্বৃহস্পতের্দ্বেষাদ্বিদ্যারক্ষার্থমেব চ॥ 1-70-29 (3208) 
হৎবা শালাবৃকেভ্যশ্চ প্রায়চ্ছঁল্লবশঃ কৃতম্।
ততো গাবো নিবৃত্তাস্তা অগোপাঃ স্বং নিবেশনম্॥ 1-70-30 (3209) 
সা দৃষ্ট্বা রহিতা গাশ্চ কচেনাভ্যাগতা বনাৎ।
উবাচ বচনং কালে দেবয়ান্যথ ভারত॥ 1-70-31 (3210) 
দেবয়ান্যুবাচ। 1-70-32 (339) 
আহুতং চাগ্নিহোত্রং তে সূর্যশ্চাস্তং গতঃ প্রভো।
অগোপাশ্চাগতা গাবঃ কচস্তাত ন দৃশ্যতে॥ 1-70-32 (3211) 
ব্যক্তং হতো মৃতো বাপি কচস্তাত ভবিষ্যতি।
তং বিনা ন চ জীবেয়মিতি সত্যং ব্রবীমি তে॥ 1-70-33 (3212) 
শুক্র উবাচ। 1-70-34 (340) 
অয়মেহীতি সংশব্দ্য মৃতং সংজীবয়াম্যহম্।  1-70-34 (3213) 
বৈশম্পায়ন উবাচ।
ততঃ সংজীবিনীং বিদ্যাং প্রয়ুজ্য কচমাহ্বয়ৎ॥  1-70-34 (341) 
ভিত্ৎবা ভিত্ৎবা শরীরাণি বৃকাণাং স বিনির্গতঃ।
আহূতঃ প্রাদুরভবৎকচো হৃষ্টোঽথ বিদ্যযা॥ 1-70-35 (3214) 
কস্মাচ্চিরায়িতোঽসীতি পৃষ্টস্তামাহ ভার্গবীম্।  1-70-36 (3215) 
কচ উবাচ।
সমিধশ্চ কুশাদীনি কাষ্ঠভারং চ ভামিনি॥  1-70-36 (342) 
গৃহীৎবা শ্রমভারার্তো বটবৃক্ষং সমাশ্রিতঃ।
গাবশ্চ সহিতাঃ সর্বা বৃক্ষচ্ছায়ামুপাশ্রিতাঃ॥ 1-70-37 (3216) 
অসুরাস্তত্র মাং দৃষ্ট্বা কস্ৎবমিত্যভ্যচোদয়ন্।
বৃহস্পতিসুতশ্চাহং কচ ইত্যভিবিশ্রুতঃ॥ 1-70-38 (3217) 
ইত্যুক্তমাত্রে মাং হৎবা পেষীকৃৎবা তু দানবাঃ।
দত্ৎবা শালাবৃকেভ্যস্তু সুখং জগ্মুঃ স্বমালয়ং॥ 1-70-39 (3218) 
আহূতো বিদ্যযা ভদ্রে ভার্গবেণ মহাত্মনা।
ৎবৎসমীপমিহায়াতঃ কথংচিৎপ্রাপ্তজীবিতঃ॥ 1-70-40 (3219) 
হতোঽহমিতি চাচখ্যৌ পৃষ্টো ব্রাহ্মণকন্যযা।
স পুনর্দেবয়ান্যোক্তঃ পুষ্পাণ্যাহর মে দ্বিজ॥ 1-70-41 (3220) 
বনং যয়ৌ কচো বিপ্রো দদৃশুর্দানবাশ্চ তম্।
পুনস্তং পেষয়িৎবা তু সমুদ্রাম্ভস্যমিশ্রয়ন্॥ 1-70-42 (3221) 
চিরং গতং পুনঃ কন্যা পিত্রে তং সংন্যবেদয়ৎ।
বিপ্রেণ পুনরাহূতো বিদ্যযা গুরুদেহজঃ। 
পুনরাবৃত্য তদ্বৃত্তং ন্যবেদয়ত তদ্যথা॥  1-70-43 (3222) 
ততস্তৃতীয়ং হৎবা তং দগ্ধ্বা কৃৎবা চ চূর্ণশঃ।
প্রায়চ্ছন্ব্রাহ্মণায়ৈব সুরায়ামসুরাস্তথা॥ 1-70-44 (3223) 
`অপিবৎসুরয়া সার্ধং কচভস্ম ভৃগূদ্বহঃ।
সা সায়ন্তনবেলায়ামগোপা গাঃ সমাগতাঃ॥ 1-70-45 (3224) 
দেবয়ানী শঙ্কমানা দৃষ্ট্বা পিতরমব্রবীৎ।'
পুষ্পাহারঃ প্রেষণকৃৎকচস্তাত ন দৃশ্যতে॥  1-70-46 (3225) 
ব্যক্তং হতো মৃতো বাপি কচস্তাত ভবিষ্যতি।
তং বিনা ন চ জীবেয়ং কচং সত্যং ব্রবীমি তে॥ 1-70-47 (3226) 
`বৈশম্পায়ন উবাচ। 1-70-48 (343) 
শ্রুৎবা পুত্রীবচঃ কাব্যো মন্ত্রেণাহূতবান্কচম্।
জ্ঞাৎবা বহিষ্ঠমজ্ঞাৎবা স্বকুক্ষিস্থং কচং নৃপ'॥ 1-70-48 (3227) 
শুক্র উবাচ। 1-70-49 (344) 
বৃহস্পতেঃ সুতঃ পুত্রি কচঃ প্রেতগতিং গতঃ।
বিদ্যযা জীবিতোঽপ্যেবং হন্যতে করবাম কিম্॥ 1-70-49 (3228) 
মৈবং শুচো মা রুদ দেবয়ানি
ন ৎবাদৃশী মর্ত্যমনুপ্রশোচতে। 
যস্যাস্তব ব্রহ্ম চ ব্রাহ্মণাশ্চ
সেন্দ্রা দেবা বসবোঽথাশ্বিনৌ চ॥  1-70-50 (3229) 
সুরদ্বিষশ্চৈব জগচ্চ সর্ব-
মুপস্থানে সন্নমন্তি প্রভাবাৎ। 
অশক্যোঽসৌ জীবয়িতুং দ্বিজাতিঃ
সংজীবিতো বধ্যতে চৈব ভূয়ঃ॥  1-70-51 (3230) 
দেবয়ান্যুবাচ। 1-70-52 (345) 
যস্যাঙ্গিরা বৃদ্ধতমঃ পিতামহো
বৃহস্পতিশ্চাপি পিতা তপোনিধিঃ। 
ঋষেঃ পুত্রং তমথো বাপি পৌত্রং
কথং ন শোচেয়মহং ন রুদ্যাম্॥  1-70-52 (3231) 
স ব্রহ্মচারী চ তপোধনশ্চ
সদোত্থিতঃ কর্মসু চৈব দক্ষঃ। 
কচস্য মার্গং প্রতিপৎস্যে ন ভোক্ষ্যে
প্রিয়ো হি মে তাত কচোঽভিরূপঃ॥  1-70-53 (3232) 
শুক্র উবাচ। 1-70-54 (346) 
অসংশয়ং মামসুরা দ্বিষন্তি
যে শিষ্যং মেঽনাগসং সূদয়ন্তি। 
অব্রাহ্মণং কর্তুমিচ্ছ্তি রৌদ্রা-
স্তে মাং যথা ব্যভিচরন্তি নিত্যম্।
অপ্যস্য পাপস্য ভবেদিহান্তঃ
কং ব্রহ্মহত্যা ন দহেদপীন্দ্রম্॥  1-70-54 (3233) 
`বৈশম্পায়ন উবাচ। 1-70-55 (347) 
সংচোদিতো দেবয়ান্যা মহর্ষিঃ পুনরাহ্বয়ৎ।
সংরম্ভেণৈব কাব্যো হি বৃহস্পতিসুতং কচম্॥ 1-70-55 (3234) 
কচোঽপি রাজন্স মহানুভাবো
বিদ্যাবলাল্লব্ধমতির্মহাত্মা।' 
গুরোর্হি ভীতো বিদ্যযা চোপহূতঃ।
শনৈর্বাক্যং জঠরে ব্যাজহার॥  1-70-56 (3235) 
`প্রসীদ ভগবন্মহ্যং কচোঽহমভিবাদয়ে।
যথা বহুমতঃ পুত্রস্তথা মন্যতু মাং ভবান্॥'  1-70-57 (3236) 
বৈশম্পায়ন উবাচ। 1-70-58 (348) 
তমব্রবীৎকেন পথোপনীত-
স্ৎবং চোদরে তিষ্ঠসি ব্রূহি বিপ্র। 
অস্মিন্মুহূর্তে হ্যসুরান্বিনাশ্য
গচ্ছামি দেবানহমদ্য বিপ্র॥  1-70-58 (3237) 
কচ উবাচ। 1-70-59 (349) 
তব প্রসাদান্ন জহাতি মাং স্মৃতিঃ
স্মরামি সর্বং যচ্চ যথা চ বৃত্তম্। 
নৎবেবং স্যাত্তপসঃ সংক্ষয়ো মে
ততঃ ক্লেশং ঘোরমিমং সহামি॥  1-70-59 (3238) 
অসুরৈঃ সুরায়াং ভবতোঽস্মি দত্তো
হৎবা দগ্ধ্বা চূর্ণয়িৎবা চ কাব্য। 
ব্রাহ্মীং মায়াং চাসুরীং বিপ্র মায়াং
ৎবয়ি স্থিতে কথমেবাতিবর্তেৎ॥  1-70-60 (3239) 
শুক্র উবাচ। 1-70-61 (350) 
কিং তে প্রিয়ং করবাণ্যদ্য বৎসে
বধেন মে জীবিতং স্যাৎকচস্য। 
নান্যত্র কুক্ষের্মম ভেদনেন
দৃশ্যেৎকচো মদ্গতো দেবয়ানি॥  1-70-61 (3240) 
দেবয়ান্যুবাচ। 1-70-62 (351) 
দ্বৌ মাং শোকাবগ্নিকল্পৌ দহেতাং
কচস্য নাশস্তব চৈবোপঘাতঃ। 
কচস্য নাশে মম শর্ম নাস্তি
তবোপঘাতে জীবিতুং নাস্মি শক্তা॥  1-70-62 (3241) 
শুক্র উবাচ। 1-70-63 (352) 
সংসিদ্ধরূপোঽসি বৃহস্পতেঃ সুত
যত্ৎবাং ভক্তং ভজতে দেবয়ানী। 
বিদ্যামিমাং প্রাপ্নুহি জীবনীং ৎবং
ন চেদিন্দ্রঃ কচরূপী ৎবমদ্য॥  1-70-63 (3242) 
ন নিবর্তেৎপুনর্জীবন্কশ্চিদন্যো মমোদরাৎ।
ব্রাহ্মণং বর্জয়িৎবৈকং তস্মাদ্বিদ্যামবাপ্নুহি॥ 1-70-64 (3243) 
পুত্রো ভূৎবা ভাবয় ভাবিতো মা-
মস্মদ্দেহাদুপনিষ্ক্রম্য তাত। 
সমীক্ষেথা ধর্মবতীমবেক্ষাং
গুরোঃ সকাশাৎপ্রাপ্য বিদ্যাং সবিদ্যঃ॥  1-70-65 (3244) 
বৈশম্পায়ন উবাচ। 1-70-66 (353) 
গুরোঃ সকাশাৎসমবাপ্য বিদ্যাং
ভিত্ৎবা কুক্ষিং নির্বিচক্রাম বিপ্রঃ। 
কচোঽভিরূপস্তৎক্ষণাদ্ব্রাহ্মণস্য
শুক্লাত্যযে পৌর্ণমাস্যামিবেন্দুঃ॥  1-70-66 (3245) 
দৃষ্ট্বা চ তং পতিতং ব্রহ্মরাশি-
মুত্থাপয়ামাস মৃতং কচোঽপি। 
বিদ্যাং সিদ্ধাং তামবাপ্যাভিবাদ্য
ততঃ কচস্তং গুরুমিত্যুবাচ॥  1-70-67 (3246) 
যঃ শ্রোত্রয়োরমৃতং সন্নিষিঞ্চে-
দ্বিদ্যামবিদ্যস্য যথা ৎবমার্যঃ। 
তং মন্যেঽহং পিতরং মাতরং চ
তস্মৈ ন দ্রুহ্যেৎকৃতমস্য জানন্॥  1-70-68 (3247) 
ঋতস্য দাতারমনুত্তমস্য
নিধিং নিধীনামপি লব্ধবিদ্যাঃ। 
যে নাদ্রিয়ন্তে গুরুমর্চনীয়ং
পাপাঁল্লোকাংস্তে ব্রজন্ত্যপ্রতিষ্ঠাঃ॥  1-70-69 (3248) 
বৈশম্পায়ন উবাচ। 1-70-70 (354) 
সুরাপানাদ্বঞ্চনাং প্রাপ্য বিদ্বা-
ন্সংজ্ঞানাশং চৈব মহাতিঘোরম্। 
দৃষ্ট্বা কচং চাপি তথাভিরূপং
পীতং তদা সুরয়া মোহিতেন॥  1-70-70 (3249) 
সমন্যুরুত্থায় মহানুভাব-
স্তদোশনা বিপ্রহিতং চিকীর্ষুঃ। 
সুরাপানং প্রতি সংজাতমন্যুঃ
কাব্যঃ স্বয়ং বাক্যমিদং জগাদ॥  1-70-71 (3250) 
যো ব্রাহ্মণোঽদ্যপ্রভৃতীহ কশ্চি-
ন্মোহাৎসুরাং পাস্যতি মন্দবুদ্ধিঃ। 
অপেতধর্মা ব্র্হমহা চৈব স স্যা-
দস্মিংল্লোকে গর্হিতঃ স্যাৎপরে চ॥  1-70-72 (3251) 
ময়া চৈতাং বিপ্রধর্মোক্তিসীমাং
মর্যাদাং বৈ স্থাপিতাং সর্বলোকে। 
সন্তো বিপ্রাঃ শুশ্রুবাংসো গুরূণাং
দেবা লোকাশ্চোপশৃণ্বন্তু সর্বে॥  1-70-73 (3252) 
বৈশম্পায়ন উবাচ। 1-70-74 (355) 
ইতীদমুক্ৎবা স মহানুভাব-
স্তপোনিধীনাং নিধিরপ্রমেয়ঃ। 
তান্দানবান্দৈববিমূঢবুদ্ধী-
নিদং সমাহূয় বচোঽভ্যুবাচ॥  1-70-74 (3253) 
আচক্ষে বো দানবা বালিশাঃ স্থ
সিদ্ধঃ কচো বৎস্যতি মৎসকাশে। 
সঞ্জীবিনীং প্রাপ্য বিদ্যাং মহাত্মা
তুল্যপ্রভাবো ব্রাহ্মণো ব্রহ্মভূতঃ॥  1-70-75 (3254) 
`যোঽকার্ষীদ্দুষ্করং কর্ম দেবানাং কারণাৎকচঃ।
ন তৎকির্তির্জরাং গচ্ছেদ্যাজ্ঞীয়শ্চ ভবিষ্যতি॥ 1-70-76 (3255) 
বৈশম্পায়ন উবাচ।' 1-70-77 (356) 
এতাবদুক্ৎবা বচনং বিররাম স ভার্গবঃ।
দানবা বিস্ময়াবিষ্টাঃ প্রয়যুঃ স্বং নিবেশনম্॥ 1-70-77 (3256) 
গুরোরুষ্য সকাশে তু দশ বর্ষশতানি সঃ।
অনুজ্ঞাতঃ কচো গন্তুমিয়েষ ত্রিদশালয়ম্॥ ॥ 1-70-78 (3257) 
 
ইতি শ্রীমন্মেহাভারতে আদিপর্বণি সংভবপর্বণি সপ্ততিতমোঽধ্যায়ঃ॥ 70 ॥

 -   -  

1-70-3 বিপ্রদানবৌ বব্রাতে জামাতৃৎবেনেতি শেষঃ॥ 1-70-25 প্রেষণৈঃ প্রেষ্যৎবাদিভিঃ॥ 1-70-31 উবাচ শুক্রং প্রতি॥ 1-70-39 পেষঃ পিষ্টম্। পিষ্টীকৃত্যেত্যর্থঃ॥ 1-70-43 গুরুদেহজঃ কচঃ। আবৃত্য আগত্য। তদ্বৃত্তমসুরচেষ্টিতম্॥ 1-70-44 ব্রাহ্মণায় শুক্রায়॥ 1-70-50 মর্ত্যং ৎবং তু মৎপ্রভাবাদমরকল্পাসি। ব্রহ্ম বেদঃ তস্য নমনং স্বার্থপ্রকাশেন॥ 1-70-60 চাদ্দৈবীং মায়াং। মায়াত্রয়বিদি ৎবয়ি সতি কো দেবোঽসুরো ব্রাহ্মণো বাঽতিক্রামেদতস্ৎবদুদরভেদনং মম দুঃসাধ্যমেবেতি ভাবঃ॥ 1-70-65 ভাবয় জীবয় ভাবিতো ময়া জীবিতঃ। কৃতঘ্নো মা ভূরিতি ভাবঃ॥ 1-70-66 শুক্লস্যাহ্নো রবের্বা অত্যযে শুক্লাত্যযে॥ 1-70-69 ঋতস্য বেদস্য। নিধীনাং বিদ্যানাং নিধিমাশ্রয়ম্। প্রতিষ্ঠা বিদ্যাফলং তচ্ছূন্যা অপ্রতিষ্ঠাঃ॥ সপ্ততিতমোঽধ্যায়ঃ॥ 70 ॥



আদিপর্ব - অধ্যায় 071

॥ শ্রীঃ ॥

1.71. অধ্যায়ঃ 071 

 -   -  

স্বপাণিগ্রহণার্থং প্রার্থিতবত্যা দেবয়ান্যা কচস্য বিবাদঃ॥ 1 ॥ কচদেবয়ান্যোঃ পরস্পরশাপদানম্॥ 2 ॥

 -   -  

1-71-0 (3258) 
বৈশম্পায়ন উবাচ। 1-71-0 (357) 
সমাবৃতব্রতং তং তু বিসৃষ্টং গুরুণা কচম্।
প্রস্থিতং ত্রিদশাবাসং দেবয়ান্যব্রবীদিদম্॥ 1-71-1 (3259) 
ঋষেরঙ্গিরসঃ পৌত্র বৃত্তেনাভিজনেন চ।
ভ্রাজসে বিদ্যযা চৈব তপসা চ দমেন চ॥ 1-71-2 (3260) 
ঋষির্যথাঙ্গিরা মান্যঃ পিতুর্মম মহায়শাঃ।
তথা প্রান্যশ্চ পূজ্যশ্চ মম ভূয়ো বৃহস্পতিঃ॥ 1-71-3 (3261) 
এবং জ্ঞাৎবা বিজানীহি যদ্ব্রবীমি তপোধন।
ব্রতস্থে নিয়মোপেতে যথা বর্তাম্যহং ৎবয়ি॥ 1-71-4 (3262) 
স সমাবৃতবিদ্যো মাং ভক্তাং ভজিতুমর্হসি।
গৃহাণ পাণিং বিধিবন্মম মন্ত্রপুরস্কৃতম্॥
কচ উবাচ।  1-71-5 (3263) 
পূজ্যো মান্যশ্চ ভগবান্যথা তব পিতা মম।
তথা ৎবমনবদ্যাঙ্গি পূজনীয়তরা মম॥ 1-71-6 (3264) 
প্রাণেভ্যোঽপি প্রিয়তরা ভার্গবস্য মহাত্মনঃ।
ৎবং ভত্রে ধর্মতঃ পূজ্যা গুরুপুত্রী সদা মম॥ 1-71-7 (3265) 
যথা মম গুরুর্নিত্যং মান্যঃ শুক্রঃ পিতা তব।
দেবয়ানি তথৈব ৎবং নৈবং মাং বক্তুমর্হসি॥ 1-71-8 (3266) 
দেবয়ান্যুবাচ। 1-71-9 (358) 
গুরুপুত্রস্য পুত্রো বৈ ন ৎবং পুত্রশ্চ মে পিতুঃ।
তস্মাৎপূজ্যশ্চ মান্যশ্চ মমাপি ৎবং দ্বিজোত্তম॥ 1-71-9 (3267) 
অসুরৈর্হন্যমানে চ কচ ৎবয়ি পুনঃপুনঃ।
তদাপ্রভৃতি যা প্রীতিস্তাং ৎবমদ্য স্মরস্ব মে॥ 1-71-10 (3268) 
সৌহার্দে চানুরাগে চ বেত্থ মে ভক্তিমুত্তমাম্।
ন মামর্হসি ধর্মজ্ঞ ত্যক্তুং ভক্তামনাগসম্॥ 1-71-11 (3269) 
কচ উবাচ। 1-71-12 (359) 
অনিয়োজ্যে নিয়োক্তুং মাং দেবয়ানি ন চার্হসি।
প্রসীদ সুভ্রু ৎবং মহ্যং গুরোর্গুরুতরা শুভে॥ 1-71-12 (3270) 
যত্রোষিতং বিশালাক্ষি ৎবয়া চন্দ্রনিভাননে।
তত্রাহমুষিতো ভদ্রে কুক্ষৌ কাব্যস্য ভামিনি॥ 1-71-13 (3271) 
ভগিনী ধর্মতো মে ৎবং মৈবং বোচঃ সুমধ্যমে।
সুখমস্ম্যুষিতো ভদ্রে ন মন্যুর্বিদ্যতে মম॥ 1-71-14 (3272) 
আপৃচ্ছে ৎবাং গমিষ্যামি শিবমাশংস মে পথি।
অবিরোধেন ধর্মস্য স্মর্তব্যোঽস্মি কথান্তরে। 
অপ্রমত্তোত্থিতা নিত্যমারাধয় গুরুং মম॥  1-71-15 (3273) 
দেবয়ান্যুবাচ। 1-71-16 (360) 
যদি মাং ধর্মকামার্থে প্রত্যাখ্যাস্যসি যাচিতঃ।
ততঃ কচ ন তে বিদ্যা সিদ্ধিমেষা গমিষ্যতি॥ 1-71-16 (3274) 
কচ উবাচ। 1-71-17 (361) 
গুরুপুত্রীতি কৃৎবাঽহং প্রত্যাচক্ষে ন দোষতঃ।
গুরুণা চাননুজ্ঞাতঃ কামমেবং শপস্ব মাম্॥ 1-71-17 (3275) 
আর্ষং ধর্মং ব্রুবাণোঽহং দেবয়ানি যথা ৎবয়া।
শপ্তো হ্যনর্হঃ শাপস্য কামতোঽদ্য ন ধর্মতঃ॥ 1-71-18 (3276) 
তস্মাদ্ভবত্যা যঃ কামো ন তথা স ভবিষ্যতি।
ঋষিপুত্রো ন তে কশ্চিজ্জাতু পাণিং গ্রহীষ্যতি॥ 1-71-19 (3277) 
ফলিষ্যতি ন তে বিদ্যা যত্ৎবং মামাত্থ তত্তথা।
অধ্যাপয়িষ্যামি তু যং তস্য বিদ্যা ফলিষ্যতি॥ 1-71-20 (3278) 
বৈশম্পায়ন উবাচ। 1-71-21 (362) 
এবমুক্ৎবা দ্বিজশ্রেষ্ঠো দেবয়ানীং কচস্তদা।
ত্রিদশেশালয়ং শীঘ্রং জগাম দ্বিজসত্তমঃ॥ 1-71-21 (3279) 
তমাগতমভিপ্রেক্ষ্য দেবা ইন্দ্রপুরোগমাঃ।
বৃহস্পতিং সভাজ্যেদং কচং বচনমব্রুবন্॥ 1-71-22 (3280) 
দেবা ঊচুঃ। 1-71-23 (363) 
যত্ৎবয়াস্মদ্ধিতং কর্ম কৃতং বৈ পরমাদ্ভুতম্।
ন তে যশঃ প্রণশিতা ভাগভাক্ব ভবিষ্যসি॥ ॥ 1-71-23 (3281) 
 
ইতি শ্রীমন্মহাভারতে আদিপর্বণি সংভবপর্বণি একসপ্ততিতমোঽধ্যায়ঃ॥ 71 ॥

 -   -  

1-71-1 সমাবৃতব্রতং সমাপ্তব্রতম্॥ 1-71-9 গুরুঃ পুত্রো যস্য অঙ্গিরসঃ পুত্রঃ পৌত্রঃ॥ 1-71-15 উত্থিতা অনলসা॥ 1-71-17 অননুজ্ঞাতস্ৎবদুক্তকার্যে॥ 1-71-23 প্রণশিতা প্রণঙ্ক্ষ্যতি॥ একসপ্ততিতমোঽধ্যায়ঃ॥ 71 ॥



আদিপর্ব - অধ্যায় 072

॥ শ্রীঃ ॥

1.72. অধ্যায়ঃ 072 

 -   -  

স্বর্গংপ্রত্যাগতাৎকচাৎসংজীবিন্যধ্যযনেন দেবানাং কৃতার্থতা॥ 1 ॥ শুক্রবৃষপর্বণোর্বিরোধোৎপাদনার্থমিন্দ্রকৃতং কন্যানাং বস্ত্রমিশ্রণম্॥ 2 ॥ বস্ত্রমিশ্রণেন শর্মিষ্ঠাদেবয়ান্যোর্বিরোধঃ॥ 3 ॥ শর্মিষ্ঠয়া কূপে প্রক্ষিপ্তায়া দেবয়ান্যা যয়াতিনা কূপাদুদ্ধরণম্॥ 4 ॥ শুক্রস্য কূপসমীপাগমনং দেবয়ানীসান্ৎবনং চ॥ 5 ॥

 -   -  

1-72-0 (3282) 
বৈশম্পায়ন উবাচ। 1-72-0 (364) 
কৃতবিদ্যে কচে প্রাপ্তে হৃষ্টরূপা দিবৌকসঃ।
কচাদধীত্য তাং বিদ্যাং কৃতার্থা ভরতর্ষভ॥ 1-72-1 (3283) 
সর্ব এব সমাগম্য শতক্রতুমথাব্রুবন্।
কালস্তে বিক্রমস্যাদ্য জহি শত্রূন্পুরন্দর॥ 1-72-2 (3284) 
বৈশম্পায়ন উবাচ। 1-72-3 (365) 
এবমুক্তস্তু সহিতৈস্ত্রিদশৈর্মঘবাংস্তদা।
তথেত্যুক্ৎবা প্রচক্রাম সোঽপশ্যত বনে স্ত্রিয়ঃ॥ 1-72-3 (3285) 
ক্রীডন্তীনাং তু কন্যানাং বনে চৈত্ররথোপমে।
বায়ুভূতঃ স বস্ত্রাণি সর্বাণ্যেব ব্যমিশ্রয়ৎ॥ 1-72-4 (3286) 
ততো জলাৎসমুত্তীর্য কন্যাস্তাঃ সহিতাস্তদা।
বস্ত্রাণি জগৃহুস্তানি যথাঽঽসন্নান্যনেকশঃ॥ 1-72-5 (3287) 
তত্র বাসো দেবয়ানয়াঃ শর্মিষ্ঠা জগৃহে তদা।
ব্যতিমিশ্রমজানন্তী দুহিতা বৃষপর্বণঃ॥ 1-72-6 (3288) 
ততস্তয়োর্মিথস্তত্র বিরোধঃ সমজায়ত।
দেবয়ান্যাশ্চ রাজেন্দ্র শর্মিষ্ঠায়াশ্চ তৎকৃতে॥ 1-72-7 (3289) 
দেবয়ান্যুবাচ। 1-72-8 (366) 
কস্মাদ্গৃহ্ণাসি মে বস্ত্রং শিষ্যা ভূৎবা মমাসুরি।
সমুদাচারহীনায়া ন তে সাধু ভবিষ্যতি॥ 1-72-8 (3290) 
সর্মিষ্ঠোবাচ। 1-72-9 (367) 
আসীনং চ শয়ানং চ পিতা তে পিতরং মম।
স্তৌতিবন্দীব চাভীক্ষ্ণং নীচৈঃ স্থিৎবা বিনীতবৎ॥ 1-72-9 (3291) 
যাচতস্ৎবং হি দুহিতা স্তুবতঃ প্রতিগৃহ্ণতঃ।
সুতাহং স্তূয়মানস্য দদতোঽপ্রতিগৃহ্ণতঃ॥ 1-72-10 (3292) 
আদুন্বস্ব বিদুন্বস্ব দ্রুহ্য কুপ্যস্ব যাচকি।
অনায়ুধা সায়ুধায়া রিক্তা ক্ষুভ্যসি ভিক্ষুকি॥ 1-72-11 (3293) 
লপ্স্যসে প্রতিয়োদ্ধারং ন হি ৎবাং গণয়াম্যহম্।
`প্রতিকূলং বদসি চেদিতঃপ্রভৃতি যাচকি॥'  1-72-12 (3294) 
বৈশম্পায়ন উবাচ। 1-72-13 (368) 
সমুচ্ছ্রয়ং দেবয়ানীং গতাং সক্তাং চ বাসসি।
শর্মিষ্ঠা প্রাক্ষিপৎকূপে ততঃ স্বপুরমাগমৎ। 
হতেয়মিতি বিজ্ঞায় শর্মিষ্ঠা পাপনিশ্চয়া॥  1-72-13 (3295) 
অনবেক্ষ্য যয়ৌ বেশ্ম ক্রোধবেগপরায়ণা।
`প্রবিশ্য স্বগৃহং স্বস্থা ধর্মমাসুরমাস্থিতা।' 
অথ তং দেশমভ্যাগাদ্যযাতির্নহুষাত্মজঃ॥  1-72-14 (3296) 
শ্রান্তয়ুগ্যঃ শ্রান্তহয়ো মৃগলিপ্সুঃ পিপাসিতঃ।
স নাহুষঃ প্রেক্ষমাণ উদপানং গতোদকম্॥ 1-72-15 (3297) 
দদর্শ রাজা তাং তত্র কন্যামগ্নিশিখামিব।
তামপৃচ্ছৎস দৃষ্ট্বৈব কন্যামমরবর্ণিনীম্॥ 1-72-16 (3298) 
সান্ৎবয়িৎবা নৃপশ্রেষ্ঠঃ সাম্না পরমবল্গুনা।
কা ৎবং তাম্রনখী শ্যামা সুমৃষ্টমণিকুণ্ডলা॥ 1-72-17 (3299) 
দীর্ঘং ধ্যায়সি চাত্যর্থং কস্মাচ্ছ্বসিষি চাতুরা।
কথং চ পতিতাঽস্যস্মিন্কূপে বীরুত্তৃণাবৃতে॥ 1-72-18 (3300) 
দুহিতা চৈব কস্য ৎবং বদ সত্যং সুমধ্যমে।  1-72-19 (3301) 
দেবয়ান্যুবাচ।
যোঽসৌ দেবৈর্হতান্দৈত্যানুত্থাপয়তি বিদ্যযা॥  1-72-20 (369) 
তস্য শুক্রস্য কন্যাহং স মাং নূনং ন বুধ্যতে।
এষ মে দক্ষিণো রাজন্পাণিস্তাম্রনখাঙ্গুলিঃ॥ 1-72-20 (3302) 
সমুদ্ধর গৃহীৎবা মাং কুলীনস্ৎবং হি মে মতঃ।
জানামি হি ৎবাং সংশান্তং বীর্যবন্তং যশস্বিনম্॥ 1-72-21 (3303) 
তস্মান্মাং পতিতামস্মাৎকূপাদুদ্ধর্তুমর্হসি।  1-72-22 (3304) 
বৈশম্পায়ন উবাচ।
তামথো ব্রাহ্মণীং কন্যাং বিজ্ঞায়নহুষাত্মজঃ॥  1-72-22 (370) 
গৃহীৎবা দক্ষিণে পাণাবুজ্জহার ততোঽবটাৎ।
উদ্ধৃত্য চৈনাং তরসা তস্মাৎকূপান্নরাধিপঃ॥ 1-72-23 (3305) 
`যয়াতিরুবাচ। 1-72-24 (371) 
গচ্ছ ভদ্রে যথাকামং ন ভয়ং বিদ্যতে তব।
ইত্যুচ্যমানা নৃপতিং দেবয়ানীদমুত্তরম্॥ 1-72-24 (3306) 
উবাচ মামুপাদায় গচ্ছ শীঘ্রং প্রিয়ো হি মে।
গৃহীতাহং ৎবয়া পাণৌ তস্মাদ্ভর্তা ভবিষ্যসি॥ 1-72-25 (3307) 
ইত্যেবমুক্তো নৃপতিরাহ ক্ষত্রকুলোদ্ভবঃ।
ৎবং ভদ্রে ব্রাহ্মণী তস্মান্ময়া নার্হসি সঙ্গমম্॥ 1-72-26 (3308) 
সর্বলোকগুরুঃ কাব্যস্ৎবং তস্য দুহিতা শুভে।
তস্মাদপি ভয়ং মেঽদ্য ততঃ কল্যাণি নার্হসি॥ 1-72-27 (3309) 
দেবয়ান্যুবাচ। 1-72-28 (372) 
যদি মদ্বচনান্নাদ্য মাং নেচ্ছসি নরাধিপ।
ৎবামেব বরয়ে পিত্রা তস্মাল্লপ্স্যসি গচ্ছ হি॥ 1-72-28 (3310) 
বৈশম্পায়ন উবাচ। 1-72-29 (373) 
আমন্ত্রয়িৎবা সুশ্রোণীং যয়াতিঃ স্বপুরং যয়ৌ।
গতে তু নাহুষে তস্মিন্দেবয়ান্যপ্যনিন্দিতা॥ 1-72-29 (3311) 
ক্বচিদ্গৎবা চ রুদতী বৃক্ষমাশ্রিত্য ধিষ্ঠিতা।
ততশ্চিরায়মাণায়াং দুহিতর্যথ ভার্গবঃ॥ 1-72-30 (3312) 
সংস্মৃত্যোবাচ ধাত্রীং তাং দুহিতুঃ স্নেহবিক্লবঃ।
ধাত্রি ৎবমানয় ক্ষিপ্রং দেবয়ানীং সমুধ্যমাম্॥ 1-72-31 (3313) 
ইত্যুক্তমাত্রে সা ধাত্রী ৎবরিতাঽঽনয়িতুং গতা।
যত্রয়ত্র সশীভিঃ সা গতা পদমমার্গত॥ 1-72-32 (3314) 
সা দদর্শ তথা দীনাং শ্রমার্তাং রুদতীং স্থিতাম্।
বৃত্তান্তং কিমিদং ভদ্রে শীঘ্রং বদ পিতাহ্বয়ৎ॥ 1-72-33 (3315) 
এবমুক্তাহ ধাত্রীং তাং শর্মিষ্ঠাবৃজিনং কৃতম্।
উবাচ শোকসংতপ্তা ঘূর্ণিকামাগতাং পুরঃ'॥ 1-72-34 (3316) 
দেবয়ান্যুবাচ। 1-72-35 (374) 
ৎবরিতং ঘূর্ণিকে গচ্ছ শীঘ্রমাচক্ষ্ব মে পিতুঃ॥  1-72-35 (3317) 
নেদানীং সংপ্রবেক্ষ্যামি নগরং বৃষপর্বণঃ।  1-72-36 (3318) 
বৈশম্পায়ন উবাচ।
সা তত্র ৎবরিতং গৎবা ঘূর্ণিকাঽসুরমন্দিরম্॥  1-72-36 (375) 
দৃষ্ট্বা কাব্যমুবাচেদং সংভ্রমাবিষ্টচেতনা।
আচচক্ষে মহাপ্রাজ্ঞং দেবয়ানীং বনে হতাম্॥ 1-72-37 (3319) 
শর্মিষ্ঠয়া মহাভাগ দুহিত্রা বৃষপর্বণঃ।
শ্রুৎবা দুহিতরং কাব্যস্তত্র শর্মিষ্ঠয়া হতাম্॥ 1-72-38 (3320) 
ৎবরয়া নির্যযৌ দুঃখান্মার্গমাণঃ সুতাং বনে।
দৃষ্ট্বা দুহিতরং কাব্যো দেবয়ানীং ততো বনে॥ 1-72-39 (3321) 
বাহুভ্যাং সংপরিষ্বজ্য দুঃখিতো বাক্যমব্রবীৎ।
আত্মদোষৈর্নিয়চ্ছন্তি সর্বে দুঃখসুখে জনাঃ॥ 1-72-40 (3322) 
মন্যে দুশ্চরিতং তেঽস্তি যস্যেয়ং নিষ্কৃতিঃ কৃতা।  1-72-41 (3323) 
দেবয়ান্যুবাচ।
নিষ্কৃতির্মেঽস্তু বা মাস্তু শৃণুষ্বাবহিতো মম॥  1-72-41 (376) 
শর্মিষ্ঠয়া যদুক্তাঽস্মি দুহিত্রা বৃষপর্বণঃ॥
সত্যং কিলৈতৎসা প্রাহ দৈত্যানামসি গায়নঃ॥ 1-72-42 (3324) 
এবং হি মে কথয়তি শর্মিষ্ঠা বার্ষপর্বণী।
বচনং তীক্ষ্ণপরুষং ক্রোধরক্তেক্ষণা ভৃশম্॥ 1-72-43 (3325) 
স্তুবতো দুহিতা নিত্যং যাচতঃ প্রতিগৃহ্ণতঃ।
অহং তু স্তূয়মানস্য দদতোঽপ্রতিগৃহ্ণতঃ॥ 1-72-44 (3326) 
ইদং মামাহ শর্মিষ্ঠা দুহিতা বৃষপর্বণঃ।
ক্রোধসংরক্তনয়না দর্পপূর্ণা পুনঃ পুনঃ॥ 1-72-45 (3327) 
যদ্যহ স্তুবতস্তাত দুহিতা প্রতিগৃহ্ণতঃ।
প্রসাদয়িষ্যে শর্মিষ্ঠামিত্যুক্তা তু সখী ময়া॥ 1-72-46 (3328) 
`উক্তাপ্যেবং ভৃশং মাং সা নিগৃহ্য বিজনে বনে।
কূপে প্রক্ষেপয়ামাস প্রক্ষিপ্য গৃহমাগমৎ॥'  1-72-47 (3329) 
শুক্র উবাচ। 1-72-48 (377) 
স্তুবতো দুহিতা ন ৎবং যাচতঃ প্রতিগৃহ্ণতঃ।
অস্তোতুঃ স্তূয়মানস্য দুহিতা দেবয়ান্যসি॥ 1-72-48 (3330) 
বৃষপর্বৈব তদ্বেদ শক্রো রাজা চ নাহুষঃ।
অচিন্ত্যং ব্রহ্ম নির্দ্বন্দ্বমৈশ্বরং হি বলং মম॥ 1-72-49 (3331) 
`জানামি জীবিনীং বিদ্যাং লোকেস্মিঞ্শাশ্বতীং ধ্রুবম্।
মৃতঃ সংজীবতে জন্তুর্যযা কমললোচনে॥ 1-72-50 (3332) 
কত্থনং স্বগুণানাং চ কৃৎবা তপ্যতি সজ্জনঃ।
ততো বক্তুমশক্তোঽস্মিৎবং মে জানাসি যদ্বলম্॥ 1-72-51 (3333) 
তসমাদুত্তিষ্ঠ গচ্ছামঃ স্বগৃহং কুলনন্দিনি।
ক্ষমাং কৃৎবা বিশালাক্ষি ক্ষমাসারা হি সাধবঃ'॥ 1-72-52 (3334) 
যচ্চ কিংচিৎসর্বগতং ভূমৌ বা যদি বা দিবি।
তস্যাহমীশ্বরো নিত্যং তুষ্টেনোক্তঃ স্বয়ংভুবা॥ 1-72-53 (3335) 
অহং জলং বিমুঞ্চামি প্রজানাং হিতকাম্যযা।
পুষ্ণাম্যৌষধয়ঃ সর্বা ইতি সত্যং ব্রবীমি তে॥ 1-72-54 (3336) 
বৈশম্পায়ন উবাচ। 1-72-55 (378) 
এবং বিষাদমাপন্নাং মন্যুনা সংপ্রপীডিতাম্।
বচনৈর্মধুরৈঃ শ্লক্ষ্ণৈঃ সান্ৎবয়ামাস তাং পিতা॥ ॥ 1-72-55 (3337) 
 
ইতি শ্রীমন্মহাভারতে আদিপর্বণি সংভবপর্বণি দ্বিসপ্ততিতমোঽধ্যায়ঃ॥ 72 ॥

 -   -  

1-72-3 প্রচক্রাম ভূতলং প্রতীতি শেষঃ॥ 1-72-8 সমুদাচারঃ সদাচারঃ॥ 1-72-11 আদুন্বস্ব আভিমুখ্যেন বক্ষস্তাডনাদিনা সংতাপং প্রাপ্নুহি। বিদুন্বস্ব পাংসুষু লুণ্ঠনাদিনা। দ্রুহ্য দ্রোহং চিরকালিকং ক্রোধং কুরু। কুপ্যস্ব সদ্যঃ পরানিষ্টফলো যত্নঃ কোপস্তং কুরু। রিক্তা দরিদ্রা॥ 1-72-12 প্রতিয়োদ্ধারং প্রহর্তারম্॥ 1-72-15 যুগ্যা রথবাহকাঃ। হয়াঃ কেবলাশ্বাঃ। উদকং পীয়তেস্মাদিত্যুদপানং কূপঃ॥ 1-72-23 অবটাদ্গর্তাৎ॥ 1-72-34 ঘূর্ণিকাং দাসীম্॥ 1-72-37 হতাং তাডিতাম্॥ 1-72-40 নিয়চ্ছন্তি প্রয়চ্ছন্তি প্রাপ্নুবন্তীতি ভাবঃ॥ 1-72-41 এতদেবাহ মন্যে ইতি। নিষ্কৃতিঃ ফলভোগেন নিরসনম্॥ 1-72-45 ইদং পূর্বোক্তম্॥ 1-72-49 নাহুষো যয়াতিঃ। মম ঐশ্বরং নির্দ্বন্দ্বমপ্রতিপক্ষং বলমস্তি॥ দ্বিসপ্ততিতমোঽধ্যায়ঃ॥ 72 ॥



আদিপর্ব - অধ্যায় 073

॥ শ্রীঃ ॥

1.73. অধ্যায়ঃ 073 

 -   -  

শুক্রদেবয়ানীসংবাদঃ॥ 1 ॥

 -   -  

1-73-0 (3338) 
শুক্র উবাচ। 1-73-0 (379) 
যঃ পরেষাং নরো নিত্যমতিবাদাংস্তিতিক্ষতে।
দেবয়ানি বিজানীহি তেন সর্বমিদং জিতম্॥ 1-73-1 (3339) 
যঃ সমুৎপতিতং ক্রোধং নিগৃহ্ণাতি ইয়ং যথা।
স যন্তেত্যুচ্যতে সদ্ভির্ন যো রশ্মিষু লম্বতে॥ 1-73-2 (3340) 
যঃ সমুৎপতিতং ক্রোধমক্রোধেন নিরস্যতি।
দেবয়ানি বিজানীহি তেন সর্বমিদং জিতম্॥ 1-73-3 (3341) 
যঃ সমুৎপতিতং ক্রোধং ক্ষময়েহ নিরস্যতি।
যথোরগস্ৎবচং জীর্ণাং স বৈ পুরুষ উচ্যতে॥ 1-73-4 (3342) 
যঃ সংধারয়তে মন্যুং যোঽতিবাদাংস্তিতিক্ষতে।
যশ্চ তপ্তো ন তপতি দৃঢং সোঽর্থস্য ভাজনম্॥ 1-73-5 (3343) 
যো যজেদপরিশ্রান্তো মাসিমাসি শতং সমাঃ।
ন ক্রুদ্ধ্যেদ্যশ্চ সর্বস্য তয়োরক্রোধনোঽধিকঃ॥ 1-73-6 (3344) 
`তস্মাদক্রোধনঃ শ্রেষ্ঠঃ কামক্রোধৌ বিগর্হিতৌ।
ক্রুদ্ধস্য নিষ্ফলান্যেব দানয়জ্ঞতপাংসি চ॥ 1-73-7 (3345) 
তস্মাদক্রোধনে যজ্ঞতপোদানফলং মহৎ।
ভবেদসংশয়ং ভদ্রে নেতরস্মিন্কদাচন॥ 1-73-8 (3346) 
ন যতির্ন তপস্বী চ ন যজ্বা ন চ ধর্মভাক্।
ক্রোধস্য যো বশং গচ্ছেত্তস্য লোকদ্বয়ং ন চ॥ 1-73-9 (3347) 
পুত্রো ভৃত্যঃ সুহৃদ্ভ্রাতা ভার্যা ধর্মশ্চ সত্যতা।
তস্যৈতান্যপয়াস্যন্তি ক্রোধশীলস্য নিশ্চিতম্॥ 1-73-10 (3348) 
যৎকুমারাঃ কুমার্যশ্চ বৈরং কুর্যুরচেতসঃ।
ন তৎপ্রাজ্ঞোঽনুকুর্বীত ন বিদুস্তে বলাবলম্॥ 1-73-11 (3349) 
দেবয়ান্যুবাচ। 1-73-12 (380) 
বেদাহং তাত বালাঽপি ধর্মাণাং যদিহান্তরম্।
অক্রোধে চাতিবাদে চ বেদ চাপি বলাবলম্॥ 1-73-12 (3350) 
`স্ববৃত্তিমননুষ্ঠায় ধর্মমুৎসৃজ্য তত্ৎবতঃ।'
শিষ্যস্যাশিষ্যবৃত্তেস্তু ন ক্ষন্তব্যং বুভূষতা॥  1-73-13 (3351) 
`প্রেষ্যঃ শিষ্যঃ স্ববৃত্তিং হি বিসৃজ্য বিফলং গতঃ।'
তস্মাৎসংকীর্ণবৃত্তেষু বাসো মম ন রোচতে॥  1-73-14 (3352) 
পুমাংসো যে হি নিন্দন্তি বৃত্তেনাভিজনেন চ।
ন তেষু নিবসেৎপ্রাজ্ঞঃ শ্রেয়োঽর্থী পাপবুদ্ধিষু॥ 1-73-15 (3353) 
যে ৎবেনমভিজানন্তি বৃত্তেনাভিজনেন বা।
তেষু সাধুষু বস্তব্যং স বাসঃ শ্রেষ্ঠ উচ্যতে॥ 1-73-16 (3354) 
`সুয়ন্ত্রিতপরা নিত্যং বিহীনাশ্চ ধনৈর্বরাঃ।
দুর্বৃত্তাঃ পাপকর্মাণশ্চণ্ডালা ধনিনোপি চ॥ 1-73-17 (3355) 
নৈব জাত্যা হি চণ্ডালাঃ স্বকর্মবিহিতৈর্বিনা।
ধনাভিজনবিদ্যাসু সক্তাশ্চণ্ডালধর্মিণঃ॥ 1-73-18 (3356) 
অকারণাশ্চ দ্বেষ্যন্তি পরিবাদং বদন্তি তে।
সাধোস্তত্র ন বাসোস্তি পাপিভিঃ পাপতাং ব্রজেৎ॥ 1-73-19 (3357) 
সুকৃতে দুষ্কৃতে বাপি যত্র সজ্জতি যো নরঃ।
ধ্রুবং রতির্ভবেত্তস্য তস্মাদ্দ্বেষং ন রোচয়েৎ॥'  1-73-20 (3358) 
বাগ্দুরুক্তং মহাঘোরং দুহিতুর্বৃষপর্বণঃ।
মম মথ্নাতি হৃদয়মগ্নিকাম ইবারণিম্॥ 1-73-21 (3359) 
ন হ্যতো দুষ্করতরং মন্যে লোকেষ্বপি ত্রিষু।
যঃ সপত্নশ্রিয়ং দীপ্তাং হীনশ্রীঃ পর্যুপাসতে॥ 1-73-22 (3360) 
মরণং শোভনং তস্য ইতি বিদ্বজ্জনা বিদুঃ।
`অবমানমবাপ্নোতি শনৈর্নীচসমাগমাৎ॥ 1-73-23 (3361) 
অতিবাদা বক্ত্রতো নিঃসরন্তি
যৈরাহতঃ শোচতি রাত্র্যহানি। 
পরস্য বৈ মর্মসু তে পতন্তি
তস্মাদ্ধীরো নৈব মুচ্যেৎপরেষু॥  1-73-24 (3362) 
নিরোহেদায়ুধৈশ্ছিন্নং সংরোহেদ্দগ্ধমাগ্নিনা।
বাক্ক্ষতং চ ন সংরোহেদাশরীরং শরীরিণাম্॥ 1-73-25 (3363) 
সংরোহিত শরৈর্বিদ্ধং নবং পরশুনা হতম্।
বাচা দুরুক্তং বীভৎসং ন সংরোহেত বাক্ক্ষতম্'॥ ॥ 1-73-26 (3364) 
 
ইতি শ্রীমন্মহাভারতে আদিপর্বণি সংভবপর্বণি ত্রিসপ্ততিতমোঽধ্যায়ঃ॥ 73 ॥

 -   -  

1-73-2 রশ্মিষু ক্রোধফলভূতাস্বাপৎসু। পক্ষে স্পষ্টোঽর্থঃ॥ 1-73-3 অক্রোধেন ক্রোধবিরোধিনা সহনেন॥ ত্রিসপ্ততিতমোঽধ্যায়ঃ॥ 73 ॥



আদিপর্ব - অধ্যায় 074

॥ শ্রীঃ ॥

1.74. অধ্যায়ঃ 074 

 -   -  

শুক্রবৃষপর্বণোঃ সংবাদঃ॥ 1 ॥ শুক্রকোপশান্তয়ে বৃষপর্বনিয়োগাৎ শর্মিষ্ঠয়া দেবয়ানীদাস্যাঙ্গীকারঃ॥ 2 ॥ প্রসন্নয়া দেবয়ান্যা সহ শুক্রস্য পুরপ্রবেশনম্॥ 3 ॥

 -   -  

1-74-0 (3365) 
বৈশম্পায়ন উবাচ। 1-74-0 (381) 
ততঃ কাব্যো ভৃগুশ্রেষ্ঠঃ সমন্যুরুপগম্য হ।
বৃষপর্বাণমাসীনমিত্যুবাচাবিচারয়ন্॥ 1-74-1 (3366) 
নাধর্মশ্চরিতো রাজন্সদ্যঃ ফলতি গৌরিব।
শনৈরাবর্ত্যমানো হি কর্তুর্মূলানি কৃন্ততি॥ 1-74-2 (3367) 
পুত্রেষু বা নপ্তৃষু বা ন চেদাত্মনি পশ্যতি।
ফলত্যেব ধ্রুবং পায়ং গুরুভুক্তমিবোদরে॥ 1-74-3 (3368) 
`অধীয়ানং হিতং রাজন্ক্ষমাবন্তং জিতেন্দ্রিয়ম্।'
যদঘাতয়থা বিপ্রং কচমাঙ্গিরসং তদা। 
অপাপশীলং ধর্মজ্ঞং শুশ্রূষুং মদ্গৃহে রতম্॥  1-74-4 (3369) 
`শর্মিষ্ঠয়া দেবয়ানী ক্রূরমুক্তা বহু প্রভো।
বিপ্রকৃত্য চ সংরম্ভাৎকূপে ক্ষিপ্তা মনস্বিনী॥ 1-74-5 (3370) 
সা ন কল্পেত বাসায় তয়াহং রহিতঃ কথম্।
বসেয়মিহ তস্মাত্তে ত্যজামি বিষয়ং নৃপ॥'  1-74-6 (3371) 
বধাদনর্হতস্তস্য বধাচ্চ দুহিতুর্মম।
বষপর্বন্নিবোধেয়ং ত্যক্ষ্যামি ৎবাং সবান্ধবম্। 
স্থাতুং ৎবদ্বিষয়ে রাজন্ন শক্ষ্যামি ৎবয়া সহ॥  1-74-7 (3372) 
`মা শোচ বৃষপর্বংস্ৎবং মা ক্রুধ্যস্ব বিশাংপতে।
স্থাতুং তে বিষয়ে রাজন্ন শক্ষ্যামি তয়া বিনা। 
অস্যা গতির্গতির্মহ্যং প্রিয়মস্যাঃ প্রিয়ং মম॥  1-74-8 (3373) 
বৃষপর্বোবাচ। 1-74-9 (382) 
যদি ব্রহ্মন্ঘাতয়ামি যদি বা ক্রোশয়াম্যহম্।
শর্মিষ্ঠয়া দেবয়ানীং তেন গচ্ছাম্যসদ্গতিম্॥ 1-74-9 (3374) 
শুক্র উবাচ।' 1-74-10 (383) 
অহো মামভিজানাসি দৈত্য মিথ্যাপ্রলাপিনম্।
যথেমমাত্মনো দোষং ন নিয়চ্ছস্পুপেক্ষসে॥ 1-74-10 (3375) 
বৃষপর্বোবাচ। 1-74-11 (384) 
নাধর্মং ন মৃষাবাদং ৎবয়ি জানামি ভার্গব।
ৎবয়ি ধর্মশ্চ সত্যং চ তৎপ্রসীদতু নো ভবান্॥ 1-74-11 (3376) 
যদ্যস্মানপহায় ৎবমিতো গচ্ছসি ভার্গব।
সমুদ্রং সংপ্রবেক্ষ্যামি পূর্বং মদ্বান্ধবৈঃ সহ॥ 1-74-12 (3377) 
পাতালমথবা চাগ্নিং নান্যদস্তি পরায়ণম্।
যদ্যেব দেবান্গচ্ছেস্ৎবং মাং চ ত্যক্ৎবা গ্রহাধিপ। 
সর্বত্যাগং ততঃ কৃৎবা প্রবিশামি হুতাশনম্'॥  1-74-13 (3378) 
শুক্র উবাচ। 1-74-14 (385) 
সমুদ্রং প্রবিশধ্বং বা দিশো বা দ্রবতাসুরাঃ।
দুহিতুর্নাপ্রিয়ং সোহুং শক্তোঽহং দয়িতা হি মে॥ 1-74-14 (3379) 
প্রসাদ্যতাং দেবয়ানী জীবিতং যত্র মে স্থিতম্।
যোগক্ষেমকরস্তেঽহমিন্দ্রস্যেব বৃহস্পতিঃ॥ 1-74-15 (3380) 
বৃষপর্বোবাচ। 1-74-16 (386) 
যৎকিংচিদসুরেন্দ্রাণাং বিদ্যতে বসু ভার্গব।
ভুবি হস্তিগবাশ্বং চ তস্য ৎবং মম চেশ্চরঃ॥ 1-74-16 (3381) 
শুক্র উবাচ। 1-74-17 (387) 
যৎকিংচিদস্তি দ্রবিণং দৈত্যেন্দ্রাণাং মহাসুর।
তস্যেশ্বরোস্মি যদ্যেষা দেবয়ানী প্রসাদ্যতাম্॥ 1-74-17 (3382) 
বৈশম্পায়ন উবাচ। 1-74-18 (388) 
এবমুক্তস্তথেত্যাহ বৃষপর্বা মহাকবিম্।
দেবয়ান্যন্তিকং গৎবা তমর্থং প্রাহ ভার্গবঃ॥ 1-74-18 (3383) 
দেবয়ান্যুবাচ। 1-74-19 (389) 
যদি ৎবমীশ্বরস্তাত রাজ্ঞো বিত্তস্য ভার্গব।
নাভিজানামি তত্তেঽহং রাজা তু বদতু স্বয়ম্॥ 1-74-19 (3384) 
`বৈশম্পায়ন উবাচ। 1-74-20 (390) 
শুক্রস্য বচনং শ্রুৎবা বৃষপর্বা সবান্ধবঃ।
দেবয়ানি প্রসীদেতি পপাত ভুবি পাদয়োঃ॥ 1-74-20 (3385) 
বৃষপর্বোবাচ। 1-74-21 (391) 
স্তুত্যো বন্দ্যশ্চ সততং ময়া তাতশ্চ তে শুভে।'
যং কামমভিকামাঽসি দেবয়ানি শুচিস্মিতে। 
তত্তেঽহং সংপ্রদাস্যামি যদি বাপি হি দুর্লভম্॥  1-74-21 (3386) 
দেবয়ান্যুবাচ। 1-74-22 (392) 
দাসীং কন্যাসহস্রেণ শর্মিষ্ঠামভিকাময়ে।
অনু মাং তত্র গচ্ছেৎসা যত্র দদ্যাচ্চ মে পিতা॥ 1-74-22 (3387) 
বৃষপর্বোবাচ। 1-74-23 (393) 
উত্তিষ্ঠ ৎবং গচ্ছ ধাত্রি শর্মিষ্ঠাং শীঘ্রমানয়।
যং চ কাময়তে কামং দেবয়ানী করোতু তম্॥ 1-74-23 (3388) 
`ত্যজেদেকং কুলস্যার্থে গ্রামার্থে চ কুলং ত্যজেৎ।
গ্রামং জনপদস্যার্থে আত্মার্থে পৃথিবীং ত্যজেৎ'॥ 1-74-24 (3389) 
বৈশম্পায়ন উবাচ। 1-74-25 (394) 
ততো ধাত্রী তত্র গৎবা শর্মিষ্ঠাং বাক্যমব্রবীৎ।
উত্তিষ্ঠ ভদ্রে শর্মিষ্ঠে জ্ঞাতীনাং সুখমাবহ॥ 1-74-25 (3390) 
ত্যজতি ব্রাহ্মণঃ শিষ্যান্দেবয়ান্যা প্রচোদিতঃ।
সায়ং কাময়তে কাং স কার্যোঽদ্য ৎবয়াঽনঘে॥ 1-74-26 (3391) 
শর্মিষ্ঠোবাচ। 1-74-27 (395) 
যং সা কাময়তে কাং করবাণ্যহমদ্য তম্।
যদ্যেবমাহ্বয়েচ্ছুক্রো দেবয়ানীকৃতে হি মাম্। 
মদ্দোষান্মাগমচ্ছুক্রো দেবয়ানী চ মৎকৃতে॥  1-74-27 (3392) 
বৈশম্পায়ন উবাচ। 1-74-28 (396) 
ততঃ কন্যাসহস্রেণ বৃতা শিবিকয়া তদা।
পিতুর্নিয়োগাত্ৎবরিতা নিশ্চক্রাম পুরোত্তমাৎ॥ 1-74-28 (3393) 
শর্মিষ্ঠোবাচ। 1-74-29 (397) 
অহং দাসীসহস্রেণ দাসী তে পরিচারিকা।
অনু ৎবাং তত্র যাস্যামি যত্র দাস্যতি তে পিতা॥ 1-74-29 (3394) 
দেবয়ান্যুবাচ। 1-74-30 (398) 
স্তুবতো দুহিতাঽহং তে যাচতঃ প্রতিগৃহ্ণতঃ।
স্তূয়মানস্য দুহিতা কথং দাসী ভবিষ্যসি॥ 1-74-30 (3395) 
শর্মিষ্ঠোবাচ। 1-74-31 (399) 
যেনকেনচিদার্তানাং জ্ঞাতীনাং সুখমাবহেৎ।
অতস্ৎবামনুয়াস্যামি তত্র দাস্যতি তে পিতা॥ 1-74-31 (3396) 
বৈশম্পায়ন উবাচ। 1-74-32 (400) 
প্রতিশ্রুতে দাসভাবে দুহিত্রা বৃষপর্বণঃ।
দেবয়ানী নৃপশ্রেষ্ঠ পিতরং বাক্যমব্রবীৎ॥ 1-74-32 (3397) 
দেবয়ান্যুবাচ। 1-74-33 (401) 
প্রবিশামি পুরং তাত তুষ্টাঽস্মি দ্বিজসত্তম।
অমোঘং তব বিজ্ঞানমস্তি বিদ্যাবলং চ তে॥ 1-74-33 (3398) 
বৈশম্পায়ন উবাচ। 1-74-34 (402) 
এবমুক্তো দুহিত্রা স দ্বিজশ্রেষ্ঠো মহায়শাঃ।
প্রবিবেশ পুরং হৃষ্টঃ পূজিতঃ সর্বদানৈবঃ॥ ॥ 1-74-34 (3399) 
 
ইতি শ্রীমন্মহাভারতে আদিপর্বণি সংভবপর্বণি চতুঃসপ্ততিতমোঽধ্যায়ঃ॥ 74 ॥




আদিপর্ব - অধ্যায় 075

॥ শ্রীঃ ॥

1.75. অধ্যায়ঃ 075 

 -   -  

মৃগয়ার্থং গতস্য যয়াতেঃ পুনর্দেবয়ানীসমাগমঃ॥ 1 ॥ শুক্রাজ্ঞয়া তয়োর্বিবাহঃ॥ 2 ॥ দেবয়ানীশর্মিষ্ঠায়াং সহ যয়াতেঃ স্বপুরপ্রবেশঃ॥ 3 ॥

 -   -  

1-75-0 (3400) 
বৈশম্পায়ন উবাচ। 1-75-0 (403) 
অথ দীর্ঘস্য কালস্য দেবয়ানী নৃপোত্তম।
বনং তদেব নির্যাতা ক্রীডার্থং বরবর্ণিনী॥ 1-75-1 (3401) 
তেন দাসীসহস্রেণ সার্ধং শর্মিষ্ঠয়া তদা।
তমেব দেশং সংপ্রাপ্তা যথাকামং চচার সা॥ 1-75-2 (3402) 
তাভিঃ সখীভিঃ সহিতা সর্বাভির্মুদিতা ভৃশম্।
ক্রীডন্ত্যোঽভিরতাঃ সর্বাঃ পিবন্ত্যো মধুমাধবীং॥ 1-75-3 (3403) 
খাদন্ত্যো বিবিধান্ভক্ষ্যান্বিদশন্ত্যঃ ফলানি চ।
পুনশ্চ নাডুষো রাজা মৃগলিপ্সুর্যদৃচ্ছয়া॥ 1-75-4 (3404) 
তমেব দেশং সংপ্রাপ্তো জলার্থী শ্রমকর্শিতঃ।
দদর্শ দেবয়ানীং স শর্মিষ্ঠাং তাশ্চ যোষিতঃ॥ 1-75-5 (3405) 
পিবন্তীর্ললমানাশ্চ দিব্যাভরণভূষিতাঃ।
আসনপ্রবরে দিব্যে সর্বরত্নবিভূষিতে। 
উপবিষ্টাং চ দদৃশে দেবয়ানীং শুচিস্মিতাম্॥  1-75-6 (3406) 
রূপেণাপ্রতিমাং তাসাং স্ত্রীণাং মধ্যে বরাঙ্গনম্।
`আসনাচ্চ ততঃ কিংচিদ্বিহীনাং হেমভীষিতাম্॥ 1-75-7 (3407) 
অসুরেন্দ্রসুতাং চাপি নিষণ্ণাং চারুহাসিনীম্।
দদর্শ পাদৌ বিপ্রায়াঃ সংবহন্তীমনিন্দিতাম্॥ 1-75-8 (3408) 
গায়ন্ত্যোঽথ প্রনৃত্যন্ত্যো বাদয়ন্ত্যোঽথ ভারত।
দৃষ্ট্বা যয়াতিমতুলং লজ্জয়াঽবনতাঃ স্থিতাঃ॥'  1-75-9 (3409) 
যয়াতিরুবাচ। 1-75-10 (404) 
দ্বাভ্যাং কন্যাসহস্রাভ্যাং দ্বে কন্যে পরিবারিতে।
গোত্রে চ নামনী চৈব দ্বয়োঃ পৃচ্ছাম্যহং শুভে।  1-75-10 (3410) 
দেবয়ান্যুবাচ। 1-75-11 (405) 
আখ্যাস্যাম্যহমাদৎস্ব বচনং মে নরাধিপ।
শুক্রো নামাসুরগুরুঃ সুতাং জানীহি তস্য মাম্॥ 1-75-11 (3411) 
ইয়ং চ মে সখী দাসী যত্রাহং তত্র গামিনী।
দুহিতা দানবেন্দ্রস্য শর্মিষ্ঠা বৃষপর্বণঃ॥ 1-75-12 (3412) 
যয়াতিরুবাচ। 1-75-13 (406) 
কথং তু তে সখী দাসী কন্যেয়ং বরবর্ণিনী।
অসুরেন্দ্রসুতা সুভ্রূঃ পরং কৌতূহলং হি মে॥ 1-75-13 (3413) 
`নৈব দেবী ন গন্ধর্বী ন যক্ষী ন চ কিন্নরী।
নৈবংরূপা ময়া নারী দৃষ্টপূর্বা মহীতলে॥ 1-75-14 (3414) 
শ্রীরিবায়তপদ্মাক্ষী সর্বলক্ষণশোভনা।
অসুরেন্দ্রসুতা কন্যা সর্বালঙ্কারভূষিতা॥ 1-75-15 (3415) 
দৈবেনোপহতা সুভ্রূরুতাহো তপসাপি বা।
অন্যথৈষাঽনবদ্যাঙ্গী দাসী নেহ ভবিষ্যতি॥ 1-75-16 (3416) 
অস্যা রূপেণ তে রূপং ন কিংচিৎসদৃশং ভবেৎ।
পুরা দুশ্চরিতেনেয়ং তব দাসী ভবত্যহো॥'  1-75-17 (3417) 
দেবয়ান্যুবাচ। 1-75-18 (407) 
সর্ব এব নরশ্রেষ্ঠ বিধানমনুবর্ততে।
বিধানবিহিতং মৎবা মা বিচিত্রাঃ কথাঃকৃথাঃ॥ 1-75-18 (3418) 
রাজবদ্রূপবেষৌ তে ব্রাহ্মীং বাচং বিভর্ষি চ।
কো নাম ৎবং কুতশ্চাসি কস্য পুত্রশ্চ শস মে॥ 1-75-19 (3419) 
যয়াতিরুবাচ। 1-75-20 (408) 
ব্রহমচর্যেণ বেদো মে কৃৎস্রঃ শ্রুতিপথং গতঃ।
রাজাহং রাজপুত্রশ্চ যয়াতিরিতি বিশ্রুতঃ॥ 1-75-20 (3420) 
দেবয়ান্যুবাচ। 1-75-21 (409) 
কেনাস্যর্থেন নৃপতে ইমং দেশমুপাগতঃ।
জিঘৃক্ষুর্বারিজং কিংচিদথবা মৃগলিপ্সয়া॥ 1-75-21 (3421) 
যয়াতিরুবাচ। 1-75-22 (410) 
মৃগলিপ্সুরহং ভদ্রে পানীয়ার্থমুপাগতঃ।
বহুধাঽপ্যনুয়ুক্তোঽস্মি তদনুজ্ঞাতুমর্হসি॥ 1-75-22 (3422) 
দেবয়ান্যুবাচ। 1-75-23 (411) 
দ্বাভ্যাং কন্যাসহস্রাভ্যাং দাস্যা শর্মিষ্ঠয়া সহ।
ৎবদধীনাঽস্মি ভদ্রং তে সখা ভর্তা চ মে ভব॥ 1-75-23 (3423) 
`বৈশম্পায়ন উবাচ। 1-75-24 (412) 
অসুরেন্দ্রসুতামীক্ষ্য তস্যাং সক্তেন চেতসা।
শর্মিষ্ঠা মহিষী মহ্যমিতি মৎবা বচোঽব্রবীৎ'॥ 1-75-24 (3424) 
যয়াতিরুবাচ। 1-75-25 (413) 
বিদ্ধ্যৌশনসি ভদ্রং তে ন ৎবামর্হোঽস্মি ভামিনি।
অবিবাহ্যা হি রাজানো দেবয়ানি পিতুস্তব॥ 1-75-25 (3425) 
`পরভার্যা স্বসা শ্রেষ্ঠা সগোত্রা পতিতা স্নুষা।
অবরা ভিক্ষুকাঽস্বস্থা অগম্যাঃ কীর্তিতা বুধৈঃ॥ 1-75-26 (3426) 
দেবয়ান্যুবাচ। 1-75-27 (414) 
সংসৃষ্টং ব্রহ্মণা ক্ষত্রং ক্ষত্রেণ ব্রহ্ম সংহিতম্।
`অন্যৎবমস্তি ন তয়োরেকান্ততরমাস্থিতে।' 
ঋষিশ্চাপ্যৃষিপুত্রশ্চ নাহুষাঙ্গ বহস্ব মাম্॥  1-75-27 (3427) 
যয়াতিরুবাচ। 1-75-28 (415) 
একদেহোদ্ভবা বর্ণাশ্চৎবারোঽপি বরাঙ্গনে।
পৃথগ্ধর্মাঃ পৃথক্শৌচাস্তেষাং তু ব্রাহ্মণো বরঃ॥ 1-75-28 (3428) 
দেবয়ান্যুবাচ। 1-75-29 (416) 
পাণি ধর্মো নাহুষাঽয়ং ন পুংভিঃ সেবিতঃ পুরা।
তং মে ৎবমগ্রহীরগ্রে বৃণোমি ৎবামহং ততঃ॥ 1-75-29 (3429) 
কথং নু মে মনস্বিন্যাঃ পাণিমন্যঃ পুমান্স্পৃশেৎ।
গৃহীতমৃষিপুত্রেণ স্বয়ং বাপ্যৃষিণা ৎবয়া॥ 1-75-30 (3430) 
যয়াতিরুবাচ। 1-75-31 (417) 
ক্রুদ্ধাদাশীবিষাৎসর্পাজ্জ্বলনাৎসর্বতোমুখাৎ।
দুরাধর্ষতরো বিপ্রো জ্ঞেয়ঃ পুংসা বিজানতা॥ 1-75-31 (3431) 
দেবয়ান্যুবাচ। 1-75-32 (418) 
কথমাশীবিষাৎসর্পাজ্জ্বলনাৎসর্বতোমুখাৎ।
দুরাধর্ষতরো বিপ্র ইত্যাত্থ পুরুষর্ষভ॥ 1-75-32 (3432) 
যয়াতিরুবাচ। 1-75-33 (419) 
একমাশীবিষো হন্তি শস্ত্রেণৈকশ্চ বধ্যতে।
হন্তি বিপ্রঃ সরাষ্ট্রাণি পুরাণ্যপি হি কোপিতঃ॥ 1-75-33 (3433) 
দুরাধর্ষতরো বিপ্রস্তস্মাদ্ভীরু মতো মম।
অতোঽদত্তাং চ পিত্রা ৎবাং ভদ্রে ন বিবহাম্যহম্॥ 1-75-34 (3434) 
দেবয়ান্যুবাচ। 1-75-35 (420) 
দত্তাং বহস্ব তন্মা ৎবং পিত্রা রাজন্বৃতো ময়া।
আয়চতো ভয়ং নাস্তি দত্তাং চ প্রতিগৃহ্ণতঃ॥ 1-75-35 (3435) 
`তিষ্ঠ রাজন্মুহূর্তং চ প্রেষয়িষ্যাম্যহং পিতুঃ।
গচ্ছ ৎবং ধাত্রিকে শীঘ্রং ব্রহ্মকল্পমিহানয়। 
স্বয়ংবরে বৃতং শীঘ্রং নিবেদয় চ নাহুষম্'॥  1-75-36 (3436) 
বৈশম্পায়ন উবাচ। 1-75-37 (421) 
ৎবরিতং দেবয়ান্যাথ সংদিষ্টং পিতুরাত্মনঃ।
সর্বং নিবেদয়ামাস ধাত্রী তস্মৈ যথাতথম্॥ 1-75-37 (3437) 
শ্রুৎবৈব চ স রাজানং দর্শয়ামাস ভার্গবঃ।
দৃষ্ট্বৈব চাগতং শুক্রং যয়াতিঃ পৃথিবীপতিঃ। 
ববন্দে ব্রাহ্মণং কাব্যং প্রাঞ্জলিঃ প্রণতঃ স্থিতঃ॥  1-75-38 (3438) 
দেবয়ান্যুবাচ। 1-75-39 (422) 
রাজায়ং নাহুষস্তাত দুর্গমে পাণিমগ্রহীৎ।
নান্যপূর্বগৃহীতং মে তেনাহমভয়া কৃতা। 
নমস্তে দেহি মামস্মৈ লোকে নান্যং পতিং বৃণে॥  1-75-39 (3439) 
শুক্র উবাচ। 1-75-40 (423) 
অন্যো ধর্মঃ প্রিয়স্ৎবন্যো বৃতস্তে নাহুষঃ পতিঃ।
কচশাপাত্ৎবয়া পূর্বং নান্যদ্ভবিতুমর্হতি॥ 1-75-40 (3440) 
বৃতোঽনয়া পতির্বীর সুতয়া ৎবং মমেষ্টয়া।
স্বয়ং গ্রহে মহান্দোষো ব্রাহ্মণ্যা বর্ণসংকরাৎ। 
গৃহাণেমাং ময়া দত্তাং মহিষীং নহুষাত্মজ॥  1-75-41 (3441) 
যয়াতিরুবাচ। 1-75-42 (424) 
অধর্মো ন স্পৃশেদেষ মহান্মামিহ ভার্গব।
বর্ণসংকরজো ব্রহ্মন্নিতি ৎবাং প্রবৃণোম্যহম্॥ 1-75-42 (3442) 
শুক্র উবাচ। 1-75-43 (425) 
অধর্মাত্ৎবাং বিমুঞ্চামি শৃণু ৎবং বরমীপ্সিতম্।
অস্মিন্বিবাহে মা ম্লাসীরহং পাপং নুদামি তে॥ 1-75-43 (3443) 
বহস্ব ভার্যাং ধর্মেণ দেবয়ানীং সুমধ্যমাম্।
অনয়া সহ সংপ্রীতিমতুলাং সমবাপ্নুহি॥ 1-75-44 (3444) 
ইয়ং চাপি কুমারী তে শর্মিষ্ঠা বার্ষপর্বণী।
সংপূজ্যা সততং রাজন্মা চৈনাং শয়নে হ্বয়েঃ॥ 1-75-45 (3445) 
রহস্যেনাং সমাহূয় ন বদের্ন চ সংস্পৃশেঃ।
বহস্ব ভার্যাং ভদ্রং তে যথা কামমবাপ্স্যসি॥ 1-75-46 (3446) 
বৈশম্পায়ন উবাচ। 1-75-47 (426) 
এবমুক্তো যয়াতিস্তু শুক্রং কৃৎবা প্রদক্ষিণম্।
শাস্ত্রোক্তবিধিনা রাজা বিবাহমকরোচ্ছুভম্॥ 1-75-47 (3447) 
লব্ধ্বা শুক্রান্মহদ্বিত্তং দেবয়ানীং তদোত্তমাম্।
দ্বিসহস্রেণ কন্যানাং তথা শর্মিষ্ঠয়া সহ॥ 1-75-48 (3448) 
সংপূজিতশ্চ শুক্রেণ দৈত্যৈশ্চ নৃপসত্তমঃ।
জগাম স্বপুরং হৃষ্টোঽনুজ্ঞাতোঽথ মহাত্মনা॥ ॥ 1-75-49 (3449) 
 
ইতি শ্রীমন্মহাভারতে আদিপর্বণি সংভবপর্বণি পঞ্চসপ্ততিতমোঽধ্যায়ঃ॥ 75 ॥

 -   -  

1-75-3 মধুমাধবীং মধুবৃক্ষমদিরাম্॥ 1-75-18 বিধানং দৈবং অনুবর্ততে অনুসৃত্যাস্তি॥ 1-75-21 অর্থেন কার্যেণ। বারিজং মীনং পদ্মাদি বা॥ 1-75-22 অনুয়ুক্তোস্মি পলায়িতে মৃগে শ্রান্তোস্মি॥ 1-75-27 সংসৃষ্টং উচ্ছিন্নস্য ক্ষত্রস্য ব্রাহ্মণবীর্যাদেব পুনরুদ্ভবাদ্ব্রহ্মণা ক্ষত্রং সংসৃষ্টম্। ক্ষত্রিয়কন্যাসু লোপামুদ্রাদিষু ব্রাহ্মণানামুৎপত্তিদর্শনাৎক্ষত্রেণ ব্রহ্ম সংহিতং মিশ্রম্॥ 1-75-28 একস্যেশ্বরস্য দেহো দেহাবয়বাঃ মুখবাহূরুপাদাস্তদুদ্ভবাঃ॥ 1-75-35 মা মাং ভয়ং ক্ষত্রিয়েণ ব্রাহ্মণীপরিণয়নদোষজম্॥ 1-75-39 দুর্গমে সংকটে॥ 1-75-43 ঈপ্সিতং বরং চ বৃণীধ্বেত্যুক্তোঽপীদানীং ন বৃতবান্ পশ্চাত্ৎবন্যত্র জরাসংক্রমণসামর্থ্যরূপঃ শুক্রেণৈব স্বপ্রতিজ্ঞাসিদ্ধয়ে দত্ত ইতি ধ্যেয়ম্॥ পঞ্চসপ্ততিতমোঽধ্যায়ঃ॥ 75 ॥



আদিপর্ব - অধ্যায় 076

॥ শ্রীঃ ॥

1.76. অধ্যায়ঃ 076 

 -   -  

দেবয়ান্যাঃ পুত্রোৎপত্তিঃ॥ 1 ॥ অশোকবনিকায়াং শর্মিষ্ঠায়া যয়াতিসমাগমাৎপুত্রোৎপত্তিঃ॥ 2 ॥

 -   -  

1-76-0 (3450) 
বৈশম্পায়ন উবাচ। 1-76-0 (427) 
যয়াতিঃ স্বপুরং প্রাপ্য মহেন্দ্রপুরসংনিভম্।
প্রবিশ্যান্তঃপুরং তত্র দেবয়ানীং ন্যবেশয়ৎ॥ 1-76-1 (3451) 
দেবয়ান্যাশ্চানুমতে সুতাং তাং বৃষপর্বণঃ।
অশোকবনিকাভ্যাশে গৃহং কৃৎবা ন্যবেশয়ৎ॥ 1-76-2 (3452) 
বৃতাং দাসীসহস্রেণ শর্মিষ্ঠাং বার্ষপর্বণীম্।
বাসোভরন্নপানৈশ্চ সংবিভজ্য সুসৎকৃতাম্॥ 1-76-3 (3453) 
দেবয়ান্যা তু সহিতঃ স নৃপো নহুষাত্মজঃ।
`প্রীত্যা পরময়া যুক্তো মুমুদে শাশ্বতীঃ সমাঃ॥ 1-76-4 (3454) 
অশোকবনিকামধ্যে দেবয়ানী সমাগতা।
শর্মিষ্ঠয়া সা ক্রীডিৎবা রমণীয়ে মনোরমে॥ 1-76-5 (3455) 
তত্রৈব তাং তু নির্দিশ্য রাজ্ঞা সহ যয়ৌ গৃহম্।
এবমেব সহ প্রীত্যা বহু কালং মুমোদ চ॥'  1-76-6 (3456) 
বিজহার বহূনব্দান্দেববন্মুদিতঃ সুখী॥  1-76-7 (3457) 
ঋতুকালে তু সংপ্রাপ্তে দেবয়ানী বরাঙ্গনা।
লেভে গর্ভং প্রথমতঃ কুমারং চ ব্যজায়ত॥ 1-76-8 (3458) 
গতে বর্ষসহস্রে তু শর্মিষ্ঠা বার্ষপর্বণী।
দদর্শ যৌবনং প্রাপ্তা ঋতুং সা চান্বচিন্তয়ৎ॥ 1-76-9 (3459) 
`শুদ্ধা স্নাতা তু শর্মিষ্ঠা সর্বালঙ্কারশোভিতা।
অশোকশাখামালম্ব্য সুপুষ্পস্তবকৈর্বৃতাম্॥ 1-76-10 (3460) 
আদর্শে মুখমুদ্বীক্ষ্য ভর্তুর্দর্শনলালসা।
শোকমোহসমাবিষ্টা বচনং চেদমব্রবীৎ॥ 1-76-11 (3461) 
অশোক শোকাপনুদ শোকোপহতচেতসাম্।
ৎবন্নামানং কুরুষ্বাদ্য প্রিয়সংদর্শনেন মাম্। 
এবমুক্তবতী সা তু শর্মিষ্ঠা পুনরব্রবীৎ॥'  1-76-12 (3462) 
ঋতুকালশ্চ সংপ্রাপ্তো ন চ মেঽস্তি বৃতঃ পতিঃ।
কিং প্রাপ্তং কিং নু কর্তব্যং কিং বা কৃৎবা সুখং ভবেৎ॥ 1-76-13 (3463) 
দেবয়ানী প্রজাতাঽসৌ বৃথাঽহং প্রাপ্তয়ৌবনা।
যথা তয়া বৃতো ভর্তা তথৈবাহং বৃণোমি তম্॥ 1-76-14 (3464) 
রাজ্ঞা পুত্রফলং দেয়মিতি মে নিশ্চিতা মতিঃ।
অপীদানীং স ধর্মাত্মা ঈয়ান্মে দর্শনং রহঃ॥ 1-76-15 (3465) 
`কেশৈর্বধ্যা তু রাজানং যাচেঽহং সদৃশং পতিম্।
স্পৃহেদিদং দেবয়ানী পুত্রমীক্ষ্য পুনঃপুনঃ। 
ক্রীডন্নন্তঃপুরে তস্যাঃ ক্বচিৎক্ষণমবাপ্য চ॥  1-76-16 (3466) 
বৈশম্পায়ন উবাচ।' 1-76-17 (428) 
অথ নিষ্ক্রম্য রাজাঽসৌ তস্মিন্কালে যদৃচ্ছয়া।
অশোকবনিকাভ্যাশে শর্মিষ্ঠাং প্রাপ তিষ্ঠতীম্॥ 1-76-17 (3467) 
তমেকং রহিতে দৃষ্ট্বা শর্মিষ্ঠা চারুহাসিনী।
প্রত্যুদ্গম্যাঞ্জলিং কৃৎবা রাজানং বাক্যমব্রবীৎ॥ 1-76-18 (3468) 
শর্মিষ্ঠোবাচ। 1-76-19 (429) 
সোমস্যেন্দ্রস্য বিষ্ণোর্বা যমস্য বরুণস্য বা।
তব বা নাহুষ গৃহে কঃ স্ত্রিয়ং দ্রষ্টুমর্হতি॥ 1-76-19 (3469) 
রূপাভিজনশীলৈর্হি ৎবং রাজন্বেত্থ মাং সদা।
সা ৎবাং যাচে প্রসাদ্যাহমৃতুং দেহি নরাধিপ॥ 1-76-20 (3470) 
যয়াতিরুবাচ। 1-76-21 (430) 
বেদ্মি ৎবাং শীলসংপন্নাং দৈত্যকন্যামনিন্দিতাম্।
রূপং চ তে ন পশ্যামি সূচ্যগ্রমপি নিন্দিতম্॥ 1-76-21 (3471) 
`তদাপ্রভৃতি দৃষ্ট্বা ৎবাং স্মরাম্যনিশমুত্তমে'।
অব্রবীদুশনা কাব্যো দেবয়ানীং যদাঽবহম্। 
নেয়মাহ্বয়িতব্যা তে শয়নে বার্ষপর্বণী॥  1-76-22 (3472) 
`দেবয়ান্যাঃ প্রিয়ং কৃৎবা শর্মিষ্ঠামপি পোষয়॥'  1-76-23 (3473) 
শর্মিষ্ঠোবাচ। 1-76-24 (431) 
ন নর্ময়ুক্তমনৃতং হিনস্তি
ন স্ত্রীষু রাজন্ন বিবাহকালে। 
প্রাণাত্যযে সর্বধনাপহারে
পঞ্চানৃতান্যাহুরপাতকানি॥  1-76-24 (3474) 
পৃষ্টং তু সাক্ষ্যে প্রবদন্তমন্যথা
বদন্তি মিথ্যা পতিতং নরেন্দ্র। 
একার্থতায়াং তু সমাহিতায়াং
মিথ্যা বদন্তং হ্যনৃতং হিনস্তি॥  1-76-25 (3475) 
`অনৃতং নানৃতং স্ত্রীষু পরিহাসবিবাহয়োঃ।
আত্মপ্রাণার্থঘাতে চ তদেবোত্তমতাং ব্রজেৎ॥'  1-76-26 (3476) 
যয়াতিরুবাচ। 1-76-27 (432) 
রাজা প্রমাণং ভূতানাং স নশ্যেত মৃষা বদন্।
অর্থকৃচ্ছ্রমপি প্রাপ্য ন মিথ্যা কর্তুমুৎসহে॥ 1-76-27 (3477) 
শর্মিষ্ঠোবাচ। 1-76-28 (433) 
সমাবেতৌ মতো রাজন্পতিঃ সখ্যাশ্চ যঃ পতিঃ।
সমং বিবাহমিত্যাহুঃ সখ্যা মেঽসি বৃতঃ পতিঃ॥ 1-76-28 (3478) 
`সহ দত্তাস্মি কাব্যেন দেবয়ান্যা মনীষিণা।
পূজ্যা পোষয়িতব্যেতি ন মৃষা কর্তুমর্হসি॥'  1-76-29 (3479) 
সুবর্ণমণিমুক্তানি বস্ত্রাণ্যাভরণানি চ।
যাচিতৄণাং দদাসি ৎবং গোভূম্যাদীনি যানি চ॥ 1-76-30 (3480) 
বহিঃস্থং দানমিত্যুক্তং ন শরীরাশ্রিতং নৃপ।
দুষ্করং পুত্রদানং চ আত্মদানং চ দুষ্করম্॥ 1-76-31 (3481) 
শরীরদানাত্তৎসর্বং দত্তং ভবতি মারিষ।
যস্য যস্য যথা কামস্তস্য তস্য দদাম্যহম্॥ 1-76-32 (3482) 
ইত্যুক্ৎবা নগরে রাজংস্ত্রিকালং ঘোষিতং ৎবয়া।
ৎবয়োক্তমনৃতং রাজন্বৃথা ঘোষিতমেব বা। 
তৎসত্যং কুরু রাজেন্দ্র যথা বৈশ্রবণস্তথা॥  1-76-33 (3483) 
যয়াতিরুবাচ। 1-76-34 (434) 
দাতব্যং যাচমানেভ্য ইতি মে ব্রতমাহিতম্।
ৎবং চ যাচসি মাং কামং ব্রূহি কিং করবাণি তে॥ 1-76-34 (3484) 
`ধনং বা যদি বা কিংচিদ্রাজ্যং বাঽপি শুচিস্মিতে।'  1-76-35 (3485) 
শর্মিষ্ঠোবাচ।
অধর্মাৎপাহি মাং রাজন্ধর্মং চ প্রতিপাদয়॥  1-76-35 (435) 
`নান্যং বৃণে পুত্রকামা পুত্রাৎপরতরং ন চ।'
ৎবত্তোঽপত্যবতী লোকে চরেয়ং ধর্মমুত্তমম্॥  1-76-36 (3486) 
ত্রয় এবাধনা রাজন্ভার্যা দাসস্তথা সুতঃ।
যত্তে সমধিগচ্ছন্তি যস্যৈতে তস্য তদ্ধনম্॥ 1-76-37 (3487) 
`পুত্রার্থং ভর্তৃপোষার্থং স্ত্রিয়ঃ সৃষ্টাঃ স্বয়ংভুবা।
অপতির্বাপি যা কন্যা অনপত্যা চ যা ভবেৎ। 
তাসাং জন্ম বৃথা লোকে গতিস্তাসাং ন বিদ্যতে॥'  1-76-38 (3488) 
দেবয়ান্যা ভুজিষ্যাঽস্মি বশ্যা চ তব ভার্গবী।
সা চাহং চ ৎবয়া রাজন্ভজনীয়ে ভজস্ব মাম্॥ 1-76-39 (3489) 
বৈশম্পায়ন উবাচ। 1-76-40 (436) 
এবমুক্তস্তু রাজা স তথ্যমিত্যভিজজ্ঞিবান্।
পূজয়ামাস শর্মিষ্ঠাং ধর্মং চ প্রত্যপাদয়ৎ॥ 1-76-40 (3490) 
স সমাগম্য শর্মিষ্ঠাং যথা কামমবাপ্য চ।
অন্যোন্যং চাভিসংপূজ্য জগ্মতুস্তৌ যথাগতম্॥ 1-76-41 (3491) 
তস্মিন্সমাগমে সুভ্রূঃ শর্মিষ্ঠা চারুহাসিনী।
লেভে গর্ভং প্রথমতস্তস্মান্নৃপতিসত্তমাৎ॥ 1-76-42 (3492) 
প্রয়জ্ঞে চ ততঃ কালে রাজন্রাজীবলোচনা।
কুমারং দেবগর্ভাভং রাজীবনিভলোচনম্॥ ॥ 1-76-43 (3493) 
 
ইতি শ্রীমন্মহাভারতে আদিপর্বণি সংভবপর্বণি ষট্সপ্ততিতমোঽধ্যায়ঃ॥ 76 ॥




আদিপর্ব - অধ্যায় 077

॥ শ্রীঃ ॥

1.77. অধ্যায়ঃ 077 

 -   -  

শর্মিষ্ঠাপুত্রদর্শনেন দেবয়ান্যাঃ শর্মিষ্ঠয়া সহ সংবাদঃ॥ 1 ॥ দেবয়ানীশর্মিষ্ঠয়োঃ পুত্রান্তরোৎপত্তিঃ॥ 2 ॥ শর্মিষ্ঠাপুত্রান্যযাতিজাঞ্জ্ঞাৎবা কুপিতায়াঃ দেবয়ান্যাঃ শুক্রসমীপে গমনম্॥ 3 ॥ যয়াতেঃ শুক্রশাপাজ্জরাপ্রাপ্তিঃ॥ 4 ॥ তস্যা অন্যস্মিন্সংক্রমণরূপবরপ্রাপ্তিঃ॥ 5 ॥

 -   -  

1-77-0 (3494) 
বৈশম্পায়ন উবাচ। 1-77-0 (437) 
`তস্মিন্নক্ষত্রসংয়োগে শুক্লে পুণ্যর্ক্ষগেন্দুনা।
স রাজা মুমুদে সম্রাট্ তয়া শর্মিষ্ঠয়া সহ॥ 1-77-1 (3495) 
প্রজানাং শ্রীরিবাভ্যাশে শর্মিষ্ঠা হ্যভবদ্বধূঃ।
পন্নগীবোগ্ররূপা বৈ দেবয়ানী মমাপ্যভূৎ॥ 1-77-2 (3496) 
পর্জন্য ইব সস্যানাং দেবানামমৃতং যথা।
তদ্বন্মমাপি সংভূতা শর্মিষ্ঠা বার্ষপর্বণী। 
ইত্যেবং মনসা জ্ঞাৎবা দেবয়ানীমবর্জয়ৎ॥'  1-77-3 (3497) 
শ্রুৎবা কুমারং জাতং তু দেবয়ানী শুচিস্মিতা।
চিন্তয়ামাস দুঃখার্তা শর্মিষ্ঠাং প্রতি ভারত॥ 1-77-4 (3498) 
অভিগম্য চ শর্মিষ্ঠাং দেবয়ান্যব্রবীদিদম্।  1-77-5 (3499) 
দেবয়ান্বুবাচ।
কিমিদং বৃজিনং সুভ্রু কৃতং বৈ কামলুব্ধয়া॥  1-77-5 (438) 
শর্মিষ্ঠোবাচ। 1-77-6 (439) 
ঋষিরভ্যাগতঃ কশ্চিদ্ধর্মাত্মা বেদপারগঃ।
স ময়া বরদঃ কামং যাচিতো ধর্মসংহিতম্॥ 1-77-6 (3500) 
`অপত্যার্থে স তু ময়া বৃতো বৈ চারুহাসিনি'।
নাহমন্যায়তঃ কামমাচরামি শুচিস্মিতে। 
তস্মাদৃষের্মমাপত্যমিতি সত্যং ব্রবীমি তে॥  1-77-7 (3501) 
দেবয়ান্যুবাচ। 1-77-8 (440) 
শোভনং ভীরু যদ্যেবমথ স জ্ঞায়তে দ্বিজঃ।
গোত্রনামাভিজনতো বেত্তুমিচ্ছামি তং দ্বিজম্॥ 1-77-8 (3502) 
শর্মিষ্ঠোবাচ। 1-77-9 (441) 
তপসা তেজসা চৈব দীপ্যমানং যথা রবিম্।
তং দৃষ্ট্বা মম সংপ্রষ্টুং শক্তির্নাসীচ্ছুচিস্মিতে॥ 1-77-9 (3503) 
দেবয়ান্যুবাচ। 1-77-10 (442) 
যদ্যেতদেবং শর্মিষ্ঠে ন মন্যুর্বিদ্যতে মম।
অপত্যং যদি তে লব্ধং জ্যেষ্ঠাচ্ছ্রেষ্ঠাচ্চ বৈ দ্বিজাৎ॥ 1-77-10 (3504) 
বৈশম্পায়ন উবাচ। 1-77-11 (443) 
অন্যোন্যমেবমুক্ৎবা তু সংপ্রহস্য চ তে মিথঃ।
জগাম ভার্গবী বেশ্ম তথ্যমিত্যবজগ্মুষী॥ 1-77-11 (3505) 
যয়াতির্দেবয়ান্যাং তু পুত্রাবজনয়ন্নৃপঃ।
যদুং চ তুর্বসুং চৈব শক্রবিষ্ণূ ইবাপরৌ॥ 1-77-12 (3506) 
`তস্মিন্কালে তু রাজর্ষির্যযাতিঃ পৃথিবীপতিঃ।
মাধ্বীকরসসংয়ুক্তাং মদিরাং মদবর্ধনীম্॥ 1-77-13 (3507) 
পায়যামাস শুক্রস্য তনয়াং রক্তপিঙ্গলাম্।
পীৎবা পীৎবা চ মদিরাং দেবয়ানী মুমোহ সা॥ 1-77-14 (3508) 
রুদতী গায়মানা চ নৃত্যন্তী চ মুহুর্মুহুঃ।
বহু প্রলপতী দেবী রাজানমিদমব্রবীৎ॥ 1-77-15 (3509) 
রাজবদ্রূপবেষৌ তে কিমর্থং ৎবমিহাগতঃ।
কেন কার্যেণ সংপ্রাপ্তো নির্জনং গহনং বনম্॥ 1-77-16 (3510) 
দ্বিজশ্রেষ্ঠ নৃপশ্রেষ্ঠো যয়াতিশ্চোগ্রদর্শনঃ।
তস্মাদিতঃ পলায়স্ব হিতমিচ্ছসি চেদ্দ্বিজ॥ 1-77-17 (3511) 
ইত্যেবং প্রলপন্তীং তাং দেবয়ানীং তু নাহুষঃ।
ভর্ৎসয়ামাস বচনৈরনর্হাং পাপবর্ধনীম্॥ 1-77-18 (3512) 
ততো বর্ষবরান্মূকান্ব্যঙ্গান্বৃদ্ধাংশ্চ পঙ্গুকান্।
রক্ষণে দেবয়ান্যাঃ স পোষণে চ শশাস তান্॥ 1-77-19 (3513) 
ততস্তু নাহুষো রাজা শর্মিষ্ঠাং প্রাপ্য বুদ্ধিমান্।
রেমে চ সুচিরং কালং তয়া শর্মিষ্ঠয়া সহ॥'  1-77-20 (3514) 
তস্মাদেব তু রাজর্ষেঃ শর্মিষ্ঠা বার্ষপর্বণী।
দ্রুহ্যুং চানুং চ পূরুং চ ত্রীন্কুমারানজীজনৎ॥ 1-77-21 (3515) 
ততঃ কালে তু কস্মিংশ্চিদ্দেবয়ানী শুচিস্মিতা।
যয়াতিসহিতা রাজঞ্জগাম রহিতং বনম্॥ 1-77-22 (3516) 
দদর্শ চ তদা তত্র কুমারান্দেবরূপিণঃ।
ক্রীডমানান্সুবিশ্রব্ধান্বিস্মিতা চেদমব্রবীৎ॥ 1-77-23 (3517) 
দেবয়ান্যুবাচ। 1-77-24 (444) 
`কস্যৈতে দারকা রাজন্দেবপুত্রোপমাঃ শুভাঃ।
বর্চসা রূপতশ্চৈব সদৃশা মে মতাস্তব॥ 1-77-24 (3518) 
বৈশম্পায়ন উবাচ। 1-77-25 (445) 
এবং পৃষ্ট্বা তু রাজানং কুমারান্পর্যপৃচ্ছত॥  1-77-25 (3519) 
তস্মিন্কালে তু তচ্ছ্রুৎবা ধাত্রী তেষাং বচোঽব্রবীৎ।
কিং ন ব্রূত কুমারা বঃ পিতরং বৈ দ্বিজর্ষভম্॥ 1-77-26 (3520) 
কুমারা ঊচুঃ। 1-77-27 (446) 
ঋষিশ্চ ব্রাহ্মণশ্চৈব দ্বিজাতিশ্চৈব নঃ পিতা।
শর্মিষ্ঠা নানৃতং ব্রূতে দেবয়ানি ক্ষমস্ব নঃ॥'  1-77-27 (3521) 
দেবয়ান্যুবাচ। 1-77-28 (447) 
কিংনামধেয়গোত্রো বঃ পুত্রকা ব্রাহ্মণঃ পিতা।
প্রব্রূত তত্ৎবতঃ ক্ষিপ্রং কশ্চাসৌ ক্ব চ বর্ততে॥ 1-77-28 (3522) 
প্রব্রূত মে যথা তথ্যং শ্রোতুমিচ্ছামি তং হ্যহম্।
এবমুক্তাঃ কুমারস্তে দেবয়ান্যা সুমধ্যযা॥ 1-77-29 (3523) 
তেঽদর্শয়ন্প্রদেশিন্যা তমেব নৃপসত্তমম্।
শর্মিষ্ঠাং মাতরং চৈব তথাঽঽচখ্যুশ্চ দারকাঃ॥ 1-77-30 (3524) 
বৈশম্পায়ন উবাচ। 1-77-31 (448) 
ইত্যুক্ৎবা সহিতাস্তে তু রাজানমুপচক্রমুঃ।
নাভ্যনন্দত তান্রাজা দেবয়ান্যাস্তদান্তিকে॥ 1-77-31 (3525) 
রুদন্তস্তেঽথ শর্মিষ্ঠামভ্যযুর্বালকাস্ততঃ।
`অবিব্রুবন্তী কিংচিচ্চ রাজানং চারুলোচনা॥ 1-77-32 (3526) 
নাতিদূরাচ্চ রাজানং সা চাতিষ্ঠদবাঙ্মুখী।
শ্রুৎবা তেষাং তু বালানাং সব্রীড ইব পার্থিবঃ॥ 1-77-33 (3527) 
প্রতিবক্তুমশক্তোঽভূত্তূষ্ণীংভূতোঽভবন্নৃপঃ।
দৃষ্ট্বা তু তেষাং বালানাং প্রণয়ং পার্থিবং প্রতি॥ 1-77-34 (3528) 
বুদ্ধ্বা তু তত্ৎবতো দেবী শর্মিষ্ঠাপিদমব্রবীৎ।
অভ্যাগচ্ছতি মাং কশ্চিদৃষিরিত্যেবমব্রবীঃ॥ 1-77-35 (3529) 
যয়াতিমেবং রাজানং ৎবং গোপায়সি ভামিনি।
পূর্বমেব ময়া প্রোক্তং ৎবয়া তু বৃজিনং কৃতম্॥ 1-77-36 (3530) 
মদধীনা সতী কস্মাদকার্ষীর্বিপ্রিয়ং মম।
তমেবাঽঽসুরধর্মং ৎবমাস্থিতা ন বিভেষি মে॥'  1-77-37 (3531) 
শর্মিষ্ঠোবাচ। 1-77-38 (449) 
যদুক্তমৃষিরিত্যেব তৎসত্যং চারুহাসিনি।
ন্যায়তো ধর্মতশ্চৈব চরন্তী ন বিভেমি তে॥ 1-77-38 (3532) 
যদা ৎবয়া বৃতো ভর্তা বৃত এব তদা ময়া।
সখীভর্তা হি ধর্মেণ ভর্তা ভবতি শোভনে॥ 1-77-39 (3533) 
পূজ্যাসি মম মান্যা চ জ্যেষ্ঠা চ ব্রাহ্মণী হ্যসি।
ৎবত্তোপি মে পূজ্যতমো রাজর্ষিঃ কিং ন বেত্থ তৎ॥ 1-77-40 (3534) 
`ৎবৎপিত্রা মম গুরুণা সহ দত্তে উভে শুভে।
ততো ভর্তা চ পূজ্যশ্চ পোষ্যাং পোষয়তীহ মাম্॥ 1-77-41 (3535) 
বৈশম্পায়ন উবাচ। 1-77-42 (450) 
শ্রুৎবা তস্যাস্ততো বাক্যং দেবয়ান্যব্রবীদিদম্।
রমস্বেহ যথাকামং দেব্যা শর্মিষ্ঠয়া সহ॥ 1-77-42 (3536) 
রাজন্নাদ্যেহ বৎস্যামি বিপ্রিয়ং মে কৃতং ৎবয়া।
ইতি জজ্বাল কোপেন দেবয়ানী ততো ভৃশম্॥ 1-77-43 (3537) 
নির্দহন্তীব সব্রীডাং শর্মিষ্ঠাং সমুদীক্ষ্য চ।
অপবিধ্য চ সর্বাণি ভূষণান্যসিতেক্ষণা॥'  1-77-44 (3538) 
সহসোৎপতিতাং শ্যামাং দৃষ্ট্বা তাং সাশ্রুলোচনাম্।
তূর্ণং সকাশং কাব্যস্য প্রস্থিতাং ব্যথিতস্তদা॥ 1-77-45 (3539) 
অনুবব্রাজ সংভ্রান্তঃ পৃষ্ঠতঃ সান্ৎবয়ন্নৃপঃ।
ন্যবর্তত নচৈব স্ম ক্রোধসংরক্তলোচনা॥ 1-77-46 (3540) 
অবিব্রুবন্তী কিংচিৎসা রাজানং সাশ্রুলোচনা।
অচিরাদেব সংপ্রাপ্তা কাব্যস্যোশনসোঽন্তিকম্॥ 1-77-47 (3541) 
সা তু দৃষ্ট্বৈ পিতরমভিবাদ্যাগ্রতঃ স্থিতা।
অনন্তরং যায়াতিস্তু পূজয়ামাস ভার্গবম্॥ 1-77-48 (3542) 
দেবয়ান্যুবাচ। 1-77-49 (451) 
অধর্মেণ জিতো ধর্মঃ প্রবৃত্তমধরোত্তরম্।
শর্মিষ্ঠয়াঽতিবৃত্তাঽস্মি দুহিত্রা বৃষপর্বণঃ॥ 1-77-49 (3543) 
ত্রয়োঽস্যাং জনিতাঃ পুত্রা রাজ্ঞাঽনেন যয়াতিনা।
দুর্ভগায়া মম দ্বৌ তু পুত্রৌ তাত ব্রবীমি তে॥ 1-77-50 (3544) 
ধর্মজ্ঞ ইতি বিখ্যাত এষ রাজা ভৃগূদ্বহ।
অতিক্রান্তশ্চ মর্যাদাং কাব্যৈতৎকথয়ামি তে॥ 1-77-51 (3545) 
শুক্র উবাচ। 1-77-52 (452) 
ধর্মজ্ঞঃ সন্মহারাজ যোঽধর্মমকৃথাঃ প্রিয়ম্।
তস্মাজ্জরা ৎবামচিরাদ্ধর্ষয়িষ্যতি দুর্জয়া॥ 1-77-52 (3546) 
যয়াতিরুবাচ। 1-77-53 (453) 
ঋতুং বৈ যাচমানায়া ভগবন্নান্যচেতসা।
দুহিতুর্দানবেন্দ্রস্য ধর্ম্যমেতৎকৃতং ময়া॥ 1-77-53 (3547) 
ঋতুং বৈ যাচমানায়া ন দদাতি পুমানৃতুম্।
ভ্রূণহেত্যুচ্যতে ব্রহ্মন্ স ইহ ব্রহ্মবাদিভিঃ॥ 1-77-54 (3548) 
অভিকামাং স্ত্রিয়ং যশ্চ গম্যাং রহসি যাচিতঃ।
নোপৈতি স চ ধর্মেষু ভ্রূণহেত্যুচ্যতে বুধৈঃ॥ 1-77-55 (3549) 
`যদ্যদ্বৃণোতি মাং কশ্চিত্তত্তদ্দেয়মিতি ব্রতম্।
ৎবয়া চ সাপি দত্তা মে নান্যং নাথমিহেচ্ছতি'॥ 1-77-56 (3550) 
ইত্যেতানি সমীক্ষ্যাহং কারণানি ভৃগূদ্বহ।
অধর্মভয়সংবিগ্নঃ শর্মিষ্ঠামুপজগ্মিবান্। 
`মৎবৈতন্মে ধর্ম ইতি কৃতং ব্রহ্মন্ক্ষমস্ব মাম্॥'  1-77-57 (3551) 
শুক্র উবাচ। 1-77-58 (454) 
নন্বহং প্রত্যবেক্ষ্যস্তে মদধীনোঽসি পার্থিব।
মিথ্যাচারস্য ধর্মেষু চৌর্যং ভবতি নাহুষ॥ 1-77-58 (3552) 
বৈশম্পায়ন উবাচ। 1-77-59 (455) 
ক্রুদ্ধেনোশনসা শপ্তো যয়াতির্নাহুষস্তদা।
পূর্বং বয়ঃ পরিত্যজ্য জরাং সদ্যোঽন্বপদ্যত॥ 1-77-59 (3553) 
যয়াতিরুবাচ। 1-77-60 (456) 
অতৃপ্তো যৌবনস্যাহং দেবয়ান্যাং ভৃগূদ্বহ।
প্রসাদং কুরু মে ব্রহ্মঞ্জরেয়ং ন বিশেচ্চ মাম্॥ 1-77-60 (3554) 
শুক্র উবাচ। 1-77-61 (457) 
নাহং মৃষা ব্রবীম্যেতজ্জরাং প্রাপ্তোঽসি ভূমিপ।
জরাং ৎবেতাং ৎবমন্যস্মিন্সংক্রাময় যদীচ্ছসি॥ 1-77-61 (3555) 
যয়াতিরুবাচ। 1-77-62 (458) 
রাজ্যভাক্স ভবেদ্ব্রহ্মন্পুণ্যভাক্কীর্তিভাক্তথা।
যো মে দদ্যাদ্বয়ঃ পুত্রস্তদ্ভবাননুমন্যতাম্॥ 1-77-62 (3556) 
শুক্র উবাচ। 1-77-63 (459) 
সংক্রাময়িষ্যসি জরাং যেথেষ্টং নহুষাত্মজ।
মামনুধ্যায় ভাবেন ন চ পাপমবাপ্স্যসি॥ 1-77-63 (3557) 
বয়ো দাস্যতি তে পুত্রো যঃ স রাজা ভবিষ্যতি।
আয়ুষ্মান্কীর্তিমাংশ্চৈব বহ্বপত্যস্তথৈব চ॥ ॥ 1-77-64 (3558) 
 
ইতি শ্রীমন্মহাভারতে আদিপর্বণি সংভবপর্বণি সপ্তসপ্ততিতমোঽধ্যায়ঃ॥ 77 ॥

 -   -  

1-77-49 অধরোত্তরং নীচস্যাভিবৃদ্ধিরুত্তমস্য হ্রাসঃ। অতিবৃত্তাস্মি রাজ্ঞঃ সকাশাদপত্যত্রয়াধিগমনেতিক্রান্তোল্লঙ্ঘিতাঽস্মি॥ 1-77-52 অধর্মমেব প্রিয়মকৃথাঃ॥ 1-77-53 নান্যচেতসা ন কামলোভেন॥ 1-77-58 প্রত্যবেক্ষ্যঃ অস্মিন্মকর্মণি মদাজ্ঞাপি ৎবয়া প্রার্থনীয়েতি ভাবঃ॥ 1-77-62 জ্যেষ্ঠস্য রাজ্যাপ্রদানজং পাপম্॥ সপ্তসপ্ততিতমোঽধ্যায়ঃ॥ 77 ॥



আদিপর্ব - অধ্যায় 078

॥ শ্রীঃ ॥

1.78. অধ্যায়ঃ 078 

 -   -  

স্বজরামনঙ্গীকুর্বতাং যদুপ্রভৃতীনাং যয়াতিনা শাপঃ॥ 1 ॥ তামঙ্গীকুর্বতঃ পূরোর্বরদানম্॥ 2 ॥

 -   -  

1-78-0 (3559) 
বৈশম্পায়ন উবাচ। 1-78-0 (460) 
জরাং প্রাপ্য যয়াতিস্তু স্বপুরং প্রাপ্য চৈব হি।
পুত্রং জ্যেষ্ঠং বরিষ্ঠং চ যদুমিত্যব্রবীদ্বচঃ॥ 1-78-1 (3560) 
যয়াতিরুবাচ। 1-78-2 (461) 
জরাবলী চ মাং তাত পলিতানি চ পর্যগুঃ।
কাব্যস্যোশনসঃ শাপান্ন চ তৃপ্তোঽস্মি যৌবনে॥ 1-78-2 (3561) 
ৎবং যদো প্রতিপদ্যস্ব পাপ্মানং জরয়া সহ।
যৌবনেন ৎবদীয়েন চরেয়ং বিষয়ানহম্॥ 1-78-3 (3562) 
পূর্ণে বর্ষসহস্রে তু পুনস্তে যৌবনং ৎবহম্।
দত্ৎবা স্বং প্রতিপৎস্যামি পাপ্মানং জরয়া সহ॥ 1-78-4 (3563) 
যদুরুবাচ। 1-78-5 (462) 
জরায়াং বহবো দোষাঃ পানভোজনকারিতাঃ।
তস্মাজ্জরাং ন তে রাজন্গ্রহীষ্য ইতি মে মতিঃ॥ 1-78-5 (3564) 
সিতশ্মশ্রুর্নিরানন্দো জরয়া শিথিলীকৃতঃ।
বলীসঙ্গতগাত্রস্তু দুর্দর্শো দুর্বলঃ কৃশঃ॥ 1-78-6 (3565) 
অশক্তঃ কার্যকরণে পরিভূতঃ স যৌবতৈঃ।
সহোপজীবিভিশ্চৈব তাং জরাং নাভিকাময়ে॥ 1-78-7 (3566) 
সন্তি তে বহবঃ পুত্রা মত্তঃ প্রিয়তরা নৃপ।
জরাং গ্রহীতুং ধর্মজ্ঞ তস্মাদন্যং বৃণীষ্ব বৈ॥ 1-78-8 (3567) 
যয়াতিরুবাচ। 1-78-9 (463) 
যত্ৎবং মে হৃদয়াজ্জাতো বয়ঃ স্বং ন প্রয়চ্ছসি।
তস্মাদরাজ্যভাক্তাত প্রজা তব ভবিষ্যতি॥ 1-78-9 (3568) 
`প্রত্যাখ্যাতস্তু রাজা স তুর্বসুং প্রত্যুবাচ হ।'
তুর্বসো প্রতিপদ্যস্ব পাপ্মানং জরয়া সহ। 
যৌবনেন চরেয়ং বৈ বিষয়াংস্তব পুত্রক॥  1-78-10 (3569) 
পূর্ণে বর্ষসহস্রে তু পুনর্দাস্যামি যৌবনম্।
স্বং চৈব প্রতিপৎস্যামি পাপ্মানং জরয়া সহ॥ 1-78-11 (3570) 
তুর্বসুরুবাচ। 1-78-12 (464) 
ন কাময়ে জরাং তাত কামভোগপ্রণাশিনীম্।
বলরূপান্তকরণীং বুদ্ধিপ্রাণপ্রণাশিনীম্॥ 1-78-12 (3571) 
যয়াতিরুবাচ। 1-78-13 (465) 
যত্ৎবং মে হৃদয়াজ্জাতো বয়ঃ স্বং ন প্রয়চ্ছসি।
তস্মাৎপ্রজা সমুচ্ছেদং তুর্বসো তব যাস্যতি॥ 1-78-13 (3572) 
সংকীর্ণাচারধর্মেষু প্রতিলোমচরেষু চ।
পিশিতাশিষু চান্ত্যেষু মূঢ রাজা ভবিষ্যসি॥ 1-78-14 (3573) 
গুরুদারপ্রসক্তেষু তির্যগ্যোনিগতেষু চ।
পশুধর্মেষু পাপেষু ম্লেচ্ছেষু ৎবং ভবিষ্যসি॥ 1-78-15 (3574) 
বৈশম্পায়ন উবাচ। 1-78-16 (466) 
এবং স তুর্বসুং শপ্ৎবা যয়াতিঃ সুতমাত্মনঃ।
শর্মিষ্ঠায়াঃ সুতং দ্রুহ্যুমিদং বচনমব্রবীৎ॥ 1-78-16 (3575) 
যয়াতিরুবাচ। 1-78-17 (467) 
দ্রুহ্যো ৎবং প্রতিপদ্যস্ব বর্ণরূপবিনাশিনীম্।
জরাং বর্ষসহস্রং মে যৌবনং স্বং দদস্ব চ॥ 1-78-17 (3576) 
পূর্ণে বর্ষসহস্রে তু পুনর্দাস্যামি যৌবনম্।
স্বং চাদাস্যামি ভূয়োঽহং পাপ্মানং জরয়া সহ॥ 1-78-18 (3577) 
দ্রুহ্যুরুবাচ। 1-78-19 (468) 
ন গজং ন রথং নাশ্বং জীর্ণো ভুঙ্ক্তে ন চ স্ত্রিয়ম্।
বাগ্ভঙ্গশ্চাস্য ভবতি তাং জরাং নাভিকাময়ে॥ 1-78-19 (3578) 
যয়াতিরুবাচ। 1-78-20 (469) 
যত্ৎবং মে হৃদয়াজ্জাতো বয়ঃ স্বং ন প্রয়চ্ছসি।
তস্মাদ্দ্রুহ্যো প্রিয়ঃ কামো ন তে সংপৎস্যতে ক্বচিৎ॥ 1-78-20 (3579) 
যত্রাশ্বরথমুখ্যানামশ্বানাং স্যাদ্গতং ন চ।
হস্তিনাং পীঠকানাং চ গর্দভানাং তথৈব চ॥ 1-78-21 (3580) 
বস্তানাং চ গবাং চৈব শিবিকায়াস্তথৈব চ।
উডুপপ্লবসংতারো যত্র নিত্যং ভবিষ্যতি।  1-78-22 (3581) 
যয়াতিরুবাচ। 1-78-23 (470) 
অনো ৎবং প্রতিপদ্যস্ব পাপ্মানং জরয়া সহ।
একং বর্ষসহস্রং তু চরেয়ং যৌবনেন তে॥ 1-78-23 (3582) 
অনুরুবাচ। 1-78-24 (471) 
জীর্ণঃ শিশুবদাদত্তে কালেঽন্নমশুচির্যথা।
ন জুহোতি চ কালেঽগ্নিং তাং জরাং নাভিকাময়ে॥ 1-78-24 (3583) 
যয়াতিরুবাচ। 1-78-25 (472) 
যত্ৎবং মে হৃদয়াজ্জাতো বয়ঃ স্বং ন প্রয়চ্ছসি।
জরাদোষস্ৎবয়া প্রোক্তস্তস্মাত্ৎবং প্রতিলপ্স্যসে॥ 1-78-25 (3584) 
প্রজাশ্চ যৌবনপ্রাপ্তা বিনশিষ্যন্ত্যনো তব।
অগ্নিপ্রস্কন্দনপরস্ৎবং চাপ্যেবং ভবিষ্যসি॥ 1-78-26 (3585) 
বৈশম্পায়ন উবাচ। 1-78-27 (473) 
প্রত্যাখ্যাতশ্চতুর্ভিশ্চ শপ্ৎবা তান্যদুপূর্বকান্।
পূরোঃ সকাশমগমন্মত্ৎবা পূরুমলঙ্ঘনম্॥ 1-78-27 (3586) 
যয়াতিরুবাচ। 1-78-28 (474) 
পূরো ৎবং মে প্রিয়ঃ পুত্রস্ৎবং বরীয়ান্ভবিষ্যসি।
জরা বলী চ মাংতাত পলিতানি চ পর্যগুঃ॥ 1-78-28 (3587) 
কাব্যস্যোশনসঃ শাপান্ন চ তৃপ্তোঽস্মি যৌবনে।
পূরো ৎবং প্রতিপদ্যস্ব পাপ্মানং জরয়া সহ। 
কংচিৎকালং চরেয়ং বৈ বিষয়ান্বয়সাতব॥  1-78-29 (3588) 
পূর্ণে বর্ষসহস্রে তু পুনর্দাস্যামি যৌবনম্।
স্বং চৈব প্রতিপৎস্যামি পাপ্মানং জরয়া সহ॥ 1-78-30 (3589) 
বৈশম্পায়ন উবাচ। 1-78-31 (475) 
এবমুক্তঃ প্রত্যুবাচ পূরুঃ পিতরমজ্জসা।
যদাত্থ মাং মহারাজ তৎকরিষ্যামি তে বচঃ॥ 1-78-31 (3590) 
`গুরোর্বৈ বচনং পুণ্যং স্বর্গ্যমায়ুষ্করং নৃণাম্।
গুরুপ্রসাদাত্ত্রৈলোক্যমন্বশাসচ্ছতক্রতুঃ॥ 1-78-32 (3591) 
গুরোরনুমতং প্রাপ্য সর্বান্কামানমাপ্নুয়াৎ।
যাবদিচ্ছসি তাবচ্চ ধারয়িষ্যামি তে জরাম্'॥ 1-78-33 (3592) 
প্রতিপৎস্যামি তে রাজন্পাপ্মানং জরয়া সহ।
গৃহাণ যৌবনং মত্তশ্চর কামান্যথেপ্সিতান্॥ 1-78-34 (3593) 
জরয়াহং প্রতিচ্ছন্নো বয়োরূপধরস্তব।
যৌবনং ভবতে দত্ৎবা চরিষ্যামি যথাত্থমাম্॥ 1-78-35 (3594) 
যয়াতিরুবাচ। 1-78-36 (476) 
পূরো প্রীতোঽস্মি তে বৎস প্রীতশ্চেদং দদামি তে।
সর্বকামসমৃদ্ধা তে প্রজা রাজ্যে ভবিষ্যতি॥ 1-78-36 (3595) 
বৈশম্পায়ন উবাচ। 1-78-37 (477) 
এবমুক্ৎবা যয়াতিস্তু স্মৃৎবা কাব্যং মহাতপাঃ।
সংক্রাময়ামাস জরাং তদা পূরৌ মহাত্মনি॥ ॥ 1-78-37 (3596) 
 
ইতি শ্রীমন্মহাভারতে আদিপর্বণি সংভবপর্বণি অষ্টসপ্ততিতমোঽধ্যায়ঃ॥ 78 ॥

 -   -  

1-78-2 বলী ৎবচঃসংবলনম্। পলিতানি কেশরোম্ণাং শৌক্ল্যম্। পর্যগুঃ পরিতঃ শরীরে গতানি প্রাপ্তানিয়ৌবনে যৌবনসাধ্যে কামভোগে॥ 1-78-3 পাপ্মানং ভোগসামর্থ্যেঽপি তদিচ্ছারূপং চিত্তস্য দৌস্থ্যম্। চরেয়ং ভুজ্জীয়॥ 1-78-5 দোষাঃ কফাদ্যাধিক্যাদ্বমনাদয়ঃ॥ 1-78-15 তির্যগ্যোনীনামিব গতং প্রকাশং মৈথুনাদ্যাচরণং যেপ তেষু॥ 1-78-21 পীঠকানাং রাজয়োগ্যানাং নরয়ানবিশেষাণাং তখতরাবা ইতি ম্লেচ্ছেষু প্রসিদ্ধানাম্॥ 1-78-26 অগ্নিপ্রস্কন্দনং শ্রৌতস্মার্তাদ্যগ্নিসাধ্যকর্মত্যাগস্তৎপরঃ॥ 1-78-28 বরীয়ান্স্বভ্রাতৃভ্যো মহান্। জরো দেহেন্দ্রিয়শক্তিঘাতঃ॥ 1-78-31 অঞ্জসা আর্জবেন॥ 1-78-34 যথেপ্সিতান্ যাবজ্জীবম্॥ অষ্টসপ্ততিতমোঽধ্যায়ঃ॥ 78 ॥



আদিপর্ব - অধ্যায় 079

॥ শ্রীঃ ॥

1.79. অধ্যায়ঃ 079 

 -   -  

বিষয়ানুভবেন যয়াতের্বৈরাগ্যপ্রাপ্তিঃ॥ 1 ॥ পূরোঃ যয়াতিনা যৌবনপ্রত্যর্পণম্॥ 2 ॥ তস্য রাজ্যাভিষেকঃ॥ 3 ॥ যয়াতের্বনং প্রতি গমনম্॥ 4 ॥ যদুপ্রভৃতীনাং বংশকথনম্॥ 5 ॥

 -   -  

1-79-0 (3597) 
বৈশম্পায়ন উবাচ। 1-79-0 (478) 
পৌরবেণাথ বয়সা যয়াতির্নহুষাত্মজঃ।
`রূপয়ৌবনসংপন্নঃ কুমারঃ সমপদ্যত।' 
প্রীতিয়ুক্তো নৃপশ্রেষ্ঠশ্চরা বিষয়ান্প্রিয়ান্॥  1-79-1 (3598) 
যথাকামং যথোৎসাহং যথাকালং যথাসুখম্।
ধর্মাবিরুদ্ধং রাজেন্দ্রো যথা ভবতি সোঽন্বভূৎ॥ 1-79-2 (3599) 
দেবানতর্পয়দ্যজ্ঞৈঃ শ্রাদ্ধৈস্তদ্বিৎপিতৄনপি।
দীনাননুগ্রহৈরিষ্টৈঃ কামৈশ্চ দ্বিজসত্তমান্॥ 1-79-3 (3600) 
অতিথীনন্নপানৈশ্চ বিশশ্চ পরিপালনৈঃ।
আনৃশংস্যেন শূদ্রাংশ্চ দস্যূন্সন্নিগ্রহেণ চ॥ 1-79-4 (3601) 
ধর্মেণ চ প্রজাঃ সর্বা যথাবদনুরঞ্জয়ন্।
যয়াতিঃ পালয়ামাস সাক্ষাদিন্দ্র ইবাপরঃ॥ 1-79-5 (3602) 
স রাজা সিংহবিক্রান্তো যুবা বিষয়গোচরঃ।
অবিরোধেন ধর্মস্য চচার সুখমুত্তমম্॥ 1-79-6 (3603) 
স সংপ্রাপ্য শুভান্কামাংস্তৃপ্তঃ খিন্নশ্চ পার্থিবঃ।
কালং বর্ষসহস্রান্তং সস্মার মনুজাধিপঃ॥ 1-79-7 (3604) 
পরিসংখ্যায় কালজ্ঞঃ কলাঃ কাষ্ঠাশ্চ বীর্যবান্।
যৌবনং প্রাপ্য রাজর্ষিঃ সহস্রপরিবৎসরান্॥ 1-79-8 (3605) 
বিশ্বাচ্যা সহিতো রেমে ব্যভ্রাজন্নন্দনে বনে।
অলকায়াং স কালং তু মেরুশৃঙ্গে তথোত্তরে॥ 1-79-9 (3606) 
যদা স পশ্যতে কালং ধর্মাত্মা তং মহীপতিঃ।
পূর্ণং মৎবা ততঃ কালং পূরুং পুত্রমুবাচ হ॥ 1-79-10 (3607) 
যথাকামং যথোৎসাহং যথাকালমরিন্দম।
সেবিতা বিষয়াঃ পুত্র যৌবনেন ময়া তব॥ 1-79-11 (3608) 
ন জাতু কামঃ কামানামুপভোগেন শাম্যতি।
হবিষা কৃষ্ণবর্ত্মেব ভূয় এবাভিবর্ধতে॥ 1-79-12 (3609) 
যৎপৃথিব্যাং ব্রীহিয়বং হিরণ্যং পশবঃ স্ত্রিয়ঃ।
একস্যাপি ন পর্যাপ্তং তস্মান্নৃষ্ণাং পরিত্যজেৎ॥ 1-79-13 (3610) 
যা দুস্ত্যজা দুর্মতিভির্যা ন জীর্যতি জীর্যতঃ।
যোঽসৌ প্রাণান্তিকো রোগস্তাংতৃষ্ণাং ত্যজতঃ সুখম্॥ 1-79-14 (3611) 
পূর্ণং বর্ষসহস্রং মে বিষয়াসক্তচেতসঃ।
তথাপ্যনুদিনং তৃষ্ণা মমৈতেষ্বভিজায়তে॥ 1-79-15 (3612) 
তস্মাদেনামহং ত্যক্ৎবা ব্রহ্মণ্যাধায় মানসম্।
নির্দ্বন্দ্বো নির্মমো ভূৎবা চরিষ্যামি মৃগৈঃ সহ॥ 1-79-16 (3613) 
পূরো প্রীতোঽস্মি ভদ্রং তে গৃহাণেদং স্বয়ৌবনম্।
রাজ্যং চেদং গৃহাণ ৎবং `যাবদিচ্ছসি যৌবনম্। 
তাবদ্দীর্ঘায়ুষা ভুঙ্খ' ৎবং হি মে প্রিয়কৃৎসুতঃ॥  1-79-17 (3614) 
বৈশম্পায়ন উবাচ।' 1-79-18 (479) 
প্রতিপেদে জরাং রাজা যয়াতির্নাহুষস্তদা।
যৌবনং প্রতিপেদে চ পূরুঃ স্বং পুনরাত্মবান্॥ 1-79-18 (3615) 
অভিষেক্তুকামং নৃপতিং পূরুং পুত্রং কনীয়সম্।
ব্রাহ্মণপ্রমুখা বর্ণা ইদং বচনমব্রুবন্॥ 1-79-19 (3616) 
কথং শুক্রস্য নপ্তারং দেবয়ান্যাঃ সুতং প্রভো।
জ্যেষ্ঠং যদুমতিক্রম্য রাজ্যং পূরোঃ প্রয়চ্ছসি॥ 1-79-20 (3617) 
যদুর্জ্যেষ্ঠস্তব সুতো জাতস্তমনু তুর্বসুঃ।
শর্মিষ্ঠায়াঃ সুতো দ্রুহ্যুস্ততোঽনুঃ পূরুরেব চ॥ 1-79-21 (3618) 
কথং জ্যেষ্ঠানতিক্রম্য কনীয়ান্রাজ্যমর্হতি।
এতৎসংবোধয়ামস্ৎবাং ধর্মং ৎবং প্রতিপালয়॥ 1-79-22 (3619) 
যয়াতিরুবাচ। 1-79-23 (480) 
ব্রাহ্মণপ্রমুখা বর্ণাঃ সর্বে শৃণ্বন্তু মে বচঃ।
জ্যেষ্ঠং প্রতি যথা রাজ্যং ন দেয়ং মে কথংচন॥ 1-79-23 (3620) 
মম জ্যেষ্ঠেন যদুনা নিয়োগো নানুপালিতঃ।
প্রতিকূলঃ পিতুর্যশ্চ ন স পুত্রঃ সতাং মতঃ॥ 1-79-24 (3621) 
মাতাপিত্রোর্বচনকৃদ্ধিতঃ পথ্যশ্চ যঃ সুতঃ।
স পুত্রঃ পুত্রবদ্যশ্চ বর্ততে পিতৃমাতৃষু॥ 1-79-25 (3622) 
`পুদিতি নরকস্যাখ্যা দুঃখং চ নরকং বিদুঃ।
পুতস্ত্রাণাত্ততঃ পুত্ত্রমিহেচ্ছন্তি পরত্র চ॥ 1-79-26 (3623) 
আত্মনঃ সদৃশঃ পুত্রঃ পিতৃদেবর্ষিপূজনে।
যো বহূনাং গুণকরঃ স পুত্রো জ্যেষ্ঠ উচ্যতে॥ 1-79-27 (3624) 
মূকোঽন্ধো বধিরঃ শ্বিত্রী স্বধর্মং নানুতিষ্ঠতি।
চোরঃ কিল্বিষিকঃ পুত্রো জ্যেষ্ঠো ন জ্যেষ্ঠ উচ্যতে॥ 1-79-28 (3625) 
জ্যেষ্ঠাংশহারী গুণকৃদিহ লোকে পরত্র চ।
শ্রেয়ান্পুত্রো গুণোপেতঃ স পুত্রো নেতরো বৃথা। 
বদন্তি ধর্মং ধর্মজ্ঞাঃ পিতৄণাং পুত্রকারণাৎ॥  1-79-29 (3626) 
বেদোক্তং সংভবং মহ্যমনেন হৃদয়োদ্ভবম্।
তস্য জাতমিদং কৃৎস্নমাত্মা পুত্র ইতি শ্রুতিঃ'॥ 1-79-30 (3627) 
যদুনাঽহমবজ্ঞাতস্তথা তুর্বসুনাপি চ।
দ্রুহ্যুনা চানুনা চৈব ময়্যবজ্ঞ কৃতা ভৃশম্॥ 1-79-31 (3628) 
পূরুণা তু কৃতং বাক্যং মানিতং চ বিশেষতঃ।
কনীয়ান্মম দায়াদো ধৃতা যেন জরা মম॥ 1-79-32 (3629) 
মম কামঃ স চ কৃতঃ পূরুণা মিত্ররূপিণা।
শুক্রেণ চ বরোদত্তঃ কাব্যেনোশনসা স্বয়ম্॥ 1-79-33 (3630) 
পুত্রো যস্ৎবাঽনুবর্তেত স রাজা পৃথিবীপতিঃ।
`যো বানুবর্তী পুত্রাণাং স পুত্রো দায়ভাগ্ভবেৎ'॥ 1-79-34 (3631) 
ভবতোঽনুনয়াম্যেবং পূরূ রাজ্যেঽভিষিচ্যতাম্।  1-79-35 (3632) 
প্রকৃতয় ঊচুঃ।
যঃ পুত্রো গুণসংপন্নো মাতাপিত্রোর্হিতঃ সদা॥  1-79-36 (481) 
সর্বমর্হতি কল্যাণং কনীয়ানপি সত্তমঃ।
`বেদ ধমার্থশাস্ত্রেষু মুনিভিঃ কথিতং পুরা'॥ 1-79-36 (3633) 
অর্হঃ পূরুরিদং রাজ্যং যঃ সুতঃ প্রিয়কৃত্তব।
বরদানেন শুক্রস্য ন শক্যং বক্তুমুত্তরম্॥ 1-79-37 (3634) 
বৈশম্পায়ন উবাচ। 1-79-38 (482) 
পৌরজানপদৈস্তুষ্টৈরিত্যুক্তো নাহুষস্তদা।
অভ্যষিঞ্চত্ততঃ পূরুং রাজ্যে স্বে সুতমাত্মনঃ॥ 1-79-38 (3635) 
`যদুং চ তুর্বসুং চোভৌ দ্রুহ্যুং চৈব সহানুজম্।
অন্তেষু স বিনিক্ষিপ্য নাহুষঃ স্বাত্মজান্সুতান্'॥ 1-79-39 (3636) 
দত্ৎবা চ পূরবে রাজ্যং বনবাসায় দীক্ষিতঃ।
পুরাৎস নির্যযৌ রাজা ব্রাহ্মণৈস্তাপসৈঃ সহ॥ 1-79-40 (3637) 
`দেবয়ান্যা চ সহিতঃ শর্মিষ্ঠয়া চ ভারত।
অকরোৎস বনে রাজা সভার্যস্তপ উত্তমম্'॥ 1-79-41 (3638) 
যদোস্তু যাদবা জাতাস্তুর্বসোর্যবনাঃ স্মৃতাঃ।
দ্রুহ্যোঃ সুতাস্তু বৈ ভোজা অনোস্তু ম্লেচ্ছজাতয়ঃ॥ 1-79-42 (3639) 
পূরোস্তু পৌরবো বংশো যত্র জাতোঽসি পার্থিব।
ইদং বর্ষসহস্রাণি রাজ্যং কারয়িতুং বশী॥ ॥ 1-79-43 (3640) 
 
ইতি শ্রীমন্মহাভারতে আদিপর্বণি সংভবপর্বণি ঊনাশীতিতমোঽধ্যায়ঃ॥ 79 ॥

 -   -  

1-79-1 চচার বুভোজ॥ 1-79-6 বিষয়া দিব্যগন্ধাদয়ো গোচরে বশে যস্য স বিষয়গোচরঃ॥ 1-79-19 কনীয়সং কনীয়াংসম্॥



আদিপর্ব - অধ্যায় 080

॥ শ্রীঃ ॥

1.80. অধ্যায়ঃ 080 

 
॥ উত্তরয়ায়াতারভ্যঃ ॥

 -   -  

যয়াতেঃ স্বর্গগমনম্॥ 1 ॥

 -   -  

1-80-0 (3641) 
বৈশম্পায়ন উবাচ। 1-80-0 (483) 
এবং স নাহুষো রাজা যয়াতিঃ পুত্রমীপ্সিতম্।
রাজ্যেঽভিষিচ্য মুদিতো বানপ্রস্থোঽভবন্মুনিঃ॥ 1-80-1 (3642) 
উষিৎবা চ বনে বাসং ব্রাহ্মণৈঃ সংশিতব্রতঃ।
ফলমূলাশনো দান্তস্ততঃ স্বর্গমিতো গতঃ॥ 1-80-2 (3643) 
স গতঃ স্বর্নিবাসং তং নিবসন্মুদিতঃ সুখী।
কালেন নাতিমহতা পুনঃ শক্রেণ পাতিতঃ॥ 1-80-3 (3644) 
`সাধুভিঃ সংগতিং লব্ধ্বা পুনঃ স্বর্গমুপেয়িবান্।  1-80-4 (3645) 
জনমেজয় উবাচ।
স্বর্গতশ্চ পুনর্ব্রহ্মন্নিবসন্দেববেশ্মনি। 
কালেন নাতিমহতা কথং শক্রেণ পাতিতঃ'॥  1-80-4 (484) 
নিপতন্প্রচ্যুতঃ স্বর্গাদপ্রাপ্তো মেদিনীতলম্।
স্থিত আসীদন্তরিক্ষে স তদেতি শ্রুতং ময়া॥ 1-80-5 (3646) 
তত এব পুনশ্চাপি গতঃ স্বর্গমিতি শ্রুতম্।
রাজ্ঞা বসুমতা সার্ধমষ্টকেন চ বীর্যবান্॥ 1-80-6 (3647) 
প্রতর্দনেন শিবিনা সমেত্য কিল সংসদি।
কর্মণা কেন স দিবং পুনঃ প্রাপ্তো মহীপতিঃ॥ 1-80-7 (3648) 
সর্বমেতদশেষেণ শ্রোতুমিচ্ছামি তত্ৎবতঃ।
কথ্যমানং ৎবয়া বিপ্র বিপ্রর্ষিগণসংনিধৌ॥ 1-80-8 (3649) 
দেবরাজসমো হ্যাসীদ্যযাতিঃ পৃথিবীপতিঃ।
বর্ধনঃ কুরুবংশস্য বিভাবসুসমদ্যুতিঃ॥ 1-80-9 (3650) 
তস্য বিস্তীর্ণয়শসঃ সত্যকীর্তের্মহাত্মনঃ।
চরিতং শ্রোতুমিচ্ছামি দিবি চেহ চ সর্বশঃ॥ 1-80-10 (3651) 
বৈশম্পায়ন উবাচ। 1-80-11 (485) 
হন্ত তে কথয়িষ্যামি যয়াতেরুত্তরাং কথাম্।
দিবি চেহ চ পুণ্যার্থাং সর্বপাপপ্রণাশিনীম্॥ 1-80-11 (3652) 
যয়াতির্নাহুষো রাজা পূরুং পুত্রং কনীয়সম্।
রাজ্যেঽভিষিচ্য মুদিতঃ প্রাবব্রাজ বনং তদা॥ 1-80-12 (3653) 
অন্ত্যুষে স বিনিক্ষিপ্য পুত্রান্যদুপুরোগমান্।
ফলমূলাশনো রাজা বনে সংন্যবসচ্চিরম্॥ 1-80-13 (3654) 
শংসিতাত্মা জিতক্রোধস্তর্পয়ন্পিতৃদেবতাঃ।
অগ্নীংশ্চ বিধিবজ্জুহ্বন্বানপ্রস্থবিধানতঃ॥ 1-80-14 (3655) 
অথিতীন্পূজয়ামাস বন্যেন হবিষা বিভুঃ।
শিলোঞ্ছবৃত্তিমাস্থায় শেষান্নকৃতভোজনঃ॥ 1-80-15 (3656) 
পূর্ণং বর্ষসহস্রং চ এবংবৃত্তিরভূন্নৃপঃ।
অব্ভক্ষঃ শরদস্ত্রিংশদাসীন্নিয়তবাঙ্মনাঃ॥ 1-80-16 (3657) 
ততশ্চ বায়ুভক্ষোঽভূৎসংবৎসরমতন্দ্রিতঃ।
তথা পঞ্চাগ্নিমধ্যে চ তপস্তেপে স বৎসরম্॥ 1-80-17 (3658) 
একপাদঃ স্তিতশ্চাসীৎষণ্মাসাননিলাশনঃ।
পুণ্যকীর্তিস্ততঃ স্বর্গে জগামাবৃত্য রোদসী॥ ॥ 1-80-18 (3659) 
 
ইতি শ্রীমন্মহাভারতে আদিপর্বণি সংভবপর্বণি অশীতিতমোঽধ্যায়ঃ॥ 80 ॥

 -   -  

1-80-13 অন্ত্যেষু ম্লেচ্ছেষু॥ 1-80-17 পঞ্চাগ্নয়শ্চৎবারোঽগ্নয়ঃ পঞ্চমঃ সূর্যঃ॥ 1-80-18 আবৃত্য ব্যাপ্য। রোদসী দ্যাবভূমী। পৃথিব্যামিব স্বর্গেপি মুখ্যোঽভূদিত্যর্থঃ॥ অশীতিতমোঽধ্যায়ঃ॥ 80 ॥



আদিপর্ব - অধ্যায় 081

॥ শ্রীঃ ॥

1.81. অধ্যায়ঃ 081 

 -   -  

ইন্দ্রয়যাতিসংবাদঃ॥ 1 ॥

 -   -  

1-81-0 (3660) 
বৈশম্পায়ন উবাচ। 1-81-0 (486) 
স্বর্গতঃ স তু রাজেন্দ্রো নিবসন্দেববেশ্মনি।
পূজিতস্ত্রিদশৈঃ সাধ্যৈর্মরুদ্ভির্বসুভিস্তথা॥ 1-81-1 (3661) 
দেবলোকং ব্রহ্মলোকং সংচরন্পুণ্যকৃদ্বশী।
অবসৎপৃথিবীপালো দীর্ঘকালমিতি শ্রুতিঃ॥ 1-81-2 (3662) 
স কদাচিন্নৃপশ্রেষ্ঠো যয়াতিঃ শক্রমাগমৎ।
কথান্তে তত্র শক্রেণ স পৃষ্টঃ পৃথিবীপতিঃ॥ 1-81-3 (3663) 
শক্র উবাচ। 1-81-4 (487) 
যদা স পূরুস্তব রূপেণ রাজ-
ঞ্জরাং গৃহীৎবা প্রচচার ভূমৌ। 
তদা চ রাজ্যং সংপ্রদায়ৈব তস্মৈ
ৎবয়া কিমুক্তঃ কথয়েহ সত্যম্॥  1-81-4 (3664) 
যয়াতিরুবাচ। 1-81-5 (488) 
গঙ্গায়মুনয়োর্মধ্যে কৃৎস্নোয়ং বিষয়স্তব।
মধ্যে পৃথিব্যাস্ৎবং রাজা ভ্রাতরোঽন্ত্যাধিপাস্তব॥ 1-81-5 (3665) 
`ন চ কুর্যান্নরো দৈন্যং শাঠ্যং ক্রোধং তথৈব চ।
জৈহয়ং চ মৎসরং বৈরং সর্বত্রেদং ন কারয়েৎ॥ 1-81-6 (3666) 
মাতরং পিতরং জ্যেষ্ঠং বিদ্বাংসং চ তপোধনম্।
ক্ষমাবন্তং চ রাজেন্দ্র নাবমন্যেত বুদ্ধিমান্॥ 1-81-7 (3667) 
ল়শক্তস্তু ক্ষমতে নিত্যমশক্তঃ ক্রুধ্যতে নরঃ।
দুর্জনঃ সুজনং দ্বেষ্টি দুর্বলো বলবত্তরম্॥ 1-81-8 (3668) 
রূপবন্তমরূপী চ ধনবন্তং চ নির্ধনঃ।
অকর্মী কর্মিণং দ্বেষ্টি ধার্মিকং চ নধার্মিকঃ॥ 1-81-9 (3669) 
নির্গুণো গুণবন্তং চ পুত্রৈতৎকলিলক্ষণম্।
বিপরীতং চ রাজেন্দ্র এতেষু কৃতলক্ষণম্॥ 1-81-10 (3670) 
ব্রাহ্মণো বাথ বা রাজা বৈশ্যো বা শূদ্র এব বা।
প্রশস্তেষু প্রসক্তাশ্চেৎপ্রশস্যন্তে যশস্বিনঃ॥ 1-81-11 (3671) 
তস্মাৎপ্রশস্তে রাজেন্দ্র নরঃ সক্তমনা ভবেৎ।
অলোকজ্ঞা হ্যপ্রশস্তা ভ্রাতরস্তে হ্যবুদ্ধয়ঃ॥ 1-81-12 (3672) 
অন্ত্যাধিপতয়ঃ সর্বে হ্যভবন্গুরুশাসনাৎ।  1-81-13 (3673) 
ইন্দ্র উবাচ।
ৎবং হি ধর্মবিদো রাজন্কত্থসে ধর্মসুত্তমম্। 
কথয়স্ব পুনর্মেঽদ্য লোকবৃত্তান্তমুত্তমম্॥  1-81-13 (489) 
যয়াতিরুবাচ' 1-81-14 (490) 
অক্রোধনঃ ক্রোধনেভ্যো বিশিষ্ট-
স্তথা তিতিক্ষুরতিতিক্ষোর্বিশিষ্টঃ। 
অমানুষেভ্যো মানুষাশ্চ প্রধানা
বিদ্বাংস্তথৈবাবিদুষঃ প্রধানঃ॥  1-81-14 (3674) 
আক্রুশ্যমানো নাকোশেন্মন্যুরেব তিতিক্ষতঃ।
আক্রোষ্টারং নির্দহতি সুকৃতং চাস্য বিন্দতি॥ 1-81-15 (3675) 
নারুন্তুদঃ স্যান্ন নৃশংসবাদী
ন হীনতঃ পরমভ্যাদদীত। 
যয়াঽস্য বাচা পর উদ্বিজেত
ন তাং বদেদ্রুশতীং পাপলোক্যাম্॥  1-81-16 (3676) 
অরুন্তুদং পুরুষং তীক্ষ্ণবাচং
বাক্কণ্টকৈর্বিতুদন্তং মনুষ্যন্। 
বিদ্যাদলক্ষ্মীকতমং জনানাং
মুখে নিবদ্ধাং নির্ঋতিং বহন্তম্॥  1-81-17 (3677) 
সদ্ভিঃ পুরস্তাদভিপূজিতঃ স্যা-
ৎসদ্ভিস্তথা পৃষ্ঠতো রক্ষিতঃ স্যাৎ। 
সদাঽসতামতিবাদাংস্তিতিক্ষে-
ৎসতাং বৃত্তং চাদদীতার্যবৃত্তঃ॥  1-81-18 (3678) 
বাক্সায়কা বদনান্নিষ্পতন্তি
যৈরাহতঃ শোচতি রাত্র্যহানি। 
পরস্য যে মর্মসু সংপতন্তি
তান্পণ্ডিতো নাবসৃজেৎপরেষু॥  1-81-19 (3679) 
নহীদৃশং সংবননং ত্রিষু লোকেষু বিদ্যতে।
দয়া মৈত্রী চ ভূতেষু দানং চ মধুরা চ বাক্॥ 1-81-20 (3680) 
তস্মাৎসান্ৎবং সদা বাচ্যং ন বাচ্যং পরুষং ক্বচিৎ।
পূজ্যান্সংপূজয়েদ্দদ্যান্ন চ যাচেৎকদাচন॥ ॥ 1-81-21 (3681) 
 
ইতি শ্রীমন্মহাভারতে আদিপর্বণি সংভবপর্বণি একাশীতিতমোঽধ্যায়ঃ॥ 81 ॥

 -   -  

1-81-16 অস্য আক্রোষ্টুঃ সুকৃতং তিতিক্ষুর্বিন্দতি। রুশতীং অকল্যাণী॥ 1-81-17 নির্ঋতি দুর্দেবতাম্॥ 1-81-20 সংবননং বশীকরণম্॥ একাশীতিতমোঽধ্যায়ঃ॥ 81 ॥



আদিপর্ব - অধ্যায় 082

॥ শ্রীঃ ॥

1.82. অধ্যায়ঃ 082 

 -   -  

স্বর্গতো যয়াতেঃ পতনং। অষ্টকপ্রশ্নশ্চ॥ 1 ॥

 -   -  

1-82-0 (3682) 
ইন্দ্র উবাচ। 1-82-0 (491) 
সর্বাণি কর্মাণি সমাপ্য রাজন্
গৃহং পরিত্যজ্য বনং গতোঽসি। 
তত্ৎবাং পৃচ্ছামি নহুষস্য পুত্র
কেনাসি তুল্যস্তপসা যয়াতে॥  1-82-1 (3683) 
যয়াতিরুবাচ। 1-82-2 (492) 
নাহং দেবমনুষ্যেষু গন্ধর্বেষু মহর্ষিষু।
আত্মনস্তপসা তুল্যং কংচিৎপশ্যামি বাসব॥ 1-82-2 (3684) 
ইন্দ্র উবাচ। 1-82-3 (493) 
যদাঽবমংস্থাঃ সদৃশঃ শ্রেয়সশ্চ
অল্পীয়সশ্চাবিদিতপ্রভাবঃ। 
তস্মাল্লোকাস্ৎবন্তবন্তস্তবে মে
ক্ষীণে পুণ্যে পতিতাঽস্যদ্য রাজন্॥  1-82-3 (3685) 
যয়াতিরুবাচ। 1-82-4 (494) 
সুরর্ষিগন্ধর্বনরাবমানা-
ৎক্ষয়ং গতা মে যদি শক্রলোকাঃ। 
ইচ্ছাম্যহং সুরলোকাদ্বিহীনঃ
সতাং মধ্যে পতিতুং দেবরাজ॥  1-82-4 (3686) 
ইন্দ্র উবাচ। 1-82-5 (495) 
সতাং সকাশে পতিতাঽসি রাজং-
শ্চ্যুতঃ প্রতিষ্ঠাং যত্র লব্ধাসি ভূয়ঃ। 
এতদ্বিদিৎবা চ পুনর্যযাতে
ৎবং মাঽবমংস্থাঃ সদৃশঃ শ্রেয়সশ্চ॥  1-82-5 (3687) 
বৈশম্পায়ন উবাচ। 1-82-6 (496) 
ততঃ প্রহায়ামররাজজুষ্টা-
ন্পুণ্যাঁল্লোকান্পতমানং যয়াতিম্। 
সংপ্রেক্ষ্য রাজর্ষিবরোঽষ্টকস্ত-
মুবাচ সদ্ধর্মবিধানগোপ্তা॥  1-82-6 (3688) 
অষ্টক উবাচ। 1-82-7 (497) 
কস্ৎবং যুবা বাসবতুল্যরূপঃ
স্বতেজসা দীপ্যমানো যথাঽগ্নিঃ। 
পতস্যুদীর্ণাম্বুধরান্ধকারা-
ৎখাৎখেচরাণাং প্রবরো যথাঽর্কঃ॥  1-82-7 (3689) 
দৃষ্ট্বা চ ৎবাং সূর্যপথাৎপতন্তং
বৈশ্বানরার্কদ্যুতিমপ্রমেয়ম্। 
কিং নু স্বিদেতৎপততীতি সর্বে
বিতর্কয়ন্তঃ পরিমোহিতাঃ স্মঃ॥  1-82-8 (3690) 
দৃষ্ট্বা চ ৎবাং ধিষ্ঠিতং দেবমার্গে
শক্রার্কবিষ্ণুপ্রতিমপ্রভাবম্। 
অভ্যুদ্গতাস্ৎবাং বয়মদ্য সর্বে
তত্ৎবং প্রপাতে তব জিজ্ঞাসমানাঃ॥  1-82-9 (3691) 
ন চাপি ৎবাং ধৃষ্ণুমঃ প্রষ্টুমগ্রে
ন চ ৎবমস্মান্পৃচ্ছসি যে বয়ং স্মঃ। 
তত্ৎবাং পৃচ্ছামি স্পৃহণীয়রূপ
কস্য ৎবং বা কিংনিমিত্তং ৎবমাগাঃ॥  1-82-10 (3692) 
ভয়ং তু তে ব্যেতু বিষাদমোহৌ
ত্যজাশু চৈবেন্দ্রসমপ্রভাব। 
ৎবাং বর্তমানং হি সতাং সকাশে
নালং প্রসোঢুং বলহাঽপি শক্রঃ॥  1-82-11 (3693) 
সন্তঃ প্রতিষ্ঠা হি সুখচ্যুতানাং
সতাং সদৈবামররাজকল্প। 
তে সঙ্গতাঃ স্থাবরজঙ্গমেশাঃ
প্রতিষ্ঠিতস্ৎবং সদৃশেষু সৎসু॥  1-82-12 (3694) 
প্রভুরগ্নিঃ প্রতপনে ভূমিরাবপনে প্রভুঃ।
প্রভুঃ সূর্যঃ প্রকাশিৎবে সতাং চাভ্যাগতঃ প্রভুঃ॥ ॥ 1-82-13 (3695) 
 
ইতি শ্রীমন্মহাভারতে আদিপর্বণি সংভবপর্বণি দ্ব্যশীতিতমোঽধ্যায়ঃ॥ 82 ॥

 -   -  

1-82-3 অবমংস্থাঃ সর্বেভ্য আত্মন আধিক্যোক্ত্যা। সদৃশঃ সদৃশান্॥ 1-82-5 যত্র পতিতা প্রতিষ্ঠাং লব্ধাসি লপ্স্যসি॥ 1-82-10 ধুষ্ণুমঃ প্রগল্ভামহে॥ 1-82-13 আবপনে সংগ্রহে বীজাবাপে বা॥ দ্ব্যশীতিতমোঽধ্যায়ঃ॥ 82 ॥



আদিপর্ব - অধ্যায় 083

॥ শ্রীঃ ॥

1.83. অধ্যায়ঃ 083 

 -   -  

যয়াতেঃ স্বনামকথনপূর্বকং অষ্টকেন সহ সংবাদঃ॥ 1 ॥ তত্র যয়াতিনা স্বস্য স্বর্গাদধঃপতনকারণকথনম্॥ 2 ॥

 -   -  

1-83-0 (3696) 
যয়াতিরুবাচ। 1-83-0 (498) 
অহং যয়াতির্নহুষস্য পুত্রঃ
পূরোঃ পিতা সর্বভূতাবমানাৎ। 
প্রভ্রংশিতঃ সুরসিদ্ধর্ষিলোকা-
ৎপরিচ্যুতঃ প্রপতাম্যল্পপুণ্যঃ॥  1-83-1 (3697) 
অহং হি পূর্বো বয়সা ভবদ্ভ্য-
স্তেনাভিবাদং ভবতাং ন প্রয়ুঞ্জে। 
যো বিদ্যযা তপসা জন্মনা বা
বৃদ্ধঃ স পূজ্যো ভবতি দ্বিজানাম্॥  1-83-2 (3698) 
অষ্টক উবাচ। 1-83-3 (499) 
অবাদীস্ৎবং বয়সা যঃ প্রবৃদ্ধঃ
স বৈ রাজন্নাভ্যধিকঃ কথ্যতে চ। 
যো বিদ্যযা তপসা সংপ্রবৃদ্ধঃ
স এব পূজ্যো ভবতি দ্বিজানাম্॥  1-83-3 (3699) 
যয়াতিরুবাচ। 1-83-4 (500) 
প্রতিকূলং কর্মণাং পাপমাহু-
স্তদ্বর্ততেঽপ্রবণে পাপলোক্যম্। 
সন্তোঽসতাং নানুবর্তন্তি চৈত-
দ্যথা চৈষামনুকূলাস্তথাঽঽসন্॥  1-83-4 (3700) 
অভূদ্ধনং মে বিপুলং গতং ত-
দ্বিচেষ্টমানো নাধিগন্তা তদস্মি। 
এবং প্রধার্যাত্মহিতে নিবিষ্টো
যো বর্ততে স বিজানাতি জীবঃ॥  1-83-5 (3701) 
মহাধনো যো যজতে সুয়জ্ঞৈ-
র্যঃ সর্ববিদ্যাসু বিনীতবুদ্ধিঃ। 
বেদানধীত্য তপসা যোজ্য দেহং
দিবং স যায়াৎপুরুষো বীতমোহঃ॥  1-83-6 (3702) 
ন জাতু হৃষ্যেন্মহতা ধনেন
বেদানধীয়ীতানহংকৃতঃ স্যাৎ। 
নানাভাবা বহবো জীবলোকে
দৈবাধীনা নষ্টচেষ্টাধিকারাঃ।
তত্তৎপ্রাপ্য ন বিহন্যেত ধীরো
দিষ্টং বলীয় ইতি মৎবাঽঽত্মবুদ্ধ্যা॥  1-83-7 (3703) 
সুখং হি জন্তুর্যদি বাঽপি দুঃখং
দৈবাধীনং বিন্দতে নাত্মশক্ত্যা। 
তস্মাদ্দিষ্টং বলবন্মন্যমানো
ন সংজ্বরেন্নাপি হৃষ্যেৎকথংচিৎ॥  1-83-8 (3704) 
দুঃখৈর্ন তপ্যেন্ন সুখৈঃ প্রহৃষ্যে-
ৎসমেন বর্তেত সদৈব ধীরঃ। 
দিষ্টং বলীয় ইতি মন্যমানো
ন সংজ্বরেন্নাপি হৃষ্যেৎকথংচিৎ॥  1-83-9 (3705) 
ভয়ে ন মুহ্যাম্যষ্টকাহং কদাচি-
ৎসন্তাপো মে মানসো নাস্তি কশ্চিৎ। 
ধাতা যথা মাং বিদধীত লোকে
ধ্রুবং তথাঽহং ভবিতেতি মৎবা॥  1-83-10 (3706) 
সংস্বেদজা অণ্ডজাশ্চোদ্ভিদশ্চ
সরীসৃপাঃ কৃময়োঽথাপ্সু মৎস্যাঃ। 
তথাশ্মনস্তৃণকাষ্ঠং চ সর্বে
দিষ্টক্ষয়ে স্বাং প্রকৃতিং ভজন্তি॥  1-83-11 (3707) 
অনিত্যতাং সুখদুঃস্বস্য বুদ্ধ্বা
কস্মাৎসংতাপমষ্টকাহং ভজেয়ম্। 
কিং কুর্যাং বৈ কিং চ কৃৎবা ন তপ্যে
তস্মাৎসন্তাপং বর্জয়াম্যপ্রমত্তঃ॥  1-83-12 (3708) 
বৈশম্পায়ন উবাচ। 1-83-13 (501) 
এবং ব্রুবাণং নৃপতিং যয়াতি-
মথাষ্টকঃ পুনরেবান্বপৃচ্ছৎ। 
মাতামহং সর্বগুণোপপন্নং
তত্রস্থিতং স্বর্গলোকে যথাবৎ॥  1-83-13 (3709) 
অষ্টক উবাচ। 1-83-14 (502) 
যে যে লোকাঃ পার্থিবেন্দ্রপ্রধানা-
স্ৎবয়া ভুক্তা যং চ কালং যথাবৎ। 
তান্মে রাজন্ব্রূহি সর্বান্যথাব-
ৎক্ষেত্রজ্ঞবদ্ভাষসে ৎবং হি ধর্মান্॥  1-83-14 (3710) 
যয়াতিরুবাচ। 1-83-15 (503) 
রাজাঽহমাসমিহ সার্বভৌম-
স্ততো লোকান্মহতশ্চাজয়ং বৈ। 
তত্রাবসং বর্ষসহস্রমাত্রং
ততো লোকং পরমস্ম্যভ্যুপেতঃ॥  1-83-15 (3711) 
ততঃ পুরীং পুরুহূতস্য রম্যাং
সহস্রদ্বারাং শতয়োজনায়তাম্। 
অধ্যাবসং বর্ষসহস্রমাত্রং
ততো লোকং পরমস্ম্যভ্যুপেতঃ॥  1-83-16 (3712) 
ততো দিব্যমজরং প্রাপ্য লোকং
প্রজাপতের্লোকপতের্দুরাপম্। 
তত্রাবসং বর্ষসহস্রমাত্রং
ততো লোকং পরমস্ম্যভ্যুপেতঃ॥  1-83-17 (3713) 
স দেবদেবস্য নিবেশনে চ
বিহৃত্য লোকানবসং যথেষ্টম্। 
সংপূজ্যমানস্ত্রিদশৈঃ সমস্তৈ-
স্তুল্যপ্রভাবদ্যুতিরীশ্বরাণাম্॥  1-83-18 (3714) 
তথাঽঽবসং নন্দনে কামরূপী
সংবৎসরাণাময়ুতং শতানাম্। 
সহাপ্সরোভির্বিহরন্পুণ্যগন্ধা-
ন্পশ্যন্নগান্পুষ্পিতাংশ্চারুরূপান্॥  1-83-19 (3715) 
তত্র স্থিতং মাং দেব সুখেষু সক্তং
কালেঽতীতে মহতি ততোঽতিমাত্রম্। 
দূতো দেবানামব্রবীদুগ্ররূপো
ধ্বংসেত্যুচ্চৈস্ত্রিঃ প্লুতেন স্বরেণ॥  1-83-20 (3716) 
এতাবন্মে বিদিতং রাজসিংহ
ততো ভ্রষ্টোঽহং নন্দনাৎক্ষীণপুণ্যঃ। 
বাচোঽশ্রৌষং চান্তরিক্ষে সুরাণাং
সানুক্রোংশাঃ শোচতাং মাং নরেন্দ্র॥  1-83-21 (3717) 
অহো কষ্টং ক্ষীণপুণ্যো যয়াতিঃ
পতত্যসৌ পুণ্যকৃৎপুণ্যকীর্তিঃ। 
তানব্রুবং পতমানস্ততোঽহং
সতাং মধ্যে নিপতেয়ং কথং নু॥  1-83-22 (3718) 
তৈরাখ্যাতা ভবতাং যজ্ঞভূমিঃ
সমীক্ষ্য চেমাং ৎবরিতমুপাগতোঽস্মি। 
হবির্গন্ধং দেশিকং যজ্ঞভূমে-
র্ধূমাপাঙ্গং প্রতিগৃহ্য প্রতীতঃ॥ ॥  1-83-23 (3719) 
 
ইতি শ্রীমন্মহাভারতে আদিপর্বণি সংভবপর্বণি ত্র্যশীতিতমোঽধ্যায়ঃ॥ 83 ॥

 -   -  

1-83-2 যয়াতিরপনীততপোবিদ্যাগর্বৎবাদ্বয়োজ্যৈষ্ঠ্যমেব পুরস্কৃত্যাহ। অহং হীতি। তদেবোপপাদয়ত্যুত্তরার্ধেন॥ 1-83-3 তদসহমানোঽষ্টক আহ। অবাদীরিতি। ৎবং চ বিদ্যাতপঃসংপ্রবৃদ্ধ ইতি ভাবঃ॥ 1-83-4 বিদ্যাতপসোঃ শ্রৈষ্ঠ্যে অষ্টকেন স্তুতে তত্র স্বানুভূতং বিঘ্নং দর্শয়ন্যযাতিরুবাচ। প্রতিকূলমিতি। কর্মণাং পুণ্যানাং প্রতিকূলং নাশকং পাপং গর্বস্তচ্চাপ্রবণেঽনম্রে দর্পবতি বর্ততে। পাপলোক্যং নরকপ্রদম্। এতৎপাপমসতাং সংবন্ধি সন্তো নানুবর্তন্তে ইদানীমপি। কিংচ প্রাঞ্চোপি সন্তো যথৈষাং কর্মণামনুকূলা উপবৃংহকাঃ স্যুস্তথা তেন প্রকারেণ দম্ভদর্পাদিরাহিত্যেন আসন্। অহং ৎবত দ্বিধৎবাৎস্বর্গাদিন্দ্রেণ চ্যাবিত ইত্যাশয়ঃ॥ 1-83-5 তদ্দম্ভাদিরাহিত্যেন প্রসিদ্ধং ধনং পুণ্যং মে মম বিপুলং যদভূত্তদ্গতং নষ্টং দর্পাদিত্যর্থঃ। পুনরিদানীং তচ্চেষ্টমানোঽপি তৎপুনর্নাধিগন্তাস্মি। এবং প্রধার্য মামিকাং গতিং জ্ঞাৎবা য আত্মহিতে নিবিষ্টো যো বর্ততে স ধীরো জানাতি নান্য ইত্যর্থঃ॥ 1-83-7 এতদেবাহ। ন জাৎবিতি ধনেন তপসা তর্হি ৎবমে কুতোঽহংকারং কৃতবানিত্যত আহ। নানেতি। জীবলোকেঽস্মিন্ জীবা নানাভাবাঃ পৃথক্স্বভাবাঃ কেচিদ্ধর্মরুচয়ঃ কেচিদ্বিপরীতাঃ। যতো দৈবাধীনাঃ। অতএব নষ্টা বৃথাভূতা চেষ্টা উদ্যোগোঽধিকারঃ সামর্থ্যং চ যেষাং তে তথা। দৃষ্টা ইতি শেষঃ। মূঢানাং পুণ্যে পণ্ডিতানাং পাপে চ প্রবৃত্তিকরং দৈবমেব বলবদিত্যর্থঃ। এবং বিদ্বাংস্তত্তপ্রাপ্য তৎসুখং দুঃখং বা প্রাপ্য ন বিহন্যেত। হর্ষবিষাদাভ্যামাত্মানং ন হিংস্যাদিত্যর্থঃ॥ 1-83-8 এতদেব বিবৃণোতি। সুখং হীতি দ্বাভ্যাম্॥ 1-83-10 ভয়ং তু তে ব্যেতু বিষাদমোহাবিতি যদষ্টকেনোক্তং তত্রোত্তরমাহ। ভয়ে ইতি। ধাতা দিষ্টং॥ 1-83-11 অহমিবান্যেঽপি দিষ্টাধীনা এবেত্যাহ। সংস্বেদজা ইতি। এতেপি দিষ্টক্ষয়ে পুণ্যপাপানুভবানন্তরম্। স্বাং প্রকৃতিং স্বকর্মশেষানুগুণাং যোনিং ভজন্তি প্রাপ্নুবন্তি॥ 1-83-12 অহং তু দিষ্টক্ষয়াভাবাৎপ্রাপ্তেপি দুঃখে ন তপ্যে ইত্যাহ। অনিত্যতামিতি॥ 1-83-14 ক্ষেত্রজ্ঞবৎ জ্ঞানিবৎ॥ 1-83-23 তৈরিতি। দেশিকমুপদেষ্টারমিব স্থিতং। হবিষাং গন্ধো যত্র তং ধূমাপাঙ্গং ধূমপ্রান্তং প্রতিগৃহ্য আঘ্রায় প্রতীতঃ জাতপ্রত্যযঃ॥ ত্র্যশীতিতমোঽধ্যায়ঃ॥ 83 ॥



আদিপর্ব - অধ্যায় 084

॥ শ্রীঃ ॥

1.84. অধ্যায়ঃ 084 

 -   -  

মৃতস্য স্বর্গাদিভোগানন্তরং পুনর্জননপ্রকারকথনম্॥1 ॥

 -   -  

1-84-0 (3720) 
অষ্টক উবাচ। 1-84-0 (504) 
যদাঽবসো নন্দনে কামরূপী
সংবৎসরাণাময়ুতং শতানাম্। 
কিং কারণং কার্তয়ুগপ্রধান
হিৎবা চ ৎবং বসুধামন্বপদ্যঃ॥  1-84-1 (3721) 
যয়াতিরুবাচ। 1-84-2 (505) 
জ্ঞাতিঃ সুহৃৎস্বজনো বা যথেহ
ক্ষীণে বিত্তে ত্যজ্যতে মানবৈর্হি। 
তথা তত্র ক্ষীণপুণ্যং মনুষ্যং
ত্যজন্তি সদ্যঃ সেশ্বরা দেবসঙ্ঘাঃ॥  1-84-2 (3722) 
অষ্টক উবাচ। 1-84-3 (506) 
তস্মিন্কথং ক্ষীণপুণ্যা ভবন্তি
সংমুহ্যতে মেঽত্র মনোঽতিমাত্রম্। 
কিং বা বিশিষ্টাঃ কস্য ধামোপয়ান্তি
তদ্বৈ ব্রূহি ক্ষেত্রবিত্ৎবং মতো মে॥  1-84-3 (3723) 
যয়াতিরুবাচ। 1-84-4 (507) 
ইমং ভৌমং নরকং তে পতন্তি
ললাপ্যমানা নরদেব সর্বে। 
তে কঙ্কগোমায়ুবলাশনার্থে
ক্ষীণে পুণ্যে বহুধা প্রব্রজন্তি॥  1-84-4 (3724) 
তস্মাদেতদ্বর্জনীয়ং নরেন্দ্র
দুষ্টং লোকে গর্হণীয়ং চ কর্ম। 
আখ্যাতং তে পার্থিব সর্বমেব
ভূয়শ্চেদানীং বদ কিং তে বদামি॥  1-84-5 (3725) 
অষ্টক উবাচ। 1-84-6 (508) 
যদা তু তান্বিতুদন্তে বয়াংসি
তথা গৃধ্রাঃ শিতিকণ্ঠাঃ পতঙ্গাঃ। 
কথং ভবন্তি কথমাভবন্তি
ন ভৌমমন্যং নরকং শৃণোমি॥  1-84-6 (3726) 
যয়াতিরুবাচ। 1-84-7 (509) 
ঊর্ধ্বং দেহাৎকর্মণো জৃম্ভমাণা-
দ্ব্যক্তং পৃথিব্যামনুসংচরন্তি। 
ইমং ভৌমং নরকং তে পতন্তি
নাবেক্ষন্তে বর্ষপূগাননেকান্॥  1-84-7 (3727) 
ষষ্টিং সহস্রাণি পতন্তি ব্যোম্নি
তথা অশীতিং পরিবৎসরাণি। 
তান্বৈ তুদন্তি পততঃ প্রপাতং
ভীমা ভৌমা রাক্ষসাস্তীক্ষ্ণদংষ্ট্রাঃ॥  1-84-8 (3728) 
অষ্টক উবাচ। 1-84-9 (510) 
যদেনসস্তে পততস্তুদন্তি
ভীমা ভৌমা রাক্ষসাস্তীক্ষ্ণদংষ্ট্রাঃ। 
কথং ভবন্তি কথমাভবন্তি
কথংভূতা গর্ভভূতা ভবন্তি॥  1-84-9 (3729) 
যয়াতিরুবাচ। 1-84-10 (511) 
অস্রং রেতঃ পুষ্পফলানুপৃক্ত-
মন্বেতি তদ্বৈ পুরুষেণ সৃষ্টম্। 
স বৈ তস্যা রজ আপদ্যতে বৈ
স গর্ভভূতঃ সমুপৈতি তত্র॥  1-84-10 (3730) 
বনস্পতীনোষধীশ্চাবিশন্তি
আপো বায়ুং পৃথিবীং চান্তরিক্ষম্। 
চতুষ্পদং দ্বিপদং চাতি সর্ব-
মেবংভূতা গর্ভভূতা ভবন্তি॥  1-84-11 (3731) 
অষ্টক উবাচ। 1-84-12 (512) 
অন্যদ্বপুর্বিদধাতীহ গর্ভ-
মুতাহোস্বিৎস্বেন কায়েন যাতি। 
আপদ্যমানো নরয়োনিমেতা-
মাচক্ষ্ব মে সংশয়াৎপ্রব্রবীমি॥  1-84-12 (3732) 
শরীরদেহাতিসমুচ্ছ্রয়ং চ
চক্ষুঃশ্রোত্রে লভতে কেন সংজ্ঞাম্। 
এতত্তত্ৎবং সর্বমাচক্ষ্ব পৃষ্টঃ
ক্ষেত্রজ্ঞং ৎবাং তাত মন্যাম সর্বে॥  1-84-13 (3733) 
যয়াতিরুবাচ। 1-84-14 (513) 
বায়ুঃ সমুৎকর্ষতি গর্ভয়োনি-
মৃতৌ রেতঃ পুষ্পফলানুপৃক্তম্। 
স তত্র তন্মাত্রকৃতাধিকারঃ
ক্রমেণ সংবর্ধয়তীহ গর্ভম্॥  1-84-14 (3734) 
স জায়মানো বিগৃহীতমাত্রঃ
সংজ্ঞামধিষ্ঠায় ততো মনুষ্যঃ। 
স শ্রোত্রাভ্যাং বেদয়তীহ শব্দং
স বৈ রূপং পশ্যতি চক্ষুষা চ॥  1-84-15 (3735) 
ঘ্রাণেন গন্ধং জিহ্বয়াঽথো রসং চ
ৎবচা স্পর্শং মনসা বেদভাবম্। 
ইত্যষ্টকেহোপহিতং হি বিদ্ধি
মহাত্মনঃ প্রাণভৃতঃ শরীরে॥  1-84-16 (3736) 
অষ্টক উবাচ। 1-84-17 (514) 
যঃ সংস্থিতঃ পুরুষো দহ্যতে বা
নিখন্যতে বাপি নিকৃষ্যতে বা। 
অভাবভূতঃ স বিনাশমেত্য
কেনাত্মানং চেতয়তে পরস্তাৎ॥  1-84-17 (3737) 
যয়াতিরুবাচ। 1-84-18 (515) 
হিৎবা সোঽসূন্সুপ্তবন্নিষ্টনিৎবা
পুরোধায় সুকৃতং দুষ্কৃতং বা। 
অন্যাং যোনিং পবনাগ্রানুসারী
হিৎবা দেহং ভজতে রাজসিংহ॥  1-84-18 (3738) 
পুণ্যাং যোনিং পুণ্যকৃতো ব্রজন্তি
পাপাং যোনিং পাপকৃতো ব্রজন্তি। 
কীটাঃ পতঙ্গাশ্চ ভবন্তি পাপা
ন মে বিবক্ষাস্তি মহানুভাব॥  1-84-19 (3739) 
চতুষ্পদা দ্বিপদাঃ ষট্পদাশ্চ
তথাভূতা গর্ভভূতা ভবন্তি। 
আখ্যাতমেতন্নিখিলেন সর্বং
ভূয়স্তু কিং পৃচ্ছসি রাজসিংহ॥  1-84-20 (3740) 
অষ্টক উবাচ। 1-84-21 (516) 
কিংস্বিৎকৃৎবা লভতে তাত লোকা-
ন্মর্ত্যঃ শ্রেষ্ঠাংস্তপসা বিদ্যযা চ। 
তন্মে পৃষ্টঃ শংস সর্বং যথাব-
চ্ছুভাঁল্লোকান্যেন গচ্ছেৎক্রমেণ॥  1-84-21 (3741) 
যয়াতিরুবাচ। 1-84-22 (517) 
তপশ্চ দানং চ শমো দমশ্চ
হ্রীরার্জবং সর্বভূতানুকম্পা। 
স্বর্গস্য লোকস্য বদন্তি সন্তো
দ্বারাণি সপ্তৈব মহান্তি পুংসাম্।
নশ্যন্তি মানেন তমোঽভিভূতাঃ
পুংসঃ সদৈবেতি বদন্তি সন্তঃ॥  1-84-22 (3742) 
অধীয়ানঃ পণ্ডিতংমন্যমানো
যো বিদ্যযা হন্তি যশঃ পরেষাম্। 
তস্যান্তবন্তশ্চ ভবন্তি লোকা
ন চাস্য তদ্ব্রহ্ম ফলং দদাতি॥  1-84-23 (3743) 
চৎবারি কর্মাণ্যভয়ঙ্করাণি
ভয়ং প্রয়চ্ছন্ত্যযথাকৃতানি। 
মানাগ্নিহোত্রমুত মানমৌনং
মানেনাধীতমুত মানয়জ্ঞঃ॥  1-84-24 (3744) 
ন মানমান্যো মুদমাদদীত
ন সন্তাপং প্রাপ্নুয়াচ্চাবমানাৎ। 
সন্তঃ সতঃ পূজয়ন্তীহ লোকে
নাসাধবঃ সাধুবুদ্ধিং লভন্তে॥  1-84-25 (3745) 
ইতি দদ্যামিতি যজ ইত্যদীয় ইতি ব্রতম্।
ইত্যেতানি ভয়ান্যাহুস্তানি বর্জ্যানি সর্বশঃ॥ 1-84-26 (3746) 
যে চাশ্রয়ং বেদয়ন্তে পুরাণং
মনীষিণো মানসমার্গরুদ্ধম্। 
তন্নিঃশ্রেয়স্তেন সংয়োগমেত্য
পরাং শান্তিং প্রত্যুঃ প্রেত্য চেহ॥ ॥  1-84-27 (3747) 
 
ইতি শ্রীমন্মহাভারতে আদিপর্বণি সংভবপর্বণি চতুরশীতিতমোঽধ্যায়ঃ॥ 84 ॥

 -   -  

1-84-1 কার্তয়ুগপ্রধানা কৃতয়ুগে ভবাঃ কার্তয়ুগা অত্যন্তনিষ্পাপাস্তেষাং মুখ্যতমেত্যর্থঃ॥ 1-84-3 তত্র ক্ষীণপুণ্যাঃ কথং কিংপ্রকারা ভবন্তি। ততশ্চ কিংবিশিষ্টাঃ কীদৃসাঃ সন্তঃ কস্য ধাম স্থানং যান্তি কং লোকং যান্তীত্যর্থঃ॥ 1-84-4 তত্র কস্য ধামেত্যস্যোত্তরং ইমং ভৌমমিতি। পুণ্যে ক্ষীণে সতি নরকং নরকোপমং বৌমং ভূসম্বন্ধিনং ইমং লোকং প্রতি পতন্তি। কথং ভবন্তীত্যস্যোত্তরং তে কঙ্কেতি। কঙ্কাশ্চ গোমায়বশ্চ তেষাং বলং সঙ্ঘঃ তস্যা শনার্থে অশনবিষয়ীভূতৈতদ্দেহরক্ষণার্থে বহুধা প্রব্রজন্তি পর্যটন্তি॥ 1-84-5 তস্মাদেতৎকাম্যকর্ম দুষ্টং বিষিদ্ধং গর্হণীয়ম্॥ 1-84-6 ননু কঙ্কাদিভক্ষিতস্য কথং স্বরূপসত্তা কথং বা শরীরান্তরেণাবির্ভাব ইতি দেহাত্মবাদমাশ্রিত্য শঙ্কতে। ভৌমো নরকশ্চ ক ইতি পৃচ্ছতি চ। যদা তু তানিতি॥ 1-84-7 ঊর্ধ্বং দেহাৎ দেহক্ষয়ানন্তরম্। জৃম্ভমাণাৎপ্রবুদ্ধাৎকর্মণো হেতোঃ ব্যক্তং স্থূলং শরীরং অনু অনুপ্রবিশ্য জীবাঃ সংচরন্তি কর্মফলানি ভুঞ্জতে ইতি যৎ তদেব ভৌমো নরকঃ। কুতোঽস্য নরকৎবমত আহ। নাবেক্ষন্তে বর্ষপূগাননেকান্ যস্মাদত্র পতিতা গতং বয়ো ন বুধ্যন্তে কর্মভূমিং প্রাপ্যাপি স্বহিতায় ন যতন্তেঽত ইত্যর্থঃ। এতেন কঙ্কাদিভক্ষিতস্যাপি সৎবং দেহয়োগশ্চাস্তীত্যুক্তম্॥ 1-84-8 ষষ্টিং সহস্রাণ্যশীতিং চ সহস্রাণি পরিবৎসরাণি ব্যোম্নি স্বর্গে স্থিৎবা পতন্তি। দারাদয়ো ভৌমা রাক্ষসাঃ। পাতং ভূমিস্থিতিং প্রপততঃ অনুভবতঃ॥ 1-84-9 যৎ যান্ এনসঃ পাপাদ্ধেতোঃ পততঃ স্বর্গাহ্যবমানান্ তে রাক্ষসাস্তুদন্তি তে পুরুষাঃ কথং ভবন্তি প্রপাতভ্রষ্টা ইব কথং ন শীর্যন্তে। কথং বা আভবন্তি ইন্দ্রিয়াদিমন্তো ভবন্তি। কথং বা গর্ভৎবং প্রাপ্নুবন্তীতি প্রশ্নত্রয়ম্॥ 1-84-10 রেতঃ কর্তৃ। অস্রং স্ত্রীরজঃ কর্মভূতং অন্বেতি। তদ্দ্বয়ং পুষ্পফলাদিভাবেনানুপৃক্তং কললাদিরূপং ভবতি। তৎ আহারাদিবৎকথং ন জীর্যত ইত্যত আহ। পুরুষেণেতি। ঈশ্বরেণেত্যর্থঃ। রজঃ তদুপলক্ষিতান্ ধাতূন্। সমুপৈতি দুঃখাদীনীতি শেষঃ॥ 1-84-11 মাত্রুদরপর্যন্তং প্রবেশক্রমমাহ। বনস্পতীতি॥ 1-84-12 নরয়োনিমাপদ্যমানো জীবঃ স্বেন কায়েন জৈবেনৈব রূপেণ গর্ভং মাতুরুদরং যাতি উত তত্র প্রবেষ্টুমন্যদ্বপুর্বিদধাতি॥ 1-84-13 শরীরদেহাতিসমুচ্ছ্রয়ং মাতুঃ শরীরে গর্ভদেহস্যাতিসমুচ্ছ্রয়ং বৃদ্ধিম্। চক্ষুঃশ্রোত্রে ইতীন্দ্রিয়মাত্রোপলক্ষণম্॥ 1-84-14 দেহসমুচ্ছ্রয়ক্রমমাহ। বায়ুরিতি। ঋতৌ তৎকালে বায়ুঃ গর্ভয়োনিং অস্রং প্রতি রেতঃ সমুৎকর্ষতি প্রাপয়তি। ততশ্চ পুষ্পফলানুপৃক্তং কললাদিরূপগর্ভং সএব তত্র গর্ভাশয়ে ক্রমেণ সংবর্ধয়তি। কথংভূতঃ তন্মাত্রে বৃদ্ধিমাত্রএব কৃতাধিকারঃ সমর্থঃ॥ 1-84-15 স জীবঃ বিগৃহীতা মাত্রা সূক্ষ্মশরীরং যেন সঃ॥ 1-84-16 শ্রোত্রাদিকং ইত্যুপহিতং সংবদ্ধং বিদ্ধি॥ 1-84-17 দেহাত্মবাদেন পুনঃ শঙ্কতে। যঃ সংস্থিত ইতি। পরস্তাৎ আত্মানং কেন কারণেন চেতয়তে জানাতি। দেহাতিরিক্তজীবাভাবাদিতি বাবঃ॥ 1-84-18 জীবো দেহাদ্ভিন্নঃ পূর্বদেহং ত্যক্ৎবা সূক্ষ্মদেহেন দেহান্তরং প্রাপ্নোতীত্যাহ। হিৎবেতি। পবনাগ্রানুসারী আতিবাহিকপবনানুসারী॥ 1-84-19 কর্মানুসারেণ যোনিপ্রাপ্তিমাহ। পুণ্যামিতি॥ 1-84-21 কিংস্বিৎকৃৎবেতি সামান্যপ্রশ্নঃ। তপসা বিদ্যযেতি বিশেষপ্রশ্নঃ। চো বার্থে॥ 1-84-22 পুংসঃ পুমাংসঃ॥ 1-84-23 দর্পবতা কৃতমধ্যযনাদি ন মোক্ষোপয়োগি নাপি স্বর্গদং প্রত্যুত ভয়াবহমিত্যাহ দ্বাভ্যাম্। অধীয়ান ইতি॥ 1-84-25 অতো মানাপমানাদিদ্বন্দ্বসহিষ্ণুর্ভবেদিত্যাহ। ন মানমান্য ইতি॥ 1-84-26 ইতি দদ্যামিতি দাম্ভিকস্য স্বধর্মপ্রকাশনাভিনয়ঃ॥ 1-84-27 মানসমার্গরুদ্ধং ধ্যানবিষয়ীভূতং। বেদয়ন্তে জানন্তি। তদ্বেদনং নিঃশ্রেয়ঃ সুখসাধনম্॥ চতুরশীতিতমোঽধ্যায়ঃ॥ 84 ॥



আদিপর্ব - অধ্যায় 085

॥ শ্রীঃ ॥

1.85. অধ্যায়ঃ 085 

 -   -  

ব্রহ্মচর্যাদ্যাশ্রমবিষয়কাষ্টকয়যাতিপ্রশ্নপ্রতিবচনম্॥ 1 ॥

 -   -  

1-85-0 (3748) 
অষ্টক উবাচ। 1-85-0 (518) 
চরন্গৃহস্থঃ কথমেতি ধর্মা-
ন্কথং ভিক্ষুঃ কথমাচার্যকর্মা। 
বানপ্রস্থঃ সৎপথে সন্নিবিষ্টো
বহূন্যস্মিন্সংপ্রতি বেদয়ন্তি॥  1-85-1 (3749) 
যয়াতিরুবাচ। 1-85-2 (519) 
আহূতাধ্যায়ী গুরুকর্মস্বচোদ্যঃ
পূর্বোত্থায়ী চরমং চোপশায়ী। 
মৃদুর্দান্তো ধৃতিমানপ্রমত্তঃ
স্বাধ্যাশীলঃ সিধ্যতি ব্রহ্মচারী॥  1-85-2 (3750) 
ধর্মাগতং প্রাপ্য ধনং যজেত
দদ্যাৎসদৈবাতিথীন্ভোজয়েচ্চ। 
অনাদদানশ্চ পরৈরদত্তং
সৈষা গৃহস্থোপনিষৎপুরাণী॥  1-85-3 (3751) 
স্ববীর্যজীবী বৃজিনান্নিবৃত্তো
দাতা পরেভ্যো ন পরোপতাপী। 
তাদৃঙ্মুনিঃ সিদ্ধিমুপৈতি মুখ্যাং
বসন্নরণ্যে নিয়তাহারচেষ্টঃ॥  1-85-4 (3752) 
অশিল্পজীবী গুণবাংশ্চৈব নিত্যং
জিতেন্দ্রিয়ঃ সর্বতো বিপ্রয়ুক্তঃ। 
অনোকশায়ী লঘুরল্পপ্রসার-
শ্চরন্দেশানেকচরঃ স ভিক্ষুঃ॥  1-85-5 (3753) 
রাত্র্যা যয়া বাঽভিজিতাশ্চ লোকা
ভবন্তি কামাভিজিতাঃ সুখাশ্চ। 
তামেব রাত্রিং প্রয়তেত বিদ্বা-
নরণ্যসংস্থো ভবিতুং যতাত্মা॥  1-85-6 (3754) 
দশৈব পূর্বান্দশ চাপরাংশ্চ
জ্ঞাতীনথাত্মানমথৈকবিংশম্। 
অরণ্যবাসী সুকৃতে দধাতি
বিমুচ্যারণ্যে স্বশরীরধাতূন্॥  1-85-7 (3755) 
অষ্টক উবাচ। 1-85-8 (520) 
কতিস্বিদেব মুনয়ঃ কতি মৌনানি চাপ্যুত।
ভবন্তীতি তদাচক্ষ্ব শ্রোতুমিচ্ছামহে বয়ম্॥ 1-85-8 (3756) 
যয়াতিরুবাচ। 1-85-9 (521) 
অরণ্যে বসতো যস্য গ্রামো ভবতি পৃষ্ঠতঃ।
গ্রামে বা বসতোঽরণ্যং স মুনিঃ স্যাজ্জনাধিপ॥ 1-85-9 (3757) 
অষ্টক উবাচ। 1-85-10 (522) 
কথংস্বিদ্বসতোঽরণ্যে গ্রামো ভবতি পৃষ্ঠতঃ।
গ্রামে বা বসতোঽরণ্যং কথং ভবতি পৃষ্ঠতঃ॥ 1-85-10 (3758) 
যয়াতিরুবাচ। 1-85-11 (523) 
ন গ্রাম্যমুপয়ুঞ্জীত য আরণ্যো মুনির্ভবেৎ।
তথাস্য বসতোঽরণ্যে গ্রামো ভবতি পৃষ্ঠতঃ॥ 1-85-11 (3759) 
অনগ্নিরনিকেতশ্চাপ্যগোত্রচরণো মুনিঃ।
কৌপীনাচ্ছাদনং যাবত্তাবদিচ্ছেচ্চ চীবরম্॥ 1-85-12 (3760) 
যাবৎপ্রাণাভিসন্ধানং তাবদিচ্ছেচ্চ ভোজনম্।
তথাঽস্য বসতো গ্রামেঽরণ্যং ভবতি পৃষ্ঠতঃ॥ 1-85-13 (3761) 
যস্তু কামান্পরিত্যজ্য ত্যক্তকর্মা জিতেন্দ্রিয়ঃ।
আতিষ্ঠেচ্চ মুনির্মৌনং স লোকে সিদ্ধিমাপ্নুয়াৎ॥ 1-85-14 (3762) 
ধৌতদন্তং কৃত্তনখং সদা স্নাতমলঙ্কৃতম্।
অসিতং সিতকর্মাণং কস্তমর্হতি নার্চিতুম্॥ 1-85-15 (3763) 
তপসা কর্শিতঃ ক্ষামঃ ক্ষীণমাংসাস্থিশোণিতঃ।
স চ লোকমিমং জিৎবা লোকং বিজয়তে পরম্॥ 1-85-16 (3764) 
যদা ভবতি নির্দ্বন্দ্বো মুনির্মৌনং সমাস্থিতঃ।
অথ লোকমিমং জিৎবা লোকং বিজয়তে পরম্॥ 1-85-17 (3765) 
আস্যেন তু যদাঽহারং গোবন্মৃগয়তে মুনিঃ।
অথাস্য লোকঃ সর্বোঽয়ং সোঽমৃতৎবায় কল্পতে॥ 1-85-18 (3766) 
সামান্যধর্মঃ সর্বেষাং ক্রোধো লোভো দ্রুহাঽক্ষমা।
বিহায় মৎসরং শাঠ্যং দর্পং দম্ভং চ পৈশুনম্। 
ক্রোধং লোভং মমৎবং চ যস্য নাস্তি স ধর্মবিৎ॥  1-85-19 (3767) 
অষ্টক উবাচ। 1-85-20 (524) 
নিত্যাশনো ব্রহ্মচারী গৃহস্থো বনগো মুনিঃ।
নাধর্মমশনাৎপ্রাপ্যেৎকথং ব্রূহীহ পৃচ্ছতে॥ 1-85-20 (3768) 
যয়াতিরুবাচ। 1-85-21 (525) 
অষ্টৌ গ্রাসা মুনেঃ প্রোক্তাঃ ষোডশারণ্যবাসিনঃ।
দ্বাত্রিংশত্তু গৃহস্থস্য অমিতং ব্রহ্মচারিণঃ॥ 1-85-21 (3769) 
ইত্যেবং কারণৈর্জ্ঞেয়মষ্টকৈতচ্ছুভাশুভম্॥ ॥  1-85-22 (3770) 
 
ইতি শ্রীমন্মহাভারতে আদিপর্বণি সংভবপর্বণি পঞ্চাশীতিতমোঽধ্যায়ঃ॥ 85 ॥

 -   -  

1-85-1 অস্মিন্ধর্মে বিষয়ে বহূনি প্রাপ্তিদ্বারাণি বেদয়ন্তি বৈদিকাঃ॥ 1-85-4 স্ববীর্যজীবী স্বপ্রয়ত্নলব্ধজীবিকঃ॥ 1-85-5 অনোকশায়ী যত্র ক্বচনশায়ী। লঘুঃ পরিগ্রহশূন্যঃ॥ 1-85-6 তামেব রাত্রিং তদৈব সর্বপরিগ্রহং সংন্যস্য অরণ্যসংস্থো ভবিতুং প্রয়তেত॥ 1-85-8 সংন্যাসঃ কতিধেতি পৃচ্ছতি। কতিস্বিদিতি॥ 1-85-9 সংন্যাসং চতুষ্প্রকারমভিপ্রেত্য প্রথমং কুটীচকবহূদকরূপং ভেদদ্বয়মাহ। অরণ্যেতি॥ 1-85-10 গ্রামারণ্যযোঃ পৃষ্ঠতঃকরণং কথমিতি পৃচ্ছতি। কথমিতি॥ 1-85-11 কৃটীচকং বিশিনষ্টি। ন গ্রাম্যমিতি॥ 1-85-12 বহূদকং বিশিনষ্টি। অনগ্নিরিতি॥ 1-85-14 হংসপরমহংসৌ প্রস্তৌতি। যস্ৎবিতি॥ 1-85-15 ধৌতদন্তং শুদ্ধাহারম্। কৃত্তনখং ত্যক্তহিংসাসাধনম্। সদা স্নাতং নিত্যং শুদ্ধচিত্তম্। অলংকৃতং শমাদিনা। অসিতং বন্ধরহিতম্। সিতকর্মাণং শুদ্ধকর্মাণম্॥ 1-85-18 আস্যস্য যাবদপেক্ষিতং তাবদেব মৃগয়তে নতু পরদিনার্থণার্জয়তীত্যর্থঃ॥ পঞ্চাশীতিতমোঽধ্যায়ঃ॥ 85 ॥



আদিপর্ব - অধ্যায় 086

॥ শ্রীঃ ॥

1.86. অধ্যায়ঃ 086 

 -   -  

স্বর্গাচ্চ্যুতস্য যয়াতেরষ্টকাদিয়জ্ঞভূমিং প্রত্যাগমননিমিত্তকথনম্॥ 1 ॥ অষ্টকপ্রতর্দনয়োর্যযাতিনা সংবাদঃ॥ 2 ॥

 -   -  

1-86-0 (3771) 
অষ্টক উবাচ। 1-86-0 (526) 
কতরস্ৎবনয়োঃ পূর্বং দেবানামেতি সাম্যতাম্।
উভয়োর্ধাবতো রাজন্সূর্যাচন্দ্রমসোরিব॥ 1-86-1 (3772) 
যয়াতিরুবাচ। 1-86-2 (527) 
অনিকেতো গৃহস্থেষু কামবৃত্তেষু সংয়তঃ।
গ্রাম এব বসন্ভিক্ষুস্তয়োঃ পূর্বতরং গতঃ॥ 1-86-2 (3773) 
অপ্রাপ্য দীর্ঘমায়ুস্তু যঃ প্রাপ্তো বিকৃতিং চরেৎ।
তপ্যতে যদি তৎকৃৎবা চরেৎসোঽন্যত্তপস্ততঃ॥ 1-86-3 (3774) 
পাপানাং কর্মণাং নিত্যং বিভীয়াদ্যস্তু মানবঃ।
সুখমপ্যাচরন্নিত্যং সোঽত্যন্তং সুখমেধতে॥ 1-86-4 (3775) 
যদ্বৈ নৃশংসং তদসত্যমাহু-
র্যঃ সেবতে ধর্মমনর্থবুদ্ধিঃ। 
অস্বোঽপ্যনীশশ্চ তথৈব রাজং-
স্তদার্জবং স সমাধিস্তদার্যম্॥  1-86-5 (3776) 
অষ্টক উবাচ। 1-86-6 (528) 
কেনাসি হূতঃ প্রহিতোঽসি রাজ-
ন্যুবা স্রগ্বী দর্শনীয়ঃ সুবর্চাঃ। 
কুতঋ আয়াতঃ কতরস্যাং দিশি ৎব-
মুতাহোস্বিৎপার্থিবং স্থানমস্তি॥  1-86-6 (3777) 
যয়াতিরুবাচ। 1-86-7 (529) 
ইমং ভৌমং নরকং ক্ষীণপুণ্যঃ
প্রবেষ্টুমুর্বীং গগনাদ্বিপ্রহীণঃ। 
`বিদ্বাংশ্চৈবং মতিমানার্যবুদ্ধি-
র্মমাভবৎকর্মলোক্যং চ সর্বম্'।
উক্ৎবাঽহং বঃ প্রপতিষ্যাম্যনন্তরং
ৎবরন্তি মাং লোকপা ব্রাহ্মণা যে॥  1-86-7 (3778) 
সতাং সকাশে তু বৃতঃ প্রপাত-
স্তে সঙ্গতা গুণবন্তশ্চ সর্বে। 
শক্রাচ্চ লব্ধো হি বরো ময়ৈষ
পতিষ্যতা ভূমিতলং নরেন্দ্র॥  1-86-8 (3779) 
অষ্টক উবাচ। 1-86-9 (530) 
পৃচ্ছামি ৎবাং মা প্রপত প্রপাতং
যদি লোকাঃ পার্থিব সন্তি মেঽত্র। 
যদ্যন্তরিক্ষে যদি বা দিবি স্থিতাঃ
ক্ষেত্রজ্ঞং ৎবাং তস্য ধর্মস্য মন্যে॥  1-86-9 (3780) 
যয়াতিরুবাচ। 1-86-10 (531) 
যাবৎপৃথিব্যাং বিহিতং গবাশ্বং
সহারণ্যৈঃ পশুভিঃ পার্বতৈশ্চ। 
তাবল্লোকা দিবি তে সংস্থিতা বৈ
তথা বিজানীহি নরেন্দ্রসিংহ॥  1-86-10 (3781) 
অষ্টক উবাচ। 1-86-11 (532) 
তাংস্তে দদামি মা প্রপত প্রপাতং
যে মে লোকা দিবি রাজেন্দ্র সন্তি। 
যদ্যন্তরিক্ষে যদি বা দিবি শ্রিতা-
স্তানাক্রম ক্ষিপ্রমপেতমোহঃ॥  1-86-11 (3782) 
যয়াতিরুবাচ। 1-86-12 (533) 
নাস্মদ্বিধোঽব্রাহ্মণো ব্রহ্মবিচ্চ
প্রতিগ্রহে বর্ততে রাজমুখ্য। 
যথা প্রদেয়ং সততং দ্বিজেভ্য-
স্তথাঽদদং পূর্বমহং নরেন্দ্র॥  1-86-12 (3783) 
নাব্রাহ্মণঃ কৃপণো জাতু জীবে-
দ্যা চাপ্যস্যাঽব্রাহ্মণী বীরপত্নী। 
সোঽহং নৈবাকৃতপূর্বং চরেয়ং
বিধিৎসমানঃ কিমু তত্র সাধুঃ॥  1-86-13 (3784) 
প্রতর্দন উবাচ। 1-86-14 (534) 
পৃচ্ছামি ৎবাং স্পৃহণীয়রূপ
প্রতর্দনোঽহং যদি মে সন্তি লোকাঃ। 
যদ্যন্তরিক্ষে যদি বা দিবি শ্রিতাঃ
ক্ষেত্রজ্ঞং ৎবাং তস্য ধর্মস্য মন্যে॥  1-86-14 (3785) 
যয়াতিরুবাচ। 1-86-15 (535) 
সন্তি লোকা বহবস্তে নরেন্দ্র
অপ্যেকৈকঃ সপ্তসপ্তাপ্যহানি। 
মধুচ্যুতো ঘৃতপৃক্তা বিশোকা-
স্তে নান্তবন্তঃ প্রতিপালয়ন্তি॥  1-86-15 (3786) 
প্রতর্দন উবাচ। 1-86-16 (536) 
তাংস্তে দদানি মা প্রপত প্রপাতং
যে মে লোকাস্তব তে বৈ ভবন্তু। 
যদ্যন্তরিক্ষে যদি বা দিবি শ্রিতা-
স্তানাক্রম ক্ষিপ্রমপেতমোহঃ॥  1-86-16 (3787) 
যয়াতিরুবাচ। 1-86-17 (537) 
ন তুল্যতেজাঃ সুকৃতং কাময়েত
যোগক্ষেমং পার্থিব পার্থিবঃ সন্। 
দৈবাদেশাদাপদং প্রাপ্য বিদ্বাং-
শ্চরেন্নৃশংসং ন হি জাতু রাজা॥  1-86-17 (3788) 
ধর্ম্যং মার্গং যতমানো যশস্যং
কুর্যান্নৃপো ধর্মমবেক্ষমাণঃ। 
ন মদ্বিধো ধর্মবুদ্ধিঃ প্রজান-
ন্কুর্যাদেবং কৃপণং মাং যথাঽত্থ॥  1-86-18 (3789) 
কুর্যাদপূর্বং ন কৃতং যদন্যৈ-
র্বিধিৎসমানঃ কিমু তত্র সাধু। 
`ধর্মাধর্মৌ সুবিনিশ্চিত্য সম্য-
ক্কার্যাকার্যেষ্বপ্রমত্তশ্চরেদ্যঃ॥  1-86-19 (3790) 
স বৈ ধীমান্সত্যসন্ধঃ কৃতাত্মা
রাজা ভবেল্লোকপালো মহিম্না। 
যদা ভবেৎসংশয়ো ধর্মকার্যে
কামার্থৌ বা যত্র বিন্দন্তি সম্যক্॥  1-86-20 (3791) 
কার্যং তত্র প্রথমং ধর্মকার্যং
যন্নো বিরুধ্যাদর্থকামৌ স ধর্মঃ  1-86-21 (3792) 
বৈশম্পায়ন উবাচ।'
ব্রুবাণমেবং নৃপতিং যয়াতিং
নৃপোত্তমো বসুমানব্রবীত্তম্॥ ॥  1-86-21 (538) 
 
ইতি শ্রীমন্মহাভারতে আদিপর্বণি সংভবপর্বণি ষডশীতিতমোঽধ্যায়ঃ॥ 86 ॥

 -   -  

1-86-1 অনয়োঃ কুটীচকবহূদকয়োঃ॥ 1-86-2 গৃহস্থেষু শরীরস্থেষ্বিন্দ্রিয়েষু॥ 1-86-3 দীর্ঘমায়ুঃ প্রাপ্তঃ সিদ্ধিমপ্রাপ্য যো বিকৃতিং পাপং চরেৎ। তৎকৃৎবা তপ্যেত যদি সোন্যত্তপঃ প্রায়শ্চিত্তং চরেৎ॥ 1-86-4 কর্মণাং সকাশাৎ বিভীয়াৎ। সুখং যথেচ্ছম্॥ 1-86-5 নৃশংসং হিংস্রং যৎকর্ম তদসত্যং অসৎসংবন্ধি। অনর্থবুদ্ধিঃ ফলেচ্ছারহিতঃ। অনীশঃ ঈশৎববুদ্ধিরহিতঃ॥ 1-86-6 কেন কতরস্যাং দিশি প্রহিহিতোসীত্যন্বয়ঃ॥ 1-86-7 বিপ্রহীণশ্চ্যুতঃ। উক্ৎবা আপৃচ্ছ্য। বো যুষ্মান্। ব্রাহ্মণাঃ ব্রহ্মনিয়ুক্তাঃ॥ 1-86-12 অব্রাহ্মণঃ ব্রাহ্মণেতরঃ ব্রাহ্মণস্যৈব ভিক্ষাবৃত্তিৎবাৎ। ব্রহ্মবিদ্বেদার্থবেৎ। ন বর্ততে ন প্রবর্ততে। প্রত্যুত পূর্বমদদমেব॥ 1-86-13 কৃপণো যাচকঃ। যা চাপ্যস্য ক্ষত্রিয়স্য অব্রাহ্মণী ক্ষত্রিয়া সাপি কৃপণা নজীবেৎ। তদ্বিধিৎসমানঃ কর্তুমিচ্ছুঃ তত্র তদা কিমু সাধুঃ স্যাং অপিতু নৈবেত্যর্থঃ॥ 1-86-15 প্রত্যেকং সপ্তসপ্তাপ্যহানি সেবিতাঃ সন্তো নান্তবন্তঃ। মধুচ্যুতঃ সুখস্রবঃ। ঘৃতপৃক্তাস্তেজোয়ুক্তাঃ। তে ৎবাং প্রতিপালয়ন্তি প্রতীক্ষন্তে॥ 1-86-17 নৃশংসং নিন্দ্যং॥ 1-86-19 অন্যৈ রাজভির্যৎপ্রতিগ্রহাখ্যং ন কৃতং তদপূর্বম্॥ ষডশীতিতমোঽধ্যায়ঃ॥ 86 ॥



আদিপর্ব - অধ্যায় 087

॥ শ্রীঃ ॥

1.87. অধ্যায়ঃ 087 

 -   -  

বসুমতঃ শিবেশ্চ যয়াতিনা সংবাদঃ॥ 1 ॥ পুনরষ্টকয়যাতিসংবাদঃ॥ 2 ॥ তত্রাগতয়া মাধব্যা স্বপুত্রান্প্রতি যয়া তের্মাতামহৎবকথনম্॥ 3 ॥ তদ্বচনেন যয়াতেরষ্টকাদিদত্তপুণ্যস্বীকারপূর্বকমষ্টকাদিভিঃ সহ স্বর্গগমনম্॥ 4 ॥ যয়াতিনা মার্গে অষ্টকাদীন্প্রতি বিস্তরেণ স্ববৃত্তান্তকথনম্॥ 5 ॥ যয়াত্যুপাখ্যানশ্রবণাদিফলকথনম্॥ 6 ॥

 -   -  

1-87-0 (3793) 
বসুমানুবাচ। 1-87-0 (539) 
পৃচ্ছামি ৎবাং বসুমানৌষদশ্বি-
র্যদ্যস্তি লোকো দিবি মে নরেন্দ্র। 
যদ্যন্তরিক্ষে প্রথিতো মহাত্মন্
ক্ষেত্রজ্ঞং ৎবাং তস্য ধর্মস্য মন্যে॥  1-87-1 (3794) 
যয়াতিরুবাচ। 1-87-2 (540) 
যদন্তরিক্ষং পৃথিবী দিশশ্চ
যত্তেজসা তপতে ভানুমাংশ্চ। 
লোকাস্তাবন্তো দিবি সংস্থিতা বৈ
তেনান্তবন্তঃ প্রতিপালয়ন্তি॥  1-87-2 (3795) 
বসুমানুবাচ। 1-87-3 (541) 
তাংস্তে দদানি মা প্রপত প্রপাতং
যে মে লোকাস্তব তে বৈ ভবন্তু। 
ক্রীণীষ্বৈতাংস্তৃণকেনাপি রাজ-
ন্প্রতিগ্রহস্তে যদি ধীমন্প্রদুষ্টঃ॥  1-87-3 (3796) 
যয়াতিরুবাচ। 1-87-4 (542) 
ন মিথ্যাঽহং বিক্রয়ং বৈ স্মরামি
বৃথা গৃহীতং শিশুকাচ্ছঙ্কমানঃ। 
কুর্যাং ন চৈবাকৃতপূর্বমন্যৈ-
র্বিধিৎসমানঃ কিমু তত্র সাধুঃ॥  1-87-4 (3797) 
বসুমানুবাচ। 1-87-5 (543) 
তাংস্ৎবং লোকান্প্রতিপদ্যস্ব রাজ-
ন্ময়া দত্তান্যদি নেষ্টঃ ক্রয়স্তে। 
অহং ন তান্বৈ প্রতিগন্তা নরেন্দ্র
সর্বে লোকাস্তব তে বৈ ভবন্তু॥  1-87-5 (3798) 
শিবিরুবাচ। 1-87-6 (544) 
পৃচ্ছামি ৎবাং শিবিরৌশীনরোঽহং
মমাপি লোকা যদি সন্তীহ তাত। 
যদ্যন্তরিক্ষে যদি বা দিবি শ্রিতাঃ
ক্ষেত্রজ্ঞং ৎবাং তস্য ধর্মস্য মন্যে॥  1-87-6 (3799) 
যয়াতিরুবাচ। 1-87-7 (545) 
যত্ৎবং বাচা হৃদয়েনাপি সাধূ-
ন্পরীপ্সমানান্নাবমংস্থা নরেন্দ্র। 
তেনানন্তা দিবি লোকাঃ শ্রিতাস্তে
বিদ্যুদ্রূপাঃ স্বনবন্তো মহান্তঃ॥  1-87-7 (3800) 
শিবিরুবাচ। 1-87-8 (546) 
তাংস্ৎবং লোকান্প্রতিপদ্যস্ব রাজ-
ন্ময়া দত্তান্যদি নেষ্টঃ ক্রয়স্তে। 
ন চাহং তান্প্রতিপৎস্যে হ দত্ৎবা
যত্র গৎবা নানুশোচন্তি ধীরাঃ॥  1-87-8 (3801) 
যয়াতিরুবাচ। 1-87-9 (547) 
যথা ৎবমিন্দ্রপ্রতিমপ্রভাব-
স্তে চাপ্যনন্তা নরদেব লোকাঃ। 
তথাঽদ্য লোকে ন রমেঽন্যদত্তে
তস্মাচ্ছিবে নাভিনন্দামি দায়ম্॥  1-87-9 (3802) 
অষ্টক উবাচ। 1-87-10 (548) 
ন চেদেকৈকশো রাজঁল্লোকান্নঃ প্রতিনন্দসি।
সর্বে প্রদায় ভবতে গন্তারো নরকং বয়ম্॥ 1-87-10 (3803) 
যয়াতিরুবাচ। 1-87-11 (549) 
যদর্হোঽহং তদ্যতধ্বং সন্তঃ সত্যাভিনন্দিনঃ।
অহং তন্নাভিজানামি যৎকৃতং ন ময়া পুরা॥ 1-87-11 (3804) 
অষ্টক উবাচ। 1-87-12 (550) 
কস্যৈতে প্রতিদৃশ্যন্তে রথাঃ পঞ্চ হিরণ্ময়াঃ।
যানারুহ্য নরো লোকানভিবাঞ্ছতি শাশ্বতান্॥ 1-87-12 (3805) 
যয়াতিরুবাচ। 1-87-13 (551) 
যুষ্মানেতে বহিষ্যন্তি রথাঃ পঞ্চ হিরণ্ময়াঃ।
উচ্চৈঃ সন্তঃ প্রকাশন্তে জ্বলন্তোঽগ্নিশিখা ইব॥ 1-87-13 (3806) 
`বৈশম্পায়ন উবাচ। 1-87-14 (552) 
অশ্বমেধে মহায়জ্ঞে স্বয়ংভুবিহিতে পুরা।
হয়স্য যানি চাঙ্গানি সংনিকৃত্য যথাক্রমম্॥ 1-87-14 (3807) 
হোতাঽধ্বর্যুরথোদ্গাতা ব্রহ্মণা সহ ভারত।
অগ্নৌ প্রাস্যন্তি বিধিবৎসমস্তাঃ ষোডশর্ৎবিজঃ॥ 1-87-15 (3808) 
ধূমগন্ধং চ পাপিষ্ঠা যে জিঘ্রন্তি নরা ভুবি।
বিমুক্তপাপাঃ পূতাস্তে তৎক্ষণেনাভবন্নরাঃ॥ 1-87-16 (3809) 
এতস্মিন্নন্তরে চৈব মাধবী সা তপোধনা।
মৃগচর্মপরীতাঙ্গী পরিধায় মৃগৎবচম্॥ 1-87-17 (3810) 
মৃগৈঃ পরিচরন্তী সা মৃগাহারবিচেষ্টিতা।
যজ্ঞবাটং মৃগগণৈঃ প্রবিশ্য ভৃশবিস্মিতা॥ 1-87-18 (3811) 
আঘ্রায়ন্তী ধূমগন্ধং মৃগৈরেব চচার সা।
যজ্ঞবাটমটন্তী সা পুত্রাংস্তানপরাজিতান্॥ 1-87-19 (3812) 
পশ্যন্তী যজ্ঞমাহাত্ম্যং মুদং লেভে চ মাধবী।
অসংস্পৃশন্তং বসুধাং যয়াতিং নাহুষং যদা॥ 1-87-20 (3813) 
দিবিষ্ঠং প্রাপ্তমাজ্ঞায় ববন্দে পিতরং তদা।
তদা বসুমনাপৃচ্ছন্মাতরং বৈ তপস্বিনীম্॥ 1-87-21 (3814) 
ভবত্যা যৎকৃতমিদং বন্দনং পাদয়োরিহ।
কোয়ং দেবোপমো রাজা যাঽভিবন্দসি মে বদ॥ 1-87-22 (3815) 
মাধব্যুবাচ। 1-87-23 (553) 
শৃণুধ্বং সহিতাঃ পুত্রা নাহুষোয়ং পিতা মম।
যয়াতির্মম পুত্রাণাং মাতামহ ইতি স্মৃতঃ॥ 1-87-23 (3816) 
পূরুং মে ভ্রাতরং রাজ্যে সমাবেশ্য দিবং গতঃ।
কেন বা কারণেনৈবমিহ প্রাপ্তো মহায়শাঃ॥ 1-87-24 (3817) 
বৈশম্পায়ন উবাচ। 1-87-25 (554) 
তস্যাস্তদ্বচনং শ্রুৎবা স্বর্গাদ্ভ্রষ্টেতি চাব্রবীৎ।
সা পুত্রস্য বচঃ শ্রুৎবা সংভ্রমাবিষ্টচেতনা॥ 1-87-25 (3818) 
মাধবী পিতরং প্রাহ দৌহিত্রপরিবারিতম্।
তপসা নির্জিতাঁল্লোকান্প্রতিগৃহ্ণীষ্ব মামকান্॥ 1-87-26 (3819) 
পুত্রাণামিব পৌত্রাণাং ধর্মাদধিগতং ধনম্।
স্বার্থণেব বদন্তীহ ঋষয়ো ধর্মপাঠকাঃ। 
তস্মাদ্দানেন তপসা চাস্মাকং দিবমাব্রজ॥  1-87-27 (3820) 
যয়াতিরুবাচ। 1-87-28 (555) 
যদি ধর্মফলং হ্যেতচ্ছোভনং ভবিতা তব।
দুহিত্রা চৈব দৌহিত্রৈস্তারিতোঽহং মহাত্মভিঃ॥ 1-87-28 (3821) 
তস্মাৎপবিত্রং দৌহিত্রমদ্যপ্রভৃতি পৈতৃকে।
ত্রীণি শ্রাদ্ধে পবিত্রাণি দৌহিত্রঃ কুতপস্তিলাঃ॥ 1-87-29 (3822) 
ত্রীণি চাত্র প্রশংসন্তি শৌচমক্রোধমৎবরাম্।
ভোক্তারঃ পরিবেষ্টারঃ শ্রাবিতারঃ পবিত্রকাঃ॥ 1-87-30 (3823) 
দিবসস্যাষ্টমে ভাগে মন্দীভবতি ভাস্করে।
স কালঃ কুতপো নাম পিতৄণাং দত্তমক্ষয়ম্॥ 1-87-31 (3824) 
তিলাঃ পিশাচাদ্রক্ষন্তি দর্ভা রক্ষন্তি রাক্ষসাৎ।
রক্ষন্তি শ্রোত্রিয়াঃ পঙ্ক্তিং যতিভির্ভুক্তমক্ষয়ম্॥ 1-87-32 (3825) 
লব্ধ্বা পাত্রং তু বিদ্বাংসং শ্রোত্রিয়ং সুব্রতং শুচিম্।
স কালঃ কালতো দত্তং নান্যথা কাল ইষ্যতে॥ 1-87-33 (3826) 
বৈশম্পায়ন উবাচ। 1-87-34 (556) 
এবমুক্ৎবা যয়াতিস্তু পুনঃ প্রোবাচ বুদ্ধিমান্।
সর্বে হ্যবভৃথস্নাতাস্ৎবরধ্বং কার্যগৌরবাৎ॥'  1-87-34 (3827) 
অষ্টক উবাচ। 1-87-35 (557) 
আতিষ্ঠ স্বরথং রাজন্বিক্রমস্ব বিহায়সম্।
বয়মপ্যনুয়াস্যামো যদা কালো ভবিষ্যতি॥ 1-87-35 (3828) 
যয়াতিরুবাচ। 1-87-36 (558) 
সর্বৈরিদানীং গন্তব্যং সহ স্বর্গজিতো বয়ম্।
এষ নো বিরজাঃ পন্থা দৃশ্যতে দেবসদ্মনঃ॥ 1-87-36 (3829) 
বৈশম্পায়ন উবাচ। 1-87-37 (559) 
`অষ্টকশ্চ শিবিশ্চৈব কাশেয়শ্চ প্রতর্দনঃ।
ঐক্ষ্বাকবো বসুমনাশ্চৎবারো ভূমিপাস্তদা। 
সর্বে হ্যবভৃথস্নাতাঃ স্বর্গতাঃ সাধবঃ সহ॥'  1-87-37 (3830) 
তেঽধিরুহ্য রথান্সর্বে প্রয়াতা নৃপস্তমাঃ।
আক্রমন্তো দিবং ভাভির্ধর্মেণাবৃত্য রোদসী॥ 1-87-38 (3831) 
অষ্টক উবাচ। 1-87-39 (560) 
অহং মন্যে পূর্বমেকোঽস্মি গন্তা
সখা চেন্দ্রঃ সর্বথা মে মহাত্মা। 
কস্মাদেবং শিবিরৌশীনরোঽয়-
মেকোঽত্যগাৎসর্ববেগেন বাহান্॥  1-87-39 (3832) 
যয়াতিরুবাচ। 1-87-40 (561) 
অদদদ্যাচমানায় যাবদ্বিত্তমবিন্দত।
উশীনরস্য পুত্রোঽয়ং তস্মাচ্ছ্রেষ্ঠোহি বঃ শিবিঃ॥ 1-87-40 (3833) 
দানং তপঃ সংত্যমথাঽপি ধর্মো
হ্রীঃ শ্রীঃ ক্ষমা সৌম্যমথো বিধিৎসা। 
রাজন্নেতান্যপ্রমেয়াণি রাজ্ঞঃ
শিবেঃ স্থিতান্যপ্রতিমস্য বুদ্ধ্যা॥  1-87-41 (3834) 
এবং বৃত্তো হ্রীনিষেবশ্চ যস্মা-
ত্তস্মাচ্ছিবিরত্যগাদ্বৈ রথেন।  1-87-42 (3835) 
বৈশম্পায়ন উবাচ।
অথাষ্টকঃ পুনরেবান্বপৃচ্ছ-
ন্মাতামহং কৌতুকেনেন্দ্রকল্পম্॥  1-87-42 (562) 
পৃচ্ছামি ৎবাং নৃপতে ব্রূহি সত্যং
কুতশ্চ কশ্চাসি সুতশ্চ কস্য। 
কৃতং ৎবয়া যদ্ধি ন তস্য কর্তা
লোকে ৎবদন্যঃ ক্ষত্রিয়ো ব্রাহ্মণো বা॥  1-87-43 (3836) 
যয়াতিরুবাচ। 1-87-44 (563) 
যয়াতিরস্মি নহুষস্য পুত্রঃ
পূরোঃ পিতা সার্ববৌমস্ৎবিহাসম্। 
গুহ্যং চার্থং মামকেভ্যো ব্রবীমি
মাতামহোঽহং ভবতাং প্রকাশম্॥  1-87-44 (3837) 
সর্বামিমাং পৃথিবীং নির্জিগায়
দত্ৎবা প্রতস্থে বিপিনং ব্রাহ্মণেভ্যঃ। 
মেধ্যানশ্বানেকশতান্সুরূপাং-
স্তদা দেবাঃ পুণ্যভাজো ভবন্তি॥  1-87-45 (3838) 
অদামহং পৃথিবীং ব্রাহ্মণেভ্যঃ
পূর্ণামিমামখিলাং বাহনেন। 
গোভিঃ সুবর্ণেন ধনৈশ্চ মুখ্যৈ-
স্তদাঽদদং গাঃ শথমর্বুদানি॥  1-87-46 (3839) 
সত্যেন মে দ্যৌশ্চ বসুন্ধরা চ
তথৈবাগ্নিজ্বর্লতে মানুষেষু। 
ন মে বৃথা ব্যাহৃতমেব বাক্যং
সত্যং হি সন্তঃ প্রতিপূজয়ন্তি॥  1-87-47 (3840) 
যদষ্টক প্রব্রবীমীহ সত্যং
প্রতর্দনং চৌষদশ্বিং তথৈব। 
সর্বে চ লোকা মুনয়শ্চ দেবাঃ
সত্যেন পূজ্যা ইতি মে মনোগতম্॥  1-87-48 (3841) 
যো নঃ স্বর্গজিতঃ সর্বান্যথাবৃত্তং নিবেদয়েৎ।
অনসূয়ুর্দ্বিজাগ্র্যেভ্যঃ স লভেন্নঃ সলোকতাম্॥ 1-87-49 (3842) 
বৈশম্পায়ন উবাচ। 1-87-50 (564) 
এবং রাজা স মহাত্মা হ্যতীব
স্বৈর্দৌহিত্রৈস্তারিতোঽমিত্রসাহ। 
ত্যক্ৎবা মহীং পরমোদারকর্মা
স্বর্গং গতঃ কর্মভির্ব্যাপ্য পৃথ্বীম্॥ ॥  1-87-50 (3843) 
 
ইতি শ্রীমন্মহাভারতে আদিপর্বণি সংভবপর্বণি সপ্তাশীতিতমোঽধ্যায়ঃ॥ 87 ॥

 -   -  

1-87-2 যৎ যৎ তপতে প্রকাশয়তি॥ 1-87-4 শিশুকাৎ শৈশবমারভ্য॥ 1-87-7 পরীপ্সমানান্ যাচকান্। নাবমংস্থা নাবমানং কৃতবানসি। স্বনবন্তঃ সংগীতাদিধ্বনিয়ুক্তাঃ॥ 1-87-10 গন্তারো মৃৎবা প্রাপ্স্যামঃ। নরকং ভূলোকম্॥ 1-87-11 যতধ্বং কর্তুম্। নাভিজানামি নাঙ্গীকরোমি॥ 1-87-13 প্রকাশন্তে দৃশ্যন্তে। জ্বলন্তো দীপ্যমানাঃ॥ 1-87-14 অকৃতহোমসমাপ্তীনামবভৃথায়োগাৎ হোমোপি সমাপিত ইত্যাহ। অশ্বমেধ ইতি। পুরা স্বয়ংভুবিহিতে কর্তব্যতয়া বিহিতে অশ্বমেধে অষ্টকাদিভিঃ ক্রিয়মাণে॥ 1-87-41 সৌম্যমক্রূরৎবম্। বিধিৎসা পালনেচ্ছা॥ 1-87-42 সত্যমেব শ্রেয়ঃসাধনমিতি বিধাতুং পূর্বোক্তপ্রশ্নোত্তরে অনুবদতি। অথাষ্টক ইত্যাদিনা॥ 1-87-44 প্রকাশং প্রাগুক্তমপি স্পষ্টতরম্॥ 1-87-45 এবং কৃতে সতি পুণ্যভাজঃ সন্তঃ দেবা ভবন্তি॥ সপ্তাশীতিতমোঽধ্যায়ঃ॥ 87 ॥



আদিপর্ব - অধ্যায় 088

॥ শ্রীঃ ॥

1.88. অধ্যায়ঃ 088 

 -   -  

পূরুবংশকথনম্॥ 1 ॥

 -   -  

1-88-0 (3844) 
জনমেজয় উবাচ। 1-88-0 (565) 
পুত্রং যয়াতেঃ প্রবূহি পূরুং ধর্মভৃতাং বরম্।
আনুপূর্ব্যেণ যে চান্যে পূরোর্বংশবিবর্ধনাঃ॥ 1-88-1 (3845) 
বিস্তরেণ পুনর্ব্রূহি দৌষ্যন্তের্জনমেজয়াৎ।
সংবভূব যথা রাজা ভরতো দ্বিজসত্তম॥ 1-88-2 (3846) 
বৈশম্পায়ন উবাচ। 1-88-3 (566) 
পূরুর্নৃপতিশার্দূলো যথৈবাস্য পিতা নৃপ।
ধর্মনিত্যঃ স্থিতো রাজ্যে শক্রতুল্যপরাক্রমঃ॥ 1-88-3 (3847) 
প্রবীরেশ্বররৌদ্রাশ্বাস্ত্রয়ঃ পুত্রা মহারথাঃ।
পূরোঃ পৌষ্ট্যামজায়ন্ত প্রবীরো বংশকৃত্ততঃ॥ 1-88-4 (3848) 
মনস্যুরভবত্তস্মাচ্ছূরসেনীসুতঃ প্রভুঃ।
পৃথিব্যাশ্চতুরন্তায়া গোপ্তা রাজীবলোচনঃ॥ 1-88-5 (3849) 
শক্তঃ সংহননো বাগ্মী সৌবীরীতনয়াস্ত্রয়ঃ।
মনস্যোরভবন্পুত্রাঃ শূরাঃ সর্বে মহারথাঃ॥ 1-88-6 (3850) 
অন্বগ্ভানুপ্রভৃতয়ো মিশ্রকেশ্যাং মনস্বিনঃ।
রৌদ্রাশ্বস্য মহেষ্বাসা দশাপ্সরসি সূনবঃ॥ 1-88-7 (3851) 
যজ্বানো জজ্ঞিরে শূরাঃ প্রজাবন্তো বহুশ্রুতাঃ।
সর্বে সর্বাস্ত্রবিদ্বাসঃ সর্বে ধর্মপরায়ণাঃ॥ 1-88-8 (3852) 
ঋচেয়ুরথ কক্ষেয়ুঃ কৃকণেয়ুশ্চ বীর্যবান্।
স্থণ্ডিলেয়ুর্বনেয়ুশ্চ জলেয়ুশ্চ মহায়শাঃ॥ 1-88-9 (3853) 
তেজেয়ুর্বলাবান্ধীমান্সত্যেয়ুশ্চন্দ্রবিক্রমঃ।
ধর্মেয়ুঃ সন্নতেয়ুশ্চ দশমো দেববিক্রমঃ॥ 1-88-10 (3854) 
অনাধৃষ্টিরভূত্তেষাং বিদ্বান্ভুবি তথৈকরাট্।
ঋচেয়ুরথ বিক্রান্তো দেবানামিব বাসবঃ॥ 1-88-11 (3855) 
অনাধৃষ্টিসুতস্ৎবাসীদ্রাজসূয়াশ্বমেধকৃৎ।
মতিনার ইতি খ্যাতো রাজা পরমধার্মিকঃ॥ 1-88-12 (3856) 
মতিনারসুতা রাজংশ্চৎবারোঽমিতবিক্রমাঃ।
তংসুর্মহানতিরথো দ্রুহ্যুশ্চাপ্রতিমদ্যুতিঃ॥ 1-88-13 (3857) 
তেষাং তংসুর্মহাবীর্যঃ পৌরবং বংশমুদ্বহন্।
আজহার যশো দীপ্তং জিগায় চ বসুংধরাম্॥ 1-88-14 (3858) 
ঈলিনং তু সুতং তংসুর্জনয়ামাস বীর্যবান্।
সোঽপি কৃৎস্নামিমাং ভূমিং বিজিগ্যে জয়তাং বরঃ॥ 1-88-15 (3859) 
রথন্তর্যাং সুতান্পঞ্চ পঞ্চভূতোপমাংস্ততঃ।
ঈলিনো জনয়ামাস দুষ্যন্তপ্রভৃতীন্নৃপান্॥ 1-88-16 (3860) 
দুষ্যন্তং শূরভীমৌ চ প্রবসুং বসুমেব চ।
তেষাং শ্রেষ্ঠোঽভবদ্রাজা দুষ্যন্তো দুর্জয়ো যুধি॥ 1-88-17 (3861) 
দুষ্যন্তাল্লক্ষণায়াং তু জজ্ঞে বৈ জনমেজয়ঃ।
শকুন্তলায়াং ভরতো দৌষ্যন্তিরভবৎসুতঃ॥ 1-88-18 (3862) 
তস্মাদ্ভরতবংশস্য বিপ্রতস্থে মহদ্যশঃ॥ ॥  1-88-19 (3863) 
 
ইতি শ্রীমন্মহাভারতে আদিপর্বণি সংভবপর্বণি অষ্টাশীতিতমোঽধ্যায়ঃ॥ 88 ॥




আদিপর্ব - অধ্যায় 089

॥ শ্রীঃ ॥

1.89. অধ্যায়ঃ 089 

 -   -  

শকুন্তলোপাখ্যানারম্ভঃ॥ 1 ॥

 -   -  

1-89-0 (3864) 
জনমেজয় উবাচ। 1-89-0 (567) 
ভগবন্বিস্তরেণেহ ভরতস্য মহাত্মনঃ।
জন্ম কর্ম চ সুশ্রূষোস্তন্মে শংসিতুমর্হসি॥ 1-89-1 (3865) 
বৈশম্পায়ন উবাচ। 1-89-2 (568) 
পৌরবাণাং বংশকরো দুষ্যন্তো নাম বীর্যবান্।
পৃথিব্যাশ্চতুরন্তায়া গোপ্তা ভরতসত্তম॥ 1-89-2 (3866) 
চতুর্ভাগং ভুবঃ কৃৎস্নং যো ভুঙ্ক্তে মনুজেশ্বরঃ।
সমুদ্রাবরণাংশ্চাপি দেশান্স সমিতিংজয়ঃ॥ 1-89-3 (3867) 
আম্লেচ্ছাবধিকান্সর্বান্স ভুঙ্ক্তে রিপুমর্দনঃ।
রত্নাকরসমুদ্রান্তাংশ্চাতুর্বর্ণ্যজনাবৃতান্॥ 1-89-4 (3868) 
ন বর্ণসঙ্করকরো ন কৃষ্যাকরকৃজ্জনঃ।
ন পাপকৃৎকশ্চিদাসীত্তস্মিন্রাজনি শাসতি॥ 1-89-5 (3869) 
ধর্মে রতিং সেবমানা ধর্মার্থাবভিপেদিরে।
তদা নরা নরব্যাঘ্র তস্মিঞ্জনপদেশ্বরে॥ 1-89-6 (3870) 
নাসীচ্চোরভয়ং তাত ন ক্ষুধাভয়মণ্বপি।
নাসীদ্ব্যাধিভয়ং চাপি তস্মিঞ্জনপদেশ্বরে॥ 1-89-7 (3871) 
স্বধর্মৈ রেমিরে বর্ণা দৈবে কর্মণি নিঃস্পৃহাঃ।
তমাশ্রিত্য মহীপালমাসংশ্চৈবাকুতোভয়াঃ॥ 1-89-8 (3872) 
কালবর্ষী চ পর্জন্যঃ সস্যানি রসবন্তি চ।
সর্বরত্নসমৃদ্ধা চ মহী পশুমতী তথা॥ 1-89-9 (3873) 
স্বকর্মনিরতা বিপ্রা নানৃতং তেষু বিদ্যতে।
স চাদ্ভুতমহাবীর্যো বজ্রসংহননো যুবা॥ 1-89-10 (3874) 
উদ্যম্য মন্দরং দোর্ভ্যাং বহেৎসবনকাননম্।
চতুষ্পথগদায়ুদ্ধে সর্বপ্রহরণেষু চ॥ 1-89-11 (3875) 
নাগপৃষ্ঠেঽশ্বপৃষ্ঠে চ বভূব পরিনিষ্ঠতঃ।
বলে বিষ্ণুসমশ্চাসীত্তেজসা ভাস্করোপমঃ॥ 1-89-12 (3876) 
অক্ষোভ্যৎবেঽর্ণবসমঃ সহিষ্ণুৎবে ধরাসমঃ।
সংমতঃ স মহীপালঃ প্রসন্নপুররাষ্ট্রবান্॥ 1-89-13 (3877) 
ভূয়ো ধর্মপরৈর্ভাবৈর্মুদিতং জনমাদিশৎ॥ ॥  1-89-14 (3878) 
 
ইতি শ্রীমন্মহাভারতে আদিপর্বণি সংভবপর্বণি একোননবতিতমোঽধ্যায়ঃ॥ 89 ॥

 -   -  

1-89-5 ন কৃষ্যাকরকৃৎ কৃষিকৃন্ন ভুবোঽকৃষ্টপচ্যৎবাৎ। আকরঃ সুবর্ণাদিধাতূৎপত্তিস্থানং তত্রাপি যত্নং ন করোতি পৃথিব্যা রত্নৈর্ধাতুভিশ্চ পূর্ণৎবাৎ॥ 1-89-8 দৈবে কর্মণি বৃষ্ট্যাদ্যর্থে কারীর্যাদিকাম্যকর্মণি॥ 1-89-9 তদেবাহ কালেতি॥ 1-89-10 বজ্রসংহননো দৃঢদেহঃ॥ 1-89-11 সবনকাননং বনং জলমুপবনং বা॥ 1-89-14 আদিশৎ শশাস॥ একোননবতিতমোঽধ্যায়ঃ॥ 89 ॥



আদিপর্ব - অধ্যায় 090

॥ শ্রীঃ ॥

1.90. অধ্যায়ঃ 090 

 -   -  

মৃগয়ার্থং দুষ্যন্তস্যারণ্যগমনম্॥ 1 ॥

 -   -  

1-90-0 (3879) 
জনমেজয় উবাচ। 1-90-0 (569) 
সংভবং ভরতস্যাহং চরিতং চ মহামতেঃ।
শকুন্তলায়াশ্চোৎপত্তিং শ্রোতুমিচ্ছামি তত্ৎবতঃ॥ 1-90-1 (3880) 
দুষ্যন্তেন চ বীরেণ যথা প্রাপ্তা শকুন্তলা।
তং বৈ পুরুষসিংহস্য ভগবন্বিস্তরং ৎবহম্॥ 1-90-2 (3881) 
শ্রোতুমিচ্ছামি তত্ৎবজ্ঞ সর্বং মতিমতাং বর।  1-90-3 (3882) 
বৈশম্পায়ন উবাচ।
স কদাচিন্মহাবাহুঃ প্রভূতবলবাহনঃ॥  1-90-3 (570) 
বনং জগাম গহনং হয়নাগশতৈর্বৃতঃ।
বলেন চতুরঙ্গেণ বৃতঃ পরমবল্গুনা॥ 1-90-4 (3883) 
খড্গশক্তিধরৈর্বীরৈর্গদামুসলপাণিভিঃ।
প্রাসতোমরহস্তৈশ্চ যয়ৌ যোধশতৈর্বৃতঃ॥ 1-90-5 (3884) 
সিংহনাদৈশ্চ যোধানাং শঙ্খদুনদুভিনিঃস্বনৈঃ।
রথনেমিস্বনৈশ্চৈব সনাগবরবৃংহিতৈঃ॥ 1-90-6 (3885) 
নানায়ুধধরৈশ্চাপি নানাবেষধরৈস্তথা।
হ্রেষিতস্বনমিশ্রৈশ্চ ক্ষ্বেডিতাস্ফোটিতস্বনৈঃ॥ 1-90-7 (3886) 
আসীৎকিলকিলাশব্দস্তস্মিন্গচ্ছতি পার্থিবে।
প্রাসাদবরশৃঙ্গস্থাঃ পরয়া নৃপশোভয়া॥ 1-90-8 (3887) 
দদৃশুস্তং স্ত্রিয়স্তত্র শূরমাত্ময়শস্করম্।
শক্রোপমমমিত্রঘ্নং পরবারণবারণম্॥ 1-90-9 (3888) 
পশ্যন্তঃ স্ত্রীগণাস্তত্র বজ্রপাণিং স্ম মেনিরে।
অয়ং স পুরুষব্যাঘ্রো রণে বসুপরাক্রমঃ॥ 1-90-10 (3889) 
যস্য বাহুবলং প্রাপ্য ন ভবন্ত্যসুহৃদ্গণাঃ।
ইতি বাচো ব্রুবন্ত্যস্তাঃ স্ত্রিয়ঃ প্রেম্ণা নরাধিপং॥ 1-90-11 (3890) 
তুষ্টুবুঃ পুষ্পবৃষ্টীশ্চ সসৃজুস্তস্য মূর্ধনি।
তত্রতত্র চ বিপ্রেন্দ্রৈঃ স্তূয়মানঃ সমন্ততঃ॥ 1-90-12 (3891) 
নির্যযৌ পরমপ্রীত্যা বনং মৃগজিঘাংসয়া।
তং দেবরাজপ্রতিমং মত্তবারণধূর্গতম্॥ 1-90-13 (3892) 
দ্বিজক্ষত্রিয়বিট্শূদ্রা নির্যান্তমনুজগ্মিরে।
দদৃশুর্বর্ধমানাস্তে আশীর্ভিশ্চ জয়েন চ॥ 1-90-14 (3893) 
সুদূরমনুজগ্মুস্তং পৌরজানপদাস্তথা।
ন্যবর্তন্ত ততঃ পশ্চাদনুজ্ঞাতা নৃপেণ হ॥ 1-90-15 (3894) 
সুপর্ণপ্রতিমেনাথ রথেন বসুধাধিপঃ।
মহীমাপূরয়ামাস ঘোষেণ ত্রিদিবং তথা॥ 1-90-16 (3895) 
স গচ্ছন্দদৃশে ধীমান্নন্দনপ্রতিমং বনম্।
বিল্বার্কখদিরাকীর্ণং কপিত্থধবসংকুলম্॥ 1-90-17 (3896) 
বিষমং পর্বতস্রস্তৈ রশ্মভিশ্চ সমাবৃতম্।
নির্জলং নির্মনুষ্যং চ বহুয়োজনমায়তম্॥ 1-90-18 (3897) 
মৃগসিংহৈর্বৃতং ঘোরৈরন্যৈশ্চাপি বনেচরৈঃ।
তদ্বনং মনুজব্যাঘ্রঃ সভৃত্যবলবাহনঃ॥ 1-90-19 (3898) 
লোডয়ামাস দুষ্যন্তঃ সূদয়ন্বিবিধান্মৃগান্।
বাণগোচরসংপ্রাপ্তাংস্তত্র ব্যাঘ্রগণান্বহূন্॥ 1-90-20 (3899) 
পাতয়ামাস দুষ্যন্তো নির্বিভেদ চ সায়কৈঃ।
দূরস্থান্সায়কৈঃ কাংশ্চিদভিনৎস নরাধিপঃ॥ 1-90-21 (3900) 
অভ্যাশমাগতাংশ্চান্যান্খড্গেন নিরকৃন্তত।
কাংশ্চিদেণান্সমাজঘ্নে শক্ত্যা শক্তিমতাং বরঃ॥ 1-90-22 (3901) 
গদামণ্ডলতত্ৎবজ্ঞশ্চচারামিতবিক্রমঃ।
তোমরৈরসিভিশ্চাপি গদামুসলকম্পনৈঃ॥ 1-90-23 (3902) 
চচার স বিনিঘ্নন্বৈ বন্যাংস্তত্র মৃগদ্বিজান্।
রাজ্ঞা চাদ্ভুতবীর্যেণ যোধৈশ্চ সমরপ্রিয়ৈঃ॥ 1-90-24 (3903) 
লোড্যমানং মহারণ্যং তত্যজুঃ স্ম মৃগাধিপাঃ।
তত্র বিদ্রুতয়ূথানি হতয়ূথপতীনি চ॥ 1-90-25 (3904) 
মৃগয়ূথান্যথৌৎসুক্যাচ্ছব্দং চক্রুস্ততস্ততঃ।
শুষ্কাশ্চাপি নদীর্গৎবা জলনৈরাশ্যকর্শিতাঃ॥ 1-90-26 (3905) 
ব্যায়ামক্লান্তহৃদয়াঃ পতন্তি স্ম বিচেতসঃ।
ক্ষুৎপিপাসাপরীতাশ্চ শ্রান্তাশ্চ পতিতা ভুবি॥ 1-90-27 (3906) 
কেচিত্তত্র নরব্যাঘ্রৈরভক্ষ্যন্ত বুভুক্ষিতৈঃ।
কেচিদগ্নিমথোৎপাদ্য সংসাধ্য চ বনেচরাঃ॥ 1-90-28 (3907) 
ভক্ষয়ন্তি স্ম মাংসানি প্রকুট্য বিধিবত্তদা।
তত্র কেচিদ্গজা মত্তা বলিনঃ শস্ত্রবিক্ষতাঃ॥ 1-90-29 (3908) 
সংকোচ্যাগ্রকরান্ভীতাঃ প্রাদ্রবন্তি স্ম বেগিতাঃ।
শকৃন্মূত্রং সৃজন্তশ্চ ক্ষরন্তঃ শোণিতং বহু॥ 1-90-30 (3909) 
বন্যা গজবরাস্তত্র মমৃদুর্মনুজান্বহূন্।
তদ্বনং বলমেঘেন শরধারেণ সংবৃতম্। 
ব্যরোচত মৃগাকীর্ণং রাজ্ঞা হতমৃগাধিপম্॥ ॥  1-90-31 (3910) 
 
ইতি শ্রীমন্মহাভারতে আদিপর্বণি সংভবপর্বণি নবতিতমোঽধ্যায়ঃ॥ 90 ॥

 -   -  

1-90-9 পরবারণবারণং শত্রগজানাং নিবারকম্॥ 1-90-13 ধর্গতং স্কন্ধারূঢম্॥ 1-90-28 সংসাধ্য পাকাদিনা সংস্কৃত্য॥ 1-90-29 প্রকুট্য চূর্ণীকৃত্য। গজা বনগজাঃ॥ নবতিতমোঽধ্যায়ঃ॥ 90 ॥



আদিপর্ব - অধ্যায় 091

॥ শ্রীঃ ॥

1.91. অধ্যায়ঃ 091 

 -   -  

মৃগয়াপ্রসঙ্গেন দুষ্যন্তস্য কণ্বাশ্রমগমনম্॥ 1 ॥

 -   -  

1-91-0 (3911) 
বৈশম্পায়ন উবাচ। 1-91-0 (571) 
ততো মৃগসহস্রাণি হৎবা সবলবাহনঃ।
তত্র মেঘঘনপ্রখ্যং সিদ্ধচারণসেবিতম্॥ 1-91-1 (3912) 
বনমালোকয়ামাস নগরাদ্যোজনদ্বয়ে।
মৃগাননুচরন্বন্যাঞ্শ্রমেণ পরিপীডিতঃ॥ 1-91-2 (3913) 
মৃগাননুচরন্রাজা বেগেনাশ্বানচোদয়ৎ।
রাজা মৃগপ্রসঙ্গেন বনমন্যদ্বিবেশ হ॥ 1-91-3 (3914) 
এক এবোত্তমবলঃ ক্ষুৎপিপাসাশ্রমান্বিতঃ।
স বনস্যান্তমাসাদ্য মহচ্ছূন্যং সমাসদৎ॥ 1-91-4 (3915) 
তচ্চাপ্যতীত্য নৃপতিরুত্তমাশ্রমসংয়ুতম্।
মনঃপ্রহ্লাদজননং দৃষ্টিকান্তমতীব চ॥ 1-91-5 (3916) 
সীতমারুতসংয়ুক্তং জগামান্যন্মহদ্বনম্।
পুষ্পিতৈঃ পাদপৈঃ কীর্ণমতীব সুখশাদ্বলম্॥ 1-91-6 (3917) 
বিপুলং মধুরারাবৈর্নাদিতং বিহগৈস্তথা।
পুংস্কোকিলনিনাদৈশ্চ ঝিল্লীকগণনাদিতম্॥ 1-91-7 (3918) 
প্রবৃদ্ধবিটপৈর্বৃক্ষৈঃ সুখচ্ছায়ৈঃ সমাবৃতম্।
ষট্পদাঘূর্ণিততলং লক্ষ্ম্যা পরময়া যুতম্॥ 1-91-8 (3919) 
নাপুষ্পঃ পাদপঃ কশ্চিন্নাফলো নাপি কণ্টকী।
ষট্পদৈর্নাপ্যপাকীর্ণস্তস্মিন্বৈ কাননেঽভবৎ॥ 1-91-9 (3920) 
বিগহৈর্নাদিতং পুষ্পৈরলঙ্কৃতমতীব চ।
সর্বর্তুকুসুমৈর্বৃক্ষৈঃ সুখচ্ছায়ৈঃ সমাবৃতম্॥ 1-91-10 (3921) 
মনোরমং সহেষ্বাসো বিবেশ বনমুত্তমম্।
মারুতা কলিতাস্তত্র দ্রুমাঃ কুসুমশাখিনঃ॥ 1-91-11 (3922) 
পুষ্পবৃষ্টিং বিচিত্রাং তু ব্যসজংস্তে পুনঃ পুনঃ।
দিবস্পৃশোঽথ সংঘুষ্টাঃ পক্ষিভির্মধুরস্বনৈঃ॥ 1-91-12 (3923) 
বিরেজুঃ পাদপাস্তত্র বিচিত্রকুসুমাম্বরাঃ।
তেষাং তত্র প্রবালেষু পুষ্পভারাবনামিষু॥ 1-91-13 (3924) 
রুবন্তি রাবান্মধুরান্ষট্পদা মধুলিপ্সবঃ।
তত্র প্রদেশাংশ্চ বহূন্কুসুমোৎকরমণ্ডিতান্॥ 1-91-14 (3925) 
লতাগৃহপরিক্ষিপ্তান্মনসঃ প্রীতিবর্ধনান্।
সংপশ্যন্সুমহাতেজা বভূব মুদিতস্তদা॥ 1-91-15 (3926) 
পরস্পরাশ্লিষ্টশাখৈঃ পাদপৈঃ কুসুমান্বিতৈঃ।
অশোভত বনং তত্তু মহেন্দ্রধ্বজসন্নিভৈঃ॥ 1-91-16 (3927) 
সিদ্ধচারণসঙ্ঘৈশ্চ গন্ধর্বাপ্সরসাং গণৈঃ।
সেবিতং বনমত্যর্থং মত্তবানরকিন্নরৈঃ॥ 1-91-17 (3928) 
সুখঃ শীতঃ সুগন্ধী চ পুষ্পরেণুবহোঽনিলঃ।
পরিক্রামন্বনে বৃক্ষানুপৈতীব রিরংসয়া॥ 1-91-18 (3929) 
এবংগুণসমায়ুক্তং দদর্শ স বনং নৃপঃ।
নদীকচ্ছোদ্ভং কান্তমুচ্ছ্রিতধ্বজসন্নিভম্॥ 1-91-19 (3930) 
প্রেক্ষমাণো বনং তত্তু সুপ্রহৃষ্টবিহঙ্গমম্।
আশ্রমপ্রবরং রম্যং দদর্শ চ মনোরমম্॥ 1-91-20 (3931) 
নানাবৃক্ষসমাকীর্ণং সংপ্রজ্বলিতপাবকম্।
তং তদাঽপ্রতিমং শ্রীমানাশ্রমং প্রত্যপূজয়ৎ॥ 1-91-21 (3932) 
যতিভির্বালখিল্যৈশ্চ বৃতং মুনিগণান্বিতম্।
অগ্ন্যগারৈশ্চ বহুভিঃ পুষ্পসংস্তরসংস্তৃতম্॥ 1-91-22 (3933) 
মহাকচ্ছৈর্বৃহদ্ভিশ্চ বিভ্রাজিতমতীব চ।
মালিনীমভিতো রাজন্নদীং পুণ্যাং সুখোদকাম্॥ 1-91-23 (3934) 
নৈকপক্ষিগণাকীর্ণাং তপোবনমনোরমাম্।
তত্রব্যালমৃগান্সৈম্যান্পশ্যন্প্রীতিমবাপ সঃ॥ 1-91-24 (3935) 
তং চাপ্রতিরথঃ শ্রীমানাশ্রমং প্রত্যপদ্যত।
দেবলোকপ্রতীকাশং সর্বতঃ সুমনোহরম্॥ 1-91-25 (3936) 
নদীং চাশ্রমসংশ্লিষ্টাং পুণ্যতোয়াং দদর্শ সঃ।
সর্বপ্রাণভৃতাং তত্র জননীমিব ধিষ্ঠিতাম্॥ 1-91-26 (3937) 
সচক্রবাকপুলিনাং পুষ্পফেনপ্রবাহিনীম্।
সকিন্নরগণাবাসাং বারনর্ক্ষনিষেবিতাম্॥ 1-91-27 (3938) 
পুণ্যস্বাধ্যায়সংঘুষ্টা পুলিনৈরুপশোভিতাম্।
মত্তবারণশার্দূলভুজগেন্দ্রনিষেবিতাম্॥ 1-91-28 (3939) 
তস্যাস্তীরে ভগবতঃ কাশ্যপস্য মহাত্মনঃ।
আশ্রমপ্রবরং রম্যং মহর্ষিগণসেবিতম্॥ 1-91-29 (3940) 
নদীমাশ্রমসংবদ্ধাং দৃষ্ট্বাশ্রমপদং তথা।
চকারাভিপ্রবেশায় মতিং স নৃপতিস্তদা॥ 1-91-30 (3941) 
অলঙ্কৃতং দ্বীপবত্যা মালিন্যা রম্যতীরয়া।
নরনারায়ণস্থানং গঙ্গয়েবোপশোভিতম্॥ 1-91-31 (3942) 
মত্তবর্হিণসংঘুষ্টং প্রবিবেশ মহদ্বনম্।
তৎস চৈত্ররথপ্রখ্যং সমুপেত্য নরর্ষভঃ॥ 1-91-32 (3943) 
অতীব গুণসংপন্নমনির্দেশ্যং চ বর্চসা।
মহর্ষিং কাশ্যপং দ্রষ্টুমথ কণ্বং তপোধনম্॥ 1-91-33 (3944) 
ধ্বজিনীমশ্বসংবাধাং পদাতিগজসঙ্কুলাম্।
অবস্থাপ্য বনদ্বারি সেনামিদমুবাচ সঃ॥ 1-91-34 (3945) 
মুনিং বিরজসং দ্রষ্টুং গমিষ্যামি তপোধনম্।
কাশ্যপং স্থীয়তামত্র যাবদাগমনং মম॥ 1-91-35 (3946) 
তদ্বনং নন্দনপ্রখ্যমাসাদ্য মনুজেশ্বরঃ॥
ক্ষুৎপিপাসে জহৌ রাজা মুদং চাবাপ পুষ্কলাম্॥ 1-91-36 (3947) 
সামাত্যো রাজলিঙ্গানি সোপনীয় নরাধিপঃ।
পুরোহিতসহায়শ্চ জগামাশ্রমমুত্তমম্॥ 1-91-37 (3948) 
দিদৃক্ষুস্তত্র তমৃষিং তপোরাশিমথাব্যযম্।
ব্রহ্মলোকপ্রতীকাশমাশ্রমং সোঽভিবীক্ষ্য হ। 
ষট্পদোদ্গীতসংঘুষ্টং নানাদ্বিজগণায়ুতম্॥  1-91-38 (3949) 
বিস্ময়োৎফুল্লনয়নো রাজা প্রীতো বভূবহ।
ঋচো বহ্বৃচমুখ্যৈশ্চ প্রের্যমাণাঃ পদক্রমৈঃ। 
শুশ্রাব মনুজব্যাঘ্রো বিততেষ্বিহ কর্মসু॥  1-91-39 (3950) 
যজ্ঞবিদ্যাঙ্গবিদ্ভিশ্চ যজুর্বিদ্ভিশ্চ শোভিতম্।
মধুরৈঃ সামগীতৈশ্চ ঋষিভির্নিয়তব্রতৈঃ॥ 1-91-40 (3951) 
ভারুণ্ডসামগীতাভিরথর্বশিরসোদ্গতৈঃ।
যতাত্মভিঃ সুনিয়তৈঃ শুশুভে স তদাশ্রমঃ॥ 1-91-41 (3952) 
অথর্ববেদপ্রবরাঃ পূগয়জ্ঞিয়সামগাঃ।
সংহিতামীরয়ন্তি স্ম পদক্রময়ুতাং তু তে॥ 1-91-42 (3953) 
শব্দসংস্কারসংয়ুক্তর্ব্রুবদ্ভিশ্চাপরৈর্দ্বিজৈঃ।
নাদিতঃ স বভৌ শ্রীমান্ব্রহ্মলোক ইবাপরঃ॥ 1-91-43 (3954) 
যজ্ঞসংস্তরবিদ্ভিশ্চ ক্রমশিক্ষাবিশারদৈঃ।
ন্যায়তত্ৎবাত্মবিজ্ঞানসংপন্নৈর্বেদপারগৈঃ॥ 1-91-44 (3955) 
নানাবাক্যসমাহারসমবায়বিশারদৈঃ।
বিশেষকার্যবিদ্ভিশ্চ মোক্ষধর্মপরায়ণৈঃ॥ 1-91-45 (3956) 
স্তাপনাক্ষেপসিদ্ধান্তপরমার্থজ্ঞতাং গতৈঃ।
শব্দচ্ছন্দোনিরুক্তজ্ঞৈঃ কালজ্ঞানবিশারদৈঃ॥ 1-91-46 (3957) 
দ্রব্যকর্মগুণজ্ঞৈশ্চ কার্যকারণবেদিভিঃ।
পক্ষিবানররুতজ্ঞৈশ্চ ব্যাসগ্রন্থসমাশ্রিতৈঃ॥ 1-91-47 (3958) 
নানাশাস্ত্রেষু মুখ্যৈশ্চ শুশ্রাব স্বনমীরিতম্।
লোকায়তিকমুখ্যৈশ্চ সমন্তাদনুনাদিতম্॥ 1-91-48 (3959) 
তত্রতত্র চ বিপ্রেন্দ্রান্নিয়তান্সংশিতব্রতান্।
জপহোমপরান্বিপ্রান্দদর্শ পরবীরহা॥ 1-91-49 (3960) 
আসনানি বিচিত্রাণি রুচিরাণি মহীপতিঃ।
প্রয়ত্নোপহিতানি স্ম দৃষ্ট্বা বিস্ময়মাগমৎ॥ 1-91-50 (3961) 
দেবতায়তনানাং চ প্রেক্ষ্য পূজাং কৃতাং দ্বিজৈঃ।
ব্রহ্মলোকস্থমাত্মানং মেনে স নৃপসত্তমঃ॥ 1-91-51 (3962) 
স কাশ্যপতপোগুপ্তমাশ্রমপ্রবরং শুভম্।
নাতৃপ্যৎপ্রেক্ষমাণো বৈ তপোবনগুণৈর্যুতম্॥ 1-91-52 (3963) 
স কাশ্যপস্যায়তনং মহাব্রতৈ-
র্বৃতং সমান্তাদৃষিভিস্তপোধনৈঃ। 
বিবেশ সামাত্যপুরোহিতোঽরিহা
বিবিক্তমত্যর্থমনোহরং শুভম্॥ ॥  1-91-53 (3964) 
 
ইতি শ্রীমন্মহাভারতে আদিপর্বণি সংভবপর্বণি একনবতিতমোঽধ্যায়ঃ॥ 91 ॥

 -   -  

1-91-4 শূন্যং বৃক্ষাদিরহিতমূষরম্॥ 1-91-18 রিরংসয়া রময়িতুমিচ্ছয়া॥ 1-91-19 নদীকচ্ছোদ্ভবং কচ্ছঃ সজলোঽনূপপ্রদেশঃ॥ 1-91-29 কাশ্যপস্য কশ্যপগোত্রস্য কণ্বস্য॥ 1-91-39 বিততেষু বৈতানিকেষু ইষ্টিপশুসোমাদিষু প্রবর্তমানেষু॥ 1-91-40 যজ্ঞবিদ্যায়ামঙ্গভূতানি কল্পসূত্রাদীনি॥ 1-91-41 ভারুণ্ডসামানি পূগয়জ্ঞিয়সামানি চ সাম্নামবান্তরভেদাঃ॥ 1-91-46 স্থাপনং প্রথমং স্বসিদ্ধান্তব্যবস্থা ততস্তত্র শঙ্কাঽঽক্ষেপঃ তস্যাঃ পরিহারঃ সিদ্ধান্তস্তৈর্যা পরমার্থজ্ঞতা তাং গতৈঃ॥ 1-91-48 লোকে এব আয়তন্তে তে লোকায়তিকাঃ তেষু লোকরঞ্জনপরেষু মুখ্যৈঃ॥ একনবতিতমোঽধ্যায়ঃ॥ 91 ॥



আদিপর্ব - অধ্যায় 092

॥ শ্রীঃ ॥

1.92. অধ্যায়ঃ 092 

 -   -  

কণ্বাশ্রমে দুষ্যন্তশকুন্তলাসংবাদঃ॥ 1 ॥ শকুন্তলায়াঃ স্বজন্মবৃত্তান্তকথনারম্ভঃ॥ 2 ॥

 -   -  

1-92-0 (3965) 
বৈশম্পায়ন উবাচ। 1-92-0 (572) 
ততো গচ্ছন্মহাবাহুরেকোঽমাত্যান্বিসৃজ্য তান্।
নাপশ্যচ্চাশ্রমে তস্মিংস্তমৃষিং সংশিতব্রতম্॥ 1-92-1 (3966) 
সোঽপশ্যমানস্তমৃষিং শূন্যং দৃষ্ট্বা তথাঽঽশ্রমম্।
উবাচ ক ইহেত্যুচ্চৈর্বনং সন্নাদয়ন্নিব॥ 1-92-2 (3967) 
শ্রুৎবাঽথ তস্য তং শব্দং কন্যা শ্রীরিব রূপিণী।
নিশ্চক্রামাশ্রমাত্তস্মাত্তাপসীবেষধারিণী॥ 1-92-3 (3968) 
সা তং দৃষ্ট্বৈব রাজানং দুষ্যন্তমসিতেক্ষণা।
`সুপ্রীতাঽভ্যাগতং তং তু পূজ্যং প্রাপ্তমথেশ্বরম্॥ 1-92-4 (3969) 
রূপয়ৌবনসংপন্না শীলাচারবতী শুভা।
সা তমায়তপদ্মাক্ষং ব্যূঢোরস্কং মহাভুজম্॥ 1-92-5 (3970) 
সিংহস্কন্ধং দীর্ঘবাহুং সর্বলক্ষণপূজিতম্।
স্পৃষ্টং মধুরয়া বাচা সাঽব্রবীজ্জনমেজয়া॥'  1-92-6 (3971) 
স্বাগতং ত ইতি ক্ষিপ্রমুবাচ প্রতিপূজ্য চ।
আসনেনার্চয়িৎবা চ পাদ্যেনার্ঘ্যেণ চৈব হি॥ 1-92-7 (3972) 
পপ্রচ্ছানাময়ং রাজন্কুশলং চ নরাধিপম্।
যথাবদর্চয়িৎবাঽথ পৃষ্ট্বা চানাময়ং তদা॥ 1-92-8 (3973) 
উবাচ স্ময়মানেব কিং কার্যং ক্রিয়তামিতি।
`আশ্রমস্যাভিগমনে কিং ৎবং কার্যং চিকীর্ষসি॥ 1-92-9 (3974) 
কস্ৎবমদ্যেহ সংপ্রাপ্তো মহর্ষেরাশ্রমং শুভম্।'
তামব্রবীত্ততো রাজা কন্যাং মধুরভাষিণীম্॥  1-92-10 (3975) 
দৃষ্ট্বা সর্বানবদ্যাঙ্গীং যথাবৎপ্রতিপূজিতঃ।
`রাজর্ষেস্তস্য পুত্রোঽহমিলিনস্য মহাত্মনঃ॥ 1-92-11 (3976) 
দুষ্যন্ত ইতি মে নাম সত্যং পুষ্করলোচনে।'
আগতোঽহং মহাভাগমৃষিং কণ্বমুপাসিতুম্॥  1-92-12 (3977) 
ক্ব গতো ভগবান্ভদ্রে গন্মমাচক্ষ্ব শোভনে।  1-92-13 (3978) 
শকুন্তলোবাচ।
গতঃ পিতা মে ভগবান্ফলান্যাহর্তুমাশ্রমাৎ। 
মুহূর্তং সংপ্রতীক্ষস্ব দ্রষ্টাস্যেনমুপাগতম্॥  1-92-13 (573) 
বৈশম্পায়ন উবাচ। 1-92-14 (574) 
অপশ্যমানস্তমৃষিং তথা চোক্তস্তয়া চ সঃ।
তাং দৃষ্ট্বা চ বরারোহাং শ্রীমতীং চারুহাসিনীম্॥ 1-92-14 (3979) 
বিভ্রাজমানাং বপুষা তপসা চ দমেন চ।
রূপয়ৌবনসংপন্নামিত্যুবাচ মহীপতিঃ॥ 1-92-15 (3980) 
কা ৎবং কস্যাসি সুশ্রোণি কিমর্থং চাগতা বনম্।
এবংরূপগুণোপেতা কুতস্ৎবমসি শোভনে॥ 1-92-16 (3981) 
দর্শনাদেব হি শুভে ৎবয়া মেঽপহৃতং মনঃ।
ইচ্ছামি ৎবামহং জ্ঞাতুং তন্মমাচক্ষ্ব শোভনে॥ 1-92-17 (3982) 
`স্থিতোস্ম্যমিতসৌভাগ্যে বিবক্ষুশ্চাস্মি কিংচন।
শৃণু মে নাগনাসোরু বচনং মত্তকাশিনি॥ 1-92-18 (3983) 
রাজর্ষেরন্বয়ে জাতঃ পূরোরস্মি বিশেষতঃ।
বৃণ্বে ৎবামদ্য সুশ্রোণি দুষ্যন্তো বরবর্ণিনি॥ 1-92-19 (3984) 
ন মেঽন্যত্র ক্ষত্রিয়ায়া মনো জাতু প্রবর্ততে।
ঋষিপুত্রীষু চান্যাসু নাবরাসু পরাসু চ॥ 1-92-20 (3985) 
তস্মাৎপ্রণিহিতাত্মানং বিদ্দি মাং কলভাষিণি।
যস্যাং মে ৎবয়ি ভাবোঽস্তি ক্ষত্রিয়া হ্যসি কা বদা॥ 1-92-21 (3986) 
ন হি মে ভীরু বিপ্রায়াং মনঃ প্রসহতে গতিম্।
ভজে ৎবামায়তাপাঙ্গে ভক্তং ভজিতুমর্হসি। 
ভুঙ্ক্ষ রাজ্যং বিশালাক্ষি বুদ্ধিং মাৎবন্যথা কৃথাঃ'॥  1-92-22 (3987) 
এবমুক্তা তু সা কন্যা তেন রাজ্ঞা তমাশ্রমে।
উবাচ হসতী বাক্যমিদং সুমধুরাক্ষরম্॥ 1-92-23 (3988) 
কণ্বস্যাহং ভগবতো দুষ্যন্ত দুহিতা মতা।
তপস্বিনো ধৃতিমতো ধর্মজ্ঞস্য মহাত্মনঃ॥ 1-92-24 (3989) 
`অস্বতন্ত্রাস্মি রাজেন্দ্র কাশ্যপো মে গুরুঃ পিতা।
তমেব প্রার্থয় স্বার্থং নায়ুক্তং কর্তুমর্হসি॥'  1-92-25 (3990) 
দুষ্যন্ত উবাচ। 1-92-26 (575) 
ঊর্ধ্বরেতা মহাভাগে ভগবাঁল্লোকপূজিতঃ।
চলেদ্ধি বৃত্তাদ্ধর্মোপি ন চলেৎসংশিতব্রতঃ॥ 1-92-26 (3991) 
কথং ৎবং তস্য দুহিতা সংভূতা বরবর্ণিনী।
সংশয়ো মে মহানত্র তন্মে ছেত্তুমিহার্হসি॥ 1-92-27 (3992) 
শকুন্তলোবাচ। 1-92-28 (576) 
যথাঽয়মাগমো মহ্যং যথা চেদমভূৎপুরা।
`অন্যথা সন্তমাত্মানমন্যথা সৎসু ভাষতে॥ 1-92-28 (3993) 
স পাপেনাবৃতো মূর্খস্তেন আত্মাপহারকঃ।'
শৃণু রাজন্যথাতত্ৎবং যথাঽস্মি দুহিতা মুনেঃ॥  1-92-29 (3994) 
ঋষিঃ কশ্চিদিহাগম্য মম জন্মাভ্যচোদয়ৎ।
`ঊর্ধ্বরেতা যথাসি ৎবং কুতস্ৎবেয়ং শকুন্তলা॥ 1-92-30 (3995) 
পুত্রী ৎবত্তঃ কথং জাতা তত্ৎবং মে ব্রূহি কাশ্যপ।'
তস্মৈ প্রোবাচ ভগবান্যথা তচ্ছৃণু পার্থিবা॥  1-92-31 (3996) 
কণ্ব উবাচ। 1-92-32 (577) 
তপ্যমানঃ কিল পুরা বিশ্বামিত্রো মহত্তপঃ।
সুভৃশং তাপয়ামাস শক্রং সুরগণেশ্বরম্॥ 1-92-32 (3997) 
তপসা দীপ্তবীর্যোঽয়ং স্থানান্মাং চ্যাবয়েদিতি।
ভীতঃ পুরন্দরস্তস্মান্মেনকামিদমব্রবীৎ॥ 1-92-33 (3998) 
গুণৈরপ্সরসাং দিব্যৈর্মেনকে ৎবং বিশিষ্যসে।
শ্রেয়ো মে কুরু কল্যাণি যত্ৎবাং বক্ষ্যামি তচ্ছৃণু॥ 1-92-34 (3999) 
অসাবাদিত্যশঙ্কাশো বিশ্বামিত্রো মহাতপাঃ।
তপ্যমানস্তপো ঘোরং মম কম্পয়তে মনঃ॥ 1-92-35 (4000) 
মেনকে তব ভারোঽয়ং বিশ্বামিত্রঃ সুমধ্যমে।
শংসিতাত্মা সুদুর্ধর্ষ উগ্রে তপসি বর্ততে॥ 1-92-36 (4001) 
স মাং ন চ্যাবয়েৎস্থানাত্তং বৈ গৎবা প্রলোভয়।
চর তস্য তপোবিঘ্নং কুরু মে প্রিয়মুত্তমম্॥ 1-92-37 (4002) 
রূপয়ৌবনমাধুর্যচেষ্টিতস্মিতভাষণৈঃ।
লোভয়িৎবা বরারোহে তপসস্তং নিবর্তয়॥ 1-92-38 (4003) 
মেনকোবাচ। 1-92-39 (578) 
মহাতেজাঃ স ভগবাংস্তথৈব চ মহাতপাঃ।
কোপনশ্চ তথা হ্যেনং জানাতি ভগবানপি॥ 1-92-39 (4004) 
তেজস্তপসশ্চৈব কোপস্য চ মহাত্মনঃ।
ৎবমপ্যুদ্বিজসে যস্য নোদ্বিজেয়মহং কথম্॥ 1-92-40 (4005) 
মহাভাগং বসিষ্ঠং যঃ পুত্রৈরিষ্টৈর্ব্যযোজয়ৎ।
ক্ষত্রজাতশ্চ যঃ পূর্বমভবদ্ব্রাহ্মণো বলাৎ॥ 1-92-41 (4006) 
শৌচার্থং যো নদীং চক্রে দুর্গমাং বহুভির্জলৈঃ।
যাং তাং পুণ্যতমাং লোকে কৌশিকীতি বিদুর্জনাঃ॥ 1-92-42 (4007) 
বভার যত্রাস্য পুরা কালে দুর্গে মহাত্মনঃ।
দারান্মতঙ্গো ধর্মাত্মা রাজর্ষির্ব্যাধতাং গতঃ॥ 1-92-43 (4008) 
অতীতকালে দুর্ভিক্ষে অভ্যেত্য পুনরাক্ষমম্।
মুনিঃ পারেতি নদ্যা বৈ নাম চক্রে তদা প্রভুঃ॥ 1-92-44 (4009) 
মতঙ্গং যাজয়াঞ্চক্রে যত্র প্রীতমনাঃ স্বয়ম্।
ৎবং চ সোমং ভয়াদ্যস্য গতঃ পাতুং সুরেশ্বর॥ 1-92-45 (4010) 
চকারান্যং চ লোকং বৈ ক্রুদ্ধো নক্ষত্রসংপদা।
প্রতিশ্রবণপূর্বাণি নক্ষত্রাণি চকার যঃ। 
গুরুশাপহতস্যাপি ত্রিশঙ্কোঃ শরণং দদৌ॥  1-92-46 (4011) 
ব্রহ্মর্ষিশাপং রাজর্ষিঃ কথং মোক্ষ্যতি কৌশিকঃ।
অবমত্য তদা দেবৈর্যজ্ঞাঙ্গং তদ্বিনাশিতম্॥ 1-92-47 (4012) 
অন্যানি চ মহাতেজা যজ্ঞাঙ্গান্যসৃজৎপ্রভুঃ।
নিনায় চ তদা স্বর্গং ত্রিশঙ্কুং স মহাতপাঃ॥ 1-92-48 (4013) 
এতানি যস্য কর্মাণি তস্যাহং ভৃশমুদ্বিজে।
যথাঽসৌ ন দহেৎক্রুদ্ধস্তথাঽঽজ্ঞাপয় মাং বিভো॥ 1-92-49 (4014) 
তেজসা নির্দহেল্লোকান্কম্পয়েদ্ধরণীং পদা।
সংক্ষিপেচ্চ মহামেরুং তূর্ণমাবর্তয়েদ্দিশঃ॥ 1-92-50 (4015) 
তাদৃশং তপসা যুক্তং প্রদীপ্তমিব পাবকম্।
কথমস্মদ্বিধা নারী জিতেন্দ্রিয়মভিস্পৃশেৎ॥ 1-92-51 (4016) 
হুতাশনমুখং দীপ্তং সূর্যচন্দ্রাক্ষিতারকম্।
কালজিহ্বং সুরশ্রেষ্ঠ কথমস্মদ্বিধা স্পৃশেৎ॥ 1-92-52 (4017) 
যমশ্চ সোমশ্চ মহর্ষয়শ্চ
সাধ্যা বিশ্বে বালস্বিল্যাশ্চ সর্বে। 
এতেঽপি যস্যোদ্বিজন্তে প্রভাবা-
ত্তস্মাৎকস্মান্মাদৃশী নোদ্বিজেত॥  1-92-53 (4018) 
ৎবয়ৈবমুক্তা চ কথং সমীপ-
মৃষের্ন গচ্ছেয়মহং সুরেন্দ্র। 
রক্ষাং চ মে চিন্তয় দেবরাজ
যথা ৎবদর্থং রক্ষিতাঽহং চরেয়ম্॥  1-92-54 (4019) 
কামং তু মে মারুতস্তত্র বাসঃ
প্রক্রীডিতায়া বিবৃণোতু দেব। 
ভবেচ্চ মে মন্মথস্তত্র কার্যে
সহায়ভূতস্তু তব প্রসাদাৎ॥  1-92-55 (4020) 
বনাচ্চ বায়ুঃ সুরভিঃ প্রবায়া-
ত্তস্মিন্কালে তমৃষিং লোভয়ন্ত্যাঃ। 
তথেত্যুক্ৎবা বিহিতে চৈব তস্মিং-
স্ততো যয়ৌ সাঽঽশ্রমং কৌশিকস্য॥ ॥  1-92-56 (4021) 
 
ইতি শ্রীমন্মহাভারতে আদিপর্বণি সংভবপর্বণি দ্বিনবতিতমোঽধ্যায়ঃ॥ 92 ॥

 -   -  

1-92-23 হসতী হসন্তী॥ 1-92-30 অভ্যচোদয়ৎ পৃষ্টবান্॥ 1-92-43 বভার পোষিতবান্। মতঙ্গস্ত্রিশঙ্কুঃ॥ 1-92-44 আশ্রমমভ্যেত্য তপস্তপ্ৎবেতি শেষঃ। নদ্যাঃ কৌশিক্যাঃ॥ 1-92-49 তস্য তস্মাৎ॥ 1-92-50 আবর্তয়েদেকীকুর্যাৎ॥ 1-92-52 সূর্যচন্দ্রাবেবাক্ষ্ণোঃ সংবন্ধিনী তারকে যস্য তাবপি ভ্রূভঙ্গমাত্রেণ স্রষ্টুং সমর্থ ইত্যর্থঃ॥ 1-92-55 প্রক্রীডিতায়াঃ প্রকৃষ্টং ক্রীডিতং যস্যাঃ। বিবৃণোতু অপসারয়তু॥ দ্বিনবতিতমোঽধ্যায়ঃ॥ 92 ॥



আদিপর্ব - অধ্যায় 093

॥ শ্রীঃ ॥

1.93. অধ্যায়ঃ 093 

 -   -  

বিশ্বামিত্রান্মেনকায়াং শকুন্তলায়া জন্মকথনম্॥ 1 ॥

 -   -  

1-93-0 (4022) 
কণ্ব উবাচ। 1-93-0 (579) 
এবমুক্তস্তয়া শক্রঃ সংদিদেশ সদাগতিম্।
প্রাতিষ্ঠত তদা কালে মেনকা বায়ুনা সহ॥ 1-93-1 (4023) 
অথাপশ্যদ্বরারোহা তপসা দগ্ধকিল্বিষম্।
মিশ্বামিত্রং তপ্যমানং মেনকা ভীরুরাশ্রমে॥ 1-93-2 (4024) 
অভিবাদ্য ততঃ সা তং প্রাক্রীডদৃষিসন্নিধৌ।
অপোবাহ চ বাসোঽস্যা মারুতঃ শশিসংনিভম্॥ 1-93-3 (4025) 
সাগচ্ছত্ৎবরিতা ভূমিং বাসস্তদভিলিপ্সতী।
কুৎসয়ন্তীব সব্রীডং মারুতং বরবর্ণিনী॥ 1-93-4 (4026) 
পশ্যতস্তস্য রাজর্ষেরপ্যগ্নিসমতেজসঃ।
বিশ্বামিত্রস্ততস্তাং তু বিষমস্থামনিন্দিতাম্॥ 1-93-5 (4027) 
গৃদ্ধাং বাসসি সংভ্রান্তাং মেনকাং মুনিসত্তমঃ।
অনির্দেশ্যবয়োরূপামপশ্যদ্বিবৃতাং তদা॥ 1-93-6 (4028) 
তস্যা রূপগুণান্দৃষ্ট্বা স তু বিপ্রর্ষভস্তদা।
চকার ভাবং সংসর্গে তয়া কামবশং গতঃ॥ 1-93-7 (4029) 
ন্যমন্ত্রয়ত চাপ্যেনাং সা চাপ্যৈচ্ছদনিন্দিতা।
তৌ তত্র সুচিরং কালমুভৌ ব্যবহরতাং তদা॥ 1-93-8 (4030) 
রমমাণৌ যথাকামং যতৈকদিবসং তথা।
`এবং বর্ষসহস্রাণামতীতং নান্বচিন্তয়ৎ॥ 1-93-9 (4031) 
কামক্রোধাবজিতবান্মুনির্নিত্যং সমাহিতঃ।
চিরার্জিতস্য তপসঃ ক্ষয়ং স কৃতবান্মুনিঃ॥ 1-93-10 (4032) 
তপসঃ সংক্ষয়াদেব মুনির্মোহং সমাবিশৎ।
মোহাভিভূতঃ ক্রোধাত্মা গ্রসন্মূলফলান্মুনিঃ॥ 1-93-11 (4033) 
পাদৈর্জলরবং কৃৎবা অন্তর্দ্বীপে কুটীং গতঃ।
মেনকা গন্তুকামা তু শুশ্রাব জলনিস্বনম্॥ 1-93-12 (4034) 
তপসা দীপ্তবীর্যোঽসাবাকাশাদেতি যাতি চ।
অদ্য সংজ্ঞাং বিজানামি যয়াঽদ্য তপসঃ ক্ষয়ঃ॥ 1-93-13 (4035) 
গন্তুং ন যুক্তমিত্যুক্ৎবা ঋতুস্নাতাথ মেনকা।
কামরাগাভিভূতস্য মুনেঃ পার্স্বং জগাম হ॥'  1-93-14 (4036) 
জনয়ামাস স মুনির্মেনকায়াং শকুন্তলাম্।
প্রস্থে হিমবতো রম্যে মালিনীমভিতো নদীম্॥ 1-93-15 (4037) 
`দেবগর্ভোপমাং বালাং সর্বাভরণভূষিতাম্।
শয়ানাং শয়নে রম্যে মেনকা বাক্যমব্রবীৎ॥ 1-93-16 (4038) 
মহর্ষেরুগ্রতপসস্তেজস্ৎবমসি ভামিনি।
তস্মাৎস্বর্গং গমিষ্যামি দেবকার্যার্থমাগতা॥'  1-93-17 (4039) 
জাতমুৎসৃজ্য তং গর্ভং মেনকা মালিনীমনু।
কৃতকার্যা ততস্তূর্ণমগচ্ছচ্ছক্রসংসদম্॥ 1-93-18 (4040) 
তং বনে বিজনে গর্ভং সিংহব্যাঘ্রসমাকুলে।
দৃষ্ট্বা শয়ানং শকুনাঃ সমন্তাৎপর্যবারয়ন্। 
নেমাং হিংস্যুর্বনে বালাং ক্রব্যাদা মাংসগৃদ্ধিনঃ॥  1-93-19 (4041) 
পর্যরক্ষন্ত তাং তত্র শকুন্তা মেনকাত্মজাম্।
উপস্প্রষ্টুং গতশ্চাহমপশ্যং শয়িতামিমাম্॥ 1-93-20 (4042) 
নির্জনে বিপিনে রম্যে শকুন্তৈঃ পরিবারিতাম্।
`মাং দৃষ্ট্বৈবাভ্যপদ্যন্ত পাদয়োঃ পতিতা দ্বিজাঃ। 
অব্রুঞ্শকুনাঃ সর্বে কলং মধুরভাষিণঃ॥  1-93-21 (4043) 
বিশ্বামিত্রসুতাং ব্রহ্মন্ন্যাসভূতাং ভরস্ব বৈ।
কামক্রোধাবজিতবান্সখা তে কৌশিকীং গতঃ॥ 1-93-22 (4044) 
তস্মাৎপোষয় তৎপুত্রীং দয়াবানিতি তেঽব্রুবন্।
সর্বভূতরুতজ্ঞোঽহং দয়াবান্সর্বজন্তুষু॥'  1-93-23 (4045) 
আনয়িৎবা ততশ্চৈনাং দুহিতৃৎবে ন্যবেশয়ম্॥  1-93-24 (4046) 
শরীরকৃৎপ্রাণদাতা যস্য চান্নানি ভুঞ্জতে।
ক্রমেণৈতে ত্রয়োঽপ্যুক্তাঃ পিতরো ধর্মশাসনে॥ 1-93-25 (4047) 
নির্জনে তু বনে যস্মাচ্ছকুন্তৈঃ পরিবারিতা।
শকুন্তলেতি নামাস্যাঃ কৃতং চাপি ততো ময়া॥ 1-93-26 (4048) 
এবং দুহিতরং বিদ্ধি মম বিপ্র শকুন্তলাম্।
শকুন্তলা চ পিতরং মন্যতে মামনিন্দিতা॥ 1-93-27 (4049) 
শকুন্তলোবাচ। 1-93-28 (580) 
এতদাচষ্ট পৃষ্টঃ সন্মম জন্ম মহর্ষয়ে।
সুতাং কণ্বস্য মামেবং বিদ্ধি ৎবং মনুজাধিপ॥ 1-93-28 (4050) 
কণ্বং হি পিতরং মন্যে পিতরং স্বমজানতী।
ইতি তে কথিতং রাজন্যথাবৃত্তং শ্রুতং ময়া॥ ॥ 1-93-29 (4051) 
 
ইতি শ্রীমন্মহাভারতে আদিপর্বণি সংভবপর্বণি ত্রিনবতিতমোঽধ্যায়ঃ॥ 93 ॥

 -   -  

1-93-1 সদাগতিম্ বায়ুম্॥ 1-93-6 গৃদ্ধাং সক্তাম্। বিবৃতামনাচ্ছাদিতাম্॥ 1-93-8 ন্যমন্ত্রয়ত এহীত্যাকারিতবান্। ব্যহরতাং বিহারং চক্রতুঃ॥ 1-93-20 উপস্প্রষ্টুং আচমনাদিকং কর্তুম্॥ 1-93-25 শরীরকৃন্নিষেক্তা। প্রাণদাতাঽভয়প্রদঃ॥ ত্রিনবতিতমোঽধ্যায়ঃ॥ 93 ॥



আদিপর্ব - অধ্যায় 094

॥ শ্রীঃ ॥

1.94. অধ্যায়ঃ 094 

 -   -  

সময়বন্ধপূর্বকং গান্ধর্বেণ বিবাহেন শকুন্তলাপাণিগ্রহণম্॥ 1 ॥ কণ্বস্য স্বাশ্রমং প্রতি প্রত্যাগমনম্॥ 2 ॥ কণ্বশকুন্তলাসংবাদঃ॥ 3 ॥ কণ্বাচ্ছকুন্তলায়া বরলাভঃ॥ 4 ॥

 -   -  

1-94-0 (4052) 
দুষ্যন্ত উবাচ। 1-94-0 (581) 
সুব্যক্তং রাজপুত্রী ৎবং যথা কল্যাণি ভাষসে।
ভার্যা মে ভব সুশ্রোণি ব্রূহি কিং করবাণি তে॥ 1-94-1 (4053) 
সুবর্ণমালাং বাসাংসি কুণ্ডলে পরিহাটকে।
নানাপত্তনজে শুভ্রে মণিরত্নে চ শোভনে॥ 1-94-2 (4054) 
আহরামি তবাদ্যাহং নিষ্কাদীন্যজিনানি চ।
সর্বং রাজ্যং তবাদ্যাস্তু ভার্যা মে ভব শোভনে॥ 1-94-3 (4055) 
গান্ধর্বেণ চ মাং ভীরু বিবাহেনৈহি সুন্দরি।
বিবাহানাং হি রম্ভোরু গান্ধর্বঃ শ্রেষ্ঠ উচ্যতে॥ 1-94-4 (4056) 
শকুন্তলোবাচ। 1-94-5 (582) 
ফলাহারো গতো রাজন্পিতা মে ইত আশ্রমাৎ।
মুহূর্তং সংপ্রতীক্ষস্ব স মাং তুভ্যং প্রদাস্যতি॥ 1-94-5 (4057) 
`পিতা হি মে প্রভুর্নিত্যং দৈবতং পরমং মম।
যস্মৈ মাং দাস্যতি পিতা স মে ভর্তা ভবিষ্যতি॥ 1-94-6 (4058) 
পিতা রক্ষতি কৌমারে ভর্তা রক্ষতি যৌবনে।
পুত্রস্তু স্থাবিরে ভাবে ন স্ত্রী স্বাতন্ত্র্যমর্হতি॥ 1-94-7 (4059) 
সমন্যমানা রাজেন্দ্র পিতরং মে তপস্বিনম্।
অধর্মেণ হি ধর্মিষ্ঠ কথং বরমুপাস্মহে॥ 1-94-8 (4060) 
দুষ্যন্ত উবাচ। 1-94-9 (583) 
মামৈবং বদ কল্যাণি তপোরাশিং দমাত্মকম্।  1-94-9 (4061) 
শকুন্তলোবাচ।
মন্যুপ্রহরণা বিপ্রা ন বিপ্রাঃ শস্ত্রপাণয়ঃ॥  1-94-9 (584) 
মন্যুনা ঘ্নন্তি তে শত্রূন্বজ্রেণেন্দ্র ইবাসুরান্।
অগ্নির্দহতি তেজোভিঃ সূর্যো দহতি রশ্মিভিঃ॥ 1-94-10 (4062) 
রাজা দহতি দণ্ডেন ব্রাহ্মণো মন্যুনা দহেৎ।
ক্রোধিতা মন্যুনা ঘ্নন্তি বজ্রপাণিরিবাসুরান্॥ 1-94-11 (4063) 
দুষ্যন্ত উবাচ। 1-94-12 (585) 
জানে ভদ্রে মহর্ষিং তং তস্য মন্যুর্ন বিদ্যতে।'
ইচ্ছামি ৎবাং বরারোহে ভজমানামনিন্দিতে। 
ৎবদর্থং মাং স্থিতং বিদ্ধি ৎবদ্গতং হি মনো মম॥  1-94-12 (4064) 
আত্মনো বন্ধুরাত্মৈব গতিরাত্মৈব চাত্মনঃ।
আত্মনৈবাত্মনো দানং কর্তুমর্হসি ধর্মতঃ॥ 1-94-13 (4065) 
অষ্টাবেব সমাসেন বিবাহা ধর্মতঃ স্মৃতাঃ।
ব্রাহ্মো দৈবস্তথৈবার্ষঃ প্রাজাপত্যস্তথাঽঽসুরঃ॥ 1-94-14 (4066) 
গান্ধর্বো রাক্ষসশ্চৈব পৈশাচশ্চাষ্টমঃ স্মৃতঃ।
তেষাং ধর্ম্যান্যথাপূর্বং মনুঃ স্বায়ংভুবোঽব্রবীৎ॥ 1-94-15 (4067) 
প্রশস্তাংশ্চতুরঃ পূর্বান্ব্রাহ্মণস্যোপধারয়।
ষডানুপূর্ব্যা ক্ষত্রস্য বিদ্ধি ধর্ম্যাননিন্দিতে॥ 1-94-16 (4068) 
রাজ্ঞাং তু রাক্ষসোঽপ্যুক্তো বিট্শূদ্রেষ্বাসুরঃ স্মৃতঃ।
পঞ্চানাং তু ত্রয়ো ধর্ম্যা অধর্ম্যৌ দ্বৌ স্মৃতাবিহ॥ 1-94-17 (4069) 
পৈশাচ আসুরশ্চৈব ন কর্তব্যৌ কদাচন।
অনেন বিধিনা কার্যো ধর্মস্যৈষা গতিঃ স্মৃতা॥ 1-94-18 (4070) 
গান্ধর্বরাক্ষসৌ ক্ষত্রে ধর্ম্যৌ তৌ মা বিশঙ্কিথাঃ।
পৃথগ্বা যদি বা মিশ্রৌ কর্তব্যৌ নাত্র সংশয়ঃ॥ 1-94-19 (4071) 
সা ৎবং মম সকামস্য সকামা বরবর্ণিনী।
গান্ধর্বেণ বিবাহেন ভার্যা ভবিতুমর্হসি॥ 1-94-20 (4072) 
শকুন্তলোবাচ। 1-94-21 (586) 
যদি ধর্মপথস্ৎবেব যদি চাত্মা প্রভুর্মম।
প্রদানে পৌরবশ্রেষ্ঠ শৃণু মে সময়ং প্রভো॥ 1-94-21 (4073) 
সত্যং মে প্রতিজানীহি যথা বক্ষ্যাম্যহং রহঃ।
ময়ি জায়েত যঃ পুত্রঃ স ভবেত্ৎবদনন্তরঃ॥ 1-94-22 (4074) 
যুবরাজো মহারাজ সত্যমেতদ্ব্রবীমি তে।
যদ্যেতদেবং দুষ্যন্ত অস্তু মে সঙ্গমস্ৎবয়া॥ 1-94-23 (4075) 
বৈশম্পায়ন উবাচ। 1-94-24 (587) 
`তস্যাস্তু সর্বং সংশ্রুত্য যথোক্তং স বিশাংপতিঃ।
দুষ্যন্তঃ পুনরেবাহ যদ্যদিচ্ছসি তদ্বদ॥ 1-94-24 (4076) 
শকুন্তলোবাচ। 1-94-25 (588) 
খ্যাতো লোকপ্রবাদোয়ং বিবাহ ইতি শাস্ত্রতঃ।
বৈবাহিকীং ক্রিয়াং সন্তঃ প্রশংসন্তি প্রজাহিতাম্॥ 1-94-25 (4077) 
লোকপ্রবাদশান্ত্যর্থং বিবাহং বিধিনা কুরু।
সন্ত্যত্র যজ্ঞপাত্রাণি দর্ভাঃ সুমনসোঽক্ষতাঃ॥ 1-94-26 (4078) 
যথা যুক্তো বিবাহঃ স্যাত্তথা যুক্তা প্রজা ভবেৎ।
তস্মাদাজ্যং হবির্লাজাঃ সিকতা ব্রাহ্মণাস্তব॥ 1-94-27 (4079) 
বৈবাহিকানি চান্যানি সমস্তানীহ পার্থিব।
দুরুক্তমপি রাজেন্দ্র ক্ষন্তব্যং ধর্মকারণাৎ॥ 1-94-28 (4080) 
বৈশম্পায়ন উবাচ।' 1-94-29 (589) 
এবমস্ৎবিতি তাং রাজা প্রত্যুবাচাবিচারয়ন্।
অপি চ ৎবাং হি নেষ্যামি নগরং স্বং শুচিস্মিতে॥ 1-94-29 (4081) 
যথা ৎবমর্হা সুশ্রোণি মন্যসে তদ্ব্রবীমি তে।
এবমুক্ৎবা স রাজর্ষিস্তামনিন্দিতগামিনীম্॥ 1-94-30 (4082) 
`পুরোহিতং সমাহূয় বচনং যুক্তমব্রবীৎ।
রাজপুত্র্যা যদুক্তং বৈ ন বৃথা কর্তুমুৎসহে॥ 1-94-31 (4083) 
ক্রিয়াহীনো হি ন ভবেন্মম পুত্রো মহাদ্যুতিঃ।
তথা কুরুষ্ব শাস্ত্রোক্তং বিবাহং মা চিরংকুরু॥ 1-94-32 (4084) 
এবমুক্তো নৃপতিনা দ্বিজঃ পরময়ন্ত্রিতঃ।
শোভনং রাজরাজেতি বিধিনা কৃতবান্দ্বিজঃ॥ 1-94-33 (4085) 
শাসনাদ্বিপ্রমুখ্যস্য কৃতকৌতুকমঙ্গলঃ।'
জগ্রাহ বিধিবৎপাণাবুবাস চ তয়া সহ॥  1-94-34 (4086) 
বিশ্বাস্য চৈনাং স প্রায়াদব্রবীচ্চ পুনঃ পুনঃ।
প্রেষয়িষ্যে তবার্থায় বাহিনীং চতুরঙ্গিণীম্॥ 1-94-35 (4087) 
`ত্রৈবিদ্যবৃদ্ধৈঃ সহিতাং নানারাজজনৈঃ সহ।
শিবিকাসহস্রৈঃ সহিতা বয়মায়ান্তি বান্ধবাঃ॥ 1-94-36 (4088) 
মূকাশ্চৈব কিরাতাশ্চ কুব্জা বামনকৈঃ সহ।
সহিতাঃ কঞ্চুকিবরৈর্বাহিনী সূতমাগধৈঃ॥ 1-94-37 (4089) 
শঙ্খদুন্দুভিনির্ঘোষৈর্বনং চ সমুপৈষ্যতি।
তথা ৎবামানয়িষ্যামি নগরং স্বং শুচিস্মিতে॥ 1-94-38 (4090) 
অন্যথা ৎবাং ন নেষ্যামি স্বনিবেশমসৎকৃতাম্।
সর্বমঙ্গলসৎকারৈঃ সুভ্রু সত্যং করোমি তে॥ 1-94-39 (4091) 
বৈশম্পায়ন উবাচ। 1-94-40 (590) 
এবমুক্ৎবা স রাজর্ষিস্তামনিন্দিতগামিনীম্।
পরিষ্বজ্য চ বাহুভ্যাং স্মিতপূর্বমুদৈক্ষত॥ 1-94-40 (4092) 
প্রদক্ষিণীকৃতাং দেবীং পুনস্তাং পরিষস্বজে।
শকুন্তলা সা সুমুখী পপাত নৃপপাদয়োঃ॥ 1-94-41 (4093) 
তাং দেবীং পুনরুত্থাপ্য মা শুচেতি পুনঃ পুনঃ।
শপেয়ং সুকৃতেনৈব প্রাপয়িষ্যে নৃপাত্মজে॥'  1-94-42 (4094) 
ইতি তস্যাঃ প্রতিশ্রুত্য স নৃপো জনমেজয়।
মনসা চিন্তয়ন্প্রায়াৎকাশ্যপং প্রতি পার্থিব॥ 1-94-43 (4095) 
ভগবাংস্তপসা যুক্তঃ শ্রুৎবা কিং নু করিষ্যতি।
তং ন প্রসাদ্যাগতোঽহং প্রসীদেতি দ্বিজোত্তমম্। 
এবং সংচিন্তয়ন্নেব প্রবিবেশ স্বকং পুরম্॥  1-94-44 (4096) 
ততো মুহূর্তে যাতে তু কণ্বোঽপ্যাশ্রমমাগমৎ।
শকুন্তলা চ পিতরং হ্রিয়া নোপজগাম তম্॥ 1-94-45 (4097) 
`শঙ্কিতেব চ বিপ্রর্ষিমুপচক্রাম সা শনৈঃ।
ততোঽস্য ভারং জগ্রাহ আসনং চাপ্যকল্পয়ৎ॥ 1-94-46 (4098) 
প্রাক্ষালয়চ্চ সা পাদৌ কাশ্যপস্য মহাত্মনঃ।
ন চৈনং লজ্জয়াঽশক্নোদক্ষিভ্যামভিবীক্ষিতুম্॥ 1-94-47 (4099) 
শকুন্তলা চ সব্রীডা তমৃষিং নাভ্যভাষত।
তস্মাৎস্বধর্মাৎস্খলিতা ভীতা সা ভরতর্ষভ॥ 1-94-48 (4100) 
অভবদ্দোষদর্শিৎবাদ্ব্রহ্মচারিণ্যযন্ত্রিতা।
স তদা ব্রীডিতাং দৃষ্ট্বা ঋষিস্তাং প্রত্যভাষত॥ 1-94-49 (4101) 
কণ্ব উবাচ। 1-95-50 (591) 
সব্রীডৈব চ দীর্ঘায়ুঃ পুরেব ভবিতা ন চ।
বৃত্তং কথয় রম্ভোরু মা ত্রাসং চ প্রকল্পয়॥ 1-94-50 (4102) 
বৈশম্পায়ন উবাচ। 1-94-51 (592) 
ততঃ প্রক্ষাল্য পাদৌ সা বিশ্রান্তং পুনরব্রবীৎ।
নিধায় কামং তস্যর্ষেঃ কন্দানি চ ফলানি চ॥ 1-94-51 (4103) 
ততঃ সংবাহ্য পাদৌ সা বিশ্রান্তং বেদিমধ্যমা।
শকুন্তলা পৌরবাণাং দুষ্যন্তং জগ্মুষী পতিম্॥ 1-94-52 (4104) 
ততঃ কৃচ্ছ্রাদতিশুভা সব্রীডা শ্রমতী তদা।
সগদ্গদমুবাচেদং কাশ্যপং সা শুচিস্মিতা॥ 1-94-53 (4105) 
শকুন্তলোবাচ। 1-94-54 (593) 
রাজা তাতাজগামেহ দুষ্যন্ত ইলিলাত্মজঃ।
ময়া পতির্বৃতো যোঽসৌ দৈবয়োগাদিহাগতঃ॥ 1-94-54 (4106) 
তস্য তাত প্রসীদ ৎবং ভর্তা মে সুমহায়শাঃ।
অতঃ সর্বং তু যদ্বৃত্তং দিব্যজ্ঞানেন পশ্যসি॥ 1-94-55 (4107) 
অভয়ং ক্ষত্রিয়কুলে প্রসাদং কর্তুমর্হসি।  1-94-56 (4108) 
বৈশম্পায়ন উবাচ।
চক্ষুষা স তু দিব্যেন সর্বং বিজ্ঞায় কাশ্যপঃ॥  1-94-56 (594) 
ততো ধর্মিষ্ঠতাং মৎবা ধর্মে চাস্খলিতং মনঃ।
উবাচ ভগবান্প্রীতস্তদ্বৃত্তং সুমহাতপাঃ॥ 1-94-57 (4109) 
কণ্ব উবাচ। 1-94-58 (595) 
এবমেতন্ময়া জ্ঞাতং দৃষ্টং দিব্যেন চক্ষুষা।
ৎবয়াঽদ্য রাজান্বয়যা মামনাদৃত্য যৎকৃতম্'॥ 1-94-58 (4110) 
পুংসা সহ সমায়োগো ন স ধর্মোপঘাতকঃ।
ন ভয়ং বিদ্যতে ভদ্রে মা শুচঃ সুকৃতং কৃতম্॥ 1-94-59 (4111) 
ক্ষত্রিয়স্য তু গান্ধর্বো বিবাহঃ শ্রেষ্ঠ উচ্যতে।
সকামায়াঃ সকামেন নিমন্ত্রঃ শ্রেষ্ঠ উচ্যতে॥ 1-94-60 (4112) 
`কিং পুনর্বিধিবৎকৃৎবা সুপ্রজস্ৎবমবাপ্স্যসি।'
ধর্মাত্মা চ মহাত্মা চ দুষ্যন্তঃ পুরুষোত্তমঃ॥  1-94-61 (4113) 
অভ্যাগচ্ছৎপতির্যস্ৎবাং ভজমানাং শকুন্তলে।
মহাত্মা জনিতা লোকে পুত্রস্তব মহায়শাঃ॥ 1-94-62 (4114) 
স চ সর্বাং সমুদ্রান্তাং কৃৎস্নাং ভোক্ষ্যতি মেদিনীম্।
পরং চাভিপ্রয়াতস্য চক্রং তস্য মহাত্মনঃ॥ 1-94-63 (4115) 
ভবিষ্যত্যপ্রতিহতং সততং চক্রবর্তিনঃ।
প্রসন্ন এব তস্যাহং ৎবকৃতে বরবর্ণিনি॥ 1-94-64 (4116) 
ঋতবো বহবস্তে বৈ গতা ব্যর্থাঃ শুচিস্মিতে।
সার্থকং সাংপ্রতং হ্যেতন্ন চ পাপ্মাস্তি তেঽনঘে। 
গৃহাণ চ বরং মত্তস্তৎকৃতে যদভীপ্সিতম্॥  1-94-65 (4117) 
শকুন্তলোবাচ। 1-94-66 (596) 
ময়া পতির্বৃতো যোঽসৌ দুষ্যন্তঃ পুরুষোত্তমঃ।
মম চৈব পতির্দৃষ্টো দেবতানাং সমক্ষতঃ। 
তস্মৈ সসচিবায় ৎবং প্রসাদং কর্তুমর্হসি॥  1-94-66 (4118) 
বৈশম্পায়ন উবাচ। 1-94-67 (597) 
ইত্যেবমুক্ৎবা মনসা প্রণিধায় মনস্বিনী।
ততো ধর্মিষ্ঠতাং বব্রে রাজ্যে চাস্খলনং তথা॥ 1-94-67 (4119) 
শকুন্তলাং পৌরবাণাং দুষ্যন্তহিতকাম্যযা।
`এবমস্ৎবিতি তাং প্রাহ কণ্বো ধর্মভৃতাং বরঃ॥ 1-94-68 (4120) 
পস্পর্শ চাপি পাণিভ্যাং সুতাং শ্রীমিবরূপিণীম্॥  1-94-69 (4121) 
কণ্ব উবাচ। 1-94-70 (598) 
অদ্যপ্রভৃতি দেবী ৎবং দুষ্যন্তস্য মহাত্মনঃ।
পতিব্রতানাং যা বৃত্তিস্তাং বৃত্তিমনুপালয়॥ 1-94-70 (4122) 
বৈশম্পায়ন উবাচ। 1-94-71 (599) 
ইত্যেবমুক্ৎবা ধর্মাত্মা তাং বিশুদ্ধ্যর্থমস্পৃশৎ।
স্পৃষ্টমাত্রে শরীরে তু পরং হর্ষমবাপ সা॥' ॥  1-94-71 (4123) 
 
ইতি শ্রীমন্মহাভারতে আদিপর্বণি সংভবপর্বণি চতুর্নবতিতমোঽধ্যায়ঃ॥ 94 ॥

 -   -  

1-94-4 গান্ধর্বো বরবধ্বোরৈকমত্যেন কৃতঃ॥ 1-94-5 ফলাহারঃ ফল়ন্যাহর্তুং গতঃ॥ 1-94-17 পঞ্চানাং ব্রাহ্মাদীনাং ত্রয়ো ব্রাহ্মদৈবপ্রাজাপত্যা ধর্ম্যাঃ। দ্বাবর্ষাসুরো কন্যাশুল্কগ্রহণাদধর্ম্যৌ॥ 1-94-18 তয়োরপ্যাসুরঃ পৈশাচবদত্যন্তং হেয় ইত্যাহ। পৈশাচ ইতি॥ 1-94-19 পরিশেষাদ্গন্ধর্বরাক্ষসৌ ক্ষত্রিয়স্য ধর্ম্যাবিত্যাহ গান্ধর্বেতি॥ 1-94-42 শপেয়ং শপথং কুর্যাম্॥ চতুর্নবতিতমোঽধ্যায়ঃ॥ 94 ॥



আদিপর্ব - অধ্যায় 095

॥ শ্রীঃ ॥

1.95. অধ্যায়ঃ 095 

 -   -  

শকুন্তলায়াঃ পুত্রোৎপত্তিঃ॥ 1 ॥ তস্য সর্বদমনেতিনামপ্রাপ্তিঃ॥ 2 ॥

 -   -  

1-95-0 (4124) 
বৈশম্পায়ন উবাচ। 1-95-0 (600) 
প্রতিজ্ঞায় চ দুষ্যন্তে প্রতিয়াতে দিনে দিনে।
`গর্ভশ্চ ববৃধে তস্যাং রাজপুত্র্যাং মহাত্মনঃ॥'  1-95-1 (4125) 
শকুন্তলা চিন্তয়ন্তী রাজানং কার্যগৌরবাৎ।
দিবারাত্রমনিদ্রৈব স্নানভোজনবর্জিতা॥ 1-95-2 (4126) 
রাজপ্রেষণিকা বিপ্রাশ্চতুরঙ্গবলান্বিতাঃ।
অদ্য শ্বো বা পরশ্বো বা সমায়ান্তীতি নিস্চিতা॥ 1-95-3 (4127) 
দিনান্পক্ষানৃতূন্মাসানয়নানি চ সর্বশঃ।
গণ্যমানানি বর্ষাণি ব্যতীয়ুস্ত্রীণি ভারত॥ 1-95-4 (4128) 
ত্রিষু বর্ষেষু পূর্ণেষু ঋষের্বচনগৌরবাৎ।
ঋষিপত্ন্যঃ সুবহুশো হেতুমদ্বাক্যমব্রুবন্॥ 1-95-5 (4129) 
ঋষিপত্ন্য ঊচুঃ। 1-95-6 (601) 
শৃণু ভদ্রে লোকবৃত্তং শ্রুৎবা যদ্রোচতে তব।
তৎকুরুষ্ব হিতং দেবি নাবমান্যং গুরোর্বচঃ॥ 1-95-6 (4130) 
দেবানাং দৈবতং বিষ্ণুর্বিপ্রাণামগ্নির্ব্রহ্ম চ।
নারীণাং দৈবতং ভর্তা লোকানাং ব্রাহ্মণো গুরুঃ॥ 1-95-7 (4131) 
সূতিকালে প্রসূষ্বেতি ভগবাংস্তে পিতাঽব্রবীৎ।
করিষ্যামীতি কর্তব্যং তদা তে সুকৃতং ভবেৎ॥ 1-95-8 (4132) 
বৈশম্পায়ন উবাচ। 1-95-9 (602) 
পত্নীনাং বচনং শ্রুৎবা সাধু সাধ্বিত্যচিন্তয়ৎ।'
গর্ভং সুষাব বামোরূঃ কুমারমমিতৌজসম্॥  1-95-9 (4133) 
ত্রিষু বর্ষেষু পূর্ণেষু প্রাজায়ত শকুন্তলা।
রূপৌদার্যগুণোপেতং দৌষ্যন্তিং জনমেজয়॥ 1-95-10 (4134) 
`জাতে' তস্মিন্নন্তরিক্ষাৎপুষ্পবৃষ্টিঃ পপাত হ।
দেবদুন্দুভয়ো নেদুর্ননৃতুশ্চাপ্সরোগণাঃ॥ 1-95-11 (4135) 
গায়দ্ভির্মধুরং তত্র দেবৈঃ শক্রোঽভ্যুবাচ হ।
শকুন্তলে তব সুতশ্চক্রবর্তী ভবিষ্যতি॥ 1-95-12 (4136) 
বলং তেজশ্চ রূপং চ ন সমং ভুবি কেনচিৎ।
আহর্তা বাজিমেধস্য শতসঙ্খ্যস্য পৌরবঃ॥ 1-95-13 (4137) 
অনেকারপি সাহস্রৈ রাজসূয়াদিভির্মখৈঃ।
স্বার্থং ব্রাহ্মণসাৎকৃৎবা দক্ষিণামমিতাং দদৎ॥ 1-95-14 (4138) 
দেবতানাং বচঃ শ্রুৎবা কণ্বাশ্রমনিবাসিনঃ।
সভাজয়ন্তঃ কণ্বস্য সুতাং সর্বে মহর্ষয়ঃ॥ 1-95-15 (4139) 
শকুন্তলা চ তচ্ছ্রুৎবা পরং হর্ষমবাপ সা।
দ্বিজানাহূয় মুনিভিঃ সৎকৃত্য চ মহায়শাঃ।'  1-95-16 (4140) 
জাতকর্মাদিসংস্কারং কণ্বঃ পুণ্যবতাং বরঃ।
তস্যাথ কারয়ামাস বর্ধমানস্য চাসকৃৎ॥ 1-95-17 (4141) 
যথাবিধি যথান্যায়ং ক্রিয়াঃ সর্বাস্ৎবকারয়ৎ।
দন্তৈঃ শুক্লৈঃ শিখরিভিঃসিংহসংহননোঽভবৎ॥ 1-95-18 (4142) 
চক্রাঙ্কিতকরঃ শ্রীমান্স্বয়ং বিষ্ণুরিবাপরঃ।
`চতুষ্কিষ্কুর্মহাতেজা মহামূর্ধা মহাবলঃ॥'  1-95-19 (4143) 
কুমারো দেবগর্ভাভঃ স তত্রাশু ব্যবর্ধত।
`ঋষের্ভয়াত্তু দুষ্যন্তঃ স্মরন্নৈবাহ্বয়ত্তদা॥ 1-95-20 (4144) 
গতে কালে তু মহতি ন সস্মার তপোধনাম্।'
ষড্বর্ষেষু ততো বালঃ কণ্বাশ্রমপদং প্রতি॥  1-95-21 (4145) 
ব্যাঘ্রান্সিংহান্বরাহাংশ্চ বৃকাংশ্চ মহিষাংস্তথা।
`ঋক্ষাংশ্চাভ্যহনদ্ব্যালান্পদ্ভ্যামাশ্রমপীডকান্॥ 1-95-22 (4146) 
বলাদ্ভুজাভ্যাং সংগৃহ্য বলবান্সংনিয়ম্য চ।'
বদ্ধ্বা বৃক্ষেষু দৌষ্যন্তিরাশ্রমস্য সমন্ততঃ॥  1-95-23 (4147) 
আরুরোহ দ্রুমাংশ্চৈব ক্রীডন্স্ম পরিধাবতি।
`বনং চ লোডয়ামাস সিংহব্যাঘ্রগণৈর্বৃতম্॥ 1-95-24 (4148) 
ততশ্চ রাক্ষসান্সর্বান্পিশাচাংশ্চ রিপূন্রণে।
মুষ্টিয়ুদ্ধেন তান্হৎবা ঋষীনারাধয়ত্তদা॥ 1-95-25 (4149) 
কশ্চিদ্দিতিসুতস্তং তু হন্তুকামো মহাবলঃ।
বধ্যমানাংস্তু দৈতেয়ানমর্ষী তং সমভ্যযাৎ॥ 1-95-26 (4150) 
তমাগতং প্রহস্যৈব বাহুভ্যাং পরিগৃহ্য চ।
দৃঢং চাবধ্য বাহুভ্যাং পীডয়ামাস তং তদা॥ 1-95-27 (4151) 
মর্দিতো ন শশাকাস্মান্মোচিতুং বলবত্তয়া।
প্রাক্রোশদ্ভৈরবং তত্র দ্বারেভ্যো নিঃসৃতং ৎবসৃক্॥ 1-95-28 (4152) 
তেন শব্দেন বিত্রস্তা মৃগাঃ সিংহাদয়ো গণাঃ।
সুস্রুবুশ্চ শকৃন্মূত্রমাশ্রমস্থাশ্চ সুস্রুবুঃ॥ 1-95-29 (4153) 
নিরসুং জানুভিঃ কৃৎবা বিসসর্জ চ সোঽপতৎ।
তদ্দৃষ্ট্বা বিস্ময়ং জগ্মুঃ কুমারস্য বিচেষ্টিতম্॥ 1-95-30 (4154) 
নিত্যকালং বধ্যমানা দৈতেয়া রাক্ষসৈঃ সহ।
কুমারস্য ভয়াদেব নৈব জগ্মুস্তদাশ্রমম্॥'  1-95-31 (4155) 
ততোঽস্য নাম চক্রুস্তে কণ্বাশ্রমনিবাসিনঃ।
কণ্বেন সহিতাঃ সর্বে দৃষ্ট্বা কর্মাতিমানুষম্॥ 1-95-32 (4156) 
অস্ৎবয়ং সর্বদমনঃ সর্বং হি দময়ত্যসৌ।
স সর্বদমনো নাম কুমারঃ সমপদ্যত॥ 1-95-33 (4157) 
বিক্রমেণৌজসা চৈব বলেন চ সমন্বিতঃ।
`অপ্রেষয়তি দুষ্যন্তে মহিষ্যাস্তনয়স্য চ॥ 1-95-34 (4158) 
পাণ্ডুভাবপরীতাঙ্গীং চিন্তয়া সমভিপ্লুতাম্।
লম্বালকাং কৃশাং দীনাং তথা মলিনবাসসম্॥ 1-95-35 (4159) 
`শকুন্তলাং চ সংপ্রেক্ষ্য প্রদধ্যৌ স মুনিস্তদা।
শাস্ত্রাণি সর্ববেদাশ্চ দ্বাদশাব্দস্য চাভবন্'॥ ॥ 1-95-36 (4160) 
 
ইতি শ্রীমন্মহাভারতে আদিপর্বণি সংভবপর্বণি পঞ্চনবতিতমোঽধ্যায়ঃ॥ 95 ॥




আদিপর্ব - অধ্যায় 096

॥ শ্রীঃ ॥

1.96. অধ্যায়ঃ 096 

 -   -  

শকুন্তলায়া দুষ্যন্তং প্রতি প্রেষয়িতুং কণ্বকৃত উপদেশঃ॥ 1 ॥ হাস্তিনপুরগমনবিষয়েকণ্বশকুন্তলাসর্বদমনানাং বিবাদঃ॥ 2 ॥ কণ্বেন স্বশিষ্যদ্বারা শকুন্তলাসর্বদমনয়োর্হাস্তিনপুরপ্রেষণম্॥ 3 ॥ পুরপ্রবেশান্নির্বিণ্ণৈঃ শিষ্যৈঃ কণ্বাশ্রমং প্রতি নিবর্তনম্॥ 4 ॥

 -   -  

1-96-0 (4161) 
বৈশম্পায়ন উবাচ। 1-96-0 (603) 
তং কুমারমৃষির্দৃষ্ট্বা কর্ম চাস্যাতিমানুষম্।
সময়ো যৌবরাজ্যায় ইত্যনুধ্যায় স দ্বিজঃ॥ 1-96-1 (4162) 
`শকুন্তলাং সমাহূয় কণ্বো বচনমব্রবীৎ।  1-96-2 (4163) 
কণ্ব উবাচ।
শৃণু ভদ্রে মম সুতে মম বাক্যং শুচিস্মিতে॥  1-96-2 (604) 
পতিব্রতানাং নারীণাং বিশিষ্টমিতি চোচ্যতে।
পতিশুশ্রূষণং পূর্বং মনোবাক্কায়চেষ্টিতৈঃ॥ 1-96-3 (4164) 
অনুজ্ঞাতা ময়া পূর্বং পূজয়ৈতদ্ব্রতং তব।
এতেনৈব চ বৃত্তেন পুণ্যাঁল্লোকানবাপ্য চ॥ 1-96-4 (4165) 
তস্যান্তে মানুষে লোকে বিশিষ্টাং তপ্স্যসে শ্রিয়ম্।
তস্মাদ্ভদ্রেঽদ্য যাতব্যং সমীপং পৌরবস্য হ॥ 1-96-5 (4166) 
স্বয়ং নায়াতি মৎবা তে গতং কালং শুচিস্মিতে।
গৎবাঽঽরাধয় রাজানং দুষ্যন্তং হিতকাম্যযা॥ 1-96-6 (4167) 
দৌষ্যন্তিং যৌবরাজ্যস্থং দৃষ্ট্বা প্রীতিমবাপ্স্যসি।
দেবতানাং গুরূণাং চ ক্ষত্রিয়াণাং চ ভামিনি॥ 1-96-7 (4168) 
ভর্তৄণাং চ বিশেষেম হিতং সংগমনং ভবেৎ।
তস্মাৎপুত্রি কুমারেণ গন্তব্যং মৎপ্রিয়েপ্সয়া॥ 1-96-8 (4169) 
প্রতিবাক্যং ন দদ্যাস্ৎবং শপিতা মম পাদয়োঃ॥  1-96-9 (4170) 
বৈশম্পায়ন উবাচ। 1-96-10 (605) 
এবমুক্ৎবা সুতাং তত্র পৌত্রং কণ্বোঽভ্যভাষত।
পরিষ্বজ্য চ বাহুভ্যাং মূর্ধ্ন্যুপাঘ্রায় পৌরবম্॥ 1-96-10 (4171) 
সোমবংশোদ্ভবো রাজা দুষ্যন্ত ইতি বিশ্রুতঃ।
তস্যাগ্রমহিষী চৈষা তব মাতা শুচিব্রতা॥ 1-96-11 (4172) 
গন্তুকামা ভর্তৃপার্শ্বং ৎবয়া সহ সুমধ্যমা।
গৎবাঽভিবাদ্য রাজনং যৌবরাজ্যমবাপ্স্যসি॥ 1-96-12 (4173) 
স পিতা তব রাজেন্দ্রস্তস্য ৎবং বশগো ভব।
পিতৃপৈতামহং রাজ্যমাতিষ্ঠস্ব স্বভাবতঃ॥ 1-96-13 (4174) 
তস্মিন্কালে স্বরাজ্যস্থো মামনুস্মর পৌরব॥  1-96-14 (4175) 
বৈশম্পায়ন উবাচ। 1-96-15 (606) 
অভিবাদ্য মুনেঃ পাদৌ পৌরবো বাক্যমব্রবীৎ।
ৎবং পিতা মম বিপ্রর্ষে ৎবং মাতা ৎবং গতিশ্চ মে॥ 1-96-15 (4176) 
ন চান্যং পিতরং মন্যে ৎবামৃতে তু মহাতপঃ।
তব শুশ্রূষণং পুণ্যমিহ লোকে পরত্র চ॥ 1-96-16 (4177) 
শকুন্তলা ভর্তৃকামা স্বয়ং যাতু যথেষ্টতঃ।
অহং সুশ্রূষণপরঃ পাদমূলে বসামি বঃ॥ 1-96-17 (4178) 
ক্রীডাং ব্যালমৃগৈঃ সার্ধং করিষ্যে ন পুরা যথা।
ৎবচ্ছাসনপরো নিত্যং স্বাধ্যায়ং চ করোম্যহম্॥ 1-96-18 (4179) 
এবমুক্ৎবা তু সংশ্লিষ্য পাদৌ কণ্বস্য তিষ্ঠতঃ।
তস্য তদ্বচনং শ্রুৎবা প্ররুরোদ শকুন্তলা॥ 1-96-19 (4180) 
স্নেহাৎপিতুশ্চ পুত্রস্য হর্ষশোকসমন্বিতা।
নিশাম্য রুদতীমার্তাং দৌষ্যন্তির্বাক্যমব্রবীৎ॥ 1-96-20 (4181) 
শ্রুৎবা ভগবতো বাক্যং কিং রোদিষি শকুন্তলে।
গন্তব্যং কাল্য উত্থায় ভর্তৃপ্রীতিস্ববাস্তি চেৎ॥ 1-96-21 (4182) 
শকুন্তলোবাচ। 1-96-22 (607) 
একস্তু কুরুতে পাপং ফলং ভুঙ্ক্তে মহাজনঃ।
ময়া নিবারিতো নিত্যং ন করোষি বচো মম॥ 1-96-22 (4183) 
নিঃসৃতান্কুঞ্জরান্নিত্যং বাহুভ্যাং সংপ্রমথ্য বৈ।
বনং চ লোডয়ন্নিত্যং সিংহব্যাঘ্রগণৈর্বৃতম্॥ 1-96-23 (4184) 
এবংবিধানি চান্যানি কৃৎবা বৈ পুরুনন্দন।
রুষিতো ভগবাংস্তাত তস্মাদাবাং বিবাসিতৌ॥ 1-96-24 (4185) 
নাহং গচ্ছামি দুষ্যন্তং নাস্মি পুত্র হিতৈষিণী।
পাদমূলে বসিষ্যামি মহর্ষের্ভাবিতাত্মনঃ॥ 1-96-25 (4186) 
বৈশম্পায়ন উবাচ। 1-96-26 (608) 
এবমুক্ৎবা তু রুদতী পপাত মুনিপাদয়োঃ।
এবং বিলপতীং কণ্বশ্চানুনীয় চ হেতুভিঃ। 
পুনঃ প্রোবাচ ভগবানানৃশংস্যাদ্ধিতং বচঃ॥  1-96-26 (4187) 
কণ্ব উবাচ। 1-96-27 (609) 
শকুন্তলে শৃণুষ্বেদং হিতং পথ্যং চ ভামিনি।
পতিব্রতাভাবগুণান্হিৎবা সাধ্যং ন কিংচন॥ 1-96-27 (4188) 
প্রতিব্রতানাং দেবা বৈ তুষ্টাঃ সর্বরপ্রদাঃ।
প্রসাদং চ করিষ্যন্তি আপদো মোক্ষয়ন্তি চ॥ 1-96-28 (4189) 
পতিপ্রসাদাৎপুণ্যং চ প্রাপ্নুবন্তি ন চাশুভম্।
তস্মাদ্গৎবা তু রাজানমারাধয় শুচিস্মিতে॥ 1-96-29 (4190) 
বৈশম্পায়ন উবাচ। 1-96-30 (610) 
শকুন্তলাং তথোক্ৎবা বৈ শাকুন্তলমথাব্রবীৎ।
দৌহিত্রো মম পৌত্রস্ৎবমিলিলস্য মহাত্মনঃ॥ 1-96-30 (4191) 
শৃণুষ্ব বচনং সত্যং প্রব্রবীমি তবানঘ।
মনসা ভর্তৃকামা বৈ বাগ্ভিরুক্ৎবা পৃথগ্বিধম্॥ 1-96-31 (4192) 
গন্তুং নেচ্ছতি কল্যাণী তস্মাত্তাত বহস্ব বৈ।
শক্তস্ৎবং প্রতিগন্তুং চ মুনিভিঃ সহ পৌরব॥'  1-96-32 (4193) 
ইত্যুক্ৎবা সর্বদমনং কণ্বঃ শিষ্যানথাব্রবীৎ।
শকুন্তলামিমাং শীগ্রং সপুত্রামাশ্রমাদিতঃ॥ 1-96-33 (4194) 
ভর্তুঃ প্রাপয়তাভ্যাশং সর্বলক্ষণপূজিতাম্।
নারীণাং চিরবাসো হি বান্ধবেষু ন রোচতে॥ 1-96-34 (4195) 
কীর্তিচারিত্রধর্ম্নস্তস্মান্নয়ত মা চিরম্॥  1-96-35 (4196) 
`বৈশম্পায়ন উবাচ। 1-96-36 (611) 
ধর্মাভিপূজিতং পুত্রং কাশ্যপেন নিশাম্য তু।
কাশ্যপাৎপ্রাপ্য চানুজ্ঞাং মুমুদে চ শকুন্তলা॥ 1-96-36 (4197) 
কণ্বস্য বচনং শ্রুৎবা প্রতিগচ্ছেতি চাসকৃৎ।
তথেত্যুক্ৎবা তু কণ্বং চ মাতরং পৌরবোঽব্রবীৎ। 
কিং চিরায়সি মাতস্ৎবং গমিষ্যামো নৃপালয়ম্॥  1-96-37 (4198) 
এবমুক্ৎবা তু তাং দেবীং দুষ্যন্তস্য মহাত্মনঃ।
অভিবাদ্য মুনেঃ পাদৌ গন্তুমৈচ্ছৎস পৌরবঃ॥ 1-96-38 (4199) 
শকুন্তলা চ পিতরমভিবাদ্য কৃতাঞ্জলিঃ।
প্রদক্ষিণীকৃত্য তদা পিতরং বাক্যমব্রবীৎ॥ 1-96-39 (4200) 
অজ্ঞানান্মে পিতা চেতি দুরুক্তং বাপি চানৃতম্।
অকার্যং বাপ্যনিষ্টং বা ক্ষন্তুমর্হতি তদ্ভবান্॥ 1-96-40 (4201) 
এবমুক্তো নতশিরা মুনির্নোবাচ কিংচন।
মনুষ্যভাবাৎকণ্বোঽপি মুনিরশ্রূণ্যবর্তয়ৎ॥ 1-96-41 (4202) 
অব্ভক্ষান্বায়ুভক্ষাংশ্চ শীর্ণপর্ণাশনান্মুনীন্।
ফলমূলাশিনো দান্তান্কৃশান্ধমনিসংততান্॥ 1-96-42 (4203) 
ব্রতিনো জটিলান্মুণ্ডান্বল্কলাজিনসংবৃতান্।
সমাহূয় মুনিঃ কণ্বঃ কারুণ্যাদিদমব্রবীৎ॥ 1-96-43 (4204) 
ময়া তু লালিতা নিত্যং মম পুত্রী যশস্বিনী।
বনে জাতা বিবৃদ্ধা চ ন চ জানাতি কিংচন॥ 1-96-44 (4205) 
আশ্রমাত্তু পথা সর্বৈর্নীয়তাং ক্ষত্রিয়ালয়ম্।
দ্বিতীয়যোজনে বিপ্রাঃ প্রতিষ্ঠানং প্রতিষ্ঠিতম্॥ 1-96-45 (4206) 
প্রতিষ্ঠানে পুরে রাজা শাকুন্তলপিতামহঃ।
অধ্যুবাস চিরং কালমুর্বশ্যা সহিতঃ পুরা॥ 1-96-46 (4207) 
অনূপজাঙ্গলয়ুতং ধনধান্যসমাকুলম্।
প্রতিষ্ঠিতং পুরবরং গঙ্গায়ামুনসঙ্গমে॥ 1-96-47 (4208) 
তত্র সঙ্গমমাসাদ্য স্নাৎবা হুতহুতাশনাঃ।
শাকমূলফলাহারা নিবর্তধ্বং তপোধনাঃ। 
অন্যথা তু ভবেদ্বিপ্রা অধ্বনো গমনে শ্রমঃ॥'  1-96-48 (4209) 
তথেত্যুক্ৎবা চ তে সর্বে প্রাতিষ্ঠন্ত মহৌজসঃ।
`শকুন্তলাং পুরস্কৃত্য দুষ্যন্তস্য পুরং প্রতি॥ 1-96-49 (4210) 
গৃহীৎবা চামরপ্রখ্যং পুত্রং কমললোচনম্।
আজগ্মুশ্চ পুরং রম্যং দুষ্যন্তাধ্যুষিতং বনাৎ॥ 1-96-50 (4211) 
শকুন্তলাং সমাদায় মুনয়ো ধর্মবৎসলাঃ।
তে বনানি নদীঃ শৈলান্গিরিপ্রস্রবণানি চ॥ 1-96-51 (4212) 
কন্দরাণি নিতম্বাংশ্চ রাষ্ট্রাণি নগরাণি চ।
আশ্রমাণি চ পুণ্যানি গৎবা চৈব গতশ্রমাঃ॥ 1-96-52 (4213) 
শনৈর্মধ্যাহ্নবেলায়াং প্রতিষ্ঠানং সমায়যুঃ।
তাং পুরীং পুরুহূতেন ঐলস্যার্থে বিনির্মিতাম্॥ 1-96-53 (4214) 
পরিঘাট্টালকৈর্মুখ্যৈরুপকল্পশতৈরপি।
শতঘ্নীচক্রয়ন্ত্রৈশ্চ গুপ্তামন্যৈর্দুরাসদাম্॥ 1-96-54 (4215) 
হর্ম্যপ্রসাদসংবাধাং নানাপণ্যবিভূষিতাম্।
মণ্টপৈঃ সসভৈ রম্যৈঃ প্রপাভিশ্চ সমাবৃতাম্॥ 1-96-55 (4216) 
রাজমার্গেণ মহতা সুবিভক্তেন শোভিতাম্।
কৈলাসশিখরাকারৈর্গোপুরৈঃ সমলঙ্কৃতাম্॥ 1-96-56 (4217) 
দ্বারতোরণনির্যূহৈর্মঙ্গলৈরুপশোভিতাম্।
উদ্যানাম্রবণোপেতাং মহতীং সালমেখলাম্॥ 1-96-57 (4218) 
সর্বপুষ্করিণীভিশ্চ উদ্যানৈশ্চ সমাবৃতাম্।
বর্ণাশ্রমৈঃ স্বধর্মস্থৈর্নিত্যোৎসবসমাহিতৈঃ॥ 1-96-58 (4219) 
ধনধান্যসমৃদ্ধৈশ্চ সংতুষ্টৈ রত্নপূজিতৈঃ।
কৃতয়জ্ঞৈশ্চ বিদ্বদ্ভিরগ্নিহোত্রপরৈঃ সদা॥ 1-96-59 (4220) 
বর্জিতা কার্যকরণৈর্দানশীলৈর্দয়াপরৈঃ।
অধর্মভীরুভিঃ সর্বৈঃ স্বর্গলোকজিগীষুভিঃ॥ 1-96-60 (4221) 
এবংবিধজনোপেতমিন্দ্রলোকমিবাপরম্।
তস্মিন্নগরমধ্যে তু রাজবেশ্ম প্রতিষ্ঠিতম্॥ 1-96-61 (4222) 
ইন্দ্রসদ্মপ্রতীকাশং সংপূর্ণং বিত্তসংচয়ৈঃ।
তস্য মধ্যে সভা দিব্যা নানারত্নবিভূষিতা॥ 1-96-62 (4223) 
তস্যাং সভায়াং রাজর্ষিঃ সর্বালঙ্কারভূষিতঃ।
ব্রাহ্মণৈঃ ক্ষত্রিয়ৈশ্চাপি মন্ত্রিভিশ্চাপি সংবৃতঃ॥ 1-96-63 (4224) 
সংস্তূয়মানো রাজেন্দ্রঃ সূতমাগধবন্দিভিঃ।
কার্যার্থিষু তদাঽভ্যেত্য কৃৎবা কার্যং গতেষু সঃ॥ 1-96-64 (4225) 
সুখাসীনোঽভবদ্রাজা তস্মিন্কালে মহর্ষয়ঃ।
শকুন্তানাং স্বনং শ্রুৎবা নিমিত্তজ্ঞাস্ৎবলক্ষয়ন্॥ 1-96-65 (4226) 
শকুন্তলে নিমিত্তানি শোভনানি ভবন্তি নঃ।
কার্যসিদ্ধিং বদন্ত্যেতে ধ্রুবং রাজ্ঞী ভবিষ্যসি। 
অস্মিংস্তু দিবসে পুত্রো যুবরাজো ভবিষ্যতি॥  1-96-66 (4227) 
বৈশম্পায়ন উবাচ। 1-96-67 (612) 
বর্ধমানপুরদ্বারং তূর্যঘোষনিনাদিতম্।
শকুন্তলাং পুরস্কৃত্য বিবিশুস্তে মহর্ষয়ঃ॥ 1-96-67 (4228) 
প্রবিশন্তং নৃপসুতং প্রশশংসুশ্চ বীক্ষকাঃ।
বর্ধমানপুরদ্বারং প্রবিশন্নেব পৌরবঃ॥ 1-96-68 (4229) 
ইন্দ্রলোকস্থমাত্মানং মেনে হর্ষসমন্বিতঃ॥  1-96-69 (4230) 
ততো বৈ নাগরাঃ সর্বে সমাহূয় পরস্পরম্।
দ্রষ্টুকামা নৃপসুতং সমপদ্যন্ত ভারত॥ 1-96-70 (4231) 
নাগরা ঊচুঃ। 1-96-71 (613) 
দেবতেব জনস্যাগ্রে ভ্রাজতে শ্রীরিবাগতা।
জয়ন্তেনেব পৌলোমী ইন্দ্রলোকাদিহাগতা॥ 1-96-71 (4232) 
ইতি ব্রুবন্তস্তে সর্বে মহর্ষীনিদমব্রুবন্।
অভিবাদয়ন্তঃ সহিতা মহর্ষীন্দেববর্চসঃ॥ 1-96-72 (4233) 
অদ্য নঃ সফলং জন্ম কৃতার্থাশ্চ ততো বয়ম্।
এবং যে স্ম প্রপশ্যামো মহর্ষীন্সূর্যবর্চসঃ॥ 1-96-73 (4234) 
বৈশম্পায়ন উবাচ। 1-96-74 (614) 
ইত্যুক্ৎবা সহিতাঃ কেচিদন্বগচ্ছন্ত পৌরবম্।
হৈমবত্যাঃ সুতমিব কুমারং পুষ্করেক্ষণম্॥ 1-96-74 (4235) 
যে কেচিদব্রুবন্মূঢাঃ শাকুন্তলদিদৃক্ষবঃ।
কৃষ্ণাজিনেন সংছন্নাননিচ্ছন্তো হ্যবেক্ষিতুম্॥ 1-96-75 (4236) 
পিশাচা ইব দৃশ্যন্তে নাগরাণাং বিরূপিণঃ।
বিনা সন্ধ্যাং পিশাচাস্তে প্রবিশন্তি পুরোত্তমম্॥ 1-96-76 (4237) 
ক্ষুৎপিপাসার্দিতান্দীনান্বল্কলাজিনবাসসঃ।
ৎবগস্থিভূতান্নির্মাংসান্ধমনীসন্ততানপি॥ 1-96-77 (4238) 
পিঙ্গলাক্ষান্পিঙ্গজটান্দীর্ঘদন্তান্নিরূদরান্।
বিশীর্ষকানূর্ধ্বহস্তান্দৃষ্ট্বা হাস্যন্তি নাগরাঃ॥ 1-96-78 (4239) 
এবমুক্তবতাং তেষাং গিরং শ্রুৎবা মহর্ষয়ঃ।
অন্যোন্যং তে সমাহূয় ইদং বচনমব্রুবন্॥ 1-96-79 (4240) 
উক্তং ভগবতা বাক্যং ন কৃতং সত্যবাদিনা।
পুরপ্রবেশনং নাত্র কর্তব্যমিতি শাসনম্॥ 1-96-80 (4241) 
কিং কারণং প্রবেক্ষ্যামো নগরং দুর্জনৈর্বৃতম্।
ত্যক্তসঙ্গস্য চ মুনের্নগরে কিং প্রয়োজনম্॥ 1-96-81 (4242) 
গমিষ্যামো বনং তস্মাদ্গঙ্গায়ামুনসঙ্গমম্।
এবমুক্ৎবা মুনিগণাঃ প্রতিজগ্মুর্যথাগতম্॥ ॥ 1-96-82 (4243) 
 
ইতি শ্রীমন্মহাভারতে আদিপর্বণি সংভবপর্বণি ষণ্ণবতিতমোঽধ্যায়ঃ॥ 96 ॥

 -   -  

1-96-10 পুত্র্যাঃ পুত্রঃ পৌত্রঃ দৌহিত্র ইত্যর্থঃ॥



আদিপর্ব - অধ্যায় 097

॥ শ্রীঃ ॥

1.97. অধ্যায়ঃ 097 

 -   -  

সপুত্রায়াঃ শকুন্তলায়া দুপ্যন্তসমীপগমনং॥ 1 ॥ তয়োঃ সংবাদশ্চ॥ 2 ॥

 -   -  

1-97-0 (4244) 
বৈশম্পায়ন উবাচ। 1-97-0 (615) 
গতান্মুনিগণান্দৃষ্ট্বা পুত্রং সংগৃহ্য পাণিনা।
মাতাপিতৃভ্যাং রহিতা যথা শোচন্তি দারকাঃ॥ 1-97-1 (4245) 
তথা শোকপরীতাঙ্গী ধৃতিমালম্ব্য দুঃখিতা।
গতেষু তেষু বিপ্রেষু রাজমার্গেণ ভামিনী॥ 1-97-2 (4246) 
পুত্রেণৈব সহায়েন সা জগাম শনৈঃ শনৈঃ।
অদৃষ্টপূর্বান্পশ্যন্বৈ রাজমার্গেণ পৌরবঃ॥ 1-97-3 (4247) 
হর্ম্যপ্রসাদচৈত্যাংশ্চ সভা দিব্যা বিচিত্রিতাঃ।
কৌতূহলসমাবিষ্টো দৃষ্ট্বা বিস্ময়মাগতঃ॥ 1-97-4 (4248) 
সর্বে ব্রুবন্তি তাং দৃষ্ট্বা পদ্মহীনামিব শ্রিয়ম্।
গত্যা চ সংহীসদৃশীং কোকিলেন স্বরে সমাম্॥ 1-97-5 (4249) 
মুখেন চন্দ্রসদৃশীং শ্রিয়া পদ্মালয়াসমাম্।
স্মিতেন কুন্দসদৃশীং পদ্মগর্ভসমৎবচম্॥ 1-97-6 (4250) 
পদ্মপত্রবিশালাক্ষীং তপ্তজাম্বূনদপ্রভাম্।
করান্তমিতমধ্যৈষা সুকেশী সংহতস্তনী॥ 1-97-7 (4251) 
জঘনং সুবিশালং বৈ ঊরূ করিকরোপমৌ।
রক্ততুঙ্গতলৌ পাদৌ ধরণ্যাং সুপ্রতিষ্ঠিতৌ॥ 1-97-8 (4252) 
এবং রূপসমায়ুক্তা স্বর্গলোকাদিবাগতা।
ইতি স্ম সর্বেঽমন্যন্ত দুষ্যন্তনগরে জনাঃ॥ 1-97-9 (4253) 
পুনঃ পুনরবোচংস্তে শাকুন্তলগুণানপি।
সিংহেক্ষণঃ সিংহদংষ্ট্রঃ সিংহস্কন্ধো মহাভুজঃ॥ 1-97-10 (4254) 
সিংহোরস্কঃ সিংহবলঃ সিংহবিক্রান্তগাম্যযম্।
পৃথ্বংসঃ পৃথুবক্ষাশ্চ ছত্রাকারশিরা মহান্॥ 1-97-11 (4255) 
পাণিপাদতলে রক্তো রক্তাস্যো দুন্দুভিস্বনঃ।
রাজলক্ষণয়ুক্তশ্চ রাজশ্রীশ্চাস্য লক্ষ্যতে॥ 1-97-12 (4256) 
আকারেণ চ রূপেণ শরীরেণাপি তেজসা।
দুষ্যন্তেন সমো হ্যেষ কস্য পুত্রো ভবিষ্যতি॥ 1-97-13 (4257) 
এবং ব্রুবন্তস্তে সর্বে প্রশশংসুঃ সহস্রশঃ।
যুক্তিবাদানবোচন্ত সর্বাঃ প্রাণভৃতঃ স্ত্রিয়ঃ॥ 1-97-14 (4258) 
বান্ধবা ইব সস্নেহা অনুজগ্মুঃ শকুন্তলাম্।
পৌরাণাং তদ্বচঃ শ্রুৎবা তূষ্ণীংভূতা শকুন্তলা॥ 1-97-15 (4259) 
বেশ্মদ্বারং সমাসাদ্য বিহ্বলা সা নৃপাত্মজা।
চিন্তয়ামাস সহসা কার্যগৌরবকারণাৎ॥ 1-97-16 (4260) 
লজ্জয়া চ পরীতাঙ্গী রাজন্রাজসমক্ষতঃ।
অঘৃণা কিং নু বক্ষ্যামি দুষ্যন্তং মম কারণাৎ॥ 1-97-17 (4261) 
এবমুক্ৎবা তু কৃপণা চিন্তয়ন্তী শকুন্তলা।'
অভিসৃত্য চ রাজানং বেদিতা সা প্রবেশিতা॥  1-97-18 (4262) 
সহ তেন কুমারেণ তরুণাদিত্যবর্চসা।
`সিংহাসনস্থং রাজানং মহেন্দ্রসদৃশদ্যুতিম্॥ 1-97-19 (4263) 
শকুন্তলা নতশিরাঃ পরং হর্ষমবাপ্য চ।'
পূজয়িৎবা যথান্যায়মব্রবীত্তং শকুন্তলা॥  1-97-20 (4264) 
`অভিবাদয় রাজানং পিতরং তে দৃঢব্রতম্।
এবমুক্ৎবা সুতং তত্র লজ্জানতমুখী স্থিতা॥ 1-97-21 (4265) 
স্তম্ভমালিঙ্গ্য রাজানং প্রসীদস্বেত্যুবাচ সা।
শাকুন্তলোপি রাজানমভিবাদ্য কৃতাঞ্জলিঃ॥ 1-97-22 (4266) 
হর্ষেণোৎফুল্লনয়নো রাজানং চান্ববৈক্ষত।
দুষ্যন্তো ধর্মবুদ্ধ্যা তু চিন্তয়ন্নেব সোব্রবীৎ॥ 1-97-23 (4267) 
কিমাগমনকার্যং তে ব্রূহি ৎবং বরবর্ণিনি।
করিষ্যামি ন সংদেহঃ সপুত্রায়া বিশেষতঃ॥ 1-97-24 (4268) 
শকুন্তলোবাচ। 1-97-25 (616) 
প্রসীদস্ব মহারাজ বক্ষ্যামি পুরুষোত্তম।
এষ পুত্রো হি তে রাজন্ময়্যুৎপন্নঃ পরংতপ॥ 1-97-25 (4269) 
তস্মাৎপুত্রস্ৎবয়া রাজন্যৌবরাজ্যেঽভিষিচ্যতাম্।
যথোক্তমাশ্রমে তস্মিন্বর্তস্ব পুরুষোত্তম॥ 1-97-26 (4270) 
ময়া সমাগমে পূর্বং কৃতঃ স সময়স্ৎবয়া।
তত্ৎবং স্মর মহাবাহো কণ্বাশ্রমপদং প্রতি॥ 1-97-27 (4271) 
বৈশম্পায়ন উবাচ। 1-97-28 (617) 
তস্যোপভোগসক্তস্য স্ত্রীষু চান্যাসু ভারত।
শকুন্তলা সপুত্রা চ মনস্যন্তরধীয়ত॥ 1-97-28 (4272) 
স ধারয়ন্মনস্যেনাং সপুত্রাং সস্মিতাং তদা।
তদোপগৃহ্য মনসা চিরং সুখমবাপ সঃ॥ 1-97-29 (4273) 
সোঽথ শ্রুৎবাপি তদ্বাক্যং তস্যা রাজা স্মরন্নপি।
অব্রবীন্ন স্মরামীতি ৎবয়া ভদ্রে সমাগমম্॥ 1-97-30 (4274) 
মৈথুনং চ বৃথা নাহং গচ্ছেয়মিতি মে মতিঃ।
নাভিজানামি কল্যাণি ৎবয়া সহ সমাগমম্'॥ 1-97-31 (4275) 
ধর্মার্থকামসংবন্ধং ন স্মরামি ৎবয়া সহ।
গচ্ছ বা তিষ্ঠ বা কামং যদ্বাপীচ্ছসি তৎকুরু॥ ॥ 1-97-32 (4276) 
 
ইতি শ্রীমন্মহাভারতে আদিপর্বণি সংভবপর্বণি সপ্তনবতিতমোঽধ্যায়ঃ॥ 97 ॥




আদিপর্ব - অধ্যায় 098

॥ শ্রীঃ ॥

1.98. অধ্যায়ঃ 098 

 -   -  

শকুন্তলায়াঃ স্বপাণিগ্রহণমনঙ্কীকুর্বতা দুষ্যন্তেন সহ বিবাদঃ॥ 1 ॥

 -   -  

এবমুক্তা বরারোহা ব্রীডিতেব মনস্বিনী।
বিসংজ্ঞেব চ দুঃখেন তস্থৌ স্থূণেব নিশ্চলা॥ 1-98-1 (4277) 
সংরম্ভামর্ষতাম্রাক্ষী স্ফুরমাণোষ্ঠসংপুটা।
কটাক্ষৈর্নির্দহন্তীব তির্যগ্রাজানমৈক্ষত॥ 1-98-2 (4278) 
আকারং গূহমানা চ মন্যুনা চ সমীরিতম্।
তপসা সংভৃতং তেজো ধারয়ামাস বৈ তদা॥ 1-98-3 (4279) 
সা মুহূর্তমিব ধ্যাৎবা দুঃখামর্ষসমন্বিতা।
ভর্তারমভিসংপ্রেক্ষ্য যথান্যায়ং বচোঽব্রবীৎ॥ 1-98-4 (4280) 
জানন্নপি মহারাজ কস্মাদেবং প্রভাষসে।
ন জানামীতি নিঃশঙ্কং যথান্যঃ প্রাকৃতস্তথা॥ 1-98-5 (4281) 
তস্য তে হৃদয়ং বেদ সত্যস্যৈবানৃতস্য চ।
সাক্ষিণং বত কল্যাণমাত্মানমবমন্যসে॥ 1-98-6 (4282) 
যোঽন্যথা সন্তমাত্মানন্যথা প্রতিপদ্যতে।
কিং তেন ন কৃতং পাপং চোরেণাত্মাপহারিণা॥ 1-98-7 (4283) 
একোঽহমস্মীতি চ মন্যসে ৎবং
ন হৃচ্ছয়ং বেৎসি মুনিং পুরাণম্। 
যো বেদিতা কর্মণঃ পাপকস্য
তস্যান্তিকে ৎবং বৃজিনং করোষি॥  1-98-8 (4284) 
`ধর্ম এব হি সাধূনাং সর্বেষাং হিতকারণম্।
নিত্যং মিথ্যাবিহীনানাং ন চ দুঃখাবহো ভবেৎ'॥ 1-98-9 (4285) 
মন্যতে পাপকং কৃৎবা ন কশ্চিদ্বেত্তি মামিতি।
বিদন্তি চৈনং দেবাশ্চ যশ্চৈবান্তরপূরুষঃ॥ 1-98-10 (4286) 
আদিত্যচন্দ্রাবনিলোঽনলশ্চ
দ্যৌর্ভূমিরাপো হৃদয়ং যমশ্চ। 
অহশ্চ রাত্রিশ্চ উভে চ সন্ধ্যে
ধর্মশ্চ জানাতি নরস্য বৃত্তম্॥  1-98-11 (4287) 
যমো বৈবস্বতস্তস্য নির্যাতয়তি দুষ্কৃতম্।
হৃদি স্থিতঃ কর্মসাক্ষী ক্ষেত্রজ্ঞো যস্য তুষ্যতি॥ 1-98-12 (4288) 
ন তুষ্যতি চ যস্যৈষ পুরুষস্য দুরাত্মনঃ।
তং যমঃ পাপকর্মাণং নির্ভর্ৎসয়তি দুষ্কৃতম্॥ 1-98-13 (4289) 
যোঽবমত্যাত্মনাত্মানমন্যথা প্রতিপদ্যতে।
ন তস্য দেবাঃ শ্রেয়াংসো যস্যাত্মাপি ন কারণম্॥ 1-98-14 (4290) 
স্বয়ং প্রাপ্তেতি মামেবং মাবমংস্থা পতিব্রতাম্।
অর্চার্হাং নার্চয়সি মাং স্বয়ং ভার্যামুপস্থিতাম্॥ 1-98-15 (4291) 
কিমর্থং মাং প্রাকৃতবদুপপ্রেক্ষসি সংসদি।
নখল্বহমিদং শূন্যে রৌমি কিং ন শৃণোষি মে॥ 1-98-16 (4292) 
যদি মে যাচমানায়া বচনং ন করিষ্যসি।
দুষ্যন্ত শতধা ৎবদ্য মূর্ধা তে বিফলিষ্যতি॥ 1-98-17 (4293) 
জায়াং পতিঃ সংপ্রবিশ্য যদস্যাং জায়তে পুনঃ।
জায়ায়াস্তদ্ধি জায়াৎবং পৌরাণাঃ কবয়ো বিদুঃ॥ 1-98-18 (4294) 
যদাগমবতঃ পুংসস্তদপত্যং প্রজায়তে।
তত্তারয়তি সংতত্যা পূর্বপ্রেতান্পিতামহান্॥ 1-98-19 (4295) 
পুন্নাম্নো নরকাদ্যস্মাৎপিতরং ত্রায়তে সুতঃ।
তস্মাৎপুত্র ইতি প্রোক্তঃ পূর্বমেব স্বয়ংভুবা॥ 1-98-20 (4296) 
`পুত্রেণ লোকাঞ্জয়ন্তি পৌত্রেণানন্ত্যমশ্নুতে।
অথ পৌত্রস্য পুত্রেণ মোদন্তে প্রপিতামহাঃ॥'  1-98-21 (4297) 
সা ভার্যা যা গৃহে দক্ষা সা ভার্যা যা প্রজাবতী।
সা ভার্যা যা পতিপ্রাণা সা ভার্যা যা পতিব্রতা॥ 1-98-22 (4298) 
অর্ধং ভার্যা মনুষ্যস্য ভার্যা শ্রেষ্ঠতমঃ সখা।
ভার্যা মূলং ত্রিবর্গস্য যঃ সভার্যঃ স বন্ধুমান্॥ 1-98-23 (4299) 
ভার্যাবন্তঃ ক্রিয়াবন্তঃ সভার্যা গৃহমেধিনঃ।
ভার্যাবন্তঃ প্রমোদন্তে ভার্যাবন্তঃ শ্রিয়াবৃতাঃ॥ 1-98-24 (4300) 
সখায়ঃ প্রবিবিক্তেষু ভবন্ত্যেতাঃ প্রিয়ংবদাঃ।
পিতরো ধর্মকার্যেষু ভবন্ত্যার্তস্য মাতরঃ॥ 1-98-25 (4301) 
কান্তারেষ্বপি বিশ্রামো জনস্যাধ্বনি কস্য বৈ।
যঃ সদারঃ স বিশ্বাস্যস্তস্মাদ্দারাঃ পরা গতিঃ।  1-98-26 (4302) 
সংসরন্তমভিপ্রেতং বিষমেষ্বেকপাতিনম্।
ভার্যৈবান্বেতি ভর্তারং সততং যা পতিব্রতা॥ 1-98-27 (4303) 
প্রথমং সংস্থিতা ভার্যা পতিং প্রেত্য প্রতীক্ষতে।
পূর্বপ্রেতং তু ভর্তারং পশ্চাৎসাপ্যনুগচ্ছতি॥ 1-98-28 (4304) 
এতস্মাৎকারণাদ্রাজন্পাণিগ্রহণমিষ্যতে।
যদাপ্নোতি পতির্ভার্যামিহ লোকে পরত্র চ॥ 1-98-29 (4305) 
`পোষণার্থং শরীরস্য পাথেয়ং স্বর্গতস্য বৈ।'
আত্মাঽঽত্মনৈব জনিতঃ পুত্র ইত্যুচ্যতে বুধৈঃ॥  1-98-30 (4306) 
তস্মাদ্ভার্যাং পতিঃ পশ্যেন্মাতৃবৎপুত্রমাতরম্।
`অন্তরাত্মৈব সর্বস্য পুত্রো নামোচ্যতে সদা॥ 1-98-31 (4307) 
গতী রূপং চ চেষ্টা চ আবর্তা লক্ষণানি চ।
পিতৄণাং যানি দৃশ্যন্তে পুত্রাণাং সন্তি তানি চ॥ 1-98-32 (4308) 
তেষাং শীলগুণাচারাস্তৎসংপর্কাচ্ছুভাশুভাৎ।'
ভার্যায়াং জনিতং পুত্রমাদর্শে স্বমিবাননম্॥  1-98-33 (4309) 
জনিতা মোদতে প্রেক্ষ্য স্বর্গং প্রাপ্যেব পুণ্যকৃৎ।
`পতিব্রতারূপধরাঃ পরবীজস্য সংগ্রহাৎ॥ 1-98-34 (4310) 
কুলং বিনাশ্য ভর্তৄণাং নরকং যান্তি দারুণম্।
পরেণ জনিতাঃ পুত্রাঃ স্বভার্যায়াং যথেষ্টতঃ॥ 1-98-35 (4311) 
মম পুত্রা ইতি মতাস্তে পুত্রা অপি শত্রবঃ।
দ্বিষন্তি প্রতিকুর্বন্তি ন তে বচনংকারিণঃ॥ 1-98-36 (4312) 
দ্বেষ্টি তাংশ্চ পিতা চাপি স্ববীজে ন তথা নৃপ।
ন দ্বেষ্টি পিতরং পুত্রো জনিতারমথাপি বা॥ 1-98-37 (4313) 
ন দ্বেষ্টি জনিতা পুত্রং তস্মাদাত্মা সুতো ভবেৎ।'
দহ্যমানা মনোদুঃখৈর্ব্যাধিভিস্তুমুলৈর্জনঃ॥  1-98-38 (4314) 
হ্লাদন্তে স্বেষু দারেষু ঘর্মার্তাঃ সলিলেষ্বিব।
`বিপ্রবাসকৃশা দীনা নরা মলিনবাসসঃ॥ 1-98-39 (4315) 
তেঽপি স্বদারাংস্তুষ্যন্তি দরিদ্রা ধনলাভবৎ।'
অপ্রিয়োক্তোপি দারাণাং ন ব্রূয়াদপ্রিয়ং বুধঃ॥  1-98-40 (4316) 
রতিং প্রীতিং চ ধর্মং চ তদায়ত্তমবেক্ষ্য চ।
`আত্মনোঽর্ধমিতি শ্রৌতং সা রক্ষতি ধনং প্রজাঃ॥ 1-98-41 (4317) 
শরীরং লোকয়াত্রাং বৈ ধর্মং স্বর্গমৃষীন্পিতৄন্।'
আত্মনো জন্মনঃ ক্ষেত্রং পুণ্যা রামাঃ সনাতনাঃ॥  1-98-42 (4318) 
ঋষীণামপি কা শক্তিঃ স্রষ্টুং রামামৃতে প্রজা-।
`দেবানামপি কা শক্তিঃ কর্তুং সংভবমাত্মনঃ॥ 1-98-43 (4319) 
পণ্ডিতস্যাপি লোকেষু স্ত্রীষু সৃষ্টিঃ প্রতিষ্ঠিতা।
ঋষিভ্যো হ্যৃষয়ঃ কেচিচ্চণ্ডালীষ্বপি জজ্ঞিরে'॥ 1-98-44 (4320) 
পরিসৃত্য যথা সূনুর্ধরণীরেণুকুণ্ঠিতঃ।
পিতুরালিঙ্গতেঽঙ্গানি কিমস্ত্যভ্যধিকং ততঃ॥ 1-98-45 (4321) 
স ৎবং সূনুমনুপ্রাপ্তং সাভিলাষং মনস্বিনম্।
প্রেক্ষমাণং কটাক্ষেণ কিমর্থমবমন্যসে॥ 1-98-46 (4322) 
অণ্ডানি বিভ্রতি স্বানি ন ত্যজন্তি পিপীলিকাঃ।
কিং পুনস্ৎবং ন মন্যেথাঃ সর্বথা পুত্রমীদৃশম্॥ 1-98-47 (4323) 
ন ভরেথাঃ কথং নু ৎবং ময়ি জাতং স্বমাত্মজম্।
`মমাণ্ডানীতি বর্ধ্তে কোকিলাণ্ডানি বায়সাঃ॥ 1-98-48 (4324) 
কিং পুনস্ৎবং ন মন্যেথাঃ সর্বজ্ঞঃ পুত্রমীদৃশম্।
মলয়াচ্চন্দনং জাতমতিশীতং বদন্তি বৈ॥ 1-98-49 (4325) 
শিশোরালিঙ্গনং তস্মাচ্চন্দনাদধিকং ভবেৎ।'
ন বাসসাং ন রামাণাং নাপাং স্পর্শস্তথাবিধঃ॥  1-98-50 (4326) 
শিশুনালিঙ্গ্যমানস্য স্পর্শঃ সূনোর্যথা সুখঃ।
পুত্রস্পর্শাৎপ্রিয়তরঃ স্পর্শো লোকে ন বিদ্যতে॥ 1-98-51 (4327) 
স্পৃশতু ৎবাং সমালিঙ্গ্য পুত্রোঽয়ং প্রিয়দর্শনঃ।
ব্রাহ্মণো দ্বিপদাং শ্রেষ্ঠো গৌর্বরিষ্ঠা চতুষ্পদাম্॥ 1-98-52 (4328) 
মুরুর্গরীয়সাং শ্রেষ্ঠঃ পুত্রঃ স্পর্শবতাং বরঃ॥
ত্রিষু বর্ষেষু পূর্ণেষু প্রজাতোঽয়মরিন্দমঃ॥ 1-98-53 (4329) 
`অদ্যায়ং মন্নিয়োগাত্তু তবাহ্বানং প্রতীক্ষতে।
কুমারো রাজশার্দূল তব শোকপ্রণাশনঃ॥'  1-98-54 (4330) 
আহর্তা বাজিমেধস্য শতসঙ্খ্যস্য পৌরবঃ।
`রাজসূয়াদিকানন্যান্ক্রতূনমিতদক্ষিণান্॥ 1-98-55 (4331) 
ইতি গৌরন্তরিক্ষে মাং সূতকে হ্যবদৎপুরা।
হন্ত স্বমঙ্কমারোপ্য স্নেহাদ্গ্রামান্তরং গতাঃ॥ 1-98-56 (4332) 
মূর্ধ্নি পুত্রানুপাঘ্রায় প্রতিনন্দন্তি মানবাঃ।
বেদেষ্বপি বদন্তীমং মন্ত্রগ্রামং দ্বিজাতয়ঃ॥ 1-98-57 (4333) 
জাতকর্মণি পুত্রাণাং তবাপি বিদিতং ধ্রুবম্।
অঙ্গাদঙ্গাৎসংভবসি হৃদয়াদধিজায়সে॥ 1-98-58 (4334) 
আত্মা বৈ পুত্রনামাসি স জীব শরদঃ শতম্।
উপজিঘ্রন্তি পিতরো মন্ত্রেণানেন মূর্ধনি॥ 1-98-59 (4335) 
পোষণং ৎবদধীনং মে সন্তানমপি চাক্ষয়ম্।
তস্মাত্ৎবং জীব মে পুত্র স সুখী শরদাং শতম্॥ 1-98-60 (4336) 
একো ভূৎবা দ্বিধা ভূত ইতি বাদঃ প্রবর্ততে।
ৎবদঙ্গেভ্যঃ প্রসূতোঽয়ং পুরুষাৎপুরুষঃ পরঃ॥ 1-98-61 (4337) 
সরসীবামলেঽঽত্মানং দ্বিতীয়ং পশ্য তে সুতম্।
`সরসীবামলে সোমং প্রেক্ষাত্মানং ৎবমাত্মনি'॥ 1-98-62 (4338) 
যথাচাহবনীয়োঽগ্নির্বর্হপত্যাৎপ্রণীয়তে।
এবং ৎবত্তঃ প্রণীতোঽয়ং ৎবমেকঃ সন্দ্বিধা কৃতঃ॥ 1-98-63 (4339) 
মৃগাপকৃষ্টেন হি বৈ মৃগয়াং পরিধাবতা।
অহমাসাদিতা রাজন্কুমারী পিতুরাশ্রমে॥ 1-98-64 (4340) 
উর্বশী পূর্বচিত্তিশ্চ সহজন্যা চ মেনকা।
বিশ্বাচী চ ঘৃতাচী চ ষডেবাপ্সরসাং বরাঃ॥ 1-98-65 (4341) 
তাসাং বৈ মেনকা নাম ব্রহ্ময়োনির্বরাপ্সরাঃ।
দিবঃ সংপ্রাপ্য জগতীং বিশ্বামিত্রাদজীজনৎ॥ 1-98-66 (4342) 
`শ্রীমানৃষির্ধর্মপরো বৈশ্বানর ইবাপরঃ।
ব্রহ্ময়োনিঃ কুশো নাম বিশ্বামিত্রপিতামহঃ॥ 1-98-67 (4343) 
কুশস্য পুত্রো বলবান্কুশনাভশ্চ ধার্মিকঃ।
গাধিস্তস্য সুতো রাজন্বিশ্বামিত্রস্তু গাধিজঃ॥ 1-98-68 (4344) 
এবংবিধো মম পিতা মেনকা জননী বরা।'
সা মাং হিমবতঃ পৃষ্ঠে সুষুবে মেনকাঽপ্সরাঃ॥  1-98-69 (4345) 
পরিত্যজ্য চ মাং যাতা পরাত্মজমিবাসতী।
`পক্ষিণঃ পুম্যবন্তস্তে সহিতা ধর্মতস্তদা॥ 1-98-70 (4346) 
পক্ষৈস্তৈরভিগুপ্তা চ তস্মাদস্মি শকুন্তলা।
ততোঽহমৃষিণা দৃষ্টা কাশ্যপেন মহাত্মনা॥ 1-98-71 (4347) 
জলার্থমগ্নিহোত্রস্য গতং দৃষ্ট্বা তু পক্ষিণঃ।
ন্যাসভূতামিব মুনেঃ প্রদদুর্মাং দয়াবতঃ॥ 1-98-72 (4348) 
কণ্বস্ৎবালোক্য মাং প্রীতো হসন্তীতি হবির্ভুজঃ।
স মাঽরণিমিবাদায় স্বমাশ্রমমুপাগমৎ॥ 1-98-73 (4349) 
সা বৈ সংভাবিতা রাজন্ননুক্রোশান্মহর্ষিণা।
তেনৈব স্বসুতেবাহং রাজন্বৈ বরবর্ণিনী॥ 1-98-74 (4350) 
বিশ্বামিত্রসুতা চাহং বর্ধিতা মুনিনা নৃপ।
যৌবনে বর্তমানাং চ দৃষ্টবানসি মাং নৃপ॥ 1-98-75 (4351) 
আশ্রমে পর্ণশালায়াং কুমারীং বিজনে তদা।
ধাত্রা প্রচোদিতাং শূন্যে পিত্রা বিরহিতাং মিথঃ॥ 1-98-76 (4352) 
বাগ্ভিস্ৎবং সূনৃতাভির্মামপত্যার্থমচূচুদঃ।
অকার্ষীস্ৎবাশ্রমে বাসং ধর্মকামার্থনিশ্চিতম্॥ 1-98-77 (4353) 
গান্ধর্বেণ বিবাহেন বিধিনা পাণিমগ্রহীঃ।
সাঽহং কুলং চ শীলং চ সত্যবাদিৎবমাত্মনঃ॥ 1-98-78 (4354) 
স্বধর্মং চ পুরস্কৃত্য ৎবামদ্য শরণং গতা।
তস্মান্নর্হসি সংশ্রুত্য তথেতি বিতথং বচঃ॥ 1-98-79 (4355) 
স্বধর্মং পৃষ্ঠতঃ কৃৎবা পরিত্যক্তুমুপস্থিতাম্।
ৎবন্নাথাং লোকনাথস্ৎবং নার্হসি ৎবমনাগসম্'॥ 1-98-80 (4356) 
কিং নু কর্মাশুভং পূর্বং কৃতবত্যস্মি পার্থিব।
যদহং বান্ধবৈস্ত্যক্তা বাল্যে সংপ্রতি বৈ ৎবয়া॥ 1-98-81 (4357) 
কামং ৎবয়া পরিত্যক্তা গমিষ্যাম্যহমাশ্রমম্।
ইমং বালং তু সংত্যুক্তং নার্হস্যাত্মজমাত্মনা॥ 1-98-82 (4358) 
দুষ্যন্ত উবাচ। 1-98-83 (618) 
ন পুত্রমভিজানামি ৎবয়ি জাতং শকুন্তলে।
অসৎবচনা নার্যঃ কস্তে শ্রদ্ধাস্যতে বচঃ॥ 1-98-83 (4359) 
`অশ্রদ্ধেয়মিদং বাক্যং কথয়ন্তী ন লজ্জসে।
বিশেষতো মৎসকাশে দুষ্টতাপসি গম্যতাম্'॥ 1-98-84 (4360) 
ক্ব মহর্ষিস্তপস্যুগ্রঃ ক্বাপ্সরাঃ সা চ মেনকা।
ক্ব চ ৎবমেবং কৃপণা তাপসীবেষধারিণী॥ 1-98-85 (4361) 
অতিকায়শ্চ পুত্রস্তে বালোঽতিবলবানয়ম্।
কথমল্পেন কালেন সালস্কন্ধ ইবোদ্গতঃ॥ 1-98-86 (4362) 
সুনিকৃষ্টা চ যোনিস্তে পুংশ্চলী প্রতিভাসি মে।
যদৃচ্ছয়া কামরাগাজ্জাতা মেনকয়া হ্যসি॥ 1-98-87 (4363) 
সর্বমেব পরোক্ষং মে যত্ৎবং বদসি তাপসি।
`সর্বা বামাঃ স্ত্রিয়ো লোকে সর্বাঃ কামপরায়ণাঃ॥ 1-98-88 (4364) 
সর্বাঃ স্ত্রিয়ঃ পরবশাঃ সর্বাঃ ক্রোধসমাকুলাঃ।
অসত্যোক্তাঃ স্ত্রিয়ঃ সর্বা ন কণ্বং বক্তুমর্হসি'॥ 1-98-89 (4365) 
মেনকা নিরনুক্রোশা বর্ধকী জননী তব।
যয়া হিমবতঃ পাদে নির্মাল্যবদুপেক্ষিতা॥ 1-98-90 (4366) 
স চাপি নিরনুক্রোশঃ ক্ষত্রয়োনিঃ পিতা তব।
বিশ্বামিত্রো ব্রাহ্মণৎবে লুব্ধঃ কামপরায়ণঃ॥ 1-98-91 (4367) 
সুষাব সুরনারী মাং বিশ্বামিত্রাদ্যথেষ্টতঃ।
অহো জানামি তে জন্ম কুৎসিতং কুলটে জনৈঃ॥ 1-98-92 (4368) 
মেনকাঽপ্সরসাং শ্রেষ্ঠা মহর্ষিশ্চাপি তে পিতা।
তয়োরপত্যং কস্মাত্ৎবং পুংশ্চলীবাভিভাষসে॥ 1-98-93 (4369) 
জাতিশ্চাপি নিকৃষ্টো তে কুলীনেতি বিজল্পসে।
জনয়িৎবা ৎবমুৎসৃষ্টা কোকিলেন পরৈর্ভৃতা॥ 1-98-94 (4370) 
অরিষ্টৈরিব দুর্বদ্ধিঃ কণ্বো বর্ধয়িতা পিতা।
অশ্রদ্ধেয়মিদং বাক্যং যত্ৎবং জল্পসি তাপসি॥ 1-98-95 (4371) 
ব্রুবন্তী রাজসান্নিধ্যে গম্যতাং যত্র চেচ্ছসি।
`সুবর্ণমণিমুক্তানি বস্ত্রাণ্যাভরণানি চ॥ 1-98-96 (4372) 
যদিহেচ্ছসি ভোগার্থং তাপসি প্রতিগৃহ্যতাম্।
নাহং ৎবাং দ্রষ্টুমিচ্ছামি যথেষ্টং গম্যতামিতঃ'॥ ॥ 1-98-97 (4373) 
 
ইতি শ্রীমন্মহাভারতে আদিপর্বণি সংভবপর্বণি অষ্টনবতিতমোঽধ্যায়ঃ॥ 98 ॥




আদিপর্ব - অধ্যায় 099

॥ শ্রীঃ ॥

1.99. অধ্যায়ঃ 099 

 -   -  

দুষ্যন্তশকুন্তলাবিবাদঃ॥ 1 ॥

 -   -  

1-99-0 (4374) 
শকুন্তলোবাচ। 1-99-0 (619) 
রাজন্সর্ষপমাত্রাণি পরচ্ছিদ্রাণি পশ্যসি।
আত্মনো বিল্বমাত্রাণি পশ্যন্নপি ন পশ্যসি॥ 1-99-1 (4375) 
মেনকা ত্রিদশেষ্বেব ত্রিদশাশ্চানু মেনকাম্।
মমৈবোদ্রিচ্যতে জন্ম দুষ্যন্ত তব জন্মতঃ॥ 1-99-2 (4376) 
ক্ষিতৌ চরসি রাজংস্ৎবমন্তরিক্ষে চরাম্যহম্।
আবয়োরন্তরং পশ্য মেরুসর্ষপয়োরিব॥ 1-99-3 (4377) 
মহেন্দ্রস্য কুবেরস্য যমস্য বরুণস্য চ।
ভবনান্যনুসংয়ামি প্রভাবং পশ্য মে নৃপ॥ 1-99-4 (4378) 
`পুরা নরবরঃ পুত্র উর্বশ্যাং জনিতস্তদা।
আয়ুর্নাম মহারাজ তব পূর্বপিতামহঃ॥ 1-99-5 (4379) 
মহর্ষয়শ্চ বহবঃ ক্ষত্রিয়াশ্চ পরন্তপাঃ।
অপ্সরঃসু ঋষীণাং চ মাতৃদোষো ন বিদ্যতে॥'  1-99-6 (4380) 
সত্যশ্চাপি প্রবাদোঽয়ং প্রবক্ষ্যামি চ তে নৃপ।
নিদর্শনার্থং ন দ্বেষাচ্ছ্রুৎবা তৎক্ষন্তুমর্হসি॥ 1-99-7 (4381) 
বিরূপো যাবদাদর্শে নাত্মনো বীক্ষতে মুখম্।
মন্যতে তাবদাত্মানমন্যেভ্যো রূপবত্তরম্॥ 1-99-8 (4382) 
যদা তু রূপমাদর্শে বিরূপং সোঽভিবীক্ষতে।
তদা হ্রীমাংস্তু জানীয়াদন্তরং নেতরং জনম্॥ 1-99-9 (4383) 
অতীব রূপসংপন্নো ন কংচিদবমন্যতে।
অতীব জল্পন্দুর্বাচো ভবতীহ বিহেতুকঃ॥ 1-99-10 (4384) 
`পাংসুপাতেন হৃষ্যন্তি কুঞ্জরা মদশালিনঃ।
তথা পরিবদন্নন্যান্হৃষ্টো ভবতি দুর্মতিঃ॥ 1-99-11 (4385) 
সত্যধর্মচ্যুতাৎপুংসঃ ক্রুদ্ধাদাশীবিষাদিব।
সুনাস্তিকোপ্যুদ্বিজতে জনঃ কিং পুনরাস্তিকঃ॥ 1-99-12 (4386) 
স্বয়মুৎপাদ্য পুত্রং বৈ সদৃশং যোঽবমন্যতে।
তস্য দেবাঃ শ্রিয়ং ঘ্নন্তি তত্রৈনং কলিরাবিশেৎ॥ 1-99-13 (4387) 
অভব্যেঽপ্যনৃতেঽশুদ্ধে নাস্তিকে পাপকর্মণি।
দুরাচারে কলির্হ্যাশু ন কলির্ধর্মচারিষু॥'  1-99-14 (4388) 
মূর্খো হি জল্পতাং পুংসাং শ্রুৎবা বাচঃ শুভাশুভাঃ।
অশুভং বাক্যমাদত্তে পুরীষমিব সূকরঃ॥ 1-99-15 (4389) 
প্রাজ্ঞস্তু জল্পতাং পুংসাং শ্রুৎবা বাচঃ শুভাশুভাঃ।
গুণবদ্বাক্যমাদত্তে হংসঃ ক্ষীরমিবাম্ভসি॥ 1-99-16 (4390) 
`আত্মনো দুষ্টভাবৎবং জানন্নীচোঽপ্রসন্নধীঃ।
পরেষামপি জানাতি স্বধর্মসদৃশান্গুণান্॥ 1-99-17 (4391) 
দহ্যমানাস্তু তীব্রেণ নীচাঃ পরয়শোগ্নিনা।
অশক্তাস্তদ্গতিং গন্তুং ততো নিন্দাং প্রকুর্বতে॥'  1-99-18 (4392) 
অন্যান্পরিবদন্সাধুর্যথা হি পরিতপ্যতে।
তথা পরিবদন্নন্যান্হৃষ্টো ভবতি দুর্জনঃ॥ 1-99-19 (4393) 
`অপবাদরতা মূর্খা ভবন্তি হি বিশেষতঃ।
নাপবাদরতাঃ সন্তো ভবন্তি স্ম বিশেষতঃ॥'  1-99-20 (4394) 
অভিবাদ্য যথা বৃদ্ধান্সাধুর্গচ্ছতি নির্বৃতিম্।
এবং সজ্জনমাক্রুশ্য মূর্খো ভবতি নির্বৃতঃ॥ 1-99-21 (4395) 
সুখং জীবন্ত্যদোষজ্ঞা মূর্খা দোষানুদর্শিনঃ।
যথা বাচ্যাঃ পরৈঃ সন্তঃ পরানাহুস্তথাবিধান্॥ 1-99-22 (4396) 
অতো হাস্যতরং লোকে কিংচিদন্যন্ন বিদ্যতে।
যদি দুর্জন ইত্যাহুঃ সজ্জনং দুর্জনাঃ স্বয়ম্॥ 1-99-23 (4397) 
`দারুণাল্লোকসংক্লেশাদ্দুঃখমাপ্নোত্যসংশয়ম্॥'
কুলবংশপ্রতিষ্ঠাং হি পিতরঃ পুত্রমব্রুবন্॥  1-99-24 (4398) 
উত্তমং সর্বধর্মাণাং তস্মাৎপুত্রং তু ন ত্যজেৎ।
স্বপত্নীপ্রভবাঁল্লব্ধান্কৃতান্সময়বর্ধিতান্॥ 1-99-25 (4399) 
ক্রীতান্কন্যাসু চোৎপন্নান্পুত্রান্বৈ মনুরব্রবীৎ।
`তে চ ষড্বন্ধুদায়াদাঃ ষডদায়াদবান্ধবাঃ॥ 1-99-26 (4400) 
ধর্মকৃত্যবহা নৄণাং মনসঃ প্রীতিবর্ধনাঃ।
ত্রায়ন্তে নরকাজ্জাতাঃ পুত্রা ধর্মপ্লবাঃ পিতৄন্॥ 1-99-27 (4401) 
স ৎবং নৃপতিশার্দূল ন পুত্রং ত্যক্তুমর্হসি।
তস্মাৎপুত্রং চ সত্যং চ পালয়স্ব মহীপতে॥ 1-99-28 (4402) 
উভয়ং পালয়স্বৈতন্নানৃতং বক্তুমর্হসি।'
আত্মানং সত্যধর্মৌ চ পালয়েথা মহীপতে। 
নরেন্দ্রসিংহ কপটং ন হি বোঢুং ৎবমর্হসি॥  1-99-29 (4403) 
বরং কূপশতাদ্বাপী বরং বাপীশতাৎক্রতুঃ।
বরং ক্রতুশতাৎপুত্রঃ সত্যং পুত্রশতাদ্বরম্॥ 1-99-30 (4404) 
অশ্বমেধসহস্রং চ সত্যং চ তুলয়া ধৃতম্।
অশ্বমেধসহস্রাদ্ধি সত্যমেব বিশিষ্যতে॥ 1-99-31 (4405) 
সর্ববেদাধিগমনং সর্বতীর্থাবগাহনম্।
সত্যস্যৈব চ রাজেন্দ্র কলাং নার্হতি ষোডশীম্॥ 1-99-32 (4406) 
নাস্তি সত্যসমো ধর্মো ন সত্যাদ্বিদ্যতে পরম্।
ন হি তীব্রতরং পাপমনৃতাদিহ বিদ্যতে॥ 1-99-33 (4407) 
রাজন্সত্যং পরো ধর্মঃ সত্যাচ্চ সময়ঃ পরঃ।
মাত্যাক্ষীঃ সময়ং রাজন্সত্যং সঙ্গতমস্তু তে॥ 1-99-34 (4408) 
`যঃ পাপো ন বিজানীয়াৎকর্ম কৃৎবা নরাধিপ।
ন হি তাদৃক্পরং পাপমনৃতাদিহ বিদ্যতে॥ 1-99-35 (4409) 
যস্য তে হৃদয়ং বেদ সত্যস্যৈবানৃতস্য চ।
কল্যাণাবেক্ষণং তস্মাৎকর্তুমর্হসি ধর্মতঃ॥ 1-99-36 (4410) 
যো ন কামান্ন চ ক্রোধান্ন দ্রোহাদতিবর্ততে।
অমিত্রং বাপি মিত্রং বা স এবোত্তমপূরুষঃ॥'  1-99-37 (4411) 
অনৃতশ্চেৎপ্রসঙ্গস্তে শ্রদ্দধাসি ন চেৎস্বয়ম্।
আশ্রমং গন্তুমিচ্ছামি ৎবাদৃশো নাস্তি সঙ্গতং॥ 1-99-38 (4412) 
`পুত্রৎবে শঙ্কমানস্য ৎবং বুদ্ধ্যা নিশ্চয়ং কুরু।
গতিঃ স্বরঃ স্মৃতিঃ সৎবং শীলং বিদ্যা চ বিক্রমঃ॥ 1-99-39 (4413) 
ধৃষ্ণুপ্রকৃতিভাবৌ চ আবর্তা রোমরাজয়ঃ।
সমা যস্য যদা স্যুস্তে তস্য পুত্রো ন সংশয়ঃ॥ 1-99-40 (4414) 
সাদৃশ্যেনোদ্ধঋতং বিম্বং তব দেহাদ্বিশাংপতে।
তাতেতি ভাষমাণং বৈ মা স্ম রাজন্বৃথা কৃথাঃ॥ 1-99-41 (4415) 
ঋতে চ গর্দভীক্ষীরাৎপয়ঃ পাস্যতি মে সুতঃ।'
ঋতেপি ৎবাং চ দুষ্যন্ত শৈলরাজাবতংসিকাম্। 
চতুরন্তামিমামুর্বীং পুত্রো মে পালয়িষ্যতি॥  1-99-42 (4416) 
`শকুন্তলে তব সুতশ্চক্রবর্তী ভবিষ্যতি।
এবমুক্তং মহেন্দ্রেণ ভবিষ্যতি ন চান্যথা॥ 1-99-43 (4417) 
সাক্ষিৎবে বহবো হ্যুক্তা দেবদূতাদয়ো ময়া।
ন ব্রুবন্তি তথা সত্যমুতাহো নানৃতং কিল॥ 1-99-44 (4418) 
অসাক্ষিণী মন্দবাগ্যা গমিষ্যামি যথাগতম্॥'  1-99-45 (4419) 
বৈশম্পায়ন উবাচ। 1-99-46 (620) 
এতাবদুক্ৎবা বচনং প্রাতিষ্ঠত শকুন্তলা।
`তস্যাঃ ক্রোধসমুত্থোগ্নিঃ সধূমো মূর্ধ্ন্যদৃশ্যত॥ 1-99-46 (4420) 
সংনিয়ম্যাত্মনোঽঙ্গেষু ততঃ ক্রোধাগ্নিমাত্মজম্।
প্রস্থিতৈবানবদ্যাঙ্গী সহ পুত্রেণ বৈ বনম্'॥ ॥ 1-99-47 (4421) 
 
ইতি শ্রীমন্মহাভারতে আদিপর্বণি সংভবপর্বণি একোনশততমোঽধ্যায়ঃ॥ 99 ॥




আদিপর্ব - অধ্যায় 100

॥ শ্রীঃ ॥

1.100. অধ্যায়ঃ 100 

 -   -  

আকাশবাণীশ্রবণানন্তরং সপুত্রায়াঃ শকুন্তলায়া রাজ্ঞাঙ্গীকারঃ॥ 1 ॥ ভরতেতিনামকরণপূর্বকং পুত্রস্য রাজ্যেঽভিষেকঃ॥ 2 ॥

 -   -  

1-100-0 (4422) 
বৈশম্পায়ন উবাচ। 1-100-0 (621) 
অথান্তরিক্ষে দুষ্যন্তং বাগুবাচাশরীরিণী।
ঋৎবিক্পুরোহিতাচার্যৈর্মন্ত্রিভিশ্চাভিসংবৃতম্॥ 1-100-1 (4423) 
মাতা ভস্ত্রা পিতুঃ পুত্রো যস্মাজ্জাতঃ স এব সঃ।
ভরস্ব পুত্রং দৌষ্যন্তিং সত্যমাহ শকুন্তলা॥ 1-100-2 (4424) 
`সর্বেভ্যো হ্যঙ্গমঙ্গেভ্যঃ সাক্ষাদুৎপদ্যতে সুতঃ।
আত্মা চৈব সুতো নাম তেনৈব তব পৌরব॥ 1-100-3 (4425) 
আহিতং হ্যাত্মনাঽঽত্মানং পরিরক্ষ ইমং সুতম্।
অনন্যাং ৎবং প্রতীক্ষস্ব মাবমংস্থাঃ শকুন্তলাম্॥ 1-100-4 (4426) 
স্ত্রিয়ঃ পবিত্রমতুলমেতদ্দুষ্যন্ত ধর্মতঃ।
মাসি মাসি রজো হ্যাসাং দুরিতান্যপকর্ষতি॥ 1-100-5 (4427) 
ততঃ সর্বাণি ভূতানি ব্যাজহ্রস্তং সমন্ততঃ।  1-100-6 (4428) 
দেবা ঊচুঃ।
আহিতস্ৎবত্তনোরেষ মাবমংস্থাঃ শকুন্তলাম্'॥  1-100-6 (622) 
রেতোধাঃ পুত্র উন্নয়তি নরদেব যমক্ষয়াৎ।
ৎবং চাস্য ধাতা গর্ভস্য সত্যমাহ শকুন্তলা॥ 1-100-7 (4429) 
`পতির্জায়াং প্রবিশতি স তস্যাং জায়তে পুনঃ।
অন্যোন্যপ্রকৃতির্হ্যেষা মাবমংস্থাঃ শকুন্তলাম্॥'  1-100-8 (4430) 
জায়া জনয়তে পুত্রমাত্মনোঽঙ্গাদ্দ্বিধা কৃতম্।
তস্মাদ্ভরস্ব দুষ্যন্ত পুত্রং শাকুন্তলং নৃপ॥ 1-100-9 (4431) 
সুভূতিরেষা ন ত্যাজ্যা জীবিতং জীবয়াত্মজম্।
শাকুন্তলং মহাত্মানং দুষ্যন্ত ভর পৌরবম্॥ 1-100-10 (4432) 
ভর্তব্যোঽয়ং ৎবয়া যস্মাদস্মাকং বচনাদপি।
তস্মাদ্ভবৎবয়ং নাম্না ভরতো নাম তে সুতঃ॥ 1-100-11 (4433) 
`ভরতাদ্ভারতী কীর্তির্যেনেদং ভারতং কুলম্।
অপরে যে চ পূর্বে চ ভারতা ইতি তেঽভবন্॥ 1-100-12 (4434) 
বৈশম্পায়ন উবাচ। 1-100-13 (623) 
এবমুক্ৎবা ততো দেবা ঋষয়শ্চ তপোধনাঃ।
পতিব্রতেতি সংহৃষ্টাঃ পুষ্পবৃষ্টিং ববর্ষিরে॥'  1-100-13 (4435) 
তচ্ছ্রুৎবা পৌরবো বাক্যং ব্যাহৃতং বে দিবৌকসাম্।
`সিংহাসনাৎসমুত্থায় প্রণম্য চ দিবৌকসঃ॥'  1-100-14 (4436) 
পুরোহিতমমাত্যাংশ্চ সংপ্রহৃষ্টোঽব্রবীদিদম্।
শৃণ্বন্ৎবেতদ্ভবন্তোঽপি দেবদূতস্য ভাষিতম্॥ 1-100-15 (4437) 
`শৃণ্বন্তু দেবতানাং চ মহর্ষীণাং চ ভাষিতম্'।
অহমপ্যেবমেবৈনং জানামি সুতমাত্মজম্॥ 1-100-16 (4438) 
যদ্যহং বচনাদস্যা গৃহ্ণীয়ামিমমাত্মজম্।
ভবেদ্ধি শঙ্কা লোকস্য নৈবং শুদ্ধো ভবেদয়ম্॥ 1-100-17 (4439) 
বৈশম্পায়ন উবাচ। 1-100-18 (624) 
তাং বিশোধ্য তদা রাজা দেবৈঃ সহ মহর্ষিভিঃ।
হৃষ্টঃ প্রমুদিতশ্চাপি প্রতিজগ্রাহ তং সুতম্॥ 1-100-18 (4440) 
ততস্তস্য তদা রাজা পিতৃকর্মাণি সর্বশঃ।
কারয়ামাস মুদিতঃ প্রীতিমানাত্মজস্য হ। 
মূর্ধ্নি চৈনং সমাঘ্রায় সস্নেহং পরিষস্বজে॥  1-100-19 (4441) 
সভাজ্যমানো বিপ্রৈশ্চ স্তূয়মানশ্চ বন্দিভিঃ।
মুদং স পরমাং লেভে পুত্রস্পর্শনজাং নৃপঃ॥ 1-100-20 (4442) 
স্বাং চৈব ভার্যাং ধর্মজ্ঞঃ পূজয়ামাস ধর্মতঃ।
অব্রবীচ্চৈব তাং রাজা সান্ৎবপূর্বমিদং বচঃ॥ 1-100-21 (4443) 
লোকস্যায়ং পরোক্ষস্তু সংবন্ধো নৌ পুরাঽভবৎ।
কৃতো লোকসমক্ষোঽদ্য সংবন্ধো বৈ পুনঃ কৃতঃ॥ 1-100-22 (4444) 
তস্মাদেতন্ময়া তস্য তন্নিমিত্তং প্রভাষিতম্॥  1-100-23 (4445) 
শঙ্কেত বাঽয়ং লোকোঽথ স্ত্রীভাবান্ময়ি সংগতম্।
তস্মাদেতন্ময়া চাপি তচ্ছুদ্ধ্যর্থং বিচারিতম্॥ 1-100-24 (4446) 
`ব্রাহ্মণাঃ ক্ষত্রিয়া বৈশ্যাঃ শূদ্রাশ্চৈব পৃথগ্বিধাঃ।
ৎবাং দেবি বূজয়িষ্যন্তি নির্বিশঙ্কাং পতিব্রতাম্'॥ 1-100-25 (4447) 
পুত্রশ্চায়ং বৃতো রাজ্যে ৎবমগ্রমহিষী ভব॥  1-100-26 (4448) 
যচ্চ কোপনয়াত্যর্থং ৎবয়োক্তোঽস্ম্যপ্রিয়ং প্রিয়ে।
প্রণয়িন্যা বিশালাক্ষিতৎক্ষান্তং তে ময়া শুভে॥ 1-100-27 (4449) 
`অনৃতং বাপ্যনিষ্টং বা দুরুক্তং বাতিদুষ্কৃতম্।
ৎবয়াপ্যেবং বিশালাক্ষি ক্ষন্তব্যং মম দুর্বচঃ। 
ক্ষান্ত্যা পতিকৃতে নার্যঃ পাতিব্রত্যং ব্রজন্তি তাঃ॥  1-100-28 (4450) 
এবমুক্ৎবা তু রাজর্ষিস্তামনিন্দিতগামিনীম্।
অন্তঃপুরং প্রবেশ্যাথ দুষ্যন্তো মহিষীং প্রিয়াম্॥ 1-100-29 (4451) 
বাসোভিরন্নপানৈশ্চ পূজয়িৎবা তু ভারত।
`স মাতরমুপস্থায় রথন্তর্যামভাষত॥ 1-100-30 (4452) 
মম পুত্রো বনে জাতস্তব শোকপ্রণশনঃ।
ঋণাদদ্য বিমুক্তোঽহং তব পৌত্রেণ শোভনে॥ 1-100-31 (4453) 
বিশ্বামিত্রসুতা চেয়ং কণ্বেন চ বিবর্ধিতা।
স্নুষা তব মহাভাগে প্রসীদস্ব শকুন্তলাম্॥ 1-100-32 (4454) 
পুত্রস্য বচনং শ্রুৎবা পৌত্রং সা পরিষস্বজে।
পাদয়োঃ পতিতাং তত্র রথন্তর্যা শকুন্তলাম্॥ 1-100-33 (4455) 
পরিষ্বজ্য চ বাহুভ্যাং হর্ষাদশ্রুণ্যবর্তয়ৎ।
উবাচ বচনং সত্যং লক্ষয়ে লক্ষণানি চ॥ 1-100-34 (4456) 
তব পুত্রো বিশালাক্ষি চক্রবর্তী ভবিষ্যতি।
তব ভর্তা বিশালাক্ষি ত্রৈলোক্যবিজয়ী ভবেৎ॥ 1-100-35 (4457) 
দিব্যান্ভোগাননুপ্রাপ্তা ভব ৎবং বরবর্ণিনি।
এবমুক্তা রথ্তর্যা পরং হর্ষমবাপ সা॥ 1-100-36 (4458) 
শকুন্তলাং তদা রাজা শাস্ত্রোক্তেনৈব কর্মণা।
ততোঽগ্রমহিষীং কৃৎবা সর্বাভরণভূষিতাম্॥ 1-100-37 (4459) 
ব্রাহ্মণেভ্যো ধনং দত্ৎবা সৈনিকানাং চ ভূপতিঃ।
দৌষ্যন্তিং চ ততো রাজা পুত্রং শাকুন্তলং তদা'॥ 1-100-38 (4460) 
ভরতং নামতঃ কৃৎবা যৌবরাজ্যেঽভ্যষেচয়ৎ।
`ভরতে ভারমাবেশ্য কৃতকৃত্যোঽভবন্নৃপঃ॥ 1-100-39 (4461) 
ততো বর্ষশতং পূর্ণং রাজ্যং কৃৎবা নরাধিপঃ।
গৎবা বনানি দুষ্যন্তঃ স্বর্গলোকমুপেয়িবান্॥' ॥  1-100-40 (4462) 
 
ইতি শ্রীমন্মহাভারতে আদিপর্বণি সংভবপর্বণি শততমোঽধ্যায়ঃ॥ 100 ॥




আদিপর্ব - অধ্যায় 101

॥ শ্রীঃ ॥

1.101. অধ্যায়ঃ 101 

 -   -  

ভরতচরিত্রকথনম্॥ 1 ॥ তদ্বংশকথনং চ॥ 2 ॥

 -   -  

1-101-0 (4463) 
`বৈশম্পায়ন উবাচ। 1-101-0 (625) 
দুষ্যন্তাদ্ভরতো রাজ্যং যথান্যায়মবাপ সঃ।'
তস্য তৎপ্রথিতং কর্ম প্রাবর্তত মহাত্মনঃ॥  1-101-1 (4464) 
ভাস্বরং দিব্যমজিতং লোকসংনাদনং মহৎ।
স বিজিত্য মহীপালাংশ্চকার বশবর্তিনঃ॥ 1-101-2 (4465) 
চচার চ সতাং ধর্মং প্রাপ্য চানুত্তমং যশঃ।
স রাজা চক্রবর্ত্যাসীৎসার্বভৌমঃ প্রতাপবান্॥ 1-101-3 (4466) 
ঈজে চ বহুভির্যজ্ঞৈর্যথা শক্রো মরুৎপতিঃ।
যাজয়ামাস তং কণ্বো দক্ষবদ্ভূরিদক্ষিণম্॥ 1-101-4 (4467) 
শ্রীমদ্গোবিততং নাম বাজিমেধমবাপ সঃ।
যস্মিন্সহস্রং পদ্মানাং কণ্বায় ভরতো দদৌ॥ 1-101-5 (4468) 
সোঽশ্বমেধশতৈরীজে যমুনামনু তীরগঃ।
ত্রিশতৈশ্চ সরস্বত্যাং গঙ্গামনু চতুঃশতৈঃ॥ 1-101-6 (4469) 
দৌষ্যন্তির্ভরতো যজ্ঞৈরীজে শাকুন্তলো নৃপঃ।
তস্মাদ্ভরতবংশস্য বিপ্রতস্থে মহদ্যশঃ॥ 1-101-7 (4470) 
ভরতস্য বরস্ত্রীষু পুত্রাঃ সংজজ্ঞিরে পৃথক্।
নাভ্যনন্দত্তদা রাজা নানুরূপা মমেতি তান্॥ 1-101-8 (4471) 
ততস্তান্মাতরঃ ক্রুদ্ধাঃ পুত্রান্নিন্যুর্যমক্ষয়ম্।
ততস্তস্য নরেন্দ্রস্য বিতথং পুত্রজন্ম তৎ॥ 1-101-9 (4472) 
ততো মহদ্ভিঃ ক্রতুভিরীজানো ভরতস্তদা।
লেভে পুত্রং ভরদ্পাজাদ্ভুমন্যুং নাম ভারত॥ 1-101-10 (4473) 
ততঃ পুত্রিণমাত্মানং জ্ঞাৎবা পৌরবনন্দনঃ।
ভুমন্যুং ভরতশ্রেষ্ঠ যৌবরাজ্যেঽভ্যষেচয়ৎ॥ 1-101-11 (4474) 
ততো দিবিরথো নাম ভুমন্যোরভবৎসুতঃ।
সুহোত্রশ্চ সুহোতা চ সুহবিঃ সুয়জুস্তথা॥ 1-101-12 (4475) 
পুষ্করিণ্যামৃচীকশ্চ ভুমন্যোরভবন্সুতাঃ।
তেষাং জ্যেষ্ঠঃ সুহোত্রস্তু রাজ্যমাপ মহীক্ষিতাম্॥ 1-101-13 (4476) 
রাজসূয়াশ্বমেধাদ্যৈঃ সোঽয়জদ্বহুভিঃ সবৈঃ।
সুহোত্রঃ পৃথিবীং কৃৎস্নাং বুভুজে সাগরাম্বরাম্॥ 1-101-14 (4477) 
পূর্ণাং হস্তিগবাশ্বৈশ্চ বহুরত্নসমাকুলাম্।
মমজ্জেব মহী তস্য ভূরিভারাবপীডিতা॥ 1-101-15 (4478) 
হস্ত্যশ্বরথসংপূর্ণা মনুষ্যকলিলা ভৃশম্।
সুহোত্রে রাজনি তদা ধর্মতঃ শাসতি প্রজাঃ॥ 1-101-16 (4479) 
চৈত্যযূপাঙ্কিতা চাসীদ্ভূমিঃ শতসহস্রশঃ।
প্রবৃদ্ধজনসস্যা চ সর্বদৈব ব্যরোচত॥ 1-101-17 (4480) 
ঐক্ষ্বাকী জনয়ামাস সুহোত্রাৎপৃথিবীপতেঃ।
অজমীঢং সুমীঢং চ পুরুমীঢং চ ভারত॥ 1-101-18 (4481) 
অজমীঢো বরস্তেষাং তস্মিন্বংশঃ প্রতিষ্ঠিতঃ।
ষট্ পুত্রান্সোপ্যজনয়ত্তিসৃষু স্ত্রীষু ভারত॥ 1-101-19 (4482) 
ঋক্ষং ধূমিন্যথো নীলী দুষ্যন্তপরমেষ্ঠইনৌ।
কেশিন্যজনয়জ্জহ্নুং সুতৌ চ জনরূষিণৌ॥ 1-101-20 (4483) 
বিদুঃ সংবরণং বীরমৃক্ষাদ্রাথন্তরীসুতম্।
তথেমে সর্বপঞ্চালা দুষ্যন্তপরমেষ্ঠিনোঃ। 
অন্বয়াঃ কুশিকা রাজঞ্জন্হোরমিততেজসঃ॥  1-101-21 (4484) 
জনরূষণয়োর্জ্যেষ্ঠমৃক্ষমাহুর্জনাধিপম্।
ঋক্ষাৎসংবরণো জজ্ঞে রাজন্বংশকরস্তব॥ 1-101-22 (4485) 
আর্ক্ষে সংবরণে রাজন্প্রশাসতি বসুন্ধরাম্।
সংক্ষয়ঃ সুমহানাসীৎপ্রজানামিতি নঃ শ্রুতম্॥ 1-101-23 (4486) 
ব্যশীর্যত ততো রাষ্ট্রং ক্ষয়ৈর্নানাবিধৈস্তদা।
ক্ষুন্মৃত্যুভ্যামনাবৃষ্ট্যা ব্যাধিভিশ্চ সমাহতম্॥ 1-101-24 (4487) 
অভ্যঘ্নন্ভারতাংশ্চৈব সপত্নানাং বলানি চ।
চালয়ন্বসুধাং চেমাং বলেন চতুরঙ্গিণা॥ 1-101-25 (4488) 
অভ্যযাত্তং চ পাঞ্চল্যো বিজিত্য তরসা মহীম্।
অক্ষৌহিণীভির্দশভিঃ স এনং সমরেঽজয়ৎ॥ 1-101-26 (4489) 
ততঃ সদারঃ সামাত্যঃ সপুত্রঃ সসুহৃজ্জনঃ।
রাজা সংবরণস্তস্মাৎপলায়ত মহাভয়াৎ॥ 1-101-27 (4490) 
`তে প্রতীচীং পরাভূতাঃ প্রপন্না ভারতা দিশম্'।
সিন্ধোর্নদস্য মহতো নিকুঞ্জে ন্যবসংস্তদা। 
নদীবিপয়পর্যন্তে পর্বতস্য সমীপতঃ॥  1-101-28 (4491) 
তত্রাবসন্বহূন্কালান্ভারতা দুর্গমাশ্রিতাঃ।
তেষাং নিবসতাং তত্র সহস্রং পরিবৎসরান্॥ 1-101-29 (4492) 
অথাভ্যগচ্ছদ্ভরতান্বসিষ্ঠো ভগবানৃষিঃ।
তমাগতং প্রয়ত্নেন প্রত্যুদ্গম্যাভিবাদ্য চ॥ 1-101-30 (4493) 
অর্ঘ্যমভ্যাহরংস্তস্মৈ তে সর্বে ভারতাস্তদা।
নিবেদ্য সর্বমৃষয়ে সৎকারেণ সুবর্চসে॥ 1-101-31 (4494) 
তমাসনে চোপবিষ্টং রাজা বব্রে স্বয়ং তদা।
পুরোহিতো ভবান্নোঽস্তু রাজ্যায় প্রয়তেমহি॥ 1-101-32 (4495) 
ওমিত্যেবং বসিষ্ঠোঽপি ভারতান্প্রত্যপদ্যত।
অথাভ্যষিঞ্চৎসাম্রাজ্যে সর্বক্ষত্রস্য পৌরবম্॥ 1-101-33 (4496) 
বিষাণভূতং সর্বস্যাং পৃথিব্যামিতি নঃ শ্রুতম্।
ভরতাধ্যুষিতং পূর্বং সোঽধ্যতিষ্ঠৎপুরোতোতমম্॥ 1-101-34 (4497) 
পুনর্বলিভৃতশ্চৈব চক্রে সর্বমহীক্ষিতঃ।
ততঃ স পৃথিবীং প্রাপ্য পুনরীজে মহাবলঃ॥ 1-101-35 (4498) 
আজমীঢো মহায়জ্ঞৈর্বহুভির্ভূরিদক্ষিণৈঃ।
ততঃ সংবরণাৎসৌরী তপতী সুষুবে কুরুম্॥ 1-101-36 (4499) 
রাজৎবে তং প্রজাঃ সর্বা ধর্মজ্ঞ ইতি বব্রিরে।
`মহিম্না তস্য কুরবো লেভিরে প্রত্যযং ভৃশম্।' 
তস্য নাম্নাঽভিবিখ্যাতং পৃথিব্যাং কুরুজাঙ্গলং॥  1-101-37 (4500) 
কুরুক্ষেত্রং স তপসা পুণ্যং চক্রে মহাতপাঃ।
অশ্ববন্তমভিষ্যন্তং তথা চৈত্ররথং মুনিম্॥ 1-101-38 (4501) 
জনমেজয়ং চ বিখ্যাতং পুত্রাংশ্চাস্যানুশুশ্রুম।
পঞ্চৈতান্বাহিনী পুত্রান্ব্যজায়ত মনস্বিনী॥ 1-101-39 (4502) 
অবিক্ষিতঃ পরিক্ষিত্তু শবলাশ্বস্তু বীর্যবান্।
আদিরাজো বিরাজশ্চ শাল্মলিশ্চ মহাবলঃ॥ 1-101-40 (4503) 
উচ্চৈঃশ্রবা ভঙ্গকারো জিতারিশ্চাষ্টমঃ স্মৃতঃ।
এতেষামন্ববায়ে তু খ্যাতাস্তে কর্মজৈর্গুণৈঃ। 
জনমেজয়াদয়ঃ সপ্ত তথৈবান্যে মহারথাঃ॥  1-101-41 (4504) 
পরীক্ষিতোঽভবন্পুত্রাঃ সর্বে ধর্মার্থকোবিদাঃ।
কক্ষসেনোগ্রসেনৌ তু চিত্রসেনশ্চ বীর্যবান্॥ 1-101-42 (4505) 
ইন্দ্রসেনঃ সুষেণশ্চ ভীমসেনশ্চ নামতঃ।
জনমেজয়স্য তনয়া ভুবি খ্যাতা মহাবলাঃ॥ 1-101-43 (4506) 
ধৃতরাষ্ট্রঃ প্রথমজঃ পাণ্ডুর্বাহ্লীক এব চ।
নিষধশ্চ মহাতেজাস্তথা জাম্বূনদো বলী॥ 1-101-44 (4507) 
কুণ্ডোদরঃ পদাতিশ্চ বসাতিশ্চাষ্টমঃ স্মৃতঃ।
সর্বে ধর্মার্থকুশলাঃ সর্বভূতহিতে রতাঃ॥ 1-101-45 (4508) 
ধৃতরাষ্ট্রোঽথ রাজাসীত্তস্য পুত্রোঽথ কুণ্ডিকঃ।
হস্তী বিতর্কঃ ক্রাথশ্চ কুণ্ডিনশ্চাপি পঞ্চমঃ॥ 1-101-46 (4509) 
হবিশ্রবাস্তথেন্দ্রাভো ভুমন্যুশ্চাপরাজিতঃ।
ধৃতরাষ্ট্রসুতানাং তু ত্রীনেতান্প্রথিতান্ভুবি॥ 1-101-47 (4510) 
প্রতীপং ধর্মনেত্রং চ সুনেত্রং চাপি ভারত।
প্রতীপঃ প্রথিতস্তেষাং বভূবাপ্রতিমো ভুবি॥ 1-101-48 (4511) 
প্রতীপস্য ত্রয়ঃ পুত্রা জজ্ঞিরে ভরতর্ষভ।
দেবাপিঃ শন্তনুশ্চৈব বাহ্লীকশ্চ মহারথঃ॥ 1-101-49 (4512) 
দেবাপিস্তু প্রবব্রাজ তেষাং ধর্মহিতেপ্সয়া।
শন্তনুশ্চ মহীং লেভে বাহ্লীকশ্চ মহারথঃ॥ 1-101-50 (4513) 
ভরতস্যান্বয়াস্ৎবেতে দেবকল্পা মহারথাঃ।
বভূবুর্ব্রহ্মকল্পাশ্চ বহবো রাজসত্তমাঃ॥ 1-101-51 (4514) 
এবংবিধা মহাভাগা দেবরূপাঃ প্রহারিণঃ।
অন্ববায়ে মহারাজ ঐলবংশবিবর্ধনাঃ॥ 1-101-52 (4515) 
`গঙ্গাতীরং সমাগম্য দীক্ষিতো জনমেজয়।
অশ্বমেধসহস্রাণি বাজপেয়শতানি চ॥ 1-101-53 (4516) 
পুনরীজে মহায়জ্ঞৈঃ সমাপ্তবরদক্ষিণৈঃ।
অগ্নিষ্টোমাতিরাত্রাণামুক্থানাং সোমবৎপুনঃ॥ 1-101-54 (4517) 
বাজপেয়েষ্টিসত্রাণাং সহস্রৈশ্চ সুসংভৃতৈঃ।
দৃষ্ট্বা শাকুন্তলো রাজা তর্পয়িৎবা দ্বিজান্ধনৈঃ॥ 1-101-55 (4518) 
পুনঃ সহস্রং পদ্মানাং কণ্বায় ভরতো দদৌ।
জম্বূনদস্য শুদ্ধস্য কনকস্য মহায়শাঃ॥ 1-101-56 (4519) 
যস্য যূপাঃ শতব্যামাঃ পরিণাহেঽথ কাঞ্চনাঃ।
সহস্রব্যামমুদ্বৃদ্ধাঃ সেন্দ্রৈর্দেবৈঃ সমুচ্ছ্রিতাঃ॥ 1-101-57 (4520) 
স্বলঙ্কৃতা ভ্রাজমানাঃ সর্বরত্নৈর্মনোরমৈঃ।
হিরণ্যং দ্বিরদানশ্বান্মহিষোষ্ট্রগজাবিকম্॥ 1-101-58 (4521) 
দাসীদাসং ধনং ধান্যং গাঃ সুশীলাঃ সবৎসকাঃ।
ভূমিং যূপসহস্রাঙ্কাং কণ্বায় বহুদক্ষিণাম্॥ 1-101-59 (4522) 
বহূনাং ব্রহ্মকল্পানাং ধনং দত্ৎবা ক্রতূন্বহূন্।
গ্রামান্গৃহাণি শুভ্রাণি কোটিশোথাদদত্তদা॥ 1-101-60 (4523) 
ভরতাদ্ভারতী কীর্তির্যেনেদং ভারতং কুলম্।'
ভরতস্যান্বয়ে জাতা দেবকল্পা মহারথাঃ॥  1-101-61 (4524) 
বহবো ব্রহ্মকল্পাশ্চ বভূবুঃ ক্ষত্রসত্তমাঃ।
তেষামপরিমেয়ানি নামধেয়ানি সন্ত্যুত॥ 1-101-62 (4525) 
তেষাং কুলে যথা মুখ্যান্কীর্তয়িষ্যামি ভারত।
মহাভাগান্দেবকল্পান্সত্যার্জবপরায়ণান্॥ ॥ 1-101-63 (4526) 
 
ইতি শ্রীমন্মহাভারতে আদিপর্বণি সংভবপর্বণি একোত্তরশততমোঽধ্যায়ঃ॥ 101 ॥

 -   -  

1-101-9 বিতথং বিগতস্তথাভাবো জনকসাদৃশ্যং যত্র তত্তাদৃশং পুত্রজন্ম॥ 1-101-23 আর্ক্ষে ঋক্ষপুত্রে॥ 1-101-24 ক্ষয়ৈর্নাশহেতুভিঃ ক্ষুৎপ্রভৃতিভিঃ॥ 1-101-26 অভ্যযাত্তং সংবরণম্। এনং সংবরণমেব॥ 1-101-35 বলিভৃতঃ করদান্॥ 1-101-36 সৌরী সূর্যকন্যা॥ 1-101-40 অশ্ববত এবাবিক্ষিদিতি সংজ্ঞান্তরম্॥ একোত্তরশত্ততমোঽধ্যায়ঃ॥ 101 ॥



আদিপর্ব - অধ্যায় 102

॥ শ্রীঃ ॥

1.102. অধ্যায়ঃ 102 

 -   -  

মহাভিষগুপাখ্যানম্॥ 1 ॥ মহাভিষগ্গঙ্গয়োঃ শাপঃ॥ 2 ॥ অষ্টবসূনাং গঙ্গায়াশ্চ সংবাদঃ॥ 3 ॥

 -   -  

1-102-0 (4527) 
বৈশম্পায়ন উবাচ। 1-102-0 (626) 
ইক্ষ্বাকুবংশপ্রভো রাজাসীৎপৃথিবীপতিঃ।
মহাভিষগিতি খ্যাতঃ সত্যবাক্সত্যবিক্রমঃ॥ 1-102-1 (4528) 
সোঽশ্বমেধসহস্রেণ রাজসূয়শতেন চ।
তোষয়ামাস দেবেশং স্বর্গং লেভে ততঃ প্রভুঃ॥ 1-102-2 (4529) 
ততঃ কদাচিদ্ব্রহ্মাণমুপাসাংচক্রিরে সুরাঃ।
তত্র রাজর্ষয়ো হ্যাসন্স চ রাজা মহাভিষক্॥ 1-102-3 (4530) 
অথ গঙ্গা সরিচ্ছ্রেষ্ঠা সমুপায়াৎপিতামহম্।
তস্যা বাসঃ সমুদ্ধূতং মারুতেন শশিপ্রভম্॥ 1-102-4 (4531) 
ততোঽভবন্সুরগণাঃ সহসাঽবাঙ্মুখাস্তদা।
মহাভিষক্তু রাজর্ষিরশঙ্কো দৃষ্টবান্নদীম্॥ 1-102-5 (4532) 
সোপধ্যাতো ভগবতা ব্রহ্মণা তু মহাভিষক্।
উক্তশ্চ জাতো মর্ত্যেষু পুনর্লোকানবাপ্স্যসি॥ 1-102-6 (4533) 
যয়া হৃতমনাশ্চাসি গঙ্গয়া ৎবং হি দুর্মতে।
সা তে বৈ মানুষে লোকে বিপ্রিয়াণ্যাচরিষ্যতি॥ 1-102-7 (4534) 
যদা তে ভবিতা মন্যুস্তদা শাপাদ্বিমোক্ষ্যতে।  1-102-8 (4535) 
বৈশম্পায়ন উবাচ।
স চিন্তয়িৎবা নৃপতির্নৃপানন্যাংস্তপোধনান্॥  1-102-8 (627) 
প্রতীপং রোচয়ামাস পিতরং ভূরিতেজসম্।
সা মহাভিষজং দৃষ্ট্বা নদী দৈর্যাচ্চ্যুতং নৃপম্॥ 1-102-9 (4536) 
তমেব মনসা ধ্যায়ন্ত্যুপাবৃত্তা সরিদ্বরা।
সা তু বিধ্বস্তবপুষঃ কশ্মলাভিহতান্নৃপ॥ 1-102-10 (4537) 
দদর্শ পথি গচ্ছন্তী বসূন্দেবান্দিবৌকসঃ।
তথারূপাংশ্চ তান্দৃষ্ট্বা প্রপচ্ছ সরিতাং বরা॥ 1-102-11 (4538) 
কিমিদং নষ্টরূপাঃ স্থ কচ্চিৎক্ষেমং দিবৌকসাম্।
তামূচুর্বসবো দেবাঃ শপ্তাঃ স্মো বৈ মহানদি॥ 1-102-12 (4539) 
অল্পেঽপরাধে সংরম্ভাদ্বসিষ্ঠেন মহাত্মনা।
বিমূঢা হি বয়ং সর্বে প্রচ্ছন্নমৃষিসত্তমম্॥ 1-102-13 (4540) 
সন্ধ্যাং বসিষ্ঠমাসীনং তমত্যভিসৃতাঃ পুরা।
তেন কোপাদ্বয়ং শপ্তা যোনৌ সংভবতেতি হ॥ 1-102-14 (4541) 
ন তচ্ছক্যং নিবর্তয়িতুং যদুক্তং ব্রহ্মবাদিনা।
ৎবমস্মান্মানুষী ভূৎবা সূষ্ব পুত্রান্বসূন্ভুবি॥ 1-102-15 (4542) 
ন মানুষীণাং জঠরং প্রবিশেম বয়ং শুভে।
ইত্যুক্তা তৈশ্চ বসুভিস্তথেত্যুক্ৎবাঽব্রবীদিদম্॥ 1-102-16 (4543) 
গঙ্গোবাচ। 1-102-17 (628) 
মর্ত্যেষু পুরুষশ্রেষ্ঠঃ কো বঃ কর্তা ভবিষ্যতি।  1-102-17 (4544) 
বসব ঊচুঃ।
প্রতীপস্য সুতো রাজা শান্তনুর্লোকবিশ্রুতঃ। 
ভবিতা মানুষে লোকে স নঃ কর্তা ভবিষ্যতি॥  1-102-17 (629) 
গঙ্গোবাচ। 1-102-18 (630) 
মমাপ্যেবং মতং দেবা যথা মাং বদথানঘাঃ।
প্রিয়ং তস্য করিষ্যামি যুষ্মাকং চেতদীপ্সিতম্॥ 1-102-18 (4545) 
বসব ঊচুঃ। 1-102-19 (631) 
জাতান্কুমারান্স্বানপ্সু প্রক্ষেপ্তুং বৈ ৎবমর্হসি।
যথা নচিরকালং নো নিষ্কৃতিঃ স্যাত্ত্রিলোকগে॥ 1-102-19 (4546) 
জিঘৃক্ষবো বয়ং সর্বে সুরভিং মন্দবুদ্ধয়ঃ।
শপ্তা ব্রহ্মর্ষিণা তেন তাংস্ৎবং মোচয় চাশু নঃ॥ 1-102-20 (4547) 
গঙ্গোবাচ। 1-102-21 (632) 
এবমেতৎকরিষ্যামি পুত্রস্তস্য বিধীয়তাম্।
নাস্য মোঘঃ সঙ্গমঃ স্যাৎপুত্রহেতোর্ময়া সহ॥ 1-102-21 (4548) 
বসব ঊচুঃ। 1-102-22 (633) 
তুরীয়ার্ধং প্রদাস্যামো বীর্যস্যৈকৈকশো বয়ম্।
তেন বীর্যেণ পুত্রস্তে ভবিতা তস্য চেপ্সিতঃ॥ 1-102-22 (4549) 
ন সংপৎস্যতি মর্ত্যেষু পুনস্তস্য তু সন্ততিঃ।
তস্মাদপুত্রঃ পুত্রস্তে ভবিষ্যতি স বীর্যবান্॥ 1-102-23 (4550) 
এবং তে সময়ং কৃৎবা গঙ্গয়া বসবঃ সহ।
জগ্মুঃ সংহৃষ্টমনসো যথাসংকল্পমঞ্জসা॥ ॥ 1-102-24 (4551) 
 
ইতি শ্রীমন্মহাভারতে আদিপ্রবমি সংভবপর্বণি দ্ব্যধিকশততমোঽধ্যায়ঃ॥ 102 ॥

 -   -  

1-102-6 অপধ্যাতঃ শপ্তঃ॥ 1-102-10 বিধ্বস্তবপুষো দিবশ্চ্যুতৎবাৎ॥ 1-102-14 অত্যভিসৃতা অতিক্রান্তবন্তঃ। বক্ষ্যমাণেন তদ্ধেনুহরণেনেতি শেষঃ॥ 1-102-19 নচিরকালং শীঘ্রম্। নোঽস্মাকম্॥ 1-102-22 তুরীয়ার্ধমষ্টমাংশম্॥ দ্ব্যধিকশততমোঽধ্যায়ঃ॥ 102 ॥



আদিপর্ব - অধ্যায় 103

॥ শ্রীঃ ॥

1.103. অধ্যায়ঃ 103 

 -   -  

প্রতীপেন গঙ্গায়াঃ স্নুষাৎবেন পরিগ্রহঃ॥ 1 ॥ শান্তনূৎপত্তিঃ॥ 2 ॥ তস্য রাজ্যেঽভিষেকঃ॥ 3 ॥ মৃগয়ার্থং গতস্য শান্ত নোর্গঙ্গয়া সংবাদঃ॥ 4 ॥

 -   -  

1-103-0 (4552) 
বৈশম্পায়ন উবাচ। 1-103-0 (634) 
ততঃ প্রতীপো রাজাঽঽসীৎসর্বভূতহিতঃ সদা।
নিষসাদ সমা বহ্বীর্গঙ্গাদ্বারগতো জপন্॥ 1-103-1 (4553) 
তস্য রূপগুণোপেতা গঙ্গা স্ত্রীরূপধারিণী।
উত্তীর্য সলিলাত্তস্মাল্লোভনীয়তমাকৃতিঃ॥ 1-103-2 (4554) 
অধীয়ানস্য রাজর্ষের্দিব্যরূপা মনস্বিনী।
দক্ষিণং শালসঙ্কাশমূরুং ভেজে শুভাননা॥ 1-103-3 (4555) 
প্রতীপস্তু মহীপালস্তামুবাচ যশস্বিনীম্।
`বাক্যং বাক্যবিদাং শ্রেষ্ঠো ধর্মনিশ্চয়তত্ৎববিৎ।' 
করোমি কিং তে কল্যাণি প্রিয়ং যত্তেঽভিকাঙ্ক্ষিতম্॥  1-103-4 (4556) 
স্ত্র্যুবাচ। 1-103-5 (635) 
ৎবামহং কাময়ে রাজন্ভজমানাং ভজস্ব মাম্।
ত্যাগঃ কামবতীনাং হি স্ত্রীণাং সদ্ভির্বিগর্হিতঃ॥ 1-103-5 (4557) 
প্রতীপ উবাচ। 1-103-6 (636) 
নাহং পরস্ত্রিয়ং কামাদ্গচ্ছেদং বরবর্ণিনি।
ন চাসবর্ণাং কল্যাণি ধর্ম্যমেতদ্ধি মে ব্রতম্॥ 1-103-6 (4558) 
`যঃ স্বদারান্পরিত্যজ্য পারক্যাং সেবতে স্ত্রিয়ম্।
নিরয়ান্নৈব মুচ্যতে যাবদাভূতসংপ্লবম্॥'  1-103-7 (4559) 
স্ত্র্যুবাচ। 1-103-8 (637) 
নাশ্রেয়স্যস্মি নাগম্যা ন বক্তব্যা চ কর্হিচিৎ।
ভজন্তীং ভজ মাং রাজন্দিব্যাং কন্যাং বরস্ত্রিয়ম্॥ 1-103-8 (4560) 
প্রতীপ উবাচ। 1-103-9 (638) 
ৎবয়া নিবৃত্তমেতত্তু যন্মাং চোদয়সি প্রিয়ম্।
অন্যথা প্রতিপন্নং মাং নাশয়েদ্ধর্মবিপ্লবঃ॥ 1-103-9 (4561) 
প্রাপ্য দক্ষিণমূরুং মে ৎবমাশ্লিষ্টা বরাঙ্গনে।
অপত্যানাং স্নুষাণাং চ ভীরু বিদ্ধ্যেতদাসনম্॥ 1-103-10 (4562) 
সব্যোরুঃ কামিনীভোগ্যস্ৎবয়া স চ বিবর্জিতঃ।
তস্মাদহং নাচরিষ্যে ৎবয়ি কামং বরাঙ্গনে॥ 1-103-11 (4563) 
স্নুষা মে ভব সুশ্রোণি পুত্রার্থং ৎবাং বৃণোম্যহম্।
স্নুষাপক্ষং হি বামোরু ৎবমাগম্য সমাশ্রিতা॥ 1-103-12 (4564) 
স্ত্র্যুবাচ। 1-103-13 (639) 
এবমপ্যস্তু ধর্মজ্ঞ সংয়ুজ্যেয়ং সুতেন তে।
ৎবদ্ভক্ত্যা তু ভজিষ্যামি প্রখ্যাতং ভারতং কুলম্॥ 1-103-13 (4565) 
পৃথিব্যাং পার্থিবা যে চ তেষাং যূয়ং পরায়ণম্।
গুণা ন হি ময়া শক্যা বক্তুং বর্ষশতৈরপি॥ 1-103-14 (4566) 
কুলস্য যে বঃ প্রথিতাস্তৎসাধুৎবমথোত্তমম্।
সময়েনেহ ধর্মজ্ঞ আচরেয়ং চ যদ্বিভো॥ 1-103-15 (4567) 
তৎসর্বমেব পুত্রস্তে ন মীমাংসেত কর্হিচিৎ।
এবং বসন্তী পুত্রে তে বর্ধয়িষ্যাম্যহং রতিম্॥ 1-103-16 (4568) 
পুত্রৈঃ পুণ্যৈঃ প্রিয়ৈশ্চৈব স্বর্গং প্রাপ্স্যতি তে সুতঃ।  1-103-17 (4569) 
বৈশম্পায়ন উবাচ।
তথেত্যুক্ৎবা তু সা রাজংস্তত্রৈবান্তরধীয়ত। 
`অদৃশ্যা রাজসিংহস্য পশ্যতঃ সাঽভবত্তদা॥'  1-103-17 (640) 
পুত্রজন্ম প্রতীক্ষন্বৈ স রাজা তদধারয়ৎ।
এতস্মিন্নেব কালে তু প্রতীপঃ ক্ষত্রিয়র্ষভঃ॥ 1-103-18 (4570) 
তপস্তেপে সুতস্যার্থে সভার্যঃ কুরুনন্দন।
`প্রতীপস্য তু ভার্যায়াং গর্ভঃ শ্রীমানবর্ধত॥ 1-103-19 (4571) 
শ্রিয়া পরময়া যুক্তঃ শরচ্ছুক্লে যথা শশী।
ততস্তু দশমে মাসি প্রাজায়ত রবিপ্রভম্॥ 1-103-20 (4572) 
কুমারং দেবগর্ভাভং প্রতীপমহিষী তদা।'
তয়োঃ সমভবৎপুত্রো বৃদ্ধয়োঃ স মহাভিষক্॥  1-103-21 (4573) 
শান্তস্য জজ্ঞে সন্তানস্তস্মাদাসীৎস শান্তনুঃ।
`তস্য জাতস্য কৃত্যানি প্রতীপোঽকারয়ৎপ্রভুঃ॥ 1-103-22 (4574) 
জাতকর্মাদি বিপ্রেণ বেদোক্তৈঃ কর্মভিস্তদা।
নামকর্ম চ বিপ্রাস্তু চক্রুঃ পরমসৎকৃতম্॥ 1-103-23 (4575) 
শান্তনোরবনীপাল বেদোক্তৈঃ কর্মভিস্তদা।
ততঃ সংবর্ধিতো রাজা শান্তনুর্লোকধার্মিকঃ॥ 1-103-24 (4576) 
স তু লেভে পরাং নিষ্ঠাং প্রাপ্য ধর্মভৃতাং বরঃ।
ধনুর্বেদে চ বেদে চ গতিং স পরমা গতঃ॥ 1-103-25 (4577) 
যৌবনং চাপি সংপ্রাপ্তঃ কুমারো বদতাং বরঃ।'
সংস্মরংশ্চাক্ষয়াঁল্লোকান্বিজাতান্স্বেন কর্মণা॥  1-103-26 (4578) 
পুণ্যকর্মকৃদেবাসীচ্ছান্তনুঃ কুরুসত্তমঃ।
প্রতীপঃ শান্তনুং পুত্রং যৌবনস্থং ততোঽন্বশাৎ॥ 1-103-27 (4579) 
পুরা স্ত্রী মাং সমভ্যাগাচ্ছান্তনো ভূতয়ে তব।
ৎবামাব্রজেদ্যদি রহঃ সা পুত্র বরবর্ণিনী॥ 1-103-28 (4580) 
কাময়ানাঽভিরূপাঢ্যা দিব্যস্ত্রী পুত্রকাম্যযা।
সা ৎবয়া নানুয়োক্তব্যা কাসি কস্যাসি চাঙ্গনে॥ 1-103-29 (4581) 
যচ্চ কুর্যান্ন তৎকর্ম সা প্রষ্টব্যা ৎবয়াঽনঘ।
সন্নিয়োগাদ্ভজন্তীং তাং ভজেথা ইত্যুবাচ তম্॥ 1-103-30 (4582) 
এবং সংদিশ্য তনয়ং প্রতীপঃ শান্তনুং তদা।
স্বে চ রাজ্যেঽভিষিচ্যৈনং বনং রাজা বিবেশ হ॥ 1-103-31 (4583) 
স রাজা শান্তনুর্ধীমান্দেবরাজসমদ্যুতিঃ।
`বভূব সর্বলোকস্য সত্যবাগিতি সংমতঃ॥ 1-103-32 (4584) 
পীনস্কন্ধো মহাবাহুর্মত্তবারণবিক্রমঃ।
অন্বিতঃ পরিপূর্ণার্থৈঃ সর্বৈর্নৃপতিলক্ষণৈঃ॥ 1-103-33 (4585) 
অমাত্যলক্ষণোপেতঃ ক্ষত্রধর্মবিশেষবিৎ।
বশে চক্রে মহীমেকো বিজিত্য বসুধাধিপান্॥ 1-103-34 (4586) 
বেদানাগময়ৎকৃৎস্নান্রাজধর্মাংশ্চ সর্বশঃ।
ঈজে চ বহুভিঃ সত্রৈঃ ক্রতুভির্ভূরিদক্ষিণৈঃ॥ 1-103-35 (4587) 
তর্পয়ামাস বিপ্রাংশ্চ বেদাধ্যযনকোবিদান্।
রত্নৈরুচ্চাবচৈর্গোভির্গ্রামৈরশ্বৈর্ধনৈরপি॥ 1-103-36 (4588) 
বয়োরূপেণ সংপন্নঃ পৌরুষেণ বলেন চ।
ঐশ্বর্যেণ প্রতাপেন বিক্রমেণ ধনেন চ॥ 1-103-37 (4589) 
বর্তমানশ্চ সত্যেন সর্বধর্মবিশারদঃ।
তং মহীপং মহীপালা রাজরাজমকুর্বত॥ 1-103-38 (4590) 
বীতশোকভয়াবাধাঃ সুখস্বপ্নপ্রবোধাঃ।
শ্রিয়া ভরতশার্দূল সমপদ্যন্ত ভূমিপাঃ॥ 1-103-39 (4591) 
নিয়মৈঃ সর্ববর্ণানাং ব্রহ্মোত্তরমবর্তত।
ব্রাহ্মণাভিমুখং ক্ষত্রং ক্ষত্রিয়াভিমুখা বিশঃ॥ 1-103-40 (4592) 
ব্রহ্মক্ষত্রানুকূলাংশ্চ শূদ্রাঃ পর্যচরন্বিশঃ।
এবং পশুবরাহাণাং তথৈব মৃগপক্ষিণাম্॥ 1-103-41 (4593) 
শান্তনাবথ রাজ্যস্থে নাবর্তত বৃথা বধঃ।
অসুখানামনাথানাং তির্যগ্যোনিষু বর্ততাম্॥ 1-103-42 (4594) 
স এব রাজা সর্বেষাং ভূতানামভবৎপিতা।
স হস্তিনাম্নি ধর্মাত্মা বিহরন্কুরুনন্দনঃ॥ 1-103-43 (4595) 
তেজসা সূর্যকল্পোঽভূদ্বায়ুনা চ সমো বলে।
অন্তকপ্রতিমঃ কোপে ক্ষময়া পৃথিবীসমঃ॥ 1-103-44 (4596) 
বভূব রাজা সুমতিঃ প্রজানাং সত্যবিক্রমঃ।
স বনেষু চ রম্যেষু শৈলপ্রস্রবণেষু চ॥'  1-103-45 (4597) 
চচার মৃগয়াশীলঃ শান্তনুর্বনগোচরঃ।
স মৃগান্মহিষাংশ্চৈব বিনিঘ্নন্রাজসত্তমঃ॥ 1-103-46 (4598) 
গঙ্গামনু চচারৈকঃ সিদ্ধচারণসেবিতাম্।
স কদাচিন্মহারাজ দদর্শ পরমাং স্ত্রিয়ম্॥ 1-103-47 (4599) 
জাজ্বল্যমানাং বপুষা সাক্ষাচ্ছ্রিয়মিবাপরাম্।
সর্বানবদ্যাং সুদতীং দিব্যাভরণভূষিতাম্॥ 1-103-48 (4600) 
সূক্ষ্মাম্বরধরামেকাং পদ্মোদরসমপ্রভাম্।
`স্নাতগাত্রাং ধৌতবস্ত্রাং গঙ্গাতীররুহে বনে॥ 1-103-49 (4601) 
প্রকীর্ণকেশীং পাণিভ্যাং সংস্পৃশন্তীং শিরোরুহান্।
রূপেণ বয়সা কান্ত্যা শরীরাবয়বৈস্তথা॥ 1-103-50 (4602) 
হাবভাববিলাসৈশ্চ লোচনাঞ্চলবিক্রিয়ৈঃ।
শ্রোণীভারেণ মধ্যেন স্তনাভ্যামুরসা দৃশা॥ 1-103-51 (4603) 
কবরীভরেণ পাদাভ্যামিঙ্গিতেন স্মিতেন চ।
কোকিলালাপসংল্লাপৈর্ন্যক্কুর্বন্তীং ত্রিলোকগাম্॥ 1-103-52 (4604) 
বাণীং চ গিরিজাং লক্ষ্মীং যোষিতোন্যাঃ সুরাঙ্গনাঃ।
সা চ শান্তনুমব্যাগাদলক্ষ্মীমপকর্ষতী॥'  1-103-53 (4605) 
তাং দৃষ্ট্বা হৃষ্টরোমাঽভূদ্বিস্মিতো রূপসংপদা।
পিবন্নিব চ নেত্রাভ্যাং নাতৃপ্যত নরাধিপঃ॥ 1-103-54 (4606) 
সা চ দৃষ্ট্বৈব রাজানং বিচরন্তং মহাদ্যুতিম্।
স্নেহাদাগতসৌহার্দা নাতৃপ্যত বিলাসিনী॥ 1-103-55 (4607) 
`গঙ্গা কামেন রাজানং প্রেক্ষমাণা বিলাসিনী।
চঞ্চূর্যতাগ্রতস্তস্য কিন্নরীবাপ্সরোপমা॥ 1-103-56 (4608) 
দৃষ্ট্বা প্রহৃষ্টরূপোঽভূদ্দর্শনাদেব শান্তনুঃ।
রূপেণাতীত্য তিষ্ঠন্তীং সর্বা রাজন্যযোষিতঃ॥'  1-103-57 (4609) 
তামুবাচ ততো রাজা সান্ৎবয়ঞ্শ্লক্ষ্ণয়া গিরা।
দেবী বা দানবী বা ৎবং গন্ধর্বী চাথবাঽপ্সরাঃ॥ 1-103-58 (4610) 
যক্ষী বা পন্নগী বাঽপি মানুষী বা সুমধ্যমে।
`যাঽসি কাঽসি সুরপ্রখ্যে মহিষী মে ভবানঘে॥ 1-103-59 (4611) 
ৎবাং গতা হি মম প্রামা বসু যন্মেঽস্তি কিংচন।'
যাচে ৎবাং সুরগর্ভাভে ভার্যা মে ভব শোভনে॥ ॥  1-103-60 (4612) 
 
ইতি শ্রীমন্মহাভারতে আদিপর্বণি সংভবপর্বণি ত্র্যধিকশততমোঽধ্যায়ঃ॥ 103 ॥

 -   -  

1-103-1 তত ইতি॥ 1-103-8 দিব্যাং দিবি ভবাম্॥ 1-103-9 নিবৃত্তং নিরস্তম্॥ 1-103-10 আশ্লিষ্টা সংগতা॥ 1-103-15 সময়েন নিয়মেন॥ 1-103-16 ন মীমাংসেত ন বিচারয়েৎ॥ 1-103-22 শান্তস্যোপরতস্য বংশস্য সংতানো বিস্তার ইতি শান্ততনুঃ। তকারলোপেন শান্তনুরিতি নাম॥ 1-103-26 সংস্মরন্নিতি ব্যবহিতমপি জ্ঞানবলেন জানাতীত্যর্থঃ॥ 1-103-29 নানুয়োক্তব্যা ন প্রষ্টব্যা॥ ত্র্যধিকশততমোঽধ্যায়ঃ॥ 103 ॥



আদিপর্ব - অধ্যায় 104

॥ শ্রীঃ ॥

1.104. অধ্যায়ঃ 104 

 -   -  

সময়বন্ধপূর্বকং গঙ্গাশান্তন্বোর্বিবাহঃ॥ 1 ॥

 -   -  

1-104-0 (4613) 
বৈশম্পায়ন উবাচ। 1-104-0 (641) 
এতচ্ছ্রুৎবা বচো রাজ্ঞঃ সস্মিতং মৃদু বল্গু চ।
যশস্বিনী চ সাঽগচ্ছচ্ছান্তনোর্ভূতয়ে তদা॥ 1-104-1 (4614) 
সা তু দৃষ্ট্বা নৃপশ্রেষ্ঠং চরন্তং তীরমাশ্রিতম্।
বসূনাং সময়ং স্মৃৎবাঽথাভ্যগচ্ছদনিন্দিতা॥ 1-104-2 (4615) 
প্রজার্থিনী রাজপুত্রং শান্তনুং পৃথিবীপতিম্।
প্রতীপবচনং চাপি সংস্মৃত্যৈব স্বয়ং নৃপম্॥ 1-104-3 (4616) 
কালোঽয়মিতি মৎবা সা বসূনাং শাপচোদিতা।
উবাচ চৈব রাজ্ঞঃ সা হ্লাদয়ন্তী মনো গিরা॥ 1-104-4 (4617) 
গঙ্গোবাচ। 1-104-5 (642) 
ভবিষ্যামি মহীপাল মহিষী তে বশানুগা।
ন তু ৎবং বা দ্বিতীয়ো বা জ্ঞাতুমিচ্ছেৎকথংচন॥ 1-104-5 (4618) 
যত্তু কুর্যামহং রাজঞ্শুভং বা যদি বাঽশুভম্।
ন তদ্বারয়িতব্যাঽস্মি ন বক্তব্যা তথাঽপ্রিয়ম্॥ 1-104-6 (4619) 
এবং হি বর্তমানেঽহং ৎবয়ি বৎস্যামি পার্থিব।
বারিতা বিপ্রিয়ং চোক্তা ত্যজেয়ং ৎবামসংশয়ম্॥ 1-104-7 (4620) 
এষ মে সময়ো রাজন্ভজ মাং ৎবং যথেপ্সিতম্।
অনুনীতাঽস্মি তে পিত্রা ভর্তা মে ৎবং ভব প্রভো॥ 1-104-8 (4621) 
বৈশম্পায়ন উবাচ। 1-104-9 (643) 
তথেতি সা যদা তূক্তা তদা ভরতসত্তম।
প্রহর্ষমতুলং লেভে প্রাপ্য তং পার্থিবোত্তমম্॥ 1-104-9 (4622) 
প্রতিজ্ঞায় তু তত্তস্যাস্তথেতি মনুজাধিপঃ।
রথমারোপ্য তাং দেবীং জগাম স তয়া সহ॥ 1-104-10 (4623) 
সা চ শান্তনুমভ্যাগাৎসাক্ষাল্লক্ষ্মীরিবাপরা।
আসাদ্য শান্তনুস্তাং চ বুভুজে কামতো বশী॥ 1-104-11 (4624) 
ন প্রষ্টব্যেতি মন্বানো ন স তাং কিংচিদূচিবান্।
স তস্যাঃ শীলবৃত্তেন রূপৌদার্যগুণেন চ॥ 1-104-12 (4625) 
উপচারেণ চ রহস্তুতোষ জগতীপতিঃ।
স রাজা পরমপ্রীতঃ পরমস্ত্রীপ্রলালিতঃ॥ 1-104-13 (4626) 
দিব্যরূপা হি সা দেবী গঙ্গা ত্রিপথগামিনী।
মানুষং বিগ্রহং কৃৎবা শ্রীমন্তং বরবর্ণিনী॥ 1-104-14 (4627) 
ভাগ্যোপনতকামস্য ভার্যা চোপনতাঽভবৎ।
শন্তনোর্নৃপসিংহস্য দেবরাজসমদ্যুতেঃ॥ 1-104-15 (4628) 
সংভোগস্নেহচাতুর্যৈর্হাবলাস্যৈর্মনোহরৈঃ।
রাজানং রময়ামাস যথা রজ্যেত স প্রভুঃ॥ 1-104-16 (4629) 
স রাজা রতিসক্তোঽভূদুত্তমস্ত্রীগুণৈর্হৃতঃ॥ ॥  1-104-17 (4630) 
 
ইতি শ্রীমন্মহাভারতে আদিপর্বণি সংভবপর্বণি চতুরধিকশততমোঽধ্যায়ঃ॥ 104 ॥




আদিপর্ব - অধ্যায় 105

॥ শ্রীঃ ॥

1.105. অধ্যায়ঃ 105 

 -   -  

গঙ্গয়া জাতমাত্রস্য পুত্রসপ্তকস্য হননম্॥ 1 ॥ অষ্টমপুত্রহননোদ্যুক্তাং স্বভার্যাং প্রতি শাংন্তনুপ্রশ্নাঃ॥ 2 ॥ পূর্ববৃত্তকথনপূর্বকং গঙ্গায়াঃ প্রতিবচনম্॥ 3 ॥

 -   -  

1-105-0 (4631) 
বৈশম্পায়ন উবাচ। 1-105-0 (644) 
সংবৎসরানৃতূন্মাসান্বুবুধে ন বহূন্গতান্।
রমমাণস্তয়া সার্ধং যথাকামং নরেশ্বরঃ॥ 1-105-1 (4632) 
`দিবিষ্ঠান্মানুষাংশ্চৈব ভোগান্ভুঙ্ক্তে স বৈ নৃপঃ।'
আসাদ্য শান্তনুঃ শ্রীমান্মুমুদে যোষিতাং বরাম্॥  1-105-2 (4633) 
ঋতুকালে তু সা দেবী দিব্যং গর্ভমধারয়ৎ।
অষ্টাবজনয়ৎপুত্রাংস্তস্মাদমরসন্নিভান্॥ 1-105-3 (4634) 
জাতং জাতং চ সা পুত্রং ক্ষিপত্যম্যসি ভারত।
সূতকে কণ্ঠমাক্রম্য তান্নিনায় যমক্ষয়ম্॥ 1-105-4 (4635) 
প্রীণাম্যহং ৎবামিত্যুক্ৎবা গঙ্গাস্রোতস্যমজ্জয়ৎ।
তস্য তন্ন প্রিয়ং রাজ্ঞঃ শান্তনোরভবত্তদা॥ 1-105-5 (4636) 
ন চ তাং কিংচনোবাচ ত্যাগাদ্ভীতো মহীপতিঃ।
`অমীমাংস্যা কর্ময়োনিরাগমশ্চেতি শান্তনুঃ॥ 1-105-6 (4637) 
স্মরন্পিতৃবচশ্চৈব নাপৃচ্ছৎপুত্রকিল্বিষম্।
জাতাঞ্জাতাংশ্চ বৈ হন্তি সা স্ত্রী সপ্ত বরান্সুতান্॥ 1-105-7 (4638) 
শান্তনুর্ধর্মভঙ্গাচ্চ নাপৃচ্ছত্তাং কথংচন।
অষ্টমং তু জিঘাংসন্ত্যাং চুক্ষুভে শান্তনোর্ধৃতিঃ॥'  1-105-8 (4639) 
অথৈনামষ্টমে পুত্রে জাতে প্রহসতীমিব।
উবাচ রাজা দুঃখার্তঃ পরীপ্সন্পুত্রমাত্মনঃ॥ 1-105-9 (4640) 
`আলভন্তীং তদা দৃষ্ট্বা তাং স কৌরবনন্দনঃ।
অব্রবীদ্ভরতশ্রেষ্ঠো বাক্যং পরমদুঃখিতঃ॥'  1-105-10 (4641) 
মাবধীঃ কস্য কাঽসীতি কিং হিনৎসি সুতানিতি।
পুত্রঘ্নি সুমহৎপাপং সংপ্রাপ্তং তে সুগর্হিতম্॥ 1-105-11 (4642) 
গঙ্গোবাচ। 1-105-12 (645) 
পুত্রকাম ন তে হন্মি পুত্রং পুত্রবতাং বর।
জীর্ণস্তু মম বাসোঽয়ং যথা স সময়ঃ কৃতঃ॥ 1-105-12 (4643) 
অহং গঙ্গা জহ্নুসুতা মহর্ষিগণসেবিতা।
দেবকার্যার্থসিদ্ধ্যর্থমুষিতাঽহং ৎবয়া সহ॥ 1-105-13 (4644) 
ইমেঽষ্টৌ বসবো দেবা মহাভাগা মহৌজসঃ।
বসিষ্ঠশাপদোষেণ মানুষৎবমুপাগতাঃ॥ 1-105-14 (4645) 
তেষাং জনয়িতা নান্যস্ৎবদৃতে ভুবি বিদ্যতে।
মদ্বিধা মানুষী ধাত্রী লোকে নাস্তীহ কাচন॥ 1-105-15 (4646) 
তস্মাত্তজ্জননীহেতোর্মানুষৎবমুপাগতা।
জনয়িৎবা বসূনষ্টৌ জিতা লোকাস্ৎবয়াঽক্ষয়াঃ॥ 1-105-16 (4647) 
দেবানাং সময়স্ৎবেষ বসূনাং সংশ্রুতো ময়া।
জাতং জাতং মোক্ষয়িষ্যে জন্মতো মানুষাদিতি॥ 1-105-17 (4648) 
তত্তে শাপাদ্বিনির্মুক্তা আপবস্য মহাত্মনঃ।
স্বস্তি তেস্তু গমিষ্যামি পুত্রং পাহি মহাব্রতম্॥ 1-105-18 (4649) 
`অয়ং তব সুতস্তেষাং বীর্যেণ কুলনন্দনঃ।
সংভূতোতিজনং কর্ম করিষ্যতি ন সংশয়ঃ॥'  1-105-19 (4650) 
এষ পর্যায়বাসো মে বসূনাং সন্নিধৌ কৃতঃ।
মৎপ্রসূতিং বিজানীহি গঙ্গাদত্তমিমং সুতম্॥ ॥ 1-105-20 (4651) 
 
ইতি শ্রীমন্মহাভারতে আদিপর্বণি সংভবপর্বণি পঞ্চাধিকশততমোঽধ্যায়ঃ॥ 105 ॥

 -   -  

1-105-11 তেৎবয়া॥ 1-105-15 ধাত্রী গর্ভধারিণী॥ 1-105-17 সংশ্রুতোঽঙ্গীকৃতঃ॥ 1-105-18 আপবস্য বসিষ্ঠস্য॥ পঞ্চাধিকশততমোঽধ্যায়ঃ॥ 105 ॥



আদিপর্ব - অধ্যায় 106

॥ শ্রীঃ ॥

1.106. অধ্যায়ঃ 106 

 -   -  

স্বগোহর্তৄণাং বসূনাং বসিষ্ঠেন শাপঃ॥ 1 ॥ পুনস্তৎপ্রার্থনয়া তুষ্টনে বসিষ্টেন শাপসংকোচঃ॥ 2 ॥ গঙ্গায়া ভীষ্মেণ সহ স্বলোকগমনম্॥ 3 ॥

 -   -  

1-106-0 (4652) 
শান্তনুরুবাচ। 1-106-0 (646) 
আপবো নাম কোন্বেষ বসূনাং কিং চ দুষ্কৃতম্।
`শশাপ যস্মাৎকল্যাণি স বসূংশ্চারুদর্শনে।' 
যস্যাভিশাপাত্তে সর্বে মানুষীং যোনিমাগতাঃ॥  1-106-1 (4653) 
অনেন চ কুমারেণ ৎবয়া দত্তেন কিং কৃতম্।
যস্য চৈব কৃতেনায়ং মানুষেষু নিবৎস্যতি॥ 1-106-2 (4654) 
ঈশা বৈ সর্বলোকস্য বসবস্তে চ বৈ কথম্।
মানুষেষূদপদ্যন্ত তন্মমাচক্ষ্ব জাহ্নবি॥ 1-106-3 (4655) 
বৈশম্পায়ন উবাচ। 1-106-4 (647) 
এবমুক্তা তদা গঙ্গা রাজানমিদমব্রবীৎ।
ভর্তারং জাহ্নবী দেবী শান্তনুং পুরুষর্ষভ॥ 1-106-4 (4656) 
গঙ্গোবাচ। 1-106-5 (648) 
যং লেভে বরুণঃ পুত্রং পুরা ভরতসত্তম।
বসিষ্ঠনামা স মুনিঃ খ্যাত আপব ইত্যুত॥ 1-106-5 (4657) 
তস্যাশ্রমপদং পুণ্যং মৃগপক্ষিসমন্বিতম্।
মেরোঃ পার্শ্বে নগেন্দ্রস্য সর্বর্তুকুসুমাবৃতম্॥ 1-106-6 (4658) 
স বারুণিস্তপস্তেপে তস্মিন্ভরতসত্তম।
বনে পুণ্যকৃতাং শ্রেষ্ঠঃ স্বাদুমূলফলোদকে॥ 1-106-7 (4659) 
দক্ষস্য দুহিতা যা তু সুরভীত্যভিশব্দিতা।
গাং প্রজাতা তু সা দেবী কশ্যপাদ্ভরতর্ষভ॥ 1-106-8 (4660) 
অনুগ্রহার্থং জগতঃ সর্বকামদুহাং বরাম্।
তাং লেভে গাং তু ধর্মাত্মা হোমধেনুং স বারুণিঃ॥ 1-106-9 (4661) 
সা তস্মিংস্তাপসারণ্যে বসন্তী মুনিসেবিতে।
চচার পুণ্যে রম্যে চ গৌরপেতভয়া তদা॥ 1-106-10 (4662) 
অথ তদ্বনমাজগ্মুঃ কদাচিদ্ভরতর্ষভ।
পৃথ্বাদ্যা বসবঃ সর্বে দেবা দেবর্ষিসেবিতম্॥ 1-106-11 (4663) 
তে সদারা বনং তচ্চ ব্যচরন্ত সমন্ততঃ।
রেমিরে রমণীয়েষু পর্বতেষু বনেষু চ॥ 1-106-12 (4664) 
তত্রৈকস্যাথ ভার্যা তু বসোর্বাসববিক্রম।
সংচরন্তী বনে তস্মিন্গাং দদর্শ সুমধ্যমা॥ 1-106-13 (4665) 
নন্দিনীং নাম রাজেন্দ্র সর্বকামধুগুত্তমাম্।
সা বিস্ময়সমাবিষ্টা শীলদ্রবিণসংপদা॥ 1-106-14 (4666) 
দ্যবে বৈ দর্শয়ামাস তাং গাং গোবৃষভেক্ষণ।
আপীনাং চ সুদোগ্ধ্রীং চ সুবালধিখুরাং শুভাং॥ 1-106-15 (4667) 
উপপন্নাং গুণৈঃ সর্বৈঃ শীলেনানুত্তমেন চ।
এবংগুণসমায়ুক্তাং বসবে বসুনন্দিনী॥ 1-106-16 (4668) 
দর্শয়ামাস রাজেন্দ্র পুরা পৌরবনন্দন।
দ্যৌস্তদা তাং তু দৃষ্ট্বৈব গাং গজেন্দ্রেন্দ্রবিক্রম॥ 1-106-17 (4669) 
উবাচ রাজংস্তাং দেবীং তস্যা রূপগুণান্বদন্।
এষা গৌরুত্তমা দেবী বারুণেরসিতেক্ষণা॥ 1-106-18 (4670) 
ঋষেস্তস্য বরারোহে যস্যেদং বনমুত্তমম্।
অস্যাঃ ক্ষীরং পিবেন্মর্ত্যঃ স্বাদু যো বৈ সুমধ্যমে॥ 1-106-19 (4671) 
দশবর্ষসহস্রাণি স জীবেৎস্থিরয়ৌবনঃ।  1-106-20 (4672) 
বৈশম্পায়ন উবাচ।
এতচ্ছ্রুৎবা তু সা দেবী নৃপোত্তম সুমধ্যমা॥  1-106-20 (649) 
তমুবাচানবদ্যাঙ্গী ভর্তারং দীপ্ততেজসম্।
অস্তি মে মানুষে লোকে নরদেবাত্মজা সখী॥ 1-106-21 (4673) 
নাম্নাজিতবতী নাম রূপয়ৌবনশালিনী।
উশীনরস্য রাজর্ষেঃ সত্যসন্ধস্য ধীমতঃ॥ 1-106-22 (4674) 
দুহিতা প্রথিতা লোকে মানুষে রূপসংপদা।
তস্যা হেতোর্মহাভাগ সবৎসাং গাং মমেপ্সিতাম্॥ 1-106-23 (4675) 
আনয়স্বামরশ্রেষ্ঠ ৎবরিতং পুণ্যবর্ধন।
যাবদস্যাঃ পয়ঃ পীৎবা সা সখী মম মানদ॥ 1-106-24 (4676) 
মানুষেষু ভবৎবেকা জরারোগবিবর্জিতা।
এতন্মম মহাভাগ কর্তুমর্হস্যনিন্দিত॥ 1-106-25 (4677) 
প্রিয়াৎপ্রিয়তরং হ্যস্মান্নাস্তি মেঽন্যৎকথংচন।
এতচ্ছ্রুৎবা বচস্তস্যা দেব্যাঃ প্রিয়চিকীর্ষয়া॥ 1-106-26 (4678) 
পৃথ্বাদ্যৈর্ভ্রাতৃভিঃ সার্ধং দ্যৌস্তদা তাং জহার গাম্।
তয়া কমলপত্রাক্ষ্যা নিয়ুক্তো দ্যৌস্তদা নৃপ॥ 1-106-27 (4679) 
ঋষেস্তস্য তপস্বীব্রং ন শশাক নিরীক্ষিতুম্।
হৃতা গৌঃ সা তদা তেন প্রপাতস্তু ন তর্কিতঃ॥ 1-106-28 (4680) 
অথাশ্রমপদং প্রাপ্তঃ ফলান্যাদায় বারুণিঃ।
ন চাপশ্যৎস গাং তত্র সবৎসাং কাননোত্তমে॥ 1-106-29 (4681) 
ততঃ স মৃগয়ামাস বনে তস্মিংস্তপোধনঃ।
নাধ্যাগমচ্চ মৃগয়ংস্তাং গাং মুনিরুদারধীঃ॥ 1-106-30 (4682) 
জ্ঞাৎবা তথাঽপনীতাং তাং বসুভির্দিব্যদর্শনঃ।
যয়ৌ ক্রোধবশং সদ্যঃ শশাপ চ বসূংস্তদা॥ 1-106-31 (4683) 
যস্মান্মে বসবো জহ্রুর্গাং বৈ দোগ্ধ্রীং সুবালধিম্।
তস্মাৎসর্বে জনিষ্যন্তি মানুষেষু ন সংশয়ঃ॥ 1-106-32 (4684) 
এবং শশাপ ভগবান্বসূংস্তান্ভরতর্ষভ।
বশং ক্রোধস্য সংপ্রাপ্ত আপবো মুনিসত্তমঃ॥ 1-106-33 (4685) 
শপ্ৎবা চ তান্মহাভাগস্তপস্যেব মনো দধে।
এবং স শপ্তবান্রাজন্বসূনষ্টৌ তপোধনঃ॥ 1-106-34 (4686) 
মহাপ্রভাবো ব্রহ্মর্ষির্দেবান্ক্রোধসমন্বিতঃ।
`এবং শপ্তাস্ততস্তেন মুনিনা যামুনেন বৈ॥ 1-106-35 (4687) 
অষ্টৌ সমস্তা বংসবো দিবো দোষেণ সত্তম।'
অথাশ্রমপদং প্রাপ্তাস্তে বৈ ভূয়ো মহাত্মনঃ॥  1-106-36 (4688) 
শপ্তাঃ স্ম ইতি জানন্ত ঋষিং তমুপচক্রমুঃ।
প্রসাদয়ন্তস্তমৃষিং বসবঃ পার্থিবর্ষভ॥ 1-106-37 (4689) 
লেভিরে ন চ তস্মাত্তে প্রসাদমৃষিসত্তমাৎ।
আপবাৎপুরুষব্যাঘ্র সর্বধর্মবিশারদাৎ॥ 1-106-38 (4690) 
উবাচ চ স ধর্মাত্মা শপ্তা যূয়ং ধরাদয়ঃ।
অনুসংবৎসরাৎসর্বে শাপমোক্ষমবাপ্স্যথ॥ 1-106-39 (4691) 
অয়ং তু যৎকৃতে যূয়ং ময়া শপ্তাঃ স বৎস্যতি।
দ্যৌস্তদা মানুষে লোকে দীর্ঘকালং স্বকর্মণঃ॥ 1-106-40 (4692) 
নানৃতং তচ্চিকীর্ষামি ক্রুদ্ধো যুষ্মান্যদব্রুবম্।
ন প্রজাস্যতি চাপ্যেষ মানুষেষু মহামনাঃ॥ 1-106-41 (4693) 
ভবিষ্যতি চ ধর্মাত্মা সর্বশাস্ত্রবিশারদঃ।
পিতুঃ প্রিয়হিতে যুক্তঃ স্ত্রীভোগান্বর্জয়িষ্যতি॥ 1-106-42 (4694) 
এবমুক্ৎবা বসূন্সর্বান্সজগাম মহানৃষিঃ।
ততো মামুপজগ্মুস্তে সমেতা বসবস্তদা॥ 1-106-43 (4695) 
অয়াচন্ত চ মাং রাজন্বরং তচ্চ ময়া কৃতম্।
জাতাঞ্জাতান্প্রক্ষিপাস্মান্স্বয়ং গঙ্গে ৎবমম্ভসি॥ 1-106-44 (4696) 
এবং তেষামহং সম্যক্ শপ্তানাং রাজসত্তম।
মোক্ষার্থং মানুষাল্লোকাদ্যথাবৎকৃতবত্যহম্॥ 1-106-45 (4697) 
অয়ং শাপাদৃষেস্তস্য এক এব নৃপোত্তম।
দ্যৌ রাজন্মানুষে লোকে চিরং বৎস্যতি ভারত॥ 1-106-46 (4698) 
অয়ং কুমারঃ পুত্রস্তে বিবৃদ্ধঃ পুনরেষ্যতি।
অহং চ তে ভবিষ্যামি আহ্বানোপগতা নৃপ॥ 1-106-47 (4699) 
বৈশম্পায়ন উবাচ। 1-106-48 (650) 
এতদাখ্যায় সা দেবী তত্রৈবান্তরধীয়ত।
আদায় চ কুমারং তং জগামাথ যথেপ্সিতম্॥ 1-106-48 (4700) 
স তু দেবব্রতো নাম গাঙ্গেয় ইতি চাভবৎ।
দ্যুনামা শান্তনোঃ পুত্রঃ শান্তনোরধিকো গুণৈঃ॥ 1-106-49 (4701) 
শান্তনুশ্চাপি শোকার্তো জগাম স্বপুরং ততঃ।
তস্যাহং কীর্তয়িষ্যামি শান্তনোরধিকান্গুণান্॥ 1-106-50 (4702) 
মহাভাগ্যং চ নৃপতের্ভারতস্য মহাত্মনঃ।
যস্যেতিহাসো দ্যুতিমান্মহাভারতমুচ্যতে॥ ॥ 1-106-51 (4703) 
 
ইতি শ্রীমন্মহাভারতে আদিপর্বণি সংভবপর্বণি ষডধিকশততমোঽধ্যায়ঃ॥ 106 ॥

 -   -  

1-106-8 গাং প্রজাতা নন্দিনীং জনিতবতী॥ 1-106-15 দ্যবে দ্যুসংজ্ঞায় বসবে। বালধিঃ পুচ্ছম্॥ 1-106-16 বসুনন্দিনী বসুপ্রিয়া॥ 1-106-28 প্রপাতো বসিষ্ঠশাপরূপঃ॥ 1-106-41 ন প্রজাস্যত্যাত্মনঃ প্রজেচ্ছাং ন করিষ্যতি। ক্যজন্তোয়ম্॥ ষডধিকশততমোঽধ্যায়ঃ॥ 106 ॥



আদিপর্ব - অধ্যায় 107

॥ শ্রীঃ ॥

1.107. অধ্যায়ঃ 107 

 -   -  

শান্তনুভীষ্ময়োশ্চরিতম্॥ 1 ॥ শান্তনোঃ পুনর্গঙ্গাদর্শনং তয়া সহ সংবাদশ্চ॥ 2 ॥ গঙ্গাদত্তেন ভীষ্মেণ সহ শান্তনোঃ স্বপুরপ্রবেশঃ॥ 3 ॥ ভীষ্মস্য যৌবরাজ্যেভিষেকঃ॥ 4 ॥ শান্তনুভাবং জ্ঞাৎবা দাশাশয়ানুসারেণ প্রতিজ্ঞাপূর্বকং ভীষ্মেণ দাশকন্যানয়নম্॥ 5 ॥ তুষ্টেন শান্তনুনা ভীষ্মায় স্বচ্ছন্দমরণবরদানম্॥ 6 ॥

 -   -  

1-107-0 (4704) 
বৈশম্পায়ন উবাচ। 1-107-0 (651) 
স রাজা শান্তনুর্ধীমান্দেবরাজর্ষিসৎকৃতঃ।
ধর্মাত্মা সর্বলোকেষু সত্যবাগিতি বিশ্রুতঃ॥ 1-107-1 (4705) 
শান্তনোঃ কীর্তয়িষ্যামি সর্বানেব গুণানহম্।
দমো দানং ক্ষমা বুদ্ধির্হ্রীর্ধৃতিস্তেজ উত্তমম্। 
নিত্যান্যাসন্মহাসৎবে শান্তনৌ পুরুষর্ষভে॥  1-107-2 (4706) 
এবং স গুণসংপন্নো ধর্মার্থকুশলো নৃপঃ।
আসীদ্ভরতবংশস্য গোপ্তা সর্বজনস্য চ॥ 1-107-3 (4707) 
কম্বুগ্রীবঃ পৃথুব্যংসো মত্তবারণবিক্রমঃ।
অন্বিতঃ পরিপূর্ণার্থৈঃ সর্বৈর্নৃপতিলক্ষণৈঃ॥ 1-107-4 (4708) 
তস্য কীর্তিমতো বৃত্তমবেক্ষ্য সততং নরাঃ।
ধর্ম এব পরঃ কামাদর্থাচ্চেতি ব্যবস্থিতঃ॥ 1-107-5 (4709) 
এবমাসীন্মহাসৎবঃ শান্তনুর্ভরতর্ষভ।
ন চাস্য সদৃশঃ কশ্চিদ্ধর্মতঃ পার্থিবোঽভবৎ॥ 1-107-6 (4710) 
বর্তমানং হি ধর্মেষু সর্বধর্মভৃতাং বরম্।
তং মহীপা মহীপালং রাজরাজ্যেঽভ্যষেচয়ন্॥ 1-107-7 (4711) 
বীতশোকভয়াবাধাঃ সুখস্বপ্ননিবোধনাঃ।
পতিং ভারতগোপ্তারং সমপদ্যন্ত ভূমিপাঃ॥ 1-107-8 (4712) 
তেন কীর্তিমতা শিষ্টাঃ শক্রপ্রতিমতেজসা।
যজ্ঞদানক্রিয়াশীলাঃ সমপদ্যন্ত ভূমিপাঃ॥ 1-107-9 (4713) 
শান্তনুপ্রমুখৈর্গুপ্তে লোকে নৃপতিভিস্তদা।
নিয়মাৎসর্ববর্ণানাং ধর্মোত্তরমবর্তত॥ 1-107-10 (4714) 
ব্রহ্ম পর্যচরৎক্ষত্রং বিশঃ ক্ষত্রমনুব্রতাঃ।
ব্রহ্মক্ষত্রানুরক্তাশ্চ শূদ্রাঃ পর্যচরন্বিশঃ॥ 1-107-11 (4715) 
স হাস্তিনপুরে রম্যে কুরূণাং পুটভেদনে।
বসন্সাগরপর্যন্তামন্বশাসদ্বসুন্ধরাম্॥ 1-107-12 (4716) 
স দেবরাজসদৃশো ধর্মজ্ঞঃ সত্যবাগৃজুঃ।
দানধর্মতপোয়োগাচ্ছ্রিয়া পরময়া যুতঃ॥ 1-107-13 (4717) 
অরাগদ্বেষসংয়ুক্তঃ সোমবৎপ্রিয়দর্শনঃ॥
তেজসা সূর্যকল্পোঽভূদ্বায়ুবেগসমো জবে। 
অন্তকপ্রতিমঃ কোপে ক্ষময়া পৃথিবীসমঃ॥  1-107-14 (4718) 
বধঃ পশুবরাহাণাং তথৈব মৃগপক্ষিণাম্।
শান্তনৌ পৃথিবীপালে নাবর্তত তথা নৃপ॥ 1-107-15 (4719) 
ব্রহ্মধর্মোত্তরে রাজ্যে শান্তনুর্বিনয়াত্মবান্।
সমং শশাস ভূতানি কামরাগবিবর্জিতঃ॥ 1-107-16 (4720) 
`চকোরনেত্রস্তাম্রাস্যঃ সিংহর্ষভগতির্যুবা।
গুণৈরনুপমৈর্যুক্তঃ সমস্তৈরাভিগামিকৈঃ। 
গম্ভীরঃ সৎবসংপন্নঃ পূর্ণচন্দ্রনিভাননঃ॥'  1-107-17 (4721) 
দেবর্ষিপিতৃয়জ্ঞার্থমারভ্যন্ত তদা ক্রিয়াঃ।
ন চাধর্মেণ কেষাংচিৎপ্রাণিনামভবদ্বধঃ॥ 1-107-18 (4722) 
অসুখানামনাথানাং তির্যগ্যোনিষু বর্ততাম্।
স এব রাজা সর্বেষাং ভূতানামভবৎপিতা॥ 1-107-19 (4723) 
তস্মিন্কুরুপতিশ্রেষ্ঠে রাজরাজেশ্বরে সতি।
শ্রিতা বাগভবৎসত্যং দানধর্মাশ্রিতং মনঃ॥ 1-107-20 (4724) 
`যজ্ঞার্থং পশবঃ সৃষ্টাঃ সংতানার্থং চ মৈথুনম্।'
স সমাঃ ষোডশাষ্টৌ চ চতস্রোঽষ্টৌ তথাঽপরাঃ। 
রতিমপ্রাপ্নুবন্স্ত্রীষু বভূব বনগোচরঃ॥  1-107-21 (4725) 
তথারূপস্তথাচারস্তথাবৃত্তস্তথাশ্রুতঃ।
গাঙ্গেয়স্তস্য পুত্রোঽভূন্নাম্না দেবব্রতো বসুঃ॥ 1-107-22 (4726) 
সর্বাস্ত্রেষু স নিষ্ণাতঃ পার্থিবেষ্বিতরেষু চ।
মহাবলো মহাসৎবো মহাবীর্যো মহারথঃ॥ 1-107-23 (4727) 
স কদাচিন্মৃগং বিদ্ধ্বা গঙ্গামনুসরন্নদীম্।
ভাগীরথীমল্পজলাং শান্তনুর্দৃষ্টবান্নৃপঃ॥ 1-107-24 (4728) 
তাং দৃষ্ট্বা চিন্তয়ামাস শান্তনুঃ পুরুষর্ষভঃ।
স্যন্দতে কিং ন্বিয়ং নাদ্য সরিচ্ছ্রেষ্ঠা যথা পুরা॥ 1-107-25 (4729) 
ততো নিমিত্তমন্বিচ্ছন্দদর্শ স মহামনাঃ।
কুমারং রূপসংপন্নং বৃহন্তং চারুদর্শনম্॥ 1-107-26 (4730) 
দিব্যমস্ত্রং বিকুর্বাণং যথা দেবং পুরন্দরম্।
কৃৎস্নাং গঙ্গাং সমাবৃত্য শরৈস্তীক্ষ্ণৈরবস্থিতম্॥ 1-107-27 (4731) 
তাং শরৈরাচিতাং দৃষ্ট্বা নদীং গঙ্গাং তদন্তিকে।
অভবদ্বিস্মিতো রাজা দৃষ্ট্বা কর্মাতিমানুষম্॥ 1-107-28 (4732) 
জাতমাত্রং পুরা দৃষ্টং তং পুত্রং শান্তনুস্তদা।
নোপলেভে স্মৃতিং ধীমানভিজ্ঞাতুং তমাত্মজম্॥ 1-107-29 (4733) 
স তু তং পিতরং দৃষ্ট্বা মোহয়ামাস মায়যা।
সংমোহ্য তু ততঃ ক্ষিপ্রং তত্রৈবান্তরধীয়ত॥ 1-107-30 (4734) 
তদদ্বুতং ততো দৃষ্ট্বা তত্র রাজা স শান্তনুঃ।
সঙ্কমানঃ সুতং গঙ্গামব্রবীদ্দর্শয়েতি হ॥ 1-107-31 (4735) 
দর্শয়ামাস তং গঙ্গা বিভ্রতী রূপমুত্তমম্।
গৃহীৎবা দক্ষিণে পাণৌ তং কুমারমলঙ্কৃতম্॥ 1-107-32 (4736) 
অলঙ্কৃতামাভরণৈর্বিরজোম্বরধারিণীম্।
দৃষ্টপূর্বামপি স তাং নাভ্যজানাৎস শান্তনুঃ॥ 1-107-33 (4737) 
গঙ্গোবাচ। 1-107-34 (652) 
যং পুত্রমষ্টমং রাজংস্ৎবং পুরা ময়্যবিন্দথাঃ।
স চায়ং পুরুষব্যাঘ্র সর্বাস্ত্রবিদনুত্তমঃ॥ 1-107-34 (4738) 
গৃহাণেমং মহারাজ ময়া সংবর্ধিতং সুতম্।
আদায় পুরুষব্যাঘ্র নয়স্বৈনং গৃহং বিভো॥ 1-107-35 (4739) 
বেদানধিজগে সাঙ্গান্বসিষ্ঠাদেষ বীর্যবান্।
কৃতাস্ত্রঃ পরমেষ্বাসো দেবরাজসমো যুধি॥ 1-107-36 (4740) 
সুরাণাং সংমতো নিত্যমসুরাণাং চ ভারত।
উশা বেদ যচ্ছাস্ত্রময়ং তদ্বেদ সর্বশঃ॥ 1-107-37 (4741) 
তথৈবাঙ্গিরসঃ পুত্রঃ সুরসুরনমস্কৃতঃ।
যদ্বেদ শাস্ত্রং তচ্চাপি কৃৎস্নমস্মিন্প্রতিষ্ঠিতম্॥ 1-107-38 (4742) 
তব পুত্রে মহাবাহৌ সাঙ্গোপাঙ্গং মহাত্মনি।
ঋষিঃ পরৈরনাধৃষ্যো জামদগ্ন্যঃ প্রতাপবান্॥ 1-107-39 (4743) 
যদস্ত্রং বেদ রাভশ্চ তদেতস্মিন্প্রতিষ্ঠিতম্।
মহেষ্বাসমিমং রাজন্রাজধর্মার্থকোবিদম্॥ 1-107-40 (4744) 
ময়া দত্তং নিজং পুত্রং বীরং বীর গৃহং নয়।  1-107-41 (4745) 
বৈশম্পায়ন উবাচ।
`ইত্যুক্ৎবা সা মহাভাগা তত্রৈবান্তরধীয়ত।' 
তয়ৈবং সমনুজ্ঞাতঃ পুত্রমাদায় শান্তনুঃ॥  1-107-41 (653) 
ভ্রাজমানং যথাঽদিত্যমায়যৌ স্বপুরং প্রতি।
পৌরবস্তু পুরীং গৎবা পুরন্দরপুরোপমাম্॥ 1-107-42 (4746) 
সর্বকামসমৃদ্ধার্থং মেনে সোত্মানমাত্মনা।
পৌরবেষু ততঃ পুত্রং রাজ্যার্থমভয়প্রদম্॥ 1-107-43 (4747) 
গুণবন্তং মহাত্মানং যৌবরাজ্যেঽভ্যষেচয়ৎ।
পৌরবাঞ্শান্তনোঃ পুত্রঃ পিতরং চ মহায়শাঃ॥ 1-107-44 (4748) 
রাষ্ট্রং চ রঞ্জয়ামাস বৃত্তেন ভরতর্ষভ।
স তথা সহ পুত্রেণ রমমাণো মহীপতিঃ॥ 1-107-45 (4749) 
বর্তয়ামাস বর্ষাণি চৎবার্যমিতবিক্রমঃ।
স কদাচিদ্বনং যাতো যমুনামভিতো নদীম্॥ 1-107-46 (4750) 
মহীপতিরনির্দেশ্যমাজিঘ্রদ্গন্ধমুত্তমম্।
তস্য প্রভবমন্বিচ্ছন্বিচচার সমন্ততঃ॥ 1-107-47 (4751) 
স দদর্শ তদা কন্যাং দাশানাং দেবরূপিণীম্।
তামপৃচ্ছৎস দৃষ্ট্বৈব কন্যামসিতলোচনাম্॥ 1-107-48 (4752) 
কস্য ৎবমসি কা চাসি কিং চ ভীরু চিকীর্ষসি।
সাঽব্রবীদ্দাশকন্যাঽস্মি ধর্মার্থং বাহয়ে তরিম্॥ 1-107-49 (4753) 
পিতুর্নিয়োগাদ্ভদ্রং তে দাশরাজ্ঞো মহাত্মনঃ।
রূপমাধুর্যগন্ধৈস্তাং সংয়ুক্তাং দেবরূপিণীম্॥ 1-107-50 (4754) 
সমীক্ষ্য রাজা দাশেয়ীং কাময়ামাস শান্তনুঃ।
স গৎবা পিতরং তস্যা বরয়ামাস তাং তদা॥ 1-107-51 (4755) 
পর্যপৃচ্ছত্ততস্তস্যাঃ পিতরং সোত্মকারণাৎ।
স চ তং প্রত্যুবাচেদং দাশরাজো মহীপতিম্॥ 1-107-52 (4756) 
জাতমাত্রৈব মে দেয়া বরায় বরবর্ণিনী।
হৃদি কামস্তু মে কশ্চিত্তং নিবোধ জনেশ্বর॥ 1-107-53 (4757) 
যদীমাং ধর্মপত্নীং ৎবং মত্তঃ প্রার্থয়সেঽনঘ।
সত্যবাগসি সত্যেন সময়ং কুরু মে ততঃ॥ 1-107-54 (4758) 
সময়েন প্রদদ্যাং তে কন্যামহমিমাং নৃপ।
ন হি মে ৎবৎসমঃ কশ্চিদ্বরো জাতু ভবিষ্যতি॥ 1-107-55 (4759) 
শান্তনুরুবাচ। 1-107-56 (654) 
শ্রুৎবা তব বরং দাশ ব্যবস্যেয়মহং তব।
দাতব্যং চেৎপ্রদাস্যামি ন ৎবদেয়ং কথংচন॥ 1-107-56 (4760) 
দাশ উবাচ। 1-107-57 (655) 
অস্যাং জায়েত যঃ পুত্রঃ স রাজা পৃথিবীপতে।
ৎবদূর্ধ্বমভিষেক্তব্যো নান্যঃ কশ্চন পার্থিব॥ 1-107-57 (4761) 
বৈশম্পায়ন উবাচ। 1-107-58 (656) 
নাকাময়ত তং দাতুং বরং দাশায় শান্তনুঃ।
শরীরজেন তীব্রেণ দহ্যমানোঽপি ভারত॥ 1-107-58 (4762) 
স চিন্তয়ন্নেব তদা দাশকন্যাং মহীপতিঃ।
প্রত্যযাদ্ধাস্তিনপুরং কামোপহতচেতনঃ॥ 1-107-59 (4763) 
ততঃ কদাচিচ্ছোচন্তং শান্তনুং ধ্যানমাস্থিতম্।
পুত্রো দেবব্রতোঽভ্যেত্য পিতরং বাক্যমব্রবীৎ॥ 1-107-60 (4764) 
সর্বতো ভবতঃ ক্ষেমং বিধেয়াঃ সর্বপার্থিবাঃ।
তৎকিমর্থমিহাভীক্ষ্ণং পরিশোচসি দুঃখিতঃ॥ 1-107-61 (4765) 
ধ্যায়ন্নিব চ মাং রাজন্নাভিভাষসি কিংচন।
ন চাশ্বেন বিনির্যাসি বিবর্ণো হরিণঃ কৃশঃ॥ 1-107-62 (4766) 
ব্যাধিমিচ্ছামি তে জ্ঞাতুং প্রতিকুর্যাং হি তত্র বৈ।  1-107-63 (4767) 
`বৈশম্পায়ন উবাচ।
স তং কামমবাচ্যং বৈ দাশকন্যাং প্রতীদৃশম্॥  1-107-63 (657) 
বিবর্তুং নাশকত্তস্মৈ পিতা পুত্রস্য শান্তনুঃ।'
এবমুক্তঃ স পুত্রেণ শান্তনুঃ প্রত্যভাষত॥  1-107-64 (4768) 
অসংশয়ং ধ্যানপরো যথা বৎস তথা শৃণু।
অপত্যং নস্ৎবমেবৈকঃ কুলে মহতি ভারত॥ 1-107-65 (4769) 
শস্ত্রনিত্যশ্চ সততং পৌরুষে পর্যবস্থিতঃ।
অনিত্যতাং চ লোকানামনুশোচামি পুত্রক॥ 1-107-66 (4770) 
কথংচিত্তব গাঙ্গেয় বিপত্তৌ নাস্তি নঃ কুলম্।
অসংশয়ং ৎবমেবৈকঃ শতাদপি বরঃ সুতঃ॥ 1-107-67 (4771) 
ন চাপ্যহং বৃথা ভূয়ো দারান্কর্তুমিহোৎসহে।
সংতানস্যাবিনাশায় কাময়ে ভদ্রমস্তু তে॥ 1-107-68 (4772) 
অনপত্যতৈকপুত্রৎবমিত্যাহুর্ধর্মবাদিনঃ।
`চক্ষুরেকং চ পুত্রশ্চ অস্তি নাস্তি চ ভারত। 
চক্ষুর্নাশে তনোর্নাশঃ পুত্রনাশে কুলক্ষয়ঃ॥'  1-107-69 (4773) 
অগ্নিহোত্রং ত্রয়ী বিদ্যা যজ্ঞাশ্চ সহদক্ষিণাঃ।
সর্বাণ্যেতান্যপত্যস্য কলাং নার্হন্তি ষোডশীম্॥ 1-107-70 (4774) 
এবমেতন্মনুষ্যেষু তচ্চ সর্বং প্রজাস্বিতি।
যদপত্যং মহাপ্রাজ্ঞ তত্র মে নাস্তি সংশয়ঃ॥ 1-107-71 (4775) 
`অপত্যেনানৃণো লোকে পিতৄণাং নাস্তি সংশয়ঃ।'
এষা ত্রয়ী পুরাণানাং দেবতানাং চ শাশ্বতী॥  1-107-72 (4776) 
`অপত্যং কর্ম বিদ্যা চ ত্রীণি জ্যোতীংষি ভারত॥'  1-107-73 (4777) 
ৎবং চ শূরঃ সদাঽমর্ষী শস্ত্রনিত্যশ্চ ভারত।
নান্যত্র যুদ্ধাত্তস্মাত্তে নিধনং বিদ্যতে ক্বচিৎ॥ 1-107-74 (4778) 
সোঽস্মি সংশয়মাপন্নস্ৎবয়ি শান্তে কথং ভবেৎ।
ইতি তে কারণং তাত দুঃখস্যোক্তমশেষতঃ॥ 1-107-75 (4779) 
বৈশম্পায়ন উবাচ। 1-107-76 (658) 
ততস্তৎকারণং রাজ্ঞো জ্ঞাৎবা সর্বমশেষতঃ।
দেবব্রতো মহাবুদ্ধিঃ প্রজ্ঞয়া চান্বচিন্তয়ৎ॥ 1-107-76 (4780) 
অপত্যফলসংয়ুক্তমেতচ্ছ্রুৎবা পিতুর্বচঃ।
সূতং ভূয়োঽপি সংতপ্ত আহ্বয়ামাস বৈ পিতুঃ॥ 1-107-77 (4781) 
সূতস্তু কুরুমুখ্যস্য উপয়াতস্তদাজ্ঞয়া।
তমুবাচ মহাপ্রাজ্ঞো ভীষ্মো বৈ সারথিং পিতুঃ॥ 1-107-78 (4782) 
ৎবং সারথে পিতুর্মহ্যং সখাসি রথধূর্গতঃ।
অপি জানাসি যদি বৈ কস্যাং ভাবো নৃপস্য তু॥ 1-107-79 (4783) 
তদাচক্ষ্ব ভবান্পৃষ্টঃ করিষ্যে ন তদন্যথা।  1-107-80 (4784) 
সূত উবাচ।
দাশকন্যা কুরুশ্রেষ্ঠ তত্র ভাবঃ পিতুর্গতঃ॥  1-107-80 (659) 
বৃতঃ স নরদেবেন তদা বচনমব্রবীৎ।
যোঽস্যাং পুমান্ভবেজ্জাতঃ স রাজা ৎবদনন্তরম্॥ 1-107-81 (4785) 
নাকাময়ত তং দাতুং পিতা তব বরং তদা।
স চাপি নিশ্চয়স্তস্য ন চ দদ্যাং ততোঽন্যথা॥ 1-107-82 (4786) 
এতত্তে কথিতং বীর কুরুষ্ব যদনন্তরম্।  1-107-83 (4787) 
বৈশম্পায়ন উবাচ।
ততঃ স পিতুরাজ্ঞায় মতং সম্যগবেক্ষ্য চ। 
জ্ঞাৎবা চ মানসং পুত্রঃ প্রয়যৌ যমুনাং প্রতি॥  1-107-83 (660) 
ক্ষত্রিয়ৈঃ সহ ধর্মাত্মা পুরাণৈর্ধর্মচারিভিঃ।
উচ্চৈশ্শ্রবসমাগম্য কন্যাং বব্রে পিতুঃ স্বয়ম্'॥ 1-107-84 (4788) 
তং দাশঃ প্রতিজগ্রাহ বিধিবৎপ্রতিপূজ্য চ।
অব্রবীচ্চৈনমাসীনং রাজসংসদি ভারত॥ 1-107-85 (4789) 
`রাজ্যশুল্কা প্রদাতব্যা কন্যেয়ং যাচতাং বর।
অপত্যং যদ্ভবেদস্যাঃ স রাজাঽস্তু পিতুঃ পরম্॥'  1-107-86 (4790) 
ৎবমেবাত্র মহাবাহো শান্তনোর্বংশবর্ধনঃ।
পুত্রঃ শস্ত্রভৃতাং শ্রেষ্ঠঃ কিং নু বক্ষ্যামি তে বচঃ॥ 1-107-87 (4791) 
`কুমারিকায়াঃ শুল্কার্থং কিংচিদ্বক্ষ্যামি ভারত।'
কোহি সংবন্ধখং শ্লাঘ্যমীপ্সিতং যৌনমীদৃশম্। 
অতিক্রামন্ন তপ্যেত সাক্ষাদপি শতক্রতুঃ॥  1-107-88 (4792) 
অপত্যং চৈতদার্যস্য যো যুষ্মাকং সমো গুণৈঃ।
যস্য শুক্রাৎসত্যবতী সংভূতা বরবর্ণিনী॥ 1-107-89 (4793) 
তেন মে বহুশস্তাত পিতা তে পরিকীর্তিতঃ।
অর্হঃ সত্যবতীং বোঢুং ধর্মজ্ঞঃ স নরাধিপঃ॥ 1-107-90 (4794) 
`ইয়ং সত্যবতী দেবী পিতরং তেঽব্রবীত্তথা।
অর্থিতশ্চাপিরাজর্ষিঃ প্রত্যাখ্যাতঃ পুরা ময়া'॥ 1-107-91 (4795) 
কন্যাপিতৃৎবাৎকিংচিত্তু বক্ষ্যামি ৎবাং নরাধিপ।
বলবৎসপত্নতামত্র দোষং পশ্যামি কেবলম্॥ 1-107-92 (4796) 
`ভূয়াংসং ৎবয়ি পশ্যামি তদ্দোষমপরাজিত।'
যস্য হি ৎবং সপত্নঃ স্যা গন্ধর্বস্যাসুরস্য বা॥  1-107-93 (4797) 
ন স জাতু চিরং জীবেত্ৎবয়ি ক্রুদ্ধে পরন্তপ।
এতাবানত্র দোষো হি নান্যঃ কশ্চন পার্থিব॥ 1-107-94 (4798) 
এতজ্জানীহি ভদ্রং তে দানাদানে পরন্তপ॥  1-107-95 (4799) 
বৈশম্পায়ন উবাচ। 1-107-96 (661) 
এবমুক্তস্তু গাঙ্গেয়স্তদ্যুক্তং প্রত্যভাষত।
শৃণ্বতাং ভূমিপালানাং পিতুরর্থায় ভারত॥ 1-107-96 (4800) 
`ইদং বচনমাধৎস্ব নাস্তি বক্তাস্য মৎসমঃ।
অন্যো জাতো ন জনিতা ন চ কশ্চন সংপ্রতি'॥ 1-107-97 (4801) 
এবমেতৎকরিষ্যামি যথা ৎবমনুভাষসে।
যোঽস্যাং জনিষ্যতে পুত্রঃ স নো রাজা ভবিষ্যতি॥ 1-107-98 (4802) 
ইত্যুক্তঃ পুনরেব স্ম তং দাশঃ প্রত্যভাষত।
চিকীর্ষুর্দুষ্করং কর্ম রাজ্যার্থে ভরতর্ষভ॥ 1-107-99 (4803) 
ৎবমেব নাথঃ সংপ্রাপ্তঃ শান্তনোরমিতদ্যুতে।
কন্যায়াশ্চৈব ধর্মাত্মন্প্রভুর্দানায় চেশ্বরঃ॥ 1-107-100 (4804) 
ইদং তু বচনং সৌম্য কার্যং চৈব নিবোধ মে।
কৌমারিকাণাং শীলেন বক্ষ্যাম্যহমরিন্দম॥ 1-107-101 (4805) 
যত্ৎবয়া সত্যবত্যর্থে সত্যধর্মপরায়ণ।
রাজমধ্যে প্রতিজ্ঞাতমনুরূপং তবৈব তৎ॥ 1-107-102 (4806) 
নান্যথা তন্মহাবাহো সংশয়োঽত্র ন কশ্চন।
তবাপত্যং ভবেদ্যত্তু তত্র নঃ সংশয়ো মহান্॥ 1-107-103 (4807) 
বৈশম্পায়ন উবাচ। 1-107-104 (662) 
তস্যৈতন্মতমাজ্ঞায় সত্যধর্মপরায়ণঃ।
প্রত্যজানাত্তদা রাজন্পিতুঃ প্রিয়চিকীর্ষয়া॥ 1-107-104 (4808) 
গাঙ্গেয় উবাচ। 1-107-105 (663) 
`উচ্চৈশ্শ্রবঃ সমাধৎস্ব প্রতিজ্ঞাং জনসংসদি।
ঋষয়ো বাথ বা দেবা ভূতান্যন্তর্হিতানি চ॥ 1-107-105 (4809) 
যানি যানীহ শৃণ্বন্তু নাস্তি বক্তাস্য মৎসমঃ।'
দাশরাজ নিবোধেদং বচনং মে নৃপোত্তম॥  1-107-106 (4810) 
শৃণ্বতাং ভূমিপালানাং যদ্ব্রবীমি পিতুঃ কৃতে।
রাজ্যং তাবৎপূর্বমেব ময়া ত্যক্তং নরাধিপাঃ॥ 1-107-107 (4811) 
অপত্যহেতোরপি চ করিষ্যেঽদ্য বিনিশ্চয়ম্।
অদ্যপ্রভৃতি মে দাশ ব্রহ্মচর্যং ভবিষ্যতি॥ 1-107-108 (4812) 
অপুত্রস্যাপি মে লোকা ভবিষ্যন্ত্যক্ষয়া দিবি।
`ন হি জন্মপ্রভৃত্যুক্তং ময়া কিংচিদিহানৃতম্॥ 1-107-109 (4813) 
যাবৎপ্রাণা ধ্রিয়ন্তে বৈ মম দেহং সমাশ্রিতাঃ।
তাবন্ন জনয়িষ্যামি পিত্রে কন্যাং প্রয়চ্ছ মে॥ 1-107-110 (4814) 
পরিত্যজাম্যহং রাজ্যং মৈথুনং চাপি সর্বশঃ।
ঊর্ধ্বরেতা ভবিষ্যামি দাশ সত্যং ব্রবীমি তে॥'  1-107-111 (4815) 
বৈশম্পায়ন উবাচ। 1-107-112 (664) 
তস্য তদ্বচনং শ্রুৎবা সংপ্রহৃষ্টতনূরুহঃ।
দদানীত্যেব তং দাশো ধর্মাত্মা প্রত্যভাষত॥ 1-107-112 (4816) 
ততোন্তরিক্ষেঽপ্সরসো দেবাঃ সর্ষিগণাস্তদা।
`তদ্দৃষ্টা দুষ্করং কর্ম প্রশশংসুশ্চ পার্থিবাঃ॥'  1-107-113 (4817) 
অভ্যবর্ষন্ত কুসুমৈর্ভীষ্মোঽয়মিতি চাব্রুবন্।
ততঃ স পিতুরর্থায় তামুবাচ যশস্বিনীম্॥ 1-107-114 (4818) 
অধিরোহ রথং মাতর্গচ্ছাবঃ স্বগৃহানিতি।
এবমুক্ৎবা তু ভীষ্মস্তাং রথমারোপ্য ভামিনীং॥ 1-107-115 (4819) 
আগম্য হাস্তিনপুরং শান্তনোঃ সংন্যবেদয়ৎ।
তস্য তদ্দুষ্করং কর্ম প্রশশংসুর্নারাধিপাঃ॥ 1-107-116 (4820) 
সমেতাশ্চ পৃথক্চৈব ভীষ্মোয়মিতি চাব্রুবন্।
তচ্ছ্রুৎবা দুষ্করং কর্ম কৃতং ভীষ্মেণ শান্তনুঃ॥ 1-107-117 (4821) 
বভূব দুঃখিতো রাজা চিররাত্রায় ভারত।
স তেন কর্মণা সূনোঃ প্রীতস্তস্মৈ বরং দদৌ॥'  1-107-118 (4822) 
স্বচ্ছন্দমরণং তুষ্টো দদৌ তস্মৈ মহাত্মনে।
ন তে মৃত্যুঃ প্রভবিতা যাবজ্জীবিতুমিচ্ছসি॥ 1-107-119 (4823) 
ৎবত্তো হ্যনুজ্ঞাং সংপ্রাপ্য মৃত্যুঃ প্রভবিতাঽনঘ॥  1-107-120 (4824) 
 
ইতি শ্রীমন্মহাভারতে আদিপর্বণি সংভবপর্বণি সপ্তাধিকশততমোঽধ্যায়ঃ॥ 107 ॥

 -   -  

1-107-12 পুটভেদনে পত্তনে॥ 1-107-16 ব্রহ্মধর্মোত্তরে অহিংসাধর্মপ্রধানে॥ 1-107-20 বাক্ সত্যং শ্রিতাভবৎ॥ 1-107-36 অধিজগে অধীতবান্॥ 1-107-49 তরিং নাবম্॥ 1-107-56 ব্যবস্যেয়ং বিনিশ্চিনুয়ম্॥ 1-107-58 শরীরজেন কামেন॥ 1-107-62 হরিণঃ পাণ্ডুগাত্রঃ॥ 1-107-72 পুরাণানাং পুরাতনানাম্॥ 1-107-95 দানে বসুবচনং অদানে বলবৎসপত্নতা অত্র কারণমিতি শেষঃ॥ সপ্তোত্তরশততমোঽধ্যায়ঃ॥ 107 ॥



আদিপর্ব - অধ্যায় 108

॥ শ্রীঃ ॥

1.108. অধ্যায়ঃ 108 

 -   -  

শান্তনুসত্যবতীবিবাহঃ॥ 1 ॥ চিত্রাঙ্গদবিচিত্রবীর্যযোরুৎপত্তিঃ॥ 2 ॥ শান্তনুমরণম্॥ 3 ॥ চিত্রাঙ্গদমরণম্॥ 4 ॥ বিচিত্রবীর্যস্য রাজ্যেঽভিষেকঃ॥ 5 ॥

 -   -  

1-108-0 (4825) 
বৈশম্পায়ন উবাচ। 1-108-0 (665) 
`চেদিরাজসুতাং জ্ঞাৎবা দাশরাজেন বর্ধিতাম্।
বিবাহং কারয়ামাস শাস্ত্রদৃষ্টেন কর্মণা॥'  1-108-1 (4826) 
ততো বিবাহে নির্বৃত্তে স রাজা শান্তনুর্নৃপঃ।
তাং কন্যাং রূপসংপন্নাং স্বগৃহে সংন্যবেশয়ৎ॥ 1-108-2 (4827) 
ততঃ শান্তনবো ধীমান্সত্যবত্যামজায়ত।
বীরশ্চিত্রাঙ্গদো নাম বীর্যবান্পুরুষেশ্বরঃ॥ 1-108-3 (4828) 
অথাপরং মহেষ্বাসং সত্যবত্যাং সুতং প্রভুঃ।
বিচিত্রবীর্যং রাজানং জনয়ামাস বীর্যবান্॥ 1-108-4 (4829) 
অপ্রাপ্তবতি তস্মিংস্তু যৌবনং পুরুষর্ষভে।
স রাজা শান্তনুর্ধীমান্কালধর্মমুপেয়িবান্॥ 1-108-5 (4830) 
স্বর্গতে শান্তনৌ ভীষ্মশ্চিত্রাঙ্গদমরিন্দনম্।
স্থাপয়ামাস বৈ রাজ্যে সত্যবত্যা মতে স্থিতঃ॥ 1-108-6 (4831) 
স তু চিত্রাঙ্গদঃ শৌর্যাৎসর্বাংশ্চিক্ষেপ পার্থিবান্।
মনুষ্যং ন হি মেন স কংচিৎসদৃশমাত্মনঃ॥ 1-108-7 (4832) 
তং ক্ষিপন্তং সুরাংশ্চৈব মনুষ্যানসুরাংস্তথা।
গন্ধর্বরাজো বলবাংস্তুল্যনামাঽভ্যযাত্তদা॥ 1-108-8 (4833) 
গন্ধর্ব উবাচ। 1-108-9 (666) 
`ৎবং বৈ সদৃশনামাসি যুদ্ধং দেহি নৃপাত্মজ।
নাম বাঽন্যৎপ্রগৃহ্ণীষ্ব যদি যুদ্ধং ন দাস্যসি॥ 1-108-9 (4834) 
ৎবয়াহং যুদ্ধমিচ্ছামি ৎবৎসকাশং তু নামতঃ।
আগতোস্মি বৃথাঽঽভাষ্য ন গচ্ছেন্নাম তে মম॥ 1-108-10 (4835) 
ইত্যুক্ৎবা গর্জমানৌ তৌ হিরণ্বত্যাস্তটং গতৌ'।
তেনাস্য সুমহদ্যুদ্ধং কুরুক্ষেত্রে বভূব হ॥ 1-108-11 (4836) 
তয়োর্বলবতোস্তত্র গন্ধর্বকুরুমুখ্যযোঃ।
নদ্যাস্তীরে হিরণ্বত্যাঃ সমাস্তিস্রোঽভবদ্রণঃ॥ 1-108-12 (4837) 
তস্মিন্বিমর্দে তুমুলে শস্ত্রবর্ষসমাকুলে।
মায়াধিকোঽবধীদ্বীরং গন্ধর্বঃ কুরুসত্তমম্॥ 1-108-13 (4838) 
স হৎবা তু নরশ্রেষ্ঠং চিত্রাঙ্গদমরিন্দমম্।
অন্তায় কৃৎবা গন্ধর্বো দিবমাচক্রমে ততঃ॥ 1-108-14 (4839) 
তস্মিন্পুরুষশার্দূলে নিহতে ভূরিতেজসি।
ভীষ্মঃ শান্তনবো রাজা প্রেতকার্যাণ্যকারয়ৎ॥ 1-108-15 (4840) 
বিচিত্রবীর্যং চ তদা বালমপ্রাপ্তয়ৌবনম্।
কুরুরাজ্যে মহাবাহুরভ্যষিঞ্চদনন্তরম্॥ 1-108-16 (4841) 
বিচিত্রবীর্যঃ স তদা ভীষ্মস্য বচনে স্থিতঃ।
অন্বশাসন্মহারাজ পিতৃপৈতামহং পদম্॥ 1-108-17 (4842) 
স ধর্মশাস্ত্রকুশলং ভীষ্মং শান্তনবং নৃপঃ।
পূজয়ামাস ধর্মেণ স চৈনং প্রত্যপালয়ৎ॥ ॥ 1-108-18 (4843) 
 
ইতি শ্রীমন্মহাভারতে আদিপর্বণি সংভবপর্বণি অষ্টাধিকশততমোঽধ্যায়ঃ॥ 108 ॥




আদিপর্ব - অধ্যায় 109

॥ শ্রীঃ ॥

1.109. অধ্যায়ঃ 109 

 -   -  

ভীষ্মস্য কাশিপতিকন্যাহরণার্থং বারাণসীগমনম্॥ 1 ॥ কন্যাং হৃতবতা ভীষ্মেণ যুদ্ধে রাজ্ঞাং পরাজয়ঃ॥ 2 ॥ মধ্যেমার্গং সাল্বপরাজয়ঃ॥ 3 ॥ বিচিত্রবীর্যবিবাহোপক্রমে তমনিচ্ছন্ত্যা জ্যেষ্ঠায়া অম্বয়াঃ সাল্বং প্রতি গমনম্॥ 4 ॥ তেন প্রত্যাখ্যাতায়াঃ পুনর্ভীষ্মং প্রাপ্তায় অম্ব্রায়াঃ ভীষ্মেণ নিরাকরণম্॥ 5 ॥ ভীষ্মজিঘাংসয়া তপস্যন্ত্যা অম্বায়াঃ প্রসন্নাৎকুমারান্মালাপ্রাপ্তিঃ॥ 6 ॥

 -   -  

1-109-0 (4844) 
বৈশম্পায়ন উবাচ। 1-109-0 (667) 
হতে চিত্রাঙ্গদে ভীষ্মো বালে ভ্রাতরি কৌরব।
পালয়ামাস তদ্রাজ্যং সত্যবত্যা মতে স্থিতঃ॥ 1-109-1 (4845) 
`তথা বিচিত্রবীর্যং তু বর্তমানং সুখেঽতুলে।'
সংপ্রাপ্তয়ৌবনং দৃষ্ট্বা ভ্রাতরং ধীমতাং বরঃ। 
ভীষ্মো বিচিত্রবীর্যস্য বিবাহায়াকরোন্মতিম্॥  1-109-2 (4846) 
অথ কাশিপতের্ভীষ্মঃ কন্যাস্তিস্রোঽপ্সরোপমাঃ।
শুশ্রাব সহিতা রাজন্বৃণ্বানা বৈ স্বয়ংবরম্॥ 1-109-3 (4847) 
ততঃ স রথিনাং শ্রেষ্ঠো রথেনৈকেন শত্রুজিৎ।
জগামানুমতে মাতুঃ পুরীং বারাণসীং প্রভুঃ॥ 1-109-4 (4848) 
তত্র রাজ্ঞঃ সমুদিতান্সর্বতঃ সমুপাগতান্।
দদর্শ কন্যাস্তাশ্বৈ ভীষ্মঃ শান্তনুনন্দনঃ॥ 1-109-5 (4849) 
`তাসাং কামেন সংমত্তাঃ সহিতাঃ কাশিকোসলাঃ।
বঙ্গাঃ পুণ্ড্রাঃ কলিঙ্গাশ্চ তে জগ্মুস্তাং পুরীং প্রতি॥'  1-109-6 (4850) 
কীর্ত্যমানেষু রাজ্ঞাং তু তদা নামসু সর্বশঃ।
একাকিনং তদা ভীষ্মং বৃদ্ধং শান্তনুনন্দনম্॥ 1-109-7 (4851) 
সোদ্বেগা ইব তং দৃষ্ট্বা কন্যাঃ পরমশোভনাঃ।
অপাক্রামন্ত তাঃ সর্বা বৃদ্ধ ইত্যেব চিন্তয়া॥ 1-109-8 (4852) 
বৃদ্ধঃ পরমধর্মাত্মা বলীপলিতধারণঃ।
কিকারণমিহায়াতো নির্লজ্জো ভরতর্ষভঃ॥ 1-109-9 (4853) 
মিথ্যাপ্রতিজ্ঞো লোকেষু কিং বদিষ্যতি ভারত।
ব্রহ্মচারীতি ভীষ্মো হি বৃথৈব প্রথিতো ভুবি॥ 1-109-10 (4854) 
ইত্যেবং প্রবুবন্তস্তে হসন্তি স্ম নৃপাধমাঃ।  1-109-11 (4855) 
বৈশম্পায়ন উবাচ।
ক্ষত্রিয়াণাং বচঃ শ্রুৎবা ভীষ্মশ্চুক্রোধ ভারত॥  1-109-11 (668) 
ভীষ্মস্তদা স্বয়ং কন্যা বরয়ামাস তাঃ প্রভুঃ।
উবাচ চ মহীপালান্রাজঞ্জলদনিঃস্বনঃ॥ 1-109-12 (4856) 
রথমারোপ্য তাঃ কন্যা ভীষ্মঃ প্রহরতাং বরঃ।
আহূয় দানং কন্যানাং গুণবদ্ভ্যঃ স্মৃতং বুধৈঃ॥ 1-109-13 (4857) 
অলঙ্কৃত্য যথাশক্তি প্রদায় চ ধনান্যপি।
প্রয়চ্ছন্ত্যপরে কন্যাং মিথুনেন গবামপি॥ 1-109-14 (4858) 
বিত্তেন কথিতেনান্যে বলেনান্যেঽনুমান্য চ।
প্রমত্তামুপয়ন্ত্যন্যে স্বয়মন্যে চ বিন্দতে॥ 1-109-15 (4859) 
আর্ষং বিধিং পুরস্কৃত্য দারান্বিন্দন্তি চাপরে।
অষ্টমং তমথো বিত্ত বিবাহং কবিভির্বৃতম্॥ 1-109-16 (4860) 
স্বয়ংবরং তু রাজন্যাঃ প্রশংসন্ত্যুপয়ান্তি চ।
প্রমথ্য তু হৃতামাহুর্জ্যায়সীং ধর্মবাদিনঃ॥ 1-109-17 (4861) 
তা ইমাঃ পৃথিবীপালা জিহীর্ষামি বলাদিতঃ।
তে যতধ্বং পরং শক্ত্যা বিজয়ায়েতরায় বা॥ 1-109-18 (4862) 
স্থিতোঽহং পৃথিবীপালা যুদ্ধায় কৃতনিশ্চয়ঃ।  1-109-19 (4863) 
বৈশম্পায়ন উবাচ।
এবমুক্ৎবা মহীপালান্কাশিরাজং চ বীর্যবান্॥  1-109-19 (669) 
সর্বাঃ কন্যাঃ স কৌরব্যো রথমারোপ্য চ স্বকম্।
আমন্ত্র্য চ স তান্প্রায়াচ্ছীঘ্রং কন্যাঃ প্রগৃহ্য তাঃ॥ 1-109-20 (4864) 
ততস্তে পার্থিবাঃ সর্বে সমুৎপেতুরমর্ষিতাঃ।
সংস্পৃশন্তঃ স্বকান্বাহূন্দশন্তো দশনচ্ছদান্॥ 1-109-21 (4865) 
তেষামাভরণান্যাশু ৎবরিতানাং বিমুঞ্চতাম্।
আমুঞ্চতাং চ বর্মাণি সংভ্রমঃ সুমহানভূৎ॥ 1-109-22 (4866) 
তারাণামিব সংপাতো বভূব জনমেজয়।
ভূষণানাং চ সর্বেষাং কবচানাং চ সর্বশঃ॥ 1-109-23 (4867) 
সবর্মভির্ভূষণৈশ্চ প্রকীর্যদ্বিরিতস্ততঃ।
সক্রোধামর্ষজিহ্মভ্রূকষায়ীকৃতলোচনাঃ॥ 1-109-24 (4868) 
সূতোপক্লৃপ্তান্ রুচিরান্সদশ্বৈরুপকল্পিতান্।
রথানাস্থায় তে বীরাঃ সর্বপ্রহরণান্বিতাঃ॥ 1-109-25 (4869) 
প্রয়ান্তমথ কৌরব্যমনুসস্রুরুদায়ুধাঃ।
ততঃ সমভবদ্যুদ্ধং তেষাং তস্য চ ভারত। 
একস্য চ বহূনাং চ তুমুলং রোমহর্ষণম্॥  1-109-26 (4870) 
তে ৎবিষূন্দশসাহস্রাংস্তস্মিন্যুগপদাক্ষিপন্।
অপ্রাপ্তাংশ্চৈব তানাশু ভীষ্মঃ সর্বাংস্তথাঽন্তরা॥ 1-109-27 (4871) 
অচ্ছিনচ্ছরবর্ষেণ মহতা লোমবাহিনা।
ততস্তে পার্থিবাঃ সর্বে সর্বতঃ পরিবার্য তম্॥ 1-109-28 (4872) 
ববৃষুঃ শরবর্ষেণ বর্ষেণেবাদ্রিমম্বুদাঃ।
স তং বাণময়ং বর্ষং শরৈরাবার্য সর্বতঃ॥ 1-109-29 (4873) 
ততঃ সর্বান্মহীপালান্পর্যবিধ্যত্ত্রিভিস্ত্রিভিঃ।
একৈকস্তু ততো ভীষ্মং রাজন্বিব্যাধ পঞ্চভিঃ॥ 1-109-30 (4874) 
স চ তান্প্রতিবিব্যাধ দ্বাভ্যাং দ্বাভ্যাং পরাক্রমন্।
তদ্যুদ্ধমাসীত্তুমুলং ঘোরং দেবাসুরোপমম্॥ 1-109-31 (4875) 
পশ্যতাং লোকবীরাণাং শরশক্তিসমাকুলম্।
স ধনূংষি ধ্বজাগ্রাণি বর্মাণি চ শিরাংসি॥ 1-109-32 (4876) 
চিচ্ছেদ সমরে ভীষ্মঃ শতশোথ সহস্রশঃ।
তস্যাতিপুরুষং কর্ম লাঘবং রথচারিণঃ॥ 1-109-33 (4877) 
রক্ষণং চাত্মনঃ সংখ্যে শত্রবোঽপ্যভ্যপূজয়ন্।
`অক্ষতঃ ক্ষপয়িৎবান্যানসঙ্খ্যেয়পরাক্রমঃ॥ 1-109-34 (4878) 
আনিনায় স কাশ্যস্য সুতাঃ সাগরগাসুতঃ।'
তান্বিনির্জিত্য তু রণে সর্বশস্ত্রভৃতাং বরঃ॥  1-109-35 (4879) 
কন্যাভিঃ সহিতঃ প্রায়াদ্ভারতো ভারতান্প্রতি।
ততস্তং পৃষ্ঠতো রাজঞ্শাল্বরাজো মহারথঃ॥ 1-109-36 (4880) 
অভ্যগচ্ছদমেয়াত্মা ভীষ্মং শান্তনবং রণে।
বারণং জঘনে ভিন্দন্দন্তাভ্যামপরো যথা॥ 1-109-37 (4881) 
বাসিতামনুসংপ্রাপ্তো যূথপো বলিনাং বরঃ।
স্ত্রীকামস্তিষ্ঠতিষ্ঠেতি ভীষ্মমাহ স পার্থিবঃ॥ 1-109-38 (4882) 
সাল্বরাজো মহাবাহুরমর্ষেণ প্রচোদিতঃ।
ততঃ স পুরুষব্যাঘ্রো ভীষ্মঃ পরবলার্দনঃ॥ 1-109-39 (4883) 
তদ্বাক্যাকুলিতঃ ক্রোধাদ্বিধূমোগ্নিরিব জ্বলন্।
বিততেষুধনুষ্পাণির্বিকুঞ্চিতললাটভৃৎ॥ 1-109-40 (4884) 
ক্ষত্রধর্মং সমাস্থায় ব্যপেতভয়সংভ্রমঃ।
নিবর্তয়ামাস রথং সাল্বং প্রতি মহারথঃ॥ 1-109-41 (4885) 
নিবর্তমানং তং দৃষ্ট্বা রাজানঃ সর্ব এব তে।
প্রেক্ষকাঃ সমপদ্যন্ত ভীষ্মসাল্বসমাগমে॥ 1-109-42 (4886) 
তৌ বৃষাবিব নর্দন্তৌ বলিনৌ বাসিতান্তরে।
অন্যোন্যমভিবর্তেতাং বলবিক্রমশালিনৌ॥ 1-109-43 (4887) 
ততো ভীষ্মং শান্তনবং শরৈঃ শতসহস্রশঃ।
সাল্বরাজো নরশ্রেষ্ঠঃ সমবাকিরদাশুগৈঃ॥ 1-109-44 (4888) 
পূর্বমভ্যর্দিতং দৃষ্ট্বা ভীষ্মং সাল্বেন তে নৃপাঃ।
বিস্মিতাঃ সমপদ্যন্ত সাধুসাধ্বিতি চাব্রুবন্॥ 1-109-45 (4889) 
লাঘবং তস্য তে দৃষ্ট্বা সমরে সর্বপার্থিবাঃ।
অপূজয়ন্ত সংহৃষ্টা বাগ্ভিঃ সাল্বং নরাধিপম্॥ 1-109-46 (4890) 
ক্ষত্রিয়াণাং ততো বাচঃ শ্রুৎবা পরপুঞ্জয়ঃ।
ক্রুদ্ধঃ শান্তনবো ভীষ্মস্তিষ্ঠতিষ্ঠেত্যভাষত॥ 1-109-47 (4891) 
সারথিং চাব্রবীৎক্রুদ্ধো যাহি যত্রৈষ পার্থিবঃ।
যাবদেনং নিহন্ম্যদ্য ভুজঙ্গমিব পক্ষিরাট্॥ 1-109-48 (4892) 
ততোঽস্ত্রং বারুণং সম্যগ্যোজয়ামাস কৌরবঃ।
তেনাশ্বাংশ্চতুরোঽমৃদ্গাৎসাল্বরাজস্য ভূপতে॥ 1-109-49 (4893) 
অস্ত্রৈরস্ত্রাণি সংবার্য সাল্বরাজস্য কৌরবঃ।
ভীষ্মো নৃপতিশার্দূল ন্যবধীত্তস্য সারথিম্॥ 1-109-50 (4894) 
অস্ত্রেণ চাস্যাথৈন্দ্রেণ ন্যবধীত্তুরগোত্তমান্।
কন্যাহেতোর্নরশ্রেষ্ঠ ভীষ্মঃ শান্তনবস্তদা॥ 1-109-51 (4895) 
জিৎবা বিসর্জয়ামাস জীবন্তং নৃপসত্তমম্।
ততঃ সাল্বঃ স্বনগরং প্রয়যৌ ভরতর্ষভ॥ 1-109-52 (4896) 
স্বরাজ্যমন্বশাচ্চৈব ধর্মেণ নৃপতিস্তদা।
রাজানো যে চ তত্রাসন্স্বয়ংবরদিদৃক্ষবঃ॥ 1-109-53 (4897) 
স্বান্যেব তেঽপি রাষ্ট্রাণি জগ্মুঃ পরপুরঞ্জয়াঃ।
এবং বিজিত্য তাঃ কন্যা ভীষ্মঃ প্রহরতাং বরঃ॥ 1-109-54 (4898) 
প্রয়যৌ হাস্তিনপুরং যত্র রাজা স কৌরবঃ।
বিচিত্রবীর্যো ধর্মাত্মা প্রশাস্তি বসুধামিমাম্॥ 1-109-55 (4899) 
যথা পিতাস্য কৌরব্যঃ শান্তনুর্নৃপসত্তমঃ।
সোঽচিরেণৈব কালেন অত্যক্রামন্নরাধিপ॥ 1-109-56 (4900) 
বনানি সরিতশ্চৈব শৈলাংশ্চ বিনিধান্দ্রুমান্।
অক্ষতঃ ক্ষপয়িৎবাঽরীন্সঙ্খ্যেঽসঙ্খ্যেয়বিক্রমঃ॥ 1-109-57 (4901) 
আনয়ামাস কাশ্যস্য সুতাঃ সাগরগাসুতঃ।
স্নুষা ইব স ধর্মাত্মা ভগিনীরিব চানুজাঃ॥ 1-109-58 (4902) 
যথা দুহিতশ্চৈব পরিগৃহ্য যয়ৌ কুরূন্।
আনিন্যে স মহাবাহুর্ভ্রাতুঃ প্রিয়চিকীর্ষয়া॥ 1-109-59 (4903) 
তাঃ সর্বগুণসংপন্না ভ্রাতা ভ্রাত্রে যবীয়সে।
ভীষ্মো বিচিত্রবীর্যায় প্রদদৌ বিক্রমাহৃতাঃ॥ 1-109-60 (4904) 
এবং ধর্মেণ ধর্মজ্ঞঃ কৃৎবা কর্মাতিমানুষম্।
ভ্রাতুর্বিচিত্রবীর্যস্য বিবাহায়োপচক্রমে॥ 1-109-61 (4905) 
সত্যবত্যা সহ মিথঃ কৃৎবা নিশ্চয়মাত্মবান্।
বিবাহং কারয়িষ্যন্তং ভীষ্মং কাশিপতেঃ সুতা। 
জ্যেষ্ঠা তাসামিদং বাক্যমব্রবীদ্ধসতী তদা॥  1-109-62 (4906) 
ময়া সৌভপতিঃ পূর্বং মনসা হি বৃতঃ পতিঃ।
তেন চাস্মি বৃতা পূর্বমেষ কামশ্চ মে পিতুঃ॥ 1-109-63 (4907) 
ময়া বরয়িতব্যোঽভূৎসাল্বস্তস্মিন্স্বয়ংবরে।
এতদ্বিজ্ঞায় ধর্মজ্ঞ ধর্মতত্ৎবং সমাচর॥ 1-109-64 (4908) 
এবমুক্তস্তয়া ভীষ্মঃ কন্যযা বিপ্রসংসদি।
চিন্তামভ্যগমদ্বীরো যুক্তাং তস্যৈব কর্মণঃ॥ 1-109-65 (4909) 
`অন্যসক্তা ৎবিয়ং কন্যা জ্যেষ্ঠা ৎবম্বা ময়া জিতা।
বাচা দত্তা মনোদত্তা কৃতমঙ্গলবাচনা॥ 1-109-66 (4910) 
নির্দিষ্টা তু পরস্যৈব সা ত্যাজ্যা পরচিন্তিনী।
ইত্যুক্ৎবা চানুমান্যৈব ভ্রাতরং স্ববশানুগম্॥'  1-109-67 (4911) 
বিনিশ্চিত্য স ধর্মজ্ঞো ব্রাহ্মণৈর্বেদপারগৈঃ।
অনুজজ্ঞে তদা জ্যেষ্ঠামম্বাং কাশিপতেঃ সুতাম্॥ 1-109-68 (4912) 
অম্বিকাম্বালিকে ভার্যে প্রাদাদ্ভ্রাত্রে যবীয়সে।
ভীষ্মো বিচিত্রবীর্যায় বিধিদৃষ্টেন কর্মণা॥ 1-109-69 (4913) 
তয়োঃ পাণী গৃহীৎবা তু রূপয়ৌবনদর্পিতঃ।
বিচিত্রবীর্যো ধর্মাত্মা নাম্বামৈচ্ছৎকথংচন॥ 1-109-70 (4914) 
`অম্বামন্যস্য কীর্ত্যন্তীমব্রবীচ্চারুদর্শনাম্।  1-109-71 (4915) 
বিচিত্রবীর্য উবাচ।
পাপস্য ফলমেবৈষ কামোঽসাধুর্নিরর্থকঃ। 
পরতন্ত্রোপভোগো মামার্য নাঽঽয়োক্তুমর্হসি॥  1-109-71 (670) 
ভীষ্ম উবাচ। 1-109-72 (671) 
প্রাতিষ্ঠচ্ছান্তনোর্বংশস্তাত যস্য ৎবমন্বয়ঃ।
অকামবৃত্তো ধর্মাত্মন্সাধু মন্যে মতং তব॥ 1-109-72 (4916) 
ইত্যুক্ৎবাম্বাং সমালোক্য বিধিবদ্বাক্যমব্রবীৎ।
বিসৃষ্টা হ্যসি গচ্ছ ৎবং যথাকামমনিন্দিতে॥ 1-109-73 (4917) 
নানিয়োজ্যে সমর্থোঽহং নিয়োক্তুং ভ্রাতরং প্রিয়ম্।
অন্যবাবগতাং চাপি কো নারীং বাসয়েদ্গৃহে॥ 1-109-74 (4918) 
অতস্ৎবাং ন নিয়োক্ষ্যামি অন্যকামাসি গম্যতাম্।
অহমপ্যূর্ধ্বরেতা বৈ নিবৃত্তো দারকর্মণি॥ 1-109-75 (4919) 
ন সংবন্ধস্তদাবাভ্যাং ভবিতা বৈ কথংচন।  1-109-76 (4920) 
বৈশম্পায়ন উবাচ।
ইত্যুক্তা সা গতা তত্র সখীভিঃ পরিবারিতা॥  1-109-76 (672) 
নির্দিষ্টা হি শনৈ রাজন্সাল্বরাজপুরং প্রতি।
অথাম্বা সাল্বংমাগম্য সাঽব্রবীৎপ্রতিপূজ্য তং॥ 1-109-77 (4921) 
পুরা নির্দিষ্টভাবা ৎবামাগতাস্মি বরানন।
দেবব্রতং সমুৎসৃজ্য সানুজং ভরতর্ষভম্॥ 1-109-78 (4922) 
প্রতিগৃহ্ণীষ্ব ভদ্রং তে বিধিবন্মাং সমুদ্যতাম্॥  1-109-79 (4923) 
বৈশম্পায়ন উবাচ। 1-109-80 (673) 
তয়ৈবমুক্তঃ সাল্বোপি প্রহসন্নিদমব্রবীৎ।
নির্জিতাঽসীহ ভীষ্মেণ মাং বিনির্জিত্য রাজসু॥ 1-109-80 (4924) 
অন্যেন নির্জিতাং ভদ্রে বিসৃষ্টাং তেন চালয়াৎ।
ন গৃহ্ণামি বরারোহে তত্র চৈব তু গম্যতাম্॥ 1-109-81 (4925) 
বৈশম্পায়ন উবাচ। 1-109-82 (674) 
ইত্যুক্তা সা সমাগম্য কুরুরাজ্যমনুত্তমম্।
অম্বাব্রবীত্ততো ভীষ্মং ৎবয়াঽহং সহসা হৃতা॥ 1-109-82 (4926) 
ক্ষত্রধর্মমবেক্ষস্ব ৎবং ভর্তা মম ধর্মতঃ।
যাং যঃ স্বয়ংবরে কন্যাং নির্জয়েচ্ছৌর্যসংপদা॥ 1-109-83 (4927) 
রাজ্ঞঃ সর্বান্বিনির্জিত্য স তামুদ্বাহয়েদ্ধ্রুবম্।
অতস্ৎবমেব ভর্তা মে ৎবয়াঽহং নির্জিতা যতঃ॥ 1-109-84 (4928) 
তস্মাদ্বহস্ব মাং ভীষ্ম নির্জিতাং সংসদি ৎবয়া।
ঊর্ধ্বরেতা হ্যহমিতি প্রত্যুবাচ পুনঃপুনঃ॥ 1-109-85 (4929) 
ভীষ্মং সা চাব্রবীদম্বা যথাজৈষীস্তথা কুরু।
এবমন্বগমদ্ভীষ্মং ষট্সমাঃ পুষ্করেক্ষণা॥ 1-109-86 (4930) 
ঊর্ধ্বরেতাস্ৎবহং ভদ্রে বিবাহবিমুখোঽভবম্।
তমেব সাল্বং গচ্ছ ৎবং যঃ পুরা মনসা বৃতঃ॥ 1-109-87 (4931) 
অন্যসক্তং কিমর্থং ৎবমাত্মানমবদঃ পুরা।
অন্যসক্তাং বধূং কন্যাং বাসয়েৎস্বগৃহে ন হি॥ 1-109-88 (4932) 
নাহমুদ্বাহয়িষ্যে ৎবাং মম ভ্রাত্রে যবীয়সে।
বিচিত্রবীর্যায় শুভে যথেষ্টং গম্যতামিতি॥ 1-109-89 (4933) 
ভূয়ঃ সাল্বং সমভ্যেত্য রাজন্গৃহ্ণীষ্ব মামিতি।
নাহং গৃহ্ণাম্যন্যজিতামিতি সাল্বনিরাকৃতা॥ 1-109-90 (4934) 
ঊর্ধ্বরেতাস্ৎবহমিতি ভীষ্মেণ চ নিরাকৃতা।
অম্বা ভীষ্মং পুনঃ সাল্বং ভীষ্মং সাল্বং পুনঃ পুনঃ॥ 1-109-91 (4935) 
গমনাগমনেনৈবমনৈষীৎষট্ সমা নৃপ।
অশ্রুভির্ভূমিমুক্ষন্তী শোচন্তী সা মনস্বিনী॥ 1-109-92 (4936) 
পীনোন্নতকুচদ্বন্দ্বা বিশালজঘনেক্ষণা।
শ্রোণীভরালসগমা রাকাচন্দ্রনিভাননা॥ 1-109-93 (4937) 
বর্ষৎকাদম্বিনীমূর্ধ্নি স্ফুরন্তী চঞ্চলেব সা।
সা ততো দ্বাদশ সমা বাহুদামভিতো নদীম্। 
পার্শ্বে হিমবতো রম্যে তপো ঘোরং সমাদদে॥  1-109-94 (4938) 
সংক্ষিপ্তকরণা তত্র তপ আস্থায় সুব্রতা।
পাদাঙ্গুষ্ঠেন সাঽতিষ্ঠদকম্পন্ত ততঃ সুরাঃ॥ 1-109-95 (4939) 
তস্যাস্তত্তু তপো দৃষ্ট্বা সুরাণাং ক্ষোভকারকম্।
বিস্মিতশ্চৈব হৃষ্টশ্চ তস্যানুগ্রহবুদ্ধিমান্॥ 1-109-96 (4940) 
অনন্তসেনো ভগবান্কুমারো বরদঃ প্রভুঃ।
মানয়ন্রাজপুত্রীং তাং দদৌ তস্যৈ শুভাং স্রজম্॥ 1-109-97 (4941) 
এষা পুষ্করিণী দিব্যা যথাবৎসমুপস্থিতা।
অম্বে ৎবচ্ছোকশমনী মালা ভুবি ভবিষ্যতি॥ 1-109-98 (4942) 
এতাং চৈব ময়া দত্তাং মালাং যো ধারয়িষ্যতি।
সোঽস্য ভীষ্মস্য নিধনে কারণং বৈ ভবিষ্যতি॥ ॥ 1-109-99 (4943) 
 
ইতি শ্রীমন্মহাভারতে আদিপর্বণি সংভবপর্বণি নবাধিকশততমোঽধ্যায়ঃ॥ 109 ॥

 -   -  

1-109-13 আহূয়েতি ব্রাহ্মঃ॥ 1-109-14 মিথুনেন গৃহীতেনেত্যার্ষঃ॥ 1-109-15 বিত্তেনেত্যাসুরঃ। বলেনেতি রাক্ষসঃ। অনুমান্যেতি গান্ধর্বঃ। প্রমত্তামিতি পৈশাচঃ। স্বয়মন্যে ইতি প্রাজাপত্যঃ॥ 1-109-16 আর্ষং বিধিং যজ্ঞম্। তেন দৈব উক্তঃ। অষ্টমং রাক্ষসং বিবাহম্॥ 1-109-17 প্রশংসতি। স্বয়ংবরমিতি॥ 1-109-24 প্রকীর্যদ্ভির্ভঊষণৈরুপলক্ষিতা অনুসস্রুরিতি তৃতীয়েনান্বয়ঃ॥ 1-109-43 বৃষৌ রেতঃসেককামৌ গজৌ গোবৃষাবেব বা তৎসাহচর্যাদ্বাসিতা পুষ্পিণী গৌস্তদন্তরে বন্নিমিত্তম্॥ 1-109-52 জীবন্তং প্রাণমাত্রাবশেষিতম্॥ 1-109-58 কাশ্যস্য কাশিরাজস্য। অনুজাঃ কনিষ্ঠাঃ॥ 1-109-71 অম্বাং দৃষ্ট্বেতি শেষঃ। অব্রবীৎ ভীষ্মমিতি শেষঃ॥ নবাধিকশততমঃ॥ 109 ॥



আদিপর্ব - অধ্যায় 110

॥ শ্রীঃ ॥

1.110. অধ্যায়ঃ 110 

 -   -  

সংগ্রহেণ অম্বাচরিত্রকথনম্॥ 1 ॥

 -   -  

1-110-0 (4944) 
অম্বোবাচ। 1-110-0 (675) 
অন্যপূর্বেতি মাং সাল্বো নাভিনন্দতি বালিশঃ।
সাহং ধর্মাচ্চ কামাচ্চ বিহীনা শোকধারিণী॥ 1-110-1 (4945) 
অপতিঃ ক্ষত্রিয়ান্সর্বানাক্রন্দামি সমন্ততঃ।
ইয়ং বঃ ক্ষত্রিয়া মালা যা ভীষ্মং নিহনিষ্যতি॥ 1-110-2 (4946) 
অহং চ ভার্যা তস্য স্যাং যো ভীষ্মং ঘাতয়িষ্যতি।
তস্যাশ্চঙ্ক্রম্যমাণায়াঃ সমাঃ পঞ্চ গতাঃ পরাঃ॥ 1-110-3 (4947) 
নাভবচ্ছরণং কশ্চিৎক্ষত্রিয়ো ভীষ্মজাদ্ভয়াৎ।
অগচ্ছৎসোমকং সাঽম্বা পাঞ্চালেষু যশস্বিনম্॥ 1-110-4 (4948) 
সত্যসন্ধং মহেষ্বাসং সত্যধর্মপরায়ণম্।
সা সভাদ্বারমাগম্য পাঞ্চালৈরভিরক্ষিতম্॥ 1-110-5 (4949) 
পাঞ্চালরাজমাক্রন্দৎপ্রগৃহ্য সুভুজা ভুজৌ।
ভীষ্মেণ হন্যমানাং মাং মজ্জন্তীমিব চ হ্রদে॥ 1-110-6 (4950) 
যজ্ঞসেনাভিধাবেহ পাণিমালম্ব্য চোদ্ধর।
তেন মে সর্বধর্মাশ্চ রতিভোগাশ্চ কেবলাঃ॥ 1-110-7 (4951) 
উভৌ চ লোকৌ কীর্তিশ্চ সমূলৌ সফলৌ হৃতৌ।
***ন্ত্যেবং ন বিন্দামি রাজন্যং শরণং ক্বচিৎ॥ 1-110-8 (4952) 
কিং নু নিঃক্ষত্রিয়ো লোকো যত্রানাথোঽবসীদতি।
সমাগম্য তু রাজানো ময়োক্তা রাজসত্তমাঃ॥ 1-110-9 (4953) 
শৃণ্বন্তু সর্বে রাজানো ময়োক্তং রাজসত্তমাঃ।
ইক্ষ্বাকূণাং তু যে বৃদ্ধাঃ পাঞ্চালানাং চ যে বরাঃ॥ 1-110-10 (4954) 
ৎবৎপ্রসাদাদ্বিবাহেঽস্মিন্মা ধর্মো মা পরাজয়েৎ।
প্রসীদ যজ্ঞসেনেহ গতির্মে ভব সোমক॥ 1-110-11 (4955) 
যজ্ঞসেন উবাচ। 1-110-12 (676) 
জানামি ৎবাং বোধয়ামি রাজপুত্রি বিশেষতঃ।
যথাশক্তি যথাধর্মং বলং সংধারয়াম্যহম্॥ 1-110-12 (4956) 
অন্যস্মাৎপার্থিবাদ্যত্তে ভয়ং স্যাৎপার্থিবাত্মজে।
তস্যাপনয়নে হেতুং সংবিধাতুমহং প্রভুঃ॥ 1-110-13 (4957) 
নহি শান্তনবস্যাহং মহাস্ত্রস্য প্রহারিণঃ।
ঈশ্বরঃ ক্ষত্রিয়াণাং হি বলং ধর্মোঽনুবর্ততে॥ 1-110-14 (4958) 
সা সাধু ব্রজ কল্যাণি ন মাং ভীষ্মো দহেদ্বলাৎ।
ন প্রত্যগৃহ্ণংস্তে সর্বে কিমিত্যেব ন বেদ্ম্যহম্॥ 1-110-15 (4959) 
ন হি ভীষ্মাদহং ধর্মং শক্তো দাতুং কথংচন।  1-110-16 (4960) 
বৈশম্পায়ন উবাচ।
ইত্যুক্তা স্রজমাসজ্য দ্বারি রাজ্ঞো ব্যপাদ্রবৎ॥  1-110-16 (677) 
ব্যুদস্তাং সর্বলোকেষু তপসা সংশিতব্রতাম্।
তামন্বগচ্ছদ্দ্রুপদঃ সান্ৎবং জল্পন্পুনঃ পুনঃ॥ 1-110-17 (4961) 
স্রজং গৃহাণ কল্যাণি ন নো বৈরং প্রসঞ্জয়॥  1-110-18 (4962) 
অম্বোবাচ। 1-110-19 (678) 
এবমেব ৎবয়া কার্যমিতি স্ম প্রতিকাঙ্ক্ষতে।
ন তু তস্যান্যথা ভাবো দৈবমেতদমানুষম্॥ 1-110-19 (4963) 
যশ্চৈনাং স্রজমাদায় স্বয়ং বৈ প্রতিমোক্ষতে।
স ভীষ্মং সমরে হন্তা মম ধর্মপ্রণাশনম্॥ 1-110-20 (4964) 
বৈশম্পায়ন উবাচ। 1-110-21 (679) 
তাং স্রজং দ্রুপদো রাজা কংচিৎকালং ররক্ষ সঃ।
ততো বিস্রম্ভমাস্থায় তূষ্ণীমেতামুপৈক্ষত॥ 1-110-21 (4965) 
তাং শিখণ্ডিন্যবধ্নাত্তু বালা পিতুরবজ্ঞয়া।
তাং পিতা ৎবত্যজচ্ছীঘ্রং ত্রস্তো ভীষ্মস্য কিল্বিষাৎ॥ 1-110-22 (4966) 
ইষীকং ব্রাহ্মণং ভীতা সাভ্যগচ্ছত্তপস্বিনম্।
গঙ্গাদ্বারি তপস্যন্তং তুষ্টিহেতোস্তপস্বিনী॥ 1-110-23 (4967) 
উপচারাভিতুষ্টস্তামব্রবীদৃষিসত্তমঃ।
গঙ্গাদ্বারে বিভজনং ভবিতা নচিরাদিব॥ 1-110-24 (4968) 
তত্র গন্ধর্বরাজানং তুম্বুরুং প্রিয়দর্শনম্।
আরাধয়িতুমীহস্ব সম্যক্পরিচরস্ব তম্॥ 1-110-25 (4969) 
অহমপ্যত্র সাচিব্যং কর্তাস্মি তব শোভনে।
তং তদাচর ভদ্রং তে স তে শ্রেয়ো বিধাস্যতি॥ 1-110-26 (4970) 
ততো বিভজনং তত্র গন্ধর্বাণামবর্তত।
তত্র দ্বাববশিষ্যেতাং গন্ধর্বাবমিতৌ জসৌ॥ 1-110-27 (4971) 
তয়োরেকঃ সমীক্ষ্যৈনাং স্ত্রীবুভূষুরুবাচ হ।
ইদং গৃহ্ণীষ্ব পুংলিঙ্গং বৃণে স্ত্রীলিঙ্গমেব তে॥ 1-110-28 (4972) 
নিয়মং চক্রতুস্তত্র স্ত্রী পুমাংশ্চৈব তাবুভৌ।
ততঃ পুমান্সমভবচ্ছিখণ্ডী পরবীরহা॥ 1-110-29 (4973) 
স্ত্রী ভূৎবা হ্যপচক্রাম স গন্ধর্বো মুদান্বিতঃ।
লব্ধ্বা তু মহতীং প্রীতিং যাজ্ঞসেনির্মহায়শাঃ॥ 1-110-30 (4974) 
ততো বুদ্বুদকং গৎবা পুনরস্ত্রাণি সোঽকরোৎ।
তত্র চাস্ত্রাণি দিব্যানি কৃৎবা স সুমহাদ্যুতিঃ॥ 1-110-31 (4975) 
স্বদেশমভিসংপদে পাঞ্চালং কুরুনন্দন।
সোঽভিবাদ্য পিতুঃ পাদৌ মহেষ্বাসঃ কৃতাঞ্জলিঃ॥ 1-110-32 (4976) 
উবাচ ভবতা ভীষ্মান্ন ভেতব্যং কথংচন॥ ॥  1-110-33 (4977) 
 
ইতি শ্রীমন্মহাভারতে আদিপর্বণি সংভবপর্বণি দশাধিকশততমোঽধ্যায়ঃ॥ 110 ॥

 -   -  

1-110-10 পাঞ্চালানাং চ যে বরাঃ তে রাজানঃ ময়োক্তা ইতি পূর্বেণ সংবন্ধঃ॥ 1-110-14 ঈশ্বরো নহি॥ 1-110-16 ভীষ্মাৎ ভীষ্মমপেক্ষ্য॥ 1-110-24 বিভজনং উৎসববিশেষঃ॥ দশাধিকশততমোঽধ্যায়ঃ॥ 110 ॥



আদিপর্ব - অধ্যায় 111

॥ শ্রীঃ ॥

1.111. অধ্যায়ঃ 111 

 -   -  

বিচিত্রবীর্যস্য অম্বিকাম্বালিকাশ্যাং বিবাহঃ॥ 1 ॥ বিচিত্রবীর্যমরণম্॥ 2 ॥

 -   -  

1-111-0 (4978) 
বৈশম্পায়ন উবাচ। 1-111-0 (680) 
অম্বায়াং নির্গতায়াং তু ভীষ্মঃ শান্তনবস্তদা।
ন্যায়েন কারয়ামাস রাজ্ঞো বৈবাহিকীং ক্রিয়াম্॥ 1-111-1 (4979) 
অম্বিকাম্বালিকে চৈব পরিণীয়াগ্নিসংনিধৌ।
`তয়োঃ পাণী গৃহীৎবা তু কৌরব্যো রূপদর্পিতঃ।' 
বিচিত্রবীর্যো ধর্মাত্মা কামাত্মা সমপদ্যত॥  1-111-2 (4980) 
তে চাপি বৃহতীশ্যামে নীলকুঞ্চিতমূর্ধজে।
রক্ততুঙ্গনখোপেতে পীনশ্রোণিপয়োধর়ে॥ 1-111-3 (4981) 
আত্মনঃ প্রতিরূপোঽসৌ লব্ধঃ পতিরিতি স্থিতে।
বিচিত্রবীর্যং কল্যাণ্যৌ পূজয়ামাসতুঃ শুভে॥ 1-111-4 (4982) 
`অন্যোন্যং প্রতি সক্তে চ একভাবে ইব স্থিতে।'
স চাশ্বিরূপসদৃশো দেবতুল্যপরাক্রমঃ। 
সর্বাসামেব নারীণাং চিত্তপ্রমথনো রহঃ॥  1-111-5 (4983) 
তাভ্যাং সহ সমাঃ সপ্ত বিহরন্পৃথিবীপতিঃ।
বিচিত্রবীর্যস্তরুণো যক্ষ্মণা সমগৃহ্যত॥ 1-111-6 (4984) 
সুহৃদাং যতমানানামাপ্তৈঃ সহ চিকিৎসকৈঃ।
জগামাস্তমিবাদিত্যঃ কৌরব্যো যমসাদনম্॥ 1-111-7 (4985) 
ধর্মাত্মা স তু গাঙ্গেয়ঃ চিন্তাশোকপরায়ণঃ।
প্রেতকার্যাণি সর্বাণি তস্য সম্যগকারয়ৎ॥ 1-111-8 (4986) 
1-111-9 (4987) 
রাজ্ঞো বিচিত্রবীর্যস্য সত্যবত্যা মতে স্থিতঃ।
ঋৎবিগ্বিঃ সহিতো ভীষ্মঃ সর্বৈশ্চ কুরুপুঙ্গবৈঃ॥
 -   -  

1-111-3 বৃহতীশ্যামে বৃহতীপুষ্পদ্রক্তশ্যামে॥ 1-111-4 প্রতিরূপঃ অনুরূপঃ॥ একাদশাধিকশততমোঽধ্যায়ঃ॥ 111 ॥



আদিপর্ব - অধ্যায় 112

॥ শ্রীঃ ॥

1.112. অধ্যায়ঃ 112 

 -   -  

বিচিত্রবীর্যভার্যযোরম্বিকাম্বালিকয়োঃ পুত্রোৎপাদনায় সত্যবত্যা নিয়ুক্তেন ভীষ্মেণ তদনঙ্গীকারঃ॥ 1 ॥

 -   -  

1-112-0 (4988) 
বৈশম্পায়ন উবাচ। 1-112-0 (681) 
ততঃ সত্যবতী দীনা কৃপণা পুত্রগৃদ্ধিনী।
পুত্রস্য কৃৎবা কার্যাণি স্নুষাভ্যাং সহ ভারত॥ 1-112-1 (4989) 
সমাশ্বাস্য স্নুষে তে চ ভর্তৃশোকনিপীডিতে।
ধর্মং চ পিতৃবংশং চ মাতৃবংশং চ ভামিনী। 
প্রসমীক্ষ্য মহাভাগা গাঙ্গেয়ং বাক্যমব্রবীৎ॥  1-112-2 (4990) 
`দুঃখার্দিতা তু সা দেবী মজ্জন্তী শোকসাগরে।
শন্তনোর্ধর্মনিত্যস্য কৌরব্যস্য যশস্বিনঃ।' 
ৎবয়ি পিণ্ডশ্চ কীর্তিশ্চ সংতানশ্চ প্রতিষ্ঠিতঃ॥  1-112-3 (4991) 
`ভ্রাতা বিচিত্রবীর্যস্তে ভূতানামন্তমেয়িবান্।'
যথাকর্ম শুভং কৃৎবা স্বর্গোপগমনং ধ্রুবম্। 
যথা চায়ুর্ধ্রুবং সত্যে ৎবয়ি ধর্মস্তথা ধ্রুবঃ॥  1-112-4 (4992) 
বেত্থ ধর্মাংশ্চ ধর্মজ্ঞ সমাসেনেতরেণ চ।
বিবিধাস্ৎবং শ্রুতীর্বেত্থ বেদাঙ্গানি চ সর্বশঃ॥ 1-112-5 (4993) 
ব্যবস্থানং চ তে ধর্মে কুলাচারং চ লক্ষয়ে।
প্রতিপত্তিং চ কৃচ্ছ্রেষু শুক্রাঙ্গিরসয়োরিব॥ 1-112-6 (4994) 
তস্মাৎসুভৃশমাশ্বস্য ৎবয়ি ধর্মভৃতাং বর।
কার্যে ৎবাং বিনিয়োক্ষ্যামি তচ্ছ্রুৎবা কর্তুমর্হসি॥ 1-112-7 (4995) 
মম পুত্রস্তব ভ্রাতা বীর্যবান্সুপ্রিয়শ্চ তে।
বাল এব গতঃ স্বর্গমপুত্রঃ পুরুষর্ষভ॥ 1-112-8 (4996) 
ইমে মহিষ্যৌ ভ্রাতুস্তে কাশিরাজসুতে শুভে।
রূপয়ৌবনসংপন্নে পুত্রকামে চ ভারত॥ 1-112-9 (4997) 
তয়োরুৎপাদয়াপত্যং সন্তানায় কুলস্য নঃ।
মন্নিয়োগান্মহাবাহো ধর্মং কর্তুমিহার্হসি॥ 1-112-10 (4998) 
রাজ্যে চৈবাভিষিচ্যস্ব ভারতাননুশাধি চ।
দারাংশ্চ কুরু ধর্মেণ মা নিমজ্জীঃ পিতামহান্॥ 1-112-11 (4999) 
বৈশম্পায়ন উবাচ। 1-112-12 (682) 
তথোচ্যমানো মাত্রা স সুহৃদ্ভিশ্চ পরন্তপঃ।
ইত্যুবাচাথ ধর্মাত্মা ধর্ম্যমেবোত্তরং বচঃ॥ 1-112-12 (5000) 
অসংশয়ং পরো ধর্মস্ৎবয়া মাতরুদাহৃতঃ।
ৎবমপত্যং প্রতি চ মে প্রতিজ্ঞাং বেত্থ বৈ পরাং॥ 1-112-13 (5001) 
জানাসি চ যথাবৃত্তং শুল্কহেতোস্ৎবদন্তরে।
স সত্যবতি সত্যং তে প্রতিজানাম্যহং পুনঃ॥ 1-112-14 (5002) 
পরিত্যজেয়ং ত্রৈলোক্যং রাজ্যং দেবেষু বা পুনঃ।
যদ্বাঽপ্যধিকমেতাভ্যাং ন তু সত্যং কথংচন॥ 1-112-15 (5003) 
ত্যজেচ্চ পৃথিবী গন্ধমাপশ্চ রসমাত্মনঃ।
জ্যোতিস্তথা ত্যজেদ্রূপং বায়ুঃ স্পর্শগুণং ত্যজেৎ॥ 1-112-16 (5004) 
প্রভাং সমুৎসৃজেদর্কো ধূমকেতুস্তথোষ্মতাম্।
ত্যজেচ্ছব্দং তথাঽঽকাশং সোমঃ শীতাংশুতাং ত্যজেৎ॥ 1-112-17 (5005) 
বিক্রমং বৃত্রহা জহ্যাদ্ধর্মং জহ্যাচ্চ ধর্মরাট্।
ন ৎবহং সত্যমুৎস্রষ্টুং ব্যবসেয়ং কথংচন॥ 1-112-18 (5006) 
`তন্ন জাৎবন্যথা কুর্যাং লোকানামপি সংক্ষয়ে।
অমরৎবস্য বা হেতোস্ত্রৈলোক্যস্য ধনস্য চ॥'  1-112-19 (5007) 
এবমুক্তা তু পুত্রেণ ভূরিদ্রবিণতেজসা।
মাতা সত্যবতী ভীষ্মমুবাচ তদনন্তরম্॥ 1-112-20 (5008) 
জানামি তে স্থিতিং সত্যে পরাং সত্যপরাক্রম।
ইচ্ছন্সৃজেথাস্ত্রীংল্লোকানন্যাংস্ৎবং স্বেন তেজসা॥ 1-112-21 (5009) 
জানামি চৈবং সত্যং তন্মদর্থে যচ্চ ভাষিতম্।
আপদ্ধর্মং ৎবমাবেক্ষ্য বহ পৈতামহীং ধুরম্॥ 1-112-22 (5010) 
যথা তে কুলতন্তুশ্চ ধর্মশ্চ ন পরাভবেৎ।
সুহৃদশ্চ প্রহৃষ্যেরংস্তথা কুরু পরন্তপ॥ 1-112-23 (5011) 
`আত্মনশ্চ হিতং তাত প্রিয়ং চ মম ভারত।'
লালপ্যমানাং তামেবং কৃপণাং পুত্রগৃদ্ধিনীম্। 
ধর্মাদপেতং ব্রুবতীং ভীষ্মো ভূয়োঽব্রবীদিদম্॥  1-112-24 (5012) 
রাজ্ঞি ধর্মানবেক্ষস্ব মা নঃ সর্বান্ব্যনীনশঃ।
সত্যাচ্চ্যুতিঃ ক্ষত্রিয়স্য ন ধর্মেষু প্রশস্যতে॥ 1-112-25 (5013) 
শান্তনোরপি সংতানং যথা স্যাদক্ষয়ং ভুবি।
তত্তে ধর্মং প্রবক্ষ্যামি ক্ষাত্রং রাজ্ঞি সনাতনম্॥ 1-112-26 (5014) 
শ্রুৎবা তং প্রতিপদ্যস্ব প্রাজ্ঞৈঃ সহ পুরোহিতৈঃ।
আপদ্ধর্মার্থকুশলৈর্লোকতন্ত্রমবেক্ষ্য চ॥ ॥ 1-112-27 (5015) 
 
ইতি শ্রীমন্মহাভারতে আদিপর্বণি সংভবপর্বণি দ্বাদশাধিকশততমোঽধ্যায়ঃ॥ 112 ॥

 -   -  

1-112-11 অভিষিচ্যস্ব অভিষেচয়। আত্মানমিতি শেষঃ। কুরু অঙ্গীকুরু। মা নিমজ্জীর্মা নিমজ্জয়॥ 1-112-14 ৎবদন্তরেৎবন্নিমিত্তম্॥ 1-112-20 ভূরিদ্রবিণতেজসা বহুবলোৎসাহবতা॥ দ্বাদশাধিকশততমোঽধ্যায়ঃ॥ 112 ॥



আদিপর্ব - অধ্যায় 113

॥ শ্রীঃ ॥

1.113. অধ্যায়ঃ 113 

 -   -  

দীর্ঘতমসো ঋষেরুপাখ্যানম্॥ 1 ॥

 -   -  

1-113-0 (5016) 
ভীষ্ম উবাচ। 1-113-0 (683) 
জামদগ্ন্যেন রামেণ পিতুর্বধমমৃষ্যতা।
রাজা পরশুনা পূর্বং হৈহয়াধিপতির্হতঃ॥ 1-113-1 (5017) 
শতানি দশবাহূনাং নিকৃত্তান্যর্জুনস্য বৈ।
লোকস্যাচরিতো ধর্মস্তেনাতি কিল দুশ্চরঃ॥ 1-113-2 (5018) 
পুনশ্চ ধনুরাদায় মহাস্ত্রাণি প্রমুঞ্চতা।
নির্দগ্ধং ক্ষত্রমসকৃদ্রথেন জয়তা মহীম্॥ 1-113-3 (5019) 
এবমুচ্চাবচৈরস্ত্রৈর্ভার্গবেণ মহাত্মনা।
ত্রিঃসপ্তকৃৎবঃ পৃথিবী কৃতা নিঃক্ষত্রিয়া পুরা॥ 1-113-4 (5020) 
এবং নিঃক্ষত্রিয়ে লোকে কৃতে তেন মহর্ষিণা।
ততঃ সংভূয় সর্বাভিঃ ক্ষত্রিয়াভিঃ সমন্ততঃ॥ 1-113-5 (5021) 
উৎপাদিতান্যপত্যানি ব্রাহ্মণৈর্বেদপারগৈঃ।
পাণিগ্রাহস্য তনয় ইতি বেদেষু নিশ্চিতম্॥ 1-113-6 (5022) 
ধর্মং মনসি সংস্থাপ্য ব্রাহ্মণাংস্তাঃ সমভ্যযুঃ।
লোকেঽপ্যাচরিতো দৃষ্টঃ ক্ষত্রিয়াণাং পুনর্ভবঃ॥ 1-113-7 (5023) 
ততঃ পুনঃ সমুদিতং ক্ষত্রং সমভবত্তদা।
ইমং চৈবাত্র বক্ষ্যেঽহমিতিহাসং পুরাতনম্॥ 1-113-8 (5024) 
অথোচথ্য ইতি খ্যাত আসীদ্ধীমানৃষিঃ পুরা।
মমতা নাম তস্যাসীদ্ভার্যা পরমসংমতা॥ 1-113-9 (5025) 
উচথ্যস্য যবীয়াংস্তু পুরোধাস্ত্রিদিবৌকসাম্।
বৃহস্পতির্বৃহত্তেজা মমতামন্বপদ্যত॥ 1-113-10 (5026) 
উবাচ মমতা তং তু দেবরং বদতাং বরম্।
অন্তর্বত্নী ৎবহং ভ্রাত্রা জ্যেষ্ঠেনারম্যতামিতি॥ 1-113-11 (5027) 
অয়ং চ মে মহাভাগ কুক্ষাবেব বৃহস্পতে।
ঔচথ্যো দেবমত্রাপি ষডঙ্গং প্রত্যধীয়ত॥ 1-113-12 (5028) 
অমোঘরেতাস্ৎবং চাপি দ্বয়োর্নাস্ত্যত্র সংভবঃ।
তস্মাদেবং গতে ৎবদ্য উপারমিতুমর্হসি॥ 1-113-13 (5029) 
বৈশম্পায়ন উবাচ। 1-113-14 (684) 
এবমুক্তস্তদা সম্যক্ বৃহস্পতিরুদারধীঃ।
কামাত্মানং তদাত্মানং ন শশাক নিয়চ্ছিতুম্॥ 1-113-14 (5030) 
স বভূব ততঃ কামী তয়া সার্ধমকাময়া।
উৎসৃজন্তং তু তং রেতঃ স গর্ভস্থোঽভ্যভাষত॥ 1-113-15 (5031) 
ভোস্তাত মা গমঃ কামং দ্বয়োর্নাস্তীহ সংভবঃ।
অল্পাবকাশো ভগবন্পূর্বং চাহমিহাগতঃ॥ 1-113-16 (5032) 
অমোঘরেতাশ্চ ভবান্ন পীডাং কর্তুমর্হতি।
অশ্রুৎবৈব তু তদ্বাক্যং গর্ভস্থস্য বৃহস্পতিঃ॥ 1-113-17 (5033) 
জগাম মৈথুনায়ৈব মমতাং চারুলোচনাম্।
শুক্রোৎসর্গং ততো বুদ্ধ্বা তস্যা গর্ভগতো মুনিঃ॥ 1-113-18 (5034) 
পদ্ভ্যামারোধয়ন্মার্গং শুক্রস্য চ বৃহস্পতেঃ।
স্থানমপ্রাপ্তমথ তচ্ছুক্রং প্রতিহতং তদা॥ 1-113-19 (5035) 
পপাত সহসা ভূমৌ ততঃ ক্রুদ্ধো বৃহস্পতিঃ।
তং দৃষ্ট্বা পতিতং শুক্রং শশাপ স রুষান্বিতঃ॥ 1-113-20 (5036) 
উচথ্যপুত্রং গর্ভস্থং নির্ভর্ৎস্য ভগবানৃষিঃ।
যন্মাং ৎবমীদৃশে কালে সর্বভূতেপ্সিতে সতি॥ 1-113-21 (5037) 
এবমাত্থ বচস্তস্মাত্তমো দীর্ঘং প্রবেক্ষ্যসি।
স বৈ দীর্ঘতমা নাম শাপাদৃষিরজায়ত॥ 1-113-22 (5038) 
বৃহস্পতের্বৃহৎকীর্তের্বৃহস্পতিরিবৌজসা।
জাত্যন্ধো বেদবিৎপ্রাজ্ঞঃ পত্নীং লেভে স বিদ্যযা॥ 1-113-23 (5039) 
তরুণীং রুপসংপন্নাং প্রদ্বেষীং নাম ব্রাহ্মণীম্।
স পুত্রাঞ্জনয়ামাস গৌতমাদীন্মহায়শাঃ॥ 1-113-24 (5040) 
ঋষেরুচথ্যস্য তদা সন্তানকুলবৃদ্ধয়ে।
ধর্মাত্মা চ মহাত্মা চ বেদবেদাঙ্গপারগঃ॥ 1-113-25 (5041) 
গোধর্মং সৌরভেয়াচ্চ সোঽধীত্য নিখিলং মুনিঃ।
প্রাবর্তত তদা কর্তুং শ্রদ্ধাবাংস্তমশঙ্কয়া॥ 1-113-26 (5042) 
ততো বিতথমর্যাদং তং দৃষ্ট্বা মুনিসত্তমাঃ।
ক্রুদ্ধা মোহাভিভূতাস্তে সর্বে তত্রাশ্রমৌকসঃ॥ 1-113-27 (5043) 
অহোঽয়ং ভিন্নমর্যাদো নাশ্রমে বস্তুমর্হতি।
তস্মাদেনং বয়ং সর্বে পাপাত্মানং ত্যজামহে॥ 1-113-28 (5044) 
ইত্যন্যোন্যং সমাভাষ্য তে দীর্ঘতমসং মুনিম্।
পুত্রলাভাচ্চ সা পত্নী ন তুতোষ পতিং তদা॥ 1-113-29 (5045) 
প্রদ্বিষন্তীং পতির্ভার্যাং কিং মাং দ্বেক্ষীতি চাব্রবীৎ।  1-113-30 (5046) 
প্রদ্বেষ্যুবাচ।
ভার্যায়া ভরণাদ্ভর্তা পালনাচ্চ পতিঃ স্মৃতঃ॥  1-113-30 (685) 
অহং ৎবদ্ভরণাশক্তা জাত্যন্ধং সসুতং তদা।
নিত্যকালং শ্রমেণার্তা ন ভরেয়ং মহাতপঃ॥ 1-113-31 (5047) 
ভীষ্ম উবাচ। 1-113-32 (686) 
তস্মাস্তদ্বচনং শ্রুৎবা ঋষিঃ কোপসমন্বিতঃ।
প্রত্যুবাচ ততঃ পত্নীং প্রদ্বেষীং সসুতাং তদা॥ 1-113-32 (5048) 
নীয়তাং ক্ষত্রিয়কুলে ধনার্থশ্চ ভবিষ্যতি।  1-113-33 (5049) 
প্রদ্বেষ্যুবাচ।
ৎবয়া দত্তং ধনং বিপ্র নেচ্ছেয়ং দুঃখকারণম্॥  1-113-33 (687) 
যথেষ্টং কুরু বিপ্রেন্দ্র ন ভেরয়ং পুরা যথা।  1-113-34 (5050) 
দীর্ঘতমা উবাচ।
অদ্যপ্রভৃতি মর্যাদা ময়া লোকে প্রতিষ্ঠিতা॥  1-113-34 (688) 
এক এব পতির্নার্যা যাবজ্জীবং পরায়ণম্।
মৃতে জীবতি বা তস্মিন্নাপরং প্রাপ্নুয়ান্নরম্॥ 1-113-35 (5051) 
অভিগম্য পরং নারী পতিষ্যতি ন সংশয়ঃ।
অপতীনাং তু নারীণামদ্যপ্রভৃতি পাতকম্॥ 1-113-36 (5052) 
যদ্যস্তি চেদ্ধনং সর্বং বৃথাভোগা ভবন্তু তাঃ।
অকীর্তিঃ পরিবাদাশ্চ নিত্যং তাসাং ভবন্তু বৈ॥ 1-113-37 (5053) 
ইতি তদ্বচনং শ্রুৎবা ব্রাহ্মণী ভৃশকোপিতা।
গঙ্গায়াং নীয়তামেষ পুত্রা ইত্যেবমব্রবীৎ॥ 1-113-38 (5054) 
লোভমোহাভিভূতাস্তে পুত্রাস্তং গৌতমাদয়ঃ।
বদ্ধ্বোডুপে পরিক্ষিপ্য গঙ্গায়াং সমবাসৃজন্॥ 1-113-39 (5055) 
কস্মাদন্ধশ্চ বৃদ্ধশ্চ ভর্তব্যোঽয়মিতি স্ম তে।
চিন্তয়িৎবা ততঃ ক্রূরাঃ প্রতিজগ্মুরথো গৃহান্॥ 1-113-40 (5056) 
সোঽনুস্রোতস্তদা বিপ্রঃ প্লবমানো যদৃচ্ছয়া।
জগাম সুবহূন্দেশানন্ধস্তেনোডুপেন হ॥ 1-113-41 (5057) 
তং তু রাজা বলির্নাম সর্বধর্মবিদাং বরঃ।
অপশ্যন্মজ্জনগতঃ স্রোতসাঽভ্যাশমাগতম্॥ 1-113-42 (5058) 
জগ্রাহ চৈনং ধর্মাত্মা বলিঃ সত্যপরাক্রমঃ।
জ্ঞাৎবা চৈবং স বব্রেঽথ পুত্রার্থে ভরতর্ষভ॥ 1-113-43 (5059) 
`তং পূজয়িৎবা রাজর্ষির্বিশ্রান্তং মুনিমব্রবীৎ।'
সন্তানার্থং মহাভাগ ভার্যাসু মম মানদ। 
পুত্রান্ধর্মার্থকুশলানুৎপাদয়িতুমর্হসি॥  1-113-44 (5060) 
ভীষ্ম উবাচ। 1-113-45 (689) 
এবমুক্তঃ স তেজস্বী তং তথেত্যুক্তবানৃষিঃ।
তস্মৈস রাজা স্বাং ভার্যাং সুদেষ্ণাং প্রাহিণোত্তদা॥ 1-113-46 (5061) 
অন্ধং বৃদ্ধং চ তং মৎবা ন সা দেবী জগাম হ।
স্বাং তু ধাত্রেয়িকাং তস্মৈ বৃদ্ধায় প্রাহিণোত্তদা॥ 1-113-46 (5062) 
তস্যাং কাক্ষীবদাদীন্স শূদ্রয়োনাবৃষিস্তদা।
জনয়ামাস ধর্মাত্মা পুত্রানেকাদশৈব তু॥ 1-113-47 (5063) 
কাক্ষীবদাদীন্পুত্রাংস্তান্দৃষ্ট্বা সর্বানধীয়তঃ।
উবাচ তমৃষিং রাজা মমেম ইতি ভারত॥ 1-113-48 (5064) 
নেত্যুবাচ মহর্ষিস্তং মমেম ইতি চাব্রবীৎ।
শূদ্রয়োনৌ ময়া হীমে জাতাঃ কাক্ষীবদাদয়ঃ॥ 1-113-49 (5065) 
অন্ধং বৃদ্ধং চ মাং দৃষ্ট্বা সুদেষ্ণা মহিষী তব।
অবমন্য দদৌ মূঢা শূদ্রাং ধাত্রেয়িকাং মম॥ 1-113-50 (5066) 
ভীষ্ম উবাচ। 1-113-51 (690) 
ততঃ প্রসাদয়ামাস পুনস্তমৃষিসত্তমম্।
বলিঃ সুদেষ্ণাং স্বাং ভার্যাং তস্মৈ স প্রাহিণোৎপুনঃ॥ 1-113-51 (5067) 
তাং স দীর্ঘতমাঙ্গেষু স্পৃষ্ট্বা দেবীমথাব্রবীৎ।
ভবিষ্যন্তি কুমারাস্তে তেজসাঽঽদিত্যবর্চসঃ॥ 1-113-52 (5068) 
অঙ্গো বঙ্গঃ কলিঙ্গশ্চ পুণ্ড্রঃ সুহ্মশ্চ তে সুতাঃ।
তেষাং দেশাঃ সমাখ্যাতাঃ স্বনামকথিতা ভুবি॥ 1-113-53 (5069) 
অঙ্গস্যাঙ্গোঽভবদ্দেশো বঙ্গো বঙ্গস্য চ স্মৃতঃ।
কলিঙ্গবিষয়শ্চৈব কলিঙ্গস্য চ স স্মৃতঃ॥ 1-113-54 (5070) 
পুণ্ড্রস্য পুণ্ড্রাঃ প্রখ্যাতাঃ সুহ্মাঃ সুহ্মস্য চ স্মৃতাঃ।
এবং বলেঃ পুরা বংশঃ প্রখ্যাতো বৈ মহর্ষিজঃ॥ 1-113-55 (5071) 
এবমন্যে মহেষ্বাসা ব্রাহ্মণৈঃ ক্ষত্রিয়া ভুবি।
জাতাঃ পরমধর্মজ্ঞা বীর্যবন্তো মহাবলাঃ। 
এতচ্ছ্রুৎবা ৎবমপ্যত্র মাতঃ কুরু যথেপ্সিতম্॥ ॥  1-113-56 (5072) 
 
ইতি শ্রীমন্মহাভারতে আদিপর্বণি সংভবপর্বণি ত্রয়োদশাধিকশততমোঽধ্যায়ঃ॥ 113 ॥

 -   -  

1-113-10 অন্বপদ্যত উপগতবান্॥ 1-113-11 আরম্যতামুপরম্যতাম্॥ 1-113-14 আত্মানং চিত্তম্। নিয়চ্ছিতুং নিয়ন্তুম্॥ 1-113-16 কামং মৈথুনং মা গমঃ॥ 1-113-20 তং শশাপেতি সংবন্ধঃ॥ 1-113-22 দীর্ঘং তমঃ অন্ধৎবম্॥ 1-113-25 সম্যক্ তানং বিস্তারো যস্য তস্য কুলস্য বৃদ্ধয়ে বিস্তীর্ণস্যাপি বৃদ্ধয়ে ইত্যর্থঃ॥ 1-113-26 গোধর্মং প্রকাশমৈথুনম্। সৌরভেয়াৎ কামধেনুপুত্রাদধীত্যাধিগম্য॥ 1-113-27 মোহাভিভূতৎবমপাপে পাপদর্শিৎবাৎ॥ 1-113-29 সমাভা য ক্রুদ্ধা ইতি পূর্বেণান্বয়ঃ॥ 1-113-30 দ্বেক্ষি দ্বেষং করোষি। পতিঃ পালনাদুপসর্গেভ্যঃ। ভরণাদন্নাদিনা ভর্তা চ॥ 1-113-31 অহং তু প্রত্যুত ৎবদ্ভরণাশক্তা সতী ন ভরেয়ম্। তদা তদেব। লুপ্তোপমা। পূর্ববদিত্যর্থঃ॥ 1-113-33 ধনমর্থশ্চোপভোগাদিঃ॥ 1-113-34 ন ভরেয়ং যথা পুরা ভর্ত্রন্তরং করিষ্যামীত্যাশয়ঃ॥ 1-113-42 মজ্জনগতঃ স্নানার্থং গতঃ। স্রোতসা প্রবাহেণ। অভ্যাশং সমীপম্॥ 1-113-46 ধাত্রেয়িকাং দাসীম্॥ 1-113-52 অঙ্গেষু স্পৃষ্ট্বা স্বরূপজ্ঞানার্থমিতি ভাবঃ। সংধিরার্ষঃ॥ 1-113-56 যথেপ্সিতং ব্রাহ্মণেভ্যো বংশবৃদ্ধিমিত্যর্থঃ॥ ত্রয়োদশাধিকশততমোঽধ্যায়ঃ॥ 113 ॥



আদিপর্ব - অধ্যায় 114

॥ শ্রীঃ ॥

1.114. অধ্যায়ঃ 114 

 -   -  

সত্যবত্যা স্বস্মিন্কন্যাৎবাবস্থায়াং ব্যাসোৎপত্তিকথনম্॥ 1 ॥ স্মরণমাত্রাদাগতেন ব্যাসেন সহ সত্যবত্যাঃ সংবাদঃ॥ 2 ॥ ব্যাসেন অম্বিকাম্বালিকলোঃ পুত্রোৎপাদনাঙ্গীকারঃ॥ 3 ॥

 -   -  

1-114-0 (5073) 
ভীষ্ম উবাচ। 1-114-0 (691) 
পুনর্ভরতবংশস্য হেতুং সন্তানবৃদ্ধয়ে।
বক্ষ্যামি নিয়তং মাতস্তন্মে নিগদতঃ শৃণু॥ 1-114-1 (5074) 
ব্রাহ্মণো গুণবান্কশ্চিদ্ধনেনোপনিমন্ত্র্যতাম্।
বিচিত্রবীর্যক্ষেত্রেষু যঃ সমুৎপাদয়েৎপ্রজাঃ॥ 1-114-2 (5075) 
`বৈশম্পায়ন উবাচ। 1-114-3 (692) 
ভীষ্মস্য তু বচঃ শ্রুৎবা ধর্মহেৎবর্থসংহিতম্।
মাতা সত্যবতী ভীষ্মং পুনরেবাভ্যভাষত॥ 1-114-3 (5076) 
ঔচথ্যমধিকৃত্যেদমঙ্গং চ যদুদাহৃতম্।
পৌরাণী শ্রুতিরিত্যেষা প্রাপ্তকালমিদং কুরু॥ 1-114-4 (5077) 
ৎবং হি পুত্র কুলস্যাস্য জ্যেষ্ঠঃ শ্রেষ্ঠশ্চ ভারত।
যথা চ তে পিতুর্বাক্যং মম কার্যং তথাঽনঘ॥ 1-114-5 (5078) 
মম পুত্রস্তব ভ্রাতা যবীয়ান্সুপ্রিয়শ্চ তে।
বাল এব গতঃ স্বর্গং ভারতো ভরতর্ষভ॥ 1-114-6 (5079) 
ইমে মহিষ্যৌ তস্যেহ কাশিরাজসুতে উভে।
রূপয়ৌবনসংপন্নে পুত্রকামে চ ভারত॥ 1-114-7 (5080) 
ধর্ম্যমেতৎপরং জ্ঞাৎবা সন্তানায় কুলস্য চ।
আভ্যাং মম নিয়োগাত্তু ধর্মং চরিতুমর্হসি॥ 1-114-8 (5081) 
ভীষ্ম উবাচ। 1-114-9 (693) 
অসংশয়ং পরো ধর্মস্ৎবয়াঃ মাতঃ প্রকীর্তিতঃ।
ৎবমপ্যেতাং প্রতিজ্ঞাং তু বেত্থ যা ময়ি বর্ততে॥ 1-114-9 (5082) 
অমরৎবস্য বা হেতোস্ত্রৈলোক্যসদনস্য বা।
উৎসৃজেয়মহং প্রাণান্ন তু সত্যং কথংচন॥ 1-114-10 (5083) 
সত্যবত্যুবাচ। 1-114-11 (694) 
জানামি ৎবয়ি ধর্মজ্ঞ সত্যং সত্যপরাক্রম।
ইচ্ছংস্ৎবমিহ লোকাংস্ত্রীন্সৃজেরন্যানরিন্দম॥ 1-114-11 (5084) 
যথা তু নঃ কুলং চৈব ধর্মশ্চ ন পরাভবেৎ।
সুহৃদশ্চ প্রহৃষ্টাঃ স্যুস্তথা ৎবং কর্তুমর্হসি॥ 1-114-12 (5085) 
ভীষ্ম উবাচ। 1-114-13 (695) 
ৎবমেব কুলবৃদ্ধাসি গৌরবং তু পরং ৎবয়ি।
সোপায়ং কুলসন্তানে বক্তুমর্হসি নঃ পরম্॥ 1-114-13 (5086) 
স্ত্রিয়ো হি পরমং গুহ্যং ধারয়ন্তি সদা কুলে।
পুরুষাংশ্চৈব মায়াভির্বহ্বীভিরুপগৃহ্ণতে॥ 1-114-14 (5087) 
সা সত্যবতি সংপশ্য ধর্মং সত্যপরায়ণে।
যথা ন জহ্যাং সত্যং চ ন সীদেচ্চ কুলং হি নঃ॥'  1-114-15 (5088) 
বৈশম্পায়ন উবাচ। 1-114-16 (696) 
ততঃ সত্যবতী ভীষ্মং বাচা সংসজ্জমানয়া।
বিহসন্তীব সব্রীডমিদং বচনমব্রবীৎ॥ 1-114-16 (5089) 
সত্যমেতন্মহাবাহো যথা বদসি ভারত।
বিশ্বাসাত্তে প্রবক্ষ্যামি সন্তানায় কুলস্য নঃ॥ 1-114-17 (5090) 
ন তে শক্যমনাখ্যাতুমাপদ্ধর্মং তথাবিধম্।
ৎবমেব নঃ কুলে ধর্মস্ৎবং সত্যং ৎবং পরা গতিঃ॥ 1-114-18 (5091) 
`যত্ৎবং বক্ষ্যসি তৎকার্যমস্মাভিরিতি মে মতিঃ।'
তস্মান্নিশম্য সত্যং মে কুরুষ্ব যদনন্তরম্। 
`শৃণু ভীষ্ম বচো মহ্যং ধর্মার্থসহিতং হিতম্॥  1-114-19 (5092) 
ন চ বিস্রম্ভকথিতং ভবান্সূচিতুমর্হতি।
যস্তু রাজা বসুর্নাম শ্রুতস্তে ভরতর্ষভ॥ 1-114-20 (5093) 
তস্য শুক্লাদহং মৎস্যা ধৃতা কুক্ষৌ পুরা কিল।
মাতরং মে জলাদ্ধৃৎবা দাশঃ পরমধর্মবিৎ॥ 1-114-21 (5094) 
মাং তু স্বগৃহমানীয় দুহিতৃৎবেঽভ্যকল্পয়ৎ।
ধর্ময়ুক্তঃ স ধর্মেণ পিতা চাসীত্ততো মম॥'  1-114-22 (5095) 
ধর্ময়ুক্তস্য ধর্মার্থং পিতুরাসীত্তরী মম।
সা কদাচিদহং তত্র গতা প্রথময়ৌবনম্॥ 1-114-23 (5096) 
অথ ধর্মবিদাং শ্রেষ্ঠঃ পরমর্ষিঃ পরাশরঃ।
আজগাম তরীং ধীমাংস্তরিষ্যন্যমুনাং নদীম্॥ 1-114-24 (5097) 
স তার্যমাণো যমুনাং মামুপেত্যাব্রবীত্তদা।
সান্ৎবপূর্বং মুনিশ্রেষ্ঠঃ কামার্তো মধুরং বচঃ। 
উক্ৎবা জন্ম কুলং মহ্যং নাসি দাশসুতেতি চ॥  1-114-25 (5098) 
তমহং শাপভীতা চ পিতুর্ভীতা চ ভারত।
বরৈরসুলভৈরুক্তা ন প্রত্যাখ্যাতুমুৎসহে॥ 1-114-26 (5099) 
`প্রেক্ষ্য তাংস্তু মহাভাগান্পারাবারে ঋষীন্স্থিতান্।
যমুনাতীরবিন্যস্তান্প্রদীপ্তানিব পাবকান্॥ 1-114-27 (5100) 
পুরস্তাদরুণশ্চৈব তরুণঃ সংপ্রকাশতে।
যেনৈষা তাম্রবস্ত্রেব দ্যৌঃ কৃতা প্রবিজৃম্ভিতা॥ 1-114-28 (5101) 
উক্তমাত্রো ময়া তত্র নীহারমসৃজৎপ্রভুঃ।
পরাশরঃ সত্যধৃতির্দ্বীপে চ যমুনাম্ভসি॥'  1-114-29 (5102) 
অভিভূয় স মাং বালাং তেজসা বশমানয়ৎ।
তমসা লোকমাবৃত্য নৌগতামেব ভারত॥ 1-114-30 (5103) 
মৎস্যগন্ধো মহানাসীৎপুরা মম জুগুপ্সিতঃ।
তমপাস্য শুভং গন্ধমিমং প্রাদাৎস মে মুনিঃ॥ 1-114-31 (5104) 
ততো মামাহ স মুনির্গর্ভমুৎসৃজ্য মামকম্।
দ্বোপেঽস্যা এব সরিতঃ কন্যৈব ৎবং ভবিষ্যসি॥ 1-114-32 (5105) 
কন্যাৎবং চ দদৌ প্রীতঃ পুনর্বিদ্বাংস্তপোধনঃ।
তস্য বীর্যমহং দৃষ্ট্বা তথা যুক্তং মহাত্মনঃ॥ 1-114-33 (5106) 
বিস্মিতা ব্যথিতা চৈব প্রাদামাত্মানমেব চ।
ততস্তদা মহাত্মা স কন্যায়াং ময়ি ভারত। 
প্রহৃষ্টোঽজনয়ৎপুত্রং দ্বীপ এব পরাশরঃ॥'  1-114-34 (5107) 
পারাশর্যো মহায়োগী স বভূব মহানৃষিঃ।
কন্যাপুত্রো মম পুরা দ্বৈপায়ন ইতি শ্রুতঃ॥ 1-114-35 (5108) 
যো ব্যস্য বেদাংশ্চতুরস্তপসা ভগবানৃষিঃ।
লোকে ব্যাসৎবমাপেদে কার্ষ্ণ্যাৎকৃষ্ণৎবমেব চ॥ 1-114-36 (5109) 
সত্যবাদী শমপরস্তপস্বী দগ্ধকিল্বিষঃ।
সদ্যোৎপন্নঃ স তু মহান্সহ পিত্রা ততো গতঃ॥ 1-114-37 (5110) 
স নিয়ুক্তো ময়া ব্যক্তং ৎবয়া চাপ্রতিমদ্যুতিঃ।
ভ্রাতুঃ ক্ষেত্রেষু কল্যাণমপত্যং জনয়িষ্যতি॥ 1-114-38 (5111) 
স হি মামুক্তবাংস্তত্র স্মরেঃ কৃচ্ছ্রেষু মামিতি।
তং স্মরিষ্যে মহাবাহো যদি ভীষ্ম ৎবমিচ্ছসি॥ 1-114-39 (5112) 
তব হ্যনুমতে ভীষ্ম নিয়তং স মহাতপাঃ।
বিচিত্রবীর্যক্ষেত্রেষু পুত্রানুৎপাদয়িষ্যতি॥ 1-114-40 (5113) 
বৈশম্পায়ন উবাচ। 1-114-41 (697) 
মহর্ষেঃ কীর্তনে তস্য ভীষ্মঃ প্রাঞ্জলিরব্রবীৎ।
`দেশকালৌ চ জানাসি ক্রিয়তামর্থসিদ্ধয়ে।'  1-114-41 (5114) 
ধর্মমর্থং চ কামং চ ত্রীনেতান্যোনুপশ্যতি॥ 1-114-41 (698) 
অর্থমর্থানুবন্ধং চ ধর্মং ধর্মানুবন্ধনম্।
কামং কামানুবন্ধং চ বিপরীতান্পৃথক্পৃথক্॥ 1-114-42 (5115) 
যো বিচিন্ত্য ধিয়া ধীরো ব্যবস্যতি স বুদ্ধিমান্।
তদিদং ধর্ময়ুক্তং চ হিতং চৈব কুলস্য নঃ॥ 1-114-43 (5116) 
উক্তং ভবত্যা যচ্ছ্রেয়স্তন্মহ্যং রোচতে ভৃশম্।  1-114-44 (5117) 
বৈশম্পায়ন উবাচ।
ততস্তস্মিন্প্রতিজ্ঞাতে ভীষ্মেণ কুরুনন্দন॥  1-114-44 (699) 
কৃষ্ণদ্বৈপায়নং কালী চিন্তয়ামাস বৈ মুনিম্।
স বেদান্বিব্রুবন্ধীমান্মাতুর্বিজ্ঞায় চিন্তিতম্॥ 1-114-45 (5118) 
প্রাদুর্বভূবাবিদিতঃ ক্ষণেন কুরুনন্দন।
তস্মৈ পূজাং ততঃ কৃৎবা সুতায় বিধিপূর্বকম্॥ 1-114-46 (5119) 
পরিষ্বজ্য চ বাহুভ্যাং প্রস্রবৈরভ্যষিঞ্চত।
মুমোচ বাষ্পং দাশেয়ী পুত্রং দৃষ্ট্বা চিরস্য তু॥ 1-114-47 (5120) 
তামদ্ভিঃ পরিষিচ্যার্তাং মহর্ষিরভিবাদ্য চ।
মাতরং পূর্বজঃ পুত্রো ব্যাসো বচনমব্রবীৎ॥ 1-114-48 (5121) 
ভবত্যা যদভিপ্রেতং তদহং কর্তুমাগতঃ।
শাধি মাং ধর্মতত্ৎবজ্ঞে করবাণি প্রিয়ং তব॥ 1-114-49 (5122) 
তস্মৈ পূজাং ততোঽকার্ষীৎপুরোধাঃ পরমর্ষয়ে।
স চ তাং প্রতিজগ্রাহ বিধিমন্মন্ত্রপূর্বকম্॥ 1-114-50 (5123) 
পূজিতো মন্ত্রপূর্বং তু বিধিবৎপ্রীতিমাপ সঃ।
তমাসনগতং মাতা পৃষ্ট্বা কুশলমব্যযম্॥ 1-114-51 (5124) 
সত্যবত্যথ বীক্ষ্যৈনমুবাচেদমনন্তরম্।
মাতাপিত্রোঃ প্রজায়ন্তে পুত্রাঃ সাধারণাঃ কবে॥ 1-114-52 (5125) 
তেষাং পিতা যথা স্বীমী তথা মাতা ন সংশয়ঃ।
বিধানবিহিতঃ স ৎবং যথা মে প্রথমঃ সুতঃ॥ 1-114-53 (5126) 
বিচিত্রবীর্যো ব্রহ্মর্ষে তথা মেঽবরজঃ সুতঃ।
যথৈব পিতৃতো ভীষ্মস্তথা ৎবমপি মাতৃতঃ॥ 1-114-54 (5127) 
ভ্রাতা বিচিত্রবীর্যস্য যথা বা পুত্র মন্যসে।
অয়ং শান্তনবঃ সত্যং পালয়ন্সত্যবিক্রমঃ॥ 1-114-55 (5128) 
বুদ্ধিং ন কুরুতেঽপত্যে তথা রাজ্যাঽনুশাসনে।
স ৎবং ব্যপেক্ষয়া ভ্রাতুঃ সন্তানায় কুলস্য চ॥ 1-114-56 (5129) 
ভীষ্মস্য চাস্য বচনান্নিয়োগাচ্চ মমানঘ।
অনুক্রোশাচ্চ ভূতানাং সর্বেষাং রক্ষণায় চ॥ 1-114-57 (5130) 
আনৃশংস্যাচ্চ যদ্ব্রূয়াং তচ্ছ্রুৎবা কর্তুমর্হসি।
যবীয়সস্ব ভ্রাতুর্ভার্যে সুরসুতোপমে॥ 1-114-58 (5131) 
রূপয়ৌবনসংপন্নে পুত্রকামে চ ধর্মতঃ।
তয়োরুৎপাদয়াপত্যং সমর্থো হ্যসি পুত্রক॥ 1-114-59 (5132) 
অনুরূপং কুলস্যাস্য সংতত্যাঃ প্রসবস্য চ।  1-114-60 (5133) 
ব্যাস উবাচ।
বেত্থ ধর্মং সত্যবতি পরং চাপরমেব চ॥  1-114-60 (700) 
তথা তব মহাপ্রাজ্ঞে ধর্মে প্রণিহিতা মতিঃ।
তস্মাদহং ৎবন্নিয়োগাদ্ধর্মমুদ্দিশ্য কারণম্॥ 1-114-61 (5134) 
ঈপ্সিতং তে করিষ্যামি দৃষ্টং হ্যেতৎসনাতনম্।
ভ্রাতুঃ পুত্রান্প্রদাস্যামি মিত্রাবরুণয়োঃ সমান্॥ 1-114-62 (5135) 
ব্রতং চরেতাং তে দেব্যৌ নির্দিষ্টমিহ যন্ময়া।
সংবৎসরং যথান্যায়ং ততঃ শুদ্ধে ভবিষ্যতঃ॥ 1-114-63 (5136) 
নহি মামব্রতোপেতা উপেয়াৎকাচিদঙ্গনা।  1-114-64 (5137) 
সত্যবত্যুবাচ।
সদ্যো যথা প্রপদ্যেতে দেব্যৌ গর্ভং তথা কুরু॥  1-114-64 (701) 
অরাজকেষু রাষ্ট্রেষু প্রজাঽনাথা বিনশ্যতি।
নশ্যন্তি চ ক্রিয়াঃ সর্বা নাস্তি বৃষ্টির্ন দেবতা॥ 1-114-65 (5138) 
কথং চারাজকং রাষ্ট্রং শক্যং ধারয়িতুং প্রভো।
তস্মাদ্গর্ভং সমাধৎস্ব ভীষ্মঃ সংবর্ধয়িষ্যতি॥ 1-114-66 (5139) 
ব্যাস উবাচ। 1-114-67 (702) 
যদি পুত্রঃ প্রদাতব্যো ময়া ভ্রাতুরকালিকঃ।
বিরূপতাং মে সহতাং তয়োরেতৎপরং ব্রতম্॥ 1-114-67 (5140) 
যদি মে সহতে গন্ধং রূপং বেষং তথা বপুঃ।
অদ্যৈব গর্ভং কৌসল্যা বিশিষ্টং প্রতিপদ্যতাম্॥ 1-114-68 (5141) 
`তস্যাপি চ শতং পুত্রা ভবিতারো ন সংশয়ঃ।
গোপ্তারঃ কুরুবংশস্য ভবত্যাঃ শোকনাশনাঃ॥'  1-114-69 (5142) 
বৈশম্পায়ন উবাচ। 1-114-70 (703) 
এবমুক্ৎবা মহাতেজা ব্যাসঃ সত্যবতীং তদা।
শয়নে সা চ কৌসল্যা শুচিবস্ত্রা হ্যলঙ্কৃতা॥ 1-114-70 (5143) 
সমাগমনমাকাঙ্ক্ষেদিতি সোঽন্তর্হিতো মুনিঃ।
ততোঽভিগম্য সা দেবী স্নুষাং রহসি সংগতাম্॥ 1-114-71 (5144) 
ধর্ম্যমর্থসমায়ুক্তমুবাচ বচনং হিতম্।
কৌসল্যে ধর্মতন্ত্রং ৎবাং যদ্ব্রবীমি নিবোধ তৎ॥ 1-114-72 (5145) 
ভরতানাং সমুচ্ছেদো ব্যক্তং মদ্ভাগ্যসংক্ষয়াৎ।
ব্যথিতাং মাং চ সংপ্রেক্ষ্য পিতৃবংশং চ পীডিতম্॥ 1-114-73 (5146) 
ভীষ্মো বুদ্ধিমদান্মহ্যং কুলস্যাস্য বিবৃদ্ধয়ে।
সা চ বুদ্ধিস্ৎবয়্যধীনা পুত্রি প্রাপয় মাং তথা॥ 1-114-74 (5147) 
নষ্টং চ ভারতং বংশং পুনরেব সমুদ্ধর়।
পুত্রং জনয় সুশ্রোণি দেবরাজসমপ্রভম্॥ 1-114-75 (5148) 
স হি রাজ্যধুরং গুর্বীমুদ্বক্ষ্যতি কুলস্য নঃ।
`এবমুক্ৎবা তু সা দেবী স্নুষাং সত্যবতী তদা॥'  1-114-76 (5149) 
সা ধর্মতোঽনুনীয়ৈনাং কথংচিদ্ধর্মচারিণীম্।
ভোজয়ামাস বিপ্রাংশ্চ দেবর্ষীনতিথীংস্তথা॥ ॥ 1-114-77 (5150) 
 
ইতি শ্রীমন্মহাভারতে আদিপর্বণি সংভবপর্বণি চতুর্দশাধিকশততমোঽধ্যায়ঃ॥ 114 ॥

 -   -  

1-114-16 সংসজ্জমানয়া স্খলনবত্যা॥ 1-114-17 বিশ্বাসাদন্তরঙ্গৎববুদ্ধেঃ। সংতানায় বিস্তারায়॥ 1-114-18 আপদ্ধর্মমবেক্ষ্যেতি শেষঃ॥ 1-114-38 ব্যক্তং নিঃসংশয়ম্॥ 1-114-42 অনুবধ্যতেঽনেনেত্যনুবন্ধঃ ফলং॥ 1-114-45 কালী সত্যবতী॥ 1-114-47 প্রস্রবৈঃ স্নেহস্রুতস্তনৈঃ॥ 1-114-53 বিধানবিহিতঃ পূর্বপুণ্যপ্রসূতঃ॥ 1-114-56 ব্যপেক্ষয়া স্নেহানুবন্ধেন॥ 1-114-58 আনৃশংস্যাদনৈষ্ঠুর্যাৎ॥ 1-114-63 দেব্যৌ রাজভার্যে॥ 1-114-74 যথা ভীষ্মেণোক্তং তথা মাং প্রাপয় ইষ্টার্থেন যোজয়॥ 1-114-76 উদ্বক্ষ্যতি ধুরং ধুর উদ্বহনংম করিষ্যতি॥ চতুর্দশাধিকশততমোঽধ্যায়ঃ॥ 114 ॥



আদিপর্ব - অধ্যায় 115

॥ শ্রীঃ ॥

1.115. অধ্যায়ঃ 115 

 -   -  

অম্বিকায়াং ব্যাসাদ্ধৃতরাষ্ট্রস্যোৎপত্তিঃ॥ 1 ॥ অম্বালিকায়াং পাণ্ডোরুৎপত্তিঃ॥ 2 ॥ অম্বিকাদাস্যাং বিদুরস্যোৎপত্তিঃ॥ 3 ॥

 -   -  

1-115-0 (5151) 
বৈশম্পায়ন উবাচ। 1-115-0 (704) 
ততঃ সত্যবতী কালে বধূং স্নাতামৃতৌ তদা।
সংবেশয়ন্তী শয়নে শনৈর্বচনমব্রবীৎ॥ 1-115-1 (5152) 
কৌসল্যে দেবরস্তেঽস্তি সোঽদ্য ৎবাঽনুপ্রবেক্ষ্যতি।
অপ্রমত্তা প্রতীক্ষৈনং নিশীথে হ্যাগমিষ্যতি॥ 1-115-2 (5153) 
শ্বশ্র্বাস্তদ্বচনং শ্রুৎবা শয়ানা শয়নে শুভে।
সাঽচিন্তয়ত্তদা ভীষ্মমন্যাংশ্চ কুরুপুঙ্গবান্॥ 1-115-3 (5154) 
`ততঃ সুপ্তজনপ্রায়েঽর্ধরাত্রে ভগবানৃষিঃ।
দীপ্যমানেষু দীপেষু শরণং প্রবিবেশ হ॥ 1-115-4 (5155) 
ততোঽম্বিকায়াং প্রথমং নিয়ুক্তঃ সত্যবাগৃষিঃ।
জগাম তস্যাঃ শয়নং বিপুলে তপসি স্থিতঃ॥ 1-115-5 (5156) 
তং সমীক্ষ্য তু কৌসল্যা দুষ্প্রেক্ষমতথোচিতা।
বিরূপ ইতি বিত্রস্তা সংকুচ্যাসীন্নিমীলিতা॥ 1-115-6 (5157) 
বিরূপো হি জটী চাপি দুর্বর্ণঃ পরুষঃ কৃশঃ।
সুগন্ধেতরগন্ধশ্চ সর্বথা দুষ্প্রধর্ষণঃ॥'  1-115-7 (5158) 
তস্য কৃষ্ণস্য কপিলাং জটাং দীপ্তে চ লোচনে।
বব্রূণি চৈব শ্মশ্রূমি দৃষ্ট্বা দেবী ন্যমীলয়ৎ॥ 1-115-8 (5159) 
সংভূব তয়া সার্ধং মাতুঃ প্রিয়চিকীর্ষয়া।
ভয়াৎকাশিসুতা তং তু নাশক্নোদভিবীক্ষিতুম্॥ 1-115-9 (5160) 
ততো নিষ্ক্রান্তমাগম্য মাতা পুত্রমুবাচ হ।
অপ্যস্যাং গুণবান্পুত্র রাজপুত্রো ভবিষ্যতি॥ 1-115-10 (5161) 
নিশম্য তদ্বচো মাতুর্ব্যাসঃ সত্যবতীসুতঃ।
`প্রোবাচাতীন্দ্রিয়জ্ঞানো বিধিনা সংপ্রচোদিতঃ॥'  1-115-11 (5162) 
নাগায়ুতসমপ্রাণো বিদ্বান্রাজর্ষিসত্তমঃ।
মহাভাগো মহাবীর্যো মহাবুদ্ধির্ভবিষ্যতি॥ 1-115-12 (5163) 
তস্য চাপি শতং পুত্রা ভবিষ্যন্তি মহাত্মনঃ।
কিংতু মাতুঃ স বৈগুণ্যাদন্ধ এব ভবিষ্যতি॥ 1-115-13 (5164) 
তস্য তদ্বচনং শ্রুৎবা মাতা পুত্রমথাঽব্রবীৎ।
নান্ধঃ কুরূণাং নৃপতিরনুরূপস্তপোধন॥ 1-115-14 (5165) 
জ্ঞাতিবংশস্য গোপ্তারং পিতৄণাং বংশবর্ধনম্।
`অপরস্যামপি পুনর্মম শোকবিনাশনম্॥ 1-115-15 (5166) 
তস্মাদবরজং পুত্রং জনয়ান্যং নরাধিপম্।
ভ্রাতুর্ভার্যাঽবরা চেয়ং রূপয়ৌবনশালিনী॥ 1-115-16 (5167) 
অস্যামুৎপাদয়াঽপত্যং মন্নিয়োগাদ্গুণাধিকম্।'
দ্বিতীয়ং কুরুবংশস্য রাজানং দাতুমর্হসি॥  1-115-17 (5168) 
স তথেতি প্রতিজ্ঞায় নিশ্চক্রাম মহায়শাঃ।
সাঽপি কালেন কৌসল্যা সুষুবেঽন্ধং তমাত্মজম্॥ 1-115-18 (5169) 
পুনরেব তু সা দেবী পরিভাষ্য স্নুষাং ততঃ।
ঋষিমাবাহয়ৎসত্যা যথাপূর্বমরিন্দম॥ 1-115-19 (5170) 
`অম্বালিকাং সমাহূয় তস্যাং সত্যবতী সুতম্।
ভূয়ো নিয়োজয়ামাস সন্তানায় কুলস্য বৈ॥ 1-115-20 (5171) 
বিষণ্ণাম্বালিকা সাধ্বী নিষণ্ণা শয়নোত্তমে।
কোন্বেষ্যতীতি ধ্যায়ন্তী নিয়তাং সংপ্রতীক্ষতে'॥ 1-115-21 (5172) 
ততস্তেনৈব বিধিনা মহর্ষিস্তামপদ্যত।
অম্বালিকামথাঽভ্যাগাদৃষিং দৃষ্ট্বা চ সাঽপি তম্॥ 1-115-22 (5173) 
বিবর্ণা পাণ্ডুসংকাশা সমপদ্যত ভারত।
তাং ভীতাং পাণ্ডুসংকাশাং বিষণ্ণাং প্রেক্ষ্য ভারত॥ 1-115-23 (5174) 
ব্যাসঃ সত্যবতীপুত্র ইদং বচনমব্রবীৎ।
যস্মাৎপাণ্ডুৎবমাপন্না বিরূপং প্রেক্ষ্য মামিহ॥ 1-115-24 (5175) 
তস্মাদেষ সুতস্তে বৈ পাণ্ডুরেব ভবিষ্যতি।
নাম চাস্যৈতদেবেহ ভবিষ্যতি শুভাননে॥ 1-115-25 (5176) 
ইত্যুক্ৎবা স নিরাক্রামদ্ভগবানৃষিসত্তমঃ।
ততো নিষ্ক্রান্তমালোক্য সত্যা পুত্রমথাঽব্রবীৎ॥ 1-115-26 (5177) 
`কুমারো ব্রূহি মে পুত্র অপ্যত্র ভবিতা শুভঃ।'
শশংস স পুনর্মাত্রে তস্য বালস্য পাণ্ডুতাম্॥  1-115-27 (5178) 
`ভবিষ্যতি সুবিক্রান্তঃ কুমারো দিক্ষু বিশ্রুতঃ।
পাণ্ডুৎবং বর্ণতস্তস্য মাতৃদোষাদ্ভবিষ্যতি॥ 1-115-28 (5179) 
তস্য পুত্রা মহেষ্বাসা ভবিষ্যন্তীহ পঞ্চ বৈ।
ইত্যুক্ৎবা মাতরং তত্র সোঽভিবাদ্য জগাম হ॥'  1-115-29 (5180) 
তং মাতা পুনরেবান্যমেকং পুত্রময়াচত।
তথেতি চ মহর্ষিস্তাং মাতরং প্রত্যভাষত॥ 1-115-30 (5181) 
ততঃ কুমারং সা দেবী প্রাপ্তকালমজীজনৎ।
পাণ্ডুলক্ষণসংপন্নং দীপ্যমানমিব শ্রিয়া॥ 1-115-31 (5182) 
যস্য পুত্রা মহেষ্বাসা জজ্ঞিরে পঞ্চ পাণ্ডবাঃ।
`তয়োর্জন্মক্রিয়াঃ সর্বা যথাবদনুপূর্বশঃ॥ 1-115-32 (5183) 
কারয়ামাস বৈ ভীষ্মো ব্রাহ্মণৈর্বেদপারগৈঃ।
অন্ধং দৃষ্ট্বাঽম্বিকাপুত্রং জাতং সত্যবতী সুতম্॥ 1-115-33 (5184) 
কৌসল্যার্থে সমাহূয় পুত্রমন্যময়াচত।
অন্ধোয়মন্যমিচ্ছামি কৌসল্যাতনয়ং শুভম্॥ 1-115-34 (5185) 
এবমুক্তো মহর্ষিস্তাং মাতরং প্রত্যভাষত।
নিয়তা যদি কৌসল্যা ভবিষ্যতি পুনঃশুভা॥ 1-115-35 (5186) 
ভবিষ্যতি কুমারোঽস্যা ধর্মশাস্ত্রার্থতৎববিৎ।
তাং সমাধায় বৈ ভূয়ঃ স্নুষাং সত্যবতী পুনঃ॥'  1-115-36 (5187) 
ঋতুকালে ততো জ্যেষ্ঠাং বধূং তস্মৈ ন্যযোজয়ৎ।
সা তু রূপং চ গন্ধং চ মহর্ষেঃ প্রবিচিন্ত্য তং॥ 1-115-37 (5188) 
নাকরোদ্বচনং দেব্যা ভয়াৎসুরসুতোপমা।
ততঃস্বৈর্ভূষণৈর্দাসীং ভূষয়িৎবাঽপ্সরোপমাম্॥ 1-115-38 (5189) 
প্রেষয়ামাস কৃষ্ণায় ততঃ কাশিপতেঃ সুতা।
সা তং ৎবৃষিমনুপ্রাপ্তং প্রত্যুদ্গম্যাভিবাদ্য চ॥ 1-115-39 (5190) 
সংবিবেশাভ্যনুজ্ঞাতা সৎকৃত্যোপচচার হ।
`বাগ্ভাবোপপ্রদানেন গাত্রসংস্পর্শনেন চ॥'  1-115-40 (5191) 
কামোপভোগেন রহস্তস্যাং তুষ্টিমগাদৃষিঃ।
তয়া সহোষিতো রাজন্মহর্ষিঃ সংশিতব্রতঃ॥ 1-115-41 (5192) 
উত্তিষ্ঠন্নব্রবীদেনামভুজিষ্যা ভবিষ্যসি।
অয়ং চ তে শুভে গর্ভঃ শ্রেয়ানুদরমাগতঃ। 
ধর্মাত্মা ভবিতা লোকে সর্ববুদ্ধিমতাং বরঃ॥  1-115-42 (5193) 
স জজ্ঞে বিদুরো নাম কৃষ্ণদ্বৈপায়নাত্মজঃ।
ধৃতরাষ্ট্রস্য বৈ ভ্রাতা পাণ্ডোশ্চৈব মহাত্মনঃ॥ 1-115-43 (5194) 
ধর্মো বিদুররূপেণ শাপাত্তস্য মহাত্মনঃ।
মাণ্ডব্যস্যার্থতত্ৎবজ্ঞঃ কামক্রোধবিবর্জিতঃ॥ 1-115-44 (5195) 
কৃষ্ণদ্বৈপায়নোঽপ্যেতৎসত্যবত্যৈ ন্যবেদয়ৎ।
প্রলম্ভমাত্মনশ্চৈব শূদ্রায়াঃ পুত্রজন্ম চ॥ 1-115-45 (5196) 
স ধর্মস্যানৃণো ভূৎবা পুনর্মাত্রা সমেত্য চ।
তস্যৈ গর্ভং সমাবেদ্য তত্রৈবান্তরধীয়ত॥ 1-115-46 (5197) 
এতে বিচিত্রবীর্যস্য ক্ষেত্রে দ্বৈপায়নাদপি।
জজ্ঞিরে দেবগর্ভাভাঃ কুরুবংশবিবর্ধনাঃ॥ ॥ 1-115-47 (5198) 
 
ইতি শ্রীমন্মহাভারতে আদিপর্বণি সংভবপর্বণি পঞ্চাদশাধিকশততমোঽধ্যায়ঃ॥ 115 ॥

 -   -  

1-115-42 অভুজিষ্যা অদাসী॥ 1-115-45 প্রলম্ভমাত্মস্থোনে দাসীনিয়োজনম্॥ পঞ্চাদশাধিকশততমোঽধ্যায়ঃ॥ 115 ॥



আদিপর্ব - অধ্যায় 116

॥ শ্রীঃ ॥

1.116. অধ্যায়ঃ 116 

 -   -  

মাণ্ডব্যোপাখ্যানম্॥ 1 ॥ রাজাজ্ঞয়া মাণ্ডব্যস্য শূলারোপণম্॥ 2 ॥

 -   -  

1-116-0 (5199) 
জনমেজয় উবাচ। 1-116-0 (705) 
কিং কৃতং কর্ম ধর্মেণ যেন শাপমুপেয়িবান্।
কস্য শাপাচ্চ ব্রহ্মর্ষেঃ শূদ্রয়োনাবজায়ত॥ 1-116-1 (5200) 
বৈশম্পায়ন উবাচ। 1-116-2 (706) 
বভূব ব্রাহ্মণঃ কশ্চিন্মাণ্ডব্য ইতি বিশ্রুতঃ।
ধৃতিমান্সর্বধর্মজ্ঞঃ সত্যে তপসি চ স্থিতঃ॥ 1-116-2 (5201) 
`স তীর্থয়াত্রাং বিচরন্নাজগাম যদৃচ্ছয়া।
সংনিকৃষ্টানি তীর্থানি গ্রামাণাং যানি কানি চ। 
তত্রাশ্রমপদং কৃৎবা বসতি স্ম মহামুনিঃ॥'  1-116-3 (5202) 
স আশ্রমপদদ্বারি বৃক্ষমূলে মহাতপাঃ।
ঊর্ধ্ববাহুর্মহায়োগী তস্থৌ মৌনব্রতান্বিতঃ॥ 1-116-4 (5203) 
তস্য কালেন মহতা তস্মিংস্তপসি বর্ততঃ।
তমাশ্রমমনুপ্রাপ্তা দস্যবো লোপ্ত্রহারিণঃ॥ 1-116-5 (5204) 
অনুসার্যমাণা বহুভী রক্ষিভির্ভরতর্ষভ।
`তামেব বসতিং জগ্মুস্তে গ্রামাল্লোপ্ত্রহারিণঃ॥ 1-116-6 (5205) 
যস্মিন্নাবসথে শেতে স মুনিঃ সংশিতব্রতঃ।'
তে তস্যাবসথে লোপ্ত্রং দস্যবঃ কুরুসত্তম॥  1-116-7 (5206) 
নিধায় চ ভয়াল্লীনাস্তত্রৈবানাগতে বলে।
তেষু লীনেষ্বথো শীঘ্রং ততস্তদ্রক্ষিণাং বলম্॥ 1-116-8 (5207) 
আজগাম ততোঽপশ্যংস্তমৃষিং তস্করানুগাঃ।
তমপৃচ্ছংস্ততো রাজংস্তথাবৃত্তং তপোধনম্॥ 1-116-9 (5208) 
কতরেণ পথা যাতা দস্যবো দ্বিজসত্তম।
তেন গচ্ছামহে ব্রহ্মন্যথা শীঘ্রতরং বয়ম্॥ 1-116-10 (5209) 
তথা তু রক্ষিমাং তেষাং ব্রুবতাং স তপোধনঃ।
ন কিংচিদ্বচনং রাজন্নব্রবীৎসাধ্বসাধু বা॥ 1-116-11 (5210) 
ততস্তে রাজপুরুষা বিচিন্বানাস্তমাশ্রমম্।
দদৃশুস্তত্র লীনাংস্তাংশ্চোরাংস্তদ্দ্রব্যমেব চ॥ 1-116-12 (5211) 
ততঃ শঙ্কা সমভবদ্রক্ষিণাং তং মুনিং প্রতি।
সংয়ম্যৈনং ততো রাজ্ঞে দস্যূংশ্চৈব ন্যবেদয়ন্॥ 1-116-13 (5212) 
তং রাজা সহ তৈশ্চোরৈরন্বশাদ্বধ্যতামিতি।
স রক্ষিভিস্তৈরজ্ঞাতঃ শূলে প্রোতো মহাতপাঃ॥ 1-116-14 (5213) 
ততস্তে শূলমারোপ্য তং মুনিং রক্ষিণস্তদা।
প্রতিজগ্মুর্মহীপালং ধনান্যাদায় তান্যথ॥ 1-116-15 (5214) 
শূলস্থঃ স তু ধর্মাত্মা কালেন মহতা ততঃ।
নিরাহারোঽপি বিপ্রর্ষির্মরণং নাভ্যপদ্যত॥ 1-116-16 (5215) 
ধারয়ামাস চ প্রাণানৃষীংশ্চ সমুপানয়ৎ।
শূলাগ্রে তপ্যমানেন তপস্তেন মহাত্মনা॥ 1-116-17 (5216) 
সন্তাপং পরমং জগ্মুর্মুনয়স্তপসাঽন্বিতাঃ।
তে রাত্রৌ শকুনা ভূৎবা সন্নিপত্ত্য তু ভারত। 
দর্শন্তো যথাশক্তি তমপৃচ্ছন্দ্বিজোত্তমম্॥  1-116-18 (5217) 
শ্রোতুমিচ্ছামহে ব্রহ্মন্কিং পাপং কৃতবানসি।
যেনেহ সমনুপ্রাপ্তং শূলে দুঃখভয়ং মহৎ॥ ॥ 1-116-19 (5218) 
 
ইতি শ্রীমন্মহাভারতে আদিপর্বণি সংভবপর্বণি ষোডশাধিকশততমোঽধ্যায়ঃ॥ 116 ॥

 -   -  

1-116-1 কস্য কীদৃশস্য॥ 1-116-6 লোপ্ত্রং লুপ্যত ইতি ব্যুৎপত্ত্যা চোরাপহৃতং ধনম্॥ 1-116-8 বলে রাজসৈন্যে॥ 1-116-13 সংয়ম্য চোরবন্নিগৃহ্য॥ 1-116-14 প্রোতোঽর্পিতঃ॥ 1-116-17 সমুপানয়াৎ স্বসমীপমিতি শেষঃ॥ 1-116-18 দর্শয়ন্তঃ স্বানি রূপামি প্রকাশয়ন্তঃ॥ ষোডশাধিকশততমোঽধ্যায়ঃ॥ 116 ॥



আদিপর্ব - অধ্যায় 117

॥ শ্রীঃ ॥

1.117. অধ্যায়ঃ 117 

 -   -  

মাণ্ডব্যং ঋষিং জ্ঞাৎবা ভীতেন রাজ্ঞা তস্য শূলাদ্বিমোক্ষণম্॥ 1 ॥ অণীমাণ্ডব্যস্য যমেন বিবাদঃ॥ 2 ॥ মাণ্ডব্যং ন যমস্য শাপঃ॥ 3 ॥

 -   -  

1-117-0 (5219) 
বৈশম্পায়ন উবাচ। 1-117-0 (707) 
ততঃ স মুনিশার্দূলস্তানুবাচ তপোধনান্।
দোষতঃ কং গমিষ্যামি ন হি মেঽন্যোপরাধ্যতি॥ 1-117-1 (5220) 
তং দৃষ্ট্বা রক্ষিণস্তত্র তথা বহুতিথেঽহনি।
ন্যবেদয়ংস্তথা রাজ্ঞে যথাবৃত্তং নরাধিপ॥ 1-117-2 (5221) 
রাজা চ তমৃষিং শ্রুৎবা নিষ্ক্রম্য সহ মন্ত্রিভিঃ।
প্রসাদয়ামাস তদা শূলস্থমৃষিসত্তমম্॥ 1-117-3 (5222) 
প্রজোবাচ। 1-117-4 (708) 
যন্ময়াঽপকৃতং মোহাদজ্ঞানাদৃষিসত্তম।
প্রসাদয়ে ৎবাং তত্রাহং ন মে ৎবং ক্রোদ্ধুমর্হসি॥ 1-117-4 (5223) 
বৈশম্পায়ন উবাচ। 1-117-5 (709) 
এবমুক্তস্ততো রাজ্ঞা প্রসাদমকরোন্মুনিঃ।
কৃতপ্রসাদং রাজা তং ততঃ সমবতারয়ৎ॥ 1-117-5 (5224) 
অবতার্য চ শূলাগ্রাত্তচ্ছূলং নিশ্চকর্ষ হ।
অশক্নুবংশ্চ নিষ্ক্রষ্টুং শূলং মূলে স চিচ্ছিদে॥ 1-117-6 (5225) 
স তথান্তর্গতেনৈব শূলেন ব্যচরন্মুনিঃ।
কণ্ঠপার্শ্বান্তরস্থেন শঙ্কুনা মুনিরাচৎ। 
পুষ্পভাজনধারী স্যাদিতি চিন্তাপরোঽভবৎ॥'  1-117-7 (5226) 
স চাতিতপসা লোকান্বিজিগ্যে দুর্লভান্পরৈঃ॥  1-117-8 (5227) 
অণীমাণ্ডব্য ইতি চ ততো লোকেষু গীয়তে।
স গৎবা সদনং বিপ্রো ধর্মস্য পরমার্থবিৎ॥ 1-117-9 (5228) 
আসনস্থং ততো ধর্মং দৃষ্ট্বোপালভত প্রভুম্।
কিং নু তদ্দুষ্কৃতং কর্ম ময়া কৃতমজানতা॥ 1-117-10 (5229) 
যস্যেয়ং ফলনির্বৃত্তিরীদৃশ্যাসাদিতা ময়া।
শীঘ্রমাচক্ষ্ব মে তত্ৎবং পশ্য মে তপসো বলম্॥ 1-117-11 (5230) 
ধর্ম উবাচ। 1-117-12 (710) 
পতঙ্গিকানাং পুচ্ছেষু ৎবয়েষীকা প্রবেশিতা।
কর্মণস্তস্য তে প্রাপ্তং ফলমেতত্তপোধন॥ 1-117-12 (5231) 
স্বল্পমেব যথা দত্তং দানং বহুগুণং ভবেৎ।
অধর্ম এবং বিপ্রর্ষে বহুদুঃখফলপ্রদঃ॥ 1-117-13 (5232) 
অণীমাণ্ডব্য উবাচ। 1-117-14 (711) 
কস্মিন্কালে ময়া তত্তু কৃতং ব্রূহি যথাতথম্।
তেনোক্তং ধর্মরাজেন বালভাবে ৎবয়া কৃতম্॥ 1-117-14 (5233) 
অণীমাণ্ডব্য উবাচ। 1-117-15 (712) 
বালো হি দ্বাদশাদ্বর্ষাজ্জন্মতো যৎকরিষ্যতি।
ন ভবিষ্যত্যধর্মোঽত্র ন প্রজ্ঞাস্যতি বৈ দিশঃ॥ 1-117-15 (5234) 
অল্পেঽপরাধেঽপি মহান্মম দণ্ডস্ৎবয়া ধৃতঃ।
গরীয়ান্ব্রাহ্মণবধঃ সর্বভূতবধাদপি॥ 1-117-16 (5235) 
শূদ্রয়োনাবতো ধর্ম মানুষঃ সংভবিষ্যসি।
মর্যাদাং স্থাপয়াম্যদ্য লোকে কর্মফলোদয়াম্॥ 1-117-17 (5236) 
আ চতুর্দশকাদ্বর্ষান্ন ভবিষ্যতি পাতকম্।
পরতঃ কুর্বতামেব দোষ এব ভবিষ্যতি॥ 1-117-18 (5237) 
বৈশম্পায়ন উবাচ। 1-117-19 (713) 
এতেন ৎবপরাধেন শাপাত্তস্য মহাত্মনঃ।
ধর্মো বিদুররূপেণ শূদ্রয়োনাবজায়ত॥ 1-117-19 (5238) 
ধর্মে চার্থে চ কুশলো লোভক্রোধবিবর্জিতঃ।
দীর্ঘদর্শী শমপরঃ কুরূণাং চ হিতে রতঃ॥ ॥ 1-117-20 (5239) 
 
ইতি শ্রীমন্মহাভারতে আদিপর্বণি সংভবপর্বণি সপ্তদশাধিকশততমোঽধ্যায়ঃ॥ 117 ॥

 -   -  

1-117-1 দোষতঃ কংগমিষ্যামি ন কমপি দোষিণং কথয়ামি। স্বকৃতমে ভুঞ্জে ইত্যর্থঃ॥ 1-117-9 অণী শূলাগ্রং তদ্যুক্তো মাণ্ডব্যঃ॥ 1-117-10 উপালভত গর্হিতবান্॥ 1-117-15 দিশো দেশনাঃ ধর্মশাস্ত্রাণি যতো ন প্রজ্ঞাস্যতি বালৎবাৎ॥ 1-117-16 ব্রাহ্মণবধো ব্রাহ্মণপীডনম্॥ 1-117-20 দীর্ঘদর্শী সর্বকালপরামর্শী। শমপরো নির্বৈরঃ॥ সপ্তদশাধিকশততমোঽধ্যায়ঃ॥ 117 ॥



আদিপর্ব - অধ্যায় 118

॥ শ্রীঃ ॥

1.118. অধ্যায়ঃ 118 

 -   -  

কংচিৎকালং ভীষ্মেণ রাজ্যপরিপালনানন্তরং পাণ্ডো রাজ্যেঽভিষেকঃ॥ 1 ॥

 -   -  

1-118-0 (5240) 
বৈশম্পায়ন উবাচ। 1-118-0 (714) 
`ধৃতরাষ্ট্রে চ পাণ্ডৌ চ বিদুরে চ মহাত্মনি।'
এষু ত্রিষু কুমারেষু জাতেষু কুরুজাঙ্গলম্। 
কুরবোঽথ কুরুক্ষেত্রং ত্রয়মেতদবর্ধত॥  1-118-1 (5241) 
ঊর্ধ্বসস্যাঽভবদ্ভূমিঃ সস্যানি ফলবন্তি চ।
যথর্তুবর্ষী পর্জন্যো বহুপুষ্পফলা দ্রুমাঃ॥ 1-118-2 (5242) 
বাহনানি প্রহৃষ্টানি মুদিতা মৃগপক্ষিণঃ।
গন্ধবন্তি চ মাল্যানি রসবন্তি ফলানি চ॥ 1-118-3 (5243) 
বণিগ্ভিশ্চান্বকীর্যন্ত নগরাণ্যথ শিল্পিভিঃ।
শূরাশ্চ কৃতবিদ্যাশ্চ সন্তশ্চ সুখিনোঽভবন্॥ 1-118-4 (5244) 
নাভবন্দস্যবঃ কেচিন্নাধর্মরুচয়ো জনাঃ।
প্রদেশেষ্বপি রাষ্ট্রাণাং কৃতং যুগমবর্তত॥ 1-118-5 (5245) 
ধর্মক্রিয়া যজ্ঞশীলাঃ সত্যব্রতপরায়ণাঃ।
অন্যোন্যপ্রীতিসংয়ুক্তা ব্যবর্ধন্ত প্রজাস্তদা॥ 1-118-6 (5246) 
মানক্রোধবিহীনাশ্চ নরা লোভবিবর্জিতাঃ।
অন্যোন্যমভ্যনন্দন্ত ধর্মোত্তরমবর্তত॥ 1-118-7 (5247) 
তন্মহোদধিবৎপূর্ণং নগরং বৈ ব্যরোচত।
দ্বারতোরণনির্যূহৈর্যুক্তমভ্রচয়োপমৈঃ॥ 1-118-8 (5248) 
প্রসাদশতসংবাধং মহেন্দ্রপুরসন্নিভম্।
নদীষু বনখণ্ডেষু বাপীপল্বলসানুষু। 
কাননেষু চ রম্যেষু বিজহ্রুর্মুদিতা জনাঃ॥  1-118-9 (5249) 
উত্তরৈঃ কুরুভিঃ সার্ধং দক্ষিণাঃ কুরবস্তথা।
বিস্পর্ধমানা ব্যচরংস্তথা দেবর্ষিচারণৈঃ॥ 1-118-10 (5250) 
নাভবৎকৃপণঃ কশ্চিন্নাভবন্বিধবাঃ স্ত্রিয়ঃ।
তস্মিঞ্জনপদে রম্যে কুরুভির্বহুলীকৃতে॥ 1-118-11 (5251) 
কূপারামসভাবাপ্যো ব্রাহ্মণাবসথাস্তথা।
বভূবুঃ সর্বর্দ্ধিয়ুতাস্তস্মিন্রাষ্ট্রে সদোৎসবাঃ॥ 1-118-12 (5252) 
ভীষ্মেণ ধর্মতো রাজন্সর্বতঃ পরিরক্ষিতে।
বভূব রমণীয়শ্চ চৈত্যযূপশতাঙ্কিতঃ॥ 1-118-13 (5253) 
স দেশঃ পররাষ্ট্রাণি বিমৃজ্যাভিপ্রবর্ধিতঃ।
ভীষ্মেণ বিহিতং রাষ্ট্রে ধর্মচক্রমবর্তত॥ 1-118-14 (5254) 
ক্রিয়মাণেষু কৃত্যেষু কুমারাণাং মহাত্মনাম্।
পৌরজানপদাঃ সর্বে বভূবুঃ পরমোৎসুকাঃ॥ 1-118-15 (5255) 
গৃহেষু কুরুমুখ্যানাং পৌরাণাং চ নরাধিপ।
দীয়তাং ভুজ্যতাং চেতি বাচোঽশ্রূয়ন্ত সর্বশঃ॥ 1-118-16 (5256) 
ধৃতরাষ্ট্রশ্চ পাণ্ডুশ্চ বিদুরশ্চ মহামতিঃ।
জন্মপ্রভৃতি ভীষ্মেণ পুত্রবৎপরিপালিতাঃ॥ 1-118-17 (5257) 
সংস্কারৈঃ সংস্কৃতাস্তে তু ব্রতাধ্যযনসংয়ুতাঃ।
শ্রমব্যায়ামকুশলাঃ সমপদ্যন্ত যৌবনম্॥ 1-118-18 (5258) 
ধনুর্বেদে চ বেদে চ গদায়ুদ্ধেঽসিচর্মণি।
তথৈব গজশিক্ষায়াং নীতিশাস্ত্রেষু পারগাঃ॥ 1-118-19 (5259) 
ইতিহাসপুরাণেষু নানাশিক্ষাসু বোধিতাঃ।
বেদবেদাঙ্গতত্ৎবজ্ঞাঃ সর্বত্র কৃতনিশ্চয়াঃ॥ 1-118-20 (5260) 
`বৈদিকাধ্যযনে যুক্তো নীতিশাস্ত্রেষু পারগঃ।
ভীষ্মেণ রাজা কৌরব্যো ধৃতরাষ্ট্রোঽভিষেচিতঃ॥ 1-118-21 (5261) 
ধনুর্বেদেঽশ্বপৃষ্ঠে চ গদায়ুদ্ধেঽসিচর্মণি।
তথৈব গজশিক্ষায়ামস্ত্রেষু বিবিধেষু চ॥ 1-118-22 (5262) 
অর্থধর্মপ্রধানাসু বিদ্যাসু বিবিধাসু চ।
গতঃ পারং যদা পাণ্ডুস্তদা সেনাপতিঃ কৃতঃ॥'  1-118-23 (5263) 
পাণ্ডুর্ধনুষি বিক্রান্তো নরেষ্বভ্যদিকোঽভবৎ।
অন্যেভ্যো বলবানাসীদ্ধৃতরাষ্ট্রো মহীপতিঃ॥ 1-118-24 (5264) 
অমাত্যো মনুজেন্দ্রস্য বাল এব যশস্বিনঃ।
ভীষ্মেণ সর্বধর্মাণাং প্রণেতা বিদুরঃ কৃতঃ॥ 1-118-25 (5265) 
`সর্বশাস্ত্রার্থতত্ৎবজ্ঞো বুদ্ধিমেধাপটুর্যুবা।
ভাবেনাগময়ুক্তেন সর্বং বেদয়তে জগৎ॥'  1-118-26 (5266) 
ত্রিষু লোকেষু ন ৎবাসীৎকশ্চিদ্বিদুরসংমিতঃ।
ধর্মনিত্যস্তথা রাজন্ধর্মং চ পরমং গতঃ॥ 1-118-27 (5267) 
প্রনষ্টং শান্তনোর্বংশং সমীক্ষ্য পুনরুদ্ধৃতম্।
ততো নির্বচনং লোকে সর্বরাষ্ট্রেষ্ববর্তত॥ 1-118-28 (5268) 
বীরসূনাং কাশিসুতে দেশানাং কুরুজাঙ্গলম্।
সর্বধ্রমবিদাং ভীষ্মঃ পুরাণাং গজসাহ্বয়ম্॥ 1-118-29 (5269) 
ধৃতরাষ্ট্রস্ৎবচক্ষুষ্ট্বাদ্রজ্যং ন প্রত্যপদ্যত।
পারসবৎবাদ্বিদুরো রাজা পাণ্ডুর্বভূব হ॥ 1-118-30 (5270) 
`অথ শুশ্রাব বিপ্রেভ্যঃ কুন্তিভোজমহীপতেঃ।
রূপয়ৌবনসংপন্নাং সুতাং সাগরগাসুতঃ॥ 1-118-31 (5271) 
সুবলস্য চ কল্যাণীং গান্ধারাধিপতেঃ সুতাম্।
সুতাং চ মদ্ররাজস্য রূপেণাপ্রতিমাং ভুবি॥'  1-118-32 (5272) 
কদাচিদথ গাঙ্গেয়ঃ সর্বনীতিমতাং বরঃ।
বিদুরং ধর্মতত্ৎবজ্ঞং বাক্যমাহ যথোচিতম্॥ ॥ 1-118-33 (5273) 
 
ইতি শ্রীমন্মহাভারতে আদিপর্বণি সংভবপর্বণি অষ্টাদশাধিকশততমোঽধ্যায়ঃ॥ 118 ॥

 -   -  

1-118-2 ঊর্ধ্বসস্যা প্রচুরসস্যা॥ 1-118-18 শ্রমঃ শাস্ত্রাভ্যাসঃ। ব্যায়ামো বাহুয়ুদ্ধাদ্যভ্যাসঃ॥ 1-118-28 নির্বচনং প্রশংসা॥ 1-118-30 পারসবৎবাচ্ছূদ্রায়াং ব্রাহ্মণাজ্জাতৎবাৎ॥ অষ্টাদশাধিকশততমোঽধ্যায়ঃ॥ 118 ॥



আদিপর্ব - অধ্যায় 119

॥ শ্রীঃ ॥

1.119. অধ্যায়ঃ 119 

 -   -  

ধৃতরাষ্ট্রবিবাহার্থং ভীষ্মবিদুরসংবাদঃ॥ 1 ॥ ধৃতরাষ্ট্রস্য গান্ধার্যা বিবাহঃ॥ 2 ॥

 -   -  

1-119-0 (5274) 
ভীষ্ম উবাচ। 1-119-0 (715) 
গুণৈঃ সমুদিতং সম্যগিদং নঃ প্রথিতং কুলম্।
অত্যন্যান্পৃথিবীপালান্পৃথিব্যামধিরাজ্যভাক্॥ 1-119-1 (5275) 
রক্ষিতং রাজভিঃ পূর্বং ধর্মবিদ্ভির্মহাত্মভিঃ।
নোৎসাদমগমচ্চেদং কদাচিদিহ নঃ কুলম্॥ 1-119-2 (5276) 
ময়া চ সত্যবত্যা চ কৃষ্ণেন চ মহাত্মনা।
সমবস্থাপিত ভূয়ো যুষ্মাসু কুলতন্তুষু॥ 1-119-3 (5277) 
তচ্চৈতদ্বর্ধতে ভূয়ঃ কুলং সাগরবদ্যথা।
তথা ময়া বিধাতব্যং ৎবয়া চৈব ন সংশয়ঃ॥ 1-119-4 (5278) 
শ্রূয়তে যাদবী কন্যা স্বনুরূপা কুলস্য নঃ।
সুবলস্যাত্মজা চৈব তথা মদ্রেশ্বরস্য চ॥ 1-119-5 (5279) 
কুলীনা রূপবত্যশ্চ তাঃ কন্যাঃ পুত্র সর্বশঃ।
উচিতাশ্চৈব সংবন্ধে তেঽস্মাকং ক্ষত্রিয়র্ষভাঃ॥ 1-119-6 (5280) 
মন্যে বরয়িতব্যাস্তা ইত্যহং ধীমতাং বর।
সন্তানার্থং কুলস্যাস্য যদ্বা বিদুর মন্যসে॥ 1-119-7 (5281) 
বিদুর উবাচ। 1-119-8 (716) 
ভবান্পিতা ভাবন্মাতা ভবান্নঃ পরমো গুরুঃ।
তস্মাৎস্বয়ং কুলস্যাস্য বিচার্য কুরু যদ্ধিতম্॥ 1-119-8 (5282) 
বৈশম্পায়ন উবাচ। 1-119-9 (717) 
অথ শুশ্রাব বিপ্রেভ্যো গান্ধারীং সুবলাত্মজাম্।
আরাধ্য বরদং দেবং ভগনেত্রহরং হরম্॥ 1-119-9 (5283) 
গান্ধারী কিল পুত্রাণাং শতং লেভে বরং শুভা।
ইতি শুশ্রাব তত্ৎবেন ভীষ্মঃ কুরুপিতামহঃ॥ 1-119-10 (5284) 
ততো গান্ধাররাজস্য প্রেষয়ামাস ভারত।
অচক্ষুরিতি তত্রাসীৎসুবলস্য বিচারণা॥ 1-119-11 (5285) 
কুলং খ্যাতিং চ বৃত্তং চ বুদ্ধ্যা তু প্রসমীক্ষ্য সঃ।
দদৈ তাং ধৃতরাষ্ট্রায় গান্ধারীং ধর্মচারিণীম্॥ 1-119-12 (5286) 
গান্ধারী ৎবথ শুশ্রাব ধৃতরাষ্ট্রমচক্ষুষম্।
আত্মানং দিপ্সিতং চাস্মৈ পিত্রা মাত্রা চ ভারত॥ 1-119-13 (5287) 
ততঃ সা পটমাদায় কৃৎবা বহুগুণং তদা।
ববন্ধ নেত্রে স্বে রাজন্পতিব্রতপরায়ণা॥ 1-119-14 (5288) 
নাভ্যসূয়াং পতিমহমিত্যেবং কৃতনিশ্চয়া।
ততো গান্ধাররাজস্য পুত্রঃ শকুনিরভ্যযাৎ॥ 1-119-15 (5289) 
স্বসারং পরয়া লক্ষ্ম্যা যুক্তামাদায় কৌরবান্।
তাং তদা ধৃতরাষ্ট্রায় দদৌ পরমসৎকৃতাম্। 
ভীষ্মস্যানুমতে চৈব বিবাহং সমকারয়ৎ॥  1-119-16 (5290) 
দত্ৎবা স ভগিনীং বীরো যথার্হং চ পরিচ্ছদম্।
পুনরায়াৎস্বনগরং ভীষ্মেণ প্রতিপূজিতঃ॥ 1-119-17 (5291) 
গান্ধার্যপি বরারোহা শীলাচারবিচিষেটিতৈঃ।
তুষ্টিং কুরূণাং সর্বেষাং জনয়ামাস ভারত॥ 1-119-18 (5292) 
`গান্ধারী সা পতিং দৃষ্ট্বা প্রজ্ঞাচক্ষুষমীশ্বরম্।
অতিচারাদ্ভৃশং ভীতা ভর্তুঃ সা সমচিন্তয়ৎ॥ 1-119-19 (5293) 
সা দৃষ্টিবিনিবৃত্ত্যা হি ভর্তুশ্চ সমতাং যয়ৌ।
নহি সূক্ষ্মেপ্যতীচারে ভর্তুঃ সা ববৃতে তদা॥ 1-119-20 (5294) 
বৃত্তেনারাধ্য তান্সর্বান্গুরূন্পতিপরায়ণা।
বাচাপি পুরুষানন্যান্সুব্রতা নান্বকীর্তয়ৎ॥ 1-119-21 (5295) 
তস্যাঃ সহোদরীঃ কন্যাঃ পুনরেব দদৌ দশ।
গান্ধাররাজঃ সুবলো ভীষ্মেণ চ বৃতস্তদা॥ 1-119-22 (5296) 
সত্যব্রতাং সত্যসেনাং সুদেষ্ণাং চাপি সংহিতাম্।
তেজশ্শ্র্বাং সুশ্রবাং চ তথৈব নিকৃতিং শুভাম্॥ 1-119-23 (5297) 
শংভ্বঠাং চ দশার্ণাং চ গান্ধারীর্দশ বিশ্রুতাঃ।
একাহ্না প্রতিজগ্রাহ ধৃতরাষ্ট্রো জনেশ্বরঃ॥ 1-119-24 (5298) 
ততঃ শান্তনবো ভীষ্মো ধানুষ্কস্তাস্ততস্ততঃ।
অদদাদ্ধৃতরাষ্ট্রস্য রাজপুত্রীঃ পরশ্শতম্॥' ॥  1-119-25 (5299) 
 
ইতি শ্রীমন্মহাভারতে আদিপর্বণি সংভবপর্বণি একোনবিংশত্যধিকশততমোঽধ্যায়ঃ॥ 119 ॥

 -   -  

1-119-5 যাদবী যাদবস্য কুন্তিভোজস্য অপত্যম্॥ 1-119-11 প্রেষয়ামাস দূতমিতি শেষঃ॥ 1-119-13 দিৎসিতং দাতুমিষ্টম্॥ 1-119-14 বহুগুণং বহুধাগুণিতম্॥ 1-119-15 নাভ্যসূয়াং পত্যুরভিভবং ন কুর্যাম্॥ একোনবিংশত্যধিকশততমোঽধ্যায়ঃ॥ 119 ॥



আদিপর্ব - অধ্যায় 120

॥ শ্রীঃ ॥

1.120. অধ্যায়ঃ 120 

 -   -  

পৃথায়া বাল্যচরিত্রকথনম্॥ 1 ॥ তস্যা দুর্বাসসো মন্ত্রপ্রাপ্তিঃ॥ 2 ॥ মন্ত্রপ্রভাবজিজ্ঞাসয়াঽঽহূতাৎসূর্যাৎকুন্ত্যাং কর্ণস্যোৎপত্তিঃ॥ 3 ॥ লোকভয়াৎকুন্ত্যা যমুনায়াং বিসৃষ্টস্য রাধাভর্ত্রা স্বীকারো বসুষেণেতি নামকরমং চ॥ 4 ॥ সংগ্রহেণ কর্ণচরিত্রকথনম্॥ 5 ॥

 -   -  

1-120-0 (5300) 
বৈশম্পায়ন উবাচ। 1-120-0 (718) 
শূরো নাম যদুশ্রেষ্ঠো বসুদেবপিতাঽভবৎ।
তস্য কন্যা পৃথা নাম রূপেণাপ্রতিমা ভুবি॥ 1-120-1 (5301) 
পিতৃষ্বস্রীয়ায় স তামনপত্যায় ভারত।
অগ্র্যমগ্রে প্রতিজ্ঞায় স্বস্যাপত্যং স সত্যবাক্॥ 1-120-2 (5302) 
অগ্রজামথ তাং কন্যাং শূরোঽনুগ্রহকাঙ্ক্ষিণে।
প্রদদৌ কুন্তিভোজায় সখা সখ্যে মহাত্মনে॥ 1-120-3 (5303) 
নিয়ুক্তা সা পিতুর্গেহে ব্রাহ্মণাতিথিপূজনে।
উগ্রং পর্যচরত্তত্র ব্রাহ্মণং সংশিতব্রতম্॥ 1-120-4 (5304) 
নিগূঢনিশ্চয়ং ধর্মে যং তং দুর্বাসসং বিদুঃ।
তমুগ্রং সংশিতাত্মানং সর্বয়ত্নৈরতোষয়ৎ॥ 1-120-5 (5305) 
`দধ্যাজ্যকাদিভির্নিত্যং ব্যঞ্জনৈঃ প্রত্যহং শুভা।
সহস্রসঙ্খ্যৈর্যোগীন্দ্রমুপচারদনুত্তমা॥ 1-120-6 (5306) 
দুর্বাসা বৎসরস্যান্তে দদৌ মন্ত্রমনুত্তমম্'।
যশস্বিন্যৈ পৃথায়ৈ তদাপদ্ধর্মান্ববেক্ষয়া। 
অভিচারাভিসংয়ুক্তমব্রবীচ্চৈব তাং মুনিঃ॥  1-120-7 (5307) 
যং যং দেবং ৎবমেতেন মন্ত্রেণাবাহয়িষ্যসি।
তস্য তস্য প্রভাবেণ তব পুত্রো ভবিষ্যতি॥ 1-120-8 (5308) 
তথোক্তা সা তু বিপ্রেণ কুন্তী কৌতূহলান্বিতা।
কন্যা সতী দেবমর্কমাজুহাব যশস্বিনী॥ 1-120-9 (5309) 
ততো ঘনান্তরং কৃৎবা স্বমার্গং তপনস্তদা।
উপতস্থে স তাং কন্যাং পৃথাং পৃথুললোচনাম্॥ 1-120-10 (5310) 
সা দদর্শ তমায়ান্তং ভাস্করং লোকভাবনম্।
বিস্মিতা চানবদ্যাঙ্গী দৃষ্ট্বা তন্মহদদ্ভুতম্॥ 1-120-11 (5311) 
`সাব্রবীদ্ভগবন্কস্ৎবমাবির্ভূতো মমাগ্রতঃ।  1-120-12 (5312) 
আদিত্য উবাচ।
আহূতোপস্থিতং ভদ্রে ঋষিমন্ত্রেণ চোদিতম্। 
বিদ্ধি মাং পুত্রলাভায় দেবমর্কং শুচিস্মিতে॥  1-120-12 (719) 
পুত্রস্তে নির্মিতঃ সুভ্রু শৃণু মহাদৃক্ছুভাননে।
আদিত্যে কুণ্ডলে বিভ্রৎকবচং চৈব মামকম্॥ 1-120-13 (5313) 
শস্ত্রাস্ত্রাণামভেদ্যশ্চ ভবিষ্যতি শুচিস্মিতে।
নাস্য কিংচিদদেয়ং চ ব্রাহ্মণেভ্যো ভবিষ্যতি॥ 1-120-14 (5314) 
চোদ্যমানো ময়া চাপি ন ক্ষমং চিন্তয়িষ্যতি।
দাস্যত্যেব হি বিপ্রেভ্যো মানী চৈব ভবিষ্যতি॥ 1-120-15 (5315) 
বৈশম্পায়ন উবাচ। 1-120-16 (720) 
এবমুক্তা ততঃ কুন্তী গোপতিং প্রত্যুবাচ হ।
কন্যা পিতৃসা চাহং পুরুষার্থো ন চৈব মে॥'  1-120-16 (5316) 
কশ্চিন্মে ব্রাহ্মণঃ প্রাদাদ্বরং বিদ্যাং চ শত্রুহন্।
তদ্বিজিজ্ঞাসয়াঽঽহ্বানং কৃতবত্যস্মি তে বিভো॥ 1-120-17 (5317) 
এতস্মিন্নপরাধে ৎবাং শিরসাঽহং প্রসাদয়ে।
যোষিতো হি সদা রক্ষ্যাস্ৎবপরাধেঽপি নিত্যশঃ॥ 1-120-18 (5318) 
সূর্য উবাচ। 1-120-19 (721) 
বেদাহং সর্বমেবৈতদ্যদ্দুর্বাসা বরং দদৌ।
সংত্যজ্য ভয়মেবেহ ক্রিয়তাং সঙ্গমো মম॥ 1-120-19 (5319) 
অমোঘং দর্শনং মহ্যমাহূতশ্চাস্মি তে শুভে।
বৃথাঽঽহ্বানেঽপি তে ভীরু দোষঃ স্যান্নাত্র সংশয়ঃ॥ 1-120-20 (5320) 
`যদ্যেবং মন্যসে ভীরু কিমাহ্বয়সি ভাস্করম্।
যদি মামবজানাসি ঋষিঃ স ন ভবিষ্যতি॥ 1-120-21 (5321) 
মন্ত্রদানেন যস্মাত্ৎবমবলেপেন দর্পিতা।
কুলং চ তেঽদ্য ধক্ষ্যামি ক্রোধদীপ্তেন চক্ষুষা'॥ 1-120-22 (5322) 
বৈশম্পায়ন উবাচ। 1-120-23 (722) 
এবমুক্তা বহুবিধং সান্ৎবপূর্বং বিবস্বতা।
সা তু নৈচ্ছদ্বরারোহা কন্যাহমিতি ভারত॥ 1-120-23 (5323) 
বন্ধুপক্ষভয়াদ্ভীতা লজ্জয়া চ যশস্বিনী।
তামর্কঃ পুনরেবেদব্রবীদ্ভরতর্ষভ॥ 1-120-24 (5324) 
মৎপ্রসাদান্ন তে রাজ্ঞি ভবিতা দোষ ইত্যুত॥  1-120-25 (5325) 
`কুন্ত্যুবাচ। 1-120-26 (723) 
প্রসীদ ভগবন্মহ্যমবলেপো হি নাস্তি মে।
ৎবয়ৈব পরিহার্যং স্যাৎকন্যাভাবস্য দূষণম্॥ 1-120-26 (5326) 
আদিত্য উবাচ। 1-120-27 (724) 
ব্যপয়াতু ভয়ং তেঽদ্য কুমারং প্রসমীক্ষসে।
ময়া ৎবং চাপ্যনুজ্ঞাতা পুনঃ কন্যা ভবিষ্যসি॥ 1-120-27 (5327) 
বৈশম্পায়ন উবাচ। 1-120-28 (725) 
এবমুক্তা ততঃ কুন্তী সংপ্রহৃষ্টতনূরুহা।
সঙ্গতাঽভূত্তদা সুভ্রূরাদিত্যেন মহাত্মনা॥ 1-120-28 (5328) 
প্রকাশকর্মা তপনঃ কন্যাগর্ভং দদৌ পুনঃ।'
তত্র বীরঃ সমভবৎসর্বশস্ত্রভৃতাং বরঃ॥  1-120-29 (5329) 
আমুক্তকবচঃ শ্রীমান্দেবগর্ভঃ শ্রিয়ান্বিতঃ।
সহজং কবচং বিভ্রৎকুণ্ডলোদ্দ্যোতিতাননঃ॥ 1-120-30 (5330) 
অজায়ত সুতঃ কর্ণঃ সর্বলোকেষু বিশ্রুতঃ।
প্রাদাচ্চ তস্যৈ কন্যাৎবং পুনঃ স পরমদ্যুতিঃ॥ 1-120-31 (5331) 
দত্ৎবা চ তপতাং শ্রেষ্ঠো দিবমাচক্রমে ততঃ।
দৃষ্ট্বা কুমারং জাতং সা বার্ষ্ণেয়ী দীনমানসা॥ 1-120-32 (5332) 
একাগ্রং চিন্তয়ামাস কিং কৃৎবা সুকৃতং ভবেৎ।
গূহমানাপচারং সা বন্ধুপক্ষভয়াত্তদা॥ 1-120-33 (5333) 
মঞ্জূষাং রত্নসংপূর্ণাং কৃৎবা বালসমাশ্রিতাম্।
উৎসসর্জ কুমারং তং জলে কুন্তী মহাবলম্॥ 1-120-34 (5334) 
তমুৎসৃষ্টং জলে গর্ভং রাধাভর্তা মহায়শাঃ।
পুত্রৎবে কল্পয়ামাস সভার্যঃ সূতনন্দনঃ॥ 1-120-35 (5335) 
নামধেয়ং চ চক্রাতে তস্য বালস্য তাবুভৌ।
বসুনা সহ জাতোঽয়ং বসুষেণো ভবৎবিতি॥ 1-120-36 (5336) 
স বর্ধমানো বলবান্সর্বাস্ত্রেষূদ্যতোঽভবৎ।
আপৃষ্ঠতাপাদাদিত্যমুপাতিষ্ঠত বীর্যবান্॥ 1-120-37 (5337) 
তস্মিন্কালে তু জপতস্তস্য বীরস্য ধীমতঃ।
নাদেয়ং ব্রাহ্মণেষ্বাসীৎকিংচিদ্বসু মহীতলে॥ 1-120-38 (5338) 
`ততঃ কালে তু কস্মিংশ্চিৎস্বপ্নান্তে কর্ণমব্রবীৎ।
আদিত্যো ব্রাহ্মণো ভূৎবা শৃণু বীর বচো মম॥ 1-120-39 (5339) 
প্রভাতায়াং রজন্যাং ৎবামাগমিষ্যতি বাসবঃ।
ন তস্য ভিক্ষা দাতব্যা বিপ্ররূপী ভবিষ্যতি॥ 1-120-40 (5340) 
নিশ্চয়োঽস্যাপহর্তুং তে কবচং কুণ্ডলে তথা।
অতস্ৎবাং বোধয়াম্যেষ স্মর্তাসি বচনং মম॥ 1-120-41 (5341) 
কর্ণ উবাচ। 1-120-42 (726) 
শক্রো মাং বিপ্ররূপেণ যদি বৈ যাচতে দ্বিজ।
কথং তস্মৈ ন দাস্যামি যথা চাস্ম্যববোধিতঃ॥ 1-120-42 (5342) 
বিপ্রাঃ পূজ্যাস্তু দেবানাং সততং প্রিয়মিচ্ছতাম্।
তং দেবদেবং জানন্বৈ ন শক্তোঽস্ম্যবমন্ত্রণে॥ 1-120-43 (5343) 
সূর্য উবাচ। 1-120-44 (727) 
যদ্যেবং শৃণু মে বীর বরং তে সোঽপি দাস্যতি।
শক্তিং ৎবমপি যাচেথাঃ সর্বশত্রুবিবাধিনীম্॥ 1-120-44 (5344) 
বৈশম্পায়ন উবাচ। 1-120-45 (728) 
এবমুক্ৎবা দ্বিজঃ স্বপ্নে তত্রৈবান্তরধীয়ত।
কর্ণঃ প্রবুদ্ধস্তং স্বপ্নং চিন্তয়ানোঽভবত্তদা॥ 1-120-45 (5345) 
তমিন্দ্রো ব্রাহ্মণো ভূৎবা পুত্রার্থং ভূতভাবনঃ।
কুণ্ডলে প্রার্থয়ামাস কবচং চ মহাদ্যুতিঃ॥ 1-120-46 (5346) 
উৎকৃত্যাবিমনাঃ স্বাঙ্গাৎকবচং রুধিরস্রবম্।
কর্ণৌ পার্শ্বে চ দ্বে ছিত্ৎবা প্রায়চ্ছৎস কৃতাঞ্জলিঃ॥ 1-120-47 (5347) 
প্রতিগৃহ্য তু দেবেশস্তুষ্টস্তেনাস্য কর্মণা।
অহো সাহসমিত্যাহ মনসা বাসবো হসন্॥ 1-120-48 (5348) 
দেবদানবয়ক্ষাণাং গন্ধর্বোরগরক্ষসাম্।
ন তং পশ্যামি যো হ্যেতৎকর্ম কর্তা ভবিষ্যতি॥ 1-120-49 (5349) 
প্রীতোঽস্মি কর্মণা তেন বরং ব্রূহি যদিচ্ছসি।  1-120-50 (5350) 
কর্ণ উবাচ।
ইচ্ছামি ভগবদ্দত্তাং শক্তিং শত্রুনিবর্হণীম্॥  1-120-50 (729) 
বৈশম্পায়ন উবাচ। 1-120-51 (730) 
শক্তিং তস্মৈ দদৌ শক্রো বিস্ময়াদ্বাক্যমব্রবীৎ।
দেবদানবয়ক্ষাণাং গন্ধর্বোরগরক্ষসাম্॥ 1-120-51 (5351) 
যস্মৈ ক্ষেপ্স্যসি রুষ্টঃ সন্সোঽনয়া ন ভবিষ্যতি।
হৎবৈকং সমরে শত্রুং ততো মামাগমিষ্যতি। 
ইত্যুক্ৎবান্তর্দধে শক্রো বরং দত্ৎবা তু তস্য বৈ॥  1-120-52 (5352) 
প্রাঙ্নাম তস্য কথিতং বসুষেণ ইতি ক্ষিতৌ।
কর্ণো বৈকর্তনশ্চৈব কর্মণা তেন সোঽভবৎ॥ ॥ 1-120-53 (5353) 
 
ইতি শ্রীমন্মহাভারতে আদিপর্বণি সংভবপর্বণি বিংশত্যধিকশততমোঽধ্যায়ঃ॥ 120 ॥

 -   -  

1-120-2 অগ্র্যং প্রথমম্। অগ্রে জন্মতঃ পূর্বং প্রতিজ্ঞায় ময়া প্রথমমপত্যং তুভ্যং দেয়মিতি প্রতিশ্রুত্য॥ 1-120-7 অভিচারো বশ্যাকর্ষণাদিদৃষ্টফলং তদ্যুক্তম্॥ 1-120-36 বসুনা কবচকুণ্ডলাদিদ্রব্যেণ বদ্ধ ইতি বসুষেণঃ॥ 1-120-37 আপৃষ্ঠতাপাৎ মধ্যাহ্নাৎপরত ইত্যর্থঃ॥ 1-120-53 সহজকবচকর্তনাৎ কর্ণঃ বিশেষতঃ কর্তনেন বৈকর্তনঃ। স্বার্থে তদ্ধিতঃ॥ বিংশত্যধিকশততমোঽধ্যায়ঃ॥ 120 ॥



আদিপর্ব - অধ্যায় 121

॥ শ্রীঃ ॥

1.121. অধ্যায়ঃ 121 

 -   -  

পাণ্ডোঃ কুন্ত্যা বিবাহঃ॥ 1 ॥

 -   -  

1-121-0 (5354) 
বৈশম্পায়ন উবাচ। 1-121-0 (731) 
সৎবরূপগুণোপেতা ধর্মারামা মহাব্রতা।
দুহিতা কুন্তিভোজস্য পৃথা পৃথুললোচনা॥ 1-121-1 (5355) 
তাং তু তেজস্বিনীং কন্যাং রূপয়ৌবনশালিনীম্।
ব্যাবৃণ্বন্পার্থিবাঃ কেচিদতীব স্ত্রীগুণৈর্যুতাম্॥ 1-121-2 (5356) 
ততঃ সা কুন্তিভোজেন রাজ্ঞাহূয় নরাধিপান্।
পিত্রা স্বয়ংবরে দত্তা দুহিতা রাজসত্তম॥ 1-121-3 (5357) 
ততঃ সা রঙ্গমধ্যস্থং তেষাং রাজ্ঞাং মনস্বিনী।
দদর্শ রাজশার্দূলং পাণ্ডুং ভরতসত্তমম্॥ 1-121-4 (5358) 
সিংহদর্পং মহোরস্কং বৃষভাক্ষং মহাবলম্।
আদিত্যমিব সর্বেষাং রাজ্ঞাং প্রচ্ছাদ্য বৈ প্রভাঃ॥ 1-121-5 (5359) 
তিষ্ঠন্তং রাজসমিতৌ পুরন্দরমিবাপরম্।
তং দৃষ্ট্বা সাঽনবদ্যাঙ্গী কুন্তিভোজসুতা শুভা॥ 1-121-6 (5360) 
পাণ্ডুং নরবরং রঙ্গে হৃদয়েনাকুলাঽভবৎ।
ততঃ কামপরীতাঙ্গী সকৃৎপ্রচলমানসা॥ 1-121-7 (5361) 
ব্রীডমান স্রজং কুন্তী রাজ্ঞঃ স্কন্ধে সমাসজৎ।
তং নিশম্য বৃতং পাণ্ডুং কুন্ত্যা সর্বে নরাধিপাঃ॥ 1-121-8 (5362) 
যথাগতং সমাজগ্মুর্গজৈরশ্বৈ রথৈস্তথা।
ততস্তস্যাঃ পিতা রাজন্বিবাহমকরোৎপ্রভুঃ॥ 1-121-9 (5363) 
স তয়া কুন্তিভোজস্য দুহিত্রা কুরুনন্দনঃ।
যুয়ুজেঽমিতসৌভাগ্যঃ পৌলোম্যা মঘবানিব॥ 1-121-10 (5364) 
কুন্ত্যাঃ পাণ্ডোশ্চ রাজেন্দ্র কুন্তিভোজো মহীপতিঃ।
কৃৎবোদ্বাহং তদা তং তু নানাবসুভিরর্চিতম্। 
স্বপুরং প্রেষয়ামাস স রাজা কুরুসত্তম॥  1-121-11 (5365) 
ততো বলেন মহতা নানাধ্বজপতাকিনা।
স্তূয়মানঃ স চাশীর্ভির্ব্রাহ্মণৈশ্চ মহর্ষিভিঃ॥ 1-121-12 (5366) 
সংপ্রাপ্য নগরং রাজা পাণ্ডুঃ কৌরবনন্দনঃ।
ন্যবেশত তাং ভার্যাং কুন্তীং স্বভবনে প্রভুঃ॥ ॥ 1-121-13 (5367) 
 
ইতি শ্রীমন্মহাভারতে আদিপর্বণি সংভবপর্বণি একবিংশত্যধিকশততমোঽধ্যায়ঃ॥ 121 ॥




আদিপর্ব - অধ্যায় 122

॥ শ্রীঃ ॥

1.122. অধ্যায়ঃ 122 

 -   -  

পাণ্ডোর্মাদ্র্যা বিবাহঃ। দিগ্বিজয়শ্চ॥ 1 ॥

 -   -  

1-122-0 (5368) 
বৈশম্পায়ন উবাচ। 1-122-0 (732) 
ততঃ শান্তনবো ভীষ্মো রাজ্ঞঃ পাণ্ডোর্যশস্বিনঃ।
বিবাহস্যাপরস্যার্থে চকার মতিমান্মতিম্॥ 1-122-1 (5369) 
সোঽমাত্যৈঃ স্থবিরৈঃ সার্ধং ব্রাহ্মণৈশ্চ মহর্ষিভিঃ।
বলেন চতুরঙ্গেণ যয়ৌ মদ্রপতেঃ পুরম্॥ 1-122-2 (5370) 
তমাগতমভিশ্রুত্য ভীষ্মং বাহীকপুঙ্গবঃ।
প্রত্যুদ্গম্যার্চয়িৎবা চ পুরং প্রাবেশয়ন্নৃপঃ॥ 1-122-3 (5371) 
দত্ৎবা তস্যাসনং শুভ্রং পাদ্যমর্ঘ্যং তথৈব চ।
মধুপর্কং চ মদ্রেশঃ পপ্রচ্ছাগমনেঽর্থিতাম্॥ 1-122-4 (5372) 
তং ভীষ্মঃ প্রত্যুবাচেদং মদ্ররাজং কুরূদ্বহঃ।
আগতং মাং বিজানীহি কন্যার্থিনমরিন্দম॥ 1-122-5 (5373) 
শ্রূয়তে ভবতঃ সাধ্বী স্বসা মাদ্রী যশস্বিনী।
তামহং বরয়িষ্যামি পাণ্ডোরর্থে যশস্বিনীম্॥ 1-122-6 (5374) 
যুক্তরূপো হি সংবন্ধে ৎবং নো রাজন্বয়ং তব।
এতৎসংচিন্ত্য মদ্রেশ গৃহাণাস্মান্যথাবিধি॥ 1-122-7 (5375) 
তমেবংবাদিনং ভীষ্মং প্রত্যভাষত মদ্রপঃ।
ন হি মেঽন্যো বরস্ৎবত্তঃ শ্রেয়ানিতি মতির্মম॥ 1-122-8 (5376) 
পূর্বৈঃ প্রবর্তিতং কিংচিৎকুলেঽস্মিন্নৃপসত্তমৈঃ।
সাধু বা যদি বাঽসাধু তন্নাতিক্রান্তুমুৎসহে॥ 1-122-9 (5377) 
ব্যক্তং তদ্ভবতশ্চাপি বিদিতং নাত্র সংশয়ঃ।
ন চ যুক্তং তথা বক্তুং ভবান্দেহীতি সত্তম॥ 1-122-10 (5378) 
কুলধর্মঃ স নো বীর প্রমাণং পরমং চ তৎ।
তেন ৎবাং ন ব্রবীম্যেতদসংদিগ্ধং বচোঽরিহন্॥ 1-122-11 (5379) 
তং ভীষ্মঃ প্রত্যুবাচেদং মদ্ররাজং জনাধিপঃ।
ধর্ম এষ পরো রাজন্স্বয়মুক্তঃ স্বয়ংভুবা॥ 1-122-12 (5380) 
নাত্র কশ্চন দোষোঽস্তি পূর্বৈর্বিধিরয়ং কৃতঃ।
বিদিতেয়ং চ তে শল্য মর্যাদা সাধুসংমতা॥ 1-122-13 (5381) 
ইত্যুক্ৎবা স মহাতেজাঃ শাতকুম্ভং কৃতাকৃতম্।
রত্নানি চ বিচিত্রাণি শল্যায়াদাৎসহস্রশঃ॥ 1-122-14 (5382) 
গজানশ্বান্রথাংশ্চৈব বাসাংস্যাভরণানি চ।
মণিমুক্তাপ্রবালং চ গাঙ্গেয়ো ব্যসৃজচ্ছুভম্॥ 1-122-15 (5383) 
তৎপ্রগৃহ্য ধনং সর্বং শল্যঃ সংপ্রতীমানসঃ।
দদৌ তাং সমলঙ্কৃত্য স্বসারং কৌরবর্ষভে॥ 1-122-16 (5384) 
স তাং মাদ্রীমুপাদায় ভীষ্মঃ সাগরগাসুতঃ।
আজগাম পুরীং ধীমান্প্রবিষ্টো গজসাহ্বয়ম্॥ 1-122-17 (5385) 
তত ইষ্টেঽহনি প্রাপ্তে মুহূর্তে সাধুসংমতে।
`বিবাহং কারায়ামাস ভীষ্মঃ পাণ্ডোর্মহাত্মনঃ।' 
জগ্রাহ বিধিবৎপাণিং মাদ্র্যাঃ পাণ্ডুর্নরাধিপঃ॥  1-122-18 (5386) 
ততো বিবাহে নির্বৃত্তে স রাজা কুরুনন্দনঃ।
স্থাপয়ামাস তাং ভার্যাং শুভে বেশ্মনি ভামিনীং॥ 1-122-19 (5387) 
স তাভ্যাং ব্যচরৎসার্ধং ভার্যাভ্যাং রাজসত্তমঃ।
কুন্ত্যা মাদ্র্যা চ রাজেন্দ্রো যথাকামং যথাসুখম্॥ 1-122-20 (5388) 
ততঃ স কৌরবো রাজা বিহৃত্য ত্রিদশা নিশাঃ।
জিগীষয়া মহীং পাণ্ডুর্নিরক্রামৎপুরাৎপ্রভো॥ 1-122-21 (5389) 
স ভীষ্মপ্রমুখান্বৃদ্ধানভিবাদ্য প্রণম্য চ।
ধৃতরাষ্ট্রং চ কৌরব্যং তথান্যান্কুরুসত্তমান্। 
আমন্ত্র্য প্রয়যৌ রাজা তৈশ্চৈবাপ্যনুমোজিতঃ॥  1-122-22 (5390) 
মঙ্গলাচারয়ুক্তাভিরাশীর্ভিরভিনন্দিতঃ।
গজবাজিরথৌঘেন বলেন মহতাঽগমৎ॥ 1-122-23 (5391) 
স রাজা দেবগর্ভাভো বিজিগীষুর্বসুন্ধরাম্।
হৃষ্টপুষ্টবলৈঃ প্রায়াৎপাণ্ডুঃ শত্রূননেকশঃ॥ 1-122-24 (5392) 
পূর্বমাগস্কৃতো গৎবা দশার্ণাঃ সমরে জিতাঃ।
পাণ্ডুনা নরসিংহেন কৌরবাণাং যশোভৃতা॥ 1-122-25 (5393) 
ততঃ সেনামুপাদায় পাণ্ডুর্নানাবিধধ্বজাম্।
প্রভূতহস্ত্যশ্বয়ুতাং পদাতিরথসংকুলাম্॥ 1-122-26 (5394) 
আগস্কারী মহীপানাং বহূনাং বলদর্পিতঃ।
গোপ্তা মগধরাষ্ট্রস্য দীর্ঘো রাজগৃহে হতঃ॥ 1-122-27 (5395) 
ততঃ কোশং সমাদায় বাহনানি চ ভূরিশঃ।
পাণ্ডুনা মিথিলাং গৎবা বিদেহাঃ সমরে জিতাঃ॥ 1-122-28 (5396) 
তথা কাশিষু সুহ্মেষু পুণ্ড্রেষু চ নরর্ষভ।
স্ববাহুবলবীর্যেণ কুরূণামকরোদ্যশঃ॥ 1-122-29 (5397) 
তং শরৌঘমহাজ্বালং শস্ত্রার্চিষমরিন্দমম্।
পাণ্ডুপাবকমাসাদ্য ব্যবহ্যন্ত নরাধিপাঃ॥ 1-122-30 (5398) 
তে সসেনাঃ সসেনেন বিধ্বংসিতবলা নৃপাঃ।
পাণ্ডুনা বশগাঃ কৃৎবা কুরুকর্মসু যোজিতাঃ॥ 1-122-31 (5399) 
তেন তে নির্জিতাঃ সর্বে পৃথিব্যাং সর্বপার্থিবাঃ।
তমেকং মেনিরে শূরং দেবেষ্বিব পুরন্দরম্॥ 1-122-32 (5400) 
তং কৃতাঞ্জলয়ঃ সর্বে প্রণতা বসুধাধিপাঃ।
উপাজগ্মুর্ধনং গৃহ্য রত্নানি বিবিধানি চ॥ 1-122-33 (5401) 
মণিমুক্তাপ্রবালং চ সুবর্ণং রজতং বহু।
গোরত্নান্যশ্বরত্নানি রথরত্নানি কুঞ্জরান্॥ 1-122-34 (5402) 
খরোষ্ট্রমহিষাংশ্চৈব যচ্চ কিংচিদজাবিকম্।
কম্লাজিনরত্নানি রাঙ্কবাস্তরণানি চ। 
তৎসর্বং প্রতিজগ্রাহ রাজা নাগপুরাধিপঃ॥  1-122-35 (5403) 
তদাদায় যয়ৌ পাণ্ডুঃ পুনর্মদিতবাহনঃ।
হর্ষয়িষ্যন্স্বরাষ্ট্রাণি পুরং চ গজসাহ্বয়ম্॥ 1-122-36 (5404) 
শান্তনো রাজসিংহস্য ভরতস্য চ ধীমতঃ।
প্রনষ্টঃ কীর্তিজঃ শব্দঃ পাণ্ডুনা পুনরাহৃতঃ॥ 1-122-37 (5405) 
যে পুরা কুরুরাষ্ট্রাণি জহ্রুঃ কুরুধনানি চ।
তে নাগপুরসিংহেন পাণ্ডুনা করদীকৃতাঃ॥ 1-122-38 (5406) 
ইত্যভাষন্ত রাজানো রাজামাত্যাশ্চ সঙ্গতাঃ।
প্রতীতমনসো হৃষ্টাঃ পৌরজানপদৈঃ সহ॥ 1-122-39 (5407) 
প্রত্যুদ্যযুশ্চ তং প্রাপ্তং সর্বে ভীষ্মপুরোগমাঃ।
তে নদূরমিবাধ্বানং গৎবা নাগপুরালয়াঃ॥ 1-122-40 (5408) 
আবৃতং দদৃশুর্হৃষ্টা লোকং বহুবিধৈর্ধনৈঃ।
নানায়ানসমানীতৈ রত্নৈরুচ্চাবচৈস্তদা॥ 1-122-41 (5409) 
হস্ত্যশ্বরথরত্নৈশ্চ গোভিরুষ্ট্রৈস্তথাঽঽবিভিঃ।
নান্তং দদৃশুরাসাদ্য ভীষ্মেণ সহ কৌরবাঃ॥ 1-122-42 (5410) 
সোঽভিবাদ্য পিতুঃ পাদৌ কৌসল্যানন্দবর্ধনঃ।
যথাঽর্হং মানয়ামাস পৌরজানপদানপি॥ 1-122-43 (5411) 
প্রমৃদ্য পররাষ্ট্রাণি কৃতার্থং পুনরাগতম্।
পুত্রমাশ্লিষ্য ভীষ্মস্তু হর্ষাদশ্রূণ্যবর্তয়ৎ॥ 1-122-44 (5412) 
স তূর্যশতশঙ্খানাং ভেরীণাং চ মহাস্বনৈঃ।
হর্ষয়ন্সর্বশঃ পৌরান্বিবেশ গজসাহ্বয়ম্॥ ॥ 1-122-45 (5413) 
 
ইতি শ্রীমন্মহাভারতে আদিপর্বণি সংভবপর্বণি দ্বাবিংশত্যধিকশততমোঽধ্যায়ঃ॥ 122 ॥

 -   -  

1-122-8 মে বরঃ মম জামাতা॥ 1-122-14 শাতকুম্ভং কাঞ্চনম্। কৃতাকৃতং ঘটিতমঘটিতং চ॥ 1-122-15 ব্যসৃদৎ প্রাদাৎ॥ 1-122-21 ত্রিদশাঃ ত্রিংশৎ॥ 1-122-40 নদূরমিব অদূরমিব। জয়োৎসাহেন মার্গশ্রমাভাবাৎ॥ দ্বাবিংশত্যধিকশততমোঽধ্যায়ঃ॥ 122 ॥



আদিপর্ব - অধ্যায় 123

॥ শ্রীঃ ॥

1.123. অধ্যায়ঃ 123 

 -   -  

সভার্যস্য পাণ্ডোর্মৃগয়ার্থং বনগমনম্॥ 1 ॥ তত্র মৃগরূপস্য মৃগ্যা মৈথুনং চরতঃ কিন্দমস্য মুনের্হননম্॥ 2 ॥ মৈথুনকালে ৎবং মরিষ্যসীতি কিন্দমেন পাণ্ডুং প্রতি শাপঃ॥ 3 ॥

 -   -  

1-123-0 (5414) 
বৈশম্পায়ন উবাচ। 1-123-0 (733) 
ধৃতরাষ্ট্রাভ্যনুজ্ঞাতঃ স্ববাহুবিজিতং ধনম্।
ভীষ্মায় সত্যবত্যৈ চ মাত্রে চোপজহার সঃ॥ 1-123-1 (5415) 
বিদুরায় চ বৈ পাণ্ডুঃ প্রেষয়ামাস তদ্ধনম্।
সুহৃদশ্চাপি ধর্মাত্মা ধনেন সমতর্পয়ৎ॥ 1-123-2 (5416) 
ততঃ সত্যবতীং ভীষ্মং কৌসল্যাং চ যশস্বিনীম্।
শুভৈঃ পাণ্ডুর্জিতৈরর্থৈস্তোষয়ামাস ভারত॥ 1-123-3 (5417) 
ননন্দ মাতা কৌসল্যা তমপ্রতিমতেজসম্।
জয়ন্তমিব পৌলোমী পরিষ্বজ্য নর্ষভম্॥ 1-123-4 (5418) 
তস্য বীরস্য বিক্রান্তৈঃ সহস্রশতদক্ষিণৈঃ।
অশ্বমেধশতৈরীজে ধৃতরাষ্ট্রো মহামখৈঃ॥ 1-123-5 (5419) 
সংপ্রয়ুক্তস্তু কুন্ত্যা চ মাদ্র্যা চ ভরতর্ষভ।
জিততন্দ্রিস্তদা পাণ্ডুর্বভূব বনগোচরঃ॥ 1-123-6 (5420) 
হিৎবা প্রাসাদনিলয়ং শুভানি শয়নানি চ।
অরণ্যনিত্যঃ সততং বভূব মৃগয়াপরঃ॥ 1-123-7 (5421) 
স চরন্দক্ষিণং পার্শ্বং রম্যং হিমবতো গিরঃ।
উবাস গিরিপৃষ্ঠেষু মহাশালবনেষু চ॥ 1-123-8 (5422) 
ররাজ কুন্ত্যা মাদ্র্যা চ পাণ্ডুঃ সহ বনে চরন্।
করেণ্বোরিব মধ্যস্থঃ শ্রীমান্পৌরন্দরো গজঃ॥ 1-123-9 (5423) 
ভারতং সহ ভার্যাভ্যাং খঙ্গবাণধনুর্ধরম্।
বিচিত্রকবচং বীরং পরমাস্ত্রবিদং নৃপম্। 
দেবোঽয়মিত্যমন্যন্ত চরন্তং বনবাসিনঃ॥  1-123-10 (5424) 
তস্য কামাংশ্চ ভোগাংশ্চ নরা নিত্যমতন্দ্রিতাঃ।
উপজহ্রুর্বনান্তেষু ধৃতরাষ্ট্রেণ চোদিতাঃ॥ 1-123-11 (5425) 
তদাসাদ্য মহারণ্যং মৃগব্যালনিষেবিতম্।
তত্র মৈথুনকালস্থং দদর্শ মৃগয়ূথপম্॥ 1-123-12 (5426) 
ততস্তং চ মৃগীং চৈব রুক্মপুঙ্খৈঃ সুপত্রিভিঃ।
নির্বিভেদ শরৈস্তীক্ষ্ণৈঃ পাণ্ডুঃ পঞ্চভিরাশুগৈঃ॥ 1-123-13 (5427) 
স চ রাজন্মহাতেজা ঋষিপুত্রস্তপোধনঃ।
ভার্যযা সহ তেজস্বী মৃগরূপেণ সঙ্গতঃ॥ 1-123-14 (5428) 
স সংয়ুক্তস্তয়া মৃগ্যা মানুষীং বাচমীরয়ন্।
ক্ষণেন পতিতো ভূমৌ বিললাপাতুরো মৃগঃ॥ 1-123-15 (5429) 
মৃগ উবাচ। 1-123-16 (734) 
কামমন্যুবশং প্রাপ্তা বুদ্ধ্যন্তরগতা অপি।
বর্জয়ন্তি নৃশংসানি পাপেষ্বপি রতা নরাঃ॥ 1-123-16 (5430) 
ন বিধিং গ্রসতে প্রজ্ঞা প্রজ্ঞাং তু গ্রসতে বিধিঃ।
বিধিপর্যাগতানর্থান্প্রজ্ঞাবান্প্রতিপদ্যতে॥ 1-123-17 (5431) 
শস্বদ্ধর্মাত্মনাং মুখ্যে কুলে জাতস্য ভারত।
কামলোভাভিভূতস্য কথং তে চলিতা মতিঃ॥ 1-123-18 (5432) 
পাণ্ডুরুবাচ। 1-123-19 (735) 
শত্রূণাং যা বধে বৃত্তিঃ সা মৃগাণাং বধে স্মৃতা।
রাজ্ঞাং মৃগ ন মাং মোহাত্ৎবং গর্হয়িতুমর্হসি॥ 1-123-19 (5433) 
অচ্ছদ্মনাঽমায়যা চ মৃগাণাং বধ ইষ্যতে।
স এব ধর্মো রাজ্ঞাং তু তদ্ধি ৎবং কিং নু গর্হসে॥ 1-123-20 (5434) 
অগস্ত্যঃ সত্রমাসীনশ্চকার মৃগয়ামৃষিঃ।
আরণ্যান্সর্বদৈবত্যান্মৃগান্প্রোক্ষ্য মহাবনে॥ 1-123-21 (5435) 
প্রমাণদৃষ্টধর্মেণ কথমস্মান্বিগর্হসে।
অগস্ত্যস্যাভিচারেণ যুষ্মাকং বিহিতো বধঃ॥ 1-123-22 (5436) 
ন রিপূন্বৈ সমুদ্দিশ্য বিমুঞ্চন্তি নরাঃ শরান্।
রন্ধ্র এষাং বিশেষেণ বধকালঃ প্রশস্যতে॥ 1-123-23 (5437) 
প্রমত্তমপ্রমত্তং বা বিবৃতং ঘ্নন্তি চৌজসা।
উপায়ৈর্বিবিধৈস্তীক্ষ্ণৈঃ কস্মান্মৃগ বিগর্হসে॥ 1-123-24 (5438) 
মৃগ উবাচ। 1-123-25 (736) 
নাহং ঘ্ন্তং মৃগন্রাজন্বিগর্হে চাত্মকারণাৎ।
মৈথুনং তু প্রতীক্ষ্যং মে ৎবয়েহাদ্যানৃশংস্যতঃ॥ 1-123-25 (5439) 
সর্বভূতহিতে কালে সর্বভূতেপ্সিতে তথা।
কো হি বিদ্বান্মৃগং হন্যাচ্চরন্তং মৈথুনং বনে॥ 1-123-26 (5440) 
অস্যাং মৃগ্যাং চ রাজেন্দ্র হর্ষান্মৈথুনমাচরম্।
পুরুষার্থফলং কর্তুং তত্ৎবয়া বিফলীকৃতম্॥ 1-123-27 (5441) 
পৌরবাণাং মহারাজ তেষামক্লিষ্টকর্মণাম্।
বংশে জাতস্য কৌরব্য নানুরূপমিদং তব॥ 1-123-28 (5442) 
নৃশংসং কর্ম সুমহৎসর্বলোকবিগর্হিতম্।
অস্বর্গ্যময়শস্যং চাপ্যধর্মিষ্ঠং চ ভারত॥ 1-123-29 (5443) 
স্ত্রীভোগানাং বিশেষজ্ঞঃ শাস্ত্রধর্মার্থতত্ৎববিৎ।
নার্হস্ৎবং সুরসঙ্কাশ কর্তুমস্বর্গ্যমীদৃশম্॥ 1-123-30 (5444) 
ৎবয়া নৃশংসকর্তারঃ পাপাচারাশ্চ মানবাঃ।
নিগ্রাহ্যাঃ পার্থিবশ্রেষ্ঠ ত্রিবর্গপরিবর্জিতাঃ॥ 1-123-31 (5445) 
কিং কৃতং তে নরশ্রেষ্ঠ মামিহানাগসং ঘ্নতঃ।
মুনিং মূলফলাহারং মৃগবেষধরং নৃপ॥ 1-123-32 (5446) 
বসমানমরণ্যেষু নিত্যং শমপরায়ণম্।
ৎবয়াঽহং হিংসিতো যস্মাত্তস্মাত্ৎবামপ্যনাগসঃ॥ 1-123-33 (5447) 
দ্বয়োর্নৃশংসকর্তারমবশং কামমোহিতম্।
জীবিতান্তকরো ভাবো মৈথুনে সমুপৈষ্যতি॥ 1-123-34 (5448) 
অহং হি কিংদমো নাম তপসা ভাবিতো মুনিঃ।
ব্যপত্রপন্মনুষ্যাণাং মৃগ্যাং মৈথুনমাচরম্॥ 1-123-35 (5449) 
মৃগো ভৎবা মৃগৈঃ সার্ধং চরামি গহনে বনে।
ন তু তে ব্রহ্মহত্যেয়ং ভবিষ্যত্যবিজানতঃ॥ 1-123-36 (5450) 
মৃগরূপধরং হৎবা মামেবং কামমোহিতম্।
অস্য তু ৎবং ফলং মূঢ প্রাপ্স্যসীদৃশমেব হি॥ 1-123-37 (5451) 
প্রিয়যা সহ সংবাসং প্রাপ্য কামবিমোহিতঃ।
ৎবমপ্যস্যামবস্থায়াং প্রেতলোকং গমিষ্যসি॥ 1-123-38 (5452) 
অন্তকালে হি সংবাসং যয়া গন্তাসি কান্তয়া।
প্রেতরাজপুরং প্রাপ্তং সর্বভূতদুরত্যযম্। 
ভক্ত্যা মতিমতাং শ্রেষ্ঠ সৈব ৎবাঽনুগমিষ্যতি॥  1-123-39 (5453) 
বর্তমানঃ সুখে দুঃখং যথাঽহং প্রাপিতস্ৎবয়া।
তথা ৎবাং চ সুখং প্রাপ্তং দুঃখমভ্যাগমিষ্যতি॥ 1-123-40 (5454) 
বৈশম্পায়ন উবাচ। 1-123-41 (737) 
এবমুক্ৎবা সুদুঃখার্তো জীবিতাৎস ব্যমুচ্যত।
মৃগঃ পাণ্ডুশ্চ দুঃখার্তঃ ক্ষণেন সমপদ্যত॥ ॥ 1-123-41 (5455) 
 
ইতি শ্রীমন্মহাভারতে আদিপর্বণি সংভবপর্বণি ত্রয়োবিংশত্যধিকশততমোঽধ্যায়ঃ॥ 123 ॥

 -   -  

1-123-23 রন্ধ্রে বিশস্ত্রৎবব্যসনাক্রান্তৎবাদিসময়ে শরান্ন বিমুঞ্চন্তীতি সংবন্ধঃ। কিংৎবেষাং শত্রূণাং বধকালঃ সর্বলোকপ্রসিদ্ধঃ সঙ্গ্রাম আভিমুখ্যাদিমান্স এব প্রশশ্যতেঽন্যো নিন্দ্যত ইত্যর্থঃ॥ 1-123-24 প্রমত্তমসাবধানম্॥ 1-123-32 তে ৎবয়া॥ 1-123-34 দ্বয়োঃ স্ত্রীপুংসয়োর্নৃশংসং নিন্দ্যং মৈথুনাসক্তয়োর্বধস্তস্য কর্তারম্॥ 1-123-39 প্রাপ্তং ৎবা ৎবাম্॥ ত্রয়োবিংশত্যধিকশততমোঽধ্যায়ঃ॥ 123 ॥



আদিপর্ব - অধ্যায় 124

॥ শ্রীঃ ॥

1.124. অধ্যায়ঃ 124 

 -   -  

কিন্দমশাপাৎখিন্নস্য পাণ্ডোঃ পত্নীভ্যাং বনে বাসঃ॥ 1 ॥ পাণ্ডোঃ শতশৃঙ্গে তপশ্চরণম্॥ 2 ॥

 -   -  

1-124-0 (5456) 
বৈশম্পায়ন উবাচ। 1-124-0 (738) 
তং ব্যতীতমুপক্রম্য রাজা স্বমিব বান্ধবম্।
সভার্যঃ শোকদুঃখার্তঃ পর্যদেবয়দাতুরঃ॥ 1-124-1 (5457) 
পাণ্ডুরুবাচ। 1-124-2 (739) 
সতামপি কুলে জাতাঃ কর্মণা বত দুর্গতিম্।
প্রাপ্নুবন্ত্যকৃতাত্মানঃ কামজালবিমোহিতাঃ॥ 1-124-2 (5458) 
শশ্বদ্ধর্মাত্মনা জাতো বাল এব পিতা মম।
জীবিতান্তমনুপ্রাপ্তঃ কামাত্মৈবেতি নঃ শ্রুতম্॥ 1-124-3 (5459) 
তস্য কামাত্মনঃ ক্ষেত্রে রাজ্ঞঃ সংয়তবাগৃষিঃ।
কৃষ্ণদ্বৈপায়নঃ সাক্ষাদ্ভগবান্মামজীজনৎ॥ 1-124-4 (5460) 
তস্যাদ্য ব্যসনে বুদ্ধিঃ সংজাতেয়ং মমাধমা।
ত্যক্তস্য দেবৈরনয়ান্মৃগয়াং পরিধাবতঃ॥ 1-124-5 (5461) 
মোক্ষমেব ব্যবস্যামি বন্ধো হি ব্যসনং মহৎ।
সুবৃত্তিমনুবর্তিষ্যে তামহং পিতুরব্যযাম্॥ 1-124-6 (5462) 
অতীব তপসাত্মানং যোজয়িষ্যাম্যসংশয়ম্।
তস্মাদেকাহমেকাহমেকৈকস্মিন্বনস্পতৌ॥ 1-124-7 (5463) 
চরন্ভৈক্ষং মুনির্মুণ্ডশ্চরিষ্যাম্যাশ্রমানিমান্।
পাংসুনা সমবচ্ছন্নঃ শূন্যাগারকৃতালয়ঃ॥ 1-124-8 (5464) 
বৃক্ষমূলনিকেতো বা ত্যক্তসর্বপ্রিয়াপ্রিয়ঃ।
ন শোচন্ন প্রহৃষ্যংশ্চ তুল্যনিন্দাত্মসংস্তুতিঃ॥ 1-124-9 (5465) 
নিরাশীর্নির্নমস্কারো নির্দ্বন্দ্বো নিষ্পরিগ্রহঃ।
ন চাপ্যবহসন্কংচিন্ন কুর্বন্ভ্রুকুটীং ক্বচিৎ॥ 1-124-10 (5466) 
প্রসন্নবদনো নিত্যং সর্বভূতহিতে রতঃ।
জঙ্গমাজঙ্গমং সর্বমবিহিংসংশ্চতুর্বিধম্॥ 1-124-11 (5467) 
স্বাসু প্রজাস্বিব সদা সমঃ প্রাণভৃতঃ প্রতি।
এককালং চরন্ভৈক্ষং কুলানি দশ পঞ্চ চ॥ 1-124-12 (5468) 
অসংভবে বা ভৈক্ষস্য চরন্ননশনান্যপি।
অল্পমল্পং চ ভুঞ্জানঃ পূর্বালাভে ন জাতুচিৎ॥ 1-124-13 (5469) 
অন্যান্যপি চরঁল্লোভাদলাভে সপ্ত পূরয়ন্।
অলাভে যদি বা লাভে সমদর্শী মহাতপাঃ॥ 1-124-14 (5470) 
বাস্যৈকং তক্ষতো বাহুং চন্দনেনৈকমুক্ষতঃ।
নাকল্যাণং ন কল্যাণং চিন্তয়ন্নুভয়োস্তয়োঃ॥ 1-124-15 (5471) 
ন জিজীবিষুবৎকিংচিন্ন মুমূর্ষুবদাচরন্।
জীবিতং মরণং চৈব নাভিন্দন্ন চ দ্বিষন্॥ 1-124-16 (5472) 
যাঃ কাশ্চিজ্জীবতা শক্যাঃ কর্তুমভ্যুদয়ক্রিয়াঃ।
তাঃ সর্বাঃ সমতিক্রম্য নিমেষাদিব্যবস্থিতঃ॥ 1-124-17 (5473) 
তাসু চাপ্যনবস্থাসু ত্যক্তসর্বেন্দ্রিয়ক্রিয়ঃ।
সংপরিত্যক্তধর্মার্থঃ সুনির্ণিক্তাত্মকল্মষঃ॥ 1-124-18 (5474) 
নির্মুক্তঃ সর্বপাপেভ্যো ব্যতীতঃ সর্ববাগুরাঃ।
ন বশে কস্যচিত্তিষ্ঠন্সধর্মা মাতরিশ্বনঃ॥ 1-124-19 (5475) 
এতয়া সততং বৃত্ত্যা চরন্নেবংপ্রকারয়া।
দেহং সংস্থাপয়িষ্যামি নির্ভয়ং মার্গমাস্থিতঃ॥ 1-124-20 (5476) 
নাহং সুকৃপণে মার্গে স্ববীর্যক্ষয়শোচিতে।
স্বধর্মাৎসততাপেতে চরেয়ং বীর্যবর্জিতঃ॥ 1-124-21 (5477) 
সৎকৃতোঽসৎকৃতো বাঽপি যোঽন্যাং কৃপণচক্ষুষা।
উপৈতি বৃত্তিং কামাত্মা স শুনাং বর্ততে পথি॥ 1-124-22 (5478) 
বৈশম্পায়ন উবাচ। 1-124-23 (740) 
এবমুক্ৎবা সুদুঃখার্তো নিঃশ্বাসপরমো নৃপঃ।
অবেক্ষমাণঃ কুন্তীং চ মান্দ্রীং চ সমভাষত॥ 1-124-23 (5479) 
কৌসল্যা বিদুরঃ ক্ষত্তা রাজা চ সহ বন্ধুভিঃ।
আর্যা সত্যবতী ভীষ্মস্তে চ রাজপুরোহিতাঃ॥ 1-124-24 (5480) 
ব্রাহ্মণাশ্চ মহাত্মানঃ সোমপাঃ সংশিতব্রতাঃ।
পৌরবৃদ্ধাশ্চ যে তত্র নিবসন্ত্যস্মদাশ্রয়াঃ। 
প্রসাদ্য সর্বে বক্তব্যাঃ পাণ্ডুঃ প্রব্রাজিতো বনে॥  1-124-25 (5481) 
নিশম্য বচনং ভর্তুস্ত্যাগধর্মকৃতাত্মনঃ।
তৎসমং বচনং কুন্তী মাদ্রী চ সমভাষতাম্॥ 1-124-26 (5482) 
অন্যেঽপি হ্যাশ্রমাঃ সন্তি যে শক্যা ভরতর্ষভ।
`আবাভ্যাং সহ বস্তুং বৈ ধর্মমাশ্রিত্য চিন্ত্যতাম্।' 
আবাভ্যাং ধর্মপত্নীভ্যাং সহ তপ্তুং তপো মহৎ॥  1-124-27 (5483) 
শরীরস্যাপি মোক্ষায় ধর্মং প্রাপ্য মহাফলম্।
ৎবমেব ভবিতা ভর্তা স্বর্গস্যাপি ন সংশয়ঃ॥ 1-124-28 (5484) 
প্রণিধায়েন্দ্রিয়গ্রামং ভর্তৃলোকপরায়ণে।
ত্যক্ৎবা কামসুখে হ্যাবাং তপ্স্যবো বিপুলং তপঃ॥ 1-124-29 (5485) 
যদি চাবাং মহাপ্রাজ্ঞ ত্যক্ষ্যসি ৎবং বিশাংপতে।
অদ্যৈবাবাং প্রহাস্যাবো জীবিতং নাত্র সংশয়ঃ॥ 1-124-30 (5486) 
পাণ্ডুরুবাচ। 1-124-31 (741) 
যদি ব্যবসিতং হ্যেতদ্যুবয়োর্ধর্মসংহিতম্।
স্ববৃত্তিমনুবর্তিষ্যে তামহং পিতুরব্যযাম্॥ 1-124-31 (5487) 
ত্যক্ৎবা গ্রাম্যসুখাহারং তপ্যমানো মহত্তপঃ।
বল্কলী ফলমূলাশী চরিষ্যামি মহাবনে॥ 1-124-32 (5488) 
অগ্নৌ জুহ্বন্নুভৌ কালাবুভৌ কালাবুপস্পৃশন্।
কৃশঃ পরিমিতাহারশ্চীরচর্মজটাধরঃ॥ 1-124-33 (5489) 
শীতবাতাতপসহঃ ক্ষুৎপিপাসানবেক্ষকঃ।
তপসা দুশ্চরেণেদং শরীরমুপশোষয়ন্॥ 1-124-34 (5490) 
একান্তশীলী বিমৃশন্পক্বাপক্বেন বর্তয়ন্।
পিতৃন্দেবাংশ্চ বন্যেন বাগ্ভিরদ্ভিশ্চ তর্পয়ন্॥ 1-124-35 (5491) 
বানপ্রস্থজনস্যাপি দর্শনং কুলবাসিনঃ।
নাপ্রিয়াণ্যাচরিষ্যামি কিং পুনর্গ্রামবাসিনাম্॥ 1-124-36 (5492) 
এবমারণ্যশাস্ত্রাণামুগ্রমুগ্রতরং বিধিম্।
কাঙ্ক্ষমাণোঽহমাস্থাস্যে দেহস্যাস্যাঽঽসমাপনাৎ॥ 1-124-37 (5493) 
বৈশম্পায়ন উবাচ। 1-124-38 (742) 
ইত্যেবমুক্ৎবা ভার্যে তে রাজা কৌরবনন্দনঃ।
ততশ্চূডামণিং নিষ্কমঙ্গদে কুণ্ডলানি চ॥ 1-124-38 (5494) 
বাসাংসি চ মহার্হাণি স্ত্রীণামাভরণানি চ।
`বাহনানি চ মুখ্যানি শস্ত্রাণি কবচানি চ॥ 1-124-39 (5495) 
হেমভাণ্ডানি দিব্যানি পর্যঙ্কাস্তরণানি চ।
মণিমুক্তাপ্রবালানি রত্নানি বিবিধানি চ॥'  1-124-40 (5496) 
প্রদায় সর্বং বিপ্রেভ্যঃ পাণ্ডুর্ভৃত্যানভাষত।
গৎবা নাগপুরং বাচ্যং পাণ্ডুঃ প্রব্রাজিতো বনে। 
অর্থং কামং সুখং চৈব রতিং চ পরমাত্মিকাম্॥  1-124-41 (5497) 
প্রতস্থে সর্বমুৎসৃজ্য সভার্যঃ কুরুনন্দনঃ।
ততস্তস্যানুয়াতারস্তে চৈব পরিচারকাঃ॥ 1-124-42 (5498) 
শ্রুৎবা ভরতসিংহস্য বিধিধাঃ করুণা গিরঃ।
ভমমার্তস্বরং কৃৎবা হাহেতি পরিচুক্রুশুঃ॥ 1-124-43 (5499) 
উষ্ণমশ্রু বিমুঞ্চন্তস্তং বিহায় মহীপতিম্।
যয়ুর্নাগপুরং তূর্ণং সর্বমাদায় তদ্ধনম্॥ 1-124-44 (5500) 
তে গৎবা নগরং রাজ্ঞো যথাবৃত্তং মহাত্মনঃ।
কথয়াংচক্রিরে রাজ্ঞস্তদ্ধনং বিবিধং দদুঃ॥ 1-124-45 (5501) 
শ্রুৎবা তেভ্যস্ততঃ সর্বং যথাবৃত্তং মহাবনে।
ধৃতরাষ্ট্রো নরশ্রেষ্ঠঃ পাণ্ডুমেবান্বশোচত॥ 1-124-46 (5502) 
ন শয়্যাসনভোগেষু রতিং বিন্দতি কর্হিচিৎ।
ভ্রাতৃশোকসমাবিষ্টস্তমেবার্থং বিচিন্তয়ন্॥ 1-124-47 (5503) 
রাজপুত্রস্তু কৌরব্য পাণ্ডুর্মূলফলাশনঃ।
জগাম সহ পত্নীভ্যাং ততো নাগশতং গিরিম্॥ 1-124-48 (5504) 
স চৈত্ররথমাসাদ্য কালকূটমতীত্য চ।
হিমবন্তমতিক্রম্য প্রয়যৌ গন্ধমাদনম্॥ 1-124-49 (5505) 
রক্ষ্যমাণো মহাভূতৈঃ সিদ্ধৈশ্চ পরমর্ষিভিঃ।
উবাস স মহারাজ সমেষু বিষমেষু চ॥ 1-124-50 (5506) 
ইন্দ্রদ্যুম্নসরঃ প্রাপ্য হংসকূটমতীত্য চ।
শতশৃঙ্গে মহারাজ তাপসঃ সমতপ্যত॥ ॥ 1-124-51 (5507) 
 
ইতি শ্রীমন্মহাভারতে আদিপর্বণি সংভবপর্বণি চতুর্বিংশত্যধিকশততমোঽধ্যায়ঃ॥ 124 ॥

 -   -  

1-124-1 ব্যতীতং মারিতম্॥ 1-124-5 দেবৈস্ত্যক্তস্য অপুত্রতয়া স্বর্গমনানর্হৎবাৎ॥ 1-124-6 মোক্ষং মোক্ষমার্গং ব্যবস্যামি নিশ্চিনোমি শ্রেয়স্করৎবেন। তত্র হি পুত্রাদ্যনপেক্ষা দৃষ্টা। ইষ্টমেবৈতজ্জাতমিত্যাহ বন্ধো হীতি। বন্ধঃ পুত্রৈষণাদিঃ। সুবৃত্তিং ব্রহ্মচর্যাখ্যাং বৃত্তিম্। পিতুর্ব্যাসস্য॥ 1-124-10 নিরাশীর্নির্নমস্কারঃ। আশিষং নমস্কারং বা নেচ্ছামীত্যর্থঃ। নির্দ্বন্দ্বঃ সুখদুঃখাদিহীনঃ। নিষ্পরিগ্রহঃ কন্থাপাদুকাদিহীনঃ॥ 1-124-11 চতুর্বিধং জরায়ুজাদিকম্॥ 1-124-12 কুলানি গৃহাণি॥ 1-124-15 বাস্যা বাস্যেন কাষ্ঠতক্ষণেন॥ 1-124-17 অভ্যুদয়ক্রিয়াঃ ইষ্টসাধনক্রিয়াঃ। নিমেষাদিব্যবস্থিতঃ জীবনসাধনকর্মসু ব্যবস্থিতঃ॥ 1-124-18 অনবস্থাসু প্রবাহরূপাসু তাসু জীবনসাধনক্রিয়াসু॥ 1-124-20 সংস্থাপয়িষ্যামি নাশয়িষ্যামি। নির্ভয়ং মার্গং সংসারভয়রহিতম্॥ 1-124-25 প্রব্রাজিতঃ সংন্যাসং প্রাপ্তঃ॥ 1-124-26 ত্যাগধর্মঃ সংন্যাসঃ॥ 1-124-35 বিমৃশন্ হিংসাদিদোষম্॥ 1-124-38 নিষ্কং গ্রৈবেয়কম্॥ চতুর্বিংশত্যধিকশততমোঽধ্যায়ঃ॥ 124 ॥



আদিপর্ব - অধ্যায় 125

॥ শ্রীঃ ॥

1.125. অধ্যায়ঃ 125 

 -   -  

ব্রহ্মলোকং জিগমিষোঃ পাণ্ডোঃ তব পুত্রা ভবিষ্যন্তীত্যুক্ৎবা ঋষিভিঃ প্রতিনিবর্তনম্॥ 1 ॥

 -   -  

1-125-0 (5508) 
বৈশম্পায়ন উবাচ। 1-125-0 (743) 
তত্রাপি তপসি শ্রেষ্ঠে বর্তমানঃ স বীর্যবান্।
সিদ্ধচারণসঙ্ঘানাং বভূব প্রিয়দর্শনঃ॥ 1-125-1 (5509) 
সুশ্রূষুরনহংবাদী সংয়তাত্মা জিতেন্দ্রিয়ঃ।
স্বর্গং গন্তুং পরাক্রান্তঃ স্বেন বীর্যেণ ভারত॥ 1-125-2 (5510) 
কেষাংচিদভবদ্ভ্রাতা কেষাংচিদভবৎসখা।
ঋষয়স্ৎবপরে চৈনং পুত্রবৎপর্যপালয়ন্॥ 1-125-3 (5511) 
স তু কালেন মহতা প্রাপ্য নিষ্কল্মষং তপঃ।
ব্রহ্মর্ষিসদৃশঃ পাণ্ডুর্বভূব ভরতর্ষভ॥ 1-125-4 (5512) 
অমাবাস্যাং তু সহিতা ঋষয়ঃ সংশিতব্রতাঃ।
ব্রহ্মাণং দ্রষ্টুকামাস্তে সংপ্রতস্থুর্মহর্ষয়ঃ॥ 1-125-5 (5513) 
সংপ্রয়াতানৃষীন্দৃষ্ট্বা পাণ্ডুর্বচনমব্রবীৎ।
ভবন্তঃ ক্ব গমিষ্যন্তি ব্রূত মে বদতাং বরাঃ॥ 1-125-6 (5514) 
ঋষয় ঊচুঃ। 1-125-7 (744) 
সমাবায়ো মহানদ্য ব্রহ্মলোকে মহাত্মনাম্।
দেবানাং চ ঋষীণাং চ পিতৄণাং চ মহাত্মনাম্। 
বয়ং তত্র গমিষ্যামো দ্রষ্টুকামাঃ স্বয়ংভুবম্॥  1-125-7 (5515) 
বৈশম্পায়ন উবাচ। 1-125-8 (745) 
পাণ্ডুরুত্থায় সহসা গন্তুকামো মহর্ষিভিঃ।
স্বর্গপারং তিতীর্ষুঃ স শতশৃঙ্গাদুদঙ্মুখঃ॥ 1-125-8 (5516) 
প্রতস্থে সহ পত্নীভ্যামব্রুবংস্তং চ তাপসাঃ।
উপর্যুপরি গচ্ছন্তঃ শৈলরাজমুদঙ্মুখাঃ॥ 1-125-9 (5517) 
দৃষ্টবন্তো গিরৌ রম্যে দুর্গান্দেশান্বহূন্বয়ম্।
বিমানশতসংবাধাং গীতস্বরনিনাদিতাম্॥ 1-125-10 (5518) 
আক্রীডভূমিং দেবানাং গন্ধর্বাপ্সরসাং তথা।
উদ্যানানি কুবেরস্য সমানি বিষমাণি চ॥ 1-125-11 (5519) 
মহানদীনিতম্বাংশ্চ গহনান্গিরিগহ্বরান্।
সন্তি নিত্যহিমা দেশা নির্বৃক্ষমৃগপক্ষিণঃ॥ 1-125-12 (5520) 
সন্তি ক্বচিন্মহাদর্যো দুর্গাঃ কাশ্চিদ্দুরাসদাঃ।
নাতিক্রামেত পক্ষী যান্কুত এবেতরে মৃগাঃ॥ 1-125-13 (5521) 
বায়ুরেকো হি যাত্যত্র সিদ্ধাশ্চ পরমর্ষয়ঃ।
গচ্ছন্ত্যৌ শৈলরাজেঽস্মিন্রাজপুত্র্যৌ কথং ন্বিমে॥ 1-125-14 (5522) 
ন সীদেতামদুঃখার্হে মা গমো ভরতর্ষভ।  1-125-15 (5523) 
পাণ্ডুরুবাচ।
অপ্রজস্য মহাভাগা ন দ্বারং পরিচক্ষতে॥  1-125-15 (746) 
স্বর্গে তেনাভিতপ্তোঽহমপ্রজস্তু ব্রবীমি বঃ।
সোঽহমুগ্রেণ তপসা সভার্যস্ত্যক্তজীবিতঃ॥ 1-125-16 (5524) 
অনপত্যোঽপি বিন্দেয়ং স্বর্গমুগ্রেণ কর্মণা।  1-125-17 (5525) 
ঋষয় ঊচুঃ।
অস্তি বৈ তব ধর্মাত্মন্বিদ্ম দেবোপম শুভম্॥  1-125-17 (747) 
অপত্যমনঘং রাজন্বয়ং দিব্যেন চক্ষুষা।
দৈবোদ্দিষ্টং নরব্যাঘ্র কর্মণেহোপপাদয়॥ 1-125-18 (5526) 
অক্লিষ্টং ফলমব্যগ্রো বিন্দতে বুদ্ধিমান্নরঃ।
তস্মিন্দৃষ্টে ফলে রাজন্প্রয়ত্নং কর্তুমর্হসি॥ 1-125-19 (5527) 
অপত্যং গুণসংপন্নং লব্ধা প্রীতিকরং হ্যসি।  1-125-20 (5528) 
বৈশম্পায়ন উবাচ।
তচ্ছ্রুৎবা তাপসবচঃ পাণ্ডুস্চিন্তাপরোঽভবৎ॥  1-125-20 (748) 
আত্মনো মৃগশাপেন জানন্নুপহতাং ক্রিয়াম্॥ ॥  1-125-21 (5529) 
 
ইতি শ্রীমন্মহাভারতে আদিপর্বণি সংভবপর্বণি সংভবপর্বণি পঞ্চবিংশত্যধিকশততমোঽধ্যায়ঃ॥ 125 ॥

 -   -  

1-125-5 অমাবাস্যাং প্রাপ্য॥ 1-125-10 বিমানশতেন সংবাধং সংকটং যস্যাং সা॥ 1-125-19 অব্যগ্রো বিন্দতেঽতো ব্যগ্রো মাভূরিত্যর্থঃ॥ 1-125-20 লভতে ইতি লব্ধা তাদৃশোঽসি লপ্স্যসীত্যর্থঃ॥ পঞ্চবিংশত্যধিকশততমোঽধ্যায়ঃ॥ 125 ॥



আদিপর্ব - অধ্যায় 126

॥ শ্রীঃ ॥

1.126. অধ্যায়ঃ 126 

 -   -  

বিদুরস্য বিবাহঃ পুত্রোৎপত্তিশ্চ॥ 1 ॥ ব্যাসস্য বরেণ গান্ধার্যাং ধৃতরাষ্ট্রাদ্গর্ভোৎপত্তিঃ॥ 2 ॥ পাণ্ডোঃ পুত্রোৎপত্তৌ চিন্তা॥ 3 ॥

 -   -  

1-126-0 (5530) 
বৈশম্পায়ন উবাচ। 1-126-0 (749) 
অথ পারসবীং কন্যাং দেবকস্য মহীপতেঃ।
রূপয়ৌবনসংপন্নাং স সুশ্রাবাপগাসুতঃ॥ 1-126-1 (5531) 
ততস্তু বরয়িৎবা তামানীয় ভরতর্ষভঃ।
বিবাহং কারয়ামাস বিদুরস্য মহামতেঃ॥ 1-126-2 (5532) 
তস্যাং চোৎপাদয়ামাস বিদুরঃ কুরুনন্দন।
পুত্রান্বিনয়সংপন্নানাত্মনঃ সদৃশান্গুণৈঃ॥ 1-126-3 (5533) 
ততঃ পুত্রশতং জজ্ঞে গান্ধার্যা জনমেজয়।
ধৃতরাষ্ট্রস্য বৈশ্যায়ামেকশ্চাপি শতাৎপরঃ॥ 1-126-4 (5534) 
পাণ্ডোঃ কৃন্ত্যাং চ মাদ্র্যাং চ পুত্রাঃ পঞ্চ মহারথাঃ।
দেবেভ্যঃ সমপদ্যন্ত সন্তানায় কুলস্য বৈ॥ 1-126-5 (5535) 
জনমেজয় উবাচ। 1-126-6 (750) 
কথং পুত্রশতং জজ্ঞে গান্ধার্যাং দ্বিজসত্তম।
কিয়তা চৈব কালেন তেষামায়ুশ্চ কিং পরম্॥ 1-126-6 (5536) 
কথং চৈকঃ স বৈশ্যায়াং ধৃতরাষ্ট্রসুতোঽভবৎ।
কথং চ সদৃশীং ভার্যাং গান্ধারীং ধর্মচারিণীম্॥ 1-126-7 (5537) 
আনুকূল্যে বর্তমানাং ধৃতরাষ্ট্রোঽত্যবর্তত।
কথং চ শপ্তস্য সতঃ পাণ্ডোস্তেন মহাত্মনা॥ 1-126-8 (5538) 
সমুৎপন্না দৈবতেভ্যঃ পুত্রাঃ পঞ্চ মহারথাঃ।
এতদ্বিদ্বন্যথান্যায়ং বিস্তরেণ তপোধন॥ 1-126-9 (5539) 
কথয়স্ব ন মে তৃপ্তিঃ কথ্যমানেষু বন্ধুষু।  1-126-10 (5540) 
বৈশম্পায়ন উবাচ।
ঋষিং বুভুক্ষিতং শ্রান্তং দ্বৈপায়নমুপস্থিতম্॥  1-126-10 (751) 
তোষয়ামাস গান্ধারী ব্যাসস্তস্যৈ বরং দদৌ।
সা বব্রে সদৃশং ভর্তুঃ পুত্রাণাং শতমাত্মনঃ॥ 1-126-11 (5541) 
ততঃ কালেন সা গর্ভমগৃহ্ণাজ্জ্ঞানচক্ষুষঃ॥  1-126-12 (5542) 
গান্ধার্যামাহিতে গর্ভে পাণ্ডুরম্বালিকাসুতঃ।
অগচ্ছৎপরমং দুঃখমপত্যার্থমরিন্দম॥ 1-126-13 (5543) 
গর্ভিণ্যামথ গান্ধার্যাং পাণ্ডুঃ পরমদুঃখিতঃ।
মৃগাভিশাপাদাত্মানং শোচন্নুপরতক্রিয়ঃ॥ 1-126-14 (5544) 
স গৎবা তপসা সিদ্ধিং বিশ্বামিত্রো যথা ভুবি।
দেহান্যাসে কৃতমনা ইদং বচনমব্রবীৎ॥ 1-126-15 (5545) 
পাণ্ডুরুবাচ। 1-126-16 (752) 
চতুর্ভির্ঋণবানিত্থং জায়তে মনুজো ভুবি।
পিতৃদেবমনুষ্যাণামৃষীণামথ ভামিনি॥ 1-126-16 (5546) 
এতেভ্যস্তু যথাকালং যো ন মুচ্যেত ধর্মবিৎ।
ন তস্য লোকাঃ সন্তীতি ততা লোকবিদো বিদুঃ॥ 1-126-17 (5547) 
যজ্ঞেন দেবান্প্রীণাতি স্বাধ্যায়াত্তপসা ঋষীন্।
পুত্রৈঃ শ্রাদ্ধৈরপি পিতৄনানৃশংস্যেন মানবান্॥ 1-126-18 (5548) 
ঋষিদেবমনুষ্যাণামৃণান্মুক্তোঽস্মি ধর্মতঃ।
পিতৄণাং তু ন মুক্তোঽস্মি তচ্চ তেভ্যো বিশিষ্যতে॥ 1-126-19 (5549) 
দেহনাশে ভবেন্নাশঃ পিতৄণামেষ নিশ্চয়ঃ।
ইতরেষাং ত্রয়াণাং তু নাশে হ্যাত্মা বিনশ্যতি॥ 1-126-20 (5550) 
ইহ তস্মাৎপ্রজালাভে প্রয়তন্তে দ্বিজোত্তমাঃ।
যথৈবাহং পিতুঃ ক্ষেত্রে সৃষ্টস্তেন মহাত্মনা॥ 1-126-21 (5551) 
তথৈবাস্মিন্মম ক্ষেত্রে কথং সৃজ্যেত বৈ প্রজা।  1-126-22 (5552) 
বৈশম্পায়ন উবাচ।
স সমানীয় কুন্তীং চ মাদ্রীং চ ভরতর্ষভঃ॥  1-126-22 (753) 
আচষ্ট পুত্রলাভস্য ব্যুষ্টিং সর্বক্রিয়াধিকাম্।
উত্তমাদবরাঃ পুংসঃ কাঙ্ক্ষন্তো পুত্রমাপদি॥ 1-126-23 (5553) 
অপত্যং ধর্মফলদং শ্রেষ্ঠাদিচ্ছন্তি সাধবঃ।
অনুনীয় তু তে সম্যঙ্মহাব্রাহ্মণসংসদি। 
ব্রাহ্মণং গুণবন্তং হি চিন্তয়ামাস ধর্মবিৎ॥  1-126-24 (5554) 
সোঽব্রবীদ্বিজনে কুন্তীং ধর্মপত্নীং যশস্বিনীম্।
অপত্যোৎপাদনে যত্নমাপদি ৎবং সমর্থয়॥ 1-126-25 (5555) 
অপত্যং নাম লোকেষু প্রতিষ্ঠা ধর্মসংহিতা।
ইতি কুন্তি বিদুর্ধীরাঃ শাশ্বতং ধর্মবাদিনঃ॥ 1-126-26 (5556) 
ইষ্টং দত্তং তপস্তপ্তং নিয়মশ্চ স্বনুষ্ঠিতঃ।
সর্বমেবানপত্যস্য ন পাবনমিহোচ্যতে॥ 1-126-27 (5557) 
সোঽহমেবং বিদিৎবৈতৎপ্রপশ্যামি শুচিস্মিতে।
অনপত্যঃ শুভাঁল্লোকান্নপ্রাপ্স্যামীতি চিন্তয়ন্॥ 1-126-28 (5558) 
`অনপত্যো হি মরণং কাময়ে নৈব জীবিতম্।'
মৃগাভিশাপং জানাসি বিজনে মম কেবলম্। 
নৃশংসকর্মণা কৃৎস্নং যথা হ্যুপহতং তথা॥  1-126-29 (5559) 
ইমে বৈ বন্ধুদায়াদাঃ ষট্ পুত্রা ধর্মদর্শনে।
ষডেবাবন্ধুদায়াদাঃ পুত্রাস্তাঞ্ছৃণু মে পৃথে॥ 1-126-30 (5560) 
স্বয়ংজাতঃ প্রণীতশ্চ পরিক্রীতশ্চ যঃ সুতঃ।
পৌনর্ভবশ্চ কানীনঃ স্বৈরিণ্যাং যশ্চ জায়তে॥ 1-126-31 (5561) 
দত্তঃ ক্রীতঃ কৃত্রিমশ্চ উপগচ্ছেৎস্বয়ং চ যঃ।
সহোঢো জ্ঞাতিরেতাশ্চ হীনয়োনিধৃতশ্চ যঃ॥ 1-126-32 (5562) 
পূর্বপূর্বতমাভাবং মত্ৎবা লিপ্সেত বৈ সুতম্।
উত্তমাদ্দেবরাৎপুংসঃ কাঙ্ক্ষন্তে পুত্রমাপদি॥ 1-126-33 (5563) 
অপত্যং ধর্মফলদং শ্রেষ্ঠং বিন্দন্তি মানবাঃ।
আত্মশুক্রাদপি পৃথে মনুঃ স্বায়ংভুবোঽব্রবীৎ॥ 1-126-34 (5564) 
তস্মাৎপ্রহেষ্যাম্যদ্য ৎবাং হীনঃ প্রজননাৎস্বয়ম্॥  1-126-35 (5565) 
সদৃশাচ্ছ্রেয়সো বা ৎবং বিদ্ধ্যপত্যং যশস্বিনি।
শৃণু কুন্তি কথামেতাং শারদণ্ডায়িনীং প্রতি॥ 1-126-36 (5566) 
`যা হি তে ভগিনী সাধ্বী শ্রুতসেনা যশস্বিনী।
অবাহ তাং তু কৈকেয়ঃ শারদাণ্ডায়নির্মহান্॥'  1-126-37 (5567) 
সা বীরপত্নী গুরুণা নিয়ুক্তা পুত্রজন্মনি।
পুষ্পেণ প্রয়তা স্নাতা নিশি কুন্তি চতুষ্পথে॥ 1-126-38 (5568) 
বরয়িৎবা দ্বিজং সিদ্ধং হুৎবা পুংসবনেঽনলম্।
কর্মণ্যবসিতে তস্মিন্সা তেনৈব সহাবসৎ॥ 1-126-39 (5569) 
তত্র ত্রীঞ্জনয়ামাস দুর্জয়াদীন্মহারথান্।
তথা ৎবমপি কল্যাণি ব্রাহ্মণাত্তপসাধিকাৎ। 
মন্নিয়োগাদ্যত ক্ষিপ্রমপত্যোৎপাদনং প্রতি॥ ॥  1-126-40 (5570) 
 
ইতি শ্রীমন্মহাভারতে আদিপর্বণি সংভবপর্বণি ষড্বিংশত্যধিকশততমোঽধ্যায়ঃ॥ 126 ॥

 -   -  

1-126-26 ধর্মসংহিতা ধর্মময়ী॥ 1-126-30 ধর্মদর্শনে ধর্মশাস্ত্রে উক্তা ইতি শেষঃ। বন্ধুদায়াদারিক্থহরাঃ। অবন্ধুদায়াদাস্তদন্যে॥ 1-126-35 প্রহেষ্যামি গতিবৃদ্ধিকর্মণো হিনোতে রূপম্। অদ্যেতি ক্ষিপ্রবচনসংয়োগাল্লৃট্। ৎবাং শরণং গতোঽস্মি বর্ধয়ামি বেতি চার্থঃ॥ 1-126-36 বিদ্ধি লভস্ব। শারদণ্ডায়নের্ভার্যাম্॥ 1-126-38 গুরুণা ভর্ত্রা। পুষ্পেণ আর্তবেন নিমিত্তেন স্নাতা॥ 1-126-40 যত যতস্ব॥ ষড্বিংশত্যধিকশততমোঽধ্যায়ঃ॥ 126 ॥



আদিপর্ব - অধ্যায় 127

॥ শ্রীঃ ॥

1.127. অধ্যায়ঃ 127 

 -   -  

কুন্ত্যা পাণ্ডুং প্রতি ব্যুষিতাশ্বকথাকথনম্॥ 1 ॥

 -   -  

1-127-0 (5571) 
বৈশম্পায়ন উবাচ। 1-127-0 (754) 
এবমুক্তা মহারাজ কুন্তী পাণ্ডুমভাষত।
কুরূণামৃষভং বীরং তদা ভূমিপতিং পতিম্॥ 1-127-1 (5572) 
কুন্ত্যুবাচ। 1-127-2 (755) 
ন মামর্হসি ধর্মজ্ঞ বক্তুমেবং কথংচন।
ধর্মপত্নীমভিরতাং ৎবয়ি রাজীবলোচনে॥ 1-127-2 (5573) 
ৎবমেব তু মহাবাহো ময়্যপত্যানি ভারত।
বীর বীর্যোপপন্নানি ধর্মতো জনয়িষ্যসি॥ 1-127-3 (5574) 
স্বর্গং মনুজশার্দূল গচ্ছেয়ং সহিতা ৎবয়া।
অপত্যায় চ মাং গচ্ছ ৎবমেব কুরুনন্দন॥ 1-127-4 (5575) 
ন হ্যহং মনসাপ্যন্যং গচ্ছেয়ং ৎবদৃতে নরম্।
ৎবত্তঃ প্রতি বিশিষ্টশ্চ কোঽন্যোঽস্তি ভুবি মানবঃ॥ 1-127-5 (5576) 
ইমাং চ তাবদ্ধর্মাত্মন্পৌরাণীং শৃণু মে কথাম্।
পরিশ্রুতাং বিশালাক্ষ কীর্তয়িষ্যামি যামহম্॥ 1-127-6 (5577) 
ব্যুষইতাশ্ব ইতি খ্যাতো বভূব কিল পার্থিবঃ।
পুরা পরমধর্মিষ্ঠঃ পূরোর্বংশবিবর্ধনঃ॥ 1-127-7 (5578) 
তস্মিংশ্চ যজমানে বৈ ধর্মাত্মনি মহাভুজে।
উপাগমংস্ততো দেবাঃ সেন্দ্রা দেবর্ষিভিঃ সহ॥ 1-127-8 (5579) 
অমাদ্যদিন্দ্রঃ সোমেন দক্ষিণাভির্দ্বিজাতয়ঃ।
ব্যুষিতাশ্বস্য রাজর্ষেস্ততো যজ্ঞে মহাত্মনঃ॥ 1-127-9 (5580) 
দেবা ব্রহ্মর্ষয়শ্চৈব চক্রুঃ কর্ম স্বয়ং তদা।
ব্যুষিতাশ্বস্ততো রাজন্নতি মর্ত্যান্ব্যরোচত॥ 1-127-10 (5581) 
সর্বভূতান্প্রতি যথা তপনঃ শিশিরাত্যযে।
স বিজিত্য গৃহীৎবা চ নৃপতীন্রাজসত্তমঃ॥ 1-127-11 (5582) 
প্রাচ্যানুদিচ্যান্পাশ্চাত্যান্দাক্ষিণাত্যানকালয়ৎ।
অশ্বমেধে মহায়জ্ঞে ব্যুষিতাশ্বঃ প্রতাপবান্॥ 1-127-12 (5583) 
বভূব স হি রাজেন্দ্রো দশনাগবলান্বিতঃ।
অপ্যত্র গাথাং গায়ন্তি যে পুরাণবিদো জনাঃ॥ 1-127-13 (5584) 
ব্যুষিতাশ্বে যশোবৃদ্ধে মনুষ্যেন্দ্রে কুরূত্তম।
ব্যুষিতাশ্বঃ সমুদ্রান্তাং বিজিত্যেমাং বসুন্ধরাম্॥ 1-127-14 (5585) 
অপালয়ৎসর্ববর্ণান্পিতা পুত্রানিবৌরসান্।
যজমানো মহায়জ্ঞৈর্ব্রাহ্মণেভ্যো ধনং দদৌ॥ 1-127-15 (5586) 
অনন্তরত্নান্যাদায় স জহার মহাক্রতূন্।
সুষাব চ বহূন্সোমান্সোমসংস্থাস্ততান চ॥ 1-127-16 (5587) 
আসীৎকাক্ষীবতী চাস্য ভার্যা পরমসংমতা।
ভদ্রা নাম মনুষ্যেন্দ্র রূপেণাসদৃশী ভুবি॥ 1-127-17 (5588) 
কাময়ামাসতুস্তৌ চ পরস্পরমিতি শ্রুতম্।
স তস্যাং কামসংপন্নো যক্ষ্মণা সমপদ্যত॥ 1-127-18 (5589) 
তেনাচিরেণ কালেন জগামাস্তমিবাংশুমান্।
তস্মিন্প্রেতে মনুষ্যেন্দ্রে ভার্যাঽস্য ভৃশদুঃখিতা॥ 1-127-19 (5590) 
অপুত্রা পুরুষব্যাঘ্র বিললাপেতি নঃ শ্রুতম্।
ভদ্রা পরমদুঃখার্তা তন্নিবোধ জনাধিপ॥ 1-127-20 (5591) 
ভদ্রোবাচ। 1-127-21 (756) 
নারী পরমধর্মজ্ঞ সর্বা ভর্তৃবিনাকৃতা।
পতিং বিনা জীবতি যা ন সা জীবতি দুঃখিতা॥ 1-127-21 (5592) 
পতিং বিনা মৃতং শ্রেয়ো নার্যাঃ ক্ষত্রিয়পুংগব॥
ৎবদ্গতিং গন্তুমিচ্ছামি প্রসীদস্বনয়স্বমাম্॥ 1-127-22 (5593) 
ৎবয়া হীনা ক্ষণমপি নাহং জীবিতুমুৎসহে।
প্রসাদং কুরু মে রাজন্নিতস্তূর্ণং নয়স্ব মাম্॥ 1-127-23 (5594) 
পৃষ্ঠতোঽনুগমিষ্যামি সমেষু বিষমেষু চ।
ৎবামহং নরশার্দূল গচ্ছন্তমনিবর্তিতুম্॥ 1-127-24 (5595) 
ছায়েবানুগতা রাজন্সততং বশবর্তিনী।
ভবিষ্যামি নরব্যাঘ্র নিত্যং প্রিয়হিতে রতা॥ 1-127-25 (5596) 
অদ্যপ্রভৃতি মাং রাজন্কষ্টা হৃদয়শোষণাঃ।
আধয়োঽভিভবিষ্যন্তি ৎবামৃতে পুষ্করেক্ষণ॥ 1-127-26 (5597) 
অভাগ্যযা ময়া নূনং বিয়ুক্তাঃ সহচারিণঃ।
তেন মে বিপ্রয়োগোঽয়মুপপন্নস্ৎবয়া সহ॥ 1-127-27 (5598) 
বিপ্রয়ুক্তা তু যা পত্যা মুহূর্তমপি জীবতি।
দুঃখং জীবতি সা পাপা নরকস্থেব পার্থিব॥ 1-127-28 (5599) 
সংয়ুক্তা বিপ্রয়ুক্তাশ্চ পূর্বদেহে কৃতা ময়া।
তদিদং কর্মভিঃ পাপৈঃ পূর্বদেহেষু সংচিতম্॥ 1-127-29 (5600) 
দুঃখং মামনুসংপ্রাপ্তং রাজংস্ৎবদ্বিপ্রয়োগজম্।
অদ্যপ্রভৃত্যহং রাজন্কুশসংস্তরশায়িনী। 
ভবিষ্যাম্যসুখাবিষ্টা ৎবদ্দর্শনপরায়ণা॥  1-127-30 (5601) 
দর্শয়স্ব নরব্যাঘ্র শাধি মামসুখান্বিতাম্।
কৃপণাং চাথ করুণং বিলপত্নীং নরেশ্বর॥ 1-127-31 (5602) 
কন্ত্যুবাচ। 1-127-32 (757) 
এবং বহুবিধং তস্যাং বিলপন্ত্যাং পুনঃপুনঃ।
তং শবং সংপরিষ্বজ্য বাক্কিলাঽন্তর্হিতাঽব্রবীৎ॥ 1-127-32 (5603) 
উত্তিষ্ঠ ভদ্রে গচ্ছ ৎবং দদানীহ বরং তব।
জনয়িষ্যাম্যপত্যানি ৎবয়্যহং চারুহাসিনি॥ 1-127-33 (5604) 
আত্মকীয়ে বরারোহে শয়নীয়ে চতুর্দশীম্।
অষ্টমীং বা ঋতুস্নাতা সংবিশেথা ময়া সহ॥ 1-127-34 (5605) 
এবমুক্তা তু সা দেবী তথা চক্রে পতিব্রতা।
যথোক্তমেব তদ্বাক্যং ভদ্রা পুত্রার্থিনী তদা॥ 1-127-35 (5606) 
সা তেন সুষুবে দেবী শবেন ভরতর্ষভ।
ত্রীঞ্শাল্বাংশ্চতুরো মদ্রান্সুতান্ভরতসত্তম॥ 1-127-36 (5607) 
তথা ৎবমপি ময়্যেবং মনসা ভরতর্ষভ।
শক্তো জনয়িতুং পুত্রাংস্তপোয়োগবলান্বিতঃ॥ ॥ 1-127-37 (5608) 
 
ইতি শ্রীমন্মহাভারতে আদিপর্বণি সংভবপর্বণি সপ্তবিংশত্যধিকশততমোঽধ্যায়ঃ॥ 127 ॥

 -   -  

1-127-12 অকালয়দ্বশীকৃতবান্॥ 1-127-16 জহার আহৃতবান্ চকারেত্যর্থঃ। সোমসংস্থাঃ অগ্নিষ্টোমাত্যগ্নিষ্টোমাদয়ঃ সপ্ত॥ 1-127-22 মৃতং মরা॥ 1-127-32 শবং প্রেবশরীরং সংপরিষ্বজ্য বিলপন্ত্যামিত্যন্বয়ঃ॥ সপ্তবিংশত্যধিকশততমোঽধ্যায়ঃ॥ 127 ॥



আদিপর্ব - অধ্যায় 128

॥ শ্রীঃ ॥

1.128. অধ্যায়ঃ 128 

 -   -  

উদ্দালককথা॥ 1 ॥ উদ্দালকপুত্রেণ শ্বেতকেতুনা কৃতা স্ত্রীপুরুষমর্যাদা॥ 2 ॥ গুণাধিকাৎ দ্বিজাতেঃ পুত্রোৎপাদনার্থং প্রতি পাণ্ডোরাজ্ঞা॥ 3 ॥ কুন্ত্যা দুর্বাসসঃ স্বস্য মন্ত্রপ্রাপ্তিকথনম্॥ 4 ॥

 -   -  

1-128-0 (5609) 
বৈশম্পায়ন উবাচ। 1-128-0 (758) 
এবমুক্তস্তয়া রাজা তাং দেবীং পুনরব্রবীৎ।
ধর্মবিদ্ধর্মসংয়ুক্তমিদং বচনমুত্তমম্॥ 1-128-1 (5610) 
পাণ্ডুরুবাচ। 1-128-2 (759) 
এবমেতৎপুরা কুন্তি ব্যুষিতাশ্বশ্চকার হ।
যথা ৎবয়োক্তং কল্যাণি স হ্যাসীদমরোপমঃ॥ 1-128-2 (5611) 
অথ ৎবিদং প্রবক্ষ্যামি ধর্মতত্ৎবং নিবোধ মে।
পুরাণমৃষিভির্দৃষ্টং ধর্মবিদ্ভির্মহাত্মভিঃ॥ 1-128-3 (5612) 
অনাবৃতাঃ কিল পুরা স্ত্রিয় আসন্বরাননে।
কামচারবিহারিণ্যঃ স্বতন্ত্রাশ্চারুহাসিনি॥ 1-128-4 (5613) 
তাসাং ব্যুচ্চরমাণানাং কৌমারাৎসুভগে পতীন্।
নাধর্মোঽভূদ্বরারোহে স হি ধর্মঃ পুরাঽভবৎ॥ 1-128-5 (5614) 
তং চৈব ধর্মং পৌরাণং তির্যগ্যোনিগতাঃ প্রজাঃ।
অদ্যাপ্যনুবিধীয়ন্তে কামক্রোধবিবর্জিতাঃ॥ 1-128-6 (5615) 
প্রমাণদৃষ্টো ধর্মোঽয়ং পূজ্যতে চ মহর্ষিভিঃ।
উত্তরেষু চ রম্ভোরু কুরুষ্বদ্যাপি পূজ্যতে। 
স্ত্রীণামনুগ্রহকরঃ স হি ধর্মঃ সনাতনঃ॥  1-128-7 (5616) 
`নাগ্নিস্তৃপ্যতি কাষ্ঠানাং নাপগানাং মহোদধিঃ।
নান্তকঃ সর্বভূতানাং ন পুংসাং বামলোচনাঃ॥ 1-128-8 (5617) 
এবং তৃষ্ণা তু নারীণাং পুরুষং পুরুষং প্রতি।
অগম্যাগমনং স্ত্রীণাং নাস্তি নিত্যং শুচিস্মিতে॥ 1-128-9 (5618) 
পুত্রং বা কিল পৌত্রং বা কাসাংচিদ্ধাতরং তথা।
রহসীহ নরং দৃষ্ট্বা যোনিরুৎক্লিদ্যতে তদা॥ 1-128-10 (5619) 
এতৎস্বাভাবিকং স্ত্রীণাং ন নিমিত্তকৃতং শুভে।'
অস্মিংস্তু লোকে নচিরান্মর্যাদেয়ং শুচিস্মিতে॥  1-128-11 (5620) 
স্থাপিতা যেন যস্মাচ্চ তন্মে বিস্তরতঃ শৃণু।
বভূবোদ্দালকো নাম মহর্ষিরিতি নঃ শ্রুতম্॥ 1-128-12 (5621) 
শ্বেতকেতুরিতি খ্যাতঃ পুত্রস্তস্যাভবন্মুনিঃ।
মর্যাদেয়ং কৃতা তেন ধর্ম্যা বৈ শ্বেতকেতুনা॥ 1-128-13 (5622) 
কোপাৎকমলপত্রাক্ষি যদর্থং তন্নিবোধ মে॥  1-128-14 (5623) 
`শ্বেতকেতোঃ পিতা দেবি তপ উগ্রং সমাস্থিতঃ।
গ্রীষ্মে পঞ্চতপা ভূৎবা বর্ষাস্বাকাশগোঽভবৎ॥ 1-128-15 (5624) 
শিশইরে সলিলস্থায়ী সহ পত্ন্যা মহাতপাঃ।
উদ্দালকং তপস্যন্তং নিয়মেন সমাহিতম্॥ 1-128-16 (5625) 
তস্য পুত্রঃ শ্বেতকেতুঃ পরিচর্যাং চকার হ।
অভ্যাগচ্ছদ্দ্বিজঃ কশ্চিদ্বলীপলিতসংততঃ॥ 1-128-17 (5626) 
তং দৃষ্ট্বৈব মুনিঃ প্রীতঃ পূজয়ামাস শাস্ত্রতঃ।
স্বাগতেন চ পাদ্যেন মৃদুবাক্যৈশ্চ ভারত॥ 1-128-18 (5627) 
শাকমূলফলাদ্যৈশ্চ বন্যৈরন্যৈরপূজয়ৎ।
ক্ষুৎপিপাসাশ্রমেংণার্তঃ পূজিতশ্চ মহর্ষিণা॥ 1-128-19 (5628) 
বিশ্রান্তো মুনিমাসাদ্য পর্যপৃচ্ছদ্দ্বিজস্তদা।
উদ্দালক মহর্ষে ৎবং সত্যং মে ব্রূহি মাঽনৃতম্॥ 1-128-20 (5629) 
ঋষিপুত্রঃ কুমারোঽয়ং দর্শনীয়ো বিশেষতঃ।
তব পুত্রমিমং মন্যে কৃতকৃত্যোঽসি তদ্বদ॥ 1-128-21 (5630) 
উদ্দালক উবাচ। 1-128-22 (760) 
মম পত্নী মহাপ্রাজ্ঞ কুশিকস্য সুতা মতা।
মামেবানুগতা পত্নী মম নিত্যমনুব্রতা॥ 1-128-22 (5631) 
অরুন্ধতীব পত্নীনাং তপসা কর্শিতস্তনী।
অস্যাং জাতঃ শ্বেতকেতুর্মম পুত্রো মহাতপাঃ॥ 1-128-23 (5632) 
বেদবেদাঙ্গবিদ্বিপ্র মচ্ছাসনপরায়ণঃ।
লোকজ্ঞঃ সর্বলোকেষু বিশ্রুতঃ সত্যবাগ্ঘৃণী॥ 1-128-24 (5633) 
ব্রাহ্মণ উবাচ। 1-128-25 (761) 
অপুত্রী ভার্যযা চার্থী বৃদ্ধোঽহং মন্দচাক্ষুষঃ।
পিত্র্যাদৃণাদনির্মুক্তঃ পূর্বমেবাকৃতস্ত্রিয়ঃ॥ 1-128-25 (5634) 
প্রজারণিস্তু পত্নী তে কুলশীলসমন্বিতা।
সদৃশী মম গোত্রেণ বহাম্যেনাং ক্ষমস্ব মে॥ 1-128-26 (5635) 
পাণ্ডুরুবাচ। 1-128-27 (762) 
ইত্যুক্ৎবা মৃগশাবাক্ষীং চীরকৃষ্ণাজিনাম্বরাম্।
যষ্ট্যাধারঃ স্রস্তগাত্রো মন্দচক্ষুরবুদ্ধিমান্॥ 1-128-27 (5636) 
স্বব্যাপারাক্ষমাং শ্রেষ্ঠমচিত্তামাত্মনি দ্বিজঃ।'
শ্বেতকেতোঃ কিল পুরা সমক্ষং মাতরং পিতুঃ॥  1-128-28 (5637) 
জগ্রাহ ব্রাহ্মণঃ পাপৌ গচ্ছাব ইতি চাব্রবীৎ।
ঋষিপুত্রস্তদা কোপং চকারামর্ষিতস্তদা॥ 1-128-29 (5638) 
মাতরং তাং তথা দৃষ্ট্বা নীয়মানাং বলাদিব।
`তপসা দীপ্তবীর্যো হি শ্বেতকেতুর্ন চক্ষমে॥ 1-128-30 (5639) 
সংগৃহ্য মাতরং হস্তে শ্বেতকেতুরভাষত।
দুর্ব্রাহ্মণ বিমুঞ্চ ৎবং মাতরং মে পতিব্রতাম্॥ 1-128-31 (5640) 
স্বয়ং পিতা মে ব্রহ্মর্ষিঃ ক্ষমাবান্ব্রহ্মবিত্তমঃ।
শাপানুগ্রহয়োঃ শক্তঃ তূষ্ণীংভূতো মহাব্রতঃ॥ 1-128-32 (5641) 
তস্য পত্নী দমোপেতা মম মাতা বিশেষতঃ।
পতিব্রতাং তপোবৃদ্ধাং সাধ্বাচারৈরলঙ্কৃতাম্॥ 1-128-33 (5642) 
অপ্রমাদেন তে ব্রহ্মন্মাতৃভূতাং বিমুঞ্চ বৈ॥  1-128-34 (5643) 
এবমুক্ৎবা তু যাচন্তং বিমুঞ্চেতি মুহুর্মুহুঃ।
প্রত্যবোচদ্দ্বিজো রাজন্নপ্রগল্ভমিদং বচঃ॥ 1-128-35 (5644) 
ব্রাহ্মণ উবাচ। 1-128-36 (763) 
অপত্যার্থী শ্বেতকেতো বৃদ্ধোঽহং মন্দচাক্ষুষঃ।
পিতা তে ঋণনির্মুক্তস্ৎবয়া পুত্রেণ কাশ্যপ॥ 1-128-36 (5645) 
ঋণাদহমনির্মুক্তো বৃদ্ধোঽহং বিগতস্পৃহঃ।
মম কো দাস্যতি সুতাং কন্যাং সংপ্রাপ্তয়ৌবনাম্॥ 1-128-37 (5646) 
প্রজারণিমিমাং পত্নীং বিমুঞ্চ ৎবং মহাতপঃ।
একয়া প্রজয়া প্রীতো মাতরং তে দদাম্যহম্॥ 1-128-38 (5647) 
এবমুক্তঃ শ্বেতকেতুর্লজ্জয়া ক্রোধমেয়িবান্।'
ক্রুদ্ধং তং তু পিতা দৃষ্ট্বা শ্বেতকেতুমুবাচ হ॥  1-128-39 (5648) 
মা তাত কোপং কার্ষীস্ৎবমেষ ধর্মঃ সনাতনঃ।
অনাবৃতা হি সর্বেষাং বর্ণানামঙ্গনা ভুবি॥ 1-128-40 (5649) 
যথা গাবঃ স্থিতাঃ পুত্র স্বেস্বে বর্ণে তথা প্রজাঃ।
`তথৈব চ কুটুম্বেষু ন প্রমাদ্যন্তি কর্হিচিৎ॥ 1-128-41 (5650) 
ঋতুকালে তু সংপ্রাপ্তে ভর্তারং ন জহুস্তদা।'
ঋষিপুত্রোঽথ তং ধর্মং শ্বেতকেতুর্ন চক্ষমে॥  1-128-42 (5651) 
চকার চৈব মর্যাদামিমাং স্ত্রীপুংসয়োর্ভুবি।
মানুষেষু মহাভাগে ন ৎবেবান্যেষু জন্তুষু॥ 1-128-43 (5652) 
তদাপ্রভৃতি মর্যাদা স্থিতেয়মিতি নঃ শ্রুতম্।
ব্যুচ্চরন্ত্যাঃ পতিং নার্যা অদ্যপ্রভৃতি পাতকম্॥ 1-128-44 (5653) 
ভ্রূণহত্যাসমং ঘোরং ভবিষ্যত্যসুখাবহম্।
`অদ্যাপ্যনুবিধীয়ন্তে কামক্রোধবিবর্জিতাঃ॥ 1-128-45 (5654) 
উত্তরেষু মহাভাগে কুরুষ্বেবং যশস্বিনি।
পুরাণদৃষ্টো ধর্মোঽয়ং পূজ্যতে চ মহর্ষিভিঃ॥'  1-128-46 (5655) 
ভার্যাং তথা ব্যুচ্চরতঃ কৌমারব্রহ্মচারিণীম্।
পতিব্রতামেতদেব ভবিতা পাতকং ভুবি॥ 1-128-47 (5656) 
নিয়ুক্তা পতিনা ভার্যা যদ্যপত্যস্য কারণাৎ।
ন কুর্যাত্তত্তথা ভীরু সৈনঃ সুমহদাপ্নুয়াৎ। 
ইতি তেন পুরা ভীরু মর্যাদা স্থাপিতা বলাৎ॥  1-128-48 (5657) 
উদ্দালকস্য পুত্রেণ ধর্ম্যা বৈ শ্বেতকেতুনা।
সৌদাসেন চ রম্ভোরু নিয়ুক্তা পুত্রজন্মনি॥ 1-128-49 (5658) 
মদয়ন্তী জগামর্ষিং বসিষ্ঠমিতি নঃ শ্রুতম্।
তস্মাল্লেভে চ সা পুত্রমশ্মকং নাম ভামিনী॥ 1-128-50 (5659) 
এবং কৃতবতী সাপি ভর্তুঃ প্রিয়চিকীর্ষয়া।
অস্মাকমপি তে জন্ম বিদিতং কমলেক্ষণে॥ 1-128-51 (5660) 
কৃষ্ণদ্বৈপায়নাদ্ভীরু কুরূণাং বংশবৃদ্ধয়ে।
অত এতানি সর্বাণি কারণানি সমীক্ষ্য বৈ॥ 1-128-52 (5661) 
মমৈতদ্বচনং ধর্ম্যং কর্তুমর্হস্যনিন্দিতে।
ঋতাবৃতৌ রাজপুত্রি স্ত্রিয়া ভর্তা পতিব্রতে॥ 1-128-53 (5662) 
নাতিবর্তব্য ইত্যেবং ধর্মং ধর্মবিদো বিদুঃ।
শেষেষ্বন্যেষু কালেষু স্বাতন্ত্র্যং স্ত্রী কিলার্হতি॥ 1-128-54 (5663) 
ধর্মমেবং জনাঃ সন্তঃ পুরাণং পরিচক্ষতে।
ভর্তা ভার্যাং রাজপুত্রি ধর্ম্যং বাঽধর্ম্যমেব বা॥ 1-128-55 (5664) 
যদ্ব্রূয়াত্তত্তথা কার্যমিতি বেদবিদো বিদুঃ।
বিশেষতঃ পুত্রগৃদ্ধী হীনঃ প্রজননাৎস্বয়ম্॥ 1-128-56 (5665) 
যথাঽহমনবদ্যাঙ্গি পুত্রদর্শনলালসঃ।
অয়ং রক্তাঙ্গুলিনখঃ পদ্মপত্রনিভঃ শুভে॥ 1-128-57 (5666) 
প্রসাদনার্থং সুশ্রোণি শিরস্যভ্যুদ্যতোঽঞ্জলিঃ।
মন্নিয়োগাৎসুকেশান্তে দ্বিজাতেস্তপসাঽধিকাৎ॥ 1-128-58 (5667) 
পুত্রান্গুণসমায়ুক্তানুৎপাদয়িতুমর্হসি।
ৎবৎকৃতেঽহং পৃথুশ্রোণি গচ্ছেয়ং পুত্রিণাং গতিম্॥ 1-128-59 (5668) 
বৈশম্পায়ন উবাচ। 1-128-60 (764) 
এবমুক্তা ততঃ কুন্তী পাণ্ডুং পরপুরঞ্জয়ম্।
প্রত্যুবাচ বরারোহা ভর্তুঃ প্রিয়হিতে রতা॥ 1-128-60 (5669) 
`অধর্মঃ সুমহানেষু স্ত্রীণাং ভরতসত্তম।
যৎপ্রসাদয়তে ভর্তা প্রসাদ্যঃ ক্ষত্রিয়র্ষভ। 
শৃণু চেদং মহাবাহো মম প্রীতিকরং চঃ॥'  1-128-61 (5670) 
পিতৃবেশ্মন্যহং বালা নিয়ুক্তাঽতিথিপূজনে।
উগ্রং পর্যচরং তত্র ব্রাহ্মণং সংশিতব্রতম্॥ 1-128-62 (5671) 
নিগূঢনিশ্চয়ং ধর্মে যং তং দুর্বাসসং বিদুঃ।
তমহং সংশিতাত্মানং সর্বয়ত্নৈরতোষয়ম্॥ 1-128-63 (5672) 
স মেঽভিচারসংয়ুক্তমাচষ্ট ভগবান্বরম্।
মন্ত্রং ৎবিমং চ মে প্রাদাদব্রবীচ্চৈব মামিদম্॥ 1-128-64 (5673) 
যং যং দেবং ৎবমেতেন মন্ত্রেণাবাহয়িষ্যসি।
অকামো বা সকামো বা বশং তে সমুপৈষ্যতি॥ 1-128-65 (5674) 
তস্য তস্য প্রসাদাত্তে রাজ্ঞি পুত্রো ভবিষ্যতি।
ইত্যুক্তাঽহং তদা তেন পিতৃবেশ্মনি ভারত॥ 1-128-66 (5675) 
ব্রাহ্মণস্য বচস্তথ্যং তস্য কালোঽয়মাগতঃ।
অনুজ্ঞাতা ৎবয়া দেবমাহ্বয়েয়মহং নৃপ॥ 1-128-67 (5676) 
`যাং মে বিদ্যাং মহারাজ অদদাৎস মহায়শাঃ।
তয়াঽঽহূতঃ সুরঃ পুত্রং প্রদাস্যতি সুরোপমম্। 
অনপত্যকৃতং যস্তে শোকং বীর বিনেষ্যতি॥' ॥  1-128-68 (5677) 
 
ইতি শ্রীমন্মহাভারতে আদিপর্বণি সংভবপর্বণি অষ্টাবিংশত্যধিকশততমোঽধ্যায়ঃ॥ 128 ॥

 -   -  

1-128-4 অনাবৃতাঃ সর্বৈর্দ্রষ্টুং যোগ্যাঃ। কামচারো রতিসুখং তদর্থং বিহারিণ্যঃ পর্যটনশীলাঃ। স্বতন্ত্রা ভর্ত্রাদিভিরনিবার্যাঃ॥ 1-128-5 পতীন্ব্যুচ্চরমাণানাং ব্যভিচরন্তীনাম্॥ 1-128-6 অনুবিধীয়ন্তে অনুসার্যন্তে ঈশ্বরেণ॥ 1-128-11 নচিরাদল্পকালতঃ॥ 1-128-55 পুরাণং যুগান্তরীয়ম্॥ 1-128-59 ৎবৎকৃতে ৎবয়া॥ 1-128-64 অভিচারো দেবতাকর্ষণশক্তিঃ॥ অষ্টবিংশত্যধিকশততমোঽধ্যায়ঃ॥ 128 ॥



আদিপর্ব - অধ্যায় 129

॥ শ্রীঃ ॥

1.129. অধ্যায়ঃ 129 

 -   -  

ধর্মাৎকুন্ত্যাং যুধিষ্ঠিরোৎপত্তিঃ॥ 1 ॥ কুন্ত্যাঃ পুত্রোৎপত্তিশ্রবণেন দুঃখিতয়া গান্ধার্যাং ঘাতিতাৎস্বোদরান্মাংসপেশীজননম্॥ 2 ॥ মাংসপেশীং একোত্তরশতধা বিভজ্য পৃথক্পৃথক্কুণ্ডেষু নিধায় রক্ষণম্॥ 3 ॥ বনে স্থিতস্য পাণ্ডোঃ কুন্ত্যাং বায়োর্ভীমসেন্নোৎপত্তিঃ॥ 4 ॥ মাতুরঙ্কাৎপতিতেন ভীমেন শৈলশিলাসংচূর্ণনম্॥ 5 ॥ দুর্যোধনোৎপত্তিঃ॥ 6 ॥ ততো মাসেন ধৃতরাষ্ট্রস্য পুত্রশতোৎপত্তিঃ। দুঃশলাজননং চ॥ 7 ॥

 -   -  

1-129-0 (5678) 
`কুন্ত্যুবাচ। 1-129-0 (765) 
অপত্যকাম এবং স্যান্মমাপত্যং ভবেদিতি।
বিপ্রং বা গুণসংপন্নং সর্বভূতহিতে রতম্॥ 1-129-1 (5679) 
অনুজানীহি ভদ্রং তে দৈবতং হি পতিঃ স্ত্রিয়ঃ।
যং ৎবং বক্ষ্যসি ধর্মজ্ঞ দেবং ব্রাহ্মণমেব চ॥ 1-129-2 (5680) 
যথোদ্দিষ্টং ৎবয়া বীর তৎকর্তাস্মি মহাভুজ।
দেবাৎপুত্রফলং সদ্যো বিপ্রাৎকালান্তরে ভবেৎ॥ 1-129-3 (5681) 
আবাহয়ামি কং দেবং কদা বা ভরতর্ষভ।
ৎবত্ত আজ্ঞাং প্রতীক্ষন্তীং বিদ্ধ্যস্মিন্কর্মণীপ্সিতে॥ 1-129-4 (5682) 
পাণ্ডুরুবাচ। 1-129-5 (766) 
ধন্যোঽঞস্ম্যনুগৃহীতোঽস্মি ৎবং নো ধাত্রী কুলস্য হি।
নমো মহর্ষয়ে তস্মৈ যেন দত্তো বরস্তব॥ 1-129-5 (5683) 
ন চাধর্মেণ ধর্মজ্ঞে শক্যাঃ পালয়িতুং প্রজাঃ।
তস্মাত্ৎবং পুত্রলাভায় সন্তানায় মমৈব চ॥ 1-129-6 (5684) 
প্রবরং সর্বদেবানাং ধর্মমাবাহয়াবলে।  1-129-7 (5685) 
বৈশম্পায়ন উবাচ।
পাণ্ডুনা সমনুজ্ঞাতা ভারতেন যশস্বিনা। 
মতিং চক্রে মহারাজ ধর্মস্যাবাহনে তদা॥'  1-129-7 (767) 
পাণ্ডুরুবাচ। 1-129-8 (768) 
অদ্যৈব ৎবং বরারোহে প্রয়তস্ব যথাবিধি।
ধার্মিকশ্চ কুরূণাং হি ভবিষ্যতি ন সংশয়ঃ॥ 1-129-8 (5686) 
দত্তস্য তস্য ধর্মেণ নাধর্মে রংস্যতে মনঃ।
ধর্মাদিকং হি ধর্মজ্ঞে ধর্মান্তং ধর্মমধ্যমম্॥ 1-129-9 (5687) 
অপত্যমিষ্টং লোকেষু যশঃকীর্তিবিবর্ধনম্।
তস্মাদ্ধর্মং পুরস্কৃত্য নিয়তা ৎবং শুচিস্মিতে॥ 1-129-10 (5688) 
আকারাচারসংপন্না ভজস্বারাধয় স্বয়ম্॥  1-129-11 (5689) 
বৈশম্পায়ন উবাচ। 1-129-12 (769) 
সা তথোক্তা তথেত্যুক্ৎবা তেন ভর্ত্রা বরাঙ্গনা।
অভিবাদ্যাভ্যনুজ্ঞাতা প্রদক্ষিণমথাকরোৎ॥ 1-129-12 (5690) 
সংবৎসরোষিতে গর্ভে গান্ধার্যা জনমেজয়।
আজুবহাব ততো ধর্মং কুন্তী গর্ভার্থমচ্যুতম্॥ 1-129-13 (5691) 
সা বলিং ৎবরিতা দেবী ধর্মায়োপজহার হ।
জজাপ বিধিবজ্জপ্যং দত্তং দুর্বাসসা পুরা॥ 1-129-14 (5692) 
`জানন্তী ধর্মমগ্র্যং বৈ ধর্মং বশমুপানয়ৎ।
আহূতো নিয়মাৎকুন্ত্যা সর্বভূতনমস্কৃতঃ॥'  1-129-15 (5693) 
আজগাম ততো দেবীং ধর্মো মন্ত্রবলাত্ততঃ।
বিমানে সূর্যসঙ্কাশে কুন্তী যত্র জপস্থিতা॥ 1-129-16 (5694) 
`দদৃশে ভগবান্ধর্মঃ সন্তানার্থায় পাণ্ডবে।'
বিহস্য তাং ততো ব্রূয়াঃ কুন্তি কিং তে দদাম্যহম্। 
সা তং বিহস্যমানাপি পুত্রং দেহ্যব্রবীদিদম্॥  1-129-17 (5695) 
`তস্মিন্বহুমৃগেঽরণ্যে শতশৃঙ্গে নগোত্তমে।
পাণ্ডোরর্থে মহাভাগা কুন্তী ধর্মমুপাগমৎ॥ 1-129-18 (5696) 
ঋতুকালে শুচিঃ স্নাতা শুক্লবস্ত্রা যশস্বিনী।
শয়্যাং জগ্রাহ সুশ্রোণী সহ ধর্মেণ সুব্রতা॥'  1-129-19 (5697) 
ধর্মেণ সহ সংগম্য যোগমূর্তিধরেণ সা।
লেভে পুত্রং মহাবাহুং সর্বপ্রাণভৃতাং বরম্॥ 1-129-20 (5698) 
ঐন্দ্রে চন্দ্রমসা যুক্তে মুহূর্তেঽভিজিতেঽষ্টমে।
দিবা মধ্যগতে সূর্যে তিথৌ পূর্ণে হি পূজিতে॥ 1-129-21 (5699) 
সমৃদ্ধয়সশং কুন্তী সুষাব প্রবরং সুতম্।
জাতমাত্রে সুতে তস্মিন্বাগুবাচাশরীরিণী॥ 1-129-22 (5700) 
এষ ধর্মভৃতাং শ্রেষ্ঠো ভবিষ্যতি নরোত্তমঃ।
বিক্রান্তঃ সত্যবাক্চৈব রাজা পৃথ্ব্যাং ভবিষ্যতি॥ 1-129-23 (5701) 
যুধিষ্ঠির ইতি খ্যাতঃ পাণ্ডোঃ প্রথমজঃ সুতঃ।
ভবিতা প্রথিতো রাজা ত্রিষু লোকেষু বিশ্রুতঃ। 
যশসা তেজসা চৈব বৃত্তেন চ সমন্বিতঃ॥  1-129-24 (5702) 
সংবৎসরে দ্বিতীয়ে তু গান্ধার্যা উদরং মহৎ।
ন চ প্রাজায়ত তদা ততস্তাং দুঃখমাবিশৎ॥ 1-129-25 (5703) 
শ্রুৎবা কুন্তীসুতং জাতং বালার্কসমতেজসম্।
উদস্যাত্মনঃ স্থৈর্যমুপালভ্য চ সৌবলী॥ 1-129-26 (5704) 
কৌরবস্যাপরিজ্ঞাতং যত্নেন মহতা স্বয়ম্।
উদরং ঘাতয়ামাস গান্ধারী শোকমূর্ছিতা॥ 1-129-27 (5705) 
ততো জজ্ঞে মাংসপেশী লোহাষ্ঠীলেব সংহতা।
দ্বিবর্ষসংভৃতা কুক্ষৌ তামুৎস্রষ্টুং প্রচক্রমে॥ 1-129-28 (5706) 
অথ দ্বৈপায়নো জ্ঞাৎবা ৎবরিতঃ সমুপাগমৎ।
তাং স মাংসময়ীং পেশীং দদর্শ জপতাং বরঃ॥ 1-129-29 (5707) 
ততোঽবদৎসৌবলেয়ীং কিমিদং তে চিকীর্ষিতম্।
সা চাত্মনো মতং সর্বং শশংস পরমর্ষয়ে॥ 1-129-30 (5708) 
গান্ধার্যুবাচ। 1-129-31 (770) 
জ্যেষ্ঠং কুন্তীসুতং জাতং শ্রুৎবা রবিসমপ্রভম্।
দুঃখেন পরমেণেদমুদরং ঘাতিতং ময়া॥ 1-129-31 (5709) 
শতং চ কিল পুত্রাণাং বিতীর্ণং মে ৎবয়া পুরা।
ইয়ং চ মে মাংসপেশী জাতা পুত্রশতায় বৈ॥ 1-129-32 (5710) 
ব্যাস উবাচ। 1-129-33 (771) 
এবমেতৎসৌবলেয়ি নৈতজ্জাৎবন্যথা ভবেৎ।
বিতথং নোক্তপূর্বং মে স্বৈরেষ্বপি কুতোঽন্যথা॥ 1-129-33 (5711) 
ঘৃতপূর্ণং কুণ্ডশতং ক্ষিপ্রমেব বিধীয়তাম্।
সুগুপ্তেষু চ দেশেষু রক্ষা চৈব বিধীয়তাম্॥ 1-129-34 (5712) 
শীতাভিরদ্ভিরষ্ঠীলামিমাং চ পরিষিঞ্চয়॥  1-129-35 (5713) 
বৈশম্পায়ন উবাচ। 1-129-36 (772) 
সা সিচ্যমানা হ্যষ্ঠীলা হ্যভবচ্ছতধা তদা।
অঙ্গুষ্ঠপর্বভাত্রাণাং গর্ভাণাং তৎক্ষণং তথা॥ 1-129-36 (5714) 
একাধিকশতং পূর্ণং যথায়োগং বিশাংপতে।
ততঃ কুণ্ডশতং তত্র আনায়্য তু মহানৃষিঃ॥ 1-129-37 (5715) 
মাংসপেশ্যাস্তদা রাজন্ক্রমশঃ কালপর্যযাৎ।
ততস্তাংস্তেষু কুণ্ডেষু গর্ভান্সর্বান্সমাদধৎ॥ 1-129-38 (5716) 
স্বনুগুপ্তেষু দেশেষু রক্ষাং চৈষাং ব্যধাপয়ৎ।
শশাস চৈব কৃষ্ণো বৈ গর্ভাণাং রক্ষণং তথা॥ 1-129-39 (5717) 
উবাচ চৈনাং ভগবান্কালেনৈতাবতা পুনঃ।
স্ফুটমানেষু কুণ্ডেষু জাতাঞ্জানীহি শোভনে॥ 1-129-40 (5718) 
উদ্ধাটনীয়ান্যেতানি কুণ্ডানীতি চ সৌবলীম্।
ইত্যুক্ৎবা ভগবান্ব্যাসস্তথা প্রতিবিধায় চ॥ 1-129-41 (5719) 
জগাম তপসে ধীমান্হিমবন্তং শিলোচ্চয়ম্।
অহ্নোত্তরাঃ কুমারস্তে কুণ্ডেভ্যস্তু সমুত্থিতাঃ॥ 1-129-42 (5720) 
তেনৈবৈষাং ক্রমেণাসীজ্জ্যোষ্ঠানুজ্যেষ্ঠতা তদা।
জন্মতশ্চ প্রমাণেন জ্যেষ্ঠঃ কুন্তীসুতোঽভবৎ॥ 1-129-43 (5721) 
ধার্মিকং চ সুতং দৃষ্ট্বা পাণ্ডুঃ কুন্তীমথাঽব্রবীৎ।
প্রাহুঃ ক্ষত্রং বলজ্যেষ্ঠং বলজ্যেষ্ঠং সুতং বৃণু॥ 1-129-44 (5722) 
ততঃ কুন্তীমভিক্রম্য শশাসাতীব ভারত।
বায়ুমাবাহয়স্বেতি স দেবো বলবত্তরঃ॥ 1-129-45 (5723) 
অশ্বমেধঃ ক্রতুশ্রেষ্ঠো জ্যোতিঃশ্রেষ্ঠো দিবাকরঃ।
ব্রাহ্মণো দ্বিপদাং শ্রেষ্ঠো দেবশ্রেষ্ঠশ্চ মারুতঃ॥ 1-129-46 (5724) 
মারুতং মরুতাং শ্রেষ্ঠং সর্বপ্রাণিভিরীডিতম্।
আবাহয় ৎবং নিয়মাৎপুত্রার্থং বরবর্ণিনি॥ 1-129-47 (5725) 
স নো যং দাস্যতি সুতং স প্রাণবলবান্নৃষু।
ভবিষ্যতি বরারোহে বলজ্যেষ্ঠা হি ভূমিপাঃ॥ 1-129-48 (5726) 
বৈশম্পায়ন উবাচ। 1-129-49 (773) 
তথোক্তবতি সা কালে বায়ুমেবাজুহাব হ।
দ্বিতীয়েনোপহারেণ তেনোক্তবিধিনা পুনঃ॥ 1-129-49 (5727) 
তৈরেব নিয়মৈঃ স্থিৎবা মন্ত্রগ্রামমুদৈরয়ৎ।
আজগাম ততো বায়ুঃ কিং করোমীতি চাব্রবীৎ॥ 1-129-50 (5728) 
লজ্জান্বিতা ততঃ কুন্তী পুত্রমৈচ্ছন্মহাবলম্।
তথাস্ৎবিতি চ তাং বায়ুঃ সমালভ্য দিবং গতঃ॥ 1-129-51 (5729) 
তস্যাং জজ্ঞে মহাবীর্যো ভীমো ভীমপরাক্রমঃ।
তমপ্যতিবলং জাতং বাগুবাচাশরীরিণী॥ 1-129-52 (5730) 
সর্বেষাং বলিনাং শ্রেষ্ঠো জাতোঽয়মিতি ভারত।
জাতমাত্রে কুমারে তু সর্বলোকস্য পার্থিবাঃ॥ 1-129-53 (5731) 
মূত্রং প্রসুস্রুবুঃ সর্বে ব্যথাং চাপি প্রপেদিরে।
বাহনানি ব্যশীর্যন্ত ব্যমুঞ্চন্নশ্রুবিন্দবঃ॥ 1-129-54 (5732) 
যথাঽনিলঃ সমুদ্ভূতঃ সমর্থঃ কম্পনে ভুবঃ।
তথা হ্যুপচিতাঙ্গো বৈ ভীমো ভীমপরাক্রমঃ॥ 1-129-55 (5733) 
ইদং চাদ্ভুতমত্রাসীজ্জাতমাত্রে বৃকোদরে।
যদর়্কাৎপতিতো মাতুঃ শিলাং গাত্রৈরচূর্ণয়ৎ॥ 1-129-56 (5734) 
কুন্তী তু সহ পুত্রেণ যাতা সুরুচিরং সরঃ।
স্নাৎবা চ সুতমাদায় দশমেঽহনি যাদবী॥ 1-129-57 (5735) 
দৈবতান্যর্চয়িষ্যন্তী নির্জগামাশ্রমাৎপৃথা।
শৈলাভ্যাশেন গচ্ছন্ত্যাস্তদা ভরতসত্তম॥ 1-129-58 (5736) 
নিশ্চক্রাম মহাব্যাঘ্রো জিঘাংসুর্গিরিগহ্বরাৎ।
তমাপতন্তং শার্দূলং বিকৃষ্য ধনুরুত্তমম্॥ 1-129-59 (5737) 
নির্বিভেদ শরৈঃ পাণ্ডুস্ত্রিভিস্তিরদশবিক্রমঃ।
নাদেন মহতা তাং তু পূরয়ন্তং গিরের্গুহাম্॥ 1-129-60 (5738) 
দৃষ্ট্বা শৈলমুপারোঢুমৈচ্ছৎকুন্তী ভয়াত্তদা।
ত্রাসাত্তস্যাঃ সুতস্ৎবঙ্কাৎপপাত ভরতর্ষভ॥ 1-129-61 (5739) 
পর্বতস্যোপরিস্থায়ামধস্তাদপতচ্ছিশুঃ।
স শিলাং চূর্ণয়ামাস বজ্রবদ্বজ্রিচোদিতঃ॥ 1-129-62 (5740) 
পুত্রস্নেহাত্ততঃ পাণ্ডুরভ্যধাবদ্গিরেস্তটম্।
পততা তেন শতধা শিলা গাত্রৈর্বিচূর্ণিতা॥ 1-129-63 (5741) 
শিলাং চ চূর্ণিতাং দৃষ্ট্বা পরং বিস্ময়মাগমৎ।
স তু জন্মনি ভীমস্য বিনদন্তং বিনাদিতম্॥ 1-129-64 (5742) 
দদর্শ গিরিশৃঙ্গস্থং ব্যাঘ্রং ব্যাঘ্রপরাক্রমঃ।
দারসংরক্ষণার্থায় পুত্রসংরক্ষণায় চ॥ 1-129-65 (5743) 
সদা বাণধনুষ্পাণিরভবৎকুরুনন্দনঃ।
মঘে চন্দ্রমসা যুক্তে সিংহে চাভ্যুদিতে গুরৌ॥ 1-129-66 (5744) 
দিবা মধ্যগতে সূর্যে তিথৌ পুণ্যে ত্রয়োদশে।
পিত্র্যে মুহূর্তে সা কুন্তী সুষুবে ভীমমচ্যুতম্॥ 1-129-67 (5745) 
যস্মিন্নহনি ভমস্তু জজ্ঞে ভীমপরাক্রমঃ।
তামেব রাত্রিং পূর্বাং তু জজ্ঞে দুর্যোধনো নৃপঃ॥ 1-129-68 (5746) 
স জাতমাত্র এবাথ ধৃতরাষ্ট্রসুতো নৃপ।
রাসভারাবসদৃশং রুরাব চ ননাদ চ॥ 1-129-69 (5747) 
তং খরাঃ প্রত্যভাষন্ত গৃধ্রগোমায়ুবায়সাঃ।
ক্রব্যাদাঃ প্রাণদন্ঘোরাঃ শিবাশ্চাশিবনিস্বনাঃ॥ 1-129-70 (5748) 
বাতাশ্চ প্রববুশ্চাপি দিগ্দাহশ্চাভবত্তদা।
ততস্তু ভীতবদ্রাজা ধৃতরাষ্ট্রোঽব্রবীদিদম্॥ 1-129-71 (5749) 
সমানীয় বহূন্বিপ্রান্ভীষ্মং বিদুরমেব চ।
অন্যাংশ্চ সুহৃদো রাজন্কুরূন্সর্বাংস্তথৈব চ॥ 1-129-72 (5750) 
যুধিষ্ঠিরো রাজপুত্রো জ্যেষ্ঠো নঃ কুলবর্ধনঃ।
প্রাপ্তঃ স্বগুণতো রাজ্যং ন তস্মিন্বাচ্যমস্তিনঃ॥ 1-129-73 (5751) 
অয়ং ৎবনন্তরস্তস্মাদপি রাজা ভবিষ্যতি।
এতদ্বিব্রূত মে তথ্যং যদত্র ভবিতা ধ্রুবম্॥ 1-129-74 (5752) 
`অস্মিঞ্জাতে নিমিত্তানি শংসন্তী হাশিবং মহৎ।
অতো ব্রবীমি বিদুর দ্রুতং মাং ভয়মাবিশৎ॥'  1-129-75 (5753) 
বাক্যস্যৈতস্য নিধেন দিক্ষু সর্বাসু ভারত।
ক্রব্যাদাঃ প্রাণদন্ঘোরাঃ শিবাশ্চাশিবনিস্বনাঃ॥ 1-129-76 (5754) 
লক্ষয়িৎবা নিমিত্তানি তানি ঘোরাণি সর্বশঃ।
তেঽব্রুবন্ব্রাহ্মণা রাজন্বিদুরশ্চ মহামতিঃ॥ 1-129-77 (5755) 
যথেমানি নিমিত্তানি ঘোরাণি মনুজাধিপ।
উত্থিতানি সুতে জাতে জ্যেষ্ঠে তে পুরুষর্ষভ॥ 1-129-78 (5756) 
ব্যক্তং কুলান্তকরণো ভবিতৈষ সুতস্তব।
তস্য শান্তিঃ পরিত্যাগে গুপ্তাবপনয়ো মহান্॥ 1-129-79 (5757) 
`এষ দুর্যোধনো রাজা মধুপিঙ্গললোচনঃ।
ন কেবলং কুলস্যান্তং ক্ষত্রিয়ান্তং করিষ্যতি॥'  1-129-80 (5758) 
শতমেকোনমপ্যস্তু পুত্রাণাং তে মহীপতে।
ত্যজৈনমেকং শান্তিং চেৎকুলস্যেচ্ছসি ভারত॥ 1-129-81 (5759) 
একেন কুরু বৈ ক্ষেমং কুলস্য জগতস্তথা।
ত্যজেদেকং কুলস্যার্থে গ্রামস্যার্থে কুলং ত্যজেৎ॥ 1-129-82 (5760) 
গ্রামং জনপদস্যার্থে আত্মার্থে পৃথিবীং ত্যজেৎ।
স তথা বিদুরেণোক্তস্তৈশ্চ সর্বৈর্দ্বিজোত্তমৈঃ॥ 1-129-83 (5761) 
ন চকার তথা রাজা পুত্রস্নেহসমন্বিতঃ।
ততঃ পুত্রশতং পূর্ণ ধৃতরাষ্ট্রস্য পার্থিব॥ 1-129-84 (5762) 
অহ্নাংশতেন সংজজ্ঞে কন্যা চৈকা শতাধিকা।
গান্ধার্যাং ক্লিশ্যমানায়ামুদরেণ বিবর্ধতা॥ 1-129-85 (5763) 
`বৈশ্যা সা ৎবম্বিকাপুত্রং কন্যা পরিচচার হ।
তয়া সমভবদ্রাজা ধৃতরাষ্ট্রো যদৃচ্ছয়া॥'  1-129-86 (5764) 
তস্মিন্সংবৎসরে রাজন্ধৃতরাষ্ট্রান্মহায়শাঃ।
জজ্ঞে ধীমাংস্ততস্তস্যাং যুয়ুৎসুঃ করমো নৃপ। 
এবং পুত্রশতং জজ্ঞে ধৃতরাষ্ট্রস্য ধীমতঃ॥  1-129-87 (5765) 
মহারথানাং বীরাণাং কন্যা চৈকা শতাধিকা।
যুয়ুৎসুশ্চ মহাতেজা বৈশ্যাপুত্রঃ প্রতাপবান্॥ ॥ 1-129-88 (5766) 
 
ইতি শ্রীমন্মহাভারতে আদিপর্বণি সংভবপর্বণি একোনত্রিংশদধিকশততমোঽধ্যায়ঃ॥ 129 ॥

 -   -  

1-129-21 ঐন্দ্রে জ্যেষ্ঠানক্ষত্রে। অষ্টমে অভিজিতেঽভিজিতি ত্রিংশন্মুহূর্তস্যাহ্নোঽষ্টমে মুহূর্তে। দিবা শুক্লপক্ষে। মধ্যগতে তুলায়নগতে। তিথৌ পূর্ণে পূর্ণায়াং পঞ্চম্যাম্। অয়ং যোগঃ প্রায়েণাস্বিনশুক্লপঞ্চম্যাম্॥ 1-129-28 লোহাষ্ঠীলা লোহপিণ্ডিকা॥ 1-129-62 বজ্রবদ্বজ্রিচোদিতঃ বজ্রিচোদিতবজ্রবদিত্যর্থঃ॥ 1-129-64 বিনাদিতং নাদং। বিনন্দং কুর্বাণম্॥ 1-129-69 রুরাব চ ননাদ চ ব্যক্তমব্যক্তং চ শব্দং খরসদৃশমেবাকরোৎ॥ 1-129-87 করণ ইব করণঃ ক্ষত্রিয়াদ্বৈশ্যায়াং জাতৎবান্ন তু বৈশ্যাচ্ছূদ্রায়াম্॥ একোনত্রিংশদধিকশততমোঽধ্যায়ঃ॥ 129 ॥



আদিপর্ব - অধ্যায় 130

॥ শ্রীঃ ॥

1.130. অধ্যায়ঃ 130 

 -   -  

দুঃশলাজননপ্রকারকথনম্॥ 1 ॥

 -   -  

1-130-0 (5767) 
জনমেজয় উবাচ। 1-130-0 (774) 
ধৃতরাষ্ট্রস্য পুত্রাণামাদিতঃ কথিতং ৎবয়া।
ঋষেঃ প্রসাদাত্তু শতং ন চ কন্যা প্রকীর্তিতা॥ 1-130-1 (5768) 
বৈশ্যাপুত্রো যুয়ুৎসুশ্চ কন্যা চৈকা শতাধিকা।
গান্ধাররাজদুহিতা শতপুত্রেতি চানঘ॥ 1-130-2 (5769) 
উক্তা মহর্ষিণা তেন ব্যাসেনামিততেজসা।
কথং ৎবিদানীং ভগবন্কন্যাং ৎবং তু ব্রবীষি মে॥ 1-130-3 (5770) 
যদি ভাগশতং পেশী কৃতা তেন মহর্ষিণা।
ন প্রজাস্যতি চেদ্ভূয়ঃ সৌবলেয়ী কথংচন॥ 1-130-4 (5771) 
কথং তু সংভবস্তস্যা দুঃশলায়া বদস্ব মে।
যথাবদিহ বিপ্রর্ষে পরং মেঽত্র কুতূহলম্॥ 1-130-5 (5772) 
বৈশম্পায়ন উবাচ। 1-130-6 (775) 
সাধ্বয়ং প্রশ্ন উদ্দিষ্টঃ পাণ্ডবেয় ব্রবীমি তে।
তাং মাংসপেশীং ভগবান্স্বয়মেব মহাতপাঃ॥ 1-130-6 (5773) 
শীতাভিরদ্ভিরাসিচ্য ভাগং ভাগমকল্পয়ৎ।
যো যথা কল্পিতো ভাগস্তংত ধাত্র্যা তথা নৃপ॥ 1-130-7 (5774) 
ঘৃতপূর্ণেষু কুণ্ডেষু একৈকং প্রাক্ষিপত্তদা।
এতস্মিন্নন্তরে সাধ্বী গান্ধারী সুদৃঢব্রতা॥ 1-130-8 (5775) 
দুহিতুঃ স্নেহসংয়োগমনুধ্যায় বরাঙ্গনা।
`নাব্রবীত্তমৃষিং কিংচিদ্গৌরবাচ্চ যশস্বিনী।' 
মনসা চিন্তয়দ্দেবী এতৎপুত্রশতং মম॥  1-130-9 (5776) 
ভবিষ্যতি ন সংদেহো ন ব্রবীত্যন্যথা মুনিঃ।
মমেয়ং পরমা তুষ্টির্দুহিতা মে ভবেদ্যদি॥ 1-130-10 (5777) 
একা শতাধিকা বালা ভবিষ্যতি কনীয়সী।
ততো দৌহিত্রজাল্লোকাদবাহ্যোঽসৌ পতির্মম॥ 1-130-11 (5778) 
অধিকা কিল নারীণাং প্রীতির্জামাতৃজা ভবেৎ।
যদি নাম মমাপি স্যাদ্দুহিতৈকা শতাধিকা॥ 1-130-12 (5779) 
কৃতকৃত্যা ভবেয়ং বৈ পুত্রদৌহিত্রসংবৃতা।
যদি সত্যং তপস্তপ্তং দত্তং বাঽপ্যথবা হুতম্॥ 1-130-13 (5780) 
গুরবস্তোষিতা বাপি তথাঽস্তু দুহিতা মম।
এতস্মিন্নেব কালে তু কৃষ্ণদ্বৈপায়নঃ স্বয়ম্॥ 1-130-14 (5781) 
ব্যভজৎস তদা পেশীং ভগবানৃষিসত্তমঃ।
`গণ্যমানেষু কুণ্ডেষু শতে পূর্ণে মহাত্মনা॥ 1-130-15 (5782) 
অভবচ্চাপরং খণ্ডং বামহস্তে তদা কিল।'
গণয়িৎবা শতং পূর্ণমংশানামাহ সৌবলীম্॥  1-130-16 (5783) 
ব্যাস উবাচ। 1-130-17 (776) 
পূর্ণং পুত্রশতং ৎবেতন্ন মিথ্যা বাগুদাহৃতা।
দৈবয়োগাচ্চ ভাগৈকঃ পরিশিষ্টঃ শতাৎপরঃ॥ 1-130-17 (5784) 
এষা তে সুভগা কন্যা ভবিষ্যতি যতেপ্সিতা।  1-130-18 (5785) 
বৈশম্পায়ন উবাচ।
ততোঽন্যং ঘৃতকুম্ভং চ সমানায়্য মহাতপাঃ॥  1-130-18 (777) 
তং চাপি প্রাক্ষিপত্তত্র কন্যাভাগং তপোধনঃ।
`সংভূতা চৈব কালেন সর্বেষাং চ যবীয়সী॥ 1-130-19 (5786) 
ঐতত্তে কথিতং রাজন্দুঃশলাজন্ম ভারত।
ব্রূহি রাজেন্দ্র কিং ভূয়ো বর্তয়িষ্যামি তেঽনঘ॥ ॥ 1-130-20 (5787) 
 
ইতি শ্রীমন্মহাভারতে আদিপর্বণি সংভবপর্বণি ত্রিংশদধিকশততমোঽধ্যায়ঃ॥ 130 ॥

 -   -  

1-130-4 ন প্রজাস্যতি প্রজামাত্মনো নেচ্ছতি॥ ত্রিংশদধিকশততমোঽধ্যায়ঃ॥ 130 ॥



আদিপর্ব - অধ্যায় 131

॥ শ্রীঃ ॥

1.131. অধ্যায়ঃ 131 

 -   -  

দুর্যোধনাদীনাং নামকথনম্॥ 1 ॥ দুঃশলাবিবাহঃ॥ 2 ॥

 -   -  

1-131-0 (5788) 
জনমেজয় উবাচ। 1-131-0 (778) 
জ্যেষ্ঠাঽনুজ্যেষ্ঠতাং তেষাং নামানি চ পৃথক্পৃথক্।
ধৃতরাষ্ট্রস্য পুত্রাণামানুপূর্ব্যাৎপ্রকীর্তয়॥ 1-131-1 (5789) 
বৈশম্পায়ন উবাচ। 1-131-2 (779) 
দুর্যোধনো যুয়ুৎসুশ্চ রাজন্দুঃশাসনস্তথা।
দুঃসহো দুঃশলশ্চৈব জলসন্ধঃ সমঃ সহঃ॥ 1-131-2 (5790) 
বিন্দানুবিন্দৌ দুর্ধর্ষঃ সুবাহুর্দুষ্প্রধর্ষণঃ।
দুর্মর্ষণো দুর্মুখশ্চ দুষ্কর্ণঃ কর্ণ এব চ॥ 1-131-3 (5791) 
বিবিংশতির্বিকর্ণশ্চ শলঃ সৎবঃ সুলোচনঃ।
চিত্রোপচিত্রৌ চিত্রাক্ষশ্চারুচিত্রঃ শরাসনঃ॥ 1-131-4 (5792) 
দুর্মদো দুর্বিগাহশ্চ বিবিৎসুর্বিকটাননঃ।
ঊর্ণনাভঃ সুনাভশ্চ তথা নন্দোপনন্দকৌ॥ 1-131-5 (5793) 
চিত্রবাণশ্চিত্রবর্মা সুবর্মা দুর্বিমোচনঃ।
অয়োবাহুর্মহাবাহুশ্চিত্রাঙ্গশ্চিত্রকুণ্ডলঃ॥ 1-131-6 (5794) 
ভীমবেগো ভীমবলো বলাকী বলবর্ধনঃ।
উগ্রায়ুধঃ সুষেণশ্চ কুণ্ডধারো মহোদরঃ॥ 1-131-7 (5795) 
চিত্রায়ুধো নিষঙ্গী চ পাশী বৃন্দারকস্তথা।
দৃঢবর্মা দৃঢক্ষত্রঃ সোমকীর্তিরনূদরঃ॥ 1-131-8 (5796) 
দৃঢসন্ধো জরাসন্ধঃ সত্যসন্ধঃ সদঃ সুবাক্।
উগ্রশ্রবা উগ্রসেনঃ সেনানীর্দুষ্পরাজয়ঃ॥ 1-131-9 (5797) 
অপরাজিতঃ কুণ্ডশায়ী বিশালাক্ষো দুরাধরঃ।
দৃঢহস্তঃ সুহস্তশ্চ বাতবেগসুবর্চসৌ॥ 1-131-10 (5798) 
আদিত্যকেতুর্বহ্বাশী নাগদত্তোঽগ্রয়ায়্যপি।
কবচী ক্রথনঃ কুণ্ডী কুণ্ডধারো ধনুর্ধরঃ॥ 1-131-11 (5799) 
উগ্রভীমরথৌ বীরৌ বীরবাহুরলোলুপঃ।
অভয়ো রৌদ্রকর্মা চ তথা দৃঢরথাশ্রয়ঃ॥ 1-131-12 (5800) 
অনাধৃষ্যঃ কুণ্ডভেদী বিরাবী চিত্রকুণ্ডলঃ।
প্রমথশ্চ প্রমাথী চ দীর্ঘরোমশ্চ বীর্যবান্॥ 1-131-13 (5801) 
দীর্ঘবাহুর্মহাবাহুর্ব্যূঢোরাঃ কনকধ্বজঃ।
কুণ্ডাশী বিরাজাশ্চৈব দুঃশলা চ শতাধিকা॥ 1-131-14 (5802) 
ইতি পুত্রশতং রাজন্কন্যা চৈব শতাধিকা।
নামধেয়ানুপূর্ব্যেণ বিদ্ধি জন্মক্রমং নৃপ॥ 1-131-15 (5803) 
সর্বে ৎবতিরথাঃ শূরাঃ সর্বে যুদ্ধবিশারদাঃ।
সর্বে বেদবিদশ্চৈব সর্বে সর্বাস্ত্রকোবিদাঃ॥ 1-131-16 (5804) 
সর্বেষামনুরূপাশ্চ কৃতা দারা মহীপতে।
ধৃতরাষ্ট্রেণ সময়ে পরীক্ষ্য বিবিবন্নৃপ॥ 1-131-17 (5805) 
দুঃশলাং চাপি সময়ে ধৃতরাষ্ট্রো নরাধিপঃ।
জয়দ্রথায় প্রদদৌ বিধিনা ভরতর্ষভ॥ 1-131-18 (5806) 
`ইতি পুত্রশতং রাজন্যুয়ুৎসুশ্চ শতাধিকঃ।
কন্যকা দুঃশলা চৈব যথাবৎকীর্তিতং ময়া'॥ ॥ 1-131-19 (5807) 
 
ইতি শ্রীমন্মহাভারতে আদিপর্বণি সংভবপর্বণি একত্রিংশদধিকশততমোঽধ্যায়ঃ॥ 131 ॥




আদিপর্ব - অধ্যায় 132

॥ শ্রীঃ ॥

1.132. অধ্যায়ঃ 132 

 -   -  

কুন্ত্যাং ইন্দ্রাদর্জুনোৎপত্তিঃ॥ 1 ॥ তদ্বেলায়াং আকাশবাণ্যাদি॥ 2 ॥

 -   -  

1-132-0 (5808) 
বৈশম্পায়ন উবাচ। 1-132-0 (780) 
জাতে বলবতাং শ্রেষ্ঠে পাণ্ডুশ্চিন্তাপরোঽভবৎ।
কথমন্যো মম সুতো লোকে শ্রেষ্ঠো ভবেদিতি॥ 1-132-1 (5809) 
দৈবে পুরুষকারে চ লোকোঽয়ং সংপ্রতিষ্ঠিতঃ।
তত্র দৈবং তু বিধিনা কালয়ুক্তেন লভ্যতে॥ 1-132-2 (5810) 
ইন্দ্রো হি রাজা দেবানাং প্রধান ইতি নঃ শ্রুতম্।
অপ্রমেয়বলোৎসাহো বীর্যবানমিতদ্যুতিঃ॥ 1-132-3 (5811) 
তং তোষয়িৎবা তপসা পুত্রং লপ্স্যে মহাবলম্।
যং দাস্যতি স মে পুত্রং স বীরয়ান্ভবিষ্যতি॥ 1-132-4 (5812) 
অমানুষান্মানুষাংশ্চ সংগ্রামে স হনিষ্যতি।
কর্মণা মনসা বাচা তস্মাত্তপ্স্যে মহত্তপঃ॥ 1-132-5 (5813) 
ততঃ পাণ্ডুর্মহারাজো মন্ত্রয়িৎবা মহর্ষিভিঃ।
দিদেশ কুন্ত্যাঃ কৌরব্যো ব্রতং সাংবৎসরং শুভম্॥ 1-132-6 (5814) 
আত্মনা চ মহাবাহুরেকপাদস্থিতোঽভবৎ।
উগ্রং স তপ আস্থায় পরমেণ সমাধিনা॥ 1-132-7 (5815) 
আরিরাধয়িষুর্দেবং ত্রিদশানাং তমীশ্বরম্।
সূর্যেণ সহ ধর্মাত্মা পর্যতপ্যত ভারত॥ 1-132-8 (5816) 
তং তু কালেন মহতা বাসবঃ প্রত্যপদ্যত।  1-132-9 (5817) 
শক্র উবাচ।
পুত্রং তব প্রদাস্যামি ত্রিষু লোকেষু বিশ্রুতম্॥  1-132-9 (781) 
ব্রাহ্মণানাং গবাং চৈব সুহৃদাং চার্থসাধকম্।
দুর্হৃদাং শোকজননং সর্ববান্ধবনন্দনম্॥ 1-132-10 (5818) 
সুতং তেঽগ্র্যং প্রদাস্যামি সর্বামিত্রবিনাশনম্।
ইত্যুক্তঃ কারৈবো রাজা বাসবেন মহাত্মনা॥ 1-132-11 (5819) 
উবাচ কুন্তীং ধর্মাত্মা দেবরাজবচঃ স্মরন্।
উদর্কস্তব কল্যাণি তুষ্টো দেবগণেশ্বরঃ॥ 1-132-12 (5820) 
দাতুমিচ্ছতি তে পুত্রং যথা সংকল্পিতং ৎবয়া।
অতিমানুষকর্মাণং যশস্বিনমরিন্দমম্॥ 1-132-13 (5821) 
নীতিমন্তং মহাত্মানমাদিত্যসমতেজসম্।
দুরাধর্ষং ক্রিয়াবন্তমতীবাদ্ভুতদর্শনম্॥ 1-132-14 (5822) 
পুত্রং জনয় সুশ্রোণি ধাম ক্ষত্রিয়তেজসাম্।
লব্ধঃ প্রসাদো দেবেন্দ্রাত্তমাহ্বয় শুচিস্মিতে॥ 1-132-15 (5823) 
বৈশম্পায়ন উবাচ। 1-132-16 (782) 
এবমুক্তা ততঃ শক্রমাজুহাব যশস্বিনী।
অথাজগাম দেবেন্দ্রো জনয়ামাস চার্জুনম্॥ 1-132-16 (5824) 
`উত্তরাভ্যাং তু পূর্বাভ্যাং ফল্গুনীভ্যাং ততো দিবা।
জাতস্তু ফাল্গুনে মাসি তেনাসৌ ফল্গুনঃস্মৃতঃ'॥ 1-132-17 (5825) 
জাতমাত্রে কুমারে তু `সর্বভূতপ্রহর্ষিণী।
সূতকে বর্তমানাং তাং' বাগুবাচাশরীরিণী। 
মহাগম্ভীরনির্ঘোষা নভো নাদয়তী তদা॥  1-132-18 (5826) 
শৃণ্বতাং সর্বভূতানাং তেষাং চাশ্রমবাসিনাম্।
কুন্তীমাভাষ্য বিস্পষ্টমুবাচেদং শুচিস্মিতাম্॥ 1-132-19 (5827) 
কার্তবীর্যসমঃ কুন্তি শিবতুল্যপরাক্রমঃ।
এষ শক্র ইবাজয়্যো যশস্তে প্রথয়িষ্যতি॥ 1-132-20 (5828) 
অদিত্যা বিষ্ণুনা প্রীতির্যথাঽভূদভিবর্ধিতা।
তথা বিষ্ণুসমঃ প্রীতিং বর্ধয়িষ্যতি তেঽর্জুনঃ॥ 1-132-21 (5829) 
এষ মদ্রান্বশে কৃৎবা কুরূংশ্চ সহ সোমকৈঃ।
চেদিকাশিকরূষাংশ্চ কুরুলক্ষ্মীং বহিষ্যতি॥ 1-132-22 (5830) 
এতস্য ভুজবীর্যেণ খাণ্ডবে হব্যবাহনঃ।
মেদসা সর্বভূতানাং তৃপ্তিং যাস্যতি বৈ পরাম্॥ 1-132-23 (5831) 
গ্রামণীশ্চ মহীপালানেষ জিৎবা মহাবলঃ।
ভ্রাতৃভিঃ সহিতো বীরস্ত্রীন্মেধানাহরিষ্যতি॥ 1-132-24 (5832) 
জামদগ্ন্যসমঃ কুন্তি বিষ্ণুতুল্যপরাক্রমঃ।
এষ বীর্যবতাং শ্রেষ্ঠো ভবিষ্যতি মহায়শাঃ॥ 1-132-25 (5833) 
এষ যুদ্ধে মহাদেবং তোষয়িষ্যতি শঙ্করম্।
অস্ত্রং পাশুপতং নাম তস্মাত্তুষ্টাদবাপ্স্যতি॥ 1-132-26 (5834) 
নিবাতকবচা নাম দৈত্যা বিবুধবিদ্বিষঃ।
শক্রাজ্ঞয়া মহাবাহুস্তান্বধিষ্যতি তে সুতঃ॥ 1-132-27 (5835) 
তথা দিব্যানি চাস্ত্রাণি নিখিলেনাহরিষ্যতি।
বিপ্রনষ্টাং শ্রিয়ং চায়মাহর্তা পুরুষর্ষভঃ॥ 1-132-28 (5836) 
এতামত্যদ্ভুতাং বাচং কুন্তী শুশ্রাব সূতকে।
বাচমুচ্চরিতামুচ্চৈস্তাং নিশম্য তপস্বিনাম্॥ 1-132-29 (5837) 
বভূব পমো হর্ষঃ শতশৃঙ্গনিবাসিনাম্।
তথা দেবমহর্ষীণাং সেন্দ্রাণাং চ দিবৌকসাম্॥ 1-132-30 (5838) 
আকাশে দুন্দুভীনাং চ বভূব তুমুলঃ স্বনঃ।
উদতিষ্ঠন্মহাঘোরঃ পুষ্পবৃষ্টিভিরাবৃতঃ॥ 1-132-31 (5839) 
সমবেত্য চ দেবানাং গণাঃ পার্থমপূজয়ন্।
কাদ্রবেয়া বৈনতেয়া গন্ধর্বাপ্সরসস্তথা। 
প্রজানাং পতয়ঃ সর্বে সপ্ত চৈব মহর্ষয়ঃ॥  1-132-32 (5840) 
ভরদ্বাজঃ খস্যপো গৌতমশ্চ
বিশ্বামিত্রো জমদগ্নির্বসিষ্ঠঃ। 
যশ্চোদিতো ভাস্করেঽভূৎপ্রনষ্টে
সোঽপ্যত্রাত্রির্ভগবানাজগাম॥  1-132-33 (5841) 
মরীচিরঙ্গিরাশ্চৈব পুলস্ত্যঃ পুলহঃ ক্রতুঃ।
দক্ষঃ প্রজাপতিশ্চৈব গন্ধর্বাপ্সরসস্তথা॥ 1-132-34 (5842) 
দিব্যমাল্যাম্বরধরাঃ সর্বালঙ্কারভূষিতাঃ।
উপগায়ন্তি বীভৎসুং নৃত্যন্তেঽপ্সরসাং গণাঃ॥ 1-132-35 (5843) 
তথা মহর্ষয়শ্চাপি জেপুস্তত্র সমন্ততঃ।
গন্ধর্বৈঃ সহিতঃ শ্রীমান্প্রাগায়ত চ তুম্বুরুঃ॥ 1-132-36 (5844) 
ভীমসেনোগ্রসেনৌ চ ঊর্ণায়ুরনঘস্তথা।
গোপতির্ধৃতরাষ্ট্রশ্চ সূর্যবর্চাস্তথাষ্টমঃ॥ 1-132-37 (5845) 
যুগপস্তৃণপঃ কার্ষ্ণির্নন্দিশ্চিত্ররথস্তথা।
ত্রয়োদশঃ শালিশিরাঃ পর্জন্যশ্চ চতুর্দশঃ॥ 1-132-38 (5846) 
কলিঃ পঞ্চদশশ্চৈব নারদশ্চাত্র ষোডশঃ।
ঋৎবা বৃহত্ৎবা বৃহকঃ করালশ্চ মহামনাঃ॥ 1-132-39 (5847) 
ব্রহ্মচারী বহুগুণঃ সুবর্ণশ্চেতি বিশ্রুতঃ।
বিশ্বাবসুর্ভুমন্যুশ্চ সুচন্দ্রশ্চ শরুস্তথা॥ 1-132-40 (5848) 
গীতমাধুর্যসংপন্নৌ বিখ্যাতৌ চ হহাহুহূ।
ইত্যেতে দেবগন্ধর্বা জগ্মুস্তত্র নরাধিপ॥ 1-132-41 (5849) 
তথৈবাপ্সরসো হৃষ্টাঃ সর্বালঙ্কারভূষিতাঃ।
ননৃতুর্বৈ মহাভাগা জগুশ্চায়তলোচনাঃ॥ 1-132-42 (5850) 
অনূচানাঽনবদ্যা চ গুণমুখ্যা গুণাবরা।
অদ্রিকা চ তথা সোমা মিশ্রকেশী ৎবলম্বুষা॥ 1-132-43 (5851) 
মরীচিঃ শুচিকা চৈব বিদ্যুৎপর্ণা তিলোত্তমা।
অম্বিকা লক্ষণা ক্ষেমা দেবী রম্ভা মনোরমা॥ 1-132-44 (5852) 
অসিতা চ সুবাহুশ্চ সুপ্রিয়া চ বপুস্তথা।
পুণ্ডরীকা সুগন্ধা চ সুরসা চ প্রমাথিনী॥ 1-132-45 (5853) 
কাম্যা শারদ্বতী চৈব ননৃতুস্তত্র সংঘশঃ।
মেনকা সহজন্যা চ কর্ণিকা পুঞ্জিকস্থলা॥ 1-132-46 (5854) 
ঋতুস্থলা ঘৃতাচী চ বিশ্বাচী পূর্বচিত্ত্যপি।
উম্লোচেতি চ বিখ্যাতা প্রম্লোচেতি চ তা দশ॥ 1-132-47 (5855) 
উর্বশ্যেকাদশী তাসাং জগুশ্চায়তলোচনাঃ।
ধাতাঽর্যমা চ মিত্রশ্চ বরুণোংঽশো ভগস্তথা॥ 1-132-48 (5856) 
ইন্দ্রো বিবস্বান্পূষা চ পর্জন্যো দশমঃ স্মৃতঃ।
ততস্ৎবষ্টা ততো বিষ্ণুরজঘন্যো জঘন্যজঃ॥ 1-132-49 (5857) 
ইত্যেতে দ্বাদশাদিত্যা জ্বলন্তঃ সূর্যবর্চসঃ॥  1-132-50 (5858) 
মৃগব্যাধশ্চ সর্পশ্চ নির্ঋতিশ্চ মহায়শাঃ।
অজৈকপাদহির্বুধ্ন্যঃ পিনাকী চ পরংতপ॥ 1-132-51 (5859) 
দহনোঽথেশ্বরশ্চৈব কপালী চ বিশাংপতে।
স্থাণুর্ভগশ্চ ভগবান্রুদ্রাস্তত্রাবতস্থিরে॥ 1-132-52 (5860) 
অশ্বিনৌ বসবশ্চাষ্টৌ মরুতশ্চ মহাবলাঃ।
বিশ্বেদেবাস্তথা সাধ্যাস্তত্রাসন্পরিতঃ স্থিতাঃ॥ 1-132-53 (5861) 
কর্কোটকোঽথ সর্পশ্চ বাসুকিশ্চ ভুজঙ্গমঃ।
কচ্ছপশ্চাথ কুণ্ডশ্চ তক্ষকশ্চ মহোরগঃ॥ 1-132-54 (5862) 
আয়যুস্তপসা যুক্তা মহাক্রোধা মহাবলাঃ।
এতে চান্যে চ বহবস্তত্র নাগা ব্যবস্থিতাঃ॥ 1-132-55 (5863) 
তার্ক্ষ্যশ্চারিষ্টনেমিশ্চ গরুডশ্চাসিতধ্বজঃ।
অরুণশ্চারুণিশ্চৈব বৈনতেয়া ব্যবস্থিতাঃ॥ 1-132-56 (5864) 
তাংশ্চ দেবগণান্সর্বাংস্তপঃসিদ্ধা মহর্ষয়ঃ।
বিমানগির্যগ্রগতান্দদৃশুর্নেতরে জনাঃ॥ 1-132-57 (5865) 
তদ্দৃষ্ট্বা মহদাশ্চর্যং বিস্মিতা মুনিসত্তমাঃ।
অধিকাং স্ম ততো বৃত্তিমবর্তন্পাণ্ডবং প্রতি॥ 1-132-58 (5866) 
পাণ্ডুঃ প্রীতেন মনসা দেবতাদীনপূজয়ৎ।
পাণ্ডুনা পূজিতা দেবাঃ প্রত্যূচুর্নরসত্তমম্॥ 1-132-59 (5867) 
প্রাদুর্বূতো হ্যযং ধর্মো দেবতানাং প্রসাদতঃ।
মাতরিশ্বা হ্যযং ভীমো বলবানরিমর্দনঃ॥ 1-132-60 (5868) 
সাক্ষাদিন্দ্রঃ স্বয়ং জাতঃ প্রসাদাচ্চ শতক্রতোঃ।
পিতৃৎবাদ্দেবতানাং হি নাস্তি পুণ্যতরস্ৎবয়া॥ 1-132-61 (5869) 
পিতৄণামৃণনির্মুক্তঃ স্বর্গং প্রাপ্স্যসি পুণ্যভাক্।
ইত্যুক্ৎবা দেবতাঃ সর্বা বিপ্রজগ্মুর্যথাগতম্॥ 1-132-62 (5870) 
পাণ্ডুস্তু পুনরেবৈনাং পুত্রলোভান্মহায়শাঃ।
প্রাদিশদ্দর্শনীয়ার্থী কুন্তী ৎবেনমথাব্রবীৎ॥ 1-132-63 (5871) 
নাতশ্চতুর্থং প্রসবমাপস্ৎবপি বদন্ত্যুত।
অতঃপরং স্বৈরিণী স্যাদ্বন্ধকী পঞ্চমে ভবেৎ॥ 1-132-64 (5872) 
স ৎবং বিদ্বন্ধর্মমিমমধিগম্য কথং নু মাম্।
অপত্যার্থং সমুৎক্রম্য প্রমাদাদিব ভাষসে॥ ॥ 1-132-65 (5873) 
 
ইতি শ্রীমন্মহাভারতে আদিপর্বণি সংভবপর্বণি দ্বাত্রিংশদধিকশততমোঽধ্যায়ঃ॥ 132 ॥

 -   -  

1-132-8 সূর্যেণ সহ উদয়াদস্তময়াবধি॥ দ্বাত্রিংশদধিকশততমোঽধ্যায়ঃ॥ 132 ॥



আদিপর্ব - অধ্যায় 133

॥ শ্রীঃ ॥

1.133. অধ্যায়ঃ 133 

 -   -  

অশ্বিভ্যাং মাদ্র্যাং নকুলসহদেবয়োরুৎপত্তিঃ॥ 1 ॥ যুধিষ্ঠিরাদীনাং নামকরণম্॥ 2 ॥ বসুদেবপ্রেষিতেন পুরোহিতেন পাণ্ডবানামুপনয়নাদিসংস্কারকরণম্॥ 3 ॥ পাণ্ডবানাং শুক্রাদ্ধনুর্বেদশিক্ষণম্॥ 4 ॥

 -   -  

1-133-0 (5874) 
বৈশম্পায়ন উবাচ। 1-133-0 (783) 
কুন্তীপুত্রেষু জাতেষু ধৃতরাষ্ট্রাত্মজেষু চ।
মদ্ররাজসুতা পাণ্ডুং রহো বচনমব্রবীৎ॥ 1-133-1 (5875) 
ন মেঽস্তি ৎবয়ি সন্তাপো বিগুণেঽপি পরন্তপ।
নাবরৎবে বরার্হায়াঃ স্থিৎবা চানঘ নিত্যদা॥ 1-133-2 (5876) 
গান্ধার্যাশ্চৈব নৃপতে জাতং পুত্রশতং তথা।
শ্রুৎবা ন মে তথা দুঃখমভবৎকুরুনন্দন॥ 1-133-3 (5877) 
ইদং তু মে মহদ্দুঃখং তুল্যতায়ামপুত্রতা।
দিষ্ট্যা ৎবিদানীং ভর্তুর্মে কুন্ত্যামপ্যস্তি সন্ততিঃ॥ 1-133-4 (5878) 
যদি ৎবপত্যসন্তানং কুন্তিরাজসুতা ময়ি।
কুর্যাদনুগ্রহো মে স্যাত্তব চাপি হিতং ভবেৎ॥ 1-133-5 (5879) 
সংরম্ভো হি সপত্নীৎবাদ্বক্তুং কুন্তিসুতাং প্রতি।
যদি তু ৎবং প্রসন্নো মে স্বয়মেনাং প্রচোদয়॥ 1-133-6 (5880) 
পাণ্ডুরুবাচ। 1-133-7 (784) 
মমাপ্যেষ সদা মাদ্রি হৃদ্যর্থঃ পরিবর্ততে।
ন তু ৎবাং প্রসহে বক্তুমিষ্টানিষ্টবিবক্ষয়া॥ 1-133-7 (5881) 
তব ৎবিদং মতং মৎবা প্রয়তিষ্যাম্যতঃ পরম্।
মন্যে ধ্রুবং ময়োক্তা সা বচনং প্রতিপৎস্যতে॥ 1-133-8 (5882) 
বৈশম্পায়ন উবাচ। 1-133-9 (785) 
ততঃ কুন্তীং পুনঃ পাণ্ডুর্বিবিক্ত ইদমব্রবীৎ।
`অনুগৃহ্ণীষ্ব কল্যাণি মদ্ররাজসুতামপি।' 
কুলস্য মম সন্তানং লোকস্য চ কুরু প্রিয়ম্॥  1-133-9 (5883) 
মম চাপিণ্ডনাশায় পূর্বেষাং চ মহাত্মনাম্।
মৎপ্রিয়ার্থং চ কল্যাণি কুরু কল্যাণমুত্তমম্॥ 1-133-10 (5884) 
যশসোঽর্থায় চৈব ৎবং কুরু কর্ম সুদুষ্করম্।
প্রাপ্যাধিপত্যমিন্দ্রেণ যজ্ঞৈরিষ্টং যশোঽর্থিনা॥ 1-133-11 (5885) 
তথা মন্ত্রবিদো বিপ্রাস্তপস্তপ্ৎবা সুদুষ্করম্।
গুরূনভ্যুপগচ্ছন্তি যশসোঽর্থায় ভামিনি॥ 1-133-12 (5886) 
তথা রাজর্ষয়ঃ সর্বে ব্রাহ্মণাশ্চ তপোধনাঃ।
চক্রুরুচ্চাবচং কর্ম যশসোঽর্থায় দুষ্করম্॥ 1-133-13 (5887) 
সা ৎবং মাদ্রীং প্লবেনৈব তারয়ৈনামনিন্দিতে।
অপত্যসংবিধানেন পরাং কীর্তিমবাপ্নুহি॥ 1-133-14 (5888) 
`কুন্ত্যুবাচ। 1-133-15 (786) 
ধর্মং বৈ ধর্মশাস্ত্রোক্তং যথা বদসি তত্তথা।
তস্মাদনুগ্রহং তস্যাঃ করোমি কুরুনন্দন॥'  1-133-15 (5889) 
বৈশম্পায়ন উবাচ। 1-133-16 (787) 
এবমুক্তাঽব্রবীন্মার্দ্রীং সকৃচ্চিন্তয় দৈবতম্।
তস্মাত্তে ভবিতাঽপত্যমনুরূপমসংশয়ম্॥ 1-133-16 (5890) 
`ততো মন্ত্রে কৃতে তস্মিন্বিধিদৃষ্টেন কর্মণা।
ততো রাজসুতা স্নাতা শয়নে সংবিবেশ হ॥'  1-133-17 (5891) 
ততো মাদ্রী বিচার্যৈকা জগাম মনসাঽশ্বিনৌ।
তাবাগম্য সুতৌ তস্যাং জনয়ামাসতুর্যমৌ। 
নকুলং সহদেবং চ রূপেণাপ্রতিমৌ ভুবি॥  1-133-18 (5892) 
তথৈব তাবপি যমৌ বাগুবাচাশরীরিণী।
`ধর্মতো ভক্তিতশ্চৈব শীলতো বিনয়ৈস্তথা॥ 1-133-19 (5893) 
সৎবরূপগুণোপেতৌ ভবতোঽত্যশ্বিনাবিতি।
মাসতে তেজসাঽত্যর্থং রূপদ্রবিণসংপদা॥ 1-133-20 (5894) 
নামানি চক্রিরে তেষাং শতশৃঙ্গনিবাসিনঃ।
ভক্ত্যা চ কর্মণা চৈব তথাঽঽশীর্ভির্বিশাংপতে॥ 1-133-21 (5895) 
জ্যেষ্ঠং যুধিষ্ঠিরেত্যেবং ভীমসেনেতি মধ্যমম্।
অর্জুনেতি তৃতীয়ং চ কুন্তীপুত্রানকল্পয়ন্॥ 1-133-22 (5896) 
পূর্বজং নকুলেত্যেবং সহদেবেতি চাপরম্।
মাদ্রীপুত্রাবকথয়ংস্তে বিপ্রাঃ প্রীতমানসাঃ॥ 1-133-23 (5897) 
অনুসংবৎসরং জাতা অপি তে কুরুসত্তমাঃ।
পাণ্ডুপুত্রা ব্যরাজন্ত পঞ্চসংবৎসরা ইব॥ 1-133-24 (5898) 
মহাসত্ৎবা মহাবীর্যা মহাবলপরাক্রমাঃ।
পাণ্ডুর্দৃষ্ট্বা সুতাংস্তাংস্তু দেবরূপান্মহৌজসঃ॥ 1-133-25 (5899) 
মুদং পরমিকাং লেভে ননন্দ চ নরাধিপঃ।
ঋষীণামপি সর্বেষাং শতশৃঙ্গনিবাসিনাম্॥ 1-133-26 (5900) 
প্রিয়া বভূবুস্তাসাং চ তথৈব মুনিয়োষিতাম্।
কুন্তীমথ পুনঃ পাণ্ডুর্মাদ্র্যর্থে সমচোদয়ৎ॥ 1-133-27 (5901) 
তমুবাচ পৃথা রাজন্ রহস্যুক্তা তদা সতী।
উক্তা সক্বদ্দ্বন্দ্বমেষা লেভে তেনাস্মি বঞ্চিতা॥ 1-133-28 (5902) 
বিভেম্যস্যাঃ পরিভবাৎকুস্ত্রীণাং গতিরিদৃশী।
নাজ্ঞাসিষমহং মূঢা দ্বন্দ্বাহ্বানে ফলদ্বয়ম্॥ 1-133-29 (5903) 
তস্মান্নাহং নিয়োক্তব্যা ৎবয়ৈষোঽস্তু বরো মম।
এবং পাণ্ডোঃ সুতাঃ পঞ্চ দেবদত্তা মহাবলাঃ॥ 1-133-30 (5904) 
সংভূতাঃ কীর্তিমন্তশ্চ কুরুবংশবিবর্ধনাঃ।
শুভলক্ষণসংপন্নাঃ সোমবৎপ্রিয়দর্শনাঃ॥ 1-133-31 (5905) 
সিংহদর্পা মহেষ্বাসাঃ সিংহবিক্রান্তগামিনঃ।
সিংহগ্রীবা মনুষ্যেন্দ্রা ববৃধুর্দেববিক্রমাঃ॥ 1-133-32 (5906) 
বিবর্ধমানাস্তে তত্র পুণ্যে হৈমবতে গিরৌ।
বিস্ময়ং জনয়ামাসুর্মহর্ষীণাং সমেয়ুষাম্॥ 1-133-33 (5907) 
`জাতমাত্রানুপাদায় শতশৃঙ্গনিবাসিনঃ।
পাণ্ডোঃ পুত্রানমন্যন্ত তাপসাঃ স্বানিবাত্মজান্॥ 1-133-34 (5908) 
বৈশম্পায়ন উবাচ। 1-133-35 (788) 
ততস্তু বৃষ্ণয়ঃ সর্বে বসুদেবপুরোগমাঃ॥  1-133-35 (5909) 
পাণ্ডুঃ শাপভয়াদ্ভীতঃ শতশৃঙ্গমুপেয়িবান্।
তত্রৈব মুনিভিঃ সার্ধং তাপসোঽভূত্তপস্বিভিঃ॥ 1-133-36 (5910) 
শাকমূলফলাহারস্তপস্বী নিয়তেন্দ্রিয়ঃ।
যোগধ্যানপরো রাজা বভূবেতি চ বাদকাঃ॥ 1-133-37 (5911) 
প্রবুবন্তি স্ম বহবস্তচ্ছ্রুৎবা শোককর্শিতাঃ।
পাণ্ডোঃ প্রীতিসমায়ুক্তাঃ কদা শ্রোষ্যাম সংকথাঃ॥ 1-133-38 (5912) 
ইত্যেবং কথয়ন্তস্তে বৃষ্ণয়ঃ সহ বান্ধবৈঃ।
পাণ্ডোঃ পুত্রাগমং শ্রুৎবা সর্বে হর্ষসমন্বিতাঃ॥ 1-133-39 (5913) 
সভাজয়ন্তস্তেঽন্যোন্যং বসুদেবং বচোঽব্রুবন্।
ন ভবেরন্ক্রিয়াহীনাঃ পাণ্ডুপুত্রা মহাবলাঃ॥ 1-133-40 (5914) 
পাণ্ডোঃ প্রিয়হিতান্বেষী প্রেষয় ৎবং পুরোহিতম্।
বসুদেবস্তথেত্যুক্ৎবা বিসসর্জ পুরোহিতম্॥ 1-133-41 (5915) 
যুক্তানি চ কুমারাণাং পারবর্হাণ্যনেকশঃ।
কুন্তীং মাদ্রীং চ সংদিশ্য দাসীদাসপরিচ্ছদম্॥ 1-133-42 (5916) 
গাবো হিরণ্যং রৌপ্যং চ প্রেষয়ামাস ভারত।
তানি সর্বাণি সংগৃহ্য প্রয়যৌ স পুরোহিতঃ॥ 1-133-43 (5917) 
তমাগতং দ্বিজশ্রেষ্ঠং কাশ্যপং বৈ পুরোহিতম্।
পূজয়ামাস বিধিবৎপাণ্ডুঃ পরপুরঞ্জয়ঃ॥ 1-133-44 (5918) 
পৃথা মাদ্রী চ সংহৃষ্টে বসুদেবং প্রশংসতাম্।
ততঃ পাণ্ডুঃ ক্রিয়াঃ সর্বাঃ পাণ্ডবানামকারয়ৎ॥ 1-133-45 (5919) 
গর্ভাধানাদিকৃত্যানি চৌলোপনয়নানি চ।
কাশ্যপঃ কৃতবান্সর্বমুপাকর্ম চ ভারত॥ 1-133-46 (5920) 
চৌলোপনয়নাদূর্ধ্বমৃষভাক্ষা যশস্বিনঃ।
বৈদিকাধ্যযনে সর্বে সমপদ্যন্ত পারগাঃ॥ 1-133-47 (5921) 
শর্যাতেঃ প্রথমঃ পুত্রঃ শুক্রো নাম পরন্তপঃ।
যেন সাগরপর্যন্তা ধুষা নির্জিতা মহী॥ 1-133-48 (5922) 
অশ্বমেধশতৈরিষ্ট্বা স মহাত্মা মহামখৈঃ।
আরাধ্য দেবতাঃ সর্বাঃ পিতৄনপি মহামতিঃ॥ 1-133-49 (5923) 
শতশৃহ্গে তপস্তেপে শাকমূলফলাশনঃ।
তেনোপকরণশ্রেষ্ঠৈঃ শিক্ষয়া চোপবৃংহিতাঃ॥ 1-133-50 (5924) 
তৎপ্রসাদাদ্ধনুর্বেদে সমপদ্যন্ত পারগাঃ।
গদায়াং পারগো ভীমস্তোমরেষু যুধিষ্ঠিরঃ॥ 1-133-51 (5925) 
অসিচর্মণি নিষ্ণাতৌ যমৌ সত্ৎববতাং বরৌ।
ধনুর্বেদে গতঃ পারং সব্যসাচী পরন্তপঃ॥ 1-133-52 (5926) 
শুক্রেণ সমনুজ্ঞাতো মৎসমোঽয়মিতি প্রভো।
অনুজ্ঞায় ততো রাজা শক্তিং খঙ্গং ততঃ শরান্॥ 1-133-53 (5927) 
ধনুশ্চ দমতাং শ্রেষ্ঠস্তালমাত্রং মহাপ্রভম্।
বিপাঠক্ষুরনারাচান্গৃধ্রপক্ষৈরলঙ্কৃতান্॥ 1-133-54 (5928) 
দদৌ পার্থায় সংহৃষ্টো মহোরগসমপ্রভান্।
অবাপ্য সর্বশস্ত্রাণি মুদিতো বাসবাত্মজঃ॥ 1-133-55 (5929) 
মেনে সর্বান্মহীপালানপর্যাপ্তান্স্বতেজসঃ॥  1-133-56 (5930) 
একবর্ষান্তরাস্ৎবেবং পরস্পরমরিন্দমাঃ।
অন্ববর্তন্ত পার্থাশ্চ মাদ্রীপুত্রৌ তথৈব চ॥'  1-133-57 (5931) 
তে চ পঞ্চ শতং চৈব কুরুবংশবিবর্ধনাঃ।
সর্বে ববৃধিরেঽল্পেন কালেনাপ্স্বিব পঙ্কজাঃ॥ ॥ 1-133-58 (5932) 
 
ইতি শ্রীমন্মহাভারতে আদিপর্বণি সংভবপর্বণি ত্রয়স্ত্রিংশদধিকশততমোঽধ্যায়ঃ॥ 133 ॥

 -   -  

1-133-2 বিগুণে প্রজোৎপাদনানধিকৃতে। অবরৎবে কনিষ্ঠাৎবে। বরার্হায়াঃ কৃন্ত্যা অপেক্ষয়া॥ 1-133-6 সংরম্ভোঽভিমানঃ॥ 1-133-7 ইষ্টমনিষ্টং বা বক্ষ্যসীতি সংদেহেন॥ 1-133-8 প্রতিপৎস্যতে অঙ্গীকরিষ্যতি॥ 1-133-9 সতানমবিচ্ছেদম্॥ 1-133-10 মম পূর্বেষাং চাপিণ্ডনাশায় পিণ্ডবিনাশাভাবায়। বহুষু পুত্রেষু কস্যচিদপি পুত্রস্য সংততেরবিচ্ছেদসংভবাদিত্যর্থঃ॥ 1-133-11 যশস ইতি কৃতকৃত্যা অপি যশোর্থং দেবগুর্বাদ্যারাধনং কুর্বন্তীত্যর্থঃ॥ 1-133-20 অত্যশ্বিনৌ অশ্বিভ্যামধিকৌ॥ 1-133-24 অনুসংবৎসরং সংবৎসরমনু পশ্চাজ্জাতা অপি দেবতাভাবাৎসর্বে পঞ্চসংবৎসরা ইবাদৃশ্যন্তেত্যর্থঃ॥ ত্রয়স্ত্রিংশদধিকশততমোঽধ্যায়ঃ॥ 133 ॥



আদিপর্ব - অধ্যায় 134

॥ শ্রীঃ ॥

1.134. অধ্যায়ঃ 134 

 -   -  

পাণ্ডবানামায়ুষ্যকথনম্॥ 1 ॥ মাদ্র্যা মৈথুনপ্রবৃত্তস্য পাণ্ডোর্মরণম্॥ 2 ॥ পাণ্ডবপ্রলাপঃ॥ 3 ॥ মাদ্র্যাঃ সহগমনম্॥ 4 ॥ মৃতস্য পাণ্ডোর্দহনাদিসংস্কারঃ॥ 5 ॥

 -   -  

1-134-0 (5933) 
`জনমেজয় উবাচ। 1-134-0 (789) 
কস্মিন্বয়সি সংপ্রাপ্তাঃ পাণ্ডবা গজসাহ্বয়ম্।
সমপদ্যন্ত দেবেভ্যস্তেষামায়ুশ্চ কিং পরম্॥ 1-134-1 (5934) 
বৈশম্পায়ন উবাচ। 1-134-2 (790) 
পাণ্ডবানামিহায়ুষ্যং শৃণু কৌরবনন্দন।
জগাম হাস্তিনপুরং ষোডশাব্দো যুধিষ্ঠিরঃ॥ 1-134-2 (5935) 
ভীমসেনঃ পঞ্চদশো বীভৎসুর্বৈ চতুর্দশঃ।
ত্রয়োদশাব্দৌ চ যমৌ জগ্মতুর্নাগসাহ্বয়ম্॥ 1-134-3 (5936) 
তত্র ত্রয়োদশাব্দানি ধার্তরাষ্ট্রৈঃ সহোষিতাঃ।
ষণ্মাসাঞ্জাতুষগৃহান্মুক্তা জাতো ঘটোৎকচঃ॥ 1-134-4 (5937) 
ষণ্মাসানেকচক্রায়াং বর্ষং পাঞ্চালকে গৃহে।
ধার্তরাষ্ট্রৈঃ সহোষিৎবা পঞ্চ বর্ষাণি ভারত॥ 1-134-5 (5938) 
ইন্দ্রপ্রস্থে বসন্তস্তে ত্রীণি বর্ষাণি বিংশতিম্।
দ্বাদশাব্দানথৈকং চ বভূবুর্দ্যূতনির্জিতাঃ॥ 1-134-6 (5939) 
ভুক্ৎবা ষট্ত্রিংশতং রাজন্সাগরান্তাং বসুন্ধরাম্।
মাসৈঃ ষড্ভির্মহাত্মানঃ সর্বে কৃষ্ণপরায়ণাঃ॥ 1-134-7 (5940) 
রাজ্যে পরীক্ষিতং স্থাপ্য দিষ্টাং গতিমবাপ্নুবন্।
এবং যুধিষ্ঠিরস্যাসীদায়ুরষ্টোত্তরং শতম্॥ 1-134-8 (5941) 
অর্জুনাৎকেশবো জ্যেষ্ঠস্ত্রিভির্মাসৈর্মহাদ্যুতিঃ।
কৃষ্ণাৎসংকর্ষণো জ্যেষ্ঠস্ত্রিভির্মাসৈর্মহাবলঃ॥ 1-134-9 (5942) 
পাণ্ডুঃ পঞ্চমহাতেজাস্তান্পশ্যন্পর্বতে সুতান্।
রেমে স কাশ্যপয়ুতঃ পত্নীভ্যাং সুভৃশং তদা॥ 1-134-10 (5943) 
সুপুষ্পিতবনে কালে প্রবৃত্তে মধুমাধবে।
পূর্ণে চতুর্দশে বর্ষে ফল্গুনস্য চ ধীমতঃ॥ 1-134-11 (5944) 
যস্মিন্নৃক্ষে সমুৎপন্নঃ পার্থস্তস্য চ ধীমতঃ।
তস্মিন্নুত্তরফল্গুন্যাং প্রবৃত্তে স্বস্তিবাচনে॥ 1-134-12 (5945) 
রক্ষণে বিস্মৃতা কুন্তী ব্যগ্রা ব্রাহ্মণভোজনে।
পুরোহিতেন সহিতান্ব্রাহ্মণান্পর্যবেষয়ৎ॥'  1-134-13 (5946) 
বৈশম্পায়ন উবাচ। 1-134-14 (791) 
দর্শনীয়াংস্ততঃ পুত্রান্পাণ্ডুঃ পঞ্চ মহাবনে।
তান্পশ্যন্পর্বতে রম্যে স্ববাহুবলমাশ্রিতঃ॥ 1-134-14 (5947) 
সুপুষ্পিতবনে কালে কদাচিন্মধুমাধবে।
ভূতসংমোহনে রাজা সভার্যো ব্যচরদ্বনম্॥ 1-134-15 (5948) 
পলাশৈস্তিলকৈশ্চূতৈশ্চম্পকৈঃ পারিভদ্রকৈঃ।
অন্যৈশ্চ বহুভির্বৃক্ষৈঃ ফলপুষ্পসমৃদ্ধিভিঃ॥ 1-134-16 (5949) 
জলস্থানৈশ্চ বিবিধৈঃ পদ্মিনীভিশ্চ শোভিতম্।
পাণ্ডোর্বনং তৎসংপ্রেক্ষ্য প্রজজ্ঞে হৃদি মন্মথঃ॥ 1-134-17 (5950) 
প্রহৃষ্টমনসং তত্র বিচরন্তং যথাঽমরম্।
তং মাদ্র্যনুজগামৈকা বসনং বিভ্রতী শুভম্॥ 1-134-18 (5951) 
সমীক্ষমাণঃ স তু তাং বয়ঃস্থাং তনুবাসসম্।
তস্য কামঃ প্রবৃতে গহনেঽগ্নিরিবোদ্গতঃ॥ 1-134-19 (5952) 
রহস্যেকাং তু তাং দৃষ্ট্বা রাজা রাজীবলোচনাম্।
ন শশাক নিয়ন্তুং তং কামং কামবশীকৃতঃ॥ 1-134-20 (5953) 
`অথ সোঽষ্টাদশে বর্ষে ঋতৌ মাদ্রমলঙ্কৃতাম্।
আজুহাব ততঃ পাণ্ডুঃ পরীতাত্মা যশস্বিনীম্॥'  1-134-21 (5954) 
তত এনাং বলাদ্রাজা নিজগ্রাহ রহোগতাম্।
বার্যমাণস্তয়া দেব্যা বিস্ফুরন্ত্যা যথাবলম্॥ 1-134-22 (5955) 
স তু কামপরীতাত্মা তং শাপং নান্ববুধ্যত।
মাদ্রীং মৈথুনধর্মেণ সোঽন্বগচ্ছদ্বলাদিব॥ 1-134-23 (5956) 
জীবিতান্তায় কৌরব্য মন্মথস্য বশং গতঃ।
শাপজং ভয়মুৎসৃজ্য বিধিনা সংপ্রচোদিতঃ॥ 1-134-24 (5957) 
তস্য কামাত্মনো বুদ্ধিঃ সাক্ষাৎকালেন মোহিতা।
সংপ্রমথ্যেন্দ্রিয়গ্রামং প্রনষ্টা সহ চেতসা॥ 1-134-25 (5958) 
স তয়া সহ সংগম্য ভার্যযা কুরুনন্দনঃ।
পাণ্ডুঃ পরমধর্মাত্মা যুয়ুজে কালধর্মণা॥ 1-134-26 (5959) 
ততো মাদ্রী সমালিঙ্গ্য রাজানং গতচেতসম্।
মুমোচ দুঃখজং শব্দং পুনঃ পুনরতীব হি॥ 1-134-27 (5960) 
সহ পুত্রৈস্ততঃ কুন্তী মাদ্রীপুত্রৌ চ পাণ্ডবৌ।
আজগ্মুঃ সহিতাস্তত্র যত্র রাজা তথাগতঃ॥ 1-134-28 (5961) 
ততো মাদ্র্যব্রবীদ্রাজন্নার্তা কুন্তীমিদং বচঃ।
একৈব ৎবমিহাগচ্ছ তিষ্ঠন্ৎবত্রৈব দারকাঃ॥ 1-134-29 (5962) 
তচ্ছ্রুৎবা বচনং তস্যাস্তত্রৈবাধায় দরকান্।
হতা।হমিতি বিক্রুশ্চ সহসৈবাজগাম সা॥ 1-134-30 (5963) 
দৃষ্ট্বা পাণ্ডুং চ মাদ্রীং চ শয়ানৌ ধরণীতলে।
কুন্তী শোকপরীতাঙ্গী বিললাপ সুদুঃখিতা॥ 1-134-31 (5964) 
রক্ষ্যমাণো ময়া নিত্যং বীরঃ সততমাত্মবান্।
কথং ৎবামত্যতিক্রান্তঃ শাপং জানন্বনৌকসঃ॥ 1-134-32 (5965) 
ননু নাম ৎবয়া মাদ্রি রক্ষিতব্যো নরাধিপঃ।
সা কথং লোভিতবতী বিজনে ৎবং নরাধিপম্॥ 1-134-33 (5966) 
কথং দীনস্য সততং ৎবামাসাদ্য রহোগতাম্।
তং বিচিন্তয়তঃ শাপং প্রহর্ষঃ সমজায়ত॥ 1-134-34 (5967) 
ধন্যা ৎবমসি বাহ্লীকি মত্তো ভাগ্যতরা তথা।
দৃষ্টবত্যসি যদ্বক্ত্রং প্রহৃষ্টস্য মহীপতেঃ॥ 1-134-35 (5968) 
মাদ্র্যুবাচ। 1-134-36 (792) 
বিলপন্ত্যা ময়া দেবি বার্যমাণেন চাসকৃৎ।
আত্মা ন বারিতোঽনেন সত্যং দিষ্টং চিকীর্ষুণা॥ 1-134-36 (5969) 
`বৈশংপায়ান উবাচ। 1-134-37 (793) 
তস্যাস্তদ্বচনং শ্রুৎবা কুন্তী শোকাগ্নিদীপিতা।
পপাত সহসা ভূমৌ ছিন্নমূল ইব দ্রুমঃ॥ 1-134-37 (5970) 
নিশ্চেষ্টা পতিতা ভূমৌ মোহেন ন চচাল সা।
তস্মিন্ক্ষণে কৃতস্নানমহতাম্বরসংবৃতম্॥ 1-134-38 (5971) 
অলঙ্কারকৃতং পাণ্ডুং শয়ানং শয়নে শুভে।
কুন্তীমুত্থাপ্য মাদ্রী তু মোহেনাবিষ্টচেতনাম্॥ 1-134-39 (5972) 
আর্যে এহীতি তাং কুন্তীং দর্শয়ামাস কৌরব।
পাদয়োঃ পতিতা কুন্তী পুনরুত্থায় ভূমিপম্॥ 1-134-40 (5973) 
রক্তচন্দনদিগ্ধাংঙ্গং মহারজনবাসসম্।
সস্মিতেন চ বক্ত্রেণ বদন্তমিব ভারতম্॥ 1-134-41 (5974) 
পরিরভ্য ততো মোহাদ্বিললাপাকুলেন্দ্রিয়া।
মাদ্রী চাপি সমালিঙ্গ্য রাজানং বিললাপ সা॥ 1-134-42 (5975) 
তং তথা শায়িনং পুত্রা ঋষয়ঃ সহ চারণৈঃ।
অভ্যেত্য সহিতাঃ সর্বে শোকাদশ্রূণ্যবর্তয়ন্॥ 1-134-43 (5976) 
অস্তং গতমিবাদিত্যং সংশুষ্কমিব সাগরম্।
দৃষ্ট্বা পাণ্ডুং নরব্যাঘ্রং শোচন্তি স্ম মহর্ষয়ঃ॥ 1-134-44 (5977) 
সমানশোকা ঋষয়ঃ পাণ্ডবাশ্চ বভূবিরে।
তে সমাশ্বাসিতে বিপ্রৈর্বিলেপতুরনিন্দিতে॥ 1-134-45 (5978) 
কুন্ত্যুবাচ। 1-134-46 (794) 
হা রাজন্কস্য নো হিৎবা গচ্ছসি ত্রিদশালয়ম্।
হা রাজন্মম মন্দায়াঃ কথং মাদ্রীং সমেত্য বৈ॥ 1-134-46 (5979) 
নিধনং প্রাপ্তবান্রাজন্মদ্ভাগ্যপরিসংক্ষয়াৎ।
যুধিষ্ঠিরং ভীমসেনমর্জুনং চ যমাবুভৌ॥ 1-134-47 (5980) 
কস্য হিৎবা প্রিয়ান্পুত্রান্প্রয়াতোঽসি বিশাংপতে।
নূনং ৎবাং ত্রিদশা দেবাঃ প্রতিনন্দন্তি ভারত॥ 1-134-48 (5981) 
যতো হি তপ উগ্রং বৈ চরিতং ব্রহ্মসংসদি।
আবাভ্যাং সহিতো রাজন্গমিষ্যসি দিবং শুভম্॥ 1-134-49 (5982) 
আজমীঢাজমীঢানাং কর্মণা চরতাং গতিম্।
ননু নাম সহাবাভ্যাং গমিষ্যামীতি যত্ৎবয়া॥ 1-134-50 (5983) 
প্রতিজ্ঞাতা কুরুশ্রেষ্ঠ যদাঽস্মি বনমাগতা।
আবাভ্যাং চৈব সহিতো গমিষ্যসি বিশাংপতে। 
মুহূর্তং ক্ষম্যতাং রাজন্দ্রক্ষ্যেঽহং চ মুখং তব॥  1-134-51 (5984) 
বৈশম্পায়ন উবাচ। 1-134-52 (795) 
বিলপিৎবা ভৃশং চৈব নিঃসংজ্ঞে পতিতে ভুবি।
যথা হতে মৃগে মৃগ্যৌ লুব্ধৈর্বনগতে তথা॥ 1-134-52 (5985) 
যুধিষ্ঠিরমুখাঃ সর্বে পাণ্ডবা বেদপরাগাঃ।
তেঽভ্যাগত্য পিতুর্মূলে নিঃসংজ্ঞাঃ পতিতা ভুবি॥ 1-134-53 (5986) 
পাণ্ডোঃ পাদৌ পরিষ্বজ্য বিলপন্তি স্ম পাণ্ডবাঃ।
হা বিনষ্টাঃ স্ম তাতেতি হা অনাথা ভবামহে॥ 1-134-54 (5987) 
ৎবদ্বিহীনা মহাপ্রাজ্ঞ কথং জীবাম বালকাঃ।
লোকনাথস্য পুত্রাঃ স্মো ন সনাথা ভবামহে॥ 1-134-55 (5988) 
ক্ষণেনৈব মহারাজ অহো লোকস্য চিত্রতা।
নাস্মদ্বিধা রাজপুত্রা অধন্যাঃ সন্তি ভারত॥ 1-134-56 (5989) 
ৎবদ্বিনাশাচ্চ রাজেন্দ্র রাজ্যপ্রস্খলনাত্তদা।
পাণ্ডবাশ্চ বয়ং সর্বে প্রাপ্তাঃ স্ম ব্যসনং মহৎ॥ 1-134-57 (5990) 
কিং করিষ্যামহে রাজন্কর্তব্যং চ প্রসীদতাম্।  1-134-58 (5991) 
ভীমসেন উবাচ।
হিৎবা রাজ্যং চ ভোগাংশ্চ শতশৃঙ্গনিবাসিনা॥  1-134-58 (796) 
ৎবয়া লব্ধাঃ স্ম রাজেন্দ্র মহতা তপসা বয়ম্।
হিৎবা মানং বনং গৎবা স্বয়মাহৃত্য ভক্ষণম্॥ 1-134-59 (5992) 
শাকমূলফলৈর্বন্যৈর্ভরণং বৈ ৎবয়া কৃতম্।
পুত্রানুৎপাদ্য পিতরো যমিচ্ছ্তি মহাতম্নঃ॥ 1-134-60 (5993) 
ত্রিবর্গফলমিচ্ছন্তস্তস্য কালোঽয়মাগতঃ।
অভুক্ৎবৈব ফলং রাজন্গন্তুং নার্হসি ভারত॥ 1-134-61 (5994) 
ইত্যেবমুক্ৎবা পিতরং ভীমোঽপি বিললাপ॥  1-134-62 (5995) 
অর্জুন উবাচ। 1-134-63 (797) 
প্রনষ্টং ভারতং বংশং পাণ্ডুনা পুনরুদ্ধৃতম্।
তস্মিংস্তদা বনগতে নষ্টং রাজ্যমরাজকম্॥ 1-134-63 (5996) 
পুনর্নিঃসারিতং ক্ষত্রং পাণ্ডুপুত্রৈশ্চ পঞ্চভিঃ।
এতচ্ছ্রুৎবাঽনুমোদিৎবা গন্তুমর্হসি শঙ্কর॥ 1-134-64 (5997) 
ইত্যেবমুক্ৎবা পিতরং বিললাপ ধনঞ্জয়ঃ।  1-134-65 (5998) 
যমাবূচতুঃ।
দুঃসহং চ তপঃ কৃৎবা লব্ধ্বা নো ভরতর্ষভ॥  1-134-65 (798) 
পুত্রলাভস্য মহতঃ শুশ্রূষাদিফলং ৎবয়া।
ন চাবাপ্তং কিংচিদেব পুরা দশরথো যথা॥ 1-134-66 (5999) 
এবমুক্ৎবা যমৌ চাপি বিলেপতুরথাতুরৌ॥'  1-134-67 (6000) 
কুন্ত্যুবাচ। 1-134-68 (799) 
অহং জ্যেষ্ঠা ধর্মপত্নী জ্যেষ্ঠং ধর্মফলং মম।
অবশ্যং ভাবিনো ভাবান্মা মাং মাদ্রি নিবর্তয়॥ 1-134-68 (6001) 
অন্বিষ্যামীহ ভর্তারমহং প্রেতবশং গতম্।
উত্তিষ্ঠ ৎবং বিসৃজ্যৈনমিমান্রক্ষস্ব দারকান্॥ 1-134-69 (6002) 
`অবাপ্য পুত্রাংল্লব্ধার্থান্বীরপত্নীৎবমর্থয়ে।  1-134-70 (6003) 
বৈশম্পায়ন উবাচ।
মদ্ররাজসুতা কুন্তীমিদং বচনমব্রবীৎ॥'  1-134-70 (800) 
অহমেবানুয়াস্যামি ভর্তারমপলাপিনম্।
ন হি তৃপ্তাঽস্মি কামানাং জ্যেষ্ঠা মামনুমন্যতাম্॥ 1-134-71 (6004) 
মাং চাভিগম্য ক্ষীণোঽয়ং কামাদ্ভরতসত্তমঃ।
সমুচ্ছিদ্যামি তৎকামং কথং নু যমসাদনে॥ 1-134-72 (6005) 
`মম হতোর্হি রাজাঽয়ং দিবং রাজর্পিসত্তমঃ।
ন চৈব তাদৃশী বুদ্ধির্বান্ধবাশ্চ ন তাদৃশাঃ॥ 1-134-73 (6006) 
ন চোৎসহে ধারয়িতুং প্রাণান্ভর্ত্রা বিনা কৃতা।
তস্মাত্তমনুয়াস্যামি যান্তং বৈবস্বতক্ষয়ম্॥ 1-134-74 (6007) 
বর্তেয়ং ন সমাং বৃত্তিং জাৎবহং ন সুতেষু তে।
তথাহি বর্তমানাং মামধর্মঃ সংস্পৃশেন্মহান্॥ 1-134-75 (6008) 
তস্মান্মে সুতয়োর্দেবি বর্তিতব্যং স্বপুত্রবৎ।
অন্বেষ্যামি চ ভর্তারং ব্রজন্তং যমসাদনম্॥'  1-134-76 (6009) 
মাং হি কাময়মানোঽয়ং রাজা প্রেতবশং গতঃ।
রাজ্ঞঃ শরীরেণ সহ মামপীদং কলেবরম্॥ 1-134-77 (6010) 
দগ্ধব্যং সুপ্রতিচ্ছন্নং ৎবেতদার্যে প্রিয়ং কুরু।
দারকেষ্বপ্রমত্তা ৎবং ভবেশ্চাভিহিতা ময়া। 
অতোঽহং ন প্রপশ্যামি সংদেষ্টব্যং হিতং তব॥  1-134-78 (6011) 
`বৈশম্পায়ন উবাচ। 1-134-79 (801) 
ঋষয়স্তান্সমাশ্বাস্য পাণ্ডবান্সত্যবিক্রমান্।
ঊচুঃ কুন্তীং চ মাদ্রীং চ সমাশ্বাস্য তপস্বিনঃ॥ 1-134-79 (6012) 
সুভগে বালপুত্রা তু ন মর্তব্যং তথংচন।
পাণ্ডবাংশ্চাপি নেষ্যামঃ কুরুরাষ্ট্রং পরন্তপান্॥ 1-134-80 (6013) 
অধর্মেষ্বর্থজাতেষু ধৃতরাষ্ট্রশ্চ লোভবান্।
স কদাচিন্ন বর্তেত পাণ্ডবেষু যথাবিধি॥ 1-134-81 (6014) 
কুন্ত্যাশ্চ বৃষ্ণয়ো নাথাঃ কুন্তিভোজস্তথৈব চ।
মাদ্র্যাশ্চ বলিনাংশ্রেষ্ঠঃ শল্যো ভ্রাতা মহারথঃ॥ 1-134-82 (6015) 
ভর্ত্রা তু মরণং সার্ধং ফলবন্নাত্র সংশয়ঃ।
যুবাভ্যাং দুষ্করং চৈতদ্বদন্তি দ্বিজপুঙ্গবাঃ॥ 1-134-83 (6016) 
মৃতে ভর্তরি সাধ্বী স্ত্রী ব্রহ্মচর্যব্রতে স্থিতা।
যমৈশ্চ নিয়মৈঃ পূতা মনোবাক্কায়জৈঃ শুভা॥ 1-134-84 (6017) 
ভর্তারং চিন্তয়ন্তী সা ভর্তারং নিস্তরেচ্ছুভা।
তারিতশ্চাপি ভর্তা স্যাদাত্মা পুত্রস্তথৈব চ॥ 1-134-85 (6018) 
তস্মাঞ্জীবিতমেবৈতদ্যুবয়োর্বিদ্ম শোভনম্॥  1-134-86 (6019) 
কুন্ত্যুবাচ। 1-134-87 (802) 
যথা পাণ্ডোস্তু নির্দেশস্তথা বিপ্রগণস্য চ।
আজ্ঞা শিরসি নিক্ষিপ্তা করিষ্যামি চ তত্তথা॥ 1-134-87 (6020) 
যদাদ্দুর্ভগবন্তোঽপি তন্মন্যে শোভনং পরম্।
ভর্তুশ্চ মম পুত্রাণামাত্মনশ্চ ন সংশয়ঃ॥ 1-134-88 (6021) 
মাদ্র্যুবাচ। 1-134-89 (803) 
কুন্তী সমর্থা পুত্রাণাং যোগক্ষেমস্য ধারণে।
অস্যা হি ন সমা বুদ্ধ্যা যদ্যপি স্যাদরুন্ধতী॥ 1-134-89 (6022) 
কুন্ত্যাশ্চ বৃষ্ণয়ো নাথাঃ কুন্তিভোজস্তথৈব চ।
নাহং ৎবমিব পুত্রাণাং সমর্থা ধারণে তথা॥ 1-134-90 (6023) 
সাঽহং ভর্তারমন্বিষ্যে সংতৃপ্তা নাপি ভোগতঃ।
ভর্তৃলোকস্য তু জ্যেষ্ঠা দেবী মামনুমন্যতাম্॥ 1-134-91 (6024) 
ধর্মজ্ঞস্য কৃতজ্ঞস্য সত্যসন্ধস্য ধীমতঃ।
পাদৌ পরিচরিষ্যামি তথার্যাঽদ্যানুমন্যতাম্॥ 1-134-92 (6025) 
বৈশম্পায়ন উবাচ। 1-134-93 (804) 
এবমুক্ৎবা তদা রাজন্মদ্ররাজসুতা শুভা।
দদৌ কুন্ত্যৈ যমৌ মাদ্রী শিরসাঽভিপ্রণম্য চ॥ 1-134-93 (6026) 
অভিবাদ্য মহর্ষীন্সা পরিষ্বজ্য চ পাণ্ডবান্।
মূর্ধ্ন্যুপাঘ্রায় বহুশঃ পার্থানাত্মসুতৌ তদা॥ 1-134-94 (6027) 
হস্তে যুধিষ্ঠিরং গৃহ্য মাদ্রী বাক্যমভাষত।
কুন্তী মাতা অহং ধাত্রী যুষ্মাকং তু পিতা মৃতঃ॥ 1-134-95 (6028) 
যুধিষ্ঠিরঃ পিতা জ্যেষ্ঠশ্চতুর্ণাং ধর্মতঃ সদা।
বৃদ্ধাদ্যুপাসনাসক্তাঃ সত্যধর্মপরায়ণাঃ॥ 1-134-96 (6029) 
তাদৃশা ন বিনশ্যন্তি নৈব যান্তি পরাভবম্।
তস্মাৎসর্বে কুরুধ্বং বৈ গুরুবৃত্তিমতন্দ্রিতাঃ॥ 1-134-97 (6030) 
বৈশম্পায়ন উবাচ। 1-134-98 (805) 
ঋষীণাং চ পৃথায়াশ্চ নমস্কৃত্য পুনঃপুনঃ।
আয়াসকৃপণা মাদ্রী প্রত্যুবাচ পৃথাং তদা॥ 1-134-98 (6031) 
মাদ্র্যুবাচ। 1-134-99 (806) 
ঋষীণাং সংনিধাবেষাং যথা বাগভ্যুদীরিতা।
দিদৃক্ষমাণায়াঃ স্বর্গং ন মমৈষা বৃথা ভবেৎ॥ 1-134-99 (6032) 
ধন্যা ৎবমসি বার্ষ্ণেয়ি নাস্তি স্ত্রী সদৃশী ৎবয়া।
বীর্যং তেজশ্চ যোগং চ মাহাত্ম্যং চ যশস্বিনাম্॥ 1-134-100 (6033) 
কুন্তি দ্রক্ষ্যসি পুত্রাণাং পঞ্চানামমিতৌজসাম্।
আর্যা চাপ্যভিবাদ্যা চ মম পূজ্যা চ সর্বতঃ॥ 1-134-101 (6034) 
জ্যেষ্ঠা বরিষ্ঠা ৎবং দেবি ভূষিতা স্বগুণৈঃ শুভৈঃ।
অভ্যনুজ্ঞাতুমিচ্ছামি ৎবয়া যাবনন্দিনি॥ 1-134-102 (6035) 
ধর্মং স্বর্গং চ কীর্তিং চ ৎবৎকৃতেঽহমবাপ্নুয়াম্।
যথা তথা বিধৎস্বেহ মা চ কার্ষীর্বিচারণাং॥ 1-134-103 (6036) 
বৈশম্পায়ন উবাচ। 1-134-104 (807) 
বাষ্পসংদিগ্ধয়া বাচা কুন্ত্যুবাচ যশস্বিনী।
অনুজ্ঞাতাঽসি কল্যাণি ত্রিদিবে সঙ্গমোঽস্তু তে॥ 1-134-104 (6037) 
ভর্ত্রা সহ বিশালিক্ষি ক্ষিপ্রমদ্যৈব ভামিনি।
সংগতাস্বর্গলোকে ৎবং রমেথাঃ শাশ্বতীঃ সমাঃ॥ 1-134-105 (6038) 
বৈশম্পায়ন উবাচ। 1-134-106 (808) 
ততঃ পুরোহিতঃ স্নাৎবা প্রেতকর্মণি পারগঃ।
হিরণ্যশকলানাজ্যং তিলং দধি চ তণ্ডুলান্॥ 1-134-106 (6039) 
উদকুম্ভাংশ্চ পরশুং সমানীয় তপস্বিভিঃ।
অশ্বমেধাগ্নিমাহৃত্য যথান্যায়ং সমন্ততঃ॥ 1-134-107 (6040) 
কাশ্যপঃ কারয়ামাস পাণ্ডোঃ প্রেতস্য তাং ক্রিয়াম্।
পুরোহিতোক্তবিধিনা পাণ্ডোঃ পুত্রো যুধিষ্ঠিরঃ॥ 1-134-108 (6041) 
তেনাগ্নিনাঽদহৎপাণ্ডুং কৃৎবা চাপি ক্রিয়াস্তদা।
রুদঞ্ছোকাভিসংতপ্তঃ পপাত ভুবি পাণ্ডবঃ॥ 1-134-109 (6042) 
ঋষীন্পুত্রান্পৃথাং চৈব বিসৃজ্য চ নৃপাত্মজ।'
নমস্কৃত্য চিতাগ্নিস্থং ধর্মপত্নী নরর্ষভম্॥  1-134-110 (6043) 
মদ্ররাজসুতা তূর্ণমন্বারোহদ্যশস্বিনী॥  1-134-111 (6044) 
`অহতাম্বরসংবীতো ভ্রাতৃভিঃ সহিতোঽনঘঃ।
উদকং কৃতবাংস্তত্র পুরোহিতমতে স্থিতঃ॥ 1-134-112 (6045) 
অর্হতস্তস্য কৃত্যানি শতশৃঙ্গনিবাসিনঃ।
তাপসা বিধিবচ্চক্রুশ্চারণা ঋষিভিঃ সহ॥ ॥ 1-134-113 (6046) 
 
ইতি শ্রীমন্মহাভারতে আদিপর্বণি সংভবপর্বণি চতুস্ত্রিংশদধিকশততমোঽধ্যায়ঃ॥ 134 ॥

 -   -  

1-134-15 মধুভাধবে চৈত্রবৈশাখয়োঃ সংধৌ তদাত্মকে বসন্তে॥ 1-134-19 বয়ঃ স্থাং যুবতীম্। তনুবাসসং সূক্ষ্মবস্ত্রাং কিংচিদ্বিবৃতাঙ্গামিত্যর্থঃ॥ 1-134-23 কামপরীতাত্মা কামেন ব্যাপ্তচিত্তঃ॥ 1-134-25 বুদ্দির্ভয়নিশ্চয়ঃ। চেতসা বিচারেণ॥ 1-134-26 কালধর্মণা মৃত্যুনা॥ 1-134-28 তথাগতঃ মৃতঃ॥ 1-134-32 ৎবামত্যতিক্রান্তো বলাদাক্রান্তবান্। শোকাকুলৎবাদতিশব্দস্যাভ্যাসঃ॥ 1-134-34 প্রহর্ষঃ কামঃ॥ 1-134-36 আত্মা চিত্তম্। দিষ্টং শাপজং দুরদৃষ্টম্॥ 1-134-69 প্রেতবশং প্রেতরাজবশম্। অন্বিষ্যাম্যনুগমিষ্যামি॥ চতুস্ত্রিংশদধিকশততমোঽধ্যায়ঃ॥ 134 ॥



আদিপর্ব - অধ্যায় 135

॥ শ্রীঃ ॥

1.135. অধ্যায়ঃ 135 

 -   -  

পাণ্ডবৈঃ সহ ঋষীণাং হস্তিনাপুরগমনম্॥ 1 ॥ পাণ্ডুবৃত্তান্তকথনপূর্বকং পাণ্ডবান্ভীষ্মায় সমর্প্য ঋষীণাং প্রতিনিবর্তনম্॥ 2 ॥

 -   -  

1-135-0 (6047) 
বৈশম্পায়ন উবাচ। 1-135-0 (809) 
পাণ্ডোরুপরমং দৃষ্ট্বা দেবকল্পা মহর্ষয়ঃ।
ততো মন্ত্রবিদঃ সর্বে মন্ত্রয়াংচক্রিরে মিথঃ॥ 1-135-1 (6048) 
তাপসা ঊচুঃ। 1-135-2 (810) 
হিৎবা রাজ্যং চ রাষ্ট্রং চ স মহাত্মা মহায়শাঃ।
অস্মিংস্থানে তপস্তপ্ৎবা তাপসাঞ্শরণং গতঃ॥ 1-135-2 (6049) 
স জাতমাত্রান্পুত্রাংশ্চ দারাংশ্চ ভবতামিহ।
প্রাদায়োপনিধিং রাজা পাণ্ডুঃ স্বর্গমিতো গতঃ॥ 1-135-3 (6050) 
তস্যেমানাত্মজান্দেহং ভার্যাং চ সুমহাত্মনঃ।
স্বরাষ্ট্রং গৃহ্য গচ্ছামো ধর্ম এষ হি নঃ স্মৃতঃ॥ 1-135-4 (6051) 
বৈশম্পায়ন উবাচ। 1-135-5 (811) 
তে পরস্পরমামন্ত্র্য দেবকল্পা মহর্ষয়ঃ।
পাণ্ডোঃ পুত্রান্পুরস্কৃত্য নগরং নাগসাহ্বয়ম্॥ 1-135-5 (6052) 
উদারমনসঃ সিদ্ধা গমনে চক্রিরে মনঃ।
ভীষ্মায় পণ্ডবান্দাতুং ধৃতরাষ্ট্রায় চৈব হি॥ 1-135-6 (6053) 
তস্মিন্নেব ক্ষণে সর্বে তানাদায় প্রতস্থিরে।
পাণ্ডোর্দারাংশ্চ পুত্রাংশ্চ শরীরে তে চ তাপসাঃ॥ 1-135-7 (6054) 
সুখিনী সা পুরা ভূৎবা সততং পুত্রবৎসলা।
প্রপন্না দীর্ঘমধ্বানং সংক্ষিপ্তং তদমন্যত॥ 1-135-8 (6055) 
সা ৎবদীর্ঘেণ কালেন সংপ্রাপ্তা কুরুজাঙ্গলম্।
বর্ধমানপুরদ্বারমাসসাদ যশস্বিনী॥ 1-135-9 (6056) 
দ্বারিণং তাপসা ঊচূ রাজানং চ প্রকাশয়।
তে তু গৎবা ক্ষণেনৈব সভায়াং বিনিবেদিতাঃ॥ 1-135-10 (6057) 
তং চারণসহস্রাণাং মুনীনামাগমং তদা।
শ্রুৎবা নাগপুরে নৄণাং বিস্ময়ঃ সমপদ্যত॥ 1-135-11 (6058) 
মুহূর্তোদিত আদিত্যে সর্বে বালপুরস্কৃতাঃ।
সদারাস্তাপসান্দ্রষ্টুং নির্যযুঃ পুরবাসিনঃ॥ 1-135-12 (6059) 
স্ত্রীসঙ্ঘাঃ ক্ষত্রসঙ্ঘাশ্চ যানসঙ্ঘসমাস্থিতাঃ।
ব্রাহ্মণৈঃ সহ নির্জগ্মুর্ব্রাহ্মণানাং চ যোষিতঃ॥ 1-135-13 (6060) 
তথা বিট্শূদ্রসঙ্ঘানাং মহান্যতিকরোঽভবৎ।
ন কশ্চিদকরোদীর্ষ্যামভবন্ধর্মবুদ্ধয়ঃ॥ 1-135-14 (6061) 
তথা ভীষ্মঃ শান্তনবঃ সোমদত্তো।ঞথ বাহ্লিকঃ।
প্রজ্ঞাচক্ষুশ্চ রাজর্ষিঃ ক্ষত্তা চ বিদুরঃ স্বয়ম্॥ 1-135-15 (6062) 
সা চ সত্যবতী দেবী কৌসল্যা চ যশস্বিনী।
রাজদারৈঃ পরিবৃতা গান্ধারী চাপি নির্যযৌ॥ 1-135-16 (6063) 
ধৃতরাষ্ট্রস্য দায়াদা দুর্যোধনপুরোগমাঃ।
ভূষিতা ভূষণৈশ্চিত্রৈঃ শতসঙ্খ্যা বিনির্যযুঃ॥ 1-135-17 (6064) 
তান্মহর্ষিগণান্দৃষ্ট্বা শিরোভিরভিবাদ্য চ।
উপোপবিবিশুঃ সর্বে কৌরব্যাঃ সপুরোহিতাঃ॥ 1-135-18 (6065) 
তথৈব শিরসা ভূমাবভিবাদ্য প্রণম্য চ।
উপোপবিবিশুঃ সর্বে পৌরজানপদা অপি॥ 1-135-19 (6066) 
তমকূজমভিজ্ঞায় জনৌঘং সর্বশস্তদা।
পূজয়িৎবা যথান্যায়ং পাদ্যেনার্ঘ্যেণ চ প্রভো॥ 1-135-20 (6067) 
ভীষ্মো রাজ্যং চ রাষ্ট্রং চ মহর্ষিভ্যো ন্যবেদয়ৎ।
তেষামথো বৃদ্ধতমঃ প্রত্যুত্থায় জটাজিনী। 
ঋষীণাং মতমাজ্ঞায় মহর্ষিরিদমব্রবীৎ॥  1-135-21 (6068) 
যঃ স কৌরব্যদায়াদঃ পাণ্ডুর্নাম নরাধিপঃ।
কামভোগান্পরিত্যজ্য শতশৃঙ্গমিতো গতঃ॥ 1-135-22 (6069) 
`রাজা ভোগান্পরিত্যজ্য তপস্বী সংবভূব হ।
স যথোক্তং তপস্তেপে পত্রমূলফলাশনঃ॥ 1-135-23 (6070) 
পত্নীভ্যাং সহ ধর্মাত্মা সংচিৎকালমতন্দ্রিতঃ।
তেন বৃত্তসমাচারৈস্তপসা চ তপস্বিনঃ॥ 1-135-24 (6071) 
তোষিতাস্তাপসাস্তত্র শতশৃঙ্গনিবাসিনঃ।
স্বর্গলোকং গন্তুকামং তাপসাঃ সংনিবার্য তম্॥ 1-135-25 (6072) 
উদ্যন্তং সহ পত্নীভ্যাং বিপ্রা বচনমব্রুবন্।
অনপত্যস্য রাজেন্দ্র পুণ্যা লোকা ন সন্তি তে॥ 1-135-26 (6073) 
তস্মাদ্ধর্মং চ বায়ুং চ মহেন্দ্রং চ তথাঽশ্বিনৌ।
আরাধয়স্ব রাজেন্দ্র পত্নীভ্যাং সহ দেবতাঃ॥ 1-135-27 (6074) 
প্রীতাঃ পুত্রান্প্রদাস্যন্তি ঋণমুক্তো ভবিষ্যসি।
তপসা দিব্যচক্ষুষ্ট্বাৎপশ্যামস্তে তথা সুতান্॥ 1-135-28 (6075) 
অস্মাকং বচনং শ্রুৎবা দেবানারাধয়ত্তদা।'
ব্রহ্মচর্যব্রতস্থস্য তস্য দিব্যেন হেতুনা॥  1-135-29 (6076) 
সাক্ষাদ্ধর্মাদয়ং পুত্রস্তত্র জাতো যুধিষ্ঠিরঃ।
তথৈনং বলিনাং শ্রেষ্ঠং তস্য রাজ্ঞো মহাত্মনঃ॥ 1-135-30 (6077) 
মাতরিশ্বা দদৌ পুত্রং ভীমং নাম মহাবলম্।
পুরন্দরাদয়ং জজ্ঞে কুন্ত্যাং সত্যপরাক্রমঃ॥ 1-135-31 (6078) 
`অস্মিঞ্জাতে মহেষ্বাসে পৃথামিন্দ্রস্তদাঽব্রবীৎ।
মৎপ্রসাদাদয়ং জাতঃ কুন্তি সত্যপরাক্রমঃ॥ 1-135-32 (6079) 
অজেয়ানপি জেতাঽরীন্দেবতাদীন্ন সংশয়ঃ।'
যস্য কীর্তির্মহেষ্বাসান্সর্বানভিভবিষ্যতি॥  1-135-33 (6080) 
`যুধিষ্ঠিরো রাজসূয়ং ভ্রাতৃবীর্যাদবাপ্স্যতি।
এষ জেতা মনুষ্যাংশ্চ সর্বান্গন্ধর্বরাক্ষসান্॥ 1-135-34 (6081) 
এষ দুর্যোধনাদীনাং কৌরবাণাং চ জেষ্যতি।
বীরস্যৈতস্য বিক্রান্তৈর্ধর্মপুত্রো যুধিষ্ঠিরঃ॥ 1-135-35 (6082) 
যক্ষ্যতে রাজসূয়াদ্যৈর্ধর্ম এব পরঃ সদা।'
যৌ তু মাদ্রী মহেষ্বাসাবসূত পুরুষোত্তমৌ॥  1-135-36 (6083) 
অশ্বিভ্যাং পুরুষব্যাঘ্রাবিমৌ তাবপি তিষ্ঠতঃ।
`নকুলঃ সহদেবশ্চ তাবপ্যমিততেজসৌ॥'  1-135-37 (6084) 
চরতা ধর্মনিত্যেন বনবাসং যশস্বিনা।
এষ পৈতামহো বংশঃ পাণ্ডুনা পুনরুদ্ধৃতঃ॥ 1-135-38 (6085) 
পুত্রাণাং জন্ম বৃদ্ধিং চ বৈদিকাধ্যযনানি চ।
পশ্যন্তঃ সততং পাণ্ডোঃ পরাং প্রীতিমবাপ্স্যথ॥ 1-135-39 (6086) 
বর্তমানঃ সতাং বৃত্তে পুত্রলাভমবাপ চ।
পিতৃলোকং গতঃ পাণ্ডুরিতঃ সপ্তদশেঽহনি॥ 1-135-40 (6087) 
তং চিতাগতমাজ্ঞায় বৈশ্বানরমুখে হুতম্।
প্রবিষ্টা পাবকং মাদ্রী হিৎবা জীবিতমাত্মনঃ॥ 1-135-41 (6088) 
সা গতা সহ তেনৈব পতিলোকমনুব্রতা।
তস্যাস্তস্য চ যৎকার্যং ক্রিয়তাং তদনন্তরম্॥'  1-135-42 (6089) 
পৃথাং চ শরণং প্রাপ্তাং পাণ্ডবাংশ্চ যশস্বিনঃ।
যথাবদনুমন্যন্তাং ধর্মো হ্যেষ সনাতনঃ॥ 1-135-43 (6090) 
ইমে তয়োঃ শরীরে দ্বে পুত্রাশ্চেমে তয়োর্বরাঃ।
ক্রিয়াভিরনুগৃহ্যন্তাং সহ মাত্রা পরংতপাঃ॥ 1-135-44 (6091) 
প্রেতকার্যে নিবৃত্তে তু পিতৃমেধং মহায়শাঃ।
লভতাং সর্বধর্মজ্ঞঃ পাণ্ডুঃ কুরুকুলোদ্বহঃ॥ 1-135-45 (6092) 
বৈশম্পায়ন উবাচ। 1-135-46 (812) 
এবমুক্ৎবা কুরূন্সর্বান্কুরূণামেব পশ্যতাম্।
ক্ষণেনান্তর্হিতাঃ সর্বে তাপসা গুহ্যকৈঃ সহ॥ 1-135-46 (6093) 
গন্ধর্বনগরাকারং তথৈবান্তর্হিতং পুনঃ।
ঋষিসিদ্ধগণং দৃষ্ট্বা বিস্ময়ং তে পরং যয়ুঃ॥ ॥ 1-135-47 (6094) 
 
ইতি শ্রীমন্মহাভারতে আদিপর্বণি সংভবপর্বণি পঞ্চত্রিংশদধিকশততমোঽধ্যায়ঃ॥ 135 ॥

 -   -  

1-135-4 দেহং দেহয়োরস্থীনি॥ 1-135-8 তদ্গমনং সংক্ষিপ্তমমন্যত মুনীনাং যোগপ্রভাবাৎ স্বদেশগমনৌৎকণ্ঠ্যাদ্বা॥ 1-135-9 বর্ধমানপুরদ্বারং মুখ্যদ্বারম্॥ 1-135-11 আরণ্যানাং সহস্রসংখ্যানাং মুনীনাং চেতি যোজ্যম্॥ 1-135-14 ব্যতিকরঃ সংঘর্ষঃ॥ 1-135-20 অকূজং নিঃশব্দম্॥ 1-135-45 প্রেতকার্যে সপণ্ডীকরণান্তে। পিতৃমেধং যজ্ঞবিশেষম্। বৃষোৎসর্গাদিকং বা॥ 1-135-47 গন্ধর্বনগরং খপুরম্॥ পঞ্চত্রিংশদধিকশততমোঽধ্যায়ঃ॥ 135 ॥



আদিপর্ব - অধ্যায় 136

॥ শ্রীঃ ॥

1.136. অধ্যায়ঃ 136 

 -   -  

পাণ্ডোরস্থিসংস্কারাদ্যন্ত্যেষ্টিবিধিঃ॥ 1 ॥

 -   -  

1-136-0 (6095) 
ধৃতরাষ্ট্র উবাচ। 1-136-0 (813) 
পাণ্ডোর্বিদুর সর্বাণি প্রেতকার্যাণি কারয়।
রাজবদ্রাজসিংহস্য মাদ্র্যাশ্চৈব বিশেষতঃ॥ 1-136-1 (6096) 
পশূন্বাসাংসি রত্নানি ধনানি বিবিধানি চ।
পাণ্ডোঃ প্রয়চ্ছ মাদ্র্যাশ্চ যেভ্যো যাবচ্চ বাঞ্ছিতম্॥ 1-136-2 (6097) 
যথা চ কুন্তী সৎকারং কুর্যান্মাদ্র্যাস্তথা কুরু।
যথা ন বায়ুর্নাদিত্যঃ পশ্যেতাং তাং সুসংবৃতাম্॥ 1-136-3 (6098) 
ন শোচ্যঃ পাণ্ডুরনঘঃ প্রশস্যঃ স নরাধিপঃ।
যস্য পঞ্চ সুতা বীরা জাতাঃ সুরসুতোপমাঃ॥ 1-136-4 (6099) 
বৈশম্পায়ন উবাচ। 1-136-5 (814) 
বিদুরস্তং তথেত্যুক্ৎবা ভীষ্মেণ সহ ভারত।
পাণ্ডুং সংস্কারয়ামাস দেশে পরমপূজিতে॥ 1-136-5 (6100) 
ততস্তু নগরাত্তূর্ণমাজ্যগন্ধপুরস্কৃতাঃ।
নির্হৃতাঃ পাবকা দীপ্তাঃ পাণ্ডো রাজন্পুরোহিতৈঃ॥ 1-136-6 (6101) 
অথৈনামার্তবৈঃ পুষ্পৈর্গন্ধৈশ্চ বিবিধৈর্বরৈঃ।
শিবিকাং তামলঙ্কৃত্য বাসসাঽঽচ্ছাদ্য সর্বশঃ॥ 1-136-7 (6102) 
তাং তথা শোভিতাং মাল্যৈর্বাসোভিশ্চ মহাধনৈঃ।
অমাত্যা জ্ঞাতয়শ্চৈনং সুহৃদশ্চোপতস্থিরে॥ 1-136-8 (6103) 
নৃসিংহং নরয়ুক্তেন পরমালঙ্কৃতেন তম্।
অবহন্ যানমুখ্যেন সহ মাদ্র্যা সুসংবৃতম্॥ 1-136-9 (6104) 
পাণ্ডুরেণাতপত্রেণ চামরব্যজনেন চ।
সর্ববাদিত্রনাদৈশ্চ সমলঞ্চক্রিরে ততঃ॥ 1-136-10 (6105) 
রত্নানি চাপ্যুপাদায় বহূনি শতশো নরাঃ।
প্রদদুঃ কাঙ্ক্ষমাণেভ্যঃ পাণ্ডোস্তস্যৌর্ধ্বদেহিকে॥ 1-136-11 (6106) 
অথ চ্ছত্রাণি শুভ্রাণি চামরাণি বৃহন্তি চ।
আজহ্রুঃ কৌরবস্যার্থে বাসাংসি রুচিরাণি চ॥ 1-136-12 (6107) 
যাজকৈঃ শুক্লবাসোভির্হূয়মানা হুতাশনাঃ।
অগচ্ছন্নগ্রতস্তস্য দীপ্যমানাঃ স্বলঙ্কৃতাঃ॥ 1-136-13 (6108) 
ব্রাহ্মণাঃ ক্ষত্রিয়া বৈশ্যাঃ শূদ্রাশ্চৈব সহস্রশঃ।
রুদন্তঃ শোকসংতপ্তা অনুজগ্মুর্নরাধিপম্॥ 1-136-14 (6109) 
অয়মস্মানপাহায় দুঃখে চাধায় শাশ্বতে।
কৃৎবা চাস্মাননাথাংশ্চ ক্ব যাস্যতি নরাধিপঃ॥ 1-136-15 (6110) 
ক্রোশন্তঃ পাণ্ডবাঃ সর্বে ভীষ্মো বিদুর এব চ।
`বাহ্লীকঃ সোমদত্তশ্চ তথা ভূরিশ্রবা নৃপঃ॥ 1-136-16 (6111) 
অন্যোন্যং বৈ সমাশ্লিষ্য অনুজগ্মুঃ সহস্রশঃ।'
রমণীয়ে বনোদ্দেশে গঙ্গাতীরে সমে শুভে॥  1-136-17 (6112) 
ন্যাসয়ামাসুরথং তাং শিবিকাং সত্যবাদিনঃ।
সভার্যস্য নৃসিংহস্য পাণ্ডোরক্লিষ্টকর্মণঃ॥ 1-136-18 (6113) 
ততস্তস্য শরীরং তু সর্বগন্ধাধিবাসিতম্।
শুচিকালীয়কাদিগ্ধং দিব্যচন্দনরূষিতম্॥ 1-136-19 (6114) 
পর্যষিঞ্চঞ্জলেনাশু শাতকুম্ভময়ৈর্ঘটৈঃ।
চন্দনেন চ শুক্লেন সর্বতঃ সমলেপয়ন্॥ 1-136-20 (6115) 
কালাগুরুবিমিশ্রেণ তথা তুঙ্গরসেন চ।
অথৈনং দেশজৈঃ শুক্লৈর্বাসোভিঃ সময়োজয়ন্॥ 1-136-21 (6116) 
সংছন্নঃ স তু বাসোভির্জীবন্নিব নরাধিপঃ।
শুশুভে স নব্যাঘ্রো মহার্হশয়নোচিতঃ॥ 1-136-22 (6117) 
`হয়মেধাগ্নিনা সর্বে যাজকাঃ সপুরোহিতাঃ।
বেদোক্তেন বিধানেন ক্রিয়াংচক্রুঃ সমন্ত্রকম্॥'  1-136-23 (6118) 
যাজকৈরভ্যনুজ্ঞাতে প্রেতকর্মণ্যনিষ্ঠিতে।
ঘৃতাবসিক্তং রাজানং সহ মাদ্র্যা স্বলঙ্কৃতম্॥ 1-136-24 (6119) 
তুঙ্গপদ্মকমিশ্রেণ চন্দনেন সুগন্ধিনা।
`সরলং দেবদারুং চ গুগ্গুলং লাক্ষয়া সহ॥ 1-136-25 (6120) 
হরিচন্দনকাষ্ঠৈশ্চ হরিবেরৈরুশীরকৈঃ।'
অন্যৈশ্চ বিবিধৈর্গন্ধৈর্বিধিনা সমদাহয়ন্॥  1-136-26 (6121) 
ততস্তয়োঃ শরীরে দ্বে দৃষ্ট্বা মোহবশং গতা।
হাহা পুত্রেতি কৌসল্যা পপাত সহসা ভুবি॥ 1-136-27 (6122) 
তাং প্রেক্ষ্য পতিতামার্তাং পৌরজানপদো জনঃ।
রুরোদ দুঃখসংতপ্তো রাজভক্ত্যা কৃপাঽন্বিতঃ॥ 1-136-28 (6123) 
কুন্ত্যাশ্চৈবার্তনাদেন সর্বাণি চ বিচুক্রুশুঃ।
মানুষৈঃ সহ ভূতানি তির্যগ্যোনিগতান্যপি॥ 1-136-29 (6124) 
তথা ভীষ্মঃ শান্তনবো বিদুরশ্চ মহামতিঃ।
সর্বশঃ কৌরবাশ্চৈব প্রাণদন্ভৃশদুঃখিতাঃ॥ 1-136-30 (6125) 
ততো ভীষ্মোঽথ বিদুরো রাজা চ সহ পাণ্ডবৈঃ।
উদকং চক্রিরে তস্য সর্বাশ্চ কুরুয়োষিতঃ॥ 1-136-31 (6126) 
চুক্রুশুঃ পাণ্ডবাঃ সর্বে ভীষ্মঃ শান্তনবস্তথা।
বিদুরো জ্ঞাতয়শ্চৈব চক্রুশ্চাপ্যুদকক্রিয়াঃ॥ 1-136-32 (6127) 
কৃতোদকাংস্তানাদায় পাণ্ডবাঞ্ছোককর্শিতান্।
সর্বাঃ প্রকৃতয়ো রাজঞ্শোচমানা ন্যবারয়ন্॥ 1-136-33 (6128) 
যথৈব পাণ্ডবা ভূমৌ সুষুপুঃ সহ বান্ধবৈঃ।
তথৈব নাগরা রাজঞ্শিশ্যিরে ব্রাহ্মণাদয়ঃ॥ 1-136-34 (6129) 
তদ্গতানন্দমস্বস্থমাকুমারমহৃষ্টবৎ।
বভূব পাণ্ডবৈঃ সার্ধং নগরং দ্বাদশ ক্ষপাঃ॥ ॥ 1-136-35 (6130) 
 
ইতি শ্রীমন্মহাভারতে আদিপর্বণি সংভবপর্বণি ষট্ত্রিংশদধিকশততমোঽধ্যায়ঃ॥ 136 ॥

 -   -  

1-136-19 কালীয়কাদিগ্ধং কৃষ্ণাগুরুলিপ্তম্॥ 1-136-25 তুঙ্গপদ্মকৌ গন্ধদ্রব্যবিশেষৌ॥ ষট্ত্রিংশদধিকশততমোঽধ্যায়ঃ॥ 136 ॥



আদিপর্ব - অধ্যায় 137

॥ শ্রীঃ ॥

1.137. অধ্যায়ঃ 137 

 -   -  

পাণ্ডোঃ শ্রাদ্ধদানম্॥ 1 ॥ কুমারাণাং ক্রীডাবর্ণনম্॥ 2 ॥ ক্রীডায়াং ভীমেন দুর্যোধনাদীনাং পরাভবঃ॥ 3 ॥ দুর্যোধনেন প্রমাণকোট্যাং পাতনং, সর্পৈর্দংশনং, বিষমিশ্রভক্ষ্যদানম্॥ 4 ॥

 -   -  

1-137-0 (6131) 
বৈশম্পায়ন উবাচ। 1-137-0 (815) 
ততঃ ক্ষত্তা চ ভীষ্মশ্চ ব্যাসো রাজা চ বন্ধুভিঃ।
দদুঃ শ্রাদ্ধং তদা পাণ্ডোঃ স্বধামৃতময়ং তদা॥ 1-137-1 (6132) 
`পুরোহিতসহায়াস্তে যথান্যায়মকুর্বত।'
কুরূংশ্চ বিপ্রমুখ্যাংশ্চ ভোজয়িৎবা সহস্রশঃ। 
রত্নৌঘান্দ্বিজমুখ্যেভ্যো দত্ৎবা গ্রামবরাংস্তথা॥  1-137-2 (6133) 
কৃতশৌচাংস্ততস্তাংস্তু পাণ্ডবান্ভরতর্ষভান্।
আদায় বিবিশুঃ সর্বে পুরং বারণসাহ্বয়ম্॥ 1-137-3 (6134) 
সততং স্মানুশোচন্তস্তমেব ভরতর্ষভম্।
পৌরজানপদাঃ সর্বে মৃতং স্বমিব বান্ধবম্॥ 1-137-4 (6135) 
শ্রাদ্ধাবসানে তু তদা দৃষ্ট্বা তং দুঃখিতং জনম্।
সংমূঢাং দুঃখশোকার্তাং ব্যাসো মাতরমব্রবীৎ॥ 1-137-5 (6136) 
অতিক্রান্তসুখাঃ কালাঃ পর্যুপস্থিতদারুণাঃ।
শ্বঃশ্বঃ পাপিষ্ঠদিবসাঃ পৃথিবী গতয়ৌবনা॥ 1-137-6 (6137) 
বহুমায়াসমাকীর্ণো নানাদোষসমাকুলঃ।
লুপ্তধর্মক্রিয়াচারো ঘোরঃ কালো ভবিষ্যতি॥ 1-137-7 (6138) 
কুরূণামনয়াচ্চাপি পৃথিবী ন ভবিষ্যতি।
গচ্ছ ৎবং যোগমাস্থায় যুক্তা বস তপোবনে॥ 1-137-8 (6139) 
মাদ্রাক্ষীস্ৎবং কুলস্যাস্য ঘোরং সংক্ষয়মাত্মনঃ।
তথেতি সমনুজ্ঞায় সা প্রবিশ্যাব্রবীৎস্নুষাম্॥ 1-137-9 (6140) 
অম্বিক তব পৌত্রস্য দুর্নয়াৎকিল ভারতাঃ।
সানুবন্ধা বিনঙ্ক্ষ্যন্তি পৌরাশ্চৈবেতি নঃ শ্রুতম্॥ 1-137-10 (6141) 
তৎকৌসল্যামিমামার্তাং পুত্রশোকাভিপীডিতাম্।
বনমাদায় ভদ্রং তে গচ্ছাবো যদি মন্যসে॥ 1-137-11 (6142) 
তথেত্যুক্তা ৎবম্বিকয়া ভীষ্মমামন্ত্র্য সুব্রতা।
বনং যয়ৌ সত্যবতী স্নুষাভ্যাং সহ ভারত॥ 1-137-12 (6143) 
তাঃ সুঘোরং তপস্তপ্ৎবা দেব্যো ভরতসত্তম॥
দেহং ত্যক্ৎবা মহারাজ গতিমিষ্টাং যয়ুস্তদা॥ 1-137-13 (6144) 
বৈশম্পায়ন উবাচ। 1-137-14 (816) 
অথাপ্তবন্তো বেদোক্তান্সংস্কারান্পাণ্ডবাস্তদা।
সংব্যবর্ধন্ত ভোগাংস্তে ভুঞ্জানাঃ পিতৃবেশ্মনি॥ 1-137-14 (6145) 
ধার্তরাষ্ট্রৈশ্চ সহিতাঃ ক্রীডন্তো মুদিতাঃ সুখম্।
বালক্রীডাসু সর্বাসু বিশিষ্টাস্তেজসাঽভবন্॥ 1-137-15 (6146) 
জবে লক্ষ্যাভিহরণে ভোজ্যে পাংসুবিকর্ষণে।
ধার্তরাষ্ট্রান্ভীমসেনঃ সর্বান্স পরিমর্দতি॥ 1-137-16 (6147) 
হর্ষাৎপ্রক্রীডমানাংস্তান্ গৃহ্য রাজন্নিলীয়তে।
শিরঃসু বিনিগৃহ্যৈতান্যোজয়ামাস পাণ্ডবৈঃ॥ 1-137-17 (6148) 
শতমেকোত্তরং তেষাং কুমারাণাং মহৌজসাম্।
এক এব নিগৃহ্ণাতি নাতিকৃচ্ছ্রাদ্বৃকোদরঃ॥ 1-137-18 (6149) 
কচেষু চ নিগৃহ্যৈনান্বিনিহত্য বলাদ্বলী।
চকর্ষ ক্রোশতো ভূমৌ ঘৃষ্টজানুশিরোংসকান্॥ 1-137-19 (6150) 
দশ বালাঞ্জলে ক্রীডন্ভুজাভ্যাং পরিগৃহ্য সঃ।
আস্তে স্ম সলিলে মগ্নো মৃতকল্পান্বিমুঞ্চতি॥ 1-137-20 (6151) 
ফলানি বৃক্ষমারুহ্য বিচিন্বন্তি চ যে তদা।
তদা পাদপ্রহারেণ ভীমঃ কম্পয়তে দ্রুমান্॥ 1-137-21 (6152) 
প্রহারবেগাভিহতা দ্রুমা ব্যাঘূর্ণিতাস্ততঃ।
সফলাঃ প্রপতন্তি স্ম দ্রুমাৎস্রস্তাঃ কুমারকাঃ॥ 1-137-22 (6153) 
`কেচিদ্ভগ্নশিরোরস্কাঃ কেচিদ্ভগ্নকটীমুখাঃ।
নিপেতুর্ভ্রাতরঃ সর্বে ভীমসেনভুজার্দিতাঃ॥'  1-137-23 (6154) 
ন তে নিয়ুদ্ধে ন জবে ন যোগ্যাসু কদাচন।
কুমারা উত্তরং চক্রুঃ স্পর্ধমানা বৃকোদরম্॥ 1-137-24 (6155) 
এবং স ধার্তরাষ্ট্রাংশ্চ স্পর্ধমানো বৃকোদরঃ।
অপ্রিয়েঽতিষ্ঠদত্যন্তং বাল্যান্ন দ্রোহচেতসা॥ 1-137-25 (6156) 
ততো বলমতিখ্যাতং ধার্তরাষ্ট্রঃ প্রতাপবান্।
ভীমসেনস্য তজ্জ্ঞাৎবা দুষ্টভাবমদর্শয়ৎ॥ 1-137-26 (6157) 
তস্য ধর্মাদপেতস্য পাপানি পরিপশ্যতঃ।
মোহাদৈশ্বর্যলোভাচ্চ পাপা মতিরজায়ত॥ 1-137-27 (6158) 
অয়ং বলবতাং শ্রেষ্ঠঃ কুন্তীপুত্রো বৃকোদরঃ।
মধ্যমঃ কুন্তিপুত্রাণাং নিকৃত্যা সন্নিগৃহ্যতাং॥ 1-137-28 (6159) 
প্রাণবান্বিক্রমী চৈব শৌর্যেণ মহতাঽন্বিতঃ।
স্পর্ধতে চাপি সহিতানস্মানেকো বৃকোদরঃ॥ 1-137-29 (6160) 
তং তু সুপ্তং পুরোদ্যানে গঙ্গায়াং প্রক্ষিপামহে।
অথ তস্মাদবরজং শ্রেষ্ঠং চৈব যুধিষ্ঠিরম্॥ 1-137-30 (6161) 
প্রসহ্য বন্ধনে বদ্ধ্বা প্রশাসিষ্যে বসুন্ধরাম্।
এবং স নিশ্চয়ং পাপঃ কৃৎবা দুর্যোধনস্তদা। 
নিত্যমেবান্তরপ্রেক্ষী ভীমস্যাসীন্মহাত্মনঃ॥  1-137-31 (6162) 
ততো জলবিহারার্থং কারয়ামাস ভারত।
চৈলকম্বলবেশ্মানি বিচিত্রাণি মহান্তি চ॥ 1-137-32 (6163) 
সর্বকামৈঃ সুপূর্ণানি পতাকোচ্ছ্রায়বন্তি চ।
তত্র সংজনয়ামাস নানাগারাণ্যনেকশঃ॥ 1-137-33 (6164) 
উদকক্রীডনং নাম কারয়ামাস ভারত।
প্রমাণকোট্যাং তং দেশং স্থলং কিংচিদুপেত্যহ॥ 1-137-34 (6165) 
`ক্রীডাবসানে তে সর্বে শুচিবস্ত্রাঃ স্বলঙ্কৃতাঃ।
সর্বকামসমৃদ্ধং তদন্নং বুভুজিরে শনৈঃ॥ 1-137-35 (6166) 
দিবসান্তে পরিশ্রান্তা বিহৃত্য চ কুরূদ্বহাঃ।
বিহারাবসথেষ্বেব বীরা বাসমরোচয়ন্॥ 1-137-36 (6167) 
খিন্নস্তু বলবান্ভীমো ব্যায়ামাভ্যধিকস্তদা।
বাহয়িৎবা কুমারাংস্তাঞ্জলক্রীডাগতান্বিভুঃ॥ 1-137-37 (6168) 
প্রমাণকোট্যাং বাসার্থং সুষ্বাপারুহ্য তৎস্থলম্।
শীতং বাসং সমাসাদ্য শান্তো মদবিমোহিতঃ॥ 1-137-38 (6169) 
নিশ্চেষ্টঃ পাণ্ডবো রাজন্সুষ্বাপ মৃতবৎক্ষিতৌ।
ততো বদ্ধ্বা লতাপাশৈর্ভীমং দুর্যোধনঃ শনৈঃ॥ 1-137-39 (6170) 
প্রমাণকোট্যাং সংসুপ্তং গঙ্গায়াং প্রাক্ষিপজ্জলে।
ততঃ প্রবুদ্ধঃ কৌন্তেয়ঃ সর্বান্সংছিদ্য বন্ধনান্॥ 1-137-40 (6171) 
উদতিষ্ঠদ্বলাদ্ভূয়ো ভীমঃ প্রহরতাং বরঃ।
স বিমুক্তো মহাতেজা নাজ্ঞাসীত্তেন তৎকৃতম্॥ 1-137-41 (6172) 
পুনর্নিদ্রাবশং প্রাপ্তস্তত্রৈব প্রাস্বপদ্বলী।
অর্ধরাত্র্যাং ব্যতীতায়ামুত্তস্থুঃ কুরুপাণ্জবাঃ। 
দুর্যোধনস্তু কৌন্তেয়ং দৃষ্ট্বা নির্বেদমভ্যগাৎ॥  1-137-42 (6173) 
সুপ্তং চাপি পুনঃ সর্পৈস্তীক্ষ্ণদংষ্ট্রৈর্মহাবিষৈঃ।
কুপিতৈর্দংশয়ামাস সর্বেষ্বেবাঙ্গসন্ধিষু॥ 1-137-43 (6174) 
দংষ্ট্রাশ্চ দংষ্ট্রিণাং মর্মস্বপি তেন নিপাতিতাঃ।
ৎবচং ন চাস্য বিভিদুঃ সারৎবাৎপৃথুপক্ষসঃ॥ 1-137-44 (6175) 
প্রবুদ্ধো ভীসেনস্তান্সর্বান্সর্পানপোথয়ৎ।
সারথিং চাস্য দয়িতমপহস্তেন জঘ্নিবান্॥ 1-137-45 (6176) 
তথান্যদিবসে রাজন্হন্তুকামোঽত্যমর্ষণঃ।
বলনেন সহামন্ত্র্য সৌবলস্য মতে স্থিতঃ॥ 1-137-46 (6177) 
ভোজনে ভীমসেনস্য ততঃ প্রাক্ষেপয়দ্বিষম্।
কালকূটং বিষং তীক্ষ্ণং সংভৃতং রোমহর্ষণম্॥ 1-137-47 (6178) 
তচ্চাপি ভুক্ৎবাঽজরদাʼয়দবিকারো বৃকোদরঃ।
বিকারং নাভ্যজনয়ৎসুতীক্ষ্ণমপি তদ্বিষম্॥ 1-137-48 (6179) 
ভীমসংহননো ভীমস্ৎসমাদজরয়দ্বিষম্।
ততোঽন্যদিবসে রাজন্হন্তুকামো বৃকোদরম্॥ 1-137-49 (6180) 
সৌবলেন সহায়েন ধার্তরাষ্ট্রোঽভ্যচিন্তয়ৎ।
চিন্তয়ন্নালভন্নিদ্রাং দিবারাত্রমতন্দ্রিতঃ॥ 1-137-50 (6181) 
এবং দুর্যোধনঃ কর্ণঃ শকুনিশ্চাপি সৌবলঃ।
অনেকৈরপ্যুপায়ৈস্তাঞ্জিঘাংসন্তি স্ম পাণ্ডবান্॥ 1-137-51 (6182) 
বৈশ্যা পুত্রস্তদাচষ্ট পার্থানাং হিতকাম্যযা।
পাণ্ডবা হ্যপি তৎসর্বং প্রত্যজানন্নরিন্দমাঃ। 
উদ্ভাবনমকুর্বন্তো বিদুরস্য মতে স্থিতাঃ॥' ॥  1-137-52 (6183) 
 
ইতি শ্রীমন্মহাভার়তে আদিপর্বণি সংভবপর্বণি সপ্তত্রিংশদধিকশততমোঽধ্যায়ঃ॥ 137 ॥

 -   -  

1-137-6 শ্বঃশ্বঃ পূর্বপূর্বদিনাপেক্ষয়া উত্তরমুত্তরং পাপিষ্ঠণ্। গতয়ৌবনা সম্যক্ফলসূন্যা॥ 1-137-8 যোগং চিত্তবৃত্তিনিরোধং প্রয়াণোদ্যোগংবা। যুক্তা সমাহিতা॥ 1-137-24 যোগ্যাসু ক্রিয়াস্বিতি শেষঃ। উত্তরমুৎকর্ষম্॥ 1-137-28 নিকৃত্যা কপটেন॥ 1-137-29 প্রাণবান্ বলবান্॥ 1-137-31 প্রসহ্য বলাৎকারেণ॥ 1-137-34 প্রমাণকোট্যাং গঙ্গায়াং প্রদেশবিশেষে। স্থলং কিংচিদর্ধং জলেঽর্ধং স্থলে চ ক্রীডাগারম্॥ 1-137-46 বলনেন তন্নামকেন সহচরেণ॥ সপ্তত্রিংশদধিকশততমোঽধ্যায়ঃ॥ 137 ॥



আদিপর্ব - অধ্যায় 138

॥ শ্রীঃ ॥

1.138. অধ্যায়ঃ 138 

 -   -  

পুনর্ভীমায় বিষমিশ্রভক্ষ্যদানম্॥ 1 ॥ শূলকীলিতায়াং শমাণকোট্যাং পুনর্ভীমসেনস্য পাতনম্॥ 2 ॥ পাতাললোকং প্রাপ্তস্য ভীমস্য বাসুকিদত্তরসপানম্॥ 3 ॥

 -   -  

1-138-0 (6184) 
`বৈশম্পায়ন উবাচ। 1-138-0 (817) 
ততস্তে মন্ত্রয়ামাসুর্দুর্যোধনপুরোগমাঃ।
প্রাণবান্বিক্রমী চাপি শৌর্যে চ মহতি স্থিতঃ॥ 1-138-1 (6185) 
স্পর্ধতে চাপি সততমস্মানেব বৃকোদরঃ।
তং তু সুপ্তং পুরোদ্যানে জলে শূলে ক্ষিপামহে॥ 1-138-2 (6186) 
ততো জলবিহারার্থং কারয়ামাস ভারত।
প্রমাণকোট্যামুদ্দেশে স্থলং কিংচিদুপেত্য হ॥'  1-138-3 (6187) 
ভক্ষ্যং ভোজ্যং চ পেয়ং চ চোষ্যং লেহ্যমথাপি চ।
উপপাদিতং নরৈস্তত্র কুশলৈঃ সূদকর্মণি॥ 1-138-4 (6188) 
ন্যবেদয়ংস্তৎপুরুষা ধার্তরাষ্ট্রায় বৈ তদা।
ততো দুর্যোধনস্তত্র পাণ্ডবানাহ দুর্মতিঃ॥ 1-138-5 (6189) 
গঙ্গাং চৈবানুয়াস্যাম উদ্যানবনশোভিতাম্।
সহিতা ভ্রাতরঃ সর্বে জলক্রীডামবাপ্নুমঃ॥ 1-138-6 (6190) 
এবমস্ৎবিতি তং চাপি প্রত্যুবাচ যুধিষ্ঠিরঃ।
তে রথৈর্নগরাকারৈর্দেশজৈশ্চ গজোত্তমৈঃ॥ 1-138-7 (6191) 
নির্যযুর্নগরাচ্ছূরাঃ কৌরবাঃ পাণ্ডবৈঃ সহ।
উদ্যানবনমাসাদ্য বিসৃজ্য চ মহাজনম্॥ 1-138-8 (6192) 
বিশন্তি স্ম তদা বীরাঃ সিংহা ইব গিরের্গুহাম্।
উদ্যানমভিপশ্যন্তো ভ্রাতরঃ সর্ব এব তে॥ 1-138-9 (6193) 
উপস্থানগৃহৈঃ শুভ্রৈর্বলভীভিশ্চ শোভিতম্।
গবাক্ষকৈস্তথা জালৈর্যন্ত্রৈঃ সাংচারিকৈরপি॥ 1-138-10 (6194) 
সংমার্জিতং সৌধকারৈশ্চিত্রকারৈশ্চ চিত্রিতম্।
দীর্ঘিকাভিশ্চ পূর্ণাভিস্তথা পুষ্করিণীষু চ॥ 1-138-11 (6195) 
জলং তচ্ছুশুভে চ্ছন্নং ফুল্লৈর্জলরুহৈস্তথা।
উপচ্ছন্না বসুমতী তথা পুষ্পৈর্যথর্তুকৈঃ॥ 1-138-12 (6196) 
তত্রোপবিষ্টাস্তে সর্বে পাণ্ডবাঃ কৌরবাশ্চ হ।
উপচ্ছন্নান্বহূন্কামাংস্তে ভুঞ্জন্তি ততস্ততঃ॥ 1-138-13 (6197) 
অথোদ্যানবরে তস্মিংস্তথা ক্রীডাগতাশ্চতে।
পরস্পরস্য বক্ত্রেষু দদুর্ভক্ষ্যাংস্ততস্ততঃ॥ 1-138-14 (6198) 
ততো দুর্যোধনঃ পাপস্তদ্ভক্ষ্যে কালকূটকম্।
বিষং প্রক্ষেপয়ামাস ভীমসেনজিঘাংসয়া॥ 1-138-15 (6199) 
স্বয়মুত্থায় চৈবাথ হৃদয়েন ক্ষুরোপমঃ।
স বাচাঽমৃতকল্পশ্চ ভ্রাতৃবচ্চ সুহৃদ্যথা॥ 1-138-16 (6200) 
স্বয়ং প্রক্ষিপতে ভক্ষ্যং বহু ভীমস্য পাকৃৎ।
প্রভক্ষিতং চ ভীমেন তং বৈ দোষমজানতা॥ 1-138-17 (6201) 
ততো দুর্যোধনস্তত্র হৃদয়েন হসন্নিব।
কৃতকৃত্যমীবাত্মানং মন্যতে পুরুষাধমঃ॥ 1-138-18 (6202) 
ততস্তে সহিতাঃ সর্বে জলক্রীডামকুর্বত।
পাণ্ডবা ধার্তরাষ্ট্রাশ্চ তদা মুদিতমানসাঃ॥ 1-138-19 (6203) 
বিহারাবসথেষ্বেব বীরা বাসমরোচয়ন্।
ভীমস্তু বলবান্ভুক্ৎবা ব্যায়ামাভ্যধিকং জলে॥ 1-138-20 (6204) 
বাহয়িৎবা কুমারাংস্তাঞ্জলক্রীডাগতাংস্তদা।
প্রমাণকোট্যাং বাসার্থী সুষ্বাপাবাপ্য তৎস্থলম্॥ 1-138-21 (6205) 
শীতং বাতং সমাসাদ্য শ্রান্তো মদবিমোহিতঃ।
বিষেণ চ পরীতাঙ্গো নিশ্চেষ্টঃ পাণ্ডুনন্দনঃ॥ 1-138-22 (6206) 
ততো বদ্ধ্বা লতাপাশৈর্ভীমং দুর্যোধনঃ স্বয়ম্।
`শূলান্যপ্সু নিখায়াশু প্রাদেশাভ্যন্তরাণি চ॥ 1-138-23 (6207) 
লতাপাশৈর্দৃঢং বদ্ধং স্থলাজ্জলমপাতয়ৎ।
সশেষৎবান্ন সংপ্রাপ্তো জলে শূলিনি পাণ্ডবঃ॥ 1-138-24 (6208) 
পপাত যত্র তত্রাস্য শূলং নাসীদ্যদৃচ্ছয়া।'
স নিঃসংজ্ঞো জলস্যান্তমবাগ্বৈ পাণ্ডবোঽবিশৎ। 
আক্রামন্নাগভবনে তদা নাগকুমারকান্॥  1-138-25 (6209) 
ততঃ সমেত্য বহুভিস্তদা নাগৈর্মহাবিষৈঃ।
অদশ্যত ভৃশং ভীমো মহাদংষ্ট্রৈর্বিপোল্বণৈঃ॥ 1-138-26 (6210) 
ততোঽস্য দশ্যমানস্য তদ্বিষং কালকূটকম্।
হতং সর্পবিষেণৈব স্থাবরং জঙ্গমেন তু॥ 1-138-27 (6211) 
দংষ্ট্রাশ্চ দংষ্ট্রিণাং তেষাং মর্মস্বপি নিপাতিতাঃ।
ৎবচং নৈবাস্য বিভিদুঃ সারৎবাৎপৃথুবক্ষসঃ॥ 1-138-28 (6212) 
ততঃ প্রবুদ্ধঃ কৌন্তেয়ঃ সর্বং সংছিদ্য বন্ধনম্।
পোথয়ামাস তান্সর্পান্কেচিদ্ভীতাঃ প্রদুদ্রুবুঃ॥ 1-138-29 (6213) 
হতাবশেষা ভীমেন সর্বে বাসুকিমভ্যযুঃ।
ঊচুশ্চ সর্পরাজানং বাসুকিং বাসবোপমম্॥ 1-138-30 (6214) 
অয়ং নরো বৈ নাগরেন্দ্র হ্যপ্সু বদ্ধ্বা প্রবেশিতঃ।
যথা চ নো মতির্ব্রীর বিষপীতো ভবিষ্যতি॥ 1-138-31 (6215) 
নিশ্চেষ্টোঽস্মাননুপ্রাপ্তঃ স চ দষ্টোঽন্ববুধ্যত।
সসংজ্ঞশ্চাপি সংবৃত্তশ্ছিত্ৎবা বন্ধনমাশু নঃ॥ 1-138-32 (6216) 
পোথয়ন্তং মহাবাহুং ৎবং বৈ তং জ্ঞাতুমর্হসি।
ততো বাসুকিরভ্যেত্য নাগৈরনুগতস্তদা॥ 1-138-33 (6217) 
পশ্যতি স্ম মহাবাহুং ভীমং ভীমপরাক্রমম্।
আর্যকেণ চ দৃষ্টঃ স পৃথায়া আর্যকেম চ॥ 1-138-34 (6218) 
তদা দৌহিত্রদৌহিত্রঃ পরিষ্বক্তঃ সুপীডিতম্।
সুপ্রীতশ্চাভবত্তস্য বাসুকিঃ স মহায়শাঃ॥ 1-138-35 (6219) 
অব্রবীত্তং চ নাগেন্দ্রঃ কিমস্য ক্রিয়তাং প্রিয়ম্।
ধনৌঘো রত্ননিচয়ো বসু চাস্য প্রদীয়তাম্॥ 1-138-36 (6220) 
এবমুক্তস্তদা নাগো বাসুকিং প্রত্যভাষত।
যদি নাগেন্দ্র তুষ্টোঽসি কিমস্য ধনসংচয়ৈঃ॥ 1-138-37 (6221) 
রসং পিবেৎকুমারোঽয়ং ৎবয়ি প্রীতে মহাবলঃ।
বলং নাগসহস্রস্য যস্মিন্কুণ্ডে প্রতিষ্ঠিতম্॥ 1-138-38 (6222) 
যাবৎপিবতি বালোঽয়ং তাবদস্মৈ প্রদীয়তাম্।
এবমস্ৎবিতি তং নাগং বাসুকিঃ প্রত্যভাষত॥ 1-138-39 (6223) 
ততো ভীমস্তদা নাগৈঃ কৃতস্বস্ত্যযনঃ শুচিঃ।
প্রাঙ্মুখশ্চোপবিষ্টশ্চ রসং পিবতি পাণ্ডবঃ॥ 1-138-40 (6224) 
একোচ্ছ্বাসাত্ততঃ কুণ্ডং পিবতি স্ম মহাবলঃ।
এবমষ্টৌ স কুণ্ডানি হ্যপিবৎপাণ্ডুনন্দনঃ॥ 1-138-41 (6225) 
ততস্তু শয়নে দিব্যে নাগদত্তে মহাভুজঃ।
অশেত ভীমসেনস্তু যথাসুখমরিংদমঃ॥ ॥ 1-138-42 (6226) 
 
ইতি শ্রীমন্মহাভারতে আদিপর্বণি সংভবপর্বণি অষ্টত্রিংশদধিকশততমোঽধ্যায়ঃ॥ 138 ॥

 -   -  

1-138-10 উপস্থানগৃহৈঃ যত্র রাজানং কার্যিণঃ শূরাশ্চোপতিষ্ঠন্তি তৈর্গৃহৈঃ। বলভীভিরুভয়তো নমৎপক্ষাভিঃ স্তম্ভশালাভিঃ। যন্ত্রৈর্জলয়ন্ত্রৈঃ শতধারাদিভিঃ। যতো যুগপচ্ছতং ধারা উচ্ছলন্ত্যো নীহারীভূয় ভবনোদরং ব্যাপ্নুবন্তি। সাংচারিকৈঃ সংচারয়োগ্যৈঃ॥ 1-138-11 দীর্ঘিকাভিঃ কুল্যাভিঃ॥ 1-138-13 উপচ্ছন্নানুপাগতান্॥ 1-138-31 বিষপীতঃ পীতবিষঃ॥ 1-138-34 আর্যকেণ নাগরাজেন। পৃথায়া আয়কেণ মাতামহেন। কুন্তিভোজদ্বারায়ং সংবন্ধ ইতি গম্যতে॥ 1-138-35 দৌহিত্রদৌহিত্র ইতি ৎবার্যকনাগস্য দৌহিত্রঃ শূরস্তদ্দৌহিত্রো ভীম ইত্যবিরুদ্ধমেতৎ। অন্যে তু শূরমাতামহ এবোপচারাত কুন্তীমাতামহোঽপীত্যাহুঃ॥ 1-138-38 রসং সাধিতপারদম্॥ অষ্টত্রিংশদধিকশততমোঽধ্যায়ঃ॥ 138 ॥



আদিপর্ব - অধ্যায় 139

॥ শ্রীঃ ॥

1.139. অধ্যায়ঃ 139 

 -   -  

ভীমমনাগতং দৃষ্ট্বা খিন্নায়াঃ কুন্ত্যা বিদুরেণ সংবাদঃ॥ 1 ॥ রসপানেন নাগায়ুতবলবতা ভীমেন হস্তিনাপুরপ্রত্যাগমনম্॥ 2 ॥ ভীষ্মেণ ধনুর্বেদশিক্ষণার্থং কুমারাণাং কৃপায় নিবেদনম্॥ 3 ॥

 -   -  

1-139-0 (6227) 
বৈশম্পায়ন উবাচ। 1-139-0 (818) 
`দুর্যোধনস্তু পাপাত্মা ভীমমাশীবিষহদে।
প্রক্ষিপ্য কৃতকৃত্যং স্বমাত্মানং মন্যতে তদা॥ 1-139-1 (6228) 
প্রভাতায়াং রজন্যাং চ প্রবিবেশ পুরং ততঃ।
ব্রুবাণো ভীমসেনস্তু যাতো হ্যগ্রত এব নঃ॥'  1-139-2 (6229) 
যুধিষ্ঠিরস্তু ধর্মাত্মা হ্যবিদন্পাপমাত্মনি।
স্বেনানুমানেন পরং সাধুং সমনুপশ্যতি॥ 1-139-3 (6230) 
সোঽভ্যুপেত্য তদা পার্থো মাতরং ভ্রাতৃবৎসলঃ।
অভিবাদ্যাব্রবীৎকুন্তীমম্ব ভীম ইহাগতঃ॥ 1-139-4 (6231) 
ক্ব গতো ভবিতা মাতর্নেহ পশ্যামি তং শুভে।
উদ্যানানি বনং চৈব বিচিতানি সমন্ততঃ॥ 1-139-5 (6232) 
তদর্থং ন চ তং বীরং দৃষ্টবন্তো বৃকোদরম্।
মন্যমানাস্ততঃ সর্বে যাতো নঃ পূর্বমেব সঃ॥ 1-139-6 (6233) 
আগতাঃ স্ম মহাভাগে ব্যাকুলেনান্তরাত্মনা।
ইহাগম্য ক্ব নু গতস্ৎবয়া বা প্রেষিতঃ ক্ব নু॥ 1-139-7 (6234) 
কথয়স্ব মহাবাহুং ভীমসেনং যশস্বিনি।
নহি মে শুধ্যতে ভাবস্তং বীরং প্রতি শোভনে॥ 1-139-8 (6235) 
যতঃ প্রসুপ্তং মন্যেঽহং ভীম্ নেতি হতস্তু সঃ।
ইত্যুক্তা চ ততঃ কুন্তী ধর্মরাজেন ধীমতা॥ 1-139-9 (6236) 
হাহেতি কৃৎবা সংভ্রান্তা প্রত্যুবাচ যুধিষ্ঠিরম্।
ন পুত্র ভীমং পশ্যামি ন মামভ্যেত্যসাবিতি॥ 1-139-10 (6237) 
শীঘ্রমন্বেষণে যত্নং কুরু তস্যানুজৈঃ সহ।
দ্রুতং গৎবা পুরোদ্যানং বিচিন্বন্তিস্ম পাণ্ডবাঃ॥ 1-139-11 (6238) 
ভীমভীমেতি তে বাচা পাণ্ডবাঃ সমুদৈরয়ন্।
বিচিন্বন্তোঽথ তে সর্বে ন স্ম পশ্যন্তি ভ্রাতরম্॥ 1-139-12 (6239) 
আগতাঃ স্বগৃহং ভূয় ইদমূচুঃ পৃথাং তদা।
ন দৃশ্যতে মহাবাহুরম্ব ভীমো বনে চিতঃ॥ 1-139-13 (6240) 
বিচিতানি চ সর্বাণি হ্যুদ্যানানি নদীস্তথা।  1-139-14 (6241) 
বৈশম্পায়ন উবাচ।
ততো বিদুরমানায়্য কুন্তী সা স্বং নিবেশনম্॥  1-139-14 (819) 
উবাচ বলবান্ক্ষত্তর্ভীমসেনো ন দৃশ্যতে॥  1-139-15 (6242) 
উদ্যানান্নির্গতাঃ সর্বে ভ্রাতরো ভ্রাতৃভিঃ সহ।
তত্রৈকস্তু মহাবাহুর্ভীমো নাভ্যেতি মামিহ॥ 1-139-16 (6243) 
ন চ প্রীণয়তে চক্ষুঃ সদা দুর্যোধনস্য সঃ।
ক্রূরোঽসৌ দুর্মতিঃ ক্ষুদ্রো রাজ্যলুব্ধোঽনপত্রপঃ॥ 1-139-17 (6244) 
নিহন্যাদপি তং বীরং জাতমন্যুঃ সুয়োধনঃ।
তেন মে ব্যাকুলং চিত্তং হৃদয়ং দহ্যতীব চ॥ 1-139-18 (6245) 
বিদুর উবাচ। 1-139-19 (820) 
মৈবং বদস্ব কল্যাণি শেষসংরক্ষণং কুরু।
প্রত্যাদিষ্টো হি দুষ্টাত্মা শেষেঽপি প্রহরেত্তব॥ 1-139-19 (6246) 
দীর্ঘায়ুষস্তব সুতা যথোবাচ মহামুনিঃ।
আগমিষ্যতি তে পুত্রঃ প্রীতিং চোৎপাদয়িষ্যতি॥ 1-139-20 (6247) 
বৈশম্পায়ন উবাচ। 1-139-21 (821) 
এবমুক্ৎবা যয়ৌ বিদ্বান্বিদুরঃ স্বং নিবেশনম্।
কুন্তী চিন্তাপরা ভূৎবা সহাসীনা সুতৈর্গৃহে॥ 1-139-21 (6248) 
ততোঽষ্টমে তু দিবসে প্রত্যবুধ্যত পাণ্ডবঃ।
তস্মিংস্তদা রসে জীর্ণে সোঽপ্রমেয়বলো বলী॥ 1-139-22 (6249) 
তং দৃষ্ট্বা প্রতিবুধ্যন্তং পাণ্ডবং তে ভুজঙ্গমাঃ।
সান্ৎবয়ামাসুরব্যগ্রা বচনং চেদমব্রুবন্॥ 1-139-23 (6250) 
যত্তে পীতো মহাবাহো রসোঽয়ং বীর্যসংভৃতঃ।
তস্মান্নাগায়ুতবলো রণেঽধৃষ্যো ভবিষ্যসি॥ 1-139-24 (6251) 
গচ্ছাদ্য ৎবং চ স্বগৃহং স্নাতো দিব্যৈরিমৈর্জলৈঃ।
ভ্রাতরস্তেঽনুতপ্যন্তি ৎবাং বিনা কুরুপুঙ্গব॥ 1-139-25 (6252) 
ততঃ স্নাতো মহাবাহুঃ শুচিশুক্লাম্বরস্রজঃ।
ততো নাগস্য ভবনে কৃতকৌতুকমঙ্গলঃ॥ 1-139-26 (6253) 
ওষধীভির্বিষঘ্নীভিঃ সুরভীভির্বিশেষতঃ।
ভুক্তবান্পরমান্নং চ নাগৈর্দত্তং মহাবলঃ॥ 1-139-27 (6254) 
পূজিতো ভুজগৈর্বীর আশীর্ভিশ্চাভিনন্দিতঃ।
দিব্যাভরণসংছন্নো নাগানামন্ত্র্য পাণ্ডবাঃ॥ 1-139-28 (6255) 
উদতিষ্ঠৎপ্রহৃষ্টাত্মা নাগলোকাদরিন্দমঃ।
উৎক্ষিপ্য চ তদা নাগৈর্জলাজ্জলরুহেক্ষণঃ॥ 1-139-29 (6256) 
তস্মিন্নেব বনোদ্দেশে স্থাপিতঃ কুরুনন্দনঃ।
তে চান্তর্দধিরে নাগাঃ পাণ্ডবস্যৈব পশ্যতঃ॥ 1-139-30 (6257) 
তত উত্থায় কৌন্তেয়ো ভীমসেনো মহাবলঃ।
আজগাম মহাবাহুর্মাতুরন্তিকমঞ্জসা॥ 1-139-31 (6258) 
ততোঽভিবাদ্য জননীং জ্যেষ্ঠং ভ্রাতরমেব চ।
কনীয়সঃ সমাঘ্রায় শিরস্স্বরিবিমর্দনঃ॥ 1-139-32 (6259) 
তৈশ্চাপি সংপরিষ্বক্তঃ সহ মাত্রা নরর্ষভৈঃ।
অন্যোন্যগতসৌহার্দাদ্দিষ্ট্যা দিষ্ট্যেতি চাব্রুবন্॥ 1-139-33 (6260) 
ততস্তৎসর্বমাচষ্ট দুর্যোধনবিচেষ্টিতম্।
ভ্রাতৄণাং ভীমসেনশ্চ মহাবলপরাক্রমঃ॥ 1-139-34 (6261) 
নাগলোকে চ যদ্বৃত্তং গুণদোষমশেষতঃ।
তচ্চ সর্বমশেষেণ কথয়ামাস পাণ্ডবঃ॥ 1-139-35 (6262) 
ততো যুধিষ্ঠিরো রাজা ভীমমাহ বচোঽর্থবৎ।
তূষ্ণীং ভব ন তে জল্প্যমিদং কার্যং কথংচন॥ 1-139-36 (6263) 
ইতঃপ্রভৃতি কৌন্তেয়ং রক্ষতান্যোন্যমাদৃতাঃ।
এবমুক্ৎবা মহাবাহুর্ধর্মরাজো যুধিষ্ঠিরঃ॥ 1-139-37 (6264) 
ভ্রাতৃভিঃ সহিতঃ সর্বৈরপ্রমত্তোঽভবত্তদা।
যদা ৎববগতাস্তে বৈ পাণ্ডবাস্তস্য কর্ম তৎ॥ 1-139-38 (6265) 
নৎবেব বহুলং চক্রুঃ প্রয়তা মন্ত্ররক্ষণে।
ধর্মাত্মা বিদুরস্তেষাং প্রদদৌ মতিমান্মতিম্॥ 1-139-39 (6266) 
দুর্যোধনোঽপি তং দৃষ্ট্বা পাণ্ডবং পুনরাগতম্।
নিশ্বসংশ্চিন্তয়ংশ্চৈবমহন্যহনি তপ্যতে॥ 1-139-40 (6267) 
কুমারান্ক্রীডমানাংস্তান্দৃষ্ট্বা রাজাতিদুর্মদান্।
গুরুং শিক্ষার্থমন্বিষ্য গৌতমং তান্ন্যবেদয়ৎ॥ 1-139-41 (6268) 
শরস্তম্বে সমুদ্ভূতং বেদশাস্ত্রার্থপারগম্।
`রাজ্ঞা নিবেদিতাস্তস্মৈ তে চ সর্বে চ নিষ্ঠিতাঃ।' 
অধিজগ্মুশ্চ কুরবো ধনুর্বেদং কৃপাত্তু তে॥ ॥  1-139-42 (6269) 
 
ইতি শ্রীমন্মহাভারতে আদিপর্বণি সংভবপর্বণি ঊনচৎবারিংশদধিকশততমোঽধ্যায়ঃ॥ 139 ॥

 -   -  

1-139-8 ভাবশ্চিত্তং ন শুধ্যতে জীবতীতি ন মনুতে॥ 1-139-19 প্রত্যাদিষ্টঃ কুতো ভীমং হতবানসীত্যুপালব্ধঃ॥ 1-139-41 তান্কুরুবালকান্ ন্যবেদয়ৎ॥ ঊনচৎবারিংশদধিকশততমোঽধ্যায়ঃ॥ 139 ॥



আদিপর্ব - অধ্যায় 140

॥ শ্রীঃ ॥

1.140. অধ্যায়ঃ 140 

 -   -  

কৃপদ্রোণাশ্বত্থামাচার্যাণামুৎপত্তিঃ॥ 1 ॥ দ্রোণাচার্যস্য পরশুরামাদস্ত্রলাভঃ॥ 2 ॥

 -   -  

1-140-0 (6270) 
জনমেজয় উবাচ। 1-140-0 (822) 
কৃপস্যাপি মম ব্রহ্মন্সংভবং বক্তুমর্হসি।
শরস্তম্বাৎকথং জজ্ঞে কথং বাঽস্ত্রাণ্যবাপ্তবান্॥ 1-140-1 (6271) 
বৈশম্পায়ন উবাচ। 1-140-2 (823) 
মহর্ষের্গৌতমস্যাসীচ্ছরদ্বান্নাম গৌতমঃ।
পুত্রঃ কিল মহারাজ জাতঃ সহশরৈর্বিভো॥ 1-140-2 (6272) 
ন তস্য বেদাধ্যযনে তথা বুদ্ধিরজায়ত।
যথাস্য বুদ্ধিরভবদ্ধনুর্বেদে পরন্তপ॥ 1-140-3 (6273) 
অধিজগ্মুর্যথা বেদাস্তপসা ব্রহ্মচারিণঃ।
তথা স তপসোপেতঃ সর্বাণ্যস্ত্রাণ্যবাপ হ॥ 1-140-4 (6274) 
ধনুর্বেদপরৎবাচ্চ তপসা বিপুলেন চ।
ভৃশং সন্তাপয়ামাস দেবরাজং স গৌতমঃ॥ 1-140-5 (6275) 
ততো জালবতীং নাম দেবকন্যাং সুরেশ্বরঃ।
প্রাহিণোত্তপসো বিঘ্নং কুরু তস্যেতি কৌরব॥ 1-140-6 (6276) 
সা হি গৎবাঽঽশ্রমং তস্য রমণীয়ং শরদ্বতঃ।
ধনুর্বাণধরং বালা লোভয়ামাস গৌতমম্॥ 1-140-7 (6277) 
তামেকবসনাং দৃষ্ট্বা গৌতমোঽপ্সরসং বনে।
লোকেঽপ্রতিমসংস্থানাং প্রোৎফুল্লনয়নোঽভবৎ॥ 1-140-8 (6278) 
ধনুশ্চ হি শরাস্তস্য করাভ্যামপতন্ভুবি।
বেপথুশ্চাস্য সহসা শরীরে সমজায়ত॥ 1-140-9 (6279) 
স তু জ্ঞানগরীয়স্ৎবাত্তপসশ্চ সমর্থনাৎ।
অবতস্থে মহাপ্রাজ্ঞো ধৈর্যেণ পরমেণ হ॥ 1-140-10 (6280) 
যস্তস্য সহসা রাজন্বিকারঃ সমদৃশ্যত।
তেন সুস্রাব রেতোঽস্য স চ তন্নান্ববুধ্যত॥ 1-140-11 (6281) 
ধনুশ্চ সশরং ত্যক্ৎবা তথা কৃষ্ণাজিনানি চ।
স বিহায়াশ্রমং তং চ তাং চৈবাপ্সরসং মুনিঃ॥ 1-140-12 (6282) 
জগাম রেতস্তত্তস্য শরস্তম্বে পপাত চ।
শরস্তম্বে চ পতিতং দ্বিধা তদভবন্নৃপ॥ 1-140-13 (6283) 
তস্যাথ মিথুং জজ্ঞে গৌতমস্য শরদ্বতঃ।
`মহর্ষের্গৌতমস্যাস্য হ্যাশ্রমস্য সমীপতঃ॥' 
মৃগয়াং চরতো রাজ্ঞঃ শান্তনোস্তু যদৃচ্ছয়া॥  1-140-14 (6284) 
কশ্চিৎসেনাচরোঽরণ্যে মিথুনং তদপশ্যত।
ধনুশ্চ সশরং দৃষ্ট্বা তথা কৃষ্ণাজিনানি চ॥ 1-140-15 (6285) 
জ্ঞাৎবা দ্বিজস্য চাপত্যে ধনুর্বেদান্তগস্য হ।
স রাজ্ঞে দর্শয়ামাস মিথুনং সশরং ধনুঃ॥ 1-140-16 (6286) 
স তদাদায় মিথুনং রাজা চ কৃপয়ান্বিতঃ।
আজগাম গৃহানেব মম পুত্রাবিতি ব্রুবন্॥ 1-140-17 (6287) 
ততঃ সংবর্ধয়ামাস সংস্কারৈশ্চাপ্যযোজয়ৎ।
প্রাতিপেয়ো নরশ্রেষ্ঠো মিথুনং গৌতমস্য তৎ॥ 1-140-18 (6288) 
কৃপয়া যন্ময়া বালাবিমৌ সংবর্ধিতাবিতি।
তস্মাত্তয়োর্নাম চক্রে তদেব স মহীপতিঃ। 
`তস্মাৎকৃপ ইতি খ্যাতঃ কৃপী কন্যা চ সাঽভবৎ॥'  1-140-19 (6289) 
পিতাপি গৌতমস্তত্র তপসা তাববন্দিত।
আগত্য তস্মৈ গোত্রাদি সর্বমাখ্যাতবাংস্তদা॥ 1-140-20 (6290) 
`কৃপোঽপি চ তদা রাজন্ধনুর্বেদপরোঽভবৎ।'
চতুর্বিধং ধনুর্বেদং শাস্ত্রাণি বিবিধানি চ॥  1-140-21 (6291) 
নিশিলেনাস্য তৎসর্বং গুহ্যমাখ্যাতবান্পিতা।
সোঽচিরেণৈব কালেন পরমাচার্যতাং গতঃ॥ 1-140-22 (6292) 
কৃপমাহূয় গাঙ্গেয়স্তব শিষ্যা ইতি ব্রুবন্।
পৌত্রান্পরিসমাধায় কৃপমারাধয়ত্তদা॥ 1-140-23 (6293) 
ততোঽধিজগ্মুঃ সর্বে তে ধনুর্বেদং মহারথাঃ।
ধৃতরাষ্ট্রাত্মজাশ্চৈব পাণ্ডবাঃ সহ যাদবৈঃ॥ 1-140-24 (6294) 
বৃষ্ণয়শ্চ নৃপাশ্চান্যে নানাদেশসমাগতাঃ।
`কৃপমাচার্যমাসাদ্য পরমাস্ত্রজ্ঞতাং গতঃ।'  1-140-25 (6295) 
বৈশম্পায়ন উবাচ।
বিশেষার্থী ততো ভীষ্মঃ পৌত্রাণাং বিনয়েপ্সয়া॥  1-140-25 (824) 
ইষ্বস্ত্রজ্ঞান্পর্যপৃচ্ছদাচার্যান্বীর্যসংমতান্।
নাল্পধীর্নামহাভাগস্তথা নানস্ত্রকোবিদঃ॥ 1-140-26 (6296) 
নাদেবসৎবো বিনয়েৎকুরূনস্ত্রে মহাবলান্।
ইতি সংচিন্ত্য গাঙ্গেয়স্তদা ভরতসত্তমঃ॥ 1-140-27 (6297) 
দ্রোণায় বেদবিদুষে ভারদ্বাজায় ধমতে।
পাণ্ডবান্কৌরবাংশ্চৈব দদৌ শিষ্যান্নরর্ষভ॥ 1-140-28 (6298) 
শাস্ত্রতঃ পূজিতশ্চৈব সম্যক্তেন মহাত্মনা।
স ভীষ্মেণ মহাভাগস্তুষ্টোঽস্ত্রবিদুষাং বরঃ॥ 1-140-29 (6299) 
প্রতিজগ্রাহ তান্সর্বাঞ্শিষ্যৎবেন মহায়শাঃ।
শিক্ষয়ামাস চ দ্রোণো ধনুর্বেদমশেষতঃ॥ 1-140-30 (6300) 
তেঽচিরেণৈব কালেন সর্বশস্ত্রবিশারদাঃ।
বভূবুঃ কৌরবা রাজন্পাণ্ডবাশ্চামিতৌজসঃ॥ 1-140-31 (6301) 
জনমেজয় উবাচ। 1-140-32 (825) 
কথং সমভবদ্দ্রোণঃ কথং চাস্ত্রাণ্যবাপ্তবান্।
কথং চাগাৎকুরূন্ব্রহ্মন্কস্য পুত্রঃ স বীর্যবান্॥ 1-140-32 (6302) 
কথং চাস্য সুতো জাতঃ সোশ্বত্থামাঽস্ত্রবিত্তমঃ।
এতদিচ্ছাম্যহং শ্রোতুং বিস্তরেণ প্রকীর্তয়॥ 1-140-33 (6303) 
বৈশম্পায়ন উবাচ। 1-140-34 (826) 
গঙ্গাদ্বারং প্রতি মহান্বভূব ভগবানৃষিঃ।
ভরদ্বাজ ইতি খ্যাতঃ সততং সংশিতব্রতঃ॥ 1-140-34 (6304) 
সোঽভিষেক্তুং গতো গঙ্গাং পূর্বমেবাগতাং সতীম্।
মহর্ষিভির্ভরদ্বাজো হবির্ধানে চরন্পুরা॥ 1-140-35 (6305) 
দদর্শাপ্সরসং সাক্ষাদ্ধৃতাচীমাপ্লুতামৃষিঃ।
রূপয়ৌবনসংপন্নাং মদদৃপ্তাং মদালসাম্॥ 1-140-36 (6306) 
তস্যা বায়ুর্নদীতীর বসনং পর্যবর্তত।
ব্যপকৃষ্টাম্বরাং দৃষ্ট্বা তামৃষিশ্চকমে ততঃ॥ 1-140-37 (6307) 
তত্র সংসক্তমনসো ভরদ্বাজস্য ধীমতঃ।
হৃষ্টস্য রেতশ্চস্কন্দ তদৃষির্দ্রোণ আদধে॥ 1-140-38 (6308) 
ততঃ সমভবদ্দ্রোণঃ কলশে তস্য ধীমতঃ।
অধ্যগীষ্ট স বেদাংশ্চ বেদাঙ্গানি চ সর্বশঃ॥ 1-140-39 (6309) 
অগ্নেরস্ত্রমুপাদায় যদৃষির্বেদ কাশ্যপঃ।
অধ্যগচ্ছদ্ভরদ্বাজস্তদস্ত্রং দেবকার্যতঃ॥ 1-140-40 (6310) 
অগ্নিবেশ্যং মহাভাগং ভরদ্বাজঃ প্রতাপবান্।
প্রত্যপাদয়দাগ্নেয়মস্ত্রমস্ত্রবিদাং বরঃ॥ 1-140-41 (6311) 
`কনিষ্ঠজাতং স মুনির্ভ্রাতা ভ্রাতরমন্তিকে।
অগ্নিবেশ্যস্তথা দ্রোণং তদা ভরতসত্তম।' 
ভারদ্বাজং তদাগ্নেয়ং মহাস্ত্রং প্রত্যপাদয়ৎ॥  1-140-42 (6312) 
ভরদ্বাজসখা চাসীৎপৃষতো নাম পার্থিবঃ।
তস্যাপি দ্রুপদো নাম তথা সমভবৎসুতঃ॥ 1-140-43 (6313) 
স নিত্যমাশ্রমং গৎবা দ্রোণেন সহ পার্থিবঃ।
চিক্রীডাধ্যযনং চৈব চকার ক্ষত্রিয়র্ষভঃ॥ 1-140-44 (6314) 
ততো ব্যতীতে পৃষতে স রাজা দ্রুপদোঽভবৎ।
পঞ্চালেষু মহাবাহুরুত্তরেষু নরেশ্বরঃ॥ 1-140-45 (6315) 
ভরদ্বাজোঽপি ভগবানারুরোহ দিবং তদা।
তত্রৈব চ বসন্দ্রোণস্তপস্তেপে মহাতপাঃ॥ 1-140-46 (6316) 
বেদবেদাঙ্গবিদ্বান্স তপসা দগ্ধকিল্বিষঃ।
ততঃ পিতৃনিয়ুক্তাত্মা পুত্রলোভান্মহায়শাঃ॥ 1-140-47 (6317) 
শারদ্বতীং ততো ভার্যাং কৃপীং দ্রোণোঽন্ববিন্দত।
অগ্নিহোত্রে চ ধর্মে চ দমে চ সতত রতাম্॥ 1-140-48 (6318) 
অলভদ্গৌতমী পুত্রমশ্বত্থামানমেব চ।
স জাতমাত্রো ব্যনদদ্যথৈবোচ্চৈঃশ্রবা হয়ঃ॥ 1-140-49 (6319) 
তচ্ছ্রুৎবান্তর্হিতং ভূতমন্তরিক্ষস্থমব্রবীৎ।
অশ্বস্যেবাস্য যৎস্থাম নদতঃ প্রদিশো গতম্॥ 1-140-50 (6320) 
অশ্বত্থামৈব বালোঽয়ং তস্মান্নাম্না ভবিষ্যতি।
সুতেন তেন সুপ্রীতো ভারদ্বাজস্ততোঽভবৎ॥ 1-140-51 (6321) 
তত্রৈব চ বসন্ধীমান্ধনুর্বেদপরোঽভবৎ।
স শুশ্রাব মহাত্মানং জামদগ্ন্যং পরংতপম্॥ 1-140-52 (6322) 
সর্বজ্ঞানবিদং বিপ্রং সর্বশস্ত্রভৃতাং বরম্।
ব্রাহ্মণেভ্যস্তদা রাজন্দিৎসন্তং বসু সর্বশঃ॥ 1-140-53 (6323) 
স রামস্য ধনুর্বেদং দিব্যান্যস্ত্রাণি চৈব হ।
শ্রউৎবা তেষু মনশ্চক্রে নীতিশাস্ত্রে তথৈব চ॥ 1-140-54 (6324) 
ততঃ স ব্রতিভিঃ শিষ্যৈস্তপোয়ুক্তৈর্মহাতপাঃ।
বৃতঃ প্রায়ান্মহাবাহুর্মহেন্দ্রং পর্বতোত্তমম্॥ 1-140-55 (6325) 
ততো মহেন্দ্রমাসাদ্য ভারদ্বাজো মহাতপাঃ।
ক্ষত্রঘ্নং তমমিত্রঘ্নমপশ্যদ্ভৃগুনন্দনম্॥ 1-140-56 (6326) 
ততো দ্রোণো বৃতঃ শিষ্যৈরুপগম্য ভৃগূদ্বহম্।
আচখ্যাবাত্মনো নাম জন্ম চাঙ্গিরসঃ কুলে॥ 1-140-57 (6327) 
নিবেদ্য শিরসা ভূমৌ পাদৌ চৈবাভ্যবাদয়ৎ।
ততস্তং সর্বমুৎসৃজ্য বনং জিগমিষুং তদা॥ 1-140-58 (6328) 
জামদগ্ন্যং মহাত্মানং ভারদ্বাজোঽব্রবীদিদম্।
ভরদ্বাজাৎসমুৎপন্নং তথা ৎবং মাময়োনিজম্॥ 1-140-59 (6329) 
আগতং বিত্তকামং মাং বিদ্ধি দ্রোণং দ্বিজোত্তম।
তমব্রবীন্মহাত্মা স সর্বক্ষত্রিয়মর্দনঃ॥ 1-140-60 (6330) 
স্বাগতং তে দ্বিজশ্রেষ্ঠ যদিচ্ছসি বদস্ব মে।
এবমুক্তস্তু রামেণ ভারদ্বাজোঽব্রবীদ্বচঃ॥ 1-140-61 (6331) 
রামং প্রহরতাং শ্রেষ্ঠং দিৎসন্তং বিবিধং বসু।
অহং ধনমনন্তং হি প্রার্থয়ে বিপুলব্রত॥ 1-140-62 (6332) 
রাম উবাচ। 1-140-63 (827) 
হিরণ্যং মম যচ্চান্যদ্বসু কিংচিদিহ স্থিতম্।
ব্রাহ্মণেভ্যো ময়া দত্তং সর্বমেতত্তপোধন॥ 1-140-63 (6333) 
তথৈবেয়ং ধরা দেবী সাগরান্তা সপত্তনা।
কশ্যপায় ময়া দত্তা কৃৎস্না নগরমালিনী॥ 1-140-64 (6334) 
শরীরমাত্রমেবাদ্য মমেদমবশেষিতম্।
অস্ত্রাণি চ মহার্হাণি শস্ত্রাণি বিবিধানি চ॥ 1-140-65 (6335) 
অস্ত্রাণি বা শরীরং বা ব্রহ্মঞ্শস্ত্রাণি বা পুনঃ।
বৃণীষ্ব কিং প্রয়চ্ছামি তুভ্যং দ্রোণ বদাশু তৎ॥ 1-140-66 (6336) 
দ্রোণ উবাচ। 1-140-67 (828) 
অস্ত্রাণি মে সমগ্রাণি সসংহারাণি ভার্গব।
স প্রয়োগরহস্যানি দাতুমর্হস্যশেষতঃ॥ 1-140-67 (6337) 
`এতদ্বসু বসূনাং হি সর্বেষাং বিপ্রসত্তম।'
তথেত্যুক্ৎবা ততস্তস্মৈ প্রাদাদস্ত্রাণি ভার্গবঃ। 
সরহস্যব্রতং চৈব ধনুর্বেদমশেষতঃ॥  1-140-68 (6338) 
প্রতিগৃহ্য তু তৎসর্বং কৃতাস্ত্রে দ্বিজসত্তমঃ।
প্রিয়ং সখায়ং সুপ্রীতো জগাম দ্রুপদং প্রতি॥ ॥ 1-140-69 (6339) 
 
ইতি শ্রীমন্মহাভারতে আদিপর্বণি সংভবপর্বণি চৎবারিংশদধিকশততমোঽধ্যায়ঃ॥ 140 ॥

 -   -  

1-140-2 গৌতমো গৌত্রতঃ॥ 1-140-10 সমর্থনাৎসামর্থ্যাৎ॥ 1-140-18 প্রাতিপেয়ঃ প্রতীপপুত্রঃ॥ 1-140-19 সংবর্ধিতাবিতি আলোচ্যেতি শেষঃ॥ 1-140-25 বিনয়েপ্সয়া শিক্ষেচ্ছয়া॥ 1-140-27 অদেবসৎবঃ নাস্তি দেবস্যেব সৎবং সামর্থ্যং যস্য সঃ॥ 1-140-38 দ্রোণে দ্রোণ কলশাখ্যে যজ্ঞিয়পাত্রবিশেষে॥ 1-140-50 স্থামশব্দঃ সকারস্য তৎকারাদেশেঽশ্বত্থামেতি॥ চৎবারিংশদধিকশততমোঽধ্যায়ঃ॥ 140 ॥



আদিপর্ব - অধ্যায় 141

॥ শ্রীঃ ॥

1.141. অধ্যায়ঃ 141 

 -   -  

দ্রুপদসমীপং গৎবা তেন সহ স্বস্য সখিৎবং কথয়তো দ্রোণস্য দ্রুপদকৃতং ভর্ৎসনম্॥ 1 ॥ তেন কুপিতস্য দ্রোণস্য হাস্তিন পুরগমনম্॥ 2 ॥ ক্রীডাকালে কূপপতিতয়োর্বিদাকন্দুকয়োরুদ্ধরণে অশক্নুবতাং কুমারাণাং দ্রোণকৃতোঽধিক্ষেপঃ॥ 3 ॥ দ্রোণেন বীটামুদ্রিকয়োঃ কূপাদুদ্ধারঃ॥ 4 ॥ দ্রোণবৃত্তান্তশ্রবণেন ভীষ্মেণ স্বগৃহনিবাসার্থং দ্রোণং প্রতি প্রার্থনম্॥ 5 ॥

 -   -  

1-141-0 (6340) 
বৈশম্পায়ন উবাচ। 1-141-0 (829) 
ততো দ্রুপদমাসাদ্য ভারদ্বাজঃ প্রতাপবান্।
অব্রবীৎপার্থিবং রাজন্সখায়ং বিদ্ধি মামিহ॥ 1-141-1 (6341) 
ইত্যেবমুক্তঃ সখ্যা স প্রীতির্পূর্বং জনেশ্বরঃ।
ভারদ্বাজেন পাঞ্চাল্যো নামৃষ্যত বচোঽস্য তৎ॥ 1-141-2 (6342) 
স ক্রোধামর্ষজিহ্মভ্রূঃ কষায়ীকৃতলোচনঃ।
ঐশ্বর্যমদসংপন্নো দ্রোণং রাজাঽব্রবীদিদম্॥ 1-141-3 (6343) 
দ্রুপদ উবাচ। 1-141-4 (830) 
অকৃতেয়ং তব প্রজ্ঞা ব্রহ্মন্নাতিসমঞ্জসা।
যন্মাং ব্রবীষি প্রসভং সখা তেঽহমিতি দ্বিজ॥ 1-141-4 (6344) 
ন হি রাজ্ঞামুদীর্ণানামেবংভূতৈর্নরৈঃ ক্বচিৎ।
সখ্যং ভবতি মন্দাত্মঞ্শ্রিয়া হীনৈর্ধনচ্যুতৈঃ॥ 1-141-5 (6345) 
সৌহৃদান্যপি জীর্যন্তে কালেন পরিজীর্যতঃ।
সৌহৃদং মে ৎবয়া হ্যাসীৎপূর্বং সামর্থ্যবন্ধনম্॥ 1-141-6 (6346) 
ন সখ্যমজরং লোকে হৃদি তিষ্ঠতি কস্যচিৎ।
কামশ্চৈতন্নাশয়তি ক্রোধো বৈনং রহত্যুত॥ 1-141-7 (6347) 
মৈবং জীর্ণমুপাস্স্ব ৎবং সখ্যং ভবদুপাধিকৃৎ।
আসীৎসখ্যং দ্বিজশ্রেষ্ঠ ৎবয়া মেঽর্থনিবন্ধনম্॥ 1-141-8 (6348) 
ন দরিদ্রো বসুমতো নাবিদ্বান্বিদুষঃ সখা।
ন শূরস্য সখা ক্লীবঃ সখিপূর্বং কিমিষ্যতে॥ 1-141-9 (6349) 
যয়োরেব সমং বিত্তং যয়োরেব সমং শ্রুতম্।
তয়োর্বিবাহঃ সখ্যং চ ন তু পুষ্টবিপুষ্টয়োঃ॥ 1-141-10 (6350) 
নাশ্রোত্রিয়ঃ শ্রোত্রিয়স্য নারথী রথিনঃ সখা।
নারাজা পার্থিবস্যাপি সখিপূর্বং কিমিষ্যতে॥ 1-141-11 (6351) 
বৈশম্পায়ন উবাচ। 1-141-12 (831) 
দ্রুপদেনৈবমুক্তস্তু ভারদ্বাজঃ প্রতাপবান্।
মুহূর্তং চিন্তয়িৎবা তু মন্যুনাঽভিপরিপ্লুতঃ॥ 1-141-12 (6352) 
স বিনিশ্চিত্য মনসা পাঞ্চাল্যং প্রতিবুদ্ধিমান্।
`শিষ্যৈঃ পরিবৃতঃ শ্রীমান্পুত্রেণ সহিতস্তথা॥'  1-141-13 (6353) 
জগাম কুরুমুখ্যানাং নাগরং নাগসাহ্বয়ম্।
তাং প্রতিজ্ঞাং প্রতিজ্ঞায় যাং কর্তা নচিরাদিব॥ 1-141-14 (6354) 
স নাগপুরমাগম্য গৌতমস্য নিবেশনে।
ভারদ্বাজোঽবসত্তত্র প্রচ্ছন্নং দ্বিজসত্তমঃ॥ 1-141-15 (6355) 
ততোঽস্য তনুজঃ পার্থান্কৃপস্যানন্তরং প্রভুঃ।
অস্ত্রাণি শিক্ষয়ামাস নাবুধ্যন্ত চ তং জনাঃ॥ 1-141-16 (6356) 
এবং স তত্র গূঢাত্মা কংচিৎকালমুবাস হ।
কুমারাস্ৎবথ নিষ্ক্রম্য সমেতা গজসাহ্বয়াৎ॥ 1-141-17 (6357) 
ক্রীডন্তো বীটয়া তত্র বীরাঃ পর্যচরন্মুদা।
`তেষাং সংক্রীডমানানামুদপানেঽঙ্গুলীয়কম্॥ 1-141-18 (6358) 
পপাত ধর্মপুত্রস্য বীটা তত্রৈব চাপতৎ।
গর্তান্বুনা প্রতিচ্ছন্নং তারারূপমিবাম্বরে॥ 1-141-19 (6359) 
দৃষ্ট্বা চৈতে কুমারাশ্চ তং যত্নাৎপর্যবারয়ন্।'
ততস্তে যত্নমাতিষ্ঠন্বীটামুদ্ধর্তুমাদৃতাঃ। 
ন চ তে প্রত্যযদ্যন্ত কর্ম বীটোপলব্ধয়ে॥  1-141-20 (6360) 
ততোঽন্যোন্যমবৈক্ষন্ত ব্রীডয়াবনতাননাঃ।
তস্যা যোগমবিদন্তো ভৃশং চোৎকণ্ঠিতাভবন্॥ 1-141-21 (6361) 
তেঽপশ্যন্ব্রাহ্মণং শ্যামমাপন্নং পলিতং কৃশম্।
কৃত্যবন্তমদূরস্থমগ্নিহোত্রপুরস্কৃতম্॥ 1-141-22 (6362) 
তে তং দৃষ্ট্বা মহাতমানমুপগম্য কুমারকাঃ।
ভগ্নোৎসাহক্রিয়াত্মানো ব্রাহ্মণং পর্যবারয়ন্॥ 1-141-23 (6363) 
অথ দ্রোণঃ কুমারাংস্তান্দৃষ্ট্বা কত্যবশস্তদা।
প্রহস্য মন্দং পৈশল্যাদভ্যভাষত বীর্যবান্॥ 1-141-24 (6364) 
অহো বো ধিগ্বলং ক্ষাত্রং ধিগেতাং বঃ কৃতাস্ত্রতাম্।
ভরতস্যান্বয়ে জাতা যে বীটাং নাধিগচ্ছত॥ 1-141-25 (6365) 
বীটাং চ মুদ্রিকাং চৈব হ্যহমেতদপি দ্বয়ম্।
উদ্ধরেয়মিষীকাভির্ভোজনং মে প্রদীয়তাম্॥ 1-141-26 (6366) 
ততোঽব্রবীত্তদা দ্রোণং কুন্তীপুত্রো যুধিষ্ঠিরঃ।
কৃপস্যানুমতে ব্রহ্মন্ভিক্ষামাপ্নুহি শাশ্বতীম্॥ 1-141-27 (6367) 
এবমুক্তঃ প্রত্যুবাচ প্রহস্য ভরতানিদম্।  1-141-28 (6368) 
দ্রোণ উবাচ।
এষা মুষ্টিরিষীকাণাং ময়াঽস্ত্রেণাভিমন্ত্রিতা॥  1-141-28 (832) 
অস্যা বীর্যং নিরীক্ষধ্বং যদন্যেষু ন বিদ্যতে।
বেৎস্যামীষিকয়া বীটাং তামিষীকাং তথাঽন্যযা॥ 1-141-29 (6369) 
তামন্যযা সমায়োগে বীটায়া গ্রহণং মম।  1-141-30 (6370) 
বৈশম্পায়ন উবাচ।
ততো যথোক্তং দ্রোণেন তৎসর্বং কৃতমঞ্জসা॥  1-141-30 (833) 
তদবেক্ষ্য কুমারাস্তে বিস্ময়োৎফুল্ললোচনাঃ।
আশ্চর্যমিদমত্যন্তমিতি মৎবা বচোঽব্রুবন্॥ 1-141-31 (6371) 
মুদ্রিকামণি বিপ্রর্ষে শীধ্রমেতাং সমুদ্ধরথ  1-141-32 (6372) 
বৈশম্পায়ন উবাচ।
ততঃ শরং সমাদায় ধনুশ্চাপি মহায়শাঃ॥  1-141-32 (834) 
শরেণ বিদ্ধ্বা মুদ্রাং তামূর্ধ্বমাবাহয়ৎপ্রভুঃ।
স শরং সমুপাদায় কূপাদঙ্গুলিবেষ্টনম্॥ 1-141-33 (6373) 
দদৌ ততঃ কুমারাণাং বিস্মিতানামবিস্মিতঃ।
মুদ্রিকামুদ্ধৃতাং দৃষ্ট্বা তমাহুস্তে কুমারকাঃ॥ 1-141-34 (6374) 
অভিবন্দামহে ব্রহ্মন্নৈতদন্যেষু বিদ্যতে।
কোঽসি কস্যাসি জানীমো বয়ং কিং করবামহে॥ 1-141-35 (6375) 
বৈশম্পায়ন উবাচ। 1-141-36 (835) 
এবমুক্তস্ততো দ্রোণঃ প্রত্যুবাচ কুমারকান্।
আচক্ষধ্বং চ ভীষ্মায় রূপেণ চ গুণৈশ্চ মাম্॥ 1-141-36 (6376) 
স এব সুমহাতেজাঃ সাংপ্রতং প্রতিপৎস্যতে।  1-141-37 (6377) 
বৈশম্পায়ন উবাচ।
তথেত্যুক্ৎবা চ গৎবা চ ভীষ্মমূচুঃ কুমারকাঃ॥  1-141-37 (836) 
ব্রাহ্মণস্য বচঃ কৃৎস্নং তচ্চ কর্ম তথাবিধম্।
ভীষ্মঃ শ্রুৎবা কুমারাণাং দ্রোণং তং প্রত্যজানত॥ 1-141-38 (6378) 
যুক্তরূপঃ স হি গুরুরিত্যেবমনুচিন্ত্য চ।
অথৈনমানীয় তদা স্বয়মেব সুসৎকৃতম্॥ 1-141-39 (6379) 
পরিপপ্রচ্ছ নিপুণং ভীষ্মঃ শস্ত্রভৃতাং বরঃ।
হেতুমাগমনে তচ্চ দ্রোণঃ সর্বং ন্যবেদয়ৎ॥ 1-141-40 (6380) 
দ্রোণ উবাচ। 1-141-41 (837) 
মহর্ষেরগ্নিবেশ্যস্য সকাশমহমচ্যুত।
অস্ত্রার্থমগমং পূর্বং ধনুর্বেদজিঘৃক্ষয়া॥ 1-141-41 (6381) 
ব্রহ্মচারী বিনীতাত্মা জটিলো বহুলাঃ সমাঃ।
অবসং সুচিরং তত্র গুরুশুশ্রূষণে রতঃ॥ 1-141-42 (6382) 
পাঞ্চাল্যো রাজপুত্রশ্চ যজ্ঞসেনো মহাবলঃ।
ইষ্বস্ত্রহেতোর্ন্যবসত্তস্মিন্নেব গুরৌ প্রভুঃ॥ 1-141-43 (6383) 
স মে তত্র সখা চাসীদুপকারী প্রিয়শ্চ মে।
তেনাহং সহ সংগম্য বর্তয়ন্সুচিরং প্রভো॥ 1-141-44 (6384) 
বাল্যাৎপ্রভৃতি কৌরব্য সহাধ্যযনমেব চ।
স মে সখা সদা তত্র প্রিয়বাদী প্রিয়ংকরঃ॥ 1-141-45 (6385) 
অব্রবীদিতি মাং ভীষ্ম বচনং প্রীতিবর্ধনম্।
অহং প্রিয়তমঃ পুত্রঃ পিতুর্দ্রোণ মহাত্মনঃ॥ 1-141-46 (6386) 
অভিষেক্ষ্যতি মাং রাজ্যে স পাঞ্চাল্যো যদা তদা।
তদ্ভোজ্যং ভবতা রাজ্যমর্ধং সত্যেন তে শপে॥ 1-141-47 (6387) 
মম ভোগাশ্চ বিত্তং চ ৎবদধীনং সুখানি চ।
এবমুক্ৎবাঽথ বব্রাজ কৃতাস্ত্রঃ পূজিতো ময়া॥ 1-141-48 (6388) 
তচ্চ বাক্যমহং নিত্যং মনসা ধারয়ংস্তদা।
সোঽহং পিতৃনিয়োগেন পুত্রলোভাদ্যশস্বিনীম্॥ 1-141-49 (6389) 
শারদ্বতীং মহাপ্রজ্ঞামুপয়েমে মহাব্রতাম্।
অগ্নিহোত্রে চ সত্রে চ দমে চ সততং রতাম্॥ 1-141-50 (6390) 
লেভে চ গৌতমী পুত্রমশ্বত্থামানমৌরসম্।
ভীমবিক্রমকর্মাণমাদিত্যসমতেজসম্॥ 1-141-51 (6391) 
পুত্রেণ তেন প্রীতোঽহং ভরদ্বাজো ময়া যথা।
গোক্ষীরং পিবতো দৃষ্ট্বা ধনিনস্তত্র পুত্রকান্। 
অশ্বত্থামারুদদ্বালস্তন্মে সংদেহয়দ্দিশঃ॥  1-141-52 (6392) 
ন স্নাতকোঽবসীদেত বর্তমানঃ স্বকর্মসু।
ইতি সংচিন্ত্য মনসা তং দেশং বহুশো ভ্রমন্॥ 1-141-53 (6393) 
বিশুদ্ধণিচ্ছন্গাঙ্গেয় ধর্মোপেতং প্রতিগ্রহম্।
অন্তাদন্তং পরিক্রম্য নাধ্যগচ্ছং পয়স্বিনীম্॥ 1-141-54 (6394) 
যবপিষ্টোদকেনৈনং লোভয়েয়ং কুমারকম্।
পীৎবা পিষ্টরসং বালঃ ক্ষীরং পীতং ময়াঽপি চ॥ 1-141-55 (6395) 
ননর্তোত্থায় কৌরব্য হৃষ্টো বাল্যাদ্বিমোহিতঃ।
তং দৃষ্ট্বা নৃত্যমানং তু বালৈঃ পরিবৃতং সুতম্॥ 1-141-56 (6396) 
হাস্যতামুপসংপ্রাপ্তং কশ্মলং তত্র মেঽভবৎ।
দ্রোণং ধিগস্ৎবধনিনং যো ধনং নাধিগচ্ছতি॥ 1-141-57 (6397) 
পিষ্টোদকং সুতো যস্য পীৎবা ক্ষীরস্য তৃষ্ণয়া।
নৃত্যতিস্ম মুদাবিষ্টঃ ক্ষীরং পীতং ময়াঽপ্যুত॥ 1-141-58 (6398) 
ইতি সংভাষতাং বাচং শ্রুৎবা মে বুদ্ধিরচ্যবৎ।
আত্মানং চাত্মনা গর্হন্মনসেদং ব্যচিন্তয়ম্॥ 1-141-59 (6399) 
অপি চাহং পুরা বিপ্রৈর্বর্জিতো গর্হিতো বসে।
পরোপসেবাং পাপিষ্ঠাং ন চ কুর্যাং ধনেপ্সয়া॥ 1-141-60 (6400) 
ইতি মৎবা প্রিয়ং পুত্রং ভীষ্মাদায় ততো হ্যহম্।
পূর্বস্নেহানুরাগিৎবাৎসদারঃ সৌমকিং গতঃ॥ 1-141-61 (6401) 
অভিষিক্তং তু শ্রুৎবৈব কৃতার্থোঽস্মীতি চিন্তয়ন্।
প্রিয়ং সখায়ং সুপ্রীতো রাজ্যস্থং সমুপাগমম্॥ 1-141-62 (6402) 
সংস্মরন্সঙ্গমং চৈব বচনং চৈব তস্য তৎ।
ততো দ্রুপদমাগম্য সখইপূর্বমহং প্রভো॥ 1-141-63 (6403) 
অব্রুবং পুরুষব্যাঘ্র সখায়ং বিদ্ধি মামিতি।
উপস্থিতস্তু দ্রুপদং সখিবচ্চাস্মি সঙ্গতঃ॥ 1-141-64 (6404) 
স মাং নিরাকারমিব প্রহসন্নিদমব্রবীৎ।
অকৃতেয়ং তব প্রজ্ঞা ব্রহ্মন্নাতিসমঞ্জসা॥ 1-141-65 (6405) 
যদাত্থ মাং ৎবং প্রসভং সখা তেঽহমিতি দ্বিজ।
সংগতনীহ জীর্যন্তি কালেন পরিজীর্যতঃ॥ 1-141-66 (6406) 
সৌহৃদং মে ৎবয়া হ্যাসীৎপূর্বং সামর্থ্যবন্ধনম্।
নাশ্রোত্রিয়ঃ শ্রোত্রিয়স্য নারথী রথিনঃ সখা॥ 1-141-67 (6407) 
সাম্যাদ্ধি সখ্যং ভবতি বৈষম্যান্নোপপদ্যতে।
ন সখ্যমজরং লোকে বিদ্যতে জাতু কস্যচিৎ॥ 1-141-68 (6408) 
কামো বৈনং বিহরতি ক্রোধো বৈনং রহত্যুত।
মৈবং জীর্ণমুপাস্স্ব ৎবং সখ্যং ভবদুপাধিকৃৎ॥ 1-141-69 (6409) 
আসীৎসখ্যং দ্বিজশ্রেষ্ঠ ৎবয়া মেঽর্থনিবন্ধনম্।
নহ্যনাঢ্যঃ সখাঽঽঢ্যস্য নাবিদ্বান্বিদুষঃ সখা॥ 1-141-70 (6410) 
ন শূরস্য সখা ক্লীবঃ সখিপূর্বং কিমিষ্যতে।
ন হি রাজ্ঞামুদীর্ণানামেবং ভূতৈর্নরৈঃ ক্বচিৎ॥ 1-141-71 (6411) 
সখ্যং ভবতি মন্দাত্মঞ্ছ্রিয়া হীনৈর্ধনচ্যুতৈঃ।
নাশ্রোত্রিয়ঃ শ্রোত্রিয়স্য নারথী রথিনঃ সখা॥ 1-141-72 (6412) 
নারাজা পার্থিবস্যাপি সখিপূর্বং কিমিষ্যতে।
অহং ৎবয়া ন জানামি রাজ্যার্থে সংবিদং কৃতাম্॥ 1-141-73 (6413) 
একরাত্রং তু তে ব্রহ্মন্কামং দাস্যামি ভোজনম্।
এবমুক্তস্ৎবহং তেন সদারঃ প্রস্থিতস্তদা॥ 1-141-74 (6414) 
তাং প্রতিজ্ঞাং প্রতিজ্ঞায় যাং কর্তাঽস্ম্যচিরাদিব।
দ্রুপদেনৈবমুক্তোঽহং মন্যুনাঽভিপরিপ্লুতঃ॥ 1-141-75 (6415) 
অভ্যাগচ্ছং কুরূন্ভীষ্ম শিষ্যৈরর্থী গুণান্বিতৈঃ।
ততোঽহং ভবতঃ কামং সংবর্ধয়িতুমাগতঃ॥ 1-141-76 (6416) 
ইদং নাগপুরং রম্যং ব্রূহি কিং করবাণি তে।  1-141-77 (6417) 
বৈশম্পায়ন উবাচ।
এবমুক্তস্তদা ভীষ্মো ভারদ্বাজমভাষত॥  1-141-77 (838) 
ভীষ্ম উবাচ। 1-141-78 (839) 
অপজ্যং ক্রিয়তাং চাপং সাধ্বস্ত্রং প্রতিপাদয়।
ভুঙ্ক্ষ ভোগান্ভৃশং প্রীতঃ পূজ্যমানঃ কুরুক্ষয়ে॥ 1-141-78 (6418) 
কুরূণামস্তি যদ্বিত্তং রাজ্যং চেদং সরাষ্ট্রকম্।
ৎবমেব পরমো রাজা সর্বে বাক্যকরাস্তব॥ 1-141-79 (6419) 
1-141-80 (6420) 
যচ্চ তে প্রার্থিতং ব্রহ্মন্কৃতং তদিতি চিন্ত্যতাম্।
দিষ্ট্যা প্রাপ্তোঽসি বিপ্রর্ষে মহান্মেঽনুগ্রহঃ কৃতঃ॥
 -   -  

1-141-4 অকৃতা অসংস্কৃতা॥ 1-141-7 রহতি সখ্যাচ্চ্যাবয়তি॥ 1-141-13 প্রতিবুদ্ধিমান্ প্রতীবপুদ্ধিমান্॥ 1-141-18 বীটয়া কন্দুকেন॥ 1-141-24 পৈশল্যাৎ কৌশল্যাৎ॥ 1-141-27 গৌতমীং চ মহাতেজা ভিক্ষামশ্নীত মাচিরম্ ইতি পাঠান্তরম্॥ 1-141-52 দিশঃ সংদেহয়ৎ দিঙ্মোহমনয়ৎ। অডভাব আর্ষঃ॥ 1-141-53 স্নাতকো যঃ কশ্চিদল্পগোধনঃ স্বধর্মলোপান্নাবসীদেতাতো বহুগোধনবতো ব্রাহ্মণস্য প্রতিগ্রহমিচ্ছন্॥ 1-141-54 অন্তাদন্তং দেশাদ্দেশম্॥ 1-141-60 বসে উপবসে॥ 1-141-78 অধিজ্যং কুরুবীরাণাং ইতি পাঠান্তরম্। কুরুক্ষয়ে কুরুগৃহে॥ একচৎবারিংশদধিকশততমোঽধ্যায়ঃ॥ 141 ॥



আদিপর্ব - অধ্যায় 142

॥ শ্রীঃ ॥

1.142. অধ্যায়ঃ 142 

 -   -  

দ্রোণেনাস্ত্রশিক্ষায়াং কুরুপাণ্ডবানাং শিষ্যৎবেনাঙ্গীকারঃ॥ 1 ॥ বিদ্যাভ্যাসসমাপ্ত্যনন্তরং বহুশঃ পরীক্ষিতস্যার্জুনস্য দ্রোণাচার্যাদ্বিশেষশিক্ষাপ্রাপ্তিঃ॥ 2 ॥ মৃণ্ময়দ্রোণপ্রতিমারাধনেন একলব্যস্য ধনুর্বেদপ্রতিভানং॥ 3 ॥ মৃগয়ার্থং গতেষু কুরুপাণ্ডবেষু একলব্যেন বাণৈঃ শুনো মুখপূরণম্॥ 4 ॥ অর্জুনপ্রার্থনয়া দ্রোণেনৈকলব্যং প্রতিগম্য গুরুদক্ষিণাৎবেন দক্ষিণাঙ্গুষ্ঠ যাচনম্॥ 5 ॥ একলব্যেন দক্ষিণাঙ্গুষ্ঠস্য ছিৎবা দানম্॥ 6 ॥ দ্রোণেন শিষ্যপরীক্ষা॥ 7 ॥ শিষ্যপরীক্ষায়াং যুধিষ্ঠিরা দীনাং নিরাকরণম্॥ 8 ॥

 -   -  

1-142-0 (6421) 
`বৈশম্পায়ন উবাচ। 1-142-0 (840) 
প্রতিজগ্রাহ তং ভীষ্মো গুরুং পাণ্ডুসুতৈঃ সহ।
পৌত্রানাদায় তান্সর্বান্বসূনি বিবিধানি চ॥ 1-142-1 (6422) 
শিষ্য ইতি দদৌ রাজন্দ্রোণায় বিধিপূর্বকম্।
তদা দ্রোণোঽব্রবীদ্বাক্যং ভীষ্মং বুদ্ধিমতাং বরম্॥ 1-142-2 (6423) 
কৃপস্তিষ্ঠতি চাচার্যঃ শস্ত্রজ্ঞঃ প্রাজ্ঞসংমতঃ।
ময়ি তিষ্ঠতি চেদ্বিপ্রো বৈমনস্যং গমিষ্যতি॥ 1-142-3 (6424) 
যুষ্মান্কিংচিচ্চ যাচিৎবা ধনং সংগৃহ্য হর্ষিতঃ।
স্বমাশ্রমপদং রাজন্গমিষ্যামি যথাগতম্॥ 1-142-4 (6425) 
এবমুক্তে তু বিপ্রেন্দ্রং ভীষ্মঃ প্রহরতাং বরঃ।
অব্রবীদ্দ্রোণমাচার্যমুখ্যং শস্ত্রবিদাং বরম্॥ 1-142-5 (6426) 
কৃপস্তিষ্ঠতু পূজ্যশ্চ ভর্তব্যশ্চ ময়া সদা।
ৎবং গুরুর্ভব পৌত্রাণামাচার্যস্ৎবং মতো মম। 
প্রতিগৃহ্ণীষ্ব পুত্রাংস্ৎবমস্ত্রজ্ঞান্কুরু বৈ সদা॥'  1-142-6 (6427) 
বৈশম্পায়ন উবাচ। 1-142-7 (841) 
ততঃ সংপূজিতো দ্রোণো ভীষ্মেণ দ্বিপদাং বরঃ।
বিশশ্রাম মহাতেজাঃ পূজিতঃ কুরুবেশ্মনি॥ 1-142-7 (6428) 
বিশ্রান্তেঽথ গুরৌ তস্মিন্পৌত্রানাদায় কৌরবান্।
শিষ্যৎবেন দদৌ ভীষ্মো বসূনি বিবিধানি চ॥ 1-142-8 (6429) 
গৃহং চ সুপরিচ্ছন্নং ধনধান্যসমাকুলম্।
ভারদ্বাজায় সুপ্রীতঃ প্রত্যপাদয়ত প্রভুঃ॥ 1-142-9 (6430) 
স তাঞ্শিষ্যান্মহেষ্বাসঃ প্রতিজগ্রাহ কৌরবান্।
পাণ্ডবান্ধার্তরাষ্ট্রাংশ্চ দ্রোণো মুদিতমানসঃ॥ 1-142-10 (6431) 
প্রতিগৃহ্য চ তান্সর্বান্দ্রোণো বচনমব্রবীৎ।
রহস্যেকঃ প্রতীতাত্মা কৃতোপসদনাংস্তথা॥ 1-142-11 (6432) 
দ্রোণ উবাচ। 1-142-12 (842) 
কার্যং মে কাঙ্ক্ষিতং কিংচিদ্ধৃদি সংপরিবর্ততে।
কৃতাস্ত্রৈস্তৎপ্রদেয়ং মে তদেতদ্বদতানঘাঃ॥ 1-142-12 (6433) 
বৈশম্পায়ন উবাচ। 1-142-13 (843) 
তচ্ছ্রুৎবা কৌরবেয়াস্তে তূষ্ণীমাসন্বিশাংপতে।
অর্জুনস্তু ততঃ সর্বং প্রতিজজ্ঞে পরন্তপ॥ 1-142-13 (6434) 
ততোঽর্জুনং তদা মূর্ধ্নি সমাঘ্রায় পুনঃ পুনঃ।
প্রীতিপূর্বং পরিষ্বজ্য প্ররুরোদ মুদা তদা॥ 1-142-14 (6435) 
`অশ্বত্থামানমাহূয় দ্রোণো বচনমব্রবীৎ।
সখায়ং বিদ্ধি তে পার্থং ময়া দত্তঃ প্রগৃহ্যতাম্॥ 1-142-15 (6436) 
সাধুসাধ্বিতি তং পার্থঃ পরিষ্বজ্যেদমব্রবীৎ।
অদ্যপ্রভৃতি বিপ্রেন্দ্র পরবানস্মি ধর্মতঃ॥ 1-142-16 (6437) 
শিষ্যোঽহং ৎবৎপ্রসাদেন জীবামি দ্বিজসত্তম।
ইত্যুক্ৎবা তু তদা পার্থঃ পাদৌ জগ্রাহ পাণ্ডবঃ'॥ 1-142-17 (6438) 
ততো দ্রোণঃ পাণ্ডুপুত্রানস্ত্রাণি বিবিধানি চ।
গ্রাহয়ামাস দিব্যানি মানুষাণি চ বীর্যবান্॥ 1-142-18 (6439) 
রাজপুত্রাস্তথা চান্যে সমেত্য ভরতর্ষভ।
অভিজগ্মুস্ততো দ্রোণমস্ত্রার্থে দ্বিজসত্তমম্॥ 1-142-19 (6440) 
বৃষ্ণয়শ্চান্ধকাশ্চৈব নানাদেশ্যাশ্চ পার্থিবাঃ।
সূতপুত্রশ্চ রাধেয়ো গুরুং দ্রোণমিয়াত্তদা॥ 1-142-20 (6441) 
স্পর্ধমানস্তু পার্থেন সূতপুত্রোঽত্যমর্ষণঃ।
দুর্যোধনং সমাশ্রিত্য সোঽবমন্যত পাণ্ডবান্॥ 1-142-21 (6442) 
অভ্যযাৎস ততো দ্রোণং ধনুর্বেদচিকীর্ষয়া।
শিক্ষাভুজবলোদ্যোগৈস্তেষু সর্বেষু পাণ্ডবঃ॥ 1-142-22 (6443) 
অস্ত্রবিদ্যানুরাগাচ্চ বিশিষ্টোঽভবদর্জুনঃ।
তুল্যেষ্বস্ত্রপ্রয়োগেষু লাঘবে সৌষ্টবেষু চ॥ 1-142-23 (6444) 
সর্বেষামেব শিষ্যাণাং বভূবাভ্যধিকোঽর্জুনঃ।
ঐন্দ্রিমপ্রতিমং দ্রোণ উপদেশেষ্বমন্যত॥ 1-142-24 (6445) 
এবং সর্বকুমারাণামিষ্বস্ত্রং প্রত্যপাদয়ৎ।
কমণ্ডলুং চ সর্বেষাং প্রায়চ্ছচ্চিরকারণাৎ॥ 1-142-25 (6446) 
পুত্রায় চ দদৌ কুম্ভমবিলম্বনকারণাৎ।
যাবত্তে নোপগচ্ছ্তি তাবদস্মৈ পরাং ক্রিয়াম্॥ 1-142-26 (6447) 
দ্রোণ আচষ্ট পুত্রায় কর্ম তজ্জিষ্ণুরৌহত।
ততঃ স বারুণাস্ত্রেণ পূরয়িৎবা কমণ্ডলুম্॥ 1-142-27 (6448) 
সমমাচার্যপুত্রেণ গুরুমভ্যেতি ফাল্গুনঃ।
আচার্যপুত্রাত্তস্মাত্তু বিশেষোপচয়েঽপৃথক্॥ 1-142-28 (6449) 
ন ব্যহীয়ত মেধাবী পার্থোঽপ্যস্ত্রবিদাং বরঃ।
অর্জুনঃ পরমং যত্নমাতিষ্ঠদ্গুরুপূজনে॥ 1-142-29 (6450) 
অস্ত্রে চ পরমং যোগং প্রিয়ো দ্রোণস্য চাভবৎ।
তং দৃষ্ট্বা নিত্যমুদ্যুক্তমিষ্বস্ত্রং প্রতি ফাল্গুনম্॥ 1-142-30 (6451) 
আহূয় বচনং দ্রোণো রহঃ সূদমভাষত।
অন্ধকারেঽর্জুনায়ান্নং ন দেয়ং তে কদাচন। 
ন চাখ্যেয়মিদং চাপি মদ্বাক্যং বিজয়েৎবয়া॥  1-142-31 (6452) 
ততঃ কদাচিদ্ভুঞ্জানে প্রববৌ বায়ুরর্জুনে।
তেন তত্র প্রদীপঃ স দীপ্যমানো বিলোপিতঃ॥ 1-142-32 (6453) 
ভুক্ত এব তু কৌন্তেয়ো নাস্যাদন্যত্র বর্ততে।
হস্তস্তেজস্বিনস্তস্য অনুগ্রহণকারণাৎ॥ 1-142-33 (6454) 
তদভ্যাসকৃতং মৎবা রাত্রাবপি স পাণ্ডবঃ।
যোগ্যাং চক্রে মহাবাহুর্ধনুষা পাণ্ডুনন্দনঃ॥ 1-142-34 (6455) 
তস্য জ্যাতলনির্ঘোষং দ্রোণঃ শুশ্রাব ভারত।
উপেত্য চৈনমুত্থায় পরিষ্বজ্যেদমব্রবীৎ॥ 1-142-35 (6456) 
দ্রোণ উবাচ। 1-142-36 (844) 
প্রয়তিষ্যে তথা কর্তুং যথা নান্যো ধনুর্ধরঃ।
ৎবৎসমো ভবিতা লোকে সত্যমেতদ্ব্রবীমি তে॥ 1-142-36 (6457) 
বৈশম্পায়ন উবাচ। 1-142-37 (845) 
ততো দ্রোণোঽর্জুনং ভূয়ো হয়েষু চ গজেষু চ।
রথেষু ভূমাবপি চ রণশিক্ষামশিক্ষয়ৎ॥ 1-142-37 (6458) 
গদায়ুদ্ধেঽসিচর্যায়াং তোমরপ্রাসশক্তিষু।
দ্রোণঃ সংকীর্ণয়ুদ্ধে চ শিক্ষয়ামাস কৌরবান্॥ 1-142-38 (6459) 
তস্য তৎকৌশলং শ্রুৎবা ধনুর্বেদজিঘৃক্ষবঃ।
সজানো রাজপুত্রাশ্চ সমাজগ্মুঃ সহস্রশঃ॥ 1-142-39 (6460) 
`তান্সর্বাঞ্শিক্ষয়ামাস দ্রোণঃ শস্ত্রভৃতাং বরঃ।'
ততো নিষাদরাজস্য হিরণ্যধনুষঃ সুতঃ। 
একলব্যো মহারাজ দ্রোণমভ্যাজগাম হ॥  1-142-40 (6461) 
ন স তং প্রতিজগ্রাহ নৈষাদিরিতি চিন্তয়ন্।
শিষ্যং ধনুষি ধর্মজ্ঞস্তেষামেবান্ববেক্ষয়া॥ 1-142-41 (6462) 
`দ্রোণ উবাচ। 1-142-42 (846) 
শিষ্যোঽসি মম নৈষাদে প্রয়োগে বলত্তরঃ।
নিবর্তস্ব গৃহানেব অনুজ্ঞাতোঽসি নিত্যশঃ॥ 1-142-42 (6463) 
বৈশম্পায়ন উবাচ।' 1-142-43 (847) 
স তু দ্রোণস্য শিরসা পাদৌ গৃহ্য পরন্তপঃ।
অরণ্যমনুসংপ্রাপ্য কৃৎবা দ্রোণং মহীময়ম্॥ 1-142-43 (6464) 
তস্মিন্নাচার্যবৃত্তিং চ পরমামাস্থিতস্তদা।
ইষ্বস্ত্রে যোগমাতস্থে পরং নিয়মমাস্থিতঃ॥ 1-142-44 (6465) 
পরয়া শ্রদ্ধয়োপেতো যোগেন পরমেণ চ।
বিমোক্ষাদানসন্ধানে লঘুৎবং পরমাপ সঃ॥ 1-142-45 (6466) 
`লাঘবং চাস্ত্রয়োগং চ নচিরাৎপ্রত্যপদ্যত।'
অথ দ্রোণাভ্যনুজ্ঞাতাঃ কদাচিৎকুরুপাণ্ডবাঃ। 
রথৈর্বিনির্যযুঃ সর্বে মৃগয়ামরিমর্দনাঃ॥  1-142-46 (6467) 
তত্রোপকরণং গৃহ্য নরঃ কশ্চিদ্যদৃচ্ছয়া।
রাজন্ননুজগামৈকঃ শ্বানমাদায় পাণ্ডবান্॥ 1-142-47 (6468) 
তেষাং বিচরতাং তত্র তত্তৎকর্মচিকীর্ষয়া।
শ্বাচরন্স পথা ক্রীডন্নৈষাদিং প্রতি জগ্মিবান্॥ 1-142-48 (6469) 
স কৃষ্ণমলদিগ্ধাঙ্গং কৃষ্ণাজিনজটাঘরম্।
নৈষাদিং শ্বা সমালক্ষ্য ভষংস্তস্থৌ তদন্তিকে॥ 1-142-49 (6470) 
তদা তস্যাথ ভষতঃ শুনঃ সপ্ত শরান্মুখে।
লাঘবং দর্শন্নস্ত্রে মুমোচ যুগপদ্যথা॥ 1-142-50 (6471) 
স তু শ্বা শরপূর্ণাস্যঃ পাণ্ডবানাজগাম হ।
তং দৃষ্ট্বা পাণ্ডবা বীরাঃ পরং বিস্ময়মাগতাঃ॥ 1-142-51 (6472) 
লাঘবং শব্ধবেধিৎবং দৃষ্ট্বা তৎপরমং তদা।
প্রেক্ষ্য তং ব্রীডিতাশ্চাসন্প্রশশংসুশ্চ সর্বশঃ॥ 1-142-52 (6473) 
তং ততোঽন্বেষমাণাস্তে বনে বননিবাসিনম্।
দদৃশুঃ পাণ্ডবা রাজন্নস্যন্তমনিশং শরান্॥ 1-142-53 (6474) 
ন চৈনমভ্যজানংস্তে তদা বিকৃতদর্শনম্।
তথৈনং পরিপপ্রচ্ছ্রুঃ কো ভবান্কস্য বেত্যুত॥ 1-142-54 (6475) 
একলব্য উবাচ। 1-142-55 (848) 
নিষাদাধিপতের্বীরা হিরণ্যধনুষঃ সুতম্।
দ্রোণশিষ্যং চ মাং বিত্ত ধুর্বেদকৃতশ্রমম্॥ 1-142-55 (6476) 
বৈশম্পায়ন উবাচ। 1-142-56 (849) 
তে তমাজ্ঞায় তত্ৎবেন পুনরাগম্য পাণ্ডবাঃ।
যথা বৃত্তং বনে সর্বং দ্রোণায়াচখ্যুরদ্ভুতম্॥ 1-142-56 (6477) 
কৌন্তেয়স্ৎবর্জুনো রাজন্নেকলব্যমনুস্মরন্।
রহো দ্রোণং সমাসাদ্য প্রণয়াদিদমব্রবীৎ॥ 1-142-57 (6478) 
নন্বহং পরিরভ্যৈকঃ প্রীতিপূর্বমিদং বচঃ।
ভবতোক্তো ন মে শিষ্যস্ৎবদ্বিশিষ্টো ভবিষ্যতি॥ 1-142-58 (6479) 
অথ কস্মান্মদ্বিশিষ্টো লোকাদপি চ বীর্যবান্।
অন্যোঽস্তি ভবতঃ শিষ্যো নিষাদাধিপতেঃ সুতঃ।  1-142-59 (6480) 
বৈশম্পায়ন উবাচ। 1-142-60 (850) 
মুহূর্তমিব তং দ্রোণশ্চিন্তয়িৎবা বিনিশ্চয়ম্।
সব্যসাচিনমাদায় নৈষাদিং প্রতি জগ্মিবান্॥ 1-142-60 (6481) 
দদর্শ মলদিগ্ধাঙ্গং জটিলং চীরবাসসম্।
একলব্যং ধনুষ্পাণিমস্যন্তমনিশং শরান্॥ 1-142-61 (6482) 
একলব্যস্তু তং দৃষ্ট্বা দ্রোণমায়ান্তমন্তিকাৎ।
অভিগম্যোপসংগৃহ্য জগাম শিরসা মহীম্॥ 1-142-62 (6483) 
পূজয়িৎবা ততো দ্রোণং বিধিবৎস নিষাদজঃ।
নিবেদ্য শিষ্যমাত্মানং তস্থৌ প্রাঞ্জলিরগ্রতঃ॥ 1-142-63 (6484) 
ততো দ্রোণোঽব্রবীদ্রাজন্নেকলব্যমিদং বচঃ।
যদি শিষ্যোঽসি মে বীর বেতনং দীয়তাং মম॥ 1-142-64 (6485) 
একলব্যস্তু তচ্ছ্রুৎবা প্রীয়মাণোঽব্রবীদিদম্।
কিং প্রয়চ্ছামি ভগবন্নাজ্ঞাপয়তু মাং গুরুঃ॥ 1-142-65 (6486) 
ন হি কিংচিদদেয়ং মে গুরবে ব্রহ্মবিত্তম।  1-142-66 (6487) 
বৈশম্পায়ন উবাচ।
তমব্রবীত্ৎবয়াঙ্গুষ্ঠো দক্ষিণো দীয়তামিতি॥  1-142-66 (851) 
একলব্যস্তু তচ্ছ্রুৎবা বচো দ্রোণস্য দারুণম্।
প্রতিজ্ঞামাত্মনো রক্ষন্সত্যে চ নিয়তঃ সদা॥ 1-142-67 (6488) 
তথৈব হৃষ্টবদনস্তথৈবাদীনমানসঃ।
ছিত্ৎবাঽবিচার্য তং প্রাদাদ্দ্রোণায়াঙ্গুষ্ঠমাত্মনঃ॥ 1-142-68 (6489) 
ততঃ শরং তু নৈষাদিরঙ্গুলীভির্ব্যকর্ষত।
ন তথা চ স শীঘ্রোঽভূদ্যথা পূর্বং নরাধিপ॥ 1-142-69 (6490) 
ততোঽর্জুনঃ প্রীতমনা বভূব বিগতজ্বরঃ।
দ্রোণশ্চ সত্যবাগাসীন্নান্যোঽভিভবিতাঽর্জুনং॥ 1-142-70 (6491) 
দ্রোণস্য তু তদা শিষ্যৌ গদায়োগ্যৌ বভূবতুঃ।
দুর্যোধনশ্চ ভীমশ্চ সদা সংরব্ধণানসৌ॥ 1-142-71 (6492) 
অশ্বত্থামা রহস্যেষু সর্বেষ্বভ্যধিকোঽভবৎ।
তথাঽতিপুরুষানন্যান্ৎসারুকৌ যমজাবুভৌ॥ 1-142-72 (6493) 
যুধিষ্ঠিরো রথশ্রেষ্ঠঃ সর্বত্র তু ধনঞ্জয়ঃ।
প্রথিতঃ সাগরান্তায়াং রথয়ূথপয়ূথপঃ॥ 1-142-73 (6494) 
বুদ্ধিয়োগবলোৎসাহঃ সর্বাস্ত্রেষু চ নিষ্ঠিতঃ।
অস্ত্রে গুর্বনুরাগে চ বিশিষ্টোঽভবদর্জুনঃ॥ 1-142-74 (6495) 
তুল্যেষ্বস্ত্রোপদেশেষু সৌষ্ঠবেন চ বীর্যবান্।
একঃ সর্বকুমারাণাং বভূবাতিরথোঽর্জুনঃ॥ 1-142-75 (6496) 
প্রাণাধিকং ভীমসেনং কৃতবিদ্যং ধনঞ্জয়ম্।
ধার্তরাষ্ট্রা দুরাত্মানো নামৃষ্যন্ত পরস্পরম্॥ 1-142-76 (6497) 
তাংস্তু সর্বান্সমানীয় সর্ববিদ্যাস্ত্রশিক্ষিতান্।
দ্রোণঃ প্রহরণজ্ঞানে জিজ্ঞাসুঃ পুরুষর্ষভঃ॥ 1-142-77 (6498) 
কৃত্রিমং ভাসমারোপ্য বৃক্ষাগ্রে শিল্পিভিঃ কৃতম্।
অবিজ্ঞাতং কুমারাণাং লক্ষ্যভূতমুপাদিশৎ॥ 1-142-78 (6499) 
দ্রোণ উবাচ। 1-142-79 (852) 
শীঘ্রং ভন্তঃ সর্বেঽপি ধনূংষ্যাদায় সর্বশঃ।
ভাসমেতং সমুদ্দিশ্য তিষ্ঠধ্বং সন্ধিতেষতঃ॥ 1-142-79 (6500) 
মদ্বাক্যসমকালং তু শিরোঽস্য বিনিপাত্যতাম্।
একৈকশো নিয়োক্ষ্যামি তথা কুরুত পুত্রকাঃ॥ 1-142-80 (6501) 
বৈশম্পায়ন উবাচ। 1-142-81 (853) 
ততো যুধিষ্ঠিরং পূর্বমুবাচাঙ্গিরসাং বরঃ।
সংধৎস্ব বামং দুর্ধর্ষ মদ্বাক্যান্তে বিমুঞ্চতম্॥ 1-142-81 (6502) 
ততো যুধিষ্ঠিরঃ পূর্বং ধনুর্গৃহ্য পরন্তপঃ।
তস্থৌ ভাসং সমুদ্দিশ্য গুরুবাক্যপ্রচোদিতঃ॥ 1-142-82 (6503) 
ততো বিততধন্বানং দ্রোণস্তং কুরুনন্দনম্।
স মুহূর্তাদুবাচেদং বচনং ভরতর্ষভ॥ 1-142-83 (6504) 
পশ্যসি ৎবং দ্রুমাগ্রস্থং ভাসং নরবরাত্মজ।
পশ্যামীত্যেবমাচার্যং প্রত্যুবাচ যুধিষ্ঠিরঃ॥ 1-142-84 (6505) 
স মুহূর্তাদিব পুনর্দ্রোণস্তং প্রত্যভাষত।
অথ বৃক্ষমিমং মাং বা ভ্রাতৄন্বাঽপি প্রপশ্যসি॥ 1-142-85 (6506) 
তমুবাচ স কৌন্তেয়ঃ পশ্যাম্যেনং নবস্পতিম্।
ভন্তং চ তথা ভ্রাতৄন্ভাসং চেতি পুনঃপুনঃ॥ 1-142-86 (6507) 
তমুবাচাপসর্পেতি দ্রোণোঽপ্রীতমনা ইব।
নৈতচ্ছক্যং ৎবয়া বেদ্ধুং লক্ষ্যমিত্যেব কুৎসয়ন্॥ 1-142-87 (6508) 
ততো দুর্যোধনাদীংস্তান্ধার্তরাষ্ট্রান্মহায়শাঃ।
তেনৈব ক্রময়োগেন জিজ্ঞাসুঃ পর্যপৃচ্ছত॥ 1-142-88 (6509) 
অন্যাংশ্চ শিষ্যান্ভীমাদীন্রাজ্ঞশ্চৈবান্যদেশজান্।
যদা চ সর্বে তৎসর্বং পশ্যাম ইতি কুৎসিতাঃ॥ ॥ 1-142-89 (6510) 
 
ইতি শ্রীমন্মহাভারতে আদিপর্বণি সংভবপর্বণি দ্বিচৎবারিংশদধিকশততমোঽধ্যায়ঃ॥ 142 ॥

 -   -  

1-142-12 যৎপ্রদেয়ং মে ইতি পাঠান্তরম্॥ 1-142-22 দ্রোণমভ্যযাৎ দ্রোণতুল্যোঽভবৎ॥ 1-142-27 ঔহত তর্কিতবান্॥ 1-142-28 অপৃথক্ সহৈবাস্তে॥ 1-142-29 অতো ন ব্যহীয়ত ন বিহীনোঽভূৎ॥ 1-142-30 যোগমৈকাগ্র্যম্॥ 1-142-33 অনুগ্রহণমভ্যাসঃ॥ 1-142-34 যোগ্যামভ্যাসম্॥ 1-142-35 উত্থায়োপেত্যেতি ক্রমঃ॥ 1-142-41 তেষামন্ববেক্ষয়া তেভ্যোঽধিকো মাভূদিতি বুদ্ধ্যা॥ 1-142-43 মহীময়ং মৃণ্ময়ম্॥ 1-142-44 ইষ্বস্ত্রে ইষুপ্রয়োগে যোগমৈকাগ্র্যম্॥ 1-142-45 লঘুৎবং শীঘ্রপ্রয়োক্তৃৎবম্॥ 1-142-64 বেতনং গুরুদক্ষিণারূপম্॥ 1-142-70 নাধিকোঽন্যোঽর্জুনাদভূত ইতি পাঠান্তরম্॥ 1-142-71 গদায়োগ্যৌ গদায়ুদ্ধেঽভ্যাসবন্তৌ॥ 1-142-72 ৎসারুকৌ খঙ্গয়ুদ্ধে কুশলৌ॥ 1-142-79 ভাসং পক্ষিবিশেষম্॥ দ্বিচৎবারিংশদধিকশততমোঽধ্যায়ঃ॥ 142 ॥



আদিপর্ব - অধ্যায় 143

॥ শ্রীঃ ॥

1.143. অধ্যায়ঃ 143 

 -   -  

অর্জুনেন লক্ষ্যভূতভাসচ্ছেদঃ॥ 1 ॥ স্নানার্থং গঙ্গামবতীর্ণস্য দ্রোণস্য গ্রাহেণ জঙ্ঘায়াং গ্রহণম্॥ 2 ॥ অর্জুনেন গ্রাহহননম্॥ 3 ॥ অর্জুনস্য ব্রহ্মশিরোস্ত্রলাভঃ॥ 4 ॥

 -   -  

1-143-0 (6511) 
বৈশম্পায়ন উবাচ। 1-143-0 (854) 
ততো ধনঞ্জয়ং দ্রোণঃ স্ময়মানোঽভ্যভাষত।
ৎবয়েদানীং প্রহর্তব্যমেতল্লক্ষ্যং বিলোক্যতাম্॥ 1-143-1 (6512) 
মদ্বাক্যসমকালং তে মোক্তব্যোঽত্র ভবেচ্ছরঃ।
বিতত্য কার্মুকং পুত্র তিষ্ঠ তাবন্মুহূর্তকম্॥ 1-143-2 (6513) 
এবমুক্তঃ সব্যসাচী মণ্ডলীকৃতকার্মুকঃ।
তস্থৌ ভাসং সমুদ্দিশ্য গুরুবাক্যপ্রচোদিতঃ॥ 1-143-3 (6514) 
মুহূর্তাদিব তং দ্রোণস্তথৈব সমভাষত।
পশ্যস্যেনং স্থিতং ভাসং দ্রুমং মামপি চার্জুন॥ 1-143-4 (6515) 
পশ্যাম্যেকং ভাসমিতি দ্রোণং পার্থোঽভ্যভাষত।
ন তু বৃক্ষং ভবন্তং বা পশ্যামীতি চ ভারত॥ 1-143-5 (6516) 
ততঃ প্রীতমনা দ্রোণো মুহূর্তাদিব তং পুনঃ।
প্রত্যভাষত দুর্ধর্ষঃ পাণ্ডবানাং মহারথম্॥ 1-143-6 (6517) 
ভাসং পশ্যসি যদ্যেনং তথা ব্রূহি পুনর্বচঃ।
শিরঃ পশ্যামি ভাসস্য ন গাত্রমিতি সোঽব্রবীৎ॥ 1-143-7 (6518) 
অর্জুনেনৈবমুক্তস্তু দ্রোণো হৃষ্টতনূরুহঃ।
মুঞ্চস্বেত্যব্রবীৎপার্থং স মুমোচাবিচারয়ন্॥ 1-143-8 (6519) 
ততস্তস্য গস্থস্য ক্ষুরেণ নিশিতেন চ।
শির উৎকৃত্য তরসা পাতয়ামাস পাণ্ডবঃ॥ 1-143-9 (6520) 
তস্মিন্কর্মণি সংসিদ্ধে পর্যষ্বজত পাণ্ডবম্।
মেনে চ দ্রুপদং সঙ্খ্যে সানুবন্ধং পরাজিতম্॥ 1-143-10 (6521) 
কস্য চিত্ৎবথ কালস্য সশিষ্যোঽঙ্গিরসাং বরঃ।
জগাম গঙ্গামভিতো মজ্জিতুং ভরতর্ষভ॥ 1-143-11 (6522) 
অবগাঢমথো দ্রোণং সলিলে সলিলেচরঃ।
গ্রাহো জগ্রাহ বলবাঞ্জঙ্ঘান্তে কালচোদিতঃ॥ 1-143-12 (6523) 
স সমর্থোঽপি মোক্ষায় শিষ্যান্সর্বানচোদয়ৎ।
গ্রাহং হৎবা তু মোক্ষ্যধ্বং মামিতি ৎবরয়ন্নিব॥ 1-143-13 (6524) 
তদ্বাক্যসমকালং তু বীভৎসুর্নিশিতৈঃ শরৈঃ।
অবার্যৈঃ পঞ্চভির্গ্রাহং মগ্নমম্ভস্যতাডয়ৎ॥ 1-143-14 (6525) 
ইতরে ৎবথ সংমূঢাস্তত্রপত্র প্রপেদিরে।
তং তু দৃষ্ট্বা ক্রিয়োপেতং দ্রোণোঽমন্যত পাণ্ডবম্॥ 1-143-15 (6526) 
বিশিষ্টং সর্বশিষ্যেভ্যঃ প্রীতিমাংশ্চাভবত্তদা।
স পার্থবাণৈর্বহুধা খণ্ডশঃ পরিকল্পিতঃ॥ 1-143-16 (6527) 
গ্রাহঃ পঞ্চৎবমাপেদে জঙ্ঘাং ত্যক্ৎবা মহাত্মনঃ।
`সর্বক্রিয়াভ্যনুজ্ঞানাত্তথা শিষ্যান্সমানয়ৎ॥ 1-143-17 (6528) 
দুর্যোধনং চিত্রসেনং দুঃশাসনবিবিংশতী।
অর্জুনং চ সমানীয় হ্যশ্বত্থামানমেব চ॥ 1-143-18 (6529) 
শিশুকং মৃণ্ময়ং কৃৎবা দ্রোণো গঙ্গাজলে ততঃ।
শিষ্যাণাং পশ্যতাং চৈব ক্ষিপতি স্ম মহাভুজঃ॥ 1-143-19 (6530) 
চক্ষুষী বাসসা চৈব বদ্ধ্বা প্রাদাচ্ছরাসনম্।
শিশুকং বিদ্ধ্যতেমং বৈ জলস্থং বদ্ধচক্ষুষঃ॥ 1-143-20 (6531) 
তৎক্ষণেনৈব বীভৎসুরাবাপৈর্দশভির্বশী।
পঞ্চকৈরনুবিব্যাধ মগ্নং শিশুকমম্ভসি॥ 1-143-21 (6532) 
তাঃ স দৃষ্ট্বা ক্রিয়াঃ সর্বা দ্রোণোঽমন্যত পাণ্ডবম্।
বিশিষ্টং সর্বশিষ্যেভ্যঃ প্রীতিমাংশ্চাভবত্তদা।' 
তথাব্রবীন্মহাত্মানং ভারদ্বাজো মহারথম্॥  1-143-22 (6533) 
গৃহাণেদং মহাবাহো বিশিষ্টমতিদুর্ধরম্।
অস্ত্রং ব্রহ্মশিরো নাম সপ্রয়োগনিবর্তনম্॥ 1-143-23 (6534) 
ন চ তে মানুষেষ্বেতৎপ্রয়োক্তব্যং কথংচন।
জগদ্বিনির্দহেদেতদল্পতেজসি পাতিতম্॥ 1-143-24 (6535) 
অসামান্যমিদং তাত লোকেষ্বস্ত্রং নিগদ্যতে।
তদ্ধারয়েথাঃ প্রয়তঃ শৃণু চেদং বচো মম॥ 1-143-25 (6536) 
বাধেতামানুষঃ শত্রুর্যদি ৎবাং বীর কশ্চন।
তদ্বধায় প্রয়ুঞ্জীথাস্তদস্ত্রমিদমাহবে॥ 1-143-26 (6537) 
তথেতি সংপ্রতিশ্রুত্য বীভৎসুঃ স কৃতাঞ্জলিঃ।
জগ্রাহ পরমাস্ত্রং তদাহ চৈনং পুনর্গুরুঃ। 
ভবিতা ৎবৎসমো নান্যঃ পুমাঁল্লোকে ধনুর্ধরঃ॥ ॥  1-143-27 (6538) 
 
ইতি শ্রীমন্মহাভারতে আদিপর্বণি সংভবপর্বণি ত্রিচৎবারিংশদধিকশততমোঽধ্যায়ঃ॥ 143 ॥

 -   -  

1-143-12 অবগাঢং জলাবগাহিনম্॥ 1-143-13 মোক্ষ্যধ্বং মোচয়ধ্বম্॥ ত্রিচৎবারিংশদধিকশততমোঽধ্যায়ঃ॥ 143 ॥



আদিপর্ব - অধ্যায় 144

॥ শ্রীঃ ॥

1.144. অধ্যায়ঃ 144 

 -   -  

কুমারাণাং অস্ত্রশিক্ষাপরীক্ষার্থং রঙ্গনির্মাণম্॥ 1 ॥ শিক্ষাদর্শনার্থং ভীষ্মাদীনাং প্রেক্ষাগারপ্রবেশঃ॥ 2 ॥ যুধিষ্ঠিরাদীনাং পরীক্ষা॥ 3 ॥ ভীমদুর্যোধনয়োঃ গদায়ুদ্ধপরীক্ষা॥ 4 ॥

 -   -  

1-144-0 (6539) 
বৈশম্পায়ন উবাচ। 1-144-0 (855) 
কৃতাস্ত্রান্ধার্তরাষ্ট্রাংশ্চ পাণ্ডুপুত্রাংশ্চ ভারত।
দৃষ্ট্বা দ্রোণোঽব্রবীদ্রাজন্ধৃতরাষ্ট্রং জনেশ্বরম্॥ 1-144-1 (6540) 
কৃপস্য সোমদত্তস্য বাহ্লীকস্য চ ধীমতঃ।
গাঙ্গেয়স্য চ সান্নিধ্যে ব্যাসস্য বিদুরস্য চ॥ 1-144-2 (6541) 
রাজন্সংপ্রাপ্তবিদ্যাস্তে কুমারাঃ কুরুসত্তম।
তে দর্শয়েয়ুঃ স্বাং শিক্ষাং রাজন্ননুমতে তব॥ 1-144-3 (6542) 
ততোঽব্রবীন্মহারাজঃ প্রহৃষ্টেনান্তরাত্মনা।  1-144-4 (6543) 
ধৃতরাষ্ট্র উবাচ।
ভারদ্বাজ মহৎকর্ম কৃতং তে দ্বিজসত্তম॥  1-144-4 (856) 
যদানুমন্যসে কালং যস্মিন্দেশে যথায়থা।
তথাতথা বিধানায় স্বয়মাজ্ঞাপয়স্ব মাম্॥ 1-144-5 (6544) 
স্পৃহয়াম্যদ্য নির্বেদান্পুরুষাণাং সচক্ষুষাম্।
অস্ত্রহেতোঃ পরাক্রান্তান্যে মে দ্রক্ষ্যন্তি পুত্রকান্॥ 1-144-6 (6545) 
ক্ষত্তর্যদ্গুরুরাচার্যো ব্রবীতি কুরু তত্তথা।
ন হীদৃশং প্রিয়ং মন্যে ভবিতা ধর্মবৎসল॥ 1-144-7 (6546) 
ততো রাজানমামন্ত্র্য বিদুরানুমতোপি হি।
ভারদ্বাজো মহাপ্রাজ্ঞো মাপয়ামাস মেদিনীম্॥ 1-144-8 (6547) 
সমামবৃক্ষাং নির্গুলমামুদক্প্রবণসংস্থিতাম্।
তস্যাং ভূমৌ বলিং চক্রে তিথৌ নক্ষত্রপূজিতে॥ 1-144-9 (6548) 
অবঘুষ্টং পুরং চাপি তদর্থং ভরতর্ষভ।
রঙ্গভূমৌ সুবিপুলং শাস্ত্রদৃষ্টং যথাবিধি॥ 1-144-10 (6549) 
প্রেক্ষাগারং সুবিহিতং চক্রস্তে তস্য শিল্পিনঃ।
রক্ষাং সর্বায়ুধোপেতাং স্ত্রীণাং চৈব নরর্ষভ॥ 1-144-11 (6550) 
মঞ্চাংশ্চ কারয়ামাসুর্যত্র জানপদা জনাঃ।
বিপুলানুচ্ছ্রয়োপেতাঞ্শিবিকাশ্চ মহাধনাঃ॥ 1-144-12 (6551) 
তস্মিংস্ততোঽহনি প্রাপ্তে রাজা সসচিবস্তদা।
`সান্তঃপুরঃ সহামাত্যো ব্যাসস্যানুমতে তদা।' 
ভীষ্মং প্রমুখতঃ কৃৎবা কৃপং চাচার্যসত্তমম্॥  1-144-13 (6552) 
`বাহ্লীকং সোমদত্তং চ ভূরিশ্রবসমেব চ।
কুরূনন্যাংশ্চ সচিবানাদায় নগরাদ্বহিঃ॥ 1-144-14 (6553) 
রঙ্গভূমিং সমাসাদ্য ব্রাহ্মণৈঃ সহিতো নৃপঃ॥'  1-144-15 (6554) 
মুক্তাজালপরিক্ষিপ্তং বৈদূর্যমমিশোভিতম্।
শাতকুম্ভময়ং দিব্যং প্রেক্ষাগারমুপাগমৎ॥ 1-144-16 (6555) 
গান্ধারী চ মহাভাগা কুন্তী চ জয়তাং বর।
স্ত্রিয়শ্চ রাজ্ঞঃ সর্বাস্তাঃ সপ্রেষ্যাঃ সপরিচ্ছদাঃ॥ 1-144-17 (6556) 
হর্ষাদারুরুহুর্মঞ্চান্মেরুং দেবস্ত্রিয়ো যথা।
ব্রাহ্মণক্ষত্রিয়াদ্যং চ চাতুর্বর্ণ্যং পুরাদ্দ্রুতম্॥ 1-144-18 (6557) 
দর্শনেপ্সুঃ সমভ্যাগাৎকুমারাণাং কৃতাস্ত্রতাম্।
ক্ষণেনৈকস্থতাং তত্র দর্শনেপ্সুর্জগাম হ॥ 1-144-19 (6558) 
প্রবাদিতৈশ্চ বাদিত্রৈর্জনকৌতূহলেন চ।
মহার্ণব ইব ক্ষুব্ধঃ সমাজঃ সোঽভবত্তদা॥ 1-144-20 (6559) 
ততঃ শুক্লাম্বরধরঃ শুক্লয়জ্ঞোপবীতবান্।
শুক্লকেশঃ সিতশ্মশ্রুঃ শুক্লাল্যানুলেপনঃ॥ 1-144-21 (6560) 
রঙ্গমধ্যং তদাচার্যঃ সপুত্রঃ প্রবিবেশ হ।
নভো জলধরৈর্হীনং সাঙ্গারক ইবাংশুমান্॥ 1-144-22 (6561) 
ব্যাসস্যানুমতে চক্রে বলিং বলবতাং বরঃ।
ব্রাহ্মণাংস্তু সুমন্ত্রজ্ঞান্কারয়ামাস মঙ্গলম্॥ 1-144-23 (6562) 
`সুবর্ণমণিরত্নানি বস্ত্রাণি বিবিধানি চ।
প্রদদৌ দক্ষিণাং রাজা দ্রোণায় চ কৃপায় চ॥'  1-144-24 (6563) 
সুখপুণ্যাহঘোষস্য পুণ্যস্য সমনন্তরম্।
বিবিশুর্বিবিধং গৃহ্য শস্ত্রোপকরণং নরাঃ॥ 1-144-25 (6564) 
ততো বদ্ধাঙ্গুলিত্রাণা বদ্ধকক্ষ্যা মহারথাঃ।
বদ্ধথূণাঃ সধনুষো বিবিশুর্ভরতর্ষভাঃ॥ 1-144-26 (6565) 
`রঙ্গমধ্যে স্থিতং দ্রোণমভিবাদ্য নরর্ষভাঃ।
চক্রুঃ পূজাং যথান্যায়ং দ্রোণস্য চ কৃপস্য চ॥ 1-144-27 (6566) 
আশীর্ভিশ্চ প্রয়ুক্তাভিঃ সর্বে সংহৃষ্টমানসাঃ।
অভিবাদ্য পুনঃ শস্ত্রান্বলিপুষ্পৈঃ সমর্চিতান্॥ 1-144-28 (6567) 
রক্তচন্দনসংমিশ্রৈঃ স্বয়মর্চন্তি কৌরবাঃ।
রক্তচন্দনদিগ্ধাশ্চ রক্তমাল্যানুধারিণঃ॥ 1-144-29 (6568) 
সর্বে রক্তপতাকাশ্চ সর্বে রক্তান্তলোচনাঃ।
দ্রোণেন সমনুজ্ঞাতা গৃহ্য শস্ত্রং পরন্তপাঃ॥ 1-144-30 (6569) 
ধনূংষি পূর্ব সংগৃহ্য তপ্তকাঞ্চনভূষিতাঃ।
সজ্যানি বিবিধাকারাঃ শরৈঃ সন্ধায় কৌরবা॥ 1-144-31 (6570) 
জ্যাঘোষং তলঘোষং চ কৃৎবা ভূতান্যমোহয়ন্॥'  1-144-32 (6571) 
অনুজ্যেষ্ঠং চ তে তত্র যুধিষ্ঠিরপুনরোগমাঃ।
চক্রুরস্ত্রং মহাবীর্যাঃ কুমারাঃ পরমাদ্ভুতম্॥ 1-144-33 (6572) 
`কেষাংচিত্তত্র মাল্যেষু শরা নিপতিতা নৃপ।
কেষাংচিৎপুষ্পমুকুটে নিপতন্তি স্ম সায়কাঃ॥ 1-144-34 (6573) 
কেচিল্লক্ষ্যাণি বিবিধৈর্বাণৈরাহিতলক্ষণৈঃ।
বিভিদুর্লাঘবোৎসৃষ্টৈর্গুরূণি চ লঘূনি চ॥'  1-144-35 (6574) 
কেচিচ্ছরাক্ষেপভয়াচ্ছিরাংস্যবননামিরে।
মনুজা ধৃষ্টমপরে বীক্ষাঞ্চক্রুঃ সুবিস্মিতাঃ॥ 1-144-36 (6575) 
তে স্ম লক্ষ্যাণি বিভিদুর্বাণৈর্নামাঙ্কশোভিতৈঃ।
বিবিধৈর্লাঘবোৎসৃষ্টৈরুহ্যন্তো বাজিভির্দ্রুতম্॥ 1-144-37 (6576) 
তৎকুমারবলং তত্র গৃহীতশরকার্মুকম্।
গন্ধর্বনগরাকারং প্রেক্ষ্য তে বিস্মিতাভবন্॥ 1-144-38 (6577) 
সহসা চুক্রুশুশ্চান্যে নরাঃ শতসহস্রশঃ।
বিস্ময়োৎফুল্লনয়নাঃ সাধুসাধ্বিতি ভারত॥ 1-144-39 (6578) 
কৃৎবা ধনুষি তে মার্গান্রথচর্যাসু চাসকৃৎ।
গজপৃষ্ঠেঽশ্বপৃষ্ঠে চ নিয়ুদ্ধে চ মহাবলাঃ॥ 1-144-40 (6579) 
গৃহীতখড্গচর্মাণস্ততো ভূয়ঃ প্রহারিণঃ।
ৎসরুমার্গান্যথোদ্দিষ্টাংশ্চেরুঃ সর্বাসু ভূমিষু॥ 1-144-41 (6580) 
লাঘবং সৌষ্ঠবং শোভাং স্থিরৎবং দৃঢমুষ্টিতাম্।
দদৃশুস্তত্র সর্বেষাং প্রয়োগং খড্গচর্মণোঃ॥ 1-144-42 (6581) 
অথ তৌ নিত্যসংহৃষ্টৌ সুয়োধনবৃকোদরৌ।
অবতীর্ণৌ গদাহস্তাবেকশৃঙ্গাবিবাচলৌ॥ 1-144-43 (6582) 
বদ্ধকক্ষ্যৌ মহাবাহূ পৌরুষে পর্যবস্থিতৌ।
বৃংহন্তৌ বাসিতাহেতোঃ সমদাবিব কুঞ্জরৌ॥ 1-144-44 (6583) 
তৌ প্রদক্ষিণসব্যানি মণ্ডলানি মহাবলৌ।
চেরতুর্মণ্ডলগতৌ সমদাবিব কুঞ্জরৌ॥ 1-144-45 (6584) 
বিদুরো ধৃতরাষ্ট্রায় গান্ধার্যাঃ পাণ্ডবারণিঃ।
ন্যবেদয়েতাং তৎসর্বং কুমারাণাং বিচেষ্টিতম্॥ ॥ 1-144-46 (6585) 
 
ইতি শ্রীমন্মহাভারতে আদিপর্বণি সংভবপর্বণি চতুশ্চৎবারিংশদধিকশততমোঽধ্যায়ঃ॥ 144 ॥

 -   -  

1-144-19 দর্শনেপ্সুঃ জন ইতি শেষঃ॥ 1-144-22 অংশুমান্ চন্দ্রঃ॥ 1-144-38 গন্ধর্বনগরাকারমদ্ভুতরূপম্॥ 1-144-43 সংহৃষ্টৌ পরস্পরং জেতুং সকামৌ॥ 1-144-44 বৃংহন্তৌ শব্দং কুর্বাণৌ। বাসিতা হস্তিনী॥ 1-144-45 মণ্ডলগতাবলাতচক্রবদ্ভ্রাম্যমাণগদাপরিবেষান্তর্গতৌ॥ 1-144-46 পাণ্ডবারণিঃ কুন্তী॥ চতুশ্চৎবারিংশদধিকশততমোঽধ্যায়ঃ॥ 144 ॥



আদিপর্ব - অধ্যায় 145

॥ শ্রীঃ ॥

1.145. অধ্যায়ঃ 145 

 -   -  

অর্জুনস্য পরীক্ষা॥ 1 ॥ কর্ণস্য রঙ্গপ্রবেশঃ॥ 2 ॥

 -   -  

1-145-0 (6586) 
বৈশম্পায়ন উবাচ। 1-145-0 (857) 
কুরুরাজে হি রঙ্গস্থে ভীমে চ বলিনাং বরে।
পক্ষপাতকৃতস্নেহঃ স দ্বিধেবাভবজ্জনঃ॥ 1-145-1 (6587) 
জয় হে কুরুরাজেতি জয় হে ভীম ইত্যুত।
পুরুষাণাং সুবিপুলাঃ প্রণাদাঃ সহসোত্থিতাঃ॥ 1-145-2 (6588) 
ততঃ ক্ষুব্ধার্ণবনিভং রঙ্গমালোক্য বুদ্ধিমান্।
ভারদ্বাজঃ প্রিয়ং পুত্রমশ্বত্থামানমব্রবীৎ॥ 1-145-3 (6589) 
বারয়ৈতৌ মহাবীর্যৌ কৃতয়োগ্যাবুভাবপি।
মা ভূদ্রঙ্গপ্রকোপোঽয়ং ভীমদুর্যোধনোদ্ভবঃ॥ 1-145-4 (6590) 
বৈশম্পায়ন উবাচ। 1-145-5 (858) 
`তত উত্থায় বেগেন অশ্বত্থামা ন্যবারয়ৎ।
গুরোরাজ্ঞা ভীম ইতি গান্ধারে গুরুশাসনম্। 
অলং শিক্ষাকৃতং বেগমলং সাহসমিত্যুত॥'  1-145-5 (6591) 
ততস্তাবুদ্যতগতৌ গুরুপুত্রেণ বারিতৌ।
যুগান্তানিলসংক্ষুব্ধৌ মহাবেলাবিবার্ণবৌ॥ 1-145-6 (6592) 
ততো রঙ্গাঙ্গণগতো দ্রোণো বচনমব্রবীৎ।
নিবার্য বাদিত্রগণং মহামেঘনিভস্বনম্॥ 1-145-7 (6593) 
যো মে পুত্রাৎপ্রিয়তরঃ সর্বশস্ত্রবিশারদঃ।
ঐন্দ্রিরিন্দ্রানুজসমঃ স পার্থো দৃশ্যতামিতি॥ 1-145-8 (6594) 
আচার্যবচনেনাথ কৃতস্বস্ত্যযনো যুবা।
বদ্ধগোধাঙ্গুলিত্রাণঃ পূর্ণতূণঃ সকার্মুকঃ॥ 1-145-9 (6595) 
কাঞ্চনং কবচং বিভ্রৎপ্রত্যদৃশ্য ফাল্গুনঃ।
সার্কঃ সেন্দ্রায়ুধতডিৎসসন্ধ্য ইব তোয়দঃ॥ 1-145-10 (6596) 
ততঃ সর্বস্য রঙ্গস্য সমুৎপিঞ্জলকোঽভবৎ।
প্রাবাদ্যন্ত চ বাদ্যানি সশঙ্খানি সমন্ততঃ॥ 1-145-11 (6597) 
প্রেক্ষকা ঊচুঃ। 1-145-12 (859) 
এষ কুন্তীসুতঃ শ্রীমানেষ মধ্যমপাণ্ডবঃ।
এষ পুত্রো মহেন্দ্রস্য কুরূণামেষ রক্ষিতা॥ 1-145-12 (6598) 
এষোঽস্ত্রবিদুষাং শ্রেষ্ঠ এষ ধর্মভৃতাং বরঃ।
এষ শীলবতাং চাপি শীলজ্ঞাননিধিঃ পরঃ॥ 1-145-13 (6599) 
বৈশম্পায়ন উবাচ। 1-145-14 (860) 
ইত্যেবং তুমুলা বাচঃ শুশ্রুবুঃ প্রেক্ষকেরিতাঃ।
কুন্ত্যাঃ প্রস্রবসংয়ুক্তৈরস্রৈঃ ক্লিন্নমুরোঽভবৎ॥ 1-145-14 (6600) 
তেন শব্দেন মহতা পূর্ণশ্রুতিরথাব্রবীৎ।
ধৃতরাষ্ট্রো নরশ্রেষ্ঠো বিদুরং হৃষ্টমানসঃ॥ 1-145-15 (6601) 
ক্ষত্তঃ ক্ষুব্ধার্ণবনিভঃ কিমেষ সুমহাস্বনঃ।
সহসৈবোত্থিতো রঙ্গে ভিন্দন্নিব নভস্তলম্॥ 1-145-16 (6602) 
বিদুর উবাচ। 1-145-17 (861) 
এষ পার্থো মহারাজ ফাল্গুনঃ পাণ্ডুনন্দনঃ।
অবতীর্ণঃ সকবচস্তত্রৈব সুমিহাস্বনঃ॥ 1-145-17 (6603) 
ধৃতরাষ্ট্র উবাচ। 1-145-18 (862) 
ধন্যোঽস্ম্যনুগৃহীতোঽস্মি রক্ষিতোঽস্মি মহামতে।
পৃথারণিসমুদ্ভূতৈস্ত্রিভিঃ পাণ্ডববহ্নিভিঃ॥ 1-145-18 (6604) 
বৈশম্পায়ন উবাচ। 1-145-19 (863) 
তস্মিন্প্রমুদিতে রঙ্গে কথংচিৎপ্রত্যুপস্থিতে।
দর্শয়ামাস বীভৎসুরাচার্যায়াস্ত্রলাঘবম্॥ 1-145-19 (6605) 
আগ্নেয়েনাসৃজদ্বহ্নিং বারুণেনাসৃজৎপয়ঃ।
বায়ব্যেনাসৃজদ্বহ্নিং পার্জন্যেনাসৃজদ্ধনান্॥ 1-145-20 (6606) 
ভৌমেন প্রাসৃজদ্ভূমিং পার্বতেনাসৃজদ্গিরীন্।
অন্তর্ধানেন চাস্ত্রেণ পুনরন্তর্হিতোঽভবৎ॥ 1-145-21 (6607) 
ক্ষণাৎপ্রাংশুঃ ক্ষণাদ্ধ্রস্বঃ ক্ষণাচ্চ রথধূর্গতঃ।
ক্ষণেন রথমধ্যস্থঃ ক্ষণেনাবতরন্মহীম্॥ 1-145-22 (6608) 
সুকুমারং চ সূক্ষ্মং চ গুরু চাপি গুরুপ্রিয়ঃ।
সৌষ্ঠবেনাভিসংয়ুক্তঃ সোঽবিধ্যদ্বিবিধৈঃ শরৈঃ॥ 1-145-23 (6609) 
ভ্রমতশ্চ বরাহস্য লোহস্য প্রমুখে সমম্।
পঞ্চবাণানসংক্তান্সংমুমোচৈকবাণবৎ॥ 1-145-24 (6610) 
গব্যে বিষাণকোশে চ চলে রজ্জ্ববলম্বিনি।
নিচখান মহাবীর্যঃ সায়কানেকবিংশতিম্॥ 1-145-25 (6611) 
ইত্যেবমাদি সুমহৎখড্গে ধনুষি চানঘ।
গদায়াং শস্ত্রকুশলো মণ্ডলানি হ্যদর্শয়ৎ॥ 1-145-26 (6612) 
ততঃ সমাপ্তভূয়িষ্ঠে তস্মিন্কর্মণি ভারত।
মন্দীভূতে সমাজে চ বাদিত্রস্য চ নিঃস্বনে॥ 1-145-27 (6613) 
দ্বারদেশাৎসমুদ্ভূতো মাহাত্ম্যবলসূচকঃ।
বজ্রনিষ্পেষসদৃশঃ শুশ্রুবে ভুজনিঃস্বনঃ॥ 1-145-28 (6614) 
দীর্যন্তে কিং নু গিরয়ঃ কিংস্বিদ্ভূমির্বিদীর্যতে।
কিংস্বিদাপূর্যতে ব্যোম জলধারাঘনৈর্ঘনৈঃ॥ 1-145-29 (6615) 
রঙ্গস্যৈবং মতিরভূৎক্ষণেন বসুধাধিপ।
দ্বারং চাভিমুখাঃ সর্বে বভূবুঃ প্রেক্ষকাস্তদা॥ 1-145-30 (6616) 
পঞ্চভির্ভ্রাতৃভিঃ পার্থৈর্দ্রোণঃ পরিবৃতো বভৌ।
পঞ্চতারেণ সংয়ুক্তঃ সাবিত্রেণেব চন্দ্রমাঃ॥ 1-145-31 (6617) 
অশ্বত্থাম্না চ সহিতং ভ্রাতৄণাং শতমূর্জিতম্।
দুর্যোধনমমিত্রঘ্নমুত্থিতং পর্যবারয়ৎ॥ 1-145-32 (6618) 
স তৈস্তদা ভ্রাতৃভিরুদ্যতায়ুধৈ-
র্গদাগ্রপাণিঃ সমবস্থিতৈর্বৃতঃ। 
বভৌ যথা দানবসংক্ষয়ে পুরা
পুনন্দরো দেবগণৈঃ সমাবৃতঃ॥ ॥  1-145-33 (6619) 
 
ইতি শ্রীমন্মহাভারতে আদিপর্বণি সংভবপর্বণি পঞ্চচৎবারিংশদধিকশততমোঽধ্যায়ঃ॥ 145 ॥

 -   -  

1-145-4 কৃতয়োগ্যৌ সুশিক্ষিতৌ॥ 1-145-10 তূণকার্মুককবচানাং তৎপ্রভাজালস্যার্জুনস্য চ ক্রমাদর্কেন্দ্রায়ুধতডিৎসংধ্যাতোয়দৈরুপমা॥ 1-145-11 সমুৎপিঞ্জলক উৎফুল্লতা॥ 1-145-14 অস্রৈঃ প্রেমাশ্রুভিঃ॥ 1-145-23 সুকুমারং পূর্ণঘটকুক্কুটাণ্ডাদীনি লক্ষ্যাণ্যবিচাল্যাবিধ্যৎ। সূক্ষ্মং গুঞ্জাদি লক্ষ্যং, গুরু ঘনাবয়বং চ সোঽবিধ্যৎ॥ 1-145-25 ভূতাশ্বেভবরাহাণাং সিংহর্ক্ষকপিসংমুখান্। বাণান্সপ্তাসমায়ুক্তান্স মুমোচৈকবাণবৎ। ইতি ঘপাঠঃ। গব্যে গোসংবন্ধিনি॥ 1-145-31 সাবিত্রেণ হস্তনক্ষত্রেণ॥ 1-145-33 গদা অগ্রং আলম্বনং যস্য তাদৃশঃ পাণির্যস্য স গাদাগ্রপাণিঃ॥ পঞ্চচৎবারিংশদধিকশততমোঽধ্যায়ঃ॥ 145 ॥



আদিপর্ব - অধ্যায় 146

॥ শ্রীঃ ॥

1.146. অধ্যায়ঃ 146 

 -   -  

কর্ণস্য পরীক্ষা॥ 1 ॥ কর্ণার্জুনয়োর্যুদ্ধপ্রসঙ্গঃ॥ 2 ॥ কৃপেণ কর্ণস্যাধিক্ষেপঃ, কর্ণস্য দুর্যোধনেন রাজ্যাভিষেচনং চ॥ 3 ॥

 -   -  

1-146-0 (6620) 
বৈশম্পায়ন উবাচ। 1-146-0 (864) 
`এতস্মিন্নেব কালে তু তস্মিঞ্জনসমাগমে।'
দত্তেঽবকাশে পুরুষৈর্বিস্ময়োৎফুল্ললোচনঃ। 
বিবেশ রঙ্গং বিস্তীর্ণং কর্ণঃ পরপুরঞ্জয়ঃ॥  1-146-1 (6621) 
সহজং কবচং বিভ্রৎকুণ্ডলোদ্দ্যোতিতাননঃ।
স ধনুর্বদ্ধনিস্ত্রিংশঃ পাদচারীব পর্বতঃ॥ 1-146-2 (6622) 
কন্যাগর্ভঃ পৃথুয়শাঃ পৃথায়াঃ পৃথুলোচনঃ।
তীক্ষ্ণাংশোর্ভাস্করস্যাংশঃ কর্ণোঽরিগণসূদনঃ॥ 1-146-3 (6623) 
সিংহর্ষভগজেন্দ্রাণাং বলবীর্যপরাক্রমঃ।
দীপ্তিকান্তিদ্যুতিগুণৈঃ সূর্যেন্দুজ্বলনোপমঃ॥ 1-146-4 (6624) 
প্রাংশুঃ কনকতালাভঃ সিংহসংহননো যুবা।
অসঙ্খ্যেয়গুণঃ শ্রীমান্ভাস্করস্যাত্মসংভবঃ॥ 1-146-5 (6625) 
স নিরীক্ষ্য মহাবাহুঃ সর্বতো রঙ্গমণ্ডলম্।
প্রণামং দ্রোণকৃপয়োর্নাত্যাদৃতমিবাকরোৎ॥ 1-146-6 (6626) 
স সমাজজনঃ সর্বো নিশ্চলঃ স্থিরলোচনঃ।
কোঽয়মিত্যাগতক্ষোভঃ কৌতূহলপরোঽভবৎ॥ 1-146-7 (6627) 
সোঽব্রবীন্মেঘগম্ভীরস্বরেণ বদতাং বরঃ।
ভ্রাতা ভ্রাতরমজ্ঞাতং সাবিত্রঃ পাকশাসনিম্॥ 1-146-8 (6628) 
পার্থ যত্তে কৃতং কর্ম বিশেষবদহং ততঃ।
করিষ্যে পশ্যতাং নৄণাং মাঽঽত্মনা বিস্ময়ং গমঃ॥ 1-146-9 (6629) 
অসমাপ্তে ততস্তস্য বচনে বদতাং বর।
যন্ত্রোৎক্ষিপ্ত ইবোত্তস্থৌ ক্ষিপ্রং বৈ সর্বতো জনঃ॥ 1-146-10 (6630) 
প্রীতিশ্চ মনুজব্যাঘ্র দুর্যোধনমুপাবিশৎ।
হ্রীশ্চ ক্রোধশ্চ বীভৎসুং ক্ষণেনান্বাবিবেশ হ॥ 1-146-11 (6631) 
ততো দ্রোণাভ্যনুজ্ঞাতঃ কর্ণঃ প্রিয়রণঃ সদা।
যৎকৃতং তত্র পার্থেন তচ্চকার মহাবলঃ॥ 1-146-12 (6632) 
অথ দুর্যোধনস্তত্র ভ্রাতৃভিঃ সহ ভারত।
কর্ণং পরিষ্বজ্য মুদা ততো বচনমব্রবীৎ॥ 1-146-13 (6633) 
স্বাগতং তে মহাবাহো দিষ্ট্যা প্রাপ্তোঽসি মানদ।
অহং চ কুরুরাজ্যং চ যথেষ্টমুপভুজ্যতাম্॥ 1-146-14 (6634) 
কর্ণ উবাচ। 1-146-15 (865) 
কৃতং সর্বমহং মন্যে সখিৎবং চ ৎবয়া বৃণে।
দ্বন্দ্বয়ুদ্ধং চ পার্থেন কর্তুমিচ্ছাম্যহং প্রভো॥ 1-146-15 (6635) 
`বৈশম্পায়ন উবাচ। 1-146-16 (866) 
এবমুক্তস্তু কর্ণেন রাজন্দুর্যোধনস্তদা।
কর্ণং দীর্ঘাঞ্চিতভুজং পরিষ্বজ্যেদমব্রবীৎ॥'  1-146-16 (6636) 
ভুঙ্ক্ষ্ব ভোগান্ময়া সার্ধং বন্ধূনাং প্রিয়কৃদ্ভব।
দুর্হৃদাং কুরু সর্বেষাং মূর্ধ্নি পাদমরিন্দম॥ 1-146-17 (6637) 
বৈশম্পায়ন উবাচ। 1-146-18 (867) 
ততঃ ক্ষিপ্তমিবাত্মানং মৎবা পার্থোঽভ্যভাষত।
কর্ণং ভ্রাতৃসমূহস্য মধ্যেঽচলমিব স্থিতম্॥ 1-146-18 (6638) 
অর্জুন উবাচ। 1-146-19 (868) 
অনাহূতোপসৃষ্টানামনাহূতোপজল্পিনাম্।
যে লোকাস্তান্হতঃ কর্ণ ময়া ৎবং প্রতিপৎস্যসে॥ 1-146-19 (6639) 
কর্ণ উবাচ। 1-146-20 (869) 
রঙ্গোঽয়ং সর্বসামান্যঃ কিমত্র তব ফাল্গুন।
বীর্যশ্রেষ্ঠাশ্চ রাজানো বলং ধর্মোঽনুবর্ততে॥ 1-146-20 (6640) 
কিং ক্ষেপৈর্দুর্বলায়াসৈঃ শরৈঃ কথয় ভারত।
গুরোঃ সমক্ষং যাবত্তে হরাম্যদ্য শিরঃ শরৈঃ॥ 1-146-21 (6641) 
বৈশম্পায়ন উবাচ। 1-146-22 (870) 
ততো দ্রোণাভ্যনুজ্ঞাতঃ পার্তঃ পরপুরঞ্জয়ঃ।
ভ্রাতৃভিস্ৎবরয়াশ্লিষ্টো রণায়োপজগাম তম্॥ 1-146-22 (6642) 
ততো দুর্যোধনেনাপি স ভ্রাত্রা সমরোদ্যতঃ।
পরিষ্বক্তঃ স্থিতঃ কর্ণঃ প্রগৃহ্য সশরং ধনুঃ॥ 1-146-23 (6643) 
ততঃ সবিদ্যুৎস্তনিতৈঃ সেন্দ্রায়ুধপুরোগমৈঃ।
আবৃতং গগনং মেঘৈর্বলাকাপঙ্ক্তিহাসিভিঃ॥ 1-146-24 (6644) 
ততঃ স্নেহাদ্ধরিহয়ং দৃষ্ট্বা রঙ্গাবলোকিনম্।
ভাস্করোঽপ্যনয়ন্নাশং সমীপোপগতান্ঘনান্॥ 1-146-25 (6645) 
মেঘচ্ছায়োপগূঢস্তু ততোঽদৃশ্যত ফাল্গুনঃ।
সূর্যাতপপরিক্ষিপ্তঃ কর্ণোঽপি সমদৃশ্যত॥ 1-146-26 (6646) 
ধার্তরাষ্ট্রা যতঃ কর্ণস্তস্মিন্দেশে ব্যবস্থিতাঃ।
ভারদ্বাজঃ কৃপো ভীষ্মো যতঃ পার্থস্ততোঽভবন্॥ 1-146-27 (6647) 
দ্বিধা রঙ্গঃ সমভবৎস্ত্রীণাং দ্বৈধমজায়ত।
কুন্তিভোজসুতা মোহং বিজ্ঞাতার্থা জগাম হ॥ 1-146-28 (6648) 
তাং তথা মোহমাপন্নাং বিদুরঃ সর্বধর্মবিৎ।
কুন্তীমাশ্বাসয়ামাস প্রেষ্যাভিশ্চন্দনোদকৈঃ॥ 1-146-29 (6649) 
ততঃ প্রত্যাগতপ্রাণা তাবুভৌ পরিদংশিতৌ।
পুত্রৌ দৃষ্ট্বা সুসংভ্রান্তা নান্বপদ্যত কিংচন॥ 1-146-30 (6650) 
তাবুদ্যতমহাচাপৌ কৃপঃ শারদ্বতোঽব্রবীৎ।
দ্বন্দ্বয়ুদ্ধসমাচারে কুশলঃ সর্বধর্মবিৎ॥ 1-146-31 (6651) 
অয়ং পৃথায়াস্তনয়ঃ কনীয়ান্পাণ্ডুনন্দনঃ।
কৌরবো ভবতা সার্ধং দ্বন্দ্বয়ুদ্ধং করিষ্যতি॥ 1-146-32 (6652) 
ৎবমপ্যেবং মহাবাহো মাতরং পিতরং কুলম্।
কথয়স্ব নরেন্দ্রাণাং যেষাং ৎবং কুলভূষণম্॥ 1-146-33 (6653) 
ততো বিদিৎবা পার্থস্ৎবাং প্রতিয়োৎস্যতি বা ন বা।
বৃথাকুলসমাচারৈর্ন যুধ্যন্তে নৃপাত্মজাঃ॥ 1-146-34 (6654) 
বৈশম্পায়ন উবাচ। 1-146-35 (871) 
এবমুক্তস্য কর্ণস্য ব্রীডাবনতমাননম্।
বভৌ বর্ষাম্বুবিক্লিন্নং পদ্মমাগলিতং যথা॥ 1-146-35 (6655) 
দুর্যোধন উবাচ। 1-146-36 (872) 
আচার্য ত্রিবিধা যোনী রাজ্ঞাং শাস্ত্রবিনিশ্চয়ে।
সৎকুলীনশ্চ শূরশ্চ যশ্চ সেনাং প্রকর্ষতি॥ 1-146-36 (6656) 
`অদ্ভ্যোঽগ্নির্ব্রহ্মতঃ ক্ষত্রমশ্মনো লোহমুত্থিতম্।
তেষাং সর্বত্রগং তেজঃ স্বাসু যোনিষু শাম্যতি॥'  1-146-37 (6657) 
যদ্যযং ফাল্গুনো যুদ্ধে নারাজ্ঞা যোদ্ধুমিচ্ছতি।
তস্মাদেষোঽঙ্গবিষয়ে ময়া রাজ্যেঽভিষিচ্যতে॥ 1-146-38 (6658) 
বৈশম্পায়ন উবাচ। 1-146-39 (873) 
`ততো রাজানমামন্ত্র্য গাঙ্গেয়ং চ পিতামহম্।
অভিষেকস্য সংভারান্সমানীয় দ্বিজাতিভিঃ॥ 1-146-39 (6659) 
গোসহস্রায়ুতং দত্ৎবা যুক্তানাং পুণ্যকর্মণাম্।
অর্হোঽয়মঙ্গরাজ্যস্য ইতি বাচ্য দ্বিজাতিভিঃ'॥ 1-146-40 (6660) 
ততস্তস্মিন্ক্ষণে কর্ণঃ সলাজকুসুমৈর্ঘটৈঃ।
কাঞ্চনৈঃ কাঞ্চনে পীঠে মন্ত্রবিদ্ভির্মহারথঃ॥ 1-146-41 (6661) 
অভিষিক্তোঽঙ্গরাজে স শ্রিয়া যুক্তো মহাবলঃ।
`স মৌলিহারকেয়ূরঃ সহস্তাভরণাঙ্গদঃ॥ 1-146-42 (6662) 
রাজলিঙ্গৈস্তথাঽন্যৈশ্চ ভূষিতো ভূষণৈঃ শুভৈঃ।'
সচ্ছত্রবালব্যজনো জয়শব্দোত্তরেণ চ॥  1-146-43 (6663) 
উবাচ কৌরবং রাজন্বচনং স বৃষস্তদা।
অস্য রাজ্যপ্রদানস্য সদৃশং কিং দদানি তে॥ 1-146-44 (6664) 
প্রব্রূহি রাজশার্দূল কর্তা হ্যস্মি তথা নৃপ।
অত্যন্তং সখ্যমিচ্ছামীত্যাহ তং স সুয়োধনঃ॥ 1-146-45 (6665) 
এবমুক্তস্ততঃ কর্ণস্তথেতি প্রত্যুবাচ তম্।
হর্ষাচ্চোভৌ সমাশ্লিষ্য পরাং মুদমবাপতুঃ॥ ॥ 1-146-46 (6666) 
 
ইতি শ্রীমন্মহাভারতে আদিপর্বণি সংভবপর্বণি ষট্চৎবারিংশদধিকশততমোঽধ্যায়ঃ॥ 146 ॥

 -   -  

1-146-1 দত্তাবকাশ ইতি চপাঠঃ॥ 1-146-6 নামপূর্বমথাকরোৎ ইতি পাঠান্তরম্॥ 1-146-26 সূর্যাতপপরিবক্ত ইতি ডপাঠঃ॥ 1-146-28 বিজ্ঞাতার্থা কর্ণস্য স্বপুত্রৎবজ্ঞানবতী। হেতুগর্ভমেতৎ॥ 1-146-34 বৃথাকুলসমাচারৈঃ অজ্ঞাতকুলাচারৈঃ॥ 1-146-40 বাচ্য বাচয়িৎবা॥ ষট্চৎবারিংশদধিকশততমোঽধ্যায়ঝ॥ 146 ॥



আদিপর্ব - অধ্যায় 147

॥ শ্রীঃ ॥

1.147. অধ্যায়ঃ 147 

 -   -  

কর্ণপিতুরধিরথস্য রঙ্গপ্রবেশঃ॥ 1 ॥ ভীমেন কর্ণস্যাধিক্ষেপঃ॥ 2 ॥ সর্বেষাং রঙ্গান্নিষ্ক্রমণম্॥ 3 ॥

 -   -  

1-147-0 (6667) 
বৈশম্পায়ন উবাচ। 1-147-0 (874) 
ততঃ স্রস্তোত্তরপটঃ সপ্রস্বেদঃ সবেপথুঃ।
বিবেশাধিরথো রঙ্গং যষ্টিপ্রাণো হ্বয়ন্নিব॥ 1-147-1 (6668) 
তমালোক্য ধনুস্ত্যক্ৎবা পিতৃগৌরবয়ন্ত্রিতঃ।
কর্ণোঽভিষেকার্দ্রশিরাঃ শিরসা সমবন্দত॥ 1-147-2 (6669) 
ততঃ পাদাববচ্ছাদ্য পটান্তেন সসংভ্রমঃ।
পুত্রেতি পরিপূর্ণার্থমব্রবীদ্রথসারথিম্॥ 1-147-3 (6670) 
পরিষ্বজ্য চ তস্যাথ মূর্ধানং স্নেহবিক্লবঃ।
অঙ্গরাজ্যাভিষেকার্দ্রমশ্রুভিঃ সিষিচে পুনঃ॥ 1-147-4 (6671) 
তং দৃষ্ট্বা সূতপুত্রোঽয়মিতি সংচিন্ত্য পাণ্ডবঃ।
ভীমসেনস্তদা বাক্যমব্রবীৎপ্রহসন্নিব॥ 1-147-5 (6672) 
ন ৎবমর্হসি পার্থেন সূতপুত্র রণে বধম্।
কুলস্য সদৃশস্তূর্ণং প্রতোদো গৃহ্যতাং ৎবয়া॥ 1-147-6 (6673) 
অঙ্গরাজ্যং চ নার্হস্ৎবমুপভোক্তুং নরাধম।
শ্বা হুতাশসমীপস্থং পুরোডাশমিবাধ্বরে॥ 1-147-7 (6674) 
বৈশম্পায়ন উবাচ। 1-147-8 (875) 
এবমুক্তস্ততঃ কর্ণঃ কিংচিৎপ্রস্ফুরিতাধরঃ।
গগনস্থং বিনিঃশ্বস্য দিবাকরমুদৈক্ষত॥ 1-147-8 (6675) 
ততো দুর্যোধনঃ কোপাদুৎপপাত মহাবলঃ।
ভ্রাতৃপদ্মবনাত্তস্মান্মদোৎকট ইব দ্বিপঃ॥ 1-147-9 (6676) 
সোঽব্রবীদ্ভীমকর্মাণং ভীমসেনমবস্থিতম্।
বৃকোদর ন যুক্তং তে বচনং বক্তুমীদৃশম্॥ 1-147-10 (6677) 
ক্ষত্রিয়াণাং বলং জ্যষ্ঠং যোক্তব্যং ক্ষত্রবন্ধুনা।
শূরাণাং চ নদীনাং চ প্রভবো দুর্বিভাবনঃ॥ 1-147-11 (6678) 
সলিলাদুত্থিতো বহ্নির্যেন ব্যাপ্তং চরাচরম্।
দধীচস্যাস্থিতো বজ্রং কৃতং দানবসূদনম্॥ 1-147-12 (6679) 
আগ্নেয়ঃ কৃত্তিকাপুত্রো রৌদ্রো গাঙ্গেয় ইত্যপি।
শ্রূয়তে ভগবান্দেবঃ সর্বগুহ্যময়ো গুহঃ॥ 1-147-13 (6680) 
ক্ষত্রিয়েভ্যশ্চ যে জাতা ব্রাহ্মণাস্তে চ তে শ্রুতাঃ।
বিশ্বামিত্রপ্রভৃতয়ঃ প্রাপ্তা ব্রহ্মৎবমব্যযম্॥ 1-147-14 (6681) 
আচার্যঃ কলশাজ্জাতো দ্রোণঃ শস্ত্রভৃতাং বরঃ।
গৌতমস্যান্ববায়ে চ শরস্তম্বাচ্চ গৌতমঃ॥ 1-147-15 (6682) 
ভবতাং চ যথা জন্ম তদপ্যাগমিতং ময়া।
সকুণ্ডলং সকবচং সর্বলক্ষণলক্ষিতম্। 
কথমাদিত্যসদৃশং মৃগী ব্যাঘ্রং জনিষ্যতি॥  1-147-16 (6683) 
পৃথিবীরাজ্যমর্হোঽয়ং নাঙ্গরাজ্যং নরেশ্বরঃ।
অনেন বাহুবীর্যেণ ময়া চাজ্ঞানুবর্তিনা॥ 1-147-17 (6684) 
যস্য বা মনুজস্যেদং ন ক্ষান্তং মদ্বিচেষ্টিতম্।
রথমারুহ্য পদ্ভ্যাং স বিনাময়তু কার্মুকম্॥ 1-147-18 (6685) 
ততঃ সর্বস্য রঙ্গস্য হাহাকারো মহানভূৎ।
সাধুবাদানুসংবদ্ধঃ সূর্যশ্চাস্তমুপাগমৎ॥ 1-147-19 (6686) 
ততো দুর্যোধনঃ কর্ণমালম্ব্যাগ্রকরে নৃপঃ।
দীপিকাভিঃ কৃতালোকস্তস্মাদ্রঙ্গাদ্বিনির্যযৌ॥ 1-147-20 (6687) 
পাণ্ডবাশ্চ সহদ্রোণাঃ সকৃপাশ্চ বিশাংপতে।
ভীষ্মেণ সহিতাঃ সর্বে যয়ুঃ স্বং স্বং নিবেশনম্॥ 1-147-21 (6688) 
অর্জুনেতি জনঃ কশ্চিৎকশ্চিৎকর্ণেতি ভারত।
কশ্চিদ্দুর্যোধনেত্যেবং ব্রুবন্তঃ প্রস্থিতাস্তদা॥ 1-147-22 (6689) 
কুন্ত্যাশ্চ প্রত্যভিজ্ঞায় দিব্যলক্ষণসূচিতম্।
পুত্রমঙ্গেশ্বরং স্নেহাচ্ছন্না প্রীতিরজায়ত॥ 1-147-23 (6690) 
দুর্যোধনস্যাপি তদা কর্ণমাসাদ্য পার্থিব।
ভয়মর্জুনসংজাতং ক্ষিপ্রমন্তরধীয়ত॥ 1-147-24 (6691) 
স চাপি বীরঃ কৃতশস্ত্রনিশ্রমঃ
পরেণ সাম্নাঽভ্যবদৎসুয়োধনম্। 
যুধিষ্ঠিরস্যাপ্যভবত্তদা মতি-
র্ন কর্ণতুল্যোঽস্তি ধনুর্ধরঃ ক্ষিতৌ॥ ॥  1-147-25 (6692) 
 
ইতি শ্রীমন্মহাভারতে আদিপ্রবণি সংভবপর্বণি সপ্তচৎবারিংশদধিকশততমোঽধ্যায়ঃ॥ 147 ॥

 -   -  

1-147-18 যস্য যেন ন ক্ষান্তং ন সোঢম্॥ 1-147-25 নিশ্রমো নিতরাং শ্রমঃ॥ সপ্তচৎবারিংশদধিকশততমোঽধ্যায়ঃ॥ 147 ॥



আদিপর্ব - অধ্যায় 148

॥ শ্রীঃ ॥

1.148. অধ্যায়ঃ 148 

 -   -  

গুরুদক্ষিণাৎবেন জীবতো দ্রুপদস্য গ্রহণে দ্রোণেনাজ্ঞাপিতে তদর্থং তেন সহ সর্বশিষ্যাণাং পাঞ্চালপুরগমনম্॥ 1 ॥ দ্রুপদগ্রহণায় পাণ্ডববর্জং গতানাং কৌরবাণাং তেন পরাজয়ঃ॥ 2 ॥ তদনন্তরং গতেষু পাণ্ডবেষু অর্জুনেন দ্রুপদগ্রহণম্॥ 3 ॥ জীবগ্রাহং গৃহীৎবা ভীমার্জুনাভ্যাং সমর্পিতেন দ্রুপদেন দ্রোণস্য সংবাদঃ॥ 4 ॥ দ্রোণেনার্ধরাজ্যাপহারেণ মুক্তস্য দ্রুপদস্য পুত্রোৎপাদনার্থং প্রয়ত্নঃ॥ 5 ॥

 -   -  

1-148-0 (6693) 
বৈশম্পায়ন উবাচ। 1-148-0 (876) 
পাণ্ডবান্ধার্তরাষ্ট্রাংশ্চ কৃতাস্ত্রান্প্রসমীক্ষ্য সঃ।
গুর্বর্থং দক্ষিণাং কালে প্রাপ্তেঽমন্যত বৈ গুরুঃ॥ 1-148-1 (6694) 
`অস্ত্রশিক্ষামনুজ্ঞাতান্রঙ্গদ্বারমুপাগতান্।
ভারদ্বাজস্ততস্তাংস্তু সর্বানেবাভ্যভাষত॥ 1-148-2 (6695) 
ইচ্ছামি দত্তাং সহিতাং মহ্যং পরমদক্ষিণাম্।
এবমুক্তাস্ততঃ সর্বে শিষ্যা দ্রোণমথাব্রুবন্। 
ভগবন্কিং প্রয়চ্ছাম আজ্ঞাপয়তু নো গুরুঃ॥'  1-148-3 (6696) 
ততঃ শিষ্যান্সমাহূয় আচার্যোঽর্থমচোদয়ৎ।
দ্রোণঃ সর্বানশেষেণ দক্ষিণার্থং মহীপতে॥ 1-148-4 (6697) 
পঞ্চালরাজং দ্রুপদং গৃহিৎবা রণমূর্ধনি।
পর্যানয়ত ভদ্রং বঃ সা স্যাৎপরমদক্ষিণা॥ 1-148-5 (6698) 
তথেত্যুক্ৎবা তু তে সর্বে রথৈস্তূর্ণং প্রহারিণঃ।
আচার্যধনদানার্থং দ্রোণেন সহিতা যয়ুঃ॥ 1-148-6 (6699) 
ততোঽভিজগ্মুঃ পঞ্চালান্নিঘ্নন্তস্তে নরর্ষভাঃ।
মমৃদুস্তস্য নগরং দ্রুপদস্য মহৌজসঃ॥ 1-148-7 (6700) 
দুর্যোধনশ্চ কর্ণশ্চ যুয়ুৎসুশ্চ মহাবলঃ।
দুঃশাসনো বিকর্ণশ্চ জলসন্ধঃ সুলোচনঃ॥ 1-148-8 (6701) 
এতে চান্যে চ বহবঃ কুমারা বহুবিক্রমাঃ।
অহং পূর্বমহং পূর্বমিত্যেবং ক্ষত্রিয়র্ষভাঃ॥ 1-148-9 (6702) 
ততো বররাথারূঢাঃ কুমারাঃ সাদিভিঃ সহ।
প্রবিশ্য নগরং সর্বে রাজমার্গমুপায়যুঃ॥ 1-148-10 (6703) 
তস্মিন্কালে তু পাঞ্চালঃ শ্রুৎবা দৃষ্ট্বা মহদ্বলম্।
ভ্রাতৃভিঃ সহিতো রাজংস্ৎবরয়া নির্যযৌ গৃহাৎ॥ 1-148-11 (6704) 
ততস্তু কৃতসন্নাহা যজ্ঞসেনসহোদরাঃ।
শরবর্ষাণি মুঞ্চন্তঃ প্রণেদুঃ সর্ব এব তে॥ 1-148-12 (6705) 
ততো রথেন শুভ্রেণ সমাসাদ্য তু কৌরবান্।
যজ্ঞসেনঃ শরান্ঘোরান্ববর্ষ যুধি দুর্জয়ঃ॥ 1-148-13 (6706) 
পূর্বমেব তু সংমন্ত্র্য পার্থো দ্রোণমথাঽব্রবীৎ।
দর্পোদ্রেকাৎকুমারাণামাচার্যং দ্বিজসত্তমম্॥ 1-148-14 (6707) 
এষাং পরাক্রমস্যান্তে বয়ং কুর্যাম সাহসম্।
এতৈরশক্যঃ পাঞ্চালো গ্রহীতুং রণমূর্ধনি॥ 1-148-15 (6708) 
এবমুক্ৎবা তু কৌন্তেয়ো ভ্রাতৃভিঃ সহিতোঽনঘঃ।
অর্ধক্রোশে তু নগরাদতিষ্ঠদ্বহিরেব সঃ॥ 1-148-16 (6709) 
দ্রুপদঃ কৌরবান্দৃষ্ট্বা প্রাধাবত সমন্ততঃ।
শরজালেন মহতা মোহয়ন্কৌরবীং চমূম্॥ 1-148-17 (6710) 
তমুদ্যতং রথেনৈকমাশুকারিণমাহবে।
অনেকমিব সন্ত্রাসান্মেনিরে তত্র কৌরবাঃ॥ 1-148-18 (6711) 
দ্রুপদস্য শরা ঘোরা বিচেরুঃ সর্বতোদিশম্।
ততঃ শঙ্খাশ্চ ভের্যশ্চ মৃদঙ্গাশ্চ সহস্রশঃ॥ 1-148-19 (6712) 
প্রাবাদ্যন্ত মহারাজ পঞ্চালানাং নিবেশনে।
সিংহনাদশ্চ সংজজ্ঞে পঞ্চালানাং মহাত্মনাম্॥ 1-148-20 (6713) 
ধনুর্জ্যাতলশব্দশ্চ সংস্পৃশ্য গগনং মহান্।
দুর্যোধনো বিকর্ণশ্চ সুবাহুর্দীর্ঘলোচনঃ॥ 1-148-21 (6714) 
দুঃশাশনশ্চ সংক্রুদ্ধঃ শরবর্ষৈরবাকিরন্।
সোঽতিবিদ্ধো মহেষ্বাসঃ পার্ষতো যুধি দুর্জয়ঃ॥ 1-148-22 (6715) 
ব্যধমত্তান্যনীকানি তৎক্ষণাদেব ভারত।
দুর্যোধনং বিকর্ণং চ কর্ণং চাপি মহাবলম্॥ 1-148-23 (6716) 
নানানৃপসুতান্বীরান্সৈন্যানি বিবিধানি চ।
অলাতচক্রবৎসর্বং চরন্বাণৈরতর্পয়ৎ॥ 1-148-24 (6717) 
ততস্তু নাগরাঃ সর্বে মুসলৈর্যষ্টিভিস্তদা।
অভ্যবর্ষন্ত কৌরব্যান্বর্ষমাণা ঘা ইব॥ 1-148-25 (6718) 
সবালবৃদ্ধাঃ কাম্পিল্যাঃ কৌরবানভ্যযুস্তদা।
শ্রুৎবা সুতুমুলং যুদ্ধং কৌরবানেব ভারত॥ 1-148-26 (6719) 
দ্রবন্তিস্ম নদন্তিস্ম ক্রোশন্তঃ পাণ্ডবান্প্রতি।
পাডবাস্তু স্বনং শ্রুৎবা আর্তানাং রোমহর্ষণম্॥ 1-148-27 (6720) 
অভিবাদ্য ততো দ্রোণং রথানারুরুহুস্তদা।
যুধিষ্ঠিরং নিবার্যাশু মা যুধ্যস্বেতি পাণ্ডবম্॥ 1-148-28 (6721) 
মাদ্রেয়ৌ চক্ররক্ষৌ তু ফাল্গুনশ্চ তদাঽকরোৎ।
সেনাগ্রগো ভীমসেনস্তদাভূদ্গদয়া সহ॥ 1-148-29 (6722) 
তদা শত্রুস্বনং শ্রুৎবা ভ্রাতৃভিঃ সহিতোঽনঘঃ।
আয়াজ্জবেন কৌন্তেয়ো রথেনানাদয়ন্দিশঃ॥ 1-148-30 (6723) 
পঞ্চালানাং ততঃ সেনামুদ্ধূতার্ণবনিঃস্বনাম্।
ভীমসেনো মহাবাহুর্দণ্ডপাণিরিবান্তকঃ॥ 1-148-31 (6724) 
প্রবিবেশ মহাসেনাং মকরঃ সাগরং যথা।
`চতুরঙ্গবলাকীর্ণে ততস্তস্মিন্রণোৎসবে॥'  1-148-32 (6725) 
স্বয়মভ্যদ্রবদ্ভীমো নাগানীকং গদাধরঃ॥  1-148-33 (6726) 
স যুদ্ধকুশলঃ পার্থো বাহুবীর্যেণ চাতুলঃ।
অহনৎকুঞ্জরানীকং গদয়া কালরূপধৃক্॥ 1-148-34 (6727) 
তে গজা গিরিসঙ্কাশাঃ ক্ষরন্তো রুধিরং বহু।
ভীমসেনস্য গদয়া ভিন্নমস্তকপিণ্ডকাঃ॥ 1-148-35 (6728) 
পতন্তি দ্বিরদা ভূমৌ বজ্রঘাতাদিবাচলাঃ।
গজানশ্বান্রথাংশ্চৈব পাতয়ামাস পাণ্ডবঃ॥ 1-148-36 (6729) 
পদাতীংশ্চ রথাংশ্চৈব ন্যবধীদর্জুনাগ্রজঃ।
গোপাল ইব দণ্ডেন যথা পশুগণান্বনে॥ 1-148-37 (6730) 
চালয়ন্রথনাগাংশ্চ সংচচাল বৃকোদরঃ।
ভারদ্বাজপ্রিয়ং কর্তুমুদ্যতঃ ফাল্গুনস্তদা॥ 1-148-38 (6731) 
পার্ষতং শরজালেন ক্ষিপন্নাগাৎস পাণ্ডবঃ।
হয়ৌঘাংশ্চ রথৌঘাংশ্চ গজৌঘাংশ্চ সমন্ততঃ॥ 1-148-39 (6732) 
পাতয়ন্সমরে রাজন্যুগান্তাগ্রিরিব জ্বলন্।
ততস্তে হন্যমানা বৈ পঞ্চালাঃ সৃঞ্জয়াস্তথা॥ 1-148-40 (6733) 
শরৈর্নানাবিধৈস্তূর্ণং পার্থং সংছাদ্য সর্বশঃ।
সিংহনাদং মুখৈঃ কৃৎবা সময়ুধ্বন্ত পাণ্ডবম্॥ 1-148-41 (6734) 
তদ্যুদ্ধমভবদ্ধোরং সমুহাদ্ভুতদর্শনম্।
সিংহনাদস্বনং শ্রুৎবা নামৃষ্যৎপাকশাসনিঃ॥ 1-148-42 (6735) 
ততঃ কিরীটী সহসা পঞ্চালান্সমরেঽদ্রবৎ।
ছাদয়ন্নিষুজালেন মহতা মোহয়ন্নিব॥ 1-148-43 (6736) 
শীঘ্রমভ্যস্যতো বাণান্সংদধানস্য চানিশম্।
নান্তরং দদৃশে কিংচিৎকৌন্তেয়স্য যশস্বিনঃ॥ 1-148-44 (6737) 
`ন দিশো নান্তরিক্ষং চ তদা নৈব চ মেদিনী।
অদৃশ্যত মহারাজ তত্র কিংচিন্ন সঙ্গরে॥ 1-148-45 (6738) 
পাঞ্চালানাং কুরূণাং চ সাধুসাধ্বিতি নিস্বনঃ।
তত্র তূর্যনিনাদশ্চ শঙ্খানাং চ মহাস্বনঃ॥'  1-148-46 (6739) 
সিংহনাদশ্চ সংজজ্ঞে সাধুশব্দেন মিশ্রিতঃ।
ততঃ পাঞ্চালরাজস্তু তথা সত্যজিতা সহ॥ 1-148-47 (6740) 
ৎবরমাণোঽভিদুদ্রাব মহেন্দ্রং শম্বরো যথা।
মহতা শরবর্ষেণ পার্থঃ পাঞ্চালমাবৃণোৎ॥ 1-148-48 (6741) 
ততো হলহলাশব্দ আসীৎপাঞ্চালকে বলে।
জিবৃক্ষতি মহাসিংহে গজানামিব যূথপম্॥ 1-148-49 (6742) 
দৃষ্ট্বা পার্থং তদায়ান্তং সত্যজিৎসত্যবিক্রমঃ।
পাঞ্চালং বৈ পরিপ্রেপ্সুর্ধনঞ্জয়মদুদ্রুবৎ॥ 1-148-50 (6743) 
ততস্ৎবর্জুনপাঞ্চালৌ যুদ্ধায় সমুপাগতৌ।
ব্যক্ষোভয়েতাং তৌ সৈন্যমিন্দ্রবৈরোচনাবিব॥ 1-148-51 (6744) 
ততঃ সত্যজিতং পার্থো দশভির্মর্মভেদিভিঃ।
বিব্যাধ ববলদ্গাঢং তদদ্ভুতমিবাভবৎ॥ 1-148-52 (6745) 
ততঃ শরশতৈঃ পার্থং পাঞ্চালঃ শীঘ্রমার্দয়ৎ।
পার্থস্তু শরবর্ষেণ চ্ছাদ্যমানো মহারথঃ॥ 1-148-53 (6746) 
বেগং চক্রে মহাবেগো ধনুর্জ্যামবমৃজ্য চ।
ততঃ সত্যজিতশ্চাপং ছিৎবা রাজানমভ্যযাৎ॥ 1-148-54 (6747) 
অথান্যদ্ধনুরাদায় সত্যজিদ্বেগবত্তরম্।
সাশ্বং সসূতং সরথং পার্থং বিব্যাধ সৎবরঃ॥ 1-148-55 (6748) 
স তং ন মমৃষে পার্থঃ পাঞ্চালেনার্দিতো যুধি।
ততস্তস্য বিনাশার্থং সৎবরং ব্যসৃজচ্ছরান্॥ 1-148-56 (6749) 
হয়ান্ধ্বজং ধনুর্মুষ্টিমুভৌ তৌ পার্ষ্ণিসারথী।
স তথা ভিদ্যমানেষু কার্মুকেষু পুনঃ পুনঃ॥ 1-148-57 (6750) 
হয়েষু বিনিকৃত্তেষু বিমুখোঽভবদাহবে।
স সত্যজিতমালেক্য তথা বিমুখমাহবে॥ 1-148-58 (6751) 
বেগেন মহতা রাজন্নভ্যধাবত পার্ষতম্।
তদা চক্রে মহদ্যুদ্ধমর্জুনো জয়তাং বরঃ॥ 1-148-59 (6752) 
তস্য পার্থো ধনুশ্ছিত্ৎবা ধ্বজং চোর্ব্যামপাতয়ৎ।
পঞ্চভিস্তস্য বিব্যাধ হয়ান্সূতং চ সায়কৈঃ॥ 1-148-60 (6753) 
তত উৎসৃজ্য তচ্চাপমাদদানঃ শরাবরম্।
খড্গমুদ্ধৃত্য কৌন্তেয়ঃ সিংহনাদমথাকরোৎ॥ 1-148-61 (6754) 
পাঞ্চালস্য রথস্যেষামাপ্লুত্য সহসাঽপতৎ।
পাঞ্চালরথমাস্থায় অবিত্রস্তো ধনঞ্জয়ঃ॥ 1-148-62 (6755) 
বিক্ষোভ্যাম্ভোনিধিংতার্ক্ষ্যস্তংনাগমিব সোঽগ্রহীৎ।
ততস্তু সর্বপাঞ্চালা বিদ্রবন্তি দিশো দশ॥ 1-148-63 (6756) 
দর্শয়ন্সর্বসৈন্যানাং স বাহ্বোর্বলমাত্মনঃ।
সিংহনাদস্বনং কৃৎবা নির্জগাম ধনঞ্জয়ঃ॥ 1-148-64 (6757) 
আয়ান্তমর্জুনং দৃষ্ট্বা কুমারাঃ সহিতাস্তদা।
মমৃদুস্তস্য নগরং দ্রুপদস্য মহাত্মনঃ॥ 1-148-65 (6758) 
অর্জুন উবাচ। 1-148-66 (877) 
সংবন্ধী কুরুবীরাণাং দ্রুপদো রাজসত্তমঃ।
মা বধীস্তদ্বলং ভীম গুরুদানং প্রদীয়তাম্॥ 1-148-66 (6759) 
বৈশম্পায়ন উবাচ। 1-148-67 (878) 
ভীমসেনস্তদা রাজন্নর্জুনেন নিবারিতঃ।
অতৃপ্তো যুদ্ধধর্মেষু ন্যবর্তত মহাবলঃ॥ 1-148-67 (6760) 
তে যজ্ঞসেনং দ্রুপদং গৃহীৎবা রণমূর্ধনি।
উপাজগ্মুঃ সহামাত্যং দ্রোণায় ভরতর্ষভ॥ 1-148-68 (6761) 
ভগ্নদর্পং হৃতধনং তং তথা বশমাগতম্।
স বৈরং মনসা ধ্যাৎবা দ্রোণো দ্রুপদমব্রবীৎ॥ 1-148-69 (6762) 
বিমৃজ্য তরসা রাষ্ট্রং পুরং তে মৃদিতং ময়া।
প্রাপ্য জীবন্রিপুবশং সখিপূর্বং কিমিষ্যতে॥ 1-148-70 (6763) 
এবমুক্ৎবা প্রহস্যৈনং কিংচিৎস পুনরব্রবীৎ।
মা ভৈঃ প্রাণভয়াদ্বীর ক্ষমিণো ব্রাহ্মণা বয়ম্॥ 1-148-71 (6764) 
আশ্রমে ক্রীডিতং যত্তু ৎবয়া বাল্যে ময়া সহ।
তেন সংবর্ধিতঃ স্নেহঃ প্রীতিশ্চ ক্ষত্রিয়র্ষভ॥ 1-148-72 (6765) 
প্রার্থয়েয়ং ৎবয়া সখ্যং পুনরেব জনাধিপ।
বরং দদামি তে রাজন্রাজ্যস্যার্ধমবাপ্নুহি॥ 1-148-73 (6766) 
অরাজা কিল নো রাজ্ঞঃ সখা ভবিতুমর্হতি।
অতঃ প্রয়তিতং রাজ্যে যজ্ঞসেন ময়া তব॥ 1-148-74 (6767) 
রাজাসি দক্ষিণে কূলে ভাগীরথ্যাহমুত্তরে।
সখায়ং মাং বিজানীহি পাঞ্চাল যদি মন্যসে॥ 1-148-75 (6768) 
দ্রুপদ উবাচ। 1-148-76 (879) 
অনাশ্চর্যমিদং ব্রহ্মন্বিক্রান্তেষু মহাত্মসু।
প্রীয়ে ৎবয়াঽহং ৎবত্তশ্চ প্রীতিমিচ্ছামি শাশ্বতীম্॥ 1-148-76 (6769) 
বৈশম্পায়ন উবাচ। 1-148-77 (880) 
এবমুক্তঃ স তং দ্রোণো মোক্ষয়ামাস ভারত।
সৎকৃত্য চৈনং প্রীতাত্মা রাজ্যার্ধং প্রত্যপাদয়ৎ॥ 1-148-77 (6770) 
মাকন্দীমথ গঙ্গায়াস্তীরে জনপদায়ুতাম্।
সোঽধ্যাবসদ্দীনমনাঃ কাম্পিল্যং চ পুরোত্তমম্॥ 1-148-78 (6771) 
দক্ষিণাংশ্চাপি পঞ্চালান্যাবচ্চর্মণ্বতী নদী।
দ্রোণেন চৈবং দ্রুপদঃ পরিভূয়াথ পালিতঃ॥ 1-148-79 (6772) 
ক্ষাত্রেণ চ বলেনাস্য নাপশ্যৎস পরাজয়ম্।
হীনং বিদিৎবা চাত্মানং ব্রাহ্মেণ স বলেনতু॥ 1-148-80 (6773) 
পুত্রজন্ম পরীপ্সন্বৈ পৃথিবীমন্বসংচরৎ।
অহিচ্ছত্রং চ বিষয়ং দ্রোণঃ সমভিপদ্যত॥ 1-148-81 (6774) 
এবং রাজন্নহিচ্ছত্রা পুরীজনপদায়ুতা।
যুধি নির্জিত্য পার্থেন দ্রোণায় প্রতিপাদিতা॥ ॥ 1-148-82 (6775) 
 
ইতি শ্রীমন্মহাভারতে আদিপর্বণি সংভবপর্বণি অষ্টচৎবারিংশদধিকশততমোঽধ্যায়ঃ॥ 148 ॥

 -   -  

1-148-61 শরাবরং চর্ম॥ 1-148-62 ঈষা রথস্য যুগচক্রসংলগ্নং মহাদারু॥ 1-148-70 প্রাপ্য জীবন্নৃপ বশামিতি ঙপাঠঃ॥ অষ্টচৎবারিংশদধিকশততমোঽধ্যায়ঃ॥ 148 ॥



আদিপর্ব - অধ্যায় 149

॥ শ্রীঃ ॥

1.149. অধ্যায়ঃ 149 

 -   -  

দ্রুপদস্য যাজোপয়াজসমীপগমনম্॥ 1 ॥ উপয়াজেন দ্রোণবিনাশকপুত্রোৎপাদনার্থং যাজনায় প্রার্থিতে যাজনস্য প্রত্যাখ্যানম্॥ 2 ॥ যাজেনাঙ্গীকারে যজনারম্ভঃ॥ 3 ॥ অপত্যপ্রদহবিঃপ্রাশনার্থং দ্রুপদপত্ন্যা আহ্বানে গর্বাত্তয়া বিলম্বনম্॥ 4 ॥ ক্রুদ্ধাভ্যাং যাজোপয়াজাভ্যাং অগ্নৌ হৃবিষো হোমেনাগ্নিকুণ্ডাদ্ধৃষ্টদ্যুম্নস্যোৎপত্তিঃ॥ 5 ॥ দ্বিতীয়হবিষো হোমেন পাঞ্চাল্যা উৎপত্তিঃ॥ 6 ॥ তয়োর্নামকরণম্॥ 7 ॥ দ্রোণাদ্ধৃষ্টদ্যুম্নস্যাস্ত্রশিক্ষণম্॥ 8 ॥

 -   -  

1-149-0 (6776) 
`বৈশম্পায়ন উবাচ। 1-149-0 (881) 
দ্রোণেন বৈরং দ্রুপদো ন সুষ্বাপ স্মরংস্তদা।
ক্ষাত্রেণ বৈ বলেনাস্য নাঽশশংসে পরাজয়ম্॥ 1-149-1 (6777) 
হীনং বিদিৎবা চাত্মানং ব্রাহ্মেণাপি বলেন চ।
দ্রুপদোঽমর্ষণাদ্রাজা কর্মসিদ্ধান্দ্বিজোত্তমান্॥ 1-149-2 (6778) 
অন্বিচ্ছন্পরিচক্রাম ব্রাহ্মণাবসথান্বহূন্।
নাস্তি শ্রেষ্ঠং মমাপত্যং ধিগ্বন্ধূনিতি চ ব্রুবন্॥ 1-149-3 (6779) 
নিশ্বাসপরমো হ্যাসীদ্দ্রোণং প্রতিচিকীর্ষয়া।
ন সন্তি মম মিত্রাণি লোকেঽস্মিন্নাস্তি বীর্যবান্॥ 1-149-4 (6780) 
পুত্রজন্ম পরীপ্সন্বৈ পৃথিবীমন্বয়াদিমাম্।
প্রভাবশিক্ষাবিনয়াদ্দ্রোণস্যাস্ত্রবলেন চ॥ 1-149-5 (6781) 
কর্তুং প্রয়তমানো বৈ ন শশাক পরাজয়ম্।
অভিতঃ সোঽথ কল্মাষীং গঙ্গাতীরে পরিভ্রমন্॥ 1-149-6 (6782) 
ব্রাহ্মণাবসথং পুণ্যমাসসাদ মহীপতিঃ।
তত্র নাস্নাতকঃ কশ্চিন্ন চাসীদব্রতো দ্বিজঃ॥ 1-149-7 (6783) 
তথৈব তৌ মহাভাগৌ সোঽপশ্যচ্ছংসিতব্রতৌ।
যাজোপয়াজৌ ব্রহ্মর্ষী ভ্রাতরৌ পৃষতাত্মজঃ॥ 1-149-8 (6784) 
সংহিতাধ্যযনে যুক্তৌ গোত্রতশ্চাপি কাশ্যপৌ।
অরণ্যে যুক্তরূপৌ তৌ ব্রাহ্মণাবৃষিসত্তমৌ॥ 1-149-9 (6785) 
স উপামন্ত্রয়ামাস সর্বকামৈরতন্দ্রিতঃ।
বুদ্ধ্বা তয়োর্বলং বুদ্ধিং কনীয়াংসমুপহ্বরে॥ 1-149-10 (6786) 
প্রপেদে ছন্দয়ন্কামৈরুপয়াজং ধৃতব্রতম্।
গুরুশুশ্রূষণে যুক্তঃ প্রিয়কৃৎসর্বকামদম্॥ 1-149-11 (6787) 
পাদ্যেনাসনদানেন তথাঽর্ঘ্যেণ ফলৈশ্চ তম্।
অর্হয়িৎবা যথান্যায়মুপয়াজোঽব্রবীত্ততঃ॥ 1-149-12 (6788) 
যেন কার্যবিশেষেণ ৎবমস্মানভিকাঙ্ক্ষসে।
কৃতশ্চায়ং সমুদ্যোগস্তদ্ব্রবীতু ভবানিতি॥ 1-149-13 (6789) 
বৈশম্পায়ন উবাচ। 1-149-14 (882) 
স বুদ্ধ্বা প্রীতিসংয়ুক্তমৃষীণামুত্তমং তদা।
উবাচ ছন্দয়ন্কামৈর্দ্রুপদঃ স তপস্বিনম্॥ 1-149-14 (6790) 
যেন মে কর্মণা ব্রহ্মন্পুত্রঃ স্যাদ্দ্রোণমৃত্যেব।
উপয়াজ চরস্বৈতৎপ্রদাস্যামি ধনং তব॥ 1-149-15 (6791) 
উপয়াজ উবাচ। 1-149-16 (883) 
নাহং ফলার্থী দ্রুপদ যোঽর্থী স্যাত্তত্র গম্যতাম্।  1-149-16 (6792) 
বৈশম্পায়ন উবাচ।
প্রত্যাখ্যাতস্তু তেনৈবং স বৈ সজ্জনসংনিধৌ॥  1-149-16 (884) 
আরাধয়িষ্যন্দ্রুপদঃ স তং পর্যচরত্তদা।
ততঃ সংবৎসরস্যান্তে দ্রুপদং দ্বিজসত্তমঃ॥ 1-149-17 (6793) 
উপয়াজোঽব্রবীদ্বাক্যং কালে মধুরয়া গিরা।
জ্যেষ্ঠো ভ্রাতা ন মেঽত্যাক্ষীদ্বিচরন্বিজনে বনে॥ 1-149-18 (6794) 
অপরিজ্ঞাতশৌচায়াং ভূমৌ নিপতিতং ফলম্।
তদপশ্যমহং ভ্রাতুরসাংপ্রতমনুব্রজন্॥ 1-149-19 (6795) 
বিমর্শং হি ফলাদানে নায়ং কুর্যাৎকথংচন।
নাপশ্যৎফলং দৃষ্ট্বা দোষাংস্তস্যাঽঽনুবন্ধিকান্॥ 1-149-20 (6796) 
বিবিনক্তি ন শৌচার্থী সোঽন্যত্রাপি কথং ভবেৎ।
সংহিতাধ্যযনস্যান্তে পঞ্চয়জ্ঞান্নিরূপ্য চ॥ 1-149-21 (6797) 
ভৈক্ষমুঞ্ছেন সহিতং ভুঞ্জানস্তু তদা তদা।
কীর্তয়ত্যেব রাজর্ষে ভোজনস্য রসং পুনঃ॥ 1-149-22 (6798) 
সংহিতাধ্যযনং কুর্বন্বনে গুরুকুলে বসন্।
ভৈক্ষমুচ্ছিষ্টমন্যেষাং ভুঙ্ক্তে স্ম সততং তথা॥ 1-149-23 (6799) 
কীর্তয়ন্গুণমন্নানামথ প্রীতো মুহুর্মুহুঃ।
এবং ফলার্থিনস্ৎসমান্মন্যেঽহং তর্কচক্ষুষা॥ 1-149-24 (6800) 
তং বৈ গচ্ছেহ নৃপতে ৎবাং স সংয়াজয়িষ্যতি॥  1-149-25 (6801) 
বৈশম্পায়ন উবাচ। 1-149-26 (885) 
উপয়াজবচঃ শ্রুৎবা যাজস্যাশ্রমমভ্যগাৎ।
জুগুপ্সমানো নৃপতির্মনসেদং বিচিন্তয়ন্॥ 1-149-26 (6802) 
ভৃশং সংপূজ্য পূজার্হমৃষিং যাজমুবাচ হ।
গোশতানি দদান্যষ্টৌ যাজ যাজয় মাং বিভো॥ 1-149-27 (6803) 
দ্রোণবৈরান্তরে তপ্তং বিষণ্ণং শরণাগতম্।
ব্রহ্মবন্ধুপ্রণিহিতং ন ক্ষত্রং ক্ষত্রিয়ো জয়েৎ॥ 1-149-28 (6804) 
তস্মাদ্দ্রোণভয়ার্তং মাং ভবাংস্ত্রাতুমিহার্হতি।
যেন মে কর্মণা ব্রহ্মন্পুত্রঃ স্যাদ্দ্রোণমৃত্যবে॥ 1-149-29 (6805) 
অর্জুনস্যাপি বৈ ভার্যা ভবেদ্যা বরবর্ণিনী।
স হি ব্রহ্মবিদাং শ্রেষ্ঠো ব্রাহ্মে ক্ষাত্রেঽপ্যনুত্তমঃ॥ 1-149-30 (6806) 
ততো দ্রোণস্তু মাঽজৈষীৎসখিবিগ্রহকারণাৎ।
ক্ষত্রিয়ো নাস্তি তুল্যোঽস্য পৃথিব্যাং কশ্চিদগ্রণীঃ॥ 1-149-31 (6807) 
ভারতাচার্যমুখ্যস্য ভারদ্বাজস্য ধীমতঃ।
দ্রোণস্য শরজালানি রিপুদেহহরাণি চ॥ 1-149-32 (6808) 
ষডরত্নি ধনুশ্চাস্য খড্গমপ্রতিম তথা।
স হি ব্রাহ্মণবেষেণ ক্ষাত্রং বেগমসংশয়ম্॥ 1-149-33 (6809) 
প্রতিহন্তি মহেষ্বাসো ভারদ্বাজো মহামনাঃ।
কার্তবীর্যসমো হ্যেষ খট্বাঙ্গপ্রতিমো রণে॥ 1-149-34 (6810) 
ক্ষত্রোচ্ছেদায় বিহিতো জামদগ্ন্য ইবাস্থিতঃ॥  1-149-35 (6811) 
সহিতং ক্ষত্রবেগেন ব্রহ্মবেগেন সাংপ্রতম্।
উপপন্নং হি মন্যেঽহং ভারদ্বাজং যশস্বিনম্॥ 1-149-36 (6812) 
নেষবস্তমপাকুর্যুর্ন চ প্রাসা ন চাসয়ঃ।
ব্রাহ্মং তস্য মহাতেজো মন্ত্রাহুতিহুতং যথা॥ 1-149-37 (6813) 
তস্য হ্যস্ত্রবলং ঘোরমপ্রসহ্যং পরৈর্ভুবি।
শত্রূন্সমেত্য জয়তি ক্ষত্রং ব্রহ্মপুরস্কৃতম্॥ 1-149-38 (6814) 
ব্রহ্মক্ষত্রে চ সহিতে ব্রহ্মতেজো বিশিষ্যতে।
সোঽহং ক্ষত্রবলাদ্দীনো ব্রহ্মতেজঃ প্রপেদিবান্॥ 1-149-39 (6815) 
দ্রোণাদ্বিশিষ্টমাসাদ্য ভবন্তং ব্রহ্মবিত্তমম্।
দ্রোণান্তকমহং পুত্রং লভেয়ং যুধি দুর্জয়ম্॥ 1-149-40 (6816) 
দ্রোণমৃত্যুর্যথা মেঽদ্য পুত্রো জায়েত বীর্যবান্।
তৎকর্ম কুরু মে যাজ নির্বপাম্যর্বুদ্ধং গবাম্॥ 1-149-41 (6817) 
বৈশম্পায়ন উবাচ। 1-149-42 (886) 
তথেত্যুক্ৎবা তুং তং যাজো যজ্ঞার্থমুপকল্পয়ন্।
গুর্বর্থ ইতি চাকামমুপয়াজমচোদয়ৎ॥ 1-149-42 (6818) 
দ্রুপদং চ মহারাজমিদং বচনমব্রবীৎ।
মা ভৈস্ৎবং সংপ্রদাস্যামি কর্মণা ভবতঃ সুতম্॥ 1-149-43 (6819) 
ক্ষিপ্রমুত্তিষ্ঠ চাব্যগ্রঃ সংভারানুপকল্পয়।  1-149-44 (6820) 
বৈশম্পায়ন উবাচ।
এবমুক্ৎবা প্রতিজ্ঞায় কর্ম চাস্যাদদে মুনিঃ॥  1-149-44 (887) 
ব্রাহ্মণো দ্বিপদাং শ্রেষ্ঠো যথাবিধি কথাক্রমম্।
যাজো দ্রোণবিনাশায় যাজয়ামাস তং নৃপম্॥ 1-149-45 (6821) 
গুর্বর্থেঽয়োজয়ৎকর্ম যাজস্যাপি সমীপতঃ।
ততস্তস্য নরেন্দ্রস্য উপয়াজো মহাতপাঃ॥ 1-149-46 (6822) 
আচব্যৌ কর্ম বৈতানং তথা পুত্রফলায় বৈ।
ইহ পুত্রো মহাবীর্যো মহাতেজা মহাবলঃ। 
ইষ্যতে যদ্বিধো রাজন্ভবিতা স তথাবিধঃ॥  1-149-47 (6823) 
বৈশম্পায়ন উবাচ। 1-149-48 (888) 
ভারদ্বাজস্য হন্তারং সোঽভিসন্ধায় পার্থিবঃ।
আজহেঽথ তদা রাজন্দ্রুপদঃ কর্ম সিদ্ধয়ে॥ 1-149-48 (6824) 
ব্রাহ্মণো দ্বিপদাং শ্রেষ্ঠো জুহাব চ যথাবিধি।
কৌসবী নাম তস্যাসীদ্যা বৈ তাং পুত্রগৃদ্ধিনঃ॥ 1-149-49 (6825) 
সৌত্রামণিং তথা পত্নীং ততঃ কালেঽভ্যযাত্তদা।
যাজস্তু সবনস্যান্তে দেবীমাহ্বাপয়ত্তদা॥ 1-149-50 (6826) 
প্রেহি মাং রাজ্ঞি পৃষতি মিথুনং ৎবামুপস্থিতম্।
কুমারশ্চ কুমারী চ পিতৃবংশবিবৃদ্ধয়ে॥ 1-149-51 (6827) 
পৃষত্যুবাচ। 1-149-52 (889) 
নালিপ্তং বৈ মম মুখং পুণ্যান্গন্ধান্বিভর্মি চ।
ন পত্নী তেঽস্মি সূত্যর্থে তিষ্ঠ যাজ মম প্রিয়ে॥ 1-149-52 (6828) 
যাজ উবাচ। 1-149-53 (890) 
যাজেন শ্রপিতং হব্যমুপয়াজেন মন্ত্রিতম্।
কথং কামং ন সংদধ্যাৎপৃষতি প্রেহি তিষ্ঠ বা॥ 1-149-53 (6829) 
বৈশম্পায়ন উবাচ। 1-149-54 (891) 
এবমুক্ৎবা তু যাজেন হুতে হবিষি সংস্কৃতে।
উত্তস্থৌ পাবকাত্তস্মাৎকুমারো দেবসংনিভঃ॥ 1-149-54 (6830) 
জ্বালাবর্ণো ঘোররূপঃ কিরীটী বর্ম ধারয়ন্।
বীরঃ সখঙ্গঃ সশরো ধনুষ্মান্স নদন্মুহুঃ॥ 1-149-55 (6831) 
সোঽভ্যরোহদ্রথবরং তেন চ প্রয়যৌ তদা।
জাতমাত্রে কুমারে চ বাক্কিলান্তর্হিতাব্রবীৎ॥ 1-149-56 (6832) 
এষ শিষ্যশ্চ মৃত্যুশ্চ ভারদ্বাজস্য জায়তে।
ভয়াপহো রাজপুত্রঃ পাঞ্চালানাং যশস্করঃ॥ 1-149-57 (6833) 
রাজ্ঞঃ শোকাপহো জাত এষ দ্রোণবধায় হি।
ইত্যবোচন্মহদ্ভূতমদৃশ্যং খেচরং তদা॥ 1-149-58 (6834) 
ততঃ প্রণেদুঃ পাঞ্চালাঃ প্রহৃষ্টাঃ সাধুসাধ্বিতি।
দ্বিতীয়ায়াং চ হোত্রায়াং হুতে হবিষি মন্ত্রিতে॥ 1-149-59 (6835) 
কুমারী চাপি পাঞ্চালী বেদিমধ্যাৎসমুত্থিতা।
প্রত্যাখ্যাতে পৃষত্যা চ যাজকে ভরতর্ষভ॥ 1-149-60 (6836) 
পুনঃ কুমারী পাঞ্চালী সুভগা বেদিমধ্যগা।
অন্তর্বেদ্যাং সমুদ্ভূতা কন্যা সা সুমনোহরা॥ 1-149-61 (6837) 
শ্যামা পদ্মপলাশাক্ষী নীলকুঞ্চিতমূর্ধজা।
মানুষং বিগ্রহং কৃৎবা সাক্ষাচ্ছ্রীরিব বর্ণিনী॥ 1-149-62 (6838) 
তাম্রতুঙ্গনখী সুভ্রূশ্চারুপীনপয়োধরা।
নীলোৎপলসমো গন্ধো যস্যাঃ ক্রোশাৎপ্রধাবতি॥ 1-149-63 (6839) 
যা বিভর্তি পরং রূপং যস্যা নাস্ত্যুপমা ভুবি।
দেবদানবয়ক্ষাণামীপ্সিতা বরবর্ণিনী॥ 1-149-64 (6840) 
তাং চাপি জাতাং সুশ্রোণীং বাগুবাচাশরীরিণী।
সর্বয়োষিদ্বরা কৃষ্ণা ক্ষয়ং ক্ষত্রস্য নেষ্যতি॥ 1-149-65 (6841) 
সুরকার্যমিয়ং কালে করিষ্যতি সুমধ্যমা।
অস্যা হেতোঃ ক্ষত্রিয়াণাং মহদুৎপৎস্যতে ভয়ম্॥ 1-149-66 (6842) 
তচ্ছ্রুৎবা সর্বপাঞ্চালাঃ প্রণেদুঃ সিংহসঙ্ঘবৎ।
ন চৈনান্হর্ষসংপন্নানিয়ং সেহে বসুন্ধরা॥ 1-149-67 (6843) 
তথা তু মিথুনং জজ্ঞে দ্রুপদস্য মহাত্মনঃ।
কুমারশ্চ কুমারী চ মনোজ্ঞৌ তৌ নরর্ষভৌ॥ 1-149-68 (6844) 
শ্রিয়া পরময়া যুক্তৌ ক্ষাত্রেণ বপুষা তথা।
তৌ দৃষ্ট্বা পৃষতী যাজং প্রপেদে সা সুতার্থিনী॥ 1-149-69 (6845) 
ন বৈ মদন্যাং জননীং জানীয়াতামিমাবিতি।
তথেত্যুবাচ তাং যাজো রাজ্ঞঃ প্রিয়চিকীর্ষয়া॥ 1-149-70 (6846) 
তয়োস্তু নামনী চক্রুর্দ্বিজাঃ সংপূর্ণমানসাঃ।
ধৃষ্টৎবাদপ্রধৃষ্যৎবাৎ দ্যুম্নাদ্যুৎসংভবাদপি॥ 1-149-71 (6847) 
ধৃষ্টদ্যুম্নঃ কুমারোঽয়ং দ্রুপদ্সয় ভবৎবিতি।
কৃষ্ণেত্যেবাভবৎকন্যা কৃষ্ণা ভূৎসা হি বর্ণতঃ॥ 1-149-72 (6848) 
তথা তন্মিথুনং জজ্ঞে দ্রুপদস্য মহামখে।
বৈদিকাধ্যযনে পারং ধৃষ্টদ্যুম্নো গতস্তদা॥ 1-149-73 (6849) 
ধৃষ্টদ্যুম্নং তু পাঞ্চাল্যমানীয় স্বং নিবেশনম্।
উপাকরোদস্ত্রহেতোর্ভারদ্বাজঃ প্রতাপবান্॥ 1-149-74 (6850) 
অমোক্ষণীয়ং দৈবং হি ভাবি মৎবা মহামতিঃ।
তথা তৎকৃতবান্দ্রোণ আত্মকীর্ত্যনুরক্ষণাৎ॥ 1-149-75 (6851) 
সর্বাস্ত্রাণি স তু ক্ষিপ্রমাপ্তবান্পরয়া ধিয়া॥ ॥  1-149-76 (6852) 
 
ইতি শ্রীমন্মহাভারতে আদিপর্বণি সংভবপর্বণি ঊনপঞ্চাশদধিকশততমোঽধ্যায়ঃ॥ 149 ॥

 -   -  

1-149-63 ক্রোশাৎ ক্রোশমভিব্যাপ্য॥ 1-149-71 দ্যুম্নাদ্যুৎসংভবাৎ হিরণ্যাদিভিঃ সহ জাতৎবাৎ॥ ঊনপঞ্চাশদধিকশততমোঽধ্যায়ঃ॥ 149 ॥



আদিপর্ব - অধ্যায় 150

॥ শ্রীঃ ॥

1.150. অধ্যায়ঃ 150 

 -   -  

দ্রুপদোৎপত্তিঃ॥ 1 ॥

 -   -  

1-150-0 (6853) 
জনমেজয় উবাচ। 1-150-0 (892) 
দ্রুপদস্যাপি বিপ্রর্ষে শ্রোতুমিচ্ছামি সংভবম্।
কথং চাপি সমুৎপন্নঃ কথমস্ত্রাণ্যবাপ্তবান্॥'  1-150-1 (6854) 
এতদিচ্ছামি ভগবংস্ৎবত্তঃ শ্রোতুং দ্বিজোত্তম।
কৌতূহলং জন্মসু মে কীর্ত্যমানেষ্বনেকশঃ॥ 1-150-2 (6855) 
বৈশম্পায়ন উবাচ। 1-150-3 (893) 
রাজা বভূব পাঞ্চালঃ পুত্রার্থী পুত্রকারণাৎ।
বনং গতো মহারাজস্তপস্তেপে সুদারুণম্॥ 1-150-3 (6856) 
আরাধয়ন্প্রয়ত্নেন মহর্ষীন্সংশিতব্রতান্।
তস্য সংতপ্যমানস্য বনে মৃগগণায়ুতে॥ 1-150-4 (6857) 
কালস্তু সুমহান্রাজন্নত্যযাৎসুতকারণাৎ।
স তু রাজা মহাতেজাস্তপস্তীব্রং সমাদদে॥ 1-150-5 (6858) 
কংচিৎকালং বায়ুভক্ষো নিরাহারস্তথৈব চ।
তথৈব তু মহাবাহোর্বর্তমানস্য ভারত॥ 1-150-6 (6859) 
কালস্তস্য মহারাজ যাতো বৈ নৃপসত্তম।
ততো নাতিচিরাৎকালে বসন্তে কামদীপনে॥ 1-150-7 (6860) 
ফুল্লাশোকবনে চৈব প্রাণিনাং সুমনোহরে।
নদ্যাস্তীরং ততো গৎবা গঙ্গায়াঃ পদ্মলোচনঃ॥ 1-150-8 (6861) 
নিয়মস্থশ্চ রাজাসীত্তদা ভরতসত্তম।
ততো নাতিচিরাৎকালে বনং তন্মনুজেশ্বর॥ 1-150-9 (6862) 
সংপ্রাপ্তা হ্যপ্সরা রাজন্মেনকেত্যভিবিশ্রুতা।
পুষ্পদ্রুমান্সজ্জমানা রাজ্ঞো দর্শনমাগমৎ॥ 1-150-10 (6863) 
ন দদর্শ তু সা রাজংস্তত্র স্থানগতং নৃপম্।
দৃষ্ট্বা চাপ্সরসং তাং তু শুক্রং রাজ্ঞোঽপতদ্ভুবি॥ 1-150-11 (6864) 
ততঃ স রাজা রাজেন্দ্র লজ্জয়া নৃপতিঃ স্বয়ম্।
পদ্ভ্যামাক্রমতায়ুষ্মংস্ততস্তু দ্রুপদোঽভবৎ॥ 1-150-12 (6865) 
ততস্তু তপসা তস্য রাজর্ষের্ভাবিতাত্মনঃ।
পুত্রঃ সমভবচ্ছীঘ্রং পদোস্তস্য ক্রমেণ তু॥ 1-150-13 (6866) 
তেনাস্য ঋষয়ঃ সর্বে সমাগম্য তপোধনাঃ।
নাম চুক্রুর্হি বিদ্বাংসো দ্রুপদোঽস্ৎবিতি ভারত॥ 1-150-14 (6867) 
স তস্যৈবাশ্রমে রাজন্ভরদ্বাজস্য ভারত।
ববৃধে সুমুখং তত্র কামৈঃ সর্বৈর্নৃপোত্তম॥ 1-150-15 (6868) 
পাঞ্চালোঽপি হি রাজেন্দ্র স্বরাজ্যং গতবান্প্রভুঃ।
ভরদ্বাজস্য বিদ্যার্থং সুতং দৎবা মহাত্মনঃ॥ 1-150-16 (6869) 
স কুমারস্ততো রাজন্দ্রোণেন সহিতো বনে।
বেদাংশ্চাধিজগে সাঙ্গান্ধনুর্বেদাংশ্চ ভারত॥ 1-150-17 (6870) 
পরয়া স মুদা যুক্তো বিচচার বনে সুখম্।
তস্যৈবং বর্তমানস্য বনে বনচরৈঃ সহ॥ 1-150-18 (6871) 
কালেনাতিচিরাদ্রাজন্পিতা স্বর্গমুপেয়িবান্।
স সমাগম্য পাঞ্চালৈঃ পাঞ্চালেষ্বভিষেচিতঃ॥ 1-150-19 (6872) 
প্রাপ্তশ্চ রাজ্যং রাজেন্দ্র সুহৃদাং প্রীতিবর্ধনঃ।
রাজ্যং ররক্ষ ধর্মেণ যথা চেন্দ্রস্ত্রিবিষ্টপম্॥ 1-150-20 (6873) 
এতন্ময়া তে রাজেন্দ্র যথাবৎপরিকীর্তিতম্।
দ্রুপদস্য চ রাজর্ষের্ধৃষ্টদ্যুম্নস্য জন্ম চ॥ ॥ 1-150-21 (6874) 
 
ইতি শ্রীমন্মহাভারতে আদিপর্বণি সংভবপর্বণি পঞ্চাশদধিকশততমোঽধ্যায়ঃ॥ 150 ॥




আদিপর্ব - অধ্যায় 151

॥ শ্রীঃ ॥

1.151. অধ্যায়ঃ 151 

 -   -  

যৌবরাজ্যে যুধিষ্ঠিরস্যাভিষেকঃ॥ 1 ॥ ভীমসেনস্য বলরামাদ্গদায়ুদ্ধশিক্ষণম্॥ 2 ॥ দ্রোণেনার্জুনস্য ব্রহ্মশিরোস্ত্রবিষয়ে নিয়মকথনম্॥ 3 ॥ ভীমার্জুনদিগ্বিজয়েন ধৃতরাষ্ট্রচিন্তা॥ 4 ॥

 -   -  

1-151-0 (6875) 
বৈশম্পায়ন উবাচ। 1-151-0 (894) 
`ধৃতরাষ্ট্রস্তু রাজন্দ্রে যদা কৌরবনন্দনম্।
যুধিষ্ঠিরং বিজানন্বৈ সমর্থং রাজ্যরক্ষণে॥ 1-151-1 (6876) 
যৌবরাজ্যাভিষেকার্থমমন্ত্রয়ত মন্ত্রিভিঃ।
তে তু বুদ্ধ্বান্বতপ্যন্ত ধৃতরাষ্ট্রাত্মজাস্তদা॥ 1-151-2 (6877) 
ততঃ সংবৎসরস্যান্তে যৌবরাজ্যায় পার্থিব।
স্থাপিতো ধৃতরাষ্ট্রেণ পাণ্ডুপুত্রো যুধিষ্ঠিরঃ॥ 1-151-3 (6878) 
ততোঽদীর্ঘেণ কালেন কুন্তীপুত্রো যুধিষ্ঠিরঃ।
পিতুরন্তর্দধে কীর্তিং শীলবৃত্তসমাধিভিঃ॥ 1-151-4 (6879) 
অসিয়ুদ্ধে গদায়ুদ্ধে রথয়ুদ্ধে চ পাণ্ডবঃ।
সংকর্ষণাদশিক্ষদ্বৈ শশ্বচ্ছিক্ষাং বৃকোদরঃ॥ 1-151-5 (6880) 
সমাপ্তশিক্ষো ভীমস্তু দ্যুমৎসেনসমো বলে।
পরাক্রমেণ সংপন্নো ভ্রাতৄণামচরদ্বশে॥ 1-151-6 (6881) 
প্রগাঢদৃঢমুষ্টিৎবে লাঘবে বেধনে তথা।
ক্ষুরনারাচভল্লানাং বিপাঠানাং চ তত্ৎববিৎ॥ 1-151-7 (6882) 
ঋজুবক্রবিশালানাং প্রয়োক্তা ফাল্গুনোঽভবৎ।
লাঘবে সৌষ্ঠবে চৈব নান্যঃ কশ্চন বিদ্যতে॥ 1-151-8 (6883) 
বীভৎসুসদৃশো লোক ইতি দ্রোণো ব্যবস্থিতঃ।
ততোঽব্রবীদ্গুডাকেশং দ্রোণঃ কৌরবসংসদি॥ 1-151-9 (6884) 
অগস্ত্যস্য ধনুর্বেদে শিষ্যো মম গুরুঃ পুরা।
অগ্নিবেশ্য ইতি খ্যাতস্তস্য শিষ্যোঽস্মি ভারত॥ 1-151-10 (6885) 
তীর্থাত্তীর্থং গময়িতুমহমেতৎসমুদ্যতঃ।
তপসা যন্ময়া প্রাপ্তমমোঘমশনিপ্রভম্॥ 1-151-11 (6886) 
অস্ত্রং ব্রহ্মশিরো নাম যদ্দহেৎপৃথিবীমপি।
দদতা গুরুণা চোক্তং ন মনুষ্যেষ্বিদংৎবয়া॥ 1-151-12 (6887) 
ভারদ্বাজ বিমোক্তব্যমল্পবীর্যেষু সংয়ুগে।
যদ্যদন্তর্হিতং ভূতং কিংচিদ্যুদ্ধ্যেত্ৎবয়া সহ॥ 1-151-13 (6888) 
মহাতেজস্ৎবমেতেন হন্যাঃ শস্ত্রেণ সংয়ুগে।
ৎবয়া প্রাপ্তমিদং বীর দিব্যং নান্যোঽর্হতি ৎবিদম্॥ 1-151-14 (6889) 
সময়স্তু ৎবয়া রক্ষ্যো মুনিসৃষ্টো বিশাংপতে।
আচার্যদক্ষিণাং দেহি জ্ঞাতিগ্রামস্য পশ্যতঃ॥ 1-151-15 (6890) 
দদানীতি প্রতিজ্ঞাতে ফাল্গুনেনাব্রবীদ্গুরুঃ।
যুদ্ধেঽহং প্রতিয়োদ্ধব্যো যুধ্যমানস্ৎবয়াঽনঘ॥ 1-151-16 (6891) 
তথেতি চ প্রতিজ্ঞায় দ্রোণায় কুরুপুঙ্গবঃ।
উপসংগৃহ্য চরণাবুপতস্থে বিনীতবৎ॥ 1-151-17 (6892) 
দ্রোণো জগাদ বচনং সমালিঙ্গ্য তু ফাল্গুনম্।
যন্ময়োক্তং পুরা পার্থ তব লোকে নরং ক্বচিৎ॥ 1-151-18 (6893) 
সদৃশং কারয়ে নৈব সর্বপ্রহরণে যুধি।
তৎকৃতং চ ময়া সম্যক্তব তুল্যো ন বর্ততে॥ 1-151-19 (6894) 
দেবা যুধি ন শক্তাস্ৎবাং যোদ্ধুং দৈত্যা ন দানবাঃ।
নাহং ৎবত্তো বিশিষ্টোঽস্মি কিং পুনর্মানবা রণে॥ 1-151-20 (6895) 
একস্তবাধিকো লোকে যো হি বৃষ্ণিকুলোদ্ভবঃ।
কৃষ্ণঃ কমলপত্রাক্ষঃ কংসকালিয়সূদনঃ॥ 1-151-21 (6896) 
স জেতা সর্বলোকানাং সর্বপ্রহরণায়ুধঃ।
নৈতাবতা তে পার্থাহং ভবাম্যনৃতবাগিহ॥ 1-151-22 (6897) 
তদধীনং জগৎসর্বং তৎপ্রলীনং তদুদ্ভবম্।
তৎপদং ন বিজানন্তি ব্রহ্মেশানাদয়োঽপি বা॥ 1-151-23 (6898) 
তন্নাভিপ্রভবো ব্রহ্মা সর্বভূতানি নির্মমে।
স এব কর্তা ভোক্তা চ সংহর্তা চ জগন্ময়ম্॥ 1-151-24 (6899) 
স এব ভূতং ভব্যং চ ভবচ্চ পুরুষঃ পরঃ।
নিত্যঃ সর্বগতঃ স্থাণুরচলোঽয়ং সনাতনঃ॥ 1-151-25 (6900) 
প্রাদুর্ভবতি যোগাত্মা পালনার্থং স লীলয়া।
তত্তুল্যো হি ন জায়েত ন জাতো ন জনিষ্যতে॥ 1-151-26 (6901) 
স হি মাতুলজোঽভূত্তে চরাচরগুরুঃ পিতা।
কো হি তং জেতুমীহেত জানন্নাত্মহিতং নরঃ॥ 1-151-27 (6902) 
শ্যালশ্চ তে সখা চাসৌ তস্য ৎবং প্রাণবল্লভঃ।
স্নেহমভ্যধিকং তস্য তব সখ্যমবস্থিতম্॥ 1-151-28 (6903) 
ন তেন ভবতো যুদ্ধং ভবিতা নর্মতোঽপি বা।
অপিচার্থে তব পুরা শক্রেণ কিল চোদিতঃ॥ 1-151-29 (6904) 
গোকুলে বর্ধমানস্তু নন্দগোপস্য কারণাৎ।
মমাংশঃ পাণ্ডবো লোকে পৃথিব্যাং পুরুষোত্তমঃ॥ 1-151-30 (6905) 
কৌন্তেয়াবরজঃ শ্রীমানর্জুনো নাম বীর্যবান্।
ভুবো ভারাপহরণে সাহায়্যং তে করিষ্যতি॥ 1-151-31 (6906) 
তদর্থমভয়ং দেহি পাহি চাস্মৎকৃতে প্রভো।
ইত্যুক্তঃ পুণ্ডরীকাক্ষস্তদা শক্রেণ ফল্গুন॥ 1-151-32 (6907) 
তমুবাচ ততঃ শ্রীমাঞ্শঙ্খচক্রগদাধরঃ।
জানামি পাণ্ডবে বংশে জাতং পার্থং পিতৃষ্বসুঃ॥ 1-151-33 (6908) 
পুত্রং পরমধর্মিষ্ঠং সর্বশস্ত্রভৃতাং বরম্।
পালয়ামি ৎবদংশং তং সর্বলোকমহাভুজম্॥ 1-151-34 (6909) 
আবয়োঃ সখ্যসদৃশং ন চ লোকে ভবিষ্যতি।
যস্তদ্ভক্তঃ সমদ্ভক্তো যস্তং দ্বেষ্টি স মামপি॥ 1-151-35 (6910) 
যন্মে বিত্তং তু তত্তস্য তং বিনাহং ন জীবয়ে।
ইতি পার্থ পুরা শক্রমাহ সর্বেশ্বরো হরিঃ॥ 1-151-36 (6911) 
তস্মাত্তবাপি সদৃশস্তং বিনাভ্যধিকঃ পুমান্।
ন চেহ ভবিতা লোকে তমেব শরণং ব্রজ॥ 1-151-37 (6912) 
শরণ্যঃ সর্বভূতানাং দেবদেবো জনার্দনঃ॥'  1-151-38 (6913) 
বৈশম্পায়ন উবাচ। 1-151-39 (895) 
তথেতি চ প্রতিজ্ঞায় দ্রোণায় কুরুপুঙ্গবঃ।
উপসংগৃহ্য চরণৌ যুধিষ্ঠিরবশোঽভবৎ॥ 1-151-39 (6914) 
স্বভাবাদগমচ্ছব্দো মহীং সাগরমেখলাম্।
অর্জুনস্য সমো লোকে নাস্তি কশ্চিদ্ধনুর্ধরঃ॥ 1-151-40 (6915) 
গদায়ুদ্ধেঽসিয়ুদ্ধে চ রথয়ুদ্ধে চ পাণ্ডবঃ।
পারগশ্চ ধনুর্যুদ্ধে বভূবাথ ধনঞ্জয়ঃ॥ 1-151-41 (6916) 
নীতিমান্সকলাং নীতিং বিবুধাধিপতেস্তদা।
`অস্ত্রে শস্ত্রে চ শাস্ত্রে চ রথনাগাশ্বকর্মণি।' 
অবাপ্য সহদেবোঽপি ভ্রাতৄণাং ববৃতে বশে॥  1-151-42 (6917) 
দ্রোণেনৈবং বিনীতশ্চ ভ্রাতৄণাং নকুলঃ প্রিয়ঃ।
চিত্রয়োধী সমাখ্যাতো বভূবাতিরথোদিতঃ॥ 1-151-43 (6918) 
ত্রিবর্ষকৃতয়জ্ঞস্তু গন্ধর্বাণামুপপ্লবে।
অর্জুনপ্রমুখৈঃ পার্থৈঃ সৌবীরঃ সমরে হতঃ॥ 1-151-44 (6919) 
ন শশাক বশে কর্তুং যং পাণ্ডুরপি বীর্যবান্।
সোঽর্জুনেন বশং নীতো রাজাসীদ্যবনাধিপঃ॥ 1-151-45 (6920) 
অতীব বলসংপন্নঃ সদা মানি কুরূন্প্রতি।
বিপুলো নাম সৌবীরঃ শস্তঃ পার্থেন ধীমতা॥ 1-151-46 (6921) 
দত্তামিত্র ইতি খ্যাতং সঙ্গ্রামে কৃতনিশ্চয়ম্।
সুমিত্রং নাম সৌবীরমর্জুনোঽদময়চ্ছরৈঃ॥ 1-151-47 (6922) 
ভীমসেনসহায়শ্চ রথানাময়ুতং চ সঃ।
অর্জুনঃ সমরে প্রাচ্যান্সর্বানেকরথোঽজয়ৎ॥ 1-151-48 (6923) 
তথৈবৈকরথো গৎবা দক্ষিণামজয়দ্দিশম্।
ধনৌঘং প্রাপয়ামাস কুরুরাষ্ট্রং ধনঞ্জয়ঃ॥ 1-151-49 (6924) 
`যতঃ পঞ্চদশে বর্ষে সর্বমেতচ্চকার সঃ।
তং দৃষ্ট্বা ধার্তরাষ্ট্রাণাং ততো ভয়মজায়ত॥ 1-151-50 (6925) 
যঃ সর্বান্ধৃতরাষ্ট্রস্য পুত্রান্বিপ্রচকার হ।
ভীমসেনো মহাবাহুর্বলাদ্বলবতাং বরঃ॥ 1-151-51 (6926) 
অদুষ্টভাবং তং দোষৈর্জগৃহুর্দোষবুদ্ধয়ঃ।
ধার্তরাষ্ট্রাস্তথা সর্বে ভয়াদ্ভীমস্য কর্মণা॥ 1-151-52 (6927) 
তং দৃষ্ট্বা কর্মভিঃ পার্থান্সর্বানাগতলক্ষণান্।
বলাদ্বহুগুণাংস্তেভ্যো বিভিয়ুর্দোষবুদ্ধয়ঃ॥'  1-151-53 (6928) 
এবং সর্বে মহাত্মানঃ পাণ্ডবা মনুজোত্তমাঃ।
পররাষ্ট্রাণি নির্জিত্য স্বরাষ্ট্রং ববৃধুঃ পুরা॥ 1-151-54 (6929) 
ততো বলমতিখ্যাতং বিজ্ঞায় দৃঢধন্বিনাম্।
দূষিতঃ সহসা ভাবো ধৃতরাষ্ট্রস্য পাণ্ডুষু। 
স চিন্তাপরমো রাজা ন নিদ্রামলভন্নিশি॥ ॥  1-151-55 (6930) 
 
ইতি শ্রীমন্মহাভারতে আদিপর্বণি সংভবপর্বণি একপঞ্চাশদধিকশততমোঽধ্যায়ঃ॥ 151 ॥

 -   -  

1-151-9 গুডাকা নিদ্রা তস্যা ঈশমর্জুনং জিতনিদ্রং, গুডা স্নুহী তদ্বৎকেশা যস্য॥ 1-151-11 তীর্থাৎপাত্রান্তরং গময়িতুং সংপ্রদায়াবিচ্ছেদার্থমিত্যর্থঃ॥ 1-151-14 ৎবয়া গ্রাহান্মাং মোচয়তা প্রাপ্তং প্রাগেব॥ 1-151-28 তস্য ৎবয়ীতি শেষঃ। তব তস্মিন্নিতি শেষঃ॥ 1-151-35 তস্য মম চ॥ 1-151-42 বিবুধাধিপতেরুদ্ধবাৎ॥ 1-151-43 বিনীতঃ শিক্ষিতঃ। অতিরথেষূদিতঃ খ্যাতঃ॥ 1-151-44 গন্ধর্বোপপ্লবেঽপি যস্য সৌবীরস্য যজ্ঞো ন বিপ্লুত ইত্যযোধ্যৎবমুক্তম্॥ 1-151-46 শস্তো হিংসিতঃ॥ 1-151-53 বিভিয়ুঃ বিভ্যুঃ॥ 1-151-54 ববৃধুর্বর্ধিতবন্তঃ॥ একপঞ্চাশদধিকশততমোঽধ্যায়ঃ॥ 151 ॥



আদিপর্ব - অধ্যায় 152

॥ শ্রীঃ ॥

1.152. অধ্যায়ঃ 152 

 -   -  

যুধিষ্ঠিরঃ সাম্রাজ্যেঽভিষেক্তব্য ইতি পৌরবার্তাং শ্রুৎবা ব্যথিতস্য দুর্যোধনস্য পিত্রা সংবাদঃ॥ 1 ॥

 -   -  

1-152-0 (6931) 
বৈশম্পায়ন উবাচ। 1-152-0 (896) 
প্রাণাধিকং ভীমসেনং কৃতবিদ্যং ধনঞ্জয়ম্।
দুর্যোধনো লক্ষয়িৎবা পর্যতপ্যত দুর্মনাঃ॥ 1-152-1 (6932) 
ততো বৈকর্তনঃ কর্ণঃ শকুনিশ্চাপি সৌবলঃ।
অনেকারভ্যুপায়ৈস্তে জিঘাংসন্তি স্ম পাণ্ডবান্॥ 1-152-2 (6933) 
পাণ্ডবা অপি তৎসর্বং প্রতিচক্রুর্যথাবলম্।
উদ্ভাবনমকুর্বন্তো বিদুরস্য মতে স্থিতাঃ॥ 1-152-3 (6934) 
গুণৈঃ সমুদিতান্দৃষ্ট্বা পৌরাঃ পাণ্ডুসুতাংস্তদা।
কথয়াঞ্চক্রিরে তেষাং গুণান্সংসৎসু ভারত॥ 1-152-4 (6935) 
রাজ্যপ্রাপ্তিং চ সংপ্রাপ্তং জ্যেষ্ঠং পাণ্ডুসুতং তদা।
কথয়ন্তি স্ম সংভূয় চৎবরেষু সভাসু চ॥ 1-152-5 (6936) 
প্রজ্ঞাশ্চক্ষুরচক্ষুষ্ট্বাদ্ধৃতরাষ্ট্রো জনেশ্বরঃ।
রাজ্যং ন প্রাপ্তবান্পূর্বং স কথং নৃপতির্ভবেৎ॥ 1-152-6 (6937) 
তথা শান্তনবো ভীষ্মঃ সত্যসন্ধো মহাব্রতঃ।
প্রত্যাখ্যায় পুরা রাজ্যং ন স জাতু গ্রহীষ্যতি॥ 1-152-7 (6938) 
তে বয়ং পাণ্ডবজ্যেষ্ঠং তরুণং বৃদ্ধশীলিনম্।
অভিষিঞ্চাম সাধ্বদ্য সত্যকারুণ্যবেদিনম্॥ 1-152-8 (6939) 
স হি ভীষ্মং শান্তনবং ধৃতরাষ্ট্রং চ ধর্মবিৎ।
সপুত্রং বিবিধৈর্ভোগৈর্যোজয়িষ্যতি পূজয়ন্॥ 1-152-9 (6940) 
বৈশম্পায়ন উবাচ। 1-152-10 (897) 
তেষাং দুর্যোধনঃ শ্রুৎবা তানি বাক্যানি জল্পতাম্।
যুধিষ্ঠিরানুরক্তানাং পর্যতপ্যত দুর্মতিঃ॥ 1-152-10 (6941) 
স তপ্যমানো দুষ্টাত্মা তেষাং বাচো ন চক্ষমে।
ঈর্ষ্যযা চাপি সংতপ্তো ধৃতরাষ্ট্রমুপাগমৎ॥ 1-152-11 (6942) 
ততো বিরহিতং দৃষ্ট্বা পিতরং প্রতিপূজ্য সঃ।
পৌরানুরাগসংতপ্তঃ পশ্চাদিদমভাষত॥ 1-152-12 (6943) 
শ্রুতা মে জল্পতাং তাত পৌরাণামশিবা গিরঃ।
ৎবামনাদৃত্য ভীষ্মং চ পতিমিচ্ছন্তি পাণ্ডবম্॥ 1-152-13 (6944) 
মতমেতচ্চ ভীষ্মস্য ন স রাজ্যং বুভুক্ষতি।
অস্মাকং তু পরাং পীডাং চিকীর্ষন্তি পুরে জনাঃ॥ 1-152-14 (6945) 
পিতৃতঃ প্রাপ্তবান্রাজ্যং পাণ্ডুরাত্মগুণৈঃ পুরা।
ৎবমন্ধগুণসংয়োগাৎপ্রাপ্তং রাজ্যং ন লব্ধবান্॥ 1-152-15 (6946) 
স এষ পাণ্ডোর্দায়াদ্যং যদি প্রাপ্নোতি পাণ্ডবঃ।
তস্য পুত্রো ধ্রুবং প্রাপ্তস্তস্য তস্যাপি চাপরঃ॥ 1-152-16 (6947) 
তে বয়ং রাজবংশেন হীনাঃ সহ সুতৈরপি।
অবজ্ঞাতা ভবিষ্যামো লোকস্য জগতীপতে॥ 1-152-17 (6948) 
সততং নিরয়ং প্রাপ্তাঃ পরপিণ্ডোপজীবিনঃ।
ন ভবেম যথা রাজংস্তথা নীতির্বিধীয়তাম্॥ 1-152-18 (6949) 
যদি ৎবং হি পুরা রাজন্নিদং রাজ্যমবাপ্তবান্।
ধ্রুবং প্রাপ্স্যাম চ বয়ং রাজ্যমপ্যবশে জনে॥ 1-152-19 (6950) 
`বৈশম্পায়ন উবাচ। 1-152-20 (898) 
ধৃতরাষ্ট্রস্তু পুত্রস্য শ্রুৎবা বচনমীদৃশম্।
মুহূর্তমিব সংচিন্ত্য দুর্যোধনমথাব্রবীৎ॥ 1-152-20 (6951) 
ধর্মনিত্যস্তথা পাণ্ডুঃ সুপ্রীতো ময়ি কৌরবঃ।
সর্বেষু জ্ঞাতিষু তথা মদীয়েষু বিশেষতঃ॥ 1-152-21 (6952) 
নাত্র কিংচন জানাতি ভোজনাদি চিকীর্ষিতম্।
নিবেদয়তি তৎসর্বং ময়ি ধর্মভৃতাং বরঃ॥ 1-152-22 (6953) 
তস্য পুত্রো যথা পাণ্ডুস্তথা ধর্মপরঃ সদা।
গুণাবাঁল্লোকবিখ্যাতো নগরে চ প্রতিষ্ঠিতঃ॥ 1-152-23 (6954) 
স কথং শক্যতেঽস্মাভিরপাক্রষ্টুং নরর্ষভঃ।
রাজ্যমেষ হি নঃ প্রাপ্তঃ সসহয়ো বিশেষতঃ॥ 1-152-24 (6955) 
ভৃতা হি পাণ্ডুনাঽমাত্যা বলং চ সততং মতম্।
ধৃতাঃ পুত্রাশ্চ পৌত্রাশ্চ তেষামপি বিশেষতঃ॥ 1-152-25 (6956) 
তে তথা সংস্তুতাস্তাত বিষয়ে পাণ্ডুনা নরাঃ।
কথং যুধিষ্ঠিরস্যার্থে ন নো হন্যুঃ সবান্ধবান্॥ 1-152-26 (6957) 
নৈতে বিষয়মিচ্ছেয়ুর্ধর্মত্যাগে বিশেষতঃ।
তে বয়ং কৌরবেন্দ্রাণামেতেষাং চ মহাত্মনাম্॥ 1-152-27 (6958) 
কথং ন বাচ্যতাং তাত গচ্ছেম জগতস্তথা॥  1-152-28 (6959) 
দুর্যোধন উবাচ। 1-152-29 (899) 
মধ্যস্থঃ সততং ভীষ্মো দ্রোণপুত্রো ময়ি স্থিতঃ।
যতঃ পুতস্ততো দ্রোণো ভবিতা নাত্র সংশয়ঃ॥ 1-152-29 (6960) 
কৃপঃ শারদ্বতশ্চৈব যত এব বয়ং ততঃ।
বাগিনেয়ং ততো দ্রৌণিং ন ত্যক্ষ্যতি কথংচন॥ 1-152-30 (6961) 
ক্ষত্তা তু বন্ধুরস্মাকং প্রচ্ছন্নস্তু ততঃ পরৈঃ।
ন চৈকঃ স সমর্থোঽস্মান্পাণ্ডবার্থে প্রবাধিতুম্॥ 1-152-31 (6962) 
সুবিস্রব্ধান্পাণ্ডুসুতান্সহ মাত্রা বিবাসয়।
বারণাবতমদ্যৈব নাত্র দোষো ভবিষ্যতি॥ 1-152-32 (6963) 
বিনিদ্রাকরণং ঘোরং হৃদি শল্যমিবার্পিতম্।
শোপকপাবকমুদ্ধূতং কর্মণানেন নাশয়॥' ॥  1-152-33 (6964) 
 
ইতি শ্রীমন্মহাভারতে আদিপর্বণি সংভবপর্বণি দ্বিপঞ্চাশদধিকশততমোঽধ্যায়ঃ॥ 152 ॥




আদিপর্ব - অধ্যায় 153

॥ শ্রীঃ ॥

1.153. অধ্যায়ঃ 153 

 -   -  

ধৃতরাষ্ট্রাদীনাং কণিকেন দুর্নীত্যুপদেশঃ॥ 1 ॥ জম্বুকোপাখ্যানম্॥ 2 ॥

 -   -  

1-153-0 (6965) 
বৈশম্পায়ন উবাচ। 1-153-0 (900) 
শ্রুৎবা পাণ্ডুসুতান্বীরান্বলোদ্রিক্তান্মহৌজসঃ।
ধৃতরাষ্ট্রো মহীপালশ্চিন্তামগমদাতুরঃ॥ 1-153-1 (6966) 
তত আহূয় মন্ত্রজ্ঞং রাজশাস্ত্রার্থবিত্তমম্।
কণিকং মন্ত্রিণাং শ্রেষ্ঠং ধৃতরাষ্ট্রঽব্রবীদ্বচঃ॥ 1-153-2 (6967) 
উৎসক্তাঃ পাণ্ডবা নিত্যং তেভ্যোঽসূয়ে দ্বিজোত্তম।
তত্র মে নিশ্চিততমং সন্ধিবিগ্রহকারণম্। 
কণিক ৎবং মমাচক্ষ্ব করিষ্যে বচনং তব॥  1-153-3 (6968) 
বৈশম্পায়ন উবাচ। 1-153-4 (901) 
`দুর্যোধনোঽথ শকুনিঃ কর্ণদুঃশাসনাবপি।
কণিকং হ্যুপসংগৃহ্য মন্ত্রিণং সৌবলস্য চ॥ 1-153-4 (6969) 
পপ্রচ্ছুর্ভরতশ্রেষ্ঠ পাণ্ডবান্প্রতি নৈকধা।
প্রবুদ্ধাঃ পাণ্ডবা নিত্যং সর্বে তেভ্যস্ত্রসামহে॥ 1-153-5 (6970) 
অনূনং সর্বপক্ষাণাং যদ্ভবেৎক্ষেমকারকম্।
ভারদ্বাজ তদাচক্ষ্ব করিষ্যামঃ কথং বয়ম্॥ 1-153-6 (6971) 
বৈশম্পায়ন উবাচ।' 1-153-7 (902) 
স প্রসন্নমনাস্তেন পরিপৃষ্টো দ্বিজোত্তমঃ।
উবাচ বচনং তীক্ষ্ণং রাজশাস্ত্রার্থদর্শনম্॥ 1-153-7 (6972) 
কণিক উবাচ। 1-153-8 (903) 
শৃণু রাজন্নিদং তত্র প্রোচ্যমানং ময়ানঘ।
ন মেঽভ্যসূয়া কর্তব্যা শ্রুৎবৈতৎকুরুসত্তম॥ 1-153-8 (6973) 
নিত্যমুদ্যতদণ্ডঃ স্যান্নিত্যং বিবৃতপৌরুষঃ।
অচ্ছিদ্রশ্ছিদ্রদর্শী স্যাৎপরেষাং বিবরানুগঃ॥ 1-153-9 (6974) 
নিত্যমুদ্যতদণ্ডাদ্ধি ভঋশমুদ্বিজতে জনঃ।
তস্মাৎসর্বাণি কার্যাণি দণ্ডেনৈব বিধারয়েৎ॥ 1-153-10 (6975) 
নাস্য চ্ছিদ্রং পরঃ পশ্যেচ্ছিদ্রেণ পরমন্বিয়াৎ।
গূহেৎকূর্ম ইবাঙ্গানি রক্ষেদ্বিবরমাত্মনঃ॥ 1-153-11 (6976) 
`নিত্যং চ ব্রাহ্মণাঃ পূজ্যা নৃপেণ হিতমিচ্ছতা।
সৃষ্টো নৃপো হি বিপ্রামাং পালনে দুষ্টনিগ্রহে॥ 1-153-12 (6977) 
উভাব্যাং বর্ধতে ধর্মো ধর্মবৃদ্ধ্যা জিতাবুভৌ।
লোকশ্চায়ং পরশ্চৈব ততো ধর্মং সমাচরেৎ॥ 1-153-13 (6978) 
কৃতাপরাধং পুরুষং দৃষ্ট্বা যঃ ক্ষমতে নৃপঃ।
তেনাবমানমাপ্নোতি পাপং চেহ পরত্র চ॥ 1-153-14 (6979) 
যো বিভূতিমবাপ্যোচ্চৈ রাজ্ঞো বিকুরুতেঽধমঃ।
তমানয়িৎবা হৎবা চ দদ্যাদ্ধীনায় তদ্ধনম্॥ 1-153-15 (6980) 
নো চেদ্ধুরি নিয়ুক্তা যে স্থাস্যন্তি বশমাত্মনঃ।
রাজা নিয়ুঞ্জ্যাৎপুরুষানাপ্তান্ধর্মার্থকোবিদান্॥ 1-153-16 (6981) 
যে নিয়ুক্তাস্তথা কেচিদ্রাষ্ট্রং বা যদি বা পুরম্।
গ্রামং জনপদং বাপি বাধেয়ুর্যদি বা ন বা॥ 1-153-17 (6982) 
পরীক্ষণার্থং বিসৃজেদানতাংশ্ছন্নরূপিণঃ।
পরীক্ষ্য পাপকং জহ্যাদ্ধনমাদায় সর্বশঃ॥'  1-153-18 (6983) 
নাসম্যক্কৃত্যকারী স্যাদুপক্রম্য কদাচন।
কণ্টকো হ্যপি দুশ্ছিন্ন আস্রাবং জনয়েচ্চিরম্॥ 1-153-19 (6984) 
বধমেব প্রশংসন্তি শত্রূণামপকারিণাম্।
সুবিদীর্ণং সুবিক্রান্তং সুয়ুদ্ধং সুপলায়িতম্॥ 1-153-20 (6985) 
আপদ্যাপদি কালে কুর্বীত ন বিচারয়েৎ।
নাবজ্ঞেয়ো রিপুস্তাত দুর্বলোঽপি কথং চন॥ 1-153-21 (6986) 
অল্পোঽপ্যগ্নির্বনং কৃৎস্নং দহত্যাশ্রয়সংশ্রয়াৎ।
অন্ধঃ স্যাদন্ধবেলায়াং বাধির্যমপি চাশ্রয়েৎ॥ 1-153-22 (6987) 
কুর্যাত্তৃণময়ং চাপং শয়ীত মৃগশায়িকাম্।
সান্ৎবাদিভিরুপায়ৈস্তু হন্যাচ্ছত্রুং বশে স্থিতং॥ 1-153-23 (6988) 
দয়া ন তস্মিন্কর্তব্যা শরণাগত ইত্যুত।
নিরুদ্বিগ্নো হি ভবতি ন হতাজ্জায়তে ভয়ম্॥ 1-153-24 (6989) 
হন্যাদমিত্রং দানেন তথা পূর্বাপকারিণম্।
হন্যাত্ত্রীন্পঞ্চ সপ্তেতি পরপক্ষস্য সর্বশঃ॥ 1-153-25 (6990) 
মূলমেবাদিতশ্ছিন্দ্যাৎপরপক্ষস্য নিত্যশঃ।
ততঃ সহায়াংস্তৎপক্ষান্সর্বাংশ্চ তদনন্তরম্॥ 1-153-26 (6991) 
ছিন্নমূলে হ্যধিষ্ঠানে সর্বে তজ্জীবিনো হতাঃ।
কথং নু শাখাস্তিষ্ঠেরংশ্ছিন্নমূলে বনস্পতৌ॥ 1-153-27 (6992) 
একাগ্রঃ স্যাদবিবৃতো নিত্যং বিবরদর্শকঃ।
রাজন্নিত্যং সপত্নেষু নিত্যোদ্বিগ্নঃ সমাচরেৎ॥ 1-153-28 (6993) 
অগ্ন্যাধানেন যজ্ঞেন কাষায়েণ জটাজিনৈঃ।
লোকান্বিশ্বাসয়িৎবৈব ততো লুম্পেদ্যথা বৃকঃ॥ 1-153-29 (6994) 
অঙ্কুশং শোচমিত্যাহুরর্থানামুপধারণে।
আনাম্য ফলিতাং শাখাং পক্বং পক্বং প্রশাতয়েৎ॥ 1-153-30 (6995) 
ফলার্থোঽয়ং সমারম্ভো লোকে পুংসাং বিপশ্চিতাম্।
বহেদমিত্রং স্কন্ধেন যাবৎকালস্য পর্যযঃ॥ 1-153-31 (6996) 
ততঃ প্রত্যাগতে কালে ভিন্দ্যাদ্ধৃটমিবাশ্মনি।
অমিত্রো ন বিমোক্তব্যঃ কৃপণং বহ্বপি ব্রুবন্॥ 1-153-32 (6997) 
কৃপা ন তস্মিন্কর্তব্যা হন্যাদেবাপকারিণম্।
হন্যাদমিত্রং সান্ৎবেন তথা দানেন বা পুনঃ॥ 1-153-33 (6998) 
তথৈব ভেদদণ্ডাভ্যাং সর্বোপায়ৈঃ প্রশাতয়েৎ।  1-153-34 (6999) 
ধৃতরাষ্ট্র উবাচ।
কথং সান্ৎবেন দানেন ভেদৈর্দণ্ডেন বা পুনঃ॥  1-153-34 (904) 
অমিত্রঃ শক্যতে হন্তুং তন্মে ব্রূহি যথাতথম্।  1-153-35 (7000) 
কণিক উবাচ।
শৃণু রাজন্যথা বৃত্তং বনে নিবসতঃ পুরা॥  1-153-35 (905) 
জম্বুকস্য মহারাজ নীতিশাস্ত্রার্থদর্শিনঃ।
অথ কশ্চিৎকৃতপ্রজ্ঞঃ শৃগালঃ স্বার্থপণ্ডিতঃ॥ 1-153-36 (7001) 
সখিভির্ন্যবসৎসার্ধং ব্যাঘ্রাখুবৃকবভ্রুভিঃ।
তেঽপশ্যন্বিপিনে তস্মিন্বলিনং মৃগয়ূথপম্॥ 1-153-37 (7002) 
অশক্তা গ্রহণে তস্য ততো মন্ত্রমমন্ত্রয়ন্।  1-153-38 (7003) 
জম্বুক উবাচ।
অসকৃদ্যতিতো হ্যেষ হন্তুং ব্যাঘ্র বনে ৎবয়া॥  1-153-38 (906) 
যুবা বৈ জবসংপন্নো বুদ্ধিশালী ন শক্যতে।
মূষিকোঽস্য শয়ানস্য চরণৌ ভক্ষয়ৎবয়ম্॥ 1-153-39 (7004) 
অথৈনং ভক্ষিতৈঃ পাদৈর্ব্যাঘ্রো গৃহ্ণাতু বৈ ততঃ।
ততো বৈ ভক্ষয়িষ্যামঃ সর্বে মুদিতমানসাঃ॥ 1-153-40 (7005) 
জম্বুকস্য তু তদ্বাক্যং তথা চক্রঃ সমাহিতাঃ।
মূষিকাভক্ষিতৈঃ পাদৈর্মৃগং ব্যাঘ্রোঽবধীত্তদা॥ 1-153-41 (7006) 
দৃষ্ট্বৈবাচেষ্টমানং তু ভূমৌ মৃগকলেবরম্।
স্নাৎবাঽঽগচ্ছত ভদ্রং বোরক্ষামীত্যাহ জম্বুকঃ॥ 1-153-42 (7007) 
শৃগালবচনাত্তেঽপি গতাঃ সর্বে নদীং ততঃ।
স চিন্তাপরমো ভূৎবা তস্থৌ তত্রৈব জম্বুকঃ॥ 1-153-43 (7008) 
অথাজগাম পূর্বং তু স্নাৎবা ব্যাঘ্রো মহাবলঃ।
দদর্শ জম্বুকং চৈব চিন্তাকুলিতমানসম্॥ 1-153-44 (7009) 
ব্যাঘ্র উবাচ। 1-153-45 (907) 
কিং শোচসি মহাপ্রাজ্ঞ ৎবং নো বুদ্ধিমতাং বরঃ।
অশিৎবা পিশিতান্যদ্য বিহরিষ্যামহে বয়ম্॥ 1-153-45 (7010) 
জম্বুক উবাচ। 1-153-46 (908) 
শৃণু মে ৎবং মহাবাহো যদ্বাক্যং মূষিকোঽব্রবীৎ।
ধিগ্বলং মৃগরাজস্য ময়াদ্যায়ং মৃগো হতঃ॥ 1-153-46 (7011) 
মদ্বাহুবলমাশ্রিত্য তৃপ্তিমদ্য গমিষ্যতি।
তস্যৈবং গর্জিতং শ্রুৎবা ততো ভক্ষ্যং ন রোচয়ে॥ 1-153-47 (7012) 
ব্যাঘ্র উবাচ। 1-153-48 (909) 
ব্রবীতি যদি স হ্যেবং কালে হ্যস্মি প্রবোধিতঃ।
স্ববাহুবলমাশ্রিত্য হনিষ্যেঽহং বনেচরান্॥ 1-153-48 (7013) 
খাদিষ্যে তত্র মাংসানি ইত্যুক্ৎবা প্রস্থিতোবনম্।
এতস্মিন্নেব কালে তু মূষিকোঽপ্যাজগাম হ॥ 1-153-49 (7014) 
তমাগতমভিপ্রেক্ষ্য শৃগালোঽপ্যব্রবীদ্বচঃ।
শৃণু মীষিক ভদ্রং তে নকুলো যদিহাব্রবীৎ॥ 1-153-50 (7015) 
মৃগমাংসং ন খাদেয়ং গরমেতন্ন রোচতে।
মূষিকং ভক্ষয়িষ্যামি তদ্ভবাননুমন্যতাম্॥ 1-153-51 (7016) 
তচ্ছ্রুৎবা মূষিকো বাক্যং সংত্রস্তঃ প্রগতো বিলম্।
ততঃ স্নাৎবা স বৈ তত্র আজগাম বৃকো নপৃ॥ 1-153-52 (7017) 
তমাগতমিদং বাক্যমব্রবীজ্জম্বুকস্তদা।
মৃগরাজো হি সংক্রুদ্ধো ন তে সাধু ভবিষ্যতি॥ 1-153-53 (7018) 
সকলত্রস্ৎবিহায়াতি কুরুষ্ব যদনন্তরম্।
এবং সংচোদিতস্তেন জম্বুকেন তদা বৃকঃ॥ 1-153-54 (7019) 
ততোঽবলুম্পনং কৃৎবা প্রয়াতঃ পিশিতাশনঃ।
এতস্মিন্নেব কালে তু নকুলোঽপ্যাজগাম হ॥ 1-153-55 (7020) 
তমুবাচ মহারাজ নকুলং জম্বুকো বনে।
স্ববাহুবলমাশ্রিত্য নির্জিতাস্তেঽন্যতো গতাঃ॥ 1-153-56 (7021) 
মম দৎবা নিয়ুদ্ধং ৎবং ভুঙ্ক্ষ্ব মাংসং যথেপ্সিতম্।  1-153-57 (7022) 
নকুল উবাচ।
মৃগরাজো বৃকশ্চৈব বুদ্ধিমানপি মূষিকঃ॥  1-153-57 (910) 
নির্জিতা যত্ৎবয়া বীরাস্তস্মাদ্বীরতরো ভবান্।
ন ৎবয়াপ্যুৎসহে যোদ্ধুমিত্যুক্ৎবা সোঽপ্যুপাগমৎ॥ 1-153-58 (7023) 
কণিক উবাচ। 1-153-59 (911) 
এবং তেষু প্রয়াতেষু জম্বুকো হৃষ্টমানসঃ।
খাদতি স্ম তদা মাংসমেকঃ সন্মন্ত্রনিশ্চয়াৎ। 
এবং সমাচরন্নিত্যং সুখমেধেত ভূপতিঃ॥  1-153-59 (7024) 
ভয়েন ভেদয়েদ্ভীরুং শূরমঞ্জলিকর্মণা।
লুব্ধমর্থপ্রদানেন সমং ন্যূনং তথৌজসা॥ 1-153-60 (7025) 
এবং তে কথিতং রাজন্ শৃণু চাপ্যপরং তথা॥  1-153-61 (7026) 
পুত্রঃ সখা বা ভ্রাতা বা পিতা বা যদি বা গুরুঃ।
রিপুস্যানেষু বর্তন্তো হন্তব্যা ভূতিমিচ্ছতা॥ 1-153-62 (7027) 
শপথেনাপ্যরিং হন্যাদর্থদানেন বা পুনঃ।
বিষেণ মায়যা বাপি নোপেক্ষেতে কথংচন। 
উভৌ চেৎসংশয়োপেতৌ শ্রদ্ধবাংস্তত্র বর্ধতে॥  1-153-63 (7028) 
গুরোরপ্যবলিপ্তস্য কার্যাকার্যমজানতঃ।
উৎপথং প্রতিপন্নস্য ন্যায়্যং ভবতি শাসনম্॥ 1-153-64 (7029) 
ক্রুদ্ধোঽপ্যক্রুদ্ধরূপঃ স্যাৎস্মিতপূর্বাভিভাষিতা।
`ন চৈনং ক্রোধসংদীপ্তং বিদ্যাৎকশ্চিৎকথংচন।' 
ন চাপ্যন্যমপধ্বংসেৎকদাচিৎকোপসংয়ুতঃ॥  1-153-65 (7030) 
প্রহরিষ্যন্প্রিয়ং ব্রূয়াৎপ্রহরন্নপি ভারত।
প্রহৃত্য চ প্রিয়ং ব্রূয়াচ্ছোচন্নিব রুদন্নিব॥ 1-153-66 (7031) 
আশ্বাসয়েচ্চাপি পরং সান্ৎবধর্মার্থবৃত্তিভিঃ।
অথ তং প্রহরেৎকালে তথা বিচলিতং পথি॥ 1-153-67 (7032) 
অপি ঘোরাপরাধস্য ধর্মমাশ্রিত্য তিষ্ঠতঃ।
স হি প্রচ্ছাদ্যতে দোষঃ শৈলো মেঘৈরিবাসিতৈঃ॥ 1-153-68 (7033) 
যঃ স্যাদনুপ্রাপ্তবধস্তস্যাগারং প্রদীপয়েৎ।
অধনান্নাস্তিকাংশ্চোরান্বিষকর্মসু যোজয়েৎ॥ 1-153-69 (7034) 
প্রত্যুত্থানাসনাদ্যেন সংপ্রদানেন কেনচিৎ।
অতিবিশ্রব্ধঘাতী স্যাত্তীক্ষ্ণংদষ্ট্রো নিমগ্নকঃ॥ 1-153-70 (7035) 
অশঙ্কিতেভ্যঃ শঙ্কেত শঙ্কিতেভ্যশ্চ সর্বশঃ।
অশঙ্ক্যাদ্ভয়মুৎপন্নমপি মূলং নিকৃন্ততি॥ 1-153-71 (7036) 
ন বিশ্বসেদবিশ্বস্তে বিশ্বস্তে নাতিবিশ্বসেৎ।
বিশ্বাসাদ্ভয়মুৎপন্নং মূলান্যপি নিকৃন্ততি॥ 1-153-72 (7037) 
চারঃ সুবিহিতঃ কার্য আত্মনশ্চ পরস্য বা।
পাষণ্ডাংস্তাপসাদীংশ্চ পররাষ্ট্রেষু যোজয়েৎ॥ 1-153-73 (7038) 
উদ্যানেষু বিহারেষু দেবতায়তনেষু চ।
পানাগারেষু রথ্যাসু সর্বতীর্থেষু চাপ্যথ॥ 1-153-74 (7039) 
চৎবরেষু চ কূপেষু পর্বতেষু বনেষু চ।
সমবায়েষু সর্বেষু সরিৎসু চ বিচারয়েৎ॥ 1-153-75 (7040) 
বাচা ভৃশং বিনীতঃ স্যাদ্ধৃদয়েন তথা ক্ষুরঃ।
স্মিতপূর্বাভিভাষী স্যাৎসৃষ্টো রৌদ্রস্য কর্মণঃ॥ 1-153-76 (7041) 
অঞ্জলিঃ শপথঃ সান্ৎবং শিরসা পাদবন্দনম্।
আশাকরণমিত্যেবং কর্তব্যং ভূতিমিচ্ছতা॥ 1-153-77 (7042) 
সুপুষ্পিতঃ স্যাদফলঃ ফলবান্স্যাদ্দুরারুহঃ।
আমঃ স্যাৎপক্বসঙ্কাশো নচ জীর্যেত কর্হিচিৎ॥ 1-153-78 (7043) 
ত্রিবর্গে ত্রিবিধা পীডা হ্যনুবন্ধাস্তথৈব চ।
অনুবন্ধাঃ শুভা জ্ঞেয়াঃ পীডাস্তু পরিবর্জয়েৎ॥ 1-153-79 (7044) 
ধর্মং বিচরতঃ পীডা সাপি দ্বাভ্যাং নিয়চ্ছতি।
অর্থং চাপ্যর্থলুব্ধস্য কামং চাতিপ্রবর্তিনঃ॥ 1-153-80 (7045) 
অগর্বিতাত্মা যুক্তশ্চ সান্ৎবয়ুক্তোঽনসূয়িতা।
অবেক্ষিতার্থঃ শুদ্ধাত্মা মন্ত্রয়ীত দ্বিজৈঃ সহা॥ 1-153-81 (7046) 
কর্মণা যেন কেনৈব মৃদুনা দারুণেন চ।
উদ্ধরেদ্দীনমাত্মানং সমর্থো ধর্মমাচরেৎ॥ 1-153-82 (7047) 
ন সংশয়মনারুহ্য নরো ভদ্রাণি পশ্যতি।
সংশয়ং পুনরারুহ্য যদি জীবতি পশ্যতি॥ 1-153-83 (7048) 
যস্য বুদ্ধিঃ পরিভবেত্তমতীতেন সান্ৎবয়েৎ।
অনাগতেন দুর্বুদ্ধিং প্রত্যুৎপন্নেন পণ্ডিতম্॥ 1-153-84 (7049) 
যোঽরিণা সহ সন্ধায় শয়ীত কৃতকৃত্যবৎ।
স বৃক্ষাগ্রে যথা সুপ্তঃ পতিতঃ প্রতিবুধ্যতে॥ 1-153-85 (7050) 
মন্ত্রসংবরণে যত্নঃ সদা কার্যোঽনসূয়তা।
আকারমভিরক্ষেত চারেণাপ্যনুপালিতঃ॥ 1-153-86 (7051) 
`ন রাত্রৌ মন্ত্রয়েদ্বিদ্বান্ন চ কৈশ্চিদুপাসিতঃ।
প্রাসাদাগ্রে শিলাগ্রে বা বিশালে বিজনেপি বা॥ 1-153-87 (7052) 
সমন্তাত্তত্র পশ্যদ্ভিঃ সহাপ্তৈরেব মন্ত্রয়েৎ।
নৈব সংবেশয়েত্তত্র মন্ত্রবেশ্মনি শারিকাম্॥ 1-153-88 (7053) 
শুকান্বা শারিকা বাপি বালমূর্খজডানপি।
প্রবিষ্টানপি নির্বাস্য মন্ত্রয়েদ্ধার্মিকৈর্দ্বিজৈঃ॥ 1-153-89 (7054) 
নীতিজ্ঞৈর্ন্যায়শাস্ত্রজ্ঞৈরিতিহাসে সুনিষ্ঠিতৈঃ।
রক্ষাং মন্ত্রস্য নিশ্ছিদ্রাং মন্ত্রান্তে নিশ্চয়েৎস্বয়ম্॥ 1-153-90 (7055) 
বীরোপবর্ণিতাত্তস্মাদ্ধর্মার্থাভ্যামথাত্মনা।
একেন বাথ বিপ্রেণ জ্ঞাতবুদ্ধির্বিনিশ্চয়েৎ॥ 1-153-91 (7056) 
তৃতীয়েন ন চান্যেন ব্রজেন্নিশ্চয়মাত্মবান্।
ষট্কর্ণশ্ছিদ্যতে মন্ত্র ইতি নীতিষু পঠ্যতে॥ 1-153-92 (7057) 
নিঃসৃতো নাশয়েন্মন্ত্রো হস্তপ্রাপ্তামপি শ্রিয়ম্।
স্বমতং চ পরেষাং চ বিচার্য চ পুনঃপুনঃ। 
গুণবদ্বাক্যমাদদ্যান্নৈব তৃপ্যেদ্বিচক্ষণঃ॥'  1-153-93 (7058) 
নাচ্ছিৎবা পরমর্মাণি নাকৃৎবা কর্ম দারুণম্।
নাহৎবা মৎস্যঘাতীব প্রাপ্নোতি মহতীং শ্রিয়ম্॥ 1-153-94 (7059) 
কর্শিতং ব্যাধিতং ক্লিন্নমপানীয়মঘাসকম্।
পরিবিশ্বস্তমন্দং চ প্রহর্তব্যমরের্বলম্॥ 1-153-95 (7060) 
নার্থিকোঽর্থিনমভ্যেতি কৃতার্থে নাস্তি সঙ্গতম্।
তস্মাৎসর্বাণি সাধ্যানি সাবশেষাণি কারয়েৎ॥ 1-153-96 (7061) 
সংগ্রহে বিগ্রহে চৈব যত্নঃ কার্যোঽনসূয়তা।
উৎসাহশ্চাপি যত্নেন কর্তব্যো ভূতিমিচ্ছতা॥ 1-153-97 (7062) 
নাস্য কৃত্যানি বুধ্যেরন্মিত্রাণি রিপবস্তথা।
আরব্ধান্যেব পশ্যেরন্সুপর্যবসিতান্যপি॥ 1-153-98 (7063) 
ভীতবৎসংবিধাতব্যং যাবদ্ভয়মনাগতম্।
আগতং তু ভয়ং দৃষ্ট্বা প্রহর্তব্যমভীতবৎ॥ 1-153-99 (7064) 
দৈবেনোপহতং শত্রুমনুগৃহ্ণাতি যো নরঃ।
স মৃত্যুমুপগৃহ্ণাতি গর্ভমশ্বতরী যথা॥ 1-153-100 (7065) 
অনাগতং হি বুধ্যেত যচ্চ কার্যং পুরঃ স্থিতম্।
ন তু বুদ্ধিক্ষয়াৎকিংচিদতিক্রামেৎপ্রয়োজনম্॥ 1-153-101 (7066) 
উৎসাহশ্চাপি যত্নেন কর্তব্যো ভূতিমিচ্ছতা।
বিভজ্য দেশকালৌ চ দৈবং ধর্মাদয়স্ত্রয়ঃ। 
নৈঃশ্রেয়সৌ তু তৌ জ্ঞেয়ৌ দেশকালাবিতি স্থিতিঃ॥  1-153-102 (7067) 
তালবৎকুরুতে মূলং বালঃ শত্রুরুপেক্ষিতঃ।
গহনেঽগ্নিরিবোৎসৃষ্টঃ ক্ষিপ্রং সংজায়তে মহান্॥ 1-153-103 (7068) 
অগ্নিস্তোকমিবাত্মানং সন্ধুক্ষয়তি যো নরঃ।
স বর্ধমানো গ্রসতে মহান্তমপি সংচয়ম্॥ 1-153-104 (7069) 
`আদাবেব দদানীতি প্রিয়ং ব্রূয়ান্নিরর্থকম্॥'  1-153-105 (7070) 
আশাং কালবতীং কুর্যাৎকালং বিঘ্নেন যোজয়েৎ।
বিঘ্নং নিমিত্ততো ব্রূয়ান্নিমিত্তং বাঽপি হেতুতঃ॥ 1-153-106 (7071) 
ক্ষুরো ভূৎবা হরেৎপ্রাণান্নিশিতঃ কালসাধনঃ।
প্রতিচ্ছন্নো লোমহারী দ্বিষতাং পরিকর্তনঃ॥ 1-153-107 (7072) 
পাণ্ডবেষু যথান্যায়মন্যেষু চ কুরূদ্বহ।
বর্তমানো ন মজ্জেস্ৎবং তথা কৃত্যং সমাচর॥ 1-153-108 (7073) 
সর্বকল্যাণসংপন্নো বিশিষ্ট ইতি নিশ্চয়ঃ।
তস্মাত্ৎবং পাণ্ডুপুত্রেভ্যো রক্ষাত্মানং নরাধিপ॥ 1-153-109 (7074) 
ভ্রাতৃব্যা বলবন্তস্তে পাণ্ডুপুত্রা নরাধিপ।
পশ্চাত্তাপো যথা ন স্যাত্তথা নীতির্বিধীয়তাম্॥ 1-153-110 (7075) 
বৈশম্পায়ন উবাচ। 1-153-111 (912) 
এবমুক্ৎবা সংপ্রতস্থে কণিকঃ স্বগৃহং ততঃ।
ধৃতরাষ্ট্রোঽপি কৌরব্যঃ শোকার্তঃ সমপদ্যত॥ ॥ 1-153-111 (7076) 
 
ইতি শ্রীমন্মহাভারতে আদিপর্বণি সংভবপর্বণি ত্রিপঞ্চাশদধিকশততমোঽধ্যায়ঃ॥ 153 ॥ ॥ সমাপ্তং চ সংভবপর্ব ॥

 -   -  

1-153-13 উভাভ্যাং ব্রাহ্মণরক্ষণদুষ্টনিগ্রহাভ্যাম্। জিতৌ সংপাদিতৌ ভবেতামিতি শেষঃ॥ 1-153-15 হীনায় দরিদ্রায়॥ 1-153-20 উপসংহরতি বধমিতি। কথং বধঃ কর্তব্যং ইত্যাহ সুবিদীর্ণমিতি। সুবিক্রান্তমপি শত্রুং। কালে আপদ্যাপন্নমালভ্য সুবিদীর্ণং বিনষ্টং কুর্বীত। তথা সুয়ুদ্ধমপি শত্রুমাপদি কালে সুপলায়িতং কুর্বীতি॥ 1-153-22 আশ্রয়সংশ্রয়াৎ আশ্রয়বলাৎ॥ 1-153-23 তৃণময়ং তৃণবন্নিষ্প্রয়োজনম্। ক্ষাত্রং ধর্মং ত্যক্ৎবা শত্রুগৃহে ভিক্ষাভুগপি স্যাদিত্যর্থঃ। মৃগশায়িকাং মৃগহন্তুঃ শয়্যাম্। যথা ব্যাধো মৃগান্বিশ্বাসয়িতুং মৃষা নিদ্রাতি বিশ্বস্তেষু চ তেষু প্রহরত্যেবং স হন্তুমেবাকারং গোপয়তীত্যর্থঃ। উপায়ৈঃ বশে স্থিতং শত্রুমিতি সংবন্ধঃ॥ 1-153-25 ত্রীন্ ঐশ্বর্যমন্ত্রোৎসাহান্। তথা পঞ্চ অমাত্যরাষ্ট্রদুর্গাণি কোশো দণ্ডশ্চ পঞ্চম ইত্যুক্তান্। দণ্ডোত্র সৈন্যং। সপ্ত স্বাম্যমাত্যসুহৃৎকোশরাষ্ট্রদুর্বলানি যেত্যুক্তানি॥ 1-153-30 শৌচমগ্ন্যাধানাদি। অত্র দৃষ্টান্তঃ আনাম্যেতি আনাময়িৎবা॥ 1-153-37 বভ্রুর্নকুলঃ। মৃগয়ূথপং মহান্তং হরিণম্॥ 1-153-41 মূষিকেণ আঈষদ্ভক্ষিতৈঃ॥ 1-153-46 মৃগরাজস্য ব্যাঘ্রস্য॥ 1-153-51 গরং মূষিকদষ্টৎবাদ্বিষভূতম্॥ 1-153-55 অবলুম্পনং গাত্রসংকোচনম্॥ 1-153-63 সংশয়োপেতৌ সংশয়বিষয়ৌ। শ্রদ্ধাবান্ মদুক্তাদরবান্। শ্রদ্দধানস্তু বধ্যত ইতি ঙ পাঠঃ॥ 1-153-65 অপধ্বংসেৎ কুৎসয়েৎ॥ 1-153-69 অনুপ্রাপ্তবধঃ শীঘ্রং হন্তুমিষ্টঃ অধনা দরিদ্রাঃ নাস্তিকাঃ পরলোকশ্রদ্ধারহিতাঃ॥ 1-153-70 নিমগ্নকঃ নম্রশিরাঃ তীক্ষ্ণদংষ্ট্রঃ ব্যাঘ্র ইব। তীক্ষ্ণদংষ্ট্র ইবোরত ইতি ক.ঙ.পাঠঃ॥ 1-153-73 সুবিহিতঃ সম্যক্ পরীক্ষিতঃ॥ 1-153-76 সৃষ্টো রৌদ্রায় কর্মণ ইতি ক.ঘ.পাঠঃ॥ 1-153-79 অনুবন্ধঃ ফলম্॥ 1-153-80 ধর্মমত্যন্তং বিচরতঃ পুংসো দ্বাভ্যামর্থকামাভ্যাং ধনব্যযব্রহ্মচর্যোপক্ষিপ্তাভ্যাং পীডা চিত্তবৈকল্যং ভবতি। সাপি পুংসঃ পীডা ধর্মং নিয়চ্ছতি নিগৃহ্ণাতি। এবমর্থং চাপ্যর্থলুব্ধস্য কামং চাতিপ্রবর্তিন ইতি ব্যাখ্যেয়ং॥ 1-153-83 উদ্দেশ্যসন্দেহেপি নীতিরবশ্যমনুসরণীয়েত্যাহ। ন সংশয়মিতি। অসংশয়মথারুহ্যেতি ক.ঘ.ট.পাঠঃ॥ 1-153-84 পরিভবেৎ শোকেন। তমতীতেন নলরামাদ্যাখ্যানেন। দুর্বুদ্ধিং। লোভাদ্যুপহতবুদ্ধিম্। অনাগতেন কালান্তরে তব শ্রেয়ো ভবিষ্যতীত্যাশাপ্রদর্শনেন। পণ্ডিতং প্রত্যুৎপন্নেন বর্তমানেন ধনাদিনা সান্ৎবয়েৎ॥ 1-153-86 মন্ত্রসংবরণং মন্ত্রগূহনম্॥ 1-153-95 অঘাসকং অনাহারম্॥ 1-153-96 সংগতং সখ্যম্॥ 1-153-98 আরব্ধান্যপি সুপর্যবসিতানি সংপন্নান্যেব পশ্যেরন্॥ 1-153-99 সংবিধাতব্যং প্রতিকর্তব্যম্॥ 1-153-102 দেশাদ্যনুগুণ উৎসাহোঽপি কর্তব্যো নৎবলসো ভবেৎ। দৈবং প্রাক্তনং কর্ম। যে ধর্মাদয়স্ত্রয়স্তাংশ্চ বিভজ্য তেষাং মধ্যে নৈঃশ্রেয়সৌ শ্রেয়োহেতূ ইতি স্থিতির্নিশ্চয়ঃ॥ 1-153-103 বালঃ অল্পোপি। বলবৎকুরুতে রূপং বাল্যাদিতি ক.ঙ.ট.পাঠঃ॥ 1-153-104 আত্মানং সধুক্ষয়তি সহায়াদিনা বর্ধয়তি। সংচয়মিন্ধনানাং পক্ষে শত্রূণাম্॥ 1-153-106 হেতুতঃ হেৎবন্তরেণ॥ 1-153-111 তদা সপুত্রো রাজা চ শোকার্ত ইতি ঙ পুস্তকপাঠঃ॥ ত্রিপঞ্চাশদধিকশততমোঽধ্যায়ঃ॥ 153 ॥



আদিপর্ব - অধ্যায় 154

॥ শ্রীঃ ॥

1.154. অধ্যায়ঃ 154 

 
(অথ জতুগৃহপর্ব  ॥ 8 ॥)

 -   -  

সংগ্রহেণ জতুগৃহদাহকথনম্॥ 1 ॥ পুনর্বিস্তরেণ জতুগৃহদাহকথনারম্ভঃ॥ 2 ॥ দুর্যোধনধৃতরাষ্ট্রসংবাদঃ॥ 3 ॥

 -   -  

1-1534-0 (7077) 
বৈশম্পায়ন উবাচ। 1-1534-0 (913) 
কণিকস্য মতং শ্রুৎবা কার্ৎস্ন্যেন ভরতর্ষভ।
দুর্যোধনশ্চ কর্ণশ্চ শকুনিশ্চাপি সৌবলঃ। 
দুশাসনচতুর্থাস্তে মন্ত্রয়ামাসুরেকদা॥  1-154-1 (7078) 
তে কৌরব্যমনুজ্ঞাপ্য ধৃতরাষ্ট্রং নরাধিপম্।
দহনে তু সপুত্রায়াঃ কুন্ত্যা বুদ্ধিমকারয়ন্॥ 1-154-2 (7079) 
তেষামিঙ্গিতভাবজ্ঞো বিদুরস্তত্ৎবদর্শিবান্।
আকারেণ চ তং মন্ত্রং বুবুধে দুষ্টচেতসাম্॥ 1-154-3 (7080) 
ততো বিদিতবেদ্যাত্মা পাণ্ডবানাং হিতে রতঃ।
পলায়নে মতিং চক্রে কুন্ত্যাঃ পুত্রৈঃ সহানঘঃ॥ 1-154-4 (7081) 
ততো বাতসহাং নাবং যন্ত্রয়ুক্তাং পতাকিনীম্।
ঊর্মিক্ষমাং দৃঢাং কৃৎবা কুন্তীমিদমুবাচ হ॥ 1-154-5 (7082) 
এষ জাতঃ কুলস্যাস্য কীর্তিবংশপ্রণাশনঃ।
ধৃতরাষ্ট্রঃ পরীতাত্মা ধর্মং ত্যজতি শাশ্বতম্॥ 1-154-6 (7083) 
ইয়ং বারিপথে যুক্তা তরঙ্গপবনক্ষমা।
নৌর্যযা মৃত্যুপাশাত্ৎবং সপুত্রা মোক্ষ্যসে শুভে॥ 1-154-7 (7084) 
তচ্ছ্রুৎবা ব্যথিতা কুন্তী পুত্রৈঃ সহ যশস্বিনী।
নাবমারুহ্য গঙ্গায়াং প্রয়যৌ ভরতর্ষভ॥ 1-154-8 (7085) 
ততো বিদুরবাক্যেন নাবং বিক্ষিপ্য পাণ্ডবাঃ।
ধনং চাদায় তৈর্দত্তমরিষ্টং প্রাবিশন্বনম্॥ 1-154-9 (7086) 
নিষাদী পঞ্চপুত্রা তু জাতেষু তত্র বেশ্মনি।
কারণাভ্যাগতা দগ্ধা সহ পুত্রৈরনাগসা॥ 1-154-10 (7087) 
স চ ম্লেচ্ছাধমঃ পাপো দগ্ধস্তত্র পুরোচনঃ।
বঞ্চিতাশ্চ দুরাত্মানো ধার্তরাষ্ট্রাঃ সহানুগাঃ॥ 1-154-11 (7088) 
অবিজ্ঞাতা মহাত্মনো জনানামক্ষতাস্তথা।
জনন্যা সহ কৌন্তেয়া মুক্তা বিদুরমন্ত্রিতাঃ॥ 1-154-12 (7089) 
ততস্তস্মিন্পুরে লোকা নগরে বারণাবতে।
দৃষ্ট্বা জতুগৃহং দগ্ধমন্বশোচন্ত দুঃখিতাঃ॥ 1-154-13 (7090) 
প্রেষয়ামাসূ রাজানং যথাবৃত্তং নিবেদিতুম্।
সংবৃতস্তে মহান্কামঃ পাণ্ডবান্দগ্ধবানসি॥ 1-154-14 (7091) 
সকামো ভব কৌরব্য ভুঙ্ক্ষ্ব রাজ্যং সপুত্রকঃ।
তচ্ছ্রুৎবা ধৃতরাষ্ট্রস্তু সহপুত্রেণ শোচয়ন্॥ 1-154-15 (7092) 
প্রেতকার্যাণি চ তথা চকার সহ বান্ধবৈঃ।
পাণ্ডবানাং তথা ক্ষত্তা ভীষ্মশ্চ কুরুসত্তমঃ॥ 1-154-16 (7093) 
জনমেজয় উবাচ। 1-154-17 (914) 
পুনর্বিস্তরশঃ শ্রোতুমিচ্ছামি দ্বিজসত্তম।
দাহং জতুগৃহস্যৈব পাণ্ডবানাং চ মোক্ষণম্॥ 1-154-17 (7094) 
সুনৃশংসমিদং কর্ম তেষাং ক্রূরোপসংহিতম্।
কীর্তয়স্ব যথাবৃত্তং পরং কৌতূহলং মম॥ 1-154-18 (7095) 
বৈশম্পায়ন উবাচ। 1-154-19 (915) 
শৃণু বিস্তরশো রাজন্বদতো মে পরন্তপ।
দাহং জতুগৃহস্যৈতৎপাণ্ডবানাং চ মোক্ষণম্॥ 1-154-19 (7096) 
বৈশম্পায়ন উবাচ। 1-154-20 (916) 
ততো দুর্যোধনো রাজা ধৃতরাষ্ট্রমভাষত।
পাণ্ডবেভ্যো ভয়ং নঃ স্যাত্তান্বিবাসয়তাং ভবান্। 
নিপুণেনাভ্যুপায়েন নগরং বারণাবতম্॥  1-154-20 (7097) 
ধৃতরাষ্ট্রস্তু পুত্রেণ শ্রুৎবা বচনমীরিতম্।
মুহূর্তমিব সংচিন্ত্য দুর্যোধনমথাব্রবীৎ॥ 1-154-21 (7098) 
ধর্মনিত্যঃ সদা পাণ্ডুস্তথা ধর্মপরায়ণঃ।
সর্বেষু জ্ঞাতিষু তথা ময়ি ৎবাসীদ্বিশেষতঃ॥ 1-154-22 (7099) 
নাসৌ কিংচিদ্বিজানাতি ভোজনাদিচিকীর্ষিতম্।
নিবেদয়তি নিত্যং হি মম রাজ্যং ধৃতব্রতঃ॥ 1-154-23 (7100) 
তস্য পুত্রো যথা পাণ্ডুস্তথা ধর্মপরায়ণঃ।
গুণবান্লোকবিখ্যাতঃ পৌরবাণাং সুসংমতঃ॥ 1-154-24 (7101) 
স কথং শক্যতেঽস্মাভিরপাকর্তুং বলাদিতঃ।
পিতৃপৈতামাহাদ্রাজ্যাৎসসহায়ো বিশেষতঃ॥ 1-154-25 (7102) 
ভৃতা হি পাণ্ডুনাঽমাত্যা বলং চ সততং ভৃতম্।
ভৃতাঃ পুত্রাশ্চ পৌত্রাশ্চ তেষামপি বিশেষতঃ॥ 1-154-26 (7103) 
তে পুরা সৎকৃতাস্তাত পাণ্ডুনা নাগরা জনাঃ।
কথং যুধিষ্ঠিরস্যার্থে ন নো হন্যুঃ সবান্ধবান্॥ 1-154-27 (7104) 
দুর্যোধন উবাচ। 1-154-28 (917) 
এবমেতন্ময়া তাত ভাবিতং দোষমাত্মনি।
দৃষ্ট্বা প্রকৃতয়ঃ সর্বা অর্থমানেন পূজিতাঃ॥ 1-154-28 (7105) 
ধ্রুবমস্মৎসহায়াস্তে ভবিষ্যন্তি প্রধানতঃ।
অর্থবর্গঃ সহামাত্যো মৎসংস্থোঽদ্য মহীপতে॥ 1-154-29 (7106) 
স ভবান্পাণ্ডবানাশু বিবাসয়িতুমর্হতি।
মৃদুনৈবাভ্যুপায়েন নগরং বারণাবতম্॥ 1-154-30 (7107) 
যদা প্রতিষ্ঠিতং রাজ্যং ময়ি রাজন্ভবিষ্যতি।
তদা কুন্তী সহাপত্যা পুনরেষ্যতি ভারত॥ 1-154-31 (7108) 
ধৃতরাষ্ট্র উবাচ। 1-154-32 (918) 
দুর্যোধন মমাপ্যেতদ্ধৃদি সংপরিবর্ততে।
অভিপ্রায়স্য পাপৎবান্নৈবং তু বিবৃণোম্যহম্॥ 1-154-32 (7109) 
ন চ ভীষ্মো ন চ দ্রোণো ন চ ক্ষত্তা ন গৌতমঃ।
বিবাস্যমানান্কৌন্তেয়াননুমংস্যন্তি কর্হিচিৎ॥ 1-154-33 (7110) 
সমা হি কৌরবেয়াণাং বয়ং তে চৈব পুত্রক।
নৈতে বিষমমিচ্ছেয়ুর্ধর্ময়ুক্তা মনস্বিনঃ॥ 1-154-34 (7111) 
তে বয়ং কৌরবেয়াণামেতেষাং চ মহাত্মনাম্।
কথং ন বধ্যতাং তাত গচ্ছাম জগতস্তথা॥ 1-154-35 (7112) 
দুর্যোধন উবাচ। 1-154-36 (919) 
মধ্যস্থঃ সততং ভীষ্মো দ্রোণপুত্রো ময়ি স্থিতঃ।
যতঃ পুত্রস্ততো দ্রোণো ভবিতা নাত্র সংশয়ঃ॥ 1-154-36 (7113) 
কৃপঃ শারদ্বতশ্চৈব যত এতৌ ততো ভবেৎ।
দ্রোণং চ ভাগিনেয়ং চ ন স ত্যক্ষ্যতি কর্হিচিৎ॥ 1-154-37 (7114) 
ক্ষত্তাঽর্থবদ্ধস্ৎবস্মাকং প্রচ্ছন্নং সংয়তঃ পরৈঃ।
ন চৈকঃ স সমর্থোঽস্মান্পাম্ডবার্থেঽধিবাধিতুম্॥ 1-154-38 (7115) 
সুবিস্রব্ধঃ পাণ্ডুপুত্রান্সহ মাত্রা প্রবাসয়।
বারণাবতমদ্যৈব যথা যান্তি যথা কুরু॥ 1-154-39 (7116) 
বিনিদ্রকরণং ঘোরং হৃদি শল্যমিবার্পিতম্।
শোকপাবকমুদ্ভূতং কর্মণৈতেন নাশয়॥ ॥ 1-154-40 (7117) 
 
ইতি শ্রীমন্মহাভারতে আদিপর্বণি জতুগৃহপর্বণি চতুঃপঞ্চাশদধিকশততমোঽধ্যায়ঃ॥ 154 ॥

 -   -  

1-154-2 অনুজ্ঞাপ্য পৃষ্ট্বা॥ 1-154-3 ইঙ্গিতং চেষ্টিতং তেন ভাবং চিত্তাভিপ্রায়ং জানাতীতি ইঙ্গিতভাবজ্ঞঃ॥ 1-154-4 বিদিতবেদ্যো জ্ঞাততত্ৎব আত্মা চিত্তং যস্য॥ 1-154-5 যন্ত্রয়ুক্তাং যন্ত্রং মহত্যপি বাতে জলাশয়ে নৌকাস্তম্ভকং লোহলঙ্গলময়ম্॥ 1-154-9 অরিষ্টং নির্বিঘ্নম্॥ 1-154-18 ক্রূরেণ কণিকেনোপসংহিতমুপদিষ্টম্॥ চতুঃপঞ্চাশদধিকশততমোঽধ্যায়ঃ॥ 154 ॥



আদিপর্ব - অধ্যায় 155

॥ শ্রীঃ ॥

1.155. অধ্যায়ঃ 155 

 -   -  

দুর্যোধনেন দানাদিনা প্রকৃতিবশীকরণম্॥ 1 ॥ পাণ্ডবানাং বারণাবতয়াত্রার্থং ধৃতরাষ্ট্রানুজ্ঞা॥ 2 ॥

 -   -  

1-155-0 (7118) 
বৈশম্পায়ন উবাচ। 1-155-0 (920) 
ততো দুর্যোধনো রাজা সর্বাস্তু প্রকৃতীঃ শনৈঃ।
অর্থমানপ্রদানাভ্যাং সংজহার সহানুজঃ। 
`যুয়ুৎসুমপনীয়ৈকং ধার্তরাষ্ট্রং সহোদরম্॥'  1-155-1 (7119) 
ধৃতরাষ্ট্রপ্রয়ুক্তাস্তু কেচিৎকুশলমন্ত্রিণঃ।
কথয়াঞ্চক্রিরে রম্যং নগরং বারণাবতম্॥ 1-155-2 (7120) 
অয়ং সমাজঃ সুমহান্রমণীয়তমো ভুবি।
উপস্থিতঃ পশুপতের্নগরে বারণাবতে॥ 1-155-3 (7121) 
সর্বরত্নসমাকীর্ণে পুণ্যদেশে মনোরমে।
ইত্যেবং ধৃতরাষ্ট্রস্য বচনাচ্চক্রিরে কথাঃ॥ 1-155-4 (7122) 
কথ্যমানে তথা রম্যে নগরে বারণাবতে।
গমনে পাণ্ডুপুত্রাণাং জজ্ঞে তত্র মতির্নৃপ॥ 1-155-5 (7123) 
যদা ৎবমন্যত নৃপো জাতকৌতূহলা ইতি।
উবাচৈতানেত্য তদা পাণ্ডবানম্বিকাসুতঃ॥ 1-155-6 (7124) 
`অধীতানি চ শাস্ত্রাণি যুষ্মাভিরিহ কৃৎস্নশঃ।
অস্ত্রাণি চ তথা দ্রোণাদ্গৌতমাচ্চ শরদ্বতঃ॥ 1-155-7 (7125) 
কৃতকৃত্যা ভবন্তস্তু সর্ববিদ্যাবিশারদাঃ।
সোঽহমেবং গতে তাতাশ্চিন্তয়ামি সমন্ততঃ। 
রক্ষণে ব্যবহারে চ রাজ্যস্য সততং হিতে॥'  1-155-8 (7126) 
মমৈতে পুরুষা নিত্যং কথয়ন্তি পুনঃপুনঃ।
রমণীয়তমং লোকে নগরং বারণাবতম্॥ 1-155-9 (7127) 
তে তাতা যদি মন্যধ্বমুৎসবং বারণাবতে।
সগণাঃ সান্বয়াশ্চৈব বিহরধ্বং যথাঽমরাঃ॥ 1-155-10 (7128) 
ব্রাহ্মণেভ্যশ্চ রত্নানি গায়নেভ্যশ্চ সর্বশঃ।
প্রয়চ্ছধ্বং যথাকামং দেবা ইব সুবর্চসঃ॥ 1-155-11 (7129) 
কংচিৎকালং বিহৃত্যৈবমনুভূয় পরাং মুদম্।
ইদং বৈ হাস্তিনপুরং সুখিনঃ পুনরেষ্যথ॥ 1-155-12 (7130) 
`নিবসধ্বং চ তত্রৈব সংরক্ষণপরায়ণাঃ।
বৈলক্ষণ্যং ন বৈ তত্র ভবিষ্যতি পরংতপাঃ॥'  1-155-13 (7131) 
বৈশম্পায়ন উবাচ। 1-155-14 (921) 
ধৃতরাষ্ট্রস্য তং কামমনুবুধ্য যুধিষ্ঠিরঃ।
আত্মনশ্চাসহায়ৎবং তথেতি প্রত্যুবাচ তম্॥ 1-155-14 (7132) 
ততো ভীষ্মং শান্তনবং বিদুরং চ মহামতিম্।
দ্রোণং চ বাহ্লিকং চৈব সোমদত্তং চ কৌরবম্॥ 1-155-15 (7133) 
কৃপমাচার্যপুত্রং চ ভূরিশ্রবসমেব চ।
মান্যানন্যানমাত্যাংশ্চ ব্রাহ্মণাংশ্চ তপোধনান্॥ 1-155-16 (7134) 
পুরোহিতাংশ্চ পৌত্রাংশ্চ গান্ধারীং চ যশস্বিনীম্।
`সর্বা মাতৄরুপস্পৃষ্ট্বা বিদুরস্য চ যোষিতঃ।' 
যুধিষ্ঠিরঃ শনৈর্দীন উবাচেদং বচস্তদা॥  1-155-17 (7135) 
রমণীয়ে জনাকীর্ণে নগরে বারণাবতে।
সগণাস্তত্র যাস্যামো ধৃতরাষ্ট্রস্য শাসনাৎ॥ 1-155-18 (7136) 
প্রসন্নমনসঃ সর্বে পুণ্যা বাচো বিমুঞ্চত।
আশীর্ভির্বৃহিতানস্মান্ন পাপং প্রসহিষ্যতে॥ 1-155-19 (7137) 
বৈশম্পায়ন উবাচ। 1-155-20 (922) 
এবমুক্তাস্তু তে সর্বে পাণ্ডুপুত্রেণ কৌরবাঃ।
প্রসন্নবদনা ভূৎবা তেঽন্ববর্তন্ত পাণ্ডবান্॥ 1-155-20 (7138) 
স্বস্ত্যস্তু বঃ পথি সদা ভূতেভ্যশ্চৈব সর্বশঃ।
মা চ বোস্ৎবশুভং কিংচিৎসর্বশঃ পাণ্ডুনন্দনাঃ॥ 1-155-21 (7139) 
ততঃ কৃতস্বস্ত্যযনা রাজ্যলাভায় পার্থিবাঃ।
কৃৎবা সর্বাণি কার্যাণি প্রয়যুর্বারণাবতম্॥ ॥ 1-155-22 (7140) 
 
ইতি শ্রীমন্মহাভারতে আদিপর্বণি জতুগৃহপর্বণি পঞ্চপঞ্চাশদধিকশততমোঽধ্যায়ঃ॥ 155 ॥




আদিপর্ব - অধ্যায় 156

॥ শ্রীঃ ॥

1.156. অধ্যায়ঃ 156 

 -   -  

দুর্যোধনাদেশাৎ পুরোচনেন বারণাবতে জতুগৃহনির্মাণম্॥ 1 ॥

 -   -  

1-156-0 (7141) 
বৈশম্পায়ন উবাচ। 1-156-0 (923) 
ধৃতরাষ্ট্রপ্রয়ুক্তেষু পাণ্ডুপুত্রেষু ভারত।
দুর্যোধনঃ পরং হর্ষমগচ্ছৎস দুরাত্মবান্॥ 1-156-1 (7142) 
`ততঃ সুবলপুত্রশ্চ কর্ণদুর্যোধনাবপি।
দহনে সহ পুত্রায়াঃ কুন্ত্যা মতিমকুর্বত। 
মন্ত্রয়িৎবা স তৈঃ সার্ধং দুরাত্মা ধৃতরাষ্ট্রজঃ॥'  1-156-2 (7143) 
স পুরোচনমেকান্তমানীয় ভরতর্ষভ।
গৃহীৎবা দক্ষিণে পাণৌ সচিবং বাক্যমব্রবীৎ॥ 1-156-3 (7144) 
মমেয়ং বসুসংপূর্ণা পুরোচন বসুন্ধরা।
যথৈব ভবিতা তাত তথা ৎবং দ্রষ্টুমর্হসি॥ 1-156-4 (7145) 
ন হি মে কশ্চিদন্যোঽস্তি বিশ্বাসিকতরস্ৎবয়া।
সহায়ো যেন সন্ধায় মন্ত্রয়েয়ং যথা ৎবয়া॥ 1-156-5 (7146) 
সংরক্ষ তাত মন্ত্রং চ সপত্নাংশ্চ মমোদ্ধর।
নিপুণেনাভ্যুপায়েন যদ্ব্রবীমি তথা কুরু॥ 1-156-6 (7147) 
পাণ্ডবা ধৃতরাষ্ট্রেণ প্রেষিতা বারণাবতম্।
উৎসবে বিহরিষ্যন্তি ধৃতরাষ্ট্রস্য শাসনাৎ॥ 1-156-7 (7148) 
স ৎবং রাসভয়ুক্তেন স্যন্দনেনাশুগামিনা।
বারণাবতমদ্যৈব যথা যাসি তয়া কুরু॥ 1-156-8 (7149) 
তত্র গৎবা চতুঃশালং গৃহং পরমসংবৃতম্।
নগরোপান্তমাশ্রিত্য কারয়েথা মহাধনম্॥ 1-156-9 (7150) 
শণসর্জরসাদীনি যানি দ্রব্যাণি কানিচিৎ।
আগ্নেয়ান্যুত সন্তীহ তানি তত্র প্রদাপয়॥ 1-156-10 (7151) 
`বল্বজেন চ সংমিশ্রং মধূচ্ছিষ্টেন চৈব হি।'
সর্পিস্তৈলবসাভিশ্চ লাক্ষয়া চাপ্যনল্পয়া। 
মৃত্তিকাং মিশ্রয়িৎবা ৎবং লেপং কুড্যেষু দাপয়॥  1-156-11 (7152) 
শণং তৈলং ঘৃতং চৈব জতু দারূণি চৈব হি।
তস্মিন্বেশ্মনি সর্বাণি নিক্ষিপেথাঃ সমন্ততঃ॥ 1-156-12 (7153) 
`লাক্ষাশমমধূচ্ছিষ্টবেষ্টিতানি মৃদাপি চ।
লেপয়িৎবা গুরূণ্যাশু দারুয়ন্ত্রাণি দাপয়॥'  1-156-13 (7154) 
যথা চ তন্ন পশ্যেরন্পরীক্ষন্তোঽপি পাণ্ডবাঃ।
আগ্নেয়মিতি তৎকার্যমপি চান্যেঽপি মানবাঃ॥ 1-156-14 (7155) 
বেশ্মন্যেবং কৃতে তত্র কৃৎবা তান্পরমার্চিতান্।
বাসয়েথাঃ পাণ্ডবেয়ান্কুন্তীং চ সসুহৃজ্জনাম্॥ 1-156-15 (7156) 
আসনানি চ দিব্যানি যানানি শয়নানি ন।
নিঘাতব্যানি পাণ্ডূনাং যথা তুষ্যেচ্চ মে পিতা॥ 1-156-16 (7157) 
যথা চ তন্ন জানন্তি নগরে বারণাবতে।
`যথা রমেরন্বিস্রব্ধা নগরে বারণাবতে।' 
তথা সর্বং বিধাতব্যং যাবৎকালস্য পর্যযঃ॥  1-156-17 (7158) 
জ্ঞাৎবা চ তান্সুবিশ্বস্তাঞ্শয়ানানকুতোভয়ান্।
অগ্নিস্ৎবয়া ততো দেয়ো দ্বারতস্তস্য বেশ্মনঃ॥ 1-156-18 (7159) 
দগ্ধানেবং স্বকে গেহে দাহিতাঃ পাণ্ডবা ইতি।
ন গর্হয়েয়ুরস্মান্বৈ পাণ্ডবার্থায় কর্হিচিৎ॥ 1-156-19 (7160) 
স তথেতি প্রতিজ্ঞায় কৌরবায় পুরোচনঃ।
প্রায়াদ্রাসভয়ুক্তেন স্যন্দনেনাশুগামিনা॥ 1-156-20 (7161) 
স গৎবা ৎবরিতং রাজন্দুর্যোধনমতে স্থিতঃ।
যথোক্তং রাজপুত্রেণ সর্বং চক্রে পুরোচনঃ॥ 1-156-21 (7162) 
`তেষাং তু পাণ্ডবেয়ানাং গৃহং রৌদ্রমকল্পয়ৎ॥' ॥  1-156-22 (7163) 
 
ইতি শ্রীমন্মহাভারতে আদিপর্বণি জতুগৃহপর্বণি ষট্পঞ্চাশদধিকশততমোঽধ্যায়ঃ॥ 156 ॥

 -   -  

1-156-6 উদ্ধর উন্মূলয়॥ 1-156-10 আগ্নেয়ান্যগ্নিসংদীপকানি॥ ষট্পঞ্চাশদধিকশততমোঽধ্যায়ঃ॥ 156 ॥



আদিপর্ব - অধ্যায় 157

॥ শ্রীঃ ॥

1.157. অধ্যায়ঃ 157 

 -   -  

হাস্তিনপুরং ত্যক্ৎবা বারণাবতং গচ্ছতা যুধিষ্ঠিরেণ অনুগচ্ছথাং পৌরাণাং নিবর্তনম্॥ 1 ॥ ম্লেচ্ছভাষয়া যুধিষ্ঠিরং প্রতি বিদুরস্যোপদেশঃ॥ 2 ॥

 -   -  

1-157-0 (7164) 
বৈশম্পায়ন উবাচ। 1-157-0 (924) 
পাণ্ডবাস্তু রথান্যুক্তান্সদশ্বৈরনিলোপমৈঃ।
আরোহমাণা ভীষ্মস্য পাদৌ জগৃহুরার্তবৎ॥ 1-157-1 (7165) 
রাজ্ঞশ্চ ধৃতরাষ্ট্রস্য দ্রোণস্য চ মহাত্মনঃ।
অন্যেষাং চৈব বৃদ্ধানাং কৃপস্য বিদুরস্য চ॥ 1-157-2 (7166) 
এবং সর্বান্কুরূন্বৃদ্ধানভিবাদ্য যতব্রতাঃ।
সমালিঙ্গ্য সমানান্বৈ বালৈশ্চাপ্যভিবাদিতাঃ॥ 1-157-3 (7167) 
সর্বা মাতৄস্তথাঽঽপৃচ্ছ্য কৃৎবা চৈব প্রদক্ষিণম্।
প্রকৃতীরপি সর্বাশ্চ প্রয়যুর্বারণাবতম্॥ 1-157-4 (7168) 
বিদুরশ্চ মহাপ্রাজ্ঞস্তথাঽন্যে কুরুপুঙ্গবাঃ।
পৌরাশ্চ পুরুষব্যাঘ্রানন্বীয়ুঃ শোককর্শিতাঃ॥ 1-157-5 (7169) 
তত্র কেচিদ্ব্রুবন্তি স্ম ব্রাহ্মণা নির্ভয়াস্তদা।
দীনান্দৃষ্ট্বা পাণ্ডুসুতানতীব ভৃশদুঃখিতাঃ॥ 1-157-6 (7170) 
বিষমং পশ্যতে রাজা সর্বথা স সুমন্দধীঃ।
কৌরব্যো ধৃতরাষ্ট্রস্তু ন চ ধর্মং প্রপশ্যতি॥ 1-157-7 (7171) 
ন হি পাপমপাপাত্মা রোচয়িষ্যতি পাণ্ডবঃ।
ভীমো বা বলিনাং শ্রেষ্ঠঃ কৌন্তেয়ো বা ধনঞ্জয়ঃ॥ 1-157-8 (7172) 
কুত এব মহাত্মানৌ মাদ্রীপুত্রৌ করিষ্যতঃ।
তান্রাজ্যং পিতৃতঃ প্রাপ্তান্ধৃতরাষ্ট্রো ন মৃষ্যতি॥ 1-157-9 (7173) 
অধর্ম্যমিদমত্যন্তং কথং ভীষ্মোঽনুমন্যতে।
বিবাস্যমানানস্থানে নগরে যোঽভিমন্যতে॥ 1-157-10 (7174) 
পিতেব হি নৃপোঽস্মাকমভূচ্ছান্তনবঃ পুরা।
বিচিত্রবীর্যো রাজর্ষিঃ পাণ্ডুশ্চ কুরুনন্দনঃ॥ 1-157-11 (7175) 
স তস্মিন্পুরুষব্যাঘ্রে দেবভাবং গতে সতি।
রাজপুত্রানিমান্বালান্ধৃতরাষ্ট্রো ন মৃষ্যতি॥ 1-157-12 (7176) 
বয়মেতদনিচ্ছন্তঃ সর্ব এব পুরোত্তমাৎ।
গৃহান্বিহায় গচ্ছামো যত্র গন্তা যুধিষ্ঠিরঃ॥ 1-157-13 (7177) 
বৈশম্পায়ন উবাচ। 1-157-14 (925) 
তাংস্তথা বাদিনঃ পৌরান্দুঃকিতান্দুঃখকর্শিতঃ।
উবাচ মনসা ধ্যাৎবা ধর্মরাজো যুধিষ্ঠিরঃ॥ 1-157-14 (7178) 
পিতা মান্যো গুরুঃ শ্রেষ্ঠো যদাহ পৃথিবীপতিঃ।
অশঙ্কমানৈস্তৎকার্যমস্মাভিরিতি নো ব্রতম্॥ 1-157-15 (7179) 
ভবন্তঃ সুহৃদোঽস্মাকং যাত কৃৎবা প্রদক্ষিণম্।
প্রতিনন্দ্য তথাঽঽশীর্ভির্নিবর্তধ্বং যথাগৃহম্॥ 1-157-16 (7180) 
যদা তু কার্যমস্মাকং ভবদ্ভিরুপপৎস্যতে।
তদা করিষ্যথাস্মাকং প্রিয়াণি চ হিতানি চ॥ 1-157-17 (7181) 
এবমুক্তাস্তদা পৌরাঃ কৃৎবা চাপি প্রদক্ষিণম্।
আশীর্ভিশ্চাভিনন্দ্যৈতাঞ্জগ্মুর্নগরমেব হি॥ 1-157-18 (7182) 
পৌরেষু বিনিবৃত্তেষু বিদুরঃ সর্বধর্মবিৎ।
বোধয়ন্পাণ্ডবশ্রেষ্ঠমিদংবচনমব্রবীৎ॥ 1-157-19 (7183) 
প্রাজ্ঞঃ প্রাজ্ঞং প্রলাপজ্ঞঃ প্রলাপজ্ঞমিদং বচঃ।
যো জানাতি পরপ্রজ্ঞাং নীতিশাস্ত্রানুসারিণীম্। 
বিজ্ঞায়েহ তথা কুর্যাদাপদং নিস্তরেদ্যথা॥  1-157-20 (7184) 
অলোহং নিশিতং শস্ত্রং শরীপরিকর্তনম্।
যো বেত্তি ন তু তং ঘ্নন্তি প্রতিঘাতবিদং দ্বিষঃ॥ 1-157-21 (7185) 
কক্ষঘ্নঃ শিশিরঘ্নশ্চ মহাকক্ষে বিলৌকসঃ।
ন দহেদিতি চাত্মানং যো রক্ষতি স জীবতি॥ 1-157-22 (7186) 
নাচক্ষুর্বেত্তি পন্থানং নাচক্ষুর্বিন্দতে দিশঃ।
নাধৃতির্ভূতিমাপ্নোতি বুধ্যস্বৈবং প্রবোধিতঃ॥ 1-157-23 (7187) 
অনাপ্তৈর্দত্তমাদত্তে নরঃ শস্ত্রমলোহজম্।
শ্বাবিচ্ছরণমাসাদ্য প্রমুচ্যেত হুতাশনাৎ॥ 1-157-24 (7188) 
চরন্মার্গান্বিজানাতি নক্ষত্রৈর্বিন্দতে দিশঃ।
আত্মনা চাত্মনঃ পঞ্চ পীডয়ন্নানুপীড্যতে॥ 1-157-25 (7189) 
এবমুক্তঃ প্রত্যুবাচ ধর্মরাজো যুধিষ্ঠিরঃ।
বিদুরং বিদুষাং শ্রেষ্ঠং জ্ঞাতমিত্যেব পাণ্ডবঃ॥ 1-157-26 (7190) 
অনুশিক্ষ্যানুগম্যৈতান্কৃৎবা চৈব প্রদক্ষিণম্।
পাণ্ডবানভ্যনুজ্ঞায় বিদুরঃ প্রয়যৌ গৃহান্॥ 1-157-27 (7191) 
নিবৃত্তে বিদুরে চাপি ভীষ্মে পৌরজনে তথা।
অজাতশত্রুমাসাদ্য কুন্তী বচনমব্রবীৎ॥ 1-157-28 (7192) 
ক্ষত্তা যদব্রবীদ্বাক্যং জনমধ্যেঽব্রুবন্নিব।
ৎবয়া চ স তথেত্যুক্তো জানীমো ন চ তদ্বয়ম্॥ 1-157-29 (7193) 
যদীদং শক্যমস্মাভির্জ্ঞাতুং নৈব চ দোষবৎ।
শ্রোতুমিচ্ছামি তৎসর্বং সংবাদং তব তস্য চ॥ 1-157-30 (7194) 
যুধিষ্ঠির উবাচ। 1-157-31 (926) 
বিষাদগ্নেশ্চ বোদ্ধব্যমিতি মাং বিদুরোঽব্রবীৎ।
পন্থানো বেদিতব্যাশ্চ নক্ষত্রৈশ্চ তথা দিশঃ। 
`কুড্যাশ্চবিদিতাঃকার্যাঃস্যাচ্ছুদ্ধিরিতিচাব্রবীৎ॥  1-157-31 (7195) 
জিতেন্দ্রিয়শ্চ বসুধাং প্রাপ্স্যতীতি চ মেঽব্রবীৎ।
বিজ্ঞাতমিতি তৎসর্বং প্রত্যুক্তো বিদুরো ময়া॥ 1-157-32 (7196) 
বৈশম্পায়ন উবাচ। 1-157-33 (927) 
অষ্টমেঽহনি রোহিণ্যাং প্রয়াতাঃ ফাল্গুনস্য তে।
বারণাবতমাসাদ্য দদৃশুর্নাগরং জনম্॥ ॥ 1-157-33 (7197) 
 
ইতি শ্রীমন্মহাভারতে আদিপর্বণি জতুগৃহপর্বণি সপ্তপঞ্চাদশদধিকশততমোঽধ্যায়ঃ॥ 157 ॥

 -   -  

1-157-10 অস্থানে অয়ুক্তম্ যোঽভিমন্যতে স ভীষ্মঃ কথমনুমন্যত ইত্যর্থঃ॥ 1-157-20 প্রাজ্ঞঃ ঊহাপোহসমর্থঃ। প্রলাপজ্ঞঃ অনর্থবচনাভাসাভিজ্ঞঃ। যুধিষ্ঠিরমপ্যেতাদৃশম্। বচনমেবাহ। ইদমিতি। ইদং প্রলাপাত্মকং মম বচো যো জানাতি সঃ পরস্য শত্রোঃ প্রজ্ঞাং স্ববাধার্থং নীত্যা প্রয়ুক্তাং বিজ্ঞায় তথা কুর্যাৎ। যথা স্বয়মাপদং নিস্তরেদিত্যন্বয়ঃ॥ 1-157-21 প্রলাপাকারবচনমেবাহ। অলোহমিতি। অলোহমগ্নিময়ং শস্ত্রমিব শস্ত্রং ঘাতকং তস্য প্রতিঘাতবিদং দ্বিষো ন ঘ্নন্তি। প্রতিঘাতকৃতমিতি পাঠে প্রতিঘাতায় কৃতমিত্যর্থঃ॥ 1-157-22 অগ্নিকৃতে ভয়ে জ্ঞাতেঽপি কথং প্রতীকারস্তত্রাহ। কক্ষঘ্ন ইতি। কক্ষস্তৃণেন্ধনং হন্তীতি তথা। শিশিরং শীতং হন্তীতি তথাবিধোঽপি অগ্নিঃ মহাকক্ষে অরণ্যে দহ্যমানেঽপি বিলৌকসো মূষিকাদীন্ন দহতি ইত্থমাত্মানং যো রক্ষতি স জীবতি। তথা বিলেষ্বাবিশ্যাগারাদ্রক্ষণীয় ইত্যর্থঃ॥ 1-157-23 ততশ্চ বিলনির্গমানন্তরমরণ্যগমন্প্রকারমুপদিশতি। নাচক্ষুরিতি। অচক্ষুঃ পূর্বং বর্ত্মদর্শনবিহীনঃ পন্থানং রাত্রৌ ন বেত্তি। তথা অচক্ষুঃ বিজ্ঞানবিহীনঃ দিশো ন বিন্দতে ন প্রত্যভিজানাতি। অতঃ পূর্বমেব বর্ত্মদিশৌ দ্রষ্টব্যে ইতি ভাবঃ। কথমস্মাকং বিলপ্রবেশনির্গমাবিতি চেত্তত্রাহ। নাধৃতিরিতি। দুঃখে ধৈর্যরহিতো ভূতিমৈশ্বর্যং জীবনং বা ন বিন্দতি। বিপদি ধৈর্যমেব কার্যমিত্যর্থঃ॥ 1-157-24 কিংচ যৎপুরোচনাদিভিঃ কর্তব্যং তৎস্বয়মেব কার্যমিত্যাহ। অনাপ্তৈরিতি। অনাপ্তৈঃ পুরোচনাদিভির্দত্তং দাতুমারব্ধং যদলোহজং শস্ত্রং তৎস্বয়মাদত্তে স্বীকরোতি তান্হৎবা আত্মানং রক্ষতি। পুরোচনাদিষু জীবৎসু অনু সারাদিশঙ্কা স্যাদিতি ভাবঃ। শরণং সুরঙ্গাম্॥ 1-157-25 আত্মনা সহ পঞ্চ ইন্দ্রিয়াণি। আহারাদ্যভাবেন পীডয়ম্ অনু পশ্চাৎ ন পীড্যতে ভবানিতি শেষঃ। যদ্বা। নাচক্ষুরিত্যুক্তস্যৈব বিবরণং। চরন্মার্গানিতি। বিশ্বাসার্থং ষড্দগ্ধব্যা ইত্যাহ। আত্মনেতি। লুপ্তোপমমেতৎ। ৎবৎসদৃশেন সহ আত্মনঃ তব সদৃশান্পঞ্চ নানুপীড্যতে ভবানিতি শেষঃ॥ 1-157-29 অব্রুবন্নিব ব্যক্তাং বাচমকুর্বন্নিব॥ সপ্তপঞ্চাশদধিকশততমোঽধ্যায়ঃ॥ 157 ॥



আদিপর্ব - অধ্যায় 158

॥ শ্রীঃ ॥

1.158. অধ্যায়ঃ 158 

 -   -  

পাণ্ডবানাং বারণাবতপ্রবেশঃ॥ 1 ॥

 -   -  

1-158-0 (7198) 
বৈশম্পায়ন উবাচ। 1-158-0 (928) 
ততঃ সর্বাঃ প্রকৃতয়ো নগরাদ্বারণাবতাৎ।
সর্বমঙ্গলসংয়ুক্তা যথাশাস্ত্রমতন্দ্রিতাঃ॥ 1-158-1 (7199) 
শ্রুৎবাঽগতান্পাণ্ডুপুত্রান্নানায়ানৈঃ সহস্রশঃ।
অভিজগ্মুর্নরশ্রেষ্ঠাঞ্শ্রুৎবৈব পরয়া মুদা॥ 1-158-2 (7200) 
তে সমাসাদ্য কৌন্তেয়ান্বারণাবতকা জনাঃ।
কৃৎবা জয়াশিষঃ সর্বে পরিবার্যোপতস্থিরে॥ 1-158-3 (7201) 
তৈর্বৃতঃ পুরুষব্যাঘ্রো ধর্মরাজো যুধিষ্ঠিরঃ।
বিবভৌ দেবসঙ্কাশো বজ্রপাণিরিবামরৈঃ॥ 1-158-4 (7202) 
সৎকৃতাশ্চৈব পৌরৈস্তে পৌরান্সৎকৃত্য চানঘ।
অলঙ্কৃতং জনাকীর্ণং বিবিশুর্বারণাবতম্॥ 1-158-5 (7203) 
তে প্রবিশ্য পুরীং বীরাস্তূর্ণং জগ্মুরথো গৃহান্।
ব্রাহ্মণানাং মহীপাল রতানাং স্বেষু কর্মসু॥ 1-158-6 (7204) 
নগরাধিকৃতানাং চ গৃহাণি রথিনাং বরাঃ।
উপতস্থুর্নরশ্রেষ্ঠা বৈশ্যশূদ্রগৃহাণ্যপি॥ 1-158-7 (7205) 
অর্চিতাশ্চ নরৈঃ পৌরৈঃ পাণ্ডবা ভরতর্ষভ।
জগ্মুরাবসথং পশ্চাৎপুরোচনপুরঃসরাঃ॥ 1-158-8 (7206) 
তেভ্যো ভক্ষ্যাণি পানানি শয়নানি শুভানি চ।
আসনানি চ মুখ্যানি প্রদদৌ স পুরোচনঃ॥ 1-158-9 (7207) 
তত্র তে সৎকৃতাস্তেন সুমহার্হপরিচ্ছদাঃ।
উপাস্যমানাঃ পুরুষৈরূষুঃ পুরনিবাসিভিঃ॥ 1-158-10 (7208) 
দশরাত্রোষিতানাং তু তত্র তেষাং পুরোচনঃ।
নিবেদয়ামাস গৃহং শিবাখ্যমশিবং তদা॥ 1-158-11 (7209) 
তত্র তে পুরুষব্যাঘ্রা বিবিশুঃ সপরিচ্ছদাঃ।
পুরোচনস্য বচনাৎকৈলাসমিব গুহ্যকাঃ॥ 1-158-12 (7210) 
তচ্চাগারমভিপ্রেক্ষ্য সর্বধর্মভৃতাং বরঃ।
উবাচাগ্নেয়মিত্যেবং ভীমসেনং যুধিষ্ঠিরঃ॥ 1-158-13 (7211) 
জিঘ্রাণোঽস্য বসাগন্ধং সর্পির্জতুবিমিশ্রিতম্।
কৃতং হি ব্যক্তমাগ্নেয়মিদং বেশ্ম পরন্তপ॥ 1-158-14 (7212) 
শণসর্জরসং ব্যক্তমানীয় গৃহকর্মণি।
মুঞ্জবল্বজবংশাদিদ্রব্যং সর্বং ঘৃতোক্ষিতম্॥ 1-158-15 (7213) 
`তৃণবল্বজকার্পাসবংশদারুকটান্যপি।
আগ্নেয়ান্যত্র ক্ষিপ্তানি পরিতো বেশ্মনস্তথা॥'  1-158-16 (7214) 
শিল্পিভিঃ সুকৃতং হ্যাপ্তৈর্বিনীতৈর্বেশ্মকর্মণি।
বিশ্বস্তং মাময়ং পাপো দগ্ধুকামঃ পুরোচনঃ॥ 1-158-17 (7215) 
তথা হি বর্ততে মন্দঃ সুয়োধনবশে স্থিতঃ।
ইমাং তু তাং মহাবুদ্ধির্বিদুরো দৃষ্টবাংস্তথা॥ 1-158-18 (7216) 
আপদং তেন মাং পার্থ স সংবোধিতবান্পুরা।
তে বয়ং বোধিতাস্তেন নিত্যমস্মদ্ধিতৈষিণা॥ 1-158-19 (7217) 
পিত্রা কনীয়সা স্নেহাদ্বুদ্ধিমন্তো শিবং গৃহম্।
অনার্যৈঃ সুকৃতং গূঢৈর্দুর্যোধনবশানুগৈঃ॥ 1-158-20 (7218) 
ভীমসেন উবাচ। 1-158-21 (929) 
যদীদং গৃহামাগ্নেয়ং বিহিতং মন্যতে ভবান্।
তত্রৈব সাধু গচ্ছামো যত্র পূর্বোষিতা বয়ম্॥ 1-158-21 (7219) 
`দর্শয়িৎবা পৃথগ্গন্তুং ন কার্যং প্রতিভাতি মে।
অশুভং বা শুভং বা স্যাত্তৈর্বসাম সহৈব তু॥ 1-158-22 (7220) 
অদ্যপ্রভৃতি চাস্মাসু গতেষু ভয়বিহ্বলঃ।
রূঢমূলো ভবেদ্রাজ্যে ধার্তরাষ্ট্রো জনেশ্বরঃ॥ 1-158-23 (7221) 
তদীয়ং তু ভবেদ্রাজ্যং তদীয়াশ্চ জনা ইমে।
তস্মাৎসহৈব বৎস্যামো গলন্যস্তপদা বয়ম্॥ 1-158-24 (7222) 
অস্মাকং কালমাসাদ্য রাজ্যমাচ্ছিদ্য শত্রুতঃ।
অর্থং পৈতৃকমস্মাকং সুখং ভোক্ষ্যাম শাশ্বতম্॥ 1-158-25 (7223) 
ধৃতরাষ্ট্রবচোঽস্মাভিঃ কিমর্থমনুপাল্যতে।
তেভ্যো ভিত্ৎবাঽন্যথাগন্তুং দৌর্বল্যং তে কুতো নৃপ॥ 1-158-26 (7224) 
আপৎসু রক্ষিতাঽস্মাকং বিদুরোঽস্তি মহামতিঃ।
মধ্যস্থ এব গাঙ্গেয়ো রাজ্যভোগপরাঙ্মুখঃ॥ 1-158-27 (7225) 
বাহ্লীকপ্রমুখা বৃদ্ধা মধ্যস্থা এব সর্বদা।
অস্মদীয়ো ভবেদ্দ্রোণঃ ফল্গুনপ্রেমসংয়ুতঃ॥ 1-158-28 (7226) 
তস্মাৎসহৈব বস্তব্যং ন গন্তব্যং কথং নৃপ।
অথবাস্মাসু তে কুর্যুঃ কিমশক্তাঃ পরাক্রমৈঃ॥ 1-158-29 (7227) 
ক্ষুদ্রাঃ কপটিনো ধূর্তা জাগ্রৎসু মনুজেশ্বর।
কিং ন কুর্যুঃ পুরা মহ্যং কিং ন দত্তং মহাবিষম্॥ 1-158-30 (7228) 
আশীবিষৈর্মহাঘোরৈঃ সর্পৈস্তৈঃ কিং ন দংশিতঃ।
প্রমাণকোট্যাং সংগৃহ্য নিদ্রাপরবশে ময়ি॥ 1-158-31 (7229) 
সর্পৈর্দৃষ্টিবিষৈর্গোরৈর্গঙ্গায়াং শূলসন্ততৌ।
কিং তৈর্ন পাতিতো ভূপ তদা কিং মৃতবানহম্॥ 1-158-32 (7230) 
আপৎসু তাসু ঘোরাসু দুষ্প্রয়ুক্তাসু পাপিভিঃ।
অস্মানরক্ষদ্যো দেবো জগদ্যস্য বশে স্থিতম্॥ 1-158-33 (7231) 
চরাচরাত্মকং সোঽদ্য যাতঃ কুত্র নৃপোত্তম।
যাবৎসোঢব্যমস্মাভিস্তাবৎসোঢাস্মি যত্নতঃ॥ 1-158-34 (7232) 
যদা ন শক্ষ্যতেঽস্মাভিস্তদা পশ্যাম নো হিতম্।
কিং দ্রষ্টব্যমিহাস্মাভির্বিগৃহ্য তরসা বলাৎ॥ 1-158-35 (7233) 
সান্ৎববাদেন দানেন ভেদেনাপি যতামহে।
অর্ধরাজ্যস্য সংপ্রাপ্ত্যৈ ততো দণ্ডঃ প্রশস্যতে॥ 1-158-36 (7234) 
তস্মাৎসহৈব বস্তব্যং তন্মনোর্পিতশল্যবৎ।
দর্শয়িৎবা পৃথক্ ক্বাপি ন গন্তব্যং সুভীতবৎ॥'  1-158-37 (7235) 
যুধিষ্ঠির উবাচ। 1-158-38 (930) 
ইহ যত্তৈর্নিরাকারৈর্বস্তব্যমিতি রোচয়ে।
অপ্রমত্তৈর্বিচিন্বদ্ভির্গতিমিষ্টাং ধ্রুবামিতঃ॥ 1-158-38 (7236) 
যদি বিন্দেত চাকারমস্মাকং স পুরোচনঃ।
ক্ষিপ্রকারী ততো ভূৎবা প্রসহ্যাপি দহেত্ততঃ॥ 1-158-39 (7237) 
নায়ং বিভেত্যুপক্রোশাদধর্মাদ্বা পুরোচনঃ।
তথা হি বর্ততে মন্দঃ সুয়োধনবশে স্থিতঃ॥ 1-158-40 (7238) 
অপি চায়ং প্রদগ্ধেষু ভীষ্মোঽস্মাসু পিতামহঃ।
কোপং কুর্যাৎকিমর্থং বা কৌরবান্কোপয়ীত সঃ॥ 1-158-41 (7239) 
অথবাপীহ দগ্ধেষু ভীষ্মোঽস্মাকং পিতামহঃ।
ধর্ম ইত্যেব কুপ্যেরন্যে চান্যে কুরুপুঙ্গবাঃ॥ 1-158-42 (7240) 
`উপপন্নং তু দগ্ধেষু কুলবংশানুকীর্তিতাঃ।
কুপ্যেরন্যদি ধর্মজ্ঞাস্তথান্যে কুরুপুঙ্গবাঃ॥'  1-158-43 (7241) 
বয়ং তু যদি দাহস্য বিভ্যতঃ প্রদ্রবেমহি।
স্পশৈর্নো ঘাতয়েৎসর্বান্রাজ্যলুব্ধঃ সুয়োধনঃ॥ 1-158-44 (7242) 
অপদস্থান্পদে তিষ্ঠন্নপক্ষান্পক্ষসংস্থিতঃ।
হীনকোশান্মহাকোশঃ প্রয়োগৈর্ঘাতয়েদ্ধ্রুবম্॥ 1-158-45 (7243) 
তদস্মাভিরিমং পাপং তং চ পাপং সুয়োধনম্।
বঞ্চয়দ্ভির্নিবস্তব্যং ছন্নং বীর ক্বচিৎক্বচিৎ॥ 1-158-46 (7244) 
তে বয়ং মৃগয়াশীলাশ্চরাম বসুধামিমাম্।
তথা নো বিদিতা মার্গা ভবিষ্যন্তি পলায়তাং॥ 1-158-47 (7245) 
ভৌমং চ বিলমদ্যৈব করবাম সুসংবৃতম্।
গূঢোদ্গতান্ন নস্তত্র হুতাশঃ সংপ্রধক্ষ্যতি॥ 1-158-48 (7246) 
দ্রবতোঽত্র যথা চাস্মান্ন বুধ্যেত পুরোচনঃ।
পৌরো বাপি জনঃ কশ্চিত্তথা কার্যমতন্দ্রিতৈঃ॥ ॥ 1-158-49 (7247) 
 
ইতি শ্রীমন্মহাভারতে আদিপর্বণি জতুগৃহপর্বণি অষ্টপঞ্চাশদধিকশততমোঽধ্যায়ঃ॥ 158 ॥

 -   -  

1-158-22 দর্শয়িৎবা বিরোধমিতি শেষঃ॥ 1-158-29 ন গন্তব্যং হাস্তিনপুরমিতি শেষঃ॥ 1-158-40 উপক্রোশাদ্গর্হাতঃ॥ 1-158-41 অয়ং ভীষ্ম ইতি সংবন্ধঃ॥ 1-158-42 দগ্ধেষ্বস্মাস্বগ্নিদেষু কোপোঽধর্ম ইত্যেব কারণং কৃৎবা ভীষ্মোঽন্যে চ কুপ্যেরন্॥ 1-158-44 দাহস্য দাহাৎ। স্পশৈশ্চারৈঃ॥ 1-158-49 অত্র বিলে॥ অষ্টপঞ্চাশদধিকশততমোঽধ্যায়ঃ॥ 158 ॥



আদিপর্ব - অধ্যায় 159

॥ শ্রীঃ ॥

1.159. অধ্যায়ঃ 159 

 -   -  

খনকেন সুরঙ্গকরণম্॥ 1 ॥

 -   -  

1-159-0 (7248) 
বৈশম্পায়ন উবাচ। 1-159-0 (931) 
বিদুরস্য সুহৃৎকশ্চিৎখনকঃ কুশলঃ ক্বচিৎ।
বিবিক্তে পাণ্ডবান্রাজন্নিদং বচনমব্রবীৎ॥ 1-159-1 (7249) 
প্রহিতো বিদুরেণাস্মি খনকঃ কুশলো হ্যহম্।
পাণ্ডবানাং প্রিয়ং কার্যমিতি কিং করবাণি বঃ॥ 1-159-2 (7250) 
প্রচ্ছন্নং বিদুরেণোক্তং প্রিয়ং যন্ম্লেচ্ছভাষয়া।
ৎবয়া চ তত্তথেত্যুক্তমেতদ্বিশ্বাসকারণম্॥ 1-159-3 (7251) 
কৃষ্ণপক্ষে চতুর্দশ্যাং রাত্রাবস্যাং পুরোচনঃ।
ভবনস্য তব দ্বারি প্রদাস্যতি হুতাশনম্॥ 1-159-4 (7252) 
মাত্রা সহ প্রদগ্ধব্যাঃ পাণ্ডবাঃ পুরুষর্ষভাঃ।
ইতি ব্যবসিতং তস্য ধার্তরাষ্ট্রস্য দুর্মতেঃ॥ 1-159-5 (7253) 
বৈশম্পায়ন উবাচ। 1-159-6 (932) 
উবাচ তং সত্যধৃতিঃ কুন্তীপুত্রো যুধিষ্ঠিরঃ।
অভিজানামি সৌম্য ৎবাং সুহৃদং বিদুরস্য বৈ॥ 1-159-6 (7254) 
শুচিমাপ্তং প্রিয়ং চৈব সদা চ দৃঢভক্তিকম্।
ন বিদ্যতে কবেঃ কিংচিদবিজ্ঞাতং প্রয়োজনম্॥ 1-159-7 (7255) 
যথা তস্য তথা নস্ৎবং নির্বিশেষা বয়ং ৎবয়ি।
ভবতশ্চ যথা তস্য পালয়াস্মান্যথা কবিঃ॥ 1-159-8 (7256) 
ইদং শরণমাগ্নেয়ং মদর্থমিতি মে মতিঃ।
পুরোচনেন বিহিতং ধার্তরাষ্ট্রস্য শাসনাৎ॥ 1-159-9 (7257) 
স পাপঃ কোশবাংশ্চৈব সসহায়শ্চ দুর্মতিঃ।
অস্মানপি চ পাপাত্মা নিত্যকালং প্রবাধতে॥ 1-159-10 (7258) 
স ভবান্ভোক্ষয়ৎবস্মান্যত্নেনাস্মাদ্ধুতাশনাৎ।
অস্মাস্বিহ হি দগ্ধেষু সকামঃ স্যাৎসুয়োধনঃ॥ 1-159-11 (7259) 
সমৃদ্ধমায়ুধাগারমিদং তস্য দুরাত্মনঃ।
বপ্রান্তং নিষ্প্রতীকারমাশ্রিত্যেদং কৃতং মহৎ॥ 1-159-12 (7260) 
ইদং তদশুভং নূনং তস্য কর্ম চিকীর্ষিতম্।
প্রাগেব বিদুরো বেদ তেনাস্মানন্ববোধয়ৎ॥ 1-159-13 (7261) 
সেয়মাপদনুপ্রাপ্তা ক্ষত্তা যাং দৃষ্টবান্পুরা।
পুরোচনস্যাবিদিতানস্মাংস্ৎবং প্রতিমোচয়॥ 1-159-14 (7262) 
বৈশম্পায়ন উবাচ। 1-159-15 (933) 
স তথেতি প্রতিশ্রুত্য খনকো যত্নমাস্থিতঃ।
পরিখামুৎকিরন্নাম চকার চ মহাবিলম্॥ 1-159-15 (7263) 
চক্রে চ বেশ্মনস্তস্য মধ্যে নাতিমহদ্বিলম্।
কপাটয়ুক্তমজ্ঞাতং সমং ভূম্যাশ্চ ভারত॥ 1-159-16 (7264) 
পুরোচনভয়াদেব ব্যদধাৎসংবৃতং মুখম্।
স তস্য তু গৃহদ্বারি বসত্যশুভধীঃ সদা। 
তত্র তে সায়ুধাঃ সর্বে বসন্তি স্ম ক্ষপাং নৃপ॥  1-159-17 (7265) 
দিবা চরন্তি মৃগয়াং পাণ্ডবেয়া বনাদ্বনম্।
বিশ্বস্তবদবিশ্বস্তা বঞ্চয়ন্তঃ পুরোচনম্॥ 1-159-18 (7266) 
অতুষ্টাস্তুষ্টবদ্রাজন্নূষুঃ পরমবিস্মিতাঃ॥  1-159-19 (7267) 
ন চৈনানন্ববুধ্যন্ত নরা নগরবাসিনঃ।
অন্যত্র বিদুরামাত্যাত্তস্মাৎখনকসত্তমাৎ॥ ॥ 1-159-20 (7268) 
 
ইতি শ্রীমন্মহাভারতে আদিপর্বণি জতুগৃহপর্বণি ঊনষষ্ট্যধিকশততমোঽধ্যায়ঃ॥ 159 ॥

 -   -  

1-159-4 আর্দ্রায়াং চ পুরোচনঃ। ভবনস্য নিশি দ্বারি ইতি ঙ. পাঠঃ॥ 1-159-7 কবেঃ সর্বজ্ঞস্য ক্রান্তদর্শিনো বা॥ 1-159-8 যথা বয়ং তস্য তথা ভবতশ্চ॥ 1-159-9 শরণং গৃহম্॥ 1-159-12 বপ্রান্তং প্রাকারমূলম্। নিষ্প্রতীকারং বহির্নির্গমনপ্রকারশূন্যম্॥ 1-159-14 অস্মাংস্ৎবং বিপ্রবাসয় ইতি ঙ. পাঠঃ॥ 1-159-15 পরিখা প্রাকারপরিধিভূতো গর্তস্তাম্। নাম প্রসিদ্ধণ্। উৎকিরন্পরিখাপরিষ্কারব্যাজেন বিলান্মৃদমুৎকিরন্ বহিঃ ক্ষিপন্ মহাবিলং সুরঙ্গাখ্যং চকার॥ 1-159-16 নাতিমহামুখং ইতি ঙ. পাঠঃ॥ ঊনষষ্ট্যধিকশততমোঽধ্যায়ঃ॥ 159 ॥



আদিপর্ব - অধ্যায় 160

॥ শ্রীঃ ॥

1.160. অধ্যায়ঃ 160 

 -   -  

রাত্রৌ কুন্ত্যা অন্নাদিনা ব্রাহ্মণপূজনম্॥ 1 ॥ ভীমেন জতুগৃহস্যাদীপনম্॥ 2 ॥ তস্য কুন্তীং ভ্রাতৄংশ্চাদায় সুরঙ্গাদ্বারা বহিংর্নির্গমনম্॥ 3 ॥

 -   -  

1-160-0 (7269) 
বৈশম্পায়ন উবাচ। 1-160-0 (934) 
তাংস্তু দৃষ্ট্বা সুমনসঃ পরিসংবৎসরোষিতান্।
বিশ্বস্তানিব সংলক্ষ্য হর্ষং চক্রে পুরোচনঃ॥ 1-160-1 (7270) 
`স তু সংচিন্তয়ামাস প্রহৃষ্টেনান্তরাত্মনা।
প্রাপ্তকালমিদং মন্যে পাণ্ডবানাং বিনাশনে॥ 1-160-2 (7271) 
তমস্যান্তর্গতং ভাবং বিজ্ঞায় কুরুপুঙ্গবঃ।
চিন্তয়ামাস মতিমান্ধর্মপুত্রো যুধিষ্ঠিরঃ॥'  1-160-3 (7272) 
পুরোচনে তথা হৃষ্টে কৌন্তেয়োঽথ যুধিষ্ঠিরঃ।
ভীমসেনার্জুনৌ চোভৌ যমৌ প্রোবাচ ধর্মবিৎ॥ 1-160-4 (7273) 
অস্মানয়ং সুবিশ্বস্তান্বেত্তি পাপঃ পুরোচনঃ।
বঞ্চিতোঽয়ং নৃশংসাত্মা কালং মন্যে পলায়নে॥ 1-160-5 (7274) 
আয়ুধাগারমাদীপ্য দগ্ধ্বা চৈব পুরোচনম্।
ষট্প্রাণিনো নিধায়েহ দ্রবামোঽনভিলক্ষিতাঃ॥ 1-160-6 (7275) 
বৈশম্পায়ন উবাচ। 1-160-7 (935) 
অথ দানাপদেশেন কুন্তী ব্রাহ্মণভোজনম্।
চক্রে নিশি মহারাজ আজগ্মুস্তত্র যোষিতঃ॥ 1-160-7 (7276) 
তা বিহৃত্য যথাকামং ভুক্ৎবা পীৎবা চ ভারত।
জগ্মুর্নিশিং গৃহানেব সমনুজ্ঞাপ্য মাধবীম্॥ 1-160-8 (7277) 
`পুরোচনপ্রণিহিতা পৃথাং যা সেবতে সদা।
নিষাদী দুষ্টহৃদয়া নিত্যমন্তরচারিণী॥ 1-160-9 (7278) 
নিষাদী পঞ্চপুত্রা সা তস্মিন্ভোজ্যে যদৃচ্ছয়া।
পুরাভ্যাসকৃতস্নেহা সখী কুন্ত্যাঃ সুতৈঃ সহ॥ 1-160-10 (7279) 
আনীয় মধুমূলানি ফলানি বিবিধানি চ।
অন্নার্থিনী সমভ্যাগাৎসপুত্রা কালচোদিতা। 
সুপাপা পঞ্চপুত্রা চ সা পৃথায়াঃ সখী মতা॥'  1-160-11 (7280) 
সা পীৎবা মদিরাং মত্তা সপুত্রা মদবিহ্বলা।
সহ সর্বৈঃ সুতৈ রাজংস্তস্মিন্নেব নিবেশনে॥ 1-160-12 (7281) 
সুষ্বাপ বিগতজ্ঞানা মৃতকল্পা নরাধিপ।
অথ প্রবাতে তুমুলে নিশি সুপ্তে জনে তদা॥ 1-160-13 (7282) 
তদুপাদীপয়দ্ভীমঃ শেতে যত্র পুরোচনঃ।
ততো জতুগৃহদ্বারং দীপয়ামাস পাণ্ডবঃ॥ 1-160-14 (7283) 
সমন্ততো দদৌ পশ্চাদগ্নিং তত্র নিবেশনে।
`পূর্বমেব গৃহং শোধ্য ভীমসেনো মহামতিঃ॥ 1-160-15 (7284) 
পাণ্ডবৈঃ সহিতাং কুন্তীং প্রাবেশয়ত তদ্বিলম্।
দত্ৎবাগ্নিং সহসা ভীমো গৃহে তৎপরিতঃ সুধীঃ॥ 1-160-16 (7285) 
গৃহস্থং দ্রবিণং গৃহ্য নির্জগাম বিলেন সঃ।'
জ্ঞাৎবা তু তদ্গৃহং সর্বমাদীপ্তং পাণ্ডুনন্দনাঃ॥  1-160-17 (7286) 
সুরঙ্গাং বিবিশুস্তূর্ণং মাত্রা সার্ধমরিন্দমাঃ।
ততঃ প্রতাপঃ সুমহাঞ্ছব্দশ্চৈব বিভাবসোঃ॥ 1-160-18 (7287) 
প্রাদুরাসীত্তদা তেন বুবুধে স জনব্রজঃ।
তদবেক্ষ্য গৃহং দীপ্তমাহুঃ পৌরাঃ কৃশাননাঃ॥ 1-160-19 (7288) 
দুর্যোধনপ্রয়ুক্তেন পাপেনাকৃতবুদ্ধিনা।
গৃহমাত্মবিনাশায় কারিতং দাহিতং চ তৎ॥ 1-160-20 (7289) 
অহো ধিগ্ধৃতরাষ্ট্রস্য বুদ্ধির্নাতিসমঞ্জসা।
যঃ শুচীন্পাণ্ডুদায়াদান্দাহয়ামাস শত্রুবৎ॥ 1-160-21 (7290) 
দিষ্ট্যা ৎবিদানীং পাপাত্মাদগ্ধ্বা দগ্ধঃ পুরোচনঃ।
অনাগসঃ সুবিশ্বস্তান্যো দদাহ নরোত্তমান্॥ 1-160-22 (7291) 
বৈশম্পায়ন উবাচ। 1-160-23 (936) 
এবং তে বিলপন্তি স্ম বারণাবতকা জনাঃ।
পরিবার্য গৃহং তচ্চ তস্থূ রাত্রৌ সমন্ততঃ॥ 1-160-23 (7292) 
পাণ্ডবাশ্চাপি তে সর্বে সহ মাত্রা সুদুঃখিতাঃ।
বিলেন তেন নির্গত্য জগ্মুর্দ্রুতমলক্ষিতাঃ॥ 1-160-24 (7293) 
তেন নিদ্রোপরোধেন সাধ্বসেন চ পাণ্ডবাঃ।
ন শেকুঃ সহসা গন্তুং সহ মাত্রা পরন্তপাঃ॥ 1-160-25 (7294) 
ভীমসেনস্তু রাজেন্দ্র ভীমবেগপরাক্রমঃ।
জগাম ভ্রাতৄনাদায় সর্বান্মাতরমেব চ॥ 1-160-26 (7295) 
স্কন্ধমারোপ্য জননীং যমাবঙ্কেন বীর্যবান্।
পার্থৌ গৃহীৎবা পাণিভ্যাং ভ্রাতরৌ সুমহাবলঃ॥ 1-160-27 (7296) 
উরসা পাদপান্ভঞ্জন্মহীং পদ্ভ্যাং বিদারয়ন্।
স জগামাশু তেজস্বী বাতরংহা বৃকোদরঃ॥ ॥ 1-160-28 (7297) 
 
ইতি শ্রীমন্মহাভারতে আদিপর্বণি জতুগৃহপর্বণি ষষ্ট্যধিকশততমোঽধ্যায়ঃ॥ 160 ॥

 -   -  

1-160-6 জাতুষাগারমিতি ঙ. পাঠঃ॥ ষষ্ট্যধিকশততমোঽধ্যায়ঃ॥ 160 ॥



আদিপর্ব - অধ্যায় 161

॥ শ্রীঃ ॥

1.161. অধ্যায়ঃ 161 

 -   -  

পাণ্ডবানাং বিদুরপ্রেষিতদূতদর্শিতনৌকয়া গঙ্গোত্তরণম্॥ 1 ॥

 -   -  

1-161-0 (7298) 
বৈশম্পায়ন উবাচ। 1-161-0 (937) 
এতস্মিন্নেব কালে তু যথাসংপ্রত্যযং কবিঃ।
বিদুরঃ প্রেষয়ামাস তদ্বনং পুরুষং শুচিম্॥ 1-161-1 (7299) 
`আত্মনঃ পাণ্ডবানাং চ বিশ্বাস্যং জ্ঞাতপূর্বকম্।
গঙ্গাসংতরণার্থায় জ্ঞাতাভিজ্ঞানবাচিকম্॥'  1-161-2 (7300) 
স গৎবা তু যথোদ্দেশং পাণ্ডবান্দদৃশে বনে।
জনন্যা সহ কৌরব্যাননয়জ্জাহ্নবীতটম্॥ 1-161-3 (7301) 
বিদিতং তন্মহাবুদ্ধের্বিদুরস্য মহাত্মনঃ।
ততস্ত্রস্যাপি চারেণ চেষ্টিতং পাপচেতসঃ॥ 1-161-4 (7302) 
ততঃ প্রবাসিতো বিদ্বান্বিদুরেণ নরস্তদা।
পার্থানাং দর্শয়ামাস মনোমারুতগামিনীম্॥ 1-161-5 (7303) 
সর্ববাতসহাং নাবং যন্ত্রয়ুক্তাং পতাকিনীম্।
শিবে ভাগীরথীতীরে নরৈর্বিস্রম্ভিভিঃ কৃতাম্॥ 1-161-6 (7304) 
ততঃ পুনরথোবাচ জ্ঞাপকং পূর্বচোদিতম্।
যুধিষ্ঠির নিবোধেয়ং সংজ্ঞার্থং বচনং কবেঃ॥ 1-161-7 (7305) 
কক্ষঘ্নঃ শিশিরঘ্নশ্চ মহাকক্ষে বিলৌকসঃ।
ন হন্তীত্যেবমাত্মানং যো রক্ষতি স জীবতি। 
`বোদ্ধব্যমিতি যৎপ্রাহ বিদুরস্তদিদং তথা॥'  1-161-8 (7306) 
তেন মাং প্রেষিতং বিদিধি বিশ্বস্তং সংজ্ঞয়াঽনয়া।
ভূয়শ্চৈবাহ মাং ক্ষত্তা বিদুরঃ সর্বতোঽর্থবিৎ। 
`অধিক্ষিপন্ধার্তরাষ্ট্রং সভ্রাতৃকমুদারধীঃ॥'  1-161-9 (7307) 
কর্ণং দুর্যোধনং চৈব ভ্রাতৃভিঃ সহিতং রণে।
শকুনিং চৈব কৌন্তেয় বিজেতাঽসি ন সংশয়ঃ॥ 1-161-10 (7308) 
`বৈশম্পায়ন উবাচ। 1-161-11 (938) 
পাণ্ডবাশ্চাপি গৎবাথ গঙ্গায়াস্তীরমুত্তমম্।
নিষাদাধিপতিং বীরং দাশং পরমধার্মিকম্॥ 1-161-11 (7309) 
দীপিকাভিঃ কৃতালোকং মার্গমাণং চ পাণ্ডবান্।
দদৃশুঃ পাণ্ডবেয়াস্তে নাবিকং ৎবরয়াঽন্বিতম্॥ 1-161-12 (7310) 
নিষাদস্তত্র কৌন্তেয়ানভিজ্ঞানং ন্যবেদয়ৎ।
বিদুরস্য মহাবুদ্ধের্ম্লেচ্ছভাষাদি যত্তদা॥ 1-161-13 (7311) 
নাবিক উবাচ। 1-161-14 (939) 
বিদুরেণাস্মি সন্দিষ্টো দত্ৎবা বহু ধনং মহৎ।
গঙ্গাতীরে নিবিষ্টস্ৎবং পাণ্ডবাংস্তারয়েতি হ॥ 1-161-14 (7312) 
সোঽহং চতুর্দশীমদ্য গঙ্গায়া অবিদূরতঃ।
চারেরন্বেষয়াম্যস্মিন্বনে মৃগগণান্বিতে॥ 1-161-15 (7313) 
প্রভবন্তোঽথ ভদ্রং বো নাবমারুহ্য গম্যতাম্।
যুক্তারিত্রপতাকাং চ নিশ্ছিদ্রাং মন্দিরোপমাম্॥'  1-161-16 (7314) 
ইয়ং বারিপথে যুক্তা নৌরপ্সু সুখগামিনী।
মোচয়িষ্যতি বঃ সর্বানস্মাদ্দেশান্ন সংশয়ঃ॥ 1-161-17 (7315) 
বৈশম্পায়ন উবাচ। 1-161-18 (940) 
অথ তান্ব্যথিতান্দৃষ্ট্বা সহ মাত্রা নরোত্তমান্।
নাবমারোপ্য গঙ্গায়াং প্রস্থিতানব্রবীৎপুনঃ॥ 1-161-18 (7316) 
বিদুরো মূর্ধ্ন্যুপাঘ্রায় পরিষ্বজ্য বচো মুহুঃ।
অরিষ্টং গচ্ছতাব্যগ্রাঃ পন্থানমিতি চাব্রবীৎ॥ 1-161-19 (7317) 
ইত্যুক্ৎবা স তু তান্বীরান্পুমান্বিদুরচোদিতঃ।
তারয়ামাস রাজেন্দ্র গঙ্গাং নাবা নরর্ষভান্॥ 1-161-20 (7318) 
তারয়িৎবা ততো গঙ্গাং পারং প্রাপ্তাংশ্চ সর্বশঃ।
জয়াশিষঃ প্রয়ুজ্যাথ যথাগতমগাদ্ধি সঃ॥ 1-161-21 (7319) 
পাণ্ডবাশ্চ মহাত্মানঃ প্রতিসন্দিশ্য বৈ কবেঃ।
গঙ্গামুত্তীর্য বেগেন জগ্মুর্গূঢমলক্ষিতাঃ॥ 1-161-22 (7320) 
`ততস্তে তত্র তীর্ৎবা তু গঙ্গামুত্তুঙ্গবীচিকাম্।
জবেন প্রয়যুর্বীরা দক্ষিণাং দিশমাস্থিতাঃ॥ 1-161-23 (7321) 
বিজ্ঞায় নিশি পন্থানং নক্ষত্রৈর্দক্ষিণামুখাঃ।
বনাদ্বনান্তরং রাজন্গহনং প্রতিপেদিরে॥ 1-161-24 (7322) 
শ্রান্তাস্ততঃ পিপাসার্তাঃ ক্ষুধিতা ভয়কাতরাঃ।
পুনরূচুর্মহাবীর্যং ভীমসেনমিদং বচঃ॥ 1-161-25 (7323) 
ইতঃ কষ্টতরং কিং নু যদ্বয়ং গহনে বনে।
দিশশ্চ ন প্রজানীমো গন্তুং চৈতেন শক্নুমঃ। 
তং চ পাপং ন জানীমো দগ্ধো বাথ পুরোচনঃ॥  1-161-26 (7324) 
কথং নু বিপ্রমুচ্যেম ভয়াদস্মাদলক্ষিতাঃ।
শীঘ্রমস্মানুপাদায় তথৈব ব্রজ ভারত॥ 1-161-27 (7325) 
ৎবং হি নো বলবানেকো যথা সততগস্তথা।
ইত্যুক্তো ধর্মরাজেন ভীমসেনো মহাবলঃ। 
আদায় কুন্তীং ভ্রাতৄংশ্চ জগামাশু স পাবনিঃ'॥ ॥  1-161-28 (7326) 
 
ইতি শ্রীমন্মহাভারতে আদিপর্বণি জতুগৃহপর্বণি একষষ্ট্যধিকশততমোঽধ্যায়ঃ॥ 161 ॥




আদিপর্ব - অধ্যায় 162

॥ শ্রীঃ ॥

1.162. অধ্যায়ঃ 162 

 -   -  

পৌরৈঃ প্রাতর্জতুগৃহসমীপমাগত্য পুরোচনসহিতানাং পাণ্ডবানাং দাহং নিশ্চিত্য ধৃতরাষ্ট্রায় দূতমুখেন পাণ্ডবৃত্তান্তনিবেদনম্॥ 1 ॥ তচ্ছ্রবণেন জ্ঞাতিভিঃ সহ ধৃতরাষ্ট্রেণ কুন্ত্যাদীনাং উদকদানম্॥ 2 ॥ ভীষ্মবিদুরয়োঃ সংবাদঃ॥ 3 ॥

 -   -  

1-162-0 (7327) 
বৈশম্পায়ন উবাচ। 1-162-0 (941) 
অথ রাত্র্যাং ব্যতীতায়ামশেষো নাগরো জনঃ।
তত্রাজগাম ৎবরিতো দিদৃক্ষুঃ পাণ্ডুনন্দনান্॥ 1-162-1 (7328) 
নির্বাপয়ন্তো জ্বলনং তে জনা দদৃশুস্ততঃ।
জাতুষং তদ্গৃহং দগ্ধমমাত্যং চ পুরোচনম্॥ 1-162-2 (7329) 
নূনং দুর্যোধনেনেদং বিহিতং পাপকর্মণা।
পাণ্ডবানাং বিনাশায়েত্যেবং তে চুক্রুশুর্জনাঃ॥ 1-162-3 (7330) 
বিদিতে ধৃতরাষ্ট্রস্য ধার্তরাষ্ট্রো ন সংশয়ঃ।
দগ্ধবান্পাণ্ডুদায়াদান্ন হ্যেতৎপ্রতিষিদ্ধবান্॥ 1-162-4 (7331) 
নূনং শান্তনবোঽপীহ ন ধর্মনুবর্ততে।
দ্রোণশ্চ বিদুরশ্চৈব কৃপশ্চান্যে চ কৌরবাঃ॥ 1-162-5 (7332) 
`নাবেক্ষন্তে হ তং ধর্মং ধর্মাত্মানোঽপ্যহো বিধেঃ।
শ্রুতবন্তোঽপি বিদ্বাংসো ধনবদ্বশগা অহো॥ 1-162-6 (7333) 
সাধূননাথান্ধর্মিষ্ঠাৎসত্যব্রতপরায়ণান্।
নাবেক্ষন্তে মহান্তোঽপি দৈবং তেষাং পরায়ণম্॥ 1-162-7 (7334) 
তে বয়ং ধৃতরাষ্ট্রায় প্রেষয়ামো দুরাত্মনে।
সংবৃত্তস্তে পরঃ কামঃ পাণ্ডবান্দগ্ধবানসি॥ 1-162-8 (7335) 
ততো ব্যপোহমানাস্তে পাণ্ডবার্থে হুতাশনম্।
নিষাদীং দদৃশুর্দগ্ধাং পঞ্চপুত্রামনাগসম্॥ 1-162-9 (7336) 
ইতঃ পশ্যত কুন্তীয়ং দগ্ধা শেতে তপস্বিনী।
পুত্রৈঃ সহৈব বার্ষ্ণেয়ী হন্তেত্যাহুঃ স্ম নাগরাঃ॥ 1-162-10 (7337) 
খনকেন তু তেনৈব বেশ্ম শোধয়তা বিলম্।
পাংসুভিঃ পিহিতং তচ্চ পুরুষৈস্তৈর্ন লক্ষিতম্॥ 1-162-11 (7338) 
ততস্তে প্রেষয়ামাসুর্ধৃতরাষ্ট্রায় নাগরাঃ।
পাণ্ডবানগ্নিনা দগ্ধানমাত্যং চ পুরোচনম্॥ 1-162-12 (7339) 
শ্রুৎবা তু ধৃতরাষ্ট্রস্তদ্রাজা সুমহদপ্রিয়ম্।
বিনাশং পাণ্ডুপুত্রাণাং বিললাপ সুদুঃখিতঃ॥ 1-162-13 (7340) 
অন্তর্হৃষ্টমনাশ্চাসৌ বহির্দুঃখসমন্বিতঃ।
অন্তঃশীতো বহিশ্চোষ্ণো গ্রীষ্মেঽগাধহ্বদোয়থা॥ 1-162-14 (7341) 
ধৃতরাষ্ট্র উবাচ। 1-162-15 (942) 
অদ্য পাণ্ডুর্মৃতো রাজা মম ভ্রাতা মহায়শাঃ।
তেষু বীরেষু দগ্ধেষু মাত্রা সহ বিশেষতঃ॥ 1-162-15 (7342) 
গচ্ছন্তু পুরুষাঃ শীঘ্রং নগরং বারণাবতম্।
সৎকারয়ন্তু তান্বীরান্কুন্তীং রাজসুতাং চ তাম্॥ 1-162-16 (7343) 
যে চ তত্র মৃতাস্তেষাং সুহৃদঃ সন্তি তানপি।
কারয়ন্তু চ কুল্যানি শুভ্রাণি চ বৃহন্তি চ॥ 1-162-17 (7344) 
মম দগ্ধা মহাত্মানঃ কুলবংশবিবর্ধনাঃ॥  1-162-18 (7345) 
এবং গতে ময়া শক্যং যদ্যৎকারয়িতুং হিতম্।
পাণ্ডবানাং চ কুন্ত্যাশ্চ তৎসর্বং ক্রিয়তাং ধনৈঃ॥ 1-162-19 (7346) 
`বৈশম্পায়ন উবাচ। 1-162-20 (943) 
সমেতাশ্চ ততঃ সর্বে ভীষ্মেণ সহ কৌরবাঃ।
ধৃতরাষ্ট্রঃ সপুত্রশ্চ গঙ্গামভিমুখা যয়ুঃ॥ 1-162-20 (7347) 
একবস্ত্রা নিরানন্দা নিরাভরণবেষ্টনঃ।
উদকং কর্তুকামা বৈ পাণ্ডবানাং মহাত্মনাম্॥'  1-162-21 (7348) 
এবং গৎবা ততশ্চক্রে জ্ঞাতিভিঃ পরিবারিতঃ।
উদকং পাণ্ডুপুত্রাণাং ধৃতরাষ্ট্রোঽম্বিকাসুতঃ॥ 1-162-22 (7349) 
রুরুদুঃ সহিতাঃ সর্বে ভৃশং শোকপরায়ণাঃ।
হা যুধিষ্ঠির কৌরব্য হা ভীম ইতি চাপরে॥ 1-162-23 (7350) 
হা ফল্গুনেতি চাপ্যন্যে হা যমাবিতি চাপরে।
কুন্তীমার্তাশ্চ শোচন্ত উদকং চক্রিরে জনাঃ॥ 1-162-24 (7351) 
অন্যে পৌরজনাশ্চৈবমন্বশোচন্ত পাণ্ডবান্।
বিদুরস্ৎবল্পশশ্চক্রে শোকং বেদ পরং হি সঃ॥ 1-162-25 (7352) 
বিদুরো ধৃতরাষ্ট্রস্য জানন্সর্বং মনোগতম্।
তেনায়ং বিধিনা সৃষ্টঃ কুটিলঃ কপটাশয়ঃ॥ 1-162-26 (7353) 
ইত্যেবং চিন্তয়ন্রাজন্বিদুরো বিদুষাং বরঃ।
লোকানাং দর্শয়ন্দুঃখং দুঃখিতৈঃ সহ বান্ধবৈঃ॥ 1-162-27 (7354) 
মনসাঽচিন্তয়ৎপার্থান্কিয়দ্দূরং গতা ইতি।
সহিতাঃ পাণ্ডবাঃ পুত্রা ইতি চিন্তাপরোঽভবৎ॥ 1-162-28 (7355) 
ততঃ প্রব্যথিতো ভীষ্মঃ পাণ্ডুরাজসুতান্মৃতান্।
সহ মাত্রেতি তচ্ছ্রুৎবা বিললাপ রুরোদ চ॥ 1-162-29 (7356) 
ভীষ্ম উবাচ। 1-162-30 (944) 
হা যুধিষ্ঠির হা ভীম হা ধনঞ্জয় হা যমৌ।
হা পৃথে সহ পুত্রৈস্ৎবমেকরাত্রেণ স্বর্গতা॥ 1-162-30 (7357) 
মাত্রা সহ কুমারাস্তে সর্বে তত্রৈব সংস্থিতাঃ।
ন হি তৌ নোৎসহেয়াতাং ভীমসেনধনঞ্জয়ৌ॥ 1-162-31 (7358) 
তরসা বেগিতাত্মানৌ নির্ভেত্তুমপি মন্দরম্।
পরাসুৎবং ন পশ্যামি পৃথায়াঃ সহ পাণ্ডবৈঃ॥ 1-162-32 (7359) 
সর্বথা বিকৃতং তত্তু যদি তে নিধনং গতাঃ।
ধর্মরাজঃ স নির্দিষ্টো ননু বিপ্রৈর্যুধিষ্ঠিরঃ॥ 1-162-33 (7360) 
পৃথিব্যাং চ রথিশ্রেষ্ঠো ভবিতা স ধনঞ্জয়ঃ।
সত্যব্রতো ধর্মদত্তঃ সত্যবাক্ছুভলক্ষণঃ॥ 1-162-34 (7361) 
কথং কালবশং প্রাপ্তঃ পাণ্ডবেয়ো যুধিষ্ঠিরঃ।
আত্মানমুপমাং কৃৎবা পরেষাং বর্ততে তু যঃ॥ 1-162-35 (7362) 
মাত্রা সহৈব কৌরব্যঃ কথং কালবশং গতঃ।
পালিতঃ সুচিরং কালং ফলকালে যথা দ্রুমঃ॥ 1-162-36 (7363) 
ভগ্নঃ স্যাদ্বায়ুবেগেন তথা রাজা যুধিষ্ঠিরঃ।
যৌবরাজ্যেঽভিষিক্তেন পিতুর্যেনাহৃতং যশঃ॥ 1-162-37 (7364) 
আত্মনশ্চ পিতুশ্চৈব সত্যধর্মপ্রবৃত্তিভিঃ।
যচ্চ সা বনবাসেন তন্মাতা দুঃখভাগিনী॥ 1-162-38 (7365) 
কালেন সহ সংমগ্নো ধিক্কৃতান্তমনর্থকম্।
যচ্চ সা বনবাসেন তন্মাতা দুঃখভাগিনী॥ 1-162-39 (7366) 
পুত্রগৃধ্নুতয়া কুন্তী ন ভর্তারং মৃতাৎবনু।
অল্পকালং কুলে জাতা ভর্তুঃ প্রীতিমবাপ যা॥ 1-162-40 (7367) 
দগ্ধাঽদ্য সহ পুত্রৈঃ সা অসংপূর্ণমনোরা।
মৃতো ভীম ইতি শ্রুৎবা মনো ন শ্রদ্দধাতি মে॥ 1-162-41 (7368) 
এতচ্চ চিন্তয়ানস্য ব্যথিতং বহুধা মনঃ।
অবধূয় চ মে দেহং হৃদয়েন বিদীর্যতে॥ 1-162-42 (7369) 
পীনস্কন্ধশ্চারুবাহুর্মেরুকূটসমো যুবা।
মৃতো ভীম ইতি শ্রুৎবা মনো ন শ্রদ্দধাতি মে॥ 1-162-43 (7370) 
অতিত্যাগী চ যোধী চ ক্ষিপ্রহস্তো দৃঢায়ুধঃ।
প্রপত্তিমাঁল্লব্ধলক্ষো রথয়ানবিশারদঃ॥ 1-162-44 (7371) 
দূরপাতী ৎবসংভ্রান্তো মহাবীর্যো মহাস্ত্রবান্।
অদীনাত্মা নরশ্রেষ্ঠঃ শ্রেষ্ঠঃ সর্বধনুষ্মতাম্॥ 1-162-45 (7372) 
যেন প্রাচ্যাশ্চ সৌবীরা দাক্ষিণাত্যাশ্চ নির্জিতাঃ।
খ্যাপিতং যেন শূরেণ ত্রিষু লোকেষু পৌরুষম্॥ 1-162-46 (7373) 
যস্মিঞ্জাতে বিশোকাঽভূৎকুন্তী পাণ্ডুশ্চ বীর্যবান্।
পুরন্দরসমো জিষ্ণুঃ কথং কালবশং গতঃ॥ 1-162-47 (7374) 
কথং তাবৃষভষ্কন্ধৌ সিংহবিক্রান্তগামিনৌ।
মর্ত্যধর্মমনুপ্রাপ্তৌ যমাবরিনিবর্হণৌ॥ 1-162-48 (7375) 
বৎসা গতাঃ ক্ব মাং বৃদ্ধং বিহায় ভৃশমাতুরম্।
হা স্নুষে মম বার্ষ্ণেয়ি নিধায় হৃদি মে শুচম্॥ 1-162-49 (7376) 
বারণাবতয়াত্রায়াং কে স্যুর্বৈ শকুনাঃ পথি।
এবমল্পায়ুষো লোকে ভবিষ্যন্তি পৃথাসুতাঃ॥ 1-162-50 (7377) 
সংশপ্তা ইতি কৈর্যূয়ং বৎসান্দর্শয় মে পৃথে।
মমৈব নাথা মন্নাথা মম নেত্রাণি পাণ্ডবাঃ॥ 1-162-51 (7378) 
হা পাণ্ডবা মে হে বৎসা হা সিংহশিশবো মম।
মাতঙ্গা হা মমোত্তুঙ্গা হা মমানন্দবর্ধনাঃ॥ 1-162-52 (7379) 
মম হীনস্য যুষ্মাভিঃ সর্বলোকাস্তমোবৃতাঃ।
কদা দ্রষ্টাঽস্মি কৌন্তেয়াংস্তরুণাদিত্যবর্চসঃ॥ 1-162-53 (7380) 
অদৃষ্ট্বা বো মহাবাহূন্পুত্রবন্মম নন্দনাঃ।
ক্ব গতির্মে ক্ব গচ্ছামি কুতো দ্রক্ষ্যামি মে শিশূন্॥ 1-162-54 (7381) 
হা যুধিষ্ঠির হা ভীম হা হা ফল্গুন হা যমৌ।
মা গচ্ছত নিবর্তধ্বং ময়ি কোপং বিমুঞ্চত॥ 1-162-55 (7382) 
বৈশম্পায়ন উবাচ। 1-162-56 (945) 
শ্রুৎবা তৎক্রন্দিতং তস্য তিলোদং চ প্রসিঞ্চতঃ।
দেশং কালং সমাজ্ঞায় বিদুরঃ প্রত্যভাষত॥ 1-162-56 (7383) 
মা শোচীস্ৎবং নরব্যাঘ্র জহি শোকং মহাধৃতে।
ন তেষাং বিদ্যতে মৃত্যুঃ প্রাপ্তকালং কৃতং ময়া॥ 1-162-57 (7384) 
এতচ্চ তেভ্য উদকং বিপ্রসিঞ্চ ন ভারত।
ক্ষত্তেদমব্রবীদ্ভীষ্মং কৌরবাণামশৃণ্বতাম্॥ 1-162-58 (7385) 
ক্ষত্তারমুপসংগম্য বাষ্পোৎপীডকলস্বরঃ।
মন্দংমন্দমুবাচেদং বিদুরং সংগমে নৃপ॥ 1-162-59 (7386) 
ভীষ্ম উবাচ। 1-162-60 (946) 
কথং তে তাত জীবন্তি পাণ্ডোঃ পুত্রা মহাবলাঃ।
কথমস্মৎকৃতে পক্ষঃ পাণ্ডোর্ন হি নিপাতিতঃ॥ 1-162-60 (7387) 
কথং মৎপ্রমুখাঃ সর্বে প্রমুক্তা মহতো ভয়াৎ।
জননী গরুডেনেব কুরবস্তে সমুদ্ধৃতাঃ॥ 1-162-61 (7388) 
বৈশম্পায়ন উবাচ। 1-162-62 (947) 
এবমুক্তস্তু কৌরব্য কৌরবাণামশৃণ্বতাম্।
আচচক্ষে স ধর্মাত্মা ভীষ্মায়াদ্ভুতকর্মণে॥ 1-162-62 (7389) 
বিদুর উবাচ। 1-162-63 (948) 
ধৃতরাষ্ট্রস্য শকুনে রাজ্ঞো দুর্যোধনস্য চ।
বিনাশে পাণ্ডুপুত্রাণাং কৃতো মতিবিনিশ্চয়ঃ॥ 1-162-63 (7390) 
তত্রাহমপি চ জ্ঞাৎবা তস্য পাপস্য নিশ্চয়ম্।
তং জিঘাংসুরহং চাপি তেষামনুমতে স্থিতঃ॥ 1-162-64 (7391) 
ততো জতুগৃহং গৎবা দহনেঽস্মিন্নিয়োজিতে।
পৃথায়াশ্চ সপুত্রায়া ধার্তরাষ্ট্রস্য শাসনাৎ॥ 1-162-65 (7392) 
ততঃ খনকমাহূয় সুরঙ্গং বৈ বিলং তদা।
সুগূঢং কারয়িৎবা তে কুন্ত্যা পাণ্ডুসুতাস্তদা॥ 1-162-66 (7393) 
নিষ্ক্রামিতা ময়া পূর্বং মা স্ম শোকে মনঃ কৃথাঃ।
ততস্তু নাবমারোপ্য সহপুত্রাং পৃথামহম্॥ 1-162-67 (7394) 
দত্ৎবাঽভয়ং সপুত্রায়ৈ কুন্ত্যৈ গৃহমদাহয়ম্।
তস্মাত্তে মা স্ম ভূদ্দুঃখং মুক্তাঃ পাপাত্তু পাণ্ডবাঃ॥ 1-162-68 (7395) 
নির্গতাঃ পাণ্ডবা রাজন্মাত্রা সহ পরন্তপাঃ।
অগ্নিহাদান্মহাঘোরান্ময়া তস্মাদুপায়তঃ॥ 1-162-69 (7396) 
মা স্ম শোকমিমং কার্ষীর্জীবন্ত্যেব চ পাণ্ডবাঃ।
প্রচ্ছন্না বিচিরিষ্যন্তি যাবৎকালস্য পর্যযঃ॥ 1-162-70 (7397) 
তস্মিন্যুধিষ্ঠিরং কালে দ্রক্ষ্যন্তি ভুবি মানবাঃ।
বিমলং কৃষ্ণপক্ষান্তে জগচ্চন্দ্রমিবোদিতম্॥ 1-162-71 (7398) 
ন তস্য নাশং পশ্যামি যস্য ভ্রাতা ধনঞ্জয়ঃ।
ভীমসেনশ্চ দুর্ধর্ষৌ মাদ্রীপুত্রৌ চ তৌ যমৌ॥ 1-162-72 (7399) 
বৈশম্পায়ন উবাচ। 1-162-73 (949) 
ততঃ সংহৃষ্টসর্বাঙ্গো ভীষ্মো বিদুরমব্রবীৎ।
দিষ্ট্যাদিষ্ট্যেতি সংহৃষ্টঃ পূজয়ানো মহামতিম্॥ 1-162-73 (7400) 
ভীষ্ম উবাচ। 1-162-74 (950) 
যুক্তং চৈবানুরূপং চ কৃতং তাত শুভং ৎবয়া।
বয়ং বিমোক্ষিতা দুঃখাৎপাণ্ডুপক্ষো ন নাশিতঃ॥ 1-162-74 (7401) 
বৈশম্পায়ন উবাচ। 1-162-75 (951) 
এবমুক্ৎবা বিবেশাথ পুরং জনশতাকুলম্।
কুরুভিঃ সহিতো রাজন্নাগরৈশ্চ পিতামহঃ॥ 1-162-75 (7402) 
অথাম্বিকেয়ঃ সামাত্যঃ সকর্ণঃ সহসৌবলঃ।
সাত্মজঃ পার্থনাশস্য স্মরংস্তথ্যং জর্ষ চ॥ 1-162-76 (7403) 
ভীষ্মশ্চ রাজন্দুর্ধর্ষো বিদুরশ্চ মহামতিঃ।
জহৃষাতে স্মরন্তৌ তৌ জাতুষাগ্নের্বিমোচনম্॥ 1-162-77 (7404) 
সত্যশীলগুণাচারৈ রাগৈর্জানপদোদ্ভবৈঃ।
দ্রোণাদয়শ্চ ধর্মৈস্তু তেষাং তান্মোচিতান্বিদুঃ॥ 1-162-78 (7405) 
শৌর্যলাবণ্যমাহাত্ম্যৈ রূপৈঃ প্রাণবলৈরপি।
স্বস্থান্পার্থানমন্যন্ত পৌরজানপদাস্তথা॥ 1-162-79 (7406) 
অন্যে জনাঃ প্রাকৃতাশ্চ স্ত্রিয়শ্চ বহুলাস্তদা।
শঙ্কমানা বদন্তি স্ম দগ্ধা জীবন্তি বা ন বা॥ ॥ 1-162-80 (7407) 
 
ইতি শ্রীমন্মহাভারতে আদিপর্বণি জতুগৃহপর্বণি দ্বিষষ্ট্যধিকশততমোঽধ্যায়ঃ॥ 162 ॥

 -   -  

1-162-17 কুল্যানি অস্থীনি কারয়ন্তু সংস্কারয়ন্তু। কুল্যানি চৈত্যানীত্যন্যে॥ 1-162-25 বিদুরস্ৎবন্যথা চক্র ইতি ঘ. পাঠঃ॥ দ্বিষষ্ট্যধিকশততমোঽধ্যায়ঃ॥ 162 ॥



আদিপর্ব - অধ্যায় 163

॥ শ্রীঃ ॥

1.163. অধ্যায়ঃ 163 

 -   -  

তৃষার্তান্ মাতরং ভ্রাংতৄশ্চ ন্যগ্রোধমূলে স্থাপয়িৎবা জলানয়নায় ভীমস্য গমনম্॥ 1 ॥ জলমানীয়াগতস্য ভূমৌ সুপ্তান্মাত্রাদীন্পশ্যতো ভীমস্য প্রলাপঃ॥ 2 ॥

 -   -  

1-163-0 (7408) 
বৈশম্পায়ন উবাচ। 1-163-0 (952) 
তেন বিক্রমমাণেন ঊরুবেগসমীরিতম্।
বনং সবৃক্ষবিটপং ব্যাঘূর্ণিতমিবাভবৎ॥ 1-163-1 (7409) 
জঙ্গাবাতো ববৌ চাস্য শুচিশুক্রাগমে যথা।
আবর্জিতালতাবৃক্ষং মার্গং চক্রে মহাবলঃ॥ 1-163-2 (7410) 
স মৃদ্গন্পুষ্পিতাংশ্চৈব ফলিতাংশ্চ বনস্পতীন্।
অবরুজ্য যয়ৌ গুল্মান্পথস্তস্য সমীপজান্॥ 1-163-3 (7411) 
স রোষিত ইব ক্রুদ্ধো বনে ভঞ্জন্মহাদ্রুমান্।
ত্রিপ্রস্রুতমদঃ শুষ্মী ষষ্টিবর্ষো মতঙ্গরাট্॥ 1-163-4 (7412) 
গচ্ছতস্তস্য বেগেন তার্ক্ষ্যমারুতরংহসঃ।
ভীমস্য পাণ্ডুপুত্রাণাং মূর্চ্ছেব সমজায়ত॥ 1-163-5 (7413) 
অসকৃচ্চাপি সতীর্য দূরপারং ভুজপ্লবৈঃ।
পথি প্রচ্ছন্নমাসেদুর্ধার্তরাষ্ট্রভয়াত্তদা॥ 1-163-6 (7414) 
কৃচ্ছ্রেণ মাতরং চৈব সুকুমারীং যশস্বিনীম্।
অবহৎস তু পৃষ্ঠেন রোধঃসু বিষমেষু চ॥ 1-163-7 (7415) 
অগমচ্চ বনোদ্দেশমল্পমূলফলোদকম্।
ক্রূরপক্ষিমৃগং ঘোরং সায়াহ্নে ভরতর্ষভ॥ 1-163-8 (7416) 
ঘোরা সমভবৎসন্ধ্যা দারুণা মৃগপক্ষিণঃ।
অপ্রকাশা দিশঃ সর্বা বাতৈরাসন্ননার্তবৈঃ॥ 1-163-9 (7417) 
শীর্ণপর্ণফলৈ রাজন্বহুগুল্মক্ষুপদ্রুমৈঃ।
ভগ্নাবভুগ্নভূয়িষ্ঠৈর্নানাদ্রুমসমাকুলৈঃ॥ 1-163-10 (7418) 
তে শ্রমেণ চ কৌরব্যাস্তৃষ্ণয়া চ প্রপীডিতাঃ।
নাশক্নুবংস্তদা গন্তুং নিদ্রয়া চ প্রবৃদ্ধয়া॥ 1-163-11 (7419) 
ন্যবিশন্তি হি তে সর্বে নিরাস্বাদে মহাবনে।
`রাত্র্যামেব গতাস্তূর্ণং চতুর্বিংশতিয়োজনম্।' 
ততস্তৃষা পরিক্লন্তা কুন্তী বচনমব্রবীৎ॥  1-163-12 (7420) 
মাতা সতী পাণ্ডবানাং পঞ্চানাং মধ্যতঃ স্থিতা।
তৃষ্ণয়া হি পরীতাঽহমনাথেব মহাবনে॥ 1-163-13 (7421) 
`ইতঃ পরং তু শক্তাহং গন্তুং চ ন পদাৎপদম্।
শয়িষ্যে বৃক্ষমূলেঽত্র ধার্তরাষ্ট্রা হরন্তু মাম্॥ 1-163-14 (7422) 
শৃণু ভীম বচো মহ্যং তব বাহুবলাৎপুরঃ।
স্থাতুং ন শক্তাঃ কৌরব্যাঃ কিং বিভেষি পৃথাসুত॥ 1-163-15 (7423) 
অন্যো রথো ন মেঽস্তীহ ভীমসেনাদৃতে ভুবি।
ধার্তরাষ্ট্রাদ্বৃথা ভীরুর্ন মাং স্বপ্তুমিহেচ্ছসি॥ 1-163-16 (7424) 
বৈশম্পায়ন উবাচ। 1-163-17 (953) 
ভীমপৃষ্ঠস্থিতা চেত্থং দূয়মানেন চেতসা।
নিশ্যধ্বনি রুদন্তী সা নিদ্রাবশ্মুপাগতা॥'  1-163-17 (7425) 
তচ্ছ্রুৎবা ভীমসেনস্য মাতৃস্নেহাৎপ্রজল্পিতম্।
কারুণ্যেন মনস্তপ্তং গমনায়োপচক্রমে॥ 1-163-18 (7426) 
ততো ভীমো বনং ঘোরং প্রবিশ্য বিজনং মহৎ।
ন্যগ্রোধং বিপুলচ্ছায়ং রমণীয়ং দদর্শ হ॥ 1-163-19 (7427) 
তত্র নিক্ষিপ্য তান্সর্বানুবাচ ভরতর্ষভঃ।
পানীয়ং মৃগয়ামীহ তাবদ্বিশ্রম্যতামিহ॥ 1-163-20 (7428) 
এতে রুবন্তি মধুরং সারসা জলচারিণঃ।
ধ্রুবমত্র জলস্থানং মহচ্চেতি মতির্মম॥ 1-163-21 (7429) 
অনুজ্ঞাতঃ স গচ্ছেতি ভ্রাত্রা জ্যেষ্ঠেন ভারত।
জগাম তত্র যত্র স্ম সারসা জলচারিণঃ॥ 1-163-22 (7430) 
`অপশ্যৎপদ্মিনীখণ্ডমণ্ডিতং স সরোবরম্।'
স তত্র পীৎবা পানীয়ং স্নাৎবা চ ভরতর্ষভ॥  1-163-23 (7431) 
তেষামর্থে চ জগ্রাহ ভ্রাতৄণাং ভ্রাতৃবৎসলঃ।
উত্তরীয়েণ পানীয়মানয়ামাস ভারত॥ 1-163-24 (7432) 
`পঙ্কজানামনেকৈশ্চ পত্রৈর্বধ্বা পৃথক্পৃথক্।'
গব্যূতিমাত্রাদাগত্য ৎবরিতো মাতরং প্রতি। 
শোকদুঃখপরীতাত্মা নিশশ্বাসোরগো যথা॥  1-163-25 (7433) 
স সুপ্তাং মাতরং `ভ্রাতৄন্নিদ্রাবিদ্রাবিতৌজসঃ।
মহারৌদ্রে বনে ঘোরে বৃক্ষমূলে সুশীতলে॥ 1-163-26 (7434) 
বিক্ষিপ্তকরপাদাংশ্চ দীর্ঘোচ্ছ্বাসান্মহাবলান্।
ঊর্ধ্ববক্ত্রান্মহাকায়ান্পঞ্চেন্দ্রানিব ভূপতে॥ 1-163-27 (7435) 
অজ্ঞাতবৃক্ষনিত্যস্থপ্রেতরাক্ষসসাধ্বসান্।
দৃষ্ট্বা বৈ ভৃশশোকার্তো বিললাপানিলাত্মজঃ॥'  1-163-28 (7436) 
ভৃশং শোকপরীত্মা বিললাপ বৃকোদরঃ॥  1-163-29 (7437) 
অতঃ কষ্টতরং কিং নু দ্রষ্টব্যং হি ভবিষ্যতি।
যৎপশ্যামি মহীসুপ্তান্ভ্রাতৄনদ্য সুমন্দভাক্॥ 1-163-30 (7438) 
শয়নেষু পরার্ধ্যেষু যে পুরা বারণাবতে।
নাধিজগ্মুস্তদা নিদ্রাং তেঽদ্য সুপ্তা মহীতলে॥ 1-163-31 (7439) 
স্বসারং বসুদেবস্য শত্রুসঙ্ঘাবমর্দিনঃ।
কুন্তিরাজসুতাং কুন্তীং সর্বলক্ষণপূজিতাম্॥ 1-163-32 (7440) 
স্নুষাং বিচিত্রবীর্যস্য ভার্যাং পাণ্ডোর্মহাত্মনঃ।
তথৈব চাস্মজ্জননীং পুণ্ডরীকোদরপ্রভাম্॥ 1-163-33 (7441) 
সুকুমারতরামেনাং মহার্হশয়নোচিতাম্।
শয়ানাং পশ্যতাঽদ্যেহ পৃথিব্যামতথোচিতাম্॥ 1-163-34 (7442) 
ধর্মাদিন্দ্রাচ্চ বাতাচ্চ সুপুবে যা সুতানিমান্।
সেয়ং ভূমৌ পরিশ্রান্তা শেষে প্রাসাদশায়িনী॥ 1-163-35 (7443) 
কিং নু দুঃখতরং শক্যং ময়া দ্রষ্টুমতঃ পরম্।
যোঽহমদ্য নরব্যাঘ্রান্সুপ্তান্পশ্যামি ভূতলে॥ 1-163-36 (7444) 
ত্রিষু লোকেষু যো রাজ্যং ধর্মনিত্যোঽর্হতে নৃপঃ।
সোঽয়ং ভূমৌ পরিশ্রান্তঃ শেতে প্রাকৃতবৎকথম্॥ 1-163-37 (7445) 
অয়ং নীলাম্বুদশ্যামো নরেষ্বপ্রতিমোঽর্জুনঃ।
শেতে প্রাকৃতবদ্ভূমৌ ততো দুঃখতরং নু কিম্॥ 1-163-38 (7446) 
অশ্বিনাবিব দেবানাং যাবিমৌ রূপসংপদা।
তৌ প্রাকৃতবদদ্যেমৌ প্রসুপ্তৌ ধরণীতলে॥ 1-163-39 (7447) 
জ্ঞাতয়ো যস্য নৈ স্যুর্বিষমাঃ কুলপাংসনাঃ।
স জীবেত সুখং লোকে গ্রামদ্রুম ইবৈকজঃ॥ 1-163-40 (7448) 
একো বৃক্ষো হি যো গ্রামে ভবেৎপর্ণফলান্বিতঃ।
চৈত্যো ভবতি নির্জ্ঞাতিরধ্বনীনৈশ্চ পূজিতঃ॥ 1-163-41 (7449) 
যেষাং চ বহবঃ শূরা জ্ঞাতয়ো ধর্মমাশ্রিতাঃ।
তে জীবন্তি সুখং লোকে ভবন্তি চ নিরাময়াঃ॥ 1-163-42 (7450) 
বলবন্তঃ সমৃদ্ধার্থা মিত্রবান্ধবনন্দনাঃ।
জীবন্ত্যন্যোন্যমাশ্রিত্য দ্রুমাঃ কাননজা ইব॥ 1-163-43 (7451) 
বয়ং তু ধৃতরাষ্ট্রেণ দুষ্পুত্রেণ দুরাত্মনা।
`রাজ্যলুব্ধেন মূর্খেণ দুর্মন্ত্রিসহিতেন বৈ॥ 1-163-44 (7452) 
দুষ্টেনাধর্মশীলেন স্বার্থনিষ্ঠৈকবুদ্ধিনা।'
বিবাসিতা ন দগ্ধাশ্চ ক্ষত্তুর্বুদ্ধিপরাক্রমাৎ॥  1-163-45 (7453) 
তস্মান্মুক্তা বয়ং দাহাদিমং বৃক্ষমুপাশ্রিতাঃ।
কাং দিশং প্রতিপৎস্যামঃ প্রাপ্তাঃ ক্লেশমনুত্তমম্॥ 1-163-46 (7454) 
সকামো ভব দুর্বুদ্ধে ধার্তরাষ্ট্রাল্পদর্শন।
নূনং দেবাঃ প্রসন্নাস্তে নানুজ্ঞাং মে যুধিষ্ঠিরঃ॥ 1-163-47 (7455) 
প্রয়চ্ছতি বধে তুভ্যং তেন জীবসি দুর্মতে।
নন্বদ্য সসুতামাত্যং সকর্ণানুজসৌবলম্॥ 1-163-48 (7456) 
গৎবা ক্রোধসমাবিষ্টঃ প্রেষয়িষ্যে যমক্ষয়ম্।
কিং নু শক্যং ময়া কর্তুং যত্তেন ক্রুধ্যতে নৃপঃ॥ 1-163-49 (7457) 
ধর্মাত্মা পাণ্ডবশ্রেষ্ঠঃ পাপাচার যুধিষ্ঠিরঃ।
এবমুক্ৎবা মহাবাহুঃ ক্রোধসন্দীপ্তমানসঃ॥ 1-163-50 (7458) 
করং করেণ নিষ্পিষ্য নিঃশ্বসন্দীনমানসঃ।
পুনর্দীনমনা ভূৎবা শান্তার্চিরিব পাবকঃ॥ 1-163-51 (7459) 
ভ্রাতৄন্মহীতলে সুপ্তানবৈক্ষত বৃকোদরঃ।
বিশ্বস্তানিব সংবিষ্টান্পৃথগ্জনসমানিব॥ 1-163-52 (7460) 
নাতিদূরেণ নগরং বনাদস্মাদ্ধি লক্ষয়ে।
জাগর্তব্যে স্বপন্তীমে হন্ত জাগর্ম্যহংস্বয়ম্॥ 1-163-53 (7461) 
প্রাশ্যন্তীমে জলং পশ্চাৎপ্রতিবুদ্ধা জিতক্লমাঃ।
ইতি ভীমো ব্যবস্যৈব জজাগার স্বয়ং তদা॥ ॥ 1-163-54 (7462) 
 
ইতি শ্রীমন্মহাভারতে আদিপর্বণি জতুগৃহপর্বণি ত্রিষষ্ট্যধিকশততমোঽধ্যায়ঃ॥ 163 ॥ ॥ সমাপ্তং জতুর্গৃহপর্ব ॥

 -   -  

1-163-2 শুচিশুক্রাগমে জ্যেষ্ঠাষাঢয়োঃ সময়ে। আবর্জিতাঃ সমীকৃতা লতা বৃক্ষাশ্চ যস্মিন্॥ 1-163-3 অবরুজ্য ভঙ্ক্ৎবা॥ 1-163-4 রোষিতো রোষং প্রাপিতঃ। ত্রিষু গণ্ডকর্ণমূলগুহ্যদেশেষু প্রস্রুতো মদো যস্য সঃ। শুষ্মী তেজস্বী॥ 1-163-9 অনার্তবৈরনৃতুভবৈরুৎপাতরূপৈরিত্যর্থঃ॥ 1-163-12 তৃষা তৃষ্ণয়া॥ 1-163-30 মুমন্দভাগতিমন্দভাগ্যঃ॥ 1-163-40 একজ এক এব জাতোঽসহায়ঃ॥ 1-163-43 বান্ধবানাং নন্দনাঃ সুখদাঃ॥ 1-163-48 তুভ্যং তব॥ ত্রিষষ্ট্যধিকশততমোঽধ্যায়ঃ॥ 163 ॥



আদিপর্ব - অধ্যায় 164

॥ শ্রীঃ ॥

1.164. অধ্যায়ঃ 164 

 
(অথ হিডিম্ববধপর্ব  ॥ 9 ॥)

 -   -  

হিডিম্বপ্রেরিতায়াঃ তদ্ভগিন্যা হিডিম্বায়াঃ পাণ্ডবসমীপগমনম্॥ 1 ॥ ভীমং দৃষ্ট্বা কামার্তায়া হিডিম্বায়াঃ ভীমং প্রতি বাক্যম্॥ 2 ॥ ভীমহিডিম্বাসংবাদঃ॥ 3 ॥

 -   -  

1-164-0 (7463) 
বৈশম্পায়ন উবাচ। 1-164-0 (954) 
তত্র তেষু শয়ানেষু হিডিম্বো নাম রাক্ষসঃ।
অবিদূরে বনাত্তস্মাচ্ছালবৃক্ষং সমাশ্রিতঃ॥ 1-164-1 (7464) 
ক্রূরো মানুষমাংসাদো মহাবীর্যপরাক্রমঃ।
প্রাবৃড্জলধরশ্যামঃ পিঙ্গাক্ষো দারুণাকৃতিঃ॥ 1-164-2 (7465) 
দষ্ট্রাকরালবদনঃ করালো ভীমদর্শনঃ।
লম্বস্ফিগ্লম্বজঠরো রক্তশ্মশ্রুশিরোরুহঃ॥ 1-164-3 (7466) 
মহাবৃক্ষগলস্কন্ধঃ শঙ্কর্ণো বিভীষণঃ।
যদৃচ্ছয়া তানপশ্যৎপাণ্ডুপুত্রান্মহারথান্॥ 1-164-4 (7467) 
বিরূপরূপঃ পিঙ্গাক্ষঃ করালো ঘোরদর্শনঃ।
পিশিতেপ্সুঃ ক্ষুধার্তশ্চ জিঘ্রন্গন্ধং যদৃচ্ছয়া॥ 1-164-5 (7468) 
ঊর্ধ্বাঙ্গুলিঃ স কণ্ডূয়ন্ধুন্বন্রূক্ষাঞ্শিরোরুহান্।
জৃম্ভমাণো মহাবক্ত্রঃ পুনঃপুনরবেক্ষ্য চ॥ 1-164-6 (7469) 
হৃষ্টো মানুষমাংসস্য মহাকায়ো মহাবলঃ।
আঘ্রায় মানুষং গন্ধং ভগিনীমিদমব্রবীৎ॥ 1-164-7 (7470) 
উপপন্নং চিরস্যাদ্য ভক্ষ্যং মম মনঃপ্রিয়ম্।
জিঘ্রতঃ প্রস্রুতা স্নেহাজ্জিহ্বা পর্যেতি মে মুখাৎ॥ 1-164-8 (7471) 
অষ্টৌ দংষ্ট্রাঃ সুতীক্ষ্ণাগ্রাশ্চিরস্যাপাতদুঃসহাঃ।
দেহেষু মজ্জয়িষ্যামি স্নিগ্ধেষু পিশিতেষু চ॥ 1-164-9 (7472) 
আক্রম্য মানুষং কণ্ঠমাচ্ছিদ্য ধমনীমপি।
উষ্ণং নবং প্রপাস্যামি ফেনলিং রুধিরং বহু॥ 1-164-10 (7473) 
গচ্ছ জানীহি কে ৎবেতে শেরতে বনমাশ্রিতাঃ।
মানুষো বলবান্গন্ধো ঘ্রাণং তর্পয়তীব মে॥ 1-164-11 (7474) 
হৎবৈতান্মানুষান্সর্বানানয়স্ব মমান্তিকম্।
অস্মদ্বিষয়সুপ্তেভ্যো নৈতেভ্যো ভয়মস্তি তে॥ 1-164-12 (7475) 
এষামুৎকৃত্য মাংসানি মানুষাণাং যথেষ্টতঃ।
ভক্ষয়িষ্যাব সহিতৌ কুরু পূর্ণং বচো মম॥ 1-164-13 (7476) 
ভক্ষয়িৎবা চ মাংসানি মানুষাণাং প্রকামতঃ।
নৃত্যাব সহিতাবাবাং দত্ততালাবনেকশঃ॥ 1-164-14 (7477) 
বৈশম্পায়ন উবাচ। 1-164-15 (955) 
এবমুক্তা হিডিম্বা তু হিডিম্বেন মহাবনে।
ভ্রাতুর্বচনমাজ্ঞায় ৎবরমাণেব রাক্ষসী॥ 1-164-15 (7478) 
`আপ্লুত্যাপ্লুত্য চ তরূনগচ্ছৎপাণ্ডবান্প্রতি।'
জগাম তত্র যত্র স্ম শেরতে পাণ্ডবা বনে॥  1-164-16 (7479) 
দদর্শ তত্র সা গৎবা পাণ্ডবান্পৃথয়া সহ।
শয়ানান্ভীমসেনং চ জাগ্রতং ৎবপরাজিতম্॥ 1-164-17 (7480) 
`উপাস্যমানান্ভীমেন রূপয়ৌবনশালিনঃ।
সুকুমারাংশ্চ পার্থান্সা ব্যায়ামেন চ কর্শিতান্॥ 1-164-18 (7481) 
দুঃখেন সংপ্রয়ুক্তাংশ্চ সহজ্যেষ্ঠান্প্রমাথিনঃ।
রৌদ্রী সতী রাজপুত্রং দর্শনীয়প্রদর্শনম্॥'  1-164-19 (7482) 
দৃষ্ট্বৈব ভীমসেনং সা সালস্কন্ধমিবোদ্যতম্।
রাক্ষসী কাময়ামাস রূপেণাপ্রতিমং ভুবি॥ 1-164-20 (7483) 
`অন্তর্গতেন মনসা চিন্তয়ামাস রাক্ষসী'।
অয়ং শ্যামো মহাবাহুঃ সিংহস্কন্ধো মহাদ্যুতিঃ॥ 1-164-21 (7484) 
কম্বুগ্রীবঃ পুষ্করাক্ষো ভর্তা যুক্তো ভবেন্মম।
নাহং ভ্রাতৃবচো জাতু কুর্যাং ক্রূরমসাংপ্রতম্॥ 1-164-22 (7485) 
পতিস্নেহোঽতিবলবান্ন তথা ভ্রাতৃসৌহৃদম্।
মুহূর্তমিব তৃপ্তিশ্চ ভবেদ্ধাতুর্মমৈব চ॥ 1-164-23 (7486) 
হতৈরেতৈরহৎবা তু মোদিষ্যে শাশ্বতীঃ সমাঃ।
`নিশ্চিত্যেত্থং হিডিম্বা সা ভীমং দৃষ্ট্বা মহাভুজং॥ 1-164-24 (7487) 
উৎসৃজ্য রাক্ষসং রূপং মানুষং রূপমাস্থিতা।'
সা কামরূপিণী রূপং কৃৎবা মদনমোহিতা॥  1-164-25 (7488) 
উপতস্থে মহাত্মানং ভীমসেনমনিন্দিতা।
`ইঙ্গিতাকারকুশলা সোপাসর্পচ্ছনৈঃ শনৈঃ॥ 1-164-26 (7489) 
বিনম্যমানেব লতা দিব্যাভরণভূষিতা।
শনৈঃ শনৈশ্চ তাং ভীমঃ সমীপমুপসর্পতীম্॥ 1-164-27 (7490) 
হর্ষমাণাং তদা পশ্যত্তন্বীং পীনপয়োধরাম্।
চন্দ্রাননাং পদ্মনেত্রাং নীলকুঞ্চিতমূর্ধজাম্॥ 1-164-28 (7491) 
কৃষ্ণাং সুপাণ্ডুরৈর্দন্তৈর্বিম্বোষ্ঠীং চারুদর্শনাম্।
দৃষ্ট্বা তাং রূপসংপন্নাং ভীমো বিস্ময়মাগতঃ॥ 1-164-29 (7492) 
উপচারগুণৈর্যুক্তাং ললিতৈর্হাসসংমিতৈঃ।
সমীপমুপসংপ্রাপ্য ভীমং সাথ বরানতা॥ 1-164-30 (7493) 
বচো বচনবেলায়াং ভীমং প্রোবাচ ভামিনী।'
লজ্জয়া নম্যমানেব সর্বাভরণভূষিতা॥  1-164-31 (7494) 
স্মিতপূর্বমিদং বাক্যং ভীমসেনমথাব্রবীৎ।
কুতস্ৎবমসি সংপ্রাপ্তঃ কশ্চাসি পুরুষর্ষভ॥ 1-164-32 (7495) 
ক ইমে শেরতে চেহ পুরুষা দেবরূপিণঃ।
কেয়ং বৈ বৃহতী শ্যামা সুকুমারী তবানঘ॥ 1-164-33 (7496) 
শেতে বনমিদং প্রাপ্য বিশ্বস্তা স্বগৃহে যথা।
নেদং জানীথ গহনং বনং রাক্ষসসেবিতম্॥ 1-164-34 (7497) 
বসতি হ্যত্র পাপাত্মা হিডিম্বো নাম রাক্ষসঃ॥  1-164-35 (7498) 
তেনাহং প্রেষিতা ভ্রাত্রা দুষ্টভাবেন রক্ষসা।
বিভক্ষয়িষতা মাংসং যুষ্মাকমমরোপমাঃ॥ 1-164-36 (7499) 
সাঽহং ৎবমভিসংপ্রেক্ষ্য দেবগর্ভসমপ্রভম্।
নান্যং ভর্তারমিচ্ছামি সত্যমেতদ্ব্রবীমি তে॥ 1-164-37 (7500) 
এতদ্বিজ্ঞায় ধর্মজ্ঞ যুক্তং ময়ি সমাচর।
কামোপহতচিত্তাং হি ভজমানাং ভজস্ব মাম্॥ 1-164-38 (7501) 
ত্রাস্যামি ৎবাং মহাবাহো রাক্ষসাৎপুরুষাদকাৎ।
বৎস্যাবো গিরিদুর্গেষু ভর্তা ভব মমানঘ॥ 1-164-39 (7502) 
`ইচ্ছামি বীর ভদ্রং তে মা মে প্রাণান্বিহাসিষঃ।
ৎবয়া হ্যহং পরিত্যক্তা ন জীবেয়মরিন্দম॥'  1-164-40 (7503) 
অন্তরিক্ষচরী হ্যস্মি কামতো বিচরামি চ।
অতুলামাপ্নুহি প্রীতিং তত্র তত্র ময়া সহ॥ 1-164-41 (7504) 
ভীমসেন উবাচ। 1-164-42 (956) 
`এষ জ্যেষ্ঠো মম ভ্রাতা মান্যঃ পরমকো গুরুঃ।
অনিবিষ্টো হি তন্নাহং পরিবিদ্যাং কথংচন॥'  1-164-42 (7505) 
মাতরং ভ্রাতরং জ্যেষ্ঠং কনিষ্ঠানপরানপি।
পরিত্যজেত কোন্বদ্য প্রভবন্নিহ রাক্ষসি॥ 1-164-43 (7506) 
কো হি সুপ্তানিমান্ভ্রাতৄন্দত্ৎবা রাক্ষসভোজনম্।
মাতরং চ নরো গচ্ছেৎকামার্ত ইব মদ্বিধঃ॥ 1-164-44 (7507) 
রাক্ষস্যুবাচ। 1-164-45 (957) 
`একং ৎবাং মোক্ষয়িষ্যামি সহ মাত্রা পরন্তপ।
সোদরানুৎসৃজৈনাংস্ৎবমারোহ জঘনং মম॥ 1-164-45 (7508) 
ভীম উবাচ। 1-164-46 (958) 
নাহং জীবিতুমাশংসে ভ্রাতৄনুৎসৃজ্য রাক্ষসি।
যথাশ্রদ্ধং ব্রজৈকা হি বিপ্রিয়ং মে প্রভাষসে॥ 1-164-46 (7509) 
রাক্ষস্যুবাচ।' 1-164-47 (959) 
যত্তে প্রিয়ং তৎকরিষ্যে সর্বানেতান্প্রবোধয়।
মোক্ষয়িষ্যাম্যহং কামং রাক্ষসাৎপুরুষাদকাৎ॥ 1-164-47 (7510) 
ভীমসেন উবাচ। 1-164-48 (960) 
সুখসুপ্তান্বনে ভ্রাতৄন্মাতরং চৈব রাক্ষসি।
ন ভয়াদ্বোধয়িষ্যামি ভ্রাতুস্তব দুরাত্মনঃ॥ 1-164-48 (7511) 
ন হি মে রাক্ষসা ভীরু সোঢুং শক্তাঃ পরাক্রমম্।
ন মনুষ্যা ন গন্ধর্বা ন যক্ষাশ্চারুলোচনে॥ 1-164-49 (7512) 
গচ্ছ বা তিষ্ঠ বা ভদ্রে যদ্বা পীচ্ছসি তৎকুরু।
তং বা প্রেষয় তন্বঙ্গি ভ্রাতরং পুরুষাদকম্॥ ॥ 1-164-50 (7513) 
 
ইতি শ্রীমন্মহাভারতে আদিপর্বণি হিডিম্ববধপর্বণি চতুঃষষ্ট্যধিকশততমোঽধ্যায়ঃ॥ 164 ॥

 -   -  

1-164-4 যদৃচ্ছয়া সালবৃক্ষং সমাশ্রিত ইত্যন্বয়ঃ॥ 1-164-10 ধমনীং নাডীম্॥ 1-164-21 শ্যামঃ তরুণঃ॥ 1-164-36 বিভক্ষয়িষতা ভক্ষয়িতুমিচ্ছতা॥ চতুঃষষ্ট্যধিকশততমোঽধ্যায়ঃ॥ 164 ॥



আদিপর্ব - অধ্যায় 165

॥ শ্রীঃ ॥

1.165. অধ্যায়ঃ 165 

 -   -  

পাণ্ডবান্প্রতি প্রেষিতয়া হিডিম্বয়া বিলম্বিতে হিডিম্বস্য তত্রাগমনম্॥ 1 ॥ ভীমহিডিম্বয়োর্যুদ্ধম্॥ 2 ॥ কুন্ত্যাদীনাং প্রবোধঃ॥ 3 ॥

 -   -  

1-165-0 (7514) 
বৈশম্পায়ন উবাচ। 1-165-0 (961) 
তাং বিদিৎবা চিরগতাং হিডিম্বো রাক্ষসেশ্বরঃ।
অবতীর্য দ্রুমাত্তস্মাদাজগামাশু পাণ্ডবান্॥ 1-165-1 (7515) 
লোহিতাক্ষো মহাবাহুরূর্ধ্বকেশো মহাননঃ।
মেঘসঙ্ঘাতবর্ষ্মা চ তীক্ষ্ণদংষ্ট্রো ভয়ানকঃ॥ 1-165-2 (7516) 
তলং তলেন সংহত্য বাহূ বিক্ষিপ্য চাসকৃৎ।
উদ্বৃত্তনেত্রঃ সংক্রুদ্ধো দন্তান্দন্তেষু নিষ্কুষন্॥ 1-165-3 (7517) 
কোঽদ্য মে ভোক্তুকামস্য বিঘ্নং চরতি দুর্মতিঃ।
ন বিভেতি হিডিম্বী চ প্রেষিতা কিমনাগতা॥ 1-165-4 (7518) 
বৈশম্পায়ন উবাচ। 1-165-5 (962) 
তমাপতন্তং দৃষ্ট্বৈ তথা বিকৃতদর্শনম্।
হিডিম্বোবাচ বিত্রস্তা ভীমসেনমিদং বচঃ॥ 1-165-5 (7519) 
আপতত্যেষ দুষ্টাত্মা সংক্রুদ্ধঃ পুরুষাদকঃ।
সাঽহং ৎবাং ভ্রাতৃভিঃ সার্ধং যদ্ব্রবীমি তথা কুরু॥ 1-165-6 (7520) 
অহং কামগমা বীর রক্ষোবলসমন্বিতা।
আরুহেমাং মম শ্রোণিং নেষ্যামি ৎবাং বিহায়সা॥ 1-165-7 (7521) 
প্রবোধয়ৈতান্সংসুপ্তান্মাতরং চ পরন্তপ।
সর্বানেব গমিষ্যাভি গৃহীৎবা বো বিহায়সা॥ 1-165-8 (7522) 
ভীম উবাচ। 1-165-9 (963) 
মা ভৈস্ৎবং পৃথুসুশ্রোণি নৈষ কশ্চিন্ময়ি স্থিতে।
অহমেনং হনিষ্যামি পশ্যন্ত্যাস্তে সুমধ্যমে॥ 1-165-9 (7523) 
নায়ং প্রতিবলো ভীরু রাক্ষসাপসদো মম।
সোঢুং যুধি পরিস্পন্দমথবা সর্বরাক্ষসাঃ॥ 1-165-10 (7524) 
পশ্য বাহূ সুবৃত্তৌ মে হস্তিহস্তনিভাবিমৌ।
ঊরূ পরিঘসঙ্কাশৌ সংহতং চাপ্যুরো মহৎ॥ 1-165-11 (7525) 
বিক্রমং মে যথেন্দ্রস্য সাঽদ্য দ্রক্ষ্যসি শোভনে।
মাঽবমংস্থাঃ পৃথুশ্রোণি মৎবা মামিহ মানুষম্॥ 1-165-12 (7526) 
হিডিম্বোবাচ। 1-165-13 (964) 
নাবমন্যে নরব্যাঘ্র ৎবামহং দেবরূপিণম্।
দৃষ্টপ্রভাবস্তু ময়া মানুষেষ্বেব রাক্ষসঃ॥ 1-165-13 (7527) 
বৈশম্পায়ন উবাচ। 1-165-14 (965) 
তথা সংজল্পতস্তস্য ভীমসেনস্য ভারত।
বাচঃ শুশ্রাব তাঃ ক্রুদ্ধো রাক্ষসঃ পুরুষাদকঃ॥ 1-165-14 (7528) 
অবেক্ষমাণস্তস্যাশ্চ হিডিম্বো মানুষং বপুঃ।
স্রগ্দামপূরিতশিখাং সমগ্রেন্দুনিভাননাম্॥ 1-165-15 (7529) 
সুভ্রূনাসাক্ষিকেশান্তাং সুকুমারনখৎবচম্।
সর্বাভরণসংয়ুক্তাং সুসূক্ষ্মাম্বরধারিণীম্॥ 1-165-16 (7530) 
তাং তথা মানুষং রূপং বিভ্রতীং সুমনোহরম্।
পুংস্কামাং শঙ্কমানশ্চ চুক্রোধ পুরুষাদকঃ॥ 1-165-17 (7531) 
সংক্রুদ্ধো রাক্ষসস্তস্যা ভগিন্যাঃ কুরুসত্তম।
উৎফাল্য বিপুলে নেত্রে ততস্তামিদমব্রবীৎ॥ 1-165-18 (7532) 
কো হি মে ভোক্তুকামস্য বিঘ্নং চরতি দুর্মতিঃ।
ন বিভেষি হিডিম্বে কিং মৎকোপাদ্বিপ্রমোহিতা॥ 1-165-19 (7533) 
ধিক্ৎবামসতি পুংস্কামে মম বিপ্রিয়কারিণি।
পূর্বেষাং রাক্ষসেন্দ্রাণাং সর্বেষাময়শস্করি॥ 1-165-20 (7534) 
যানিমানাশ্রিতাঽকার্ষীর্বিপ্রিয়ং সমুহন্মম।
এষ তানদ্য বৈ সর্বান্হনিষ্যামি ৎবয়া সহ॥ 1-165-21 (7535) 
বৈশম্পায়ন উবাচ। 1-165-22 (966) 
এবমুক্ৎবা হিডিম্বাং স হিডিম্বো লোহিতেক্ষণঃ।
বধায়াভিপপাতৈনান্দন্তৈর্দন্তানুপস্পৃশন্॥ 1-165-22 (7536) 
গর্জন্তমেবং বিজনে ভীমসেনোঽভিবীক্ষ্য তম্।
রক্ষন্প্রবোধং ভ্রাতৄণাং মাতুশ্চ পরবীরহা॥ 1-165-23 (7537) 
তমাপতান্তং সংপ্রেক্ষ্য ভীমঃ প্রহরতাং বরঃ।
ভর্ৎসয়ামাস তেজস্বী তিষ্ঠতিষ্ঠেতি চাব্রবীৎ॥ 1-165-24 (7538) 
বৈশম্পায়ন উবাচ। 1-165-25 (967) 
ভীমসেনস্তু তং দৃষ্ট্বা রাক্ষসং প্রহসন্নিব।
ভগিনীং প্রতি সঙ্ক্রুদ্ধমিদং বচনমব্রবীৎ॥ 1-165-25 (7539) 
কিং তে হিডিম্ব এতৈর্বা সুখসুপ্তৈঃ প্রবোধিতৈঃ।
মামাসাদয় দুর্বুদ্ধে তরসা ৎবং নরাশন॥ 1-165-26 (7540) 
ময়্যেব প্রহরৈহি ৎবং ন স্ত্রিয়ং হন্তুমর্হসি।
বিশেষতোঽনপকৃতে পরেণাপকৃতে সতি॥ 1-165-27 (7541) 
ন হীয়ং স্ববশা বালা কাময়ত্যদ্য মামিহ।
চোদিতৈষা হ্যনঙ্গেন শরীরান্তরচারিণা॥ 1-165-28 (7542) 
ভগিনী তব দুর্বৃত্ত রক্ষসাং বৈ যশোহর।
ৎবন্নিয়োগেন চৈবেয়ং রূপং মম সমীক্ষ্য চ॥ 1-165-29 (7543) 
কাময়ত্যদ্য মাং ভীরুস্তব নৈষাপরাধ্যতি।
অনঙ্গেন কৃতে দোষে নেমাং গর্হিতুমর্হসি॥ 1-165-30 (7544) 
ময়ি তিষ্ঠতি দুষ্টাত্মন্ন স্ত্রিয়ং হন্তুমর্হসি।
সংগচ্ছস্ব ময়া সার্ধমেকেনৈকো নরাশন॥ 1-165-31 (7545) 
অহমেকো গমিষ্যামি ৎবামদ্য যমসাদনম্।
অদ্য মদ্বলনিষ্পিষ্টং শিরো রাক্ষস দীর্যতাম্। 
কুঞ্জরস্যেব পাদেন বিনিষ্পিষ্টং বলীয়সাঃ॥  1-165-32 (7546) 
অদ্য গাত্রাণি তে কঙ্কাঃ শ্যেনা গোমায়বস্তথা।
কর্ষন্তু ভুবি সংহৃষ্টা নিহতস্য ময়া মৃধে॥ 1-165-33 (7547) 
ক্ষণেনাদ্য করিষ্যেঽহমিদং বনমরাক্ষসম্।
পুরা যদ্দূষিতং নিত্যং ৎবয়া ভক্ষয়তা নরান্॥ 1-165-34 (7548) 
অদ্য ৎবাং ভগিনী রক্ষঃ কৃষ্যমাণং ময়াঽসকৃৎ।
দ্রক্ষ্যত্যদ্রিপ্রতীকাশং সিংহেনেব মহাদ্বিপম্॥ 1-165-35 (7549) 
নিরাবাধাস্ৎবয়ি হতে ময়া রাক্ষসপাংসন।
বনমেতচ্চরিষ্যন্তি পুরুষা বনচারিণঃ॥ 1-165-36 (7550) 
হিডিম্ব উবাচ। 1-165-37 (968) 
গর্জিতেন বৃথা কিং তে কত্থিতেন চ মানুষ।
কৃৎবৈতৎকর্মণা সর্বং কত্থেয়া মা চিরং কৃথাঃ॥ 1-165-37 (7551) 
বলিনং মন্যসে যচ্চাপ্যাত্মানং সপরাক্রমম্।
জ্ঞাস্যস্যদ্য সমাগম্য ময়াত্মানং বলাধিকম্॥ 1-165-38 (7552) 
ন তাবদেতান্হিংসিষ্যে স্বপন্ৎবেতে যথাসুখম্।
এষ ৎবামেব দুর্বুদ্ধে নিহন্ম্যদ্যাপ্রিয়ংবদম্॥ 1-165-39 (7553) 
পীৎবা তবাসৃগ্গাত্রেভ্যস্ততঃ পশ্চাদিমানপি।
হনিষ্যামি ততঃ পশ্চাদিমাং বিপ্রিয়কারিণীম্॥ 1-165-40 (7554) 
বৈশম্পায়ন উবাচ। 1-165-41 (969) 
এবমুক্ৎবা ততো বাহুং প্রগৃহ্য পুরুষাদকঃ।
অভ্যদ্রবত সংক্রুদ্ধো ভীমসেনমরিন্দমম্॥ 1-165-41 (7555) 
তস্যাভিদ্রবতস্তূর্ণং ভীমো ভীমপরাক্রমঃ।
বেগেন প্রহিতং বাহুং নিজগ্রাহ হসন্নিব॥ 1-165-42 (7556) 
নিগৃহ্য তং বলাদ্ভীমো বিস্ফুরন্তং চকর্ষ হ।
তস্মাদ্দেশাদ্ধনূংষ্যষ্টৌ সিংহঃ ক্ষুদ্রমৃগং যথা॥ 1-165-43 (7557) 
ততঃ স রাক্ষসঃ ক্রুদ্ধঃ পাণ্ডবেন বলার্দিতঃ।
ভীমসেনং সমালিঙ্গ্য ব্যনদদ্ভৈরবং রবম্॥ 1-165-44 (7558) 
পুনর্ভীমো বলাদেনং বিচকর্ষ মহাবলঃ।
মা শব্দঃ সুখসুপ্তানাং ভ্রাতৄণাং মে ভবেদিতি॥ 1-165-45 (7559) 
`হস্তে গৃহীৎবা তদ্রক্ষো দূরমন্যত্র নীতবান্।
পৃচ্ছে গৃহীৎবা তুণ্ডেন গরুডঃ পন্নগং যথা॥'  1-165-46 (7560) 
অন্যোন্যং তৌ সমাসাদ্য বিচকর্ষতুরোজসা।
হিডিম্বো ভীমসেনশ্চ বিক্রমং চক্রতুঃ পরম্॥ 1-165-47 (7561) 
বভঞ্জতুস্তদা বৃক্ষাঁল্লতাশ্চাকর্ষতুস্তদা।
মত্তাবিব চং সংরব্ধৌ বারণৌ ষষ্টিহায়নৌ॥ 1-165-48 (7562) 
`পাদপানুদ্ধরন্তৌ তাবূরুবেগেন বেগিতৌ।
স্ফোটয়ন্তৌ লতাজালান্যূরুভ্যাং গৃহ্য সর্বশঃ॥ 1-165-49 (7563) 
বিত্রাসয়ন্তৌ তৌ শব্দৈঃ সর্বতো মৃগপক্ষিণঃ।
বলেন বলিনৌ মত্তাবন্যোন্যবধকাঙ্ক্ষিণৌ॥ 1-165-50 (7564) 
ভীমরাক্ষসয়োর্যুদ্ধং তদাঽবর্তত দারুণম্।
পুরা দেবাসুরে যুদ্ধে বৃত্রবাসবয়োরিব॥ 1-165-51 (7565) 
ভঙূক্ৎবা বৃক্ষান্মহাশাখাংস্তাডয়ামাসতুঃ ক্রুধা।
সালতালতমালাম্রবটার্জুনবিভীতকান্॥ 1-165-52 (7566) 
ন্যগ্রোধপ্লক্ষখর্জূরপনসানশ্মকণ্টকান্।
এতানন্যান্মহাবৃক্ষানুৎখায় তরসাঽখিলান্॥ 1-165-53 (7567) 
উৎক্ষিপ্যান্যোন্যরোষেণ তাডয়ামাসতূ রণে।
যদাঽভবদ্বনং সর্বং নির্বৃক্ষং বৃক্ষসঙ্কুলম্॥ 1-165-54 (7568) 
তদা শিলাশ্চ কুঞ্জাংশ্চ বৃক্ষান্কণ্টকিনস্তথা।
ততস্তৌ গিরিশৃঙ্গাণি পর্বতাংশ্চাভ্রলেলিহান্॥ 1-165-55 (7569) 
শৈলাংশ্চ গণ্ডপাষাণানুৎখায়াদায় বৈরিণৌ।
চিক্ষেপতুরুপর্যাজাবন্যোন্যং বিজয়েষিণৌ॥ 1-165-56 (7570) 
তদ্বনং পরিতঃ পঞ্চয়োজনং নির্মহীরুহম্।
নির্লতাগুল্মপাষাণং নির্মৃগং চক্রতুর্ভৃশম্॥ 1-165-57 (7571) 
তয়োর্যুদ্ধেন রাজেন্দ্র তদ্বনং ভীমরক্ষসোঃ।
মুহূর্তেনাভবৎকূমর্পৃষ্ঠবচ্ছ্লক্ষ্ণমব্যযম্॥ 1-165-58 (7572) 
ঊরুবাহুপরিক্লেশাৎকর্ষন্তাবিতরেতরম্।
উৎকর্ষন্তৌ বিকর্ষন্তৌ প্রকর্ষন্তৌ পরস্পরম্॥ 1-165-59 (7573) 
তৌ স্বনেন বিনা রাজন্গর্জন্তৌ চ পরস্পরম্।
পাষাণসংঘট্টনিভৈঃ প্রহারৈরভিজঘ্নতুঃ॥ 1-165-60 (7574) 
অন্যোন্যং চ সমালিঙ্গ্য বিকর্ষন্তৌ পরস্পরম্।
বাহুয়ুদ্ধমভূদ্ধোরং বলিবাসবয়োরিব। 
যুদ্ধসংরম্ভনির্গচ্ছৎফূৎকাররবনিস্বনম্॥'  1-165-61 (7575) 
তয়োঃ শব্দেন মহতা বিবুদ্ধাস্তে নরর্ষভাঃ।
সহ মাত্রা চ দদৃশুর্হিডিম্বামগ্রতঃস্থিতাম্॥ ॥ 1-165-62 (7576) 
 
ইতি শ্রীমন্মহাভারতে আদিপর্বণি হিডিম্ববধপর্বণি পঞ্চষষ্ট্যধিকশততমোঽধ্যায়ঃ॥ 165 ॥

 -   -  

1-165-2 মেঘসংঘাতবর্ষ্মা অতিকৃষ্ণশরীরঃ॥ 1-165-32 গমিষ্যামি গময়িষ্যামি॥ 1-165-54 নির্বৃক্ষং অকণ্টকবৃক্ষরহিতম্॥ পঞ্চষষ্ট্যধিকশততমোঽধ্যায়ঃ॥ 165 ॥



আদিপর্ব - অধ্যায় 166

॥ শ্রীঃ ॥

1.166. অধ্যায়ঃ 166 

 -   -  

কুন্তীহিডিম্বাসংবাদঃ॥ 1 ॥ হিডিম্বাবার্তয়া ভীমং হিডিম্বেন যুদ্ধ্যমানং জ্ঞাতবতাং কুন্ত্যাদীনাং তত্র গমনম্॥ 2 ॥ হিডিম্ববধঃ॥ 3 ॥

 -   -  

1-166-0 (7577) 
বৈশম্পায়ন উবাচ। 1-166-0 (970) 
প্রবুদ্ধাস্তে হিডিম্বায়া রূপং দৃষ্ট্বাতিমানুষম্।
বিস্মিতাঃ পুরুষব্যাঘ্রা বভূবুঃ পৃথয়া সহ॥ 1-166-1 (7578) 
ততঃ কুন্তী সমীক্ষ্যৈনাং বিস্মিতা রূপসংপদা।
উবাচ মধুরং বাক্যং সান্ৎবপূর্বমিদং শৈনঃ॥ 1-166-2 (7579) 
কস্য ৎবং সুরগর্ভাভে কাবাঽসি বরবর্ণিনি।
কেন কার্যেণ সংপ্রাপ্তা কুতশ্চাগমনং তব॥ 1-166-3 (7580) 
যদি বাঽস্য বনস্য ৎবং দেবতা যদি বাঽপ্সরাঃ।
আচক্ষ্ব মম তৎসর্বং কিমর্থং চেহ তিষ্ঠসি॥ 1-166-4 (7581) 
হিডিম্বোবাচ। 1-166-5 (971) 
যদেতৎপশ্যসি বনং নীলমেঘনিং মহৎ।
নিবাসো রাক্ষসস্যৈষ হিডিম্বস্য মমৈব চ॥ 1-166-5 (7582) 
তস্য মাং রাক্ষসেন্দ্রস্য ভগিনীং বিদ্দি ভামিনি।
ভ্রাত্রা সংপ্রেষিতামার্যে ৎবাং সপুত্রাং জিঘাংসতা॥ 1-166-6 (7583) 
ক্রূরবুদ্ধেরহং তস্য বচনাদাগতা ৎবিহ।
অদ্রাক্ষং নবহেমাভং তব পুত্রং মহাবলম্॥ 1-166-7 (7584) 
ততোঽহং সর্বভূতানাং ভাবে বিচরতা শুভে।
চোদিতা তব পুত্রার্থং মন্মথেন বশানুগা॥ 1-166-8 (7585) 
ততো বৃতো ময়া ভর্তা তব পুত্রো মহাবলঃ।
অপনেতুং চ যতিতো ন চৈব শকিতো ময়া॥ 1-166-9 (7586) 
চিরায়মাণাং মাং জ্ঞাৎবা ততঃ স পুরুষাদকঃ।
স্বয়মেবাগতো হন্তুমিমান্সর্বাংস্তবাত্মজান্॥ 1-166-10 (7587) 
স তেন মম কান্তেন তব পুত্রেণ ধীমতা।
বলাদিতো বিনিষ্পিষ্য ব্যপনীতো মহাত্মনা॥ 1-166-11 (7588) 
বিকর্ষন্তৌ মহাবেগৌ গর্জমানৌ পরস্পরম্।
পশ্যৈবং যুধি বিক্রান্তাবেতৌ চ নররাক্ষসৌ॥ 1-166-12 (7589) 
বৈশম্পায়ন উবাচ। 1-166-13 (972) 
তস্যাঃ শ্রুৎবৈব বচনমুৎপপাত যুধিষ্ঠিরঃ।
অর্জুনো নকুলশ্চৈব সহদেবশ্চ বীর্যবান্॥ 1-166-13 (7590) 
তৌ তে দদৃশুরাসক্তৌ বিকর্ষন্তৌ পরস্পরম্।
কাঙ্ক্ষমাণৌ জয়ং চৈব সিংহাবিব বলোৎকটৌ॥ 1-166-14 (7591) 
অথান্যোন্যং সমাশ্লিষ্য বিকর্ষন্তৌ পুনঃপুনঃ।
দাবাগ্নিধূমসদৃশং চক্রতুঃ পার্থিবং রজঃ॥ 1-166-15 (7592) 
বসুধারেণুসংবীতৌ বসুধাধরসন্নিভৌ।
বভ্রাজতুর্যথা শৈলৌ নীহারেণাভিসংবৃতৌ॥ 1-166-16 (7593) 
রাক্ষসেন তদা ভীমং ক্লিশ্যমানং নিরীক্ষ্য চ।
উবাচেদং বচঃ পার্থঃ প্রহসঞ্ছনকৈরিব॥ 1-166-17 (7594) 
ভীম মাভৈর্মহাবাহো ন ৎবাং বুধ্যামহে বয়ম্।
সমেতং ভীমরূপেণ রক্ষসা শ্রমকর্শিতাঃ॥ 1-166-18 (7595) 
সাহায়্যেঽস্মি স্থিতঃ পার্থ পাতয়িষ্যামি রাক্ষসম্।
নকুলঃ সহদেবশ্চ মাতরং গোপয়িষ্যতঃ॥ 1-166-19 (7596) 
ভীম উবাচ। 1-166-20 (973) 
উদাসীনো নিরীক্ষস্ব ন কার্যঃ সংভ্রমস্ৎবয়া।
ন জাৎবয়ং পুনর্জীবেন্মদ্বাহ্বন্তরমাগতঃ॥ 1-166-20 (7597) 
`ভুজয়োরন্তরং প্রাপ্তো ভীমসেনস্য রাক্ষসঃ।
অমৃৎবা পার্থবীর্যেণ মৃতো মা ভূদিতি ধ্বনিঃ॥ 1-166-21 (7598) 
অয়মস্মাংস্তু নো হন্যাজ্জাতু পার্থ রাক্ষসঃ।
জীবন্তং ন প্রমোক্ষ্যামি মা ভৈষীর্ভরতর্ষভ॥'  1-166-22 (7599) 
অর্জুন উবাচ। 1-166-23 (974) 
`পূর্বরাত্রে প্রয়ুক্তোঽসি ভীম ক্রূরেণ রক্ষসা।
ক্ষপা ব্যুষ্টা ন চেদানীং সমাপ্তোসীন্মহারণঃ॥'  1-166-23 (7600) 
কিমেনন চিরং ভীম জীবতা পাপরক্ষসা।
গন্তব্যে ন চিরং স্থাতুমিহ শক্যমরিন্দম॥ 1-166-24 (7601) 
পুরা সংরজ্যতে প্রাচী পুরা সন্ধ্যা প্রবর্ততে।
রৌদ্রে মুহূর্তে রক্ষাংসি প্রবলানি ভবন্ত্যুত॥ 1-166-25 (7602) 
ৎবরস্ব ভীম মা ক্রীড জহি রক্ষো বিভীষণম্।
পুরা বিকুরুতে মায়াং ভুজয়োঃ সারমর্পয়॥ 1-166-26 (7603) 
`মাহাত্ম্যমাত্মনো বেত্থ নরাণাং হিতকাম্যযা।
রক্ষো জহি যথা শক্রঃ পুরা বৃত্রং মহাবলম্॥ 1-166-27 (7604) 
অথবা মন্যসে ভারং ৎবমিমং রাক্ষসং যুধি।
আতিষ্ঠে তব সাহায়্যং শীঘ্রমেব তু হন্যতাম্॥ 1-166-28 (7605) 
অথবা ৎবহমেবৈনং হনিষ্যামি বৃকোদর।
কৃতকর্মা পরিশ্রান্তঃ সাধু তাবদুপারম॥'  1-166-29 (7606) 
বৈশম্পায়ন উবাচ। 1-166-30 (975) 
অর্জুনেনৈবমুক্তস্তু ভীমো রোষাজ্জ্বলন্নিব।
বলমাহারয়ামাস যদ্বায়োর্জগতঃ ক্ষয়ে॥ 1-166-30 (7607) 
ততস্তস্যাম্বুদাভস্য ভীমো রোষাত্তু রক্ষসঃ।
অৎক্ষিপ্যাভ্রাময়দ্দেহং তূর্ণং শতগুণং তদা॥ 1-166-31 (7608) 
`ইতি চোবাচ সংক্রুদ্ধো ভ্রাময়ন্রাক্ষসীং তনুম্।
ভীমসেনো মহাবাহুরভিগর্জন্মুহুর্মুহুঃ॥'  1-166-32 (7609) 
ভীম উবাচ। 1-166-33 (976) 
নরমাংসৈর্বৃথা পুষ্টো বৃথা বৃদ্ধো বৃথামতিঃ।
বৃথামরণমর্হস্ৎবং বৃথাদ্য ন ভবিষ্যসি॥ 1-166-33 (7610) 
ক্ষেমমদ্য করিষ্যামি যথা বনমকণ্টকম্।
ন পুনর্মানুষান্হৎবা ভক্ষয়িষ্যসি রাক্ষস॥ 1-166-34 (7611) 
বৈশম্পায়ন উবাচ। 1-166-35 (977) 
ইত্যুক্ৎবা ভীমসেনস্তং নিষ্পিষ্য ধরণীতলে।
বাহুভ্যামবপীড্যাশু পশুমারমমারয়ৎ॥ 1-166-35 (7612) 
স মার্যমাণো ভীমেন ননাদ বিপুলং স্বনম্।
পূরয়ংস্তদ্বনং সর্বং জলার্দ্রে ইব দুন্দুভিঃ॥ 1-166-36 (7613) 
বাহুভ্যাং যোক্ত্রয়িৎবা তং বলবান্পাণ্ডুনন্দনঃ।
`সমুদ্ধাম্য শিরশ্চাস্য সগ্রীবং তদপাহরৎ॥ 1-166-37 (7614) 
ততো ভিত্ৎবা শিরশ্চাস্য সগ্রীবং তদুদাক্ষিপৎ।
তস্য নিষ্কর্ণনয়নং নির্জিহ্বং রুধিরোক্ষিতম্॥ 1-166-38 (7615) 
প্রাবিদ্ধং ভীমসেনেন শিরো বিদশনং বভৌ।
প্রসারিতভুজোদ্ধৃষ্টো ভিন্নমাংসৎবগন্তরঃ॥ 1-166-39 (7616) 
কবন্ধভূতস্তত্রাসীদ্দনুর্বজ্রহতো তথা।
হিডিম্বং নিহতং দৃষ্ট্বা সংহৃষ্টাস্তে তরস্বিনঃ॥ 1-166-40 (7617) 
হিডিম্বা সা চ সংপ্রেক্ষ্য নিহতং রাক্ষসং রণে।
অদৃশ্যাশ্চৈব যে স্বস্স্থাঃ সমেতাঃ সর্ষিচারণাঃ॥ 1-166-41 (7618) 
পূজয়ন্তি স্ম তং হৃষ্টাঃ সাধুসাধ্বিতি পাণ্ডবম্।
ভ্রাতরশ্চাপি সংহৃষ্টা যুধিষ্ঠিরপুরোগমাঃ॥ 1-166-42 (7619) 
অপূজয়ন্নরব্যাঘ্রং ভীমসেনমরিন্দমম্।'
অভিপূজ্য মহাত্মানং ভীমং ভীমপরাক্রমম্। 
পুনরেবার্জুনো বাক্যমুবাচেদং বৃকোদরম্॥  1-166-43 (7620) 
অদূরে নগরং মন্যে বনাদস্মাদহং বিভো।
শীঘ্রং গচ্ছাম ভদ্রং তে ন নো বিদ্যাৎসুয়োধনঃ॥ 1-166-44 (7621) 
ততঃ সর্বে তথেত্যুক্ৎবা মাত্রা সহ মহারথাঃ।
প্রয়যুঃ পুরুষব্যাঘ্রা হিডিম্বা চৈব রাক্ষসী॥ ॥ 1-166-45 (7622) 
 
ইতি শ্রীমন্মহাভারতে আদিপর্বণি হিডিম্ববধপর্বমি ষট্ষষ্ট্যধিকশততমোঽধ্যায়ঃ॥ 166 ॥

 -   -  

1-166-8 ভাবে চিত্তে॥ 1-166-11 ব্যপনীতো দূরে নীতঃ॥ 1-166-21 ইতিধ্বনির্মাভূদিতি সংবন্ধঃ॥ 1-166-24 গন্তব্যে সতি চিরং স্থাতুং ন শক্যম্॥ 1-166-28 অথবেতি দ্বয়ং প্রোৎসাহনার্থং॥ 1-166-33 বৃথামরণং স্বর্গাদ্যপ্রয়োজকং মরণম্॥ ষট্ষষ্ট্যধিকশততমোঽধ্যায়ঃ॥ 166 ॥



আদিপর্ব - অধ্যায় 167

॥ শ্রীঃ ॥

1.167. অধ্যায়ঃ 167 

 -   -  

হিডিম্বাবধে প্রবৃত্তস্য ভীমস্য যুধিষ্ঠিরকৃতং নিবারণং॥ 1 ॥ হিডিম্বয়া স্বস্য ধর্মজ্ঞৎবস্য ভবিষ্যজ্জ্ঞৎবস্য চ প্রকটনম্॥ 2 ॥ হিডিম্বায়া ধর্মিষ্ঠতাং জ্ঞাৎবা তদঙ্গীকরণে ভীমং প্রতি কুন্ত্যা আজ্ঞা॥ 3 ॥

 -   -  

1-167-0 (7623) 
বৈশম্পায়ন উবাচ। 1-167-0 (978) 
সা তানেবাপতত্তূর্ণং ভগিনী তস্য রক্ষসঃ।
অব্রুবাণা হিডিম্বা তু রাক্ষসী পাণ্ডবান্প্রতি॥ 1-167-1 (7624) 
অভিবাদ্য ততঃ কুন্তীং ধর্মরাজং চ পাণ্ডবম্।
অভিপূজ্য ততঃ সর্বান্ভীমসেনমভাষত॥ 1-167-2 (7625) 
অহং তে দর্শাদেব মন্মথস্য বশং গতা।
ক্রূরং ভ্রাতৃবচো হিৎবা সা ৎবামেবানিরুন্ধতী॥ 1-167-3 (7626) 
রাক্ষসে রৌদ্রসঙ্কাশে তবাপশ্যং বিচেষ্টিতম্।
অহং শুশ্রূষুরিচ্ছেয়ং তব গাত্রং নিষেবিতুম্॥'  1-167-4 (7627) 
ভীমসেন উবাচ। 1-167-5 (979) 
স্মরন্তি বৈরং রক্ষাংসি মায়ামাশ্রিত্য মোহিনীম্।
হিডিম্বে ব্রজ পন্থানং ৎবমিমং ভ্রাতৃসেবিতম্॥ 1-167-5 (7628) 
যুধিষ্ঠির উবাচ। 1-167-6 (980) 
ক্রুদ্ধোঽপি পুরুষব্যাঘ্র ভীম মা স্ম স্ত্রিয়ং বধীঃ।
শরীরগুপ্ত্যভ্যধিকং ধর্মং গোপায় পাণ্ডব॥ 1-167-6 (7629) 
বধাভিপ্রায়মায়ান্তমবধীস্ৎবং মহাবলম্।
রক্ষসস্তস্য ভগিনী কিং নঃ ক্রুদ্ধা করিষ্যতি॥ 1-167-7 (7630) 
বৈশম্পায়ন উবাচ। 1-167-8 (981) 
হিডিম্বা তু ততঃ কুন্তীমভিবাদ্য কৃতাঞ্জলিঃ।
যুধিষ্ঠিরং তু কৌন্তেয়মিদং বচনমব্রবীৎ॥ 1-167-8 (7631) 
আর্যে জানাসি যদ্দুঃখমিহ স্ত্রীণামনঙ্গজম্।
তদিদং মামনুপ্রাপ্তং ভীমসেনকৃতে শুভে॥ 1-167-9 (7632) 
সোঢং তৎপরমং দুঃখং ময়া কালপ্রতীক্ষয়া।
সোঽয়মভ্যাগতঃ কালো ভবিতা মে সুখোদয়ঃ॥ 1-167-10 (7633) 
ময়া হ্যুৎসৃজ্য সুহৃদঃ স্বধর্মং স্বজনং তথা।
বৃতোঽয়ং পুরুষব্যাঘ্রস্তব পুত্রঃ পতিঃ শুভে॥ 1-167-11 (7634) 
বীরেণাঽহং তথাঽনেন ৎবয়া চাপি যশস্বিনী।
প্রত্যাখ্যাতা ন জীবামি সত্যমেতদ্ব্রবীমি তে॥ 1-167-12 (7635) 
যদর্হসি কৃপাং কর্তুং ময়ি ৎবং বরবর্ণিনি।
মৎবা মূঢেতি তন্মাং ৎবং ভক্তা বাঽনুগতেতি বা॥ 1-167-13 (7636) 
ভর্ত্রাঽনেন মহাভাগে সংয়োজয় সুতেন হ।
সমুপাদায় গচ্ছেয়ং যথেষ্টং দেবরূপিণম্। 
পুনশ্চৈবানয়িষ্যামি বিস্রম্ভং কুরু মে শুভে॥  1-167-14 (7637) 
`অহং হি সময়ে লপ্স্যে প্রাগ্ভ্রাতুরপর্বজনাৎ।
ততঃ সোঽভ্যপতদ্রাত্রৌ ভীমসেনজিঘাংসয়া॥ 1-167-15 (7638) 
যথায়থা বিক্রমতে যথারিমধিতিষ্ঠতি।
তথাতথা সমাসাদ্য পাণ্ডবং কামমোহিতা॥ 1-167-16 (7639) 
ন যাতুধান্যহং ৎবার্যে ন চাস্মি রজনীচরী।
ঈশা রক্ষস্স্বসা হ্যস্মি রাজ্ঞি সালকটঙ্কটী॥ 1-167-17 (7640) 
পুত্রেণ তব সংয়ুক্তা যুবতির্দেববর্ণিনী।
সর্বান্বোঽহমুপস্থাস্যে পুরস্কৃত্য বৃকোদরম্॥ 1-167-18 (7641) 
অপ্রমত্তা প্রমত্তেষু শুশ্রূষুরসকৃত্ৎবহম্।'
বৃজিনে তারয়িষ্যামি দাসীবচ্চ নরর্ষভাঃ॥  1-167-19 (7642) 
পৃষ্ঠেন বো বহিষ্যামি বিমানং সুকৃতানিব।
যূয়ং প্রসাদং কুরুত ভীমসেনো ভজেত মাম্॥ 1-167-20 (7643) 
`এবং ব্রুবন্তী হ তথা প্রত্যাখ্যাতা ক্রিয়াং প্রতি।
ভূম্যাং দুষ্কৃতিনো লোকান্গমিষ্যেঽহং ন সংশয়ঃ॥ 1-167-21 (7644) 
অহং হি মনসা ধ্যাৎবা সর্বং বেৎস্যামি সর্বদা।'
আপন্নিস্তরণে প্রাণান্ধারয়িষ্যে ন কেনচিৎ॥  1-167-22 (7645) 
সর্বমাবৃত্য কর্তব্যং ধর্মং সমনুপশ্যতা।
আপৎসু যো ধারয়তি স বৈ ধর্মবিদুত্তমঃ॥ 1-167-23 (7646) 
ব্যসনং হ্যেব ধর্মস্য ধর্মিণামাপদুচ্যতে।
পুম্যাৎপ্রাণান্ধারয়তি পুণ্যং বৈ প্রাণধারণম্॥ 1-167-24 (7647) 
যেন কেনাচরেদ্ধর্মং তস্মিন্গর্হা ন বিদ্যতে।
`মহতোঽত্র স্ত্রিয়ং কামাদ্বাধিতাং ত্রাহি মামপি॥ 1-167-25 (7648) 
ধর্মার্থকামমোক্ষেষু দয়াং কুর্বন্তি সাধবঃ।
তত্তু ধর্মমিতি প্রাহুর্মুনয়ো ধর্মবৎসলাঃ॥ 1-167-26 (7649) 
দিব্যজ্ঞানেন জানামি ব্যতীতানাগতানহম্।
তস্মাদ্বক্ষ্যামি বঃ শ্রেয় আসন্নং সর উত্তমম্॥ 1-167-27 (7650) 
অদ্যাসাদ্য সরঃ স্নাৎবা বিশ্রম্য চ বনস্পতৌ।
শ্বঃ প্রভাতে মহদ্ভূতং প্রাদুর্ভূতং জগৎপতিম্॥ 1-167-28 (7651) 
ব্যাসং কমলপত্রাক্ষং দৃষ্ট্বা শোকং বিহাস্যথ।
ধার্তরাষ্ট্রাদ্বিবাসং চ দহনং বারণাবতে॥ 1-167-29 (7652) 
ত্রাণং চ বিদুরাত্তুভ্যং বিদিতং জ্ঞানচক্ষুষা।
আবাসে শালিহোত্রস্য স বো বাসং বিধাস্যতি॥ 1-167-30 (7653) 
বর্ষবাতাতপসহো হ্যযং পুণ্যো বনস্পতিঃ।
পীতমাত্রে তু পানীয়ে ক্ষুৎপিপাসে বিনশ্যতঃ॥ 1-167-31 (7654) 
তপসা শালিহোত্রেণ সরো বৃক্ষশ্চ নির্মিতঃ।
কাদম্বাঃ সারসা হংসাঃ কুরর্যঃ কুররৈঃ সহ॥ 1-167-32 (7655) 
রুবন্তি মধুরং গীতং গান্ধর্বস্বনমিশ্রিতম্।  1-167-33 (7656) 
বৈশম্পায়ন উবাচ।
তস্যাস্তদ্বচনং শ্রুৎবা কুন্তী বচনমব্রবীৎ॥  1-167-33 (982) 
যুধিষ্ঠিরং মহাপ্রাজ্ঞং সর্বধর্মবিশারদম্।  1-167-34 (7657) 
কুন্ত্যুবাচ।
ৎবং হি ধর্মভৃতাং শ্রেষ্ঠো ময়োক্তং শৃণু ভারত॥  1-167-34 (983) 
রাক্ষস্যেষা হি বাক্যেন ধর্মং বদতি সাধু বৈ।
ভাবেন দুষ্টা ভীমং বৈ কিং করিষ্যতি রাক্ষসী॥ 1-167-35 (7658) 
ভজতাং পাণ্ডবং বীরমপত্যার্থং যদীচ্ছসি।'  1-167-36 (7659) 
যুধিষ্ঠির উবাচ।
এবমেতদ্যথাঽঽত্থ ৎবং হিডিম্বে নাত্র সংশয়ঃ॥  1-167-36 (984) 
স্থাতব্যং তু ৎবয়া ধর্মে যথা ব্রূয়াং সুমধ্যমে।
`নিত্যং কৃতাহ্নিকা স্নাতা কৃতশৌচা সুরূপিণী॥'  1-167-37 (7660) 
স্নাতং কৃতাহ্নিকং ভদ্রে কৃতকৌতুকমঙ্গলম্।
ভীমসেনং ভজেথাস্ৎবমুদিতে বৈ দিবাকরে॥ 1-167-38 (7661) 
অহস্সু বিহরানেন যথাকামং মনোজবা।
অয়ং ৎবানয়িতব্যস্তে ভীমসেনঃ সদা নিশি॥ 1-167-39 (7662) 
প্রাক্সন্ধ্যাতো বিমোক্তব্যো রক্ষিতব্যশ্চ নিত্যশঃ।
এবং রমস্ব ভীমেন যাবদ্গর্ভস্য বেদনম্॥ 1-167-40 (7663) 
এষ তে সময়ো ভদ্রে শুশ্রূষা চাপ্রমত্তয়া।
নিত্যানুকূলয়া ভূৎবা কর্তব্যং শোভনং ৎবয়া॥ ॥ 1-167-41 (7664) 
 
ইতি শ্রীমন্মহাভারতে আদিপর্বণি হিডিম্ববধপর্বণি সপ্তষষ্ট্যধিকশততমোঽধ্যায়ঃ॥ 167 ॥

 -   -  

1-167-5 ভ্রাতৃসেবিতং পন্থানং মৃত্যুম্॥ সপ্তষষ্ট্যধিকশততমোঽধ্যায়ঃ॥ 167 ॥



আদিপর্ব - অধ্যায় 168

॥ শ্রীঃ ॥

1.168. অধ্যায়ঃ 168 

 -   -  

হিডিম্বয়া সহ পাণ্ডবানাং শালিহোত্রসরোগমনম্॥ 1 ॥ শালিহোত্রেণ তেষামাতিথ্যকরণম্॥ 2 ॥ সময়করণপূর্বকং ভীমেন হিডিম্ব্যাঃ পরিগ্রহঃ॥ 3 ॥ রমণীয়েষু প্রদেশেষু ভীমেন সহ ক্রীডিৎবা সায়াহ্নে শালিহোত্রাশ্রমং প্রতি হিডিম্ব্যা নিবর্তনম্॥ 4 ॥ তত্র ব্যাসাগমনম্॥ 5 ॥ ব্যাসেন কুন্ত্যা আশ্বাসনম্॥ 6 ॥ ব্যাসস্য প্রতিনিবর্তনম্॥ 7 ॥

 -   -  

1-168-0 (7665) 
বৈশম্পায়ন উবাচ। 1-168-0 (985) 
যুধিষ্ঠিরবচঃ শ্রুৎবা কুন্তীমঙ্গেঽধিরোপ্য সা।
ভীমার্জুনান্তরগতা যমাভ্যাং চ পুরস্কৃতা॥ 1-168-1 (7666) 
তির্যগ্যুধিষ্ঠিরে যাতি হিডিম্বা ভীমগামিনী।
শালিহোত্রসরো রম্যমাসসাদ জলার্থিনী॥ 1-168-2 (7667) 
বনস্পতিতলং গৎবা পরিমৃজ্য গৃহং যথা।
পাণ্ডবানাং চ বাসং সা কৃৎবা পর্ণময়ং তথা॥ 1-168-3 (7668) 
আত্মনশ্চ তথা কুন্ত্যা একোদ্দেশে চকার সা।
পাণ্ডবাস্তু ততঃ স্নাৎবা শুদ্ধাঃ সন্ধ্যামুপাস্য চ॥ 1-168-4 (7669) 
তৃষিতাঃ ক্ষুৎপিপাসার্তা জলমাত্রেণ বর্তয়ন্।
শালিহোত্রস্ততো জ্ঞাৎবা ক্ষুধার্তান্পাণ্ডবাংস্তদা॥ 1-168-5 (7670) 
মনসা চিন্তয়ামাস পানীয়ং ভোজনং মহৎ।
ততস্তে পাণ্ডবাঃ সর্বে বিশ্রান্তাঃ পৃথয়া সহ॥ 1-168-6 (7671) 
যথা জতুগৃহে বৃত্তং রাক্ষসেন কৃতং চ যৎ।
কৃৎবা কথা বহুবিধাঃ কথান্তে পাণ্ডুনন্দনম্॥ 1-168-7 (7672) 
কুন্তী রাজসুতা বাক্যং ভীমসেনমথাব্রবীৎ।
যথা পাণ্ডুস্তথা মান্যস্তব জ্যেষ্ঠো যুধিষ্ঠিরঃ॥ 1-168-8 (7673) 
অহং ধর্মবিদাঽনেন মান্যা গুরুতরা তব।
তস্মাৎপাণ্ডুহিতার্থং মে যুবরাজ হিতং কুরু॥ 1-168-9 (7674) 
নিকৃতা ধার্তরাষ্ট্রেণ পাপেনাকৃতবুদ্ধিনা।
দুষ্কৃতস্য প্রতীকারং ন পশ্যামি বৃকোদর॥ 1-168-10 (7675) 
তস্মাৎকতিপয়াহেন যোগক্ষেমং ভবিষ্যতি।
ক্ষেমং দুর্গমিমং বাসং বৎস্যাম হি যথা বয়ম্॥ 1-168-11 (7676) 
ইদমন্যন্মহদুঃখং ধর্মকৃচ্ছ্রং বৃকোদর।
দৃষ্ট্বৈব ৎবাং মহাপ্রাজ্ঞ অনঙ্গাভিপ্রচোদিতা॥ 1-168-12 (7677) 
যুধিষ্ঠিরং চ মাং চৈব বরয়ামাস ধর্মতঃ।
ধর্মার্থং দেহি পুত্রং ৎবং স নঃ শ্রেয়ঃ করিষ্যতি॥ 1-168-13 (7678) 
প্রতিবাক্যং তু নেচ্ছামি আবয়োর্বচনং কুরু।  1-168-14 (7679) 
বৈশম্পায়ন উবাচ।
তথেতি তৎপ্রতিজ্ঞায় ভীমসেনোঽব্রবীদিদম্॥  1-168-14 (986) 
শাসনং তে করিষ্যামি বেদশাসনমিত্যপি।
সমক্ষং ভ্রাতৃমধ্যে তু তাং চোবাচ স রাক্ষসীম্॥ 1-168-15 (7680) 
শৃণু রাক্ষসি সত্যেন সময়ং তে বদাম্যহম্।'
যাবৎকালেন ভবতি পুত্রস্যোৎপাদনং শুভে॥  1-168-16 (7681) 
তাবৎকালং চরিষ্যামি ৎবয়া সহ সুমধ্যমে।
`বিশেষতো মৎসকাশে মা প্রকাশয় নীচতাম্॥ 1-168-17 (7682) 
উত্তমস্ত্রীগুণোপেতা ভজেথা বরবর্ণিনি।  1-168-18 (7683) 
বৈশম্পায়ন উবাচ।
সা তথেতি প্রতিজ্ঞায় হিডিম্বা রাক্ষসী তথা॥  1-168-18 (987) 
গতাঽহনি নিবেশেষু ভোজ্যং রাজার্হমানয়ৎ।
সা কদাচিদ্বিহারার্থং হিডিম্বা কামরূপিণী॥ 1-168-19 (7684) 
ভীমসেনমুপাদায় ঊর্ধ্বমাচক্রমং তদা।
শৈলশৃঙ্গেষু রম্যেষু দেবতায়তনেষু চ॥ 1-168-20 (7685) 
মৃগপক্ষিবিঘৃষ্টেষু রমণীয়েষু সর্বেষু।
কৃৎবা সা পরমং রূপং সর্বাভরণভূষিতা॥ 1-168-21 (7686) 
সংজল্পন্তী সুমধুরং রময়ামাস পাণ্ডবম্।
তথৈব বনদুর্গেষু পর্বতদ্রুমসানুষু॥ 1-168-22 (7687) 
সরস্তু রমণীয়েষু পদ্মোৎপলবনেষু চ।
নদীদ্বীপপ্রদেশেষু বৈডূর্যসিকতেষু চ॥ 1-168-23 (7688) 
দেবারণ্যেষু পুণ্যেষু তথা পর্বতসানুষু।
সুতীর্থবনতোয়াসু তথা গিরিনদীষু চ॥ 1-168-24 (7689) 
সাগরস্য প্রদেশেষু ভণিহেময়ুতেষু চ।
গুহ্যকানাং নিবাসেষু কুলপর্বতসানুষু॥ 1-168-25 (7690) 
সর্বর্তুফলবৃক্ষেষু মানসেষু বনেষু চ।
বিভ্রতী পরমং রূপং রময়ামাস পাণ্ডবম্॥ 1-168-26 (7691) 
`যথা সুমোদতে স্বর্গে সুকৃত্যপ্সরসা সহ।
সুতরাং পরমপ্রীতস্তথা রেমে মহাদ্যুতিঃ॥ 1-168-27 (7692) 
শুভং হি জঘনং তস্যাঃ সবর্ণমণিমেখলম্।
ন ততর্প তদা মৃদ্গন্ভীমসেনো মুহুর্মুহুঃ॥'  1-168-28 (7693) 
রময়ন্তী ততো ভীমং তত্রতত্র মনোজবা।
সা রেমে তেন সংহর্ষাত্তৃপ্যন্তী চ মুহুর্মুহুঃ॥ 1-168-29 (7694) 
অহস্সু রময়ন্তী সা নিশাকালেষু পাণ্ডবম্।
আনীয় বৈ স্বকে গেহে দর্শয়ামাস মাতরম্॥ 1-168-30 (7695) 
ভ্রাতৃভিঃ সহিতো নিত্যং স্বপতে পাণ্ডবস্তথা।
কুন্ত্যাঃ পরিচরন্তী সা তস্যাঃ পার্শ্বেবসন্নিশাং॥ 1-168-31 (7696) 
কামাংশ্চ মুখবাসাদীনানয়িষ্যতি ভোজনম্।
তস্যাং রাত্র্যাং ব্যতীতায়ামাজগাম মহাব্রতঃ॥ 1-168-32 (7697) 
পারাশর্যো মহাপ্রাজ্ঞো দিব্যদর্শী মহাতপাঃ।
তেঽভিবাদ্য মহাত্মানং কৃষ্ণদ্বৈপায়নং শুভম্। 
তস্থুঃ প্রাঞ্জলয়ঃ সর্বে সস্নুষা চৈব মাধবী॥  1-168-33 (7698) 
শ্রীব্যাস উবাচ। 1-168-34 (988) 
ময়েদং মনসা পূর্বং বিদিতং ভরতর্ষভাঃ।
যথা স্থিতৈরধর্মেণ ধার্তরাষ্ট্রৌর্বিবাসিতাঃ॥ 1-168-34 (7699) 
তদ্বিদিৎবাঽস্মি সংপ্রাপ্তশ্চিকীর্ষ্বৈ পরং হিতম্।
ন বিষাদো হি বঃ কার্যঃ সর্বমেতৎসুখায় বঃ॥ 1-168-35 (7700) 
সুহৃদ্বিয়োজনং কর্ম পুরাকৃতমরিন্দমাঃ।
তস্য সিদ্ধিরিয়ং প্রাপ্তা মা শোচত পরন্তপাঃ॥ 1-168-36 (7701) 
সমাপ্তে দুষ্কৃতে চৈব যূয়ং তে বৈ ন সংশয়ঃ।
স্বরাষ্ট্রে বিহরিষ্যন্তো ভবিষ্যথ সবান্ধবাঃ॥ 1-168-37 (7702) 
দীনতো বালতশ্চৈব স্নেহং কুর্বন্তি বান্ধবাঃ।
তস্মাদভ্যধিকঃ স্নেহো যুষ্মাসু মম সংপ্রতি॥ 1-168-38 (7703) 
স্নেহপূর্বং চিকীর্ষামি হিতং যত্তন্নিবোধত।
বসতেহ প্রতিচ্ছন্না মমাগমনকাঙ্ক্ষিণঃ॥ 1-168-39 (7704) 
এতদ্বৈ শালিহোত্রস্য তপসা নির্মিতং সরঃ।
রমণীয়মিদং তোয়ং ক্ষুৎপিপাসাশ্রমাপহম্॥ 1-168-40 (7705) 
কার্যার্থিনস্তু ষণ্মাসান্বিহরধ্বং যথাসুখম্॥  1-168-41 (7706) 
বৈশম্পায়ন উবাচ। 1-168-42 (989) 
এবং স তান্সমাশ্বাস্য ব্যাসঃ পার্থানরিন্দমান্।
স্নেহাচ্চ সংপরিষ্বজ্য কুন্তীমাশ্বাসয়ৎপ্রভুঃ॥ 1-168-42 (7707) 
স্নুষে মা রোদ মা রোদেত্যেবং ব্যাসোঽব্রবীদ্বচঃ।
জীবপুত্রে সুতস্তেঽয়ং ধর্মনিত্যো যুধিষ্ঠিরঃ॥ 1-168-43 (7708) 
পৃথিব্যাং পার্থইবান্সর্বান্প্রশাসিষ্যতি ধর্মরাট্।
ধর্মেণ জিৎবা পৃথিবীমখিলাং ধর্মকৃদ্বশী॥ 1-168-44 (7709) 
স্থাপয়িৎবা বশে সর্বাং সপর্বতবনাং শুভাম্।
ভীমসেনার্জুনবলাদ্ভোক্ষ্যত্যযমসংশয়ম্॥ 1-168-45 (7710) 
পুত্রাস্তব চ মাদ্র্যাশ্চ পঞ্চৈতে লোকবিশ্রুতাঃ।
স্বরাষ্ট্রে বিহরিষ্যন্তি সুখং সুমনসস্তদা॥ 1-168-46 (7711) 
যক্ষ্যন্তি চ নরব্যাঘ্রা বিজিত্য পৃথিবীমিমাম্।
রাজসূয়াশ্বমেধাদ্যৈঃ ক্রতুভির্ভূরিদক্ষিণৈঃ॥ 1-168-47 (7712) 
অনুগৃহ্য সুহৃদ্বর্গং ধনেন চ সুখেন চ।
পিতৃপৈতামহং রাজ্যমহারিষ্যন্তি তে সুতাঃ॥ 1-168-48 (7713) 
স্নুষা কমলপত্রাক্ষী নাম্না কমলপালিকা।
বশবর্তিনী তু ভীমস্য পুত্রমেষা জনিষ্যতি॥ 1-168-49 (7714) 
তেন পুত্রেণ কৃচ্ছ্রেষু ভবিষ্যথ চ তারিতাঃ।
ইহ মাসং প্রতীক্ষধ্বমাগমিষ্যাম্যহং পুনঃ॥ 1-168-50 (7715) 
দেশকালৌ বিদিৎবৈবং যাস্যধ্বং পরমাং মুদম্॥  1-168-51 (7716) 
বৈশম্পায়ন উবাচ। 1-168-52 (990) 
স তৈঃ প্রাঞ্জলিভিঃ সর্বৈস্তথেত্যুক্তো জনাধিপ।
জগাম ভগবান্ব্যাসো যথাগতমৃষিঃ প্রভুঃ॥ ॥ 1-168-52 (7717) 
 
ইতি শ্রীমন্মহাভারতে আদিপর্বণি হিডিম্ববধপর্বণি অষ্টষষ্ট্যধিকশততমোঽধ্যায়ঃ॥ 168 ॥

 -   -  

1-168-38 দীনতো বালত ইতি দ্বয়ং ভাবপ্রধানম্॥ অষ্টষষ্ট্যুত্তরশততমোঽধ্যায়ঃ॥ 168 ॥



আদিপর্ব - অধ্যায় 169

॥ শ্রীঃ ॥

1.169. অধ্যায়ঃ 169 

 -   -  

ঘটোৎকচোৎপত্তিঃ॥ 1 ॥ স্মৃতিমাত্রাদাগচ্ছাব ইত্যুক্ৎবা হিডিম্বাঘটোৎকচয়োর্গমনম্॥ 2 ॥

 -   -  

1-169-0 (7718) 
বৈশম্পায়ন উবাচ। 1-169-0 (991) 
গতে ভগবতি ব্যাসে পাণ্ডবা বিগতজ্বরাঃ।
ঊষুস্তত্র চ ষণ্মাসান্বটবৃক্ষে যথাসুখম্॥ 1-169-1 (7719) 
শাকমূলফলাহারাস্তপঃ কুর্বন্তি পাণ্ডবাঃ।
অনুজ্ঞাতা মহারাজ ততঃ কমলপালিকা॥ 1-169-2 (7720) 
রময়ন্তী সদা ভীমং তত্রতত্র মনোজবা।
দিব্যাভরণবস্ত্রা হি দিব্যস্রগনুলেপনা॥ 1-169-3 (7721) 
এবং ভ্রাতৄন্সপ্ত মাসান্হিডিম্বাঽবাসয়দ্বনে।
পাণ্ডবান্ভীমসেনার্থে রাক্ষসী কামরূপিণী॥ 1-169-4 (7722) 
সুখং স বিহরন্ভীমস্তৎকালং পর্যণাময়ৎ।
ততোঽলভত সা গর্ভং রাক্ষসী কামরূপিণী॥ 1-169-5 (7723) 
অতৃপ্তা ভীমসেনেন সপ্তমাসোপসংগতা।'
প্রজজ্ঞে রাক্ষসী পুত্রং ভীমসেনান্মহাবলাৎ॥  1-169-6 (7724) 
বিরূপাক্ষং মহাবক্ত্রং শঙ্কুকর্ণং বিভীষণম্।
ভীমরূপং সুতাম্রাক্ষং তীক্ষ্ণদংষ্ট্রং মহারথম্॥ 1-169-7 (7725) 
মহেষ্বাসং মহাবীর্যং মহাসৎবং মহাজবম্।
মহাকায়ং মহাকালং মহাগ্রীবং মহাভুজম্॥ 1-169-8 (7726) 
অমানুষং মানুষজং ভীমবেগমরিন্দমম্।
পিশাচকানতীত্যান্যান্বভূবাতি স মানুষান্॥ 1-169-9 (7727) 
বালোঽপি বিক্রমং প্রাপ্তো মানুষেষু বিশাংপতে।
সর্বাস্ত্রেষু বরো বীরঃ প্রকামমভবদ্বলী॥ 1-169-10 (7728) 
সদ্যো হি গর্ভং রাক্ষস্যো লভন্তে প্রসবন্তি চ।
কামরূপধরাশ্চৈব ভবন্তি বহুরূপিকাঃ॥ 1-169-11 (7729) 
প্রণম্য বিকচঃ পাদাবগৃহ্ণাৎস পিতুস্তদা।
মাতুশ্চ পরমেষ্বাসস্তৌ চ নামাস্য চক্রতুঃ॥ 1-169-12 (7730) 
ঘটোহাস্যোৎকচ ইতি মাতা তং প্রত্যভাষত।
অভবত্তেন নামাস্য ঘটোৎকচ ইতি স্ম হ॥ 1-169-13 (7731) 
অনুরক্তশ্চ তানাসীৎপাণ্ডবান্স ঘটোৎকচঃ।
তেষাং চ দয়িতো নিত্যমাত্মনিত্যো বভূব হ॥ 1-169-14 (7732) 
ঘটোৎকচো মহাকায়ঃ পাণ্ডবান্পৃথয়া সহ।
অভিবাদ্য যথান্যায়মব্রবীচ্চ প্রভাষ্য তান্॥ 1-169-15 (7733) 
কিং করোম্যহমার্যাণাং নিঃশঙ্কং বদতানঘাঃ।
তং ব্রুবন্তং ভৈমসেনিং কুন্তী বচনমব্রবীৎ॥ 1-169-16 (7734) 
ৎবং কুরূণাং কুলে জাতঃ সাক্ষাদ্ভীমসমো হ্যসি।
জ্যেষ্ঠঃ পুত্রোসি পঞ্চানাং সাহায়্যং কুরু পুত্রক॥ 1-169-17 (7735) 
বৈশম্পায়ন উবাচ। 1-169-18 (992) 
পৃথয়াপ্যেবমুক্তস্তু প্রণম্যৈব বচোঽব্রবীৎ।
যথা হি রাবণো লোকে ইন্দ্রজিচ্চ মহাবলঃ। 
বর্ষ্মবীর্যসমো লোকে বিশিষ্টশ্চাভবং নৃষু॥  1-169-18 (7736) 
কৃত্যকাল উপস্থাস্যে পিতৄনিতি ঘটোৎকচঃ।
আমন্ত্র্য রক্ষসাং শ্রেষ্ঠঃ প্রতস্থে চোত্তরাং দিশম্॥ 1-169-19 (7737) 
স হি সৃষ্টো ভগবতা শক্তিহেতোর্মহাত্মনা।
বর্ণস্যাপ্রতিবীর্যস্য প্রতিয়োদ্ধা মহারথঃ॥ 1-169-20 (7738) 
`ভীম উবাচ। 1-169-21 (993) 
সহ বাসো ময়া জীর্ণস্ৎবয়া কমলপালিকে।
পুনর্দ্রক্ষ্যসি রাজ্যস্থানিত্যভাষত তাং তদা॥ 1-169-21 (7739) 
হিডিম্বোবাচ। 1-169-22 (994) 
পদা মাং সংস্মরেঃ কান্ত রিরংসূ রহসি প্রভো।
তদা তব বশং ভূয় আগন্তাস্ম্যাশু ভারত॥ 1-169-22 (7740) 
ইত্যুক্ৎবা সা জগামাশু ভাবমাসজ্য পাণ্ডবে।
হিডিম্বা সময়ং স্মৃৎবা স্বাং গতিং প্রত্যপদ্যত॥ ॥ 1-169-23 (7741) 
 
ইতি শ্রীমন্মহাভারতে আদিপর্বণি হিডিম্ববধপর্বণি ঊনসপ্তত্যুত্তরশততমোঽধ্যায়ঃ॥ 169 ॥

 -   -  

1-169-12 বিকচঃ কেশহীনঃ॥ 1-169-13 ঘটোহং ঘটবদ্বিতর্ক্যং আস্যং তদুপলক্ষিতং শিরঃ যস্য স ঘটোহাস্যঃ সচাসাবুৎকচশ্চ ঘটোহাস্যোৎকচঃ। ঘটোঽহমুৎকচোঽস্মীতি মাতরং সোঽভ্যভাষত ইতি ঘ.ঙ. পাঠঃ॥ 13 ॥ 1-169-14 আত্মনিলঃ স্ববশঃ॥ ঊনসপ্তত্যুত্তরশততমোঽধ্যায়ঃ॥ 169 ॥



আদিপর্ব - অধ্যায় 170

॥ শ্রীঃ ॥

1.170. অধ্যায়ঃ 170 

 -   -  

বনে চরতাং পাণ্ডবানাং ব্যাসেন সান্ৎবনং একচক্রানগর্যাং ব্রাহ্মণগৃহে স্থাপনং চ॥ 1 ॥

 -   -  

1-170-0 (7742) 
`বৈশম্পায়ন উবাচ। 1-170-0 (995) 
ততস্তে পাণ্ডবাঃ সর্বে শালিহোত্রাশ্রমে তদা।
পূজিতাস্তেন বন্যেন তমামন্ত্র্য মহামুনিম্॥ 1-170-1 (7743) 
জটাঃ কৃৎবাঽঽত্মনঃ সর্বে বল্কলাজিনবাসসঃ।
কুন্ত্যা সহ মহাত্মানো বিভ্রতস্তাপসং বপুঃ॥ 1-170-2 (7744) 
ব্রাহ্মং বেদমধীয়ানা বেদাঙ্গানি চ সর্বশঃ।
নীতিশাস্ত্রং চ ধর্মজ্ঞা ন্যায়জ্ঞানং চ পাণ্ডবাঃ॥ 1-170-3 (7745) 
শালিহোত্রপ্রসাদেন লব্ধ্বা প্রীতিমবাপ্য চ।'
তে বনেন বনং গৎবা ঘ্নন্তো মৃগগণান্বহূন্। 
অপক্রম্য যয়ূ রাজংস্ৎবরমাণা মহারথাঃ॥  1-170-4 (7746) 
মৎস্যাংস্ত্রিগর্তান্পাঞ্চালান্কীচকানন্তরেণ চ।
রমণীয়ান্বনোদ্দেশান্প্রেক্ষমাণাঃ সরাংসি চ॥ 1-170-5 (7747) 
ক্বচিদ্বহন্তো জননীং ৎবরমাণা মহারথাঃ।
`ক্বচিচ্ছ্রান্তাশ্চ কান্তারে ক্বচিত্তিষ্ঠন্তি হর্ষিতাঃ'॥ 1-170-6 (7748) 
ক্বচিচ্ছন্দেন গচ্ছন্তস্তে জগ্মুঃ প্রসভং পুনঃ।
পথি দ্বৈপায়ন সর্বে দদৃশুঃ স্বপিতামহম্॥ 1-170-7 (7749) 
তেঽভিবাদ্য মহাত্মানং কৃষ্ণদ্বৈপায়নং তদা।
তস্থুঃ প্রাঞ্জলয়ঃ সর্বে সহ মাত্রা পরন্তপাঃ॥ 1-170-8 (7750) 
ব্যাস উবাচ। 1-170-9 (996) 
তদাশ্রমান্নির্গমনং ময়া জ্ঞাতং নরর্ষভাঃ।
ঘটোৎকচস্য চোৎপত্তিং জ্ঞাৎবা প্রীতিরবর্ধত॥ 1-170-9 (7751) 
ইদং নগরমভ্যাশে রমণীয়ং নিরাময়ম্।
বসতেহ প্রতিচ্ছন্না মমাগমনকাঙ্ক্ষিণঃ॥ 1-170-10 (7752) 
বৈশম্পায়ন উবাচ। 1-170-11 (997) 
এবং স তান্সমাশ্বাস্য ব্যাসঃ পার্তানরিন্দমান্।
একচক্রামভিগতাং কুন্তীমাশ্বাসয়ৎপ্রভুঃ॥ 1-170-11 (7753) 
শ্রীব্যাস উবাচ। 1-170-12 (998) 
কুর্যান্ন কেবলং ধর্মং দুষ্কৃতং চ তথান নরঃ।
সুকৃতং দুষ্কৃতং লোকে ন কর্তা নাস্তি কশ্চন॥ 1-170-12 (7754) 
অবশ্যং লভতে কর্তা ফলং বৈ পুণ্যপাপয়োঃ।
দুষ্কৃতস্য ফলেনৈব প্রাপ্তং ব্যসনমুত্তমম্॥ 1-170-13 (7755) 
তস্মান্মাধবি মানার্হে মা চ শোকে মনঃ কৃথাঃ।  1-170-14 (7756) 
বৈশম্পায়ন উবাচ।
এবমুক্ৎবা নিবেশ্যৈনান্ব্রাহ্মণস্য নিবেশনে॥  1-170-14 (999) 
জগাম ভগবান্ব্যাসো যতাকামমৃষিঃ প্রভুঃ॥ ॥  1-170-15 (7757) 
 
ইতি শ্রীমন্মহাভারতে আদিপর্বণি হিডিম্ববধপর্বণি সপ্তত্যধিকশততমোঽধ্যায়ঃ॥ 170 ॥ ॥ সমাপ্তং হিডিম্ববধপর্ব ॥




আদিপর্ব - অধ্যায় 171

॥ শ্রীঃ ॥

1.171. অধ্যায়ঃ 171 

 
(অথ বকবধপর্ব  ॥ 10 ॥)

 -   -  

একচক্রায়াং ভিক্ষামটতঃ পাণ্ডবান্দৃষ্ট্বা পৌরাণাং বিতর্কঃ॥ 1 ॥ কুম্ভকারাদ্ভীমস্য মহত্তরপাত্রলাভঃ॥ 2 ॥ সভার্যস্য তদ্গৃহস্বামিনো ব্রাহ্মণস্য ক্রন্দিতং শ্রুতবত্যাঃ কুন্ত্যাঃ ভীমানুমত্যা ব্রাহ্মণান্তর্গৃহপ্রবেশঃ॥ 3 ॥ ব্রাহ্মণপ্রলাপঃ॥ 4 ॥

 -   -  

1-171-0 (7758) 
জনমেজয় উবাচ। 1-171-0 (1000) 
একচক্রাং গতাস্তে তু কুন্তীপুত্রা মহারথাঃ।
অত ঊর্ধ্বং দ্বিজশ্রেষ্ঠ কিমকুর্বত পাণ্ডবাঃ॥ 1-171-1 (7759) 
বৈশম্পায়ন উবাচ। 1-171-2 (1001) 
একচক্রাং গতাস্তে তু কন্তীপুত্রা মহারথাঃ।
ঊষুর্নাতিচিরং কালং ব্রাহ্মণস্য নিবেশনে॥ 1-171-2 (7760) 
রমণীয়ানি পশ্যন্তো বনানি বিবিধানি চ।
পার্থিবানপি চোদ্দেশান্সরিতশ্চ সরাংসি চ॥ 1-171-3 (7761) 
চেরুর্ভৈশ্রং তদা তে তু সর্ব এব বিশাংপতে।
`যুধিষ্ঠিরং চ কুন্তীং চ চিন্তয়ন্ত উপাসতে॥ 1-171-4 (7762) 
ভৈক্ষং চরন্তস্তু তদা জটিলা ব্রহ্মচারিণঃ।
বভূবুর্নাগরাণাং চ গুণৈঃ সংপ্রিয়দর্শনাঃ॥ 1-171-5 (7763) 
নাগরা ঊচুঃ। 1-171-6 (1002) 
দর্শনীয়া দ্বিজাঃ শুভ্রা দেবগর্ভোপমাঃ শুভাঃ।
ভৈক্ষানর্হাশ্চ রাজ্যার্হাঃ সুকুমারাস্তপস্বিনঃ॥ 1-171-6 (7764) 
নৈতে যথার্থতো বিপ্রাঃ সুকুমারাস্তপস্বিনঃ।
চরন্তি ভূমৌ প্রচ্ছন্নাঃ কস্মাচ্চিৎকারণাদিহ॥ 1-171-7 (7765) 
সর্বলক্ষণসংপন্না ভৈক্ষং নার্হন্তি নিত্যশঃ।
কার্যার্থিনশ্চরন্তীতি তর্কয়ন্ত ইতি ব্রুবন্॥ 1-171-8 (7766) 
বন্ধূনামাগমান্নিত্যমুপচারৈস্তু নাগরাঃ।
ভাজনানি চ পূর্ণানি ভক্ষ্যভোজ্যৈরকারয়ন্॥ 1-171-9 (7767) 
মৌনব্রতেন সংয়ুক্তা ভৈশ্রং গৃহ্ণন্তি পাণ্ডবাঃ।
মাতা চিরগতান্জ্ঞাৎবা শোচন্তী পাণ্ডবান্প্রতি॥ 1-171-10 (7768) 
দুঃখাশ্রুপূর্ণনয়না লিখন্ত্যাস্তে মহীতলম্।
ভিক্ষিৎবা দ্বিজগেহেষু চিন্তয়ন্তশ্চ মাতরম্॥ 1-171-11 (7769) 
ৎবরমাণা নিবর্তন্তে মাতৃগৌরবয়ন্ত্রিতাঃ।
মাত্রে নিবেদয়ন্তি স্ম কুন্ত্যৈ ভৈক্ষং দিবানিশম্॥ 1-171-12 (7770) 
সর্বং সংপূর্ণভৈক্ষান্নং মাতৃদত্তং পৃথক্পৃথক্।
বিভজ্যাভুঞ্জতেষ্টং তে যথাভাগং পৃথক্পৃথক্॥ 1-171-13 (7771) 
অর্ধং স্ম ভুঞ্জতে পঞ্চ সহ মাত্রা পরন্তপাঃ।
অর্ধং সর্বস্য ভৈক্ষস্য ভীমো ভুঙ্ক্তে মহাবলঃ॥ 1-171-14 (7772) 
স নাশিতশ্চ ভবতি কল্যাণান্নভুজিঃ পুরা।
স বৈবর্ণ্যং চ কার্শ্যং চ জগামাতৃপ্তিকারিতম্॥ 1-171-15 (7773) 
আজ্যবিন্দুর্যথা বহ্নৌ মহতি জ্বলিতে ভবেৎ।
তথার্ধভাগং ভীমস্য ভিক্ষান্নস্য নরোত্তম॥ 1-171-16 (7774) 
তথৈব বসতাং তত্র তেষাং রাজন্মহাত্মনাম্।
অতিচক্রাম সুমহান্কালোঽথ ভরতর্ষভ॥ 1-171-17 (7775) 
ভীমোঽপি ক্রীডয়িৎবাথ মিথো ব্রাহ্মণবন্ধুষু।
কুম্ভকারেণ সংবন্ধাল্লেভে পাত্রং মহত্তরম্॥ 1-171-18 (7776) 
কুম্ভকারোঽদদাৎপাত্রং মহৎকৃৎবাতিমাত্রকম্।
প্রহসন্ভীমসেনায় বিস্মিতস্তস্য কর্মণা॥ 1-171-19 (7777) 
তস্যাদ্ভুতং কর্ম কুর্বন্মৃদ্ভারং মহদাদদে।
মৃদ্ভারৈঃ শতসাহস্রৈঃ কুম্ভকারমতোষয়ৎ॥ 1-171-20 (7778) 
চক্রে চক্রে চ মৃদ্ভাণ্ডান্সততং ভৈক্ষমাচরন্।
তদাদায়াগতং দৃষ্ট্বা হসন্তি প্রহসন্তি চ॥ 1-171-21 (7779) 
ভক্ষ্যভোজ্যানি বিবিধান্যাদায় প্রক্ষিপন্তি চ।
এবমেব সদা ভুক্ৎবা মাত্রে বদতি বৈ রহঃ। 
ন চাশিতোঽস্মি ভবতি কল্যাণান্নভৃতঃ পুরা॥'  1-171-22 (7780) 
ততঃ কদাচিদ্ভৈক্ষায় গতাস্তে পুরষর্ষভাঃ।
সংগত্য ভীমসেনস্তু তত্রাস্তে পৃথয়া সহ॥ 1-171-23 (7781) 
অথার্তিজং মহাশব্দং ব্রাহ্মণস্য নিবেশনে।
ভৃশমুৎপতিতং ঘোরং কুন্তী শুশ্রাব ভারত॥ 1-171-24 (7782) 
রোরুয়মাণাংস্তান্দৃষ্ট্বা পরিদেবয়তশ্চ সা।
কারুণ্যাৎসাধুভাবাচ্চ কুন্তী রাজন্ন চক্ষমে॥ 1-171-25 (7783) 
মথ্যমানেব দুঃখেন হৃদয়েন পৃথা তদা।
উবাচ ভীমং কল্যাণী কৃপান্বিতমিদং বচঃ॥ 1-171-26 (7784) 
বসামঃ সুসুখং পুত্র ব্রাহ্মণস্য নিবেশনে।
অজ্ঞাতা ধার্তরাষ্ট্রস্য সৎকৃতাং বীতমন্যবঃ॥ 1-171-27 (7785) 
সা চিন্তয়ে সদা পুত্র ব্রাহ্মণস্যাস্য কিং ন্বহম্॥
কদা প্রিয়ং করিষ্যামি যৎকুর্যুরুষিতাঃ সুখম্॥ 1-171-28 (7786) 
এতাবান্পুরুষস্তাত কৃতং যস্মিন্ন নশ্যতি।
যাবচ্চ কুর্যাদন্যোঽস্য কুর্যাদভ্যধিকং ততঃ॥ 1-171-29 (7787) 
তদিদং ব্রাহ্মণস্যাস্য দুঃখমাপতিতং ধ্রুবম্।
ন তত্র যদি সাহায়্যং কুর্যাম সুকৃতং ভবেৎ॥ 1-171-30 (7788) 
ভীমসেন উবাচ। 1-171-31 (1003) 
জ্ঞায়তামস্য যদ্দুঃখং যতশ্চৈব সমুত্থিতম্।
বিদিৎবা ব্যবসিষ্যামি যদ্যপি স্যাৎসুদুষ্করম্॥ 1-171-31 (7789) 
বৈশম্পায়ন উবাচ। 1-171-32 (1004) 
এবং তৌ কথয়ন্তৌ চ ভূয়ঃ সুশ্রুবতুঃ স্বনম্।
আর্তিজং তস্য বিপ্রস্য সভার্যস্য বিশাংপতে॥ 1-171-32 (7790) 
অন্তঃপুরং ততস্তস্য ব্রাহ্মণস্য মহাত্মনঃ।
বিবেশ ৎবরিতা কুন্তী বদ্ধবৎসেব সৌরভী॥ 1-171-33 (7791) 
ততস্তং ব্রাহ্মণং তত্র ভার্যযা চ সুতেন চ।
দুহিত্রা চৈব সহিতং দদর্শ বিকৃতাননম্॥ 1-171-34 (7792) 
ব্রাহ্মণ উবাচ। 1-171-35 (1005) 
ধিগিদং জীবিতং লোকে গতসারমনর্থকম্।
দুঃখমূলং পরাধীনং ভৃশমপ্রিয়ভাগি চ॥ 1-171-35 (7793) 
জীবিতে পরমং দুঃখং জীবিতে পরমো জ্বরঃ।
জীবিতে বর্তমানস্য দ্বন্দ্বানামাগমো ধ্রুবঃ॥ 1-171-36 (7794) 
আত্মা হ্যেকো হি ধর্মার্থৌ কামং চৈব নিষেবতে।
এতৈশ্চ বিপ্রয়োগোঽপি দুঃখং পরমনন্তকম্॥ 1-171-37 (7795) 
আহুঃ কেচিৎপরং মোক্ষং স চ নাস্তি কথংচন।
অর্থপ্রাপ্তৌ তু নরকঃ কৃৎস্ন এবোপপদ্যতে॥ 1-171-38 (7796) 
অর্থেপ্সুতা পরং দুঃখমর্থপ্রাপ্তৌ ততোঽধিকম্।
জাতস্নেহস্য চার্থেষু বিপ্রয়োগে মহত্তরম্॥ 1-171-39 (7797) 
`যাবন্তো যস্য সংয়োগা দ্রব্যৈরিষ্টৈর্ভবন্ত্যুত।
তাবন্তোঽস্য নিখ্যন্তে হৃদয়ে শোকশঙ্কবঃ॥ 1-171-40 (7798) 
তদিদং জীবিতং প্রাপ্য অল্পকালং মহাভয়ম্।
ত্যাগো হি ন ময়া প্রাপ্তো ভার্যযা সহিতেন চ॥'  1-171-41 (7799) 
ন হি যোগং প্রপশ্যামি যেন মুচ্যেয়মাপদঃ।
পুত্রদারেণ বা সার্ধং প্রাদ্রবেয়মনাময়ম্॥ 1-171-42 (7800) 
যতিতং বৈ ময়া পূর্বং বেত্থ ব্রাহ্মণি তত্তথা।
ক্ষেমং যতস্ততো গন্তুং ৎবয়া তু মম ন শ্রুতম্॥ 1-171-43 (7801) 
ইহ জাতা বিবৃদ্ধাঽস্মি পিতা মাতা মমেতি বৈ।
উক্তবত্যসি দুর্মেধে যাচ্যমানা ময়াঽসকৃৎ॥ 1-171-44 (7802) 
স্বর্গতোঽপি পিতা বৃদ্ধস্তথা মাতা চিরং তব।
বন্ধবা ভূতপূর্বাশ্চ তত্র বাসে তু কা রতিঃ॥ 1-171-45 (7803) 
`ন ভোজনং বিরুদ্ধং স্যান্ন স্ত্রীদেশো নিবন্ধনঃ।
সুদূরমপি তং দেশং ব্রজেদ্গরুডহংসবৎ॥'  1-171-46 (7804) 
সোঽয়ং তে বন্ধুকামায়া অশৃণ্বন্ত্যা বচো মম।
বন্ধুপ্রণাশঃ সংপ্রাপ্তো ভৃশং দুঃখকরো মম॥ 1-171-47 (7805) 
অথবা মদ্বিনাশো যং ন হি শক্ষ্যামি কংচন।
পরিত্যক্তুমহং বন্ধুং স্বয়ং জীবন্নৃশংসবৎ॥ 1-171-48 (7806) 
সহধর্মচরীং দান্তাং নিত্যং মাতৃসমাং মম।
সখায়ং বিহিতাং দেবৈর্নিত্যং পরমিকাং গতিম্॥ 1-171-49 (7807) 
পিত্রা মাত্রা চ বিহিতাং সদা গার্হস্থ্যভাগিনীম্।
বরয়িৎবা যথান্যায়ং মন্ত্রবৎপরিণীয় চ॥ 1-171-50 (7808) 
কুলীনাং শীলসংপন্নামপত্যজননীমপি।
ৎবামহং জীবিতস্যার্থে সাধ্বীমনপকারিণীম্॥ 1-171-51 (7809) 
পরিত্যক্তুং ন শক্ষ্যামি ভার্যাং নিত্যমনুব্রতাম্।
কুত এব পরিত্যক্তুং সুতাং শক্ষ্যাম্যহং স্বয়ম্॥ 1-171-52 (7810) 
বালামপ্রাপ্তবয়সমজাতব্যঞ্জনাকৃতিম্।
ভর্তুরর্থায় নিক্ষিপ্তাং ন্যাসং ধাত্রা মহাত্মনা॥ 1-171-53 (7811) 
যয়া দৌহিত্রজাঁল্লোকানাশংসে পিতৃভিঃ সহ।
স্বয়মুৎপাদ্য তাং বালাং কথমুৎস্রষ্টুমুৎসহে॥ 1-171-54 (7812) 
মন্যন্তে কেচিদধিকং স্নেহং পুত্রে পিতুর্নরাঃ।
কন্যায়াং কেচিদপরে মম তুল্যাবুভৌ স্মৃতৌ॥ 1-171-55 (7813) 
যস্যাং লোকাঃ প্রসূতিশ্চ স্থিতা নিত্যমথো সুখম্।
অপাপাং তামহং বালাং কথমুৎস্রষ্টুমুৎসহে॥ 1-171-56 (7814) 
`কুত এব পরিত্যক্তুং সুতং শক্ষ্যাম্যহং স্বয়ম্।
প্রার্থয়েয়ং পরাং প্রীতিং যস্মিন্স্বর্গফলানি চ॥ 1-171-57 (7815) 
যস্য জাতস্য পিতরো মুখং দৃষ্ট্বা দিবং গতাঃ।
অহং মুক্তঃ পিতৃঋণাদ্যস্য জাতস্য তেজসা॥ 1-171-58 (7816) 
দয়িতং মে কথং বালমহং ত্যক্তুমিহোৎসহে।
তমহং জ্যেষ্ঠপুত্রং মে কুলনির্হারকং বিভুম্॥ 1-171-59 (7817) 
মম পিণ্ডোদকনিধিং কথং ত্যক্ষ্যামি পুত্রকম্।
ত্যাগোঽয়ং মম সংপ্রাপ্তো মমন্বা মে সুতস্য বা॥ 1-171-60 (7818) 
তব বা তব পুত্র্যা বা অত্র বাসস্য তৎফলম্।
ন শৃণোষি বচো মহ্যং তৎফলং ভুঙ্ক্ষ্ব ভামিনি॥ 1-171-61 (7819) 
অথবাহং ন শক্ষ্যামি স্বয়ং মর্তুং সুতং মম।
একং ত্যক্তুং ন শক্নোতি ভবতীং চ সুতামপি॥ 1-171-62 (7820) 
অথ মদ্রক্ষণার্থং বা ন হি শক্ষ্যামি কংচন।
পরিত্যক্তুমহং বন্ধুং স্বয়ং জীবন্নৃশংসবৎ॥ 1-171-63 (7821) 
আত্মানমপি চোৎসৃজ্য গতে প্রেতবশং ময়ি।'
ত্যক্তা হ্যেতে ময়া ব্যক্তং নেহ শক্ষ্যন্তি জীবিতুম্॥  1-171-64 (7822) 
এষাং চান্যতমত্যাগো নৃশংসো গর্হিতো বুধৈঃ।
আত্মত্যাগে কৃতে চেমে মরিষ্যন্তি ময়া বিনা॥ 1-171-65 (7823) 
স কৃচ্ছ্রামহমাপন্নো ন শক্তস্তর্তুমাপদম্।
অহো ধিক্কাং গতিং ৎবদ্য গমিষ্যামি সবান্ধবঃ। 
সর্বৈঃ সহ মৃতং শ্রেয়ো ন চ মে জীবিতুং ক্ষমম্॥ ॥  1-171-66 (7824) 
 
ইতি শ্রীমন্মহাভারতে আদিপর্বণি বকবচপর্বণি একসপ্তত্যধিকশততমোঽধ্যায়ঃ॥ 171 ॥

 -   -  

1-171-42 যোগমুপায়ম্॥ একসপ্তত্যধিকশততমোঽধ্যায়ঃ॥ 171 ॥



আদিপর্ব - অধ্যায় 172

॥ শ্রীঃ ॥

1.172. অধ্যায়ঃ 172 

 -   -  

ব্রাহ্মণ প্রতি তৎপত্নীবাক্যম্॥ 1 ॥

 -   -  

1-172-0 (7825) 
ব্রাহ্মণ্যুবাচ। 1-172-0 (1006) 
ন সন্তাপস্ৎবয়া কার্যঃ প্রাকৃতেনেব কর্হিচিৎ।
ন হি সন্তাপকালোঽয়ং বৈদ্যস্য তব বিদ্যতে॥ 1-172-1 (7826) 
অবশ্যং নিধনং সর্বৈর্গন্তব্যমিহ মানবৈঃ।
অবশ্যভাবিন্যর্থে বৈ সংতাপো নেহ বিদ্যতে॥ 1-172-2 (7827) 
ভার্যা পুত্রোঽথ দুহিতা সর্বমাত্মার্থমিষ্যতে।
ব্যথাং জহি সুবুদ্ধ্যা ৎবং স্বয়ং যাস্যামি তত্র চ॥ 1-172-3 (7828) 
এতদ্ধি পরমং নার্যাঃ কার্যং লোকে সনাতনম্।
প্রাণানপি পরিত্যজ্য যদ্ভর্তুর্হিতমাচরেৎ॥ 1-172-4 (7829) 
তচ্চ তত্র কৃতং কর্ম তবাপীদং সুখাবহম্।
ভবত্যমুত্র চাক্ষয়্যং লোকেঽস্মিংশ্চ যশস্করম্॥ 1-172-5 (7830) 
এষ চৈব গুরুর্ধর্মো যং প্রবক্ষ্যাম্যহং তব।
অর্থশ্চ তব ধর্মশ্চ ভূয়ানত্র প্রদৃশ্যতে॥ 1-172-6 (7831) 
যদর্থমিষ্যতে ভার্যা প্রাপ্তঃ সোঽর্থস্ৎবয়া ময়ি।
কন্যা চৈকা কুমারশ্চ কৃতাহমনৃণা ৎবয়া॥ 1-172-7 (7832) 
সমর্থঃ পোষণে চাসি সুতয়ো রক্ষণে তথা।
ন ৎবহং সুতয়োঃ শক্তা তথা রক্ষণপোষণে॥ 1-172-8 (7833) 
মম হি ৎবদ্বিহীনায়াঃ সর্বপ্রাণধনেশ্বর।
কথং স্যাতাং সুতৌ বালৌ ভরেয়ং চ কথং ৎবহম্॥ 1-172-9 (7834) 
কথং হি বিধবাঽনাথা বালপুত্রা বিনা ৎবয়া।
মিথুনং জীবয়িষ্যামি স্থিতা সাধুগতে পথি॥ 1-172-10 (7835) 
অহং কৃতাবলেপৈশ্চ প্রার্থ্যমানামিমাং সুতাম্।
অয়ুক্তৈস্তব সংবন্ধে কথং শক্ষ্যামি রক্ষিতুম্॥ 1-172-11 (7836) 
উৎসৃষ্টমামিষং ভূমৌ প্রার্থয়ন্তি যথা খগাঃ।
প্রার্থয়ন্তি জনাঃ সর্বে পতিহীনাং তথা স্ত্রিয়ম্॥ 1-172-12 (7837) 
সাঽহং বিচাল্যমানা বৈ প্রার্থ্যমানা দুরাত্মভিঃ।
স্থাতুং পথি ন শক্ষ্যামি সজ্জনেষ্টে দ্বিজোত্তম॥ 1-172-13 (7838) 
`স্ত্রীজন্ম গর্হিতং নাথ লোকে দুষ্টজনাকুলে।
মাতাপিত্রোর্বশে কন্যা প্রৌঢা ভর্তৃবশে তথা॥ 1-172-14 (7839) 
অভাবে চানয়োঃ পুত্রে খতন্ত্রা স্ত্রী বিগর্হিতা॥  1-172-15 (7840) 
অনাথৎবং স্ত্রিয়ো দ্বারং দুষ্টানাং বিবৃতং হি তৎ।
বস্ত্রখণ্ডং ঘৃতাক্তং হি যথা সংকৃষ্যতে শ্বভিঃ॥'  1-172-16 (7841) 
কথং তব কুলস্যৈকমিমং বালমনাগসম্।
পিতৃপৈতামহে মার্গে নিয়োক্তুমহমুৎসহে॥ 1-172-17 (7842) 
কথং শক্ষ্যামি বালেঽস্মিন্গুণানাধাতুমীপ্সিতান্।
অনাথে সর্বতো লুপ্তে যথা ৎবং ধর্মদর্শিবান্॥ 1-172-18 (7843) 
ইমামপি চ তে বালামনাথাং পরিভূয় মাম্।
অনর্হাঃ প্রার্থয়িষ্যন্তি শূদ্রা বেদশ্রুতিং যথা॥ 1-172-19 (7844) 
তাং চেদহং ন দিৎসেয়ং সদ্গুণৈরুপবৃংহিতাম্।
প্রমথ্যৈনাং হরেয়ুস্তে হবির্ধ্বাঙ্ক্ষা ইবাধ্বরাৎ॥ 1-172-20 (7845) 
সংপ্রেক্ষমাণা পুত্রীং তে নানুরূপমিবাত্মনঃ।
অনর্হবশমাপন্নামিমাং চাপি সুতাং তব॥ 1-172-21 (7846) 
অবজ্ঞাতা চ লোকেষু তথান্মানমজানতী।
অবলিপ্তৈরৈর্ব্রহ্মন্মরিষ্যামি ন সংশয়ঃ॥ 1-172-22 (7847) 
তৌ চ হীনৌ ময়া বালৌ ৎবয়া চৈব তথাত্মজৌ।
বিনশ্যেতাং ন সন্দেহো মৎস্যাবিব জলক্ষয়ে॥ 1-172-23 (7848) 
ত্রিতয়ং সর্বথাপ্যেবং বিনশিষ্যত্যসংশয়ম্।
ৎবয়া বিহীনং তস্মাত্ৎবং মাং পরিত্যক্তুমর্হসি॥ 1-172-24 (7849) 
ব্যুষ্টিরেষা পরা স্ত্রীণাং পূর্বং ভর্তুঃ পরা গতিঃ।
ননু ব্রহ্মন্সপুত্রাণামিতি ধর্মবিদো বিদুঃ॥ 1-172-25 (7850) 
`অনিষ্টমিহ পুত্রাণাং বিষয়ে পরিবর্তিতুম্।
হরিদ্রাঞ্জনপুষ্পাদিসৌমঙ্গল্যযুতা সতী॥ 1-172-26 (7851) 
মরণং যাতি যা ভর্তুস্তদ্দত্তজলপায়িনী।
ভর্তৃপাদার্পিতমনাঃ সা যাতি গিরিজাপদম্॥ 1-172-27 (7852) 
গিরাজায়াঃ সখী ভূৎবা মোদতে নগকন্যযা।
মিতং দদাতি হি পিতা মিতং মাতা মিতং সুতঃ॥ 1-172-28 (7853) 
অমিতস্য হি দাতারং কা পতিং নাভিনন্দতি।
আশ্রমাশ্চাগ্নিসংস্কারা জপহোমব্রতানি চ॥ 1-172-29 (7854) 
স্ত্রীণাং নৈতে বিধাতব্যা বিনা পতিমনিন্দিতম্।
ক্ষমা শৌচমনাহারমেতাবদ্বিহিতং স্ত্রিয়াঃ॥'  1-172-30 (7855) 
পরিত্যক্তঃ সুতশ্চায়ং দুহিতেয়ং তথা ময়া।
বান্ধবাশ্চ পরিত্যক্তাস্ৎবদর্থং জীবিতং চ মে॥ 1-172-31 (7856) 
যজ্ঞৈস্তপোভির্নিয়মৈর্দানৈশ্চ বিবিধৈস্তথা।
বিশিষ্যতে স্ত্রিয়া ভর্তুর্নিত্যং প্রিয়হিতে স্থিতিঃ॥ 1-172-32 (7857) 
তদিদং যচ্চিকীর্ষামি ধর্মং পরমসংমতম্।
ইষ্টং চৈব হিতং চৈব তব চৈব কুলস্য চ॥ 1-172-33 (7858) 
ইষ্টানি চাপ্যপত্যানি দ্রব্যাণি সুহৃদঃ প্রিয়াঃ।
আপদ্ধর্মপ্রমোক্ষায় ভার্যা চাপি সতাং মতম্॥ 1-172-34 (7859) 
আপদর্থে ধনং রক্ষেদ্দারান্রক্ষেদ্ধনৈরপি।
আত্মানং সততং রক্ষেদ্দারৈরপি ধনৈরপি॥ 1-172-35 (7860) 
দৃষ্টাদৃষ্টফলার্থং হি ভার্যা পুত্রো ধনং গৃহম্।
সর্বমেতদ্বিধাতব্যং বুধানামেষ নিশ্চয়ঃ॥ 1-172-36 (7861) 
একতো বা কুলং কৃৎস্নমাত্মা বা কুলবর্ধনঃ।
`উভয়োঃ কোধিকো বিদ্বন্নাত্মা চৈবাধিকঃ কুলাৎ॥ 1-172-37 (7862) 
আত্মনো বিদ্যমানৎবাদ্ভুবনানি চতুর্দশ।
বিদ্যন্তে দ্বিজশার্দূল আতমা রক্ষ্যস্ততস্ৎবয়া॥ 1-172-38 (7863) 
আত্মন্যবিদ্যমানে চেদস্য নাস্তীহ কিংচন।
এতজ্জগদিদং সর্বমাত্মনা ন সমং কিল॥'  1-172-39 (7864) 
স কুরুষ্ব ময়া কার্যং তারয়াত্মানমাত্মনা।
অনুজানীহী মামার্য সুতৌ মে পরিপালয়॥ 1-172-40 (7865) 
অবধ্যাঃ স্ত্রিয় ইত্যাহুর্ধর্মজ্ঞা ধর্মনিশ্চয়ে।
ধর্মজ্ঞান্রাক্ষসানাহুর্ন হন্যাৎস চ মামপি॥ 1-172-41 (7866) 
নিঃসংশয়ং বধঃ পুংসাং স্ত্রীণাং সংশয়িতো বধঃ।
অতো মামেব ধর্মজ্ঞ প্রস্থাপয়িতুমর্হসি॥ 1-172-42 (7867) 
ভুক্তং প্রিয়াণ্যবাপ্তানি ধর্মশ্চ চরিতো ময়া।
`ৎবচ্ছুশ্রূষণসংভূতা কীর্তিশ্চাপ্যতুলা মম।' 
ৎবৎপ্রসূতিঃ প্রিয়া প্রাপ্তা ন মাং তপ্স্যত্যজীবিতং॥  1-172-43 (7868) 
জাতপুত্রা চ বৃদ্ধা চ প্রিয়কামা চ তে সদা।
সমীক্ষ্যৈতদহং সর্বং ব্যবসায়ং করোম্যতঃ॥ 1-172-44 (7869) 
উৎসৃজ্যাপি হি মামার্য প্রাপ্স্যস্যন্যামপি স্ত্রিয়ম্।
ততঃ প্রতিষ্ঠিতো ধর্মো ভবিষ্যতি পুনস্তব॥ 1-172-45 (7870) 
ন চাপ্যধর্মঃ কল্যাণ বহুপত্নীকতা নৃণাম্।
স্ত্রীণামধর্মঃ সুমহান্ভর্তুঃ পূর্বস্য লঙ্ঘনে॥ 1-172-46 (7871) 
এতৎসর্বং সমীক্ষ্য ৎবমাত্মত্যাগং চ গর্হিতম্।
আত্মানং তারয়াদ্যাশু কুলং চেমৌ চ দারকৌ॥ 1-172-47 (7872) 
বৈশম্পায়ন উবাচ। 1-172-48 (1007) 
এবমুক্তস্তয়া ভর্তা তাং সমালিঙ্গ্য ভারত।
মুমোচ বাষ্পং শনকৈঃ সভার্যো ভৃশদুঃখিতঃ॥ 1-172-48 (7873) 
`মৈবং বদ ৎবং কল্যাণি তিষ্ঠ চেহ সুমধ্যমে।
ন তু ভার্যাং ত্যজেৎপ্রাজ্ঞঃ পুত্রান্বাপি কদাচন॥ 1-172-49 (7874) 
বিশেষতঃ স্ত্রিয়ং রক্ষেৎপুরুষো বুদ্ধিমানিহ।
ত্যক্ৎবা তু পুরুষো জীবেন্ন হাতব্যানিমান্সদা। 
ন বেত্তি কামং ধর্মং চ অর্থং মোক্ষং চ তত্ৎবতঃ॥' ॥  1-172-50 (7875) 
 
ইতি শ্রীমন্মহাভারতে আদিপর্বণি বকবধপর্বণি দ্বিসপ্তত্যধিকশততমোঽধ্যায়ঃ॥ 172 ॥

 -   -  

1-172-1 বৈদ্যস্য বিদ্যাবনঃ॥ 1-172-25 পরা ব্যুষ্টির্মহদ্ভাগ্যম্॥ 1-172-43 ৎবৎ ৎবত্তঃ প্রসূতিঃ সংততিঃ। অজীবিতম্ মরণং॥ দ্বিসপ্তত্যধিকশততমোঽধ্যায়ঃ॥ 172 ॥



আদিপর্ব - অধ্যায় 173

॥ শ্রীঃ ॥

1.173. অধ্যায়ঃ 173 

 -   -  

ব্রাহ্মণং প্রতি তৎকন্যাবাক্যম্॥ 1 ॥ বালস্য পুত্রস্য বচনেন পিত্রোঃ কিংচিদ্ধর্ষসময়ে কুন্ত্যাস্তৎসমীপে গমনম্॥ 2 ॥

 -   -  

1-173-0 (7876) 
বৈশম্পায়ন উবাচ। 1-173-0 (1008) 
তয়োর্দুঃখিতয়োর্বাক্যমতিমাত্রং নিশম্য তু।
ততো দুঃখপরীতাঙ্গী কন্যা তাবভ্যভাষত॥ 1-173-1 (7877) 
কিমেবং ভৃশদুঃখার্তৌ রোরূয়েতামনাথবৎ।
মমাপি শ্রূয়তাং বাক্যং শ্রুৎবা চ ক্রিয়তাং ক্ষমম্॥ 1-173-2 (7878) 
ধর্মতোঽহং পরিত্যাজ্যা যুবয়োর্নাত্র সংশয়ঃ।
ত্যক্তব্যাং মাং পরিত্যজ্য ত্রাহি সর্বং ময়ৈকয়া॥ 1-173-3 (7879) 
ইত্যর্থমিষ্যতেঽপত্যং তারয়িষ্যতি মামিতি।
অস্মিন্নুপস্থিতে কালে তরধ্বং প্লববন্ময়া॥ 1-173-4 (7880) 
ইহ বা তারয়েদ্দুর্গাদুত বা প্রেত্য ভারত।
সর্বথা তারয়েৎপুত্রঃ পুত্র ইত্যুচ্যতে বুধৈঃ॥ 1-173-5 (7881) 
আকাঙ্ক্ষন্তে চ দৌহিত্রান্ময়ি নিত্যং পিতামহাঃ।
তৎস্বয়ং বৈ পরিত্রাস্যে রক্ষন্তী জীবিতং পিতুঃ॥ 1-173-6 (7882) 
ভ্রাতা চ মম বালোঽয়ং গতে লোকমমুং ৎবয়ি।
অচিরেণৈব কালেন বিনশ্যেত ন সংশয়ঃ॥ 1-173-7 (7883) 
তাতেপি হি গতে স্বর্গং বিনষ্টে চ মমানুজে।
পিণ্ডঃ পিতৄণাং ব্যুচ্ছিদ্যেত্তত্তেষাং বিপ্রিয়ং ভবেৎ॥ 1-173-8 (7884) 
পিত্রা ত্যক্তা তথা মাত্রা ভ্রাত্রা চাহমসংশয়ম্।
দুঃখাদ্দুঃখতরং প্রাপ্য ম্রিয়েয়মতথোচিতাম্॥ 1-173-9 (7885) 
ৎবয়ি ৎবরোগে নির্মুক্তো মাতা ভ্রাতা চ মে শিশুঃ।
সন্তানশ্চৈব পিণ্ডশ্চ প্রতিষ্ঠাস্যত্যসংশয়ম্॥ 1-173-10 (7886) 
আত্মা পুত্রঃ সখী ভার্যা কৃচ্ছ্রং তু দুহিতা কিল।
স কৃচ্ছ্রান্মোচয়াত্মানং মাং চ ধর্মে নিয়োজয়া॥ 1-173-11 (7887) 
অনাথা কৃপণা বালা যত্র ক্বচন গামিনী।
ভবিষ্যামি ৎবয়া তাত বিহীনা কৃপণা সদা॥ 1-173-12 (7888) 
অথবাহং করিষ্যামি কুলস্যাস্য বিমোচনম্।
ফলসংস্থা ভবিষ্যামি কৃৎবা কর্ম সুদুষ্করম্॥ 1-173-13 (7889) 
অথবা যাস্যসে তত্র ত্যক্ৎবা মাং দ্বিজসত্তম।
পীডিতাঽহং ভবিষ্যামি তদবেক্ষস্ব মামপি॥ 1-173-14 (7890) 
তদস্মদর্থং ধর্মার্থং প্রসবার্থং চ সত্তম।
আত্মানং পরিরক্ষস্ব ত্যক্তব্যাং মাং চ সংত্যজ॥ 1-173-15 (7891) 
অবশ্যকরণীয়ে চ মা ৎবাং কালোত্যগাদয়ম্।
কিং ৎবতঃ পরমং দুঃখং যদ্বয়ং স্বর্গতে ৎবয়ি॥ 1-173-16 (7892) 
যাচমানাঃ পরাদন্নং পরিধাবেমহি শ্ববৎ।
ৎবয়ি ৎবরোগে নির্মুক্তে ক্লেশাদস্মাৎসবান্ধবে। 
অমৃতেব সতী লোকে ভবিষ্যামি সুখান্বিতা॥  1-173-17 (7893) 
ইতঃ প্রদানে দেবাশ্চ পিতরশ্চেতি নঃ শ্রুতম্।
ৎবয়া দত্তেন তোয়েন ভবিষ্যতি হিতায় বৈ॥ 1-173-18 (7894) 
`ইত্যেতদুভয়ং তাত নিশাম্য তব যদ্ধিতম্।
তদ্ব্যবস্য তথাম্বায়া হিতং স্বস্য সুতস্য চ॥ 1-173-19 (7895) 
মাতাপিত্রোশ্চ পুত্রাস্তু ভবিতারো গুণান্বিতাঃ।
ন তু পুত্রস্য পিতরো পুনর্জাতু ভবিষ্যতঃ॥'  1-173-20 (7896) 
বৈশম্পায়ন উবাচ। 1-173-21 (1009) 
এবং বহুবিধং তস্যা নিশম্য পরিদেবিতম্।
পিতা মাতা চ সা চৈব কন্যা প্ররুরুদুস্ত্রয়ঃ॥ 1-173-21 (7897) 
ততঃ প্ররুদিতান্সর্বান্নিশম্যাথ সুতস্তদা।
উৎফুল্লনয়নো বালঃ কলমব্যক্তমব্রবীৎ॥ 1-173-22 (7898) 
মা পিতা রুদ মা মাতর্মা স্বসস্ৎবিতি চাব্রবীৎ।
প্রহসন্নিব সর্বাংস্তানেকৈকমনুসর্পতি॥ 1-173-23 (7899) 
ততঃ স তৃণমাদায় প্রহৃষ্টঃ পুনরব্রবীৎ।
অনেনাহং হনিষ্যামি রাক্ষসং পুরুষাদকম্॥ 1-173-24 (7900) 
বৈশম্পায়ন উবাচ। 1-173-25 (1010) 
তথাপি তেষাং দুঃখেন পরীতানাং নিশম্য তৎ।
বালস্য বাক্যমব্যক্তং হর্ষঃ সমভবন্মহান্॥ 1-173-25 (7901) 
অয়ং কাল ইতি জ্ঞাৎবা কুন্তী সমুপসৃত্য তান্।
গতাসূনমৃতেনেব জীবয়ন্তীদমব্রবীৎ॥ ॥ 1-173-26 (7902) 
 
ইতি শ্রীমন্মহাভারতে আদিপর্বণি বকবধপর্বণি ত্রিসপ্তত্যধিকশততমোঽধ্যায়ঃ॥ 173 ॥

 -   -  

1-173-15 প্রসবার্থং বংশার্থম্॥ 1-173-17 অমৃতেব জীবন্তীব। ইহ লোকে কীর্তেঃ সত্ৎবাৎ॥ 1-173-18 ইতঃ প্রদানে অস্মিন্ রাক্ষসাহারায় কন্যাদানে দুর্দানৎবাৎ পিতুর্দুর্মরণাচ্চ কন্যায়া দেবাশ্চ পিতরশ্চ হিতায় নেতি শ্রুতং যদ্যপি তথাপি ৎবয়া দত্তেনঃ তোয়েন তব মম চ হিতায় তে ভবিষ্যন্তীত্যর্থঃ॥ 1-173-22 কলং মধুরা॥ ত্রিসপ্তত্যধিকশততমোঽধ্যায়ঃ॥ 173 ॥



আদিপর্ব - অধ্যায় 174

॥ শ্রীঃ ॥

1.174. অধ্যায়ঃ 174 

 -   -  

কুন্ত্যা রোদনকারণপ্রশ্নে ব্রাহ্মণেন বকবৃত্তান্তকথনম্॥ 1 ॥

 -   -  

1-174-0 (7903) 
কুন্ত্যুবাচ। 1-174-0 (1011) 
কুতোমূলমিদং দুঃখং জ্ঞাতুমিচ্ছামি তত্ৎবতঃ।
বিদিৎবাপ্যপকর্ষেয়ং শক্যং চেদপকর্ষিতুম্॥ 1-174-1 (7904) 
ব্রাহ্মণ উবাচ। 1-174-2 (1012) 
উপপন্নং সতামেতদ্যদ্ব্রবীপি তপোধনে।
ন তু দুঃখমিদং শক্যং মানুষেণ ব্যপোহিতুম্॥ 1-174-2 (7905) 
`তথাপি তত্ৎবমাখ্যাস্যে দুঃখস্যৈতস্য সংভবম্।
শক্যং বা যদি বাঽশক্যং শৃণু ভদ্রে যথাতথম্॥ 1-174-3 (7906) 
সমীপে নগরস্যাস্য বকো বসতি রাক্ষসঃ।
ইতো গব্যূতিমাত্রে।ঞস্তি যমুনাগহ্বরে গুহা॥ 1-174-4 (7907) 
তস্যাং ঘোরঃ স বসতি জিঘাংসুঃ পুরুষাদকঃ।
বকাভিধানো দুষ্টাত্মা রাক্ষসানাং কুলাধমঃ॥ 1-174-5 (7908) 
ঈশো জনপদস্যাস্য পুরস্য চ মহাবলঃ।
পুষ্টো মানুষমাংসেন দুর্বুদ্ধিঃ পুরুষাদকঃ॥ 1-174-6 (7909) 
প্রবলঃ কামরূপী চ রাক্ষসস্তু মহাবলঃ।
তেনোপসৃষ্টা নগরী বর্ষমদ্য ত্রয়োদশম্॥ 1-174-7 (7910) 
তৎকৃতে পরচক্রাচ্চ ভূতেভ্যশ্চ ন নো ভয়ম্।
পুরুষাদেন রৌদ্রেণ ভক্ষ্যমাণা দুরাত্মনা॥ 1-174-8 (7911) 
অনাথা নগরী নাথং ত্রাতারং নাধিগচ্ছতি।
গুহায়াং চ বসংস্তত্র বাধতে সততং জনম্॥ 1-174-9 (7912) 
স্ত্রিয়ো বালাংশ্চ বৃদ্ধাংশ্চ যূনশ্চাপি দুরাত্মবান্।
অত্র মন্ত্রৈশ্চ হোমৈশ্চ ভোজনৈশ্চ স রাক্ষসঃ॥ 1-174-10 (7913) 
ঈডিতো দ্বিজমুখ্যৈশ্চ পূজিতশ্চ দুরাত্মবান্।
যদা চ সকলানেবং প্রসূদয়তি রাক্ষসঃ॥ 1-174-11 (7914) 
অথৈনং ব্রাহ্মণাঃ সর্বে সময়ে সময়োজয়ন্।
মা স্ম কামাদ্বধী রক্ষো দাস্যামস্তে সদা বয়ং॥ 1-174-12 (7915) 
পর্যায়েণ যথাকামমিহ মাংসোদনং প্রভো।
অন্নং মাংসসমায়ুক্তং তিলচূর্ণসমন্বিতম্॥ 1-174-13 (7916) 
সর্পিষা চ সমায়ুক্তং ব্যঞ্জনৈশ্চ সমন্বিতম্।
সূপাংস্ত্রীন্সতিলান্পিণ্ডাঁল্লাজাপূপসুরাসবান্॥ 1-174-14 (7917) 
শৃতাশৃতান্পানকুম্ভান্স্থূলমাংসং শৃতাশৃতম্।
বনমাহিষবারাহভাল্লূকং চ শৃতাশৃতম্॥ 1-174-15 (7918) 
সর্পিঃকুম্ভাংশ্চ বিবিধান্দধিকুম্ভাংস্তথা বহূন্।
সদ্যঃসিদ্ধসমায়ুক্তং তিলচূর্ণৈঃ সমাকুলম্॥ 1-174-16 (7919) 
কুলাচ্চ পুরুষং চৈকং বলীবর্দৌ চ কালকৌ।
প্রাপ্স্যসি ৎবমসংক্রুদ্ধো রক্ষোভাগং প্রকল্পিতম্॥ 1-174-17 (7920) 
তিষ্ঠেহ সময়েঽস্মাকমিত্যযাচন্ত তং দ্বিজাঃ।
বাঢমিত্যেব তদ্রক্ষস্তদ্বচঃ প্রত্যগৃহ্ণত॥ 1-174-18 (7921) 
পরচক্রাটবীকেভ্যো রক্ষণং স করোতি চ।
তস্মিন্ভাগে সুনির্দিষ্টে স্থিতঃ স সময়ে বলী॥ 1-174-19 (7922) 
একৈকং চৈব পুরুষং সংপ্রয়চ্ছন্তি বেতনম্।
স বারো বহুভির্বর্ষৈর্ভবত্যসুকরো নরৈঃ॥ 1-174-20 (7923) 
তদ্বিমোক্ষায় যে কেচিদ্যতন্তে পুরুষাঃ ক্বচিৎ।
সপুত্রদারাংস্তান্হৎবা তদ্রক্ষো ভক্ষয়ত্যুত॥'  1-174-21 (7924) 
বেত্রকীয়গৃহে রাজা নায়ং নয়মিহাস্থিতঃ।
উপায়ং তং ন কুরুতে যত্নাদপি স মন্দধীঃ। 
অনাময়ং জনস্যাস্য যেন স্যাদদ্য শাশ্বতম্॥  1-174-22 (7925) 
এতদর্হা বচং নূনং বসামো দুর্বলস্য যে।
বিষয়ে নিত্যবাস্তব্যাঃ কুরাজানমুপাশ্রিতাঃ॥ 1-174-23 (7926) 
ব্রাহ্মণাঃ কস্য বক্তব্যাঃ কস্য বাচ্ছন্দচারিণঃ।
গুণৈরেতে হি বৎস্যন্তি কামগাঃ পক্ষিণো যথা॥ 1-174-24 (7927) 
রাজানং প্রথমং বিন্দেত্ততো ভার্যাং ততো ধনম্।
`রাজন্যসতি লোকেঽস্মিন্কুতো ভার্যা কুতো ধনম্। 
বয়স্য সংচয়েনাস্য জ্ঞাতীন্পুত্রাংশ্চ তারয়েৎ॥  1-174-25 (7928) 
বিপীরতং ময়া চেদং ত্রয়ং সর্বমুপার্জিতম্।
তদিমামাপদং প্রাপ্য ভৃশং তপ্যামহে বয়ম্॥ 1-174-26 (7929) 
সোঽয়মস্মাননুপ্রাপ্তো বারঃ কুলবিনাশনঃ।
ভোজনং পুরুষশ্চৈকঃ প্রদেয়ং বেতনং ময়া॥ 1-174-27 (7930) 
ন চ মে বিদ্যতে বিত্তং সংক্রেতুং পুরুষং ক্বচিৎ।
সুহৃজ্জনং প্রদাতুং চ ন শক্ষ্যামি কদাচন॥ 1-174-28 (7931) 
গতিং চান্যাং ন পশ্যামি তস্মান্মোক্ষায় রক্ষসঃ।
সোঽহং দুঃখার্ণবে মগ্নো মহত্যসুকরে ভৃশম্॥ 1-174-29 (7932) 
সহৈবৈতৈর্গমিষ্যামি বান্ধবৈরদ্য রাক্ষসম্।
ততো নঃ সহিতান্ক্ষুদ্রঃ সর্বানেবোপভোক্ষ্যতি॥ 1-174-30 (7933) 
`দুঃখমূলমিদং ভদ্রে ময়োক্তং প্রশ্নতোঽনঘে॥' ॥  1-174-31 (7934) 
 
ইতি শ্রীমন্মহাভারতে আদিপ্রবণি বকবধপর্বণি চতুঃসপ্তত্যধিকশততমোঽধ্যায়ঃ॥ 174 ॥

 -   -  

1-174-22 বেত্রকীয়গৃহে স্থানবিশেষে। ইতোঽদূরে রাজাস্ত্যযমিহ নগরে নয়ং ন আস্থিতঃ। অস্য নগরস্যাবেক্ষাং ন করোতীত্যর্থঃ। স্বয়ং রাক্ষসং হন্তুমশক্তৎবাৎ। নায়ং নায়মিহাস্থিত ইতি খপুস্তকপাঠঃ। নায়ং নায়ং বলিং পুনঃ পুনঃ প্রাপয়্যেত্যর্থঃ। উপায়মপ্যন্যদ্বারা ন কুরুতে যতো মন্দধীঃ॥ 1-174-23 এতদর্হাঃ এতস্য দুঃখস্য যোগ্যাঃ॥ চতুঃসপ্তত্যধিকশততমোঽধ্যায়ঃ॥ 174 ॥



আদিপর্ব - অধ্যায় 175

॥ শ্রীঃ ॥

1.175. অধ্যায়ঃ 175 

 -   -  

কুন্ত্যা বকং প্রতি স্বপুত্রপ্রেষণবচনম্॥ 1 ॥

 -   -  

1-175-0 (7935) 
কুন্ত্যুবাচ। 1-175-0 (1013) 
ন বিষাদস্ৎবয়া কার্যো ভয়াদস্মাৎকথংচন।
উপায়ঃ পরিদৃষ্টোঽত্র তস্মান্মোক্ষায় রক্ষসঃ॥ 1-175-1 (7936) 
`নৈব স্বয়ং সপুত্রস্য গমনং তত্র রোচয়ে।'
একস্তব সুতো বালঃ কন্যা চৈকা তপস্বিনী। 
ন চৈতয়োস্তথা পত্ন্যা গমনং তব রোচয়ে॥  1-175-2 (7937) 
মম পঞ্চ সুতা ব্রহ্মংস্তেষামেকো গমিষ্যতি।
ৎবদর্থং বলিমাদায় তস্য পাপস্য রক্ষসঃ॥ 1-175-3 (7938) 
ব্রাহ্মণ উবাচ। 1-175-4 (1014) 
নাহমেতৎকরিষ্যামি জীবিতার্থী কথংচন।
ব্রাহ্মণস্যাতিথেশ্চৈব স্বার্থে প্রাণান্বিয়োজয়ন্॥ 1-175-4 (7939) 
ন ৎবেতদকুলীনাসু নাধর্মিষ্ঠাসু বিদ্যতে।
যদ্ব্রাহ্মমার্থং বিসৃজেদাত্মানমপি চাত্মজম্॥ 1-175-5 (7940) 
আত্মনস্তু বধঃ শ্রেয়ো বোদ্ধব্যমিতি রোচতে।
ব্রহম্বধ্যাঽঽত্মবধ্যা বা শ্রেয়ানাত্মবধো মম॥ 1-175-6 (7941) 
ব্রহ্মবধ্যা পরং পাপং নিষ্কৃতির্নাত্র বিদ্যতে।
অবুদ্ধিপূর্বং কৃৎবাপি প্রত্যবায়ো হি বিদ্যতে॥ 1-175-7 (7942) 
ন ৎবহং বধমাকাঙ্ক্ষে স্বয়মেবাত্মনঃ শুভে।
পরৈঃ কৃতে বধে পাপং ন কিংচিন্ময়ি বিদ্যতে॥ 1-175-8 (7943) 
অভিসংধৌ কৃতে তস্মিন্ব্রাহ্মণস্য বধে ময়া।
নিষ্কৃতিং ন প্রপশ্যামি নৃশংসং ক্ষুদ্রমেব চ॥ 1-175-9 (7944) 
আগতস্য গৃহং ত্যাগস্তথৈব শরণার্থিনঃ।
যাচমানস্য চ বধো নৃশংসো গর্হিতো বুধৈঃ॥ 1-175-10 (7945) 
কুর্যান্ন নিন্দিতং কর্ম ন নৃশংসং কথংচন।
ইতি পূর্বে মহাত্মান আপদ্ধর্মবিদো বিদুঃ॥ 1-175-11 (7946) 
শ্রেয়াংস্তু সহদারস্য বিনাশোঽদ্য মম স্বয়ম্।
ব্রাহ্মণস্য বধং নাহমনুমংস্যে কদাচন॥ 1-175-12 (7947) 
কুন্ত্যুবাচ। 1-175-13 (1015) 
মমাপ্যেষা মতির্ব্রহ্মন্বিপ্রা রক্ষ্যা ইতি স্থিরা।
ন চাপ্যনিষ্টঃ পুত্রো মে যদি পুত্রশতং ভবেৎ॥ 1-175-13 (7948) 
ন চাসৌ রাক্ষসঃ শক্তো মম পুত্রবিনাশনে।
বীর্যমন্মন্ত্রসিদ্ধশ্চ তেজস্বী চ সুতো মম॥ 1-175-14 (7949) 
রাক্ষসায় চ তৎসর্বং প্রাপয়িষ্যতি ভোজনম্।
মোক্ষয়িষ্যতি চাত্মানমিতি মে নিশ্চিতা মতিঃ॥ 1-175-15 (7950) 
সমাগতাশ্চ বীরেণ দৃষ্টপূর্বাশ্চ রাক্ষসাঃ।
বলবন্তো মহাকায়া নিহতাশ্চাপ্যনেকশঃ॥ 1-175-16 (7951) 
ন ৎবিদং কেষুচিদ্ব্রহ্মান্ব্যাহর্তব্যং কথংচন।
বিদ্যার্থিনো হি মে পুত্রান্বিপ্রকুর্যুঃ কুতূহলাৎ॥ 1-175-17 (7952) 
গুরুণা চাননুজ্ঞাতো গ্রাহয়েদ্যঃ সুতো মম।
ন স কুর্যাত্তথা কার্যং বিদ্যযেতি সতাং মতম্॥ 1-175-18 (7953) 
বৈশম্পায়ন উবাচ। 1-175-19 (1016) 
এবমুক্তস্তু পৃথয়া স বিপ্রো ভার্যযা সহ।
হৃষ্টঃ সংপূজয়ামাস তদ্বাক্যমমৃতোপমম্॥ 1-175-19 (7954) 
ততঃ কুন্তী চ বিপ্রশ্চ সহিতাবনিলাত্মজম্।
তমব্রূতাং কুরুষ্বেতি স তথেত্যব্রবীচ্চ তৌ॥ ॥ 1-175-20 (7955) 
 
ইতি শ্রীমন্মহাভারতে আদিপর্বণি পঞ্চসপ্তত্যধিকশততমোঽধ্যায়ঃ॥ 175 ॥

 -   -  

1-175-9 অভিসন্ধৌ অভিপ্রায়ে॥ 1-175-17 বিপ্রকুর্যুর্বাধেরন্॥ পঞ্চসপ্তত্যধিকশততমোঽধ্যায়ঃ॥ 175 ॥



আদিপর্ব - অধ্যায় 176

॥ শ্রীঃ ॥

1.176. অধ্যায়ঃ 176 

 -   -  

ভিক্ষাটনার্থং গতানাং যুধিষ্ঠিরাদীনাং গৃহং প্রত্যাগমনম্॥ 1 ॥ ভীমো বকং প্রতি প্রেষ্যত ইতি জ্ঞাতবতো যুধিষ্ঠিরস্য সংতাপঃ॥ 2 ॥ ভীমসেনপ্রভাবকথনেন কুন্ত্যা কৃতং যুধিষ্ঠিরাশ্বাসনম্॥ 3 ॥

 -   -  

1-176-0 (7956) 
বৈশম্পায়ন উবাচ। 1-176-0 (1017) 
করিষ্য ইতি ভীমেন প্রতিজ্ঞাতেঽথ ভারত।
আজগ্মুস্তে ততঃ সর্বে ভৈক্ষমাদায় পাণ্ডবাঃ॥ 1-176-1 (7957) 
`ভীমসেনং ততো দৃষ্ট্বা আপূর্ণবদনং তথা।
বুবোধ ধর্মরাজস্তু হৃষিতং ভীমমচ্যুতম্॥ 1-176-2 (7958) 
তোষস্য কারণং যত্তু মনসাঽচিন্তয়দ্গুরুঃ।
স সমীক্ষ্য তদা রাজন্যোদ্ধুকামং যুধিষ্ঠিরঃ॥'  1-176-3 (7959) 
আকারেণৈব তং জ্ঞাৎবা পাণ্ডুপুত্রো যুধিষ্ঠিরঃ।
রহঃ সমুপবিশ্যৈকস্ততঃ পপ্রচ্ছ মাতরম্॥ 1-176-4 (7960) 
কিং চিকীর্ষত্যযং কর্ম ভীমো ভমপরাক্রমঃ।
ভবত্যনুমতে কচ্চিৎস্বয়ং বা কর্তুমিচ্ছতি॥ 1-176-5 (7961) 
কুন্ত্যুবাচ। 1-176-6 (1018) 
মমৈব বচনাদেষ করিষ্যতি পরন্তপঃ।
ব্রাহ্মণার্থে মহৎকৃত্যং মোক্ষায় নগরস্য চ॥ 1-176-6 (7962) 
`বকায় কল্পিতং পুত্র মহান্তং বলিমুত্তমম্।
ভীমো ভুনক্তু সুস্পষ্টমপ্যেকাহং তপঃসুতঃ॥'  1-176-7 (7963) 
যুধিষ্ঠির উবাচ। 1-176-8 (1019) 
কিমিদং সাহসং তীক্ষ্ণং ভবত্যা দুষ্করং কৃতম্।
পরিত্যাগং হি পুত্রস্য ন প্রশংসন্তি সাধবঃ॥ 1-176-8 (7964) 
কথং পরসুতস্যার্থে স্বসুতং ত্যক্তুমিচ্ছসি।
লোকবেদবিরুদ্ধং হি পুত্রত্যাগাৎকৃতং ৎবয়া॥ 1-176-9 (7965) 
যস্য বাহূ সমাশ্রিত্য সুখং সর্বে শয়ামহে।
রাজ্যং চাপহৃতং ক্ষুদ্রৈরাজিহীর্ষামহে পুনঃ॥ 1-176-10 (7966) 
যস্য দুর্যোধনো বীর্যং চিন্তয়ন্নমিতৌজসঃ।
ন শেতে রজনীঃ সর্বা দুঃখাচ্ছকুনিনা সহ॥ 1-176-11 (7967) 
যস্য বীরস্য বীর্যেণ মুক্তা জতুগৃহাদ্বয়ম্।
অন্যেভ্যশ্চৈব পাপেভ্যো নিহতশ্চ পুরোচনঃ॥ 1-176-12 (7968) 
যস্য বীর্যং সমাশ্রিত্য বসুপূর্ণাং বসুন্ধরাম্।
ইমাং মন্যামহে প্রাপ্তাং নিহত্য ধৃতরাষ্ট্রজান্॥ 1-176-13 (7969) 
তস্য ব্যবসিতস্ত্যাগো বুদ্ধিমাস্থায় কাং ৎবয়া।
কচ্চিন্নু দুঃখৈর্বুদ্ধিস্তে বিলুপ্তা গতচেতসঃ॥ 1-176-14 (7970) 
কুন্ত্যুবাচ। 1-176-15 (1020) 
যুধিষ্ঠির ন সংতাপস্ৎবয়া কার্যো বৃকোদরে।
ন চায়ং বুদ্ধিদৌর্বল্যাদ্ব্যবসায়ঃ কৃতো ময়া॥ 1-176-15 (7971) 
`ন চ শোকেন বুদ্ধিঃ সা বিলুপ্তা গতচেকসঃ।'
ইহ বিপ্রস্য ভবনে বয়ং পুত্র সুখোষিতাঃ। 
অজ্ঞাতা ধার্তরাষ্ট্রাণাং সৎকৃতা বীতমন্যবঃ॥  1-176-16 (7972) 
তস্য প্রতিক্রিয়া পার্থ ময়েয়ং প্রসমীক্ষিতা।
এতাবানেব পুরুষঃ কৃতং যস্মিন্ন নশ্যতি॥ 1-176-17 (7973) 
যাবচ্চ কুর্যাদন্যোঽস্য কুর্যাদ্বহুগুমং ততঃ।
`ব্রাহ্মণার্থে মহান্ধর্মো জানামীত্থং বৃকোদরে॥'  1-176-18 (7974) 
দৃষ্ট্বা ভীমস্য বিক্রান্তং তদা জতুগৃহে মহৎ।
হিডিম্বস্য বধাচ্চৈবং বিশ্বাসো মে বৃকোদরে॥ 1-176-19 (7975) 
বাহ্বোর্বলং হি ভীমস্য নাগায়ুতসমং মহৎ।
যেন যূয়ং গজপ্রখ্যা নির্ব্যূঢা বারণাবতাৎ॥ 1-176-20 (7976) 
বৃকোদরেণ সদৃশো বলেনান্যো ন বিদ্যতে।
যো ব্যতীয়াদ্যুধি শ্রেষ্ঠমপি বজ্রধরং স্বয়ম্॥ 1-176-21 (7977) 
জাতমাত্রঃ পুরা চৈব মমাঙ্কাৎপতিতো গিরৌ।
শরীরগৌরবাদস্য শিলা গাত্রৈর্বিচূর্ণিতা॥ 1-176-22 (7978) 
তদহং প্রজ্ঞয়া জ্ঞাৎবা বলং ভীমস্য পাণ্ডব।
প্রতিকার্যে চ বিপ্রস্য ততঃ কৃতবতী মতিম্॥ 1-176-23 (7979) 
নেদং লোভান্ন চাজ্ঞানান্ন চ মোহাদ্বিনিশ্চিতম্।
বুদ্ধিপূর্বং তু ধর্মস্য ব্যবসায়ঃ কৃতো ময়া॥ 1-176-24 (7980) 
অর্থৌ দ্বাবপি নিষ্পন্নৌ যুধিষ্ঠির ভবিষ্যতঃ।
প্রতীকারশ্চ বাসস্য ধর্মশ্চ চরিতো মহান্॥ 1-176-25 (7981) 
যো ব্রাহ্মণস্য সাহায়্যং কুর্যাদর্থেষু কর্হিচিৎ।
ক্ষত্রিয়ঃ স শুভাঁল্লোকানাপ্নুয়াদিতি মে মতিঃ॥ 1-176-26 (7982) 
ক্ষত্রিয়স্যৈব কুর্বাণঃ ক্ষত্রিয়ো বধমোক্ষণম্।
বিপুলাং কীর্তিমাপ্নোতি লোকেঽস্মিংশ্চ পরত্র চ॥ 1-176-27 (7983) 
বৈশ্যস্যার্থে চ সাহায়্যং কুর্বাণঃ ক্ষত্রিয়ো ভুবি।
স সর্বেষ্বপি লোকেষু প্রজা রঞ্জয়তে ধ্রুবম্॥ 1-176-28 (7984) 
শূদ্রং তু মোচয়েদ্রাজা শরণার্থিনমাগতম্।
প্রাপ্নোতীহ কুলে জন্ম সদ্দ্রব্যে রাজপূজিতে॥ 1-176-29 (7985) 
এবং মাং ভগবান্ব্যাসঃ পুরা পৌরবনন্দন।
প্রোবাচাসুকরপ্রজ্ঞস্তস্মাদেবং চিকীর্ষিতম্॥ ॥ 1-176-30 (7986) 
 
ইতি শ্রীমন্মহাভারতে আদিপর্বণি বকবধপর্বণি ষট্সপ্তত্যধিকশততমোঽধ্যায়ঃ॥ 176 ॥

 -   -  

1-176-6 মোক্ষায় বকভয়াদিতি শেষঃ॥ 1-176-25 প্রতীকারঃ প্রত্যুপকারঃ॥ ষট্সপ্তত্যধিকশততমোঽধ্যায়ঃ॥ 176 ॥



আদিপর্ব - অধ্যায় 177

॥ শ্রীঃ ॥

1.177. অধ্যায়ঃ 177 

 -   -  

পরেদ্যুঃ প্রাতঃ ব্রাহ্মণেন দত্তমন্নং ভুক্ৎবা বকায় প্রাপণীয়ং অন্নাদিপূর্ণং শকটমারুহ্য বকবংন প্রতি ভীমস্য গমনম্॥ 1 ॥ তত্র ভীমেন শকটস্তান্নভোজনম্॥ 2 ॥ অন্নং ভুঞ্জানং ভীমং দৃষ্ট্বা ক্রুদ্ধেন বকেন সহ ভীমস্য যুদ্ধম্॥ 3 ॥ বকবধঃ॥ 4 ॥

 -   -  

1-177-0 (7987) 
যুধিষ্ঠির উবাচ। 1-177-0 (1021) 
উপপন্নমিদং মাতস্ৎবয়া যদ্বুদ্ধিপূর্বকম্।
আর্তস্য ব্রাহ্মণস্যৈতদনুক্রোশাদিদং কৃতম্॥ 1-177-1 (7988) 
ধ্রুবমেষ্যতি ভীমোঽয়ং নিহত্য পুরুষাদকম্।
সর্বথা ব্রাহ্মণস্যার্থে যদনুক্রোশবত্যসি॥ 1-177-2 (7989) 
যথা ৎবিদং ন বিন্দেয়ুর্নরা নগরবাসিনঃ।
তথাঽয়ং ব্রাহ্মণো বাচ্যঃ পরিগ্রাহ্যশ্চ যত্নতঃ॥ 1-177-3 (7990) 
বৈশম্পায়ন উবাচ। 1-177-4 (1022) 
`যুধিষ্ঠিরেণ সংমন্ত্র্য ব্রাহ্মণার্থমরিন্দম।
কুন্তী প্রবিশ্য তান্সর্বান্মন্ত্রয়ামাস ভারত॥ 1-177-4 (7991) 
অথ রাত্র্যাং ব্যতীতায়াং ভীমসেনো মহাবলঃ।
ব্রাহ্মণং সমুপাগম্য বচশ্চেদমুবাচ হ॥ 1-177-5 (7992) 
আপদস্ৎবাং বিমোক্ষ্যেঽহং সপুত্রং ব্রাহ্মণ প্রিয়ম্।
মা ভৈষী রাক্ষসাত্তস্মান্মাং দদাতু বলিং ভবান্॥ 1-177-6 (7993) 
ইদ মামশিতং কর্তুং প্রয়তস্ব সকৃদ্গৃহে।
আথাত্মানং প্রাদাস্যামি তস্মৈ ঘোরায় রক্ষসে॥ 1-177-7 (7994) 
ৎবরধ্বং কিং বিলম্বধ্বে মা চিরং কুরুতানঘাঃ।
ব্যবস্যেয়ং মনঃ প্রাণৈর্যুষ্মান্রক্ষিতুমদ্য বৈ॥ 1-177-8 (7995) 
বৈশম্পায়ন উবাচ। 1-177-9 (1023) 
এবমুক্তঃ স ভীমেন ব্রাহ্মণো ভরতর্ষভ।
সুহৃদাং তৎসমাখ্যায় দদাবন্নং সুসংস্কৃতম্॥ 1-177-9 (7996) 
পিশিতোদনমাজহ্রুরথাস্মৈ পুরবাসিনঃ।
সঘৃতং সোপদংশং চ সূপৈর্নানাবিধৈঃ সহ॥ 1-177-10 (7997) 
তদাঽশিৎবা ভীমসেনো মাংসানি বিবিধানি চ।
মোদকানি চ মুখ্যানি চিত্রোদনচয়ান্বহূন্॥ 1-177-11 (7998) 
ততোঽপিবদ্দধিঘটান্সুবহূন্দ্রোণসংমিতান্।
তস্য ভুক্তবতঃ পৌরা যথাবৎসমুপার্জিতান্॥ 1-177-12 (7999) 
উপজহ্রুর্ভৃতং ভাগং সমৃদ্ধমনসস্তদা।
ততো রাত্র্যাং ব্যতীতায়াং সব্যঞ্জনদধিপ্লুতম্॥ 1-177-13 (8000) 
সমারুহ্যান্নসংপূর্ণং শকটং স বৃকোদরঃ।
প্রয়যৌ তূর্যনির্ঘোষৈঃ পৌরৈশ্চ পরিবারিতঃ॥ 1-177-14 (8001) 
আত্মানমেষোঽন্নভূতো রাক্ষসায় প্রদাস্যতি।
তরুণোঽপ্রতিরূপশ্চ দৃঢ ঔদরিকো যুবা॥ 1-177-15 (8002) 
বাগ্ভিরেবংপ্রকারাভিঃ স্তূয়মানো বৃকোদরঃ।
চুচোদ স বলীবর্দৌ যুক্তৌ সর্বাঙ্গকালকৌ॥ 1-177-16 (8003) 
বাদিত্রাণাং প্রবাদেন ততস্তং পুরুষাদকম্।
অভ্যগচ্ছৎসুসংহৃষ্টঃ সর্বত্র মনুজৈর্বৃতঃ॥ 1-177-17 (8004) 
সংপ্রাপ্য স চ তং দেশমেকাকী সমুপায়যৌ।
পুরুষাদভয়াদ্ভীতস্তত্রৈবাসীজ্জনব্রজঃ॥ 1-177-18 (8005) 
স গৎবা দূরমধ্বানং দক্ষিণামভিতো দিশম্।
যতোপদিষ্টমুদ্দেশে দদর্শ বিপুলং দ্রুমম্॥ 1-177-19 (8006) 
কেশমজ্জাস্থিমেদোভির্বাহূরুচরণৈরপি।
আর্দ্রৈঃ শুষ্কৈশ্চ সংকীর্ণমভিতোঽথ বনস্পতিম্॥ 1-177-20 (8007) 
গৃধ্রকঙ্কবলচ্ছন্নং গোমায়ুগণসেবিতম্।
উগ্রগন্ধমচক্ষুষ্যং শ্মশানমিব দারুণম্॥ 1-177-21 (8008) 
তং প্রবিশ্য মহাবৃক্ষং চিন্তয়ামাস বীর্যবান্।
যাবন্ন পশ্যতে রক্ষো বকাভিখ্যং বলোত্তরম্॥ 1-177-22 (8009) 
আচিতং বিবিধৈর্ভোজ্যৈরন্নৈরুচ্চাবচৈরিদম্।
শকটং সূপসংপূর্ণং যাবদ্দ্রক্ষ্যতি রাক্ষসঃ॥ 1-177-23 (8010) 
তাবদেবেহ ভোক্ষ্যেঽহং দুর্লভং হি পুনর্ভবেৎ।
বিপ্রকীর্যেত সর্বং হি প্রয়ুদ্ধে ময়ি রক্ষসা॥ 1-177-24 (8011) 
অভোজ্যং হি শবস্পর্শে নিগৃহীতে বকে ভবেৎ।
স ৎবেবং ভীমকর্মা তু ভীমসেনোঽভিলক্ষ্য চ॥ 1-177-25 (8012) 
উপবিশ্য বিবিক্তেঽন্নং ভুঙ্ক্তে স্ম পরমং পরঃ।
তং ততঃ সর্বতোঽপশ্যন্দ্রুমানারুহ্য নাগরাঃ॥ 1-177-26 (8013) 
নারক্ষো বলিমশ্নীয়াদেবং বহু চ মানবাঃ।
ভুঙ্ক্তে ব্রাহ্মণরূপেণ বকোঽয়মিতি চাব্রুবন্॥ 1-177-27 (8014) 
স তং হসতি তেজস্বী তদন্নমুপভুজ্য চ।'
আসাদ্য তু বনং তস্য রক্ষসঃ পাণ্ডবো বলী। 
আজুহাব ততো নাম্না তদন্নমুপপাদয়ন্॥  1-177-28 (8015) 
ততঃ স রাক্ষসঃ ক্রুদ্ধো ভীমস্য বচনাত্তদা।
আজগাম সুসংক্রুদ্ধো যত্র ভীমো ব্যবস্থিতঃ॥ 1-177-29 (8016) 
মহাকায়ো মহাবেগো দারয়ন্নিব মেদিনীম্।
লোহিতাক্ষঃ করালশ্চ লোহিতশ্মশ্রুমূর্ধজঃ॥ 1-177-30 (8017) 
আকর্ণাদ্ভিন্নবক্ত্রশ্চ শঙ্কুকর্ণো বিভীষণঃ।
ত্রিশিখাং ভ্রুকুটিং কৃৎবা সংদশ্য দশনচ্ছদম্॥ 1-177-31 (8018) 
ভুঞ্জানমন্নং তং দৃষ্ট্বা ভীমসেনং স রাক্ষসঃ।
বিবৃত্য নয়নে ক্রুদ্ধ ইদং বচনমব্রবীৎ॥ 1-177-32 (8019) 
কোঽয়মন্নমিদং ভুঙ্ক্তে মদর্থমুপকল্পিতম্।
পশ্যতো মম দুর্বুদ্ধির্যিয়াসুর্যমসাদনম্॥ 1-177-33 (8020) 
ভীমসেনস্ততঃ শ্রুৎবা প্রহসন্নিব ভারত।
রাক্ষসং তমনাদৃত্য ভুঙ্ক্ত এব পরাঙ্মুখঃ॥ 1-177-34 (8021) 
রবং স ভৈরবং কৃৎবা সমুদ্যম্য করাবুভৌ।
অভ্যদ্রবদ্ভীমসেনং জিঙাংসুঃ পুরুষাদকঃ॥ 1-177-35 (8022) 
তথাপি পরিভূয়ৈনং প্রেক্ষমাণো বৃকোদরঃ।
রাক্ষসং ভুঙ্ক্ত এবান্নং পাণ্ডবঃ পরবীরহা॥ 1-177-36 (8023) 
অমর্ষেণ তু সংপূর্ণঃ কুন্তীপুত্রং বৃকোদরম্।
জঘান পৃষ্ঠে পাণিভ্যামুভাভ্যাং পৃষ্ঠতঃ স্থিতঃ॥ 1-177-37 (8024) 
তথা বলবতা ভীমঃ পাণিভ্যাং ভৃশমাহতঃ।
নৈবাবলোকয়ামাস রাক্ষসং ভুঙ্ক্ত এব সঃ॥ 1-177-38 (8025) 
ততঃ স ভূয়ঃ সংক্রুদ্ধো বৃক্ষমাদায় রাক্ষসঃ।
তাডয়িষ্যংস্তদা ভীমং পুনরভ্যদ্রবদ্বলী॥ 1-177-39 (8026) 
ক্ষিপ্তং ক্রুদ্ধেন তং বৃক্ষং প্রতিজগ্রাহ বীর্যবান্।
সব্যেন পাণিনা ভীমো দক্ষিণেনাপ্যভুঙ্ক্ত হ॥ 1-177-40 (8027) 
`শকটান্নং ততো ভুক্ৎবা রক্ষসঃ পাণিনা সহ।
গৃহ্ণন্নেব তদা বৃক্ষং নিঃশেষং পর্বতোপমম্॥ 1-177-41 (8028) 
ভীমসেনো হসন্নেব ভুক্ৎবা ত্যক্ৎবা চ রাক্ষসম্।
পীৎবা দধিঘটান্পূর্ণান্ঘৃতকুম্ভাঞ্শতং শতম্॥ 1-177-42 (8029) 
বার্যুপস্পৃশ্য সংহৃষ্টস্তস্থৌ গিরিরিবাপরঃ।
ভ্রাময়ন্তং মহাবৃক্ষমায়ান্তং ভীমদর্শনম্॥ 1-177-43 (8030) 
দৃষ্ট্বোত্থায়াহবে বীরঃ সিংহনাদং ব্যনাদয়ৎ।
ভুজবেগং তথাঽঽস্ফোটং ক্ষ্বেলিতং চ মহাস্বনম্॥ 1-177-44 (8031) 
কৃৎবাঽঽহ্বয়ত সংক্রুদ্ধো ভীমসেনোঽথ রাক্ষসম্।
উবাচাশনিশব্দেন ধ্বনিনা ভীষয়ন্নিব॥ 1-177-45 (8032) 
ভীম উবাচ। 1-177-46 (1024) 
বহুকালং সুপুষ্টং তে শরীরং রাক্ষসাধম।
দ্বিপচ্চতুষ্পন্মাংসৈশ্চ বহুভিশ্চৌদনৈরপি॥ 1-177-46 (8033) 
মদ্বাহুবলমাশ্রিত্য ন ৎবং ভূয়স্ৎবশিষ্যসি।
অদ্য মদ্বাহুনিষ্পিষ্টো গমিষ্যসি যমালয়ম্॥ 1-177-47 (8034) 
অদ্যপ্রভৃতি স্বপ্স্যন্তি বেত্রকীয়নিবাসিনঃ।
নিরুদ্বিগ্নাঃ পুরস্যাস্য কণ্টকে সূদ্ধৃতে ময়া॥ 1-177-48 (8035) 
অদ্য যুদ্ধে শরীরং তে কঙ্কগোমায়ুবায়সাঃ।
ময়া হতস্য খাদন্তু বিকর্ষন্তু চ ভূতলে॥ 1-177-49 (8036) 
বৈশম্পায়ন উবাচ। 1-177-50 (1025) 
এবমুক্ৎবা সুসংক্রুদ্ধঃ পার্থো বকজিঘাংসয়া।
উপাধাবদ্বকশ্চাপি পার্থং পার্থিবসত্তম॥ 1-177-50 (8037) 
মহাকায়ো মহাবেগো দারয়ন্নিব মেদিনীম্।
পিশঙ্গরূপঃ পিঙ্গাক্ষো ভীমসেনমভিদ্রবৎ॥ 1-177-51 (8038) 
ত্রিশিখাং ভ্রুকুটীং কৃৎবা সংদশ্য দশনচ্ছদম্।
ভৃশং স ভূয়ঃ সংক্রুদ্ধো বৃক্ষমাদায় রাক্ষসঃ॥ 1-177-52 (8039) 
তাডয়িষ্যংস্তদা ভীমং তরসাঽভ্যদ্রবদ্বলী।
ক্রুদ্ধেনাভিহতং বৃক্ষং প্রতিজগ্রাহ লীলয়া॥ 1-177-53 (8040) 
সব্যেন পাণিনা ভীমঃ প্রহসন্নিব ভারত।
ততঃ স পুনরুদ্যম্য বৃক্ষান্বহুবিধান্বলী॥ 1-177-54 (8041) 
প্রাহিণোদ্ভীমসেনায় বকোঽপি বলবান্রণে।
সর্বানপোহয়দ্বৃক্ষান্স্বস্য হস্তস্য শাখয়া॥ 1-177-55 (8042) 
তদ্বৃক্ষয়ুদ্ধমভবদ্বৃক্ষষণ্ডবিনাশনম্॥
মহৎসুঘোরং রাজেন্দ্র বকপাণ্ডবয়োস্তদা॥ 1-177-56 (8043) 
নাম বিশ্রাব্য স বকঃ সমভিদ্রুত্য পাণ্ডবম্।
সময়ুধ্যত তীব্রেণ বেগেন পুরুষাদকঃ॥ 1-177-57 (8044) 
তয়োর্বেগেন মহতা পৃথিবী সমকম্পত।
পাদপাংশ্চ মহামাত্রাংশ্চূর্ণয়ামাসতুঃ ক্ষণাৎ॥ 1-177-58 (8045) 
দ্রুতমাগত্য পাণিভ্যাং গৃহীৎবা চৈনমাক্ষিপৎ।
আক্ষিপ্তো ভীমসেনশ্চ পুনরেবোত্থিতো হসন্॥ 1-177-59 (8046) 
আলিঙ্গ্যাপি বকং ভীমো ন্যহনদ্বসুধাতলে।
ভীমো বিসর্জয়িৎবৈনং সমাশ্বসিহি রাক্ষস॥ 1-177-60 (8047) 
ইত্যুক্ৎবা পুনরাস্ফোট্য উত্তিষ্ঠেতি চ সোঽব্রবীৎ।
সমুৎপত্য ততঃ ক্রুদ্ধো রূপং কৃৎবা মহত্তরম্॥ 1-177-61 (8048) 
বিরূপঃ সহসা তস্থৌ2 তর্জয়িৎবা বৃকোদরম্।
অহসদ্ভীমসেনোঽপি রাক্ষসং ভীমদর্শনম্॥ 1-177-62 (8049) 
অসৌ গৃহীৎবা পাণিভ্যাং পৃষ্ঠতশ্চ ব্যবস্থিতঃ।
জানুভ্যাং পীডয়িৎবাথ পাতয়ামাস ভূতলে॥ 1-177-63 (8050) 
পুনঃ ক্রুদ্ধো বিসৃজ্যৈনং রাক্ষসং ক্রোধজীবিতম্।
স্বাং কটীমীষদুন্নম্য বাহূ তস্য পরামৃশৎ॥ 1-177-64 (8051) 
তস্য বাহূ সমাদায় ৎবরমাণো বৃকোদরঃ।
উৎক্ষিপ্য চাবধূয়ৈনং পাতয়ন্বলবান্ভুবি॥ 1-177-65 (8052) 
তং তু বামেন পাদেন ক্রুদ্ধো ভীমপরাক্রমঃ।
উরস্যেনং সমাজঘ্নে ভীমস্তু পতিতং ভুবি॥ 1-177-66 (8053) 
ব্যাত্তাননেন ঘোরেণ লম্বজিহ্বেন রক্ষসা।
তেনাভিদ্রুত্য ভীমেন ভীমো মূর্ধ্নি সমাহতঃ॥ 1-177-67 (8054) 
এবং নিহন্যমানঃ স রাক্ষসেন বলীয়সা।
রোষেণ মহতাঽঽবিষ্টো ভীমো ভীমপরাক্রমঃ॥ 1-177-68 (8055) 
গৃহীৎবা মধ্যমুৎক্ষিপ্য বলী জগ্রাহ রাক্ষসম্।
তাবন্যোন্যং পীডয়ন্তৌ পুরুষাদবৃকোদরৌ॥ 1-177-69 (8056) 
মত্তাবিব মহানাগাবন্যোন্যং বিচকর্ষতুঃ॥  1-177-70 (8057) 
বাহুবিক্ষেপশব্দৈশ্চ ভীমরাক্ষসয়োস্তদা।
বেত্রকীয়পুরী সর্বা বিত্রস্তা সমপদ্যত॥'  1-177-71 (8058) 
তয়োর্বেগেন মহতা তত্র ভূমিরকম্পত।
পাদপান্বীরুধশ্চৈব চূর্ণয়ামাসতূ রয়াৎ॥ 1-177-72 (8059) 
সমাগতৌ চ তৌ বীরাবন্যোন্যবধকাঙ্ক্ষিণৌ।
গিরিভির্গিরিশৃহ্গৈশ্চ পাষাণৈঃ পর্বতচ্যুতৈঃ॥ 1-177-73 (8060) 
অন্যোন্যং তাডয়ন্তৌ তৌ চূর্ণয়ামাসতুস্তদা।
আয়ামবিস্তরাভ্যাং চ পরিতো যোজনদ্বয়ম্॥ 1-177-74 (8061) 
নির্মহীরুহপাষাণতৃণকুঞ্জলতাবলিম্।
চক্রতুর্যুদ্ধদুর্মত্তৌ কূর্মপৃষ্ঠোপমাং মহীম্॥ 1-177-75 (8062) 
মুহূর্তমেবং সংয়ুধ্য সমং রক্ষঃকুরূদ্বহৌ।
ততো রক্ষোবিনাশায় মতিং কৃৎবা কুরূত্তমঃ॥ 1-177-76 (8063) 
দন্তান্কটকটীকৃত্য দষ্ট্বা চ দশনচ্ছদম্।
নেত্রে সংবৃত্য বিকটং তির্যক্প্রৈক্ষত রাক্ষসম্॥ 1-177-77 (8064) 
অথ তং লোলয়িৎবা তু ভীমসেনো মহাবলঃ।
অগৃহ্ণাৎপরিরভ্যৈনং বাহুভ্যাং পরিরভ্য চ॥ 1-177-78 (8065) 
জানুভ্যাং পার্শ্বয়োঃ কুক্ষৌ পৃষ্ঠে বক্ষসি জঘ্নিবান্।
ভগ্নোরুবাহুহৃচ্চৈব বিস্রংসদ্দেহবন্ধনঃ॥ 1-177-79 (8066) 
প্রস্বেদদীর্ঘনিশ্বাসো নির্যঞ্জীবাক্ষিতারকঃ।
অজাণ্ডাস্ফোটনং কুর্বন্নাক্রোশংশ্চ শ্বসঞ্ছনৈঃ॥ 1-177-80 (8067) 
ভূমৌ নিপত্য বিলুঠন্দণ্ডাহত ইবোরগঃ।
বিস্ফুরন্তং মহাকায়ং পরিতো বিচকর্ষ হ॥ 1-177-81 (8068) 
বিকৃষ্যমাণো বেগেন পাণ্ডবেন বলীয়সা।
সময়ুজ্যত তীব্রেণ শ্রমেণ পুরুষাদকঃ॥'  1-177-82 (8069) 
হীয়মানবলং রক্ষঃ সমীক্ষ্য পুরুষর্ষভঃ।
নিষ্পিষ্য ভূমৌ জানুভ্যাং সমাজঘ্নে বৃকোদরঃ॥ 1-177-83 (8070) 
ততো।ঞস্য জানুনা পৃষ্ঠমবপীড্য বলাদিব।
বাহুনা পরিজগ্রাহ দক্ষিণেন শিরোধরাম্॥ 1-177-84 (8071) 
সব্যেন চ কটীদেশে গৃহ্য বাসসি পাণ্ডবঃ।
জানুন্যারোপ্য তৎপৃষ্ঠং মহাশব্দং বভঞ্জ হ॥ 1-177-85 (8072) 
ততোঽস্য রুধিরং বক্ত্রাৎপ্রাদুরাসীদ্বিশাংপতে।
ভজ্যমানস্য ভীমেন তস্য ঘোরস্য রক্ষসঃ॥ ॥ 1-177-86 (8073) 
 
ইতি শ্রীমন্মহাভারতে আদিপর্বণি বকবধপর্বণি সপ্তসপ্তত্যধিকশততমোঽধ্যায়ঃ॥ 177 ॥

 -   -  

1-177-31 ত্রিশিখাং ত্রিরেখাম্॥ সপ্তসপ্তত্যধিকশততমোঽধ্যায়ঃ॥ 177 ॥



আদিপর্ব - অধ্যায় 178

॥ শ্রীঃ ॥

1.178. অধ্যায়ঃ 178 

 -   -  

বকবধানন্তরং সমাগতানাং তৎপরিবারাণাং ভীমেন সময়করণম্॥ 1 ॥ নগরদ্বারদেশে বকশরীরং নিধায় ব্রাহ্মণগৃহমা গত্য ভীমেন কুন্ত্যাদীন্প্রতি বকবৃত্তান্তকথনম্॥ 2 ॥ মৃতবকদর্শার্থং পৌরাণাং গমনম্॥ 3 ॥ ব্রহ্মমহোৎসবকরণম্॥ 4 ॥ বকবধেন পৌরাণাং ভীমসেবনম্॥ 5 ॥

 -   -  

1-178-0 (8074) 
বৈশম্পায়ন উবাচ। 1-178-0 (1026) 
ততঃ স ভগ্নপার্শ্বাঙ্গো নদিৎবা ভৈরবং রবম্।
শৈলরাজপ্রতীকাশো গতাসুরভবদ্বকঃ॥ 1-178-1 (8075) 
তেন শব্দেন বিত্রস্তো জনস্তস্যাথ রক্ষসঃ।
নিষ্পপাত গৃহাদ্রাজন্সহৈব পরিচারিভিঃ॥ 1-178-2 (8076) 
`বকানুজস্তদা রাজন্ভীমং শরণমেয়িবান্।
ততস্তু নিহতং দৃষ্ট্বা রাক্ষসেন্দ্রং মহাবলম্। 
রাক্ষসাঃ পরমত্রস্তা ভীমং শর়ণমায়যুঃ॥'  1-178-3 (8077) 
তান্ভীতান্বিগতজ্ঞানান্ভীমঃ প্রহরতাং বরঃ।
সাংৎবয়ামাস বলবান্সময়ে চ ন্যবেশয়ৎ॥ 1-178-4 (8078) 
ন হিংস্যা মানুষা ভূয়ো যুষ্মাভিরিতি কর্হিচিৎ।
হিংসতাং হি বধঃ শীঘ্রমেবমেব ভবেদিতি॥ 1-178-5 (8079) 
তস্য তদ্বচনং শ্রুৎবা তানি রক্ষাংসি ভারত।
এবমস্ৎবিতি তং প্রাহুর্জগৃহুঃ সময়ং চ তম্॥ 1-178-6 (8080) 
`সগণস্তু বকভ্রাতা প্রাণমৎপাণ্ডবং তদা।'
ততঃ প্রভৃতি রক্ষাংসি তত্র সৌম্যানি ভারত। 
নগরে প্রত্যদৃশ্যন্ত নরৈর্নগরবাসিভিঃ॥  1-178-7 (8081) 
ততো ভীমস্তমাদায় গতাসুং পুরুষাদকম্।
`নিষ্কর্ণনেত্রং নির্জিহ্বং নিঃসংজ্ঞং কণ্ঠপীডনাৎ। 
কুর্বন্বহুবিধাং চেষ্টাং পুরদ্বারমকর্ষত॥  1-178-8 (8082) 
দ্বারদেশে বিনিক্ষিপ্য পুরমাগাৎস মারুতিঃ।
স এব রাক্ষসো নূনং পুনরায়াতি নঃ পুরীম্॥ 1-178-9 (8083) 
সবালবৃদ্ধাঃ পুরুষা ইতি ভীতাঃ প্রদুদ্রুবুঃ।
ততো ভীমো বকং হৎবা গৎবা ব্রাহ্মণবেশ্ম তৎ॥ 1-178-10 (8084) 
বলীবর্দৌ চ শকটং ব্রাহ্মণায় ন্যবেদয়ৎ।
তূষ্ণীমন্তর্গৃহং গচ্ছেত্যভিধায় দ্বিজোত্তমম্॥ 1-178-11 (8085) 
মাতৃভ্রাতৃসমক্ষং চ গৎবা শয়নমেব চ।
আচচক্ষেঽথ তৎসর্বং রাত্রৌ যুদ্ধমভূদ্যথা॥'  1-178-12 (8086) 
ততো নরা বিনিষ্ক্রান্তা নগরাৎকল্যমেব তু।
দদৃশুর্নিহতং ভূমৌ রাক্ষসং রুধিরোক্ষিতম্॥ 1-178-13 (8087) 
তমদ্রিকূটসদৃশং বিনিকীর্ণং ভয়ানকম্।
দৃষ্ট্বা সংহৃষ্টরোমাণো বভূবুস্তত্র নাগরাঃ॥ 1-178-14 (8088) 
একচক্রাং ততো গৎবা প্রবৃত্তিং প্রদদুঃ পুরে।
ততঃ সহস্রশো রাজন্নরা নগরবাসিনঃ॥ 1-178-15 (8089) 
তত্রাজগ্মুর্বকং দ্রষ্টুং সস্ত্রীবৃদ্ধকুমারকাঃ।
ততস্তে বিস্মিতাঃ সর্বে কর্ম দৃষ্ট্বাঽতিমানুষম্। 
দৈবতান্যর্চয়াঞ্চক্রুঃ প্রার্থিতানি পুরা ভয়াৎ॥  1-178-16 (8090) 
ততঃ প্রগণয়ামাসুঃ কস্য বারোঽদ্য ভোজনে।
জ্ঞাৎবা চাগম্য তং বিপ্রং পপ্রচ্ছুঃ সর্ব এব তে॥ 1-178-17 (8091) 
এবং পৃষ্টঃ স বহুশো রক্ষমাণশ্চ পাণ্ডবান্।
উবাচ নাগরান্সর্বানিদং বিপ্রর্ষভস্তদা॥ 1-178-18 (8092) 
ব্রাহ্মণ উবাচ। 1-179-19 (1027) 
আজ্ঞাপিতং মামশনে রুদন্তং সহ বন্ধুভিঃ।
দদর্শ ব্রাহ্মণঃ কশ্চিন্মন্ত্রসিদ্ধো মহামনাঃ॥ 1-178-19 (8093) 
পরিপৃচ্ছ্য স মাং পূর্বং পরিক্লেশং পুরস্য চ।
অব্রবীদ্ব্রাহ্মণশ্রেষ্ঠো বিশ্বাস্য প্রহসন্নিব॥ 1-178-20 (8094) 
প্রাপয়িষ্যাম্যহং তস্মা অন্নমেতদ্দুরাত্মনে।
মন্নিমিত্তং ভয়ং চাপি ন কার্যমিতি চাব্রবীৎ॥ 1-178-21 (8095) 
স তদন্নমুপাদায় গতো বকবনং প্রতি।
তেন নূনং ভবেদেতৎকর্ম লোকহিতং কৃতম্॥ 1-178-22 (8096) 
ততস্তে ব্রাহ্মণাঃ সর্বে ক্ষত্রিয়াশ্চ সুবিস্মিতাঃ।
বৈশ্যাঃ শূদ্রাশ্চ মুদিতাশ্চক্রুর্ব্রহ্মমহং তদা॥ 1-178-23 (8097) 
ততো জানপদাঃ সর্বে আজগ্মুর্নগরং প্রতি।
তমদ্ভুততমং দ্রষ্টুং পার্থাস্তত্রৈব চাবসন্॥ 1-178-24 (8098) 
বেত্রকীয়গৃহে সর্বে পরিবার্য বৃকোদরম্।
বিস্ময়াদভ্যগচ্ছন্ত ভীমং ভীমপরাক্রমম্॥ 1-178-25 (8099) 
ন বৈ ন সংভবেৎসর্বং ব্রাহ্মণেষু মহাত্মসু।
ইতি সৎকৃত্য তং পৌরাঃ পরিবব্রুঃ সমন্ততঃ॥ 1-178-26 (8100) 
অয়ং ত্রাতা হি খেদানাং পিতেব পরমার্থতঃ।
অস্য শুশ্রূষবঃ পাদৌ পরিচর্য উপাস্মহে॥ 1-178-27 (8101) 
পশুমদ্দধিমনচ্চাস্য বারং ভক্তমুপাহরন্।
তস্মিন্হতে তে পুরুষা ভীতাঃ সমনুবোধনাঃ॥ 1-178-28 (8102) 
ততঃ সংপ্রাদ্রবন্পার্থাঃ সহ মাত্রা পরন্তপাঃ।
আগচ্ছন্নেকচক্রাং তে গাণ্ডবাঃ সংশিতব্রতাঃ॥ 1-178-29 (8103) 
বৈদিকাধ্যযনে যুক্তা জটিলা ব্রহ্মচারিণঃ।
অবসংস্তে চ তত্রাপি ব্রাহ্মণস্য নিবেশনে। 
মাত্রর সহৈকচক্রায়াং দীর্ঘকালং সহোষিতাঃ॥ ॥  1-178-30 (8104) 
 
ইতি শ্রীমন্মহাভারতে আদিপর্বণি বকবধপর্বণি অষ্টসপ্তত্যধিকশততমোঽধ্যায়ঃ॥ 178 ॥ ॥ সমাপ্তং চ বকবধপর্ব ॥

 -   -  

1-178-13 কল্যং প্রাতঃকালে॥ 1-178-19 আজ্ঞাপিতং রাজকীয়ৈরিতি শেষঃ। অশনে রাক্ষসস্য ভোজনার্থম্॥ অষ্টসপ্তত্যধিকশততমোঽধ্যায়ঃ॥ 178 ॥



আদিপর্ব - অধ্যায় 179

॥ শ্রীঃ ॥

1.179. অধ্যায়ঃ 179 

 
(অথ চৈত্ররথপর্ব  ॥ 11 ॥)

 -   -  

ব্রাহ্মণগৃহে প্রতিশ্রয়ার্থমাগতস্য কস্যচিদ্ব্রাহ্মণস্য মুখাৎ পাণ্ডবানাং দ্রৌপদীস্বয়ংবরশ্রবণম্॥ 1 ॥ পাণ্ডবকৃতধৃষ্টদ্যুন্নদ্রৌপদীসংভবপ্রশ্নস্য ব্রাহ্মণেনোত্তরকথনম্॥ 2 ॥

 -   -  

1-179-0 (8105) 
জনমেজয় উবাচ। 1-179-0 (1028) 
তে তথা পুরুষব্যাঘ্রা নিহত্য বকরাক্ষসম্।
অত ঊর্ধ্বং ততো ব্রহ্মন্কিমকুর্বত পাণ্ডবাঃ॥ 1-179-1 (8106) 
বৈশম্পায়ন উবাচ। 1-179-2 (1029) 
তত্রৈব ন্যবসন্রাজন্নিহত্য বকরাক্ষসম্।
অধীয়ানাঃ পরং ব্রহ্ম ব্রাহ্মণস্য নিবেশনে॥ 1-179-2 (8107) 
ততঃ কতিপয়াহস্য ব্রাহ্মণঃ সংশিতব্রতঃ।
প্রতিশ্রয়ার্থী তদ্বেশ্ম ব্রাহ্মণস্যাজগাম হ॥ 1-179-3 (8108) 
স ম্যক্ পূজয়িৎবা তং বিপ্রং বিপ্রর্ষভস্তদা।
দদৌ প্রতিশ্রয়ং তস্মৈ সদা সর্বাতিথিব্রতঃ॥ 1-179-4 (8109) 
ততস্তে পাণ্ডবাঃ সর্বে সহ কুন্ত্যা নরর্ষভাঃ।
উপাসাঞ্চক্রিরে বিপ্রং কথয়ন্তং কথাঃ শুভাঃ॥ 1-179-5 (8110) 
কথয়ামাস দেশাংশ্চ তীর্থানি সরিতস্তথা।
রাজ্ঞশ্চ বিবিধাশ্চর্যান্দেশাংশ্চৈব পুরাণি চ॥ 1-179-6 (8111) 
স তত্রাকথয়দ্বিপ্রঃ কথান্তে জনমেজয়।
পঞ্চালেষ্বদ্ভুতাকারং যাজ্ঞসেন্যাঃ স্বয়ংবরম্॥ 1-179-7 (8112) 
ধৃষ্টদ্যুম্নস্য চোৎপত্তিমুৎপত্তিং চ শিখণ্ডিনঃ।
অয়োনিজৎবং কৃষ্ণায়া দ্রুপদস্য মহামখে॥ 1-179-8 (8113) 
তদদ্ভুততমং শ্রুৎবা লোকে তস্য মহাত্মনঃ।
বিস্তরেণৈব পপ্রচ্ছুঃ কথাং তে পুরুষর্ষভাঃ॥ 1-179-9 (8114) 
পাণ্ডবা ঊচুঃ। 1-179-10 (1030) 
কথং দ্রুপদপুত্রস্য ধৃষ্টদ্যুম্নস্য পাবকাৎ।
বেদীমধ্যাচ্চ কৃষ্ণায়াঃ সংভবঃ কথমদ্ভুতঃ॥ 1-179-10 (8115) 
কথং দ্রোণান্মহেষ্বাসাৎসর্বাণ্যস্ত্রাণ্যশিক্ষত।
`ধৃষ্টদ্যুম্নো মহেষ্বাসঃ কথং দ্রোণস্য মৃত্যুদঃ।' 
কথং বিপ্র সখায়ৌ তৌ ভিন্নৌ কস্য কৃতেন বা॥  1-179-11 (8116) 
বৈশম্পায়ন উবাচ। 1-179-12 (1031) 
এবং তৈশ্চোদিতো রাজন্স বিপ্রঃ পুরুষর্ষভৈঃ।
কথয়ামাস তৎসর্বং দ্রৌপদীসংভবং তদা॥ ॥ 1-179-12 (8117) 
 
ইতি শ্রীমন্মহাভারতে আদিপর্বণি চৈত্ররথপর্বণি ঊনাশীত্যধিকশততমোঽধ্যায়ঃ॥ 179 ॥

 -   -  

1-179-7 যাজ্ঞসেন্যাঃ দ্রৌপদ্যাঃ॥ 7 ॥ ঊনাশীত্যধিকশততমোঽধ্যায়ঃ॥ 179 ॥



আদিপর্ব - অধ্যায় 180

॥ শ্রীঃ ॥

1.180. অধ্যায়ঃ 180 

 -   -  

ধৃষ্টদ্যুম্নাদ্যুৎপত্তিকথনার্থং দ্রোণদ্রুপদয়োরুৎপত্তিকথনপূর্বকং দ্রুপদবৃত্তান্তকথনম্॥ 1 ॥

 -   -  

1-180-0 (8118) 
ব্রাহ্মণ উবাচ। 1-180-0 (1032) 
গঙ্গাদ্বারং প্রতি মহান্বভূবর্ষির্মহাতপাঃ।
ভরদ্বাজো মহাপ্রাজ্ঞঃ সততং সংশিতব্রতঃ॥ 1-180-1 (8119) 
সোঽভিষেক্তুং গতো গঙ্গাং পূর্বমেবাগতাং সতীম্।
দদর্শাপ্সরসং তত্র ঘৃতাচীমাপ্লুতামৃষিঃ॥ 1-180-2 (8120) 
তস্যা বায়ুর্নদীতীরে বসনং ব্যহরত্তদা।
অপকৃষ্টাম্বরাং দৃষ্ট্বা তামৃষিশ্চকমে তদা॥ 1-180-3 (8121) 
তস্যাং সংসক্তমনসঃ কৌমারব্রহ্মচারিণঃ।
চিরস্য রেতশ্চস্কন্দ তদৃষির্দ্রোণ আদধে॥ 1-180-4 (8122) 
ততঃ সমভবদ্দ্রোণঃ কুমারস্তস্য ধীমতঃ।
অধ্যগীষ্ট স বেদাংশ্চ বেদাঙ্গানি চ সর্বশঃ॥ 1-180-5 (8123) 
ভরদ্বাজস্য তু সখা পৃষতো নাম পার্থিবঃ।
তস্যাপি দ্রুপদো নাম তদা সমভবৎসুতঃ॥ 1-180-6 (8124) 
স নিত্যমাশ্রমং গৎবা দ্রোণেন সহ পার্ষতঃ।
চিক্রীডাধ্যযনং চৈব চকার ক্ষত্রিয়র্ষভঃ॥ 1-180-7 (8125) 
ততস্তু পৃষতেঽতীতে স রাজা দ্রুপদোঽভবৎ।
দ্রোণোঽপি রামং শুশ্রাব দিৎসন্তং বসু সর্বশঃ॥ 1-180-8 (8126) 
বনং তু প্রস্থিতং রামং ভরদ্বাজসুতোঽব্রবীৎ।
আগতং বিত্তকামং মাং বিদ্ধি দ্রোণং দ্বিজোত্তম॥ 1-180-9 (8127) 
রাম উবাচ। 1-180-10 (1033) 
শরীরমাত্রমেবাদ্য ময়া সমবশেষিতম্।
অস্ত্রাণি বা শরীরং বা ব্রহ্মন্নেকতমং বৃণু॥ 1-180-10 (8128) 
দ্রোণ উবাচ। 1-180-11 (1034) 
অস্ত্রাণি চৈব সর্বাণি তেষাং সংহারমেব চ।
প্রয়োগং চৈব সর্বেষাং দাতুমর্হতি মে ভবান্॥ 1-180-11 (8129) 
ব্রাহ্মণ উবাচ। 1-180-12 (1035) 
তথেত্যুক্ৎবা ততস্তস্মৈ প্রদদৌ ভৃগুনন্দনঃ।
প্রতিগৃহ্য তদা দ্রোণঃ কৃতকৃত্যোঽভবত্তদা॥ 1-180-12 (8130) 
সংপ্রহৃষ্টমনা দ্রোণো রামাৎপরমসম্মতম্।
ব্রহ্মাস্ত্রং সমনুজ্ঞাপ্য নরেষ্বভ্যধিকোঽভবৎ॥ 1-180-13 (8131) 
ততো দ্রুপদমাসাদ্য ভারদ্বাজঃ প্রতাপবান্।
অব্রবীৎপুরুষব্যাঘ্রঃ সখায়ং বিদ্ধি মামিতি॥ 1-180-14 (8132) 
দ্রুপদ উবাচ। 1-180-15 (1036) 
নাশ্রোত্রিয়ঃ শ্রোত্রিয়স্য নারথী রথিনঃ সখা।
নারাজা পার্থিবস্যাপি সখিপূর্বং কিমিষ্যতে॥ 1-180-15 (8133) 
ব্রাহ্মণ উবাচ। 1-180-16 (1037) 
স বিনিশ্চিত্য মনসা পাঞ্চাল্যং প্রতি বুদ্ধিমান্।
জগাম কুরুমুখ্যানাং নগরং নাগসাহ্বয়ম্॥ 1-180-16 (8134) 
তস্মৈ পৌত্রান্সমাদায় বসূনি বিবিধানি চ।
প্রাপ্তায় প্রদদৌ ভীষ্মঃ শিষ্যান্দ্রোণায় ধীমতে॥ 1-180-17 (8135) 
দ্রোণঃ শিষ্যাংস্ততঃ পার্থানিদং বচনমব্রবীৎ।
সমানীয় তু তাঞ্শিষ্যান্দ্রুপদস্যাসুখায় বৈ॥ 1-180-18 (8136) 
আচার্যবেতনং কিংচিদ্ধৃদি যদ্বর্ততে মম।
কৃতাস্ত্রৈস্তৎপ্রদেয়ং স্যাত্তদৃতং বদতানঘাঃ। 
সোঽর্জুনপ্রমুখৈরুক্তস্তথাঽস্ৎবিতি গুরুস্তদা॥  1-180-19 (8137) 
যদা চ পাণ্ডবাঃ সর্বে কৃতাস্ত্রাঃ কৃতনিশ্চয়াঃ।
ততো দ্রোণোঽব্রবীদ্ভূয়ো বেতনার্থমিদং বচঃ॥ 1-180-20 (8138) 
পার্ষতো দ্রুপদো নাম ছত্রবত্যাং নরেশ্বরঃ।
তস্মাদাকৃষ্য তদ্রাজ্যং মম শীঘ্রং প্রদীয়তাম্॥ 1-180-21 (8139) 
`ধার্তরাষ্ট্রাশ্চ তে ভীতাঃ পাঞ্চালান্পাণ্ডবাদয়ঃ।
ধার্তরাষ্ট্রৈশ্চ সহিতাঃ পুনর্দ্রোণেন চোদিতাঃ॥ 1-180-22 (8140) 
যজ্ঞসেনেন সংগম্য কর্ণদুর্যোধনাদয়ঃ।
নির্জিতাঃ সংন্যবর্তন্ত তথা তে ক্ষত্রিয়র্ষভাঃ॥'  1-180-23 (8141) 
ততঃ পাণ্ডুসুতাঃ পঞ্চ নির্জিত্য দ্রুপদং যুধি।
দ্রোণায় দর্শয়ামাসুর্বদ্ধ্বা সসচিবং তদা॥ 1-180-24 (8142) 
`মহেন্দ্র ইব দুর্ধর্ষো মহেন্দ্র ইব দানবম্।
মহেন্দ্রপুত্রঃ পাঞ্চালং জিতবানর্জুনস্তদা॥ 1-180-25 (8143) 
তদ্দৃষ্ট্বা তু মহাবীর্যং ফল্গুনস্য মহৌজসঃ।
ব্যস্ময়ন্ত জনাঃ সর্বে যজ্ঞসেনস্য বান্ধবাঃ।  1-180-26 (8144) 
দ্রোণ উবাচ। 1-180-27 (1038) 
প্রার্থয়ামি ৎবয়া সখ্যং পুনরেব নরাধিপ।
অরাজা কিল নো রাজ্ঞঃ সখা ভবিতুমর্হতি॥ 1-180-27 (8145) 
অতঃ প্রয়তিতং রাজ্যে যজ্ঞসেন ৎবয়া সহ।
রাজাঽসি দক্ষিণে কূলে ভাগীরথ্যাহমুত্তরে॥ 1-180-28 (8146) 
ব্রাহ্মণ উবাচ। 1-180-29 (1039) 
এবমুক্তো হি পাঞ্চাল্যো ভারদ্বাজেন ধীমতা।
উবাচাস্ত্রবিদাং শ্রেষ্ঠং দ্রোণং ব্রাহ্মণসত্তমম্॥ 1-180-29 (8147) 
এবং ভবতু ভদ্রং তে ভারদ্বাজ মহামতে।
সখ্যং তদেব ভবতু শশ্বদ্যদভিমন্যসে॥ 1-180-30 (8148) 
এবমন্যোন্যমুক্ৎবা তৌ কৃৎবা সখ্যমনুত্তমম্।
জগ্মতুর্দ্রোণপাঞ্চাল্যৌ যথাগতমরিন্দমৌ॥ 1-180-31 (8149) 
অসৎকারঃ স তু মহান্মুহূর্তমপি তস্য তু।
নাপৈতি হৃদয়াদ্রাজ্ঞো দুর্মনাঃ স কৃশোঽভবৎ॥ ॥ 1-180-32 (8150) 
 
ইতি শ্রীমন্মহাভারতে আদিপর্বণি চৈত্ররথপর্বণি অশীত্যধিকশততমোঽধ্যায়ঃ॥ 180 ॥

 -   -  

1-180-10 একতমমেকতরম্॥ 1-180-13 সমনুজ্ঞপ্য নিশম্য। প্রাপ্যেত্যপি পঠন্তি॥ 1-180-21 ছত্রবত্যামহিচ্ছত্রে॥ 1-180-28 ভাগীরথ্যাহমিতি সংধিরার্ষঃ॥ অশীত্যধিকশততমোঽধ্যায়ঃ॥ 180 ॥



আদিপর্ব - অধ্যায় 181

॥ শ্রীঃ ॥

1.181. অধ্যায়ঃ 181 

 -   -  

দ্রোণহন্তৃপুত্রোৎপাদনেচ্ছয়া যাজকান্বেষণার্থমতটো দ্রুপদস্য উপয়াজবচনেন যাজসমীপগমনম্॥ 1 ॥ পুত্রার্থং যজ্ঞে আরব্ধে অগ্নিকুণ্ডাদ্ধৃষ্টদ্যুম্নস্যোৎপত্তিস্তচ্চরিতমাকাশবাণী চ॥ 2 ॥ পাঞ্চাল্যা উৎপত্তিঃ॥ 3 ॥ তয়োর্নামকরণম্॥ 4 ॥ দ্রোণেন ধৃষ্টদ্যুম্নস্যাস্ত্রশিক্ষণম্॥ 5 ॥

 -   -  

1-181-0 (8151) 
ব্রাহ্মণ উবাচ। 1-181-0 (1040) 
অমর্ষী দ্রুপদো রাজা কর্মসিদ্ধান্দ্বিজর্ষভান্।
অন্বিচ্ছন্পরিচক্রাম ব্রাহ্মণাবসথান্বহূন্॥ 1-181-1 (8152) 
পুত্রজন্ম পরীপ্সন্বৈ শোকোপহতচেতনঃ।
`দ্রোণেন বৈরং দ্রুপদো ন সুষ্বাপ স্মরন্সদা।' 
নাস্তি শ্রেষ্ঠমপত্যং ম ইতি নিত্যমচিন্তয়ৎ॥  1-181-2 (8153) 
জাতান্পুত্রান্স নির্বেদাদ্ধিগ্বন্ধূনিতি চাব্রবীৎ।
নিঃশ্বাসপরমশ্চাসীদ্দ্রোণং প্রতিচিকীর্ষয়া॥ 1-181-3 (8154) 
প্রভাবং বিনয়ং শিক্ষাং দ্রোণস্য চরিতানি চ।
ক্ষাত্রেণ চ বলেনাস্য চিন্তয়ন্নাধ্যগচ্ছত॥ 1-181-4 (8155) 
প্রতিকর্তুং নৃপশ্রেষ্ঠো যতমানোঽপি ভারত।
অভিতঃ সোঽথ কল্মাষীং গঙ্গাকূলে পরিভ্রমন্॥ 1-181-5 (8156) 
ব্রাহ্মণাবসথং পুম্যমাসসাদ মহীপতিঃ।
তত্র নাস্নাতকঃ কশ্চিন্ন চাসীদব্রতী দ্বিজঃ॥ 1-181-6 (8157) 
অধীয়ানৌ মহাভাগৌ সোঽপশ্যৎসংশিতব্রতৌ।
যাজোপয়াজৌ ব্রহ্মর্ষী শাম্যন্তৌ পরমেষ্ঠিনৌ॥ 1-181-7 (8158) 
সংহিতাধ্যযনে যুক্তৌ গোত্রতশ্চাপি কাশ্যপৌ।
তারণেয়ৌ যুক্তরূপৌ ব্রাহ্মণাবৃষিসত্তমৌ॥ 1-181-8 (8159) 
স তাবামন্ত্রয়ামাস সর্বকামৈরতন্দ্রিতঃ।
বুদ্ধ্বা বলং তয়োস্তত্র কনীয়াংসমুপহ্বরে॥ 1-181-9 (8160) 
প্রপেদে চ্ছন্দয়ন্কামৈরুপয়াজং ধৃতব্রতম্।
পাদশুশ্রূষণে যুক্তঃ প্রিয়বাক্সর্বকামদঃ॥ 1-181-10 (8161) 
অর্চয়িৎবা যথান্যায়মুপয়াজমুবাচ সঃ।
যেন মে কর্মণা ব্রহ্মন্পুত্রঃ স্যাদ্দ্রোণমৃত্যবে॥ 1-181-11 (8162) 
`অর্জুনস্য ভবেদ্ভার্যা ভবেদ্যা বরবর্ণিনী।'
উপয়াজ কৃতে তস্মিন্ গবাং দাতাঽস্মি তেঽর্বুদং॥  1-181-12 (8163) 
যদ্বা তেঽন্যদ্দ্বিজশ্রেষ্ঠ মনসঃ সুপ্রিয়ং ভবেৎ।
সর্বং তত্তে প্রদাতাঽহং ন হি মেঽত্রাস্তি সংশয়ঃ॥ 1-181-13 (8164) 
ইত্যুক্তো নাহমিত্যেবং তমৃষিঃ প্রত্যভাষত।
আরাধয়িষ্যন্দ্রুপদঃ স তং পর্যচরৎপুনঃ॥ 1-181-14 (8165) 
ততঃ সংবৎসরস্যান্তে দ্রুপদং স দ্বিজোত্তমঃ।
উপয়াজোঽব্রবীৎকালে রাজন্মধুরয়া গিরা॥ 1-181-15 (8166) 
জ্যেষ্ঠো ভ্রাতা মমাগৃহ্মাদ্বিচরন্ গহনে বনে।
অপরিজ্ঞাতশৌচায়াং ভূমৌ নিপতিতং ফলম্॥ 1-181-16 (8167) 
তদপশ্যমহং ভ্রাতুরসাম্প্রতমনুব্রজন্।
বিমর্শং সংকরাদানে নায়ং কুর্যাৎকদাচন॥ 1-181-17 (8168) 
দৃষ্ট্বা ফলস্য নাপশ্যদ্দোষান্পাপানুবন্ধকান্।
বিবিনক্তি ন শৌচং যঃ সোঽন্যত্রাপি কথং ভবেৎ॥ 1-181-18 (8169) 
সংহিতাধ্যযনং কুর্বন্বসন্গুরুকুলে চ যঃ।
ভৈক্ষমুৎসৃষ্টমন্যেষাং ভুঙ্ক্তে স্ম চ যদা তদা॥ 1-181-19 (8170) 
কীর্তয়ন্গুণমন্নানামঘৃণী চ পুনঃ পুনঃ।
তং বৈ ফলার্থিনং মন্যে ভ্রাতরং তর্কচক্ষুষা॥ 1-181-20 (8171) 
তং বৈ গচ্ছস্ব নৃপতে স ৎবাং সংয়াজয়িষ্যতি।
জুগুপ্সমানো নৃপতির্মনসেদং বিচিন্তয়ন্॥ 1-181-21 (8172) 
উপয়াজবচঃ শ্রুৎবা যাজস্যাশ্রমমভ্যগাৎ।
অভিসম্পূজ্য পূজার্হমথ যাজমুবাচ হ॥ 1-181-22 (8173) 
অয়ুতানি দদান্যষ্টৌ গবাং যাজয় মাং বিভো।
দ্রোণবৈরাভিসন্তপ্তং প্রহ্লাদয়িতুমর্হসি॥ 1-181-23 (8174) 
স হি ব্রহ্মবিদাং শ্রেষ্ঠো ব্রহ্মাস্ত্রে চাপ্যনুত্তমঃ।
তস্মাদ্দ্রোণঃ পরাজৈষ্ট মাং বৈ স সখিবিগ্রহে॥ 1-181-24 (8175) 
ক্ষত্রিয়ো নাস্তি তস্যাস্যাং পৃথিব্যাং কশ্চিদগ্রণীঃ।
কৌরবাচায়র্মুখ্যস্য ভারদ্বাজস্য ধীমতঃ॥ 1-181-25 (8176) 
দ্রোণস্য শরজালানি প্রাণিদেহহরাণি চ।
ষডরত্নি ধনুশ্চাস্য দৃশ্যতে পরমং মহৎ॥ 1-181-26 (8177) 
স হি ব্রাহ্মণবেষেণ ক্ষাত্রং বেগমশংসয়ম্।
প্রতিহন্তি মহেষ্বাসো ভারদ্বাজো মহামনাঃ॥ 1-181-27 (8178) 
ক্ষত্রোচ্ছেদায় বিহিতো জামদগ্ন্য ইবাস্থিতঃ।
তস্য হ্যস্ত্রবলং ঘোরমপ্রধৃষ্যং নরৈর্ভুবি॥ 1-181-28 (8179) 
ব্রাহ্মং সন্ধারয়ংস্তেজো হুতাহুতিরিবানলঃ।
সমেত্য স দহত্যাজৌ ক্ষাত্রধর্মপুরঃসরঃ॥ 1-181-29 (8180) 
ব্রহ্মক্ষত্রে চ বিহিতে ব্রাহ্মং তেজো বিশিষ্যতে।
সোঽহং ক্ষাত্রাদ্বলাদ্ধীনো ব্রাহ্মং তেজঃ প্রপেদিবান্॥ 1-181-30 (8181) 
দ্রোণাদ্বিশিষ্টমাসাদ্য ভবন্তং ব্রহ্মবিত্তমম্।
দ্রোণান্তকমহং পুত্রং লভেয়ং যুধি দুর্জয়ম্॥ 1-181-31 (8182) 
তৎকর্ম কুরু মে মে যাজ বিতরাম্যর্বুদং গবাম্।
তথেত্যুক্ৎবা তু তং যাজো যাজ্যার্থমুপকল্পয়ৎ॥ 1-181-32 (8183) 
গুর্বর্থ ইতি চাকামমুপয়াজমচোদয়ৎ।
যাজো দ্রোণবিনাশায় প্রতিজজ্ঞে তথা চ সঃ॥ 1-181-33 (8184) 
ততস্তস্য নরেন্দ্রস্য উপয়াজো মহাতপাঃ।
আচখ্যৌ কর্ম বৈতানং তদা পুত্রফলায় বৈ॥ 1-181-34 (8185) 
স চ পুত্রো মহাবীর্যো মহাতেজা মহাবলঃ।
ইষ্যতে যদ্বিধো রাজন্ভবিতা তে তথাবিধঃ॥ 1-181-35 (8186) 
ভারদ্বাজস্য হন্তারং সোঽভিসন্ধায় ভূপতিঃ।
আজহ্বে তত্তথা সর্বং দ্রুপদঃ কর্মসিদ্ধয়ে॥ 1-181-36 (8187) 
যাজস্তু হবনস্যান্তে দেবীমাজ্ঞাপয়ত্তদা।
প্রেহি মাং রাজ্ঞি পৃষতি মিথুনং ৎবামুপস্থিতম্॥ 1-181-37 (8188) 
রাজ্ঞ্যুবাচ। 1-181-38 (1041) 
অবলিপ্তং মুখং ব্রহ্মন্দিব্যান্গন্ধান্বিভর্মি চ।
সূতার্থে নোপলব্ধাঽস্মি তিষ্ঠ যাজ মম প্রিয়ে॥ 1-181-38 (8189) 
যাজ উবাচ। 1-181-39 (1042) 
যাজেন শ্রপিতং হব্যমুপয়াজাভিমন্ত্রিতম্।
কথং কামং ন সন্দধ্যাৎসা ৎবং বিপ্রেহি তিষ্ঠ বা॥ 1-181-39 (8190) 
ব্রাহ্মণ উবাচ। 1-181-40 (1043) 
এবমুক্ৎবা তু যাজেন হুতে হবিষি সংস্কৃতে।
উত্তস্থৌ পাবকাত্তস্মাৎকুমারো দেবসন্নিভিঃ॥ 1-181-40 (8191) 
জ্বালাবর্ণো ঘোররূপঃ কিরীটী বর্ম চোত্তমম্।
বিভ্রৎসখঙ্গঃ সশরো ধনুষ্মান্বিনদন্মুহুঃ॥ 1-181-41 (8192) 
সোঽধ্যারোদদ্রথবরং তেন চ প্রয়যৌ তদা।
ততঃ প্রণেদুঃ পঞ্চালাঃ প্রহৃষ্টাঃ সাধুসাধ্বিতি॥ 1-181-42 (8193) 
হর্ষাবিষ্টাংস্ততশ্চৈতান্নেয়ং সেহে বসুন্ধরা।
ভয়াপহো রাজপুত্রঃ পঞ্চালানাং যশস্করঃ॥ 1-181-43 (8194) 
রাজ্ঞঃ শোকাপহো জাত এষ দ্রোণবধায় বৈ।
ইত্যুবাচ মহদ্ভূতমদৃশ্যং খেচরং তদা॥ 1-181-44 (8195) 
কুমারী চাপি পাঞ্চালী বেদীমধ্যাৎসমুত্থিতা।
সুভগা দর্শনীয়াঙ্গী স্বসিতায়তলোচনা॥ 1-181-45 (8196) 
শ্যামা পদ্মপলাশাক্ষী নীলকুঞ্চিতমূর্ধজা।
তাম্রতুঙ্গনখী সুভ্রূশ্চারুপীনপয়োধরা॥ 1-181-46 (8197) 
মানুষং বিগ্রহং কৃৎবা সাক্ষাদমরবর্ণিনী।
নীলোৎপলসমো গন্ধো যস্যাঃ ক্রোশাৎপ্রধাবতি॥ 1-181-47 (8198) 
যা বিভর্তি পরং রূপং যস্যা নাস্ত্যুপমা ভুবি।
দেবদানবয়ক্ষাণামীপ্সিতাং দেবরূপিণীম্॥ 1-181-48 (8199) 
`সদৃশী পাণ্ডুপুত্রস্য অর্জুনস্যেতি ভারত।
ঊচুঃ প্রহৃষ্টমনসো রাজভক্তিপুরস্কৃতাঃ॥'  1-181-49 (8200) 
তাং চাপি জাতাং সুশ্রোণীং বাগুবাচাশরীরিণী।
সর্বয়োষিদ্বরা কৃষ্ণা নিনীষুঃ ক্ষত্রিয়ান্ক্ষয়ম্॥ 1-181-50 (8201) 
সুরকার্যমিয়ং কালে করিষ্যতি সুমধ্যমা।
অস্যা হেতোঃ কৌরবাণাং মহদুৎপৎস্যতে ভয়ম্॥ 1-181-51 (8202) 
তচ্ছ্রুৎবা সর্বপঞ্চালাঃ প্রণেদুঃ সিংহসঙ্ঘবৎ।
ন চৈতান্হর্ষসম্পূর্ণানিয়ং সেহে বসুন্ধরা॥ 1-181-52 (8203) 
`পাঞ্চালরাজস্তাং দৃষ্ট্বা হর্ষাদশ্রূণ্যবর্তয়ৎ।
পরিষ্বজ্য চ তাং কৃষ্ণাং স্নুষা পাণ্ডোরিতি ব্রুবন্। 
অঙ্কমারোপ্য পাঞ্চালীং রাজা হর্ষমবাপ সঃ॥'  1-181-53 (8204) 
তৌ দৃষ্ট্বা পার্ষতী যাজং প্রপেদে বৈ সুতার্থিনী।
ন বৈ মদন্যাং জননীং জানীয়াতামিমাবিতি॥ 1-181-54 (8205) 
তথেত্যুবাচ তাং যাজো রাজ্ঞঃ প্রিয়চিকীর্ষয়া।
তয়োশ্চ নামনী চক্রুর্দ্বিজাঃ সম্পূর্ণমানসাঃ॥ 1-181-55 (8206) 
ধৃষ্টৎবাদত্যমর্ষিৎবাদ্দ্যুম্নাদ্যুৎসংভবাদপি।
ধৃষ্টদ্যুম্নঃ কুমারোঽয়ং দ্রুপদস্য ভবৎবিতি॥ 1-181-56 (8207) 
কৃষ্ণেত্যেবাব্রুবকন্কৃষ্ণাং কৃষ্ণা।ঞভূৎসা হি বর্ণতঃ।
তথা তন্মিথুনং জজ্ঞে দ্রুপদস্য মহামখে॥ 1-181-57 (8208) 
`বৈদিকাধ্যযনে পারং ধৃষ্টদ্যুম্নো গতঃ পরম্॥'  1-181-58 (8209) 
ধৃষ্টদ্যুম্নং তু পাঞ্চাল্যমানীয় স্বং নিবেশনম্।
উপাকরোদস্ত্রহেতোর্ভারদ্বাজঃ প্রতাপবান্॥ 1-181-59 (8210) 
অমোক্ষণীয়ং দৈবং হি ভাবি মৎবা মহামতিঃ।
তথা তৎকৃতবান্দ্রোণ আত্মকীর্ত্যনুরক্ষণাৎ॥ ॥ 1-181-60 (8211) 
 
ইতি শ্রীমন্মহাভারতে আদিপর্বণি চৈত্ররথপর্বমি একাশীত্যধিকশততমোঽধ্যায়ঃ॥ 181 ॥

 -   -  

1-181-7 পরমে ব্রহ্মণি বেদে বা স্থাতুং শীলং যয়োস্তৌ॥ 1-181-8 তারণেয়ৌ কুমারীপ্রভবৌ সূর্যভক্তৌ বা॥ 1-181-17 সংকরাদানে দোষয়ুক্তবস্ৎবাদানে॥ 1-181-19 উৎসৃষ্টং উচ্ছিষ্টম্॥ 1-181-20 অঘৃণী লজ্জাহীনঃ॥ 1-181-21 ইদং যাজচরিতং জুগুপ্সমানো নিন্দন্। বিচিন্তয়ন্ স্বকার্যং চেতি শেষঃ॥ 1-181-23 অষ্টাবয়ুতানি দদানি। রিক্তপাণির্ন পশ্যেত রাজানং দেবতাং গুরুমিতি স্মৃতেরুপায়নমাত্রমেতৎ ন দক্ষিণা অর্বুদপ্রতিজ্ঞানাৎ॥ 1-181-24 পরাজৈষ্ট পরাজিতবান্॥ 1-181-25 তস্য তস্মাৎ। অগ্রণীঃ শ্রেষ্ঠঃ॥ 1-181-56 ধৃষ্টৎবাৎ প্রগল্ভৎবাৎ। অত্যন্তমমর্ষঃ শত্রৎকর্ষাসহিষ্ণুৎবং তদ্বত্ৎবাৎ। দ্যুম্নং বিত্তং তচ্চ রাজ্ঞাং বলমেব কবচকুণ্ডলাদিকং বা সহোৎপন্নং তদাদির্যস্য শস্ত্রাস্ত্রশৌর্যোৎসাহাদেস্তদ্দ্যুম্নাদি তস্যোৎসংভবাদুৎকর্ষেণোৎপত্তেশ্চ॥ একাশীত্যধিকশততমোঽধ্যায়ঃ॥ 181 ॥



আদিপর্ব - অধ্যায় 182

॥ শ্রীঃ ॥

1.182. অধ্যায়ঃ 182 

 -   -  

জনবার্তয়া দুর্যোধনেন পাণ্ডবানাং দাহং, স্বপুরোহিতবচনেন নাশরাহিত্যং চ, জ্ঞাতবতা তেষাং জীবনে সন্দিহানেন দ্রুপদেন উদ্ধোষিতস্য পুত্রীস্বয়ংবরস্য কুন্তীংপ্রতি ব্রাহ্মণেন কথনম্॥ 1 ॥ যুষ্মাসু তত্রাগতেষ্বীশ্বরেচ্ছয়া ৎবৎপুত্রাণামন্যতমং পাঞ্চালী বৃণুয়াদপীত্যুক্তবতা ব্রাহ্মণেন সহ পাণ্ডবানাং পাঞ্চালনগরং প্রতি গমনম্॥ 2 ॥

 -   -  

1-182-0 (8212) 
`ব্রাহ্মণ উবাচ। 1-182-0 (1044) 
শ্রুৎবা জতুগৃহে বৃত্তং ব্রাহ্মণাঃ সংশিতব্রতাঃ।
পাঞ্চালরাজং দ্রুপদমিদং বচনমব্রুবন্॥ 1-182-1 (8213) 
ধার্তরাষ্ট্রাঃ সহামাত্যা মন্ত্রয়িৎবা পরস্পরম্।
পাণ্ডবানাং বিনাশায় মতিং চক্রুঃ সুদুষ্করাম্॥ 1-182-2 (8214) 
দুর্যোধনেন প্রহিতঃ পুরোচন ইতি শ্রুতঃ।
বারণাবতমাসাদ্য কৃৎবা জতুগৃহং মহৎ॥ 1-182-3 (8215) 
তস্মিন্গৃহে সুবিস্রব্ধান্পাণ্ডবান্পৃথয়া সহ।
অর্ধরাত্রে মহারাজ দগ্ধবানতিদুর্মতিঃ॥ 1-182-4 (8216) 
তেনাগ্নিনা স্বয়ং চাপি দগ্ধঃ ক্ষুদ্রো নৃশংসবৎ।
এতচ্ছ্রুৎবা সুসংহৃষ্টো ধৃতরাষ্ট্রঃ সবান্ধবঃ॥ 1-182-5 (8217) 
অল্পশোকঃ প্রহৃষ্টাত্মা শশাস বিদুরং তদা।
পাণ্ডবানাং মহাপ্রাজ্ঞ কুরু পিণ্ডোদকক্রিয়াম্॥ 1-182-6 (8218) 
অহো বিধিবশাদেব গতাস্তে যমসাদনম্।
ইত্যুক্ৎবা প্রারদত্তত্র ধৃতরাষ্ট্রঃ সবান্ধবঃ॥ 1-182-7 (8219) 
শ্রুৎবা ভীষ্মেণ বিদুরঃ কৃতবানৌর্ধ্বদেহিকম্।
পাণ্ডবানাং বিনাশায় কৃতং কর্ম দুরাত্মনা॥ 1-182-8 (8220) 
এতৎকার্যস্য কর্তা তু ন দৃষ্টো ন শ্রুতঃ পুরা।
এতদ্বৃত্তং মহাভাগ পাণ্ডবান্প্রতি নঃ শ্রুতম্॥ 1-182-9 (8221) 
ব্রাহ্মণ উবাচ। 1-182-10 (1045) 
শ্রুৎবা তু বচনং তেষাং যজ্ঞসেনো মহামতিঃ।
যথা তজ্জনকঃ শোচেদৌরসস্য বিনাশে॥ 1-182-10 (8222) 
তথাঽতপ্যত বৈ রাজা পাণ্ডবানাং বিনাশনে।
সমাহূয় প্রকৃতয়ঃ সহিতাঃ সর্বনাগরৈঃ॥ 1-182-11 (8223) 
কারুণ্যাদেব পাঞ্চালঃ প্রোবাচেদং বচস্তদা।  1-182-12 (8224) 
দ্রুপদ উবাচ।
অহো রূপমহো ধৈর্যমহো বীর্যমহো বলম্॥  1-182-12 (1046) 
চিন্তয়ামি দিবারাত্রমর্জুনং প্রতি বান্ধবাঃ।
ভ্রাতৃভিঃ সহিতো মাত্রা সোঽদহ্যত হুতাশনে॥ 1-182-13 (8225) 
কিমাশ্চর্যমিতো লোকে কালো হি দুরতিক্রমঃ।
মিথ্যাপ্রতিজ্ঞো লোকেষু কিং করিষ্যামি সাংপ্রতং॥ 1-182-14 (8226) 
অন্তর্গতেন দুঃখেন দহ্যমানো দিবানিশম্।
যাজোপয়াজৌ সৎকৃত্য যাচিতৌ তৌ ময়াঽনঘৌ॥ 1-182-15 (8227) 
ভারদ্বাজস্য হন্তারং দেবীং চাপ্যর্জুনস্য বৈ।
লোকস্তদ্বেদ যচ্চাপি তথা যাজেন মে শ্রুতম্॥ 1-182-16 (8228) 
যাজেন পুত্রকামীয়ং হুৎবা চোৎপাদিতাবিমৌ।
ধৃষ্টদ্যুম্নশ্চ কৃষ্ণা চ মম তুষ্টিকরাবুভৌ॥ 1-182-17 (8229) 
কিং করিষ্যামি তে নষ্টাঃ পাণ্ডবাঃ পৃথয়া সহ।  1-182-18 (8230) 
ব্রাহ্মণ উবাচ।
ইত্যেবমুক্ৎবা পাঞ্চালঃ শুশোচ পরমাতুরঃ॥  1-182-18 (1047) 
দৃষ্ট্বা শোচন্তমত্যর্থং পাঞ্চালমিদমব্রবীৎ।
পুরোধাঃ সৎবসংপন্নঃ সম্যগ্বিদ্যাবিশেষবিৎ॥ 1-182-19 (8231) 
বৃদ্ধানুশাসনে সক্তাঃ পাণ্ডবা ধর্মচারিণঃ।
তাদৃশা ন বিনশ্যন্তি নৈব যান্তি পরাভবম্॥ 1-182-20 (8232) 
ময়া দৃষ্টমিদং সত্যং শৃণু ৎবং মনুজাধিপ।
ব্রাহ্মণৈঃ কথিতং সত্যং বেদেষু চ ময়া শ্রুতম্॥ 1-182-21 (8233) 
বৃহস্পতিমতেনাথ পৌলোম্যা চ পুরা শ্রুতম্।
নষ্ট হন্দ্রো বিসগ্রন্থ্যামুপশ্রুত্যা হি দর্শিতঃ॥ 1-182-22 (8234) 
উপশ্রুতির্মহারাজ পাণ্ডবার্থে ময়া শ্রুতা।
যত্রকুত্রাপি জীবন্তি পাণ্ডবাস্তে ন সংশয়ঃ॥ 1-182-23 (8235) 
ময়া দৃষ্টানি লিঙ্গানি ইহৈবৈষ্যন্তি পাণ্ডবাঃ।
যন্নিমিত্তমিহায়ান্তি তচ্ছৃণুষ্ব নরাধিপ॥ 1-182-24 (8236) 
স্বয়ংবরঃ ক্ষত্রিয়াণাং কন্যাদানে প্রদর্শিতঃ।
স্বয়ংবরস্তু নগরে ঘুষ্যতাং রাজসত্তম॥ 1-182-25 (8237) 
যত্র বা নিবসন্তস্তে পাণ্ডবাঃ পৃথয়া সহ।
দূরস্থা বা সমীপস্থা স্বর্গস্থা বাঽপি পাণ্ডবাঃ॥ 1-182-26 (8238) 
শ্রুৎবা স্বয়ংবরং রাজন্সমেষ্যন্তি ন সংশয়ঃ।
তস্মাৎস্বয়ংবরো রাজন্ঘুষ্যতাং মা চিরং কৃথাঃ॥ 1-182-27 (8239) 
ব্রাহ্মণ উবাচ। 1-182-28 (1048) 
শ্রুৎবা পুরোহিতেনোক্তং পাঞ্চালঃ প্রীতিমাংস্তদা।
ঘোষয়ামাস নগরে দ্রৌপদ্যাস্তু স্বয়ংবরম্॥ 1-182-28 (8240) 
পুষ্যমাসে তু রোহিণ্যাং শুক্লপক্ষে শুভে তিথৌ।
দিবসৈঃ পঞ্চসপ্তত্যা ভবিষ্যতি ন সংশয়ঃ॥ 1-182-29 (8241) 
দেবগন্ধর্বয়ক্ষাশ্চ ঋষয়শ্চ তপোধনাঃ।
স্বয়ংবরং দ্রষ্টুকামা গচ্ছন্ত্যেব ন সংশয়ঃ॥ 1-182-30 (8242) 
তব পুত্রা মহাত্মানো দর্শনীয়ো বিশেষতঃ।
যদৃচ্ছয়া সা পাঞ্চালী গচ্ছেদ্বান্যতমং পতিম্॥ 1-182-31 (8243) 
কো হি জানাতি লোকেষু প্রজাপতিমতং শুভণ্।
তস্মাৎসপুত্রা গচ্ছেথা যদি ব্রাহ্মণি রোচতে॥ 1-182-32 (8244) 
নিত্যকালং সুভিক্ষাস্তে পাঞ্চালাস্তু তপোধনে।
যজ্ঞসেনস্তু রাজা স ব্রহ্মণ্যঃ সত্যসঙ্গরঃ॥ 1-182-33 (8245) 
ব্রহ্মণ্যা নাগরাঃ সর্বে ব্রাহ্মণাশ্চাতিথিপ্রিয়াঃ।
নিত্যকালং প্রদাস্যন্তি আমন্ত্রণময়াচিতম্॥ 1-182-34 (8246) 
অহং চ তত্র গচ্ছামি মমৈভিঃ সহ শিষ্যকৈঃ।
একসার্থাঃ প্রয়াতাঃ স্মো ব্রাহ্মণ্যা যদি রোচতে॥ 1-182-35 (8247) 
এতাবদুক্ৎবা বচনং ব্রাহ্মণো বিররাম হ॥ ॥ 1-182-36 (1049) 
 
ইতি শ্রীমন্মহাভারতে আদিপর্বণি চৈত্ররথপর্বণি দ্ব্যশীত্যধিকশততমোঽধ্যায়ঃ॥ 182 ॥

 -   -  

1-182-9 এতৎকার্যস্য এতাদৃশকার্যস্য॥ 1-182-21 দৃষ্টং ঊহিতম্॥ দ্ব্যশীত্যধিকশততমোঽধ্যায়ঃ॥ 182 ॥



আদিপর্ব - অধ্যায় 183

॥ শ্রীঃ ॥

1.183. অধ্যায়ঃ 183 

 -   -  

পাণ্ডবানাং দ্রুপদনগরপ্রথানম্॥ 1 ॥

 -   -  

1-183-0 (8248) 
বৈশম্পায়ন উবাচ। 1-183-0 (1050) 
এতচ্ছ্রুৎবা ততঃ সর্বে পাণ্ডবা ভরতর্ষভ।
মনসা দ্রৌপদীং জগ্মুরনঙ্গশরপীডিতাঃ॥'  1-183-1 (8249) 
ততস্তাং রজনীং রাজঞ্ছল্যবিদ্ধা ইবাভবন্।
সর্বে চাস্বস্থমনসো বভূবুস্তে মহাবলাঃ॥ 1-183-2 (8250) 
ততঃ কুন্তী সুতান্দৃষ্ট্বা সর্বাংস্তদ্গতচেতসঃ।
যুধিষ্ঠিরমুবাচেদং বচনং সত্যবাদিনী॥ 1-183-3 (8251) 
চিররাত্রোষিতাঃ স্মেহ ব্রাহ্মণস্য নিবেশনে।
রমমাণাঃ পুরে রম্যে লব্ধভৈক্ষা মহাত্মনঃ॥ 1-183-4 (8252) 
যানীহ রমণীয়ানি বনান্যুপবনানি চ।
সর্বাণি তানি দৃষ্টানি পুনঃপুনররিন্দম॥ 1-183-5 (8253) 
পুনর্দৃষ্টানি তানীহ প্রীণয়ন্তি ন নস্তথা।
ভৈক্ষং চ ন তথা বীর লভ্যতে কুরুনন্দন॥ 1-183-6 (8254) 
তে বয়ং সাধু পঞ্চালান্গচ্ছাম যদি মন্যসে।
অপূর্বদর্শনং বীর রমণীয়ং ভবিষ্যতি॥ 1-183-7 (8255) 
সুভিক্ষাশ্চৈব পঞ্চালাঃ শ্রূয়ন্তে শত্রুকর্শন।
যজ্ঞসেনশ্চ রাজাঽসৌ ব্রহ্মণ্য ইতি সুশ্রুম॥ 1-183-8 (8256) 
একত্র চিরবাসশ্চ ক্ষমো ন চ মতো মম।
তে তত্র সাধু গচ্ছামো যদি ৎবং পুত্র মন্যসে॥ 1-183-9 (8257) 
যুধিষ্ঠির উবাচ। 1-183-10 (1051) 
ভবত্যা যন্মতং কার্যং তদস্মাকং পরং হিতম্।
অনুজাংস্তু ন জানামি গচ্ছেয়ুর্নেতি বা পুনঃ॥ 1-183-10 (8258) 
বৈশম্পায়ন উবাচ। 1-183-11 (1052) 
ততঃ কুন্তী ভীমসেনমর্জুনং যমজৌ তথা।
উবাচ গমনং তে চ তথেত্যেবাব্রুবংস্তদা॥ 1-183-11 (8259) 
তত আমন্ত্র্য তং বিপ্রং কুন্তী রাজসুতৈঃ সহ।
প্রতস্থে নগরীং রম্যাং দ্রুপদস্য মহাত্মনঃ॥ ॥ 1-183-12 (8260) 
 
ইতি শ্রীমন্মহাভারতে আদিপর্বণি চৈত্ররথপর্বণি ত্র্যশীত্যধিকশততমোঽধ্যায়ঃ॥ 183 ॥




আদিপর্ব - অধ্যায় 184

॥ শ্রীঃ ॥

1.184. অধ্যায়ঃ 184 

 -   -  

প্রস্থানসময়াগতে ব্যাসেন পাণ্ডবান্প্রতি দ্রৌপদীবৃত্তান্তকথনপূর্বকং ভবিষ্যদ্দ্রৌপদীলাভকথনম্॥ 1 ॥ ব্যাসস্য প্রতিনিবর্তনম্॥ 2 ॥

 -   -  

1-184-0 (8261) 
বৈশম্পায়ন উবাচ। 1-184-0 (1053) 
বসৎসু তেষু প্রচ্ছন্নং পাণ্ডবেষু মহাত্মসু।
আজগামাথ তান্দ্রষ্টুং ব্যাসঃ সত্যবতীসুতঃ॥ 1-184-1 (8262) 
তমাগতমভিপ্রেক্ষ্য প্রত্যুদ্গম্য পরন্তপাঃ।
প্রণিপত্যাভিবাদ্যৈনং তস্থুঃ প্রাঞ্জলয়স্তদা॥ 1-184-2 (8263) 
সমনুজ্ঞাপ্য তান্সর্বানাসীনান্মুনিরব্রবীৎ।
প্রচ্ছন্নং পূজিতঃ পার্থৈঃ প্রীতিপূর্বমিদং বচঃ॥ 1-184-3 (8264) 
অপি ধর্মেণ বর্তধ্বং শাস্ত্রেণ চ পরন্তপাঃ।
অপি বিপ্রেষু পূজা বঃ পূজার্হেষু ন হীয়তে॥ 1-184-4 (8265) 
অথ ধর্মার্থবদ্বাক্যমুক্ৎবা স ভগবানৃষিঃ।
বিচিত্রাশ্চ কথাস্তাস্তাঃ পুনরেবেদমব্রবীৎ॥ 1-184-5 (8266) 
আসীত্তপোবনে কাচিদৃষেঃ কন্যা মহাত্মনঃ।
বিলগ্নমধ্যা সুশ্রোণী সুভ্রূঃ সর্বগুণান্বিতা॥ 1-184-6 (8267) 
কর্মভিঃ স্বকৃতৈঃ সা তু দুর্ভগা সমপদ্যত।
নাধ্যগচ্ছৎপতিং সা তু কন্যা রূপবতী সতী॥ 1-184-7 (8268) 
তপস্তপ্তুমথারেভে পত্যর্থমসুখা ততঃ।
তোষয়ামাস তপসা সা কিলোগ্রেণ শঙ্করম্॥ 1-184-8 (8269) 
তস্যাঃ স ভগবাংস্তুষ্টস্তামুবাচ যশস্বিনীম্।
বরং বরয় ভদ্রং তে বরদোঽস্মীতি শঙ্করঃ॥ 1-184-9 (8270) 
অথেশ্বরমুবাচেদমাত্মনঃ সা বচো হিতম্।
পতিং সর্বগুণোপেতমিচ্ছামীতি পুনঃপুনঃ॥ 1-184-10 (8271) 
তামথ প্রত্যুবাচেদমীশানো বদতাং বরঃ।
পঞ্চ তে পতয়ো ভদ্রে ভবিষ্যন্তীতি ভারতাঃ॥ 1-184-11 (8272) 
এবমুক্তা ততঃ কন্যা দেবং বরদমব্রবীৎ।
একমিচ্ছাম্যহং দেব ৎবৎপ্রসাদাৎপতিং প্রভো॥ 1-184-12 (8273) 
পুনরেবাব্রবীদ্দেব ইদং বচনমুত্তমম্।
পঞ্চকৃৎবস্ৎবয়া হ্যুক্তঃ পতিং দেহীত্যহং পুনঃ॥ 1-184-13 (8274) 
দেহমন্যং গতায়াস্তে যথোক্তং তদ্ভবিষ্যতি।  1-184-14 (8275) 
ব্যাস উবাচ।
দ্রুপদস্য কুলে জজ্ঞে সা কন্যা দেবরূপিণী॥  1-184-14 (1054) 
নির্দিষ্টা ভবতাং পত্নী কৃষ্ণা পার্ষত্যনিন্দিতা।
পাঞ্চালনগরে তস্মান্নিবসধ্বং মহাবলাঃ। 
সুখিনস্তামনুপ্রাপ্য ভবিষ্যথ ন সংশয়ঃ॥  1-184-15 (8276) 
এবমুক্ৎবা মহাভাগঃ পাণ্ডবান্স পিতামহঃ।
পার্থানামন্ত্র্য কুন্তীং চ প্রাতিষ্ঠত মহাতপাঃ॥ ॥ 1-184-16 (8277) 
 
ইতি শ্রীমন্মহাভারতে আদিপর্বণি চৈত্ররথপর্বণি চতুরশীত্যধিকশততমোঽধ্যায়ঃ॥ 184 ॥

 -   -  

1-184-6 বিলগ্নমধ্যা বিলগ্নং সমদেশে শয়নে ভূতলাস্পৃষ্টং মধ্যং শরীরমধ্যভাগো যস্যাঃ সা কৃশমধ্যেতি যাবৎ॥ চতুরশীত্যধিকশততমোঽধ্যায়ঃ॥ 184 ॥



আদিপর্ব - অধ্যায় 185

॥ শ্রীঃ ॥

1.185. অধ্যায়ঃ 185 

 -   -  

পাঞ্চালনগরং গচ্ছতাং পাণ্ডবানাং মার্গে ব্রাহ্মণৈঃ সহ সংবাদঃ॥ 1 ॥

 -   -  

1-185-0 (8278) 
বৈশম্পায়ন উবাচ। 1-185-0 (1055) 
গতে ভগবতি ব্যাসে পাণ্ডবা হৃষ্টমানসাঃ।
`তে প্রয়াতা নরব্যাঘ্রা মাত্রা সহ পরন্তপাঃ॥ 1-185-1 (8279) 
ব্রাহ্মণান্গচ্ছতো পশ্যন্পাঞ্চালান্সগণান্পথি।
অথ তে ব্রাহ্মণা ঊচুঃ পাণ্ডবান্ব্রহ্মচারিণঃ॥ 1-185-2 (8280) 
ক্ব ভবন্তো গমিষ্যন্তি কুতো বাঽঽগচ্ছথেতি হ।  1-185-3 (8281) 
যুধিষ্ঠির উবাচ।
প্রয়াতানেকচক্রায়াঃ সোদর্যান্দেবদর্শিনঃ॥  1-184-3 (1056) 
ভবন্তো নোঽভিজানন্তু সহিতান্ব্রহ্মচারিণঃ।
গচ্ছতো নস্তু পাঞ্চালান্দ্রুপদস্য পুরং প্রতি॥ 1-185-4 (8282) 
ইচ্ছামো ভবতো জ্ঞাতুং পরং কৌতূহলং হি নঃ॥  1-185-5 (8283) 
ব্রাহ্মণা ঊচুঃ। 1-185-6 (1057) 
এতে সার্ধং প্রয়াতাঃ স্মো বয়মপ্যত্র গামিনঃ।
তত্রাপ্যদ্ভুতসঙ্কাশ উৎসবো ভবিতা মহান্॥ 1-185-6 (8284) 
ততস্তু যজ্ঞসেনস্য দ্রুপদস্য মহাত্মনঃ।
যাসাবয়োনিজা কন্যা স্থাস্যতে সা স্বয়ংবরে॥ 1-185-7 (8285) 
দর্শনীয়াঽনবদ্যাঙ্গী সুকুমারী যশস্বিনী।
ধৃষ্টদ্যুম্নস্য ভগিনী দ্রোণশত্রোঃ প্রতাপিনঃ॥ 1-185-8 (8286) 
জাতো যঃ পাবকাচ্ছূরঃ সশরঃ সশরাসনঃ।
সুসমিদ্ধান্মহাভাগঃ সোমকানাং মহারথঃ॥ 1-185-9 (8287) 
যস্মিন্সংজায়মানে হি বাগুবাচাশরীরিণী।
এষ মৃত্যুশ্চ শিষ্যশ্চ ভারদ্বাজস্য জায়তে॥ 1-185-10 (8288) 
স্বসা তস্য তু বেদ্যাশ্চ জাতা তস্মিন্মহামখে।
স্ত্রীরত্নমসিতাপাঙ্গী শ্যামা নীলোৎপলদ্যুতিঃ॥ 1-185-11 (8289) 
তাং যজ্ঞসেনস্য সুতাং দ্রৌপদীং পরমাং স্ত্রিয়ম্।
গচ্ছামস্তত্র বৈ দ্রষ্টুং তং চৈবাস্যাঃ স্বয়ংবরম্॥ 1-185-12 (8290) 
রাজানো রাজপুত্রাশ্চ যজ্বানো ভূরিদক্ষিণাঃ।
স্বাধ্যায়বন্তঃ শুচয়ো মহাত্মানো ধৃতব্রতাঃ॥ 1-185-13 (8291) 
তরুণা দর্শনীয়াশ্চ বলবন্তো দুরাসদাঃ।
মহারথাঃ কৃতাস্ত্রাশ্চ সমেষ্যন্তীহ ভূমিপাঃ॥ 1-185-14 (8292) 
তে তত্র বিবিধং দানং বিজয়ার্থং নরেশ্বরাঃ।
প্রদাস্যন্তি ধনং গাশ্চ ভক্ষ্যভোজ্যানি সর্বশঃ॥ 1-185-15 (8293) 
প্রতিলপ্স্যামহে সর্বং দৃষ্ট্বা কৃষ্ণাং স্বয়ংবরে।
যং চ সা ক্ষত্রিয়ং রঙ্গে কুমারী বরয়িষ্যতি॥ 1-185-16 (8294) 
তদা বৈতালিকাশ্চৈব নর্তকাঃ সূতমাগধাঃ।
নিবোধকাশ্চ দেশেভ্যঃ সমেষ্যন্তি মহাবলাঃ॥ 1-185-17 (8295) 
এতৎকৌতূহলং তত্র দৃষ্ট্বা বৈ প্রতিগৃহ্য চ।
সহাস্মাভির্মহাত্মানো মাত্রা সহ নিবৎস্যথ॥ 1-185-18 (8296) 
দর্শনীয়াংশ্চ বঃ সর্বানেকরূপানবস্থিতান্।
সমীক্ষ্য কৃষ্মা বরয়েৎসংগত্যান্যতমং পতিম্॥ 1-185-19 (8297) 
অয়মেকশ্চ বো ভ্রাতা দর্শনীয়ো মহাভুজঃ।
নিয়ুধ্যমানো বিজয়েৎসংগত্য দ্রবিণং মহৎ॥ 1-185-20 (8298) 
যুধিষ্ঠির উবাচ। 1-185-21 (1058) 
পরমং ভো গমিষ্যামো দ্রষ্টুং তত্র স্বয়ংবরম্।
দ্রৌপদীং যজ্ঞসেনস্য কন্যাং তস্যাস্তথোৎসবম্॥' ॥  1-185-21 (8299) 
 
ইতি শ্রীমন্মহাভারতে আদিপর্বণি চৈত্ররথপর্বণি পঞ্চাশীত্যধিকশততমোঽধ্যায়ঃ॥ 185 ॥




আদিপর্ব - অধ্যায় 186

॥ শ্রীঃ ॥

1.186. অধ্যায়ঃ 186 

 -   -  

অর্ধরাত্রে পাণ্ডবানাং গঙ্গাতীরগমনম্॥ 1 ॥ তত্র স্ত্রীভিঃ সহ জলক্রীডাং কুর্বতা চিত্ররথেন গন্ধর্বেণ সহ অর্জুনস্য যুদ্ধম্॥ 2 ॥ আগ্নেয়াস্ত্রেণ দগ্ধাদধঃপতিতস্য তস্যার্জুনেন গ্রহণং॥ 3 ॥ গন্ধর্বপত্ন্যা প্রার্থিতস্য যুধিষ্ঠিরস্যাজ্ঞয়া গন্ধর্বমোচনম্॥ 4 ॥ গন্ধর্বপ্রার্থনয়া আগ্নেয়াস্ত্রপরিবর্তনেন তস্মাদ্গান্ধর্বাস্ত্রগ্রহণানুমোদনম্॥ 5 ॥ গন্ধর্বেণ পাণ্ডবানাং পুরোহিতসংপাদনোপদেশঃ॥ 6 ॥

 -   -  

1-186-0 (8300) 
বৈশম্পায়ন উবাচ। 1-186-0 (1059) 
তে প্রতস্থুঃ পুরস্কৃত্য মাতরং পুরুষর্ষভাঃ।
সমৈরুদঙ্মুকৈর্মার্গৈর্যথোদ্দিষ্টং চ ভারত॥ 1-186-1 (8301) 
অহোরাত্রেণাভ্যগচ্ছন্পাঞ্চালনগরং প্রতি।
অভ্যাজগ্মুর্লোকনদীং গঙ্গাং ভাগীরথীং প্রতি॥ 1-186-2 (8302) 
চন্দ্রাস্তময়বেলায়ামর্ধরাত্রসমাগমে।
বারি চৈবানুমজ্জন্তস্তীর্থং সোমাশ্রয়ায়ণম্।  1-186-3 (8303) 
আসেদুঃ পুরুষব্যাঘ্রা গঙ্গায়াং পাণ্ডুনন্দনাঃ॥
উল্মুকং তু সমুদ্যম্য তেষামগ্রে ধনঞ্জয়ঃ।  1-186-4 (8304) 
প্রকাশার্থং যয়ৌ তত্র রক্ষার্থং চ মহারথঃ॥
তত্র গঙ্গাজলে রম্যে বিবিক্তে ক্রীডয়ন্ স্ত্রিয়ঃ।  1-186-5 (8305) 
শব্দং তেষাং স শুশ্রাব নদীং সমুপসর্পতাম্।
তেন শব্দেন চাবিষ্টশ্চুক্রোধ বলবদ্বলী॥ 1-186-6 (8306) 
স দৃষ্ট্বা পাণ্ডবাংস্তত্র সহ মাত্রা পরন্তপান্।
বিষ্ফারয়ন্ধনুর্ঘোরমিদং বচনমব্রবীৎ॥ 1-186-7 (8307) 
সন্ধ্যা সংরজ্যতে ঘোরা পূর্বরাত্রাগমেষু যা।
অশীতিভির্লবৈর্হীনং তন্মুহূর্তং প্রচক্ষতে॥ 1-186-8 (8308) 
বিহিতং কামচারাণাং যক্ষগন্ধর্বরক্ষসাম্।
শেষমন্যন্মনুষ্যাণাং কর্মচারেষু বৈ স্মৃতম্॥ 1-186-9 (8309) 
লোভাৎপ্রচারং চরতস্তাসু বেলাসু বৈ নরান্।
উপক্রান্তা নিগৃহ্ণীমো রাক্ষসৈঃ সহ বালিশান্॥ 1-186-10 (8310) 
অতো রাত্রৌ প্রাপ্নুবতো জলং ব্রহ্মবিদো জনাঃ।
গর্হয়ন্তি নরান্সর্বান্বলস্থান্নৃপতীনপি॥ 1-186-11 (8311) 
আরাচ্চ তিষ্ঠতাস্মাকং সমীপং নোপসর্পত।
কস্মান্মাং নাভিজানীত প্রাপ্তং ভাগীরথীজলম্॥ 1-186-12 (8312) 
অঙ্গারপর্ণং গন্ধর্বং বিত্ত মাং স্ববলাশ্রয়ম্।
অহং হি মানী চের্ষ্যুশ্চ কুবেরস্য প্রিয়ঃ সখা॥ 1-186-13 (8313) 
অঙ্গারপর্ণমিত্যেবং খ্যাতং চেদং বনং মম।
অনুগঙ্গং চরন্কামাংশ্চিত্রং যত্র রমাম্যহম্॥ 1-186-14 (8314) 
ন কৌণপাঃ শৃঙ্গিণো বা ন দেবা ন চ মানুষাঃ।
কুবেরস্য যথোষ্ণীষং কিং মাং সমুপসর্পথ॥ 1-186-15 (8315) 
অর্জুন উবাচ। 1-186-16 (1060) 
সমুদ্রে হিমবৎপার্শ্বে নদ্যামস্যাং চ দুর্মতে।
রাত্রাবহনি সন্ধ্যায়াং কস্য ক্লৃপ্তঃ পরিগ্রহঃ॥ 1-186-16 (8316) 
ভুক্তো বাঽপ্যথ বাঽভুক্তো রাত্রাবহনি খেচর।
ন কালনিয়মো হ্যস্তি গঙ্গাং প্রাপ্য সরিদ্বরাং॥ 1-186-17 (8317) 
বয়ং চ শক্তিসম্পন্না অকালে ৎবামধৃষ্ণুম।
অশক্তা হি রণে ক্রূর যুষ্মানর্চন্তি মানবাঃ॥ 1-186-18 (8318) 
পুরা হিমবতশ্চৈষা হেমশৃঙ্গাদ্বিনিঃসৃতা।
গঙ্গা গৎবা সমুদ্রাম্ভঃ সপ্তধা সমপদ্যত॥ 1-186-19 (8319) 
গঙ্গাং চ যমুনাং চৈব প্লক্ষজাতাং সরস্বতীম্।
রথস্থাং সরয়ূং চৈব গোমতীং গণ্ডকীং তথা॥ 1-186-20 (8320) 
অপর্যুষিতপাপাস্তে নদীঃ সপ্ত পিবন্তি যে।
ইয়ং ভূৎবা চৈকবপ্রা শুচিরাকাশগা পুনঃ॥ 1-186-21 (8321) 
দেবেষু গঙ্গা গন্ধর্ব প্রাপ্নোত্যলকনন্দতাম্।
তথা পিতৄন্বৈতরণী দুস্তরা পাপকর্মভিঃ। 
গঙ্গা ভবতি বৈ প্রাপ্য কৃষ্ণদ্বৈপায়নোঽব্রবীৎ॥  1-186-22 (8322) 
অসম্বাধা দেবনদী স্বর্গসংপাদনী শুভা।
কথমিচ্ছসি তাং রোদ্ধুং নৈষ ধর্মঃ সনাতনঃ॥ 1-186-23 (8323) 
অনিবার্যমসম্বাধং তব বাচা কথং বয়ম্।
ন স্পৃশেম যথাকামং পুণ্যং ভাগীরথীজলম্॥ 1-186-24 (8324) 
বৈশম্পায়ন উবাচ। 1-186-25 (1061) 
অঙ্গারপর্ণস্তচ্ছ্রুৎবা ক্রুদ্ধ আনাম্য কার্মুকম্।
মুমোচ বাণান্নিশিতানহীনাশীবিষানিব॥ 1-186-25 (8325) 
উল্মুকং ভ্রাময়ংস্তূর্ণং পাণ্ডবশ্চর্ম চোত্তরম্।
ব্যপোহত শরাংস্তস্য সর্বানেব ধনঞ্জয়ঃ॥ 1-186-26 (8326) 
অর্জুন উবাচ। 1-186-27 (1062) 
বিভীষিকা বৈ গন্ধর্ব নাস্ত্রজ্ঞেষু প্রয়ুজ্যতে।
অস্ত্রজ্ঞেষু প্রয়ুক্তেয়ং ফেনবৎপ্রবিলীয়তে॥ 1-186-27 (8327) 
মানুষানতি গন্ধর্বান্সর্বান্ গন্ধর্ব লক্ষয়ে।
তস্মাদস্ত্রেণ দিব্যেন যোৎস্যেঽহং ন তু মায়যা॥ 1-186-28 (8328) 
পুরাঽস্ত্রমিমাগ্নেয়ং প্রাদাৎকিল বৃহস্পতিঃ।
ভরদ্বাজায় গন্ধর্ব গুরুর্মান্যঃ শতক্রতোঃ॥ 1-186-29 (8329) 
ভরদ্বজাদগ্নিবেশ্য অগ্নিবেশ্যাদ্গুরুর্মম।
সাধ্বিদং মহ্যমদদদ্দ্রোণো ব্রাহ্মণসত্তমঃ॥ 1-186-30 (8330) 
বৈশম্পায়ন উবাচ। 1-186-31 (1063) 
ইত্যুক্ৎবা পাণ্ডবঃ ক্রুদ্ধো গন্ধর্বায় মুমোচ হ।
প্রদীপ্তমস্ত্রমাগ্নেয়ং দদাহাস্য রথং তু তৎ॥ 1-186-31 (8331) 
বিরথং বিপ্লুতং তং তু স গন্ধর়্বং মহাবলঃ।
অস্ত্রতেজঃপ্রমূঢং চ প্রপতন্তমবাঙ্মুখম্॥ 1-186-32 (8332) 
শিরোরুহেষু জগ্রাহ মাল্যবৎসু ধনঞ্জয়ঃ।
ভ্রাতৄন্প্রতি চকর্ষাথ সোঽস্ত্রপাতাদচেতসম্॥ 1-186-33 (8333) 
যুধিষ্ঠিরং তস্য ভার্যা প্রপেদে শরণার্থিনী।
নাম্না কুম্ভীনসী নাম পতিত্রাণমভীপ্সতী॥ 1-186-34 (8334) 
গন্ধর্ব্যুবাচ। 1-186-35 (1064) 
ত্রায়স্ব মাং মহাভাগ পতিং চেমং বিমুঞ্চ মে।
গন্ধর্বী শরণং প্রাপ্তা নাম্না কুম্ভীনসী প্রভো॥ 1-186-35 (8335) 
যুধিষ্ঠির উবাচ। 1-186-36 (1065) 
যুদ্ধে জিতং যশোহীনং স্ত্রীনাথমপরাক্রমম্।
কো নিহন্যাদ্রিপুং তাত মুঞ্চেমং রিপুসূদন॥ 1-186-36 (8336) 
অর্জুন উবাচ। 1-186-37 (1066) 
জীবিতং প্রতিপদ্যস্ব গচ্ছ গন্ধর্ব মা শুচঃ।
প্রদিশত্যভয়ং তেঽদ্য কুরুরাজো যুধিষ্ঠিরঃ॥ 1-186-37 (8337) 
গন্ধর্ব উবাচ। 1-186-38 (1067) 
জিতোঽহং পূর্বকং নাম মুঞ্চাম্যঙ্গারপর্ণতাম্।
যশোহীনং ন চ শ্লাঘ্যং স্বং নাম জনসংসদি॥ 1-186-38 (8338) 
সাধ্বিমং লব্ধবাঁল্লাভং যোঽহং দিব্যাস্ত্রধারিণম্।
গান্ধর্ব্যা মায়যেচ্ছামি সংয়োজয়িতুমর্জুনম্॥ 1-186-39 (8339) 
অস্ত্রাগ্নিনা বিচিত্রোঽয়ং দগ্ধো মে রথ উত্তমঃ।
সোঽহং চিত্ররথো ভূৎবা নাম্না দগ্ধরথোঽভবং॥ 1-186-40 (8340) 
সংভৃতা চৈব বিদ্যেয়ং তপসেহ ময়া পুরা।
নিবেদয়িষ্যে তামদ্য প্রাণদায় মহাত্মনে॥ 1-186-41 (8341) 
সংস্তম্ভয়িৎবা তরসা জিতং শরণমাগতম্।
যো রিপুং যোজয়েৎপ্রাণৈঃ কল্যাণং কিং ন সোঽর্হতি॥ 1-186-42 (8342) 
চাক্ষুষী নাম বিদ্যেয়ং যাং সোমায় দদৌ মনুঃ।
দদৌ স বিশ্বাবসবে মম বিশ্বাবসুর্দদৌ॥ 1-186-43 (8343) 
সেয়ং কাপুরুষং প্রাপ্তা গুরুদত্তা প্রণশ্যতি।
আগমোঽস্যা ময়া প্রোক্তো বীর্যং প্রতিনিবোধ মে॥ 1-186-44 (8344) 
যচ্চক্ষুষা দ্রষ্টুমিচ্ছেত্রিষু লোকেষু কিংচন।
তৎপশ্যেদ্যাদৃশং চেচ্ছেত্তাদৃশং দ্রষ্টুমর্হতি॥ 1-186-45 (8345) 
একপাদেন ষণ্মাসান্স্থিতো বিদ্যাং লভেদিমাম্।
অনুনেষ্যাম্যহং বিদ্যাং স্বয়ং তুভ্যং ব্রতে কৃতে॥ 1-186-46 (8346) 
বিদ্যযা হ্যনয়া রাজন্বয়ং নৃভ্যো বিশেষিতাঃ।
অবিশিষ্টাশ্চ দেবানামনুভাবপ্রদর্শিনঃ॥ 1-186-47 (8347) 
গন্ধর্বজানামশ্বানামহং পুরুষসত্তম।
ভ্রাতৃভ্যস্তব তুভ্যং চ পৃথগ্দাতা শতং শতং॥ 1-186-48 (8348) 
দেবগন্ধর্ববাহাস্তে দিব্যবর্ণা মনোজবাঃ।
ক্ষীণাক্ষীণা ভবন্ত্যেতে ন হীয়ন্তে চ রংহসঃ॥ 1-186-49 (8349) 
পুরা কৃতং মহেন্দ্রস্য বজ্রং বৃত্রনিবর্হণম্।
দশধা শতধা চৈব তচ্ছীর্ণং বৃত্রমূর্ধনি॥ 1-186-50 (8350) 
ততো ভাগীকৃতো দেবৈর্বজ্রভাগ উপাস্যতে।
লোকে যশোধনং কিংচিৎসৈব বজ্রতনুঃ স্মৃতা॥ 1-186-51 (8351) 
বজ্রপাণির্ব্রাহ্মণঃ স্যাৎক্ষত্রং বজ্ররথং স্মৃতম্।
বৈশ্যা বৈ দানবজ্রাশ্চ কর্মবজ্রা যবীয়সঃ॥ 1-186-52 (8352) 
ক্ষত্রবজ্রস্য ভাগেন অবধ্যা বাজিনঃ স্মৃতাঃ।
রথাঙ্গং বডবা সূতে শূরাশ্চাশ্বেষু যে মতাঃ॥ 1-186-53 (8353) 
কামবর্ণাঃ কামজবাঃ কামতঃ সমুপস্থিতাঃ।
ইতি গন্ধর্বজাঃ কামং পূরয়িষ্যন্তি মে হয়াঃ॥ 1-186-54 (8354) 
অর্জুন উবাচ। 1-186-55 (1068) 
যদি প্রীতেন মে দত্তং সংশয়ে জীবিতস্য বা।
বিদ্যাধং শ্রুতং বাঽপি ন তদ্গন্ধর্ব রোচয়ে॥ 1-186-55 (8355) 
গন্ধর্ব উবাচ। 1-186-56 (1069) 
সংয়োগো বৈ প্রীতিকরো মহৎসু প্রতিদৃশ্যতে।
জীবিতস্য প্রদানেন প্রীতো বিদ্যাং দদামি তে॥ 1-186-56 (8356) 
ৎবত্তোঽপ্যহং গ্রহীষ্যামি অস্ত্রমাগ্নেয়মুত্তমম্।
তথৈব যোগ্যং বীভৎসো চিরায় মরতর্ষভ॥ 1-186-57 (8357) 
অর্জুন উবাচ। 1-186-58 (1070) 
ৎবত্তোঽস্ত্রেণ বৃণোম্যশ্বান্সংয়োগঃ শাস্বতোঽস্তুনৌ।
সখে তদ্ব্রূহি গন্ধর্ব যুষ্মভ্যো যদ্ভয়ং ভবেৎ॥ 1-186-58 (8358) 
কারণং ব্রূহি গন্ধর্ব কিং তদ্যেন স্ম ধর্ষিতাঃ।
যান্তো বেদবিদঃ সর্বে সন্তো রাত্রাবরিন্দমাঃ॥ 1-186-59 (8359) 
গন্ধর্ব উবাচ। 1-186-60 (1071) 
অনগ্নয়োঽনাহুতয়ো ন চ বিপ্রপুরস্কৃতাঃ।
যূয়ং ততো ধর্ষিতাঃ স্থ ময়া বৈ পাণ্ডুনন্দনাঃ॥ 1-186-60 (8360) 
`যক্ষরাক্ষসগন্ধর্বপিশাচপতগোরগাঃ।
ধর্ষন্তি নরব্যাঘ্র ন ব্রাহ্মণপুরস্কৃতান্॥ 1-186-61 (8361) 
জানতাপি ময়া তস্মাত্তেজশ্চাভিজনং চ বঃ।
ইয়মগ্নিমতাং শ্রেষ্ঠ ধর্ষিতা বৈ পুরাগতিঃ॥ 1-186-62 (8362) 
কো হি বস্ত্রিষু লোকেষু ন বেদ ভরতর্ষভ।
স্বৈর্গুণৈর্বিস্তৃতং শ্রীমদ্যশোঽগ্র্যং ভূরিবর্চসাম্'॥ 1-186-63 (8363) 
যক্ষরাক্ষসগন্ধর্বাঃ পিশাচোরগদানবাঃ।
বিস্তরং কুরুবংশস্য ধীমন্তঃ কথয়ন্তি তে॥ 1-186-64 (8364) 
নারদপ্রভৃতীনাং তু দেবর্ষীণাং ময়া শ্রুতম্।
গুণান্কথয়তাং বীর পূর্বেষাং তব ধীমতাম্॥ 1-186-65 (8365) 
স্বয়ং চাপি ময়া দৃষ্টশ্চরতা সাগরাম্বরাম্।
ইমাং বসুমতীং কৃৎস্নাং প্রভাবঃ সুকুলস্য তে॥ 1-186-66 (8366) 
বেদে ধনুষি চাচার্যমভিজানামি তেঽর্জুন।
বিশ্রুতং ত্রিষু লোকেষু ভারদ্বাজং যশস্বিনম্॥ 1-186-67 (8367) 
`সর্ববেদবিদাং শ্রেষ্ঠং সর্বশস্ত্রভৃতাং বরম্।
দ্রোণমিষ্বস্ত্রকুশলং ধনুষ্যহ্গিরসাং বরম্॥'  1-186-68 (8368) 
ধর্মং বায়ুং চ শক্রং চ বিজানাম্যশ্বিনৌ তথা।
পাণ্ডুং চ কুরুশার্দূল ষডেতান্কুরুবর্ধনান্। 
পিতৄনেতানহং পার্থ দেবমানুষসত্তমান্॥  1-186-69 (8369) 
দিব্যাত্মানো মহাত্মানঃ সর্বশস্ত্রভৃতাং বরাঃ।
ভবন্তো ভ্রাতরঃ শূরাঃ সর্বে সুচরিতব্রতাঃ॥ 1-186-70 (8370) 
উত্তমাং চ মনোবুদ্ধিং ভবতাং ভাবিতাত্মনাম্।
জানন্নপি চ বঃ পার্থ কৃতবানিহ ধর্ষণাম্॥ 1-186-71 (8371) 
স্ত্রীসকাশে চ কৌরব্য ন পুমান্ক্ষন্তুমর্হতি।
ধর্ষণামাত্মনঃ পশ্যন্ব্রাহুদ্রবিণমাশ্রিতঃ॥ 1-186-72 (8372) 
নক্তং চ বলমস্মাকং ভূয় এবাভিবর্ধতে।
যতস্ততো মাং কৌন্তেয় সদারং মন্যুরাবিশৎ॥ 1-186-73 (8373) 
সোঽহং ৎবয়েহ বিজিতঃ সঙ্খ্যে তাপত্যবর্ধন।
যেন তেনেহ বিধিনা কীর্ত্যমানং নিবোধ মে॥ 1-186-74 (8374) 
ব্রহ্মচর্যং পরো ধর্মঃ স চাপি নিয়তস্ৎবয়ি।
যস্মাত্তস্মাদহং পার্থ রণে।ঞস্মি বিজিতস্ৎবয়া॥ 1-186-75 (8375) 
যস্তু স্যাৎক্ষত্রিয়ঃ কশ্চিৎকামবৃত্তঃ পরন্তপ।
নক্তং চ যুধি যুধ্যেত ন স জীবেৎকথংচন॥ 1-186-76 (8376) 
যস্তু স্যাৎকামবৃত্তোঽপি পার্থ ব্রহ্মপুরস্কৃতঃ।
জয়েন্নক্তঞ্চরান্সর্বান্স পুরোহিতধূর্গতঃ॥ 1-186-77 (8377) 
তস্মাত্তাপত্য যৎকিংচিন্নৃণাং শ্রেয় ইহেপ্সিতম্।
তস্মিন্কর্মণি যোক্তব্যা দান্তাত্মানঃ পুরোহিতাঃ॥ 1-186-78 (8378) 
বেদে ষডঙ্গে নিরতাঃ শুচয়ঃ সত্যবাদিনঃ।
ধর্মাত্যাগঃ কৃতাত্মানঃ স্যুর্নৃপাণাং পুরোহিতাঃ॥ 1-186-79 (8379) 
জয়শ্চ নিয়তো রাজ্ঞঃ স্বর্গশ্চ তদনন্তরম্।
যস্য স্যাদ্ধর্মবিদ্বাগ্মী পুরোধাঃ শীলবাঞ্শুচিঃ॥ 1-186-80 (8380) 
লাভং লব্ধুমলব্ধং বা লব্ধং বা পরিরক্ষিতুম্।
পুরোহিতং প্রকুর্বীত রাজা গুণসমন্বিতম্॥ 1-186-81 (8381) 
পুরোহিতমতে তিষ্ঠেদ্য ইচ্ছেদ্ভূতিমাত্মনঃ।
প্রাপ্তুং বসুমতীং সর্বাং সর্বশঃ সাগরাম্বরাম্॥ 1-186-82 (8382) 
ন হি কেবলশৌর্যেণ তাপত্যাভিজনেন চ।
জয়েদব্রাহ্মণঃ কশ্চিদ্ভূমিং ভূমিপতিঃ ক্বচিৎ॥ 1-186-83 (8383) 
তস্মাদেবং বিজানীহি কুরূণাং বংশবর্ধন।
ব্রাহ্মণপ্রমুখং রাজ্যং শক্যং পালয়িতুং চিরম্॥ ॥ 1-186-84 (8384) 
 
ইতি শ্রীমন্মহাভারতে আদিপর্বণি চৈত্ররথপর্বণি ষডশীত্যধিকশততমোঽধ্যায়ঃ॥ 186 ॥

 -   -  

1-186-3 সোমাশ্রয়শ্চন্দ্রধরো রুদ্রস্তস্য স্থানং সোমাশ্রয়ায়ণম্॥ 1-186-8 পূর্বরাত্রাগমেষু পশ্চিমায়াং দিশি অর্ধাস্তমিতার্কমণ্ডলরূপা যা সংধ্যা সংরজ্যতে রক্তা ভবতি তস্যাং মুহূর্তং প্রস্থানকালমশীতিভির্লবৈর্নিমেষার্ধৈর্হীনং প্রচক্ষতে॥ 1-186-9 তদেব মুহূর্তং যক্ষাদীনাং কর্মচারেষু বিহিতমন্যন্মনুষ্যাণাং কর্মচারেষু স্মৃতমিত্যন্বয়ঃ। সংধ্যায়ামশীতিলবোপরি রাত্রৌ যক্ষাদীনামেব সংচারকালঃ অন্যদহর্মনুষ্যাণামিত্যর্থঃ॥ 1-186-15 শৃঙ্গিণঃ অভিচারিকাঃ॥ 1-186-21 একবপ্রা একমাকাশরূপং বপ্রং যস্যাঃ সা॥ 1-186-36 স্ত্রী নাথো রক্ষিতা যস্য তম্॥ 1-186-38 অঙ্গারবদ্ভাস্বরং দুঃস্পর্শং চ পর্ণং বাহনং রথো যস্য সোঽঙ্গারপর্ণস্তস্য ভাবস্তত্তাম্॥ 1-186-41 ক্ষীণাশ্চাঽক্ষীণাশ্চ ক্ষীণাক্ষীণাঃ বৃদ্ধাস্তরুণা বা এতে ন ভবন্তি রংহসো বেগাচ্চ ন হীয়ন্তে ইতি নকারানুষঙ্গেণ যোজ্যম্। ক্ষীণে ক্ষীণে ইতি ঘ. পাঠঃ॥ 1-186-51 তস্য ভাগঃ পৃথগ্ভূতঃ সর্বৈর্ভূতৈদপাস্যতে ইতি ঙ. পাঠঃ॥ 1-186-52 বজ্রপাণিঃ পাণিঃ বজ্রং যস্য স। এবমেব বজ্ররথমিত্যপি॥ 1-186-53 রথাঙ্গং চ তথা সূতো ধনুশ্চ ভরতর্ষভ ইতি ঙ. পাঠঃ॥ 1-186-57 তথৈব সখ্যং বীভৎসো ইতি ঙ. পাঠঃ॥ 1-186-58 অস্ত্রেণাস্ত্রং বৃণে ৎবত্তঃ যদ্ভয়ং ত্যজেৎ ইতি ঙ. পাঠঃ॥ 1-186-60 অনগ্নয়ো দারহীনৎবাৎ। অনাহুতয়ঃ সমাবৃতৎবাৎ। আশ্রমবিংশেষহীনো ব্রাহ্মণো ধর্ষণীয় ইত্যর্থঃ॥ 1-186-76 কায়বৃদ্যঃ কৃতদারঃ॥ 1-186-81 লাভং লব্ধব্যং ধনং। অলব্ধস্য চ লাভায় লব্ধস্য পরিরক্ষণে ইতি ঙ. পাঠঃ॥ ষডশীত্যধিকশততমোঽধ্যায়ঃ॥ 186 ॥



আদিপর্ব - অধ্যায় 187

॥ শ্রীঃ ॥

1.187. অধ্যায়ঃ 187 

 -   -  

সূর্যকন্যায়াঃ তপত্যা উপাখ্যানম্--স্বভক্তায় সংবরণায় স্বকন্যাং দাতুং সবিতুর্নিশ্চয়ঃ॥ 1 ॥ মৃগয়ার্থং গতস্য সংবরণস্য গিরৌ তপতীদর্শনেন কামোৎপত্তিঃ॥ 2 ॥ রাজনি তয়া সহ ভাষিতুং প্রবৃত্তে তপ্ত্যা অন্তর্ধানম্॥ 3 ॥

 -   -  

1-187-0 (8385) 
অর্জুন উবাচ। 1-187-0 (1072) 
তাপত্য ইতি যদ্বাক্যমুক্তবানসি মামিহ।
তদহং জ্ঞাতুমিচ্ছামি তাপত্যার্থং বিনিশ্চিতম্॥ 1-187-1 (8386) 
তপতী নাম কা চৈষা তাপত্যা যৎকৃতে বয়ম্।
কৌন্তেয়া হি বয়ং সাধো তত্ৎবমিচ্ছামি বেদিতুম্॥ 1-187-2 (8387) 
বৈশম্পায়ন উবাচ। 1-187-3 (1073) 
এবমুক্তঃ স গন্ধর্বঃ কুন্তীপুত্রং ধনঞ্জয়ম্।
বিশ্রুতং ত্রিষু লোকেষু শ্রাবয়ামাস বৈ কথাম্॥ 1-187-3 (8388) 
হন্ত তে কথয়িষ্যামি কথামেতাং মনোরমাম্।
যথাবদখিলাং পার্থ সর্ববুদ্ধিমতাং বর॥ 1-187-4 (8389) 
উক্তবানস্মি যেন ৎবাং তাপত্য ইতি যদ্বচঃ।
তত্তেঽহং কথয়িষ্যামি শৃণুষ্বৈকমনা ভব॥ 1-187-5 (8390) 
য এষ দিবি ধিষ্ণ্যেন নাকং ব্যাপ্নোতি তেজসা।
এতস্য তপতী নাম বভূব সদৃশী সুতা॥ 1-187-6 (8391) 
বিবস্বতো বৈ দেবস্য সাবিত্র্যবরজা বিভো।
বিশ্রুতা ত্রিষু লোকেষু তপতী তপসা যুতা॥ 1-187-7 (8392) 
ন দেবী নাসুরী চৈব ন যক্ষী ন চ রাক্ষসী।
নাপ্সরা ন চ গন্ধর্বী তথা রূপেণ কাচন॥ 1-187-8 (8393) 
সুবিভক্তানবদ্যাঙ্গী স্বসিতায়তলোচনা।
স্বাচারা চৈব সাধ্বী চ সুবেষা চৈব ভামিনী॥ 1-187-9 (8394) 
ত তস্যাঃ সদৃশং কংচিত্ত্রিষু লোকেষু ভারত।
ভর্তারং সবিতা মেনে রূপশীলগুণশ্রুতৈঃ॥ 1-187-10 (8395) 
সংপ্রাপ্তয়ৌবনাং পশ্যন্দেয়াং দুহিতরং তু তাম্।
`দ্ব্যষ্টবর্ষাং তু তাং শ্যামাং সবিতা রূপশালিনীম্।' 
নোপলেভে ততঃ শান্তিং সংপ্রদানং বিচিন্তয়ন্॥  1-187-11 (8396) 
অথর্ক্ষপুত্রঃ ক্রান্তেয় কুরূণামৃষভো বলী।
সূর্যমারাধয়ামাস নৃপঃ সংবরণস্তদা॥ 1-187-12 (8397) 
অর্ধ্যমাল্যোপহারাদ্যৈর্গন্ধৈশ্চ নিয়তঃ শুচিঃ।
নিয়মৈরুপবাসৈশ্চ তপোভির্বিবিধৈরপি॥ 1-187-13 (8398) 
সুশ্রূষুরনহংবাদী শুচিঃ পৌরবনন্দন।
অংশুমন্তং সমুদ্যন্তং পূজয়ামাস ভক্তিমান্॥ 1-187-14 (8399) 
ততঃ কৃতজ্ঞং ধর্মজ্ঞং রূপেণাসদৃশং ভুবি।
তপত্যাঃ সদৃশং মেনে সূর্যঃ সংবরণং পতিম্॥ 1-187-15 (8400) 
দাতুমৈচ্ছত্ততঃ কন্যাং তস্মৈ সংবরণায় তাম্।
নৃপোত্তমায় কৌরব্য বিশ্রুতাভিজনায় চ॥ 1-187-16 (8401) 
যথা হি দিবি দীপ্তাংশুঃ প্রভাসয়তি তেজসা।
তথা ভুবি মহিপালো দীপ্ত্যা সংবরণোঽভবৎ॥ 1-187-17 (8402) 
যথাঽর্চয়ন্তি চাদিত্যমুদ্যন্তং ব্রহ্মবাদিনঃ।
তথা সংবরণং পার্থ ব্রাহ্মণাবরজাঃ প্রজাঃ॥ 1-187-18 (8403) 
স সোমমতি কান্তৎবাদাদিত্যমতি তেজসা।
বভূব নৃপতিঃ শ্রীমান্সুহৃদাং দুর্হৃদামপি॥ 1-187-19 (8404) 
এবংগুণস্য নৃপতেস্তথাবৃত্তস্য কৌরব।
তস্মৈ দাতুং মনশ্চক্রে তপতীং তপনঃ স্বয়ম্॥ 1-187-20 (8405) 
স কদাচিদথো রাজা শ্রীমানমিতবিক্রমঃ।
চচার মৃগয়াং পার্থ পর্বতোপবনে কিল॥ 1-187-21 (8406) 
চরতো মৃগয়াং তস্য ক্ষুৎপিপাসাসমন্বিতঃ।
মমার রাজ্ঞঃ কৌন্তেয় গিরাবপ্রতিমো হয়ঃ॥ 1-187-22 (8407) 
স মৃতাশ্বশ্চরন্পার্থ পদ্ভ্যামেব গিরৌ নৃপঃ।
দদর্শাসদৃশীং লোকে কন্যামায়তলোচনাম্॥ 1-187-23 (8408) 
স এব একামাসাদ্য কন্যাং পরবলার্দনঃ।
তস্থৌ নৃপতিশার্দূলঃ পশ্যন্নবিচলেক্ষণঃ॥ 1-187-24 (8409) 
স হি তাং তর্কয়ামাস রূপতো নৃপতিঃ শ্রিয়ম্।
পুনঃ সংতর্কয়ামাস রবের্ভ্রষ্টামিব প্রভাম্॥ 1-187-25 (8410) 
বপুষা বর্চসা চৈব শিখামিব বিভাবসোঃ।
প্রসন্নৎবেন কান্ত্যা চ চন্দ্ররেখামিবামলাম্॥ 1-187-26 (8411) 
গিরিপৃষ্ঠে তু সা যস্মিন্স্থিতা স্বসিতলোচনা।
বিভ্রাজমানা শুশুভে প্রতিমেব হিরণ্ময়ী॥ 1-187-27 (8412) 
তস্যা রূপেণ স গিরির্বেষেণ চ বিশেষতঃ।
সসবৃক্ষক্ষুপলতো হিরণ্ময় ইবাভবৎ॥ 1-187-28 (8413) 
অবমেনে চ তাং দৃষ্ট্বা সর্বলোকেষু যোষিতঃ।
অবাপ্তং চাত্মনো মেনে স রাজা চক্ষুষঃ ফলং॥ 1-187-29 (8414) 
জন্মপ্রভৃতি যৎকিচিংদ্দৃষ্টবান্স মহীপতিঃ।
রূপং ন সদৃশং তস্যাস্তর্কয়ামাস কিংচন॥ 1-187-30 (8415) 
তয়া বদ্ধমনশ্চক্ষুঃ পাশৈর্গুণময়ৈস্তদা।
ন চচাল ততো দেশাদ্বুবুধে ন চ কিংচন॥ 1-187-31 (8416) 
অস্যা নূনং বিশালাক্ষ্যাঃ সদেবাসুরমানুষম্।
লোকং নির্মথ্য ধাত্রেদং রূপমাবিষ্কৃতং কৃতম্॥ 1-187-32 (8417) 
এবং সংতর্কয়ামাস রূপদ্রবিণসংপদা।
কন্যামসদৃশীং লোকে নৃপঃ সংবরণস্তদা॥ 1-187-33 (8418) 
তাং চ দৃষ্ট্বৈব কল্যাণীং কল্যাণাভিজনো নৃপঃ।
জগাম মনসা চিন্তাং কামবাণেন পীডিতঃ॥ 1-187-34 (8419) 
দহ্যমানঃ স তীব্রেণ নৃপতির্মন্মথাগ্নিনা।
অপ্রগল্ভাং প্রগল্ভস্তাং তদোবাচ মনোহরাম্॥ 1-187-35 (8420) 
কাঽসি কস্যাসি রম্ভোরু কিমর্থং চেহ তিষ্ঠসি।
কথং চ নির্জনেঽরণ্যে চরস্যেকা শুচিস্মিতে॥ 1-187-36 (8421) 
ৎবং হি সর্বানবদ্যাঙ্গী সর্বাভরণভূষিতা।
বিভূষণমিবৈতেষাং ভূষণানামভীপ্সিতম্॥ 1-187-37 (8422) 
ন দেবীং নাসুরীং চৈব ন যক্ষীং ন চ রাক্ষসীম্।
ন চ ভোগবতীং মন্যে ন গন্ধবীং ন মানুষীম্॥ 1-187-38 (8423) 
যা হি দৃষ্টা ময়া কাশ্চিচ্ছ্রুতা বাঽপি বরাঙ্গনাঃ।
ন তাসাং সদৃশীং মন্যে ৎবামহং মত্তকাশিনি॥ 1-187-39 (8424) 
দৃষ্ট্বৈব চারুবদনে চন্দ্রাৎকান্ততরং তব।
বদনং পদ্মপত্রাক্ষং মাং মথ্নাতীব মন্মথঃ॥ 1-187-40 (8425) 
এবং তাং স মহীপালো বভাষে ন তু সা তদা।
কামার্তং নির্জনেঽরণ্যে প্রত্যবাষথ কিংচন॥ 1-187-41 (8426) 
ততো লালপ্যমানস্য পার্থিবস্যায়তেক্ষণা।
সৌদামিনীব চাভ্রেষু তত্রৈবান্তরধীয়ত॥ 1-187-42 (8427) 
তামন্বেষ্টুং স নৃপতিঃ পরিচক্রাম সর্বতঃ।
বনং বনজপত্রাক্ষীং ভ্রমন্নুন্মত্তবত্তদা॥ 1-187-43 (8428) 
অপশ্যমানঃ স তু তাং বহু তত্র বিলপ্য চ।
নিশ্চেষ্টঃ পার্থিবশ্রেষ্ঠো মুহূর্তং স ব্যতিষ্ঠত॥ ॥ 1-187-44 (8429) 
 
ইতি শ্রীমন্মহাভারতে আদিপর্বণি চৈত্ররথপর্বণি সপ্তাশীত্যধিকশততমোঽধ্যায়ঃ॥ 187 ॥

 -   -  

1-187-1 যৎ যস্মাৎ তৎ তস্মাৎ। তাপত্যার্থং তাপত্যশব্দার্থম্॥ সপ্তাশীত্যধিকশততমোঽধ্যায়ঃ॥ 187 ॥



আদিপর্ব - অধ্যায় 188

॥ শ্রীঃ ॥

1.188. অধ্যায়ঃ 188 

 -   -  

ভূতলে পতিতং রাজানং দৃষ্ট্বা তৎসমীপে তপত্যা আগমনম্॥ 1 ॥ তয়োঃ সংবাদঃ॥ 2 ॥

 -   -  

1-188-0 (8430) 
গন্ধর্ব উবাচ। 1-188-0 (1074) 
অথ তস্যামদৃশ্যায়াং নৃপতিঃ কামমোহিতঃ।
পাতনঃ শত্রুসঙ্ঘানাং পপাত ধরণীতলে॥ 1-188-1 (8431) 
তস্মিন্নিপতিতে ভূমাবথ সা চারুহাসিনী।
পুনঃ পীনায়তশ্রোণী দর্শয়ামাস তং নৃপম্॥ 1-188-2 (8432) 
অথাবভাষে কল্যাণী বাচা মধুরয়া নৃপম্।
তং কুরূণাং কুলকরং কামাভিহতচেতসম্॥ 1-188-3 (8433) 
উবাচ মধুরং বাক্যং তপতী হসতীব সা।
উত্তিষ্ঠোত্তিষ্ঠ ভদ্রং তে ন ৎবমর্হস্যরিন্দম॥ 1-188-4 (8434) 
মোহং নৃপতিশার্দূল গন্তুমাবিষ্কৃতঃ ক্ষিতৌ।
এবমুক্তোঽথ নৃপতির্বাচা মধুরয়া তদা॥ 1-188-5 (8435) 
দদর্শ বিপুলশ্রোণীং তামেবাভিমুখে স্থিতাম্।
অথ তামসিতাপাঙ্গীমাবভাষে স পার্থিবঃ॥ 1-188-6 (8436) 
মন্মথাগ্নিপরীতাত্মা সন্দিগ্ধাক্ষরয়া গিরা।
সাধু ৎবমসিতাপাঙ্গি কামার্তং মত্তকাশিনি॥ 1-188-7 (8437) 
ভজস্ব ভজমানং মাং প্রাণা হি প্রজহন্তি মাম্।
ৎবদর্থং হি বিশালাক্ষি মাময়ং নিশিতৈঃ শরৈঃ॥ 1-188-8 (8438) 
কামঃ কমলগর্ভাভে প্রতিবিধ্যন্ন শাম্যতি।
দষ্টমেবমনাক্রন্দে ভদ্রে কামমহাহিনা॥ 1-188-9 (8439) 
সা ৎবং পীনায়তশ্রোণী মামাপ্নুহি বরাননে।
ৎবদধীনা হি মে প্রাণাঃ কিন্নরোদ্গীতভাষিণি॥ 1-188-10 (8440) 
চারুসর্বানবদ্যাঙ্গি পদ্মেন্দুপ্রতিমাননে।
ন হ্যহং ৎবদৃতে ভীরু শক্ষ্যামি খলু জীবিতুম্॥ 1-188-11 (8441) 
কামঃ কমলপত্রাক্ষি প্রতিবিধ্যতি মাময়ম্।
তস্মাৎকুরু বিশালাক্ষি ময়্যনুক্রোশমঙ্গনে॥ 1-188-12 (8442) 
ভক্তং মামসিতাপাঙ্গি ন পরিত্যক্তুমর্হসি।
ৎবং হি মাং প্রীতিয়োগেন ত্রাতুমর্হসি ভামিনি॥ 1-188-13 (8443) 
ৎবদ্দর্শনকৃতস্নেহং মনশ্চলতি মে ভৃশম্।
ন ৎবাং দৃষ্ট্বা পুনশ্চান্যাং দ্রষ্টুং কল্যাণি রোচতে॥ 1-188-14 (8444) 
প্রসীদ বশগোঽহং তে ভক্তং মাং ভজ ভামিনি।
দৃষ্ট্বৈব ৎবাং বরারোহে মন্মথো ভৃশমঙ্গনে॥ 1-188-15 (8445) 
অন্তর্গতং বিশালাক্ষি বিধ্যতি স্ম পতত্ত্রিভিঃ।
মন্মথাগ্নিসমুদ্ভূতং দাহং কমললোচনে॥ 1-188-16 (8446) 
প্রীতিসংয়োগয়ুক্তাভিরদ্ভিঃ প্রহ্লাদয়স্ব মে।
পুষ্পায়ুধং দুরাধর্ষং প্রচণ্ডশরকার্মুকম্॥ 1-188-17 (8447) 
ৎবদ্দর্শনসমুদ্ভূতং বিধ্যন্তং দুঃসহৈঃ শরৈঃ।
উপশাময় কল্যাণি আত্মদানেন ভামিনি॥ 1-188-18 (8448) 
গান্ধর্বেণ বিবাহেন মামুপৈহি বরাঙ্গনে।
বিবাহানাং হি রম্ভোরু গান্ধর্বঃ শ্রেষ্ঠ উচ্যতে॥ 1-188-19 (8449) 
তপত্যুবাচ। 1-188-20 (1075) 
নাহমীশাঽঽত্মনো রাজন্কন্যা পিতৃমতী হ্যহম্।
ময়ি চেদস্তি তে প্রীতির্যাচস্ব পিতরং মম॥ 1-188-20 (8450) 
যথা হি তে ময়া প্রাণাঃ সংভৃতাশ্চ নরেশ্বর।
দর্শনাদেব ভূয়স্ৎবং তথা প্রাণান্মমাহরঃ॥ 1-188-21 (8451) 
ন চাহমীশা দেহস্য তস্মান্নৃপতিসত্তম।
সমীপং নোপগচ্ছামি ন স্বতন্ত্রা হি যোষিতঃ॥ 1-188-22 (8452) 
কা হি সর্বেষু লোকেষু বিশ্রুতাভিজনং নৃপম্।
কন্যা নাভিলষেন্নাথং ভার্তারং ভক্তবৎসলম্॥ 1-188-23 (8453) 
তস্মাদেবং গতে কালে যাচস্ব পিতরং মম।
আদিত্যং প্রণিপাতেন তপসা নিয়মেন চ॥ 1-188-24 (8454) 
স চেৎকাময়তে দাতুং তব মামরিসূদন।
ভবিষ্যাম্যদ্য তে রাজন্সততং বশবর্তিনী॥ 1-188-25 (8455) 
অহং হি তপতী নাম সাবিত্র্যবরজা সুতা।
অস্য লোকপ্রদীপস্য সবিতুঃ ক্ষত্রিয়র্ষভ॥ ॥ 1-188-26 (8456) 
 
ইতি শ্রীমন্মহাভারতে আদিপর্বণি চৈত্ররথপর্বণি অষ্টাশীত্যধিকশততমোঽধ্যায়ঃ॥ 188 ॥

 -   -  

1-188-8 প্রজহন্তি প্রজহতি॥ 1-188-9 অনাক্রন্দে অত্রাতরি কালে॥ অষ্টাশীত্যধিকশততমোঽধ্যায়ঃ॥ 188 ॥



আদিপর্ব - অধ্যায় 189

॥ শ্রীঃ ॥

1.189. অধ্যায়ঃ 189 

 -   -  

পুনরন্তর্হিতায়াং তপত্যাং মোহিতস্য সংবরণস্য সমীপে অমাত্যাদীনামাগমনং॥ 1 ॥ অমাত্যেনাশ্বাসিতস্য রাজ্ঞঃ সূর্যোপাসনসময়ে বসিষ্ঠস্যাগমনং॥ 2 ॥ সূর্যসমীপং গৎবা বসিষ্ঠেনাদিত্যস্তুতিকরণং॥ 3 ॥ স্তুত্যা তুষ্টেন সূর্যেণ সংবরণার্থং বসিষ্ঠায় তপতীদানং॥ 4 ॥ তস্মিন্নেব তপতীসংবরণয়োর্বিবাহঃ॥ 5 ॥ তয়া সহ তত্রৈব রমমাণস্য সংবরণস্য রাজ্যে দ্বাদশবার্ষিক্যনাবৃষ্টিঃ॥ 6 ॥ বসিষ্ঠেনানাবৃষ্টিনিবর্তনং॥ 7 ॥ তপত্যুপাখ্যানোপসংহারঃ॥ 8 ॥

 -   -  

1-189-0 (8457) 
গন্ধর্ব উবাচ। 1-189-0 (1076) 
এবমুক্ৎবা ততস্তূর্ণং জগামোর্ধ্বমনিন্দিতা।
`তপতীতপতীত্যেব বিললাপাতুরো নৃপঃ॥ 1-189-1 (8458) 
প্রাস্স্বলচ্চাসকৃদ্রাজা পুনরুত্থায় ধাবতি।
ধাবমানস্তু তপতীমদৃষ্ট্বৈব মহীপতিঃ।' 
স তু রাজা পুনর্ভূমৌ তত্রৈব নিপপাত হ॥  1-189-2 (8459) 
অন্বেষমাণঃ সবলস্তং রাজানং নৃপোত্তমম্।
অমাত্যঃ সানুয়াত্রশ্চ তং দদর্শ মহাবনে॥ 1-189-3 (8460) 
ক্ষিতৌ নিপতিতং কালে শক্রধ্বজমিবোচ্ছ্রিতম্।
ত হি দৃষ্ট্বা মহেষ্বাসং নিরস্তং পতিতং ভুবি॥ 1-189-4 (8461) 
বভূব সোঽস্য সচিবঃ সংপ্রদীপ্ত ইবাগ্নিনা।
ৎবরয়া চোপসঙ্গম্য স্নেহাদাগতসংভ্রমঃ॥ 1-189-5 (8462) 
তং সমুত্থাপয়ামাস নৃপতিং কামমোহিতম্।
ভূতলাদ্ভূমিপালেশং পিতেব পতিতং সুতম্॥ 1-189-6 (8463) 
প্রজ্ঞয়া বয়সা চৈব বৃদ্ধঃ কীর্ত্যা নয়েন চ।
অমাত্যস্তং সমুত্থাপ্য বভূব বিগতজ্বরঃ॥ 1-189-7 (8464) 
উবাচ চৈনং কল্যাণ্যা বাচা মধুরয়োত্থিম্।
মা ভৈর্মনুজশার্দূল ভদ্রমস্তু তবানঘ॥ 1-189-8 (8465) 
ক্ষুৎপিপাসাপরিশ্রান্তং তর্কয়ামাস বৈ নৃপম্।
পতিতং পাতনং সঙ্খ্যে শাত্রবাণাং মহীতলে॥ 1-189-9 (8466) 
বারিণা চ সুশীতেন শিরস্তস্যাভ্যষেচয়ৎ।
অস্পৃশন্মুকুটং রাজ্ঞঃ পুণ্ডরীকসুগন্ধিনা॥ 1-189-10 (8467) 
ততঃ প্রত্যাগতপ্রাণস্তদ্বলং বলবান্নৃপঃ।
সর্বং বিসর্জয়ামাস তমেকং সচিবং বিনা॥ 1-189-11 (8468) 
ততস্তস্যাজ্ঞয়া রাজ্ঞো বিপ্রতস্থে মহদ্বলম্।
স তু রাজা গিরিপ্রস্থে তস্মিন্পুনরুপাবিশৎ॥ 1-189-12 (8469) 
ততস্তস্মিন্ গিরিবরে শুচির্ভূৎবা কৃতাঞ্জলিঃ।
আরিরাধয়িষুঃ সূর্যং তস্থাবূর্ধ্বমুখঃ ক্ষিতৌ॥ 1-189-13 (8470) 
জগাম মনসা চৈব বসিষ্ঠমৃষিসত্তমম্।
পুরোহিতমমিত্রঘ্নং তদা সংবরণো নৃপঃ॥ 1-189-14 (8471) 
নক্তন্দিনমথৈকত্র স্থিতে তস্মিঞ্জনাধিপে।
অথাজগাম বিপ্রর্ষিস্তদা দ্বাদশমেঽহনি॥ 1-189-15 (8472) 
স বিদিৎবৈব নৃপতিং তপত্যা হৃতমানসম্।
দিব্যেন বিধিনা জ্ঞাৎবা ভাবিতাত্মা মহানৃপিঃ॥ 1-189-16 (8473) 
তথা তু নিয়তাত্মানং তং নৃপং মুনিসত্তমঃ।
আবভাষে স ধর্মাত্মা তস্যৈবার্থচিকীর্ষয়া॥ 1-189-17 (8474) 
স তস্য মনুজেন্দ্রস্য পশ্যতো ভগবানৃষিঃ।
ঊর্ধ্বমাচক্রমে দ্রষ্টুং ভাস্করং ভাস্করদ্যুতিঃ॥ 1-189-18 (8475) 
`যোজনানাং তু নিয়ুতং ক্ষণাদ্গৎবা তপোধনঃ।'
সহস্রাংশুং ততো বিপ্রঃ কৃতাঞ্জলিরুপস্থিতঃ। 
বসিষ্ঠোহমিতি প্রীত্যা স চাত্মানং ন্যবেদয়ৎ॥  1-189-19 (8476) 
তমুবাচ মহাতেজা বিবস্বান্মুনিসত্তমম্।
মহর্ষে স্বাগতং তেঽস্তু কথয়স্ব যথেপ্সিতম্॥ 1-189-20 (8477) 
যদিচ্ছসি মহাভাগ মত্তঃ প্রবদতাং বর।
তত্তে দদ্যামভিপ্রেতং যদ্যপি স্যাৎসুদুর্লভম্॥ 1-189-21 (8478) 
এবমুক্তঃ স তেনর্ষির্বসিষ্ঠঃ সংস্তুবন্গিরা।
প্রণিপত্য বিবস্বন্তং ভানুমন্তমথাব্রবীৎ॥ 1-189-22 (8479) 
`যোজনানাং চতুষ্ষষ্টিং নিমেষাত্ত্রিশতং তথা।
অশ্বৈর্গচ্ছতি নিত্যং যস্তৎপার্শ্বস্থোঽব্রবীদিদম্॥ 1-189-23 (8480) 
বসিষ্ঠ উবাচ। 1-189-24 (1077) 
অজায় লোকত্রয়পাবনায়
ভূতাত্মনে গোপতয়ে বৃষায়। 
সূর্যায় সর্গপ্রলয়ালয়ায়
নমো মহাকারুণিকোত্তমায়॥  1-189-24 (8481) 
বিবস্বতে জ্ঞানভৃতেঽন্তরাত্মনে
জগৎপ্রদীপায় জগদ্ধিতৈষিণে। 
স্বয়ংভুবে দীপ্তসহস্রচক্ষুষে
সুরোত্তমায়ামিততেজসে নমঃ॥  1-189-25 (8482) 
নমঃ সবিত্রে জগদেকচক্ষুষে
জগৎপ্রসূতিস্থিতিনাশহেতবে। 
ত্রয়ীময়ায় ত্রিগুণাত্মধারিণে
বিরিঞ্চনারায়ণশঙ্করাত্মনে॥  1-189-26 (8483) 
সূর্য উবাচ। 1-189-27 (1078) 
সংস্তুতো বরদঃ সোঽহং বরং বরয় সুব্রত।
স্তুতিস্ৎবয়োক্তা ভক্তানাং জপ্যেয়ং বগ্দোস্ম্যহম্'॥ 1-189-27 (8484) 
বসিষ্ঠ উবাচ। 1-189-28 (1079) 
যৈষা তে তপতী নাম সাবিত্র্যবরজা সুতা।
তাং ৎবাং সংবরণস্যার্থে বরয়ামি বিভাবসো॥ 1-189-28 (8485) 
স হি রাজা বৃহৎকীর্তির্ধর্মার্থবিদুদারধীঃ।
যুক্তঃ সংবরণো ভর্তা দুহিতুস্তে বিহঙ্গম॥ 1-189-29 (8486) 
গন্ধর্ব উবাচ। 1-189-30 (1080) 
ইত্যুক্তঃ স তদা তেন দদানীত্যেব নিশ্চিতঃ।
প্রত্যভাষত তং বিপ্রং প্রতীনন্দ্য দিবাকরঃ॥ 1-189-30 (8487) 
বরঃ সংবরণো রাজ্ঞাং ৎবমৃষীণাং বরো মুনে।
তপতী যোষিতাং শ্রেষ্ঠা কিমন্যত্রাপবর্জনাৎ॥ 1-189-31 (8488) 
ততঃ সর্বানবদ্যাঙ্গীং তপতীং তপনঃ স্বয়ম্।
দদৌ সংবরণস্যার্থে বসিষ্ঠায় মহাত্মনে॥ 1-189-32 (8489) 
প্রতিজগ্রাহ তাং কন্যাং মহর্ষিস্তপতীং তদা।
বসিষ্ঠোঽথ বিসৃষ্টস্তু পুনরেবাজগাম হ॥ 1-189-33 (8490) 
যত্র বিখ্যাতকীর্তিঃ স কুরূণামৃষভোঽভবৎ।
স রাজা মন্মথাবিষ্টস্তদ্গতেনান্তরাত্মনা॥ 1-189-34 (8491) 
দৃষ্ট্বা চ দেবকন্যাং তাং তপতীং চারুহাসিনীম্।
বসিষ্ঠেন সহায়ান্তীং সংহৃষ্টোঽভ্যধিকং বভৌ॥ 1-189-35 (8492) 
রুরুচে সাঽধিকং সুভ্রূরাপতন্তী নভস্তলাৎ।
সৌদামনীব বিভ্রষ্টা দ্যোতয়ন্তী দিশস্ৎবিষা॥ 1-189-36 (8493) 
কৃচ্ছ্রাদ্দ্বাদশরাত্রে তু তস্য রাজ্ঞঃ সমাহিতে।
আজগাম বিশুদ্ধাত্মা বসিষ্ঠো ভগবানৃষিঃ॥ 1-189-37 (8494) 
তপসাঽঽরাধ্য বরদং দেবং গোপতিমীশ্বরম্।
লেভে সংবরণো ভার্যাং বসিষ্ঠস্যৈব তেজসা॥ 1-189-38 (8495) 
ততস্তস্মিন্গিরিশ্রেষ্ঠে দেবগন্ধর্বসেবিতে।
জগ্রাহ বিধিবৎপাণিং তপত্যাঃ স নরর্ষভঃ॥ 1-189-39 (8496) 
বসিষ্ঠেনাভ্যনুজ্ঞাতস্তস্মিন্নেব ধরাধরে।
সোঽকাময়ত রাজর্ষির্বিহর্তুং সহ ভার্যযা॥ 1-189-40 (8497) 
ততঃ পুরে চ রাষ্ট্রে চ বনেষূপবনেষু চ।
আদিদেশ মহীপালস্তমেব সচিবং তদা॥ 1-189-41 (8498) 
নৃপতিং ৎবভ্যনুজ্ঞাপ্য বসিষ্ঠোঽথাপচক্রমে।
সোঽথ রাজা গিরৌ তস্মিন্বিজহারামরো যথা॥ 1-189-42 (8499) 
ততো দ্বাদশবর্ষাণি কাননেষু বনেষু চ।
রেমে তস্মিন্গিরৌ রাজা তয়ৈব সহ ভার্যযা॥ 1-189-43 (8500) 
তস্য রাজ্ঞঃ পুরে তস্মিন্সমা দ্বাদশ সত্তম।
ন ববর্ষ সহস্রাক্ষো রাষ্ট্রে চৈবাস্য ভারত॥ 1-189-44 (8501) 
ততস্তস্যামনাবৃষ্ট্যাং প্রবৃত্তায়ামরিন্দম।
প্রজাঃ ক্ষয়মুপাজগ্মুঃ সর্বাঃ সস্থাণুজঙ্গমাঃ॥ 1-189-45 (8502) 
তস্মিংস্তথাবিধে কালে বর্তমানে সুদারুণে।
নাবশ্যায়ঃ পপাতোর্ব্যাং ততঃ সস্যানি নাঽরুহন্॥ 1-189-46 (8503) 
ততো বিভ্রান্তমনসো জনাঃ ক্ষুদ্ভপীডিতাঃ।
গৃহাণি সংপরিত্যজ্য বভ্রমুঃ প্রদিশো দিশঃ॥ 1-189-47 (8504) 
ততস্তস্মিন্পুরে রাষ্ট্রে ত্যক্তদারপরিগ্রহাঃ।
পরস্পরমমর্যাদাঃ ক্ষুধার্তা জঘ্নিরে জনাঃ॥ 1-189-48 (8505) 
তৎক্ষুধার্তৈর্নিরানন্দৈঃ শবভূতৈস্তথা নরৈঃ।
অভবৎপ্রেতরাজস্য পুরং প্রেতৈরিবাবৃতম্॥ 1-189-49 (8506) 
ততস্তত্তাদৃশং দৃষ্ট্বা স এব ভগবানৃষিঃ।
অভ্যাদ্রবত ধর্মাত্মা বসিষ্ঠো মুনিসত্তমঃ॥ 1-189-50 (8507) 
তং চ পার্থিবশার্দূলমানয়ামাস তৎপুরম্।
তপত্যা সহিতং রাজন্বর্ষে দ্বাদশমে গতে। 
ততঃ প্রবৃষ্টস্তত্রাসীদ্যথাপূর্বং সুরারিহা॥  1-189-51 (8508) 
তস্মিন্নৃপতিশার্দূলে প্রবিষ্টে নগরং পুনঃ।
প্রববর্ষ সহস্রাক্ষঃ সস্যানি জনয়ন্প্রভুঃ॥ 1-189-52 (8509) 
ততঃ সরাষ্ট্রং মুমুদে তৎপুরং পরয়া মুদা।
তেন পার্থিবমুখ্যেন ভাবিতং ভাবিতাত্মনা॥ 1-189-53 (8510) 
ততো দ্বাদশ বর্ষাণি পুনরীজে নরাধিপঃ।
তপত্যা সহিতঃ পত্ন্যা যথা শচ্যা মরুৎপতিঃ॥ 1-189-54 (8511) 
গন্ধর্ব উবাচ। 1-189-55 (1081) 
এবমাসীন্মহাভাগা তপতী নাম পৌর্বিকী।
তব বৈবস্বতী পার্থ তাপত্যস্ৎবং যয়া মতঃ॥ 1-189-55 (8512) 
তস্যাং সংজনয়ামাস কুরুং সংবরণো নৃপঃ।
তপত্যাং তপতাং শ্রেষ্ঠ তাপত্যস্ৎবং ততোঽর্জুন॥ ॥ 1-189-56 (8513) 
 
ইতি শ্রীমন্মহাভারতে আদিপর্বণি চৈত্ররথপর্বণি একোননবত্যধিকশততমোঽধ্যায়ঃ॥ 189 ॥

 -   -  

1-189-10 মুকুটং তৎস্থানং ললাটম্॥ 1-189-15 দ্বাদশমে দ্বাদশসংখ্যযা মিতে॥ 1-189-16 দিব্যেন বিধিনা যোগবলেন॥ একোননবত্যধিকশততমোঽধ্যায়ঃ॥ 189 ॥



আদিপর্ব - অধ্যায় 190

॥ শ্রীঃ ॥

1.190. অধ্যায়ঃ 190 

 -   -  

গন্ধর্বেণ বসিষ্ঠমাহাত্ম্যকথনপূর্বকং পাণ্ডবানাং পুরোহিতসংগ্রহণোপদেশঃ॥ 1 ॥

 -   -  

1-190-0 (8514) 
বৈশম্পায়ন উবাচ। 1-190-0 (1082) 
স গন্ধর্ববচঃ শ্রুৎবা তত্তদা ভরতর্ষভ।
অর্জুনঃ পরয়া ভক্ত্যা পূর্ণচন্দ্র ইবাবভৌ॥ 1-190-1 (8515) 
উবাচ চ মহেষ্বাসো গন্ধর্বং কুরুসত্তমঃ।
জাতকৌতূহলোঽতীব বসিষ্ঠস্য তপোবলাৎ॥ 1-190-2 (8516) 
বসিষ্ঠ ইতি তস্যৈতদৃষের্নাম ৎবয়েরিতম্।
এতদিচ্ছাম্যহং শ্রোতুং যথাবত্তদ্বদস্ব মে॥ 1-190-3 (8517) 
য এষ গন্ধর্বপতে পূর্বেষাং নঃ পুরোহিতঃ।
আসীদেতন্মমাচক্ষ্ব ক এষ ভগবানৃষিঃ॥ 1-190-4 (8518) 
গন্ধর্ব উবাচ। 1-190-5 (1083) 
ব্রহ্মণো মানসঃ পুত্রো বসিষ্ঠোঽরুন্ধতীপতিঃ।
তপসা নির্জিতৌ শশ্বদজেয়াবমরৈরপি॥ 1-190-5 (8519) 
কামক্রোধাবুভৌ যস্য চরণৌ সমুবাহতুঃ।
ইন্দ্রিয়াণাং বশকরো বশিষ্ঠ ইতি চোচ্যতে॥ 1-190-6 (8520) 
`যথা কামশ্চ ক্রোধশ্চ নির্জিতাবজিতৌ নরৈঃ।
জিতারয়ো জিতা লোকাঃ পন্থানশ্চ জিতা দিশঃ॥'  1-190-7 (8521) 
যস্তু নোচ্ছেদনং চক্রে কুশিকানামুদারধীঃ।
বিশ্বামিত্রাপরাধেন ধারয়ন্মন্যুমুত্তমম্॥ 1-190-8 (8522) 
পুত্রব্যসনসংতপ্তঃ শক্তিমানপ্যশক্তবৎ।
বিশ্বামিত্রবিনাশায় ন চক্রে কর্ম দারুণম্॥ 1-190-9 (8523) 
মৃতাংশ্চ পুনরাহর্তুং শক্তঃ পুত্রান্যমক্ষয়াৎ।
কৃতান্তং নাতিচক্রাম বেলামিব মহোদধিঃ॥ 1-190-10 (8524) 
যং প্রাপ্য বিজিতাত্মানং মহাত্মানং নরাধিপাঃ।
ইক্ষ্বাকবো মহীপালা লেভিরে পৃথিবীমিমাম্॥ 1-190-11 (8525) 
পুরোহিতমিমং প্রাপ্য বসিষ্ঠমৃষিসত্তমম্।
ঈজিরে ক্রতুভিশ্চৈব নৃপাস্তে কুরুনন্দন॥ 1-190-12 (8526) 
স হি তান্যাজয়ামাস সর্বান্নৃপতিসত্তমান্।
ব্রহ্মর্ষিঃ পাণ্ডবশ্রেষ্ঠ বৃহস্পতিরিবামরান্॥ 1-190-13 (8527) 
তস্মাদ্ধর্মপ্রধানাত্মা বেদধর্মবিদীপ্সিতঃ।
ব্রাহ্মণো গুণবান্কশ্চিৎপুরোধাঃ প্রতিদৃশ্যতাম্॥ 1-190-14 (8528) 
ক্ষত্রিয়েণাভিজাতেন পৃথিবীং জেতুমিচ্ছতা।
পূর্বং পুরোহিতঃ কার্যঃ পার্থ রাজ্যাভিবৃদ্ধয়ে॥ 1-190-15 (8529) 
মহীং জিগীষতা রাজ্ঞা ব্রহ্ম কার্যং পুরঃস্কৃতম্।
তস্মাৎপুরোহিতঃ কশ্চিদ্গুণবান্বিজিতেন্দ্রিয়ঃ। 
বিদ্বান্ভবতু বো বিপ্রো ধর্মকামার্থতত্ৎববিৎ॥ ॥  1-190-16 (8530) 
 
ইতি শ্রীমন্মহাভারতে আদিপর্বমি চৈত্ররথপর্বণি নবত্যধিকশততমোঽধ্যায়ঃ॥ 190 ॥

 -   -  

1-190-2 তপোবলাৎ তপোবলং শ্রুৎবা॥ 1-190-7 জিতারয়ঃ জিতা অস্য ইতি চ্ছেদঃ॥ 1-190-8 অপরাধেন পুত্রশতবধরূপেণ॥ নবত্যধিকশততমোঽধ্যায়ঃ॥ 190 ॥



আদিপর্ব - অধ্যায় 191

॥ শ্রীঃ ॥

1.191. অধ্যায়ঃ 191 

 -   -  

বসিষ্ঠোপাখ্যানে---বিশ্বামিত্রস্য বসিষ্ঠাশ্রমাভিগমনং॥ 1 ॥ বসিষ্ঠেন বিশ্বামিত্রস্যাতিথ্যকরণং॥ 2 ॥ বিশ্বামিত্রেণ বসিষ্ঠধেনুয়াচনং॥ 3 ॥ বসিষ্ঠেনাদত্তায়া ধেনোঃ বিশ্বামিত্রেণ বলাৎকারেণ হরণং॥ 4 ॥ কুপিতয়া নন্দিন্যা সৃষ্টৈঃ ম্লেচ্ছাদ্যৈঃ বিশ্বামিত্রপরাজয়ঃ॥ 5 ॥ বিশ্বামিত্রস্য তপসা ব্রাহ্মণ্যপ্রাপ্তিঃ॥ 6 ॥

 -   -  

1-191-0 (8531) 
অর্জুন উবাচ। 1-191-0 (1084) 
কিংনিমিত্তমভূদ্বৈরং বিশ্বামিত্রবসিষ্ঠয়োঃ।
বসতোরাশ্রমে দিব্যে শংস নঃ সর্বমেব তৎ॥ 1-191-1 (8532) 
গন্ধর্ব উবাচ। 1-191-2 (1085) 
ইদং বাসিষ্ঠমাখ্যানং পুরাণং পরিচক্ষতে।
পার্থ সর্বেষু লোকেষু যথাবত্তন্নিবোধ মে॥ 1-191-2 (8533) 
কান্যকুব্জে মহানাসীৎপার্থিবো ভরতর্ষভ।
গাধীতি বিশ্রুতো লোকে কুশিকস্যাত্মসংভবঃ॥ 1-191-3 (8534) 
তস্য ধর্মাত্মনঃ পুত্রঃ সমৃদ্ধবলবাহনঃ।
বিশ্বামিত্র ইতি খ্যতো বভূব রিপুমর্দনঃ॥ 1-191-4 (8535) 
স চচার সহামাত্যো মৃগয়াং গহনে বনে।
মৃগান্বিধ্যন্বরাহাংশ্চ রম্যেষু মরুধন্বসু॥ 1-191-5 (8536) 
ব্যায়ামকর্শিতঃ সোঽথ মৃগলিপ্সুঃ পিপাসিতঃ।
আজগাম নরশ্রেষ্ঠ বসিষ্ঠস্যাশ্রমং প্রতি॥ 1-191-6 (8537) 
তমাগতমভিপ্রেক্ষ্য বসিষ্ঠঃ শ্রেষ্ঠভাগৃষিঃ।
বিশ্বামিত্রং নরশ্রেষ্ঠং প্রতিজগ্রাহ পূজয়া॥ 1-191-7 (8538) 
পাদ্যার্ঘ্যাচমনীচৈস্তং স্বাগতেন চ ভারত।
তথৈব পরিজগ্রাহ বন্যেন হবিষা তদা॥ 1-191-8 (8539) 
তস্যাথ কামধুগ্ধেনুর্বসিষ্ঠস্য মহাত্মনঃ।
উক্তা কামান্প্রয়চ্ছেতি সা কামান্দুদুহে ততঃ॥ 1-191-9 (8540) 
`বাষ্পাঢ্যস্যোদনস্যৈব রাশয়ঃ পর্বতোপমাঃ।
নিষ্ঠানানি চ সূপাংশ্চ দধিকুল্যাস্তথৈব চ॥ 1-191-10 (8541) 
কূপাংশ্চ ঘৃতসংপূর্ণান্গৌড্যান্নানি সহস্রশঃ।
ইক্ষূন্মধূনি লাজাংশ্চ মৈরেয়াংশ্চ বরাসবান্॥'  1-191-11 (8542) 
গ্রাম্যারণ্যাশ্চৌষধীশ্চ দুদুহে পয় এব চ।
ষড্রসং চামৃতনিভং রসায়নমনুত্তমম্॥ 1-191-12 (8543) 
ভোজনীয়ানি পেয়ানি ভক্ষ্যাণি বিবিধানি চ।
লেহ্যান্যমৃতকল্পানি চোষ্যাণি চ তথার্জুনা॥ 1-191-13 (8544) 
রত্নানি চ মহার্হাণি বাসাংসি বিবিধানি চ।
তৈঃ কামৈঃ সর্বসংপূর্ণৈঃ পূজিতশ্চ মহিপতিঃ॥ 1-191-14 (8545) 
সামাত্যঃ সবলশ্চৈব তুতোষ স ভৃশং তদা।
ষডুন্নতাং সুপার্শ্বোরুং পৃথুপঞ্চসমাবৃতাম্॥ 1-191-15 (8546) 
মণ্ডূকনেত্রাং স্বাকারাং পীনোধসমনিন্দিতাম্।
সুবালঘিং শঙ্কুকর্ণাং চারুশৃঙ্গাং মনোরমাম্॥ 1-191-16 (8547) 
পুষ্টায়তশিরোগ্রীবাং বিস্মিতঃ সোঽভিবীক্ষ্যতাম্।
অভিনন্দ্য স তাং রাজা নন্দিনীং গাধিনন্দনঃ॥ 1-191-17 (8548) 
অব্রবীচ্চ ভৃশং তুষ্টঃ স রাজা তমৃষিং তদা।
অর্বুদেন গবাং ব্রহ্মন্মম রাজ্যেন বা পুনঃ॥ 1-191-18 (8549) 
নন্দিনীং সংপ্রয়চ্ছস্ব ভুঙ্ক্ষ্ব রাজ্যং মহামুনে।  1-191-19 (8550) 
বসিষ্ঠ উবাচ।
দেবতাতিথিপিত্রর্থং যাজ্যার্থং চ পয়স্বিনী॥  1-191-19 (1086) 
অদেয়া নন্দিনীয়ং বৈ রাজ্যেনাপি তবানঘ।  1-191-20 (8551) 
বিশ্বামিত্র উবাচ।
`রত্নং হি ভগবন্নেতদ্রত্নহারী চ পার্থিবঃ।' 
ক্ষত্রিয়োঽহং ভবান্বিপ্রস্তপঃস্বাধ্যায়সাধনঃ॥  1-191-20 (1087) 
ব্রাহ্ণেষু কুতো বীর্যং প্রশান্তেষু ধৃতাত্মসু।
অর্বুদেন গবাং যস্ৎবং ন দদাসি মমেপ্সিতম্॥ 1-191-21 (8552) 
স্বধর্মং ন প্রহাস্যামি নেষ্যামি চ বলেন গাম্।  1-191-22 (8553) 
বসিষ্ঠ উবাচ।
বলস্থশ্চাসি রাজা চ বাহুবীর্যশ্চ ক্ষত্রিয়ঃ॥  1-191-22 (1088) 
যথেচ্ছসি তথা ক্ষিপ্রং কুরু মা ৎবং বিচারয়।  1-191-23 (8554) 
গন্ধর্ব উবাচ।
এবমুক্তস্তথা পার্থ বিশ্বামিত্রো বলাদিব॥  1-191-23 (1089) 
হংসচন্দ্রপ্রতীকাশাং নন্দিনীং তাং জহার গাম্।
`সা তদা হ্রিয়মাণা চ বিশ্বামিত্রবলৈর্বলাৎ।' 
কশাদণ্ডপ্রণুদিতা কাল্যমানা ইতস্ততঃ॥  1-191-24 (8555) 
হংভায়মানা কল্যাণী বসিষ্ঠস্যাথ নন্দিনী।
আগম্যাভিমুখী পার্থ তস্থৌ ভগবদুন্মুখী॥ 1-191-25 (8556) 
ভৃশং চ তাড্যমানা বৈ ন জগামাশ্রমাত্ততঃ।  1-191-26 (8557) 
বসিষ্ঠ উবাচ।
শৃণোমি তে রবং ভদ্রে বিনদন্ত্যাঃ পুনঃ পুনঃ॥  1-191-26 (1090) 
হ্রিয়সে ৎবং বলাদ্ভদ্রে বিশ্বামিত্রেণ নন্দিনি।
কিং কর্তব্যং ময়া তত্র ক্ষমাবান্ব্রাহ্মণো হ্যহম্।  1-191-27 (8558) 
গন্ধর্ব উবাচ। 1-191-28 (1091) 
সা ভয়ান্নন্দিনী তেষাং বলানাং ভরতর্ষভ।
বিশ্বামিত্রভয়োদ্বিগ্না বসিষ্ঠং সমুপাগমৎ॥ 1-191-28 (8559) 
গৌরুবাচ। 1-191-29 (1092) 
কশাগ্রদণ্ডাভিহতাং ক্রোশন্তীং মামনাথবৎ।
বিশ্বামিত্রবলৈর্ঘোরৈর্ভগবন্ কিমুপেক্ষসে॥ 1-191-29 (8560) 
গন্ধর্ব উবাচ। 1-191-30 (1093) 
এবং তস্যাং তদা পার্থ ধর্ষিতায়াং মহামুনিঃ।
ন চুক্ষুভে তদা ধৈর্যান্ন চচাল ধৃতব্রতঃ॥ 1-191-30 (8561) 
বসিষ্ঠ উবাচ। 1-191-31 (1094) 
ক্ষত্রিয়াণাং বলং তেজো ব্রাহ্মণানাং ক্ষমা বলম্।
ক্ষমা মাং ভজতে যস্মাদ্গম্যতাং যদি রোচতে॥ 1-191-31 (8562) 
নন্দিন্যুবাচ। 1-191-32 (1095) 
কিং নু ত্যক্তাঽস্মি ভগবন্যদেবং ৎবং প্রভাষসে।
অত্যক্তাঽহং ৎবয়া ব্রহ্মন্নেতুং শক্যা ন বৈ বলাৎ॥ 1-191-32 (8563) 
বসিষ্ঠ উবাচ। 1-191-33 (1096) 
ন ৎবাং ত্যজামি কল্যাণি স্থীয়তাং যদি শক্যতে।
দৃঢেন দাম্না বদ্ধ্বৈষ বৎসস্তে হিয়তে বলাৎ॥ 1-191-33 (8564) 
গন্ধর্ব উবাচ। 1-191-34 (1097) 
স্থীয়তামিতি তচ্ছ্রুৎবা বসিষ্ঠস্য পয়স্বিনী।
ঊর্ধ্বাঞ্চিতশিরোগ্রীবা প্রবভৌ রৌদ্রদর্শনা॥ 1-191-34 (8565) 
ক্রোধরক্তেক্ষণা সা গৌর্হংভারবঘনস্বনা।
বিশ্বামিত্রস্য তৎসৈন্যং ব্যদ্রাবয়ত সর্বশঃ॥ 1-191-35 (8566) 
কশাগ্রদণ্ডাভিহতা কাল্যমানা ততস্ততঃ।
ক্রোধরক্তেক্ষণা ক্রোধং ভূয় এব সমাদদে॥ 1-191-36 (8567) 
আদিত্য ইব মধ্যাহ্নে ক্রোধদীপ্তবপুর্বভৌ।
অঙ্গারবর্ষং মুঞ্চন্তী মুহুর্বালধিতো মহৎ॥ 1-191-37 (8568) 
অসৃজৎপহ্লবান্পুচ্ছাৎপ্রস্রবাদ্দ্রাবিডাঞ্ছকান্।
যোনিদেশাচ্চ যবানাঞ্শকৃতঃ শবরান্বহূন্॥ 1-191-38 (8569) 
মূত্রতশ্চাসৃজৎকাংশ্চিচ্ছবরাংশ্চৈব পার্শ্বতঃ।
পৌণ্ড্রান্কিরাতান্যবনান্সিংহলান্বর্বরান্খসান্॥ 1-191-39 (8570) 
চিবুকাংশ্চ পুলিন্দাংশ্চ চীনান্হূণান্সকেরলান্।
সসর্জ ফেনতঃ সা গৌর্ম্লেচ্ছান্বহুবিধানপি॥ 1-191-40 (8571) 
তৈর্বিসৃষ্টৈর্মহাসৈন্যৈর্নানাম্লেচ্ছগণৈস্তদা।
নানাবরণসংছন্নৈর্নানায়ুধধরৈস্তথা॥ 1-191-41 (8572) 
অবাকীর্যত সংরব্ধৈর্বিশ্বামিত্রস্য পশ্যতঃ।
একৈকশ্চ তদা যোধঃ পঞ্চভিঃ সপ্তভির্বৃতঃ॥ 1-191-42 (8573) 
অস্ত্রবর্ষেণ মহতা বধ্যমানং বলং তদা।
প্রভগ্নং সর্বতস্ত্রস্তং বিশ্বামিত্রস্য পশ্যতঃ॥ 1-191-43 (8574) 
`তস্য তচ্চতুরঙ্গং বৈ বলং পরমদুঃসহম্।
প্রভগ্নং সর্বতো ঘোরং পয়স্বিন্যা বিনির্জিতম্॥'  1-191-44 (8575) 
ন চ প্রাণৈর্বিয়ুজ্যন্তে কেচিত্তত্রাস্য সৈনিকাঃ।
বিশ্বামিত্রস্য সংক্রুদ্ধৈর্বাসিষ্ঠৈর্ভরতর্ষভ॥ 1-191-45 (8576) 
সা গৌস্তৎসকলং সৈন্যং কালয়ামাস দূরতঃ।
বিশ্বামিত্রস্য তৎসৈন্যং কাল্যমানং ত্রিয়োজনম্॥ 1-191-46 (8577) 
ক্রোশমানং ভয়োদ্বিগ্নং ত্রাতারং নাধ্যগচ্ছত।
`বিশ্বামিত্রস্ততো দৃষ্ট্বা ক্রোধাবিষ্টঃ স রোদসী॥ 1-191-47 (8578) 
ববর্ষ শরবর্ষাণি বসিষ্ঠে মুনিসত্তমে।
ঘোররূপাংশ্চ নারাচান্ক্ষুরান্ভল্লান্মহামুনিঃ॥ 1-191-48 (8579) 
বিশ্বামিত্রপ্রয়ুক্তাংস্তান্বৈণবেন ব্যমোচয়ৎ।
বসিষ্ঠস্য তদা দৃষ্ট্বা কর্মকৌশলমাহবে॥ 1-191-49 (8580) 
বিশ্বামিত্রোঽপি কোপেন ভূয়ঃ শত্রুনিপাতনঃ।
দিব্যাস্ত্রবর্ষং তস্মৈ স প্রাহিণোন্মুনয়ে রুষা॥ 1-191-50 (8581) 
আগ্নেয়ং বারুণং চৈন্দ্রং যাম্যং বায়ব্যমেব চ।
বিসসর্জ মহাভাগে বসিষ্ঠে ব্রহ্মণঃ সুতে॥ 1-191-51 (8582) 
অস্ত্রাণি সর্বতো জ্বালাং বিসৃজন্তি প্রপেদিরে।
যুগান্তসময়ে ঘোরাঃ পতঙ্গস্যেব রশ্ময়ঃ॥ 1-191-52 (8583) 
বসিষ্ঠোঽপি মহাতেজা ব্রহ্মশক্তিপ্রয়ুক্তয়া।
যষ্ট্যা নিবারয়ামাস সর্বাণ্যস্ত্রাণি স স্ময়ন্॥ 1-191-53 (8584) 
ততস্তে ভস্মসাদ্ভূতাঃ পতন্তি স্ম মহীতলে।
অপোহ্য দিব্যান্যস্ত্রাণি বসিষ্ঠো বাক্যমব্রবীৎ॥ 1-191-54 (8585) 
নির্জিতোঽসি মহারাজ দুরাত্মন্গাধিনন্দন।
যদি তেঽস্তি পরং শৌর্যং তদ্দর্শয় ময়ি স্থিতে॥ 1-191-55 (8586) 
গন্ধর্ব উবাচ। 1-191-56 (1098) 
বিশ্বামিত্রস্তথা চোক্তো বসিষ্ঠেন নরাধিপঃ।
নোবাচ কিংচিদ্ব্রীডাঢ্যো বিদ্রাবিতমহাবলঃ'॥ 1-191-56 (8587) 
দৃষ্ট্বা তন্মহদাশ্চর্যং ব্রহ্মতেজোভবং তদা।
বিশ্বামিত্রঃ ক্ষত্রভাবান্নির্বিণ্ণো বাক্যমব্রবীৎ। 
ধিগ্বলং ক্ষত্রিয়বলং ব্রহ্মতেজোবলং বলম্॥  1-191-57 (8588) 
বলাবলে বিনিশ্চিত্য তপ এব পরং বলম্।  1-191-58 (8589) 
গন্ধর্ব উবাচ।
স রাজ্যং স্ফীতমুৎসৃজ্য তাং চ দীপ্তাং নৃপশ্রিয়ম্॥  1-191-58 (1099) 
ভোগাংশ্চ পৃষ্ঠতঃ কৃৎবা তপস্যেব মনো দধে।
স গৎবা তপসা সিদ্ধিং লোকান্বিষ্টভ্য তেজসা॥ 1-191-59 (8590) 
ততাপ সর্বান্দীপ্তৌজা ব্রাহ্মণৎবমবাপ্তবান্।
অপিবচ্চ ততঃ সোমমিন্দ্রেণ সহ কৌশিকঃ॥ 1-191-60 (8591) 
`এবংবীর্যস্তু রাজর্ষির্বিপ্রর্ষিঃ সংবভূব হ'॥ ॥  1-191-61 (8592) 
 
ইতি শ্রীমন্মহাভারতে আদিপর্বণি চৈত্ররথপর্বমি একনবত্যধিকশততমোঽধ্যায়ঃ॥ 191 ॥

 -   -  

1-191-5 মরুধন্বসু মরুসংজ্ঞকেষ্বল্পজলপ্রদেশেষু॥ 1-191-38 পহ্লবাদয়ো ম্লেচ্ছবিশেষাঃ॥ একনবত্যধিকশততমোঽধ্যায়ঃ॥ 191 ॥



আদিপর্ব - অধ্যায় 192

॥ শ্রীঃ ॥

1.192. অধ্যায়ঃ 192 

 -   -  

কল্মাষপাদরাজোপাখ্যানে---বসিষ্ঠপুত্রেণ শক্তিনা কল্মাষপাদং প্রতি শাপদানং॥ 1 ॥ পুনরন্যেন ব্রাহ্মণেন চ কল্মাষপাদংপ্রতি শাপদানং॥ 2 ॥ রাক্ষসাবিষ্টেন কল্মাষপাদেন বসিষ্ঠপুত্রাণাং ভক্ষণং॥ 3 ॥ পুত্রশোকাভিসংতপ্তেন বসিষ্ঠেন প্রাণত্যাগার্থং অনেকধা প্রয়তনম্॥ 4 ॥

 -   -  

1-192-0 (8593) 
`অর্জুন উবাচ। 1-192-0 (1100) 
ঋষ্যোস্তু যৎকৃতে বৈরং বিশ্বামিত্রবসিষ্ঠয়োঃ।
বভূব গন্ধর্বপতে শংস তৎসর্বমেব মে॥ 1-192-1 (8594) 
মাহাত্ম্যং চ বসিষ্ঠস্য ব্রাহ্মণ্যং ব্রহ্মতেজসঃ।
বিশ্বামিত্রস্য চ তথা ক্ষত্রস্য চ মহাত্মনঃ॥ 1-192-2 (8595) 
ন শৃণ্বানস্ৎবহং তৃপ্তিমুপগচ্ছামি খেচর।
আখ্যাহি গন্ধর্বপতে শংস তৎসর্বমেব মে॥ 1-192-3 (8596) 
মাহাত্ম্যং চ বসিষ্ঠস্য বিশ্বামিত্রস্য ভাষতে॥  1-192-4 (8597) 
গন্ধর্ব উবাচ। 1-192-5 (1101) 
ইদং বাসিষ্ঠমাখ্যানং পুরাণং পুণ্যমুত্তমম্।
পার্থ সর্বেষু লোকেষু বিশ্রুতং তন্নিবোধ মে॥'  1-192-5 (8598) 
কল্মাষপাদ ইত্যেবং লোকে রাজা বভূব হ।
ইক্ষ্বাকুবংশজঃ পার্থ তেজসাঽসদৃশো ভুবি॥ 1-192-6 (8599) 
স কদাচিদ্বনং রাজা মৃগয়াং নির্যযৌ পুরাৎ।
মৃগান্বিধ্যন্বরাহাংশ্চ চচার রিপুমর্দনঃ॥ 1-192-7 (8600) 
তস্মিন্বনে মহাঘোরে খঙ্গাংশ্চ বহুশোঽহনৎ।
হৎবা চ সুচিরং শ্রান্তো রাজা নিববৃতে ততঃ॥ 1-192-8 (8601) 
অকাময়ত্তং যাজ্যার্থে বিশ্বামিত্রঃ প্রতাপবান্।
স তু রাজা মহাত্মানং বাসিষ্ঠমৃষিসত্তমম্॥ 1-192-9 (8602) 
তৃষার্তশ্চ ক্ষুধার্তশ্চ একায়নগতঃ পথি।
অপশ্যদজিতঃ সঙ্খ্যে মুনিং প্রতিমুখাগতম্॥ 1-192-10 (8603) 
শক্তিং নাম মহাভাগং বসিষ্ঠকুলবর্ধনম্।
জ্যেষ্ঠং পুত্রং পুত্রশতাদ্বসিষ্ঠস্য মহাত্মনঃ॥ 1-192-11 (8604) 
অপগচ্ছ পথোঽস্মাকমিত্যেবং পার্থিবোঽব্রবীৎ।
তথা ঋষিরুবাচৈনং সান্ৎবয়ঞ্শ্লক্ষ্ণয়া গিরা॥ 1-192-12 (8605) 
মম পন্থা মহারাজ ধর্ম এষ সনাতনঃ।
`বৃদ্ধভীরুনৃপস্নাতস্ত্রীরোগিবরচক্রিণাম্॥ 1-192-13 (8606) 
পন্থা দেয়ো নৃপৈস্তেষামন্যৈস্তৈস্তস্য ভূপতেঃ।'
রাজ্ঞা সর্বেষা ধর্মেষু দেয়ঃ পন্থা দ্বিজাতয়ে॥  1-192-14 (8607) 
এবং পরস্পরং তৌ তু পথোঽর্থং বাক্যমূচতুঃ।
অপসর্পাপসর্পেতি বাগুত্তরমকুর্বতাম্॥ 1-192-15 (8608) 
ঋষিস্তু নাপচক্রাম তস্মিন্ধর্মপথে স্থিতঃ।
`অপি রাজা মুনের্মার্গাৎক্রোধান্নাপজগাম হ॥'  1-192-16 (8609) 
অমুঞ্চন্তং তু পন্থানং তমৃষিং নৃপসত্তমঃ।
জগাম কশয়া মোহাত্তদা রাক্ষসন্মুনিম্॥ 1-192-17 (8610) 
কশাপ্রহারাভিহতস্ততঃ স মুনিসত্তমঃ।
তং শশাপ নৃপশ্রেষ্ঠং বাসিষ্ঠঃ ক্রোধমূর্চ্ছিতঃ॥ 1-192-18 (8611) 
হংসি রাক্ষসবদ্যস্মাদ্রাজাপশদ তাপসম্।
তস্মাত্ৎবমদ্যপ্রভৃতি পুরুষাদো ভবিষ্যসি॥ 1-192-19 (8612) 
মনুষ্যপিশিতে সক্তশ্চরিষ্যসি মহীমিমাম্।
গচ্ছ রাজাধমেত্যুক্তঃ শক্তিনা বীর্যশক্তিনা॥ 1-192-20 (8613) 
ততো যাজ্যনিমিত্তং তু বিশ্বামিত্রবসিষ্ঠয়োঃ।
বৈরমাসীত্তদা তং তু বিশ্বামিত্রোঽন্বপদ্যত॥ 1-192-21 (8614) 
তয়োর্বিবদতোরেবং সমীপমুপচক্রমে।
ঋষিরুগ্রতপাঃ পার্থ বিশ্বামিত্রঃ প্রতাপবান্॥ 1-192-22 (8615) 
ততঃ স বুবুধে পশ্চাত্তমৃষিং নৃপসত্তমঃ।
ঋষেঃ পুত্রং বসিষ্ঠস্য বসিষ্ঠমিব তেজসা॥ 1-192-23 (8616) 
অন্তর্ধায় ততোঽত্মানং বিশ্বামিত্রোঽপি ভারত।
তাবুভাবতিচক্রাম চিকীর্ষন্নাত্মনঃ প্রিয়ম্॥ 1-192-24 (8617) 
স তু শপ্তস্তদা তেন শক্তিনা বৈ নৃপোত্তমঃ।
জগাম শরণং শক্তিং প্রসাদয়িতুমর্হয়ন্॥ 1-192-25 (8618) 
তস্য ভাবং বিদিৎবা স নৃপতেঃ কুরুসত্তম।
বিশ্বামিত্রস্ততো রক্ষ আদিদেশ নৃপং প্রতি॥ 1-192-26 (8619) 
শাপাত্তস্য তু বিপ্রর্ষের্বিশ্বামিত্রস্য চাজ্ঞয়া।
রাক্ষসঃ কিঙ্করো নাম বিবেশ নৃপতিং তদা॥ 1-192-27 (8620) 
রক্ষসা তং গৃহীতং তু বিদিৎবা মুনিসত্তমঃ।
বিশ্বামিত্রোঽপ্যপাক্রামত্তস্মাদ্দেশাদরিন্দম॥ 1-192-28 (8621) 
ততঃ স নৃপতির্বিদ্বান্রক্ষন্নাত্মানমাত্মনা।
বলবৎপীড্যমানোঽপি রক্ষসান্তর্গতেন হ॥ 1-192-29 (8622) 
দদর্শাথ দ্বিজঃ কশ্চিদ্রাজানং প্রস্থিতং বনম্।
অয়াচত ক্ষুধাপন্নঃ সমাংসং ভোজনং তদা॥ 1-192-30 (8623) 
তমুবাচাথ রাজর্ষির্দ্বিজং মিত্রসহস্তদা।
আস্স্ব ব্রহ্মংস্ৎবমত্রৈব মুহূর্তং প্রতিপালয়ন্॥ 1-192-31 (8624) 
নিবৃত্তঃ প্রতিদাস্যামি ভোজনং তে যথেপ্সিতম্।
ইত্যুক্ৎবা প্রয়যৌ রাজা তস্থৌ চ দ্বিজসত্তমঃ॥ 1-192-32 (8625) 
ততো রাজা পরিক্রম্য যথাকামং যথাসুখম্।
নিবৃত্তোঽন্তঃপুরং পার্থ প্রবিবেশ মহামনাঃ॥ 1-192-33 (8626) 
`অন্তর্গতস্তদা রাজা শ্রুৎবা ব্রাহ্মণভাষিতম্।
সোঽন্তঃপুরং প্রবিশ্যাথ ন সস্মার নরাধিপঃ॥'  1-192-34 (8627) 
ততোঽর্ধরাত্র উত্থায় সূদমানায়্য সৎবরম্।
উবাচ রাজা সংস্মৃত্য ব্রাহ্মণস্য প্রতিশ্রুতম্॥ 1-192-35 (8628) 
গচ্ছামুষ্মিন্বনোদ্দেশে ব্রাহ্মণো মাং প্রতীক্ষতে।
অন্নার্থী তং ৎবমন্নেন সমাংসেনোপপাদয়॥ 1-192-36 (8629) 
গন্ধর্ব উবাচ। 1-192-37 (1102) 
এবমুক্তস্ততঃ সূদঃ সোঽনাসাদ্যামিষং ক্বচিৎ।
নিবেদয়ামাস তদা তস্মৈ রাজ্ঞে ব্যথান্বিতঃ॥ 1-192-37 (8630) 
রাজা তু রক্ষসাবিষ্টঃ সূদমাহ গতব্যথঃ।
অপ্যেনং নরমাংসেন ভোজয়েতি পুনঃ পুনঃ॥ 1-192-38 (8631) 
তথেত্যুক্ৎবা ততঃ সূদঃ সংস্থানং বধ্যঘাতিনাম্।
গৎবাঽঽজহার ৎবরিতো নরমাংসমপেতভীঃ॥ 1-192-39 (8632) 
এতৎসংস্কৃত্য বিধিবদন্নোপহিতমাশু বৈ।
তস্মৈ প্রাদাদ্ব্রাহ্মণায় ক্ষুধিতায় তপস্বিনে॥ 1-192-40 (8633) 
স সিদ্ধচক্ষুষা দৃষ্ট্বা তদন্নং দ্বিজসত্তমঃ।
অভোজ্যমিদমিত্যাহ ক্রোধপর্যাকুলেক্ষণঃ॥ 1-192-41 (8634) 
ব্রাহ্মণ উবাচ। 1-192-42 (1103) 
যস্মাদভোজ্যমন্নং মে দদাতি স নৃপাধমঃ॥  1-192-42 (8635) 
সক্তো মানুষমাংসেষু যথোক্তঃ শক্তিনা পুরা।
উদ্বেজনীয়ো ভূতানাং চরিষ্যতি মহীমিমাম্॥ 1-192-43 (8636) 
গন্ধর্ব উবাচ। 1-192-44 (1104) 
দ্বিরনুব্যাহৃতে রাজ্ঞঃ স শাপো বলবানভূৎ।
রক্ষোবলসমাবিষ্টো বিসংজ্ঞশ্চাভবন্নৃপঃ॥ 1-192-44 (8637) 
ততঃ স নৃপতিশ্রেষ্ঠো রক্ষসাপহৃতেন্দ্রিয়ঃ।
উবাচ শখ্তিং তং দৃষ্ট্বা ন চিরাদিব ভারত॥ 1-192-45 (8638) 
যস্মাদসদৃশঃ শাপঃ প্রয়ুক্তোঽয়ং ময়ি ৎবয়া।
তস্মাত্ৎবত্তঃ প্রবর্তিষ্যে খাদিতুং পুরুষানহম্॥ 1-192-46 (8639) 
এবমুক্ৎবা ততঃ সদ্যস্তং প্রাণৈর্বিপ্রয়োজ্য চ।
শক্তিং তং ভক্ষয়ামাস ব্যাঘ্রঃ পশুমিবেপ্সিতম্॥ 1-192-47 (8640) 
শক্তিনং তু মৃতং দৃষ্ট্বা বিশ্বামিত্রঃ পুনঃপুনঃ।
বসিষ্ঠস্যৈব পুত্রেষু তদ্রক্ষঃ সংদিদেশ হ॥ 1-192-48 (8641) 
স তাঞ্শক্ত্যবরান্পুত্রান্বসিষ্ঠস্য মহাত্মনঃ।
ভক্ষয়ামাস সংক্রুদ্ধঃ সিংহঃ ক্ষুদ্রমৃগানিব॥ 1-192-49 (8642) 
বসিষ্ঠো ঘাতিতাঞ্শ্রুৎবা বিশ্বামিত্রেণ তান্সুতান্।
ধারয়ামাস তং শোকং মহাদ্রিরিব মেদিনীম্॥ 1-192-50 (8643) 
চক্রে চাত্মবিনাশায় বুদ্ধিং স মুনিসত্তমঃ।
ন ৎবেব কৌশিকোচ্ছেদং মেনে মতিমতাং বরঃ॥ 1-192-51 (8644) 
স মেরুকূটাদাত্মানং মুমোচ ভগবানৃষিঃ।
গিরেস্তস্য শিলায়াং তু তূলরাশাবিবাপতৎ॥ 1-192-52 (8645) 
ন মমার চ পাতেন স যদা তেন পাণ্ডব।
তদাগ্নিমিদ্ধং ভগবান্সংবিবেশ মহাবনে॥ 1-192-53 (8646) 
তং তদা সুসমিদ্ধোঽপি ন দদাহ হুতাশনঃ।
দীপ্যমানোঽপ্যমিত্রঘ্ন শীতোঽগ্নিরভবত্ততঃ॥ 1-192-54 (8647) 
স সমুদ্রমভিপ্রেক্ষ্য শোকাবিষ্টো মহামুনিঃ।
বদ্ধ্বা কণ্ঠে শিলাং গুর্বীং নিপপাত তদাম্ভসি॥ 1-192-55 (8648) 
স সমুদ্রোর্মিবেগেন স্থলে ন্যস্তো মহামুনিঃ।
ন মমার যদা বিপ্রঃ কথংচিৎসংশিতব্রতঃ। 
জগাম স ততঃ খিন্নঃ পুনরেবাশ্রমং প্রতি॥ ॥  1-192-56 (8649) 
 
ইতি শ্রীমন্মহাভারতে আদিপর্বণি চৈত্ররথপর্বণি দ্বিনবত্যধিকশততমোঽধ্যায়ঃ॥ 192 ॥

 -   -  

1-192-9 যাজ্যার্থে অয়ং মম যাজ্যো ভবৎবিত্যেতদর্থম্॥ 1-192-10 একায়নগতঃ অতিসংকুচিতমার্গে গতঃ॥ 1-192-52 মুমোচ পাতয়ামাস। আত্মানং দেহম্॥ দ্বিনবত্যধিকশততমোঽধ্যায়ঃ॥ 192 ॥



আদিপর্ব - অধ্যায় 193

॥ শ্রীঃ ॥

1.193. অধ্যায়ঃ 193 

 -   -  

পূর্বোপায়ৈরপি দুস্ত্যজপ্রাণস্য বসিষ্ঠস্য পুনর্গঙ্গাপতনাদিনাপি প্রাণত্যাগাসংভবে আশ্রমং প্রত্যাগমনম্॥ 1 ॥ তত্র শক্তিভার্যামদৃশ্যন্তীনাম্নী গর্ভবতীং জ্ঞাৎবা আত্মঘাতান্নিবর্তনং॥ 2 ॥ অদৃশ্যন্ত্যা সহ গচ্ছন্তং বসিষ্ঠং ভক্ষয়িতুমাগতস্য কল্মাষপাদস্য বসিষ্ঠেন শাপান্মোক্ষণং॥ 3 ॥ সৌদাসপত্ন্যা বসিষ্ঠাদ্গর্ভসংভবঃ॥ 4 ॥ অশ্মকনামকপুত্রোৎপত্তিঃ॥ 5 ॥

 -   -  

1-193-0 (8650) 
গন্ধর্ব উবাচ। 1-193-0 (1105) 
ততো দৃষ্ট্বাশ্রমপদং রহিতং তৈঃ সুতৈর্মুনিঃ।
নির্জগাম সুদুঃখার্তঃ পুনরপ্যাশ্রমাত্ততঃ॥ 1-193-1 (8651) 
সোঽপশ্যৎসরিতং পূর্ণাং প্রাবৃট্কালে নবাম্ভসা।
বৃক্ষান্বহুবিধান্পার্থ হরন্তীং তীরজান্বহূন্॥ 1-193-2 (8652) 
অথ চিন্তাং সমাপেদে পুনঃ কৌরবনন্দন।
অম্ভস্যস্যা নিমজ্জেয়মিতি দুঃখসমন্বিতঃ॥ 1-193-3 (8653) 
ততঃ পাশৈস্তদাত্মানং গাঢং বদ্ধ্বা মহামুনিঃ।
তস্যা জলে মহানদ্যা নিমমজ্জ সুদুঃখিতঃ॥ 1-193-4 (8654) 
অথ চ্ছিত্ৎবা নদী পাশাংস্তস্যারিবলসূদন।
স্থলস্থং তমৃষিং কৃৎবা বিপাশং সমবাসৃজৎ॥ 1-193-5 (8655) 
উত্ততার ততঃ পাশৈর্বিমুক্তঃ স মহানৃষিঃ।
বিপাশেতি চ নামাস্যা নদ্যাশ্চক্রে মহানৃষিঃ॥ 1-193-6 (8656) 
`সা বিপাশেতি বিখ্যাতা নদী লোকেষু ভারত।
ঋষেস্তস্য নরব্যাঘ্র বচনাৎসত্যবাদিনঃ। 
উত্তীর্য চ তদা রাজন্দুঃখিতো ভগবানৃষিঃ॥'  1-193-7 (8657) 
শোকে বুদ্ধিং তদা চক্রে ন চৈকত্র ব্যতিষ্ঠত।
সোঽগচ্ছৎপর্বতাংশ্চৈব সরিতশ্চ সরাংসি চ॥ 1-193-8 (8658) 
দৃষ্ট্বা স পুনরেবর্ষির্নদীং হৈমবতীং তদা।
চণ্ডগ্রাহবতীং ভীমাং তস্যাঃ স্রোতস্যপাতয়ৎ॥ 1-193-9 (8659) 
সা তমগ্নিসং বিপ্রমনুচিন্ত্য সরিদ্বরা।
শতধা বিদ্রুতা তস্মাচ্ছতদ্রুরিতি বিশ্রুতা॥ 1-193-10 (8660) 
ততঃ স্থলগতং দৃষ্ট্বা তত্রাপ্যাত্মানমাত্মনা।
মর্তুং ন শক্যমিত্যুক্ৎবা পুবরেবাশ্রমং যয়ৌ॥ 1-193-11 (8661) 
স গৎবা বিবিধাঞ্শৈলান্দেশান্বহুবিধাংস্তথা।
অদৃশন্ত্যাখ্যযা বধ্বাথাশ্রমেনুসৃতোঽভবৎ॥ 1-193-12 (8662) 
অথ শুশ্রাব সংগত্যা বেদাধ্যযননিঃস্বনম্।
পৃষ্ঠতঃ পরিপূর্ণার্থং ষড্মিরঙ্গৈরলঙ্কৃতম্॥ 1-193-13 (8663) 
অনুব্রজতি কোন্বেষ মামিত্যেবাথ সোঽব্রবীৎ।
অদৃশ্যন্ত্যেবমুক্তা বৈ তং স্নুষা প্রত্যভাষত॥ 1-193-14 (8664) 
শক্তোভার্যা মহাভাগ তপোয়ুক্তা তপস্বিনম্।
অহমেকাকিনী চাপি ৎবয়া গচ্ছামি নাপরঃ॥ 1-193-15 (8665) 
বসিষ্ঠ উবাচ। 1-193-16 (1106) 
পুত্রি কস্যৈষ সাঙ্গস্য বেদস্যাধ্যযনস্বনঃ।
পুরা সাঙ্গস্য বেদস্য শক্তেরিব ময়া শ্রুতঃ॥ 1-193-16 (8666) 
অদৃশ্যন্ত্যুবাচ। 1-193-17 (1107) 
অয়ং কুক্ষৌ সমুৎপন্নঃ শক্তের্গর্ভঃ সুতস্য তে।
সমা দ্বাদশ তস্যেহ বেদানভ্যস্যতো মুনে॥ 1-193-17 (8667) 
গন্ধর্ব উবাচ। 1-193-18 (1108) 
এবমুক্তস্তয়া হৃষ্টো বসিষ্ঠঃ শ্রেষ্ঠভাগৃষিঃ।
অস্তি সন্তানমিত্যুক্ৎবা মৃত্যোঃ পার্থ ন্যবর্তত॥ 1-193-18 (8668) 
ততঃ প্রতিনিবৃত্তঃ স তয়া বধ্বা সহানঘ।
কল্মাষপাদমাসীনং দদর্শ বিজনে বনে॥ 1-193-19 (8669) 
স তু দৃষ্ট্বৈব তং রাজা ক্রুদ্ধ উত্থায় ভারত।
আবিষ্টো রক্ষসোগ্রেণ ইয়েষাত্তুং তদা মুনিম্॥ 1-193-20 (8670) 
অদৃশ্যন্তী তু তং দৃষ্ট্বা ক্রূরকর্মাণমগ্রতঃ।
ভয়সংবিগ্নয়া বাচা বসিষ্ঠমিদমব্রবীৎ॥ 1-193-21 (8671) 
অসৌ মৃত্যুরিবোগ্রেণ দণ্ডেন ভগবন্নিতঃ।
প্রগৃহীতেন কাষ্ঠেন রাক্ষসোঽভ্যেতি দারুণঃ॥ 1-193-22 (8672) 
তং নিবারয়িতুং শক্তো নান্যোঽস্তি ভুবি কশ্চন।
স্বদৃতেঽদ্য মহাভাগ সর্ববেদবিদাং বর॥ 1-193-23 (8673) 
পাহি মাং ভগবন্পাপাদস্মাদ্দারুণদর্শনাৎ।
রাক্ষসোঽয়মিহাত্তুং বৈ নূনমাবাং সমীহতে॥ 1-193-24 (8674) 
বসিষ্ঠ উবাচ। 1-193-25 (1109) 
মাভৈঃ পুত্রি ন ভেতব্যং রাক্ষসাত্তু কথংচন।
নৈতদ্রক্ষো ভয়ং যস্মাৎপশ্যসি ৎবমুপস্থিতম্॥ 1-193-25 (8675) 
রাজা কল্মাষপাদোঽয়ং বীর্যবান্প্রথিতো ভুবি।
স এষোঽস্মিন্বনোদ্দেশে নিবসত্যতিভীষণঃ॥ 1-193-26 (8676) 
গন্ধর্ব উবাচ। 1-193-27 (1110) 
তমাপতন্তং সংপ্রেক্ষ্য বসিষ্ঠো ভগবানৃষিঃ।
বারয়ামাস তেজস্বী হুঙ্কারেণৈব ভারত॥ 1-193-27 (8677) 
মন্ত্রপূতেন চ পুনঃ স তমভ্যুক্ষ্য বারিণা।
মোক্ষয়ামাস বৈ শাপাত্তস্মাদ্যোগান্নরাধিপম্॥ 1-193-28 (8678) 
স হি দ্বাদশ বর্ষাণি বাসিষ্ঠস্যৈব তেজসা।
গ্রস্ত আসীদ্গ্রহেণেব পর্বকালে দিবাকরঃ॥ 1-193-29 (8679) 
রক্ষসা বিপ্রমুক্তোঽথ স নৃপস্তদ্বনং মহৎ।
তেজসা রঞ্জয়ামাস ন্ধ্যাভ্রমিব ভাস্করঃ॥ 1-193-30 (8680) 
প্রতিলভ্য ততঃ সংজ্ঞামভিবাদ্য কৃতাঞ্জলিঃ।
উবাচ নৃপতিঃ কালে বসিষ্ঠমৃষিসত্তমম্॥ 1-193-31 (8681) 
সৌদাসোঽহং মহাভাগ যাজ্যস্তে মুনিসত্তম।
অস্মিন্কালে যদিষ্টং তে ব্রূহি কিং করবাণি তে॥ 1-193-32 (8682) 
বসিষ্ঠ উবাচ। 1-93-33 (1111) 
বৃত্তমেতদ্যথাকালং গচ্ছ রাজ্যং প্রশাধি বৈ।
ব্রাহ্মণং তু মনুষ্যেন্দ্র মাঽবমংস্থাঃ কদাচন॥ 1-193-33 (8683) 
রাজোবাচ। 1-193-34 (1112) 
নাবমংস্যে মহাভাগ কদাচিদ্ব্রাহ্মণর্ষভান্।
ৎবন্নিদেশে স্থিতঃ সম্যক্ পূজয়িষ্যাম্যহং দ্বিজান্॥ 1-193-34 (8684) 
ইক্ষ্বাকূণাং চ যেনাহমনৃণঃ স্যাং দ্বিজোত্তম।
তত্ৎবত্তঃ প্রাপ্তুমিচ্ছামি সর্ববেদবিদাং বর॥ 1-193-35 (8685) 
অপত্যায়েপ্সিতায় ৎবং মহিষীং গন্তুমর্হসি।
শীলরূপগুণোপেতামিক্ষ্বাকুকুলবৃদ্ধয়ে॥ 1-193-36 (8686) 
গন্ধর্ব উবাচ। 1-193-37 (1113) 
দদানীত্যেব তং তত্র রাজানং প্রত্যুবাচ হ।
বসিষ্ঠঃ পরমেষ্বাসং সত্যসন্ধো দ্বিজোত্তমঃ॥ 1-193-37 (8687) 
ততঃ প্রতিয়যৌ কালে বসিষ্ঠঃ সহ তেন বৈ।
খ্যাতাং পুরীমিমাং লোকেষ্বয়োধ্যাং মনুজেশ্বর॥ 1-193-38 (8688) 
তং প্রজাঃ প্রতিমোদন্ত্যঃ সর্বাঃ প্রত্যুদ্গতাস্তদা।
বিপাপ্মানং মহাত্মানং দিবৌকস ইবেশ্বরম্॥ 1-193-39 (8689) 
সুচিরায় মনুষ্যেন্দ্রো নগরীং পুণ্যলক্ষণাম্।
বিবেশ সহিতস্তেন বসিষ্ঠেন মহর্ষিণা॥ 1-193-40 (8690) 
দদৃশুস্তং মহীপালময়োধ্যাবাসিনো জনাঃ।
পুরোহিতেন সহিতং দিবাকরমিবোদিতম্॥ 1-193-41 (8691) 
স চ তাং পূরয়ামাস লক্ষ্ম্যা লক্ষ্মীবতাং বরঃ।
অয়োধ্যাং ব্যোম শীতাংশুঃ শরৎকাল ইবোদিতঃ॥ 1-193-42 (8692) 
সংসক্তিমৃষ্টপন্থানং পতাকাধ্বজশোভিতম্।
মনঃ প্রহ্লাদয়ামাস তস্য তৎপুরমুত্তমম্॥ 1-193-43 (8693) 
তুষ্টপুষ্টজনাকীর্ণা সা পুরী কুরুনন্দন।
অশোভত তদা তেন শক্রেণেবামরাবতী॥ 1-193-44 (8694) 
ততঃ প্রবিষ্টে রাজর্ষৌ তস্মিংস্তৎপুরমুত্তমম্।
রাজ্ঞস্তস্যাজ্ঞয়া দেবী বসিষ্ঠমুপচক্রমে॥ 1-193-45 (8695) 
ঋতাবথ মহর্ষিস্তু সংবভূব তয়া সহ।
দেব্যা দিব্যেন বিধিনা বসিষ্ঠঃ শ্রেষ্ঠভাগৃষিঃ॥ 1-193-46 (8696) 
ততস্তস্যাং সমুৎপন্নে গর্ভে স মুনিসত্তমঃ।
রাজ্ঞাভিবাদিতস্তেন জগাম মুনিরাশ্রমম্॥ 1-193-47 (8697) 
দীর্ঘকালেন সা গর্ভং সুষুবে ন তু তং যদা।
তদা দেব্যশ্মনা কুক্ষিং নির্বিভেদ যশস্বিনী॥ 1-193-48 (8698) 
ততো দ্বাদশমে বর্ষে স জজ্ঞে পুরষর্ষভঃ।
অশ্মকো নাম রাজর্ষিঃ পৌদন্যং যো ন্যবেশয়ৎ॥ ॥ 1-193-49 (8699) 
 
ইতি শ্রীমন্মহাভারতে আদিপর্বণি চৈত্ররথপর্বণি ত্রিনবত্যধিকশততমোঽধ্যায়ঃ॥ 193 ॥

 -   -  

1-193-12 বধ্বা স্নুষয়া॥ 1-193-48 নিষ্পিপেষ মনস্বিনীতি ঙ. পাঠঃ॥ ত্রিনবত্যধিকশততমোঽধ্যায়ঃ॥ 193 ॥



আদিপর্ব - অধ্যায় 194

॥ শ্রীঃ ॥

1.194. অধ্যায়ঃ 194 

 -   -  

পরাশরোৎপত্তিঃ॥ 1 ॥ পিতরং কল্মাষপাদভক্ষিতং জ্ঞাৎবা ক্রুদ্ধেন পরাশরেণ লোকবিনাশায় যতনম্॥ 2 ॥ কর্তবীর্যার্জুন বংশ্যৈঃ ক্ষত্রিয়ৈঃ ধনার্থং ভৃগুবংশ্যানাং ব্রাহ্মণানাং হননম্॥ 3 ॥ ক্ষত্রিয়ভীত্যা কয়াচিদ্ব্রাহ্মণ্যা ঊরৌ গর্ভং ধৃতং হন্তুং ক্ষত্রিয়াণামুদ্যমঃ॥ 4 ॥ ঊরুং ভিৎবা নির্গতস্য বালকস্য তেজসান্ধীভূতানাং ক্ষত্রিয়াণাং ব্রাহ্মণীংপ্রতি শরণগমনম্॥ 5 ॥

 -   -  

1-195-0 (8700) 
গন্ধর্ব উবাচ। 1-195-0 (1114) 
আশ্রমস্থা ততঃ পুত্রমদৃশ্যন্তী ব্যজায়ত।
শক্তেঃ কুলকরং রাজন্ দ্বিতীয়মিব শক্তিনম্॥ 1-194-1 (8701) 
জাতকর্মাদিকাস্তস্য ক্রিয়াঃ স মুনিসত্তমঃ।
পৌত্রস্য ভরতশ্রেষ্ঠ চকার ভগবান্স্বয়ম্॥ 1-194-2 (8702) 
পরাসুঃ স যতস্তেন বসিষ্ঠঃ স্থাপিতো মুনিঃ।
গর্ভস্থেন ততো লোকে পরাশর ইতি স্মৃতঃ॥ 1-194-3 (8703) 
অমন্যত স ধর্মাত্মা বসিষ্ঠং পিতরং মুনিঃ।
জন্মপ্রভৃতি তস্মিংস্তু পিতরীবান্ববর্তত॥ 1-194-4 (8704) 
স তাত ইতি বিপ্রর্ষিং বসিষ্ঠং প্রত্যভাষত।
মাতুঃ সমক্ষং কৌন্তেয় অদৃশ্যন্ত্যাঃ পরন্তপ॥ 1-194-5 (8705) 
তাতেতি পরিপূর্ণার্থং তস্য তন্মধুরং বচঃ।
অদৃশ্যন্ত্যশ্রুপূর্ণাক্ষী শৃণ্বতী তমুবাচ হ॥ 1-194-6 (8706) 
মা তাত তাততাতেতি ব্রূহ্যেনং পিতরং পিতুঃ।
রক্ষসা ভক্ষিতস্তাত তব তাতো বনান্তরে॥ 1-194-7 (8707) 
মন্যসে যং তু তাতেতি নৈষ তাতস্তবানঘ।
আর্য এষ পিতা তস্য পিতুস্তব যশস্বিনঃ॥ 1-194-8 (8708) 
স এবমুক্তো দুঃখার্তঃ সত্যবাগৃষিসত্তমঃ।
সর্বলোকবিনাশায় মতিং চক্রে মহামনাঃ॥ 1-194-9 (8709) 
তং তথা নিশ্চিতাত্মানং স মহাত্মা মহাতপাঃ।
ঋষির্ব্রহ্মবিদাং শ্রষ্ঠো মৈত্রাবরুণিরন্ত্যধীঃ॥ 1-194-10 (8710) 
বসিষ্ঠো বারয়ামাস হেতুনা যেন তচ্ছৃণু।  1-194-11 (8711) 
বসিষ্ঠ উবাচ।
কৃতবীর্য ইতি খ্যাতো বভূব পৃথিবীপতিঃ॥  1-194-11 (1115) 
যাজ্যো বেদবিদাং লোকে ভৃগূণাং পার্থিবর্ষভঃ।
স তানগ্রভুজস্তাত ধান্যেন চ ধনেন চ॥ 1-194-12 (8712) 
সোমান্তে তর্পয়ামাস বিপুলেন বিশাংপতিঃ।
তস্মিন্নৃপতিশার্দূলে স্বর্যাতেঽথ কথংচন॥ 1-194-13 (8713) 
বভূব তৎকুলেয়ানাং দ্রব্যকার্যমুপস্থিতম্।
ভৃগূণাং তু ধনং জ্ঞাৎবা রাজানঃ সর্ব এব তে॥ 1-194-14 (8714) 
যাচিষ্ণবোঽভিজগ্মুস্তাংস্ততো ভার্গবসত্তমান্।
ভূমৌ তু নিদদুঃ কেচিদ্ভৃগবো ধনমক্ষয়ম্॥ 1-194-15 (8715) 
দদুঃ কেচিদ্দ্বিজাতিভ্যো জ্ঞাৎবা ক্ষত্রিয়তো ভয়ম্।
ভৃহবস্তু দদুঃ কেচিত্তেষাং বিত্তং যথেপ্সিতম্॥ 1-194-16 (8716) 
ক্ষত্রিয়াণাং তদা তাত কারণান্তরদর্শনাৎ।
ততো মহীতলং তাত ক্ষত্রিয়েণ যদৃচ্ছয়া॥ 1-194-17 (8717) 
খনতাঽধিগতং বিত্তং কেনচ্চিদ্ধৃগুবেশ্মনি।
তদ্বিত্তং দদৃশুঃ সর্বে সমেতাঃ ক্ষত্রিয়র্ষভাঃ॥ 1-194-18 (8718) 
অবমন্য ততঃ ক্রোধাদ্ভৃগূংস্তাঞ্ছরণগতান্।
নিজঘ্নুঃ পরমেষ্বাসাঃ সর্বাংস্তান্নিশিতৈঃ শরৈঃ॥ 1-194-19 (8719) 
আগর্ভাদবকৃন্তন্তশ্চেরুঃ সর্বাং বসুন্ধরাম্।
তত উচ্ছিদ্যমানেষু ভৃগুষ্বেবং ভয়াত্তদা॥ 1-194-20 (8720) 
ভৃগুপত্ন্যো গিরিং দুর্গং হিমবন্তং প্রপেদিরে।
তাসামন্যতমা গর্ভং ভয়াদ্দধ্রে মহৌজসম্॥ 1-194-21 (8721) 
ঊরুণৈকেন বাভোরূর্ভর্তুঃ কুলবিবৃদ্ধয়ে।
তং গর্ভমুপলভ্যাশু ব্রাহ্মণ্যেকা ভয়ার্দিতা॥ 1-194-22 (8722) 
গৎবা বৈ কথয়ামাস ক্ষত্রিয়াণামুপহ্বরে।
ততস্তে ক্ষত্রিয়া জগ্মুস্তং গর্ভং হন্তুমুদ্যতাঃ॥ 1-194-23 (8723) 
দদৃশুর্ব্রাহ্মণীং তেঽথ দীপ্যমানাং স্বতেজসা।
অথ গর্ভঃ স ভিত্ৎবোরুং ব্রাহ্মণ্যা নির্জগাম হ॥ 1-194-24 (8724) 
মুষ্ণন্দৃষ্টীঃ ক্ষত্রিয়াণাং মধ্যাহ্ন ইব ভাস্করঃ।
ততশ্চক্ষুর্বিহীনাস্তে গিরিদুর্গেষু বভ্রমুঃ॥ 1-194-25 (8725) 
ততস্তে মোঘসঙ্কল্পা ভয়ার্তাঃ ক্ষত্রিয়াঃ পুনঃ।
ব্রাহ্মণীং শরমং জগ্মুর্দৃষ্ট্যর্থং তামনিন্দিতাম্॥ 1-194-26 (8726) 
ঊচুশ্চৈনাং মহাভাগাং ক্ষত্রিয়াস্তে বিচেতসঃ।
জ্যোতিঃপ্রহীণা দুঃখার্তাঃ শান্তার্চিষ ইবাগ্নয়ঃ॥ 1-194-27 (8727) 
ভগবত্যাঃ প্রসাদেন গচ্ছেৎক্ষত্রমনাময়ম্।
উপারম্য চ গচ্ছেম সহিতাঃ পাপকর্মণঃ॥ 1-194-28 (8728) 
সপুত্রা ৎবং প্রসাদং নঃ কর্তুমর্হসি শোভনে।
পুনর্দৃষ্টিপ্রদানেন রাজ্ঞঃ সংত্রাতুমর্হসি॥ ॥ 1-194-29 (8729) 
 
ইতি শ্রীমন্মহাভারতে আদিপ্রবণি চৈত্ররথপর্বণি চতুর্নবত্যধিকশততমোঽধ্যায়ঃ॥ 194 ॥

 -   -  

1-194-10 অন্ত্যধীঃ অন্তে সিদ্ধান্তে সাধ্বী অন্ত্যা ধীর্যস্য সোন্ত্যধীঃ॥ চতুর্নবত্যধিকশততমোঽধ্যায়ঃ॥ 194 ॥



আদিপর্ব - অধ্যায় 195

॥ শ্রীঃ ॥

1.195. অধ্যায়ঃ 195 

 -   -  

ব্রাহ্মণীবাক্যেন ঔর্বংপ্রতি শরণাগতানাং ক্ষত্রিয়াণাং চক্ষুঃপ্রাপ্তিঃ॥ 1 ॥ লোকবিনাশার্থং তপস্যত ঔর্বস্য তৎপিতৃকৃততপোনিবারণম্॥ 2 ॥

 -   -  

1-195-0 (8730) 
ব্রাহ্মণ্যুবাচ। 1-195-0 (1116) 
নাহং গৃহ্ণামি বস্তাতা দৃষ্টীর্নাস্মি রুষান্বিতা।
অয়ং তু ভার্গবো নূনমূরুজঃ কুপিতোঽদ্য বঃ॥ 1-195-1 (8731) 
তেন চক্ষূংষি বস্তাতা ব্যক্তং কোপান্মহাত্মনা।
স্মরতা নিহতান্বন্ধূনাদত্তানি ন সংশয়ঃ॥ 1-195-2 (8732) 
গর্ভানপি যদা যূয়ং ভৃগূণাং ঘ্নত পুত্রকাঃ।
তদায়মূরুণা গর্ভো ময়া বর্ষশতং ধৃতঃ॥ 1-195-3 (8733) 
ষডঙ্গশ্চাখিলো বেদ ইমং গর্ভস্থমেব হ।
বিবেশ ভৃগুবংশস্য ভূয়ঃ প্রিয়চিকীর্ষয়া॥ 1-195-4 (8734) 
সোঽয়ং পিতৃবধাদ্ব্যক্তং ক্রোধাদ্বো হন্তুমিচ্ছতি।
তেজসা তস্য দিব্যেন চক্ষূংষি মুষিতানি বঃ॥ 1-195-5 (8735) 
তমেব যূয়ং যাচধ্বমৌর্বং মম সুতোত্তমম্।
অয়ং বঃ প্রণিপাতেন তুষ্টো দৃষ্টীঃ প্রদাস্যতি॥ 1-195-6 (8736) 
বসিষ্ঠ উবাচ। 1-195-7 (1117) 
এবমুক্তাস্ততঃ সর্বে রাজানস্তে তমূরুজম্।
ঊচুঃ প্রসীদেতি তদা প্রসাদং চ চকার সঃ॥ 1-195-7 (8737) 
অনেনৈব চ বিখ্যাতো নাম্না লোকেষু সত্তমঃ।
স ঔর্ব ইতি বিপ্রর্ষিরূরুং ভিত্ৎবা ব্যজায়ত॥ 1-195-8 (8738) 
চক্ষূংষি প্রতিলভ্যাথ প্রতিজগ্মুস্ততো নৃপাঃ।
ভার্গবস্তু মুনির্মেনে সর্বলোকপরাভবম্॥ 1-195-9 (8739) 
স চক্রে তাত লোকানাং বিনাশায় মতিং তদা।
সর্বেষামেব কার্ৎস্ন্যেন মনঃ প্রবণমাত্মনঃ॥ 1-195-10 (8740) 
ইচ্ছন্নপচিতিং কর্তুং ভৃগূণাং ভৃগুনন্দনঃ।
সর্বলোকবিনাশায় তপসা সহতৈধিতঃ॥ 1-195-11 (8741) 
তাপয়ামাস তাঁল্লোকান্সদেবাসুরমানুষান্।
তপসোগ্রেণ মহতা নন্দয়িষ্যন্পিতামহান্॥ 1-195-12 (8742) 
ততস্তং পিতরস্তাত বিজ্ঞায় কুলনন্দনম্।
পিতৃলোকাদুপাগম্য সর্ব ঊচুরিদং বচঃ॥ 1-195-13 (8743) 
ঔর্ব দৃষ্টঃ প্রভাবস্তে তপসোগ্রস্য পুত্রক।
প্রসাদং কুরু লোকানাং নিয়চ্ছ ক্রোধমাত্মনঃ॥ 1-195-14 (8744) 
নানীশৈর্হি তদা তাত ভৃগুভির্ভাবিতাত্মভিঃ।
বধো হ্যুপেক্ষিতঃ সর্বৈঃ ক্ষত্রিয়াণাং বিহিংসতাম্॥ 1-195-15 (8745) 
আয়ুষা বিপ্রকৃষ্টেন যদা নঃ খেদ আবিশৎ।
তদাঽস্মাভির্বধস্তাত ক্ষত্রিয়ৈরীপ্সিতঃ স্বয়ম্॥ 1-195-16 (8746) 
নিখাতং যচ্চ বৈ বিত্তং কেনচিদ্গৃগুবেশ্মনি।
বৈরায়ৈব তদা ন্যস্তং ক্ষত্রিয়ান্কোপয়িষ্ণুভিঃ॥ 1-195-17 (8747) 
কিং হি বিত্তেন নঃ কার্যং স্বর্গেপ্সূনাং দ্বিজোত্তম।
যদস্মাকং ধনাধ্যক্ষঃ প্রভূতং ধনমাহরৎ॥ 1-195-18 (8748) 
যদা তু মৃত্যুরাদাতুং ন নঃ শক্নোতি সর্বশঃ।
তদাঽস্মাভিরয়ং দৃষ্ট উপায়স্তাত সংমতঃ॥ 1-195-19 (8749) 
আত্মহা চ পুমাংস্তাত ন লোকাঁল্লভতে শুভান্।
ততোঽস্মাভিঃ সমীক্ষ্যৈবং নাত্মনাত্মা নিপাতিতঃ॥ 1-195-20 (8750) 
ন চৈতন্নঃ প্রিয়ং তাত যদিদং কর্তুমিচ্ছসি।
নিয়চ্ছেদং মনঃ পাপাৎসর্বলোকপরাভবাৎ॥ 1-195-21 (8751) 
মা বধীঃ ক্ষত্রিয়াংস্তাত ন লোকান্সপ্ত পুত্রক।
দূষয়ন্তং তপস্তেজঃ ক্রোধমুৎপতিতং জহি॥ ॥ 1-195-22 (8752) 
 
ইতি শ্রীমন্মহাভারতে আদিপর্বণি চৈত্ররথপর্বণি পঞ্চনবত্যধিকশততমোঽধ্যায়ঃ॥ 195 ॥

 -   -  

1-195-20 আত্মহেতি এতেন ভৃগুপতনাদিনা মরণং ব্রাহ্মণেতরবিষয়ং দর্শিতম্॥ 1-195-22 মাবধীরিতি ক্ষত্রিয়ান্ তদনিয়ন্তৃৎবেনানপরাধিনঃ। সপ্তলোকান্ ভূরাদীংশ্চ মাবধীঃ কিংতু তপঃসংভৃতং তেজো দূষয়ন্তং ক্রোধং জহি॥ পঞ্চনবত্যধিকশততমোঽধ্যায়ঃ॥ 195 ॥



আদিপর্ব - অধ্যায় 196

॥ শ্রীঃ ॥

1.196. অধ্যায়ঃ 196 

 -   -  

পিতৄণাং নিদেশেন ঔর্বস্য সমুদ্রে ক্রোধত্যাগঃ॥ 1 ॥

 -   -  

1-196-0 (8753) 
ঔর্ব উবাচ। 1-196-0 (1118) 
উক্তবানস্মি যাং ক্রোধাৎপ্রতিজ্ঞাং পিতরস্তদা।
সর্বলোকবিনাশায় ন সা মে বিতথা ভবেৎ॥ 1-196-1 (8754) 
বৃথারোষপ্রতিজ্ঞো বৈ নাহং জীবিতুমুৎসহে।
অনিস্তীর্ণো হি মাং রোষো দহেদগ্নিরিবারণিম্॥ 1-196-2 (8755) 
যো হি কারণতঃ ক্রোধং সংজাতং ক্ষন্তুমর্হতি।
নালং স মনুজঃ সম্যক্ ত্রিবর্গং পরিরক্ষিতুম্॥ 1-196-3 (8756) 
অশিষ্টানাং নিয়ন্তা হি শিষ্টানাং পরিরক্ষিতা।
স্থানে রোষঃ প্রয়ুক্তঃ স্যান্নৃপৈঃ সর্বজিগীষুভিঃ॥ 1-196-4 (8757) 
অশ্রৌষমহমূরুস্থো গর্ভশয়্যাগতস্তদা।
আরাবং মাতৃবর্গস্য ভৃগূণাং ক্ষত্রিয়ৈর্বধে॥ 1-196-5 (8758) 
সামরৈর্হি যদা লোকে ভৃগূণাং ক্ষত্রিয়াধমৈঃ।
আগর্ভোৎসাদনং ক্ষান্তং তদা মাং মন্যুরাবিশৎ॥ 1-196-6 (8759) 
প্রকীর্ণকেশাঃ কিল মে মাতরঃ পিতরস্তথা।
ভয়াৎসর্বেষু লোকেষু নাধিজগ্মুঃ পরায়ণম্॥ 1-196-7 (8760) 
তান্ভৃগূণাং যদা দারান্কশ্চিন্নাভ্যুপপদ্যত।
মাতা তদা দধারেয়মূরুণৈকেন মাং শুভা॥ 1-196-8 (8761) 
প্রতিষেদ্ধা হি পাপস্য যদা লোকেষু বিদ্যতে।
তদা সর্বেষু লোকেষু পাপকৃন্নোপপদ্যতে॥ 1-196-9 (8762) 
যদা তু প্রতিষেদ্ধারং পাপো ন লভতে ক্বচিৎ।
তিষ্ঠন্তি বহবো লোকাস্তদা পাপেষু কর্মসু॥ 1-196-10 (8763) 
জানন্নপি চ যঃ পাপং শক্তিমান্ন নিয়চ্ছতি।
ঈশঃ সন্সোঽপি তেনৈব কর্মণা সংপ্রয়ুজ্যতে॥ 1-196-11 (8764) 
রাজভিশ্চেশ্বরৈশ্চৈব যদি বৈ পিতরো মম।
শক্তৈর্ন শকিতাস্ত্রাতুমিষ্টং মৎবেহ জীবিতম্॥ 1-196-12 (8765) 
অত এষামহং ক্রুদ্ধো লোকানামীশ্বরো হ্যহম্।
ভবতাং চ বচো নালমহং সমভিবর্তিতুম্॥ 1-196-13 (8766) 
মমাপি চেদ্ভবেদেবমীশ্বরস্য সতো মহৎ।
উপেক্ষমাণস্য পুনর্লোকানাং কিল্বিষাদ্ভয়ম্॥ 1-196-14 (8767) 
যশ্চায়ং মন্যুজো মেঽগ্নির্লোকানাদাতুমিচ্ছতি।
দহেদেষ চ মামেব নিগৃহীতঃ স্বতেজসা॥ 1-196-15 (8768) 
ভবতাং চ বিজানামি সর্বলোকহিতেপ্সুতাম্।
তস্মাদ্বিধদ্ধ্বং যচ্ছ্রেয়ো লোকানাং মম চেশ্বরাঃ॥ 1-196-16 (8769) 
পিতর ঊচুঃ। 1-196-17 (1119) 
য এষ মন্যুজস্তেঽগ্নির্লোকানাদাতুমিচ্ছতি।
অপ্সু তং মুঞ্চ ভদ্রং তে লোকা হ্যপ্সু প্রতিষ্ঠিতাঃ॥ 1-196-17 (8770) 
আপোময়াঃ সর্বরসাঃ সর্বমাপোময়ং জগৎ।
তস্মাদপ্সু বিমুঞ্চেমং ক্রোধাগ্নিং দ্বিজসত্তম॥ 1-196-18 (8771) 
অয়ং তিষ্ঠতু তে বিপ্র যদীচ্ছসি মহোদধৌ।
মন্যুজোঽগ্নির্দহন্নাপো লোকা হ্যাপোময়াঃ স্মৃতাঃ॥ 1-196-19 (8772) 
এবং প্রতিজ্ঞা সত্যেয়ং তবানঘ ভবিষ্যতি।
ন চৈবং সামরা লোকা গমিষ্যন্তি পরাভবম্॥ 1-196-20 (8773) 
বসিষ্ঠ উবাচ। 1-196-21 (1120) 
ততস্তং ক্রোধজং তাত ঔর্বোঽগ্নিং বরুণালয়ে।
উৎসসর্জ স চৈবাপ উপয়ুঙ্ক্তে মহোদধৌ॥ 1-196-21 (8774) 
মহদ্ধয়শিরো ভূৎবা যত্তদ্বেদবিদো বিদুঃ।
তমগ্নিমুদ্হিরদ্বক্ত্রাৎপিবত্যাপো মহোদধৌ॥ 1-196-22 (8775) 
তস্মাত্ৎবমপি ভদ্রং তে ন লোকান্হন্তুমর্হসি।
পরাশরং পরাঁল্লোকাঞ্জানঞ্জ্ঞানবতাং বর॥ ॥ 1-196-23 (8776) 
 
ইতি শ্রীমন্মহাভারতে আদিপর্বণি চৈত্ররথপর্বণি ষণ্ণবত্যধিকশততমোঽধ্যায়ঃ॥ 196 ॥

 -   -  

1-196-2 অনিস্তীর্ণোঽকৃতকার্যঃ॥ 1-196-8 তদ্ভৃগূণাং রাজা কশ্চিন্নাভ্যুপপদ্যতে ইতি ঙ. পাঠঃ॥ 1-196-21 উপয়ুঙ্ক্তে ভক্ষয়তি॥ 1-196-22 হয়শিরঃ বডবামুখম্॥ ষণ্ণবত্যধিকশততমোঽধ্যায়ঃ॥ 196 ॥



আদিপর্ব - অধ্যায় 197

॥ শ্রীঃ ॥

1.197. অধ্যায়ঃ 197 

 -   -  

বসিষ্ঠবাক্যেন লোকবিনাশান্নিবৃত্তেন পরাশরেণ রাক্ষসনাশার্থং যজ্ঞারম্ভঃ॥ 1 ॥ পুলস্ত্যপ্রার্থনয়া পরাশরেণ যজ্ঞসমাপনম্॥ 2 ॥

 -   -  

1-197-0 (8777) 
গন্ধর্ব উবাচ। 1-197-0 (1121) 
এবমুক্তঃ স বিপ্রর্ষির্বসিষ্ঠেন মহাত্মনা।
ন্যযচ্ছদাত্মনঃ ক্রোধং সর্বলোকপরাভবাৎ॥ 1-197-1 (8778) 
ঈজে চ স মহাতেজাঃ সর্ববেদবিদাং বরঃ।
ঋষী রাক্ষসসত্রেণ শাক্তেয়োঽথ পরাশরঃ॥ 1-197-2 (8779) 
ততো বৃদ্ধাংশ্চ বালাংশ্চ রাক্ষসান্স মহামুনিঃ।
দদাহ বিততে যজ্ঞে শক্তের্বধমনুস্মরন্॥ 1-197-3 (8780) 
ন হি তং বারয়ামাস বসিষ্ঠো রক্ষসাং বধাৎ।
দ্বিতীয়ামস্য মাং ভাঙ্ক্ষং প্রতিজ্ঞামিতি নিশ্চয়াৎ॥ 1-197-4 (8781) 
ত্রয়াণাং পাবকানাং চ সত্রে তস্মিন্মহামুনিঃ।
আসীৎপুরস্তাদ্দীপ্তানাং চতুর্থ ইব পাবকঃ॥ 1-197-5 (8782) 
তেন যজ্ঞেন শুভ্রেণ হূয়মানেন শক্তিতঃ।
তদ্বিদীপিতমাকাশং সূর্যেণেব ঘনাত্যযে॥ 1-197-6 (8783) 
তং বসিষ্ঠাদয়ঃ সর্বে মুনয়স্তত্র মেনিরে।
তেজসা দীপ্যমানং বৈ দ্বিতীয়মিব ভাস্করম্॥ 1-197-7 (8784) 
ততঃ পরমদুষ্প্রাপমন্যৈর্ঋষিরুধারধীঃ।
সমাপিপয়িষুঃ সত্রং তমত্রিঃ সমুপাগমৎ॥ 1-197-8 (8785) 
তথা পুলস্ত্যঃ পুলহঃ ক্রতুশ্চৈব মহাক্রতুঃ।
তত্রাজগ্মুরমিত্রঘ্ন রক্ষসাং জীবিতেপ্সয়া॥ 1-197-9 (8786) 
পুলস্ত্যস্তু বধাত্তেষাং রক্ষসাং ভরতর্ষভ।
উবাচেদং বচঃ পার্থ পরাশরমরিন্দমম্॥ 1-197-10 (8787) 
কচ্চিত্তাতাপবিঘ্নং তে কচ্চিন্নন্দসি পুত্রক।
অজানতামদোষাণাং সর্বেষাং রক্ষসাং বধাৎ॥ 1-197-11 (8788) 
প্রজোচ্ছেদমিমং মহ্যং ন হি কর্তু ৎবমর্হসি।
নৈষ তাত দ্বিজাতীনাং ধর্মো দৃষ্টস্তপস্বিনাম্॥ 1-197-12 (8789) 
শম এব পরো ধর্মস্তমাচর পরাশর।
অধর্মিষ্ঠং বরিষ্ঠঃ সন্কুরুষে ৎবং পরাশর॥ 1-197-13 (8790) 
শক্তিং চাপি হি ধর্মজ্ঞং নাতিক্রান্তুমিহার্হসি।
প্রজায়াশ্চ মমোচ্ছেদং ন চৈবং কর্তুমর্হসি॥ 1-197-14 (8791) 
শাপাদ্ধি শক্তের্বাসিষ্ঠ তদা তদুপপাদিতম্।
আত্মজেন স দোষেণ শক্তির্নীত ইতো দিবম্॥ 1-197-15 (8792) 
ন হি তং রাক্ষসঃ কশ্চিচ্ছক্তো ভক্ষয়িতুং মুনে।
`বাসিষ্ঠো ভক্ষিতশ্চাসীৎকৌশিকোৎসৃষ্টরক্ষসা। 
শাপং ন কুর্বন্তি তদা ন চ ত্রাণপরায়ণাঃ॥  1-197-16 (8793) 
ক্ষমাবন্তোঽদহন্দেহং দেহমন্যদ্ভবৎবিতি।'
আত্মনৈবাত্মনস্তেন দৃষ্টো মৃত্যুস্তদাঽভবৎ॥  1-197-17 (8794) 
নিমিত্তভূতস্তত্রাসীদ্বিশ্বামিত্রঃ পরাশর।
রাজা কল্মাষপাদশ্চ দিবমারুহ্য মোদতে॥ 1-197-18 (8795) 
যে চ শক্ত্যবরাঃ পুত্রা বসিষ্ঠস্য মহামুনে।
তে চ সর্বে মুদা যুক্তা মোদন্তে সহিতাঃ সুরৈঃ॥ 1-197-19 (8796) 
সর্বমেতদ্বসিষ্ঠস্য বিদিতং বৈ মহামুনে।
রক্ষসাং চ সমুচ্ছেদ এষ তাত তপস্বিনাম্॥ 1-197-20 (8797) 
নিমিত্তভূতস্ৎবং চাত্র ক্রতৌ বাসিষ্ঠনন্দন।
তৎসত্রং মুঞ্চ ভদ্রং তে সমাপ্তমিদমস্তু তে॥ 1-197-21 (8798) 
গন্ধর্ব উবাচ। 1-197-22 (1122) 
এবমুক্তঃ পুলস্ত্যেন বসিষ্ঠেন চ ধীমতা।
তদা সমাপয়ামাস সত্রং শাক্তো মহামুনিঃ॥ 1-197-22 (8799) 
সর্বরাক্ষসসত্রায় সংভৃতং পাবকং তদা।
উত্তরে হিমবৎপার্শ্বে উৎসসর্জ মহাবনে॥ 1-197-23 (8800) 
স তত্রাদ্যাপি রক্ষাংসি বৃক্ষানশ্মন এব চ।
ভক্ষয়ন্দৃশ্যতে বহ্নিঃ সদা পর্বণি পর্বণি॥ ॥ 1-197-24 (8801) 
 
ইতি শ্রীমন্মহাভারতে আদিপর্বণি চৈত্ররথপর্বণি সপ্তনবত্যধিকশততমোঽধ্যায়ঃ॥ 197 ॥

 -   -  

1-197-4 মাভাঙ্ক্ষে ন নাশয়েয়ম্॥ 1-197-12 মদ্যং মম॥ সপ্তনবত্যধিকশততমোঽধ্যায়ঃ॥ 197 ॥



আদিপর্ব - অধ্যায় 198

॥ শ্রীঃ ॥

1.198. অধ্যায়ঃ 198 

 -   -  

সৌদাসভার্যায়াং বসিষ্ঠেন পুত্রোৎপাদনকারণং পৃষ্টবন্তমর্জুনংপ্রতি পুনঃ কল্মাষপাদকথাকথনম্॥ 1 ॥ মৈথুনধর্মস্য ব্রাহ্ণং ভক্ষিতবতঃ সৌদাসস্য ব্রাহ্মণ্যা শাপঃ॥ 2 ॥

 -   -  

1-198-0 (8802) 
`গন্ধর্ব উবাচ। 1-198-0 (1123) 
পুনশ্চৈব মহাতেজা বিশ্বামিত্রজিঘাংসয়া।
অগ্নিং সংভৃতবান্ঘোরং শাক্তেয়ঃ সুমহাতপাঃ॥ 1-198-1 (8803) 
বাসিষ্ঠসংভৃতশ্চাগ্নির্বিশ্বামিত্রহিতৈষিণা।
তেজসা বহ্নিতুল্যেন গ্রস্তঃ স্কন্দেন ধীমতা॥'  1-198-2 (8804) 
অর্জুন উবাচ। 1-198-3 (1124) 
রাজ্ঞা কল্মাষপাদেন গুরৌ ব্রহ্মবিদাং বরে।
কারণং কিং পুরস্কৃত্য ভার্যা বৈ সন্নিয়োজিতা॥ 1-198-3 (8805) 
জানতা বৈ পরং ধর্মং বসিষ্ঠেন মহাত্মনা।
অগম্যাগমনং কস্মাৎকৃতং তেন মহর্ষিণা॥ 1-198-4 (8806) 
অধর্মিষ্ঠং বসিষ্ঠেন কৃতং চাপি পুরা সখে।
এতন্মে সংশয়ং সর্বং ছেত্তুমর্হসি পৃচ্ছতঃ॥ 1-198-5 (8807) 
গন্ধর্ব উবাচ। 1-198-6 (1125) 
ধনঞ্জয় নিবোধেয়ং যন্মাং ৎবং পরিপৃচ্ছসি।
বসিষ্ঠং প্রতি দুর্ধর্ষ তথা মিত্রসহং নৃপম্॥ 1-198-6 (8808) 
কথিতং তে ময়া সর্বং যথা শপ্তঃ স পার্থিবঃ।
শক্তিনা ভরতশ্রেষ্ঠ বাসিষ্ঠেন মহাত্মনা॥ 1-198-7 (8809) 
স তু শাপবশং প্রাপ্তঃ ক্রোধপর্যাকুলেক্ষণঃ।
নির্জগাম পুরাদ্রাজা সহদারঃ পরন্তপঃ॥ 1-198-8 (8810) 
অরণ্যং নির্জনং গৎবা সদারঃ পরিচক্রমে।
নানামৃগগণাকীর্ণং নানাসৎবসমাকুলম্॥ 1-198-9 (8811) 
নানাগুল্মলতাচ্ছন্নং নানাদ্রুমসমাবৃতম্।
অরণ্যং ঘোরসন্নাদং শাপগ্রস্তঃ পরিভ্রমন্॥ 1-198-10 (8812) 
স কদাচিৎক্ষুধাবিষ্টো মৃগয়ন্ভক্ষ্যমাত্মনঃ।
দদর্শ সুপরিক্লিষ্টঃ কস্মিংশ্চিন্নির্জনে বনে॥ 1-198-11 (8813) 
ব্রাহ্মণং ব্রাহ্মণীং চৈব মিথুনায়োপসংগতৌ।
তৌ তং বীক্ষ্য সুবিত্রস্তাবকৃতার্থৌ প্রধাবিতৌ॥ 1-198-12 (8814) 
তয়োঃ প্রদ্রবতোর্বিপ্রং জগ্রাহ নৃপতির্বলাৎ।
দৃষ্ট্বা গৃহীতং ভর্তারমথ ব্রাহ্মণ্যভাষত॥ 1-198-13 (8815) 
শৃণু রাজন্মম বচো যত্ৎবাং বক্ষ্যামি সুব্রত।
আদিত্যবংশপ্রভবস্ৎবং হি লোকে পরিশ্রুতঃ॥ 1-198-14 (8816) 
অপ্রমত্তঃ স্থি ধর্মে গুরুশুশ্রূষণে রতঃ।
শাপোপহত দুর্ধর্ষ ন পাপং কর্তুমর্হসি॥ 1-198-15 (8817) 
ঋতুকালে তু সংপ্রাপ্তে ভর্তৃব্যসনকর্শিতা।
অকৃতার্থা হ্যহং ভর্ত্রা প্রসবার্থং সমাগতা॥ 1-198-16 (8818) 
প্রসীদ নৃপতিশ্রেষ্ঠ ভর্তাঽয়ং মে বিসৃজ্যতাম্।
এবং বিক্রোশমানায়াস্তস্যাস্তু ন নৃশংসবৎ॥ 1-198-17 (8819) 
ভর্তারং ভক্ষয়ামাস ব্যাঘ্রো মৃগমিবেপ্সিতম্।
তস্যাঃ ক্রোধাভিভূতায়া যান্যশ্রূণ্যপতন্ভুবি॥ 1-198-18 (8820) 
সোঽগ্নিঃ সমভবদ্দীপ্তস্তং চ দেশং ব্যদীপয়ৎ।
ততঃ সা শোকসংতপ্তা ভর্তৃব্যসনকর্শিতা॥ 1-198-19 (8821) 
কল্মাষপাদং রাজর্ষিমশপদ্ব্রাহ্মণী রুষা।
যস্মান্মমাকৃতার্থায়াস্ৎবয়া ক্ষুদ্র নৃশংসবৎ॥ 1-198-20 (8822) 
প্রেক্ষন্ত্যা ভক্ষিতো মেঽদ্য প্রিয়ো ভর্তা মহায়শাঃ।
তস্মাত্ৎবমপি দুর্বুদ্ধে মচ্ছাপপরিবিক্ষতঃ॥ 1-198-21 (8823) 
পত্নীমৃতাবনুপ্রাপ্য সদ্যস্ত্যক্ষ্যসি জীবিতম্।
`তেন প্রসাদ্যমানা সা প্রসাদমকরোত্তদা।' 
যস্য চর্ষের্বসিষ্ঠস্য ৎবয়া পুত্রা বিনাশিতাঃ॥  1-198-22 (8824) 
তেন সংগম্য তে ভার্যা তনয়ং জনয়িষ্যতি।
সতে বংশকরঃ পুত্রো ভবিষ্যতি নৃপাধম॥ 1-198-23 (8825) 
এবং শপ্ৎবা তু রাজানং সা তমাঙ্গিরসী শুভা।
তস্যৈব সন্নিধৌ দীপ্তং প্রবিবেশ হুতাশনম্॥ 1-198-24 (8826) 
বসিষ্ঠশ্চ মহাভাগঃ সর্বমেতদবৈক্ষত।
জ্ঞানয়োগেন মহতা তপসা চ পরন্তপ॥ 1-198-25 (8827) 
মুক্তশাপশ্চ রাজর্ষিঃ কালেন মহতা ততঃ।
ঋতুকালেঽভিপতিতো মদয়ন্ত্যা নিবারিতঃ॥ 1-198-26 (8828) 
ন হি সস্মার স নৃপস্তং শাপং কামমোহিতঃ।
দেব্যাঃ সোঽথ বচঃ শ্রুৎবা সংভ্রান্তো নৃপসত্তমঃ॥ 1-198-27 (8829) 
তং শাপমনুসংস্মৃত্য পর্যতপ্যদ্ভৃশং তদা।
এতস্মাৎকারণাদ্রাজা বসিষ্ঠং সন্যযোজয়ৎ। 
স্বদারেষু নরশ্রেষ্ঠ শাপদোষসমন্বিতঃ॥ ॥  1-198-28 (8830) 
 
ইতি শ্রীমন্মহাভারতে আদিপর্বণি চৈত্ররথপর্বণি অষ্টনবত্যধিকশততমোঽধ্যায়ঃ॥ 198 ॥




আদিপর্ব - অধ্যায় 199

॥ শ্রীঃ ॥

1.199. অধ্যায়ঃ 199 

 -   -  

অর্জুনেন অনুরূপপুরোহিতসংপাদনং পৃষ্টেন গন্ধর্বেণ ধৌম্যবরণাক্ষ্যনুজ্ঞা॥ 1 ॥ গন্ধর্বায় আগ্নেয়াস্ত্রদানম্॥ 2 ॥ উৎকো চতীর্থে পাণ্ডবৈঃ ধৌম্যস্য পৌরোহিত্যে বরণম্॥ 3 ॥

 -   -  

1-199-0 (8831) 
অর্জুন উবাচ। 1-199-0 (1126) 
অস্মাকমনুরূপো বৈ যঃ স্যাদ্গন্ধর্ব বেদবিৎ।
পুরোহিতস্তমাচক্ষ্ব সর্বং হি বিদিতং তব॥ 1-199-1 (8832) 
গন্ধর্ব উবাচ। 1-199-2 (1127) 
যবীয়ান্দেবলস্যৈষ বনে ভ্রাতা তপস্যতি।
ধৌম্য উৎকোচকে তীর্থে তং বৃণুধ্বং যীচ্ছথ॥ 1-199-2 (8833) 
বৈশম্পায়ন উবাচ। 1-199-3 (1128) 
ততোঽর্জুনোঽস্ত্রমাগ্নেয়ং প্রদদৌ তদ্যথাবিধি।
গন্ধর্বায় `স চ প্রীতো বচনং চেদমব্রবীৎ॥ 1-199-3 (8834) 
ময়ি সন্তি হয়শ্রেষ্ঠাস্তব দাস্যামি বৈ সখে।
উপকারকৃতং মিত্রং প্রতিকারেণ যোজয়ে॥ 1-199-4 (8835) 
গৃহ্ণীষ্ব চাক্ষুষীং বিদ্যামিমাং ভরতসত্তম।
এবমুক্তোঽর্জুনঃ' প্রীতো বচনং চেদমব্রবীৎ॥ 1-199-5 (8836) 
ৎবয়্যেব তাবত্তিষ্ঠন্তু হয়া গন্ধর্বসত্তম।
কার্যকালে গ্রহীষ্যামঃ স্বস্তি তেঽস্ৎবিতি চাব্রবীৎ॥ 1-199-6 (8837) 
তেঽন্যোন্যমভিসংপূজ্য গন্ধর্বঃ পাণ্ডবাশ্চ হ।
রম্যাদ্ভাগীরথীতীরাদ্যথাকামং প্রতস্থিরে॥ 1-199-7 (8838) 
তত উৎকোচকং তীর্থং গৎবা ধৌম্যাশ্রমং তু তে।
তং বব্রুঃ পাণ্ডবা ধৌম্যং পৌরোহিত্যায় ভারত॥ 1-199-8 (8839) 
তান্ধৌম্যঃ প্রতিজগ্রাহ সর্ববেদবিদাং বরঃ।
বন্যেন ফলমূলেন পৌরোহিত্যেন চৈব হ॥ 1-199-9 (8840) 
তে সমাশংসিরে লব্ধাং শ্রিয়ং রাজ্যং চ পাণ্ডবাঃ।
ব্রাহ্মণং তং পুরস্কৃত্য পাঞ্চালীং চ স্বয়ংবরে॥ 1-199-10 (8841) 
পুরোহিতেন তেনাথ গুরুণা সংগতাস্তদা।
নাথবন্তমিবাত্মানং মেনিরে ভরতর্ষভাঃ॥ 1-199-11 (8842) 
স হি বেদার্থতত্ৎবজ্ঞস্তেষাং গুরুরুদারধীঃ।
বেদবিচ্চৈব বাগ্মী চ ধৌম্যঃ শ্রীমান্দ্বিজোত্তমঃ॥ 1-199-12 (8843) 
তেজসা চৈব বুদ্ধ্যা চ রূপেণ যশসা শ্রিয়া।
মন্ত্রৈশ্চ বিবিধৈর্ধৌম্যস্তুল্য আসীদ্বৃহস্পতেঃ॥ 1-199-13 (8844) 
স চাপি বিপ্রস্তান্মেনে স্বভাবাভ্যধিকান্ভুবি।
তেন ধর্মবিদা পার্থা যোজ্যা সর্ববিদা বৃতাঃ॥ 1-199-14 (8845) 
মেনিরে সহিতা বীরাঃ প্রাপ্তং রাজ্যং চ পাণ্ডবাঃ।
বুদ্ধিবীর্যবলোৎসাহৈর্যুক্তা দেবা ইবাপরে॥ 1-199-15 (8846) 
কৃতস্বস্ত্যযনাস্তেন ততস্তে মনুজাধিপাঃ।
মেনিরে সহিতা গন্তুং পাঞ্চাল্যাস্তং স্বয়ংবরম্॥ ॥ 1-199-16 (8847) 
 
ইতি শ্রীমন্মহাভারতে আদিপর্বণি চৈত্ররথপর্বণি একোনদ্বিশততমোঽধ্যায়ঃ॥ 199 ॥ ॥ সমাপ্তং চৈত্ররথপর্ব ॥




আদিপর্ব - অধ্যায় 200

॥ শ্রীঃ ॥

1.200. অধ্যায়ঃ 200 

 
(অথ স্বয়ংবরপর্ব  ॥ 12 ॥)

 -   -  

মধ্যেমার্গং আগতস্য ব্যাসস্য আজ্ঞয়া পাণ্ডবানাং দ্রুপদপুরপ্রবেশঃ॥ 1 ॥ তেষাং কুম্ভকারগৃহে বাসঃ, ভৈক্ষবৃত্তিশ্চ॥ 2 ॥ দ্রৌপদ্যাঃ স্বয়ংবরনির্মাণকারণকথনং॥ 3 ॥ দ্রুপদেন কৃতাং স্বয়ংবরঘোষণাং শ্রুতবতাং ক্ষত্রিয়াদীনাং আগমনং॥ 4 ॥ সর্বেষাং উচিতে স্থানে উপবেশনং পাণ্ডবানাং ব্রাহ্মণমধ্যে উপবেশনং॥ 5 ॥ মঙ্গলস্নাতায়াঃ স্বলঙ্কৃতায়া দ্রৌপদ্যা রঙ্গমধ্যে আগমনং॥ 6 ॥ ধৃষ্টদ্যুম্নেন লক্ষ্যবেধপণকথনম্॥ 7 ॥

 -   -  

1-200-0 (8848) 
বৈশম্পায়ন উবাচ। 1-200-0 (1129) 
ততস্তে নরশার্দূলা ভ্রাতরঃ পঞ্চ পাণ্ডবাঃ।
তং ব্রাহ্মণং পুরস্কৃত্য পাঞ্চাল্যাশ্চ স্বয়ংবরম্। 
প্রয়যুর্দ্রৌপদীং দ্রষ্টুং তং চ দেশং মহোৎসবম্॥  1-200-1 (8849) 
ততস্তে তং মহাত্মানং শুদ্ধাত্মানমকল্মষম্।
দদৃশুঃ পাণ্ডবা বীরাঃ পথি দ্বৈপায়নং তদা॥ 1-200-2 (8850) 
তস্মৈ যথাবৎসৎকারং কৃৎবা তেন চ সৎকৃতাঃ।
কথান্তে চাভ্যনুজ্ঞাতাঃ প্রয়যুর্দ্রুপদক্ষয়ম্॥ 1-200-3 (8851) 
পশ্যন্তো রমণীয়ানি বনানি চ সরাংসি চ।
তত্রতত্র বসন্তশ্চ শনৈর্জগ্মুর্মহরাথাঃ॥ 1-200-4 (8852) 
স্বাধ্যায়বন্তঃ শুচয়ো মধুরাঃ প্রিয়বাদিনঃ।
আনুপূর্ব্যেণ সংপ্রাপ্তাঃ পাঞ্চালান্পাণ্ডুনন্দনাঃ॥ 1-200-5 (8853) 
তে তু দৃষ্ট্বা পুরং তচ্চ স্কন্ধাবারং চ পাণ্ডবাঃ।
কুম্ভকারস্য শালায়াং নিবাসং চক্রিরে তদা॥ 1-200-6 (8854) 
তত্র ভৈক্ষং সমাজহ্রুর্ব্রাহ্মণীং বৃত্তিমাশ্রিতাঃ।
তান্সংপ্রাপ্তাংস্তথা বীরাঞ্জজ্ঞিরে ন নরাঃ ক্বচিৎ॥ 1-200-7 (8855) 
`যজ্ঞসেনস্তু পাঞ্চালো ভীষ্মদ্রোমকৃতাগসম্।
জ্ঞাৎবাঽঽত্মানং তদারেভে ত্রাণায়াত্মক্রিয়াং ক্ষমাং॥ 1-200-8 (8856) 
অবাপ্য ধৃষ্টদ্যুম্নং হি ন স দ্রোণমচিন্তয়ৎ।
স তু বৈরপ্রসঙ্গাচ্চ ভীষ্মাদ্ভয়মচিন্তয়ৎ॥ 1-200-9 (8857) 
কন্যাদানাত্তু শরণং সোঽমন্যত মহীপতিঃ।'
যজ্ঞসেনস্য কামস্তু পাণ্ডবায় কিরীটিনে॥  1-200-10 (8858) 
দাস্যামি কৃষ্মামিতি বৈ ন চৈনং বিবৃণোতি সঃ।
`জামাতৃবলসংয়োগং মেনে হি বলবত্তরম্॥'  1-200-11 (8859) 
সোঽন্বেষমাণঃ কৌন্তেয়ান্পাঞ্চালো জনমেজয়।
দৃঢং ধনুরথানম্যং কারয়ামাস ভারত॥ 1-200-12 (8860) 
`বৈয়াঘ্রপদ্যস্যোগ্রং বৈ সৃঞ্জয়স্য মহীপতিঃ।
তদ্ধনুঃ কিন্ধুরং নাম দেবদত্তমুপানয়ৎ॥ 1-200-13 (8861) 
আয়সী তস্য চ জ্যাঽঽসীৎপ্রতিবদ্ধা মহাবলা।
ন তু জ্যাং প্রসহেদন্যস্তদ্ধনুঃপ্রবরং মহৎ॥ 1-200-14 (8862) 
শঙ্করেণ বরং দত্তং প্রীতেন চ মহাত্মনা।
তন্নিষ্ফলং স্যান্ন তু মে ইতি প্রামাণ্যমাগতঃ॥ 1-200-15 (8863) 
ময়া কর্তব্যমধুনা দুষ্করং লক্ষ্যবেধনম্।
ইতি নিশ্চিত্য মনসা কারিতং লক্ষ্যমুত্তমম্॥'  1-200-16 (8864) 
যন্ত্রং বৈহায়সং চাপি কারয়ামাস কৃত্রিমম্।
তেন যন্ত্রেণ সহিতং রাজঁল্লক্ষ্যং চ কাঞ্চনম্॥ 1-200-17 (8865) 
দ্রুপদ উবাচ। 1-200-18 (1130) 
ইদং সজ্যং ধনুঃ কৃৎবা সজ্জৈরেভিশ্চ সায়কৈঃ।
অতীত্য লক্ষ্য যো বেদ্ধা স লব্ধা মৎসুতামিতি॥ 1-200-18 (8866) 
বৈশম্পায়ন উবাচ। 1-200-19 (1131) 
ইতি স দ্রুপদো রাজা স্বয়ংবরমঘোষয়ৎ।
তচ্ছ্রুৎবা পার্থিবাঃ সর্বে সমীয়ুস্তত্র ভারত॥ 1-200-19 (8867) 
ঋষয়শ্চ মহাত্মানঃ স্বয়ংবরদিদৃক্ষবঃ।
দুর্যোধনপুরোগাশ্চ সকর্ণাঃ কুরবো নৃপ॥ 1-200-20 (8868) 
`যাদবা বাসুদেবেন সার্ধমন্ধকবৃষ্ণয়ঃ।'
ততোঽর্চিতা রাজগুণা দ্রুপদেন মহাত্মনা॥  1-200-21 (8869) 
উপোপবিষ্টা মঞ্চেষু দ্রষ্টুকামাঃ স্বয়ংবরম্।
`ব্রাহ্মণাশ্চ মহাভাগা দেশেভ্যঃ সমুপাগমন্॥ 1-200-22 (8870) 
ব্রাহ্মণৈরেব সহিতাঃ পাণ্ডবাঃ সমুপাবিশন্।
ত্রয়স্ত্রিংশৎসুরাঃ সর্বে বিমানৈর্ব্যোম্ন্যবস্থিতাঃ॥ 1-200-23 (8871) 
ততঃ পৌরজনাঃ সর্বে সাগরোদ্ধূতনিঃস্বনাঃ।
শিংশুমারশিরঃ প্রাপ্য ন্যবিশংস্তে স্ম পার্থিবাঃ॥ 1-200-24 (8872) 
প্রাগুত্তরেণ নগরাদ্ভূমিভাগে সমে শুভে।
সমাজবাটঃ শুশুভে ভবনৈঃ সর্বতো বৃতঃ॥ 1-200-25 (8873) 
প্রাকারপরিখোপেতো দ্বারতোরণমণ্ডিতঃ।
বিতানেন বিচিত্রেণ সর্বতঃ সমলঙ্কৃতঃ॥ 1-200-26 (8874) 
তূর্যৌঘশতসঙ্কীর্ণঃ পরার্ধ্যাগুরুধূপিতঃ।
চন্দনোদকসিক্তশ্চ মাল্যদামোপশোভিতঃ॥ 1-200-27 (8875) 
কৈলাসশিখরপ্রখ্যৈর্নভস্তলবিলেখিভিঃ।
সর্বতঃ সংবৃতঃ শুভ্রৈঃ প্রাসাদৈঃ সুকৃতোচ্ছ্রয়ৈ॥ 1-200-28 (8876) 
সুবর্ণজালসংবীতৈর্মণিকুট্টিমভূষণৈঃ।
সুখারোহণসোপানৈর্মহাসনপরিচ্ছদৈঃ॥ 1-200-29 (8877) 
স্রগ্দামসমবচ্ছন্নৈরগুরূত্তমবাসিতৈঃ।
হংসাংশুবর্ণৈর্বহুভিরায়োজনসুগন্ধিভিঃ॥ 1-200-30 (8878) 
অসংবাধশতদ্বারৈঃ শয়নাসনশোভিতৈঃ।
বহুধাতুপিনদ্ধাঙ্গৈর্হিমবচ্ছিখরৈরিব॥ 1-200-31 (8879) 
তত্র নানাপ্রকারেষু বিমানেষু স্বলঙ্কৃতাঃ।
স্পর্ধমানাস্তদাঽন্যোন্যং নিষেদুঃ সর্বপার্থিবাঃ॥ 1-200-32 (8880) 
তত্রোপবিষ্টান্দদৃশুর্মহাসৎবান্পৃথগ্জনাঃ।
রাজসিংহান্মহাভাগান্কৃষ্ণাগুরুবিভূষিতান্॥ 1-200-33 (8881) 
মহাপ্রসাদান্ব্রাহ্মণ্যান্স্বরাষ্ট্রপরিরক্ষিণঃ।
প্রিয়ান্সর্বস্য লোকস্য সুকৃতৈঃ কর্মভিঃ শুভৈঃ॥ 1-200-34 (8882) 
মঞ্চেষু চ পরার্দ্ধ্যেষু পৌরজানপদা জনাঃ।
কৃষ্ণাদর্শনসিদ্ধ্যর্থং সর্বতঃ সমুপাবিশন্॥ 1-200-35 (8883) 
ব্রাহ্মণৈস্তে চ সহিতাঃ পাণ্ডবাঃ সমুপাবিশন্।
ঋদ্ধিং পঞ্চালরাজস্য পশ্যন্তস্তামনুত্তমাম্॥ 1-200-36 (8884) 
ততঃ সমাজো ববৃধে স রাজন্দিবসান্বহূন্।
রত্নপ্রদানবহুলঃ শোভিতো নটনর্তকৈঃ॥ 1-200-37 (8885) 
বর্তমানে সমাজে তু রমণীয়েঽহ্নি ষোডশে।
`মৈত্রে মুহূর্তে তস্যাশ্চ রাজদারাঃ পুরাবিদঃ। 
পুত্রবত্যঃ সুবসনাঃ প্রতিকর্মোপচক্রমুঃ॥  1-200-38 (8886) 
বৈডূর্যময়পীঠে তু নিবিষ্টাং দ্রৌপদীং তদা।
সতূর্যং স্নাপয়াঞ্চক্রুঃ স্বর্ণকুম্ভস্থিতৈর্জলৈঃ॥ 1-200-39 (8887) 
তাং নিবৃত্তাভিষেকাং চ দুকূলদ্বয়ধারিণীম্।
নিন্যুর্মণিস্তম্ভবতীং বেদিং বৈ সুপরিষ্কৃতাম্॥ 1-200-40 (8888) 
নিবেশ্য প্রাঙ্মুখীং হৃষ্টাং বিস্মিতাক্ষ্যঃ প্রসাধিকাঃ।
কেনালঙ্করণেনেমামিত্যন্যোন্যং ব্যলোকয়ন্॥ 1-200-41 (8889) 
ধূপোষ্মণা চ কেশানামার্দ্রভাবং ব্যপোহয়ন্।
ববন্ধুরস্যা ধম্মিল্লং মাল্যৈঃ সুরভিগন্ধিভিঃ॥ 1-200-42 (8890) 
দূর্বামধূকরচিতং মাল্যং তস্যা দদুঃ করে।
চক্রুশ্চ কৃষ্ণাগরুণা পত্রসঙ্গং কুচদ্বয়ে॥ 1-200-43 (8891) 
রেজে সা চক্রবাকাঙ্কা স্বর্ণদীর্ঘা সরিদ্বরা।
অলকৈঃ কুটিলৈস্তস্যা মুখং বিকসিতং বভৌ॥ 1-200-44 (8892) 
আসক্তভৃঙ্গং কুসুমং শশিম্বিম্বং জিগায় তৎ।
কালাঞ্জনং নয়নয়োরাচারার্থং সমাদধুঃ॥ 1-200-45 (8893) 
ভূষণং রত্নখচিতৈরলংচক্রুর্যথোচিতম্।
মাতা চ তস্যাঃ পৃষতী হরিতালমনশ্শিলাম্॥ 1-200-46 (8894) 
অঙ্গুলীভ্যামুপাদায় তিলকং বিদধে মুখে।
অলঙ্কৃতাং বধূং দৃষ্ট্বা যোষিতো মুদমায়যুঃ॥ 1-200-47 (8895) 
মাতা ন মুমুদে তস্যাঃ পতিঃ কীদৃগ্ভবিষ্যতি।
সৌবিদল্লাঃ সমাগম্য দ্রুপদস্যাজ্ঞয়া ততঃ॥ 1-200-48 (8896) 
এনামারোপয়ামাসুঃ করিণীং কুচভূষিতাম্।
ততোঽবাদ্যন্ত বাদ্যানি মঙ্গলানি দিবি স্পৃশন্॥ 1-200-49 (8897) 
বিলাসিনীজনাশ্চাপি প্রবরং করিণীশতম্।
মাঙ্গল্যগীতং গায়ন্ত্যঃ পার্স্বয়োরুভয়োর্যযুঃ॥ 1-200-50 (8898) 
জনাপসরণে ব্যগ্রাঃ প্রতিহার্যঃ পুরা যয়ুঃ।
কোলাহলো মহানাসীত্তস্মিন্পুরবরে তদা॥ 1-200-51 (8899) 
ধৃষ্টদ্যুম্নো যয়াবগ্রে হয়মারুহ্য ভারত।
দ্রুপদো রঙ্গদেশে তু বলেন মহতা যুতঃ॥ 1-200-52 (8900) 
তস্থৌ ব্যূহ্য মহানীকং পালিতং দৃঢধন্বিভিঃ।'
আপ্লুতাঙ্গীং সুবসনাং সর্বাভরণভূষিতাম্॥  1-200-53 (8901) 
মালাং চ সমুপাদায় কাঞ্চনীং সমলঙ্কৃতাম্।
`আগতাং দদৃশুঃ সর্বে রঙ্গভূমিমলঙ্কৃতাম্॥'  1-200-54 (8902) 
অবতীর্ণা ততো রঙ্গং দ্রৌপদী ভরতর্ষভ।
`তস্থৌ প্রমুদিতান্সর্বান্নৃপতীন্রঙ্গমণ্ডলে। 
প্রেক্ষন্তী ব্রীডিতাপাঙ্গী দ্রষ্টৃণাং সুমনোহরা॥'  1-200-55 (8903) 
পুরোহিতঃ সোমকানাং মন্ত্রবিদ্ব্রাহ্মণঃ শুচিঃ।
পরিস্তীর্য জুহাবাগ্নিমাজ্যেন বিধিবত্তদা॥ 1-200-56 (8904) 
সংতর্পয়িৎবা জ্বলনং ব্রাহ্মণান্স্বস্তি বাচ্য চ।
বারয়ামাস সর্বাণি বাদিত্রাণি সমন্ততঃ॥ 1-200-57 (8905) 
নিঃশব্দে তু কৃতে তস্মিন্ধৃষ্টদ্যুম্নো বিশাংপতে।
কৃষ্ণামাদায় বিধিবন্মেঘদুন্দুভিনিঃস্বনঃ॥ 1-200-58 (8906) 
রঙ্গমধ্যং গতস্তত্র মেঘগম্ভীরয়া গিরা।
বাক্যমুচ্চৈর্জগাদেদং শ্লক্ষ্ণমর্থবদুত্তমম্॥ 1-200-59 (8907) 
ইদং ধনুর্লক্ষ্যমিমে চ বাণাঃ
শৃণ্বন্তু মে ভূপতয়ঃ সমেতাঃ। 
ছিদ্রেণ যন্ত্রস্য মসর্পয়ধ্বং
শরৈঃ শিতৈর্ব্যোমচরৈর্দশার্ধৈঃ॥  1-200-60 (8908) 
এতন্মহৎকর্ম করোতি যো বৈ
কুলেন রূপেণ বলেন যুক্তঃ। 
তস্যাদ্য ভার্যা ভগিনী মমেয়ং
কৃষ্ণা ভবিত্রী ন মৃষা ব্রবীমি॥  1-200-61 (8909) 
তানেবমুক্ৎবা দ্রুপদস্য পুত্রঃ
পশ্চাদিদং তাং ভগিনীমুবাচ। 
নাম্না চ গোত্রেণ চ কর্মণা চ
সংকীর্তয়ন্ভূমিপতীন্সমেতান্॥ ॥  1-200-62 (8910) 
 
ইতি শ্রীমন্মহাভারতে আদিপর্বণি স্বয়ংবরপর্বণি দ্বিশততমোঽধ্যায়ঃ॥ 200 ॥

 -   -  

1-200-7 জজ্ঞিরে জ্ঞাতবন্তঃ॥ 1-200-17 বৈহায়সমন্তরিক্ষগতম্॥ 1-200-24 শিংশুমারো জলজন্তুস্তদাকারস্তারাসমূহাত্মকো বিষ্ণুস্তস্য শিরঃপ্রদেশে ঐশান্যাং দিশি। অতএব সা অপরাজিতাদিক্ তাং দিশং প্রাপ্য ন্যবিশন্॥ 1-200-25 তামেব দিশমাত্র প্রাগিতি॥ দ্বিশততমোঽধ্যায়ঃ॥ 200 ॥



আদিপর্ব - অধ্যায় 201

॥ শ্রীঃ ॥

1.201. অধ্যায়ঃ 201 

 -   -  

রঙ্গে আগতানাং রাজ্ঞাং নামকথনম্॥ 1 ॥

 -   -  

1-201-0 (8911) 
ধৃষ্টদ্যুম্ন উবাচ। 1-201-0 (1132) 
দুর্যোধনো দুর্বিষহো দুর্মুখো দুষ্প্রধর্ষণঃ।
বিবিংশতির্বিকর্ণশ্চ সহো দুঃশাসনস্তথা॥ 1-201-1 (8912) 
যুয়ুৎসুর্বায়ুবেগশ্চ ভীমবেগরবস্তথা।
উগ্রায়ুধো বলাকী চ করকায়ুর্বিরোচনঃ॥ 1-201-2 (8913) 
কুণ্ডকশ্চিত্রসেনশ্চ সুবর্চাঃ কনকধ্বজঃ।
নন্দকো বাহুশালী চ তুহুণ্ডো বিকটস্তথা॥ 1-201-3 (8914) 
এতে চান্যে চ বহবো ধার্তরাষ্ট্রা মহাবলাঃ।
কর্ণেন সহিতা বীরাস্ৎবদর্থং সমুপাগতাঃ॥ 1-201-4 (8915) 
অসঙ্খ্যাতা মহাত্মানঃ পার্থিবাঃ ক্ষত্রিয়র্ষভাঃ।
শকুনিঃ সৌবলশ্চৈব বৃষকোঽথ বৃহদ্বলঃ॥ 1-201-5 (8916) 
এতে গান্ধাররাজস্য সুতাঃ সর্বে সমাগতাঃ।
অশ্বত্থামা চ ভোজশ্চ সর্বশস্ত্রভৃতাং বরৌ॥ 1-201-6 (8917) 
সমবেতৌ মহাত্মানৌ ৎবদর্থে সমলঙ্কৃতৌ।
বৃহন্তো মণিমাংশ্চৈব দণ্ডধারশ্চ পার্থিবঃ॥ 1-201-7 (8918) 
সহদেবজয়ৎসেনৌ মেঘসন্ধিশ্চ পার্থিবঃ।
বিরাটঃ সহ পুত্রাভ্যাং শঙ্খেনৈবোত্তরেণ চ॥ 1-201-8 (8919) 
বার্ধক্ষেমিঃ সুশর্মা চ সেনাবিন্দুশ্চ পার্থিবঃ।
সুকেতুঃ সহ পুত্রেণ সুনাম্না চ সুবর্চসা॥ 1-201-9 (8920) 
সুচিত্রঃ সুকুমারশ্চ বৃকঃ সত্যধৃতিস্তথা।
সূর্যধ্বজো রোচমানো নীলশ্চিত্রায়ুধস্তথা॥ 1-201-10 (8921) 
অংশুমাংশ্চেকিতানশ্চ শ্রেণিমাংশ্চ মহাবলঃ।
সমুদ্রসেনপুত্রশ্চ চন্দ্রসেনঃ প্রতাপবান্॥ 1-201-11 (8922) 
জলসন্ধঃ পিতাপুত্রৌ বিদণ্ডো দণ্ড এব চ।
পৌণ্ড্রকো বাসুদেবশ্চ ভগদত্তশ্চ বীর্যবান্॥ 1-201-12 (8923) 
কলিঙ্গস্তাম্রলিপ্তশ্চ পত্তনাধিপতিস্তথা।
মদ্ররাজস্তথা শল্যঃ সহপুত্রো মহারথঃ॥ 1-201-13 (8924) 
রুক্মাঙ্গদেন বীরেণ তথা রুক্মরথেন চ।
কৌরব্যঃ সোমদত্তশ্চ পুত্রশ্চাস্য মহারথঃ॥ 1-201-14 (8925) 
সমবেতাস্ত্রয়ঃ শূরা ভূরির্ভূরিশ্রবাঃ শলঃ।
সুদক্ষিণশ্চ কাম্ভোজো দৃঢধন্বা চ পৌরবঃ॥ 1-201-15 (8926) 
বৃহদ্বলঃ সুষেণশ্চ শিবিরৌশীনস্তথা।
পটচ্চরনিহন্তা চ কারূষাধিপতিস্তথা॥ 1-201-16 (8927) 
সঙ্কর্ষণো বাসুদেবো রৌক্মিণেয়শ্চ বীর্যবান্।
সাম্বশ্চ চারুদেষ্ণশ্চ প্রাদ্যুম্নিঃ সগদস্তথা॥ 1-201-17 (8928) 
অক্রূরঃ সাত্যকিশ্চৈব উদ্ধবশ্চ মহামতিঃ।
কৃতবর্মা চ হার্দিক্যঃ পৃথুর্বিপৃথুরেব চ॥ 1-201-18 (8929) 
বিদূরথশ্চ কঙ্কশ্চ শঙ্কুশ্চ সগবেষণঃ।
আশাবহোঽনিরুদ্ধশ্চ সমীকঃ সারিমেজয়ঃ॥ 1-201-19 (8930) 
বীরো বাতপতিশ্চৈব ঝিল্লীপিণ্ডারকস্তথা।
উশীনরশ্চ বিক্রান্তো বৃষ্ণয়স্তে প্রকীর্তিতাঃ॥ 1-201-20 (8931) 
ভগীরথো বৃহৎক্ষত্রঃ সৈন্ধবশ্চ জয়দ্রথঃ।
বৃহদ্রথো বাহ্লিকশ্চ শ্রউতায়ুশ্চ মহারথঃ॥ 1-201-21 (8932) 
উলূকঃ কৈতবো রাজা চিত্রাঙ্গদশুভাঙ্গদৌ।
বৎসরাজশ্চ মতিমান্কোসলাধিপতিস্তথা॥ 1-201-22 (8933) 
শিশুপালখ্চ বিক্রান্তো জরাসন্ধস্তথৈব চ।
এতে চান্যে চ বহবো নানাজনপদেশ্বরাঃ॥ 1-201-23 (8934) 
ৎবদর্থমাগতা ভদ্রে ক্ষত্রিয়াঃ প্রথিতা ভুবি।
এতে ভেৎস্যন্তি বিক্রান্তাস্ৎবদর্থে লক্ষ্যমুত্তমম্। 
বিধ্যতে য ইদং লক্ষ্যং বরয়েথাঃ শুভেঽদ্য তম্॥ ॥  1-201-24 (8935) 
 
ইতি শ্রীমন্মহাভারতে আদিপর্বণি স্বয়ংবরপর্বণি একাধিকদ্বিশততমোঽধ্যায়ঃ॥ 201 ॥




আদিপর্ব - অধ্যায় 202

॥ শ্রীঃ ॥

1.202. অধ্যায়ঃ 202 

 -   -  

ব্রাহ্মণমধ্যস্থান্পাণ্ডবান্বিজ্ঞায় শ্রীকৃষ্ণেন বলরামায় কথংন॥ 1 ॥ ধনুর্দর্শনেনৈব কেষাংচিদ্রাজ্ঞাং ধনুঃপূরণে নিরশত॥ 2 ॥ শিশুপালাদীনাং ধনুঃপূরণে ভঙ্গঃ॥ 3 ॥ অর্জুনস্য ধনুঃপূরণে এষণা॥ 4 ॥

 -   -  

1-202-0 (8936) 
বৈশম্পায়ন উবাচ। 1-202-0 (1133) 
তেঽলঙ্কৃতাঃ কুণ্ডলিনো যুবানঃ
পরস্পরং স্পর্ধমানা নরেন্দ্রাঃ। 
অস্ত্রং বলং চাত্মনি মন্যমানাঃ
সর্বেং সমুৎপেতুরুদায়ুধাস্তে॥  1-202-1 (8937) 
রূপেণ বীর্যেণ কুলে চৈব
শীলেন বিত্তেন চ যৌবনেন। 
সমিদ্ধদর্পা মদবেগভিন্না
মত্তা যথা হৈমবতা গজেন্দ্রাঃ॥  1-202-2 (8938) 
পরস্পরং স্পর্ধয়া প্রেক্ষমাণাঃ
সঙ্কল্পজেনাভিপরিপ্লুতাঙ্গাঃ। 
কৃষ্ণা মমৈবেত্যভিভাষমাণা
নৃপাঃ সমুৎপেতুরথাসনেভ্যঃ॥  1-202-3 (8939) 
তে ক্ষত্রিয়া রঙ্গগতাঃ সমেতা
জিগীষমাণা দ্রুপদাত্মজাং তাম্। 
চকাশিরে পর্বতরাজকন্যা-
মুমাং যথা দেবগণাঃ সমেতাঃ॥  1-202-4 (8940) 
কন্দর্পবাণাভিনিপীডিতাঙ্গাং
কৃষ্ণাগতৈস্তে হৃদয়ৈর্নরেন্দ্রাঃ। 
রঙ্গাবতীর্ণা দ্রুপদাত্মজার্থং
দ্বেষং প্রচক্রুঃ সুহৃদোঽপি তত্র॥  1-202-5 (8941) 
অথায়যুর্দেবগণা বিমানৈ
রুদ্রাদিত্যা বসবোঽথাশ্বিনৌ চ। 
সাধ্যাশ্চ সর্বে মরুতস্তথৈব
যমং পুরস্কৃত্য ধনেশ্বরং চ॥  1-202-6 (8942) 
দৈত্যাঃ সুপর্ণাশ্চ মহোরগাশ্চ
দেবর্ষয়ো গুহ্যকাশ্চারণাশ্চ। 
বিশ্বাবসুর্নারদপর্বতৌ চ
গন্ধর্বমুখ্যাঃ সহসাঽপ্সরোভিঃ॥  1-202-7 (8943) 
হলায়ুধস্তত্র জনার্দনশ্চ
বৃষ্ণ্যন্ধকাশ্চৈব যতাপ্রধানম্। 
প্রেক্ষাং স্ম চক্রুর্যদুপুঙ্গবাস্তে
স্থিতাশ্চ কৃষ্ণস্য মতে মহান্তঃ॥  1-202-8 (8944) 
দৃষ্ট্বা তু তান্মত্তগজেন্দ্ররূপা-
ন্পঞ্চাভিপদ্মানিব বারণেন্দ্রান্। 
ভস্মাবৃতাঙ্গানিব হব্যবাহান্
কৃষ্ণঃ প্রদধ্যৌ যদুবীরমুখ্যঃ॥  1-202-9 (8945) 
শশংস রামায় যুধিষ্ঠিরং স
ভীমং সজিষ্ণুং চ যমৌ চ বীরৌ। 
শনৈঃশনৈস্তান্প্রসমীক্ষ্য রামো
জনার্দনং প্রীতমনা দদর্শ হ॥  1-202-10 (8946) 
অন্যে তু বীরা নৃপপুত্রপৌত্রাঃ
কৃষ্ণাগতৈর্নত্রমনঃস্বভাবৈঃ। 
ব্যায়চ্ছমানা দদৃশুর্ন তান্বৈ
সন্দষ্টদন্তচ্ছদতাম্রনেত্রাঃ॥  1-202-11 (8947) 
তথৈব পার্থাঃ পৃথুবাহবস্তে
বীরৌ যমৌ চৈব মহানুভাবৌ। 
তাং দ্রৌপদীং প্রেক্ষ্য তদা স্ম সর্বে
কন্দর্পবাণাভিহতা বভূবুঃ॥  1-202-12 (8948) 
দেবর্ষিগন্ধর্বসমাকুলং ত-
ৎসুপর্ণনাগাসুরসিদ্ধজুষ্টম্। 
দিব্যেন গন্ধেন সমাকুলং চ
দিব্যৈশ্চ পুষ্পৈরবকীর্যমাণম্॥  1-202-13 (8949) 
মহাস্বনৈর্দুন্দুভিনাদিতৈশ্চ
বভূব তৎসঙ্কুলমন্তরিক্ষম্। 
বিমানসংবাধমভূৎসমন্তা-
ৎসবেণুবীণাপণবানুনাদম্॥  1-202-14 (8950) 
`সমাজবাটোপরি সংস্থিতানাং
মেঘৈঃ সমন্তাদিব গর্জমানৈঃ।' 
ততস্তু তে রাজগণাঃ ক্রমেণ
কৃষ্ণানিমিত্তং কৃতবিক্রমাশ্চ।
সকর্ণদুর্যোধনশাল্বশল্য-
দ্রৌণায়নিক্রাথসুনীথবক্রাঃ॥  1-202-15 (8951) 
কলিঙ্গবঙ্গাধিপপাণ্ড্যপৌণ্ড্রা
বিদেহরাজো যবনাধিপশ্চ। 
অন্যে চ নানানৃপপুত্রপৌত্রা
রাষ্ট্রাধিপাঃ পঙ্কজপত্রনেত্রাঃ॥  1-202-16 (8952) 
কিরীটহারাঙ্গদচক্রবালৈ-
র্বিভূষিতাঙ্গাঃ পৃথুবাহবস্তে। 
অনুক্রমং বিক্রমসৎবয়ুক্তা
বলেন বীর্যেণ চ নর্দমানাঃ॥  1-202-17 (8953) 
তৎকার্মুকং সংহননোপপন্নং
সজ্যং ন শেকুর্মনসাঽপি কর্তুম্। 
তে বিক্রমন্তঃ স্ফুরতা দৃঢেন
বিক্ষিপ্যমাণা ধনুষা নরেন্দ্রাঃ॥  1-202-18 (8954) 
বিচেষ্টমানা ধরণীতলস্থা
যথাবলং শৈক্ষ্যগুণক্রমাশ্চ। 
গতৌজসঃ স্নস্তকিরীটহারা
বিনিঃশ্বসন্তঃ শময়াংবভূবুঃ॥  1-202-19 (8955) 
হহাকৃতং তদ্ধনুষা দৃঢেন
বিস্রস্তহারাঙ্গদচক্রবালম্। 
কৃষ্ণানিমিত্তং বিনিবৃত্তকামং
রাজ্ঞাং তদা মণ্ডলমার্তমাসীৎ॥  1-202-20 (8956) 
`এবং তেষু নিবৃত্তেষু ক্ষত্রিয়েষু সমন্ততঃ।
চেদীনামধিপো বীরো বলবানন্তকোপমঃ॥ 1-202-21 (8957) 
দমঘোষাত্মজো ধীমাঞ্শিশুপালো মহাদ্যুতিঃ।
ধনুষোঽভ্যাশমাগম্য তস্থৌ রাজ্ঞাং সমক্ষতঃ॥ 1-202-22 (8958) 
তদপ্যারোপ্যমাণং তু মাষমাত্রেঽভ্যতাডয়ৎ।
ধনুষা পীড্যমানস্তু জানুভ্যামগমন্মহীম্॥ 1-202-23 (8959) 
তত উত্থায় রাজা স স্বরাষ্ট্রাণ্যভিজগ্মিবান্।
ততো রাজা জরাসন্ধো মহাবীর্যো মহাবলঃ॥ 1-202-24 (8960) 
কম্বুগ্রীবঃ পৃথুব্যংসো মত্তবারণবিক্রমঃ।
মত্তবারণতাম্রাক্ষো মত্তবারণবেগবান্॥ 1-202-25 (8961) 
ধনুষোঽভ্যাশমাগত্য তস্থৌ গিরিরিবাচলঃ।
ধনুরারোপ্যমাণং তু সর্ষমাত্রেঽভ্যতাডয়ৎ॥ 1-202-26 (8962) 
ততঃ শল্যো মহাবীর্যো মদ্ররাজো মহাবলঃ।
ধনুরারোপ্যমাণং তু মুদ্গমাত্রেঽভ্যতাডয়ৎ॥ 1-202-27 (8963) 
তদৈবাগাৎস্বয়ং রাজ্যং পশ্চাদনবলোকয়ন্।
ইদং ধনুর্বরং কোঽদ্য সজ্যং কুর্বীত পার্থিবঃ॥ 1-202-28 (8964) 
ইতি নিশ্চিত্য মনসা ভূয় এব স্থিতস্তদা।
ততো দুর্যোধনো রাজা ধার্তরাষ্ট্রঃ পরন্তপঃ॥ 1-202-29 (8965) 
মানী দৃঢাস্ত্রসংপন্নঃ সর্বৈশ্চ নৃপলক্ষণৈঃ।
উত্থিতঃ সহসা তত্র ভ্রাতৃমধ্যে মহাবলঃ॥ 1-202-30 (8966) 
বিলোক্য দ্রৌপদীং হৃষ্টো ধনুষোঽভ্যাশমাগমৎ।
স বভৌ ধনুরাদায় শক্রশ্চাপধরো যথা॥ 1-202-31 (8967) 
ধনুরারোপয়ামাস তিলমাত্রেঽভ্যতাডয়ৎ।
আরোপ্যমাণং তদ্রাজা ধনুষা বলিনা তদা॥ 1-202-32 (8968) 
উত্তানশয়্যমপতদঙ্গুল্যন্তরতাডিতঃ।
স যয়ৌ তাডিতস্তেন ব্রীডন্নিব নরাধিপঃ॥ 1-202-33 (8969) 
ততো বৈকর্তনঃ কর্ণো বৃষা বৈ সূতনন্দনঃ।
ধনুরভ্যাশমাগম্য তোলয়ামাস তদ্ধনুঃ॥ 1-202-34 (8970) 
তং চাপ্যারোপ্যমাণং তদ্রোমমাত্রেঽভ্যতাডয়ৎ।
ত্রৈলোক্যবিজয়ী কর্ণঃ সৎবে ত্রৈলোক্যবিশ্রুতঃ॥ 1-202-35 (8971) 
ধনুষা সোঽপি নির্ধূত ইতি সর্বে ভয়াকুলাঃ।
এবং কর্ণে বিনির্ধূতে ধনুষা চ নৃপোত্তমাঃ॥ 1-202-36 (8972) 
চক্ষুর্ভিরপি নাপশ্যন্বিনম্রমুখপঙ্কজাঃ।
দৃষ্ট্বা কর্ণং বিনির্ধূতং লোকে বীরা নৃপোত্তমাঃ॥ 1-202-37 (8973) 
নিরাশা ধনুরুদ্ধারে দ্রৌপদীসংগমেঽপি চ॥  1-202-38 (8974) 
তস্মিংস্তু সংভ্রান্তজনে সমাজে
নিক্ষিপ্তবাদেষু জনাধিপেষু। 
কুন্তীসুতো জিষ্ণুরিয়েষ কর্তুং
সজ্যং ধনুস্তৎসশরং চ বীরঃ॥  1-202-39 (8975) 
ততো বরিষ্ঠঃ সুরদানবানা-
মুদরধীর্বৃষ্ণিকুলপ্রবীরঃ। 
জহর্ষ রামেণ স পীড্য হস্তং
হস্তংগতাং পাণ্ডুসুতস্য মৎবা॥  1-202-40 (8976) 
ন জজ্ঞিরেঽন্যে নৃপবিপ্রমুখ্যাঃ
সংছন্নরূপানথ পাণ্ডুপুত্রান্। 
বিনা হি লোকে চ যদুপ্রবীরৌ
ধৌম্যং হি ধর্মং সহ সোদরাংশ্চ॥ ॥  1-202-41 (8977) 
 
ইতি শ্রীমন্মহাভারতে আদিপর্বণি স্বয়ংবরপর্বণি দ্ব্যধিকদ্বিশততমোঽধ্যায়ঃ॥ 202 ॥

 -   -  

1-202-3 সংকল্পজেন কামেন॥ 1-202-9 অভিতঃ পদ্মা লক্ষ্মীর্যেষাং তান্সর্বাঙ্গসুন্দরানিত্যর্থঃ॥ দ্ব্যধিকদ্বিশততমোঽধ্যায়ঃ॥ 202 ॥



আদিপর্ব - অধ্যায় 203

॥ শ্রীঃ ॥

1.203. অধ্যায়ঃ 203 

 -   -  

ধনুরারোপণার্থমুত্থিতমর্জুনংপ্রতি ব্রাহ্মণানাং শুভাশংসনম্॥ 1 ॥ অর্জুনেন ধনুরারোপণপূর্বকং লক্ষ্যবেধঃ॥ 2 ॥ দ্রৌপদ্যা অর্জুনকণ্ঠে মালাপ্রক্ষেপঃ॥ 3 ॥

 -   -  

1-203-0 (8978) 
বৈশম্পায়ন উবাচ। 1-203-0 (1134) 
যদা নিবৃত্তা রাজানো ধনুষঃ সজ্যকর্মণঃ।
অথোদতিষ্ঠদ্বিপ্রাণাং মধ্যাজ্জিষ্ণুরুদারধীঃ॥ 1-203-1 (8979) 
উদক্রোশন্বিপ্রমুখ্যা বিধুন্বন্তোঽজিনানি চ।
দৃষ্ট্বা সংপ্রস্থিতং পার্থমিন্দ্রকেতুসমপ্রভম্॥ 1-203-2 (8980) 
কেচিদাসন্বিমনসঃ কেচিদাসন্মুদান্বিতাঃ।
আহুঃ পরস্পরং কেচিন্নিপুণা বুদ্ধিজীবিনঃ॥ 1-203-3 (8981) 
যৎকর্ণশল্যপ্রমুখৈঃ ক্ষত্রিয়ৈর্লোকবিশ্রুতৈঃ।
নানতং বলবদ্ভির্হি ধনুর্বেদপরায়ণৈঃ॥ 1-203-4 (8982) 
তৎকথং ৎবকৃতাস্ত্রেণ প্রাণতো দুর্বলীয়সা।
বটুমাত্রেণ শক্যং হি সজ্যং কর্তুং ধনুর্দ্বিজাঃ॥ 1-203-5 (8983) 
অবহাস্যা ভবিষ্যন্তি ব্রাহ্মণাঃ সর্বরাজসু।
কর্মণ্যস্মিন্নসংসিদ্ধে চাপলাদপরীক্ষিতে॥ 1-203-6 (8984) 
যদ্যেষ দর্পাদ্ধর্ষাদ্বাপ্যথ ব্রাহ্মণচাপলাৎ।
প্রস্থিতো ধনুরায়ন্তুং বার্যতাং সাধু মা গমৎ॥ 1-203-7 (8985) 
নাবহাস্যা ভবিষ্যামো ন চ লাঘবমাস্থিতাঃ।
ন চ বিদ্বিষ্টতাং লোকে গমিষ্যামো মহীক্ষিতাম্॥ 1-203-8 (8986) 
কেচিদাহুর্যুবা শ্রীমান্নাগরাজকরোপমঃ।
পীনস্কন্ধোরুবাহুশ্চ ধৈর্যেণ হিমবানিব॥ 1-203-9 (8987) 
সিংহখেলগতিঃ শ্রীমান্মত্তনাগেন্দ্রবিক্রমঃ।
সংভাব্যমস্মিন্কর্মেদমুৎসাহাচ্চানুমীয়তে॥ 1-203-10 (8988) 
শক্তিরস্য মহোৎসাহা ন হ্যশক্তঃ স্বয়ং ব্রজেৎ।
ন চ তদ্বিদ্যতে কিংচিৎকর্ম লোকেষু যদ্ভবেৎ॥ 1-203-11 (8989) 
ব্রাহ্মণানামসাধ্যং চ নৃষু সংস্থানচারিষু।
অব্ভক্ষা বায়ুভক্ষাশ্চ ফলাহারা দৃঢব্রতাঃ॥ 1-203-12 (8990) 
দুর্বলা অপি বিপ্রা হি বলীয়াংসঃ স্বেতজসা।
ব্রাহ্মণো নাবমন্তব্যঃ সদসদ্বা সমাচরন্॥ 1-203-13 (8991) 
সুখং দুঃখং মহদ্ধ্রস্বং কর্ম যৎসমুপাগতম্।
জামদগ্ন্যেন রামেণ নির্জিতাঃ ক্ষত্রিয়া যুধি॥ 1-203-14 (8992) 
পীতঃ সমুদ্রোঽগস্ত্যেন অগাধো ব্রহ্মতেজসা।
তস্মাদ্ব্রুবন্তু সর্বেঽত্র বটুরেষ ধনুর্মহান্॥ 1-203-15 (8993) 
আরোপয়তু শীঘ্রং বৈ তথেত্যূচুর্দ্বিজর্ষভাঃ।  1-203-16 (8994) 
বৈশম্পায়ন উবাচ।
এবং তেষাং বিলপতাং বিপ্রাণাং বিবিধা গিরঃ॥  1-203-16 (1135) 
অর্জুনো ধনুষোঽভ্যাশে তস্থৌ গিরিরিবাচলঃ।
`অর্জুনঃ পাণ্ডবশ্রেষ্ঠো ধৃষ্টদ্যুম্নমথাব্রবীৎ॥ 1-203-17 (8995) 
এতদ্ধনুর্ব্রাহ্মণানাং সজ্যং কর্তুমলং তু কিম্।  1-203-18 (8996) 
বৈশম্পায়ন উবাচ।
তস্য তদ্বচনং শ্রুৎবা ধৃষ্টদ্যুম্নোঽব্রবীদ্বচঃ॥  1-203-18 (1136) 
ব্রাহ্মণো বাথ রাজন্যো বৈশ্যো বা শূদ্র এব বা।
এতেষাং যো ধনুঃশ্রেষ্ঠং সজ্যং কুর্যাদ্দ্বিজোত্তম॥ 1-203-19 (8997) 
তস্মৈ প্রদেয়া ভগিনী সত্যমুক্তং ময়া বচঃ॥  1-203-20 (8998) 
বৈশম্পায়ন উবাচ। 1-203-21 (1137) 
ততঃ পশ্চান্মহাতেজাঃ পাণ্ডবো রণদুর্জয়ঃ।'
স তদ্ধনুঃ পরিক্রম্য প্রদক্ষিণমথাকরোৎ॥  1-203-21 (8999) 
প্রণম্য শিরসা দেবমীনং বরদং প্রভুম্।
কৃষ্ণং চ মনসা কৃৎবা জগৃহে চার্জুনো ধনুঃ॥ 1-203-22 (9000) 
যৎপার্থিবৈ রুক্মসুনীথবক্রৈ
রাধেয়দুর্যোধনশল্যসাল্বৈঃ। 
তদা ধনুর্বেদপরৈর্নৃসিংহৈঃ
কৃতং ন সজ্যং মহতোঽপি যত্নাৎ॥  1-203-23 (9001) 
তদর্জুনো বীর্যবতাং সদর্প-
স্তদৈন্দ্রিরিন্দ্রাবরজপ্রভাবঃ। 
সজ্যং চ চক্রে নিমিষান্তরেণ
শরাংশ্চ জগ্রাহ দশার্দসঙ্খ্যান্॥  1-203-24 (9002) 
বিব্যাধ লক্ষ্যং নিপপাত তচ্চ
ছিদ্রেণ ভূমৌ সহসাতিবিদ্ধম্। 
ততোঽন্তরিক্ষে চ বভূব নাদঃ
সমাজমধ্যে চ মহান্নিনাদঃ॥  1-203-25 (9003) 
পুষ্পাণি দিব্যানি ববর্ষ দেবঃ
পার্থস্য মূর্ধ্নি দ্বিষতাং নিহন্তুঃ॥  1-203-26 (9004) 
চেলানি বিব্যধুস্তত্র ব্রাহ্মণাশ্চ সহস্রশঃ।
বিলক্ষিতাস্ততশ্চক্রুর্হাহাকারাংশ্চ সর্বশঃ। 
ন্যপতংশ্চাত্র নভসঃ সমন্তাৎপুষ্পবৃষ্টয়ঃ॥  1-203-27 (9005) 
শতাঙ্গানি চ তূর্যাণি বাদকাঃ সমবাদয়ন্।
সূতমাগধসঙ্ঘাশ্চাপ্যস্তুবংস্তত্র সুস্বরাঃ॥ 1-203-28 (9006) 
তং দৃষ্ট্বা দ্রুপদঃ প্রীতো বভূব রিপুসূদনঃ।
সহ সৈন্যৈশ্চ পার্থস্য সাহায়্যার্থমিয়েষ সঃ॥ 1-203-29 (9007) 
তস্মিংস্তু শব্দে মহতি প্রবৃদ্ধে
যুধিষ্ঠিরো ধর্মভৃতাং বরিষ্ঠঃ। 
আবাসমেবোপজগাম শীঘ্রং
সার্ধং যমাভ্যাং পুরুষোত্তমাভ্যাম্॥  1-203-30 (9008) 
বিদ্ধং তু লক্ষ্যং প্রসমীক্ষ্য কৃষ্ণা
পার্থং চ শক্রপ্রতিমং নিরীক্ষ্য। 
`স্বভ্যস্তরূপাপি নবেব নিত্যং
বিনাপি হাসং হসতীব কন্যা॥  1-203-31 (9009) 
মদাদৃতেঽপি স্খলতীব ভাবৈ-
র্বাচা বিনা ব্যাহরতীব দৃষ্ট্যা। 
আদায় শুক্লং বরমাল্যদাম
জগাম কুন্তীসুতমুৎস্ময়ন্তী॥  1-203-32 (9010) 
গৎবা চ পশ্চাৎপ্রসমীক্ষ্য কৃষ্ণা
পার্থস্য বক্ষস্যবিশঙ্কমানা। 
ক্ষিপ্ৎবা স্রজং পার্থিববীরমধ্যে
বরায় বব্রে দ্বিজসঙ্ঘমধ্যে॥  1-203-33 (9011) 
শচীব দেবেন্দ্রমথাগ্নিদেবং
স্বাহেব লক্ষ্মীশ্চ যথা মুকুন্দম্। 
উষেব সূর্যং মদনং রতীব
মহেশ্বরং পর্বতরাজপুত্রী॥'  1-203-34 (9012) 
স তামুপাদায় বিজিত্য রঙ্গে
দ্বিজাতিভিস্তৈরভিপূজ্যমানঃ। 
রঙ্গান্নিরক্রামদচিন্ত্যকর্মা
পত্ন্যা তয়া চাপ্যনুগম্যমানঃ॥ ॥  1-203-35 (9013) 
 
ইতি শ্রীমন্মহাভারতে আদিপর্বণি স্বয়ংবরপর্বণি ত্র্যধিকদ্বিশততমোঽধ্যায়ঃ॥ 203 ॥

 -   -  

1-203-29 সাহায়্যার্থং দ্রৌপদ্যলাভাৎ ক্ষুব্ধৈর্নৃপান্তরৈর্যুদ্ধপ্রসক্তৌ সত্যাম্॥ ত্র্যধিকদ্বিশততমোঽধ্যায়ঃ॥ 203 ॥



আদিপর্ব - অধ্যায় 204

॥ শ্রীঃ ॥

1.204. অধ্যায়ঃ 204 

 -   -  

ক্রোধাদ্রাজসু দ্রুপদহননার্থমাগতেষু রাজসংমুখে ভীমার্জুনয়োঃ সজ্জীভূয় স্থিতয়োঃ সতোঃ কৃষ্ণবলরাময়োঃ সংবাদঃ॥ 1 ॥

 -   -  

1-204-0 (9014) 
বৈশম্পায়ন উবাচ। 1-204-0 (1138) 
তস্মৈ দিৎসতি কন্যাং তু ব্রাহ্মণায় তদা নৃপে।
কোপ আসীন্মহীপানামালোক্যান্যোন্যমন্তিকাৎ॥ 1-204-1 (9015) 
 `ঊচুঃ সর্বে সমাগম্য পরস্পরহিতৈষিণঃ।
বয়ং সর্বে সমাহূতা দ্রুপদেন দুরাত্মনা। 
সংহত্য চাভ্যগচ্ছাম স্বয়ংবরদিদৃক্ষয়া॥'  1-204-2 (9016) 
অস্মানয়মতিক্রম্য তৃণীকৃত্য চ সংগতান্।
দাতুমিচ্ছতি বিপ্রায় দ্রৌপদীং যোষিতাং বরাম্॥ 1-204-3 (9017) 
অবরোপ্যেহ বৃক্ষস্তু ফলকালে নিপাত্যতে।
নিহন্মৈনং দুরাত্মানং যোয়মস্মান্ন মন্যতে॥ 1-204-4 (9018) 
ন হ্যর্হত্যেষ সংমানং নাপি বৃদ্ধক্রমং গুণৈঃ।
হন্মৈনং সহ পুত্রেণ দুরাচারং নৃপদ্বিষম্॥ 1-204-5 (9019) 
অয়ং হি সর্বানাহূয় সৎকৃত্য চ নরাধিপান্।
গুণবদ্ভোজয়িৎবান্নং ততঃ পশ্চান্ন মন্যতে॥ 1-204-6 (9020) 
অস্মিন্রাজসমবায়ে দেবানামিব সন্নয়ে।
কিময়ং সদৃশং কংচিন্নৃপতিং নৈব দৃষ্টবান্॥ 1-204-7 (9021) 
ন চ বিপ্রেষ্বধীকারো বিদ্যতে বরণং প্রতি।
স্বয়ংবরঃ ক্ষত্রিয়াণামিতীয়ং প্রথিতা শ্রুতিঃ॥ 1-204-8 (9022) 
অথবা যদি কন্যেয়ং ন চ কংচিদ্বুভূষতি।
অগ্নাবেনাং পরিক্ষিপ্য যাম রাষ্ট্রাণি পার্থিবাঃ॥ 1-204-9 (9023) 
ব্রাহ্মণো যদি চাপল্যাল্লোভাদ্বা কৃতবানিদম্।
বিপ্রিয়ং পার্থিবেন্দ্রাণাং নৈষ বধ্যঃ কথংচন॥ 1-204-10 (9024) 
ব্রাহ্মণার্থং হি নো রাজ্যং জীবিতং হি বসূনি চ।
পুত্রপৌত্রং চ যচ্চান্যদস্মাকং বিদ্যতে ধনম্॥ 1-204-11 (9025) 
অবমানভয়াচ্চৈব স্বধর্মস্য চ রক্ষণাৎ।
স্বয়ংবরাণামন্যেষাং মা ভূদেবংবিধা গতিঃ॥ 1-204-12 (9026) 
ইত্যুক্ৎবা রাজশার্দূলা রুষ্টাঃ পরিঘবাহবঃ।
দ্রুপদং তু জিঘাংসন্তঃ সায়ুধাঃ সমুপাদ্রবন্॥ 1-204-13 (9027) 
তান্গৃহীতশরাবাপান্ক্রুদ্ধানাপততো বহূন্।
দ্রুপদো বীক্ষ্য সংগ্রাসাদ্ব্রাহ্মণাঞ্ছরণং গতঃ॥ 1-204-14 (9028) 
`ন ভয়ান্নাপি কার্পণ্যান্ন প্রাণপরিরক্ষণাৎ।
জগাম দ্রুপদো বিপ্রাঞ্শমার্থী প্রত্যপদ্যত॥'  1-204-15 (9029) 
বেগেনাপততস্তাংস্তু প্রভিন্নানিব বারণান্।
পাণ্ডুপুত্রৌ মহেষ্বাসৌ প্রতিয়াতাবরিন্দমৌ॥ 1-204-16 (9030) 
ততঃ সমুৎপেতুরুদায়ুধাস্তে
মহীক্ষিতো বদ্ধগোধাঙ্গুলিত্রাঃ। 
জিঘাংসমানাঃ কুরুরাজপুত্রা-
বমর্ষয়ন্তোঽর্জুনভীমসেনৌ॥  1-204-17 (9031) 
ততস্তু ভীমোঽদ্ভুতভীমকর্মা
মহাবলো বজ্রসমানসারঃ। 
উৎপাট্য দোর্ভ্যাং দ্রুমমেকবীরো
নিষ্পত্রয়ামাস যথা গজেন্দ্রঃ॥  1-204-18 (9032) 
তং বৃক্ষমাদায় রিপুপ্রমাথী
দণ্ডীব দণ্ডং পিতৃরাজ উগ্রম্। 
তস্থৌ সমীপে পুরুষর্ষভস্য
পার্থস্য পার্থঃ পৃথুদীর্ঘবাহুঃ॥  1-204-19 (9033) 
তৎপ্রেক্ষ্য কর্মাতিমনুষ্যবুদ্ধি-
র্জিষ্ণুঃ স হি ভ্রাতুরচিন্ত্যকর্মা। 
বিসিষ্মিয়ে চাপি ভয়ং বিহায়
তস্থৌ ধনুর্গৃহ্য মহেন্দ্রকর্মা॥  1-204-20 (9034) 
তৎপ্রেক্ষ্য কর্মাতিমনুষ্যবুদ্ধি-
র্জিষ্ণোঃ সহভ্রাতুরচিন্ত্যকর্মা। 
দামোদরো ভ্রাতরমুগ্রবীর্যং
হলায়ুধং বাক্যমিদং বভাষে॥  1-204-21 (9035) 
য এষ সিংহর্ষভখেলগামী
মদদ্ধনুঃ কর্ষতি তালমাত্রম্। 
এষোঽর্জুনো নাত্র বিচার্যমস্তি
যদ্যস্মি সংকর্ষণ বাসুদেবঃ॥  1-204-22 (9036) 
যস্ৎবেষ বৃক্ষং তরসাঽবভজ্য
রাজ্ঞাং নিকারে সহসা প্রবৃত্তঃ। 
বৃকোদরান্নান্য ইহৈতদদ্য
কর্তুং সমর্থঃ সমরে পৃথিব্যাম্॥  1-204-23 (9037) 
যোঽসৌ পুরস্তাৎকমলায়তাক্ষো
মহাতনুঃ সিংহগতির্বিনীতঃ। 
গৌরঃ প্রলম্বোজ্জ্বলচারুঘোণো
বিনিঃসৃতঃ সোঽপ্যুত ধর্মপুত্রঃ॥  1-204-24 (9038) 
যৌ তৌ কুমারাবিব কার্তিকেয়ৌ
দ্বাবাশ্বিনেয়াবিতি মে বিতর্কঃ। 
মুক্তা হি তস্মাজ্জতুবেশ্মদাহা-
ন্ময়া শ্রুতাঃ পাণ্ডুসুতাঃ পৃথা চ॥  1-204-25 (9039) 
বৈশম্পায়ন উবাচ। 1-204-26 (1139) 
তমব্রবীন্নির্জলতোয়দাভো
হলায়ুধোঽনন্তরজং প্রতীতঃ। 
প্রীতোঽস্মি দৃষ্ট্বা হি পিতৃষ্বসারং
পৃথাং বিমুক্তাং সহ কৌরবাগ্র্যৈঃ॥ ॥  1-204-26 (9040) 
 
ইতি শ্রীমন্মহাভারতে আদিপর্বণি স্বয়ংবরপর্বণি চতুরধিকদ্বিশততমোঽধ্যায়ঃ॥ 204 ॥




আদিপর্ব - অধ্যায় 205

॥ শ্রীঃ ॥

1.205. অধ্যায়ঃ 205 

 -   -  

অর্জুনেন কর্ণপরাজয়ঃ॥ 1 ॥ ভীমেন কর্ণপরাজয়ঃ॥ 2 ॥ যুধিষ্ঠিরাদিভির্দুর্যোধনাদিপরাজয়ঃ॥ 3 ॥ পুনর্যুদ্ধায় কৃতনিশ্চয়ানাং রাজ্ঞাং শ্রীকৃষ্ণবাক্যেন যুদ্ধোদ্যোগাদ্বিরম্য স্বস্বালয়গমনম্॥ 4 ॥ দ্রৌপদ্যা সহ ভীমার্জুনয়োঃ কুলালগৃহপ্রবেশঃ॥ 5 ॥

 -   -  

1-205-0 (9041) 
বৈশম্পায়ন উবাচ। 1-205-0 (1140) 
অজিনানি বিধুন্বন্তঃ করকাশ্চ দ্বিজর্ষভাঃ।
ঊচুস্তে ভীর্ন কর্তব্যা বয়ং যোৎস্যামহে পরান্॥ 1-205-1 (9042) 
তানেবং বদতো বিপ্রানর্জুনঃ প্রহসন্নিব।
উবাচ প্রেক্ষকা ভূৎবা যূয়ং তিষ্ঠত পার্শ্বতঃ॥ 1-205-2 (9043) 
অহমেনানজিহ্মাগ্রৈঃ শতশো বিকিরঞ্ছরৈঃ।
বারয়িষ্যামি সংক্রুদ্ধান্মন্ত্রৈরাশীবিষানিব॥ 1-205-3 (9044) 
ইতি তদ্ধনুরানম্য শুল্কাবাপ্তং মহাবলঃ।
ভ্রাত্রা ভীমেন সহিতস্তস্থৌ গিরিরিবাচলঃ॥ 1-205-4 (9045) 
ততঃ কর্ণমুখান্দৃষ্ট্বা ক্ষত্রিয়ান্যুদ্ধদুর্মদান্।
সংপেততুরভীতৌ তৌ গজৌ প্রতিগজানিব॥ 1-205-5 (9046) 
ঊচুশ্চ বাচঃ পরুষাস্তে রাজানো যুয়ুৎসবঃ।
আহবে হি দ্বিজস্যাপি বধো দৃষ্টো যুয়ুৎসতঃ॥ 1-205-6 (9047) 
ইত্যেবমুক্ৎবা রাজানঃ সহসা দুদ্রুবুর্দ্বিজান্।
ততঃ কর্ণো মহাতেজা জিষ্ণুং প্রতি যয়ৌ রণে॥ 1-205-7 (9048) 
যুদ্ধার্থী বাসিতাহেতোর্গজঃ প্রতিগজং যথা।
ভীমসেনং যয়ৌ শল্যো মদ্রাণামীশ্বরো বলী॥ 1-205-8 (9049) 
দুর্যোধনাদয়ঃ সর্বে ব্রাহ্মণৈঃ সহ সংগতাঃ।
মৃদুপূর্বময়ত্নেন প্রত্যযুধ্যংস্তদাঽঽহবে॥ 1-205-9 (9050) 
ততোঽর্জুনঃ প্রত্যবিধ্যদাপতন্তং শিতৈঃ শরৈঃ।
কর্ণং বৈকর্তনং শ্রীমান্বিকৃষ্য বলবদ্ধনুঃ॥ 1-205-10 (9051) 
তেষাং শরাণাং বেগেন শিতানাং তিগ্মতেজসাম্।
বিমুহ্যমানো রাধেয়ো যত্নাত্তমনুধাবতি॥ 1-205-11 (9052) 
তাবুভাবপ্যনির্দেশ্যৌ লাঘবাজ্জয়তাং বরৌ।
অয়ুধ্যেতাং সুসংরব্ধাবন্যোন্যবিজিগীষিণৌ॥ 1-205-12 (9053) 
কৃতে প্রতিকৃতং পশ্য পশ্য বাহুবলং চ মে।
ইতি শূরার্থবচনৈরভাষেতাং পরস্পরম্॥ 1-205-13 (9054) 
ততোঽর্জুনস্য ভুজয়োর্বীর্যমপ্রতিমং ভুবি।
জ্ঞাৎবা বৈকর্তনঃ কর্ণঃ সংরব্ধঃ সময়োধয়ৎ॥ 1-205-14 (9055) 
অর্জুনেন প্রয়ুক্তাংস্তান্বাণান্বেগবতস্তদা।
প্রতিহত্য ননাদোচ্চৈঃ সৈন্যানি তদপূজয়ন্॥ 1-205-15 (9056) 
কর্ণ উবাচ। 1-205-16 (1141) 
তুষ্যামি তে বিপ্রমুখ্য ভুজবীয়র্স্য সংয়ুগে।
অবিষাদস্য চৈবাস্য শস্ত্রাস্ত্রবিজয়স্য চ॥ 1-205-16 (9057) 
কিং ৎবং সাক্ষাদ্ধনুর্বেদো রামো বা বিপ্রসত্তম।
অথ সাক্ষাদ্ধরিহয়ঃ সাক্ষাদ্বা বিষ্ণুরচ্যুতঃ॥ 1-205-17 (9058) 
আত্মপ্রচ্ছাদনার্থং বৈ বাহুবীর্যমুপাশ্রিতঃ।
বিপ্ররূপং বিধায়েদং মন্যে মাং প্রতিয়ুধ্যসে॥ 1-205-18 (9059) 
ন হি মামাহবে ক্রুদ্ধমন্যঃ সাক্ষাচ্ছচীপতেঃ।
পুমান্যোধয়িতুং শক্তঃ পাণ্ডবাদ্বা কিরীটিনঃ॥ 1-205-19 (9060) 
`দগ্ধা জতুগৃহে সর্বে পাণ্ডবাঃ সার্জুনাস্তদা।
বিনার্জুনং বা সমরে মাং নিহন্তুমশক্নুবন্॥'  1-205-20 (9061) 
তমেবংবাদিনং তত্র ফাল্গুনঃ প্রত্যভাষত।
নাস্মি কর্ণ ধনুর্বেদো নাস্মি রামঃ প্রতাপবান্॥ 1-205-21 (9062) 
ব্রাহ্মণোঽস্মি যুধাং শ্রেষ্ঠঃ সর্বশস্ত্রভৃতাং বরঃ।
ব্রাহ্মে পৌরন্দরে চাস্ত্রে নিষ্ঠিতোগুরুশাসনাৎ॥ 1-205-22 (9063) 
স্থিতোঽস্ম্যদ্য রণে জেতুং ৎবাং বৈ বীর স্থিরো ভব।
`নির্জিতোঽস্মীতি বা ব্রূহি ততো ব্রজ যথাসুখম্॥ 1-205-23 (9064) 
বৈশম্পায়ন উবাচ। 1-205-24 (1142) 
এবমুক্ৎবাঽথ কর্ণস্য ধনুশ্চিচ্ছেদ পাণ্ডবঃ।
ততোঽন্যদ্ধনুরাদায় সংয়োদ্ধুং সন্দধে শরম্॥ 1-205-24 (9065) 
দৃষ্ট্বা তচ্চাপি কৌন্তেয়শ্ছিৎবা তদ্ধনুরাশুগৈঃ।
তথা বৈকর্তনং কর্ণং বিভেদ সমরেঽর্জুনঃ॥ 1-205-25 (9066) 
ততঃ কর্ণস্তু রাধেয়ঃ ছিন্নছন্বা মহাবলঃ।
শরৈরতীব বিদ্ধাঙ্গঃ পলায়নমথাকরোৎ॥ 1-205-26 (9067) 
পুনরায়ান্মুহূর্তেন গৃহীৎবা সশরং ধনুঃ।
ববর্ষ শরবর্ষাণি পার্থং বৈকর্তনস্তথা॥ 1-205-27 (9068) 
তানি বৈ শরজালানি কৌন্তেয়োঽভ্যহনচ্ছরৈঃ।
জ্ঞাৎবা সর্বাঞ্শরান্ঘোরান্কর্ণোঽদাবদ্দ্রুতং বহিঃ॥'  1-205-28 (9069) 
ব্রাহ্মং তেজস্তদাঽজয়্যং মন্যমানো মহারথঃ।
অপরস্মিন্বনোদ্দেশে বীরৌ শল্যবৃকোদরৌ॥ 1-205-29 (9070) 
বলিনৌ যুদ্ধসংপন্নৌ বিদ্যযা চ বলেন চ।
অন্যোন্যমাহ্বয়ন্তৌ তু মত্তাবিব মহাগজৌ॥ 1-205-30 (9071) 
মুষ্টিভির্জানুভিশ্চৈব নিঘ্নন্তাবিতরেতরম্।
প্রকর্ষণাকর্ষণয়োরভ্যাকর্ষবিকর্ষণৈঃ॥ 1-205-31 (9072) 
আচকর্ষতুরন্যোন্যং মুষ্টিভিশ্চাপি জঘ্নতুঃ।
ততশ্চটচটাশব্দঃ সুঘোরো হ্যভবত্তয়োঃ॥ 1-205-32 (9073) 
পাষাণসংপাতনিভৈঃ প্রহারৈরভিজঘ্নতুঃ।
মুহূর্তং তৌ তদাঽন্যোন্যং সমরে পর্যকর্ষতাম্॥ 1-205-33 (9074) 
ততো ভীমঃ সমুৎক্ষিপ্য বাহুভ্যাং শল্যমাহবে।
অপাতয়ৎকুরুশ্রেষ্ঠো ব্রাহ্মণা জহসুস্তদা॥ 1-205-34 (9075) 
তত্রাশ্চর্যং ভীমসেনশ্চকার পুরুষর্ষভঃ।
যচ্ছল্যং পাতিতং ভূমৌ নাবধীদ্বলিনং বলী॥ 1-205-35 (9076) 
পাতিতে ভীমসেনেন শল্যে কর্ণে চ শঙ্কিতে।
`বিস্ময়ঃ পরমো জজ্ঞে সর্বেষাং পশ্যতাং নৃণাম্॥ 1-205-36 (9077) 
ততো রাজসমূহস্য পশ্যতো বৃক্ষমারুজৎ।
ততস্তু ভীমং সংজ্ঞাভির্বারয়ামাস ধর্মরাট্॥ 1-205-37 (9078) 
আকারজ্ঞস্তথা ভ্রাতুঃ পাণ্ডবোঽপি ন্যবর্তত।
ধর্মরাজশ্চ কৌরব্য দুর্যোধনমমর্ষণম্॥ 1-205-38 (9079) 
অয়োধয়ৎসভামধ্যে পশ্যতাং বৈ মহীক্ষিতাম্।
ততো দুর্যোধনস্তং তু হ্যবজ্ঞায় যুধিষ্ঠিরম্॥ 1-205-39 (9080) 
নায়োধয়ত্তদা তেন বলবান্বৈ সুয়োধনঃ।
এতস্মিন্নন্তরেঽবিধ্যদ্বাণেনানতপর্বণা॥ 1-205-40 (9081) 
দুর্যোধনমমিত্রঘ্নং ধর্মরাজো যুধিষ্ঠিরঃ।
ততো দুর্যোধনঃ ক্রুদ্ধো দণ্ডাহত ইবোরগঃ॥ 1-205-41 (9082) 
প্রত্যযুধ্যত রাজানং যত্নং পরমমাস্থিতঃ।
ছিত্ৎবা রাজা ধনুঃ সজ্যং ধার্তরাষ্ট্রস্য সংয়ুগে॥ 1-205-42 (9083) 
অভ্যবর্ষচ্ছরৌঘৈস্তং স হিৎবা প্রাদ্রবদ্রণম্।
দুঃশাসনস্তু সংক্রুদ্ধঃ সহদেবেন পার্থিব॥ 1-205-43 (9084) 
যুদ্ধ্বা চ সুচিরং কালং সহদেবেন নির্জিতঃ।
উৎসৃজ্য চ ধনুঃ সঙ্খ্যে জানুভ্যামবনীং গতঃ। 
উত্থায় সোঽভিদুদ্রাব সোসিং জগ্রাহ চর্ম চ॥  1-205-44 (9085) 
বিকর্ণচিত্রসেনাভ্যাং নিগৃহীতশ্চ কৌরবঃ।
মা যুদ্ধমিতি কৌরব্য ব্রাহ্মণেনাবলেন বৈ॥ 1-205-45 (9086) 
দুঃসহো নকুলশ্চোভৌ যুদ্ধং কর্তুং সমুদ্যতৈ।
তৌ দৃষ্ট্বা কৌরবা যুদ্ধং বাক্যমূচুর্মহাবলৌ॥ 1-205-46 (9087) 
নিবর্তন্তাং ভবন্তো বৈ কুতো বিপ্রেষু ক্রূরতা।
দুর্বলা ব্রাহ্মণাশ্চেমে ভবন্তো বৈ মহাবলাঃ॥ 1-205-47 (9088) 
দ্বাবত্র ব্রাহ্মণৌ ক্রূরৌ বায়্বিন্দ্রসদৃশৌ বলে।
যে বা কে বা নমস্তেভ্যো গচ্ছামঃ স্বপুরং বয়ম্॥ 1-205-48 (9089) 
এবং সংভাষমাণাস্তে ন্যবর্তন্তাথ কৌরবাঃ।
জহৃষুর্ব্রাহ্মণাস্তত্র সমেতাস্তত্র সঙ্ঘশঃ॥ 1-205-49 (9090) 
বহুশস্তে ততস্তত্র ক্ষত্রিয়া রণমূর্ধনি।
প্রেক্ষমাণাস্তথাঽতিষ্ঠন্ব্রাহ্মণাংশ্চ সমন্ততঃ॥ 1-205-50 (9091) 
ব্রাহ্মণাশ্চ জয়ং প্রাপ্তাঃ কন্যামাদায় নির্যযুঃ।
বিজিতে ভীমসেনেন শল্যে কর্ণে চ নির্জিতে॥ 1-205-51 (9092) 
দুর্যোধনে চাপয়াতে তথা দুঃশাসনে রণাৎ।'
শঙ্কিতাঃ সর্বরাজানঃ পরিবব্রুর্বৃকোদরম্॥  1-205-52 (9093) 
ঊচুশ্চ সহিতাস্তত্র সাধ্বিমৌ ব্রাহ্মণর্ষভৌ।
বিজ্ঞায়েতাং ক্বজন্মানৌ ক্বনিবাসৌ তথৈব চ॥ 1-205-53 (9094) 
কো হি রাধাসুতং কর্ণং শক্তো যোধয়িতুং রণে।
অন্যত্র রামাদ্দ্রোণাদ্বা পাণ্ডবাদ্বা কিরীটিনঃ॥ 1-205-54 (9095) 
কৃষ্ণাদ্বা দেবকীপুত্রাৎকৃপাদ্বাপি শরদ্বতঃ।
কো বা দুর্যোধনং শক্তঃ প্রতিয়োথয়িতুং রণে॥ 1-205-55 (9096) 
তথৈব মদ্রাধিপতিং শল্যং বলবতাংবরম্।
বলদেবাদৃতে বীরাৎপাণ্ডবাদ্বা বৃকোদরাৎ॥ 1-205-56 (9097) 
বীরাদ্দুর্যোধনাদ্বাঽন্যঃ শক্তঃ পাতয়িতুং রণে।
ক্রিয়তামবহারোঽস্মাদ্যুদ্ধাদ্ব্রাহ্মণসংবৃতাৎ॥ 1-205-57 (9098) 
ব্রাহ্মণা হি সদা রক্ষ্যাঃ সাপরাধাঽপিনিত্যদা।
অথৈনানুপলভ্যেহ পুনর্যোৎস্যাম হৃষ্টবৎ॥ 1-205-58 (9099) 
বৈশম্পায়ন উবাচ। 1-205-59 (1143) 
তাংস্তথাবাদিনঃ সর্বান্প্রসমীক্ষ্য ক্ষিতীশ্বরান্।
অথান্যান্পুরুষাংশ্চাপি কৃৎবা তৎকর্ম সংয়ুগে॥ 1-205-59 (9100) 
তৎকর্ম ভীমস্য সমীক্ষ্য কৃষ্ণঃ
কুন্তীসুতৌ তৌ পরিশঙ্কমানঃ। 
নিবারয়ামাস মহীপতীংস্তা-
ন্ধর্মেণ লব্ধেত্যনুনীয় সর্বান্॥  1-205-60 (9101) 
এবং তে বিনিবৃত্তাস্তু যুদ্ধাদ্যুদ্ধবিশারদাঃ।
যথাবাসং যয়ুঃ সর্বে বিস্মিতা রাজসত্তমাঃ॥ 1-205-61 (9102) 
বৃত্তো ব্রহ্মোত্তরো রঙ্গঃ পাঞ্চালী ব্রাহ্মণৈর্বৃতা।
ইতি ব্রুবন্তঃ প্রয়যুর্যে তত্রাসন্সমাগতাঃ॥ 1-205-62 (9103) 
ব্রাহ্মণৈস্তু প্রতিচ্ছন্নৌ রৌরবাজিনবাসিভিঃ।
কৃচ্ছ্রেণ জগ্মতুস্তৌ তু ভীমসেনধনঞ্জয়ৌ॥ 1-205-63 (9104) 
বিমুক্তৌ জনসংবাধাচ্ছত্রুভিঃ পরিবিক্ষতৌ।
কৃষ্ণয়ানুগতৌ তত্র নৃবীরৌ তৌ বিরেজতুঃ॥ 1-205-64 (9105) 
পৌর্ণমাস্যাং ঘনৈর্মুক্তৌ চন্দ্রসূর্যাবিবোদিতৌ।
তেষাং মাতা বহুবিধং বিনাশং পর্যচিন্তয়ৎ॥ 1-205-65 (9106) 
অনাগচ্ছৎসু পুত্রেষু ভৈক্ষকালে চ লিঙ্ঘিতে।
ধার্তরাষ্ট্রৈর্হতাশ্চ স্যুর্বিজ্ঞায় কুরুপুঙ্গবাঃ॥ 1-205-66 (9107) 
মায়ান্বিতৈর্বা রক্ষোভিঃ সুঘোরৈর্দৃঢবৈরিভিঃ।
বিপরীতং মতং জাতং ব্যাসস্যাপি মহাত্মনঃ॥ 1-205-67 (9108) 
ইত্যেবং চিন্তয়ামাসং সুতস্নেহাবৃতা পৃথা।
ততঃ সুপ্তজনপ্রায়ে দুর্দিনে মেঘসংপ্লুতে॥ 1-205-68 (9109) 
মহত্যথাপরাহ্ণে তু ঘনৈঃ সূর্য ইবাবৃতঃ।
ব্রাহ্মণৈঃ প্রাবিশত্তত্র জিষ্ণুর্ভার্গববেশ্ম তৎ॥ ॥ 1-205-69 (9110) 
 
ইতি শ্রীমন্মহাভারতে আদিপর্বণি স্বয়ংবরপর্বণি প়ঞ্চাধিকদ্বিশততমোঽধ্যায়ঃ॥ 205 ॥

 -   -  

1-205-12 বিজিগীষিণৌ বিজিগীষাবন্তৌ॥ 1-205-29 বনোদ্দেশে রঙ্গদৃশাং নিবাসস্থানে॥ 1-205-34 সমুৎক্ষিপ্য কূষ্মাণ্ডফলবদপাতয়ৎ॥ 1-205-57 অবহারো যুদ্ধান্নিবর্তনং॥ 1-205-59 সংয়ুগে তৎকর্ম কৃৎবা তূষ্ণীংভূতাবিতি শেষঃ॥ 1-205-62 ব্রহ্ম ব্রাহ্মণজাতিঃ উত্তরং উৎকৃষ্টং যস্মিন্স ব্রহ্মোত্তরঃ॥ 1-205-69 ভার্গববেশ্ম কুলালগৃহং॥ পাঞ্চাধিকদ্বিশততমোঽধ্যায়ঃ॥ 205 ॥



আদিপর্ব - অধ্যায় 206

॥ শ্রীঃ ॥

1.206. অধ্যায়ঃ 206 

 -   -  

ভীমার্জুনাশ্যাং দ্রৌপদ্যাঃ ভিক্ষেত্যাবেদনে কুন্ত্যা পঞ্চানাং সহ ভোজনানুজ্ঞা॥ 1 ॥ পশ্চাৎ দ্রৌপদীদর্শনেন চিন্তান্বিতায়াং কুন্ত্যাং যুধিষ্ঠিরার্জুনয়োঃ সংবাদঃ॥ 2 ॥ দ্বৈপায়নবচঃস্মরণেন সর্বেষাং দ্রৌপদী ভার্যেতি যুধিষ্ঠিরনিশ্চয়ঃ॥ 3 ॥ জনমেজয়েন কৃষ্ণস্য কার্মুকানারোপণে কারণপ্রশ্নে পাণ্ডবার্থমিতি বৈশম্পায়নস্যোত্তরম্॥ 4 ॥ কুলালশালাংপ্রতি শ্রীকৃষ্ণস্যাগমনম্॥ 5 ॥

 -   -  

1-206-0 (9111) 
বৈশম্পায়ন উবাচ। 1-206-0 (1144) 
গৎবা তু তাং ভার্গবকর্মশালাং
পার্থৌ পৃথাং প্রাপ্য মহানুভাবৌ। 
তাং যাজ্ঞসেনীং পরমপ্রতীতৌ
ভিক্ষেত্যথাবেদয়তাং নরাগ্র্যৌ॥  1-206-1 (9112) 
কুটীগতা সা ৎবনবেক্ষ্য পুত্রৌ
প্রোবাচ ভুঙ্ক্তেতি সমেত্য সর্বে। 
পশ্চাচ্চ কুন্তী প্রসমীক্ষ্য কৃষ্ণাং
কষ্টং ময়া ভাষিতমিত্যুবাচ॥  1-206-2 (9113) 
সাঽধর্মভীতা পরিচিন্তয়ন্তী
তাং যাজ্ঞসেনীং পরমপ্রতীতাম্। 
পাণৌ গৃহীৎবোপজগাম কুন্তী
যুধিষ্ঠিরং বাক্যমুবাচ চেদম্॥  1-206-3 (9114) 
কুন্ত্যুবাচ। 1-206-4 (1145) 
ইয়ং তু কন্যা দ্রুপদস্য রাজ্ঞ-
স্তবানুজাভ্যাং ময়ি সংনিসৃষ্টা। 
যথোচিতং পুত্র ময়াঽপি চোক্তং
সমেত্য ভুঙ্ক্তেতি নৃপ প্রমাদাৎ॥  1-206-4 (9115) 
ময়া কথং নানৃতমুক্তমদ্য
ভবেৎকুরূণামৃষভ ব্রবীহি। 
পঞ্চালরাজস্য সুতামধর্মো
ন চোপবর্তেত ন বিভ্রমেচ্চ॥  1-206-5 (9116) 
বৈশম্পায়ন উবাচ। 1-206-6 (1146) 
স এবমুক্তো মতিমান্নৃবীরো
মাত্রা মুহূর্তং তু বিচিন্ত্য রাজা। 
কুন্তীং সমাশ্বাস্য কুরুপ্রবীরো
ধনঞ্জয়ং বাক্যমিদং বভাষে॥  1-206-6 (9117) 
ৎবয়া জিতা ফাল্গুন যাজ্ঞসেনী
ৎবয়ৈব শোভিষ্যতি রাজপুত্রী। 
প্রজ্বাল্যতামগ্নিরমিত্রসাহ
গৃহাণ পাণিং বিধিবত্ৎবমস্যাঃ॥  1-206-7 (9118) 
অর্জুন উবাচ। 1-206-8 (1147) 
মা মাং নরেন্দ্র ৎবমধর্মভাজং
কৃথা ন ধর্মোঽয়মশিষ্টদৃষ্টঃ। 
ভবান্নিবেশ্যঃ প্রথমং ততোঽয়ং
ভীমো মহাবাহুরচিন্ত্যকর্মা॥  1-206-8 (9119) 
অহং ততো নকুলোঽনন্তরং মে
পশ্চাদয়ং সহদেবস্তরস্বী। 
বৃকোদরোঽহং চ যমৌ চ রাজ-
ন্নিয়ং চ কন্যা ভবতো নিয়োজ্যাঃ॥  1-206-9 (9120) 
এবং গতে যৎকরণীয়মত্র
ধর্ম্যং যশস্যং কুরু তদ্বিচিন্ত্য। 
পাঞ্চালরাজস্য হিতং চ যৎস্যা-
ৎপ্রশাধি সর্বে স্ম বশে স্থিতাস্তে॥  1-206-10 (9121) 
বৈশম্পায়ন উবাচ। 1-206-11 (1148) 
জিষ্ণোর্বচনমাজ্ঞায় ভক্তিস্নেহসমন্বিতম্।
দৃষ্টিং নিবেশয়ামাসুঃ পাঞ্চাল্যাং পাণ্ডুনন্দনাঃ॥ 1-206-11 (9122) 
দৃষ্ট্বা তে তত্র পশ্যন্তীং সর্বে কৃষ্ণাং যশস্বিনীম্।
সংপ্রেক্ষ্যান্যোন্যমাসীনা হৃদয়ৈস্তামধারয়ন্॥ 1-206-12 (9123) 
তেষাং তু দ্রৌপদীং দৃষ্ট্বা সর্বেষামমিতৌজসাম্।
সংপ্রমথ্যেন্দ্রিয়গ্রামং প্রাদুরাসীন্মনোভবঃ॥ 1-206-13 (9124) 
কাম্যং হি রূপং পাঞ্চাল্যা বিধাত্রা বিহিতং স্বয়ম্।
বভূবাধিকমন্যাভ্যঃ সর্বভূতমনোহরম্॥ 1-206-14 (9125) 
তেষামাকারভাবজ্ঞঃ কুন্তীপুত্রো যুধিষ্ঠিরঃ।
দ্বৈপায়নবচঃ কৃৎস্নং সস্মার মনুজর্ষভঃ॥ 1-206-15 (9126) 
অব্রবীৎসহিতান্ভ্রাতৄন্মিথো ভেদভয়ান্নৃপঃ।
সর্বেষাং দ্রৌপদী ভার্যা ভবিষ্যতি হি নঃ শুভা॥ 1-206-16 (9127) 
`জনমেজয় উবাচ। 1-206-17 (1149) 
সতাঽপি শক্তেন চ কেশবেন
সজ্যং ধনুস্তন্ন কৃতং কিমর্থম্। 
বিদ্ধং চ লক্ষ্যং ন চ কস্য হেতো-
রাচক্ষ্ব তন্মে দ্বিপদাং বরিষ্ঠ॥  1-206-17 (9128) 
বৈশম্পায়ন উবাচ। 1-206-18 (1150) 
শক্তেন কৃষ্ণেন চ কার্মুকং ত-
ন্নারোপিতং জ্ঞাতুকামেন পার্থান্। 
পরিশ্রবাদেব বভূব লোকে
জীবন্তি পার্থা ইতি নিশ্চয়োঽস্য॥  1-206-18 (9129) 
অন্যানশক্তান্নৃপতীন্সমীক্ষ্য
স্বয়ংবরে কার্মুকেণোত্তমেন। 
ধনঞ্জয়স্তদ্ধনুরেকবীরঃ
সজ্যং করোতীত্যভিবীক্ষ্য কৃষ্ণঃ॥  1-206-19 (9130) 
ইতি স্বয়ং বাসুদেবো বিচিন্ত্য
পার্থান্বিবিৎসন্বিবিধৈরুপায়ৈঃ। 
ন তদ্ধনুঃ সজ্যমিয়েপ কর্তুং
বভূবুরস্যেষ্টতমা হি পার্থাঃ॥'  1-206-20 (9131) 
ভ্রাতুর্বচস্তৎপ্রসমীক্ষ্য সর্বে
জ্যেষ্ঠস্য পাণ্ডোস্তনয়াস্তদানীম্। 
তমেবার্থং ধ্যায়মানা মনোভিঃ
সর্বে চ তে তস্থুরদীনসৎবাঃ॥  1-206-21 (9132) 
বৃষ্ণিপ্রবীরস্তু কুরুপ্রবীরা-
নাশংসমানঃ সহরৌহিণেয়ঃ। 
জগাম তাং ভার্গবকর্মশালাং
যত্রাসতে তে পুরুষপ্রবীরাঃ॥  1-206-22 (9133) 
তত্রোপবিষ্টং পৃথুদীর্ঘবাহুং
দদর্শ কৃষ্ণঃ সহরৌহিণেয়ঃ। 
অজাতশত্রুং পরিবার্য তাংশ্চা-
প্যুপোপবিষ্টাঞ্জ্বলনপ্রকাশান্॥  1-206-23 (9134) 
ততোঽব্রবীদ্বাসুদেবোঽভিগম্য
কুন্তীসুতং ধর্মভৃতাং বরিষ্ঠম্। 
কৃষ্ণোঽহমস্মীতি নিপীড্য পাদৌ
যুধিষ্ঠিরস্যাজমীঢস্য রাজ্ঞঃ॥  1-206-24 (9135) 
তথৈব তস্যাপ্যনু রৌহিণেয়-
স্তৌ চাপি হৃষ্টাঃ কুরবোঽভ্যনন্দন। 
পিতৃষ্বসুশ্চাপি যদুপ্রবীরা-
বগৃহ্ণতাং ভারতমুখ্য পাদৌ॥  1-206-25 (9136) 
অজাতশত্রুশ্চ কুরুপ্রবীরঃ
পপ্রচ্ছ কৃষ্ণং কুশলং বিলোক্য। 
কথং বয়ং বাসুদেব ৎবয়েহ
গূঢা বসন্তো বিদিতাশ্চ সর্বে॥  1-206-26 (9137) 
তমব্রবীদ্বাসুদেবঃ প্রহস্য
গূঢোঽপ্যগ্নির্জ্ঞায়ত এব রাজন্। 
তং বিক্রমং পাণ্ডবেয়ানতীত্য
কোঽন্যঃ কর্তা বিদ্যতে মানুষেষু॥  1-206-27 (9138) 
দিষ্ট্যা সর্বে পাবকাদ্বিপ্রমুক্তা
যূয়ং ঘোরাৎপাণ্ডবাঃ শত্রুসাহাঃ। 
দিষ্ট্যা পাপো ধৃতরাষ্ট্রস্য পুত্রঃ
সহামাত্যো ন সকামোঽভবিষ্যৎ॥  1-206-28 (9139) 
ভদ্রং বোঽস্তু নিহিতং যদ্গুহায়াং
বিবর্ধধ্বং জ্বলনা ইবৈধমানাঃ। 
মা বো বিদ্যুঃ পার্থিবাঃ কেচিদেব
যাস্যাবহে শিবিরায়ৈব তাবৎ।
সোঽনুজ্ঞাতঃ পাণ্ডবেনাব্যযশ্রীঃ  1-206-29 (9140) 
1-206-29"
প্রায়াচ্ছীঘ্রং বলদেবেন সার্ধম্॥ ॥
 
ইতি শ্রীমন্মহাভারতে আদিপর্বণি স্বয়ংবরপর্বণি ষডধিকদ্বিশততমোঽধ্যায়ঃ॥ 206 ॥

 -   -  

1-206-12 দৃষ্ট্বা তে তত্র তিষ্ঠন্তী ইতি ঙ. পাঠঃ॥ 1-206-29 যদ্ভদ্রং গুহায়াং বুদ্ধৌ বো নিহিতং তদ্বোস্তু॥ ষডধিকদ্বিশততমোঽধ্যায়ঃ॥ 206 ॥



আদিপর্ব - অধ্যায় 207

॥ শ্রীঃ ॥

1.207. অধ্যায়ঃ 207 

 -   -  

পাণ্ডবাবাসে ধৃষ্টদ্যুম্নস্য নিলীয়াবস্থানম্॥ 1 ॥ ভীমাদ্যানীতস্য ভৈক্ষস্য কুন্ত্যাজ্ঞয়া দ্রৌপদ্যা পরিবেষণম্॥ 2 ॥ সর্বং পাণ্ডববৃত্তান্তং জ্ঞাৎবা ধৃষ্টদ্যুম্নস্য প্রতিনিবর্তনম্॥ 3 ॥

 -   -  

1-207-0 (9141) 
বৈশম্পায়ন উবাচ। 1-207-0 (1151) 
ধৃষ্টদ্যুমনস্তু পাঞ্চাল্যঃ পৃষ্ঠতঃ কুরুনন্দনৌ।
অন্বগচ্ছত্তদা যান্তৌ ভার্গবস্য নিবেশনে॥ 1-207-1 (9142) 
সোজ্ঞায়মানঃ পুরুষানবধায় সমন্ততঃ।
স্বয়মারান্নিলীনোঽভূদ্ভার্গবস্য নিবেশনে॥ 1-207-2 (9143) 
সায়ং চ ভীমস্তু রিপুপ্রমাথী
জিষ্ণুর্যমৌ চাপি মহানুভাবৌ। 
ভৈক্ষং চরিৎবা তু যুধিষ্ঠিরায়
নিবেদয়াংচক্রুরদীনসৎবাঃ॥  1-207-3 (9144) 
ততস্তু কুন্তী দ্রুপদাত্মজাং তা-
মুবাচ কালে বচনং বদান্যা। 
ততোঽগ্রমাদায় কুরুষ্ব ভদ্রে
বলিং চ বিপ্রায় চ দেহি ভিক্ষাম্॥  1-207-4 (9145) 
যে চান্নমিচ্ছন্তি দদস্ব তেভ্যঃ
পরিশ্রিতা যে পরিতো মনুষ্যাঃ। 
ততশ্চ শেষং প্রবিভজ্য শীঘ্র-
মর্ধং চতুর্ণাং মম চাত্মনশ্চ॥  1-207-5 (9146) 
অর্ধং তু ভীমায় চ দেহি ভদ্রে
য এষ নাগর্ষভতুল্যরূপঃ। 
গৌরো যুবা সংহননোপপন্ন
এষো হি বীরো বহুভুক্ সদৈব॥  1-207-6 (9147) 
সা হৃষ্টরূপৈব তু রাজপুত্রী
তস্যা বচঃ সাধ্ববিশঙ্কমানা। 
যথাবদুক্তং প্রচকার সাধ্বী
তে চাপি সর্বে বুভুজুস্তদন্নম্॥  1-207-7 (9148) 
কুশৈস্তু ভূমৌ শয়নং চকার
মাদ্রীপুত্রঃ সহদেবস্তপস্বী। 
অথাত্মকীয়ান্যজিনানি সর্বে
সংস্তীর্য বীরাঃ সুষুপুর্ধরণ্যাম্॥  1-207-8 (9149) 
অগস্ত্যকান্তামভিতো দিশং তু
শিরাংসি তেষাং কুরুসত্তমানাম্। 
কুন্তী পুরস্তাত্তু বভূব তেষাং
পাদান্তরে চাথ বভূব কৃষ্ণা॥  1-207-9 (9150) 
অশেত ভূমৌ সহ পাণ্ডুপুত্রৈঃ
পাদোপধানীব কৃতা কুশেষু। 
ন তত্র দুঃখং মনসাপি তস্যা
ন চাবমেনে কুরুপুঙ্গবাংস্তান্॥  1-207-10 (9151) 
তে তত্র শূরাঃ কথয়াংবভূবুঃ
কথা বিচিত্রাঃ পৃতনাধিকারাঃ। 
অস্ত্রাণি দিব্যানি রথাংশ্চ নাগান্
খড্গান্গদাশ্চাপি পরশ্বধাংশ্চ॥  1-207-11 (9152) 
তেষাং কথাস্তাঃ পরিকীর্ত্যমানাঃ
পাঞ্চালরাজস্য সুতস্তদানীম্। 
সুশ্রাব কৃষ্ণাং চ তদা নিষণ্ণাং
তে চাপি সর্বে দদৃশুর্মনুষ্যাঃ॥  1-207-12 (9153) 
ধৃষ্টদ্যুম্নো রাজপুত্রস্তু সর্বং
বৃত্তং তেষাং কথিতং চৈব রাত্রৌ। 
সর্বং রাজ্ঞে দ্রুপদায়াখিলেন
নিবেদয়িষ্যংস্ৎবরিতো জগাম॥  1-207-13 (9154) 
পাঞ্চালরাজস্তু বিষণ্ণরূপ-
স্তান্পাণ্ডবানপ্রতিবিন্দমানঃ। 
ধৃষ্টদ্যুম্নং পর্যপৃচ্ছন্মহাত্মা
ক্ব সা গতা কেন নীতা চ কৃষ্ণা॥  1-207-14 (9155) 
কচ্চিন্ন শূদ্রেণ ন হীনজেন
বৈশ্যেন বা করদেনোপপন্না। 
কচ্চিৎপদং মূর্ধ্নি ন পঙ্কদিগ্ধং
কচ্চিন্ন মালা পতিতা শ্মশানে॥  1-207-15 (9156) 
কচ্চিৎস বর্ণপ্রবরো মনুষ্য
উদ্রিক্তবর্ণোঽপ্যুত এব কচ্চিৎ। 
কচ্চিন্ন বামো মম মূর্ধ্নি পাদঃ
কৃষ্ণাভিমর্শেন কৃতোঽদ্য পুত্র॥  1-207-16 (9157) 
কচ্চিন্ন তপ্স্যে পরমপ্রতীতঃ
সংয়ুজ্য পার্থেন নরর্ষভেণ। 
বদস্ব তত্ৎবেন মহানুভাব
কোঽসৌ বিজেতা দুহিতুর্মমাদ্য॥  1-207-17 (9158) 
বিচিত্রবীর্যস্য সুতস্য কচ্চি-
ৎকুরুপ্রবীরস্য ধ্রিয়ন্তি পুত্রাঃ। 
কচ্চিত্তু পার্থেন যবীয়সাঽধ্য
ধনুর্গৃহীতং নিহতং চ লক্ষ্যম্॥ ॥  1-207-18 (9159) 
 
ইতি শ্রীমন্মহাভারতে আদিপর্বণি স্বয়ংবরপর্বণি সপ্তাধিকদ্বিশততমোঽধ্যায়ঃ॥ 207 ॥ ॥ সমাপ্তং স্বয়ংবরপর্ব ॥

 -   -  

1-207-4 অগ্রং প্রথমমাদায় বলিং কুরুষ্ব ভিক্ষাং চ দেহি॥ 1-207-18 ধ্রেয়ন্তি জীবন্তি॥ সপ্তাধিকদ্বিশততমোঽধ্যায়ঃ॥ 207 ॥



আদিপর্ব - অধ্যায় 208

॥ শ্রীঃ ॥

1.208. অধ্যায়ঃ 208 

 
(অথ বৈবাহিকপর্ব  ॥ 13 ॥)

 -   -  

ধৃষ্টদ্যুম্নবার্তাং শ্রুতবতা দ্রুপদেন তৎববিবিৎসয়া পাণ্ডবান্প্রতি পুরোহিতপ্রেষণম্॥ 1 ॥

 -   -  

1-208-0 (9160) 
বৈশম্পায়ন উবাচ। 1-208-0 (1152) 
ততস্তথোক্তঃ পরিহৃষ্টরূপঃ
পিত্রে শশংসাথ স রাজপুত্রঃ। 
ধৃষ্টদ্যুম্নঃ সোমকানাং প্রবর্হো
বৃত্তং যথা যেন হৃতা চ কৃষ্ণা॥  1-208-1 (9161) 
ধৃষ্টদ্যুম্ন উবাচ। 1-208-2 (1153) 
যোঽসৌ যুবা ব্যায়তলোহিতাক্ষঃ
কৃষ্ণাজিনী দেবসমানরূপঃ। 
যঃ কার্মুকাগ্র্যং কৃতবানধিজ্যং
লক্ষং চ যঃ পাতিতবান্পৃথিব্যাম্॥  1-208-2 (9162) 
অসজ্জমানশ্চ ততস্তরস্বী
বৃতো দ্বিজাগ্র্যৈরভিপূজ্যমানঃ। 
চক্রাম বজ্রীব দিতেঃ সুতেষু
সর্বৈশ্চ দেবৈর্ঋষিভিশ্চ জুষ্টঃ॥  1-208-3 (9163) 
কৃষ্মা প্রগৃহ্যাজিনমন্বয়াত্তং
নাগং যথা নাগবধূঃ প্রহৃষ্টা। 
`শ্যামো যুবা বারণমত্তগামী
কৃৎবা মহৎকর্ম সুদুষ্করং তৎ॥  1-208-4 (9164) 
যঃ সূতপুত্রেণ চকার যুদ্ধং
শঙ্কেঽর্জুনং তং ত্রিদশেশবীর্যম্।' 
অমৃষ্যমাণেষু নরাধিপেষু
ক্রুদ্ধেষু বৈ তত্র সমাপতৎসু॥  1-208-5 (9165) 
ততোঽপরঃ পার্থিবসঙ্ঘমধ্যে
প্রবৃদ্ধমারুজ্য মহীপ্ররোহম্। 
প্রাকালয়ত্তেন স পার্থিবৌঘান্
ভীমোঽন্তকঃ প্রাণভৃতো যথৈব॥  1-208-6 (9166) 
তৌ পার্থিবানাং মিষতাং নরেন্দ্র
কৃষ্ণামুপাদায় গতৌ নরাগ্র্যৌ। 
`বিক্ষোভ্য বিদ্রাব্য চ পার্তিবাংস্তা-
ন্স্বতেজসা দুষ্প্রতিবীক্ষ্যরূপৌ।'
বিভ্রাজমানাবিব চন্দ্রসূর্যৌ
বাহ্যাং পুরাদ্ভার্গবকর্মশালাম্॥  1-208-7 (9167) 
তত্রোপবিষ্টার্চিরিবানলস্য
তেষাং জনিত্রীতি মম প্রতর্কঃ। 
তথাবিধৈরেব নরপ্রবীরৈ-
রুপোপবিষ্টৈস্ত্রিবিরগ্নিকল্পৈঃ॥  1-208-8 (9168) 
তস্যাস্ততস্তাবভিবাদ্য পাদা-
বুক্ৎবা চ কৃষ্ণামভিবাদয়েতি। 
স্থিতৌ চ তত্রৈব নিবেদ্য কৃষ্ণাং
ভিক্ষাপ্রচারায় গতা নরাগ্র্যাঃ॥  1-208-9 (9169) 
তেষাং তু ভৈক্ষং প্রতিগৃহ্য কৃষ্ণা
দৎবা বলিং ব্রাহ্মণসাচ্চ কৃৎবা। 
তাং চৈব বৃদ্ধাং পরিবেষ্য তাংশ্চ
নরপ্রবীরান্স্বয়মপ্যভুঙ্ক্ত॥  1-208-10 (9170) 
সুপ্তাস্তু তে পার্থিব সর্ব এব
কৃষ্ণা চ তেষাং চরণোপধানে। 
আসীৎপৃথিব্যাং শয়নং চ তেষাং
দর্ভাজিনাগ্রাস্তরণোপপন্নম্॥  1-208-11 (9171) 
তে নর্দমানা ইব কালমেঘাঃ
কথা বিচিত্রাঃ কথয়াংবভূবুঃ। 
ন বৈশ্যশূদ্রৌপয়িকীঃ কথাস্তা
ন চ দ্বিজানাং কথয়ন্তি বীরাঃ॥  1-208-12 (9172) 
নিঃসংশয়ং ক্ষত্রিয়পুংগবাস্তে
যথা হি যুদ্ধং কথয়ন্তি রাজন্। 
আশা হি নো ব্যক্তমিয়ং সমৃদ্ধা
মুক্তান্হি পার্থাঞ্শৃণুমোঽগ্নিদাহাৎ॥  1-208-13 (9173) 
যথা হি লক্ষ্যং নিহতং ধনুশ্চ
সজ্যং কৃতং তেন তথা প্রসহ্য। 
যথা হি ভাষন্তি পরস্পরং তে
ছন্না ধ্রুবং তে প্রচরন্তি পার্থাঃ॥ 1-208015 বৈশম্পায়ন উবাচ।  1-208-14 (9174) 
ততঃ স রাজা দ্রুপদঃ প্রহৃষ্টঃ
পুরোহিতং প্রেষায়ামাস তেষাম্। 
বিদ্যাম যুষ্মানিতি ভাষমাণো
মহাত্মানঃ পাণ্ডুসুতাঃ স্থ কচ্চিৎ॥  1-208-15 (9175) 
গৃহীতবাক্যো নৃপতেঃ পুরোধা
গৎবা প্রশংসামভিধায় তেষাম্। 
বাক্যং সমগ্রং নৃপতের্যথাব-
দুবাচ চানুক্রমবিক্রমেণ॥  1-208-16 (9176) 
বিজ্ঞাতুমিচ্ছত্যবনীশ্বরো বঃ
পাঞ্চালরাজো বরদো বরার্হাঃ। 
লক্ষ্যস্য বেদ্ধারমিমং হি দৃষ্ট্বা
হর্ষস্য নান্তং প্রতিপদ্যতে সঃ॥  1-208-17 (9177) 
আখ্যাত চ জ্ঞাতিকুলানুপূর্বী
পদং শিরঃসু দ্বিষতাং কুরুধ্বম্। 
প্রহ্লাদয়ধ্বং হৃদয়ং মমেদং
পাঞ্চালরাজস্য চ সানুগস্য॥  1-208-18 (9178) 
পাণ্ডুর্হি রাজা দ্রুপদস্য রাজ্ঞঃ
প্রিয়ঃ সখা চাত্মসমো বভূব। 
তস্যৈষ কামো দুহিতা মমেয়ং
স্নুষা যদি স্যাদিহ কৌরবস্য॥  1-208-19 (9179) 
অয়ং হি কামো দ্রুপদস্য রাজ্ঞো
হৃদি স্থিতো নিত্যমনিন্দিতাঙ্গাঃ। 
যদর্জুনো বৈ পৃথুদীর্ঘবাহু-
র্ধর্মেণ বিন্দেত সুতাং মমৈতাম্॥  1-208-20 (9180) 
কৃতং হি তৎস্যাৎসুকৃতং মমেদং
যশশ্চ পুণ্যং চ হিতং তদেতৎ। 
অথোক্তবাক্যং হি পুরোহিতং স্থিতং
ততো বিনীতং সমুদীক্ষ্য রাজা॥  1-208-21 (9181) 
সমীপতো ভীমমিদং শশাস
প্রদীয়তাং পাদ্যমর্ধ্যং তথাঽস্মৈ। 
মান্যঃ পুরোধা দ্রুপদস্য রাজ্ঞ-
স্তস্মৈ প্রয়োজ্যাঽভ্যধিকা হি পূজা॥  1-208-22 (9182) 
বৈশম্পায়ন উবাচ। 1-208-23 (1154) 
ভীমস্ততস্তৎকৃতবান্নরেন্দ্র
তাং চৈব পূজাং প্রতিগৃহ্য হর্ষাৎ। 
সুখোপবিষ্টং তু পুরোহিতং তদা
যুধিষ্ঠিরো ব্রাহ্মণমিত্যুবাচ॥  1-208-23 (9183) 
পাঞ্চালরাজেন সুতা নিসৃষ্টা
স্বধর্মদৃষ্টেন যথা ন কামাৎ। 
প্রদিষ্টশুংল্কা দ্রুপদেন রাজ্ঞা
সা তেন বীরেণ তথাঽনুবৃত্তা॥  1-208-24 (9184) 
ন তত্র বর্ণেষু কৃতা বিবক্ষা
ন চাপি শীলে ন কুলে ন গোত্রে। 
কৃতেন সজ্যেন হি কার্মুকেণ
বিদ্ধেন লক্ষ্যেণ হি সা বিসৃষ্টা॥  1-208-25 (9185) 
সেয়ং তথাঽনেন মহাত্মনেহ
কৃষ্ণা জিতা পার্থিবসঙ্ঘমধ্যে। 
নৈবং গতে সৌমকিরদ্য রাজা
সন্তাপমর্হত্যসুখায় কর্তুম্॥  1-208-26 (9186) 
কামশ্চ যোঽসৌ দ্রুপদস্য রাজ্ঞঃ
স চাপি সংপৎস্যতি পার্থিবস্য। 
সংপ্রাপ্যরূপাং হি নরেন্দ্রকন্যা-
মিমামহং ব্রাহ্মণ সাধু মন্যে॥  1-208-27 (9187) 
ন তদ্ধনুর্মন্দবলেন শক্যং
মৌর্ব্যা সমায়োজয়িতুং তথাহি। 
ন চাকৃতাস্ত্রেণ ন হীনজেন
লক্ষ্যং তথা পাতয়িতুং হি শক্যম্॥  1-208-28 (9188) 
তস্মান্ন তাপং দুহিতুর্নিমিত্তং
পাঞ্চালরাজোঽর্হতি কর্তুমদ্য। 
ন চাপি তৎপাতনমন্যথেহ
কর্তুং হি শক্যং ভুবি মানবেন॥  1-208-29 (9189) 
এবং ব্রুবত্যেব যুধিষ্ঠিরে তু
পাঞ্চালরাজস্য সমীপতোঽন্যঃ। 
তত্রাজগামাশু নরো দ্বিতীয়ো
নিবেদয়িষ্যন্নিহ সিদ্ধমন্নম্॥ ॥  1-208-30 (9190) 
 
ইতি শ্রীমন্মহাভারতে আদিপর্বণি বৈবাহিকপর্বণি অষ্টাধিকদ্বিশততমোঽধ্যায়ঃ॥ 208 ॥

 -   -  

1-208-27 সংপ্রাপ্যরূপাসস্মাকং যোগ্যরূপম্॥ অষ্টাধিকদ্বিশততমোঽধ্যায়ঃ॥ 208 ॥



আদিপর্ব - অধ্যায় 209

॥ শ্রীঃ ॥

1.209. অধ্যায়ঃ 209 

 -   -  

কুন্ত্যা সহ পাণ্ডবানাং দ্রুপদগৃহগমনম্॥ 1 ॥ পরীক্ষণার্থং দ্রুপদেন অনেকবিধবস্তূপহরণম্॥ 2 ॥ দ্রৌপদ্যা সহ কুন্ত্যা অন্তঃপুরপ্রবেশঃ॥ 3 ॥ ভোজনানন্তরং পাণ্ডবানাং সাঙ্গ্রামিকবস্তুপূর্ণপ্রদেশে প্রবেশঃ॥ 4 ॥

 -   -  

1-209-0 (9191) 
দূত উবাচ। 1-209-0 (1155) 
জন্যার্থমন্নং দ্রুপদেন রাজ্ঞা
বিবাহহেতোরুপসংস্কৃতং চ। 
তদাপ্নুবধ্বং কৃতসর্বকার্যাঃ
কৃষ্ণা চ তত্রৈতু চিরং ন কার্যম্॥  1-209-1 (9192) 
ইমে রথাঃ কাঞ্চনপদ্মচিত্রাঃ
সদশ্বয়ুক্তা বসুধাধিপার্হাঃ। 
এতান্সমারুহ্য পরৈত সর্বে
পাঞ্চালরাজস্য নিবেশনং তৎ॥  1-209-2 (9193) 
বৈশম্পায়ন উবাচ। 1-209-3 (1156) 
ততঃ প্রয়াতাঃ কুরুপুংগবাস্তে
পুরোহিতং তং পরিয়াপ্য সর্বে। 
আস্থায় যানানি মহান্তি তানি
কুন্তী চ কৃষ্ণা চ সহৈকয়ানে॥  1-209-3 (9194) 
`স্ত্রীভিঃ সুগন্ধাম্বরমাল্যদানৈ-
র্বিভূষিতা আভরণৈর্বিচিত্রৈঃ। 
মাঙ্গল্যগীতধ্বনিবাদ্যঘোষৈ-
র্মনোহরৈঃ পুণ্যকৃতাং বরিষ্ঠৈঃ॥  1-209-4 (9195) 
সংগীয়মানাঃ প্রয়যুঃ প্রহৃষ্টা
দীপৈর্জ্বলদ্ভিঃ সহিতাশ্চ বিপ্রৈঃ॥  1-209-5 (9196) 
স বৈ তথোক্তস্তু যুধিষ্ঠিরেণ
পাঞ্চালরাজস্য পুরোহিতোঽগ্র্যঃ। 
সর্বং যথোক্তং কুরুনন্দনেন
নিবেদয়ামাস নৃপায় গৎবা॥'  1-209-6 (9197) 
শ্রুৎবা তু বাক্যানি পুরোহিতস্য
যান্যুক্তবান্ভারত ধর্মরাজঃ। 
জিজ্ঞাসয়ৈবাথ কুরূত্তমানাং
দ্রব্যাণ্যনেকান্যুপসংজহার॥  1-209-7 (9198) 
ফলানি মাল্যানি চ সংস্কৃতানি
বর্মাণি চর্মাণি তথাঽঽসনানি। 
গাশ্চৈব রাজন্নথ চৈব রজ্জূ-
র্বীজানি চান্যানি কৃষীনিমিত্তম্॥  1-209-8 (9199) 
অন্যেষু শিল্পেষু চ যান্যপি স্যুঃ
সর্বাণি কৃত্যান্যখিলেন তত্র। 
ক্রীডানিমিত্তান্যপি যানি তত্র
সর্বাণি তত্রোপজহার রাজা॥  1-209-9 (9200) 
বর্মাণি চর্মাণি চ ভানুমন্তি
খড্গা মহান্তোঽশ্বরথাশ্চ চিত্রাঃ। 
ধনূংষি চাগ্র্যাণি শরাশ্চ চিত্রাঃ
শক্ত্যৃষ্টয়ঃ কাঞ্চনভূষণাশ্চ॥  1-209-10 (9201) 
প্রাসা ভুশুণ্ড্যশ্চ পরশ্বধাশ্চ
সাংগ্রামিকং চৈব তথৈব সর্বম্। 
শয়্যাসনান্যুত্তমবস্তুবন্তি
তথৈব বাসো বিবিধং চ তত্র॥  1-209-11 (9202) 
কুন্তী তু কৃষ্ণাং পরিগৃহ্য সাধ্বী-
মন্তঃপুরং দ্রুপদস্যাবিবেশ। 
স্ত্রিয়শ্চ তাং কৌরবরাজপত্নীং
প্রত্যর্চয়ামাসুরদীনসৎবাঃ॥  1-209-12 (9203) 
তান্সিংহবিক্রান্তগতীন্নিরীক্ষ্য
মহর্ষভাক্ষানজিনোত্তরীয়ান্। 
গূঢোত্তরাংসান্ভুজগেন্দ্রভোগ-
প্রলম্ববাহূন্পুরুষপ্রবীরান্॥  1-209-13 (9204) 
রাজা চ রাজ্ঞঃ সচিবাশ্চ সর্বে
পুত্রাশ্চ রাজ্ঞঃ সুহৃদস্তথৈব। 
প্রেষ্যাশ্চ সর্বে নিখিলেন রাজ-
ন্হর্ষং সমাপেতুরতীব তত্র॥  1-209-14 (9205) 
তে তত্র বীরাঃ পরমাসনেষু
সপাদপীঠেষ্ববিশঙ্কমানাঃ। 
যথানুপূর্ব্যাদ্বিবিশুর্নরাগ্র্যা-
স্তথা মহার্হেষু ন বিস্ময়ন্তঃ॥  1-209-15 (9206) 
উচ্চাবচং পার্থিবভোজনীয়ং
পাত্রীষু জাম্বূনদরাজতীষু। 
দাসাশ্চ দাস্যশ্চ সুমৃষ্টবেষাঃ
সংভোজকাশ্চাপ্যুপজহ্রুরন্নম্॥  1-209-16 (9207) 
তে তত্র ভুক্ৎবা পুরুষপ্রবীরা
যথাত্মকামং সুভৃশং প্রতীতাঃ। 
উৎক্রম্য সর্বাণি বসূনি রাজ-
ন্সাংগ্রামিকং তে বিবিশুর্নৃবীরাঃ॥  1-209-17 (9208) 
তল্লক্ষয়িৎবা দ্রুপদস্য পুত্রা
রাজা চ সর্বৈঃ সহ মন্ত্রিমুখ্যৈঃ। 
সমর্থয়ামাসুরুপেত্য হৃষ্টাঃ
কুন্তীসুতান্পার্থিবরাজপুত্রান্॥ ॥  1-209-18 (9209) 
 
ইতি শ্রীমন্মহাভারতে আদিপর্বণি বৈবাহিকপর্বণি নবাধিকদ্বিশততমোঽধ্যায়ঃ॥ 209 ॥

 -   -  

1-209-1 জন্যার্থং বরপক্ষীয়জতার্থং॥ 1-209-3 পরিয়াপ্য প্রস্থাপ্য॥ 1-209-9 কৃন্তন্তীতি কৃত্যানি বাস্যাদীনি॥ 1-209-11 বস্তুবন্তি মতোর্মস্য বৎবমার্ষম্॥ 1-209-13 গূঢোত্তরাংসান্গূঢজত্রূন্ গূঢোন্নতাংসান্ ইতি ঙ. পাঠঃ॥ নবাধিকদ্বিশততমোঽধ্যায়ঃ॥ 209 ॥



আদিপর্ব - অধ্যায় 210

॥ শ্রীঃ ॥

1.210. অধ্যায়ঃ 210 

 -   -  

দ্রুপদপ্রশ্নানন্তরং যুধিষ্ঠিরেণ স্বেষাং পাণ্ডবৎবকথনম্॥ 1 ॥ দ্রৌপদ্যাঃ পঞ্চপত্নীৎবে দ্রুপদস্য বিবাদঃ॥ 2 ॥ ব্যাসাগমনম্॥ 3 ॥

 -   -  

1-210-0 (9210) 
বৈশম্পায়ন উবাচ। 1-210-0 (1157) 
তত আহূয় পাঞ্চাল্যো রাজপুত্রং যুধিষ্ঠিরম্।
পরিগ্রহেণ ব্রাহ্মেণ পরিগৃহ্য মহাদ্যুতিঃ॥ 1-210-1 (9211) 
পর্যপৃচ্ছদদীনাত্মা কুন্তীপুত্রং সুবর্চসম্।
কথং জানীম ভবতঃ ক্ষত্রিয়ান্ব্রাহ্মণানুত॥ 1-210-2 (9212) 
বৈশ্যান্বা গুণসংপন্নানথ বা শূদ্রয়োনিজান্।
মায়ামাস্থায় বা সিদ্ধাংশ্চরতঃ সর্বতোদিশম্॥ 1-210-3 (9213) 
কৃষ্ণাহেতোরনুপ্রাপ্তা দেবাঃ সংদর্শনার্থিনঃ।
ব্রবীতু নো ভবান্সত্যং সন্দেহো হ্যত্র নো মহান্॥ 1-210-4 (9214) 
অপি নঃ সংশয়স্যান্তে মনঃ সংতুষ্টিমাবহেৎ।
অপি নো ভাগধেয়ানি শুভানি স্যুঃ পরন্তপ॥ 1-210-5 (9215) 
ইচ্ছয়া ব্রূহি তৎসত্যং সত্যং রাজসু শোভতে।
ইষ্টাপূর্তেন চ তথা বক্তব্যমনৃতং ন তু॥ 1-210-6 (9216) 
শ্রুৎবা হ্যমরসঙ্কাশ তব বাক্যমরিংদম।
ধ্রুবং বিবাহকরণমাস্থাস্যামি বিধানতঃ॥ 1-210-7 (9217) 
যুধিষ্ঠির উবাচ। 1-210-8 (1158) 
মা রাজন্বিমনা ভূস্ৎবং পাঞ্চাল্য প্রীতিরস্তু তে।
ঈপ্সিতস্তে ধ্রুবঃ কামঃ সংবৃত্তোঽয়মসংশয়ম্॥ 1-210-8 (9218) 
বয়ং হি ক্ষত্রিয়া রাজন্পাণ্ডোঃ পুত্রা মহাত্মনঃ।
জ্যেষ্ঠং মাং বিদ্ধি কৌন্তেয়ং ভীমসেনার্জুনাবিমৌ॥ 1-210-9 (9219) 
আভ্যাং তব সুতা রাজন্নির্জিতা রাজসংসদি।
যমৌ চ তত্র কুন্তী চ যত্র কৃষ্মা ব্যবস্থিতা॥ 1-210-10 (9220) 
ব্যেতু তে মানসং দুঃখং ক্ষত্রিয়াঃ স্মো নরর্ষভ।
পদ্মিনীব সুতেয়ং তে হ্রদাদন্যহ্রদং গতা॥ 1-210-11 (9221) 
ইতি তথ্যং মহারাজ সর্বমেতদ্ব্রবীমি তে।
ভবান্হি গুরুরস্মাকং পরমং চ পরায়ণম্॥ 1-210-12 (9222) 
বৈশম্পায়ন উবাচ। 1-210-13 (1159) 
ততঃ স দ্রুপদো রাজা হর্ষব্যাকুললোচনঃ।
প্রতিবক্তুং মুদা যুক্তো নাশকত্তং যুধিষ্ঠিরম্॥ 1-210-13 (9223) 
যত্নেন তু স তং হর্ষং সন্নিগৃহ্য পরংতপঃ।
অনুরূপং তদা বাচা প্রত্যুবাচ যুধিষ্ঠিরম্॥ 1-210-14 (9224) 
পপ্রচ্ছ চৈনং ধর্মাত্মা যথা তে প্রদ্রুতাঃ পুরাৎ।
স তস্মৈ সর্বমাচখ্যাবানুপূর্ব্যেণ পাণ্ডবঃ॥ 1-210-15 (9225) 
তচ্ছ্রুৎবা দ্রুপদো রাজা কুন্তীপুত্রস্য ভাষিতম্।
বিগর্হয়ামাস তদা ধৃতরাষ্ট্রং নরেশ্বরম্॥ 1-210-16 (9226) 
আশ্বাসয়ামাস চ তং কুন্তীপুত্রং যুধিষ্ঠিরম্।
প্রতিজজ্ঞে চ রাজ্যায় দ্রুপদো বদতাং বরঃ॥ 1-210-17 (9227) 
ততঃ কুন্তী চ কৃষ্ণা চ ভীমসেনার্জুনাবপি।
যমৌ চ রাজ্ঞা সংদিষ্টং বিবিশুর্ভবনং মহৎ॥ 1-210-18 (9228) 
তত্র তে ন্যবসন্রাজন্যজ্ঞসেনেন পূজিতাঃ।
প্রত্যাশ্বস্তস্ততো রাজা সহ পুত্রৈরুবাচ তম্॥ 1-210-19 (9229) 
গৃহ্ণাতু বিধিবৎপাণিমদ্যায়ং কুরুনন্দনঃ।
পুণ্যেঽহনি মহাবাহুরর্জুনঃ কুরুতাং ক্ষণম্॥ 1-210-20 (9230) 
বৈশম্পায়ন উবাচ। 1-210-21 (1160) 
তমব্রবীত্ততো রাজা ধর্মাত্মা চ যুধিষ্ঠিরঃ।
`মমাপি দারসংবন্ধঃ কার্যস্তাবদ্বিশাংপতে॥ 1-210-21 (9231) 
তস্মাৎপূর্বং ময়া কার্যং তদ্ভবাননুমন্যতাম্।'  1-210-22 (9232) 
দ্রুপদ উবাচ।
ভবান্বা বিধিবৎপাণিং গৃহ্ণাতু দুহিতুর্মম। 
যস্য বা মন্যসে বীর তস্য কৃষ্ণামুপাদিশ॥  1-210-22 (1161) 
যুধিষ্ঠির উবাচ। 1-210-23 (1162) 
সর্বেষাং মহিষী রাজন্দ্রৌপদী নো ভবিষ্যতি।
এবং প্রব্যাহৃতং পূর্বং মম মাত্রা বিশাংপতে॥ 1-210-23 (9233) 
অহং চাপ্যনিবিষ্টো বৈ ভীমসেনশ্চ পাণ্ডবঃ।
পার্থেন বিজিতা চৈষা রত্নভূতা সুতা তব॥ 1-210-24 (9234) 
এষ নঃ সময়ো রাজঁল্লব্ধস্য সহ ভোজনম্।
ন চ তং হাতুমিচ্ছামঃ সময়ং রাজসত্তম॥ 1-210-25 (9235) 
`অক্রমেণ নিবেশে চ ধর্মলোপো মহান্ভবেৎ।'
সর্বেষাং ধর্মতঃ কৃষ্ণা মহিষী নো ভবিষ্যতি। 
আনুপূর্ব্যেণ সর্বেষাং গৃহ্ণাতু জ্বলনে করান্॥  1-210-26 (9236) 
দ্রুপদ উবাচ। 1-210-27 (1163) 
একস্য বহ্ব্যো বিহিতা মহিষ্যঃ কুরুনন্দন।
নৈকস্যা বহবঃ পুংসঃ শ্রূয়ন্তে পতয়ঃ ক্বচিৎ॥ 1-210-27 (9237) 
`সোঽয়ং ন লোকে বেদে বা জাতু ধর্মঃ প্রশস্তে।'
লোকবেদবিরুদ্ধং ৎবং নাধর্মং ধর্মবিচ্ছুচিঃ। 
কর্তুমর্হসি কৌন্তেয় কস্মাত্তে বুদ্ধিরীদৃশী॥  1-210-28 (9238) 
যুধিষ্ঠির উবাচ। 1-210-29 (1164) 
সূক্ষ্মো ধর্মো মহারাজ নাস্য বিদ্মো বয়ং গতিম্।
পূর্বেষামানুপূর্ব্যেণ যাতং বর্ত্মাঽনুয়ামহে॥ 1-210-29 (9239) 
ন মে বাগনৃতং প্রাহ নাধর্মে ধীয়তে মতিঃ।
এবং চৈব বদত্যম্বা মম চৈতন্মনোগতম্॥ 1-210-30 (9240) 
`আশ্রমে রুদ্রনির্দিষ্টাদ্ব্যাসাদেতন্ময়া শ্রুতম্।'
এষ ধর্মো ধ্রুবো রাজংশ্চরৈনমবিচারয়ন্। 
মা চ শঙ্কা তত্র তে স্যাৎকথংচিদপি পার্থিব॥  1-210-31 (9241) 
দ্রুপদ উবাচ। 1-210-32 (1165) 
ৎবং চ কুন্তী চ কৌন্তয় ধৃষ্টদ্যুম্নশ্চ মে সুতঃ।
কথয়ন্ৎবিতি কর্তব্যং শ্বঃ কাল্যে করবামহে॥ 1-210-32 (9242) 
বৈশম্পায়ন উবাচ। 1-210-33 (1166) 
তে সমেত্য ততঃ সর্বে কথয়ন্তি স্ম ভারত।
অথ দ্বৈপায়নো রাজন্নভ্যাগচ্ছদ্যদৃচ্ছয়া॥ ॥ 1-210-33 (9243) 
 
ইতি শ্রীমন্মহাভারতে আদিপর্বণি বৈবাহিকপর্বণি দশাধিকদ্বিশততমোঽধ্যায়ঃ॥ 210 ॥

 -   -  

1-210-1 ব্রাহ্মেণ ব্রাহ্মণার্থণুচিতেনাভ্যুত্থানাদিনা পরিগ্রহেণ আতিথ্যেন॥ 1-210-6 ইষ্টাপূর্তেন হেতুনা। অনৃতং ন বক্তব্যমিতি। অনৃতভাষণে ইষ্টাপূর্তে নশ্যেতামিত্যর্থঃ॥ 1-210-20 ক্ষণং দেবপূজাদ্যুৎসবম্॥ 1-210-24 অনিবিষ্টঃ অকৃতবিবাহঃ॥ 1-210-25 সময়ো নিয়মঃ॥ 1-210-26 জ্বলনে জ্বলনসমীপে॥ 1-210-27 পুংসঃ পুমাং সঃ॥ 1-210-29 যূয়ং চ বয়ং চ বয়ং। পূর্বেষাং প্রচেতঃপ্রভৃতীনাম্। তৈর্যাতং বর্ত্ম বহূনামেকপত্নীৎবমনুয়ামহে। তচ্চ আনুপূর্ব্যেণৈব ন ৎবক্রমেণ॥ দশাধিকদ্বিশততমোঽধ্যায়ঃ॥ 210 ॥



আদিপর্ব - অধ্যায় 211

॥ শ্রীঃ ॥

1.211. অধ্যায়ঃ 211 

 -   -  

একস্যাঃ বহুভার্যাৎবে শঙ্কমানান্দ্রুপদাদীন্প্রতি ব্যাসেন স্বস্বাভিপ্রায়কথনানুজ্ঞা॥ 1 ॥ দ্রুপদাদিভিঃ স্বস্বমতে কথিতে ব্যাসেনাস্য বিবাহস্য ধর্ম্যৎবকথনম্॥ 2 ॥

 -   -  

1-211-0 (9244) 
বৈশম্পায়ন উবাচ। 1-211-0 (1167) 
ততস্তে পাণ্ডবাঃ সর্বে পাঞ্চাল্যশ্চ মহায়শাঃ।
প্রত্যুথায় মহাত্মানং কৃষ্ণং সর্বেঽভ্যবাদয়ন্॥ 1-211-1 (9245) 
প্রতিনন্দ্য স তাং পূজাং পৃষ্ট্বা কুশলমন্ততঃ।
আসনে কাঞ্চনে শুদ্ধে নিষসাদ মহামনাঃ॥ 1-211-2 (9246) 
অনুজ্ঞাতাস্তু তে সর্বে কৃষ্ণেনামিততেজসা।
আসনেষু মহার্হেষু নিষেদুর্দ্বিপদাং বরাঃ॥ 1-211-3 (9247) 
ততো মুহূর্তান্মধুরাং বাণীমুচ্চার্য পার্ষতঃ।
পপ্রচ্ছ তং মহাত্মানং দ্রৌপদ্যর্থং বিশাংপতে॥ 1-211-4 (9248) 
কথমেকা বহূনাং স্যান্ন চ স্যাদ্ধর্মসংকরঃ।
এতন্মে ভগবান্সর্বং প্রব্রবীতু যথাতথম্॥ 1-211-5 (9249) 
ব্যাস উবাচ। 1-211-6 (1168) 
অস্মিন্ধর্মে বিপ্রলব্ধে লোকবেদবিরোধকে।
যস্য যস্য মতং যদ্যচ্ছ্রোতুমিচ্ছামি তস্য তৎ॥ 1-211-6 (9250) 
দ্রুপদ উবাচ। 1-211-7 (1169) 
অধর্মোঽয়ং মম মতো বিরুদ্ধো লোকবেদয়োঃ।
ন হ্যেকা বিদ্যতে পত্নী বহূনাং দ্বিজসত্তম॥ 1-211-7 (9251) 
ন চাপ্যাচরিতঃ পূর্বৈরয়ং ধর্মো মহাত্মভিঃ।
ন চাপ্যধর্মো বিদ্বদ্ভিশ্চরিতব্যঃ কথংচন॥ 1-211-8 (9252) 
ততোঽহং ন করোম্যেনং ব্যবসায়ং ক্রিয়াং প্রতি।
ধর্মঃ সদৈব সংদিগ্ধঃ প্রতিভাতি হি মে ৎবয়ম্॥ 1-211-9 (9253) 
ধৃষ্টদ্যুম্ন উবাচ। 1-211-10 (1170) 
যবীয়সঃ কথং ভার্যাং জ্যেষ্ঠো ভ্রাতা দ্বিজর্ষভ।
ব্রহ্মন্সমভিবর্তেত সদ্বৃত্তঃ সংস্তপোধন॥ 1-211-10 (9254) 
ন তু ধর্মস্য সূক্ষ্মৎবাদ্গতিং বিদ্মঃ কথংচন।
অধর্মো ধর্ম ইতি বা ব্যবসায়ো ন শক্যতে॥ 1-211-11 (9255) 
কর্তুমস্মদ্বিধৈর্ব্রহ্মংস্ততোঽয়ং ন ব্যবস্যতে।
পঞ্চানাং মহিষী কৃষ্ণা ভবৎবিতি কথংচন॥ 1-211-12 (9256) 
যুধিষ্ঠির উবাচ। 1-211-13 (1171) 
ন মে বাগনৃতং প্রাহ নাধর্মে ধীয়তে মতিঃ।
বর্ততে হি মনো মেঽত্র নৈষোঽধর্মঃ কথংচন॥ 1-211-13 (9257) 
শ্রূয়তে হি পুরাণেঽপি জটিলা নাম গৌতমী।
ঋষীনধ্যাসিতবতী সপ্ত ধর্মভৃতাং বরা॥ 1-211-14 (9258) 
তথৈব মুনিজা বার্ক্ষী তপোভির্ভাবিতাত্মনঃ।
সংগতাভূদ্দশ ভ্রাতৄনকেন্ম্নঃ প্রচেতসঃ॥ 1-211-15 (9259) 
গুরোর্হি বচনং প্রাহুর্ধর্ম্যং ধর্মজ্ঞসত্তম।
গুরূণাং চৈব সর্বেষাং মাতা পরমকো গুরুঃ॥ 1-211-16 (9260) 
সা চাপ্যুক্তবতী বাচং ভৈক্ষবদ্ভুজ্যতামিতি।
তস্মাদেতদহং মন্যে পরং ধর্মং দ্বিজোত্তম॥ 1-211-17 (9261) 
কুন্ত্যুবাচ। 1-211-18 (1172) 
এতমেতদ্যথা প্রাহ ধর্মচারী যুধিষ্ঠিরঃ।
ভুজ্যতাং ভ্রাতৃভিঃ সার্ধমিত্যর্জুনমচোদয়ম্। 
অনৃতান্মে ভয়ং তীব্রং মুচ্যেঽহমনৃতাৎকথম্॥  1-211-18 (9262) 
ব্যাস উবাচ। 1-211-19 (1173) 
অনৃতান্মোক্ষ্যসে ভদ্রে ধর্মশ্চৈব সনাতনঃ।
ননু বক্ষ্যামি সর্বেষাং পাঞ্চাল শৃমু মে স্বয়ম্॥ 1-211-19 (9263) 
যথাঽয়ং বিহিতো ধর্মো যতশ্চায়ং সনাতনঃ।
যথা চ প্রাহ কৌন্তেয়স্তথা ধর্মো ন সংশয়ঃ॥ 1-211-20 (9264) 
বৈশম্পায়ন উবাচ। 1-211-21 (1174) 
তত উত্থায় ভগবান্ব্যাসো দ্বৈপায়নঃ প্রভুঃ।
করে গৃহীৎবা রাজানং রাজবেশ্ম সমাবিশৎ॥ 1-211-21 (9265) 
পাণ্ডবাশ্চাপি কুন্তী চ ধৃষ্টদ্যুম্নশ্চ পার্ষতঃ।
বিবিশুস্তেঽপি তত্রৈব প্রতীক্ষন্তে স্ম তাবুভৌ॥ 1-211-22 (9266) 
ততো দ্বৈপায়নস্ৎসমৈ নরেন্দ্রায় মহাত্মনে।
আচখ্যৌ তদ্যথা ধর্মো বহূনামেকপত্নিতা॥ 1-211-23 (9267) 
`যথা চ তে দদুশ্চৈব রাজপুত্র্যাঃ পুরা বরম্।
ধর্মাদ্যাস্তপসা তুষ্টাঃ পঞ্চপত্নীৎবমীশ্বরাঃ॥' ॥  1-211-24 (9268) 
 
ইতি শ্রীমন্মহাভারতে আদিপর্বণি বৈবাহিকপর্বণি একাদশাধিকদ্বিশততমোঽধ্যায়ঃ॥ 211 ॥




আদিপর্ব - অধ্যায় 212

॥ শ্রীঃ ॥

1.212. অধ্যায়ঃ 212 

 -   -  

ইন্দ্রসেনাপরনাম্ন্যা নালায়ন্যা উপাখ্যানারম্ভঃ-নালায়ন্যা স্থবিরস্য পত্যুর্মৌদ্গল্যস্য আরাধনম্॥ 1 ॥ তুষ্টেন মৌদ্গল্যেন নালায়নীপ্রার্থনয়াঽঽত্মনঃ পঞ্চরূপস্বীকারেণ তস্যাং রমণম্॥ 2 ॥ তয়োঃ স্বর্গাদিলোকেষু নানারূপেণ রমণম্॥ 3 ॥ সৈব নালায়নী তব দুহিতা জাতেতি দ্রুপদং প্রতি ব্যাসস্যোক্তিঃ॥ 4 ॥

 -   -  

1-212-0 (9269) 
ব্যাস উবাচ। 1-212-0 (1175) 
মা ভূদ্রাজংস্তব তাপো মনস্থঃ
পঞ্চানাং ভার্যা দুহিতা মমেতি। 
মাতুরেষা প্রার্থিতা স্যাত্তদানীং
পঞ্চানাং ভার্যা দুহিতা মমেতি॥  1-212-1 (9270) 
যাজোপয়াজৌ ধর্মরতৌ তপোভ্যাং
তৌ চক্রতুঃ পঞ্চপতিৎবমস্যাঃ। 
তৎপঞ্চভিঃ পাণ্ডুসুতৈরবাপ্তা
ভার্যা কৃষ্ণা মোদতাং বৈ কুলং তে॥  1-212-2 (9271) 
লোকে নান্যো বিদ্যতে ৎবদ্বিশিষ্টঃ 
সর্বারীণামপ্রধৃষ্যোঽসি রাজন্।
ভূয়স্ৎবিদং শৃণু মে ৎবং বিশোকো
যথাঽঽগতং পঞ্চপত্নীৎবমস্যাঃ॥  1-212-3 (9272) 
এষা নালায়নী পূর্বং মৌদ্গল্যং স্থবিরং পতিম্।
আরাধয়ামাস তদা কুষ্ঠিনং তমনিন্দিতা॥ 1-212-4 (9273) 
ৎবগস্থিভূতং কটুকং লোলমীর্ষ্যুং সুকোপনম্।
সুগন্ধেতরগন্ধাঢ্যং বলীপলিতমূর্ধজম্॥ 1-212-5 (9274) 
স্থবিরং বিকৃতাকারং শীর্যমাণনখৎবচম্।
উচ্ছিষ্টমুপভুঞ্জানা পর্যুপাস্তে মহামুনিম্॥ 1-212-6 (9275) 
ততঃ কদাচিদঙ্গুষ্ঠো ভুঞ্জানস্য ব্যশীর্যত।
অন্নাদুদ্ধৃত্য তচ্চান্নমুপভুঙ্ক্তেঽবিশঙ্কিতা॥ 1-212-7 (9276) 
তেন তস্যাঃ প্রসন্নেন কামব্যাহারিণা তদা।
বরং বৃণীষ্বেত্যসকৃদুক্তা বব্রে বরং তদা॥ 1-212-8 (9277) 
মৌদ্গল্য উবাচ। 1-212-9 (1176) 
নাহং বৃদ্ধো ন কটুকো নের্ব্যাবান্নৈব কোপনঃ।
ন চ দুর্গন্ধবদনো ন কৃশো ন চ লোলুপঃ॥ 1-212-9 (9278) 
কথং ৎবাং রময়ামীহ কথং ৎবাং বাসয়াম্যহম্।
বদ কল্যাণি ভদ্রং তে যথা ৎবং মনসেচ্ছসি॥ 1-212-10 (9279) 
ব্যাস উবাচ। 1-212-11 (1177) 
সা তমক্লিষ্টকর্মাণং বরদং সর্বকামদম্।
ভর্তারমনবদ্যাঙ্গী প্রসন্নং প্রত্যুবাচ হ॥ 1-212-11 (9280) 
নালায়ন্যুবাচ। 1-212-12 (1178) 
পঞ্চধা প্রবিভক্তাত্মা ভগবাংল্লোকবিশ্রুতঃ।
রময় ৎবমচিন্ত্যাত্মন্পুনশ্চৈকৎবমাগতঃ॥ 1-212-12 (9281) 
তাং তথেত্যব্রবীদ্ধীমান্মহর্ষির্বৈ মহাতপাঃ।
স পঞ্চধা তু ভূৎবা তাং রময়ামাস সর্বতঃ॥ 1-212-13 (9282) 
নালায়নীং সুকেশান্তাং মৌদ্গল্যশ্চারুহাসিনীম্।
আশ্রমেষ্বধিকং চাপি পূজ্যমানো মহর্ষিভিঃ॥ 1-212-14 (9283) 
স চচার যথাকামং কামরূপবপুঃ পুনঃ।
যদা যয়ৌ দিবং চাপি তত্র দেবর্ষিভিঃ সহ॥ 1-212-15 (9284) 
চচার সোঽমৃতাহারঃ সুরলোকে চচার হ।
পূজ্যমানস্তথা শচ্যা শক্রস্য ভবনেষ্বপি॥ 1-212-16 (9285) 
মহেন্দ্রসেনয়া সার্ধং পর্যধাবদ্রিরংসয়া।
সূর্যস্য চ রথং দিব্যমারুহ্য ভগবান্প্রভুঃ॥ 1-212-17 (9286) 
পর্যুপেত্য পুনর্মেরু মেরৌ বাসমরোচয়ৎ।
আকাশগঙ্গামাপ্লুত্য তয়া সহ তপোধনঃ॥ 1-212-18 (9287) 
রশ্মিজালেষু চন্দ্রস্য উবাচ চ যথাঽনিলঃ।
গিরিরূপধরো যোগী স মহর্ষিস্তদা পুনঃ॥ 1-212-19 (9288) 
তৎপ্রভাবেন সা তস্য মধ্যে জজ্ঞে মহানদী।
যদা পুষ্পাকুলঃ সালঃ সংজজ্ঞে ভগবানৃষিঃ॥ 1-212-20 (9289) 
লতাৎবমনুসংপেদে তমেবাভ্যনুবেষ্টতী।
পুপোষ চ বপুর্যস্য তস্য তস্যানুগং পুনঃ॥ 1-212-21 (9290) 
সা পুপোষ সমং ভর্ত্রা স্কন্ধেনাপি চচার হ।
ততস্তস্য চ তস্যাশ্চ তুল্যা প্রীতিরবর্ধত॥ 1-212-22 (9291) 
তথা সা ভগবাংস্তস্যাঃ প্রসাদাদৃষিসত্তমঃ।
বিররাম চ সা চৈব দৈবয়োগেন ভামিনী॥ 1-212-23 (9292) 
স চ তাং তপসা দেবীং রময়ামাস যোগতঃ।
একপত্নী তথা ভূৎবা সদৈবাগ্রে যশস্বিনী॥ 1-212-24 (9293) 
অরুন্ধতীব সীতেব বভূবাতিপতিব্রতা।
দময়ন্ত্যাশ্চ মাতুঃ স বিশেষমধিকং যয়ৌ॥ 1-212-25 (9294) 
এতত্তথ্যং মহারাজ মা তে ভূদ্বুদ্ধিরন্যথা।
সা বৈ নালায়নী জজ্ঞে দৈবয়োগেন কেনচিৎ॥ 1-212-26 (9295) 
রাজংস্তবাত্মজা কৃষ্ণা বেদ্যাং তেজস্বিনী শুভা।
তস্মিংস্তস্যা মনঃ সক্তং ন চচাল কদাচন॥ 1-212-27 (9296) 
তথা প্রণিহিতো হ্যাত্মা তস্যাস্তস্মিন্দ্বিজোত্তমে॥ ॥  1-212-28 (9297) 
 
ইতি শ্রীমন্মহাভারতে আদিপর্বণি বৈবাহিকপর্বণি দ্বাদশাধিকদ্বিশততমোঽধ্যায়ঃ॥ 212 ॥

 -   -  

1-212-1 মাতুঃ মাত্রা। স্যাৎ অভূৎ॥ 1-212-10 কথং কেন প্রকারেণ॥ 1-212-22 স্কন্ধেন মানুষাদিদেহেন॥ দ্বাদশাধিকদ্বিশততমোঽধ্যায়ঃ॥ 212 ॥



আদিপর্ব - অধ্যায় 213

॥ শ্রীঃ ॥

1.213. অধ্যায়ঃ 213 

 -   -  

কথং নালায়নী মৎপুত্রী জাতেতি ব্যাসং প্রতি দ্রুপদস্য প্রশ্নঃ॥ 1 ॥ পুনর্নালায়নীকথাকথনং॥ 2 ॥ কামোপভোগবিরক্তেন মৌদ্গল্যেন কামাতৃপ্তায়াঃ নালাদন্যাঃ পঞ্চপতিৎবশাপঃ॥ 3 ॥ নালায়ন্যা রুদ্রমুদ্দিশ্য তপঃকরণম্॥ 4 ॥ নালয়ন্যা পতিং দেহীতি পঞ্চকৃৎবঃ প্রার্থিতেন রুদ্রেণ অন্যজন্মনি পঞ্চ তে পতয়ো ভবিষ্যন্তীতি বরদানম্॥ 5 ॥ পুনঃ রুদ্রাত নি কৌৎপবরপ্রাপ্তিঃ॥ 6 ॥ ৎবয়ি গঙ্গাজলস্থায়াং তত্রাগমিষ্যন্তমিন্দ্রমানয়েতি নালায়নীংপ্রতি রুদ্রস্যাজ্ঞাপনম্॥ 7 ॥

 -   -  

1-213-0 (9298) 
দ্রুপদ উবাচ। 1-213-0 (1179) 
ব্রূহি তৎকারণং যেন ব্রহ্মন্নালায়নী শুভা।
জাতা মমাধ্বরে কৃষ্মা সর্ববেদবিদাং বর॥ 1-213-1 (9299) 
ব্যাস উবাচ। 1-213-2 (1180) 
শৃণু রাজন্যথা হ্যস্যা দত্তো রুদ্রেণ বৈ বরঃ।
যদর্থং চৈব সংভূতা তব গেহে যশস্বিনী॥ 1-213-2 (9300) 
হন্ত ত কথয়িষ্যামি কৃষ্মায়াঃ পৌর্বদেহিকম্।
ইন্দ্রসেনেতি বিখ্যাতা পুরা নালায়নী শুভা॥ 1-213-3 (9301) 
মৌদ্গল্যস্য পতিমাসাদ্য চচার বিগতজ্বরা।
মৌদ্গল্যস্য মহর্ষেশ্চ রমমাণস্য বৈ তয়া॥ 1-213-4 (9302) 
সংবৎসরগণা রাজন্ব্যতীয়ুঃ ক্ষণবত্তদা।
ততঃ কদাচিদ্ধর্মাত্মা তৃপ্তঃ কামৈর্ব্যরজ্যত॥ 1-213-5 (9303) 
অন্বিচ্ছন্পরমং ধর্মং ব্রহ্ময়োগপরোঽভবৎ।
উৎসসর্জ স তাং বিপ্রঃ সা তদা চাপতদ্ভুবি। 
মৌদ্গল্যো রাজশার্দূল তপোভির্ভাবিতঃ সদা॥  1-213-6 (9304) 
নালায়ন্যুবাচ। 1-213-7 (1181) 
প্রসীদ ভগবন্মহ্যং ন মামুৎস্রষ্টুমর্হসি।
অবিতৃপ্তাস্মি ব্রহ্মর্ষে কামানাং কামসেবনাৎ॥ 1-213-7 (9305) 
মৌদ্গল্য উবাচ। 1-213-8 (1182) 
যস্মাত্ৎবং মামনিঃশঙ্কা হ্যবক্তব্যং ভাষসে।
আচরন্তী তপোবিঘ্নং তস্মাচ্ছৃণু বচো মম॥ 1-213-8 (9306) 
ভবিষ্যসি নৃলোকে ৎবং রাজপুত্রী যশস্বি।
পাঞ্চালরাজস্য সুতা দ্রুপদস্য মহাত্মনঃ॥ 1-213-9 (9307) 
ভবিতারস্তত্র তব পতয়ঃ পঞ্চ বিপ্লুতাঃ।
তৈঃ সার্ধং মধুরাকারৈশ্চিরং রতিমবাপ্স্যসি॥ 1-213-10 (9308) 
বৈশম্পায়ন উবাচ। 1-213-11 (1183) 
সৈবং শপ্তা তু বিমনা বনং প্রাগাদ্যশস্বিনী।
ভোগৈরতৃপ্তা দেবেশং তপসাঽঽরাধয়ত্তদা॥ 1-213-11 (9309) 
নিরাশীর্মারুতাহারা নিরাহারা তথৈব চ।
অনুবর্তমানা ৎবাদিত্যং তথা পঞ্চতপাভবৎ॥ 1-213-12 (9310) 
তীব্রেণ তপসা তস্যাস্তুষ্টঃ পশুপতিঃ স্বয়ম্।
বচং প্রাদাত্তদা রুদ্রঃ সর্বলোকেশ্বরঃ প্রভুঃ॥ 1-213-13 (9311) 
ভবিষ্যতি পরং জন্ম ভবিষ্যতি বরাঙ্গনা।
ভবিষ্যন্তি পরং ভদ্রে পতয়ঃ পঞ্চ বিশ্রুতাঃ॥ 1-213-14 (9312) 
মহেন্দ্রবপুষঃ সর্বে মহেন্দ্রসমবিক্রমাঃ।
তত্রস্থা চ মহৎকর্ম সুরাণাং ৎবং করিষ্যসি॥ 1-213-15 (9313) 
স্ত্র্যুবাচ। 1-213-16 (1184) 
একঃ খলু ময়া ভর্তা বৃতঃ পঞ্চ ৎবিমে কথম্।
একো ভবতি নৈকস্যা বহবস্তদ্ব্রবীহি মে॥ 1-213-16 (9314) 
মহেশ্বর উবাচ। 1-213-17 (1185) 
পঞ্চকৃৎবস্ৎবয়া চোক্তঃ পতিং দেহীত্যহং পুনঃ।
পঞ্চতে পতয়ো ভদ্রে ভবিষ্যন্তি সুখাবহাঃ॥ 1-213-17 (9315) 
স্ত্র্যুবাচ। 1-213-18 (1186) 
ধর্ম একঃ পতিঃ স্ত্রীণাং পূর্বমে প্রকল্পিতঃ।
বহুপত্নীকতা পুংসো ধর্মশ্চ বহুভিঃ কৃতঃ॥ 1-213-18 (9316) 
স্ত্রীধর্মঃ পূর্বমেবায়ং নির্মিতো মুনিভিঃ সদা।
সহধর্মচরী ভর্তুরেকা একস্য চোচ্যতে॥ 1-213-19 (9317) 
একো হি ভর্তা নারীণাং কৌমার ইতি লৌকিকঃ।
আপৎসু চ নিয়োগেন ভর্তুর্নার্যাঃ পরঃ স্মৃতঃ॥ 1-213-20 (9318) 
গচ্ছেত ন তৃতীয়ং তু তস্যা নিষ্কৃতিরুচ্যতে।
চতুর্থে পতিতা নারী পঞ্চমে বর্ধকী ভবেৎ॥ 1-213-21 (9319) 
এবং গতে ধর্মপথে ন বৃণে বহুপুংস্কতাম্।
অলোকাচরিতাত্ৎসমাৎকথং মুচ্যেয় সঙ্করাৎ॥ 1-213-22 (9320) 
মহেশ্বর উবাচ। 1-213-23 (1187) 
অনাবৃতাঃ পুরা নার্যো হ্যাসঞ্শুধ্যন্তি চার্তবে।
সকৃদুক্তং ৎবয়া নৈতন্নাধর্মস্তে ভবিষ্যতি॥ 1-213-23 (9321) 
স্ত্র্যুবাচ। 1-213-24 (1188) 
যদি মে পতয়ঃ পঞ্চ রতিমিচ্ছামি তৈর্মিথঃ।
কৌমারং চ ভবেৎসর্বৈঃ সংগমে সংগমে চ মে॥ 1-213-24 (9322) 
পতিশুশ্রূষয়া চৈব সিদ্ধিঃ প্রাপ্তা ময়া পুরা।
ভোগেচ্ছা চ ময়া প্রাপ্তা স চ ভোগশ্চ মে ভবেৎ॥ 1-213-25 (9323) 
রুদ্র উবাচ। 1-213-26 (1189) 
রতিশ্চ ভদ্রে সিদ্ধিশ্চ ন ভজেতে পরস্পরম্।
ভোগানাপ্স্যসি সিদ্ধিং চ যোগেন চ মহত্ৎবতাম্॥ 1-213-26 (9324) 
অন্যদেহান্তরে চৈব রূপভাগ্যগুণান্বিতা।
পঞ্চভিঃ প্রাপ্য কৌমারং মহাভাগা ভবিষ্যসি॥ 1-213-27 (9325) 
গচ্ছ গঙ্গাজলস্থা চ নরং পশ্যসি যং শুভে।
তমানয় মমাভ্যাশং সুররাজং শুচিস্মিতে॥ 1-213-28 (9326) 
ইত্যুক্তা বিশ্বরূপেণ রুদ্রং কৃৎবা প্রদক্ষিণম্।
জগাম গঙ্গামুদ্দিশ্য পুণ্যাং ত্রিপথগাং নদীম্॥ ॥ 1-213-29 (9327) 
 
ইতি শ্রীমন্মহাভারতে আদিপর্বণি বৈবাহিকপর্বণি ত্রয়োদশাধিকদ্বিশততমোঽধ্যায়ঃ॥ 213 ॥

 -   -  

1-213-23 অনাবৃতাঃ নিরোধরহিতাঃ॥ ত্রয়োদশাধিকদ্বিশততমোঽধ্যায়ঃ॥ 213 ॥



আদিপর্ব - অধ্যায় 214

॥ শ্রীঃ ॥

1.214. অধ্যায়ঃ 214 

 -   -  

পঞ্চে উপাখ্যানপ্রারম্ভঃ॥ 1 ॥ নৈমিশারণ্যে দেবৈরারব্ধে সত্রে যমস্য শামিত্রকর্মণি ব্যাপৃতৎবাৎ লোকে প্রজাবাহুল্যং দৃষ্ট্বা তৎপরিজিহীর্ষয়া দেবৈর্ব্রহ্মসমীপগমনম্॥ 2 ॥ ব্রহ্মাজ্ঞয়া পুনর্নৈমিশারণ্যং গতস্য গঙ্গায়াং পুণ্ডরীকং দৃষ্ট্বা তজ্জিহীর্ষয়া গতস্য ইন্দ্রস্য তত্র রুদন্তাঃ স্ত্রিয়াঃ দর্শনম্॥ 3 ॥ তামনুগচ্ছতেন্দ্রেণ পর্বতবিবরে পূর্বেষাং চতুর্ণাং ইন্দ্রাণাং দর্শনম্॥ 4 ॥ বলরামকেশবদ্রৌপদ্যাদীনামুৎপত্তিকথা॥ 5 ॥ ব্যাসদত্তদিব্যদৃষ্টের্দ্রুপদস্য পাণ্ডবদ্রৌপদীপূর্বরূপদর্শনং॥ 6 ॥ দ্রৌপদ্যা অব্যবহিতপূর্বজন্মবৃত্তান্তকথনম্॥ 7 ॥

 -   -  

1-214-0 (9328) 
ব্যাস উবাচ। 1-214-0 (1190) 
পুরা বৈ নৈমিশারণ্যে দেবাঃ সত্রমুপাসতে।
তত্র বৈবস্বতো রাজঞ্শামিত্রমকরোত্তদা॥ 1-214-1 (9329) 
ততো যমো দীক্ষিতস্তত্র রাজ-
ন্নামারয়ৎকংচিদপি প্রজানাম্। 
ততঃ প্রজাস্তা বহুলা বভূবুঃ
কালাতিপাতান্মরণপ্রহীণাঃ॥  1-214-2 (9330) 
সোমশ্চ শক্রো বরুণঃ কুবেরঃ
সাধ্যা রুদ্রা বসবোঽথাশ্বিনৌ চ। 
প্রজাপতির্ভুবনস্য প্রণেতা
সমাজগ্মুস্তত্র দেবাস্তথাঽন্যে॥  1-214-3 (9331) 
ততোঽব্রুবঁল্লোকগুরুং সমেতা
ভয়াত্তীব্রান্মানুষাণাং বিবৃদ্ধ্যা। 
তস্মাদ্ভয়াদুদ্বিজন্তঃ সুখেপ্সবঃ
প্রয়াম সর্বে শরণং ভবন্তম্॥  1-214-4 (9332) 
পিতামহ উবাচ। 1-214-5 (1191) 
কিং বো ভয়ং মানুষেভ্যো যূয়ং সর্বে যদাঽমরাঃ।
মা বো মর্ত্যসকাশাদ্বৈ ভয়ং ভবিতুমর্হতি॥ 1-214-5 (9333) 
দেবা ঊচুঃ। 1-214-6 (1192) 
মর্ত্যা অমর্ত্যাঃ সংবৃত্তা ন বিশেষোঽস্তি কশ্চন।
অবিশেষাদুদ্বিজন্তো বিশেষার্থমিহাগতাঃ॥ 1-214-6 (9334) 
শ্রীভগবানুবাচ। 1-214-7 (1193) 
বৈবস্বতো ব্যাপৃতঃ সত্রহেতো-
স্তেন ৎবিমে ন ম্রিয়ন্তে মনুষ্যাঃ। 
তস্মিন্নেকাগ্রে কৃতসর্বকার্যে
তত এষাং ভবিতৈবান্তকালঃ॥  1-214-7 (9335) 
বৈবস্বতস্যৈব তনুর্বিভক্তা
বীর্যেণ যুষ্মাকমুত প্রবৃদ্ধা। 
সৈষামন্তো ভবিতা হ্যন্তকালে
ন তত্র বীর্যং ভবিতা নরেষু॥  1-214-8 (9336) 
ব্যাস উবাচ। 1-214-9 (1194) 
ততস্তু তে পূর্বজদেববাক্যং
শ্রুৎবা জগ্মুর্যত্র দেবা যজন্তে। 
সমাসীনাস্তে সমেতা মহাবলা
ভাগীরথ্যাং দদৃশুঃ পুণ্ডরীকম্॥  1-214-9 (9337) 
দৃষ্ট্বা চ তদ্বিস্মিতাস্তে বভূবু-
স্তেষামিন্দ্রস্তত্র শূরো জগাম। 
সোঽপশ্যদ্যোষামথ পাবকপ্রভাং
যত্র দেবী গঙ্গা সততং প্রসূতা॥  1-214-10 (9338) 
সা তত্র যোষা রুদতী জলার্থিনী
গঙ্গাং দেবীং ব্যবগাহ্য ব্যতিষ্ঠৎ। 
তস্যাশ্রুবিন্দুঃ পতিতো জলে য-
স্তৎপদ্মমাসীদথ তত্র কাঞ্চনম্॥  1-214-11 (9339) 
তদদ্ভুতং প্রেক্ষ্য বজ্রী তদানী-
মপৃচ্ছত্তাং যোষিতমন্তিকাদ্বৈ। 
কা ৎবং ভদ্রে রোদিষি কস্য হেতো-
র্বাক্যং তথ্যং কাময়েঽহং ব্রবীহি॥  1-214-12 (9340) 
স্ত্র্যুবাচ। 1-214-13 (1195) 
ৎবং বেৎস্যসে মামিহ যাঽস্মি শক্র
যদর্থং চাহং রোদিমি মন্দভাগ্যা। 
আগচ্ছ রাজন্পুরতো গমিষ্যে
দ্রষ্টাঽসি তদ্রোদিমি যৎকৃতেঽহম্॥  1-214-13 (9341) 
ব্যাস উবাচ। 1-214-14 (1196) 
তাং গচ্ছন্তীমন্বগচ্ছত্তদানীং
সোঽপশ্যদারাত্তরুণং দর্শনীয়ম্। 
সিদ্ধাসনস্থং যুবতীসহায়ং
ক্রীডন্তমক্ষৈর্গিরিরাজমূর্ধ্নি॥  1-214-14 (9342) 
তমব্রবীদ্দেবরাজো মমেদং
ৎবং বিদ্ধি বিদ্বন্ভুবনং বশে স্থিতম্। 
ঈশোঽহস্মীতি সমন্যুরব্রবী-
দ্দৃষ্ট্বা তমক্ষৈঃ সুভৃশং প্রমত্তম্॥  1-214-15 (9343) 
ক্রুদ্ধং চ শক্রং প্রসমীক্ষ্য দেবো
জহায় শক্রং চ শৈরুদৈক্ষত। 
সংস্তম্ভিতোঽভূদথ দেবরাজ-
স্তেনেক্ষিতঃ স্থাণুরিবাবতস্থে॥  1-214-16 (9344) 
যদা তু পর্যাপ্তমিহাস্য ক্রীডয়া
তদা দেবীং রুদতীং তামুবাচ। 
আনীয়তামেষ যতোঽহমারা-
ন্নৈনং দর্পঃ পুনরপ্যাবিশেত॥  1-214-17 (9345) 
ততঃ শক্রঃ স্পৃষ্টমাত্রস্তয়া তু
স্রস্তৈরঙ্গৈঃ পতিতোঽভূদ্ধরণ্যাম্। 
তমব্রবীদ্ভগবানুগ্রতেজা
মৈবং পুনঃ শক্র কৃথাঃ কথংচিৎ॥  1-214-18 (9346) 
নিবর্তয়ৈনং চ মহাদ্রিরাজং
বলং চ বীর্যং চ তবাপ্রমেয়ম্। 
ছিদ্রস্য চৈবাবিশ মধ্যমস্য
যত্রাসতে ৎবদ্বিধাঃ সূর্যভাসঃ॥  1-214-19 (9347) 
স তদ্বিবৃত্য বিবরং মহাগিরে-
স্তুল্যদ্যুতীংশ্চতুরোঽন্যান্দদর্শ। 
স তানভিপ্রেক্ষ্য বভূব দুঃখিতঃ
কচ্চিন্নাহং ভবিতা বৈ যথেমে॥  1-214-20 (9348) 
ততো দেবো গিরিশো বজ্রপাণিং
বিবৃত্য নেত্রে কুপিতোঽভ্যুবাচ। 
দরীমেতাং প্রবিশ ৎবং শতক্রতো
যন্মাং বাল্যাদবমংস্থাঃ পুরস্তাৎ॥  1-214-21 (9349) 
উক্তস্ৎবেবং বিভুনা দেবরাজঃ
প্রাবেপতাঽঽর্তো ভৃশমেবাভিষঙ্গাৎ। 
স্রস্তৈরঙ্গৈরনিলেনেব নুন্ন-
মশ্বত্থপত্রং গিরিরাজমূর্ধ্নি॥  1-214-22 (9350) 
স প্রাঞ্জলির্বৈ বৃষবাহনেন
প্রবেপমানঃ সহসৈবমুক্তঃ। 
উবাচ দেবং বহুরূপমুগ্র-
মদ্যাশেষস্য ভুবনস্য ৎবং ভবাদ্যঃ॥  1-214-23 (9351) 
তমব্রবীদুগ্রবর্চাঃ প্রহস্য
নৈবংশীলাঃ শেষমিহাপ্নুবন্তি। 
এতেঽপ্যেবং ভবিতারঃ পুরস্তা-
ত্তস্মাদেতাং দরীমাবিশ্য শেষ্য॥  1-214-24 (9352) 
এষা ভার্যা ভবিতা বো ন সংশয়ো
যোনিং সর্বে মানুষীমাবিশধ্বম্। 
তত্র যূয়ং কর্ম কৃৎবাঽবিষহ্যং
বহূনন্যান্নিধনং প্রাপয়িৎবা॥  1-214-25 (9353) 
`অস্ত্রৈর্দিব্যৈর্মানুষান্যোধয়িৎবা
শূরান্সর্বানাহবে সংবিজিত্য।' 
আগন্তারঃ পুনরেবেন্দ্রবলোকং
স্বকর্মণা পূর্বচিতং মহার্হম্।
সর্বং ময়া ভাষিতমেতদেবং
কর্তব্যমন্যদ্বিবিধার্থয়ুক্তম্॥  1-214-26 (9354) 
পূর্বেন্দ্রা ঊচুঃ। 1-214-27 (1197) 
গমিষ্যামো মানুষং দেবলোকা-
দ্দুরাধরো বিহিতো যত্র মোক্ষঃ। 
দেবাস্ৎবস্মানাদধীরঞ্জনন্যাং
ধর্মো বায়ুর্মঘবানশ্বিনৌ চ॥  1-214-27 (9355) 
ব্যাস উবাচ। 1-214-28 (1198) 
এতচ্ছ্রুৎবা বজ্রপাণির্বচস্তু
দেবশ্রেষ্ঠং পুনরেবেদমাহ। 
বীর্যেণাহং পুরুষং কার্যহেতো-
র্দদ্যামেষাং পঞ্চমং মৎপ্রসূতম্॥  1-214-28 (9356) 
বিশ্বভুগ্ভূতধামা চ শিবিরিন্দ্রঃ প্রতাপবান্।
শান্তিশ্চতুর্থস্তেষাং বৈ তেজস্বী পঞ্চমঃ স্মৃতঃ॥ 1-214-29 (9357) 
তেষাং কামং ভগবানুগ্রধন্বা
প্রাদাদিষ্টং সন্নিসর্গাদ্যথোক্তম্। 
তাং চাপ্যেষাং যোষিতং লোককান্তাং
শ্রিয়ং ভার্যাং ব্যদধান্মানুষেষু॥  1-214-30 (9358) 
তৈরেব সার্ধং তু ততঃ স দেবো
জগাম নারায়ণমপ্রমেয়ম্। 
অনন্তমব্যক্তমজং পুরাণং
সনাতনং বিশ্বমনন্তরূপম্॥  1-214-31 (9359) 
স চাপি তদ্ব্যদধাৎসর্বমেব
ততঃ সর্বে সংবভূবুর্ধরণ্যমাম্। 
`নরং তু দেবং বিবুধপ্রধান-
মিন্দ্রাজ্জিষ্ণুং পঞ্চমং কল্পয়িৎবা।'
স চাপি কেশৌ হরিরুদ্ববর্হ
শুক্লমেকমপরং চাপি কৃষ্ণম্॥  1-214-32 (9360) 
তৌ চাপি কেশৌ বিশতাং যদূনাং
কুলে স্ত্রিয়ৌ দেবকীং রোহিণীং চ। 
তয়োরেকো বলদেবো বভূব
যোঽসৌ শ্বেতস্য দেবস্য কেশঃ।
কৃষ্ণো দ্বিতীয়ঃ কেশবঃ সংবভূব
কেশো যোঽসৌ বর্ণতঃ কৃষ্ণ উক্তঃ॥  1-214-33 (9361) 
যে তে পূর্বং শক্ররূপা নিবদ্ধা-
স্তস্যাং দর্যাং পর্বতস্যোত্তরস্য। 
ইহৈব তে পাণ্ডবা বীর্যবন্তঃ
শক্রস্যাংশঃ পাণ্ডবঃ সব্যসাচী॥  1-214-34 (9362) 
এবমেতে পাণ্ডবাঃ সংবভূবু-
র্যে তে রাজন্পূর্বমিন্দ্রা বভূবুঃ। 
লক্ষ্মীশ্চৈষাং পূর্বমেবোপদিষ্টা
ভার্যা যৈষা দ্রৌপদী দিব্যরূপা॥  1-214-35 (9363) 
কথং হি স্ত্রী কর্মণা তে মহীতলা-
ৎসমুত্তিষ্ঠেদন্যতো দৈবয়োগাৎ। 
যস্যা রূপং সোমসূর্যপ্রকাশং
গন্ধশ্চাস্যাঃ কোশমাত্রাৎপ্রবাতি॥  1-214-36 (9364) 
ইদং চান্যৎপ্রীতিপূর্বং নরেন্দ্র
দদানি তে বরমত্যদ্ভুতং চ। 
দিব্যং চক্ষুঃ পশ্য কুন্তীসুতাংস্ৎবং
পুণ্যৈর্দিব্যৈঃ পূর্বদেহৈরুপেতান্॥  1-214-37 (9365) 
বৈশম্পায়ন উবাচ। 1-214-38 (1199) 
ততো ব্যাসঃ পরমোদারকর্মা
শুচির্বিপ্রস্তপসা তস্য রাজ্ঞঃ। 
চক্ষুর্দিব্যং প্রদদৌ তাংশ্চ সর্বান্
রাজাঽপশ্যৎপূর্বদেহৈর্যথাবৎ॥  1-214-38 (9366) 
ততো দিব্যান্হেমকিরীটমালিনঃ
শক্রপ্রখ্যান্পাবকাদিত্যবর্ণান্। 
বদ্ধাপীডাংশ্চারুরূপাংশ্চ যূনো
ব্যূঢোরস্কাংস্তালমাত্রান্দদর্শ॥  1-214-39 (9367) 
দিব্যৈর্বস্ত্রৈরজোভিঃ সুগন্ধৈ-
র্মাল্যৈশ্চাগ্র্যৈঃ শোভমানানতীব। 
সাক্ষাত্ত্র্যক্ষান্বা বসূংশ্চাপি রুদ্রা-
নাদিত্যান্বা সর্বগুণোপপন্নান্॥  1-214-40 (9368) 
তান্পূর্বেন্দ্রানভিবীক্ষ্যাভিরূপা-
ত্র্শক্রাত্মজং চেন্দ্ররূপং নিশম্য। 
প্রীতো রাজা দ্রুপদো বিস্মিতশ্চ
দিব্যাং মায়াং তামবেক্ষ্যাপ্রমেয়াম্॥  1-214-41 (9369) 
তাং চৈবাগ্র্যাং স্ত্রিয়মতিরূপয়ুক্তাং
দিব্যাং সাক্ষাৎসোমবহ্নিপ্রকাশাম্। 
যোগ্যাং তেষাং রূপতেজোয়শোভিঃ
পত্নী মৎবা হৃষ্টবান্পার্থিবেন্দ্রঃ॥  1-214-42 (9370) 
স তদ্দৃষ্ট্বা মহদাশ্চর্যরূপং
জগ্রাহ পাদৌ সত্যবত্যাঃ সুতস্য। 
নৈতচ্চিত্রং পরমর্ষে ৎবয়ীতি
প্রসন্নচেতাঃ স উবাচ চৈনম্॥  1-214-43 (9371) 
`ব্যাস উবাচ। 1-214-44 (1200) 
ইদং চাপি পুরাবৃত্তং তন্নিবোধ চ ভূমিম।
কীর্ত্যমানং নৃপর্ষীণাং পূর্বেষাং দারকর্মণি॥ 1-214-44 (9372) 
নিতন্তুর্নাম রাজর্ষির্বভূব ভুবি বিশ্রুতঃ।
তস্য পুত্রা মহেষ্বাসা বভূবুঃ পঞ্চ ভূমিতাঃ॥ 1-214-45 (9373) 
সাল্বেয়ঃ শূরসেনশ্চ শ্রুতসেনশ্চ বীর্যবান্।
তিন্দুসারোঽতিসারশ্চ ক্ষত্রিয়াঃ ক্রতুয়াজিনঃ॥ 1-214-46 (9374) 
নাতিচক্রমুরন্যোন্যমন্যোন্যস্য প্রিয়ংবদাঃ।
অনীর্ষ্যবো ধর্মবিদঃ সৌম্যাশ্চৈব প্রিয়করাঃ॥ 1-214-47 (9375) 
এতান্নৈতন্তবান্পঞ্চ শিবিপুত্রী স্বয়ংবরে।
অবাপ স্বপতীন্বীরান্ভৌমাশ্বী মনুজাধিপান্॥ 1-214-48 (9376) 
বীণেব মধুরারাবা গান্ধর্বস্বরমূর্চ্ছিতা।
উত্তমা সর্বনারীণাং ভৌমাশ্বী হ্যভবত্তদা॥ 1-214-49 (9377) 
যস্যা নৈতন্তবাঃ পঞ্চ পতয়ঃ ক্ষত্রিয়র্ষভাঃ।
বভূবুঃ পৃথিবীপালাঃ সর্বৈঃ সমুদিতা গুণৈঃ॥ 1-214-50 (9378) 
তেষামেকাভবদ্ভার্যা রাজ্ঞামৌশীনরী শুভা।
ভৌমাশ্বী নাম ভদ্রং তে তথারূপগুণান্বিতা॥ 1-214-51 (9379) 
পঞ্চভ্যঃ পঞ্চধা পঞ্চ দায়াদান্সা ব্যজায়ত।
তেভ্যো নৈতন্তবেভ্যস্তু রাজশার্দূল বৈ তদা॥ 1-214-52 (9380) 
পৃথগাখ্যাঽভবত্তেষাং ভ্রাতৄণাং পঞ্চধা ভুবি।
যথাবৎকীর্ত্যমানাংস্তাঞ্ছৃণু মে রাজসত্তম॥ 1-214-53 (9381) 
সাল্বেয়াঃ শূরসেনাশ্চ শ্রুতসেনাশ্চ পার্থিবাঃ।
তিন্দুসারাতিসারাশ্চ বংশা এষাং নৃপোত্তম॥ 1-214-54 (9382) 
এবমেকাঽভবদ্ভার্যা ভৌমাশ্বী ভুবি বিশ্রুতা।
তথৈব দ্রুপদৈষা তে সুতা বৈ দেবরূপিণী। 
পঞ্চানাং বিহিতা পত্নী কৃষ্ণা পার্ষত্যনিন্দিতা'॥  1-214-55 (9383) 
ব্যাস উবাচ। 1-214-56 (1201) 
আসীত্তপোবংনে কাচিদৃষেঃ কন্যা মহাত্মনঃ।
নাধ্যগচ্ছৎপতিং সা তু কন্যা রূপবতী সতী॥ 1-214-56 (9384) 
তোষয়ামাস তপসা সা কিলোগ্রেণ শঙ্করম্।
তামুবাচেশ্বরঃ প্রীতো বৃণু কামমিতি স্বয়ম্॥ 1-214-57 (9385) 
সৈবমুক্তাঽব্রবীৎকন্যা দেবং বরদমীশ্বরম্।
পতিং সর্বগুণোপেতমিচ্ছামীতি পুনঃপুনঃ॥ 1-214-58 (9386) 
দদৌ তস্যৈ স দেবেশস্তং বরং প্রীতমানসঃ।
পঞ্চ তে পতয়ো ভদ্রে ভবিষ্যন্তীতি শঙ্করঃ॥ 1-214-59 (9387) 
সা প্রসাদয়তী দেবমিদং ভূয়োঽভ্যভাষত।
একং পতিং গুণোপেতং ৎবত্তোঽর্হামীতি শঙ্কর॥ 1-214-60 (9388) 
তাং দেবদেবঃ প্রীতাত্মা পুনঃ প্রাহ শুভং বচঃ।
পঞ্চকৃৎবস্ৎবয়োক্তোঽহং পতিং দেহীতি বৈ পুনঃ॥ 1-214-61 (9389) 
তত্তথা ভবিতা ভদ্রে বচস্তদ্ভদ্রমস্তু তে।
দেহমন্যং গতায়াস্তে সর্বমেতদ্ভবিষ্যতি॥ 1-214-62 (9390) 
দ্রুপদৈষা হি সা জজ্ঞে সুতা বৈ দেবরূপিণী।
পঞ্চানাং বিহিতা পত্নী কৃষ্ণা পার্ষত্যনিন্দিতা॥ 1-214-63 (9391) 
`সৈব নালায়নী ভূৎবা রূপেণাপ্রতিমা ভুবি।
মৌদ্গল্যং পতিমাস্থায় শিবাদ্বরমভীপ্সতী॥ 1-214-64 (9392) 
এতদ্দেবরহস্যং তে শ্রাবিতং রাজসত্তম।
নাখ্যাতব্যং কস্যচিদ্বৈ দেবগুহ্যমিদং যতঃ॥'  1-214-65 (9393) 
স্বর্গশ্রীঃ পাণ্ডবার্থং তু সমুৎপন্না মহামখে।
সেহ তপ্ৎবা তপো ঘোরং দুহিতৃৎবং তবাগতা॥ 1-214-66 (9394) 
সৈষা দেবী রুচিরা দেবজুষ্টা
পঞ্চানামেকা স্বকৃতেনেহ কর্মণা। 
সৃষ্টা স্বয়ং দেবপত্নী স্বয়ংভুবা
শ্রুৎবা রাজন্দ্রুপদেষ্টং কুরুষ্ব॥ ॥  1-214-67 (9395) 
 
ইতি শ্রীমন্মহাভারতে আদিপর্বণি বৈবাহিকপর্বণি চতুর্দশাধিকদ্বিশততমোঽধ্যায়ঃ॥ 214 ॥

 -   -  

1-214-1 শমিতা যজ্ঞে পশুবধকর্তা তস্য ভাবঃ শামিত্রম্॥ 1-214-3 যত্র প্রজাপতিস্তত্র সোমাদয়ঃ সমাজগ্মুঃ॥ 1-214-11 তস্যাঃ অশ্রুবিন্দুঃ। সন্ধিরার্ষঃ॥ 1-214-21 ততঃ শীঘ্রমপ্রবেশাদ্ধেতোঃ॥ 1-214-23 হে ভব অদ্য ৎবমশেষস্য ভুবনস্য আদ্যঃ পতিরসি। অদ্যেত্যনেন মাং জিৎবৈব নৎবন্যথেতি সূচিতম্॥ 1-214-24 শেষং প্রসাদম্॥ 1-214-27 দুরাধরো দুষ্প্রাপঃ॥ 1-214-28 বীর্যেণ শুক্রদ্বারা পুরুষমংশভূতং দদ্যাম্॥ 1-214-29 তেজস্বী ইন্দ্রাংশঃ॥ 1-214-31 তৈর্বিশ্বভুগাদিভিঃ। স দেবো মহাদেবঃ॥ 1-214-32 ব্যদধাদ্বিহিতবান্ আজ্ঞপ্তবানিত্যর্থঃ। উদ্ববর্হ উদ্ধৃতবান্॥ 1-214-38 তস্য রাজ্ঞঃ। তস্মৈ রাজ্ঞে॥ চতুর্দশাধিকদ্বিশততমোঽধ্যায়ঃ॥ 214 ॥



আদিপর্ব - অধ্যায় 215

॥ শ্রীঃ ॥

1.215. অধ্যায়ঃ 215 

 -   -  

যুধিষ্ঠিরাদীনাং ক্রমেণ দ্রৌপদ্যাঃ পাণিগ্রহণম্॥ 1 ॥

 -   -  

1-215-0 (9396) 
দ্রুপদ উবাচ। 1-215-0 (1202) 
অশ্রুৎবৈবং বচনং তে মহর্ষে
ময়া পূর্বং যতিতং সংবিধাতুম্। 
ন বৈ শক্যং বিহিতস্যাপয়ানং
তদেবেদমুপপন্নং বিধানম্॥  1-215-1 (9397) 
দিষ্টস্য গ্রন্থিরনিবর্তনীয়ঃ
স্বকর্মণা বিহিতং তেন কিংচিৎ। 
কৃতং নিমিত্তমিহ নৈকহেতো-
স্তদেবেদমুপন্নং বিধানম্॥  1-215-2 (9398) 
যথৈব কৃষ্ণোক্তবতী পুরস্তা-
ন্নৈকান্পতীন্মে ভগবান্দদাতু। 
স চাপ্যেবং বরমিত্যব্রবীত্তাং
দেবো হি বেত্তা পরমং যদত্র॥  1-215-3 (9399) 
যদি চৈবং বিহিতঃ শঙ্করেণ
ধর্মোঽধর্মো বা নাত্র মমাপরাধঃ। 
গৃহ্ণন্ৎবিমে বিধিতৎপাণিমস্যা
যথোপজোষং বিহিতৈষাং হি কৃষ্ণা॥  1-215-4 (9400) 
ব্যাস উবাচ। 1-215-5 (1203) 
নায়ং বিধির্মানুষাণাং বিবাহে
দেবা হ্যেতে দ্রৌপদী চাপি লক্ষ্মীঃ। 
প্রাক্কর্মণঃ সুকৃতাৎপাণ্ডবানাং
পঞ্চানাং ভার্যা দেবদেবপ্রসাদাৎ॥  1-215-5 (9401) 
তেষামেবায়ং বিহিতঃ স্যাদ্বিবাহো
যথা হ্যেষ দ্রৌপদীপাণ্ডবানাম্। 
অন্যেষাং নৃণাং যোষিতাং চ
ন ধর্মঃ স্যান্মানবোক্তো নরেন্দ্র॥  1-215-6 (9402) 
বৈশম্পায়ন উবাচ। 1-215-7 (1204) 
তত আজগ্মতুস্তত্র তৌ ব্যাসদ্রুপদাবুভৌ।
কুন্তী সপুত্রা যত্রাস্তে ধৃষ্টদ্যুম্নশ্চ পার্ষতঃ। 
ততো দ্বৈপায়নঃ কৃষ্ণো যুধিষ্ঠিরমথাগমৎ॥'  1-215-7 (9403) 
ততোঽব্রবীদ্ভগবান্ধর্মরাজ-
মদ্যৈব পুণ্যেঽহনি পাণ্ডবেয়। 
পুণ্যে পুষ্যে যোগমুপৈতি চন্দ্রমাঃ
পাণিং কৃষ্ণায়াস্ৎবং গৃহাণাদ্য পূর্বং॥  1-215-8 (9404) 
`এবমুক্ৎবা ধর্মরাজং ভীমাদীনপ্যভাষত॥  1-215-9 (9405) 
ক্রমেণ পুরুষব্যাঘ্রাঃ পাণিং গৃহ্ণন্তু পাণিভিঃ।
এবমেব ময়া সর্বং দৃষ্টমেতৎপুরাঽনঘাঃ॥ 1-215-10 (9406) 
বৈশম্পায়ন উবাচ। 1-215-11 (1205) 
ততো রাজা যজ্ঞসেনঃ সপুত্রো
জন্যার্থণুক্তং বহু তত্তদগ্র্যম্। 
`সমর্থয়ামাস মহানুভাবো
হৃষ্টঃ সপুত্রঃ সহবন্ধুবর্গঃ।'
সমানয়ামাস সুতাং চ কৃষ্ণা-
মাপ্লাব্য রত্নৈর্বহুভির্বিভূষ্য॥  1-215-11 (9407) 
ততস্তু সর্বে সুহৃদো নৃপস্য
সমাজগ্মুঃ সহিতা মন্ত্রিণশ্চ। 
দ্রষ্টুং বিবাহং পরমপ্রতীতা
দ্বিজাশ্চ পৌরাশ্চ যথাপ্রধানাঃ॥  1-215-12 (9408) 
ততোঽস্য বেশ্মাগ্র্যজনোপশোভিতং
বিস্তীর্ণপদ্মোৎপলভূষিতাজিরম্। 
বলৌঘরত্নৌঘবিচিত্রমাবভৌ
নভো যথা নির্মলতারকান্বিতম্॥  1-215-13 (9409) 
ততস্তু তে কৌরবরাজপুত্রা
বিভূষিতাঃ কুণ্ডলিনো যুবানঃ। 
মহার্হবস্ত্রাম্বরচন্দনোক্ষিতাঃ
কৃতাভিষেকাঃ কৃতমঙ্গলক্রিয়াঃ॥  1-215-14 (9410) 
পুরোহিতেনাগ্নিসমানবর্চসা
সহৈব ধৌম্যেন যতাবিধি প্রভো। 
ক্রমেণ সর্বে বিবিশুস্ততঃ সদো
মহর্ষভা গোষ্ঠমিবাভিনন্দিনঃ॥  1-215-15 (9411) 
ততঃ সমাধায় স বেদপরাগো
জুহাব মন্ত্রৈর্জ্বলিতং হুতাশনম্। 
যুধিষ্ঠিরং চাপ্যুপনীয় মন্ত্রবি-
ন্নিয়োজয়ামাস সহৈব কৃষ্ণয়া॥  1-215-16 (9412) 
প্রদক্ষিণং তৌ প্রগৃহীতপাণী
সমানয়ামাস স বেদপরাগঃ। 
`বিপ্রাংশ্চ সংতর্প্য যুধিষ্ঠিরো ধনৈ-
র্গোভিশ্চ রত্নৈর্বিবিধৈশ্চ পূর্বম্॥  1-215-17 (9413) 
তদা স রাজা দ্রুপদস্য পুত্রিকা-
পাণিং প্রজগ্রাহ হুতাশনাগ্রতঃ। 
ধৌম্যেন মন্ত্রৈর্বিধিবদ্ভুতেঽগ্নৌ
সহাগ্নিকল্পৈর্ঋষিভিঃ সমেত্য॥  1-215-18 (9414) 
ততোঽন্তরিক্ষাৎকুসুমানি পেতু-
র্ববৌ চ বায়ুঃ সুমনোজ্ঞগন্ধঃ। 
ততোঽভ্যনুজ্ঞাপ্য সমাজশোভিতং
যুধিষ্ঠিরং রাজপুরোহিতস্তদা॥  1-215-19 (9415) 
বিপ্রাংশ্চ সর্বান্সুহৃদশ্চ রাজ্ঞঃ
সমেত্য রাজানমদীনসৎবম্। 
জগাদ ভূয়োঽপি মহানুভাবো
বচোঽর্থয়ুক্তং মনুজেশ্বরং তম্॥  1-215-20 (9416) 
গৃহ্ণন্ৎবথান্যে নরদেবকন্যা-
পাণিং যথাবন্নরদেবপুত্রাঃ। 
তমভ্যনন্দদ্দ্রুপদস্তথা দ্বিজং
তথা কুরুষ্বেতি তমাদিদেশ॥  1-215-21 (9417) 
পুরোহিতস্যানুমতেন রাজ্ঞ-
স্তে রাজপুত্রা মুদিতা বভূবুঃ। 
ক্রমেণ চান্যে চ নরাধিপাত্মজা
বরস্ত্রিয়াস্তে জগৃহুঃ করং তদা॥'  1-215-22 (9418) 
অহন্যহন্যুত্তমরূপধারিণো
মহারথাঃ কৌরববংশবর্ধনাঃ॥  1-215-23 (9419) 
ইদং চ তত্রাদ্ভুতরূপমুত্তমং
জগাদ দেবর্ষিরতীতমানুষম্। 
মহানুভাবা কিল সা সুমধ্যমা
বভূব কন্যৈব গতে গতেঽহনি॥  1-215-24 (9420) 
`পতিশ্বশুরতা জ্যেষ্ঠে পতিদেবরতাঽনুজে।
মধ্যমেষু চ পাঞ্চাল্যাস্ত্রিতয়ং ত্রিতয়ং ত্রিষু॥'  1-215-25 (9421) 
কৃতে বিবাহে দ্রুপদো ধনং দদৌ
মহারথেভ্যো বহুরূপমুত্তমম্। 
শতং রথানাং বরহেমমালিনাং
চতুর্যুজাং হেমখলীনমালিনাম্॥  1-215-26 (9422) 
শতং গজানামপি পদ্মিনাং তথা
শতং গিরিণামিব হেমশৃঙ্গিণাম্। 
তথৈব দাসীশতমগ্র্যযৌবনং
মহার্হবেষাভরণাম্বরস্রজম্॥  1-215-27 (9423) 
পৃথক্পৃথগ্দিব্যদৃশাং পুনর্দদৌ
তদা ধনং সৌমকিরগ্নিসাক্ষিকম্। 
তথৈব বস্ত্রাণি বিভূষণানি
প্রভাবয়ুক্তানি মহানুভাবঃ॥  1-215-28 (9424) 
কৃতে বিবাহে চ ততস্তু পাণ্ডবাঃ
প্রভূতরত্নামুপলভ্য তাং শ্রিয়ম্। 
বিজহ্রুরিন্দ্রপ্রতিমা মহাবলাঃ
পুরে তু পাঞ্চালনৃপস্য তস্য হ॥ ॥  1-215-29 (9425) 
 
ইতি শ্রীমন্মহাভারতে আদিপর্বণি বৈবাহিকপর্বণি পঞ্চদশাধিকদ্বিশততমোঽধ্যায়ঃ॥ 215 ॥

 -   -  

1-215-26 চতুর্যুজামশ্বচতুষ্টয়যুজাম্॥ পঞ্চদশাধিকদ্বিশততমোঽধ্যায়ঃ॥ 215 ॥



আদিপর্ব - অধ্যায় 216

॥ শ্রীঃ ॥

1.216. অধ্যায়ঃ 216 

 -   -  

দ্রৌপদীংপ্রতি কুন্ত্যা আশীর্বাদঃ॥ 1 ॥ শ্রীকৃষ্ণপ্রেষিতালংকারাদীনাং পাণ্ডবৈঃ স্বীকারঃ॥ 2 ॥

 -   -  

1-216-0 (9426) 
বৈশম্পায়ন উবাচ। 1-216-0 (1206) 
পাণ্ডবৈঃ সহ সংয়োগং গতস্য দ্রুপদস্য হ।
ন বভূব ভয়ং কিংচিদ্দেবেভ্যোঽপি কথংচন॥ 1-216-1 (9427) 
কুন্তীমাসাদ্য তা নার্যো দ্রুপদস্য মহাত্মনঃ।
নাম সংকীর্তয়ন্ত্যোঽস্যা জগ্মুঃ পাদৌ স্বমূর্ধভিঃ॥ 1-216-2 (9428) 
কৃষ্ণা চ ক্ষৌমসংবীতা কৃতকৌতুকমঙ্গলা।
কৃতাভিবাদনা শ্বশ্র্বাস্তস্থৌ প্রহ্বা কৃতাঞ্জলিঃ॥ 1-216-3 (9429) 
রূপলক্ষণসংপন্নাং শীলাচারসমন্বিতাম্।
দ্রৌপদীমবদৎপ্রেম্ণা পৃথাশীর্বচনং স্নুষাম্॥ 1-216-4 (9430) 
যথেন্দ্রাণী হরিহয়ে স্বাহা চৈব বিভাবসৌ।
রোহিণী চ যথা সোমে দময়ন্তী যথা নলে॥ 1-216-5 (9431) 
যথা বৈশ্রবণে ভদ্রা বসিষ্ঠে চাপ্যরুন্ধতী।
যথা নারায়ণে লক্ষ্মীস্তথা ৎবং ভব ভর্তৃষু॥ 1-216-6 (9432) 
জীবসূর্বীরসূর্ভদ্রে বহুসৌখ্যসমন্বিতা।
সুভগা ভোগসংপন্না যজ্ঞপত্নী পতিব্রতা॥ 1-216-7 (9433) 
অতিথীনাগতান্সাধূন্বৃদ্দান্বালাংস্তথা গুরূন্।
পূজয়ন্ত্যা যথান্যায়ং শশ্বদ্গচ্ছন্তু তে সমাঃ॥ 1-216-8 (9434) 
কুরুজাঙ্গলমুখ্যেষু রাষ্ট্রেষু নগরেষু চ।
অনু ৎবমভিষিচ্যস্ব নৃপতিং ধর্মবৎসলা॥ 1-216-9 (9435) 
পতিভির্নির্জিতামুর্বীং বিক্রমেণ মহাবলৈঃ।
কুরু ব্রাহ্মণসাৎসর্বামশ্বমেধে মহাক্রতৌ॥ 1-216-10 (9436) 
পৃথিব্যাং যানি রত্নানি গুণবন্তি গুণান্বিতে।
তান্যাপ্নুহি ৎবং কল্যাণি সুখিনী শরদাং শতং॥ 1-216-11 (9437) 
যথা চ ৎবাঽভিনন্দামি বধ্বদ্য ক্ষৌমসংবৃতাম্।
তথা ভূয়োঽভিনন্দিষ্যে জাতপুত্রাং গুণান্বিতাং॥ 1-216-12 (9438) 
বৈশম্পায়ন উবাচ। 1-216-13 (1207) 
ততস্তু কৃতদারেভ্যঃ পাণ্ডুভ্যঃ প্রাহিণোদ্ধরিঃ।
বৈদূর্যমণিচিত্রাণি হৈমান্যাভরণানি চ॥ 1-216-13 (9439) 
বাসাংসি চ মহার্হাণি নানাদেশ্যানি মাধবঃ।
কম্বলাজিনরত্নানি স্পর্শবন্তি শুভানি চ॥ 1-216-14 (9440) 
শয়নাসনয়ানানি বিবিধানি মহান্তি চ।
বৈদূর্যবজ্রচিত্রাণি শতশো ভাজনানি চ॥ 1-216-15 (9441) 
রূপয়ৌবনদাক্ষিণ্যৈরুপেতাশ্চ স্বলঙ্কৃতাঃ।
প্রেষ্যাঃ সংপ্রদদৌ কৃষ্ণো নানাদেশ্যাঃ স্বলঙ্কৃতাঃ॥ 1-216-16 (9442) 
গজান্বিনীতান্ভদ্রাংশ্চ সদশ্বাংশ্চ স্বলঙ্কৃতান্।
রথাংশ্চ দান্তান্সৌবর্ণৈঃ শুভ্রৈঃ পট্টৈরলঙ্কৃতান্॥ 1-216-17 (9443) 
কোটিশশ্চ সুবর্ণং চ তেষামকৃতকং তথা।
বীথীকৃতমমেয়াত্মা প্রাহিণোন্মধুসূদনঃ॥ 1-216-18 (9444) 
তৎসর্বং প্রতিজগ্রাহ ধর্মরাজো যুধিষ্ঠিরঃ।
মুদা পরময়া যুক্তো গোবিন্দপ্রিয়কাম্যযা॥ ॥ 1-216-19 (9445) 
 
ইতি শ্রীমন্মহাভারতে আদিপর্বণি বৈবাহিকপর্বণি ষোডশাধিকদ্বিশততমোঽধ্যায়ঃ॥ 216 ॥ ॥ সমাপ্তং বৈবাহিকপর্ব ॥

 -   -  

1-216-12 হে বধু অদ্য॥ ষোডশাধিকদ্বিশততমোঽধ্যায়ঃ॥ 216 ॥



আদিপর্ব - অধ্যায় 217

॥ শ্রীঃ ॥

1.217. অধ্যায়ঃ 217 

 
(অথ বিদুরাগমনরাজ্যলাভপর্ব  ॥ 14 ॥)

 -   -  

চারদ্বারা পাণ্ডববিবাহাদিবৃত্তান্তশ্রবণেন অন্যৈঃ রাজভিঃ ভীষ্মধৃতরাষ্ট্রাদীনাং ধিক্কারঃ॥ 1 ॥ ধার্তরাষ্ট্রৈঃ পাণ্ডবান্প্রতি মন্ত্রালোচনং॥ 2 ॥ পাণ্ডবা হন্তব্যা ইতি শকুনেরুক্তিঃ॥ 3 ॥ পাণ্ডবানাং হন্তুমশক্যৎবাত্তৈঃ সহ সন্ধিঃ কর্তব্য ইতি সৌমদত্তেরুক্তিঃ॥ 4 ॥

 -   -  

1-217-0 (9446) 
বৈশম্পায়ন উবাচ। 1-217-0 (1208) 
ততো রাজ্ঞাং চৈররাপ্তৈঃ প্রবৃত্তিরুপনীয়ত।
পাণ্ডবৈরুপসংপন্না দ্রৌপদী পতিভিঃ শুভা॥ 1-217-1 (9447) 
যেন তদ্ধনুরাদায় লক্ষ্যং বিদ্ধং মহাত্মনা।
সোঽর্জুনো জয়তাং শ্রেষ্ঠো মহাবাণধনুর্ধরঃ॥ 1-217-2 (9448) 
যঃ শল্যং মদ্ররাজং বৈ প্রোৎক্ষিপ্যাপাতয়দ্বলী।
ত্রাসয়ামাস সংক্রুদ্ধো বৃক্ষেণ পুরুষান্রণে॥ 1-217-3 (9449) 
ন চাস্য সংভ্রমঃ কশ্চিদাসীত্তত্র মহাত্মনঃ।
স ভীমো ভীমসংস্পর্শঃ শত্রুসেনাঙ্গপাতনঃ॥ 1-217-4 (9450) 
`যোঽসাবত্যক্রমীদ্যুধ্যন্যুদ্ধে দুর্যোধনং তথা।
স রাজা পাণ্ডবশ্রেষ্ঠঃ পুণ্যভাগ্বুদ্ধিবর্ধনঃ॥ 1-217-5 (9451) 
দুর্যোধনস্যাবরজৈর্যৌ যুধ্যেতাং প্রতীপবৎ।
তৌ যমৌ বৃত্তসংপন্নৌ সংপন্নবলবিক্রমৌ॥'  1-217-6 (9452) 
ব্রহ্মরূপধরাঞ্শ্রুৎবা প্রশান্তান্পাণ্ডুনন্দনান্।
কৌন্তেয়ান্মনুজেন্দ্রাণাং বিস্ময়ঃ সমজায়ত॥ 1-217-7 (9453) 
`পৌরা হি সর্বে রাজন্যাঃ সমপদ্যন্ত বিস্মিতাঃ।'
সপুত্রা হি পুরা কুন্তী দগ্ধা জতুগৃহে শ্রুতা॥  1-217-8 (9454) 
`সর্বভূমিপতীনাং চ রাষ্ট্রাণাং চ যশস্বিনী।'
পুনর্জাতানিব চ তাংস্তেঽমন্যন্ত নরাধিপাঃ॥  1-217-9 (9455) 
ধিগকুর্বংস্তদা ভীষ্মং ধৃতরাষ্ট্রং চ কৌরবম্।
কর্মণাঽতিনৃশংসেন পুরোচনকৃতেন বৈ॥ 1-217-10 (9456) 
ধার্মিকান্বৃত্তসংপন্নান্মাতুঃ প্রিয়হিতে রতান্।
যদা তানীদৃশান্পার্থানুৎসাদয়িতুমিচ্ছতি॥ 1-217-11 (9457) 
ততঃ স্বয়ংবরে বৃত্তে ধার্তরাষ্ট্রাশ্চ ভারত।
মন্ত্রয়ন্তি ততঃ সর্বে কর্ণসৌবলদূষিতাঃ॥ 1-217-12 (9458) 
শকুনিরুবাচ। 1-217-13 (1209) 
কশ্চিচ্ছত্রুঃ কর্শনীয়ঃ পীডনীয়স্তথাঽপরঃ।
উৎসাদনীয়াঃ কৌন্তেয়াঃ সর্বক্ষত্রস্য মে মতাঃ॥ 1-217-13 (9459) 
এবং পরাজিতাঃ সর্বে যদি যূয়ং গমিষ্যথ।
অকৃৎবা সংবিদং কাংচিন্মনস্তপ্স্যত্যসংশয়ম্॥ 1-217-14 (9460) 
অয়ং দেশশ্চ কালশ্চ পাণ্ডবাহরণায় নঃ।
ন চেদেবং করিষ্যধ্বং লোকে হাস্যা ভবিষ্যথ॥ 1-217-15 (9461) 
যমেতে সংশ্রিতা বস্তুং কাময়ন্তে চ ভূমিপম্।
সোঽল্পবীর্যবলো রাজা দ্রুপদো বৈ মতো মম॥ 1-217-16 (9462) 
যাবদেতান্ন জানন্তি জীবতো বৃষ্ণিপুঙ্গবাঃ।
চৈদ্যশ্চ পুরুষব্যাঘ্রঃ শিশুপালঃ প্রতাপবান্॥ 1-217-17 (9463) 
একীভাবং গতো রাজ্ঞা দ্রুপদেন মহাত্মনা।
দুরাধর্ষতরা রাজন্ভবিষ্যন্তি ন সংশয়ঃ॥ 1-217-18 (9464) 
যাবচ্চঞ্চলতাং সর্বে প্রাপ্নুবন্তি নরাধিপাঃ।
তাবদেব ব্যবস্যামঃ পাণ্ডবানাং বধং প্রতি॥ 1-217-19 (9465) 
মুক্তা জতুগৃহাদ্ভীমাদাশীবিষমুখাদিব।
পুনস্তে যদি মুচ্যন্তে মহন্নো ভয়মাগতম্॥ 1-217-20 (9466) 
তেষামিহোপয়াতানামেষাং তু চিরবাসিনাম্।
অন্তরে দুষ্করং স্থাতুং গজয়োর্মহতোরিব॥ 1-217-21 (9467) 
হনধ্বং প্রগৃহীতানি বলানি বলিনাং বরাঃ।
যাবন্নঃ কুরুসেনায়াং পতন্তি পতগা ইব॥ 1-217-22 (9468) 
তাবৎসর্বাভিসারেণ পুরমেতদ্বিহন্যতাম্।
এতন্মম মতং চৈব প্রাপ্তকালং নরর্ষভ॥ 1-217-23 (9469) 
বৈশম্পায়ন উবাচ। 1-217-24 (1210) 
শকুনের্বচনং শ্রুৎবা ভাষমাণস্য দুর্মতেঃ।
সোমদত্তিরিদং বাক্যং জগাদ পরমং ততঃ॥ 1-217-24 (9470) 
প্রকৃতীঃ সপ্ত বৈ জ্ঞাৎবা আত্মনশ্চ পরস্য চ।
তথা দেশং চ কালং চ ষড্বিধান্স নয়োদ্গুণান্॥ 1-217-25 (9471) 
স্থানং বৃদ্ধিং ক্ষয়ং চৈব ভূমিং মিত্রাণি বিক্রমম্।
প্রসমীক্ষ্যাভিয়ুঞ্জীত পরং ব্যসনপীডিতম্॥ 1-217-26 (9472) 
ততোঽহং পাণ্ডবান্মন্যে মিত্রকোশসমন্বিতান্।
বলস্থান্বিক্রমস্থাংশ্চ স্বকৃতৈঃ প্রকৃতিপ্রিয়ান্॥ 1-217-27 (9473) 
বপুষা হি তু ভূতানাং নেত্রাণি হৃদয়ানি চ।
শ্রোত্রং মধুরয়া বাচা রময়ত্যর্জুনো নৃণাম্॥ 1-217-28 (9474) 
ন তু কেবলদৈবেন প্রজা ভাবেন ভেজিরে।
যদ্বভূব মনঃকান্তং কর্মণা স চকার তৎ॥ 1-217-29 (9475) 
ন হ্যযুক্তং ন চাসক্তং নানৃতং ন চ বিপ্রিয়ম্।
ভাষিতং চারুভাষস্য জজ্ঞে পার্থস্য ভারতী॥ 1-217-30 (9476) 
তানেবংগুণসংপন্নান্সংপন্নান্রাজলক্ষণৈঃ।
ন তান্পশ্যামি যে শক্তাঃ সমুচ্ছেত্তুং যথা বলাৎ॥ 1-217-31 (9477) 
প্রভাবশক্তির্বিপুলা মন্ত্রশক্তিশ্চ পুষ্কলা।
তথৈবোৎসাহশক্তিশ্চ পার্থেষ্বপ্যধিতিষ্ঠতি॥ 1-217-32 (9478) 
মৌলমিত্রবলানাং চ কালজ্ঞো বৈ যুধিষ্ঠিরঃ।
সাম্না দানেন ভেদেন দণ্ডেনেতি যুধিষ্ঠিরঃ॥ 1-217-33 (9479) 
অমিত্রাংশ্চ ততো জেতুনং ন রোষেণেতি মে মতিঃ।
পরিক্রীয় ধনৈঃ শত্রুং মিত্রাণি চ বলানি চ॥ 1-217-34 (9480) 
মূলং চ সুকৃতং কৃৎবা ভুঙ্ক্তে ভূমিং চ পাণ্ডবঃ।
অশক্যান্পাণ্ডবান্মন্যে দেবৈরপি সবাসবৈঃ॥ 1-217-35 (9481) 
যেষামর্থে সদা যুক্তৌ কৃষ্ণসংকর্ষণাবুভৌ।
শ্রেয়শ্চ যদি মন্যদ্বং মন্মতং যদি বা মতম্॥ 1-217-36 (9482) 
সংবিদং পাণ্ডবৈঃ সর্বৈঃ কৃৎবা যাম যথাগতম্।
গোপুরাট্টালকৈরুচ্চৈরুপতল্পশতৈরপি॥ 1-217-37 (9483) 
গুপ্তং পুরবরশ্রেষ্ঠমেতদদ্ভিশ্চ সংবৃতম্।
তৃণধান্যেন্ধরসৈস্তথা যন্ত্রায়ুধৌষধৈঃ॥ 1-217-38 (9484) 
যুক্তং বহুকবাটৈশ্চ দ্রব্যাগারসুবেদিকৈঃ।
ভীমোচ্ছ্রিতমহাচক্রং বৃহদট্টালসংবৃতম্॥ 1-217-39 (9485) 
দৃঢপ্রাকারনির্যূহং শতঘ্নীশতসংকুলম্।
ঐষ্টকো দারবো বপ্রো মানুষশ্চেতি যঃ স্মৃতঃ॥ 1-217-40 (9486) 
প্রাকারকর্তৃভির্বীরৈর্নৃগর্ভস্তত্র পূজিতঃ।
তদেতন্নরগর্ভেণ পাণ্ডরেণ বিরাজতে॥ 1-217-41 (9487) 
সালেনানেকতালেন সর্বতঃ সংবৃতং পুরম্।
অনুরক্তাঃ প্রকৃতয়ো দ্রুপদস্য মহাত্মনঃ॥ 1-217-42 (9488) 
দানমানার্জিতাঃ সর্বে বাহ্যাভ্যন্তরগাশ্চ যে।
প্রতিরুদ্ধানিমাঞ্জ্ঞাৎবা রাজভির্ভীমবিক্রমৈঃ॥ 1-217-43 (9489) 
উপয়াস্যন্তি দাশার্হাঃ সমুদগ্রোচ্ছ্রিতায়ুধাঃ।
তস্মাৎসংন্ধিং বয়ং কৃৎবা ধার্তরাষ্ট্রস্য পাণ্ডবৈঃ॥ 1-217-44 (9490) 
স্বরাষ্ট্রমেব গচ্ছামো যদ্যাপ্তং বচনং মম।
এতন্মম মতং সর্বৈঃ ক্রিয়তাং যদি রোচতে। 
এতদ্ধি সুকৃতং মন্যে ক্ষেমং চাপি মহীভিতাম্॥ ॥  1-217-45 (9491) 
 
ইতি শ্রীমন্মহাভারতে আদিপর্বণি বিদুরাগমনরাজ্যলাভপর্বণি সপ্তদশাধিকদ্বিশততমোঽধ্যায়ঃ॥ 217 ॥

 -   -  

1-217-29 ভেজির অর্জুনমিতি শেষঃ॥ সপ্তদশাধিকদ্বিশততমোঽধ্যায়ঃ॥ 217 ॥



আদিপর্ব - অধ্যায় 218

॥ শ্রীঃ ॥

1.218. অধ্যায়ঃ 218 

 -   -  

পাণ্ডবা হন্তব্যা এবেতি কর্ণস্যোক্তিঃ॥ 1 ॥ পাঞ্চালনগরংপ্রতি যুদ্ধার্থং দুর্যোধনাদীনাং গমনম্॥ 2 ॥ তৈঃ সহ যোদ্ধুং সপাণ্ডবস্য দ্রুপদস্যাগমনম্॥ 3 ॥ কর্ণজয়দ্রথাভ্যাং সুমিত্রপ্রিয়দর্শনয়োর্বধঃ॥ 4 ॥ অর্জুনেন কর্ণজয়দ্রথপুত্রয়োর্বধঃ॥ 5 ॥ কর্ণদুর্যোধনাদীনাং পরাজয়ঃ॥ 6 ॥ পরাজিতানাং তেষাং হাস্তিনপুরগমনম্॥ 7 ॥ কৃষ্ণবলরাময়োঃ পাঞ্চালপুরে বাসঃ॥ 8 ॥

 -   -  

1-218-0 (9492) 
বৈশম্পায়ন উবাচ। 1-218-0 (1211) 
সৌমদত্তের্বচঃ শ্রুৎবা কর্ণো বৈকর্তনো বৃষা।
উবাচ বচনং কালে কালজ্ঞঃ সর্বকর্মণাম্॥ 1-218-1 (9493) 
নীতিপূর্বমিদং সর্বমুক্তং বচনমর্থবৎ।
বচনং নাভ্যসূয়ামি শ্রূয়তাং যদ্বচস্ৎবিতি॥ 1-218-2 (9494) 
দ্বৈধীভাবো ন গন্তব্যঃ সর্বকর্মসু মানবৈঃ।
দ্বিধাভূতেন মনসা অন্যৎকর্ম ন সিধ্যতি॥ 1-218-3 (9495) 
সংপ্রয়াণাসনাভ্যাং তু কর্শনেন তথৈব চ।
নৈতচ্ছক্যং পুরং হর্তুমাক্রন্দশ্চাপ্যশোভনঃ॥ 1-218-4 (9496) 
অবমর্দনকালোঽত্র মতশ্চিন্তয়তো মম।
যাবন্নো বৃষ্ণয়ঃ পার্ষ্ণিং ন গৃহ্ণন্তিরণপ্রিয়াঃ॥ 1-218-5 (9497) 
ভবন্তশ্চ তথা হৃষ্টাঃ স্ববাহুবলশালিনঃ।
প্রাকারমবমৃদ্রন্তু পরিঘাঃ পূরয়ন্ৎবপি॥ 1-218-6 (9498) 
প্রস্রাবয়ন্তু সলিলং ক্রিয়তাং বিষমং সমম্।
তৃণকাষ্ঠেন মহতা খাতমস্য প্রপূর্যতাম্॥ 1-218-7 (9499) 
ঘুষ্যতাং রাজমার্গেষু পরেষাং যো হনিষ্যতি।
নাগমশ্বং পদাতিং বা দানমানং স লপ্স্যতি॥ 1-218-8 (9500) 
নাগে দশসহস্রাণি পঞ্চ চাশ্বপদাতিষু।
রথে বৈ দ্বিগুণং নাগাদ্বসু দাস্যন্তি পার্থিবাঃ॥ 1-218-9 (9501) 
যশ্চ কামসুখে সক্তো বালশ্চ স্থবিরশ্চ যঃ।
অয়ুদ্ধমনসো যে চ তে তু তিষ্ঠন্তু ভীরবঃ॥ 1-218-10 (9502) 
প্রদরশ্চ ন দাতব্যো ন গন্তব্যমচোদিতৈঃ।
যশো রক্ষত ভদ্রং বো জেষ্যামো বৈ রিপূন্বয়ম্॥ 1-218-11 (9503) 
অনুলোমাশ্চ নো বাতাঃ সততং মৃগপক্ষিণঃ।
অগ্নয়শ্চ বিরাজন্তে শস্ত্রাণি কবচানি চ॥ 1-218-12 (9504) 
বৈশম্পায়ন উবাচ। 1-218-13 (1212) 
ততঃ কর্ণবচঃ শ্রুৎবা ধার্তরাষ্ট্রপ্রিয়ৈষিণঃ।
নির্যযুঃ পৃথিবীপালাশ্চালয়ন্তঃ পরান্রণে॥ 1-218-13 (9505) 
ন হি তেষাং মনঃসক্তিরিন্দ্রিয়ার্থেষু সর্বশঃ।
যথা পরিরপুঘ্নানাং প্রসভং যুদ্ধ এব চ॥ 1-218-14 (9506) 
বৈকর্তনপুরোব্রাতঃ সৈন্ধবোর্মিমহাস্বনঃ।
দুঃশাসনমহামৎস্যো দুর্যোধনমহাগ্রহঃ॥ 1-218-15 (9507) 
স রাজসাগরো ভীমো ভীমঘোষপ্রদর্শনঃ।
অভিদুদ্রাব বেগেন পুরং তদপসব্যতঃ॥ 1-218-16 (9508) 
তদনীকমনাধৃষ্যং শস্ত্রাগ্নিব্যালদীপিতম্।
সমুৎকম্পিতমাজ্ঞায় চুক্রুশুর্দ্রুপদাত্মজাঃ॥ 1-218-17 (9509) 
তে মেঘসমনির্ঘোষৈর্বলিনঃ স্যন্দনোত্তমৈঃ।
নির্যযুর্নগরদ্বারাত্ত্রাসয়ন্তঃ পরান্র  1-218-18 (9510) 
ধৃষ্টদ্যুম্নঃ শিখণ্ডী চ সুমিত্রঃ প্রিয়দর্শনঃ।
চিত্রকেতুঃ সুকেতুশ্চ ধ্বজকেতুশ্চ বীর্যবান্॥ 1-218-19 (9511) 
পুত্রা দ্রুপদরাজস্য বলবন্তো জয়ৈষিণঃ।
দ্রুপদস্য মহাবীর্যঃ পাণ্ডরোষ্ণীষকেতনঃ॥ 1-218-20 (9512) 
পাণ্ডরব্যজনচ্ছত্রঃ পাণ্ডরধ্বজবাহনঃ।
স পুত্রগণমধ্যস্থঃ শুশুভে রাজসত্তমঃ॥ 1-218-21 (9513) 
চন্দ্রমা জ্যোতিষাং মধ্যে পৌর্ণমাস্যামিবোদিতঃ।
অথোদ্ধূতপতাকাগ্রমজিহ্মগতিমব্যযম্॥ 1-218-22 (9514) 
দ্রুপদানীকমায়ান্তং কুরুসৈন্যমভিদ্রবৎ।
তয়োরুভয়তো জজ্ঞে তেষাং তু তুমুলঃ স্বনঃ॥ 1-218-23 (9515) 
বলয়োঃ সংপ্রসরতোঃ সরিতাং স্রোতসোরিব।
প্রকীর্ণরথনাগাশ্বৈস্তান্যনীকানি সর্বশঃ॥ 1-218-24 (9516) 
জ্যোতীংষঈব প্রকীর্ণানি সর্বতঃ প্রচকাশিরে।
উৎকৃষ্টভেরীনিনদে সংপ্রবৃত্তে মহারবে॥ 1-218-25 (9517) 
অমর্ষিতা মহাত্মানঃ পাণ্ডবা নির্যযুস্ততঃ।
রথাংশ্চ মেঘনির্ঘোষান্যুক্তান্পরমবাজিভিঃ॥ 1-218-26 (9518) 
ধূন্বন্তো ধ্বজিনঃ শুভ্রানাস্থায় ভরতর্ষভাঃ।
ততঃ পাণ্ডুসুতান্দৃষ্ট্বা রথস্থানাত্তকার্মুকান্॥ 1-218-27 (9519) 
নৃপাণামভবৎকম্পো বেপথুর্হৃদয়েষু চ।
নির্যাতেষ্বথ পার্থেষু দ্রোপদং তদ্বলং রণে॥ 1-218-28 (9520) 
আবিশৎপরমো হর্ষঃ প্রমোদশ্চ জয়ং প্রতি।
সুমুহূর্তং ব্যতিকরঃ সৈন্যানামভবদ্ভৃশম্॥ 1-218-29 (9521) 
ততো দ্বন্দ্বময়ুধ্যন্ত মৃত্যুং কৃৎবা পুরস্কৃতম্।
জঘ্নতুঃ সমরে তস্মিন্সুমিত্রপ্রিয়দর্শনৌ॥ 1-218-30 (9522) 
জয়দ্রথশ্চ কর্ণশ্চ পশ্যতঃ সব্যসাচিনঃ।
অর্জুনঃ প্রেক্ষ্য নিহতৌ সৌমিত্রপ্রিয়দর্শনৌ॥ 1-218-31 (9523) 
জয়দ্রথসুতং তত্র জঘান পিতুরন্তিকে।
বৃষসেনাদবরজং সুদামানং ধনংজয়ঃ॥ 1-218-32 (9524) 
কর্ণপুত্রং মহেষ্বাসং রথনীডাদপাতয়ৎ।
তৌ সুতৌ নিহতৌ দৃষ্ট্বা রাজসিংহৌ তরস্বিনৌ॥ 1-218-33 (9525) 
নামৃষ্যেতাং মহাবাহূ প্রহারমিব সদ্গজৌ।
তৌ জগ্মতুরসংভ্রান্তৌ ফল্গুনস্য রথংপ্রতি॥ 1-218-34 (9526) 
প্রতিমুক্ততলত্রাণৌ শপমানৌ পরস্পরম্।
সন্নিপাতস্তয়োরাসীদতিঘোরো মহামৃধে॥ 1-218-35 (9527) 
বৃত্রশম্বরয়োঃ সঙ্ক্যে বজ্রিণেব মহারণে।
ত্রীনশ্বাঞ্জঘ্নতুস্তস্য ফল্গুনস্য নর্ষভৌ॥ 1-218-36 (9528) 
ততঃ কিলিকিলাশব্দঃ কুরূণামভবত্তদা।
তান্হয়ান্নিহতান্দৃষ্ট্বা ভীমসেনঃ প্রতাপবান্॥ 1-218-37 (9529) 
নিমেষান্তরমাত্রেণ রথমশ্বৈরয়োজয়ৎ।
উপয়াতং রথং দৃষ্ট্বা দুর্যোধনপুরঃসরৌ॥ 1-218-38 (9530) 
সৌবলঃ সৌমদত্তিশ্চ সমেয়াতাং পরন্তপৌ।
তৈঃ পঞ্চভিরদীনাত্মা ভীমসেনো মহাবলঃ॥ 1-218-39 (9531) 
অয়ুধ্যত তদা বীরৈরিন্দ্রিয়ার্থৈরিবেশ্বরঃ।
তৈর্নিরুদ্ধো ন সংত্রাসং জগাম সমিতিংজয়ঃ॥ 1-218-40 (9532) 
পঞ্চভির্দ্বিরদৈর্মত্তৈর্নিরুদ্ধ ইব কেসরী।
তস্যৈতে যুগপৎপঞ্চ পঞ্চভির্নিশিতৈঃ শরৈঃ॥ 1-218-41 (9533) 
সারথিং বাজিনশ্চৈব নিন্যুর্বৈবস্বতক্ষয়ম্।
হতাশ্বাৎস্যন্দনশ্রেষ্ঠাদবরুহ্য মহারথঃ॥ 1-218-42 (9534) 
চচার বিবিধান্মার্গানসিমুদ্যম্য পাণ্ডবঃ।
অশ্বস্কন্ধেষু চক্রেষু যুগেষ্বীষাসু চৈব হি॥ 1-218-43 (9535) 
ব্যচরৎপাতয়ঞ্শত্রূন্সুপর্ণ ইব ভোগিনঃ।
বিধনুষ্কং বিকবচং বিরথং চ সমীক্ষ্য তম্॥ 1-218-44 (9536) 
অভিপেতুর্নব্যাঘ্রা অর্জুনপ্রমুখা রথাঃ।
ধৃষ্টদ্যুম্নঃ শিখণ্ডী চ যমৌ চ যুধি দুর্জয়ৌ॥ 1-218-45 (9537) 
তস্মিন্মহারথে যুদ্ধে প্রবৃত্তে শরবৃষ্টিভিঃ।
রথধ্বজপতাকাশ্চ সবর্মন্তরধীয়ত॥ 1-218-46 (9538) 
তৎপ্রবৃত্তং চিরং কালং যুদ্ধং সমমিবাভবৎ।
রথেন তান্মহাবাহুরর্জুনো ব্যধমৎপুনঃ॥ 1-218-47 (9539) 
তমাপতন্তং দৃষ্ট্বেব মহাবাহুর্ধনুর্ধরঃ।
কর্ণোঽস্ত্রবিদুষাং শ্রেষ্ঠো বারয়ামাস সায়কৈঃ॥ 1-218-48 (9540) 
স তেনাভিহতঃ পার্থো বাসবির্বজ্রসন্নিভান্।
ত্রীঞ্শরান্সংদধে ক্রুদ্ধো বধাৎক্রুদ্ধস্য পাণ্ডবঃ॥ 1-218-49 (9541) 
তৈঃ শরৈরাহতং কর্ণং ধ্বজয়ষ্টিমুপাশ্রিতম্।
অপোবাহ রথাচ্চাশু সূতঃ পরপুরংজয়ম্॥ 1-218-50 (9542) 
ততঃ পরাজিতে কর্ণে ধার্তরাষ্ট্রান্মহাভয়ম্।
বিবেশ সমুদগ্রাংশ্চ পাণ্ডবান্প্রসমীক্ষ্য তু॥ 1-218-51 (9543) 
তৎপ্রকম্পিতমত্যর্থং তদ্দৃষ্ট্বা সৌবলো বলম্।
গিরা মধুরয়া চাপি সমাশ্বাসয়তাসকৃৎ॥ 1-218-52 (9544) 
ধার্তরাষ্ট্রৈস্ততঃ সর্বৈর্দুর্যোধনপুরঃসরৈঃ।
ধৃতং তৎপুনরেবাসীদ্বলং পার্থপ্রপীডিতম্॥ 1-218-53 (9545) 
ততো দুর্যোধনং দৃষ্ট্বা ভীমো ভীমপরাক্রমঃ।
অক্রুধ্যৎস মহাবাহুরগারং জাতুষং স্মরন্॥ 1-218-54 (9546) 
ততঃ সংগ্রামশিরসি দদর্শ বিপুলদ্রুমম্।
আয়ামভূতং তিষ্ঠন্তং স্কন্ধপঞ্চাশদুন্নতম্॥ 1-218-55 (9547) 
মহাস্কন্ধং মহোৎসেধং শক্রধ্বজমিবোচ্ছ্রিতম্।
তমুৎপাঠ্য চ পাণিভ্যামুদ্যম্য চরণাবপি॥ 1-218-56 (9548) 
অভিপেদে পরান্সঙ্খ্যে বজ্রপাণিরিবাসুরান্।
ভীমসেনভয়ার্তানি ফল্গুনাভিহতানি চ॥ 1-218-57 (9549) 
ন শেকুস্তান্যনীকানি ধার্তরাষ্ট্রাণ্যুদীক্ষিতুম্।
তানি সংভ্রান্তয়োধানি শ্রান্তবাজিগজানি চ॥ 1-218-58 (9550) 
দিশঃ প্রাকালয়দ্ভীমো দিবীবাভ্রাণি মারুতঃ।
তান্নিবৃত্তান্নিরানন্দান্নরবারণবাজিনঃ॥ 1-218-59 (9551) 
নানুসস্রুর্ন চাজঘ্নুর্নোচুঃ কিংচিচ্চ দারুণম্।
স্বমেব শিবিরং জগ্মুঃ ক্ষত্রিয়াঃ শরবিক্ষতাঃ॥ 1-218-60 (9552) 
পরেঽপ্যভিয়যুর্হৃষ্টাঃ পুরং পৌরসুখাবহাঃ।
মুহূর্তমভবদ্যুদ্ধং তেষাং বৈ পাণ্ডবৈঃ সহ॥ 1-218-61 (9553) 
যাবত্তদ্যুদ্ধমভবন্মহদ্দেবাসুরোপমম্।
তাবদেবাভবচ্ছান্তং নিবৃত্তা বৈ মহারথাঃ॥ 1-218-62 (9554) 
সুব্রতং চক্রিরে সর্বে সুবৃতামব্রুবন্বধূম্।
কৃতার্থং দ্রুপদং চোচুর্ধৃষ্টদ্যুম্নং চ পার্ষতম্॥ 1-218-63 (9555) 
শকুনিঃ সিন্ধুরাজশ্চ কর্ণদুর্যোধনাবপি।
তেষাং তদাভবদ্দুঃখং হৃদি বাচা তু নাব্রুবন্॥ 1-218-64 (9556) 
ততঃ প্রয়াতা রাজানঃ সর্ব এব যথাগতম্।
ধার্তরাষ্ট্রা হি তে সর্বে গতা নাগপুরং তদা॥ 1-218-65 (9557) 
প্রাগেব পূর্নিরোধাত্তু পাণ্ডবৈরশ্বসাদিনঃ।
প্রেষিতা গচ্ছতারিষ্টানস্মানাখ্যাত শৌরয়ে॥ 1-218-66 (9558) 
তেঽচিরেণৈব কালেন সংপ্রাপ্তা যাদবীং পুরীম্।
ঊচুঃ সংকর্ষণোপেন্দ্রৌ বচনং বচনক্ষমৌ॥ 1-218-67 (9559) 
কুশলং পাণ্ডবাঃ সর্বানাহুঃ স্মান্ধকবৃষ্ণয়ঃ।
আত্মনশ্চাহতানাহুর্বিমুক্তাঞ্জাতুষাদ্গৃহাৎ॥ 1-218-68 (9560) 
সমাজে দ্রৌপদীং লব্ধামাহূ রাজীবলোচনাম্।
আত্মনঃ সদৃশীং সর্বৈঃ শীলবৃত্তসমাধিভিঃ॥ 1-218-69 (9561) 
তচ্ছ্রুৎবা বচনং কৃষ্ণস্তানুবাচোত্তরং বচঃ।
সর্বমেতদহং জানে বধাত্তস্য তু রক্ষসঃ॥ 1-218-70 (9562) 
তত উদ্যোজয়ামাস মাধবশ্চতুরঙ্গিণীম্।
সেনামুপানয়ত্তূর্ণং পাঞ্চালনগরীং প্রতি॥ 1-218-71 (9563) 
ততঃ সংকর্ষণশ্চৈব কেশবশ্চ মহাবলঃ।
যাদবৈঃ সহ সর্বৈশ্চ পাণ্ডবানভিজগ্মতুঃ॥ 1-218-72 (9564) 
পিতৃষ্বসারং সংপূজ্য নৎবা চৈব তু যাদবীম্।
দ্রৌপদীং ভূষণৈঃ শুভ্রৈর্ভূষয়িৎবা যথাবিধি॥ 1-218-73 (9565) 
পাণ্ডবান্হর্ষয়িৎবা তু পূজয়ামাসতুশ্চ তান্।
ন্যায়তঃ পূজিতৌ রাজ্ঞা দ্রুপদেন মহাত্মনা॥ 1-218-74 (9566) 
যাদবাঃ পূজিতাঃ সর্বে পাণ্ডবৈশ্চ মহাত্মভিঃ।
রেমিরে পাণ্ডবৈঃ সার্ধং তে পাঞ্চালপুরে তদা॥ ॥ 1-218-75 (9567) 
 
ইতি শ্রীমন্মাহাভারতে আদিপর্বণি বিদুরাগমনরাজ্যলাভপর্বণি অষ্টাদশাধিকদ্বিশততমোঽধ্যায়ঃ॥ 218 ॥




আদিপর্ব - অধ্যায় 219

॥ শ্রীঃ ॥

1.219. অধ্যায়ঃ 219 

 -   -  

বিদুরাৎ জ্ঞাতপাণ্ডববৃত্তান্তেন ধৃতরাষ্ট্রেণ দ্রৌপদ্যানয়নার্থমাজ্ঞাপনম্॥ 1 ॥ ধৃতরাষ্ট্রসমীপে কর্ণদুর্যোধনয়োর্ভাষণম্॥ 2 ॥

 -   -  

1-219-0 (9568) 
বৈশম্পায়ন উবাচ। 1-219-0 (1213) 
বৃত্তে স্বয়ংবরে চৈব রাজানঃ সর্ব এব তে।
যথাগতং বিপ্রজগ্মুর্বিদিৎবা পাণ্ডবান্বৃতান্॥ 1-219-1 (9569) 
অথ দুর্যোধনো রাজা বিমনা ভ্রাতৃভিঃ সহ।
অশ্বত্থাম্না মাতুলেন কর্ণেন চ কৃপেণ চ॥ 1-219-2 (9570) 
বিনিবৃত্তো বৃতং দৃষ্ট্বা দ্রৌপদ্যা শ্বেতবাহনম্।
তং তু দুঃশাসনোঽব্রীডো মন্দংমন্দমিবাব্রবীৎ॥ 1-219-3 (9571) 
যদ্যসৌ ব্রাহ্মণো ন স্যাদ্বিন্দেত দ্রৌপদীং ন সঃ।
ন হি তং তত্ৎবতো রাজন্বেদ কশ্চিদ্ধনংজয়ম্॥ 1-219-4 (9572) 
দৈবং চ পরমং মন্যে পৌরুষং চাপ্যনর্থকম্।
ধিগস্তু পৌরুষং মন্ত্রং যদ্ধরন্তীহ পাণ্ডবাঃ॥ 1-219-5 (9573) 
`বধ্বা চক্ষূংষি নঃ পার্থা রাজ্ঞাং চ দ্রুপদাত্মজাম্।
উদ্বাহ্য রাজ্ঞাং তৈর্ন্যস্তো বামঃ পাদঃ পৃথাসুতৈঃ॥ 1-219-6 (9574) 
বিমুক্তাঃ কথমেতেন জতুবেশ্মবির্ভুজঃ।
অস্মাকং পৌরুষং সৎবং বুদ্ধিশ্চাপি গতা ততঃ॥ 1-219-7 (9575) 
বয়ং হতা মাতুলাদ্য বিশ্বস্য চ পুরোচনম্।
অদগ্ধ্বা পাণ্ডবানেতান্স্বয়ং দগ্ধো হুতাশনে॥ 1-219-8 (9576) 
মত্তো মাতুল মন্যেঽহং পাণ্ডবা বুদ্ধিমত্তরাঃ।
তেষাং নাস্তি ভয়ং মৃত্যোর্মুক্তানাং জতুবেশ্মনঃ॥ 1-219-9 (9577) 
বৈশংপাবয়ন উবাচ। 1-219-10 (1214) 
এবং সংভাষমাণাস্তে নিন্দন্তশ্চ পুরোচনম্।
পঞ্চপুত্রাং কিরাতীং চ বিদুরং চ মহামতিম্॥'  1-219-10 (9578) 
বিবিশুর্হাস্তিনপুরং দীনা বিগতচেতসঃ॥  1-219-11 (9579) 
ত্রস্তা বিগতসংকল্পা দৃষ্ট্বা পার্থান্মহৌজসঃ।
মুক্তান্হব্যভুজশ্চৈব সংয়ুক্তান্দ্রুপদেন চ॥ 1-219-12 (9580) 
ধৃষ্টদ্যুম্নং তু সংচিন্ত্য তথৈব চ শিখণ্ডিনম্।
দ্রুপদস্যাত্মজাংশ্চান্যান্সর্বয়ুদ্ধবিশারদান্॥ 1-219-13 (9581) 
বিদুরস্ৎবথ তাঞ্শ্রুৎবা দ্রৌপদ্যা পাণ্ডবান্বৃতান্।
ব্রীডিতান্ধার্তরাষ্ট্রাংশ্চ ভগ্নদর্পানুপাগতান্॥ 1-219-14 (9582) 
ততঃ প্রীতমনাঃ ক্ষত্তা ধৃতরাষ্ট্রং বিশাংপতে।
উবাচ দিষ্ট্যা কুরবো বর্ধ্ত ইতি বিস্মিতঃ॥ 1-219-15 (9583) 
বৈচিত্রবীর্যস্তু নৃপো নিশম্য বিদুরস্য তৎ।
অব্রবীৎপরমপ্রীতো দিষ্ট্যা দিষ্ট্যেতি ভারত॥ 1-219-16 (9584) 
মন্যতে স বৃতং পুত্রং জ্যেষ্ঠং দ্রুপদকন্যযা।
দুর্যোধনমবিজ্ঞানাৎপ্রজ্ঞাচক্ষুর্নরেশ্বরঃ॥ 1-219-17 (9585) 
অথ ৎবাজ্ঞাপয়ামাস দ্রৌপদ্যা ভূষণং বহু।
আনীয়তাং বৈ কৃষ্ণেতি পুত্রং দুর্যোধনং তদা॥ 1-219-18 (9586) 
`অথ স্ম পশ্চাদ্বিদুর আচখ্যাবম্বিকাত্মজম্।
কৌরব্যা ইতি সামান্যান্ন মন্যেথাস্তবাত্মজান্॥ 1-219-19 (9587) 
বর্ধন্ত ইতি মদ্বাক্যাদ্বর্ধিতাঃ পাণ্ডুনন্দনাঃ।
কৃষ্ণয়া সংবৃতাঃ পার্থা বিমুক্তা রাজসঙ্গরাৎ॥ 1-219-20 (9588) 
দিষ্ট্যা কুশলিনো রাজন্পূজিতা দ্রুপদেন চ॥  1-219-21 (9589) 
বৈশম্পায়ন উবাচ। 1-219-22 (1215) 
এতচ্ছ্রুৎবা তু বচনং বিদুরস্য নরাধিপঃ।
আকারচ্ছাদনার্থায় দিষ্ট্যাদিষ্ট্যেতি চাব্রবীৎ॥ 1-219-22 (9590) 
ধৃতরাষ্ট্র উবাচ। 1-219-23 (1216) 
এবং বিদুর ভদ্রং তে যদি জীবন্তি পাণ্ডবাঃ।
ন মমৌ মে তনৌ প্রীতিস্ৎবদ্বাক্যামৃতসংভবা॥ 1-219-23 (9591) 
সাধ্বাচারতয়া তেষাং সংবন্ধো দ্রুপদেন চ।
বভূব পরমশ্লাঘ্যো দিষ্ট্যাদিষ্ট্যেতি চাব্রবীৎ॥ 1-219-24 (9592) 
অন্ববায়ে বসোর্জাতঃ প্রবরে মাৎস্যকে কুলে।
বৃত্তবিদ্যাতপোবৃদ্ধঃ পার্থিবানাং চ সংমতঃ॥ 1-219-25 (9593) 
পুত্রাশ্চাস্য তথা পৌত্রাঃ সর্বে সুচরিতব্রতাঃ।
তেষাং সংবন্ধিনশ্চান্যে বহবঃ সুমহাবলাঃ॥ 1-219-26 (9594) 
যথৈব পাণ্ডোঃ পুত্রাস্তে ততোঽপ্যভ্যধিকা মম।
সেয়মভ্যধিকান্যেভ্যো বৃত্তির্বিদুর মে মতা॥ 1-219-27 (9595) 
যা প্রীতিঃ পাণ্ডুপুত্রেষু ন সাঽন্যত্র মমাভিভো।
নিত্যোঽয়ং চিন্তিতঃ ক্ষত্তঃ সত্যং সত্যেন শপে॥ 1-219-28 (9596) 
যত্তে কুশলিনো বীরাঃ পাণ্ডুপুত্রা মহারথাঃ।
মিত্রবন্তোঽভবন্পুত্রা দুর্যোধনমুখাস্তথা॥ 1-219-29 (9597) 
ময়া শ্রুতং যদা বহ্নের্দগ্ধাঃ পাণ্ডুসুতা ইতি।
তদাঽদহ্যং দিবারাত্রং ন ভোক্ষ্যে ন স্বপামি চ॥ 1-219-30 (9598) 
অসহায়াশ্চং মে পুত্রা লূনপক্ষা ইব দ্বিজাঃ।
তত্ৎবতঃ শৃণু মে ক্ষত্তঃ সুসহায়াঃ সুতা মম। 
অদ্য বৈ স্থিরসাম্রাজ্যমাচন্দ্রার্কং মমাভবৎ॥'  1-219-31 (9599) 
কো হি দ্রুপদমাসাদ্য মিত্রং ক্ষত্তঃ সবান্ধবম্।
ন বুভূষেদ্ভবেনার্থী গতশ্রীরপি পার্থিবঃ॥ 1-219-32 (9600) 
বৈশম্পায়ন উবাচ। 1-219-33 (1217) 
তং তথা ভাষমাণং তু বিদুরঃ প্রত্যভাষত।
নিত্যং ভবতু তে বুদ্ধিরেষা রাজঞ্ছতং সমাঃ। 
ইত্যুক্ৎবা প্রয়যৌ রাজন্বিদুরঃ স্বং নিবেশনম্॥  1-219-33 (9601) 
ততো দুর্যোধনশ্চাপি রাধেয়শ্চ বিশাংপতে।
ধৃতরাষ্ট্রমুপাগম্য বচোঽব্রূতামিদং তদা॥ 1-219-34 (9602) 
সন্নিধৌ বিদুরস্য ৎবাং দোষং বক্তুং ন শক্নুবঃ।
বিবিক্তমিতি বক্ষ্যাবঃ কিং তবেদং চিকীর্ষিতম্॥ 1-219-35 (9603) 
সপত্নবৃদ্ধিং যত্তাত মন্যসে বৃদ্ধিমাত্মনঃ।
অভিষ্টৌষি চ যৎক্ষত্তুঃ সমীপে দ্বিপদাংবর॥ 1-219-36 (9604) 
অন্যস্মিন্নৃপ কর্তব্যে ৎবমন্যৎকুরুষেঽনঘ।
তেষাং বলবিঘাতো হি কর্তব্যস্তাত নিত্যশঃ॥ 1-219-37 (9605) 
তে বয়ং প্রাপ্তকালস্য চিকীর্ষাং মন্ত্রয়ামহে।
যথা নো ন গ্রসেয়ুস্তে সপুত্রবলবান্ধবান্॥ ॥ 1-219-38 (9606) 
 
ইতি শ্রীমন্মহাভারতে আদিপর্বমি বিদুরাগমনরাজ্যলাভপর্বণি একোনবিংশত্যধিকদ্বিশততমোঽধ্যায়ঃ॥ 219 ॥

 -   -  

1-219-32 গতশ্রীর্নষ্টশ্রীঃ কো ভবেন ঐশ্বর্যেণার্থী ন বুভূষেদ্ভবিতুমিচ্ছেদপি তু সর্বোপীচ্ছেৎ॥ একোনবিংশত্যধিকদ্বিশততমোঽধ্যায়ঃ॥ 219 ॥



আদিপর্ব - অধ্যায় 220

॥ শ্রীঃ ॥

1.220. অধ্যায়ঃ 220 

 -   -  

ধৃতরাষ্ট্রদুর্যোধনসংবাদঃ॥ 1 ॥

 -   -  

1-220-0 (9607) 
`বৈশম্পায়ন উবাচ। 1-220-0 (1218) 
দুর্যোধনেনৈবমুক্তঃ কর্ণেন চ বিশাংপতে।
পুত্রং চ সূতপুত্রং চ ধৃতরাষ্ট্রোঽব্রবীদিদম্॥ '  1-220-1 (9608) 
ধৃতরাষ্ট্র উবাচ। 1-220-2 (1219) 
অহমপ্যেবমেবৈতচ্চিকীর্ষামি যথা যুবাম্।
বিবেক্তুং নাহমিচ্ছামি ৎবাকারং বিদুরং প্রতি॥ 1-220-2 (9609) 
ততস্তেষাং গুণানেব কীর্তয়ামি বিশেষতঃ।
নাববুধ্যেত বিদুরো মমাভিপ্রায়মিঙ্গিতৈঃ॥ 1-220-3 (9610) 
যচ্চ ৎবং মন্যসে প্রাপ্তং তদ্ব্রবীহি সুয়োধন।
রাধেয় মন্যসে যচ্চ প্রাপ্তকালং বদাশু মে॥ 1-220-4 (9611) 
দুর্যোধন উবাচ। 1-220-5 (1220) 
অদ্য তান্কুশলৈর্বিপ্রৈঃ সুগুপ্তৈরাপ্তকারিভিঃ।
কুন্তীপুত্রান্ভেদয়ামো মাদ্রীপুত্রৌ চ পাণ্ডবৌ॥ 1-220-5 (9612) 
অথবা দ্রুপদো রাজা মহদ্ভির্বিত্তসংচয়ৈঃ।
পুত্রাশ্চাস্য প্রলোভ্যন্তামমাত্যাশ্চৈব সর্বশঃ॥ 1-220-6 (9613) 
পরিত্যজেদ্যথা রাজা কুন্তীপুত্রং যুধিষ্ঠিরম্।
অথ তত্রৈব বা তেষাং নিবাসং রোচয়ন্তু তে॥ 1-220-7 (9614) 
ইহৈষাং দোষবদ্বাসং বর্ণয়ন্তু পৃথক্পৃথক্।
তে ভিদ্যমানাস্তত্রৈব মনঃ কুর্বন্তু পাণ্ডবাঃ॥ 1-220-8 (9615) 
অথবা কুশল়াঃ কেচিদুপায়নিপুণা নরাঃ।
ইতরেতরতঃ পার্থান্ভেদয়ন্ৎবনুরাগতঃ॥ 1-220-9 (9616) 
ব্যুত্থাপয়ন্তু বা কৃষ্ণাং বহুৎবাৎসুকরং হি তৎ।
অথবা পাণ্ডবাংস্তস্যাং ভেদয়ন্তু ততশ্চ তাম্॥ 1-220-10 (9617) 
ভীমসেনস্য বা রাজন্নুপায়কুশলৈর্নরৈঃ।
মৃত্যুর্বিধীয়তাং ছন্নৈঃ স হি তেষাং বলাধিকঃ॥ 1-220-11 (9618) 
তমাশ্রিত্য হি কৌন্তেয়ঃ পুরা চাস্মান্ন মন্যতে।
সহি তীক্ষ্ণশ্চ শূরশ্চ তেষাং চৈব পরায়ণম্॥ 1-220-12 (9619) 
তস্মিংস্ৎবভিহতে রাজন্হতোৎসাহা হতৌজসঃ।
যতিষ্যন্তে ন রাজ্যায় স হি তেষাং ব্যপাশ্রয়ঃ॥ 1-220-13 (9620) 
অজেয়ো হ্যর্জুনঃ সঙ্খ্যে পৃষ্ঠগোপে বৃকোদরে।
তমৃতে ফাল্গুনো যুদ্ধে রাধেয়স্য ন পাদভাক্॥ 1-220-14 (9621) 
তে জানানাস্তু দৌর্বল্যং ভীমসেনমৃতে মহৎ।
অস্মান্বলবতো জ্ঞাৎবা ন যতিষ্যন্তি দুর্বলাঃ॥ 1-220-15 (9622) 
ইহাগতেষু বা তেষু নিদেশবশবর্তিষু।
প্রবর্তিষ্যামহে রাজন্যথাশাস্ত্রং নিবর্হণম্॥ 1-220-16 (9623) 
`দর্পং বা বদতাং তেষাং কেচিদত্র মনস্বিনঃ।
দ্রুপদস্যাত্মজা রাজন্প্রভিদ্যন্তে ততঃ পরৈঃ॥'  1-220-17 (9624) 
অথবা দর্শনীয়াভিঃ প্রমদাভির্বিলোভ্যতাম্।
একৈকস্তত্র কৌন্তেয়স্ততঃ কৃষ্ণা বিরজ্যতাম্॥ 1-220-18 (9625) 
প্রেষ্যতাং চৈব রাধেয়স্তেষামাগমনায় বৈ।
তৈস্তৈঃ প্রকারৈঃ সন্নীয় পাত্যন্তামাপ্তকারিভিঃ॥ 1-220-19 (9626) 
এতেষামপ্যুপায়ানাং যস্তে নির্দোষবান্মতঃ।
তস্য যপ্রোগমাতিষ্ঠ পুরা কালোঽতিবর্ততে॥ 1-220-20 (9627) 
যাবদ্ধ্যকৃতবিশ্বাসা দ্রুপদে পার্থিবর্ষভে।
তাবদেব হি তে শক্যা ন শক্যাস্তু ততঃ পরম্॥ 1-220-21 (9628) 
এষা মম মতিস্তাত নিগ্রহায় প্রবর্ততে।
সাধ্বী বা যদি বাঽসাধ্বী কিং বা রাধেয় মন্যসে॥ ॥ 1-220-22 (9629) 
 
ইতি শ্রীমন্মহাভারতে আদিপর্বণি বিদুরাগমনরাজ্যলাভপর্বণি বিংশত্যধিকদ্বিশততমোঽধ্যায়ঃ॥ 220 ॥

 -   -  

1-220-3 ইঙ্গিতৈশ্চেষ্টিতৈঃ॥ বিংশত্যধিকদ্বিশততমোঽধ্যায়ঃ॥ 220 ॥



আদিপর্ব - অধ্যায় 221

॥ শ্রীঃ ॥

1.221. অধ্যায়ঃ 221 

 -   -  

দুর্যোধনং প্রতি কর্ণোনোক্তং শ্রুতবতো ধৃতরাষ্ট্রস্য ভীষ্মাদিভিঃ সহ মন্ত্রণম্॥ 1 ॥

 -   -  

1-221-0 (9630) 
কর্ণ উবাচ। 1-221-0 (1221) 
দুর্যোধন তব প্রজ্ঞা ন সম্যগিতি মে মতিঃ।
ন হ্যুপায়েন তে শক্যাঃ পাণ্ডবাঃ কুরুবর্ধন॥ 1-221-1 (9631) 
পূর্বমেব হি তে সূক্ষ্মৈরুপায়ৈর্যতিতাস্ৎবয়া।
নিগ্রহীতুং তদা বীর ন চৈব শকিতাস্ৎবয়া॥ 1-221-2 (9632) 
ইহৈব বর্তমানাস্তে সমীপে তব পার্থিব।
অজাতপক্ষাঃ শিশবঃ শকিতা নৈব বাধিতুম্॥ 1-221-3 (9633) 
জাতপক্ষা বিদেশস্থা বিবৃদ্ধাঃ সর্বশোঽদ্য তে।
নোপায়সাধ্যাঃ কৌন্তেয়া মমৈষা মতিরচ্যুতা॥ 1-221-4 (9634) 
ন চ তে ব্যসনৈর্যোক্তুং শক্যা দিষ্টকৃতেন চ।
শকিতাশ্চেপ্সবশ্চৈব পিতৃপৈতামহং পদম্॥ 1-221-5 (9635) 
পরস্পরেণ ভেদশ্চ নাধাতুং তেষু শক্যতে।
একস্যাং যে রতাঃ পত্ন্যাং ন ভিদ্যন্তে পরস্পরম্॥ 1-221-6 (9636) 
ন চাপি কৃষ্ণা শক্যেত তেভ্যো ভেদয়িতুং পরৈঃ।
পরিদ্যূনান্বৃতবতী কিমুতাদ্য মৃজাবতঃ॥ 1-221-7 (9637) 
ঈপ্সিতশ্চ গুণঃ স্ত্রীণামেকস্যা বহুভর্তৃতা।
তং চ প্রাপ্তবতী কৃষ্ণা ন সা ভেদয়িতুং ক্ষমা॥ 1-221-8 (9638) 
আর্যব্রতশ্চ পাঞ্চাল্যো ন স রাজা ধনপ্রিয়ঃ।
ন সংত্যক্ষ্যতি কৌন্তেয়ান্রাজ্যদানৈরপি ধ্রুবম্॥ 1-221-9 (9639) 
তথাঽস্ম পুত্রো গুণবাননুরক্তশ্চ পাণ্ডবান্।
তস্মান্নোপায়সাধ্যাংস্তানহং মন্যে কথংচন॥ 1-221-10 (9640) 
ইদং ৎবদ্য ক্ষমং কর্তুমস্মাকং পুরুষর্ষভ।
যাবন্ন কৃতমূলাস্তে পাণ্ডবেয়া বিশাংপতে॥ 1-221-11 (9641) 
তাবৎপ্রহরণীয়াস্তে তত্তুভ্যং তাত রোচতাম্।
অস্মৎপক্ষো মহান্যাবদ্যাবৎপাঞ্চালকো লঘুঃ। 
তাবৎপ্রহরণং তেষাং ক্রিয়তাং মা বিচারয়॥  1-221-12 (9642) 
বাহনানি প্রভূতানি মিত্রাণি চ কুলানি চ।
যাবন্ন তেষাং গান্ধারে তাবদ্বিক্রম পার্থিব॥ 1-221-13 (9643) 
যাবচ্চ রাজা পাঞ্চাল্যো নোদ্যমে কুরুতে মনঃ।
সহ পুত্রৈর্মহাবীর্যৈস্তাবদ্বিক্রম পার্থিব॥ 1-221-14 (9644) 
যাবন্নায়াতি বার্ষ্ণেয়ঃ কর্ষন্যাদববাহিনীম্।
রাজ্যার্থে পাণ্ডবেয়ানাং পাঞ্চাল্যসদনং প্রতি॥ 1-221-15 (9645) 
বসূনি বিবিধান্ভোগান্রাজ্যমেব চ কেবলম্।
নাত্যাজ্যমস্তি কৃষ্ণস্য পাণ্ডবার্থে কথংচন॥ 1-221-16 (9646) 
বিক্রমেণ মহী প্রাপ্তা ভরতেন মহাত্মনা।
বিক্রমেণ চ লোকাংস্ত্রীঞ্জিতবান্পাকশাসনঃ॥ 1-221-17 (9647) 
বিক্রমং চ প্রশংসন্তি ক্ষত্রিয়স্য বিশাংপতে।
স্বকো হি ধর্মঃ শূরাণাং বিক্রমঃ পার্থিবর্ষভ॥ 1-221-18 (9648) 
তে বলেন বয়ং রাজন্মহতা চতুরঙ্গিণা।
প্রমথ্য দ্রুপদং শীঘ্রমানয়ামেহ পাণ্ডবান্॥ 1-221-19 (9649) 
ন হি সাম্না ন দানেন ন ভদেন চ পাণ্ডবাঃ।
শক্যাঃ সাধয়িতুং তস্মাদ্বিক্রমেণৈব তাঞ্জহি॥ 1-221-20 (9650) 
তান্বিক্রমেণ জিৎবেমামখিলাং ভুঙ্ক্ষ্ব মেদিনীম্।
অতো নান্যং প্রপশ্যামি কার্যোপায়ং জনাধিপ॥ 1-221-21 (9651) 
বৈশম্পায়ন উবাচ। 1-221-22 (1222) 
শ্রুৎবা তু রাধেয়বচো ধৃতরাষ্ট্রঃ প্রতাপবান্।
অভিপূজ্য ততঃ পশ্চাদিদং বচনমব্রবীৎ॥ 1-221-22 (9652) 
উপপন্নং মহাপ্রাজ্ঞে কৃতাস্ত্রে সূতনন্দনে।
ৎবয়ি বিক্রমসংপন্নমিদং বচনমীদৃশম্॥ 1-221-23 (9653) 
ভূয় এব তু ভীষ্মশ্চ দ্রোণো বিদুর এব চ।
যুবাং চ কুরুতং বুদ্ধিং ভবেদ্যা নঃ সুখোদয়া॥ 1-221-24 (9654) 
তত আনায়্য তান্সর্বান্মন্ত্রিণঃ সুমহায়শাঃ।
ধৃতরাষ্ট্রো মহারাজ মন্ত্রয়ামাস বৈ তদা॥ ॥ 1-221-25 (9655) 
 
ইতি শ্রীমন্মহাভারতে আদিপর্বণি বিদুরাগমনরাজ্যলাভপর্বণি একবিংশত্যধিকদ্বিশততমোঽধ্যায়ঃ॥ 221 ॥

 -   -  

1-221-7 পরিদ্যূনান্ শোচ্যান্। মৃজাবতঃ সুবেষান্॥ একবিংশত্যধিকদ্বিশততমোঽধ্যায়ঃ॥ 221 ॥



আদিপর্ব - অধ্যায় 222

॥ শ্রীঃ ॥

1.222. অধ্যায়ঃ 222 

 -   -  

ভীষ্মেণ দুর্যোধনাদিসমীপে পাণ্ডবেক্ষ্যোঽর্ধরাজ্যং দাতব্যমিতি স্বাবিপ্রায়কথনম্॥ 1 ॥

 -   -  

1-222-0 (9656) 
ভীষ্ম উবাচ। 1-222-0 (1223) 
ন রোচতে বিগ্রহো মে পাণ্ডুপুত্রৈঃ কথংচন।
যথৈব ধৃতরাষ্ট্রো মে তথা পাণ্ডুরসংশয়ম্॥ 1-222-1 (9657) 
গান্ধার্যাশ্চ যথা পুত্রাস্তথা কুন্তীসুতা মম।
যথা চ মম তে রক্ষ্যা ধৃতরাষ্ট্র তথা তব॥ 1-222-2 (9658) 
যথা চ মম রাজ্ঞশ্চ তথা দুর্যোধনস্য তে।
তথা কুরূণাং সর্বেষামন্যেষামপি পার্থিব॥ 1-222-3 (9659) 
এবং গতে বিগ্রহং তৈর্ন রোচে
সন্ধায় বীরৈর্দীয়তামর্ধভূমিঃ। 
তেষামপীদং প্রপিতামহানাং
রাজ্যং পিতুশ্চৈব কুরূত্তমানাম্॥  1-222-4 (9660) 
দুর্যোধন যথা র্জায়ং ৎবমিদং তাত পশ্যসি।
মম পৈতৃকমিত্যেবং তেঽপি পশ্যন্তি পাণ্ডবাঃ॥ 1-222-5 (9661) 
যদি রাজ্যং ন তে প্রাপ্তাঃ পাণ্ডবেয়া যশস্বিনঃ।
কুত এব তবাপীদং ভারতস্যাপি কস্যচিৎ॥ 1-222-6 (9662) 
অধর্মেণ চ রাজ্যং ৎবং প্রাপ্তবান্ভরতর্ষভ।
তেঽপি রাজ্যমনুপ্রাপ্তাঃ পূর্বমেবেতি মে মতিঃ॥ 1-222-7 (9663) 
মধুরেণৈব রাজ্যস্য তেষামর্ধং প্রদীয়তাম্।
এতদ্ধি পুরুষব্যাঘ্র হিতং সর্বজনস্য চ॥ 1-222-8 (9664) 
অতোঽন্যথা চেৎক্রিয়তে ন হিতং নো ভবিষ্যতি।
তবাপ্যকীর্তিঃ সকলা ভবিষ্যতি ন সংশয়ঃ॥ 1-222-9 (9665) 
কীর্তিরক্ষণমাতিষ্ঠ কীর্তির্হি পরমং বলম্।
নষ্টকীর্তের্মনুষ্যস্য জীবিতং হ্যফল়ং স্মৃতম্॥ 1-222-10 (9666) 
যাবৎকীর্তির্মনুষ্যস্য ন প্রণশ্যতি কৌরব।
তাবজ্জীবতি গান্ধরে নষ্টকীর্তিস্তু নশ্যতি॥ 1-222-11 (9667) 
তমিমং সমুপাতিষ্ঠ ধর্মং কুরুকুলোচিতম্।
অনুরূপং মহাবাহো পূর্বেষামাত্মনঃ কুরু॥ 1-222-12 (9668) 
দিষ্ট্যা ধ্রিয়ন্তে পার্থা হি দিষ্ট্যা জীবতি সা পৃথা।
দিষ্ট্যা পুরোচনঃ পাপো ন সকামোঽত্যযং গতঃ॥ 1-222-13 (9669) 
যদাপ্রভৃতি দগ্ধাস্তে কুন্তিভোজসুতাসুতাঃ।
তদাপ্রভৃতি গান্ধারে ন শক্নোম্যভিবীক্ষিতুম্॥ 1-222-14 (9670) 
লোকে প্রাণভৃতাং কিংচিচ্ছ্রুৎবা কুন্তীং তথাগতাম্।
ন চাপি দোষেণ তথা লোকো মন্যেৎপুরোচনম্। 
যথা ৎবাং পুরুষব্যাঘ্র লোকো দোষেণ গচ্ছতি॥  1-222-15 (9671) 
তদিদং জীবিতং তেষাং তব কিল্বিষনাশনম্।
সংমন্তব্যং মহারাজ পাণ্ডবানাং চ দর্শনম্॥ 1-222-16 (9672) 
ন চাপি তেষাং বীরাণাং জীবতাং কুরুনন্দন।
পিত্র্যোংশঃ শক্য আদাতুমপি বজ্রভৃতা স্বয়ং॥ 1-222-17 (9673) 
তে সর্বেঽবস্থিতা ধর্মে সর্বে চৈবৈকচেতসঃ।
অধর্মেণ নিরস্তাশ্চ তুল্যে রাজ্যে বিশেষতঃ॥ 1-222-18 (9674) 
যদি ধর্মস্ৎবয়া কার্যো যদি কার্যং প্রিয়ং চ মে।
ক্ষেমং চ যদি কর্তব্যং তেষামর্ধং প্রদীয়তাম্॥ ॥ 1-222-19 (9675) 
 
ইতি শ্রীমন্মহাভারতে আদিপর্বণি বিদুরাগমনরাজ্যলাভপর্বণি দ্বাবিংশত্যধিকদ্বিশততমোঽধ্যায়ঃ॥ 222 ॥

 -   -  

1-222-8 মধুরেণ প্রীত্যা॥ 1-222-13 ধ্রিয়ন্তে জীবন্তি॥ 1-222-15 গচ্ছতি অবগচ্ছতি॥ দ্বাবিংশত্যধিকদ্বিশততমোঽধ্যায়ঃ॥ 222 ॥



আদিপর্ব - অধ্যায় 223

॥ শ্রীঃ ॥

1.223. অধ্যায়ঃ 223 

 -   -  

পাণ্ডবাঃ সংবিভাজ্যা ইতি দ্রোণবচনম্॥ 1 ॥ তদ্বিরোধিতয়া কর্ণেন অম্বুবীচবৃত্তান্তকথনম্॥ 2 ॥ মদুক্তং ন ক্রিয়তে চেৎকুরবো বিনঙ্ক্ষ্যন্তীতি দ্রোণেনোক্তিঃ॥ 3 ॥

 -   -  

1-223-0 (9676) 
দ্রোণ উবাচ। 1-223-0 (1224) 
মন্ত্রায় সমুপানীতৈর্ধৃতরাষ্ট্র হিতৈর্নৃপ।
ধর্ম্যমর্থ্যং যশস্যং চ বাচ্যমিত্যনুশুশ্রুম॥ 1-223-1 (9677) 
মমাপ্যেষা মতিস্তাত যা ভীষ্মস্য মহাত্মনঃ।
সংবিভজ্যাস্তু কৌন্তেয়া ধর্ম এষ সনাতনঃ॥ 1-223-2 (9678) 
প্রেষ্যতাং দ্রুপদায়াশু নর়ঃ কশ্চিৎপ্রিয়ংবদঃ।
বহুলং রত্নমাদায় তেষামর্থায় ভারত॥ 1-223-3 (9679) 
মিথঃ কৃত্যং চ তস্মৈ স আদায় বসু গচ্ছতু।
বৃদ্ধিং চ পরমাং ব্রূয়াত্তৎসংয়োগোদ্ভবাং তথা॥ 1-223-4 (9680) 
সংপ্রীয়মাণং ৎবাং ব্রূয়াদ্রাজন্দুর্যোধনং তথা।
অসকৃদ্দ্রুপদে চৈব ধৃষ্টদ্যুম্নে চ ভারত॥ 1-223-5 (9681) 
উচিতৎবং প্রিয়ৎবং চ যোগস্যাপি চ বর্ণয়েৎ।
পুনঃপুনশ্চ কৌন্যেয়ান্মাদ্রীপুত্রৌ চ সান্ৎবয়ন্॥ 1-223-6 (9682) 
হিরণ্ময়ানি শুভ্রাণি বহূন্যাভরণানি চ।
বচনাত্তব রাজেন্দ্র দ্রৌপদ্যাঃ সংপ্রয়চ্ছতু॥ 1-223-7 (9683) 
তথা দ্রুপদপুত্রাণাং সর্বেষাং ভরতর্ষভ।
পাণ্ডবানাং চ সর্বেষাং কুন্ত্যা যুক্তানি যানি চ॥ 1-223-8 (9684) 
`দত্ৎবা তানি মহার্হাণি পাণ্ডবান্সংপ্রহর্ষয়।'
এবং সান্ৎবসমায়ুক্তং দ্রুপদং পাণ্ডবৈঃ সহ। 
উক্ৎবা সোঽনন্তরং ব্রূয়াত্তেষামাগমনং প্রতি॥  1-223-9 (9685) 
অনুজ্ঞাতেষু বীরেষু বলং গচ্ছতু শোভনম্।
দুঃশাসনো বিকর্ণশ্চাপ্যানেতুং পাণ্ডবানিহ॥ 1-223-10 (9686) 
ততস্তে পাণ্ডবাঃ শ্রেষ্ঠাঃ পূজ্যমানাঃ সদা ৎবয়া।
প্রকৃতীনামনুমতে পদে স্থাস্যন্তি পৈতৃকে॥ 1-223-11 (9687) 
এতত্তব মহারাজ তেষু পুত্রেষু চৈব হি।
বৃত্তমৌপয়িকং মন্যে ভীষ্মেণ সহ ভারত॥ 1-223-12 (9688) 
কর্ণ উবাচ। 1-223-13 (1225) 
যোজিতাবর্থমানাভ্যাং সর্বকার্যেষ্বনন্তরৌ।
ন মন্ত্রয়েতাং ৎবচ্ছ্রেয়ঃ কিমদ্ভুততরং ততঃ॥ 1-223-13 (9689) 
দুষ্টেন মনসা যো বৈ প্রচ্ছন্নেনান্তরাত্মনা।
ব্রূয়ান্নি)শ্রেয়সং নাম কথং কুর্যাৎসতাং মতম্॥ 1-223-14 (9690) 
ন মিত্রাণ্যর্থকৃচ্ছ্রেষু শ্রেয়সে চেতরায় বা।
বিধিপূর্বং হি সর্বস্য দুঃখং বা যদি বা সুখম্॥ 1-223-15 (9691) 
কৃতপ্রজ্ঞোঽকৃতপ্রজ্ঞো বালো বৃদ্ধশ্চ মানবঃ।
সসহায়োঽসহায়শ্চ সর্বং সর্বত্র বিন্দতি॥ 1-223-16 (9692) 
শ্রূয়তে হি পুরা কশ্চিদম্বুবীচ ইতীশ্বরঃ।
আসীদ্রাজগৃহে রাজা মাগধানাং মহীক্ষিতাম্॥ 1-223-17 (9693) 
স হীনঃ করণৈঃ সর্বৈরুচ্ছ্বাসপরমো নৃপঃ।
অমাত্যসংস্থঃ সর্বেষু কার্যেষ্বেবাভবত্তদা॥ 1-223-18 (9694) 
তস্যামাত্যো মহাকর্ণির্বভূবৈকেশ্বরস্তদা।
স লব্ধবলমাত্মানং মন্যমানোঽবমন্যতে॥ 1-223-19 (9695) 
স রাজ্ঞ উপভোগ্যানি স্ত্রিয়ো রত্নধনানি চ।
আদদে সর্বশো মূঢ ঐশ্বর্যং চ স্বয়ং তদা॥ 1-223-20 (9696) 
তদাদায় চ লুব্ধস্য লোভাল্লোভোঽভ্যবর্ধত।
তথাহি সর্বমাদায় রাজ্যমস্য জিহীর্ষতি॥ 1-223-21 (9697) 
হীনস্য করণৈঃ সর্বৈরচ্ছ্বাসপরমস্য চ।
যতমানোঽপি তদ্রাজ্যং ন শশাকেতি নঃ শ্রুতং॥ 1-223-22 (9698) 
কিমন্যদ্বিহিতা নূনং তস্য সা পুরুষেন্দ্রতা।
যদি তে বিহিতং রাজ্যং ভবিষ্যতি বিশাংপতে॥ 1-223-23 (9699) 
মিষতঃ সর্বলোকস্য স্থাস্যতে ৎবয়ি তদ্ধুবম্।
অতোঽন্যথা চেদ্বিহিতং যতমানো ন লপ্স্যসে॥ 1-223-24 (9700) 
এবং বিদ্বন্নুপাদৎস্ব মন্ত্রিণাং সাধ্বসাধুতাম্।
দুষ্টানাং চৈব বোদ্ধব্যমদুষ্টানাং চ ভাষিতম্॥ 1-223-25 (9701) 
দ্রোণ উবাচ। 1-223-26 (1226) 
বিদ্ম তে ভাবদোষেণ যদর্থমিদমুচ্যতে।
দুষ্ট পাণ্ডবহেতোস্ৎবং দোষমাখ্যাপয়স্যুত॥ 1-223-26 (9702) 
হিতং তু পরমং কর্ণ ব্রবীমি কুলবর্ধনম্।
অথ ৎবং মন্যসে দুষ্টং ব্হূহি যৎপরমং হিতম্॥ 1-223-27 (9703) 
অতোঽন্যথা চেৎক্রিয়তে যদ্ব্রবীমি পরং হিতম্।
কুরবো বৈ বিনঙ্ক্ষ্যন্তি নচিরেণৈব মে মতিঃ॥ ॥ 1-223-28 (9704) 
 
ইতি শ্রীমন্মহাভারতে আদিপর্বণি বিদুরাগমনরাজ্যলাভপর্বণি ত্রয়োবিংশত্যধিকদ্বিশততমোঽধ্যায়ঃ॥ 223 ॥

 -   -  

1-223-4 মিথঃ কৃত্যং সাংবন্ধিকং বরপক্ষীয়ৈর্বধ্বলংকারাদিকন্যাপক্ষীয়ৈর্বরালংকারাদি॥ 1-223-15 বিধিপূর্বং অধৃষ্টকারণকম্॥ 1-223-17 অম্বুবীর ইতি শ্রুতঃ ইতি ঘ. পাঠঃ। বিনিন্দ ইতি বিতশ্রুঃ ইতি ঙ পাঠঃ। ঈশ্বরঃ সমর্থঃ। রাজগৃহে তন্নামকে নগরে॥ ত্রয়োবিংশত্যধিকদ্বিশততমোঽধ্যায়ঃ॥ 223 ॥



আদিপর্ব - অধ্যায় 224

॥ শ্রীঃ ॥

1.224. অধ্যায়ঃ 224 

 -   -  

ভীষ্মদ্রোণাভ্যামুক্তমেবাবশ্যং করণীয়ং পাণ্ডবা জেতুং ন শক্যাঃ দুর্যোধনাদীনাং বচনং মা কুরু ইতি ধৃতরাষ্ট্রংপ্রতি বিদুরস্যোক্তিঃ॥ 1 ॥

 -   -  

1-224-0 (9705) 
বিদুর উবাচ। 1-224-0 (1227) 
রাজন্নিঃসংশয়ং শ্রেয়ো বাচ্যস্ৎবমসি বান্ধবৈঃ।
ন ৎবশুশ্রূষমাণে বৈ বাক্যং সংপ্রতি তিষ্ঠতি॥ 1-224-1 (9706) 
প্রিয়ং হিতং চ তদ্বাক্যমুক্তবান্কুরুসত্তমঃ।
ভীষ্মঃ শান্তনবো রাজন্প্রতিগৃহ্ণাসি তন্ন চ॥ 1-224-2 (9707) 
তথা দ্রোণেন বহুধা ভাষিতং হিতমুত্তমম্।
তচ্চ রাধাসুতঃ কর্ণো মন্যতে ন হিতং তব॥ 1-224-3 (9708) 
চিন্তয়ংশ্চ ন পশ্যামি রাজংস্তব সুহৃত্তমম্।
আভ্যাং পুরুষসিংহাভ্যাং যো বা স্যাৎপ্রজ্ঞয়াধিকঃ॥ 1-224-4 (9709) 
ইমৌ হি বৃদ্ধৌ বয়সা প্রজ্ঞয়া চ শ্রুতেন চ।
সমৌ চ ৎবয়ি রাজেন্ত্র তথা পাণ্ডুসুতেষু চ॥ 1-224-5 (9710) 
ধর্মে চানবরৌ রাজন্সত্যতায়াং চ ভারত।
রামাদ্দাশরথেশ্চৈব গয়াচ্চৈব ন সংশয়ঃ॥ 1-224-6 (9711) 
ন চোক্তবন্তাবশ্রেয়ঃ পুরস্তাদপি কিংচন।
ন চাপ্যপকৃতং কিংচিদনয়োর্লক্ষ্যতে ৎবয়ি॥ 1-224-7 (9712) 
তাবুভৌ পুরুষব্যাঘ্রাবনাগসি নৃপে ৎবয়ি।
ন মন্ত্রয়েতাং ৎবচ্ছ্রেয়ঃ কথং সত্যপরাক্রমৌ॥ 1-224-8 (9713) 
প্রজ্ঞাবন্তৌ নরশ্রেষ্ঠাবস্মিঁল্লোকে নরাধিপ।
ৎবন্নিমিত্তমতো নেমৌ কিংচিজ্জিহ্মং বদিষ্যতঃ॥ 1-224-9 (9714) 
ইতি মে নৈষ্ঠিকী বুদ্ধির্বর্ততে কুরুনন্দন।
ন চার্থহেতোর্ধর্মজ্ঞৌ বক্ষ্যতঃ পক্ষসংশ্রিতম্॥ 1-224-10 (9715) 
এতদ্ধি পরমং শ্রেয়ো মন্যেঽহং তব ভারত।
দুর্যোধনপ্রভৃতয়ঃ পুত্রা রাজন্যথা তব॥ 1-224-11 (9716) 
তথৈব পাণ্ডবেয়াস্তে পুত্রা রাজন্ন সংশয়ঃ।
তেষু চেদহিতং কিংচিন্মন্ত্রয়েয়ুরতদ্বিদঃ॥ 1-224-12 (9717) 
মন্ত্রিণস্তে ন চ শ্রেয়ঃ প্রপশ্যন্তি বিশেষতঃ।
অথ তে হৃদয়ে রাজন্বিশেষঃ স্বেষু বর্ততে। 
অন্তরস্থং বিবৃণ্বানাঃ শ্রেয়ঃ কুর্যুর্ন তে ধ্রুবম্॥  1-224-13 (9718) 
এতদর্থমিমৌ রাজন্মহাত্মানৌ মহাদ্যুতী।
নোচতুর্বিবৃতং কিংচিন্ন হ্যেষ তব নিশ্চয়ঃ॥ 1-224-14 (9719) 
যচ্চাপ্যশক্যতাং তেষামাহতুঃ পুরুষর্ষভৌ।
তত্তথা পুরুষব্যাঘ্র তব তদ্ভদ্রমস্তু তে॥ 1-224-15 (9720) 
কথং হি পাণ্ডবঃ শ্রীমান্সব্যসাচী ধনঞ্জয়ঃ।
শক্যো বিজেতুং সংগ্রামে রাজন্মঘবতাপি হি॥ 1-224-16 (9721) 
`ভীমসেনো মহাবাহুর্নাগায়ুতবলো মহান্।
রাক্ষসানাং ভয়করো বাহুশালী মহাবলঃ॥ 1-224-17 (9722) 
হিডিম্বো নিহতো যেন বাহুয়ুদ্ধেন ভারত।
যো রাবণসমো যুদ্ধে তথা চ বকরাক্ষসঃ॥ 1-224-18 (9723) 
স যুধ্যমানো রাজেন্দ্র ভীমো ভীমপরাক্রমঃ।'
কথং স্ম যুধি শক্যেত বিজেতুমমরৈরপি॥  1-224-19 (9724) 
তথৈব কৃতিনৌ যুদ্ধে যমৌ যমসুতাবিব।
কথং বিজেতুং শক্যৌ তৌ রণে জীবিতুমিচ্ছতা॥ 1-224-20 (9725) 
যস্মিন্ধৃতিরনুক্রোশঃ ক্ষমা সত্যং পরাক্রমঃ।
নিত্যানি পাণ্ডবে জ্যেষ্ঠে স জীয়েত রণে কথম্॥ 1-224-21 (9726) 
যেষাং পক্ষধরো রামো যেষাং মন্ত্রী জনার্দনঃ।
কিং নু তৈরজিতং সঙ্খ্যে যেষাং পক্ষে চ সাত্যকিঃ॥ 1-224-22 (9727) 
দ্রুপদঃ শ্বশুরো যেষাং যেষাং স্যালাশ্চ পার্ষতাঃ।
ধৃষ্টদ্যুম্নমুখা বীরা ভ্রাতরো দ্রুপদাত্মজাঃ॥ 1-224-23 (9728) 
`চৈদ্যশ্চ যেষাং ভ্রাতা চ শিশুপালো মহারথঃ।'
সোঽশক্যতাং চ বিজ্ঞায় তেষামগ্রে চ ভারত। 
দায়াদ্যতাং চ ধর্মেণ সম্যক্তেষু সমাচর॥  1-224-24 (9729) 
ইদং নির্দিষ্টময়শঃ পুরোচনকৃতং মহৎ।
তেষামনুগ্রহেণাদ্য রাজন্প্রক্ষালয়াত্মনঃ॥ 1-224-25 (9730) 
তেষামনুগ্রহশ্চায়ং সর্বেষাং চৈব নঃ কুলে।
জীবিতং চ পরং শ্রেয়ঃ ক্ষত্রস্য চ বিবর্ধনম্॥ 1-224-26 (9731) 
দ্রুপদোঽপি মহান্রাজা কৃতবৈরশ্চ নঃ পুরা।
তস্য সংগ্রহণং রাজন্স্বপক্ষস্য বিবর্ধনম্॥ 1-224-27 (9732) 
বলবন্তশ্চ দাশার্হা বহবশ্চ বিশাংপতে।
যতঃ কৃষ্ণস্ততঃ সর্বে যতঃ কৃষ্ণস্ততো জয়ঃ॥ 1-224-28 (9733) 
যচ্চ সাম্নৈব শক্যেত কার্যং সাধয়িতুং নৃপ।
কো দৈবশপ্তস্তৎকার্যং বিগ্রহেণ সমাচরেৎ॥ 1-224-29 (9734) 
শ্রুৎবা চ জীবতঃ পার্থান্পৌরজানপদা জনাঃ।
বলবদ্দর্শনে হৃষ্টাস্তেষাং রাজন্প্রিয়ং কুরু॥ 1-224-30 (9735) 
দুর্যোধনশ্চ কর্ণশ্চ শকুনিশ্চাপি সৌবলঃ।
অধর্ময়ুক্তা দুষ্প্রজ্ঞা বালা মৈষাং বচঃ কৃথাঃ॥ 1-224-31 (9736) 
উক্তমেতৎপুরা রাজন্ময়া গুণবতস্তব।
দুর্যোধনাপরাধেন প্রজেয়ং বৈ বিনঙ্ক্ষ্যতি॥ ॥ 1-224-32 (9737) 
 
ইতি শ্রীমন্মহাভারতে আদিপর্বণি বিদুরাগমনরাজ্যলাভপর্বণি চতুর্বিংশত্যধিকদ্বিশততমোঽধ্যায়ঃ॥ 224 ॥

 -   -  

1-224-6 অনবরৌ শ্রেষ্ঠৌ॥ 1-224-7 অনয়োঃ আভ্যাম্॥ 1-224-24 দায়াদ্যতাং পিতৃধনভোজনার্হতাম্॥ চতুর্বিংশত্যধিকদ্বিশততমোঽধ্যায়ঃ॥ 224 ॥



আদিপর্ব - অধ্যায় 225

॥ শ্রীঃ ॥

1.225. অধ্যায়ঃ 225 

 -   -  

ধৃতরাষ্ট্রাজ্ঞয়া বিদুরস্য দ্রুপদনগরগমনম্॥ 1 ॥ তত্র শ্রীকৃষ্ণাদীনাং সমীপে ধৃতরাষ্ট্রসন্দেশকথনম্॥ 2 ॥

 -   -  

1-225-0 (9738) 
ধৃতরাষ্ট্র উবাচ। 1-225-0 (1228) 
ভীষ্মঃ শান্তনবো বিদ্বান্দ্রোণশ্চ ভগবানৃষিঃ।
`হিতং চ পরমং সত্যমব্রূতাং বাক্যমুত্তমম্।' 
হিতং চ পরমং বাক্যং ৎবং চ সত্যং ব্রবীষি মাম্॥  1-225-1 (9739) 
যথৈব পাণ্ডোস্তে বীরাঃ কুন্তীপুত্রা মহারথাঃ।
তথৈব ধর্মতঃ সর্বে মম পুত্রা ন সংশয়ঃ॥ 1-225-2 (9740) 
যথৈব মম পুত্রাণামিদং রাজ্যং বিধীয়তে।
তথৈব পাণ্ডুপুত্রাণামিদং রাজ্যং ন সংশয়ঃ॥ 1-225-3 (9741) 
ক্ষত্তরানয় গচ্ছৈতান্সহ মাত্রা সুসৎকৃতান্।
তয়া চ দেবরূপিণ্যা কৃষ্ণয়া সহ ভারত॥ 1-225-4 (9742) 
দিষ্ট্যা জীবন্তি তে পার্থা দিষ্ট্যা জীবতি সা পৃথা।
দিষ্ট্যা দ্রুপদকন্যাং চ লব্ধবন্তো মহারথাঃ॥ 1-225-5 (9743) 
দিষ্ট্যা বর্ধামহে সর্বে দিষ্ট্যা শান্তঃ পুরোচনঃ।
দিষ্ট্যা মম পরং দুঃখমপনীতং মহাদ্যুতে॥ 1-225-6 (9744) 
`ৎবমেব গৎবা বিদুর তানিহানয় মা চিরম্।  1-225-7 (9745) 
বৈশম্পায়ন উবাচ।
এবমুক্তস্ততঃ ক্ষত্তা রথমারুহ্য শীঘ্রগম্। 
আগাৎকতিপয়াহোভিঃ পাঞ্চালান্রাজধর্মবিৎ'॥  1-225-7 (1229) 
ততো জগাম বিদুরো ধৃতরাষ্ট্রস্য শাসনাৎ।
সকাশং যজ্ঞসেনস্য পাণ্ডবানাং চ ভারত॥ 1-225-8 (9746) 
সমুপাদায় রত্নানি বসূনি বিবিধানি চ।
দ্রৌপদ্যাঃ পাণ্ডবানাং চ যজ্ঞসেনস্য চৈব হ॥ 1-225-9 (9747) 
তত্র গৎবা স ধর্মজ্ঞঃ সর্বশাস্ত্রবিশারদঃ।
দ্রুপদং ন্যায়তো রাজন্সংয়ুক্তমুপতস্থিবান্॥ 1-225-10 (9748) 
স চাপি প্রতিজগ্রাহ ধর্মেণ বিদুরং ততঃ।
চক্রতুশ্চ যথান্যায়ং কুশলপ্রশ্নসংবিদম্॥ 1-225-11 (9749) 
দদর্শ পাণ্ডবাংস্তত্র বাসুদেবং চ ভারত।
স্নেহাৎপরিষ্বজ্য স তান্পপ্রচ্ছানাময়ং ততঃ॥ 1-225-12 (9750) 
তৈশ্চাপ্যমিতবুদ্দিঃ স পূজিতো হি যথাক্রমম্।
বচনাদ্ধৃতরাষ্ট্রস্য স্নেহয়ুক্তং পুনঃপুনঃ॥ 1-225-13 (9751) 
পপ্রচ্ছানাময়ং রাজংস্ততস্তান্পাণ্ডুনন্দনান্।
প্রদদৌ চাপি রত্নানি বিবিধানি বসূনি চ॥ 1-225-14 (9752) 
পাণ্ডবানাং চ কুন্ত্যাশ্চ দ্রৌপদ্যাশ্চ বিশাংপতে।
দ্রুপদস্য চ পুত্রাণাং যথা দত্তানি কৌরবৈঃ॥ 1-225-15 (9753) 
প্রোবাচ চামিতমতিঃ প্রশ্রিতং বিনয়ান্বিতঃ।
দ্রুপদং পাণ্ডুপুত্রাণাং সন্নিধৌ কেশবস্য চ॥ 1-225-16 (9754) 
বিদুর উবাচ। 1-225-17 (1230) 
রাজঞ্ছৃণু সহামাত্যঃ সপুত্রশ্চ বচো মম।
ধৃতরাষ্ট্রঃ সপুত্রস্ৎবাং সহামাত্যঃ সবান্ধবঃ॥ 1-225-17 (9755) 
অব্রবীৎকুশলং রাজন্প্রীয়মাণঃ পুনঃপুনঃ।
প্রীতিমাংস্তে দৃঢং চাপি সংবন্ধেন নরাধিপ॥ 1-225-18 (9756) 
তথা ভীষ্মঃ শান্তনবঃ কৌরবৈঃ সহ সর্বশঃ।
কুশলং ৎবাং মহাপ্রাজ্ঞঃ সর্বতঃ পরিপৃচ্ছতি॥ 1-225-19 (9757) 
ভারদ্বাজো মহাপ্রাজ্ঞো দ্রোণঃ প্রিয়সখস্তব।
সমাশ্লেষমুপেত্য ৎবাং কুশলং পরিপৃচ্ছতি॥ 1-225-20 (9758) 
ধৃতরাষ্ট্রশ্চ পাঞ্চাল্য ৎবয়া সংবন্ধমেয়িবান্।
কৃতার্থং মন্যতেত্মানং তথা সর্বেঽপি কৌরবাঃ॥ 1-225-21 (9759) 
ন তথা রাজ্যসংপ্রাপ্তিস্তেষাং প্রীতিকরী মতা।
যথা সংবন্ধকং প্রাপ্য যজ্ঞসেন ৎবয়া সহ॥ 1-225-22 (9760) 
এতদ্বিদিৎবা তু ভবান্প্রস্থাপয়তু পাণ্ডবান্।
দ্রষ্টুং হি পাণ্ডুপুত্রাংশ্চ ৎবরন্তি কুরবো ভৃশম্॥ 1-225-23 (9761) 
বিপ্রোষিতা দীর্ঘকালমেতে চাপি নরর্ষভাঃ।
উৎসুকা নগরং দ্রষ্টুং ভবিষ্যন্তি তথা পৃথা॥ 1-225-24 (9762) 
কৃষ্ণামপি চ পাঞ্চালীং সর্বাঃ কুরুবরস্ত্রিয়ঃ।
দ্রষ্টুকামাঃ প্রতীক্ষ্তে পুরং চ বিষয়াশ্চ নঃ॥ 1-225-25 (9763) 
স ভবান্পাণ্ডুপুত্রাণামাজ্ঞাপয়তু মা চিরম্।
গমনং সহদারাণামেতদত্র মতং মম॥ 1-225-26 (9764) 
নিসৃষ্টেষু ৎবয়া রাজন্পাণ্ডবেষু মহাত্মসু।
ততোঽহং প্রেষয়িষ্যামি ধৃতরাষ্ট্রস্য শীঘ্রগান্। 
আগমিষ্যন্তি কৌন্তেয়াঃ কুন্তী চ সহ কৃষ্ণয়া॥ ॥  1-225-27 (9765) 
 
ইতি শ্রীমন্মহাভারতে আদিপর্বণি বিদুরাগমনরাজ্যলাভপর্বণি পঞ্চবিংশত্যধিকদ্বিশততমোঽধ্যায়ঃ॥ 225 ॥




আদিপর্ব - অধ্যায় 226

॥ শ্রীঃ ॥

1.226. অধ্যায়ঃ 226 

 -   -  

পাণ্ডবানাং হাস্তিনপুরগমনংপ্রতি শ্রীকৃষ্ণদ্রুপদয়োরশ্যনুজ্ঞা॥ 1 ॥ পৃথাবিদুরসংবাদঃ॥ 2 ॥ প্রস্থিতানাং পাণ্ডবানাং দ্রুপদেন পারিবর্হদানম্॥ 3 ॥ প্রত্যুদ্গমনায়াগতৈঃ কৌরবৈঃ সহ পাণ্ডবানাং ভীষ্মাদিবন্দনপুরঃসরং গৃহপ্রবেশঃ॥ 4 ॥

 -   -  

1-226-0 (9766) 
দ্রুপদ উবাচ। 1-226-0 (1231) 
এবমেতন্মহাপ্রাজ্ঞ যথাত্থ বিদুরাদ্য মাম্।
মমাপি পরমো হর্ষঃ সংবন্ধেঽস্মিন্কৃতে প্রভো॥ 1-226-1 (9767) 
গমনং চাপি যুক্তং স্যাদ্দৃঢমেষাং মহাত্মনাম্।
ন তু তাবন্ময়া যুক্তমেতদ্বক্তুং স্বয়ং গিরা॥ 1-226-2 (9768) 
যদা তু মন্যতে বীরঃ কুন্তীপুত্রো যুধিষ্ঠিরঃ।
ভীমসেনার্জুনৌ চৈব যমৌ চ পুরুষর্ষভৌ॥ 1-226-3 (9769) 
রামকৃষ্ণৌ চ ধর্মজ্ঞৌ তদা গচ্ছন্তু পাণ্ডবাঃ।
এতৌ হি পুরুষব্যাঘ্রাবেষাং প্রিয়হিতে রতৌ॥ 1-226-4 (9770) 
যুধিষ্ঠির উবাচ। 1-226-5 (1232) 
পরবন্তো বয়ং রাজংস্ৎবয়ি সর্বে সহানুগাঃ।
যথা বক্ষ্যসি নঃ প্রীত্যা তৎকরিষ্যামহে বয়ম্॥ 1-226-5 (9771) 
বৈশম্পায়ন উবাচ। 1-226-6 (1233) 
ততোঽব্রবীদ্বাসুদেবো গমনং রোচতে মম।
যথা বা মন্যতে রাজা দ্রুপদঃ সর্বধর্মবিৎ॥ 1-226-6 (9772) 
দ্রুপদ উবাচ। 1-226-7 (1234) 
যথৈব মন্যতে বীরো দাশার্হঃ পুরুষোত্তমঃ।
প্রাপ্তকালং মহাবাহুঃ সা বুদ্ধির্নিশ্চিতা মম॥ 1-226-7 (9773) 
যথৈব হি মহাভাগাঃ কৌন্তেয়া মম সাংপ্রতম্।
তথৈব বাসুদেবস্য পাণ্ডুপুত্রা ন সংশয়ঃ॥ 1-226-8 (9774) 
ন তদ্ধ্যায়তি কৌন্তেয়ঃ পাণ্ডুপুত্রো যুধিষ্ঠিরঃ।
যথৈষাং পুরুষব্যাঘ্রঃ শ্রেয়ো ধ্যায়তি কেশবঃ॥ 1-226-9 (9775) 
বৈশম্পায়ন উবাচ। 1-226-10 (1235) 
`পৃথায়াস্তু ততো বেশ্ম প্রবিবেশ মহামতিঃ।
পাদৌ স্পৃষ্ট্বা পৃথায়াস্তু শিরসা চ মহীং গতঃ॥ 1-226-10 (9776) 
দৃষ্ট্বা তু দেবরং কুন্তী শুশোচ চ মুহুর্মুহুঃ।  1-226-11 (9777) 
কুন্ত্যুবাচ।
বৈচিত্রবীর্য তে পুত্রাঃ কথংচিজ্জীবিতাস্ৎবয়া॥  1-226-11 (1236) 
ৎবৎপ্রসাদাজ্জতুগৃহে মৃতাঃ প্রত্যাগতাস্তথা।
কূর্মী চিন্তয়তে পুত্রান্যত্র বা তত্র সংমতা॥ 1-226-12 (9778) 
চিন্তয়া বর্ধিতাঃ পুত্রা যথা কুশলিনস্তথা।
তব পুত্রাস্তু জীবন্তি ৎবদ্ভক্ত্যা ভরতর্ষভ॥ 1-226-13 (9779) 
যথা পরভৃতঃ পুত্রানরিষ্টা বর্ধয়েৎসদা।
তথৈব পুত্রাস্তু মম ৎবয়া তাত সুরক্ষিতাঃ॥ 1-226-14 (9780) 
ক্লেশাস্তু বহবঃ প্রাপ্তাস্তথা প্রাণান্তিকা ময়া।
অতঃ পরং ন জানামি কর্তব্যং জ্ঞাতুমর্হসি॥ 1-226-15 (9781) 
বিদুর উবাচ। 1-226-16 (1237) 
ন বিনশ্যন্তি লোকেষু তব পুত্রা মহাবলাঃ।
অচিরেণৈব কালেন স্বরাজ্যস্থা ভবন্তি তে॥ 1-226-16 (9782) 
বান্ধবৈঃ সহিতাঃ সর্বে ন শোকং কুরু মাধবি।  1-226-17 (9783) 
বৈশম্পায়ন উবাচ।'
ততস্তে সমনুজ্ঞাতা দ্রুপদেন মহাত্মনা॥  1-226-17 (1238) 
পাণ্ডবাশ্চৈব কৃষ্ণশ্চ বিদুরশ্চ মহামতিঃ।
আদায় দ্রৌপদীং কৃষ্ণাং কুন্তীং চৈব যশস্বিনীম্॥ 1-226-18 (9784) 
সবিহারং সুখং জগ্মুর্নগরং নাগসাহ্বয়ম্।
`সুবর্ণকক্ষ্যাগ্রৈবেয়ান্সুবর্ণাঙ্কুশভূষিতান্॥ 1-226-19 (9785) 
জাম্বূনদপরিষ্কারান্প্রভিন্নকরটামুখান্।
অধিষ্ঠিতান্মহামাত্রৈঃ সর্বশস্ত্রসমন্বিতান্॥ 1-226-20 (9786) 
সহস্রং প্রদদৌ রাজা গজানাং বরবর্মিণাম্।
রথানাং চ সহস্রং বৈ সুবর্ণমণিচিত্রিতম্॥ 1-226-21 (9787) 
চতুর্যুজাং ভানুমচ্চ পঞ্চানাং প্রদদৌ তদা।
সুবর্ণপরিবর্হাণাং বরচামরমালিনাম্॥ 1-226-22 (9788) 
জাত্যশ্বানাং চ পঞ্চাশৎসহস্রং প্রদদৌ নৃপঃ।
দাসীনাময়ুতং রাজা প্রদদৌ বরভূষণম্। 
ততঃ সহস্রং দাসানাং প্রদদৌ বরধন্বনাম্॥  1-226-23 (9789) 
হৈমানি শয়্যাসনবাজনানি
দ্রব্যাণি চান্যানি চ গোধনানি। 
পৃথক্পৃথক্বৈব দদৌ স কোটিং
পাঞ্চালরাজঃ পরমপ্রহৃষ্টঃ॥  1-226-24 (9790) 
শিবিকানাং শতং পূর্ণং বাহান্পঞ্চশতং নরান্॥  1-226-25 (9791) 
এবমেতানি পাঞ্চালো জন্যার্থে প্রদদৌ ধনম্।
হরণং চাপি পাঞ্চাল্যা জ্ঞাতিদেয়ং চ সোমকঃ॥ 1-226-26 (9792) 
ধৃষ্টদ্যুম্নো যয়ৌ তত্র ভগিনীং গৃহ্য ভারত।
নানদ্যমানো বহুশস্তূর্যঘোষৈঃ সহস্রশঃ॥'  1-226-27 (9793) 
শ্রুৎবা চোপস্থিতান্বীরান্ধৃতরাষ্ট্রোঽম্বিকাসুতঃ।
প্রতিগ্রহায় পাণ্ডূনাং প্রেষয়ামাস কৌরবান্॥ 1-226-28 (9794) 
বিকর্ণং চ মহেষ্বাসং চিত্রসেনং চ ভারত।
দ্রোণং চ পরমেষ্বাসং গৌতমং কৃপমেব চ॥ 1-226-29 (9795) 
তৈস্তৈঃ পরিবৃতাঃ শূরৈঃ শোভমানা মহারথাঃ।
নগরং হাস্তিনপুরং শনৈঃ প্রবিবিশুস্তদা॥ 1-226-30 (9796) 
`পাণ্ডবানাগতাঞ্ছ্রুৎবা নাগরাস্তু কুতূহলাৎ।
মণ্ডয়াঞ্চক্রিরে তত্র নগরং নাগসাহ্বয়ম্॥ 1-226-31 (9797) 
মুক্তপুষ্পাবকীর্ণং তু জলসিক্তং তু সর্বতঃ।
ধূপিতং দিব্যধূপেন মঙ্গলৈশ্চাভিসংবৃতম্॥ 1-226-32 (9798) 
পতাকোচ্ছ্রিতমাল্যং চ পুরমপ্রতিমং বভৌ।
শঙ্খভেরীনিনাদৈশ্চ নানাবাদিত্রনিস্বনৈঃ॥'  1-226-33 (9799) 
কৌতূহলেন নগরং পূর্যমাণমিবাভবৎ।
যত্র তে পুরুষব্যাঘ্রাঃ শোকদুঃখসমন্বিতাঃ॥ 1-226-34 (9800) 
`নির্গতাশ্চ পুরাৎপূর্বং ধৃতরাষ্ট্রপ্রবাধিতাঃ।
পুনর্নিবৃত্তা দিষ্ট্যা বৈ সহ মাত্রা পরন্তপাঃ॥ 1-226-35 (9801) 
ইত্যেবমীরিতা বাচো জনৈঃ প্রিয়চিকীর্ষুভিঃ।'
তত উচ্চাবচা বাচঃ প্রিয়াঃ সর্বত্র ভারত॥  1-226-36 (9802) 
উদীরিতাস্তদাঽশৃণ্বন্পাণ্ডবা হৃদয়ংগমাঃ।  1-226-37 (9803) 
পৌরা ঊচুঃ
অয়ং স পুরুষব্যাঘ্রঃ পুনরায়াতি ধর্মবিৎ॥  1-226-37 (1239) 
যো নঃ স্বানিব দায়াদান্ধর্মেণ পরিরক্ষতি।
অদ্য পাণ্ডুর্মহারাজো বনাদিব মনঃপ্রিয়ম্॥ 1-226-38 (9804) 
আগতশ্চৈবমস্মাকং চিকীর্ষন্নাত্র সংশয়ঃ।
কিং ন্বদ্য সুকৃতং কর্ম সর্বেষাং নঃ প্রিয়ং পরম্॥ 1-226-39 (9805) 
যন্নঃ কুন্তীসুতা বীরা ভর্তারঃ পুনরাগতাঃ।
যদি দত্তং যদি হুতং যদি বাপ্যস্তি নস্তপঃ। 
তেন তিষ্ঠন্তু নগরে পাণ্ডবাঃ শরদাং শতম্॥  1-226-40 (9806) 
ততস্তে ধৃতরাষ্ট্রস্য ভীষ্মস্য চ মহাত্মনঃ।
অন্যেষাং চ তদর্হাণাং চক্রুঃ পাদাভিবন্দনম্॥ 1-226-41 (9807) 
পৃষ্টাস্তু কুশলপ্রশ্নং সর্বেণ নগরেণ তে।
সমাবিশন্ত বেশ্মানি ধৃতরাষ্ট্রস্য শাসনাৎ॥ ॥ 1-226-42 (9808) 
 
ইতি শ্রীমন্মহাভারতে আদিপর্বণি বিদুরাগমনরাজ্যলাভপর্বণি ষড্বিংশত্যধিকদ্বিশততমোঽধ্যায়ঃ॥ 226 ॥




আদিপর্ব - অধ্যায় 227

॥ শ্রীঃ ॥

1.227. অধ্যায়ঃ 227 

 -   -  

দ্রৌপদ্যা নমস্কৃতয়া গান্ধার্যা তদ্রূপদর্শনেন তস্যাঃ স্বপুত্রমৃত্যুৎববিতর্কঃ॥ 1 ॥ ধৃতরাষ্ট্রেণ যুধিষ্ঠিরস্য ধর্মরাজ্যেঽভিষেকঃ॥ 2 ॥ পাণ্ডবানাং খাণ্ডবপ্রস্থগমনম্॥ 3 ॥ শ্রীকৃষ্ণচিন্তিতেনেন্দ্রেণ বিশ্বকর্মণঃ প্রেষণম্॥ 4 ॥ বিশ্বকর্মণা ইন্দ্রপ্রস্থপুরনির্মাণম্॥ 5 ॥ তত্রাগতানাং সর্বেষাং বিসর্জনম্॥ 6 ॥

 -   -  

1-227-0 (9809) 
`বৈশম্পায়ন উবাচ। 1-227-0 (1240) 
দুর্যোধনস্য মহিষী কাশিরাজসুতা তদা।
ধৃতরাষ্ট্রস্য পুত্রাণাং বধূভিঃ সহিতা তদা॥ 1-227-1 (9810) 
পাঞ্চালীং প্রতিজগ্রাহ সাধ্বীং শ্রিয়মিবাপরাম্।
পূজয়ামাস পূজার্হাং শচীদেবীমিবাগতাম্॥ 1-227-2 (9811) 
ববন্দে তত্র গান্ধারীং কৃষ্ণয়া সহ মাধবী।
আশিষশ্চ প্রয়ুক্ৎবা তু পাঞ্চালীং পরিষস্বজে॥ 1-227-3 (9812) 
পরিষ্বজ্যৈব গান্ধারী কৃষ্ণাং কমললোচনাম্।
পুত্রাণাং মম পাঞ্চালী মৃত্যুরেবেত্যমন্যত॥ 1-227-4 (9813) 
সংচিন্ত্য বিদুরং প্রাহ যুক্তিতঃ সুবলাত্মজা।
কুন্তীং রাজসুতাং ক্ষত্তঃ সবধূং সপরিচ্ছদাম্॥ 1-227-5 (9814) 
পাণ্ডোর্নিবেশনং শীঘ্রং নীয়তাং যদি রোচতে।
করণেন মুহূর্তেন নক্ষত্রেণ শুভে তিথৌ॥ 1-227-6 (9815) 
যথা সুখং তথা কুন্তী রংস্যতে স্বগৃহে সুতৈঃ।
তথেত্যেব তদা ক্ষত্তা কারয়ামাস তত্তথা॥ 1-227-7 (9816) 
পূজয়ামাসুরত্যর্থং বান্ধবাঃ পাণ্ডবাংস্তদা।
নাগরাঃ শ্রেণিমুখ্যাশ্চ পূজয়ন্তি স্ম পাণ্ডবান্॥ 1-227-8 (9817) 
ভীষ্মো দ্রোণঃ কৃপঃ কর্ণো বাহ্লীকঃ সসুতস্তদা।
শাসনাদ্ধৃতরাষ্ট্রস্য অকুর্বন্নতিথিক্রিয়াম্॥ 1-227-9 (9818) 
এবং বিহরতাং তেষাং পাণ্ডবানাং মহাত্মনাম্।
নেতা সর্বস্য কার্যস্য বিদুরো রাজশাসনাৎ॥'  1-227-10 (9819) 
বিশ্রান্তাস্তে মহাত্মানঃ কংচিৎকালং সকেশবাঃ।
আহূতা ধৃতরাষ্ট্রেণ রাজ্ঞা শান্তনবেন চ॥ 1-227-11 (9820) 
ধৃতরাষ্ট্র উবাচ। 1-227-12 (1241) 
ভ্রাতৃভিঃ সহ কৌন্তেয় নিবোধেদং বচো মম।
`পাণ্ডুনা বর্ধিতং রাজ্যং পাণ্ডুনা পালিতং জগৎ॥ 1-227-12 (9821) 
শাসনান্মম কৌন্তেয় মম ভ্রাতা মহাবলঃ।
কৃতবান্দুষ্করং কর্ম নিত্যমেব বিশাংপতে॥ 1-227-13 (9822) 
তস্মাত্ৎবমপি কৌন্তেয় শাসনং কুরু মা চিরম্।
মম পুত্রা দুরাত্মানঃ সর্বেঽহংকারসংয়ুতাঃ॥ 1-227-14 (9823) 
শাসনং ন করিষ্যন্তি মম নিত্যং যুধিষ্ঠির।
স্বকার্যনিরতৈর্নিত্যমবলিপ্তৈর্দুরাত্মভিঃ॥'  1-227-15 (9824) 
পুনর্বৈ বিগ্রহো মা ভূৎখাণ্ডবপ্রস্থমাবিশ।
ন হি বো বসতস্তত্র কশ্চিচ্ছক্তঃ প্রবাধিতুম্॥ 1-227-16 (9825) 
সংরক্ষ্যমাণান্পার্থেন ত্রিদশানিব বজ্রিণা।
অর্ধরাজ্যং তু সংপ্রাপ্য খাণ্ডবপ্রস্থণাবিশ॥ 1-227-17 (9826) 
`কেশবো যদি মন্যতে তৎকর্তব্যমসংশয়ম্॥'  1-227-18 (9827) 
বৈশম্পায়ন উবাচ। 1-227-19 (1242) 
প্রতিগৃহ্য তু তদ্বাক্যং নৃপং সর্বে প্রণম্য চ।
`বাসুদেবেন সংমন্ত্র্য পাণ্ডবাঃ সমুপাবিশন্॥ 1-227-19 (9828) 
ধৃতরাষ্ট্র উবাচ। 1-227-20 (1243) 
অভিষেকস্য সংভারান্ক্ষত্তরানয় মা চিরম্।
অভিষিক্তং করিষ্যামি হ্যদ্য বৈ কুরুনন্দনম্॥ 1-227-20 (9829) 
ব্রাহ্মণা নৈগমশ্রেষ্ঠাঃ শ্রেণীমুখ্যাশ্চ সর্বতঃ।
আহূয়ন্তাং প্রকৃতয়ো বান্ধবাশ্চ বিশেষতঃ॥ 1-227-21 (9830) 
পুণ্যাহং বাচ্যতাং তাত গোসহস্রং প্রদীয়তাম্।
গ্রামমুখ্যাশ্চ বিপ্রেভ্যো দীয়ন্তাং বহুদক্ষিণাঃ॥ 1-227-22 (9831) 
অঙ্গদে মকুটং ক্ষত্তর্হস্তাভরণমানয়।
মুক্তাবলীশ্চ হারং চ নিষ্কাণি কটকানি চ॥ 1-227-23 (9832) 
কটিবন্ধশ্চ সূত্রং চ তথোদরনিবন্ধনম্।
অষ্টোত্তরসহস্রং তু ব্রাহ্মণাধিষ্ঠিতা গজাঃ॥ 1-227-24 (9833) 
জাহ্নবীসলিলং শীঘ্রমানীয়ন্তাং পুরোহিতৈঃ।
অভিষেকোদকক্লিন্নং সর্বাভরণভূষিতম্॥ 1-227-25 (9834) 
ঔপবাহ্যোপরিগতং দিব্যচারমরবীজিতম্।
সুবর্ণমণিচিত্রেণ শ্বেতচ্ছত্রেণ শোভিতম্॥ 1-227-26 (9835) 
জয়েতি দ্বিজবাক্যেনু স্তূয়মানং নৃপৈস্তথা।
দৃষ্ট্বা কুন্তীসুতং জ্যেষ্ঠমাজমীঢং যুধিষ্ঠিরম্॥ 1-227-27 (9836) 
প্রীতাঃ প্রীতেন মনসা প্রশংসন্তু পরে জনাঃ।
পাণ্ডোঃ কৃতোপকারস্য রাজ্যং দৎবা মমৈব চ॥ 1-227-28 (9837) 
প্রতিক্রিয়া কৃতমিদং ভবিষ্যতি ন সংশয়ঃ।
ভীষ্মো দ্রোণঃ কৃপঃ ক্ষত্তা সাধুসাধ্বিত্যথাব্রুবন্॥ 1-227-29 (9838) 
শ্রীবাসুদেব উবাচ। 1-227-30 (1244) 
যুক্তমেতন্মহাভাগ কৌরবাণাং যশস্করম্।
শীঘ্রমদ্যৈব রাজেন্দ্র ৎবয়োক্তং কর্তুমর্হসি॥ 1-227-30 (9839) 
ইত্যেবমুক্তো বার্ষ্ণেয়স্ৎবরয়ামাস তত্তদা।
তথোক্তং ধৃতরাষ্ট্রেণ কারয়ামাস কেশবঃ॥ 1-227-31 (9840) 
তস্মিন্ক্ষণে মহারাজ কৃষ্ণদ্বৈপায়নস্তদা।
আগত্য কুরুভিঃ সর্বৈঃ পূজিতঃ সসুহৃদ্গণৈঃ॥ 1-227-32 (9841) 
মূর্ধাভিষিক্তৈঃ সহিতো ব্রাহ্মণৈর্বেদপারগৈঃ।
কারয়ামাস বিধিবৎকেশবানুমতে তদা॥ 1-227-33 (9842) 
কৃপো দ্রোণশ্চ ভীষ্মশ্চ ধৌম্যশ্চ ব্যাসকেশবৌ।
বাহ্লীকঃ সোমদত্তশ্চ চাতুর্বেদ্যপুরস্কৃতাঃ॥ 1-227-34 (9843) 
অভিষেকং তদা চক্রুর্ভদ্রপীঠে সুসংস্কৃতম্॥  1-227-35 (9844) 
ব্যাস উবাচ। 1-227-36 (1245) 
জিৎবা তু পৃথিবীং কৃৎস্নাং বশে কৃৎবা নৃপান্ভবান্।
রাজসূয়াদিভির্যজ্ঞৈঃ ক্রতুভির্বরদক্ষিণৈঃ॥ 1-227-36 (9845) 
স্নাৎবা হ্যবভৃথস্নানং মোদতাং বান্ধবৈঃ সহ।
এবমুক্ৎবা তু তে সর্বে আশীর্ভিরভিপূজয়ন্॥ 1-227-37 (9846) 
মূর্ধাভিষিক্তঃ কৌরব্যঃ সর্বাভরণভূষিতঃ।
জয়েতি সংস্তুতো রাজা প্রদদৌ ধনমক্ষয়ম্॥ 1-227-38 (9847) 
সর্বমূর্ধাভিষিক্তৈশ্চ পূজিতঃ কুরনন্দনঃ।
ঔপবাহ্যমথারুহ্য শ্বেতচ্ছত্রেণ শোভিতঃ॥ 1-227-39 (9848) 
ররাজ রাজাভিমতো মহেন্দ্র ইব দৈবতৈঃ।
ততঃ প্রদক্ষিণীকৃত্য নগরং নাগসাহ্বয়ম্॥ 1-227-40 (9849) 
প্রবিবেশ তদা রাজা নাগরৈঃ পূজিতো গৃহম্।
মূর্ধাভিষিক্তং কৌন্তেয়মভ্যগচ্ছন্ত কৌরবাঃ॥ 1-227-41 (9850) 
গান্ধারিপুত্রাঃ শোচন্তঃ সর্বে তে সহ বান্ধবৈঃ।
জ্ঞাৎবা শোকং চ পুত্রাণাং ধৃতরাষ্ট্রোঽব্রবীদিদং॥ 1-227-42 (9851) 
সমক্ষং বাসুদেবস্য কুরূণাং চ সমক্ষতঃ।
অভিষেকস্ৎবয়া প্রাপ্তো দুষ্প্রাপো হ্যকৃতাত্মভিঃ॥ 1-227-43 (9852) 
গচ্ছ ৎবমদ্যৈব নৃপ কৃতকৃত্যোঽসি কৌরব।
আয়ুঃ পুরূরবা রাজন্নহুষেণ যয়াতিনা॥ 1-227-44 (9853) 
তত্রৈব নিবসন্তি স্ম খাণ্ডবে তু নৃপোত্তম।
রাজধানী তু সর্বেষাং পৌরবাণাং মহাভুজ॥ 1-227-45 (9854) 
বিনাশিতং মুনিগণৈর্লোভাদ্বুধসুতস্য বৈ।
তস্মাত্ৎবং খাণ্ডবপ্রস্থং পুরং রাষ্ট্রং চ বর্ধয়॥ 1-227-46 (9855) 
ব্রাহ্মণাঃ ক্ষত্রিয়া বৈশ্যাঃ শূদ্রাশ্চ কৃতলক্ষণাঃ।
ৎবদ্ভক্ত্যা জন্তবশ্চান্যে ভজন্ত্যেব পুরং শুভম্॥ 1-227-47 (9856) 
পুরং রাষ্ট্রং সমৃদ্ধং বৈ ধনধান্যসমাকুলম্।
তস্মাদ্গচ্ছস্ব কৌন্তেয় ভ্রাতৃভিঃ সহিতোঽনঘ॥ 1-227-48 (9857) 
বৈশম্পায়ন উবাচ। 1-227-49 (1246) 
প্রতিগৃহ্য তু তদ্বাক্যং তস্মৈ সর্বে প্রণম্য চ।
রথৈর্নাগৈর্হয়ৈশ্চাপি সহিতাস্তু পদাতিভিঃ॥ 1-227-49 (9858) 
প্রতস্থিরে ততো ঘোষসংয়ুক্তৈঃ স্যন্দনৈর্বরৈঃ।
তান্দৃষ্ট্বা নাগরাঃ সর্বে ভক্ত্যা চৈব প্রতস্থিরে॥ 1-227-50 (9859) 
গচ্ছতঃ পাণ্ডবৈঃ সার্ধং দৃষ্ট্বা নাগপুরালয়াৎ।
পাণ্ডবৈঃ সহিতা গন্তুং নার্হতেতি চ নাগরান্॥ 1-227-51 (9860) 
ঘোষয়ামাস নগরে ধার্তরাষ্ট্রঃ সসৌবলঃ।'
ততস্তে পাণ্ডবাস্তত্র গৎবা কৃষ্ণপুরোগমাঃ॥  1-227-52 (9861) 
মণ্ডয়াঞ্চক্রিরে তদ্বৈ পুরং স্বর্গাদিব চ্যুতম্।
`বাসুদেবো জগন্নাথশ্চিন্তয়ামাস বাসবম্॥ 1-227-53 (9862) 
মহেন্দ্রশ্চিন্তিতো রাজন্বিশ্বকর্মাণমাদিশৎ।
বিশ্বকর্মন্মহাপ্রাজ্ঞ অদ্যপ্রভৃতি তৎপুরম্॥ 1-227-54 (9863) 
ইন্দ্রপ্রস্থমিতি খ্যাতং দিব্যং ভূম্যাং ভবিষ্যতি।
মহেন্দ্রশাসনাদ্গৎবা বিশ্বকর্মা তু কেশবম্॥ 1-227-55 (9864) 
প্রণম্য প্রণিপাতার্হং কিং করোমীত্যভাষত।
বাসুদেবস্তু তচ্ছ্রুৎবা বিশ্বকর্মাণমূচিবান্॥ 1-227-56 (9865) 
কুরুষ্ব কুরুরাজস্য মহেন্দ্রপুরসন্নিভম্।
ইন্দ্রেণ কৃতনামানমিন্দ্রপ্রস্থং মহাপুরম্॥ 1-227-57 (9866) 
বৈশম্পায়ন উবাচ।' 1-227-58 (1247) 
ততঃ পুণ্যে শিবে দেশে শান্তিং কৃৎবা মহারথাঃ।
স্বস্তিবাচ্য যথান্যায়মিন্দ্রপ্রস্থং ভবৎবিতি॥ 1-227-58 (9867) 
তৎপুরং মাপয়ামাসুর্দ্বৈপায়নপুরোগমাঃ।
`ততঃ স বিশ্বকর্মা তু চকার পুরমুত্তমম্॥'  1-227-59 (9868) 
সাগরপ্রতিরূপাভিঃ পরিখাভিরলঙ্কৃতম্।
প্রাকারেণ চ সংপন্নং দিবমাবৃত্য তিষ্ঠতা॥ 1-227-60 (9869) 
পাণ্ডুরাভ্রপ্রকাশেন হিমরশ্মিনিভেন চ।
শুশুভে তৎপুরশ্রেষ্ঠং নাগৈর্ভোগবতী যথা॥ 1-227-61 (9870) 
দ্বিপক্ষগরুডপ্রখ্যৈর্দ্বারৈঃ সৌধৈশ্চ শোভিতম্।
গুপ্তমভ্রচয়প্রখ্যৈর্গোপুরৈর্মন্দরোপমৈঃ॥ 1-227-62 (9871) 
বিবিধৈরপি নির্বিদ্ধৈঃ শস্ত্রোপেতৈঃ সুসংবৃতৈঃ।
শক্তিভিশ্চাবৃতং তদ্ধি দ্বিজিহ্বৈরিব পন্নগৈঃ॥ 1-227-63 (9872) 
তল্পৈশ্চাভ্যাসিকৈর্যুক্তং শুশুভে যোধরক্ষিতম্।
থীক্ষ্ণাঙ্কুশশতঘ্নীভির্যন্ত্রজালৈশ্চ শোভিতম্॥ 1-227-64 (9873) 
আয়সৈশ্চ মহাচক্রৈঃ শুশুভে তৎপুরোত্তমম্।
সুবিভক্তমহারথ্যং দেবতাবাধবর্জিতম্॥ 1-227-65 (9874) 
বিরোচমানং বিবিধৈঃ পাণ্ডুরৈর্ভবনোত্তমৈঃ।
তত্ত্রিবিষ্টপসংকাশমিন্দ্রপ্রস্থং ব্যরোচত॥ 1-227-66 (9875) 
মেঘবৃন্দমিবাকাশে বিদ্ধং বিদ্যুৎসমাবৃতম্।
তত্র রম্যে শিবে দেশে কৌরব্যস্য নিবেশনম্॥ 1-227-67 (9876) 
শুশুভে ধনসংপূর্ণং ধনাধ্যক্ষক্ষয়োপমম্।
তত্রাগচ্ছন্দ্বিজা রাজন্সর্ববেদবিদাং বরাঃ॥ 1-227-68 (9877) 
নিবাসং রোচয়ন্তি স্ম সর্বভাষাবিদস্তথা।
বণিজশ্চায়যুস্তত্র নানাদিগ্ভ্যো ধনার্থিনঃ॥ 1-227-69 (9878) 
সর্বশিল্পবিদস্তত্র বাসায়াভ্যাগমংস্তদা।
উদ্যানানি চ রম্যাণি নগরস্য সমন্ততঃ॥ 1-227-70 (9879) 
আম্রৈরাম্রাতকৈর্নীপৈরশোকৈশ্চম্পকৈস্তথা।
পুন্নাগৈর্নাগপুষ্পৈশ্চ লকুচৈঃ পনসৈস্তথা॥ 1-227-71 (9880) 
শালতালতমালৈশ্চ বকুলৈশ্চ সকেতকৈঃ।
মনোহরৈঃ সুপুষ্পৈশ্চ ফলভারাবনামিতৈঃ॥ 1-227-72 (9881) 
প্রাচীনামলকৈর্লোধ্রৈরঙ্কোলৈশ্চ সুপিষ্পিতৈঃ।
জম্বূভিঃ পাটলাভিশ্চ কুব্জকৈরতিমুক্তকৈঃ॥ 1-227-73 (9882) 
করবীরৈঃ পারিজাতৈরন্যৈশ্চ বিবিধৈর্দ্রুমৈঃ।
নিত্যপুষ্পফলোপেতৈর্নানাদ্বিজগণায়ুতৈঃ॥ 1-227-74 (9883) 
মত্তবর্হিণসংঘুষ্টকোকিলৈশ্চ সদামদৈঃ।
গৃহৈরাদর্শবিমলৈর্বিবিধৈশ্চ লতাগৃহৈঃ॥ 1-227-75 (9884) 
মনোহরৈশ্চিত্রগৃহৈস্তথাঽজগতিপ্রবতৈঃ।
বাপীভির্বিবিধাভিশ্চ পূর্ণাভিঃ পরমাম্ভসা॥ 1-227-76 (9885) 
সরোভিরতিরম্যৈশ্চ পদ্মোৎপলসুগন্ধিভিঃ।
হংসকারণ্ডবয়ুতৈশ্চক্রবাকোপশোভিতৈঃ॥ 1-227-77 (9886) 
রম্যাশ্চ বিবিধাস্তত্র পুষ্করিণ্যো বনাবৃতাঃ।
তডাগানি চ রম্যাণি বৃহন্তি সুবহূনি চ॥ 1-227-78 (9887) 
`নদী চ নন্দিনী নাম সা পুরীমুপগূহতি।
চাতুর্বর্ণ্যসমাকীর্ণমন্যৈঃ শিল্পিভিরাবৃতম্॥ 1-227-79 (9888) 
সর্বদাভিসৃতং সদ্ভিঃ কারিতং বিশ্বকর্মণা।
উপভোগসমৃদ্ধৈশ্চ সর্বদ্রব্যসমাবৃতম্॥ 1-227-80 (9889) 
নিত্যমার্যজনোপেতং নরনারীগণৈর্যুতম্।
বাজিবারণসংপূর্ণং গোভিরুষ্ট্রৈঃ খরৈরজৈঃ॥ 1-227-81 (9890) 
তত্ত্রিবিষ্টপসঙ্কাশমিন্দ্রপ্রস্থং ব্যরোচত।
পুরীং সর্বগুণোপেতাং নির্মিতাং বিশ্বকর্মণা॥ 1-227-82 (9891) 
পৌরবাণামধিপতিঃ কুন্তীপুত্রো যুধিষ্ঠিরঃ।
কৃতমঙ্গলসৎকারৈর্ব্রাহ্মণৈর্বেদপারগৈঃ॥ 1-227-83 (9892) 
দ্বৈপায়নং পুরস্কৃত্য ধৌম্যস্যাভিমতে স্থিতঃ।
ভ্রাতৃভিঃ সহিতো রাজা রাজমার্গমতীত্য চ॥ 1-227-84 (9893) 
ঔপবাহ্যগতো রাজা কেশবেন সহাভিভূঃ।
তোরণদ্বারসুমুখং দ্বাত্রিংশদ্দ্বারসংয়ুতম্॥ 1-227-85 (9894) 
বর্ধমানপুরদ্বারাৎপ্রবিবেশ মহাদ্যুতিঃ।
শঙ্খদুন্দুভিনির্ঘোষাঃ শ্রূয়ন্তে বহবো ভৃশম্॥ 1-227-86 (9895) 
জয়েতি ব্রাহ্মণগিরঃ শ্রূয়ন্তে চ সহস্রশঃ।
সংস্তূয়মানো মুনিভিঃ সূতমাগধবন্দিভিঃ॥ 1-227-87 (9896) 
ঔপবাহ্যগতো রাজা রাজমার্গমতীত্য চ।
কৃতমঙ্গলসৎকারং প্রবিবেশ গৃহোত্তমম্॥ 1-227-88 (9897) 
প্রবিশ্য ভবনং রাজা নাগরৈরভিসংবৃতঃ।
প্রহৃষ্টমুদিতৈরাসীৎসৎকারৈরভিপূজিতঃ॥ 1-227-89 (9898) 
পূজয়ামাস বিপ্রেন্দ্রান্কেশেন মহাত্মনা।
ততস্তু রাষ্ট্রং নগরং নরনারীগণায়ুতম্॥ 1-227-90 (9899) 
গোধনৈশ্চ সমাকীর্ণং সস্যৈর্বৃদ্ধিং তদাগমৎ॥'  1-227-91 (9900) 
তেষাং পুণ্যজনোপেতং রাষ্ট্রমাবিশতাং মহৎ।
পাণ্ডবানাং মহারাজ শশ্বৎপ্রীতিরবর্ধত॥ 1-227-92 (9901) 
`সৌবলেন চ কর্ণেন ধার্তরাষ্ট্রৈঃ কৃপেণ চ।'
তথা ভীষ্মেণ রাজ্ঞা চ ধর্মপ্রণয়িনা সদা॥  1-227-93 (9902) 
পাণ্ডবাঃ সমপদ্যন্ত খাণ্ডবপ্রস্থবাসিনঃ।
পঞ্চভিস্তৈর্মহেষ্বাসৈরিন্দ্রকল্পৈঃ সমাবৃতম্॥ 1-227-94 (9903) 
শুশুভে তৎপুরশ্রেষ্ঠং নাগৈর্ভোগবতী যথা।
`ততস্তু বিশ্বকর্মাণং পূজয়িৎবা বিসৃজ্য চ॥ 1-227-95 (9904) 
দ্বৈপায়নং চ সংপূজ্য বিসৃজ্য চ নরাধিপঃ।
বার্ষ্ণেয়মব্রবীদ্রাজা গন্তুকামং কৃতক্ষণম্॥ 1-227-96 (9905) 
তব প্রসাদাদ্বার্ষ্ণেয় রাজ্যং প্রাপ্তং ময়াঽনঘ।
প্রসাদাদেব তে বীর শূন্যং রাষ্ট্রং সুদুর্গমম্॥ 1-227-97 (9906) 
তবৈব তু প্রসাদেন রাজ্যস্থাশ্চ ভবামহে।
গতিস্ৎবমাপৎকালেঽপি পাণ্ডবানাং চ মাধব॥ 1-227-98 (9907) 
জ্ঞাৎবা তু কৃত্যং কর্তব্যং কারয়স্ব ভবান্হি নঃ।
যদিষ্টমনুমন্তব্যং পাণ্ডবানাং ৎবয়াঽনঘ॥ 1-227-99 (9908) 
শ্রীবাসুদেব উবাচ। 1-227-100 (1248) 
ৎবৎপ্রভাবান্মহারাজ্যং সংপ্রাপ্তং হি স্বধর্মতঃ।
পিতৃপৈতামহং রাজ্যং কথং ন স্যাত্তব প্রভো॥ 1-227-100 (9909) 
ধার্তরাষ্ট্রা দুরাচারাঃ কিং করিষ্যন্তি পাণ্ডবান্।
যথেষ্টং পালয় জগচ্ছশ্বদ্ধর্মধুরং বহ॥ 1-227-101 (9910) 
পুনঃ পুনশ্চ সংহর্ষাদ্ব্রাহ্মণান্ভর পৌরব।
অদ্যৈব নারদঃ শ্রীমানাগমিষ্যতি সৎবরঃ॥ 1-227-102 (9911) 
আদৎস্ব তস্য বাক্যানি শাসনং কুরু তস্য বৈ।
এবমুক্ৎবা ততঃ কুন্তীমভিবাদ্য জনার্দনঃ॥ 1-227-103 (9912) 
উবাচ শ্লক্ষ্ণয়া বাচা গমিষ্যামি নমোস্তু তে।  1-227-104 (9913) 
কুন্ত্যুবাচ।
জাতুষং গৃহমাসাদ্য ময়া প্রাপ্তং যদানঘ॥  1-227-104 (1249) 
আর্যেণ সমভিজ্ঞাতং ৎবয়া বৈ যদুপুঙ্গব।
ৎবয়া নাথেন গোবিন্দ দুঃখং তীর্ণং মহত্তরম্॥ 1-227-105 (9914) 
ৎবং হি নাথস্ৎবনাথানাং দরিদ্রাণাং বিশেষতঃ।
সর্বদুঃখানি শাম্যন্তি তব সংদর্শনান্মম॥ 1-227-106 (9915) 
স্মরস্বৈনান্মহাপ্রাজ্ঞ তেন জীবন্তি পাণ্ডবাঃ॥  1-227-107 (9916) 
বৈশম্পায়ন উবাচ। 1-227-108 (1250) 
করিষ্যামীতি চামন্ত্র্য অভিবাদ্য পিতৃষ্বসাম্।
গমনায় মতিং চক্রে বাসুদেবঃ সহানুগঃ॥'  1-227-108 (9917) 
তান্নিবেশ্য ততো বীরঃ সহ রামেণ কৌরবান্।
যয়ৌ দ্বারবতীং রাজন্পাণ্ডবানুমতে তদা॥ ॥ 1-227-109 (9918) 
 
ইতি শ্রীমন্মহাভারতে আদিপর্বণি বিদুরাগমনরাজ্যলাভপর্বণি সপ্তবিংশত্যধিকদ্বিশততমোঽধ্যায়ঃ॥ 227 ॥




আদিপর্ব - অধ্যায় 228

॥ শ্রীঃ ॥

1.228. অধ্যায়ঃ 228 

 -   -  

পাণ্ডবানাং সমীপে নারদাগমনম্॥ 1 ॥

 -   -  

1-228-0 (9919) 
জনমেজয় উবাচ। 1-228-0 (1251) 
এবং সংপ্রাপ্য রাজ্যং তদিন্দ্রপ্রস্থে তপোধন।
অত ঊর্ধ্বং নরব্যাঘ্রাঃ কিমকুর্বত পাণ্ডবাঃ॥ 1-228-1 (9920) 
সর্ব এব মহাত্মানঃ সর্বে মম পিতামহাঃ।
দ্রৌপদী ধর্মপত্নী চ কথং তানন্ববর্তত॥ 1-228-2 (9921) 
কথমাসুশ্চ কৃষ্ণায়ামেকস্যাং তে নরর্ষভাঃ।
বর্তমানা মহাভাগা নাভিদ্যন্ত পরস্পরম্॥ 1-228-3 (9922) 
শ্রোতুমিচ্ছাম্যহং তত্র বিস্তরেণ যথাতথম্।
তেষাং চেষ্টিতমন্যোন্যং যুক্তানাং কৃষ্ণয়া সহ॥ 1-228-4 (9923) 
বৈশম্পায়ন উবাচ। 1-228-5 (1252) 
ধৃতরাষ্ট্রাভ্যনুজ্ঞাতা ইন্দ্রপ্রস্থং প্রবিশ্য তৎ।
রেমিরে পুরুষব্যাঘ্রাঃ কৃষ্ণয়া সহ পাণ্ডবাঃ॥ 1-228-5 (9924) 
প্রাপ্য রাজ্যং মহাতেজাঃ সত্যসন্ধো যুধিষ্ঠিরঃ।
পালয়ামাস ধর্মেণ পৃথিবীং ভ্রাতৃভিঃ সহ॥ 1-228-6 (9925) 
জিতারয়ো মহাত্মানঃ সত্যধর্মপরায়ণাঃ।
এবং পুরমিদং প্রাপ্য তত্রোষুঃ পাণ্ডুনন্দনাঃ॥ 1-228-7 (9926) 
কুর্বাণাঃ পৌরকার্যাণি সর্বাণি ভরতর্ষভাঃ।
আসাংচক্রুর্মহার্হেষু পার্থিবেষ্বাসনেষু চ॥ 1-228-8 (9927) 
তেষু তত্রোপবিষ্টেষু পাণ্ডবেষু মহাত্মসু।
আয়যৌ ধর্মরাজং তু দ্রষ্টুকামোঽথ নারদঃ॥ 1-228-9 (9928) 
`পথা নক্ষত্রজুষ্টেন সুপর্ণাচরিতেন চ।
চন্দ্রসূর্যপ্রকাশেন সেবিতেন মহর্ষিভিঃ॥ 1-228-10 (9929) 
নভস্স্থলেন দিব্যেন দুর্লভেনাতপস্বিনাম্।
ভূতার্চিতো ভূতধরাং রাষ্ট্রমন্দিরভূষিতাম্॥ 1-228-11 (9930) 
অবেক্ষমাণো দ্যুতিমানাজগাম মহাতপাঃ।
সর্ববেদান্তগো বিপ্রঃ সর্ববেদাঙ্গপারগঃ॥ 1-228-12 (9931) 
পরেণ তপসা যুক্তো ব্রাহ্মেণ তপসা বৃতঃ।
নয়ে নীতৌ চ নিস্তো বিশ্রুতশ্চ মহামুনিঃ॥ 1-228-13 (9932) 
পরাৎপরতরং প্রাপ্তো ধর্মান্সমভিজগ্মিবান্।
ভাবিতাত্মা গতরজাঃ শান্তো মৃদুর্ঋজুর্দিবজঃ॥ 1-228-14 (9933) 
ধর্মেণাধিগতঃ সর্বৈর্দেবদানবমানুষৈঃ।
ক্ষীণকর্মসু পাপেষু ভূতেষু বিবিধেষু চ॥ 1-228-15 (9934) 
সর্বথা কৃতমর্যাদো বেদেষু বিবিধেষু চ।
শতশঃ সোমপা যজ্ঞে পুণ্যে পুণ্যকৃদগ্নিচিৎ॥ 1-228-16 (9935) 
ঋক্সাময়জুষাং বেত্তা ন্যায়দৃগ্ধর্মকোবিদঃ।
ঋজুরারোহবান্বৃদ্ধো ভূয়িষ্ঠপথিকোঽনঘঃ॥ 1-228-17 (9936) 
শ্লক্ষ্ণয়া শিখয়োপেতঃ সংপন্নঃ পরমৎবিষা।
অবদাতে চ সূক্ষ্মে চ দিব্যে চ রচিতে শুভে॥ 1-228-18 (9937) 
মহেন্দ্রদত্তে মহতী বিভ্রৎপরমবাসসী।
জাম্বূনদময়ে দিব্যে গণ্ডূপদমুখে নবে॥ 1-228-19 (9938) 
অগ্ন্যর্কসদৃশে দিব্যে ধারয়ন্কুণ্ডলে শুভে।
রাজতচ্ছত্রমুচ্ছ্রিত্য চিত্রং পরমবর্চসম্॥ 1-228-20 (9939) 
প্রাপ্য দুষ্প্রাপমন্যেন ব্রহ্মবর্চসমুত্তমম্।
ভবনে ভূমিপালস্য বৃহস্পতিরিবাপ্লুতঃ॥ 1-228-21 (9940) 
সংহিতায়াং চ সর্বেষাং স্থিতস্যোপস্থিতস্য চ।
দ্বিপদস্য চ ধর্মস্য ক্রমধর্মস্য পারগঃ॥ 1-228-22 (9941) 
গাধা সামানুসামজ্ঞঃ সাম্নাং পরমবল্গুনাম্।
আত্মনঃ সর্বমোক্ষিভ্যঃ কৃতিমান্কৃত্যবিৎসদা॥ 1-228-23 (9942) 
যজুর্ধর্মৈর্বহুবিধৈর্মতো মতিমতাং বরঃ।
বিদিতার্থঃ সমশ্চৈব চ্ছেত্তা নিগমসংশয়ান্॥ 1-228-24 (9943) 
অর্থনির্বচনে নিত্যং সংশয়চ্ছিদসংশয়ঃ।
প্রকৃত্যা ধর্মকুশলো দাতা ধর্মবিশারদঃ॥ 1-228-25 (9944) 
লোপেনাগমধর্মেণ সংক্রমেণ চ বৃত্তিষু।
একশব্দাংশ্চ নানার্থানেকার্থাংশ্চ পৃথক্কৃতান্॥ 1-228-26 (9945) 
পৃথগর্থাভিধানাংশ্চ প্রয়োগানন্ববেক্ষিতা।
প্রমাণভূতো লোকেষু সর্বাধিকরণেষু চ॥ 1-228-27 (9946) 
সর্ববর্ণবিকারেষু নিত্যং কুশলপূজিতঃ।
স্বরেঽস্বরে চ বিবিধে বৃত্তেষু বিবিধেষু চ॥ 1-228-28 (9947) 
সমস্থানেষু সর্বেষু সমাম্নায়েষু ধাতুষু।
উদ্দেশ্যানাং সমাখ্যাতা সর্বমাখ্যাতমুদ্দিশন্॥ 1-228-29 (9948) 
অভিসন্ধিষু তত্ৎবজ্ঞঃ পদান্যঙ্গান্যনুস্মরন্।
কালধর্মেণ নির্দিষ্টং যথার্থং চ বিচারয়ন্॥ 1-228-30 (9949) 
চিকীর্ষিতং চ যো বেত্তা যথা লোকেন সংবৃতম্।
বিভাষিতং চ সময়ং ভাষিতং হৃদয়ংগমম্॥ 1-228-31 (9950) 
আত্মনে চ পরস্মৈ চ স্বরসংস্কারয়োগবিৎ।
এষাং স্বরাণাং জ্ঞাতা চ বোদ্ধা প্রবচনঃ স্বরাট্॥ 1-228-32 (9951) 
বিজ্ঞাতা চোক্তবাক্যানামেকতাং বহুতাং তথা।
বোদ্ধা হি পরমার্থাংশ্চ বিবিধাংশ্চ ব্যতিক্রমান্॥ 1-228-33 (9952) 
অভেদতশ্চ বহুশো বহুশশ্চাপি ভেদতঃ।
বক্তা বিবিধবাক্যানাং নানাদেশসমীক্ষিতা॥ 1-228-34 (9953) 
পঞ্চাগমাংশ্চ বিবিধানাদেশাংশ্চ সমীক্ষিতা।
নানার্থকুশলস্তত্র তদ্ধিতেষু চ কৃৎস্নশঃ॥ 1-228-35 (9954) 
পরিভূষয়িতা বাচাং বর্ণতঃ স্বরতোঽর্থতঃ।
প্রত্যযং চ সমাখ্যাতা নিয়তং প্রতিধাতুকম্॥ 1-228-36 (9955) 
পঞ্চ চাক্ষরজাতানি স্বরসংজ্ঞানি যানি চ।
তমাগতমৃষিং দৃষ্ট্বা প্রত্যুদ্গম্যাভিবাদ্য চ॥'  1-228-37 (9956) 
আসনং রুচিরং তস্মৈ প্রদদৌ স যুধিষ্ঠিরঃ।
`কৃষ্ণাজিনোত্তরে তস্মিন্নুপবিষ্টো মহানৃষিঃ॥'  1-228-38 (9957) 
দেবর্ষেরুপবিষ্টস্য স্বয়মর্ধ্যং যথাবিধি।
প্রাদাদ্যুধিষ্ঠিরো ধীমান্রাজ্যং তস্মৈ ন্যবেদয়ৎ। 
প্রতিগৃহ্য তু তাং পূজামৃষিঃ প্রীতমনাস্তদা॥  1-228-39 (9958) 
আশীর্ভির্বর্ধয়িৎবা চ তমুবাচাস্যতামিতি।
নিষসাদাভ্যনুজ্ঞাতস্ততো রাজা যুধিষ্ঠিরঃ॥ 1-228-40 (9959) 
প্রেষয়ামাস কৃষ্ণায়ৈ ভগবন্তমুপস্থিতম্।
শ্রুৎবৈতদ্দ্রৌপদী চাপি শুচির্ভূৎবা সমাহিতা॥ 1-228-41 (9960) 
জগাম তত্র যত্রাস্তে নারদঃ পাণ্ডবৈঃ সহ।
তস্যাভিবাদ্য চরণৌ দেবর্ষের্ধর্মচারিণী॥ 1-228-42 (9961) 
কৃতাঞ্জলিঃ সুসংবীতা স্থিতাঽথ দ্রুপদাত্মজা।
তস্যাশ্চাপি স ধর্মাত্মা সত্যবাগৃষিসত্তমঃ॥ 1-228-43 (9962) 
আশিষো বিবিধাঃ প্রোচ্য রাজপুত্র্যাস্তু নারদঃ।
গম্যতামিতি হোবাচ ভগবাংস্তামনিন্দিতাম্॥ 1-228-44 (9963) 
গতায়ামথ কৃষ্ণায়াং যুধিষ্ঠিরপুরোগমান্।
বিবিক্তে পাণ্ডবান্সর্বানুবাচ ভগবানৃষিঃ॥ 1-228-45 (9964) 
পাঞ্চালী ভবতামেকা ধর্মপত্নী যশস্বিনী।
যথা বো নাত্র ভেদঃ স্যাত্তথা নীতির্বিধীয়তাং॥ 1-228-46 (9965) 
সুন্দোপসুন্দৌ হি পুরা ভ্রাতরৌ সহিতাবুভৌ।
আস্তামবধ্যাবন্যেষাং ত্রিষু লোকেষু বিশ্রুতৌ॥ 1-228-47 (9966) 
একরাজ্যাবেকগৃহাবেকশয়্যাসনাশনৌ।
তিলোত্তমায়াস্তৌ হেতোরন্যোন্যমভিজঘ্নতুঃ॥ 1-228-48 (9967) 
রক্ষ্যতাং সৌহৃদং তস্মাদন্যোন্যপ্রীতিভাবকম্।
যথা বো নাত্র ভেদঃ স্যাত্তৎকুরুষ্ব যুধিষ্ঠির॥ 1-228-49 (9968) 
যুধিষ্ঠির উবাচ। 1-228-50 (1253) 
সুন্দোপসুন্দাবসুরৌ কস্য পুত্রৌ মহামুনে।
উৎপন্নশ্চ কথং ভেদঃ কথং চান্যোন্যমঘ্নতাম্॥ 1-228-50 (9969) 
অপ্সরা দেবকন্যা বৈ কস্য চৈষা তিলোত্তমা।
যস্যাঃ কামেন সংমত্তৌ জঘ্নতুস্তৌ পরস্পরম্॥ 1-228-51 (9970) 
এতৎসর্বং যথা বৃত্তং বিস্তরেণ তপোধন।
শ্রোতুমিচ্ছামহে ব্রহ্মন্পরং কৌতূহলং হি মে॥ ॥ 1-228-52 (9971) 
 
ইতি শ্রীমন্মহাভারতে আদিপর্বণি বিদুরাগমনরাজ্যলাভপর্বণি অষ্টাবিংশত্যধিকদ্বিশততমোঽধ্যায়ঃ॥ 228 ॥




আদিপর্ব - অধ্যায় 229

॥ শ্রীঃ ॥

1.229. অধ্যায়ঃ 229 

 -   -  

সুন্দোপসুন্দকথা--সুন্দোপসুন্দয়োর্ব্রহ্মণো বরলাভঃ॥ 1 ॥

 -   -  

1-229-0 (9972) 
নারদ উবাচ। 1-229-0 (1254) 
শণু মে বিস্তরেণেমমিতিহাসং পুরাতনম্।
ভ্রাতৃভিঃ সহিতঃ পার্থ যথা বৃত্তং যুধিষ্ঠির॥ 1-229-1 (9973) 
মহাসুরস্যান্ববায়ে হিরণ্যকশিপোঃ পুরা।
নিকুম্ভো নাম দৈত্যেন্দ্রস্তেজস্বী বলবানভূৎ॥ 1-229-2 (9974) 
তস্য পুত্রৌ মহাবীর্যৌ জাতৌ ভীমপরাক্রমৌ।
সুন্দোপসুন্দৌ দৈত্যেন্দ্রৌ দারুণৌ ক্রূরমানসৌ॥ 1-229-3 (9975) 
তাবেকনিশ্চয়ৌ দৈত্যাবেককার্যার্থসংমতৌ।
নিরন্তরমবর্তেতাং সমদুঃখসুখাবুভৌ॥ 1-229-4 (9976) 
বিনাঽন্যোন্যং ন ভুঞ্জাতে বিনাঽন্যোন্যং ন জল্পতঃ।
অন্যোন্যস্য প্রিয়করাবন্যোন্যস্য প্রিয়ংবদৌ॥ 1-229-5 (9977) 
একশীলসমাচারৌ দ্বিধৈবৈকোঽভবৎকৃতঃ।
তৌ বিবৃদ্ধৌ মহাবীর্যৌ কার্যেষ্বপ্যেকনিশ্চয়ৌ॥ 1-229-6 (9978) 
ত্রৈলোক্যবিজয়ার্থায় সমাধায়ৈকনিশ্চয়ম্।
দীক্ষাং কৃৎবা গতৌ বিন্ধ্যং তাবুগ্রং তেপতুস্তপঃ॥ 1-229-7 (9979) 
তৌ তু দীর্ঘেণ কালেন তপোয়ুক্তৌ বভূবতুঃ।
ক্ষুৎপিপাসাপরিশ্রান্তৌ জটাবল্কলধারিণৌ॥ 1-229-8 (9980) 
মলোপচিতসর্বাঙ্গৌ বায়ুভক্ষৌ বভূবতুঃ।
আত্মমাংসানি জুহ্বান্তৌ পাদাঙ্গুষ্ঠাগ্রধিষ্ঠিতৌ। 
ঊর্ধ্ববাহূ চানিমিষৌ দীর্ঘকালং ধৃতব্রতৌ॥  1-229-9 (9981) 
তয়োস্তপঃপ্রভাবেণ দীর্ঘকালং প্রতাপিতঃ।
ধূমং প্রমুমুচে বিন্ধ্যস্তদ্ভুতমিবাভবৎ॥ 1-229-10 (9982) 
ততো দেবা ভয়ং জগ্মুরুগ্রং দৃষ্ট্বা তয়োস্তপঃ।
তপোবিঘাতার্থমথো দেবা বিঘ্নানি চক্রিরে॥ 1-229-11 (9983) 
রত্নৈঃ প্রলোভয়ামাসুঃ স্ত্রীভিশ্চোভৌ পুনঃপুনঃ।
ন চ তৌ চক্রতুর্ভঙ্গং ব্রতস্য সুমহাব্রতৌ॥ 1-229-12 (9984) 
অথ মায়াং পুনর্দেবাস্তয়োশ্চক্রুর্মহাত্মনোঃ।
ভগিন্যো মাতরো ভার্যাস্তয়োশ্চাত্মজনস্তথা॥ 1-229-13 (9985) 
প্রপাত্যমানা বিস্রস্তাঃ শূলহস্তেন রক্ষসা।
ভ্রষ্টাভরণকেশান্তা ভ্রষ্টাভরণবাসসঃ॥ 1-229-14 (9986) 
অভিভাষ্য ততঃ সর্বাস্তৌ ত্রাহীতি বিচুক্রুশুঃ।
ন চ তৌ চক্রতুর্ভঙ্গং ব্রতস্য সুমহাব্রতৌ॥ 1-229-15 (9987) 
যদা ক্ষোভং নোপয়াতি নার্তিমন্যতরস্তয়োঃ।
ততঃ স্ত্রিয়স্তা ভূতং চ সর্বমন্তরধীয়ত॥ 1-229-16 (9988) 
ততঃ পিতামহঃ সাক্ষাদভিগম্য মহাসুরৌ।
বরেণ চ্ছ্দয়ামাস ক্বলোকহিতঃ প্রভুঃ॥ 1-229-17 (9989) 
ততঃ সুন্দোপসুন্দৌ তৌ ভ্রাতরৌ দৃঢবিক্রমৌ।
দৃষ্ট্বা পিতামহং দেবং তস্থতুঃ প্রাঞ্জলী তদা॥ 1-229-18 (9990) 
ঊচতুশ্চ প্রভুং দেবং ততস্তৌ সহিতৌ তদা।
আবয়োস্তপসাঽনেন যদি প্রীতঃ পিতামহঃ॥ 1-229-19 (9991) 
মায়াবিদাবস্ত্রবিদৌ বলিনৌ কামরূপিণৌ।
উভাবপ্যমরৌ স্যাবঃ প্রসন্নো যদি নৌ প্রভুঃ॥ 1-229-20 (9992) 
ব্রহ্মোবাচ। 1-229-21 (1255) 
ঋতেঽমরৎবং যুবয়োঃ সর্বমুক্তং ভবিষ্যতি।
অন্যদ্বৃণীতং মৃত্যোশ্চ বিধানমমরৈঃ সম্॥ 1-229-21 (9993) 
প্রভবিষ্যাব ইতি যন্মহদভ্যুদ্যতং তপঃ।
যুবয়োর্হেতুনানেন নামরৎবং বিধীয়তে॥ 1-229-22 (9994) 
ত্রৈলোক্যবিজয়ার্থায় ভবদ্ভ্যামাস্থিতং তপঃ।
হেতুনাঽনেন দৈত্যেন্দ্রৌ ন বাং কামং করোম্যহম্॥ 1-229-23 (9995) 
সুন্দোপসুন্দাবূচতুঃ।
ত্রিষু লোকেষু যদ্ভূতং কিংচিৎস্থাবরজঙ্গমম্। 
সর্বস্মান্নৌ ভয়ং ন স্যাদৃতেঽন্যোন্যং পিতামহ॥  1-229-24 (9996) 
পিতামহ উবাচ। 1-229-25 (1256) 
যৎপ্রার্থিতং যথোক্তং চ কামমেতদ্দদানি বাম্।
মৃত্যোর্বিধানমেতচ্চ যথাবদ্বা ভবিষ্যতি॥ 1-229-25 (9997) 
নারদ উবাচ। 1-229-26 (1257) 
ততঃ পিতামহো দত্ৎবা বরমেতত্তদা তয়োঃ।
নিবর্ত্য তপসস্তৌ চ ব্রহ্মলোকং জগাম হ॥ 1-229-26 (9998) 
লব্ধ্বা বরাণি দৈত্যেন্দ্রাবথ তৌ ভ্রাতরাবুভৌ।
অবধ্যৌ সর্বলোকস্য স্বমেব ভবনং গতৌ॥ 1-229-27 (9999) 
তৌ তু লব্ধবরৌ দৃষ্ট্বা কৃতকামৌ মনস্বিনৌ।
সর্বঃ সুহৃঞ্জনস্তাভ্যাং প্রহর্ষমুপজগ্মিবান্॥ 1-229-28 (10000) 
ততস্তৌ তু জটা ভিত্ৎবা মৌলিনৌ সংবভূবতুঃ।
মহার্হাভরণোপেতৌ বিরজোম্বরধারিণৌ॥ 1-229-29 (10001) 
অকালকৌমুদীং চৈব চক্রতুঃ সার্বকালিকীম্।
নিত্যঃ প্রমুদিতঃ সর্বস্তয়োশ্চৈব সুহৃঞ্জনঃ॥ 1-229-30 (10002) 
ভক্ষ্যতাং ভুজ্যতাং নিত্যং দীয়তাং রম্যতামিতি।
গীয়েতাং পীয়তাং চেতি শভ্দশ্চাসীদ্গৃহে গৃহে॥ 1-229-31 (10003) 
তত্রতত্র মহানাদৈরুৎকৃষ্টতলনাদিতৈঃ।
হৃষ্টং প্রমুদিতং সর্বং দৈত্যানামভবৎপুরম্॥ 1-229-32 (10004) 
তৈস্তৈর্বিহারৈর্বহুভির্দৈত্যানাং কামরূপিণাম্।
সমাঃ সংক্রীডতাং তেষামহরেকমিবাভবৎ॥ ॥ 1-229-33 (10005) 
 
ইতি শ্রীমন্মহাভারতে আদিপর্বণি বিদুরাগমনরাজ্যলাভপর্বণি একোনত্রিংশদধিকদ্বিশততমোঽধ্যায়ঃ॥ 229 ॥




আদিপর্ব - অধ্যায় 230

॥ শ্রীঃ ॥

1.230. অধ্যায়ঃ 230 

 -   -  

সুন্দোপসুন্দয়োঃ দিগ্বিজয়ঃ কুরুক্ষেত্রে নিবাসশ্চ॥ 1 ॥

 -   -  

1-230-0 (10006) 
নারদ উবাচ। 1-230-0 (1258) 
উৎসবে বৃত্তমাত্রে তু ত্রৈলোক্যাকাঙ্ক্ষিণাবুভৌ।
মন্ত্রয়িৎবা ততঃ সেনাং তাবজ্ঞাপয়তাং তদা॥ 1-230-1 (10007) 
সুহৃদ্ভিরপ্যনুজ্ঞাতৌ দৈত্যৈর্বৃদ্ধৈশ্চ মন্ত্রিভিঃ।
কৃৎবা প্রাস্থানিকং রাত্রৌ মঘাসু যয়তুস্তদা॥ 1-230-2 (10008) 
গদাপিট্টশধারিণ্যা শূলমুদ্গরহস্তয়া।
প্রস্থিতৌ সহ বর্মিণ্যা মহত্যা দৈত্যসেনয়া॥ 1-230-3 (10009) 
মঙ্গলৈঃ স্তুতিভিশ্চাপি বিজয়প্রতিসংহিতৈঃ।
চারণৈঃ স্তূয়মানৌ তৌ জগ্মতুঃ পরয়া মুদা॥ 1-230-4 (10010) 
তাবন্তরিক্ষমুৎপ্লুত্য দৈত্যৌ কামগমাবুভৌ।
দেবানামেব ভবনং জগ্মতুর্যুদ্দুর্মদৌ॥ 1-230-5 (10011) 
তয়োরাগমনং জ্ঞাৎবা বরদানং চ তৎপ্রভোঃ।
হিৎবা ত্রিবিষ্টপং জগ্মুর্ব্রহ্মলোকং ততঃ সুরাঃ॥ 1-230-6 (10012) 
তাবিন্দ্রলোকং নির্জিত্য যক্ষরক্ষোগণাংস্তদা।
খেচরাণ্যপি ভূতানি জঘ্নতুস্তীব্রবিক্রমৌ॥ 1-230-7 (10013) 
অন্তর্ভূমিগতান্নাগাঞ্জিৎবা তৌ চ মহারথৌ।
সমুদ্রবাসিনীঃ সর্বা ম্লেচ্ছজাতীর্বিজিগ্যতুঃ॥ 1-230-8 (10014) 
ততঃ সর্বাং মহীং জেতুমারব্ধাবুগ্রশাসনৌ।
সৈনিকাংশ্চ সমাহূয় সুতীক্ষ্ণং বাক্যমূচতুঃ॥ 1-230-9 (10015) 
রাজর্ষয়ো মহায়জ্ঞৈর্হব্যকব্যৈর্দ্বিজাতয়ঃ।
তেজো বলং চ দেবানাং বর্ধন্তি শ্রিয়ং তথা॥ 1-230-10 (10016) 
তেষামেবং প্রবৃত্তানাং সর্বেষামসুরদ্বিষাম্।
সংভূয় সর্বৈরস্মাভিঃ কার্যঃ সর্বাত্মনা বধঃ॥ 1-230-11 (10017) 
এবং সর্বান্সমাদিশ্য পূর্বতীরে মহোদধেঃ।
ক্রূরাং মতিং সমাস্থায় জগ্মতুঃ সর্বতোমুখৌ॥ 1-230-12 (10018) 
যজ্ঞৈর্যজন্তি যে কেচিদ্যাজয়ন্তি চ যে দ্বিজাঃ।
তান্সর্বান্প্রসভং হৎবা বলিনৌ জগ্মতুস্ততঃ॥ 1-230-13 (10019) 
আশ্রমেষ্বগ্নিহোত্রাণি মুনীনাং ভাবিতাত্মনাম্।
গৃহীৎবা প্রক্ষিপন্ত্যপ্সু বিশ্রব্ধং সৈনিকাস্তয়োঃ॥ 1-230-14 (10020) 
তপোধনৈশ্চ যে ক্রুদ্ধৈঃ শাপা উক্তা মহাত্মভিঃ।
নাক্রামন্ত তয়োস্তেঽপি বরদাননিরাকৃতাঃ॥ 1-230-15 (10021) 
নাক্রামন্ত যদা শাপা বাণা মুক্তাঃ শিলাস্বিব।
নিয়মান্সংপরিত্যজ্য ব্যদ্রবন্ত দ্বিজাতয়ঃ॥ 1-230-16 (10022) 
পৃথিব্যাং যে তপঃসিদ্ধা দান্তাঃ শমপরায়ণাঃ।
তয়োর্ভয়াদ্দুদ্রুবুস্তে বৈনতেয়াদিবোরগাঃ॥ 1-230-17 (10023) 
মথিতৈরাশ্রমৈর্ভগ্নৈর্বিকীর্ণকলশস্রুবৈঃ।
শূন্যমাসীজ্জগৎসর্বং কালেনেব হতং তদা॥ 1-230-18 (10024) 
ততো রাজন্নদৃশ্যদ্ভির্ঋষিভিশ্চ মহাসুরৌ।
উভৌ বিনিশ্চয়ং কৃৎবা বিকুর্বাতে বধৈষিণৌ॥ 1-230-19 (10025) 
প্রভিন্নকরটৌ মত্তৌ ভূৎবা কুঞ্জররূপিণৌ।
সংলীনমপি দুর্গেষু নিন্যতুর্যমসাদনম্॥ 1-230-20 (10026) 
সিংহৌ ভূৎবা পুনর্ব্যাঘ্রৌ পুনশ্চান্তর্হিতাবুভৌ।
তৈস্তৈরুপায়ৈস্তৌ ক্রূরাবৃষীন্দৃষ্ট্বা নিজঘ্নতুঃ॥ 1-230-21 (10027) 
নিবৃত্তয়জ্ঞস্বাধ্যায়া প্রনষ্টনৃপতিদ্বিজা।
উৎসন্নোৎসবয়জ্ঞা চ বভূব বসুধা তদা॥ 1-230-22 (10028) 
হাহাভূতা ভয়ার্তা চ নিবৃত্তবিপণাপণা।
নিবৃত্তদেবকার্যা চ পুণ্যোদ্বাহবিবর্জিতা॥ 1-230-23 (10029) 
নিবৃত্তকৃষিগোরক্ষা বিধ্বস্তনগরাশ্রমা।
অস্থিকঙ্কালসংকীর্ণা ভূর্বভূবোগ্রদর্শনা॥ 1-230-24 (10030) 
নিবৃত্তপিতৃকার্যং চ নির্বষট্কারমঙ্গলম্।
জগৎপ্রতিভয়াকারং দুষ্প্রেক্ষ্যমভবত্তদা॥ 1-230-25 (10031) 
চন্দ্রাদিত্যৌ গ্রহাস্তারা নক্ষত্রাণি দিবৌকসঃ।
জগ্মুর্বিষাদং তৎকর্ম দৃষ্ট্বা সুন্দোপসুন্দয়োঃ॥ 1-230-26 (10032) 
এবং সর্বা দিশো দৈত্যৌ জিৎবা ক্রূরেণ কর্মণা।
নিঃসপত্নৌ কুরুক্ষেত্রে নিবেশমভিচক্রতুঃ॥ ॥ 1-230-27 (10033) 
 
ইতি শ্রীমন্মহাভারতে আদিপর্বণি বিদুরাগমনরাজ্যলাভপর্বণি ত্রিংশদধিকদ্বিশততমোঽধ্যায়ঃ॥ 230 ॥

 -   -  

1-230-3 প্রস্থিতৌ সহধর্মিণ্যা ইতি খ.পাঠঃ। জয়মরণরূপতুল্যধর্ম পত্যেত্যর্থঃ। রত্ন॥ 1-230-19 অদৃশ্যদ্ভিঃ অদৃশ্যৈঃ তৃতীয়াচেয়ং সপ্তর্ম্যেথ ঋষিষ্বদৃশ্যেষু সৎস্বিত্যর্থঃ॥ ত্রিংশদধিকদ্বিশততমোঽধ্যায়ঃ॥ 230 ॥



আদিপর্ব - অধ্যায় 231

॥ শ্রীঃ ॥

1.231. অধ্যায়ঃ 231 

 -   -  

সুন্দোপসুন্দকৃতোপদ্রবং নিবেদ্য দেবাদিভিঃ প্রার্থিতেন ব্রহ্মণা আজ্ঞপ্তেন বিশ্বকর্মণা তিলোত্তমাসৃষ্টিঃ॥ 1 ॥ তিলোত্তময়া ব্রহ্মাজ্ঞাস্বীকারঃ॥ 2 ॥

 -   -  

1-231-0 (10034) 
নারদ উবাচ। 1-231-0 (1259) 
ততো দেবর্ষয়ঃ সর্বে সিদ্ধাশ্চ পরমর্ষয়ঃ।
জগ্মুস্তদা পরমার্তিং দৃষ্ট্বা তৎকদনং মহৎ॥ 1-231-1 (10035) 
তেঽভিজগ্মুর্জিতক্রোধা জিতাত্মানো জিতেন্দ্রিয়াঃ।
পিতামহস্য ভনং জগতঃ কৃপয়া তদা॥ 1-231-2 (10036) 
ততো দদৃশুরাসীনং সহ দেবৈঃ পিতামহম্।
সিদ্ধৈর্ব্রহ্মর্ষিভিশ্চৈব সমন্তাৎপরিবারিতম্॥ 1-231-3 (10037) 
তত্র দেবো মহাদেবস্তত্রাগ্নির্বায়ুনা সহ।
চন্দ্রাদিত্যৌ চ শক্রশ্চ পারমেষ্ঠ্যাস্তথর্ষয়ঃ॥ 1-231-4 (10038) 
বৈখানসা বালখিল্যা বানপ্রস্থা মরীচিপাঃ।
অজাশ্চৈবাবিমূঢাশ্চ তেজোগর্ভাস্তপস্বিনঃ॥ 1-231-5 (10039) 
ঋষয়ঃ সর্ব এবৈতে পিতামহমুপাগমন্।
ততোঽভিগম্য তে দীনাঃ সর্ব এব মহর্ষয়ঃ॥ 1-231-6 (10040) 
সুন্দোপসুন্দয়ৌঃ কর্ম সর্বমেব শশংসিরে।
যথা হৃতং যথা চৈব কৃতং যেন ক্রমেণ চ॥ 1-231-7 (10041) 
ন্যবেদয়ংস্ততঃ সর্বমখিলেন পিতামহে।
ততো দেবগণাঃ সর্বে তে চৈব পরমর্ষয়ঃ॥ 1-231-8 (10042) 
তমেবার্থং পুরস্কৃত্য পিতামহমচোদয়ন্।
ততঃ পিতামহঃ শ্রুৎবা সর্বেষাং তদ্বচস্তদা॥ 1-231-9 (10043) 
মুহূর্তমিব সংচিন্ত্য কর্তব্যস্য চ নিশ্চয়ম্।
তয়োর্বধং সমুদ্দিশ্য বিশ্বকর্মাণমাহ্বয়ৎ॥ 1-231-10 (10044) 
দৃষ্ট্বা চ বিশ্বকর্মাণং ব্যাদিদেশ পিতামহঃ।
সৃজ্যতাং প্রার্থনীয়ৈকা প্রমদেতি মহাতপাঃ॥ 1-231-11 (10045) 
পিতামহং নমস্কৃত্য তদ্বাক্যমভিনন্দ্য চ।
নির্মমে যোষিতং দিব্যাং চিন্তয়িৎবা পুনঃপুনঃ॥ 1-231-12 (10046) 
ত্রিষু লোকেষু যৎকিংচিদ্ভূতং স্থাবরজঙ্গমম্।
সমানয়দ্দর্শনীয়ং তত্তদত্র স বিশ্ববিৎ॥ 1-231-13 (10047) 
কোটিশশ্চৈব রত্নানি তস্যা গাত্রে ন্যবেশৎ।
তাং রত্নসঙ্ঘাতময়ীমসৃজদ্দেবরূপিণীম্॥ 1-231-14 (10048) 
সা প্রয়ত্নেন মহতা নির্মিতা বিশ্বকর্মণা।
ত্রিষু লোকেষু নারীণাং রূপেণাপ্রতিমাভবৎ॥ 1-231-15 (10049) 
ন তস্যাঃ সূক্ষ্মমপ্যস্তি যদ্গাত্রে রূপসংপদা।
নিয়ুক্তা যত্র বা দৃষ্টির্ন সজ্জতি নিরীক্ষতাম্॥ 1-231-16 (10050) 
সা বিগ্রহবতীব শ্রীঃ কামরূপা বপুষ্মতী।
`পিতামহমুপাতিষ্ঠৎকিং করোমীতি চাব্রবীৎ॥ 1-231-17 (10051) 
প্রীতো ভূৎবা স দৃষ্ট্বৈব প্রীত্যা চাস্যৈ বরং দদৌ।
কান্তৎবং সর্বভূতানাং সাশ্রিয়ানুত্তমং বপুঃ॥ 1-231-18 (10052) 
সা তেন বরদানেন কর্তুশ্চ ক্রিয়যা তদা।'
জহার সর্বভূতানাং চক্ষূংষি চ মনাংসি চ॥  1-231-19 (10053) 
তিলংতিলং সমানীয় রত্নানাং যদ্বিনির্মিতা।
তিলোত্তমেতি তত্তস্যা নাম চক্রে পিতামহঃ॥ 1-231-20 (10054) 
ব্রহ্মাণং সা নমস্কৃত্য প্রাঞ্জলির্বাক্যমব্রবীৎ।
কিং কার্যং ময়ি ভূতেশ যেনাস্ম্যদ্যেহ নির্মিতা॥ 1-231-21 (10055) 
পিতামহ উবাচ। 1-231-22 (1260) 
গচ্ছ সুন্দোপসুন্দাভ্যামসুরাভ্যাং তিলোত্তমে।
প্রার্থনীয়েন রূপেণ কুরু ভদ্রে প্রলোভনম্॥ 1-231-22 (10056) 
ৎবৎকৃতে দর্শাদেব রূপসংপৎকৃতেন বৈ।
বিরোধঃ স্যাদ্যথা তাভ্যামন্যোন্যেন তথা কুরু॥ 1-231-23 (10057) 
নারদ উবাচ। 1-231-24 (1261) 
সা তথেতি প্রতিজ্ঞায় নমস্কৃত্য পিতামহম্।
চকার মণ্ডলং তত্র বিবুধানাং প্রদক্ষিণম্॥ 1-231-24 (10058) 
প্রাঙ্মুখো ভগবানাস্তে দক্ষিণেন মহেশ্বরঃ।
দেবাশ্চৈবোত্তরেণাসন্সর্বতস্ৎবৃষয়োঽভবন্॥ 1-231-25 (10059) 
কুর্বন্ত্যাং তু তদা তত্র মণ্ডলং তৎপ্রদক্ষিণম্।
ইন্দ্রঃ স্থাণুশ্চ ভগবান্ধৈর্যেণ তু পরিচ্যুতৌ॥ 1-231-26 (10060) 
দ্রষ্টুকামস্য চাত্যর্থং গতায়াং পার্শ্বতস্তথা।
অন্যদঞ্চিতপদ্মাক্ষং দক্ষিণং নিঃসৃতং মুখম্॥ 1-231-27 (10061) 
পৃষ্ঠতঃ পরিবর্তন্ত্যাং পশ্চিমং নিঃসৃতং মুখম্।
গতায়াং চোত্তরং পার্শ্বমুত্তরং নিঃসৃতং মুখম্॥ 1-231-28 (10062) 
মহেন্দ্রস্যাপি নেত্রাণাং পৃষ্ঠতঃ পার্শ্বতোগ্রতঃ।
রক্তান্তানাং বিশালানাং সহস্রং সর্বতোঽভবৎ॥ 1-231-29 (10063) 
এবং চতুর্মুখঃ স্থাণুর্মহাদেবোঽভবৎপুরা।
তথা সহস্রনেত্রশ্চ বভূব বলসূদনঃ॥ 1-231-30 (10064) 
তথা দেবনিকায়ানাং মহর্ষীণাং চ সর্বশঃ।
মুখানি চাভ্যবর্তন্ত যেন যাতি তিলোত্তমা॥ 1-231-31 (10065) 
তস্যা গাত্রে নিপতিতা দৃষ্টিস্তেষাং মহাত্মনাম্।
সর্বেষামেব ভূয়িষ্ঠমৃতে দেবং পিতামহম্॥ 1-231-32 (10066) 
গচ্ছন্ত্যাং তু তয়া সর্বে দেবাশ্চ পরমর্ষয়ঃ।
কৃতমিত্যেব তৎকার্যং মেনিরে রূপসংপদা॥ 1-231-33 (10067) 
তিলোত্তমায়াং তস্যাং তু গতায়াং লোকভাবনঃ।
`কৃতং কার্যমিতি শ্রীমানব্রবীচ্চ পিতামহঃ।' 
সর্বান্বিসর্জয়ামাস দেবানৃষিগণাংশ্চ তান্॥ ॥  1-231-34 (10068) 
 
ইতি শ্রীমন্মহাভারতে আদিপর্বণি বিদুরাগমনরাজ্যলাভপর্বণি একত্রিংশদধিকদ্বিশততমোঽধ্যায়ঃ॥ 231 ॥

 -   -  

1-231-23 তাভ্যাং তয়োঃ॥ 1-231-31 দেবনিকায়ানাং দেবসঙ্ঘানাং যেন দেশেন মার্গেণ সা যাতি তথা মুখান্যভ্যবর্তন্ত॥ একত্রিংশদধিকদ্বিশততমোঽধ্যায়ঃ॥ 231 ॥



আদিপর্ব - অধ্যায় 232

॥ শ্রীঃ ॥

1.232. অধ্যায়ঃ 232 

 -   -  

সুন্দোপসুন্দলমীপে তিলোত্তমায়া আগমনম্॥ 1 ॥ তস্যাং সকাময়োস্তয়োঃ পরস্পরং গদাপ্রহারেণ মরণম্॥ 2 ॥ তিলোত্তমায়া ব্রহ্মণা বরদানম্॥ 3 ॥ নারদোক্তামিমাং কথাং শ্রুতবদ্ভিঃ পাণ্ডবৈঃ তৎসমক্ষং দ্রৌপদীবিষয়ে সময়করণম্॥ 4 ॥

 -   -  

1-232-0 (10069) 
নারদ উবাচ। 1-232-0 (1262) 
জিৎবা তু পৃথিবীং দৈত্যৌ নিঃসপত্নৌ গতব্যথৌ।
কৃৎবা ত্রৈলোক্যমব্যগ্রং কৃতকৃত্যৌ বভূবতুঃ॥ 1-232-1 (10070) 
দেবগন্ধর্বয়ক্ষাণাং নাগপার্থিবরক্ষসাম্।
আদায় সর্বরত্নানি পরাং তুষ্টিমুপাগতৌ॥ 1-232-2 (10071) 
যদা ন প্রতিষেদ্ধারস্তয়োঃ সন্তীহ কেচন॥
নিরুদ্যোগৌ তদা ভূৎবা বিজহ্রাতেঽমরাবিব॥ 1-232-3 (10072) 
স্ত্রীভির্মাল্যৈশ্চ গন্ধৈশ্চ ভক্ষ্যভোজ্যৈঃ সুপুষ্কলৈঃ।
পানৈশ্চ বিবিধৈর্হৃদ্যৈঃ পরাং প্রীতিমবাপতুঃ॥ 1-232-4 (10073) 
অন্তঃপুরবনোদ্যানে পর্বতেষু বনেষু চ।
যথেপ্সিতেষু দেশেষু বিজহ্রাতেঽমরাবিব॥ 1-232-5 (10074) 
ততঃ কদাচিদ্বিন্ধ্যস্য প্রস্থে সমশিলাতলে।
পুষ্পিতাগ্রেষু সালেষু বিহারমভিজগ্মতুঃ॥ 1-232-6 (10075) 
দিব্যেষু সর্বকামেষু সমানীতেষু তাবুভৌ।
বরাসনেষু সংহৃষ্টৌ সহ স্ত্রীভির্নিষীদতুঃ॥ 1-232-7 (10076) 
ততো বাদিত্রনৃত্তাভ্যামুপাতিষ্ঠন্ত তৌ স্ত্রিয়ঃ।
গীতৈশ্চ স্তুতিসংয়ুক্তৈঃ প্রীত্যা সমুপজগ্মিরে॥ 1-232-8 (10077) 
ততস্তিলোত্তমা তত্র বনে পুষ্পাণি চিন্বতী।
বেষং সা ক্ষিপ্তমাধায় রক্তেনৈকেন বাসসা॥ 1-232-9 (10078) 
নদীতীরেষু জাতান্সা কর্ণিকারান্প্রচিন্বতী।
শনৈর্জগাম তং দেশং যত্রাস্তাং তৌ মহাসুরৌ॥ 1-232-10 (10079) 
তৌ তু পীৎবা বরং পানং মদরক্তান্তলোচনৌ।
দৃষ্ট্বৈব তাং বরারোহাং ব্যথিতৌ সংবভূবতুঃ॥ 1-232-11 (10080) 
তাবুত্থায়াসনং হিৎবা জগ্মতুর্যত্র সা স্থিতা।
উভৌ চ কামসংমত্তাবুভৌ প্রার্থয়তশ্চ তাম্॥ 1-232-12 (10081) 
দক্ষিণে তাং করে সুভ্রূং সুন্দো জগ্রাহ পাণিনা।
উপসুন্দোপি জগ্রাহ বামে পাণৌ তিলোত্তমাম্॥ 1-232-13 (10082) 
বরপ্রদানমত্তৌ তাবৌরসেন বলেন চ।
ধনরত্নমদাভ্যাং চ সুরাপানমদেন চ॥ 1-232-14 (10083) 
সর্বৈরেতৈর্মদৈর্মত্তাবন্যোন্যং ভ্রুকুটীকৃতৌ।
মদকামসমাবিষ্টৌ পরস্পরমথোচতুঃ॥ 1-232-15 (10084) 
মম ভার্যা তব গুরুরিতি সুন্দোঽভ্যভাষত।
মম ভার্যা তব বধূরুপসুন্দোঽভ্যভাষত॥ 1-232-16 (10085) 
নৈষা তব মমৈষেতি ততস্তৌ মন্যুরাবিশৎ।
তস্যা রূপেণ সংমত্তৌ বিগতস্নেহসৌহৃদৌ॥ 1-232-17 (10086) 
তস্যা হেতোর্গদে ভীমে সংগৃহ্ণীতামুভৌ তদা।
প্রগৃহ্য চ গদে ভীমে তস্যাং তৌ কামমোহিতৌ॥ 1-232-18 (10087) 
অহংপূর্বমহংপূর্বমিত্যন্যোন্যং নিজঘ্নতুঃ।
তৌ গদাভিহতৌ ভীমৌ পেততুর্ধরণীতলে॥ 1-232-19 (10088) 
রুধিরেণাবসিক্তাঙ্গৌ দ্বাবিবার্কৌ নভশ্চ্যুতৌ।
ততস্তা বিদ্রুতা নার্যঃ স চ দৈত্যগণস্তথা॥ 1-232-20 (10089) 
পাতালমগমৎসর্বো বিষাদভয়কম্পিতঃ।
ততঃ পিতামহস্তত্র সহদেবৈর্মহর্ষিভিঃ॥ 1-232-21 (10090) 
আজগাম বিশুদ্ধাত্মা পূজয়ংশ্চ তিলোত্তমাম্।
বরেণ চ্ছন্দয়ামাস ভগবান্প্রপিতামহঃ॥ 1-232-22 (10091) 
বরং দিৎসুঃ স তত্রৈনাং প্রীতঃ প্রাহ পিতামহঃ।
আদিত্যচরিতাঁল্লোকান্বিচরিষ্যসি ভামিনি॥ 1-232-23 (10092) 
তেজসা চ সুদৃষ্টাং ৎবাং ন করিষ্যতি কশ্চন।
এবং তস্যৈ বরং দৎবা সর্বলোকপিতামহঃ॥ 1-232-24 (10093) 
ইন্দ্রে ত্রৈলোক্যমাধায় ব্রহ্মলোকং গতঃ প্রভুঃ।
এবং তৌ সহিতৌ ভঊৎবা সর্বার্থেষ্বেকনিশ্চয়ৌ॥ 1-232-25 (10094) 
তিলোত্তমার্থং সংক্রুদ্ধাবন্যোন্যমভিজঘ্নতুঃ।
তস্মাদ্ব্রবীমি বঃ স্নেহাৎসর্বাভরতসত্তমাঃ॥ 1-232-26 (10095) 
যথা বো নাত্র ভেদঃ স্যাৎসর্বেষাং দ্রৌপদীকৃতে।
তথা কুরুত ভদ্রং বো মম চেৎপ্রিয়মিচ্ছথ॥ 1-232-27 (10096) 
বৈশম্পায়ন উবাচ। 1-232-28 (1263) 
এবমুক্তা মহাত্মানো নারদেন মহর্ষিণা।
সময়ং চক্রিরে রাজংস্তেঽন্যোন্যবশমাগতাঃ। 
সমক্ষং তস্য দেবর্ষের্নারদস্যামিতৌজসঃ॥  1-232-28 (10097) 
`একৈকস্য গৃহে কৃষ্ণা বসেদ্বর্ষমকল্মষা'
দ্রৌপদ্যা নঃ সহাসীনানন্যোন্যং যোঽভিদর্শয়েৎ। 
স নো দ্বাদশ মাসানি ব্রহ্মচারী বনে বসেৎ॥  1-232-29 (10098) 
কৃতে তু সময়ে তস্মিন্পাণ্ডবৈর্ধর্মচারিভিঃ।
নারদোঽপ্যগমৎপ্রীত ইষ্টং দেশং মহামুনিঃ॥ 1-232-30 (10099) 
এবং তৈঃ সময়ঃ পূর্বং কৃতো নারদচোদিতৈঃ।
ন চাভিদ্যন্ত তে সর্বে তদান্যোন্যেন ভারত॥ 1-232-31 (10100) 
`অভ্যনন্দন্ত তে সর্বে তদান্যোন্যং চ পাণ্ডবাঃ।
এতদ্বিস্তরশঃ সর্বমাখ্যাতং তে নরাধিপ॥ 1-232-32 (10101) 
কালে চ তস্মিন্সংপন্নে যথাবজ্জনমেজয়॥' ॥  1-232-33 (10102) 
 
ইতি শ্রীমন্মহাভারতে আদিপর্বণি বিদুরাগমনরাজ্যলাভপর্বণি দ্বাত্রিংশদধিকদ্বিশততমোঽধ্যায়ঃ॥ 232 ॥ ॥ সমাপ্তং চ বিদুরাগমনরাজ্যলাভপর্ব ॥

 -   -  

1-232-24 তেজসাঽর্কবৎপরদৃষ্ট্যভিভাবকৎবাৎসুদৃষ্টাং সম্যগ্দৃষ্টাং ন করিষ্যতি কশ্চিৎ॥ দ্বাত্রিংশদধিকদ্বিশততমোঽধ্যায়ঃ॥ 232 ॥



আদিপর্ব - অধ্যায় 233

॥ শ্রীঃ ॥

1.233. অধ্যায়ঃ 233 

 
(অর্থার্জুনবনবাসপর্ব  ॥ 15 ॥)

 -   -  

তস্করৈঃ কস্যচিদ্ব্রাহ্মণস্য গোহরণম্॥ 1 ॥ চোরিতানাং গবাং প্রত্যাজিহীর্ষয়া ধনুর্গ্রহণার্থং দ্রৌপদীয়ুধিষ্ঠিরাধিষ্ঠিতে আয়ুধাগারে অর্জুনস্য প্রবেশঃ॥ 2 ॥ চোরেশ্যঃ প্রত্যাহৃতা গাঃ ব্রাহ্মণায় দত্ৎবা যথাসময়ং অর্জুনস্য তীর্থয়াত্রা॥ 3 ॥

 -   -  

1-233-0 (10103) 
বৈশম্পায়ন উবাচ। 1-233-0 (1264) 
এবং তে সময়ং কৃৎবা ন্যবসংস্তত্র পাণ্ডবাঃ।
বশে শস্ত্রপ্রতাপেন কুর্বন্তোঽন্যান্মহীক্ষিতঃ॥ 1-233-1 (10104) 
তেষাং মনুজসিংহানাং পঞ্চানামমিতৌজসাম্।
বভূব কৃষ্ণা সর্বেষাং পার্থানাং বশবর্তিনী॥ 1-233-2 (10105) 
তে তয়া তৈশ্চ সা বীরৈঃ পতিভিঃ সহ পঞ্চভিঃ।
বভূব পরমপ্রীতা নাগৈরিব সরস্বতী॥ 1-233-3 (10106) 
বর্তমানেষু ধর্মেণ পাণ্ডবেষু মহাত্মসু।
ব্যবর্ধন্কুরবঃ সর্বে হীনদোষাঃ সুখান্বিতাঃ॥ 1-233-4 (10107) 
অথ দীর্ঘেণ কালেন ব্রাহ্মণস্য বিশাংপতে।
কস্যচিত্তস্করা জহ্রুঃ কেচিদ্গা নৃপসত্তম॥ 1-233-5 (10108) 
হ্রিয়মাণে ধনে তস্মিন্ব্রাহ্মণঃ ক্রোধমূর্চ্ছিতঃ।
আগম্য খাণ্ডবপ্রস্থমুদক্রোশৎস পাণ্ডবান্॥ 1-233-6 (10109) 
হ্রিয়তে গোধনং ক্ষুদ্রৈর্নৃশংসৈরকৃতাত্মভিঃ।
প্রসহ্য চাস্মদ্বিষয়াদভ্যধাবত পাণ্ডবাঃ॥ 1-233-7 (10110) 
ব্রাহ্মণস্য প্রশান্তস্য হবির্ধ্বাঙ্ক্ষৈঃ প্রলুপ্যতে।
শার্দূলস্য গুহাং শূন্যাং নীচঃ ক্রোষ্টাভিমর্দতি॥ 1-233-8 (10111) 
অরক্ষিতারং রাজানং বলিষদ্ভাগহারিণম্।
তমাহুঃ সর্বলোকস্য সমগ্রং পাপচারিণম্॥ 1-233-9 (10112) 
ব্রাহ্মণস্বে হৃতে চোরৈর্ধর্মার্থে চ বিলোপিতে।
রোরূয়মাণে চ ময়ি ক্রিয়তাং হস্তধারণা॥ 1-233-10 (10113) 
বৈশম্পায়ন উবাচ। 1-233-11 (1265) 
রোরূয়মাণস্যাভ্যাশে ভৃশং বিপ্রস্য পাণ্ডবঃ।
তানি বাক্যানি শুশ্রাব কুন্তীপুত্রো ধনঞ্জয়ঃ॥ 1-233-11 (10114) 
শ্রুৎবৈব চ মহাবাহুর্মা ভৈরিত্যাহ তং দ্বিজম্।
আয়ুধানি চ যত্রাসন্পাণ্ডবানাং মহাত্মনাং॥ 1-233-12 (10115) 
কৃষ্ণয়া সহ তত্রাস্তে ধর্মরাজো যুধিষ্ঠিরঃ।
সংপ্রবেশায় চাশক্তো গমনায় চ পাণ্ডবঃ॥ 1-233-13 (10116) 
তস্য চার্তস্য তৈর্বাক্যৈশ্চোদ্যমানঃ পুনঃপুনঃ।
আক্রন্দে তত্র কৌন্তেয়শ্চিন্তয়ামাস দুঃখিতঃ॥ 1-233-14 (10117) 
হ্রিয়মাণে ধনে তস্মিন্ব্রাহ্মণস্য তপস্বিনঃ।
অশ্রুপ্রমার্জনং তস্য কর্তব্যমিতি নিশ্চয়ঃ॥ 1-233-15 (10118) 
উপর্রেক্ষণজোঽধর্মঃ সুমহান্স্যান্মহীপতেঃ।
যদ্যস্য রুদতো দ্বারি ন করোম্যদ্য রক্ষণম্॥ 1-233-16 (10119) 
অনাস্তিক্যং চ সর্বেষামস্মাকমপি রক্ষণে।
প্রতিতিষ্ঠেত লোকেঽস্মিন্নধর্মশ্চৈব নো ভবেৎ॥ 1-233-17 (10120) 
অনাপৃচ্ছয় তু রাজানং গতে ময়ি ন সংশয়ঃ।
অজাতশত্রোর্নৃপতের্ময়ি চৈবানৃতং ভবেৎ॥ 1-233-18 (10121) 
অনুপ্রবেশে রাজ্ঞস্তু বনবাসো ভবেন্মম।
সর্বমন্যৎপরিহৃতং ধর্ষণাত্তু মহীপতেঃ॥ 1-233-19 (10122) 
অধর্মো বৈ মহানস্তু বনে বা মরণং মম।
শরীরস্য বিনাশেন ধর্ম এব বিশিষ্যতে॥ 1-233-20 (10123) 
এবং বিনিশ্চিত্য ততঃ কুন্তীপুত্রো ধনঞ্জয়ঃ।
অনুপ্রবিশ্য রাজানমাপৃচ্ছয় চ বিশাংপতে॥ 1-233-21 (10124) 
`মুখমাচ্ছাদ্য নিবিডমুত্তরীয়েণ বাসসা।
অগ্রজং চার্জুনো গেহাদভিবাদ্যাশু নিঃসৃতঃ॥'  1-233-22 (10125) 
ধনুরাদায় সংহৃষ্টো ব্রাহ্মণং প্রত্যভাষত।
ব্রাহ্মণা গম্যতাং শীঘ্রং যাবৎপরধনৈর্ষিণঃ॥ 1-233-23 (10126) 
ন দূরে তে গতাঃ ক্ষুদ্রাস্তাবদ্গচ্ছাবহে সহ।
যাবন্নিবর্তয়াম্যদ্য চোরহস্তাদ্ধনং তব॥ 1-233-24 (10127) 
সোঽনুসৃত্য মহাবাহুর্ধন্বী বর্মী রথী ধ্বজী।
শরৈর্বিধ্বস্য তাংশ্চোরানবজিত্য চ তদ্ধনম্॥ 1-233-25 (10128) 
ব্রাহ্মণং সমুপাকৃত্য যশঃ প্রাপ্য চ পাণ্ডবঃ।
ততস্তদ্গেধনং পার্থো দত্ৎবা তস্মৈ দ্বিজাতয়ে॥ 1-233-26 (10129) 
আজগাম পুরং বীরঃ সব্যসাচী ধনঞ্জয়ঃ।
সোঽভিবাদ্য গুরূন্সর্বান্সর্বৈশ্চাপ্যভিনন্দিতঃ॥ 1-233-27 (10130) 
ধর্মরাজমুবাচেদং ব্রতমাদিশ মে প্রভো।
সময়ঃ সমতিক্রান্তো ভবৎসংদর্শনে ময়া॥ 1-233-28 (10131) 
বনবাসং গমিষ্যামি সময়ো হ্যেষ নঃ কৃতঃ।
ইত্যুক্তো ধর্মরাস্তু সহসা বাক্যমপ্রিয়ম্॥ 1-233-29 (10132) 
কথমিত্যব্রবীদ্বাচা শোকার্তঃ সজ্জমানয়া।
যুধিষ্ঠিরো গুডাকেশং ভ্রাতা ভ্রাতরমচ্যুতম্॥ 1-233-30 (10133) 
উবাচ দীনো রাজা চ ধনঞ্জয়মিদং বচঃ।
প্রমাণমস্মি যদি তে মত্তঃ শৃণু বচোঽনঘ॥ 1-233-31 (10134) 
অনুপ্রবেশে যদ্বীর কৃতবাংস্ৎবং মমাপ্রিয়ম্।
সর্বং তদনুজানামি ব্যলীকং ন চ মে হৃদি॥ 1-233-32 (10135) 
গুরোরনুপ্রবেশো হি নোপঘাতো যবীয়সঃ।
যবীয়সোঽনুপ্রবেশো জ্যেষ্ঠস্য বিধিলোপকঃ॥ 1-233-33 (10136) 
নিবর্তস্ব মহাবাহো কুরুষ্ব বচনং মম।
ন হি তে ধর্মলোপোঽস্তি ন চ তে ধর্পণা কৃতা॥ 1-233-34 (10137) 
অর্জুন উবাচ। 1-233-35 (1266) 
ন ব্যাজেন চরেদ্ধর্মমিতি মে ভবতঃ শ্রুতম্।
ন সত্যাদ্বিচলিষ্যামি সত্যেনায়ুধমালভে॥ 1-233-35 (10138) 
বৈশম্পায়ন উবাচ। 1-233-36 (1267) 
সোঽভ্যনুজ্ঞায় রাজানং বনচর্যায় দীক্ষিতঃ।
বনে দ্বাদশ মাসাংস্তু বাসায়ানুজগাম হ॥ ॥ 1-233-36 (10139) 
 
ইতি শ্রীমন্মহাভারতে আদিপর্বণি অর্জুনবনবাসপর্বণি ত্রয়স্ত্রিংশদধিকদ্বিশততমোঽধ্যায়ঃ॥ 233 ॥

 -   -  

1-233-3 নাগৈর্গজবধূরিব ইতি ঙ. পাঠঃ॥ 1-233-16 উপপ্রেক্ষণজ উপেক্ষাজন্যঃ॥ 1-233-17 অনাস্তিক্যমাস্তিক্যাভাবঃ॥ 1-233-30 সজ্জমানয়া স্খলন্ত্যা॥ 1-233-36 মাসাংস্তু ব্রহ্মচর্যায় দীক্ষিতঃ ইতি ঙ. পাঠঃ॥ ত্রয়স্ত্রিংশদধিকদ্বিশততমোঽধ্যায়ঃ॥ 233 ॥



আদিপর্ব - অধ্যায় 234

॥ শ্রীঃ ॥

1.234. অধ্যায়ঃ 234 

 -   -  

ব্রাহ্মণৈঃ সহ তীর্থান্যটতোঽর্জুনস্য স্নানার্থং গঙ্গায়ামবতরণম্॥ 1 ॥ তত্র উলূপ্যা নাগকন্যযা গৃহীতস্যার্জুনস্য নাগলোকগমনম্॥ 2 ॥ সংবাদপূর্বকমুলূপ্যাঃ পরিগ্রহঃ॥ 3 ॥ ইরাবত উৎপত্তিঃ॥ 4 ॥ অর্জুনং পুনর্গঙ্গাদ্বারমুপনীয় উলূপ্যা স্বলোকগমনম্॥ 5 ॥

 -   -  

1-234-0 (10140) 
বৈশম্পায়ন উবাচ। 1-234-0 (1268) 
তং প্রয়ান্তং মহাবাহুং কৌরবাণাং যশস্করম্।
অনুজগ্মুর্মহাত্মানো ব্রাহ্মণা বেদপারগাঃ॥ 1-234-1 (10141) 
বেদবেদাঙ্গবিদ্বাসস্তথৈবাধ্যাত্মচিন্তকাঃ।
ভৈক্ষাশ্চ ভগবদ্ভক্তাঃ সূতাঃ পৌরাণিকাশ্চ যে॥ 1-234-2 (10142) 
কথকাশ্চাপরে রাজঞ্শ্রমণাশ্চ বনৌকসঃ।
দিব্যাখ্যানানি যে চাপি পঠন্তি মধুরং দ্বিজাঃ॥ 1-234-3 (10143) 
এতৈশ্চান্যৈশ্চ বহুভিঃ সহায়ৈঃ পাণ্ডুনন্দনঃ।
বৃতঃ শ্লক্ষ্ণকথৈঃ প্রায়ান্মরুদ্ভিরিব বাসবঃ॥ 1-234-4 (10144) 
রমণীয়ানি চিত্রাণি বনানি চ সরাংসি চ।
সরিতঃ সাগরাংশ্চৈব দেশানপি চ ভারত॥ 1-234-5 (10145) 
পুণ্যান্যপি চ তীর্থানি দদর্শ ভরতর্ষভঃ।
স গঙ্গাদ্বারমাশ্রিত্য নিবেশমকরোৎপ্রভুঃ॥ 1-234-6 (10146) 
তত্র তস্যাদ্ভুতং কর্ম শৃণু ৎবং জনমেজয়।
কৃতবান্যদ্বিশুদ্ধাত্মা পাণ্ডূনাং প্রবরো হি সঃ॥ 1-234-7 (10147) 
নিবিষ্টে তত্র কৌন্তেয়ে ব্রাহ্মণেষু চ ভারত।
অগ্নিহোত্রাণি বিপ্রাস্তে প্রাদুশ্চক্রুরনেকশঃ॥ 1-234-8 (10148) 
তেষু প্রবোধ্যমানেষু জ্বলিতেষু হুতেষু চ।
কৃতপুষ্পোপহারেষু তীরান্তরগতেষু চ॥ 1-234-9 (10149) 
কৃতাভিষেকৈর্বিদ্বদ্ভির্নিয়তৈঃ সৎপথে স্থিতৈঃ।
শুশুভেঽতীব তদ্রাজন্গঙ্গাদ্বারং মহাত্মভিঃ॥ 1-234-10 (10150) 
তথা পর্যাকুলে তস্মিন্নিবেশে পাণ্ডবর্ষভঃ।
অভিষেকায় কৌন্তেয়ো গঙ্গামবততার হ॥ 1-234-11 (10151) 
তত্রাভিষেকং কৃৎবা স তর্পয়িৎবা পিতামহান্।
উত্তিতীর্ষুর্জলাদ্রাজন্নগ্নিকার্যচিকীর্ষয়া॥ 1-234-12 (10152) 
অপকৃষ্টো মহাবাহুর্নাগরাজস্য কন্যযা।
অন্তর্জলে মহারাজ উলূপ্যা কাময়ানয়া॥ 1-234-13 (10153) 
দদর্শ পাণ্ডবস্তত্র পাবকং সুসমাহিতঃ।
কৌরব্যস্যাথ নাগস্য ভবনে পরমার্চিতে॥ 1-234-14 (10154) 
তত্রাগ্নিকার্যং কৃতবান্কুন্তীপুত্রো ধনঞ্জয়ঃ।
অশঙ্কমানেন হুতস্তেনাতুষ্যদ্ধুতাশনঃ॥ 1-234-15 (10155) 
অগ্নিকার্যং স কৃৎবা তু নাগরাজসুতাং তদা।
প্রসহন্নিব কৌন্তেয় ইদং বচনমব্রবীৎ॥ 1-234-16 (10156) 
কিমিদং সাহসং ভীরু কৃতবত্যসি ভামিনি।
কশ্চায়ং সুভগে দেশঃ কা চ ৎবং কস্য বাত্মজা॥ 1-234-17 (10157) 
উলূপ্যুবাচ। 1-234-18 (1269) 
ঐরাবতকুলে জাতঃ কৌরব্যো নাম পন্নগঃ।
তস্যাস্মি দুহিতা রাজন্নুলূপী নাম পন্নগী॥ 1-234-18 (10158) 
সাঽহং ৎবামভিষেকার্থমবতীর্ণং সমুদ্গাম্।
দৃষ্ট্বৈব পুরুষব্যাঘ্র কন্দর্পেণাভিমূর্চ্ছিতা॥ 1-234-19 (10159) 
তাং মামনঙ্গগ্লপিতাং ৎবৎকৃতে কুরুনন্দন।
অনন্যাং নন্দয়স্বাদ্য প্রদানেনাত্মনোঽনঘ॥ 1-234-20 (10160) 
অর্জুন উবাচ। 1-234-21 (1270) 
ব্রহ্মচর্যমিদং ভদ্রে মম দ্বাদশমাসিকম্।
ধর্মরাজেন চাদিষ্টং নাহমস্মি স্বয়ং বশঃ॥ 1-234-21 (10161) 
তব চাপি প্রিয়ং কর্তুমিচ্ছামি জলচারিণি।
অনৃতং নোক্তপূর্বং চ ময়া কিংচন কর্হিচিৎ॥ 1-234-22 (10162) 
কথং চ নানৃতং মে স্যাত্তব চাপি প্রিয়ং ভবেৎ।
ন চ পীড্যেত মে ধর্মস্তথা কুর্যা ভুজঙ্গমে॥ 1-234-23 (10163) 
উলূপ্যুবাচ। 1-234-24 (1271) 
জানাম্যহং পাণ্ডবেয় যথা চরসি মেদিনীম্।
যথা চ তে ব্রহ্মচর্যমিদমাদিষ্টবান্গুরুঃ॥ 1-234-24 (10164) 
পরস্পরং বর্তমানান্দ্রুপদস্যাত্মজাং প্রতি।
যো নোঽনুপ্রবিশেন্মোহাৎস বৈ দ্বাদশমাসিকম্॥ 1-234-25 (10165) 
বনে চরেদ্ব্রহ্মচর্যমিতি বঃ সময়ঃ কৃতঃ।
তদিদং দৌপদীহেতোরন্যোন্যস্য প্রবাসনম্॥ 1-234-26 (10166) 
কৃতবাংস্তত্র ধর্মার্থমত্র ধর্মো ন দুষ্যতি।
পরিত্রাণং চ কর্তব্যমার্তানাং পৃথুলোচন॥ 1-234-27 (10167) 
কৃৎবা মম পরিত্রাণং তব ধর্মো ন লুপ্যতে।
যদি বাপ্যস্য ধর্মস্য সূক্ষ্মোঽপি স্যাদ্ব্যতিক্রমঃ॥ 1-234-28 (10168) 
স চ তে ধর্ম এব স্যাদ্দৎবা প্রাণান্মমার্জুন।
ভক্তাং চ ভজ মাং পার্থ সতামেতন্মতং প্রভো॥ 1-234-29 (10169) 
ন করিষ্যসি চেদেবং মৃতাং মামুপধারয়।
প্রাণদানান্মহাবাহো চর ধর্মমনুত্তমম্॥ 1-234-30 (10170) 
শরণং চ প্রপন্নাস্মি ৎবামদ্য পুরুষোত্তম।
দীনাননাথান্কৌন্তেয় পরিরক্ষসি নিত্যশঃ॥ 1-234-31 (10171) 
সাঽহং শর়ণমভ্যেমি রোরবীমি চ দুঃখিতা।
যাচে ৎবাং চাভিকামাহং তস্মাৎকুরু মম প্রিয়ম্। 
স ৎবমাত্মপ্রদানেন সকামাং কর্তুমর্হসি॥  1-234-32 (10172) 
বৈশম্পায়ন উবাচ। 1-234-33 (1272) 
এবমুক্তস্তু কৌন্তেয়ঃ পন্নগেশ্বরকন্যযা।
কৃতবাংস্তত্তথা সর্বং ধর্মমুদ্দিশ্য কারণম্॥ 1-234-33 (10173) 
স নাগভবনে রাত্রিং তামুষিৎবা প্রতাপবান্।
`পুত্রমুৎপাদয়ামাস স তস্যাং সুমনোহরম্॥ 1-234-34 (10174) 
ইরাবন্তং মহাভাগং মহাবলপরাক্রমম্।'
উদিতেঽভ্যুত্থিতঃ সূর্যে কৌরব্যস্য নিবেশনাৎ॥  1-234-35 (10175) 
আগতস্তু পুনস্তত্র গঙ্গাদ্বারং তয়া সহ।
পরিত্যজ্য গতা সাধ্বী উলূপী নিজমন্দিরং॥ 1-234-36 (10176) 
দত্ৎবা বরমজেয়ৎবং জলে সর্বত্র ভারত।
সাধ্যা জলচরাঃ সর্বে ভবিষ্যন্তি ন সংশয়ঃ॥ ॥ 1-234-37 (10177) 
 
ইতি শ্রীমন্মহাভারতে আদিপর্বণি অর্জুনবনবাসপর্বণি চতুস্ত্রিংশদধিকদ্বিশততমোঽধ্যায়ঃ॥ 234 ॥

 -   -  

1-234-36 পরিষ্বজ্যেতি খ. পাঠঃ॥ চতুস্ত্রিংশদধিকদ্বিশততমোঽধ্যায়ঃ॥ 234 ॥



আদিপর্ব - অধ্যায় 235

॥ শ্রীঃ ॥

1.235. অধ্যায়ঃ 235 

 -   -  

অর্জুনস্য মণলূরগ্রামগমনম্॥ 1 ॥ পুত্রিকাপুত্রকধর্মেণ চিত্রাঙ্গদাপরিগ্রহঃ॥ 2 ॥

 -   -  

1-235-0 (10178) 
বৈশম্পায়ন উবাচ। 1-235-0 (1273) 
কথয়িৎবা চ তৎসর্বং ব্রাহ্মণেভ্যঃ স ভারত।
প্রয়যৌ হিমবৎপার্শ্বং ততো বজ্রধরাত্মজঃ॥ 1-235-1 (10179) 
অগস্ত্যবটমাসাদ্য বসিষ্ঠস্য চ পর্বতম্।
ভৃগুতুঙ্গে চ কৌন্তেয়ঃ কৃতবাঞ্শৌচমাত্মনঃ॥ 1-235-2 (10180) 
প্রদদৌ গোসহস্রাণি সুবহূনি চ ভারত।
নিবেশাংশ্চ দ্বিজাতিভ্যঃ সোঽদদৎকুরুসত্তমঃ॥ 1-235-3 (10181) 
হিরণ্যবিন্দোস্তীর্থে চ স্নাৎবা পুরুষসত্তমঃ।
দৃষ্টবান্পাণ্ডবশ্রেষ্ঠঃ পুণ্যান্যায়তনানি চ॥ 1-235-4 (10182) 
অবতীর্য নরশ্রেষ্ঠো ব্রাহ্মণৈঃ সহ ভারত।
প্রাচীং দিশমভিপ্রেপ্সুর্জগাম ভরতর্ষভঃ॥ 1-235-5 (10183) 
আনুপূর্ব্যেণ তীর্থানি দৃষ্টবান্কুরুসত্তমঃ।
নদীং চোৎপলিনীং রম্যামরণ্যং নৈমিষং প্রতি॥ 1-235-6 (10184) 
নন্দামপরনন্দাং চ কৌশিকীং চ যশস্বিনীম্।
মহানদীং গয়াং চৈব গঙ্গামপি চ ভারত॥ 1-235-7 (10185) 
এবং তীর্থানি সর্বাণি পশ্যমানস্তথাশ্রমান্।
আত্মনঃ পাবনং কুর্বন্ব্রাহ্মণেভ্যো দদৌ চ গাঃ॥ 1-235-8 (10186) 
অঙ্গবঙ্গকলিঙ্গেষু যানি তীর্থানি কানিচিৎ।
জগাম তানি সর্বাণি পুণ্যান্যায়তনানি চ॥ 1-235-9 (10187) 
দৃষ্ট্বা চ বিধিবত্তানি ধনং চাপি দদৌ ততঃ।
কলিঙ্গরাষ্ট্রদ্বারেষু ব্রাহ্মণাঃ পাণ্ডবানুগাঃ। 
অভ্যনুজ্ঞায় কৌন্তেয়মুপাবর্তন্ত ভারত॥  1-235-10 (10188) 
স তু তৈরভ্যনুজ্ঞাতঃ কুন্তীপুত্রো ধনঞ্জয়ঃ।
সহায়ৈরল্পকৈঃ শূরঃ প্রয়যৌ যত্র সাগরঃ॥ 1-235-11 (10189) 
স কলিঙ্গানতিক্রম্য দেশানায়তনানি চ।
হর্ম্যাণি রমণীয়ানি প্রেক্ষণাণো যয়ৌ প্রভুঃ॥ 1-235-12 (10190) 
মহেন্দ্রপর্বতং দৃষ্ট্বা তাপসৈরুপশোভিতম্।
`গোদাবর্যাং ততঃ স্নাৎবা তামতীত্য মহাবলঃ॥ 1-235-13 (10191) 
কাবেরীং তাং সমাসাদ্য সঙ্গমে সাগরস্য চ।
স্নাৎবা সংপূজ্য দেবাংশ্চ পিতৄংশ্চ মুনিভিঃ সহ'॥ 1-235-14 (10192) 
সমুদ্রতীরেণ শনৈর্মণলূরং জগাম হ॥  1-235-15 (10193) 
তত্র সর্বাণি তীর্থানি পুণ্যান্যায়তনানি চ।
অভিগম্য মহাবাহুরভ্যগচ্ছন্মহীপতিম্॥ 1-235-16 (10194) 
মণলূরেশ্বরং রাজন্ধর্মজ্ঞং চিত্রবাহনম্।
তস্য চিত্রাঙ্গদা নাম দুহিতা চারুদর্শনা॥ 1-235-17 (10195) 
তাং দদর্শ পুরে তস্মিন্বিচরন্তীং যদৃচ্ছয়া।
দৃষ্ট্বা চ তাং বরারোহাং চকমে চৈত্রবাহনীম্॥ 1-235-18 (10196) 
অভিগম্য চ রাজানমবদৎস্বং প্রয়োজনম্।
দেহি মে খল্বিমাং রাজন্ক্ষত্রিয়ায় মহাত্মনে॥ 1-235-19 (10197) 
তচ্ছ্রুৎবা ৎবব্রবীদ্রাজা কস্য পুত্রোঽসি নাম কিম্।
উবাচ তং পাণ্ডবোঽহং কুন্তীপুত্রো ধনঞ্জয়ঃ॥ 1-235-20 (10198) 
তমুবাচাথ রাজা স সান্ৎবপূর্বমিদং বচঃ।
রাজা প্রভঞ্জনো নাম কুলেঽস্মিন্সংবভূব হ॥ 1-235-21 (10199) 
অপুত্রঃ প্রসবেনার্থী তপস্তেপে স উত্তমম্।
উগ্রেণ তপসা তেন দেবদেবঃ পিনাকধৃক্॥ 1-235-22 (10200) 
ঈশ্বরস্তোষিতঃ পার্থ দেবদেবঃ উমাপতিঃ।
স তস্মৈ ভঘবান্প্রাদাদেকৈকং প্রসবং কুলে॥ 1-235-23 (10201) 
একৈকঃ প্রসবস্তস্মাদ্ভবত্যস্মিন্কুলে সদা।
তেষাং কুমারাঃ সর্বেষাং পূর্বেষাং মম জজ্ঞিরে॥ 1-235-24 (10202) 
একা চ মম কন্যেয়ং কুলস্যোৎপাদনী ভৃশম্।
পুত্রো মমায়মিতি মে ভাবনা পুরুষর্ষভ॥ 1-235-25 (10203) 
পুত্রিকাহেতুবিধিনা সংজ্ঞিতা ভরতর্ষভ।
তস্মাদেকঃ সুতো যোঽস্যাং জায়তে ভারত ৎবয়া॥ 1-235-26 (10204) 
এতচ্ছুল্কং ভবৎবস্যাঃ কুলকৃজ্জায়তামিহ।
এতেন সময়েনেমাং প্রতিগৃহ্ণীষ্ব পাণ্ডব॥ 1-235-27 (10205) 
স তথেতি প্রতিজ্ঞায় তাং কন্যাং প্রতিগৃহ্য চ।
`মাসে ত্রয়োদশে পার্থঃ কৃৎবা বৈবাহিকীং ক্রিয়াম্।' 
উবাস নগরে তস্মিন্মাসাংস্ত্রীন্স তয়া সহ॥ ॥  1-235-28 (10206) 
 
ইতি শ্রীমন্মহাভারতে আদিপর্বণি অর্জুনবনবাসপর্বণি পঞ্চত্রিংশদধিকদ্বিশততমোঽধ্যায়ঃ॥ 235 ॥




আদিপর্ব - অধ্যায় 236

॥ শ্রীঃ ॥

1.236. অধ্যায়ঃ 236 

 -   -  

সৌভদ্রতীর্থে স্নানার্থমবতীর্ণস্যার্জুনস্য গ্রাহেণ গ্রহণম্॥ 1 ॥ জলাদুদ্ধরণেন গ্রাহরূপং পরিত্যজ্য নারীরূপং প্রাপ্তয়া বর্গানাম্নয়া স্বপ্রভৃতীনাং ব্রাহ্মণেন শাপদানকথনম্॥ 2 ॥

 -   -  

1-236-0 (10207) 
বৈশম্পায়ন উবাচ। 1-236-0 (1274) 
ততঃ সমুদ্রে তীর্থানি দক্ষিমে ভরতর্ষভঃ।
অভ্যগচ্ছৎসুপুণ্যানি সোভিতানি তপস্বিভিঃ॥ 1-236-1 (10208) 
বর্জয়ন্তি স্ম তীর্তানি তত্র পঞ্চ সম তাপসাঃ।
অবকীর্ণানি যান্যাসন্পুরস্তাত্তু তপস্বিভিঃ॥ 1-236-2 (10209) 
অগস্ত্যতীর্থং সৌভদ্রং পৌলোমং চ সুপাবনম্।
কারন্ধমং প্রসন্নং চ মহমেধফলং চ তৎ॥ 1-236-3 (10210) 
ভারদ্বাজস্য তীর্থং তু পাপপ্রশমনং মহৎ।
এতানি পঞ্চ তীর্থানি দদর্শ কুরুসত্তমঃ॥ 1-236-4 (10211) 
বিবিক্তান্যুপলক্ষ্যাথ তানি তীর্থানি পাণ্ডবঃ।
দৃষ্ট্বা চ বর্জ্যমানানি মুনিভির্ধর্মবুদ্ধিভিঃ॥ 1-236-5 (10212) 
তপস্বিনস্ততোঽপৃচ্ছৎপ্রাঞ্জলিঃ কুরুনন্দনঃ।
তীর্থানীমানি বর্জ্যন্তে কিমর্থং ব্রহ্মবাদিভিঃ॥ 1-236-6 (10213) 
তাপসা ঊচুঃ। 1-236-7 (1275) 
গ্রাহাঃ পঞ্চ বসন্ত্যেষু হরন্তি চ তপোধনান্।
তত এতানি বর্জ্যন্তে তীর্থানি কুরুনন্দন॥ 1-236-7 (10214) 
বৈশম্পায়ন উবাচ। 1-236-8 (1276) 
তেষাং শ্রুৎবা মহাবাহুর্বার্যমাণস্তপোধনৈঃ।
জগাম তানি তীর্থানি দ্রষ্টুং পুরুষসত্তমঃ॥ 1-236-8 (10215) 
ততঃ সৌভদ্রমাসাদ্য মহর্ষেস্তীর্থমুত্তমম্।
বিগাহ্য সহসা শূরঃ স্নানং চক্রে পরন্তপঃ॥ 1-236-9 (10216) 
অথ তং পুরুষব্যাঘ্রমন্তর্জলচরো মহান্।
জগ্রাহ চরণে গ্রাহঃ কুন্তীপুত্রং ধনঞ্জয়ম্॥ 1-236-10 (10217) 
স তমাদায় কৌন্তেয়ো বিস্ফুরন্তং জলেচরম্।
উদতিষ্ঠন্মহাবাহুর্বলেন বলিনাং বরঃ॥ 1-236-11 (10218) 
উৎকৃষ্ট এব গ্রাহস্তু সোঽর্জুনেন যশস্বিনা।
বভূব নারী কল্যাণী সর্বাভরণভূষইতা॥ 1-236-12 (10219) 
দীপ্যমানা শ্রিয়া রাজন্দিব্যরূপা মনোরমা।
তদদ্ভুতং মহদ্দৃষ্ট্বা কুন্তীপুত্রো ধনঞ্জয়ঃ॥ 1-236-13 (10220) 
তাং স্ত্রিয়ং পরমপ্রীত ইদং বচনমব্রবীৎ।
কা বৈ ৎবমসি কল্যাণিকুতো বাঽসি জলেচরী॥ 1-236-14 (10221) 
কিমর্থং চ মহৎপাপমিদং কৃতবতী পুরা।  1-236-15 (10222) 
বর্গোবাচ।
অপ্সরাঽস্মি মহাবাহো দেবারণ্যবিহারিণী॥  1-236-15 (1277) 
ইষ্টা ধনপতের্নিত্যং বর্গা নাম মহাবল।
মম সখ্যশ্চতস্রোঽন্যাঃ সর্বাঃ কামগমাঃ শুভাঃ॥ 1-236-16 (10223) 
তাভিঃ সার্ধং প্রয়াতাঽস্মি লোকপালনিবেশনম্।
ততঃ পশ্যামহে সর্বা ব্রাহ্মণং সংশিতব্রতম্॥ 1-236-17 (10224) 
রূপবন্তমধীয়ানমেকমেকান্তচারিণম্।
তস্যৈব তপসা রাজংস্তদ্বয়ং তেজসা বৃতম্॥ 1-236-18 (10225) 
আদিত্য ইব তং দেশং ইৎবং সর্ব ব্যকাশয়ৎ।
তস্য দৃষ্ট্বা তপস্তাদৃগ্রূপচাদ্ভুতমুত্তমম্॥ 1-236-19 (10226) 
অবতীর্ণাঃ স্ম তং দেশং তপোবিঘ্নচিকীর্ষয়া।
অহং চ সৌরভেয়ী চ সমীচী বুদ্বুদা লতা॥ 1-236-20 (10227) 
যৌগপদ্যেন তং বিপ্রমভ্যগচ্ছাম ভারত।
গায়ন্ত্যোঽথহসন্ত্যশ্চ লোভয়িৎবা চ তং দ্বিজং॥ 1-236-21 (10228) 
স চ নাস্মাসু কৃতবান্মনো বীর কথংচন।
নাকম্পত মহাতেজাঃ স্থিতস্তপসি নির্মলে॥ 1-236-22 (10229) 
সোঽশপৎকুপিতোঽস্মাংস্তু ব্রাহ্মণঃ ক্ষত্রিয়র্ষভ।
গ্রাহভূতা জলে যূয়ং চরিষ্যথ শতং সমাঃ॥ ॥ 1-236-23 (10230) 
 
ইতি শ্রীমন্মহাভারতে আদিপর্বণি অর্জুনবনবাসপর্বণি ষট্ত্রিংশদধিকদ্বিশততমোঽধ্যায়ঃ॥ 236 ॥

 -   -  

1-236-5 ধর্মবুদ্ধিভির্দুর্মরণজ দোষং তীর্থেনাপ্যবিনাশ্যং পশ্যদ্ভিঃ॥ 1-236-15 চর্চোবাচ ইতি ঘ পাঠঃ॥ ষট্ত্রিংশদধিকদ্বিশততমোঽধ্যায়ঃ॥ 236 ॥



আদিপর্ব - অধ্যায় 237

॥ শ্রীঃ ॥

1.237. অধ্যায়ঃ 237 

 -   -  

প্রসাদিতেন ব্রাহ্মণেন কৃতস্য শাপমোচনপ্রকারস্য, নারদনিদেশেনৈতত্তীর্থাগমনস্য চ অর্জুনংপ্রতি বর্গয়া কথনম্॥ 1 ॥ এতৎকথাং শ্রুতবতা অর্জুনেন গ্রাহরূপাণাভবশিষ্টানাং চতসৃণামপ্যপ্সরসাং তত্তত্তীর্থেভ্য উদ্ধরণেন তাসাং স্বস্বরূপপ্রাপ্তিঃ॥ 2 ॥ পুনর্মণলূরমাগত্য তত্র চিত্রাঙ্গদায়াং জাতং বভ্রুবাহননামানং স্বপুত্রং চ স্বশ্বশুরে সমর্প্য অর্জুনস্য গোকর্ণক্ষেত্রগমনম্॥ 3 ॥

 -   -  

1-237-0 (10231) 
বর্গোবাচ। 1-237-0 (1278) 
ততো বয়ং প্রব্যথিতাঃ সর্বা ভারতসত্তম।
অয়াম শরণং বিপ্রং তং তপোধনমচ্যুতম্॥ 1-237-1 (10232) 
রূপেণ বয়সা চৈব কন্দর্পেণ চ দর্পিতাঃ।
অয়ুক্তং কৃতবত্যঃ স্ম ক্ষন্তুমর্হসি নো দ্বিজ॥ 1-237-2 (10233) 
এষ এব বধোঽস্মাকং স্বয়ং প্রাপ্তস্তপোধন।
যদ্বয়ং সংশিতাত্মানং প্রলোব্ধুং ৎবামিহাগতাঃ॥ 1-237-3 (10234) 
অবধ্যাস্তু স্ত্রিয়ঃ সৃষ্টা মন্যন্তে ধর্মচারিণঃ।
তস্মাদ্ধর্মেণ বর্ধ ৎবং নাস্মন্হিংসিতুমর্হসি॥ 1-237-4 (10235) 
সর্বভূতেষু ধর্মজ্ঞ মৈত্রো ব্রাহ্মণ উচ্যতে।
সত্যো ভবতু কল্যাণ এষ বাদো মনীষিণাম্॥ 1-237-5 (10236) 
শরণং চ প্রপন্নানাং শিষ্টাঃ কুর্বন্তি পালনম্।
শরণং ৎবাং প্রপন্নাঃ স্ম তস্মাত্ৎবং ক্ষন্তুমর্হসি॥ 1-237-6 (10237) 
বৈশম্পায়ন উবাচ। 1-237-7 (1279) 
এবমুক্তঃ স ধর্মাত্মা ব্রাহ্মণঃ শুভকর্মকৃৎ।
প্রসাদং কৃতবান্বীর রবিসোমসমপ্রভঃ॥ 1-237-7 (10238) 
ব্রাহ্মণ উবাচ। 1-237-8 (1280) 
শতং শতসহস্রং তু সর্বমক্ষয়্যবাচকম্।
পরিমাণং শতং ৎবেতন্নেদমক্ষয়্যবাচকম্॥ 1-237-8 (10239) 
যদা চ বো গ্রাহভূতা গৃহ্ণন্তীঃ পুরুষাঞ্জলে।
উৎকর্ষতি জলাত্তস্মাৎস্থলং পুরুষসত্তমঃ॥ 1-237-9 (10240) 
তদা যূয়ং পুনঃ সর্বাঃ স্বং রূপং প্রতিপৎস্যথ।
অনৃতং নোক্তপূর্বং মে হসতাপি কদাচন॥ 1-237-10 (10241) 
তানি সর্বাণি তীর্থানি ততঃ প্রভৃতি চৈব হ।
নারীতীর্থানি নাম্নেহ খ্যাতিং যাস্যন্তি সর্বশঃ। 
পুণ্যানি চ ভবিষ্যন্তি পাবনানি মনীষিণাং॥  1-237-11 (10242) 
বর্গোবাচ। 1-237-12 (1281) 
ততোঽভিবাদ্য তং বিপ্রং কৃৎবা চাপি প্রদক্ষিণম্।
অচিন্তয়ামোঽপসৃত্য তস্মাদ্দেশাৎসুদুঃখিতাঃ॥ 1-237-12 (10243) 
ক্ব নু নাম বয়ং সর্বাঃ কালেনাল্পেন তং নরম্।
সমাগচ্ছেম যো নস্তদ্রূপমাপাদয়েৎপুনঃ॥ 1-237-13 (10244) 
তা বয়ং চিন্তয়িৎবৈব মুহূর্তাদিব ভারত।
দৃষ্টবত্যো মহাভাগং দেবর্ষিমুত নারদম্॥ 1-237-14 (10245) 
সংপ্রহৃষ্টাঃ স্ম তং দৃষ্ট্বা দেবর্ষিমমিতদ্যুতিম্।
অভিবাদ্য চ তং পার্থ স্থিতাঃ স্ম ব্রীডিতাননাঃ॥ 1-237-15 (10246) 
স নোঽপৃচ্ছদ্দুঃখমূলমুক্তবত্যো বয়ং চ তম্।
শ্রউৎবা তত্র যথাবৃত্তমিদং বচনমব্রবীৎ॥ 1-237-16 (10247) 
দক্ষিণে সাগরানূপে পঞ্চ তীর্থানি সন্তি বৈ।
পুণ্যানি রমণীয়ানি তানি গচ্ছত মা চিরং॥ 1-237-17 (10248) 
তত্রাশু পুরুষব্যাঘ্রঃ পাণ্ডবেয়ো ধনঞ্জয়ঃ।
মোক্ষয়িষ্যতি শুদ্ধাত্মা দুঃখাদস্মান্ন সংশয়ঃ॥ 1-237-18 (10249) 
`ইত্যুক্ৎবা নারদঃ সর্বাস্তত্রৈবান্তরধীয়ত।'
তস্য সর্বা বয়ং বীর শ্রুৎবা বাক্যমিতো গতাঃ। 
তদিদং সত্যমেবাদ্য মোক্ষিতাহং ৎবয়াঽনঘ॥  1-237-19 (10250) 
এতাস্তু মম তাঃ সখ্যশ্চতস্রোঽন্যা জলে শ্রিতাঃ।
কুরু কর্ম শুভং বীর এতাঃ সর্বা বিমোক্ষয়॥ 1-237-20 (10251) 
বৈশম্পায়ন উবাচ। 1-237-21 (1282) 
ততস্তাঃ পাণ্ডবশ্রেষ্ঠঃ সর্বা এব বিশাংপতে।
`অবগাহ্য চ তত্তীর্থং গৃহীতো গ্রাহিভিস্তদা॥ 1-237-21 (10252) 
গ্রাহীভিশ্চোত্ততারাশু তরয়ামাস তৎক্ষণাৎ।
সা চাপ্সরা বভূবাশু সর্বাভরণভূষিতা॥ 1-237-22 (10253) 
এবং ক্রমেণ তাঃ সর্বা মোক্ষয়ামাস বীর্যবান্॥'  1-237-23 (10254) 
উত্থায় চ জলাত্তস্মাৎপ্রতিলভ্য বপুঃ স্বকম্।
তাস্তদাঽপ্সরসো রাজন্নদৃশ্যন্ত যথা পুরা॥ 1-237-24 (10255) 
তীর্থানি শোধয়িৎবা তু তথানুজ্ঞায় তাঃ প্রভুঃ।
চিত্রাঙ্গদাং পুনর্দ্রষ্টুং মণলূরং পুনর্যযৌ॥ 1-237-25 (10256) 
তস্যামজনয়ৎপুত্রং রাজানং বভ্রুবাহনম্।
তং দৃষ্ট্বা পাণ্ডবো রাজংশ্চিত্রবাহনমব্রবীৎ॥ 1-237-26 (10257) 
চিত্রাঙ্গদায়াঃ শুল্কং ৎবং গৃহাণ বভ্রুবাহনম্।
অনেন চ ভবিষ্যামি ঋণান্মুক্তো নরাধিপ॥ 1-237-27 (10258) 
চিত্রাঙ্গদাং পুনর্বাক্যমব্রবীৎপাণ্ডুনন্দনঃ।
ইহৈব ভব ভদ্রং তে বর্ধেথা বভ্রুবাহনম্॥ 1-237-28 (10259) 
ইন্দ্রপস্থনিবাসং মে ৎবং তত্রাগত্য রংস্যসি।
কুন্তী যুধিষ্ঠিরং ভীমং ভ্রাতরৌ মে কনীয়সৌ॥ 1-237-29 (10260) 
আগত্য তত্র পশ্যেথা অন্যানপি চ বান্ধবান্।
বান্ধবৈঃ সহিতাঃ সর্বৈর্নন্দসে ৎবমনিন্দিতে॥ 1-237-30 (10261) 
ধর্মে স্থিতঃ সত্যধৃতিঃ কৌন্তেয়োঽথ যুধিষ্ঠিরঃ।
জিৎবা তু পৃথিবীং সর্বাং রাজসূয়ং করিষ্যতি॥ 1-237-31 (10262) 
তত্রাগচ্ছন্তি রাজানঃ পৃথিব্যাং নৃপসংজ্ঞিতাঃ।
বহূনি রত্নান্যাদায় আগমিষ্যতি তে পিতা॥ 1-237-32 (10263) 
একসার্থং প্রয়াতাসি চিত্রবাহনসেবয়া।
দ্রক্ষ্যামি রাজসূয়ে ৎবাং পুত্রং পালয় মা শুচঃ॥ 1-237-33 (10264) 
বভ্রুবাহননাম্না তু মম প্রাণো বহিশ্চরঃ।
তস্মাদ্ভরস্ব পুত্রং বৈ পুরুষং বংশবর্ধনম্॥ 1-237-34 (10265) 
চিত্রাবাহনদায়াদং ধর্মাৎপৌরবনন্দনম্।
পাণ্ডবানাং প্রিয়ং পুত্রং তস্মাৎপালয় সর্বদা॥ 1-237-35 (10266) 
বিপ্রয়োগেণ সংতাপং মা কৃথাস্ৎবমনিন্দিতে।
চিত্রাঙ্গদামেবমুক্ৎবা `সাগরানূপমাশ্রিতঃ॥ 1-237-36 (10267) 
স্থানং দূরং সমাপ্লুত্য দত্ৎবা বহুধনং তদা।
কেরলান্সমতিক্রম্য' গোকর্ণমভিতোঽগমৎ॥ 1-237-37 (10268) 
আদ্যং পশুপতেঃ স্থানং দর্শনাদেব মুক্তিদম্।
যত্র পাপোঽপি মনুজঃ প্রাপ্নোত্যভয়দং পদম্॥ ॥ 1-237-38 (10269) 
 
ইতি শ্রীমন্মহাভারতে আদিপর্বণি অর্জুনবনবাসপর্বণি সপ্তত্রিংশদধিকদ্বিশততমোঽধ্যায়ঃ॥ 237 ॥

 -   -  

1-236-4 বর্ধ বর্ধস্ব॥ সপ্তত্রিংশদধিকদ্বিশততমোঽধ্যায়ঃ॥ 237 ॥



আদিপর্ব - অধ্যায় 238

॥ শ্রীঃ ॥

1.238. অধ্যায়ঃ 238 

 -   -  

অর্জুনস্য প্রভাসতীর্থগমনম্॥ 1 ॥ তত্র স্মৃতিপথাগতসুভদ্রারূপলাবণ্যাদিকং চিন্তয়তোঽর্জুনস্য পরিব্রাজকবেষস্বীকারেণ তস্যা হরণে নিশ্চয়ঃ॥ 2 ॥ অর্জুনস্য চিন্তিতজ্ঞানেন হসতা শ্রীকৃষ্ণেন সহ শায়িন্যা সত্যভাময়া হাসকারণে পৃষ্টে তাং প্রতি অর্জুনবৃত্তান্তকথনম্॥ 3 ॥ সত্যভামাং শয়নে বিহায় একাকিনা শ্রীকৃষ্ণেন প্রভাসতীর্থংপ্রতি প্রস্থানম্॥ 4 ॥ চারমুখেন অর্জুনস্য তত্রাগমনং শ্রুৎবা কৃষ্ণস্য তত্রাগমনম্॥ 5 ॥ অর্জুনেন সংভাপ্য কৃষ্ণস্য দ্বারকাংপ্রতি পুনরাগমনম্॥ 6 ॥

 -   -  

1-238-0 (10270) 
বৈশম্পায়ন উবাচ। 1-238-0 (1283) 
সোঽপরান্তেষু তীর্থানি পুণ্যান্যায়তনানি চ।
সর্বাণ্যেবানুপূর্ব্যেণ জগামামিতবিক্রমঃ॥ 1-238-1 (10271) 
সমুদ্রে পশ্চিমে যানি তীর্থান্যায়তনানি চ।
তানি সর্বাণি গৎবা স প্রভাসমুপজগ্মিবান্॥ 1-238-2 (10272) 
`চিন্তয়ামাস রাত্রৌ তু গদেন কথিতং পুরা।
সুভদ্রায়াশ্চ মাধুর্যরূপসংপদ্গুণানি চ॥ 1-238-3 (10273) 
প্রাপ্তুমং তাং চিন্তয়ামাস কোঽত্রোপায়ো ভবেদিতি।
বেষবৈকৃত্যমাপন্নঃ পরিব্রাজকরূপধৃৎ॥ 1-238-4 (10274) 
কুকুরান্ধকবৃষ্ণীনামজ্ঞাতো বেষধারণাৎ।
ভ্রমমাণশ্চরন্ভৈক্ষং পরিব্রাজকবেষবান্॥ 1-238-5 (10275) 
যেনকেনাপ্যুপায়েন প্রবিশ্য চ গৃহং মহৎ।
দৃষ্ট্বা সুভদ্রাং কৃষ্ণস্য ভগিনীমেকসুন্দরীম্॥ 1-238-6 (10276) 
বাসুদেবমতং জ্ঞাৎবা করিষ্যামি হিতং শুভম্।
এবং বিনিশ্চয়ং কৃৎবা দীক্ষিতো বৈ তদাঽভবৎ॥ 1-238-7 (10277) 
ত্রিদণ্ডী মুণ্ডিতঃ কুণ্ডী অক্ষমালাঙ্গুলীয়কঃ।
যোগভারং বহন্পার্থো বটবৃক্ষস্য কোটরম্॥ 1-238-8 (10278) 
প্রবিশংশ্চৈব বীভৎসুর্বৃষ্টিং বর্ষতি বাসবে।
চিন্তয়ামাস দেবেশং কেশবং ক্লেশনাশনম্॥ 1-238-9 (10279) 
কেশবশ্চিন্তিতং জ্ঞাৎবা দিব্যজ্ঞানেন দৃষ্টবান্।
শয়ানঃ শয়নে দিব্যে সত্যভামাসহায়বান্॥ 1-238-10 (10280) 
কেশবঃ সহসা রাজঞ্জহায় চ ননন্দ চ।
পুনঃ পুনঃ সত্যভামা চাব্রবীৎপুরুষোত্তমম্॥ 1-238-11 (10281) 
ভগবংশ্চিন্তয়াবিষ্টঃ শয়নে শয়িতঃ সুখম্।
ভবান্বহুপ্রকারেণ জহাস চ পুনঃ পুনঃ॥ 1-238-12 (10282) 
শ্রোতব্যং যদি বা কৃষ্ণ প্রসাদো যদি তে ময়ি।
বক্তুমর্হসি দেবেশ তচ্ছ্রোতুং কাময়াম্যহম্॥ 1-238-13 (10283) 
শ্রীভগবানুবাচ। 1-238-14 (1284) 
পিতৃষ্বসুর্যঃ পুত্রো মে ভীমসেনানুজোঽর্জুনঃ।
তীর্থয়াত্রাং গতঃ পার্থঃ কারণাৎসময়াত্তদা॥ 1-238-14 (10284) 
তীর্থয়াত্রাসমাপ্তৌ তু নিবৃত্তো নিশি ভারতঃ।
সুভধ্রাং চিন্তয়ামাস রূপেণাপ্রতিমাং ভুবি॥ 1-238-15 (10285) 
চিন্তয়েন্নেব তাং ভদ্রাং যতিরূপধরোঽর্জুনঃ।
যতিরূপপ্রতিচ্ছন্নো দ্বারকাং প্রাপ্য মাধবীম্॥ 1-238-16 (10286) 
যেনকেনাপ্যুপায়েন দৃষ্ট্বা তু বরবর্ণিনীম্।
বাসুদেবমতং জ্ঞাৎবা প্রয়তিষ্যে মনোরথম্॥ 1-238-17 (10287) 
এবং ব্যবসিতঃ পার্থো যতিলিঙ্গেন পাণ্ডবঃ।
ছায়ায়াং বটবৃক্ষস্য বৃষ্টিং বর্ষতি বাসবে॥ 1-238-18 (10288) 
যোগভারং বহন্নেব মানসং দুঃখমাপ্তবান্।
এতদর্থং বিজানীহি হসন্তং মাং মুদা প্রিয়ে॥ 1-238-19 (10289) 
ভ্রাতরং তব পশ্যেতি সত্যভামাং ব্যসর্জয়ৎ।
তত উত্থায় শয়নাৎপ্রস্থিতো মধুসূদনঃ॥'  1-238-20 (10290) 
প্রভাসদেশং সংপ্রাপ্তং বীভৎসুমপরাজিতম্।
তীর্থান্যনুচরন্তং তং শুশ্রাব মধুসূদনঃ॥ 1-238-21 (10291) 
চারাণাং চৈব বচনাদেকাকী স জনার্দনঃ।
তত্রাভ্যগচ্ছৎকৌন্তেয়ং মহাত্মাতং স মাধবঃ॥ 1-238-22 (10292) 
দদৃশাতে তদান্যোন্যং প্রভাসে কৃষ্ণপাণ্ডবৌ॥  1-238-23 (10293) 
তাবন্যোন্যং সমাশ্লিষ্য পৃষ্ট্বা চ কুশলং বনে।
আস্তাং প্রিয়সখায়ৌ তৌ নরনারায়ণাবৃষী॥ 1-238-24 (10294) 
ততোঽর্জুনং বাসুদেবস্তাং চর্যাং পর্যপৃচ্ছত।
কিমর্থং পাণ্ডবৈতানি তীর্থান্যনুচরস্যুত॥ 1-238-25 (10295) 
ততোঽর্জনো যথাবৃত্তং সর্বমাখ্যাতবাংস্তদা।
শ্রুৎবোবাচ চ বার্ষ্ণেয় এবমেতদিতি প্রভুঃ॥ 1-238-26 (10296) 
তৌ বিহৃত্য যথাকামং প্রভাসে কৃষ্ণপাণ্ডবৌ।
মহীধরং রৈবতকং বাসায়ৈবাভিজগ্মতুঃ॥ 1-238-27 (10297) 
পূর্বমেব তু কৃষ্ণস্য বচনাত্তং মহীধরম্।
পুরুষা মণ্ডয়াঞ্চক্রুরুপজহ্রশ্চ ভোজনম্॥ 1-238-28 (10298) 
প্রতিগৃহ্যার্জুনঃ সর্বমুপভুজ্য চ পাণ্ডবঃ।
সহৈব বাসুদেবেন দৃষ্টবান্নটনর্তকান্॥ 1-238-29 (10299) 
অভ্যনুজ্ঞায় তান্সর্বানর্চয়িৎবা চ পাণ্ডবঃ।
সৎকৃতং শনং দিব্যমভ্যগচ্ছন্মহামতিঃ॥ 1-238-30 (10300) 
ততস্তত্র মহাবাহুঃ শয়ানঃ শয়নে শুভে।
তীর্থানাং পল্বলানাং চ পর্বতানাং চ দর্শনম্। 
আপগানাং বনানাং চ কথয়ামাস সাৎবতে॥  1-238-31 (10301) 
এবং স কথয়ন্নেব নিদ্রয়া জনমেজয়।
কৌন্তেয়োঽপি হৃতস্তস্মিঞ্শয়নে স্বর্গসন্নিভে॥ 1-238-32 (10302) 
মধুরেণৈব গীতেন বীণাশব্দেন চৈব হ।
প্রবোধ্যমানো বুবুধে স্তুতিভির্মঙ্গলৈস্ততা॥ 1-238-33 (10303) 
স কৃৎবাঽবশ্যকার্যাণি বার্ষ্ণেয়েনাভিনন্দিতঃ।
`বার্ষ্ণেয়ং সমনুজ্ঞাপ্য তত্র বাসমরোচয়ৎ॥ 1-238-34 (10304) 
তথেত্যুক্ৎবা বাসুদেবো ভোজনং বৈ শশাস হ।
যতিরূপধরং পার্থং বিসৃজ্য সহসা হরিঃ।' 
রথেন কাঞ্চনাঙ্গেন দ্বারকামভিজগ্মিবান্॥  1-238-35 (10305) 
অলঙ্কৃতা দ্বারকা তু বভূব জনমেজয়॥  1-238-36 (10306) 
দিদৃক্ষন্তশ্চ গোবিন্দং দ্বারকাবাসিনো জনাঃ।
নরেন্দ্রমার্গমাজগ্মুস্তূর্ণং শতসহস্রশঃ॥ 1-238-37 (10307) 
`ক্ষণার্ধমপি বার্ষ্ণেয়া গোবিন্দবিরহাক্ষমাঃ।
কৌতূহলসমাবিষ্টা ভৃশমুৎপ্রেক্ষ্য সংস্থিতাঃ॥'  1-238-38 (10308) 
অবলোকেষু নারীণাং সহস্রাণি শতানি চ।
ভোজবৃষ্ণ্যন্ধকানাং চ সমবায়ো মহানভূৎ॥ 1-238-39 (10309) 
স তথা সৎকৃতঃ সর্বৈর্ভোজবৃষ্ণ্যন্ধকাত্মজৈঃ।
অভিবাদ্যাভিবাদ্যাংশ্চ সর্বৈশ্চ প্রতিনন্দিতঃ॥ 1-238-40 (10310) 
কুমারৈঃ সর্বশো বীরঃ সৎকারেণাভিচোদিতঃ।
সমানবয়সঃ সর্বানাশ্লিষ্য স পুনঃপুনঃ॥ 1-238-41 (10311) 
কৃষ্ণঃ স্বভবনং রম্যং প্রবিবেশ মহাবলঃ।
প্রভাসাদাগতং দেব্যঃ সর্বাঃ কৃষ্ণমপূজয়ন্॥ ॥ 1-238-42 (10312) 
 
ইতি শ্রীমন্মহাভারতে আদিপর্বণি অর্জুনবনবাসপর্বণি অষ্টত্রিংশদধিকদ্বিশততমোঽধ্যায়ঃ॥ 238 ॥ ॥ সমাপ্তং চার্জুনবনবাসপর্ব ॥

 -   -  

1-238-1 অপরান্তেষু পশ্চিসমুদ্রতীরেষু॥ 1-238-36 অলংকৃতা দ্বারকা তু বভূব জনমেজয়। কুন্তীপুত্রস্য পূজার্থমপি নিষ্কুটকেষ্বপি॥ ইতি চ, জ, ঝ, ঞ, ড, পাঠঃ॥ 1-238-37 দিদৃক্ষন্তশ্চ কৌন্তেয়ং ইতি চ, জ, ঝ, ঞ, জ, পাঠঃ॥ 1-238-42 কৃষ্ণস্য ভবনে রম্যে রত্নভোজ্যসমাবৃতে। উবাস সহ কৃষ্ণেন বহুলাস্তত্র শর্বরীঃ॥ ইতি চ, জ, ঝ, ঞ, ড, পাঠঃ॥ অষ্টত্রিংশদধিকদ্বিশততমোঽধ্যায়ঃ॥ 238 ॥



আদিপর্ব - অধ্যায় 239

॥ শ্রীঃ ॥

1.239. অধ্যায়ঃ 239 

 
(অথ সুভদ্রাহরণপর্ব  ॥ 16 ॥)

 -   -  

রবৈতকপর্বতংপ্রতি উৎসবার্থং কৃষ্ণাদীনাং গমনম্॥ 1 ॥ তত্র কৃষ্ণস্য পরিব্রাজকরূপার্জুনদর্শনম্॥ 2 ॥ সুভদ্রাদর্শনেন তস্যাং সংজাতহৃচ্ছয়স্যার্জুনস্য যতিরূপেণ সুভদ্রাহরণে কুষ্ণানুজ্ঞালাভঃ॥ 3 ॥ দূতেনিবেদিতৈতদ্বৃত্তান্তেন সপরিবারেণ যুধিষ্ঠিরেণাভ্যনুজ্ঞানম্॥ 4 ॥

 -   -  

1-239-0 (10313) 
বৈশম্পায়ন উবাচ। 1-239-0 (1285) 
ততঃ কতিপয়াহস্য তস্মিন্রৈবতকে গিরৌ।
বৃষ্ণ্যন্ধকানামভবদুৎসবো নৃপসত্তম॥ 1-239-1 (10314) 
তত্র দানং দদুর্বীরা ব্রাহ্মণেভ্যঃ সহস্রশঃ।
ভোজবৃষ্ণ্যন্ধকাশ্চৈব মহে তস্য গিরেস্তদা॥ 1-239-2 (10315) 
প্রসাদৈ রত্নচিত্রৈশ্চ গিরেস্তস্য সমন্ততঃ।
স দেশঃ শোভিতো রাজন্কল্পবৃক্ষৈশ্চ সর্বশঃ॥ 1-239-3 (10316) 
বাদিত্রাণি চ তত্রান্যে বাদকাঃ সমবাদয়ন্।
ননৃতুর্নর্তকাশ্চৈব জগুর্গেয়ানি গায়নাঃ॥ 1-239-4 (10317) 
অলঙ্কৃতাঃ কুমারাশ্চ বৃষ্ণীনাং সুমহৌজসাম্।
যানৈর্হাটকচিত্রৈশ্চ চঞ্চূর্যন্তে স্ম সর্বশঃ॥ 1-239-5 (10318) 
পৌরাশ্চ পাদচারেণ যানৈরুচ্চাবচৈস্তথা।
সদারাঃ সানুয়াত্রাশ্চ শতশোঽথ সহস্রশঃ॥ 1-239-6 (10319) 
ততো হলধরঃ ক্ষীবো রেবতীসহিতঃ প্রভুঃ।
অনুগম্যমানো গন্ধর্বৈরচরত্রত্র ভারত॥ 1-239-7 (10320) 
তথৈব রাজা বৃষ্ণীনামুগ্রসেনঃ প্রতাপবান্।
অনুগীয়মানো গন্ধর্বৈঃ স্ত্রীসহস্রসহায়বান্॥ 1-239-8 (10321) 
রৌক্মিণেয়শ্চ সাম্বশ্চ ক্ষীবৌ সমরদুর্মদৌ।
দিব্যমাল্যাম্বরধরৌ বিজহ্বাতেঽমরাবিব॥ 1-239-9 (10322) 
অক্রূরঃ সারণশ্চৈব গদো বভ্রুর্বিদূরথঃ।
নিশঠশ্চারুদেষ্ণশ্চ পৃথুর্বিপৃথুরেব চ॥ 1-239-10 (10323) 
সত্যকঃ সাত্যকিশ্চৈব ভঙ্গকারমহারবৌ।
হার্দিক্য উদ্ধবশ্চৈব যে চান্যে নানুকীর্তিতাঃ॥ 1-239-11 (10324) 
এতে পরিবৃতাঃ স্ত্রীভির্গন্ধর্বৈশ্চ পৃথক্পৃথক্।
তমুৎসবং রৈবতকে শোভয়াঞ্চক্রিরে তদা॥ 1-239-12 (10325) 
`বাসদেবো যয়ৌ তত্র সহ স্ত্রীভির্মুদান্বিতঃ।
দত্ৎবা দানং দ্বিজাতিভ্যঃ পরিব্রাজমপশ্যত॥'  1-239-13 (10326) 
চিত্রকৌতূহলে তস্মিন্বর্তমানে মহাদ্ভুতে।
বাসুদেবশ্চ পার্থশ্চ সহিতৌ পরিজগ্মতুঃ॥ 1-239-14 (10327) 
তত্র চঙ্ক্রমমাণৌ তৌ বসুদেবসুতাং শুভাম্।
অলঙ্কৃতাং সখীমধ্যে ভদ্রাং দদৃশতুস্তদা॥ 1-239-15 (10328) 
দৃষ্ট্বৈব তামর্জুনস্য কন্দর্পঃ সমজায়ত।
তং তদৈকাগ্রমনসং কৃষ্ণঃ পার্থমলক্ষয়ৎ॥ 1-239-16 (10329) 
অব্রবীৎপুরুষব্যাঘ্রঃ প্রসহন্নিব ভারত।
বনেচরস্য কিমিদং কামেনালোড্যতে মনঃ॥ 1-239-17 (10330) 
মমৈষা ভগিনী পার্থ সারণস্য সহোদরী।
সুভদ্রা নাম ভদ্রং তে পিতুর্মে দয়িতা সুতা। 
যদি তে বর্ততে বুদ্ধির্বক্ষ্যামি পিতরং স্বয়ম্॥  1-239-18 (10331) 
অর্জুন উবাচ। 1-239-19 (1286) 
দুহিতা বসুদেবস্য বাসুদেবস্য চ স্বসা।
রূপেণ চৈষা সংপন্না কমিবৈষা ন মোহয়েৎ॥ 1-239-19 (10332) 
কৃতমেব তু কল্যাণং সর্বং মম ভবেদ্ধ্রুবম্।
যদি স্যান্মম বার্ষ্ণেয়ী মহিষীয়ং স্বসা তব॥ 1-239-20 (10333) 
প্রাপ্তৌ তু ক উপায়ঃ স্যাত্তং ব্রবীহি জনার্দন।
আস্থাস্যামি তদা সর্বং যদি শক্যং নরেণ তৎ॥ 1-239-21 (10334) 
বাসুদেব উবাচ। 1-239-22 (1287) 
স্বয়ং বরঃ ক্ষত্রিয়াণাং বিবাহঃ পুরুষর্ষভ।
স চ সংশয়িতঃ পার্থ স্বভাবস্যানিমিত্ততঃ॥ 1-239-22 (10335) 
প্রসহ্য হরণং চাপি ক্ষত্রিয়াণাং প্রশস্যতে।
বিবাহহেতুঃ শূরাণামিতি ধর্মবিদো বিদুঃ॥ 1-239-23 (10336) 
স ৎবমর্জুন কল্যাণীং প্রসহ্য ভগিনীং মম।
`যতিরূপধরস্তং তু যথা কালবিপাকতা।' 
হর স্বয়ংবরে হ্যস্যাঃ কো বৈ বেদ চিকীর্ষিতম্॥  1-239-24 (10337) 
বৈশম্পায়ন উবাচ। 1-239-25 (1288) 
ততোঽর্জুনশ্চ কৃষ্ণশ্চ বিনিশ্চিত্যেতিকৃত্যতাম্।
শীঘ্রগান্পুরুষানন্প্রেষয়ামাসতুস্তদা॥ 1-239-25 (10338) 
ধর্মরাজায় তৎসর্বমিন্দ্রপ্রস্থগতায় বৈ।
শ্রুৎবৈব চ মহাবাহুরনুজজ্ঞে সমাতৃকঃ॥ 1-239-26 (10339) 
`ভীমসেনস্তু তচ্ছ্রুৎবা কৃতকৃত্যং স্ম মন্যতে।
ইত্যেবং মনুজৈরুক্তং কৃষ্ণঃ শ্রুৎবা মহামতিঃ॥ 1-239-27 (10340) 
অনুজ্ঞাপ্য তদা পার্থং হৃদি স্থাপ্য চিকীর্ষিতম্।
ইত্যেবং মনুজৈঃ সার্ধং দ্বারকাং সমুপেয়িবান্॥ ॥ 1-239-28 (10341) 
 
ইতি শ্রীমন্মহাভারতে আদিপর্বণি সুভদ্রাহরণপর্বণি ঊনচৎবারিংশদধিকদ্বিশততমোঽধ্যায়ঃ॥ 239 ॥

 -   -  

1-239-5 চঞ্চূর্যন্তে দেদীপ্যন্তে॥ 1-239-7 ক্ষীবো মধুমত্তঃ॥ 1-239-22 স্বভাবস্যানিমিত্ততঃ স্ত্রীচিত্তস্য শৌর্যপাণ্ডিত্যাদ্যনপেক্ষৎবাৎ। স্ত্রিয়ো হ্যপরীক্ষিতেপি পুংসি আপাততো রমণীয়ে সদ্যঃ সকামা ভবন্তীতি ভাবঃ॥ ঊনচৎবারিংশদধিকদ্বিশততমোঽধ্যায়ঃ॥ 239 ॥



আদিপর্ব - অধ্যায় 240

॥ শ্রীঃ ॥

1.240. অধ্যায়ঃ 240 

 -   -  

দ্বারকায়া উপবনে বসতঃ যতিরূপস্যার্জুতস্য রৈবতকপর্বতাৎপ্রতিনিবৃত্তৈর্যাদবৈর্দর্শনম্॥ 1 ॥ যতিনিবাসবিষয়ে যাদবৈ পৃষ্টে সুভদ্রাগৃহে বসৎবিতি রামোক্তিঃ॥ 2 ॥

 -   -  

1-240-0 (10342) 
বৈশম্পায়ন উবাচ। 1-240-0 (1289) 
চৈরাঃ সংচারিতে তস্মিন্ননুজ্ঞাতে যুধিষ্ঠিরে।
বাসুদেবাভ্যনুজ্ঞাতঃ কথয়িৎবেতিকৃত্যতাম্॥ 1-240-1 (10343) 
কৃষ্ণস্য মতমাস্থায় প্রয়যৌ ভরতর্ষভঃ।
দ্বারকায়া উপবনে তস্থৌ বৈ কার্যসাধনঃ॥ 1-240-2 (10344) 
নিবৃত্তে হ্যুৎসবে তস্মিন্গিরৌ রৈবতকে তদা।
বৃষ্ণয়োঽপ্যগমন্সর্বে পুরীং দ্বারবতীমনু॥ 1-240-3 (10345) 
চিন্তয়ানস্ততো ভদ্রামুপবিষ্টঃ শিলাতলে।
রমণীয়ে বনোদ্দেশে বহুপাদপসংবৃতে॥ 1-240-4 (10346) 
সালতালাশ্বকর্ণৈশ্চ বকুলৈরর্জুনৈস্তথা।
চম্পকাশোকপুন্নাগৈঃ কেতকৈঃ পাটলৈস্তথা॥ 1-240-5 (10347) 
কর্ণিকারৈরশোকৈশ্চ অঙ্কোলৈরতিমুক্তকৈঃ।
এবমাদিভিরন্যৈশ্চ সংবৃতে স শিলাতলে॥ 1-240-6 (10348) 
পুনঃপুনশ্চিন্তয়ানঃ সুভদ্রাং ভদ্রভাষিণীম্।
যদৃচ্ছয়া চোপপন্নান্বৃষ্ণিবীরান্দদর্শ সঃ॥ 1-240-7 (10349) 
বলদেবং চ হার্দিক্যং সাম্বং সারণমেব চ।
প্রদ্যুম্নং চ গদং চৈব চারুদেষ্ণং বিদূরথম্॥ 1-240-8 (10350) 
ভানুং চ হরিতং চৈব বিপৃথুং পৃথুমেব চ।
তথান্যাংশ্চ বহূন্পশ্যন্হৃদি শোকমধারয়ৎ॥ 1-240-9 (10351) 
ততস্তে সহিতাঃ সর্বে যতিং দৃষ্ট্বা সমুৎসুকাঃ।
বৃষ্ণয়ো বিনয়োপেতাঃ পরিবার্যোপতস্থিরে॥ 1-240-10 (10352) 
ততোঽর্জুনঃ প্রীতমনাঃ স্বাগতং ব্যাজহার সঃ।
আস্যতামাস্যতাং সর্বৈ রমণীয়ে শিলাতলে॥ 1-240-11 (10353) 
ইত্যেবমুক্তা যতিনা প্রীতাস্তে যাদবর্ষভাঃ।
উপোপবিবিশুঃ সর্বে তে স্বাগতমিতি ব্রুবন্॥ 1-240-12 (10354) 
পরিতঃ সন্নিবিষ্টেষু বৃষ্ণিবীরেষু পাণ্ডবঃ।
আকারং গূহমানস্তু কুশলপ্রশ্নমব্রবীৎ॥ 1-240-13 (10355) 
সর্বত্র কুশলং চোক্ৎবা বলদেবোঽব্রবীদিদম্।
প্রসাদং কুরু মে বিপ্র কুতস্ৎবং চাগতো হ্যসি॥ 1-240-14 (10356) 
ৎবয়া দৃষ্টানি পুণ্যানি বদ ৎবং বদতাংবর।
পর্বতাংশ্চৈব তীর্থানি বনান্যায়তনানি চ॥ 1-240-15 (10357) 
বৈশম্পায়ন উবাচ। 1-240-16 (1290) 
তীর্থানাং দর্শনং চৈব পর্বতানাং চ ভারত।
আপগানাং বনানাং চ কথয়ামাস তাঃ কথাঃ॥ 1-240-16 (10358) 
শ্রুৎবা ধর্মকথাঃ পুণ্যা বৃষ্ণিবীরা মুদান্বিতাঃ।
অপূজয়ংস্তদা ভিক্ষুং কথান্তে জনমেজয়॥ 1-240-17 (10359) 
ততস্তু যাদবাঃ সর্বে মন্ত্রয়ন্তি স্ম ভারত।
অয়ং দেশাতিথিঃ শ্রীমান্যতিলিঙ্গধরো দ্বিজঃ॥ 1-240-18 (10360) 
আবাসং কমুপাশ্রিত্য বসেত নিরুপদ্রবঃ।
ইত্যেবং প্রব্রুবন্তস্তু রৌহিণেয়ং চ যাদবাঃ॥ 1-240-19 (10361) 
দদৃশুঃ কৃষ্ণমায়ান্তং সর্বে যাদবনন্দনম্।
এহি কেশব তাতেতি রৌহিণেয়ো বচোঽব্রবীৎ॥ 1-240-20 (10362) 
যতিলিঙ্গধরো বিদ্বান্দেশাতিথিরয়ং দ্বিজঃ।
বর্ষমাসনিবাসার্থমাগতো নঃ পুরং প্রতি। 
স্থানে যস্মিন্নিবসতু তন্মে ব্রূহি জনার্দন॥  1-240-21 (10363) 
শ্রীকৃষ্ণ উবাচ। 1-240-22 (1291) 
ৎবয়ি স্থিতে মহাভাগ পরবানস্মি ধর্মতঃ।
স্বয়ং তু রুচিরে স্থানে বাসয়ের্যদুনন্দন॥ 1-240-22 (10364) 
প্রীতঃ স তেন বাক্যেন পরিষ্বজ্য জনার্দনম্।
বলদেবোঽব্রবীদ্বাক্যং চিন্তয়িৎবা মহাবলঃ॥ 1-240-23 (10365) 
আরামে তু বসেদ্ধীমাংশ্চতুরো বর্ষমাসকান্।
কন্যাগৃহে সুভদ্রায়া ভুক্ৎবা ভোজনমিচ্ছয়া॥ 1-240-24 (10366) 
লতাগৃহেষু বসতামিতি মে ধীয়তে মতিঃ।
লব্ধানুজ্ঞাস্ৎবয়া তাত মন্যন্তে সর্বয়াদবাঃ॥ 1-240-25 (10367) 
শ্রীকৃষ্ণ উবাচ। 1-240-26 (1292) 
বলবান্দর্শনীয়শ্চ বাগ্মী শ্রীমান্বহুশ্রুতঃ।
কন্যাপুরসমীপে তু ন যুক্তমিতি মে মতিঃ॥ 1-240-26 (10368) 
গুরুঃ শাস্তা চ নেতা চ শাস্ত্রজ্ঞো ধর্মবিত্তমঃ।
ৎবয়োক্তং ন বিরুধ্যেহং করিষ্যামি বচস্তব॥ 1-240-27 (10369) 
শুভাশুভস্য বিজ্ঞাতা নান্যোঽস্মি ভুবি কশ্চন॥  1-240-28 (10370) 
বলদেব উবাচ। 1-240-29 (1293) 
অয়ং দেশাতিথিঃ শ্রীমান্সর্বধর্মভৃতাং বরঃ।
ধৃতিমান্বিনয়োপেতঃ সত্যবাদী জিতেন্দ্রিয়ঃ॥ 1-240-29 (10371) 
যতিলিঙ্গধরো হ্যেষ কো বিজানাতি মানসম্।
ৎবমিমং পুণ্ডরীকাক্ষ নীৎবা কন্যাপুরং শুভম্॥ 1-240-30 (10372) 
নিবেদয় সুভদ্রায়ৈ মদ্বাক্যপরিচোদিতঃ।
ভক্ষ্যৈর্ভোজ্যৈশ্চ পানৈশ্চ অন্নৈরিষ্টৈশ্চ পূজয়॥ ॥ 1-240-31 (10373) 
 
ইতি শ্রীমন্মহাভারতে আদিপর্বণি সুভদ্রাহরণপর্বণি চৎবারিংশদধিকদ্বিশততমোঽধ্যায়ঃ॥ 240 ॥




আদিপর্ব - অধ্যায় 241

॥ শ্রীঃ ॥

1.241. অধ্যায়ঃ 241 

 -   -  

যতেঃ সুভদ্রাগৃহে কৃষ্ণেন স্থাপনম্॥ 1 ॥ শ্রুতপূর্বপার্থলক্ষণদর্শনেন ইমং যতিং অর্জুনং শঙ্কমানায়াঃ সুভদ্রায়াঃ যতিংপ্রতি অর্জুনাদিকুশলপ্রশ্নঃ॥ 2 ॥ অর্জুনেন তৎবে কথিতে মোহিতায়াং সুভদ্রায়াং রুক্মিণ্যা শ্বশ্রূসমীপে তদ্বৃত্তকথনম্॥ 3 ॥ বাসুদেবানুমত্যা দেবক্যা সুভদ্রাশ্বাসনম্॥ 4 ॥ গূঢং সুভদ্রায়া বিবাহচিকীর্ষয়া কৃষ্ণেন মহাদেবপূজাব্যাজেন সর্বয়াদবৈঃ সহ অন্তর্দ্বীপগমনম্॥ 5 ॥

 -   -  

1-241-0 (10374) 
বৈশম্পায়ন উবাচ। 1-241-0 (1294) 
স তথেতি প্রতিজ্ঞায় সহিতো যতিনা হরিঃ।
কৃৎবা তু সংবিদং তেন প্রহৃষ্টঃ কেশবোঽভবৎ॥ 1-241-1 (10375) 
পর্বতে তৌ বিহৃত্যৈব যথেষ্টং কৃষ্ণপাণ্ডবৌ।
তাং পুরীং প্রবিবেশাথ গৃহ্য হস্তেন পাণ্ডবম্। 
প্রবিশ্য চ গৃহং রম্যং সর্বভোগসমন্বিতম্॥  1-241-2 (10376) 
পার্থমাবেদয়ামাস রুক্মিণীসত্যভাময়োঃ।
হৃষীকেশবচঃ শ্রুৎবা তে উভে চোচতুর্ভৃশম্॥ 1-241-3 (10377) 
মনোরথো মহানেষ হৃদি নৌ পরিবর্ততে।
কদা দ্রক্ষাব বীভৎসুং পাণ্ডবং পুরমাগতম্॥ 1-241-4 (10378) 
ইত্যেবং হর্ষমাণে তে বদন্ত্যৌ সুভৃশং প্রিয়ম্।
রুগ্মিণীসত্যভামে বৈ দৃষ্ট্বা প্রীতোঽভবদ্যতিঃ॥ 1-241-5 (10379) 
সর্বেষাং হর্ষমাণানাং পার্থো হর্ষমুপাগমৎ।
প্রাপ্তমজ্ঞাতরূপেণ চাগতং চার্জুনং হরিঃ॥ 1-241-6 (10380) 
সৎকৃত্য পূজ্যমানং তু প্রীত্যা চৈব হ্যপূজয়ৎ।
স তং প্রিয়াতিথিং শ্রেষ্ঠং সমীক্ষ্য যতিমাগতম্॥ 1-241-7 (10381) 
সোদর্যাং ভগিনীং কৃষ্ণঃ সুভদ্রামিদমব্রবীৎ।
অয়ং দেশাতিথির্ভদ্রে সংশিতব্রতবানৃষিঃ॥ 1-241-8 (10382) 
প্রাপ্নোতু সততং পূজাং তব কন্যাপুরে বসন্।
আর্যেণ চ পরিজ্ঞাতঃ পূজনীয়ো যতিস্ৎবয়া॥ 1-241-9 (10383) 
রাগাদ্ভরস্ব বার্ষ্ণেয়ি ভক্ষ্যৈর্ভোজ্যৈর্যতিং সদা।
এষ যদ্যদৃষির্ব্রূয়াৎকার্যমেব ন সংশয়ঃ॥ 1-241-10 (10384) 
সখীভিঃ সহিতা ভদ্রে ভবাস্য বশবর্তিনী।
পুরা হি যতয়ো ভদ্রে যে ভৈক্ষার্থমনুব্রতাঃ॥ 1-241-11 (10385) 
তে বভূবুর্দশার্হাণাং কন্যাপুরনিবাসিনঃ।
তেভ্যো ভোজ্যানি ভক্ষ্যাণি যথাকালমতন্দ্রিতাঃ। 
কন্যাপুরগতাঃ কন্যাঃ প্রয়চ্ছন্তি যশস্বিনি॥  1-241-12 (10386) 
বৈশম্পায়ন উবাচ। 1-241-13 (1295) 
সা তথেত্যব্রবীৎকৃষ্ণং করিষ্যামি যথাঽঽথ মাম্।
তোষয়িষ্যামি বৃত্তেন কর্মণা চ দ্বিজর্ষভম্॥ 1-241-13 (10387) 
এবমেতেন রূপেণ কংচিৎকালং ধনঞ্জয়ঃ।
উবাস ভক্ষ্যৈর্ভোজ্যৈশ্চ ভদ্রয়া পরমার্চিতঃ॥ 1-241-14 (10388) 
তস্য সর্বগুণোপেতাং বাসুদেবসহোদরীম্।
পশ্যতঃ সততং ভদ্রাং প্রাদুরাসীন্মনোভবঃ॥ 1-241-15 (10389) 
গূহয়ন্নিব চাকারমালোক্য বরবর্ণিনীম্।
দীর্ঘমুষ্ণং বিনিশ্বস্য পার্থঃ কামবশং গতঃ॥ 1-241-16 (10390) 
স কৃষ্ণাং দ্রৌপদীং মেনে ন রূপে ভদ্রয়া সমাম্।
প্রাপ্তাং ভূমান্বিন্দ্রসেনাং সাক্ষাদ্বা বরুণাত্মজাম্॥ 1-241-17 (10391) 
অতীতকালে সংপ্রাপ্তে সর্বাস্তাপি সুরস্ত্রিয়ঃ।
ন সমা ভদ্রয়া লোকে ইত্যেবং মন্যতেঽর্জুনঃ॥ 1-241-18 (10392) 
অতীতসময়ে কালে সোদর্যাণাং ধনঞ্জয়ঃ।
ন সস্মার সুভদ্রায়াং কামাঙ্কুশনিবারিতঃ॥ 1-241-19 (10393) 
ক্রীডারতিপরাং ভদ্রাং সখীগণসমাবৃতাম্।
প্রীয়তে স্মার্জুনঃ পশ্যন্স্বাহামিব বিভাবসুঃ॥ 1-241-20 (10394) 
পাণ্ডবস্য সুভদ্রায়াঃ সকাশে তু যশস্বিনঃ।
সমুৎপত্তিঃ প্রভাবশ্চ গদেন কথিতঃ পুরা॥ 1-241-21 (10395) 
শ্রুৎবা চাশনিনির্ঘোষং কেশবেনাপি ধীমতা।
উপমামর্জুনং কৃৎবা বিস্তরঃ কথিতঃ পুরা॥ 1-241-22 (10396) 
ক্রুদ্ধমানপ্রলাপশ্চ বৃষ্ণীনামর্জুনং প্রতি।
পৌরুষং চোপমাং কৃৎবা প্রাবর্তত ধনুষ্মতাম্॥ 1-241-23 (10397) 
অন্যোন্যকলহে চাপি বিবাদে চাপি বৃষ্ণয়ঃ।
অর্জুনোপি ন মে তুল্যঃ কুতস্ৎবমিতি চাব্রুবন্॥ 1-241-24 (10398) 
জাতাংশ্চ পুত্রান্গৃহ্ণন্ত আশিষো বৃষ্ণয়োঽব্রবন্।
অর্জুনস্য সমো বীর্যে ভব তাত ধনুর্ধরঃ॥ 1-241-25 (10399) 
তস্মাৎসুভদ্রা চকমে পৌরুষাদ্ভরতর্ষভম্।
সত্যসন্ধস্য রূপেণ চাতুর্যেণ চ মোহিতা॥ 1-241-26 (10400) 
চারণাতিথিসংঘানাং গদস্য চ নিশম্য সা।
অদৃষ্টে কৃতভাবাভূৎসুভদ্রা ভরতর্ষভে॥ 1-241-27 (10401) 
কীর্তয়ন্দদৃশে যো যঃ কথংচিৎকুরুজাঙ্গলম্।
তং তমেব তদা ভদ্রা বীভৎসুং স্ম হি পৃচ্ছতি॥ 1-241-28 (10402) 
অভীক্ষ্ণশ্রবণাদেবমভীক্ষ্ণপরিপৃচ্ছনাৎ।
প্রত্যক্ষ ইব ভদ্রায়াঃ পাণ্ডবঃ প্রত্যপদ্যত॥ 1-241-29 (10403) 
ভুজৌ ভুজগসঙ্কাশৌ জ্যাঘাতেন কিণীকৃতৌ।
পার্থোঽয়মিতি পশ্যন্ত্যা নিঃশংসয়মজায়ত॥ 1-241-30 (10404) 
যথারূপং হি শুশ্রাব সুভদ্রা ভরতর্ষভম্।
তথারূপমবেক্ষ্যৈনং পরাং প্রীতিমবাপ সা॥ 1-241-31 (10405) 
সা কদাচিদুপাসীনং পপ্রচ্ছ কুরুনন্দনম্।
কথং দেশাশ্চ চরিতা নানাজনপদাঃ কথম্॥ 1-241-32 (10406) 
সরাংসি সরিতশ্চৈব বনানি চ কথং যতে।
দিশঃ কাশ্চ কথং প্রাপ্তাশ্চরতা ভবতা সদা॥ 1-241-33 (10407) 
স তথোক্তস্তদা ভদ্রাং বহুনর্মামৃতং ব্রুবন্।
উবাচ পরমপ্রীতস্তথা বহুবিধাঃ কথাঃ॥ 1-241-34 (10408) 
নিশণ্য বিবিধং তস্য লোকে চরিতমাত্মনঃ।
তথা পরিগতো ভাবঃ কন্যায়াঃ সমপদ্যত॥ 1-241-35 (10409) 
পর্বসন্ধৌ তু কস্মিংশ্চিৎসুভদ্রা ভরতর্ষভম্।
রহস্যেকান্তমাসাদ্য হর্ষমাণাঽভ্যভাষত॥ 1-241-36 (10410) 
যতিনা রচতা দেশান্খাণ্ডবপ্রস্থবাসিনী।
কশ্চিদ্ভগবতা দৃষ্টা পৃথাঽস্মাকং পিতৃষ্বসা॥ 1-241-37 (10411) 
ভ্রাতৃভিঃ প্রীয়তে সর্বৈর্দৃষ্টঃ কচ্চিদ্যুধিষ্ঠিরঃ।
কচ্চিদ্ধর্মপরো ভীমো ধর্মরাজস্য ধীমতঃ॥ 1-241-38 (10412) 
নিবৃত্তসময়ঃ কচ্চিদপরাধাদ্ধনঞ্জয়ঃ।
নিয়মে কামভোগানাং বর্তমানঃ প্রিয়ে রতঃ॥ 1-241-39 (10413) 
ক্ব নু পার্থশ্চরত্যদ্য বহিঃ স বসতীর্বসন্।
সুখোচিতো হ্যদুঃখার্হো দীর্ঘবাহুররিন্দমঃ॥ 1-241-40 (10414) 
কচ্চিচ্ছ্রুতো বা দৃষ্টো বা পার্থো ভগবতাঽর্জুনঃ।
নিশম্য বচনং তস্যাস্তামুবাচ হসন্নিব॥ 1-241-41 (10415) 
আর্যা কুশলিনী কুন্তী সহপুত্রা সহস্নুষা।
প্রীয়তে পশ্যতী পুত্রান্খাণ্ডবপ্রস্থ আসতে॥ 1-241-42 (10416) 
অনুজ্ঞাতশ্চ মাত্রা চ সোদরৈশ্চ ধনঞ্জয়ঃ।
দ্বারকামাবসত্যেকো যতিলিঙ্গেন পাণ্ডবঃ॥ 1-241-43 (10417) 
পশ্যন্তী সততং কস্মান্নাভিজানাসি মাধবি।
নিশণ্য বচনং তস্য বাসুদেবসহোদরী॥ 1-241-44 (10418) 
নিশ্বাসবহুলা তস্থৌ ক্ষিতিং বিলিখতী তদা।
ততঃ পরমসংহৃষ্টঃ সর্বশস্ত্রভৃতাং বরঃ॥ 1-241-45 (10419) 
অর্জুনোঽহমিতি প্রীতস্তামুবাচ ধনঞ্জয়ঃ।
যথা তব গতো ভাবঃ শ্রবণান্ময়ি ভামিনি॥ 1-241-46 (10420) 
ৎবদ্গতঃ সততং ভাবস্তথা তব গুণৈর্মম।
প্রশস্তেঽহনি ধর্মেণ ভদ্রে স্বয়মহং বৃতঃ॥ 1-241-47 (10421) 
সত্যবানিব সাবিত্র্যা ভবিষ্যামি পতিস্তব॥  1-241-48 (10422) 
বৈশম্পায়ন উবাচ। 1-241-49 (1296) 
এবমুক্ৎবা ততঃ পার্থঃ প্রবিবেশ লতাগৃহম্।
ততঃ সুভদ্রা ললিতা লজ্জাভাবসমন্বিতা॥ 1-241-49 (10423) 
মুমোহ শয়নে দিব্যে শয়ানা ন তথোচিতা।
নাকরোদ্যতিপূজাং সা লজ্জাভাবমুপেয়ুষী॥ 1-241-50 (10424) 
কন্যাপুরে তু যদ্বৃত্তং জ্ঞাৎবা দিব্যেন চক্ষুষা।
শশাস রুক্মিণীং কৃষ্ণো ভোজনাদি তদার্জুনে॥ 1-241-51 (10425) 
তদাপ্রভৃতি তাং ভদ্রাং চিন্তয়ন্বৈ ধনঞ্জয়ঃ।
আস্তে স্ম স তদাঽঽরামে কামেন ভৃশপীডিতঃ॥ 1-241-52 (10426) 
সুভদ্রা চাপি ন স্বস্থা পার্থং প্রতি বভূব সা।
কৃশা বিবর্ণবদনা চিন্তাশোকপরায়ণা॥ 1-241-53 (10427) 
নিশ্বাসপরমা ভদ্রা মানসেন মনস্বিনী।
ন শয়্যাসনভোগেষু রতিং বিন্দতি কেনচিৎ॥ 1-241-54 (10428) 
ন নক্তং ন দিবা শেতে বভূবোন্মত্তদর্শনা।
এবং শোকপরাং ভদ্রাং দেবী বাক্যমথাব্রবীৎ। 
মা শোকং কুরু বার্ষ্ণেয়ি ধৃতিমালম্ব্য শোভনে॥  1-241-55 (10429) 
রুক্মিণ্যেবং সুভদ্রাং তাং কৃষ্ণস্যানুমতে তদা।
রহোগত্য তদা শ্বশ্রূং দেবকীং বাক্যমব্রবীৎ॥ 1-241-56 (10430) 
অর্জুনো যতিরূপেণ হ্যাগতঃ সুসমাহিতঃ।
কন্যাপুরমথাবিশ্য পূজিতো ভদ্রয়া মুদা॥ 1-241-57 (10431) 
তং বিদিৎবা সুভদ্রাপি লজ্জয়া পরিমোহিতা।
দিবানিশং শয়ানা সা নাকরোদ্ভোজনাদিকম্॥ 1-241-58 (10432) 
এবমুক্তা তয়া দেবী ভদ্রাং শোকপরায়ণাম্।
তৎসমীপং সমাগত্য শ্লক্ষ্ণং বাক্যমথাব্রবীৎ॥ 1-241-59 (10433) 
মা শোকং কুরু বার্ষ্ণেয়ি ধৃতিমালম্ব্য শোভনে।
রাজ্ঞে নিবেদয়িৎবাপি বসুদেবায় ধীমতে॥ 1-241-60 (10434) 
কৃষ্ণায়াপি তথা ভদ্রে প্রহর্ষং কারয়ামি তে।
পশ্চাজ্জানামি তে বার্তাং মা শোকং কুরু ভামিনি॥ 1-241-61 (10435) 
এবমুক্ৎবা তু সা মাতা ভদ্রায়াঃ প্রিয়কারিণী।
নিবেদয়ামাস তদা ভদ্রামানকদুন্দুভেঃ॥ 1-241-62 (10436) 
রহস্যেকাসনা তত্র ভদ্রাঽস্বস্থেতি চাব্রবীৎ।
আরামে তু যতিঃ শ্রীমানর্জুনশ্চেতি নঃ শ্রুতম্॥ 1-241-63 (10437) 
অক্রূরায় চ কৃষ্মায় আহুকায় চ সাত্যেকঃ।
নিবেদ্যতাং মহাপ্রাজ্ঞ শ্রোতব্যং যদি বান্ধবৈঃ॥ 1-241-64 (10438) 
বৈশম্পায়ন উবাচ। 1-241-65 (1297) 
বসুদেবস্তু তচ্ছ্রুৎবা অক্রূরাহুকয়োস্তথা।
নিবেদয়িৎবা কৃষ্ণেন মন্ত্রয়ামাস তৈস্তদা॥ 1-241-65 (10439) 
ইদং কার্যমিদং কৃত্যমিদমেবেতি নিশ্চিতঃ।
অক্রূরশ্চোগ্রসেনশ্চ সাত্যকিশ্চ গদস্তথা॥ 1-241-66 (10440) 
পৃথুশ্রবাশ্চ কৃষ্ণশ্চ সহিতাঃ শিনিনা মুহুঃ।
রুক্মিণী সত্যভামা চ দেবকী রোহিণী তথা॥ 1-241-67 (10441) 
বসুদেবেন সহিতাঃ পুরোহিতমতে স্থিতাঃ।
বিবাহং মন্ত্রয়ামাসুর্দ্বাদশেঽহনি ভারত॥ 1-241-68 (10442) 
অজ্ঞাতং রৌহিণেয়স্য উদ্ধবস্য চ ভারত।
বিবাহং তু সুভদ্রায়াঃ কর্তুকামো গদাগ্রজঃ॥ 1-241-69 (10443) 
মহাদেবস্য পূজার্থং মহোৎসব ইতি ব্রুবন্।
চতুস্ত্রিংশদহোরাত্রং সুভদ্রার্তিপ্রশান্তয়ে॥ 1-241-70 (10444) 
নগরে ঘোষয়াস হিতার্থং সব্যসাচিনঃ।
ইতশ্চতুর্থে ৎবহনি অন্তর্দ্বীপং তু গম্যতাম্॥ 1-241-71 (10445) 
সদারৈঃ সানুয়াত্রৈশ্চ সপুত্রৈঃ সহবাধবৈঃ।
গন্তব্যং সর্ববর্মৈশ্চ গন্তব্যং সর্বয়াদবৈঃ॥ 1-241-72 (10446) 
এবমুক্তাস্তু তে সর্বে তথা চক্রুশ্চ সর্বশঃ।
ততঃ সর্বদশার্হাণামন্তর্দ্বীপে চ ভারত॥ 1-241-73 (10447) 
চতুস্ত্রিংশদহোরাত্রং বভূব পরমোৎসবঃ।
কৃষ্ণরামাহুকাক্রূরপ্রদ্যুম্নশিনিসত্যকাঃ॥ 1-241-74 (10448) 
সমুদ্রং প্রয়যুর্হৃষ্টাঃ কুকুরান্ধকবৃষ্ণয়ঃ।
যুক্তয়ন্ত্রপতাকাভির্বৃষ্ণয়ো ব্রাহ্মণৈঃ সহ॥ 1-241-75 (10449) 
সমুদ্রং প্রয়যুর্নৌভিঃ সর্বে পুরনিবাসিনঃ।
ততস্ৎবরিতমাগত্য দাশার্হগণপূজিতম্॥ 1-241-76 (10450) 
সুভদ্রা পুণ্ডরীকাক্ষমব্রবীদ্যতিশাসনাৎ।
কৃত্যবান্দ্বাদশাহানি স্থাতা স ভগবানিহ॥ 1-241-77 (10451) 
তিষ্ঠতস্তস্য কঃ কুর্যাদুপস্থানবিধিং সদা।
তমুবাচ হৃষীকেশঃ কস্ৎবদন্যো বিশেষতঃ॥ 1-241-78 (10452) 
তমৃষিং প্রত্যুপস্থাতুমিতো নার্হতি মাধবি।
ৎবমেবাস্মন্মতেনাদ্য মহর্ষের্বশবর্তিনী॥ 1-241-79 (10453) 
কুরু সর্বাণি কার্যাণি কীর্তিং ধর্মমবেক্ষ্য চ।
তস্য চাতিথিমুখ্যস্য সর্বেষাং চ তপস্বিনাম্॥ 1-241-80 (10454) 
সংবিধানপরা ভদ্রে ভব ৎবং বশবর্তিনী॥  1-241-81 (10455) 
বৈশম্পায়ন উবাচ। 1-241-82 (1298) 
এবমাদিশ্য ভিক্ষাং চ ভদ্রাং চ মধুসূদনঃ।
যয়ৌ শঙ্খপ্রণাদেন ভেরীণাং নিস্বনেন চ॥ 1-241-82 (10456) 
ততস্তু দ্বীপমাসাদ্য দানধর্মপরায়ণাঃ।
উগ্রসেনমুখাশ্চান্যে বিজহুঃ কুকুরান্ধকাঃ॥ 1-241-83 (10457) 
পটহানাং প্রণাদৈশ্চ ভেরীণাং নিস্বনেন চ।
সপ্তয়োজনবিস্তার আয়তো দশয়োজনম্॥ 1-241-84 (10458) 
বভূব স মহাদ্বীপঃ সপর্বতমহাবনঃ।
সেতুপুষ্করিণীজালৈরাক্রীডঃ সর্বসাৎবতাম্॥ 1-241-85 (10459) 
বাপীপল্বলসঙ্ঘৈশ্চ কাননৈশ্চ মনোরমৈঃ।
বাসুদেবস্য ক্রীডার্থং যোগ্যঃ সর্বপ্রহর্ষতঃ॥ 1-241-86 (10460) 
কুকুরান্ধকবৃষ্ণীনাং তথা প্রিয়করস্তদা।
বভূব পরমোপেতস্ত্রিবিষ্টপ ইবাপরঃ॥ 1-241-87 (10461) 
চতুস্ত্রিংশদহোরাত্রং দানধর্মপরায়ণাঃ।
উগ্রসেনমুখাঃ সর্বে বিজহুঃ কুকুরান্ধকাঃ॥ 1-241-88 (10462) 
বিচিত্রমাল্যাভরণাশ্চিত্রগন্ধানুলেপনাঃ।
বিহারাভিগতাঃ সর্বে যাদবা হর্ষসংয়ুতাঃ॥ 1-241-89 (10463) 
সুনৃত্তগীতবাদিত্রৈ রমমাণাস্তদাঽভবন্।
প্রতিয়াতে দশার্হাণামৃষভে শার্ঙ্গধন্বনি। 
সুভধ্রোদ্বাহনং পার্থঃ প্রাপ্তকালমমন্যত॥ ॥  1-241-90 (10464) 
 
ইতি শ্রীমন্মহাভারতে আদিপর্বণি সুভদ্রাহরণপর্বণি একচৎবারিংশদধিকদ্বিশততমোঽধ্যায়ঃ॥ 241 ॥




আদিপর্ব - অধ্যায় 242

॥ শ্রীঃ ॥

1.242. অধ্যায়ঃ 242 

 -   -  

সুভদ্রাবিবাহঃ॥ 1 ॥

 -   -  

1-242-0 (10465) 
বৈশম্পায়ন উবাচ। 1-242-0 (1299) 
কুকুরান্ধকবৃষ্ণীনামপয়ানং চ পাণ্ডবঃ।
বিনিশ্চিত্য ততঃ পার্থঃ সুভদ্রামিদমব্রবীৎ॥ 1-242-1 (10466) 
শৃণু ভদ্রে যথাশাস্ত্রং হিতার্থং মুনিভিঃ কৃতম্।
বিবাহং বহুধা সৎসু বর্ণানাং ধর্মসংয়ুতম্॥ 1-242-2 (10467) 
কন্যায়াস্তু পিতা ভ্রাতা মাতা মাতুল এব বা।
পিতুঃ পিতা পিতুর্ভ্রাতা দানে তু প্রভুতাং গতঃ॥ 1-242-3 (10468) 
মহোৎসবং পশুপতের্দ্রষ্টুকামঃ পিতা তব।
অন্তর্দ্বীপং গতো ভদ্রে পুত্রৈঃ পৌত্রৈঃ সবান্ধবৈঃ॥ 1-242-4 (10469) 
মম চৈব বিশালাক্ষি বিদেশস্থা হি বান্ধবাঃ।
তস্মাৎসুভদ্রে গান্ধর্বো বিবাহঃ পঞ্চমঃ স্মৃতঃ॥ 1-242-5 (10470) 
সমাগমে তু কন্যায়াঃ ক্রিয়াঃ প্রোক্তাশ্চতুর্বিধাঃ।
তেষাং প্রবৃত্তিং সাধূনাং শৃণু মাধবি তদ্যথা॥ 1-242-6 (10471) 
বরমাহূয় বিধিনা পিত্রা দত্তা তথার্থিনে।
সা পত্নী তু পরৈরুক্তা সা বশ্যা তু পতিব্রতা॥ 1-242-7 (10472) 
ভৃত্যানাং ভরণার্থায় আত্মনঃ পোষণায় চ।
দানে গৃহীতা যা নারী সা ভার্যেতি স্মৃতা বুধৈঃ॥ 1-242-8 (10473) 
ধর্মতো বরয়িৎবা তু আনীয় স্বং নিবেশনম্।
ন্যায়েন দত্তাতারুণ্যে দারাঃ পিতৃকৃতাঃ স্মৃতাঃ॥ 1-242-9 (10474) 
গান্ধর্বেণ বিবাহেন রাগাৎপুত্রার্থকারণাৎ।
আত্মনাঽনুগৃহীতা যা বশ্যা সা তু প্রজাবতী॥ 1-242-10 (10475) 
জনয়েদ্যা তু ভর্তারং জায়া ইত্যেব নামতঃ।
পত্নী ভার্যা চ দারাশ্চ জায়া চেতি চতুর্বিধাঃ॥ 1-242-11 (10476) 
চতস্র এবাগ্নিসাক্ষ্যাঃ ক্রিয়ায়ুক্তাশ্চ ধর্মতঃ।
গান্ধর্বস্তু ক্রিয়াহীনো রাগাদেব প্রবর্ততে॥ 1-242-12 (10477) 
সকামায়াঃ সকামেন নির্মন্ত্রো রহসি স্মৃতঃ।
ময়োক্তমক্রিয়ং চাপি কর্তব্যং মাধবি ৎবয়া॥ 1-242-13 (10478) 
অয়নং চৈব মাসশ্চ ঋতুঃ পক্ষস্তথা তিথিঃ।
করণং চ মুহূর্তং চ লগ্নসংপত্তথৈব চ॥ 1-242-14 (10479) 
বিবাহস্য বিশালাক্ষি প্রশস্তং চোত্তরায়ণম্।
বৈশাখশ্চৈব মাসানাং পক্ষাণাং শুক্ল এব চ॥ 1-242-15 (10480) 
নক্ষত্রাণাং তথা হস্তস্তৃতীয়া চ তিথিষ্বপি।
লগ্নো হি মকরঃ শ্রেষ্ঠঃ করণানাং ববস্তথা॥ 1-242-16 (10481) 
মৈত্রো মুহূর্তো বৈবাহ্য আবয়োঃ শুভকর্মণি।
সর্বসংপদিয়ং ভদ্রে অদ্য রাত্রৌ ভবিষ্যতি॥ 1-242-17 (10482) 
ভগবানস্তমভ্যেতি আদিত্যস্তপতাং বরঃ।
রাত্রৌ বিবাহকালোঽয়ং ভবিষ্যতি ন সংশয়ঃ॥ 1-242-18 (10483) 
নারায়ণোঽপি সর্বজ্ঞো নাববুধ্যেত বিশ্বকৃৎ।
ধর্মসঙ্কটমাপন্নে কিং নু কৃৎবা সুখং ভবেৎ॥ 1-242-19 (10484) 
মনোভবেন কামেন মোহিতং মাং প্রলাপিনম্।
প্রতিবাক্যং চ মে দেবি কিং ন বক্ষ্যসি মাধবি॥ 1-242-20 (10485) 
বৈশম্পায়ন উবাচ। 1-242-21 (1300) 
অর্জুনস্য বচঃ শ্রুৎবা চিন্তয়ন্তী জনার্দনম্।
নোবাচ কিংচিদ্বচনং বাষ্পদূষিতলোচনা॥ 1-242-21 (10486) 
রাগোন্মাদপ্রলাপী সন্নর্জুনো জয়তাং বরঃ।
চিন্তয়ামাস পিতরং প্রবিশ্য চ লতাগৃহম্॥ 1-242-22 (10487) 
চিন্তয়ানং তু কৌন্তেয়ং মৎবা শচ্যা শচীপতিঃ।
সহিতো নারদাদ্যৈশ্চ মুনিভিশ্চ মহামনাঃ॥ 1-242-23 (10488) 
গন্ধর্বৈরপ্সরোভিশ্চ চারণৈশ্চাপি গুহ্যকৈঃ।
অরুন্ধত্যা বসিষ্ঠেন হ্যাজগাম কুশস্থলীম্॥ 1-242-24 (10489) 
চিন্তিতং চ সুভদ্রায়াশ্চিন্তয়িৎবা জনার্দনঃ।
নিদ্রয়াপহৃতজ্ঞানং রৌহিণেয়ং বিনা তদা॥ 1-242-25 (10490) 
সহাক্রূরেণ শিনিনা সত্যকেন গদেন চ।
বসুদেবেন দেবক্যা আহূকেন চ ধীমতা॥ 1-242-26 (10491) 
আজগাম পুরীং রাত্রৌ দ্বারকাং স্বজনৈর্বৃতঃ।
পূজয়িৎবা তু দেবেশো নারদাদীন্মহায়শাঃ॥ 1-242-27 (10492) 
কুশলপ্রশ্নমুক্ৎবা তু দেবেন্দ্রেণাভিয়াচিতঃ।
বৈবাহিকীং ক্রিয়াং কৃষ্ণঃ স তথেত্যেবমুক্তবান্॥ 1-242-28 (10493) 
আহুকো বসুদেবশ্চ সহাক্রূরঃ সসাত্যকিঃ।
অভিপ্রণম্য শিরসা পাকশাসনমব্রুবন্। 
দেবদেব নমস্তেস্তু লোকনাথ জগৎপতে॥  1-242-29 (10494) 
বয়ং ধন্যাঃ স্ম সহিতৈর্বান্ধবৈঃ সহিতাঃ প্রভো।
কৃতপ্রসাদাস্তু বয়ং তব বাক্যেন বিশ্বজিৎ॥ 1-242-30 (10495) 
বৈশম্পায়ন উবাচ। 1-242-31 (1301) 
এবমুক্ৎবা প্রসাদ্যৈনং পূজয়িৎবা প্রয়ত্নতঃ।
মহেন্দ্রশাসনাৎসর্বে সহিতা ঋষিভিস্তদা॥ 1-242-31 (10496) 
বিবাহং কারয়ামাসুঃ শক্রপুত্রস্য শাস্ত্রতঃ।
অরুন্ধতী শচী দেবী রুগ্মিণী দেবকী তথা॥ 1-242-32 (10497) 
দিব্যস্ত্রীভিশ্চ সহিতাঃ সুভদ্রায়াঃ শুভাঃ ক্রিয়াঃ।
অর্জুনেঽপি তথা সর্বাঃ ক্রিয়া ভদ্রাঃ প্রয়োজয়ন্॥ 1-242-33 (10498) 
মহর্ষিঃ কাশ্যপো হোতা সদস্যা নারদাদয়ঃ।
পুণ্যাশিষঃ প্রয়োক্তারঃ সর্বে তে হি তদার্জুনে॥ 1-242-34 (10499) 
অভিষেকং তদা কৃৎবা মহেন্দ্রঃ পাকশাসনিম্।
লোকপালৈস্তু সহিতঃ সর্বদেবৈরভিষ্টুতঃ॥ 1-242-35 (10500) 
কিরীটাঙ্গদহারাদ্যৈর্হস্তাভরণকুণ্ডলৈঃ।
ভূষয়িৎবা তদা পার্থং দ্বিতীয়মিব বাসবম্॥ 1-242-36 (10501) 
পুত্রং পরিষ্বজ্য তদা প্রীতিমাপ পুরন্দরঃ।
শছী দেবী তদা ভদ্রামরুন্ধত্যাদিভিস্তথা॥ 1-242-37 (10502) 
কারয়ামাস বৈবাহ্যমঙ্গলান্যাদবস্ত্রিয়ঃ।
সহাপ্সরোভির্মুদিতা ভূষয়িৎবা স্বভূষণৈঃ॥ 1-242-38 (10503) 
পৌলোমীমিব মন্যন্তে সুভদ্রাং তত্র যোষিতঃ।
ততো বিবাহো ববৃধে কৃতঃ সর্বগুণান্বিতঃ॥ 1-242-39 (10504) 
তস্যাঃ পাণিং গৃহীৎবা তু মন্ত্রৈর্হোমপুরস্কৃতম্।
সুভদ্রয়া বভৌ জিষ্ণুঃ শচ্যা ইব শচীপতিঃ॥ 1-242-40 (10505) 
সা জিষ্ণুমধিকং ভেজে সুভদ্রা চারুদর্শনা।
পার্থস্য সদৃশী ভদ্রা রূপেণ বয়সা তথা॥ 1-242-41 (10506) 
সুভদ্রায়াশ্চ পার্থোঽপি সদৃশো রূপলক্ষণৈঃ।
ইত্যূচুশ্চ তদা দেবাঃ প্রীতাঃ সেন্দ্রপুরোগমাঃ॥ 1-242-42 (10507) 
এবং নিবেশ্য দেবাস্তে গন্ধর্বৈঃ সাপ্সরোগণৈঃ।
আমন্ত্র্য যাদবাঃ সর্বে বিপ্রজগ্মুর্যথাগতম্॥ 1-242-43 (10508) 
যাদবাঃ পার্থমামন্ত্র্য অন্তর্দ্বীপং গতাস্তদা।
বাসুদেবস্তদা পার্থমুবাচ যদুনন্দনঃ॥ 1-242-44 (10509) 
দ্বাবিংশদ্দিবসান্পার্থ ইহোষ্য ভরতর্ষভ।
মামকং রথমারুহ্য শৈব্যসুগ্রীবয়োজিতম্॥ 1-242-45 (10510) 
সুভদ্রয়া সুখং পার্থ খাণ্ডবপ্রস্থমাবিশ।
যাদবৈঃ সহিতঃ পশ্চাদাগমিষ্যামি ভারত। 
যতিবেষেণ নিয়তো বস ৎবং রুক্মিণীগৃহে॥  1-242-46 (10511) 
বৈশম্পায়ন উবাচ। 1-242-47 (1302) 
এবমুক্ৎবা প্রচক্রাম অন্তর্দ্বীপং জনার্দনঃ।
কৃতোদ্বাহস্ততঃ পার্থঃ কৃতকার্যোঽভবত্তদা॥ 1-242-47 (10512) 
তস্যাং চোপগতো ভাবঃ পার্থস্য সুমহাত্মনঃ।
তস্মিন্ভাবঃ সুভদ্রায়া অন্যোন্যং সমবর্ধত॥ 1-242-48 (10513) 
স তথা যুয়ুজে বীরো ভদ্রয়া ভরতর্ষভঃ।
অভিনিষ্পন্নয়া রামঃ সীতয়েব সমন্বিতঃ॥ 1-242-49 (10514) 
অপি জিষ্ণুর্বিজজ্ঞে তাং হ্রীং শ্রিয়ং সন্নতিক্রিয়াম্।
দেবতানাং বরস্ত্রীণাং রূপেণ সদৃশীং সতীম্॥ 1-242-50 (10515) 
স প্রকৃত্যা শ্রিয়া দীপ্ত্যা সংদিদীপে তয়াঽধিকম্।
উদ্যৎসহস্রদীপ্তাংশুঃ শরদীব দিবাকরঃ॥ 1-242-51 (10516) 
সা তু তং মনুজব্যাঘ্রমনুরক্তা যশস্বিনী।
কন্যাপুরগতা ভূৎবা তৎপরা সমপদ্যত॥ ॥ 1-242-52 (10517) 
 
ইতি শ্রীমন্মহাভারতে আদিপর্বণি সুভদ্রাহরণপর্বণি দ্বিচৎবারিংশদধিকদ্বিশততমোঽধ্যায়ঃ॥ 242 ॥




আদিপর্ব - অধ্যায় 243

॥ শ্রীঃ ॥

1.243. অধ্যায়ঃ 243 

 -   -  

কৃষ্ণরথমাস্থায় সুভদ্রয়াসহ অর্জুনস্য খাণ্ডবপ্রস্থং গন্তুং যত্নঃ॥ 1 ॥

 -   -  

1-243-0 (10518) 
বৈশম্পায়ন উবাচ। 1-243-0 (1303) 
বৃষ্ম্যন্ধকপুরাত্তস্মাদপয়াতুং ধনঞ্জয়ঃ।
বিনিশ্চিত্য তয়া সার্ধং সুভদ্রামিদমব্রবীৎ॥ 1-243-1 (10519) 
দ্বিজানাং গুণমুখ্যানাং যথার্হং প্রতিপাদয়।
ভোজ্যৈর্ভক্ষ্যৈশ্চ কামৈশ্চ স্বপুরীং প্রতিয়াস্যতাম্॥ 1-243-2 (10520) 
আত্মনশ্চ সমুদ্দিশ্য মহাব্রতসমাপনম্।
গচ্ছ ভদ্রে স্বয়ং তূর্ণং মহারাজনিবেশনম্॥ 1-243-3 (10521) 
তেজোবলজবোপেতৈঃ শুক্লৈর্হয়বরোত্তমৈঃ।
বাজিভিঃ শৈব্যসুগ্রীবমেঘপুষ্পবলাহকৈঃ॥ 1-243-4 (10522) 
যুক্তং রথবরং তূর্ণমিহানয় সুসৎকৃতম্।
ব্রতার্থমিতি ভাষিৎবা সখীভিঃ সুভগে সহ॥ 1-243-5 (10523) 
ক্ষিপ্রমাদায় পর্যেহি সহ সর্বায়ুধেন চ।
অনুকর্ষান্তপতাকাশ্চ তূণীরাংশ্চ ধনূংষি চ॥ 1-243-6 (10524) 
সর্বান্রথবরে স্থাপ্য সোৎসেধাশ্চ মহাগদাঃ॥  1-243-7 (10525) 
বৈশম্পায়ন উবাচ। 1-243-8 (1304) 
অর্জুনেনৈবমুক্তা সা সুভদ্রা ভদ্রভাষিণী।
জগাম নৃপতের্বেশ্ম সখীভিঃ সহিতা তদা॥ 1-243-8 (10526) 
ব্রতার্থমিতি তত্রস্থান্রক্ষিণো বাক্যমব্রবীৎ।
রথেনানেন যাস্যামি মহাব্রতসমাপনম্॥ 1-243-9 (10527) 
শৈব্যসুগ্রীবয়ুক্তেন সায়ুধেনৈব শার্ঙ্গিণঃ।
রথেন রমণীয়েন প্রয়াস্যামি ব্রতার্থিনী॥ 1-243-10 (10528) 
সুভধ্রয়ৈবমুক্তে তু জনাঃ প্রাঞ্জলয়োঽভবন্।
যোজয়িৎবা রথবরং কল্যাণৈরভিভাষ্য তাম্॥ 1-243-11 (10529) 
যথোক্তং সর্বমারোপ্য আয়ুধানি চ ভামিনী।
ক্ষিপ্রমাদায় কল্যাণী সুভদ্রাঽর্জুনমব্রবীৎ॥ 1-243-12 (10530) 
রথোঽয়ং রথিনাং শ্রেষ্ঠ আনীতস্তব শাসনাৎ।
স ৎবং যাহি যথাকামং কুরূন্কৌরবনন্দন॥ 1-243-13 (10531) 
বৈশম্পায়ন উবাচ। 1-243-14 (1305) 
নিবেদ্য তু রথং ভর্তুঃ সুভদ্রা ভদ্রসংমতা।
ব্রাহ্মণানাং তদা হৃষ্টা দদৌ সা বিবিধং বসু॥ 1-243-14 (10532) 
স্নেহবন্তি চ ভোজ্যানি প্রদদাবীপ্সিতানি চ।
যথাকামং যথাশ্রদ্ধং বস্ত্রাণি বিবিধানি চ॥ 1-243-15 (10533) 
তর্পিতা বিবিধৈর্ভোজ্যৈস্তান্যবাপ্য বসূনি চ।
ব্রাহ্মণাঃ স্বগৃহং জগ্মুঃ প্রয়ুজ্য পরমাশিষঃ॥ 1-243-16 (10534) 
সুভদ্রয়া তু বিজ্ঞপ্তঃ পূর্বমেব ধনঞ্জয়ঃ।
অভীশুগ্রহণে পার্থ ন মেঽস্তি সদৃশো ভুবি॥ 1-243-17 (10535) 
তস্মাৎসা পূর্বমারুহ্য রশ্মীঞ্জগ্রাহ মাধবী।
সোদরা বাসুদেবস্য কৃতস্বস্ত্যযনা হয়ান্॥ 1-243-18 (10536) 
ব্যত্যযিৎবা তু তল্লিঙ্গং যতিবেষং ধনঞ্জয়ঃ।
আমুচ্য কবচং বীরঃ সমুচ্ছ্রিতমহদ্ধনুঃ॥ 1-243-19 (10537) 
আরুরোহ রথশ্রেষ্ঠং শুক্লবাসা ধনঞ্জয়ঃ।
মহেন্দ্রদত্তং মুকুটং তথৈবাভরণানি চ॥ 1-243-20 (10538) 
অলঙ্কৃত্য তু কৌন্তেয়ঃ প্রয়াতুমুপচক্রমে।
ততঃ কন্যাপুরে ঘোষস্তুমুলঃ সমপদ্যত॥ 1-243-21 (10539) 
দৃষ্ট্বা নববরং পার্থং বাণখড্গধনুর্ধরম্।
অভীশুহস্তাং সুশ্রোণীমর্জুনেন রথে স্থিতাম্॥ 1-243-22 (10540) 
ঊচুঃ কন্যাস্তদা যান্তীং বাসুদেবসহোদরাম্।
সর্বকামসমৃদ্ধা ৎবং সুভদ্রে ভদ্রভাষিণি॥ 1-243-23 (10541) 
বাসুদেবপ্রিয়ং লব্ধ্বা ভর্তারং বীরমর্জুনম্।
সর্বসীমন্তিনীনাং ৎবাং শ্রেষ্ঠাং কৃষ্ণসহোদরীম্॥ 1-243-24 (10542) 
মন্যামহে মহাভাগে সুভদ্রে ভদ্রভাষিণি।
যস্মাৎসর্বমনুষ্যাণাং শ্রেষ্ঠো ভর্তা তবার্জুনঃ॥ 1-243-25 (10543) 
উপপন্নস্ৎবয়া বীরঃ সর্বলোকমহারথঃ।
হে প্রয়াহি গৃহান্ভদ্রে সুহৃদ্ভিঃ সংগমোঽস্তু তে॥ 1-243-26 (10544) 
বৈশম্পায়ন উবাচ। 1-243-27 (1306) 
এবমুক্তা প্রহৃষ্টাভিঃ সখীভিঃ প্রতিনন্দিতা।
ভদ্রা ভদ্রজবোপেতানশ্বান্পুনরচোদয়ৎ॥ 1-243-27 (10545) 
পার্শ্বে চামরহস্তা সা সখী তস্যাঙ্গনাঽভবৎ।
ততঃ কন্যাপুরদ্বারাৎসঘোষাদভিনিঃসৃতম্॥ 1-243-28 (10546) 
দদৃশুস্তং রথশ্রেষ্ঠং জনা জীমূতনিস্বনম্।
সুভদ্রাসঙ্গৃহীতস্য রথস্য মহতঃ স্বনম্॥ 1-243-29 (10547) 
মেঘস্বনমিবাকাশে শুশ্রুবুঃ পুরবাসিনঃ।
সুভদ্রয়া তু সংপন্নে তিষ্ঠন্রথবরেঽর্জুনঃ॥ 1-243-30 (10548) 
প্রবভৌ চ তয়োপেতঃ কৈলাস ইব গঙ্গয়া।
পার্থঃ সুভদ্রাসহিতো বিররাজ মহারথঃ॥ 1-243-31 (10549) 
বিরাজতে যথা শক্রো রাজঞ্শচ্যা সমন্বিতঃ।
সুভদ্রাং প্রেক্ষ্য পার্থেন হ্রিয়মাণাং যশস্বিনীম্॥ 1-243-32 (10550) 
চক্রুঃ কিলকিলাশব্দানাসাদ্য বহবো জনাঃ।
দাশার্হাণাং কুলস্য শ্রীঃ সুভদ্রা মদ্রভাষিণী॥ 1-243-33 (10551) 
অভিকামা সকামেন পার্থেন সহ গচ্ছতি।
অথাপরে তু সংক্রুদ্ধা গৃহ্ণীত ঘ্নত মাচিরম্॥ 1-243-34 (10552) 
ইতি সংবার্য শস্ত্রাণি ববর্ষুরভিতো দিশম্।
ইতি সংভাষমাণানাং স নাদঃ সুমহানভূৎ॥ 1-243-35 (10553) 
স তেন জনঘোষেণ বীরো গজ ইবার্দিতঃ।
ববর্ষ শরবর্ষাণি ন তু কংচন রোষয়ৎ॥ 1-243-36 (10554) 
মুমোচ নিশিতান্বাণান্দীপ্যমানান্স্বতেজসা।
প্রাসাদবরসঙ্ঘেষু হর্ম্যেষু ভবনেষু চ॥ 1-243-37 (10555) 
ক্ষোভয়িৎবা পুরশ্রেষ্ঠং গরুত্মানিব সাগরম্।
প্রেক্ষন্রৈবকতদ্বারং নির্যযৌ ভরতর্ষভঃ॥ ॥ 1-243-38 (10556) 
 
ইতি শ্রীমন্মহাভারতে আদিপর্বণি সুভদ্রাহরণপর্বণি ত্রিচৎবারিংশদধিকদ্বিশততমোঽধ্যায়ঃ॥ 243 ॥




আদিপর্ব - অধ্যায় 244

॥ শ্রীঃ ॥

1.244. অধ্যায়ঃ 244 

 -   -  

দ্বারকায়া বহির্নির্গচ্ছতোঽর্জুনস্য বিপৃথুনা যুদ্ধম্॥ 1 ॥ বিপৃথুং জিৎবাঽর্জুনস্য খাণ্ডবপ্রস্থংপ্রতি গমনম্॥ 2 ॥ যুদ্ধোদ্যুক্তানাং যাদবানাং বলরামবাক্যান্নিবৃত্তিঃ॥ 3 ॥ বলস্য ক্রোধঃ॥ 4 ॥

 -   -  

1-244-0 (10557) 
বৈশম্পায়ন উবাচ। 1-244-0 (1307) 
শাসনাৎপুরুষেন্দ্রস্য বলেন মহতা বলী।
গিরৌ রৈবতকে নিত্যং বভূব বিপৃথুশ্রবাঃ॥ 1-244-1 (10558) 
প্রবাসে বাসুদেবস্য তস্মিন্হলধরোপমঃ।
সংবভূব তদা গোপ্তা পুরস্য পুরবর্ধনঃ॥ 1-244-2 (10559) 
প্রাপ্য পাণ্ডবনির্যাণং নির্যযৌ বিপৃথুশ্রবাঃ।
নিশম্য পুরনির্ঘোষং স্বমনীকমচোদয়ৎ॥ 1-244-3 (10560) 
সোঽভিপত্য তদাধ্বানং দদর্শ পুরুষর্ষভম্।
নিঃসৃতং দ্বারকাদ্বারাদংশুমন্তমিবাম্বিরাৎ॥ 1-244-4 (10561) 
সবিদ্যুতমিবাম্ভোদং প্রেক্ষতাং তং ধনুর্ধরম্।
পার্থমানর্তয়োধানাং বিস্ময়ঃ সমপদ্যত॥ 1-244-5 (10562) 
উদীর্ণরথনাগাশ্বমনীকমভিবীক্ষ্য তৎ।
উবাচ পরমপ্রীতা সুভদ্রা ভদ্রভাষিণী॥ 1-244-6 (10563) 
সংগ্রহীতুমভিপ্রায়ো দীর্ঘকালকৃতো মম।
যুধ্যমানস্য সঙ্গ্রামে রথং তব নরর্ষভ॥ 1-244-7 (10564) 
ওজস্তেজোদ্যুতিবলৈরন্বিতস্য মহাত্মনঃ।
পার্থ তে সারথিৎবেন ভবিতা শিক্ষিতাস্ম্যহম্॥ 1-244-8 (10565) 
এবমুক্তঃ প্রিয়াং প্রীতঃ প্রত্যুবাচ নরর্ষভঃ।
চোদয়াশ্বানসংসক্তান্বিশ্তু বিপৃথোর্বলম্॥ 1-244-9 (10566) 
বহুভির্যুধ্যমানস্য তাবকান্বিজিঘাংসতঃ।
পশ্য বাহুবলং ভদ্রে শরান্বিক্ষিপতো মম॥ 1-244-10 (10567) 
বৈশম্পায়ন উবাচ। 1-244-11 (1308) 
এবমুক্তা তদা ভদ্রা পার্থেন ভরতর্ষভ।
চুচোদ সাশ্বান্সংহৃষ্টা তে ততো বিবিশুর্বলম্॥ 1-244-11 (10568) 
তদাহতমহাবাদ্যং সমুদগ্রধ্বজায়ুতম্।
অনীকং বিপৃথোর্হৃষ্টং পার্থমেবান্ববর্তত॥ 1-244-12 (10569) 
রথৈর্বহুবিধাকারৈঃ সদশ্বৈশ্চ মহাজবৈঃ।
কিরন্তঃ শরবর্ষাণি পরিবব্রুর্ধনঞ্জয়ম্॥ 1-244-13 (10570) 
তেষামস্ত্রাণি সংবার্য দিব্যাস্ত্রেণ মহাস্ত্রবিৎ।
আবৃণোন্মহদাকাশং শরৈঃ পরপুরঞ্জয়ঃ॥ 1-244-14 (10571) 
তেষাং বাণান্মহাবাহুর্মুকুটান্যঙ্গদানি চ।
চিচ্ছেদ নিশিতৈর্বাণৈঃ শরাংশ্চৈব ধনূংষি চ॥ 1-244-15 (10572) 
যুগানীষান্বরূথানি যন্ত্রাণি বিবিধানি চ।
অজিঘাংসন্পরান্পার্থশ্চিচ্ছেদ নিশিতৈঃ শরৈঃ॥ 1-244-16 (10573) 
বিধনুষ্কান্বিকবচান্বিরথাংশ্চ মহারথান্।
কৃৎবা পার্থঃ প্রিয়াং প্রীতঃ প্রেক্ষ্যতামিত্যদর্শয়ৎ॥ 1-244-17 (10574) 
সা দৃষ্ট্বা মহদাশ্চর্যং সুভদ্রা পার্থমব্রবীৎ।
অবাপ্তার্থাঽস্মি ভদ্রং তে যাহি পার্থ যথাসুখম্॥ 1-244-18 (10575) 
স সক্তং পাণ্ডুপুত্রেণ সমীক্ষ্য বিপৃথুর্বলম্।
ৎবরমাণোঽভিসংক্রম্য স্থীয়তামিত্যভাষত॥ 1-244-19 (10576) 
ততঃ সেনাপতের্বাক্যং নাত্যবর্তন্ত যাদবাঃ।
সাগরে মারুতোদ্ধূতা বেলামিব মহোর্ময়ঃ॥ 1-244-20 (10577) 
ততো রথবরাত্তূর্ণমবরুহ্য নরর্ষভঃ।
অভিগম্য নরব্যাঘ্রং প্রহৃষ্টঃ পরিষস্বজে॥ 1-244-21 (10578) 
সোঽব্রবীৎপার্থমাসাদ্য দীর্ঘকালমিদং তব।
নিবাসমভিজানামি শঙ্খচক্রগদাধরাৎ॥ 1-244-22 (10579) 
ন মেঽস্ত্যবিদিতং কিংচিদ্যদ্যদাচিতং ৎবয়া।
সুভদ্রার্থং প্রলোভেন প্রীতস্তব জনার্দনঃ॥ 1-244-23 (10580) 
প্রাপ্তস্য যতিলিঙ্গেন বাসিতস্য ধনঞ্জয়।
বন্ধুমানসি রামেণ মহেন্দ্রাবরজেন চ॥ 1-244-24 (10581) 
মামেব চ সদাকাঙ্ক্ষী মন্ত্রিণং মধুসূদনঃ।
অন্তরেণ সুভদ্রাং চ ৎবাং চ তাত ধনঞ্জয়॥ 1-244-25 (10582) 
ইমং রথবরং দিব্যং সর্বশস্ত্রসমন্বিতম্।
ইদমেবানুয়াত্রং চ নির্দিশ্য গদপূর্বজঃ॥ 1-244-26 (10583) 
অন্তর্দ্বীপং তদা বীর গতো বৃষ্ণিসুখাবহঃ।
দীর্ঘকালাবরুদ্ধং ৎবাং সংপ্রাপ্তং প্রিয়যা সহ॥ 1-244-27 (10584) 
পশ্যন্তু ভ্রাতরঃ সর্বে বজ্রপাণিমিবামরাঃ।
আয়াতে তু দশার্হাণামৃষভে শার্ঙ্গধন্বনি॥ 1-244-28 (10585) 
ভদ্রামনুগমিষ্যন্তি রত্নানি চ বসূনি চ।
অরিষ্টং যাহি পন্থানং সুখী ভব ধনঞ্জয়॥ 1-244-29 (10586) 
নষ্টশোকৈর্বিশোকস্য সুহৃদ্ভিঃ সংগমোঽস্তু তে॥  1-244-30 (10587) 
বৈশম্পায়ন উবাচ। 1-244-31 (1309) 
ততো বিপৃথুমামন্ত্র্য পার্থঃ প্রীতোঽভিবাদ্য চ।
কৃষ্ণস্য মতমাস্থায় কৃষ্ণস্য রথমাস্থিতঃ॥ 1-244-31 (10588) 
পূর্বমেব তু পার্থায় কৃষ্ণেন বিনিয়োজিতম্।
সর্বরত্নসুসংপূর্ণং সর্বভোগসমন্বিতম্॥ 1-244-32 (10589) 
রথেন কাঞ্চনাঙ্গেন কল্পিতেন যথাবিধি।
শৈব্যসুগ্রীবয়ুক্তেন কিঙ্কিণীজালমালিনা॥ 1-244-33 (10590) 
সর্বশস্ত্রোপপন্নেন জীমূতরবনাদিনা।
জ্বলনার্চিঃপ্রকাশেন দ্বিষতাং হর্ষনাশিনা॥ 1-244-34 (10591) 
সন্নদ্ধঃ কবচী খড্গী বদ্ধগোধাঙ্গুলিত্রবান্।
যুক্তঃ সেনানুয়াত্রেণ রথণারোপ্য মাধবীম্। 
রথেনাকাশগেনৈব পয়যৌ *স্বপুরং প্রতি॥  1-244-35 (10592) 
হ্রিয়মাণাং তু তাং দৃষ্ট্বা সুভদ্রাং সৈনিকা জনাঃ।
বিক্রোশন্তোঽদ্রবন্সর্বে দ্বারকামভিতঃ পুরীম্॥ 1-244-36 (10593) 
তে সমাসাদ্য সহিতাঃ সুধর্মামভিতঃ সভাম্।
সভাপালস্য তৎসর্বমাচখ্যুঃ পার্থবিক্রমম্॥ 1-244-37 (10594) 
তেষাং শ্রুৎবা সভাপালো ভেরীং সান্নাহিকীং ততঃ।
সমাজঘ্নে মহাঘোষাং জাম্বূনদপরিষ্কৃতাম্॥ 1-244-38 (10595) 
ক্ষুব্ধাস্তেনাথ শব্দেন ভোজবৃষ্ণ্যন্ধকাস্তদা।
`অন্তর্দ্বীপাৎসমুৎপেতুঃ সহসা সহিতাস্তদা।' 
অন্নপানমপাস্যাথ সমাপেতুঃ সমন্ততঃ॥  1-244-39 (10596) 
তত্র জাম্বূনদাঙ্গানি স্পর্ধ্যাস্তরণবন্তি চ।
মণিবিদ্রুমচিত্রাণি জ্বলিতাগ্নিপ্রভাণি চ॥ 1-244-40 (10597) 
ভেজিরে পুরুষব্যাঘ্রা বৃষ্ণ্যন্ধকমহারথাঃ।
সিংহাসনানি শতশো ধিষ্ণ্যানীব হুতাশনাঃ॥ 1-244-41 (10598) 
তেষাং সমুপবিষ্টানাং দেবানামিব সন্নয়ে।
আচখ্যৌ চেষ্টিতং জিষ্ণোঃ সভাপালঃ সহানুগঃ॥ 1-244-42 (10599) 
তচ্ছ্রুৎবা বৃষ্ণিবীরাস্তে মদসংরক্তলোচনাঃ।
অমৃষ্যমাণাঃ পার্থস্য সমুৎপেতুরহঙ্কৃতাঃ॥ 1-244-43 (10600) 
যোজয়ধ্বং রথানাশু প্রাসানাহরতেতি চ।
ধনূংষি চ মহার্হাণি কবচানি বৃহন্তি চ॥ 1-244-44 (10601) 
সূতানুচ্চুক্রুশুঃ কেচিদ্রথান্যোজয়তেতি চ।
স্বয়ং চ তুরগান্কেচিদয়ুঞ্জন্হেমভূষিতান্॥ 1-244-45 (10602) 
রথেষ্বানীয়মানেষু কবচেষু ধ্বজেষু চ।
অভিক্রন্দে নৃবীরাণাং তদাসীত্তুমুলং মহৎ॥ 1-244-46 (10603) 
বনমালী ততঃ ক্ষীবঃ কৈলাসশিখরোপমঃ।
নীলবাসা মদোৎসিক্ত ইদং বচনমব্রবীৎ॥ 1-244-47 (10604) 
কিমিদং কুরুথাপ্রজ্ঞাস্তূষ্ণীংভূতে জনার্দনে।
অস্য ভাবমবিজ্ঞায় সংক্রুদ্ধা মোঘগর্জিতাঃ॥ 1-244-48 (10605) 
এষ তাবদভিপ্রায়মাখ্যাতু স্বং মহামতিঃ।
যদস্য রুচিরং কর্তুং তৎকুরুধ্বমতন্দ্রিতাঃ॥ 1-244-49 (10606) 
ততস্তে তদ্বচঃ শ্রুৎবা গ্রাহ্যরূপং হলায়ুধাৎ।
তূষ্ণীংভূতাস্ততঃ সর্বে সাধুসাধ্বিতি চাব্রুবন্॥ 1-244-50 (10607) 
সমং বচো নিশম্যৈব বলদেবস্য ধীমতঃ।
পুনরেবসভামধ্যে সর্বে তে সমুপাবিশন্॥ 1-244-51 (10608) 
ততোঽব্রবীদ্বাসুদেবং বচো রামঃ পরন্তপঃ।
`ত্রৈলোক্যনাথ হে কৃষ্ণ ভূতভব্যভবিষ্যকৃৎ।' 
কিমবাগুপবিষ্টোঽসি প্রেক্ষমাণো জনার্দন॥  1-244-52 (10609) 
সৎকৃতস্ৎবৎকৃতে পার্থঃ সর্বৈরস্মাভিরচ্যুত।
ন চ সোঽর্হতি তাং পূজাং দুর্বুদ্ধিঃ কুলপাংসনঃ॥ 1-244-53 (10610) 
কো হি তত্রৈব ভুক্তাবান্নং ভাজনং ভেত্তুমর্হতি।
মন্যমানঃ কুলে জাতমাত্মানং পুরুষঃ ক্বচিৎ॥ 1-244-54 (10611) 
ইচ্ছন্নেব হি সংবন্ধং কৃতং পূর্বং চ মানয়ন্।
কো হি নাম ভবেনার্থী সাহসেন সমাচরেৎ॥ 1-244-55 (10612) 
সোঽবমন্য তথাঽস্মাকমনাদৃত্য চ কেশবম্।
প্রসহ্য হৃতবানদ্য সুভদ্রাং মৃত্যুমাত্মনঃ॥ 1-244-56 (10613) 
কথং হি শিরসো মধ্যে কৃতং তেন পদং মম।
মর্ষয়িষ্যামি গোবিন্দ পাদস্পর্শমিবোরগঃ॥ 1-244-57 (10614) 
অদ্য নিষ্কৌরবামেকঃ করিষ্যামি বসুন্ধরাম্।
ন হি মে মর্ষণীয়োঽয়মর্জুনস্য ব্যতিক্রমঃ॥ 1-244-58 (10615) 
তং তথা গর্জমানং তু মেঘদুন্দুভিনিঃস্বনম্।
অন্বপদ্যন্ত তে সর্বে ভোজবৃষ্ণ্যন্ধকাস্তদা॥ ॥ 1-244-59 (10616) 
 
ইতি শ্রীমন্মহাভারতে আদিপর্বণি সুভদ্রাহরণপর্বণি চতুশ্চৎবারিংশদধিকদ্বিশততমোঽধ্যায়ঃ॥ 244 ॥ ॥ সমাপ্তং চ সুভদ্রাহরণপর্ব ॥

 -   -  

1-244-42 সন্নয়ে সমুদায়ে চতুশ্চৎবারিংশদধিকদ্বিশততমোঽধ্যায়ঃ॥ 244 ॥ * 239 তমাধ্যায়স্য 26 শ্লোকাদুপরি প্রকৃতশ্লোকপর্যন্তং বিদ্যমানানাং 248 শ্লোকানাং স্থানে চ, জ, ঝ, ঞ, ড, পুস্তকেষু অধোলিখিতা অষ্টৌ শ্লোকা এব দৃশ্যন্তে। 1-244-1 বৈশম্পায়ন উবাচ। 1-244-1 ততঃ সংবাদিতে তস্মিন্ননুজ্ঞাতো ধনঞ্জয়ঃ। 1-244-1 গতাং রৈবতকে কন্যাং বিদিৎবা জনমেজয়॥ 1-244-2 বাসুদেবাভ্যনুজ্ঞাতঃ কথয়িৎবেতিকৃত্যতাম্। 1-244-2 কৃষ্ণস্য মতমাদায় প্রয়যৌ ভরতর্ষভঃ॥ 1-244-3 রথেন কাঞ্চনাঙ্গেন কল্পিতেন যথাবিধি। 1-244-3 শৈব্যসুগ্রীবয়ুক্তেন কিঙ্কিণীজালমালিনা॥ 1-244-4 সর্বশস্ত্রোপপন্নেন জীমূতরবনাদিনা। 1-244-4 জ্বলিতাগ্নিপ্রকাশেন দ্বিষতাং হর্ষঘাতিনা॥ 1-244-5 সন্নদ্ধঃ কবচী খড্গী বদ্ধগোধাঙ্গুলিত্রবান্। 1-244-5 মৃগয়াব্যপদেশেন প্রয়যৌ পুরুষর্ষভঃ॥ 1-244-6 সুভদ্রা ৎবথ শৈলেন্দ্রমভ্যর্চ্যৈব হি রৈবতম্। 1-244-6 দৈবতানি চ সর্বাণি ব্রাহ্মণান্স্বস্তিবাচ্য চ॥ 1-244-7 প্রদক্ষিণং গিরেঃ কৃৎবা প্রয়যৌ দ্বারকাং প্রতি। 1-244-7 তামভিদ্রুত্য কৌন্তেয়ঃ প্রসহ্যারোপয়দ্রথম্। 1-244-7 সুভদ্রাং চারুসর্বাঙ্গীং কামবাণপ্রপীডিতঃ॥ 1-244-8 ততঃ স পুরুষব্যাঘ্রস্তামাদায় শুচিস্মিতাম্। 1-244-8 রথেন কাঞ্চনাঙ্গন প্রয়যৌ স্বপুরং প্রতি॥



আদিপর্ব - অধ্যায় 245

॥ শ্রীঃ ॥

1.245. অধ্যায়ঃ 245 

 
(অথ হরণাহরণপর্ব  ॥ 17 ॥)

 -   -  

কৃষ্ণেন বলরামসান্ৎবনম্॥ 1 ॥ অর্জুনংপ্রত্যানেতুং যাদবানাং গমনম্॥ 2 ॥ বিপৃথুবাক্যাদুর্জনং দূরগতং জ্ঞাৎবা তেষাং প্রতিনিবর্তনম্॥ 3 ॥ সুভদ্রয়া সহ অর্জুনস্য খাণ্ডবপ্রস্থগমনম্॥ 4 ॥

 -   -  

1-245-0 (10617) 
বৈশম্পায়ন উবাচ। 1-245-0 (1310) 
উক্তবন্তো যথাবীর্যমসকৃৎসর্ববৃষ্ণয়ঃ।
ততোঽব্রবীদ্বাসুদেবো বাক্যং ধর্মার্থসংয়ুতম্॥ 1-245-1 (10618) 
`ময়োক্তং ন শ্রুতং পূর্বং সহিতৈঃ সর্বয়াদবৈঃ।
অতিক্রান্তমতিক্রান্তং ন নিবর্তেত কর্হিচিৎ। 
শৃণুধ্বং সহিতাঃ সর্বে মম বাক্যং সহেতুকম্॥'  1-245-2 (10619) 
নাবমানং কুলস্যাস্য গুডাকেশঃ প্রয়ুক্তবান্।
সংমানোঽভ্যধিকস্তেন প্রয়ুক্তোঽয়ং ন সংশয়ঃ॥ 1-245-3 (10620) 
অর্থলুব্ধান্ন বঃ পার্থো মন্যতে সাৎবতান্সদা।
স্বয়ংবরমনাধৃষ্যং মন্যতে চাপি পাণ্ডবঃ॥ 1-245-4 (10621) 
প্রদানমপি কন্যায়াঃ পশুবৎকো নু মন্যতে।
বিক্রয়ং চাপ্যপত্যস্য কঃ কুর্যাৎপুরুষো ভুবি॥ 1-245-5 (10622) 
এতান্দোষাংস্তু কৌন্তেয়ো দৃষ্টবানিতি মে মতিঃ।
`ক্ষত্রিয়াণাং তু বীর্যেণ প্রশস্তং হরণং বলাৎ।' 
অতঃ প্রসহ্য হৃতবান্কন্যাং ধর্মেণ পাণ্ডবঃ॥  1-245-6 (10623) 
উচিতশ্চৈব সংবন্ধঃ সুভদ্রা চ শয়স্বিনী।
এষ চাপীদৃশঃ পার্থঃ প্রসহ্য হৃতবানতঃ॥ 1-245-7 (10624) 
ভরতস্যান্বয়ে জাতং শান্তনোশ্চ যশস্বিনঃ।
কুন্তিভোজাত্মাজাপুত্রং কা বুভূষেত নার্জুনম্॥ 1-245-8 (10625) 
ন তং পশ্যামি যঃ পার্থং বিজয়েত রণে বলাৎ।
বর্জয়িৎবা বিরূপাক্ষং ভগনেত্রহরং হরম্॥ 1-245-9 (10626) 
অপি সর্বেষু লোকেষু সেন্দ্ররুদ্রেষু মারিষ।
স চ নাম রথস্তাদৃঙ্মদীয়াস্তে চ বাজিনঃ॥ 1-245-10 (10627) 
`মম শস্ত্রং বিশেষেণ তূণৌ চাক্ষয়সায়কৌ।'
যোদ্ধা পার্থশ্চ শীঘ্রাস্ত্রঃ কো নু তেন সমো ভবেৎ। 
তমভিদ্রুত্য সান্ৎবেন পরমেণ ধনঞ্জয়ম্॥  1-245-11 (10628) 
নিবর্তয়ত সংহৃষ্টা মমৈষা পরমা মতিঃ।
যদি নির্জিত্য বঃ পার্থো বলাদ্গচ্ছেৎস্বকং পুরং॥ 1-245-12 (10629) 
প্রণশ্যেদ্বো যশঃ সদ্যো ন তু সান্ৎবে পরাজয়ঃ।
`পিতৃষ্বসায়াঃ পুত্রো মে সংবন্ধং নার্হতি দ্বিষাম্।' 
তচ্ছ্রুৎবা বাসুদেবস্য তথা কর্তুং জনাধিপ॥  1-245-13 (10630) 
`উদ্যোগং কৃতবন্তস্তে ভেরীং সন্নাদ্য যাদবাঃ।
অর্জুনস্তু তদা শ্রুৎবা ভেরীসন্নাদনং মহৎ॥ 1-245-14 (10631) 
কৌন্তেয়স্ৎবরমাণস্তু সুভদ্রামভ্যভাষত।
আয়ান্তি বৃষ্ণয়ঃ সর্বে সসুহৃজ্জনবান্ধবাঃ॥ 1-245-15 (10632) 
ৎবদর্থং যোদ্ধুকামাস্তে মদরক্তান্তলোচনাঃ।
প্রমত্তানশুচীন্মূঢান্সুরামত্তান্নরাধমান্॥ 1-245-16 (10633) 
বমনং পানশীলাংস্তান্করিষ্যামি শরোত্তমৈঃ।
উতাহো বা মদোন্মত্তান্নয়িষ্যামি যমক্ষয়ম্॥ 1-245-17 (10634) 
এবমুক্ৎবা প্রিয়াং পার্থো ন্যবর্তত মহাবলঃ।
নিবর্তমানং দৃষ্ট্বৈব সুভদ্রা ত্রস্ততাং গতা॥ 1-245-18 (10635) 
এবং মা বদ পার্থেতি পাদয়োঃ পতিতা তদা।
সুভদ্রা তু কলির্জাতা বৃষ্ণীনাং নিধায় চ॥ 1-245-19 (10636) 
এবং ব্রুবন্তঃ পৌরাস্তে হ্যপবাদরতাঃ প্রভো।
মম শোকং বর্ধয়ন্তি তস্মান্নাশং ন চিন্তয়ে। 
পরিবাদভয়ান্মুক্তা ৎবৎপ্রসাদাদ্ভবাম্যহম্॥  1-245-20 (10637) 
বৈশম্পায়ন উবাচ। 1-245-21 (1311) 
এবমুক্তস্ততঃ পার্থঃ প্রিয়যা ভদ্রয়া তদা।
গমনায় মতিং চক্রে পার্থঃ সত্যপরাক্রমঃ॥ 1-245-21 (10638) 
স্তিতপূর্বং তদাঽঽভাষ্য পরিষ্বজ্য প্রিয়াং তদা।
উত্থাপ্য চ পুনঃ পার্থো যাহি যাহীতি চাব্রবীৎ॥ 1-245-22 (10639) 
ততঃ সুভদ্রা ৎবরিতা রশ্মীন্সংগৃহ্য পাণিনা।
চোদয়ামাস জবনাঞ্শীগ্রমশ্বান্কৃতৎবরা॥ 1-245-23 (10640) 
ততস্তু কৃতসন্নাহা বৃষ্ণিবীরাঃ সমাহিতাঃ।
প্রত্যানয়ার্থং পার্থস্য জবনৈস্তুরগোত্তমৈঃ॥ 1-245-24 (10641) 
রাজমার্গমনুপ্রাপ্তা দৃষ্ট্বা পার্থস্য বিক্রমম্।
প্রাসাদপঙ্ক্তিস্তম্ভেষু বেদিকাসু ধ্বজেষু চ॥ 1-245-25 (10642) 
অর্জুনস্য শরান্দৃষ্ট্বা বিস্ময়ং পরমং গতাঃ।
কেশবস্য বচস্তথ্যং মন্যমানাস্তু যাদবাঃ॥ 1-245-26 (10643) 
অতীত্য তং রৈবতকং শ্রুৎবা তু বিপৃথোর্বচঃ।
অর্জুনেন কৃতং শ্রুৎবা গন্তুকামাস্তু বৃষ্ণয়ঃ॥ 1-245-27 (10644) 
শ্রুৎবা দীর্ঘং গতং পার্থং ন্যবর্তন্ত মহারথাঃ।
পুরোদ্যানমতিক্রম্য বিশালং চ গিরিব্রজম্॥ 1-245-28 (10645) 
সানুমুজ্জয়িনীং চৈব বনান্যুপবনানি চ।
পুণ্যেষ্বানর্তরাষ্ট্রেষু বাপীপদ্মসরাংসি চ॥ 1-245-29 (10646) 
প্রাপ্য ধেনুমতীতীর্থমশ্বরোধসরঃ প্রতি।
প্রেক্ষাবর্তং ততঃ শৈলমম্বুদং চ নগোত্তমম্॥ 1-245-30 (10647) 
আরাচ্ছৃঙ্গমথাসাদ্য তীর্ণঃ করবতীং নদীম্।
প্রাপ্য সাল্বেয়রাষ্ট্রাণি নিষধানপ্যতীত্য চ॥ 1-245-31 (10648) 
দেবাপৃথুপুরং পশ্যন্ সর্বতঃ সুসমাহিতঃ।
তমতীত্য মহাবাহুর্দেবারণ্যমপশ্যত॥ 1-245-32 (10649) 
পূজয়ামাসুরায়ান্তং দেবারণ্যে মহর্ষয়ঃ।
স বনানি নদীঃ শৈলান্ গিরিপ্রস্রবণানি চ॥ 1-245-33 (10650) 
অতীত্য চ তদা পার্থঃ সুভদ্রাসারথিস্তদা।
কৌরবং বিষয়ং প্রাপ্য বিশোকঃ সমপদ্যত॥ 1-245-34 (10651) 
সোদর্যাণাং মহাবাহুঃ সিংহাশয়মিবাশয়ম্।
দূরাদুপবনোপেতং সমন্তাৎসলিলাবৃতম্॥ 1-245-35 (10652) 
ভদ্রয়া মুদিতো জিষ্ণুর্দদর্শ বৃজিনং পুরম্॥ ॥  1-245-36 (10653) 
 
ইতি শ্রীমন্মহাভারতে আদিপর্বণি হরণাহরণপর্বণি পঞ্চৎবারিংশদধিকদ্বিশততমোঽধ্যায়ঃ॥ 245 ॥

 -   -  

1-245-20 তস্মাৎপাপং ন চিন্তয়ে॥ পঞ্চৎবারিংশদধিকদ্বিশততমোঽধ্যায়ঃ॥ 245 ॥



আদিপর্ব - অধ্যায় 246

॥ শ্রীঃ ॥

1.246. অধ্যায়ঃ 246 

 -   -  

অর্জুনেন সুভদ্রায়াঃ গোপীবেষেণ দ্রৌপদীসমীপপ্রেষণম্॥ 1 ॥ কৃতনতিং সুভদ্রাংপ্রতি পৃথাদ্রৌপদীভ্যাং আশীর্বাদঃ॥ 2 ॥ স্বপুরং প্রবিষ্টেনার্জুনেন ভ্রাতৃশ্যঃ স্বকৃততীর্থয়াত্রাবৃত্তান্তকথনম্॥ 3 ॥

 -   -  

1-246-0 (10654) 
বৈশম্পায়ন উবাচ। 1-246-0 (1312) 
ক্রোশণাত্রে পুরস্যাসীদ্গোষ্ঠং পার্থস্য শোভনম্।
তত্রাপি যাৎবা বীভৎসুর্নিবিষ্টো যদুকন্যযা॥ 1-246-1 (10655) 
ততঃ সুভদ্রাং সৎকৃত্য পার্থো বচনমব্রবীৎ।
গোপিকানাং তু বেষেণ গচ্ছ ৎবং বৃজিনং পুরম্॥ 1-246-2 (10656) 
কামব্যাহারিণী কৃষ্ণা রোচতাং তে বচো মম।
দৃষ্ট্বা তু পরুষং ব্রূয়াৎসহ তত্র ময়াগতাম্॥ 1-246-3 (10657) 
অন্যবেষেণ তু গতাং দৃষ্ট্বা সা ৎবাং প্রিয়ং বদেৎ।
যত্তু সা প্রথমং ব্রূয়ান্ন তস্যাস্তি নিবর্তনম্॥ 1-246-4 (10658) 
তস্মান্মানং চ দর্পং চ ব্যপনীয় স্বয়ং ব্রজ।
তস্য তদ্বচনং শ্রুৎবা সুভদ্রা প্রত্যভাষত॥ 1-246-5 (10659) 
এবমেতৎকরিষ্যামি যথা ৎবং পার্থ ভাষসে।
সুভদ্রাবচনং শ্রুৎবা সুপ্রীতঃ পাকশাসনিঃ॥ 1-246-6 (10660) 
গোপালান্স সমানীয় ৎবরিতো বাক্যমব্রবীৎ।
তরুম্যঃ সন্তি যাবন্ত্যস্তাঃ সর্বা ব্রজয়োষিতঃ॥ 1-246-7 (10661) 
আগচ্ছন্তু গমিষ্যন্ত্যা ভদ্রয়া সহ সঙ্গতাঃ।
ইন্দ্রপ্রস্থং পুরবরং কৃষ্ণাং দ্রষ্টুং যশস্বিনীম্॥ 1-246-8 (10662) 
এতচ্ছ্রুৎবা তু গোপালৈরানীতা ব্রজয়োষিতঃ।
ততস্তাভিঃ পরিবৃতাং ব্রজস্ত্রীভিঃ সমন্ততঃ॥'  1-246-9 (10663) 
সুভদ্রাং ৎবরমাণশ্চ রক্তকৌশেয়বাসিনীম্।
পার্থঃ প্রস্থাপয়ামাস কৃৎবা গোপালিকাবপুঃ॥ 1-246-10 (10664) 
সাঽধিকং তেন রূপেণ শোভমানা যশস্বিনী।
`গোপালিকামধ্যগতা প্রয়যৌ বৃজিনং পুরম্॥ 1-246-11 (10665) 
ৎবরিতা খাণ্ডবপ্রস্থমাসসাদ বিবেশ চ।'
ভবনং শ্রেষ্ঠমাসাদ্য বীরপত্নী বরাঙ্গনা॥  1-246-12 (10666) 
ববন্দে পৃথুতাম্রাক্ষী পৃথাং ভদ্রা পিতৃষ্বসাম্।
তাং কুন্তী চারুসর্বাঙ্গীমুপাজিঘ্রত মূর্ধনি॥ 1-246-13 (10667) 
প্রীত্যা পরময়া যুক্তা আশীর্ভির্যুঞ্জতাঽতুলাম্।
ততোঽভিগম্য ৎবরিতা পূর্ণেন্দুসদৃশাননা॥ 1-246-14 (10668) 
ববন্দে দ্রৌপদীং ভদ্রা প্রেষ্যাঽহমিতি চাব্রবীৎ।
প্রত্যুত্থায় তদা কৃষ্ণা স্বসারং মাধবস্য চ॥ 1-246-15 (10669) 
পরিষ্বজ্যাবদৎপ্রীত্যা নিঃসপত্নোস্তু তে পতিঃ।
`বীরসূর্ভব ভদ্রে ৎবং ভব ভর্তৃপ্রিয়া তথা॥ 1-246-16 (10670) 
ওজসা নির্মিতা বহ্বীরুবাচ পরমাশিষঃ।'
তথৈব মুদিতা ভদ্রা তামুবাচ তথাস্ৎবিতি॥  1-246-17 (10671) 
`ততঃ সুভদ্রাং বার্ষ্ণেয়ী পরিষ্বজ্য শুভাননাম্।
অঙ্কে নিবেশ্য মুদিতা বসুদেবং প্রশস্য চ॥ 1-246-18 (10672) 
ততঃ কিলকিলাশব্দঃ ক্ষণেন সমপদ্যত।
হর্ষাদানর্তয়োধানামাসাদ্য বৃজিনং পুরম্॥ 1-246-19 (10673) 
দেবপুত্রপ্রকাশাস্তে জাম্বূনদময়ধ্বজাঃ।
পৃষ্ঠতোঽনুয়যুঃ পার্থং পুরুহূতমিবামরাঃ॥ 1-246-20 (10674) 
গোভিরুষ্ট্রৈঃ সদশ্বৈশ্চ যুক্তানি বহুলা জনাঃ।
দদৃশুর্যানমুখ্যানি দাশার্হপুরবাসিনাম্॥ 1-246-21 (10675) 
ততঃ পুরবরে যূনাং পুংসাং বাচ উদীরিতাঃ।
অর্জুনে প্রতিয়াতি স্ম অশ্রূয়ন্ত সমন্ততঃ॥ 1-246-22 (10676) 
প্রবাসাদাগতং পার্থং দৃষ্ট্বা স্বমিব বান্ধবম্।
সোঽভিগম্য নরশ্রেষ্ঠো দাশার্হশতসংবৃতঃ।  1-246-23 (10677) 
পৌরৈঃ পুরবরং প্রীত্যা পরয়া চাভিনন্দিতঃ।
প্রাপ্য চান্তঃপুরদ্বারমবরুহ্য নরর্ষভঃ॥ 1-246-24 (10678) 
ববন্দে ধৌম্যমাসাদ্য মাতরং চ ধনঞ্জয়ঃ।
স্পৃষ্ট্বা চ চরণৌ রাজ্ঞো ভীমস্য চ ধনঞ্জয়ঃ॥ 1-246-25 (10679) 
যমাভ্যাং বন্দিতো হৃষ্টঃ সস্বজে তৌ ননন্দ চ।
ব্রাহ্মণপ্রমুখান্সর্বান্ভ্রাতৃভিঃ সহ সঙ্গতঃ॥ 1-246-26 (10680) 
যথার্হং মানয়ামাস পৌরজানপদানপি।
তত্রস্থান্যনুয়াতানি তীর্থান্যায়তনানি চ॥ 1-246-27 (10681) 
নিবেদয়ামাস তদা রাজ্ঞে সর্বং স্বনুষ্ঠিতম্।
ভ্রাতৃভ্যশ্চৈব সর্বেভ্যঃ কথয়ামাস ভারত॥ 1-246-28 (10682) 
শ্রুৎবা সর্বং মহাপ্রাজ্ঞো ধর্মরাজো যুধিষ্ঠিরঃ।
পুরস্তাদেব তেষাং তু পূজয়ামাস চার্জুনম্॥ 1-246-29 (10683) 
পাণ্ডবেন যথার্হং তু পূজার্হেণ সুপূজিতঃ।
ন্যবিশচ্চাভ্যনুজ্ঞাতো রাজ্ঞা তুষ্টো যশস্বিনা॥ 1-246-30 (10684) 
তামদীনাং সুপূজার্হাং সুভদ্রাং প্রীতিবর্ধিনীম্।
সাক্ষাচ্ছ্রিয়মমন্যন্ত পার্থাঃ কৃষ্ণসহোদরাম্॥ 1-246-31 (10685) 
গুরূণাং শ্বশুরাণাং চ দেবরাণাং তথৈব চ।
সুভদ্রা স্বেন বৃত্তেন বভূব পরমপ্রিয়া॥'  1-246-32 (10686) 
ততস্তে হৃষ্টমনসঃ পাণ্ডবেয়া মহারথাঃ।
কুন্তী চ পরমপ্রীতা কৃষ্ণা চ সততং তথা॥ ॥ 1-246-33 (10687) 
 
ইতি শ্রীমন্মহাভারতে আদিপর্বণি হরণাহরণপর্বণি ষট্চৎবারিংশদধিকদ্বিশততমোঽধ্যায়ঃ॥ 246 ॥




আদিপর্ব - অধ্যায় 247

॥ শ্রীঃ ॥

1.247. অধ্যায়ঃ 247 

 -   -  

কৃষ্ণানুমত্যাঽর্জুনঃ সুভদ্রাং জহারেতি পৌরাণামূহঃ॥ 1 ॥ অর্জুনে ইন্দ্রপ্রস্থং প্রাপ্তং জ্ঞাৎবা যাদবৈঃ সহ শ্রীকৃষ্ণস্য ইন্দ্রপ্রস্থং প্রত্যাগমনম্॥ 2 ॥ আগতাঞ্শ্রীকৃষ্ণাদীঞ্শ্রুৎবা যুধিষ্ঠিরস্য প্রত্যুদ্গমনং তেষাং সৎকারশ্চ॥ 3 ॥ বৈবাহিকমহোৎসবকরণম্॥ 4 ॥ পারিবর্হদানম্॥ 5 ॥ কংমচিৎকালং তত্রোষিতানাং কুরুভিঃ পূজিতানাং বলরামাদীনাং দ্বারকাংপ্রতি গমনম্॥ 6 ॥ অভিমন্যূৎপত্তিঃ॥ 7 ॥ দ্রৌপদ্যাঃ যুধিষ্ঠিরাদিশ্যঃ পঞ্চপুত্রোৎপত্তিঃ তেষাং বিদ্যাশ্যাসশ্চ॥ 8 ॥

 -   -  

1-247-0 (10688) 
বৈশম্পায়ন উবাচ। 1-247-0 (1313) 
অথ শুশ্রাব নির্বৃত্তে বৃষ্ণীনাং পরমোৎসবে।
অর্জুনেন হৃতাং ভদ্রাং শঙ্খচক্রগদাধরঃ॥ 1-247-1 (10689) 
পুরস্তাদেব পৌরাণাং সংশয়ঃ সমজায়ত।
জানতা বাসুদেবেন বাসিতো ভরতর্ষভঃ॥ 1-247-2 (10690) 
লোকস্য বিদিতং হ্যদ্য পূর্বং বিপৃথুনা যথা।
সান্ৎবয়িৎবাভ্যনুজ্ঞাতো ভদ্রয়া সহ সঙ্গতঃ॥ 1-247-3 (10691) 
দিৎসতা সোদরাং তস্মৈ পতত্ত্রিবরকেতুনা।
অর্হতে পার্থিবেন্দ্রায় পার্থায়ায়তলোচনাম্॥ 1-247-4 (10692) 
সৎকৃত্য পাণ্ডবশ্রেষ্ঠং প্রেষয়ামাস চার্জুনম্।
ভদ্রয়া সহ বীভৎসুঃ প্রাপিতো বৃজিনং পুরম্॥ 1-247-5 (10693) 
ইতি পৌরজনাঃ সর্বে বদন্তি চ সমন্ততঃ।'
শ্রুৎবা তু পুণ্ডরীকাক্ষঃ সংপ্রাপ্তং স্বপুরোত্তমম্॥  1-247-6 (10694) 
অর্জুনং পাণ্ডবশ্রেষ্ঠমিন্দ্রপ্রস্থগতং তথা।
`যিয়াসুঃ খাণ্ডবপ্রস্থমমন্ত্রয়ত কেশবঃ॥ 1-247-7 (10695) 
পূর্বং সৎকৃত্য রাজানমাহুকং মধুসূদনঃ।
তথা বিপৃথুমক্রূরং সংকর্ষণবিডূরথৌ॥ 1-247-8 (10696) 
মন্ত্রয়ামাস তৈঃ সার্ধং পুরস্তাদভিমানিতৈঃ।
সংকর্ষণেন সংমন্ত্র্য হ্যনুজ্ঞাতো মহামনাঃ॥ 1-247-9 (10697) 
সংপ্রীতঃ প্রীয়মাণেন বৃষ্ণিরাজ্ঞা জনার্দনঃ।
অভিমন্ত্র্যাভ্যনুজ্ঞাতো যোজয়ামাস বাহিনীম্॥ 1-247-10 (10698) 
ততস্তু যানান্যাসাদ্য দাশার্হাণাং যশস্বিনাম্।
সিংহনাদঃ প্রহৃষ্টানাং ক্ষণেন সমপদ্যত॥ 1-247-11 (10699) 
যোজয়ন্তঃ সদশ্বাংস্তু যানয়ুগ্যং রথাংস্তথা।
গজাংশ্চ পরমপ্রীতঃ সমপদ্যন্ত বৃষ্ণয়ঃ॥'  1-247-12 (10700) 
বৃষ্ণ্যন্ধকমহামাত্রৈঃ সহ বীরৈর্মহারথৈঃ।
ভ্রাতৃভিশ্চ কুমারৈশ্চ যোধৈশ্চ শতশো বৃতঃ॥ 1-247-13 (10701) 
সৈন্যেন মহতা শৌরিরভিগুপ্তঃ সমন্ততঃ।
তত্র দানপতিঃ শ্রীমাঞ্জগাম স মহায়শাঃ॥ 1-247-14 (10702) 
অক্রূরো বৃষ্ণিবীরাণাং সেনাপতিররিন্দমঃ।
অনাধৃষ্টির্মহাতেজা উদ্ধবশ্চ মহায়শাঃ॥ 1-247-15 (10703) 
সাক্ষাদ্বৃহস্পতেঃ শিষ্যো মহাবুদ্ধির্মহামনাঃ।
সত্যকঃ সাত্যকিশ্চৈব কৃতবর্মা চ সাৎবতঃ॥ 1-247-16 (10704) 
প্রদ্যুম্নশ্চৈব সাম্বশ্চ নিশঙ্কুঃ শঙ্কুরেব চ।
চারুদেষ্ণশ্চ বিক্রান্তো ঝিল্লী বিপৃথুরেব চ॥ 1-247-17 (10705) 
সারণশ্চ মহাবাহুর্গদশ্চ বিদুষাং বরঃ।
এতে চান্যে চ বহবো বৃষ্ণিভোজান্ধকাস্তথা॥ 1-247-18 (10706) 
আজগ্মঃ খাণ্ডবপ্রস্থমাদায় হরণং বহু।
`উপহারং সমাদায় পৃথুবৃষ্ণিপুরোগমাঃ॥ 1-247-19 (10707) 
প্রয়যুঃ সিংহনাদেন সুভধ্রামবলোককাঃ।
তে ৎবদীর্ঘেণ কালেন কৃষ্ণেন সহ যাদবাঃ। 
পুরমাসাদ্য পার্থানাং পরাং প্রীতিমবাপ্নুবন্॥'  1-247-20 (10708) 
ততো যুধিষ্ঠিরো সজা শ্রুৎবা মাঘবমাগতম্।
প্রতিগ্রহার্থং কৃষ্ণস্য যমৌ প্রাস্থাপয়ত্তদা॥ 1-247-21 (10709) 
তাভ্যাং প্রতিগৃহীতং তু বৃষ্ণিচক্রং মহর্দ্ধিমৎ।
বিবেশ খাণ্ডবপ্রস্থং পতাকাধ্বজশোভিতম্॥ 1-247-22 (10710) 
সংমৃষ্টসিক্তপন্থানং পুষ্পপ্রকরশোভিতম্।
চন্দনস্য রসৈঃ শীতৈঃ পুম্যগন্ধৈর্নিষেবিতম্॥ 1-247-23 (10711) 
দহ্যতাঽগুরুণা চৈব দেশে দেশে সুগন্ধিনা।
হৃষ্টপুষ্টজনাকীর্ণং বণিগ্ভিরুপশোভিতম্॥ 1-247-24 (10712) 
প্রতিপেদে মহাবাহুঃ সহ রামেণ কেশবঃ।
বৃষ্ণ্যন্ধকৈস্তথা ভোজৈঃ সমেতঃ পুরুষোত্তমঃ॥ 1-247-25 (10713) 
সংপূজ্যমানঃ পৌরৈশ্চ ব্রাহ্মণৈশ্চ সহস্রশঃ।
বিবেশ ভবনং রাজ্ঞঃ পুরন্দরগৃহোপমম্॥ 1-247-26 (10714) 
যুধিষ্ঠিরস্তু রামেণ সমাগচ্ছদ্যথাবিধি।
মূর্ধ্নি কেশবমাঘ্রায় বাহুভ্যাং পরিষস্বজে॥ 1-247-27 (10715) 
তং প্রীয়মাণো গোবিন্দো বিনয়েনাভিপূজয়ন্।
ভীমং চ পুরুষব্যাঘ্রং বিধিবৎপ্রত্যপূজয়ৎ॥ 1-247-28 (10716) 
তাংশ্চ বৃষ্ণ্যন্ধকশ্রেষ্ঠান্কুন্তীপুত্রো যুধিষ্ঠিরঃ।
প্রতিজগ্রাহ সৎকারৈর্যথাবিধি যথাগতম্॥ 1-247-29 (10717) 
গুরুবৎপূজয়ামাস কাংশ্চিৎকাংশ্চিদ্বয়স্যবৎ।
কাংশ্চিদভ্যবদৎপ্রেম্ণা কৈশ্চিদপ্যভিবাদিতঃ॥ 1-247-30 (10718) 
`ততঃ পৃথা চ পার্থাশ্চ মুদিতাঃ কৃষ্ণয়া সহ।
পুণ্ডরীকাক্ষমাসাদ্য বভূবুর্মুদিতেন্দ্রিয়াঃ॥ 1-247-31 (10719) 
হর্ষাদভিগতৌ দৃষ্ট্বা সংকর্ষণজনার্দনৌ।
বন্ধুমন্তং পৃথা পার্থং যুধিষ্ঠিরমমন্যত॥ 1-247-32 (10720) 
ততঃ সঙ্কর্ষণাক্রূরাবপ্রমেয়াবদীনবৎ।
ভদ্রবত্যৈ সুভদ্রায়ৈ ধনৌঘমুপজহ্রতুঃ॥ 1-247-33 (10721) 
প্রবালানি চ হারাণি ভূষণানি সহস্রশঃ।
কুথাস্তরপরিস্তোমান্ব্যাঘ্রাজিনপুরস্কৃতান্॥ 1-247-34 (10722) 
বিবিধৈশ্চৈব রংত্নৌগৈর্দীপ্তপ্রভমজায়ত।
শয়নাসনয়ানৈশ্চ যুধিষ্ঠিরনিবেশনম্॥ 1-247-35 (10723) 
ততঃ প্রীতিকরো যূনাং বিবাহপরমোৎসবঃ।
ভদ্রবত্যৈ সুভদ্রায়ৈ সপ্তরাত্রমবর্তত॥'  1-247-36 (10724) 
তেষাং দদৌ হৃষীকেশো জন্যার্থে ধনমুত্তমম্।
হরণং বৈ সুভদ্রায়া জ্ঞাতিদেয়ং মহায়শাঃ॥ 1-247-37 (10725) 
রথানাং কাঞ্চনাঙ্গানাং কিঙ্কিণীজালমালিনাম্।
চতুর্যুজামুপেতানাং সূতৈঃ কুশলশিক্ষিতৈঃ॥ 1-247-38 (10726) 
সহস্রং প্রদদৌ কৃষ্মো গবাময়ুতমেব চ।
শ্রীমান্মাথুরদেশ্যানাং দোগ্ধ্রীণাং পুণ্যবর্চসাম্॥ 1-247-39 (10727) 
বডবানাং চ শুদ্ধানাং চন্দ্রাংশুসমবর্চসাম্।
দদৌ জনার্দনঃ প্রীত্যা সহস্রং হেমভূষিতম্॥ 1-247-40 (10728) 
তথৈবাশ্বতরীণাং চ দান্তানাং বাতরংহসাম্।
শতান্যঞ্জনকেশীনাং শ্বেতানাং পঞ্চপঞ্চ চ॥ 1-247-41 (10729) 
স্নানপানোৎসবে চৈব প্রয়ুক্তং বয়সান্বিতম্।
স্ত্রীণাং সহস্রং গৌরীণাং সুবেষাণাং সুবর্চসাম্॥ 1-247-42 (10730) 
সুবর্ণশতকণ্ঠীনামরোমাণাং স্বলঙ্কৃতাম্।
পরিচর্যাসু দক্ষাণাং প্রদদৌ পুষ্করেক্ষণঃ॥ 1-247-43 (10731) 
পৃষ্ঠ্যানামপি চাশ্বানাং বাহ্লিকানাং জনার্দনঃ।
দদৌ শতসহস্রাখ্যং কন্যাধনমনুত্তমম্॥ 1-247-44 (10732) 
কৃতাকৃতস্য মুখ্যস্য কনকস্যাগ্নিবর্চসঃ।
মনুষ্যভারান্দাশার্হো দদৌ দশ জনার্দনঃ॥ 1-247-45 (10733) 
গজানাং তু প্রভিন্নানাং ত্রিধা প্রস্রবতাং মদম্।
গিরিকূটনিকাশানাং সমরেষ্বনিবর্তিনাম্॥ 1-247-46 (10734) 
ক্লৃপ্তানাং পটুঘণ্টানাং চারূণাং হেমমালিনাম্।
হস্ত্যারোহৈরুপেতানাং সহস্রং সাহসপ্রিয়ঃ॥ 1-247-47 (10735) 
রামঃ পাণিগ্রহণিকং দদৌ পার্থায় লাঙ্গলী।
প্রীয়মাণো হলধরঃ সংবন্ধং প্রতি মানয়ন্॥ 1-247-48 (10736) 
স মহাধনরত্নৌঘো বস্ত্রকম্বলফেনবান্।
মহাগজমহাগ্রাহঃ পতাকাশৈবলাকুলঃ॥ 1-247-49 (10737) 
পাণ্ডুসাগরমাবিদ্ধঃ প্রবিবেশ মহাধনঃ।
পূর্ণমাপূরয়ংস্তেষাং দ্বিষচ্ছোকাবহোঽভবৎ॥ 1-247-50 (10738) 
প্রতিজগ্রাহ তৎসর্বং ধর্মরাজো যুধিষ্ঠিরঃ।
পূজয়ামাস তাংশ্চৈব বৃষ্ণ্যন্ধকমহারথান্॥ 1-247-51 (10739) 
তে সমেতা মহাত্মানঃ কুরুবৃষ্ণ্যন্ধকোত্তমাঃ।
বিজহ্রুরমরাবাসে নরাঃ সুকৃতিনো যথা॥ 1-247-52 (10740) 
তত্রতত্র মহানাদৈরুৎকৃষ্টতলনাদিতৈঃ।
যথায়োগং যথাপ্রীতি বিজহ্রুঃ কুরুবৃষ্ণয়ঃ॥ 1-247-53 (10741) 
এবমুত্তমবীর্যাস্তে বিহৃত্য দিবসান্বহূন্।
পূজিতাঃ কুরুভির্জগ্মুঃ পুনর্দ্বারবতীং প্রতি॥ 1-247-54 (10742) 
রামং পুরুস্কৃত্য যয়ুর্বৃষ্ম্যন্ধকমহারথাঃ।
রত্নান্যাদায় শুভ্রাণি দত্তানি কুরুসত্তমৈঃ॥ 1-247-55 (10743) 
`রামঃ সুভদ্রাং সংপূজ্য পরিষ্বজ্য স্বসাং তদা।
ন্যাসেতি দ্রৌপদীমুক্ৎবা পরিধায় মহাবলঃ॥ 1-247-56 (10744) 
পিতৃষ্বসায়াশ্চরণাবভিবাদ্য যয়ৌ তদা।
তস্মিন্কালে পৃথা প্রীতা পূজয়ামাস তং তথা॥ 1-247-57 (10745) 
স বৃষ্ণিবীরঃ পার্থৈশ্চ পৌরৈশ্চ পরমার্চিতঃ।
যয়ৌ দ্বারবতীং রামো বৃষ্ণিভিঃ সহ সংয়ুতঃ॥ 1-247-58 (10746) 
বাসুদেবস্তু পার্থেন তত্রৈব সহ ভারত।
`চতুস্ত্রিংশদহোরাত্রং রমমাণো মহাবলঃ।' 
উবাস নগরে রম্যে শক্রপ্রস্থে মহাত্মনা॥  1-247-59 (10747) 
ব্যচরদ্যমুনাতীরে মৃগয়াং স মহায়শাঃ।
মৃগান্বিধ্যন্বরাহাংশ্চ রেমে সার্ধং কিরীটিনা॥ 1-247-60 (10748) 
ততঃ সুভদ্রা সৌভদ্রং কেশবস্য প্রিয়া স্বসা।
জয়ন্তমিব পৌলোমী খ্যাতিমন্তমজীজনৎ॥ 1-247-61 (10749) 
দীর্ঘবাহুং মহোরস্কং বৃষভাক্ষমরিন্দমম্।
সুভদ্রা সুষুবে বীরমভিমন্যুং নরর্ষভম্॥ 1-247-62 (10750) 
অভীশ্চ মন্যুমাংশ্চৈব ততস্তমরিমর্দনম্।
অভিমন্যুরিতি প্রাহুরার্জুনিং পুরুষর্ষভম্॥ 1-247-63 (10751) 
স সাৎবত্যামতিরথঃ সংবভূব ঘনঞ্জয়াৎ।
মখে নির্মথনেনেব শমীগর্ভাদ্ধুতাশনঃ॥ 1-247-64 (10752) 
যস্মিঞ্জাতে মহাতেজাঃ কুন্তীপুত্রো যুধিষ্ঠিরঃ।
অয়ুতং গা দ্বিজাতিভ্যঃ প্রাদান্নিষ্কাংশ্চ ভারত॥ 1-247-65 (10753) 
দয়িতো বাসুদেবস্য বাল্যাৎপ্রভৃতি চাভবৎ।
পিতৄণাং চৈব সর্বেষাং প্রজানামিব চন্দ্রমাঃ॥ 1-247-66 (10754) 
জন্মপ্রভৃতি কৃষ্ণশ্চ চক্রে তস্য ক্রিয়াঃ শুভাঃ।
স চাপি ববৃধে বালঃ শুক্লপক্ষে যথা শশী॥ 1-247-67 (10755) 
চতুষ্পাদং দশবিধং ধনুর্বেদমরিন্দমঃ।
অর্জুনাদ্বেদ বেদজ্ঞঃ সকলং দিব্যমানুষম্॥ 1-247-68 (10756) 
বিজ্ঞানেষ্বপি চাস্ত্রাণাং সৌষ্ঠবে চ মহাবলঃ।
ক্রিয়াস্বপি চ সর্বাসু বিশেষানভ্যসিক্ষয়ৎ॥ 1-247-69 (10757) 
আগমে চ প্রয়োগে চ চক্রে তুল্যমিবাত্মনা।
তুতোষ পুত্রং সৌভদ্রং প্রেক্ষণাণো ধনঞ্জয়ঃ॥ 1-247-70 (10758) 
সর্বসংহননোপেতং সর্বলক্ষণলক্ষিতম্।
দুর্ধর্ষমৃষভস্কন্ধং ব্যাত্তাননমিবোরগম্॥ 1-247-71 (10759) 
সিংহদর্পং মহেষ্বাসং মত্তমাতঙ্গবিক্রমম্।
মেঘদুন্দুভিনির্ঘোষং পূর্ণচন্দ্রনিভাননম্॥ 1-247-72 (10760) 
কৃষ্ণস্য সদৃশং শৌর্যে বীর্যে রূপে তথাঽঽকৃতৌ।
দদর্শ পুত্রং বীভৎসুর্মঘবানিব তং যথা॥ 1-247-73 (10761) 
পাঞ্চাল্যপি তু পঞ্চভ্যঃ পতিভ্যঃ শুভলক্ষণা।
লেভে পঞ্চ সুতান্বীরাঞ্শ্রেষ্ঠান্পঞ্চাচলানিব॥ 1-247-74 (10762) 
যুধিষ্ঠিরাৎপ্রতিবিন্ধ্যং সুতসোমং বৃকোদরাৎ।
অর্জুনাচ্ছ্রুতকর্মাণং শতানীকং চ নাকুলিম্॥ 1-247-75 (10763) 
সহদেবাচ্ছ্রুতসেনমেতান্পঞ্চ মহারথান্।
পাঞ্চালী সুষুবে বীরানাদিত্যানদিতির্যথা॥ 1-247-76 (10764) 
শাস্ত্রতঃ প্রতিবিন্ধ্যন্তমূচুর্বিপ্রায়ুধিষ্ঠিরম্।
পরপ্রহরণজ্ঞানে প্রতিবিন্ধ্যো ভৎবয়ম্॥ 1-247-77 (10765) 
সুতেসোমসহস্রে তু সোমার্কসমতেজসম্।
সুতসোমং মহেষ্বাসং সুষুবে ভীমসেনতঃ॥ 1-247-78 (10766) 
শ্রুতং কর্ম মহৎকৃৎবা নিবৃত্তেন কিরীটিনা।
জাতঃ পুত্রস্তথেত্যেবং শ্রুতকর্মা ততোঽভবৎ॥ 1-247-79 (10767) 
শতানীকস্য রাজর্ষেঃ কৌরব্যস্য মহাত্মনঃ।
চক্রে পুত্রং সনামানং নকুলঃ কীর্তিবর্ধনম্॥ 1-247-80 (10768) 
ততস্ৎবজীজনৎকৃষ্ণা নক্ষত্রে বহ্নিদৈবতে।
সহদেবাৎসুতং তস্মাচ্ছ্রুতসেনেতি তং বিদুঃ॥ 1-247-81 (10769) 
একবর্ষান্তরাস্ৎবেতে দ্রৌপদেয়া যশস্বিনঃ।
অন্বজায়ন্ত রাজেন্দ্র পরস্পরহিতৈষিণঃ॥ 1-247-82 (10770) 
জাতকর্মাণ্যানুপূর্ব্যাচ্চূডোপনয়নানি চ।
চকার বিধিবদ্ধৌম্যস্তেষাং ভরতসত্তম॥ 1-247-83 (10771) 
কৃৎবা চ বেদাধ্যযনং ততঃ সুচরিতব্রতাঃ।
জগৃহুঃ সর্বমিষ্বস্ত্রমর্জুনাদ্দিব্যমানুষম্॥ 1-247-84 (10772) 
দিব্যগর্ভোপমৈঃ পুত্রৈর্ব্যূঢোরস্কৈর্মহারথৈঃ।
অন্বিতা রাজশার্দূল পাণ্ডবা মুদমাপ্নুবন্॥ ॥ 1-247-85 (10773) 
 
ইতি শ্রীমন্মহাভারতে আদিপর্বণি হরণাহরণপর্বণি সপ্তচৎবারিংশদধিকদ্বিশততমোঽধ্যায়ঃ॥ 247 ॥ ॥ সমাপ্তং চ হরণাহরণপর্ব ॥

 -   -  

1-247-43 অরোগাণাং স্বলঙ্কৃতাং ইতি খ. পাঠঃ॥ 1-247-74 ধরা পঞ্চ গণানিব। ইতি ঙ পাঠঃ॥ 1-247-77 পরপ্রহরণজ্ঞানে শত্রুকৃতপ্রহারবেদনায়াং বিধ্য ইব নির্বিজ্ঞান ইতি প্রতিবিন্ধ্যঃ॥ সপ্তচৎবারিংশদধিকদ্বিশততমোঽধ্যায়ঃ॥ 247 ॥



আদিপর্ব - অধ্যায় 248

॥ শ্রীঃ ॥

1.248. অধ্যায়ঃ 248 

 
(অথ খাণ্ডবদাহপর্ব  ॥ 18 ॥)

 -   -  

যুধিষ্ঠিরস্য রাজ্যপরিপালনপ্রকারবর্ণনম্॥ 1 ॥ তত্রৈব নিবসতা শ্রীকৃষ্ণেন সহার্জুনস্য জলক্রীডার্থং যমুনাং প্রতি গমনম্॥ 2 ॥ সস্ত্রীকয়োস্তয়োর্জলক্রীডাবর্ণনম্॥ 3 ॥ ব্রাহ্মণরূপস্যাগ্নেস্তত্রাগমনম্॥ 4 ॥

 -   -  

1-248-0 (10774) 
বৈশম্পায়ন উবাচ। 1-248-0 (1314) 
ইন্দ্রপ্রস্থে বসন্তস্তে জঘ্রুরন্যান্নরাধিপান্।
শাসনাদ্ধৃতরাষ্ট্রস্য রাজ্ঞঃ শান্তনবস্য চ॥ 1-248-1 (10775) 
আশ্রিত্য ধর্মরাজানং সর্বলোকোঽবসৎসুখম্।
পুণ্যলক্ষণকর্মাণং স্বদেহমিব দেহিনঃ॥ 1-248-2 (10776) 
স সমং ধর্মকামার্থান্সিষেবে ভরতর্ষভ।
ত্রীনিবাত্মসমান্বন্ধূন্নীতিমানিব মানয়ন্॥ 1-248-3 (10777) 
তেষাং সমবিভক্তানাং ক্ষিতৌ দেহবতামিব।
বভৌ ধর্মার্থকামানাং চতুর্থ ইব পার্থিবঃ॥ 1-248-4 (10778) 
অধ্যেতারং পরং বেদান্প্রয়োক্তারং মহাধ্বরে।
রক্ষিতারং শুভাঁল্লোকাঁল্লোভিরে তং জনাধিপম্॥ 1-248-5 (10779) 
অধিষ্ঠানবতী লক্ষ্মীঃ পরায়ণবতী মতিঃ।
বর্ধমানোঽখিলো ধর্মস্তেনাসীৎপৃথিবীক্ষিতাম্॥ 1-248-6 (10780) 
ভ্রাতৃভিঃ সহিতৌ রাজা চতুর্ভিরধিকং বভৌ।
প্রয়ুজ্যমানৈর্বিততো বেদৈরিব মহাধ্বরঃ॥ 1-248-7 (10781) 
তং তু ধৌম্যাদয়ো বিপ্রাঃ পরিবার্যোপতস্থিরে।
বৃহস্পতিসমা মুখ্যাঃ প্রজাপতিমিবামরাঃ॥ 1-248-8 (10782) 
ধর্মরাজে হ্যতিপ্রীত্যা পূর্ণচন্দ্র ইবামলে।
প্রজানাং রেমিরে তুল্যং নেত্রাণি হৃদয়ানি চ॥ 1-248-9 (10783) 
ন তু কেবলদৈবেন প্রজা ভাবেন রেমিরে।
যদ্বভূব মনঃকান্তং কর্মণা স চকার তৎ॥ 1-248-10 (10784) 
ন হ্যযুক্তং ন চাসত্যং নাসহ্যং ন চ বাঽপ্রিয়ম্।
ভাষিতং চারুভাষস্য জজ্ঞে পার্থস্য ধীমতঃ॥ 1-248-11 (10785) 
স হি সর্বস্য লোকস্য হিতমাত্মন এব চ।
চিকীর্ষন্সুমহাতেজা রেমে ভরতসত্তম॥ 1-248-12 (10786) 
তথা তু মুদিতাঃ সর্বে পাণ্ডবা বিগতজ্বরাঃ।
অবসন্পৃথিবীপালাঁস্তাপয়ন্তঃ স্বতেজসা॥ 1-248-13 (10787) 
ততঃ কতিপয়াহস্য বীভৎসুঃ কৃষ্ণমব্রবীৎ।
উষ্ণানি কৃষ্ণ বর্তন্তে গচ্ছাবো যমুনাং প্রতি॥ 1-248-14 (10788) 
সুহৃজ্জনবৃতৌ তত্র বিহৃত্য মধুসূদন।
সায়াহ্নে পুনরেষ্যাবো রোচতাং তে জনার্দন॥ 1-248-15 (10789) 
বাসুদেব উবাচ। 1-248-16 (1315) 
কুন্তীমাতর্মমাপ্যেতদ্রোচতে যদ্বয়ং জলে।
সুহৃজ্জনবৃতাঃ পার্থ বিহরেম যথাসুখম্॥ 1-248-16 (10790) 
বৈশম্পায়ন উবাচ। 1-248-17 (1316) 
আমন্ত্র্য তৌ ধর্মরাজমনুজ্ঞাপ্য চ ভারত।
জগ্মতুঃ পার্থগোবিন্দৌ সুহৃজ্জনবৃতৌ ততঃ॥ 1-248-17 (10791) 
`বিহরন্খাণ্ডবপ্রস্থে কাননেষু চ মাধবঃ।
পুষ্পিতোপবনাং দিব্যাং দদর্শ যমুনাং নদীম্॥ 1-248-18 (10792) 
তস্যাস্তীরে বনং দিব্যং সর্বর্তুসুমনোহরম্।
আলয়ং সর্বভূতানাং খাণ্ডবং খড্গচর্মভৃৎ॥ 1-248-19 (10793) 
দদর্শ কৃৎস্নং তং দেশং সহিতঃ সব্যসাচিনা।
ঋক্ষগোমায়ুশার্দূলবৃককৃষ্ণমৃগান্বিতম্॥ 1-248-20 (10794) 
শাখামৃগগণৈর্জুষ্টং গজদ্বীপিনিষেবিতম্।
শকবর্হিণদাত্যূহহংসসারসনাদিতম্॥ 1-248-21 (10795) 
নানামৃগসহস্রৈশ্চ পক্ষিভিশ্চ সমাবৃতম্।
মানার্হং তচ্চ সর্বেষাং দেবদানবরক্ষসাম্॥ 1-248-22 (10796) 
আলয়ং পন্নগেন্দ্রস্য তক্ষকস্য মহাত্মনঃ।
বেণুশাল্মলিবিল্বাতিমুক্তজংব্বাম্রচম্পকৈঃ॥ 1-248-23 (10797) 
অঙ্কোলপনসাশ্বত্থতালজম্বীরবঞ্জুলৈঃ।
একপদ্মকতালৈশ্চ শতশশ্চৈব রৌহিণৈঃ॥ 1-248-24 (10798) 
নানাবৃক্ষৈঃ সমায়ুক্তং নানাগুল্মসমাবৃতম্।
বেত্রকীচকসংয়ুক্তমাশীবিষনিষেবিতম্॥ 1-248-25 (10799) 
বিগতার্কং মহাভোগবিততদ্রুমসঙ্কটম্।
ব্যালদংষ্ট্রিগণাকীর্ণং বর্জিতং সর্বমানুষৈঃ॥ 1-248-26 (10800) 
রক্ষসাং ভুজগেন্দ্রাণাং পক্ষিণাং চ মহালয়ম্।
খাণ্ডবং সুমহাপ্রাজ্ঞঃ সর্বলোকবিভাগবিৎ॥ 1-248-27 (10801) 
দৃষ্টবান্সর্বলোকেশ অর্জুনেন সমন্বিতঃ।
পীতাম্বরধরো দেবস্তদ্বনং বহুধা চরন্॥ 1-248-28 (10802) 
সদ্রুমস্য সয়ক্ষস্য সভূতগণপক্ষিণঃ।
খাণ্ডবস্য বিনাশং তং দদর্শ মধুসূদনঃ॥'  1-248-29 (10803) 
বিহারদেশং সংপ্রাপ্য নানাদ্রুমমনুত্তমম্।
গৃহৈরুচ্চাবচৈর্যুক্তং পুরন্দরপুরোপমম্॥ 1-248-30 (10804) 
ভক্ষ্যৈর্ভোজ্যৈশ্চ পেয়ৈশ্চ রসবদ্বির্মহাধনৈঃ।
মাল্যৈশ্চ বিবিধৈর্গন্ধৈস্তথা বার্ষ্মেয়পাণ্ডবৌ॥ 1-248-31 (10805) 
তদা বিবিশতুঃ পূর্ণং রত্নৈরুচ্চাবচৈঃ শুভৈঃ।
যথোপজোষং সর্বশ্চ জনশ্চিক্রীড ভারত॥ 1-248-32 (10806) 
স্ত্রিয়শ্চ বিপুলশ্রোষ্ণ্যশ্চারুপীনপয়োধরাঃ।
মদস্খলিতগামিন্যশ্চিক্রীডুর্বামলোচনাঃ॥ 1-248-33 (10807) 
বনে কাশ্চিজ্জলে কাশ্চিৎকাশ্চিদ্বেশ্মসু চাঙ্গনাঃ।
যথাদেশং যথাপ্রীতি চিক্রীডুঃ পার্থকৃষ্ণয়োঃ॥ 1-248-34 (10808) 
বাসুদেবপ্রিয়া নিত্যং সত্যভামা চ ভামিনী।
দ্রৌপদী চ সুভদ্রা চ বাসাংস্যাভরণানি চ। 
প্রায়চ্ছন্ত মহারাজ স্ত্রীণাং তাঃ স্ম মদোৎকটাঃ॥  1-248-35 (10809) 
কাশ্চিৎপ্রহৃষ্টা ননৃতুশ্চুক্রুশুশ্চ তথা পরাঃ।
জহসুশ্চ পরা নার্যঃ পপুশ্চান্যা বরাসবম্॥ 1-248-36 (10810) 
রুরুধুশ্চাপরাস্তত্র প্রজঘ্নুশ্চ পরস্পরম্।
মন্ত্রয়ামাসুরন্যাশ্চ রহস্যানি পরস্পরম্॥ 1-248-37 (10811) 
বেণুবীণামৃদঙ্গানাং মনোজ্ঞানাং চ সর্বশঃ।
শব্দেন পূর্যতে হর্ম্যং তদ্বনং সুমহর্দ্ধিমৎ॥ 1-248-38 (10812) 
তস্মিংস্তদা বর্তমানো কুরুদাশার্হনন্দনৌ।
সমীপং জগ্মতুঃ কংচিদুদ্দেশং সুমনোহরম্॥ 1-248-39 (10813) 
তত্র গৎবা মহাত্মানৌ কৃষ্ণৌ পরপুরঞ্জয়ৌ।
মহার্হাসনয়ো রাজংস্ততস্তৌ সন্নিষীদতুঃ॥ 1-248-40 (10814) 
তত্র পূর্বব্যতীতানি বিক্রান্তানীতরাণি চ।
বহূনি কথয়িৎবা তৌ রেমাতে পার্থমাধবৌ॥ 1-248-41 (10815) 
তত্রোপবিষ্টৌ মুদিতৌ নাকপৃষ্ঠেঽশ্বিনাবিব।
অভ্যাগচ্ছত্তদা বিপ্রো বাসুদেবধনঞ্জয়ৌ॥ 1-248-42 (10816) 
বৃহচ্ছালপ্রতীকাশঃ প্রতপ্তকনকপ্রভঃ।
হরিপিঙ্গোজ্জ্বলশ্মশ্রুঃ প্রমাণায়ামতঃ সমঃ॥ 1-248-43 (10817) 
তরুণাদিত্যসঙ্কাশশ্চীরবাসা জটাধরঃ।
পদ্মপত্রাননঃ পিঙ্গস্তেজসা প্রজ্বলন্নিব॥ 1-248-44 (10818) 
জগাম তৌ কৃষ্ণপার্থৌ দিধক্ষুঃ খাণ্ডবং বনম্।
উপসৃষ্টং তু তং কৃষ্ণো ভ্রাজমানং দ্বিজোত্তমম্। 
অর্জনো বাসুদেবশ্চ তূর্ণমুৎপত্য তস্থতুঃ॥ ॥  1-248-45 (10819) 
 
ইতি শ্রীমন্মহাভারতে আদিপর্বণি খাণ্ডবদাহপর্বণি অষ্টচৎবারিংশদধিকদ্বিশততমোঽধ্যায়ঃ॥ 248 ॥

 -   -  

1-248-14 উষ্ণানি নিধাধদিনানি॥ 1-248-16 কুন্তী মাতা যস্যেতি নেকুন্তামাতর্হেঽর্জুন॥ 1-248-30 গৃহৈঃ মধ্যেয়মুনং নির্মিতৈঃ ক্রীডাবাপ্যাদিয়ুক্তৈঃ॥ 1-248-39 উদ্দেশং প্রদেশম্॥ 1-248-43 হরিপিঙ্গঃ নীলপীতাখিলাঙ্গঃ। জ্বলশ্মশ্রুঃ জ্বালাবৎপীতশ্মশ্রুঃ॥ অষ্টচৎবারিংশদধিকদ্বিশততমোঽধ্যায়ঃ॥ 248 ॥



আদিপর্ব - অধ্যায় 249

॥ শ্রীঃ ॥

1.249. অধ্যায়ঃ 249 

 -   -  

খাণ্ডববনদহনার্থং কৃষ্ণার্জুনৌপ্রতি অগ্নেঃ প্রার্থনা॥ 1 ॥ জনমেজয়স্য অগ্নিকৃতখাণ্ডবদাহপ্রার্থনাকারণপ্রশ্নানুরোধেনবৈশম্পায়নেন শ্বেতকিরাজোপাখ্যানকথনম্॥ 2 ॥ বহূনি বর্ষাণ্যবিচ্ছিন্নং যজতঃ শ্বেতকের্যাগেন শ্রান্তৈর্ঋৎবিগ্ভিঃ পুনর্যাজনা নঙ্গীকরণম্॥ 3 ॥ আরাধিতস্য শঙ্করস্যাজ্ঞয়া দ্বাদশবর্ষপর্যন্তং সংততাজ্যধারয়াঽগ্নেস্তোষণম্॥ 4 ॥ পুনরারাধিতস্য শঙ্করস্যাজ্ঞয়া দুর্বাসসঃ সাহায়্যেন যজতো রাজ্ঞো মখে বহুহবির্ভোজনেনাগ্নের্গ্লানিঃ॥ 5 ॥ তৎপরিহারার্থং প্রার্থিতেন ব্রহ্মণা খাণ্ডবভক্ষণবিধানম্॥ 6 ॥ খাণ্ডবং দগ্ধুং সপ্তকৃৎবো যতিতবতোঽপ্যগ্নেঃ তত্রত্যৈর্গজাদিসৎবৈর্জলসেকেন নির্বাপণম্॥ 7 ॥

 -   -  

1-249-0 (10820) 
বৈশম্পায়ন উবাচ। 1-249-0 (1317) 
সোঽব্রবীদর্জুনং চৈব বাসুদেবং চ সাৎবতম্।
লোকপ্রবীরৌ তিষ্ঠন্তৌ কাণ্ডবস্য সমীপতঃ॥ 1-249-1 (10821) 
ব্রাহ্মণো বহুভোক্তাঽস্মি বুঞ্জেঽপরিমিতং সদা।
ভিক্ষে বার্ষ্ণেয়পার্থৌ বামেকাং তৃপ্তিং প্রয়চ্ছতম্॥ 1-249-2 (10822) 
এবমুক্তো তমব্রূতাং ততস্তৌ কৃষ্ণপাণ্ডবৌ।
কেনান্নেন ভবাংস্তৃপ্যেত্তস্যান্নস্য যতাবহে॥ 1-249-3 (10823) 
এবমুক্তঃ স ভগবানব্রবীত্তাবুভৌ ততঃ।
ভাষমাণৌ তদা বীরৌ কিমন্নং ক্রিয়তামিতি॥ 1-249-4 (10824) 
ব্রাহ্মণ উবাচ। 1-249-5 (1318) 
নাহমন্নং বুভুক্ষে বৈ পাবকং মাং নিবোধতম্।
যদন্নমনুরূপং মে তদ্যুবাং সংপ্রয়চ্ছতম্॥ 1-249-5 (10825) 
ইদমিন্দ্রঃ সদা দাবং খাণ্ডবং পরিরক্ষতি।
ন চ শক্নোম্যহং দগ্ধুং রক্ষ্যমাণং মহাত্মনা॥ 1-249-6 (10826) 
বসত্যত্র সখা তস্য তক্ষকঃ পন্নগঃ সদা।
সগণস্তৎকৃতে দাবং পরিরক্ষতি বজ্রভৃৎ॥ 1-249-7 (10827) 
তত্র ভূতান্যনেকানি রক্ষ্যন্তেঽস্য প্রসঙ্গতঃ।
তং দিধক্ষুর্ন শক্নোমি দগ্ধুং শক্রস্য তেজসা॥ 1-249-8 (10828) 
স মাং প্রজ্বলিতং দৃষ্ট্বা মেঘাম্ভোভিঃ প্রবর্ষতি।
ততো দগ্ধুং ন শক্নোমি দিধক্ষুর্দাবমীপ্সিতম্॥ 1-249-9 (10829) 
স যুবাভ্যাং সহায়াভ্যামস্ত্রবিদ্ভ্যাং সমাগতঃ।
দহেয়ং খাণ্ডবং দাবমেতদন্নং বৃতং ময়া॥ 1-249-10 (10830) 
যুবাং হ্যুদকধারাস্তা ভূতানি চ সমন্ততঃ।
উত্তমাস্ত্রবিদৌ সম্যক্সর্বতো বারয়িষ্যথঃ॥ 1-249-11 (10831) 
জনমেজয় উবাচ। 1-249-12 (1319) 
কিমর্থং ভগবানগ্নিঃ খাণ্ডবং দগ্ধুমিচ্ছতি।
রক্ষ্যমাণং মহেন্দ্রেণ নানাসৎবসমায়ুতম্॥ 1-249-12 (10832) 
ন হ্যেতৎকারণং ব্রহ্মন্নল্পং সংপ্রতিভাতি মে।
যদ্দদাহ সুসংক্রুদ্ধঃ খাণ্ডবং হব্যবাহনঃ॥ 1-249-13 (10833) 
এতদ্বিস্তরশো ব্রহ্মন্শ্রোতুমিচ্ছামি তত্ৎবতঃ।
খাণ্ডবস্য পুরা দাহো যথা সমভবন্মুনে॥ 1-249-14 (10834) 
বৈশম্পায়ন উবাচ। 1-249-15 (1320) 
শৃণু মে ব্রুবতো রাজন্সর্বমেতদ্যথাতথম্।
যন্নিমিত্তং দদাহাগ্নিঃ খাণ্ডবং পৃথিবীপতে॥ 1-249-15 (10835) 
হন্ত তে কথয়িষ্যামি পৌরাণীমৃষিসংস্তুতাম্।
কথামিমাং নরশ্রেষ্ঠ খাণ্ডবস্য বিনাশিনীম্॥ 1-249-16 (10836) 
পৌরাণঃ শ্রূয়তে রাজন্রাজা হরিহয়োপমঃ।
শ্বেতকির্নাম বিখ্যাতো বলবিক্রমসংয়ুতঃ॥ 1-249-17 (10837) 
যজ্বা দানপতির্ধীমান্যথা নান্যোঽস্তি কশ্চন।
`জগ্রাহ দীক্ষাং স নৃপঃ তদা দ্বাদশবার্ষিকীম্॥ 1-249-18 (10838) 
তস্য সত্রে সদা তস্মিন্সমাগচ্ছন্মহর্ষয়ঃ।
বেদবেদাঙ্গবিদ্বাংসো ব্রাহ্মণাশ্চ সহস্রশঃ॥'  1-249-19 (10839) 
ঈজে চ স মহায়জ্ঞৈঃ ক্রতুভিশ্চাপ্তদক্ষিণৈঃ॥  1-249-20 (10840) 
তস্য নান্যাঽভবদ্বুদ্ধির্দিবসে দিবসে নৃপ।
সত্রে ক্রিয়াসমারম্ভে দানেষু বিবিধেষু চ॥ 1-249-21 (10841) 
ঋৎবিগ্ভিঃ সহিতো ধীমানেবমীজে স ভূমিপঃ।
ততস্তু ঋৎবিজশ্চাস্য ধূমব্যাকুললোচনাঃ॥ 1-249-22 (10842) 
কালেন মহতা খিন্নাস্তত্যজুস্তে নরাধিপম্।
ততঃ প্রসাদয়ামাস ঋৎবিজস্তান্মহীপতিঃ॥ 1-249-23 (10843) 
চক্ষুর্বিকলতাং প্রাপ্তা ন প্রপেদুশ্চ তে ক্রতুম্।
ততস্তেষামনুমতে তদ্বিপ্রৈস্তু নরাধিপঃ॥ 1-249-24 (10844) 
সত্রং সমাপয়ামাস ঋৎবিগ্ভিরপরৈঃ সহ।
তস্যৈবংবর্তমানস্য কদাচিৎকালপর্যযে॥ 1-249-25 (10845) 
সত্রমহার্তুকামস্য সংবৎসরশতং কিল।
ঋৎবিজো নাভ্যপদ্যন্ত সমাহর্তুং মহাত্মনঃ॥ 1-249-26 (10846) 
স চ রাজাঽকরোদ্যত্নং মহান্তং সসুহৃজ্জনঃ।
প্রণিপাতেন সান্ৎবেন দানেন চ মহায়শাঃ॥ 1-249-27 (10847) 
ঋৎবিজোঽনুনয়ামাস ভূয়ো ভূয়স্ৎবতন্দ্রিতঃ।
তে চাস্য তমভিপ্রায়ং ন চক্রুরমিতৌজসঃ॥ 1-249-28 (10848) 
স চাশ্রমস্থান্রাজর্ষিস্তানুবাচ রুষান্বিতঃ।
যদ্যহং পতিতো বিপ্রাঃ শুশ্রূষায়াং ন চ স্থিতঃ॥ 1-249-29 (10849) 
আশু ত্যাজ্যোঽস্মি যুষ্মাভির্ব্রাহ্মণৈশ্চ জুগুপ্সিতঃ।
তন্নার্হথ ক্রতুশ্রদ্ধাং ব্যাঘাতয়িতুমদ্য তাম্॥ 1-249-30 (10850) 
অস্থানে বা পরিত্যাগং কর্তুং মে দ্বিজসত্তমাঃ।
প্রপন্ন এব বো বিপ্রাঃ প্রসাদং কর্তুমর্হথ॥ 1-249-31 (10851) 
সান্ৎবদানাদিভির্বাক্যৈস্তত্ৎবতঃ কার্যবত্তয়া।
প্রসাদয়িৎবা বক্ষ্যামি যন্নঃ কার্যং দ্বিজোত্তমাঃ॥ 1-249-32 (10852) 
অথবাঽহং পরিত্যক্তো ভবদ্ভির্দ্বেষকারণাৎ।
ঋৎবিজোঽন্যান্গমিষ্যামি যাজনার্থং দ্বিজোত্তমাঃ॥ 1-249-33 (10853) 
এতাবদুক্ৎবা বচনং বিররাম স পার্থিবঃ।
যদা ন শেকূ রাজানং যাজনার্থং পরন্তপ॥ 1-249-34 (10854) 
ততস্তে যাজকাঃ ক্রুদ্ধাস্তমূচুর্নৃপসত্তমম্।
তব কর্মাম্যজস্রং বৈ বর্তন্তে পার্থিবোত্তম॥ 1-249-35 (10855) 
ততো বয়ং পরিশ্রান্তাঃ সততং কর্মবাহিনঃ।
শ্রমাদস্মাৎপরিশ্রান্তান্স ৎবং নস্ত্যক্তুমর্হসি॥ 1-249-36 (10856) 
বুদ্ধিমোহং সমাস্থায় ৎবরাসংভাবিতোঽনঘ।
গচ্ছ রুদ্রসকাশং ৎবং সহি ৎবাং যাজয়িষ্যতি॥ 1-249-37 (10857) 
সাধিক্ষেপং বচঃ শ্রুৎবা সংক্রুদ্ধঃ শ্বেতকির্নৃপঃ।
কৈলাসং পর্বতং গৎবা তপ উগ্রং সমাস্থিতঃ॥ 1-249-38 (10858) 
আরাধয়ন্মহাদেবং নিয়তঃ সংশিতব্রতঃ।
উপবাসপরো রাজন্দীর্ঘকালমতিষ্ঠত॥ 1-249-39 (10859) 
কদাচিদ্দ্বাদশে কালে কদাচিদপি ষোডশে।
আহারমকরোদ্রাজা মূলানি চ ফলানি চ॥ 1-249-40 (10860) 
ঊর্ধ্ববাহুস্ৎবনিমিষস্তিষ্ঠন্স্থাণুরিবাচলঃ।
ষণ্মাসানভবদ্রাজা শ্বেতকিঃ সুসমাহিতঃ॥ 1-249-41 (10861) 
তং তথা নৃপশার্দূলং তপ্যমানং মহত্তপঃ।
শঙ্করঃ পরমপ্রীত্যা দর্শয়ামাস ভারত॥ 1-249-42 (10862) 
উবাচ চৈনং ভগবান্স্নিগ্ধগম্ভীরয়া গিরা।
প্রীতোঽস্মি নরশার্দূল তপসা তে পরন্তপ॥ 1-249-43 (10863) 
বরং বৃণীষ্ব ভদ্রং তে যং ৎবমিচ্ছসি পার্থিব।
এতচ্ছ্রুৎবা তু বচনং রুদ্রস্যামিততেজসঃ॥ 1-249-44 (10864) 
প্রণিপত্য মহাত্মানং রাজর্ষিঃ প্রত্যভাষত।
যদি মে ভগবান্প্রীতঃ সর্বলোকনমস্কৃতঃ॥ 1-249-45 (10865) 
স্বয়ং মাং দেবদেবেশ যাজয়স্ব সুরেশ্বর।
এতচ্ছ্রুৎবা তু বচনং রাজ্ঞা তেন প্রভাষিতম্॥ 1-249-46 (10866) 
উবাচ ভগবান্প্রীতঃ স্মিতপূর্বমিদং বচঃ।
নাস্মাকমেতদ্বিষয়ে বর্ততে যাজনং প্রতি॥ 1-249-47 (10867) 
ৎবয়া চ সুমহত্তপ্তং তপো রাজন্বরার্থিনা।
যাজয়িষ্যামি রাজংস্ৎবাং সময়েন পরন্তপ॥ 1-249-48 (10868) 
সমা দ্বাদশ রাজেন্দ্র ব্রহ্মচারী সমাহিতঃ।
সততং ৎবাজ্যধারাভির্যদি তর্পয়সেঽনলম্॥ 1-249-49 (10869) 
কামং প্রার্থয়সে যং ৎবং মত্তঃ প্রাপ্স্যসি তং নৃপ।
এবমুক্তশ্চ রুদ্রেণ শ্বেতকির্মনুজাধিপঃ॥ 1-249-50 (10870) 
তথা চকার তৎসর্বং যথোক্তং শূলপাণিনা।
পূর্ণে তু দ্বাদশে বর্ষে পুনরায়ান্মহেশ্বরঃ॥ 1-249-51 (10871) 
দৃষ্টৈব চ স রাজানং শঙ্করো লোকভাবনঃ।
উবাচ পরমপ্রীতঃ শ্বেতকিং নৃপসত্তমম্॥ 1-249-52 (10872) 
তোষিতোঽহং নৃপশ্রেষ্ঠ ৎবয়েহাদ্যেন কর্মণা॥
যাজনং ব্রাহ্মণানাং তু বিধিদৃষ্টং পরন্তপ॥ 1-249-53 (10873) 
অতোঽহং ৎবাং স্বয়ং নাদ্য যাজয়ামি পরন্তপ।
মমাংশস্তু ক্ষিতিতলে মহাভাগো দ্বিজোত্তমঃ॥ 1-249-54 (10874) 
দুর্বাসা ইতি বিখ্যাতঃ স হি ৎবাং যাজয়িষ্যতি।
মন্নিয়োগান্মহাতেজাঃ সংভারাঃ সংভ্রিয়ন্তু তে॥ 1-249-55 (10875) 
এতচ্ছ্রুৎবা তু বচনং রুদ্রেণ সমুদাহৃতম্।
স্বপুরং পুনরাগম্য সংভারান্পুনরার্জয়ৎ॥ 1-249-56 (10876) 
ততঃ সংভৃতসংভারো ভূয়ো রুদ্রমুপাগমৎ।
`উবাচ চ মহিপালঃ প্রাঞ্জলিঃ প্রণতঃ স্থিতঃ।' 
সংভৃতা মম সংভারাঃ সর্বোপকরণানি চ॥  1-249-57 (10877) 
ৎবৎপ্রসাদানমহাদেব শ্বো মে দীক্ষা ভবেদিতি।
এতচ্ছ্রুৎবা তু বচনং তস্য রাজ্ঞো মহাত্মনঃ॥ 1-249-58 (10878) 
দুর্বাসসং সমাহূয় রুদ্রো বচনমব্রবীৎ।
এষ রাজা মহাভাগঃ শ্বেতকির্দ্বিজসত্তম॥ 1-249-59 (10879) 
এনং যাজয় বিপ্রেন্দ্র মন্নিয়োগেন ভূমিপম্।
বাঢমিত্যেব বচনং রুদ্রং ৎবৃষিরুবাচ হ॥ 1-249-60 (10880) 
ততঃ সত্রং সমভবত্তস্য রাজ্ঞো মহাত্মনঃ।
যথাবিধি যথাকালং যথোক্তং বহুদক্ষিণম্॥ 1-249-61 (10881) 
তস্মিন্পরিসমাপ্তে তু রাজ্ঞঃ সত্রে মহাত্মনঃ।
দুর্বাসসাঽভ্যনুজ্ঞাতা বিপ্রতস্থুঃ স্ম যাজকাঃ॥ 1-249-62 (10882) 
যে তত্র দীক্ষিতাঃ সর্বে সদস্যাশ্চ মহৌজসঃ।
সোঽপি রাজন্মহাভাগঃ স্বপুরং প্রাবিশত্তদা॥ 1-249-63 (10883) 
পূজ্যমানো মহাভাগৈর্ব্রাহ্মণৈর্বেদপারগৈঃ।
বন্দিভিঃ স্তূয়মানশ্চ নাগরৈশ্চাভিনন্দিতঃ॥ 1-249-64 (10884) 
এবংবৃত্তঃ স রাজর্ষিঃ শ্বেতকির্নৃপসত্তমঃ।
কালেন মহতা চাপি যয়ৌ স্বর্গমভিষ্টুতঃ॥ 1-249-65 (10885) 
ঋৎবিগ্ভিঃ সহিতঃ সর্বৈঃ সদস্যৈশ্চ সমন্বিতঃ।
তস্য সত্রে পপৌ বহ্নির্হবিদ্বার্দশবৎসরান্॥ 1-249-66 (10886) 
সততং চাজ্যধারাভিরৈকাত্ম্যে তত্র কর্মণি।
হবিষা চ ততো বহ্নিঃ পরাং তৃপ্তিমগচ্ছত॥ 1-249-67 (10887) 
ন চৈচ্ছৎপুনরাদাতুং হবিরন্যস্য কস্যচিৎ।
পাণ্ডুবর্ণো বিবর্ণশ্চ ন যতাবৎপ্রকাশতে॥ 1-249-68 (10888) 
ততো ভঘবতো বহ্নের্বিকারঃ সমজায়ত।
তেজসা বিপ্রহীণশ্চ গ্লানিশ্চৈনং সমাবিশৎ॥ 1-249-69 (10889) 
স লক্ষয়িৎবা চাত্মানং তেজোহীনং হুতাশনঃ।
জগাম সদনং পুণ্যং ব্রহ্মণো লোকপূজিতম্॥ 1-249-70 (10890) 
তত্র ব্রহ্মাণমাসীনমিদং বচনমব্রবীৎ।
ভগবন্পরমা প্রীতিঃ কৃতা শ্বেতকিনা মম॥ 1-249-71 (10891) 
অরুচিশ্চাভবত্তীব্রা তাং ন শক্নোম্যপোহিতুম্।
তেজসা বিপ্রহীণোঽস্মি বলেন চ জগৎপতে॥ 1-249-72 (10892) 
ইচ্ছেয়ং ৎবৎপ্রসাদেন স্বাত্মনঃ প্রকৃতিং স্থিরাম্।
এতচ্ছ্রুৎবা হুতবহাদ্ভগবান্সর্বলোককৃৎ॥ 1-249-73 (10893) 
হব্যবাহমিদং বাক্যমুবাচ প্রহসন্নিব।
ৎবয়া দ্বাদশ বর্ষাণি বসোর্ধারাহুতং হবিঃ॥ 1-249-74 (10894) 
উপয়ুক্তং মহাভাগ তেন ৎবাং গ্লানিরাবিশৎ।
তেজসা বিপ্রহীণৎবাৎসহসা হব্যবাহন॥ 1-249-75 (10895) 
মাগমস্ৎবং ব্যথাং বহ্নে প্রকৃতিস্থো ভবিষ্যসি।
অরুচিং নাশয়িষ্যেঽহং সময়ং প্রতিপদ্য তে॥ 1-249-76 (10896) 
পুরা দেবনিয়োগেন যত্ৎবয়া ভস্মসাৎকৃতম্।
আলয়ং দেবশত্রূণাং সুঘোরং খাণ্ডবং বনম্॥ 1-249-77 (10897) 
তত্র সর্বাণি সৎবানি নিবসন্তি বিভাবসো।
তেষাং ৎবং মেদসা তৃপ্তঃ প্রকৃতিস্থো ভবিষ্যসি॥ 1-249-78 (10898) 
গচ্ছ শীঘ্রং প্রদগ্ধুং ৎবং ততো মোক্ষ্যসি কিল্বিষাৎ।
এতচ্ছুৎবা তু বচনং পরমেষ্ঠিমুখাচ্চ্যুতম্॥ 1-249-79 (10899) 
উত্তমং জবমাস্থায় প্রদুদ্রাব হুতাশনঃ।
আগম্য খাণ্ডবং দাবমুত্তমং বীর্যমাস্থিতঃ। 
সহসা প্রাজ্বলচ্চাগ্নিঃ ক্রুদ্ধো বায়ুসমীরিতঃ॥  1-249-80 (10900) 
প্রদীপ্তং খাণ্ডবং দৃষ্ট্বা যে স্যুস্তত্র নিবাসিনঃ।
পরমং যত্নেমাতিষ্ঠন্পাবকস্য প্রশান্তয়ে॥ 1-249-81 (10901) 
করৈস্তু করিণঃ শীঘ্রং জলমাদায় সৎবরাঃ।
সিষিচুঃ পাবকং ক্রুদ্ধাঃ শতশোঽথ সহস্রশঃ॥ 1-249-82 (10902) 
বহুশীর্ষাস্ততো নাগাঃ শিরোভির্জলসন্ততিম্।
মুমুচুঃ পাবকাভ্যাশে সৎবরাঃ ক্রোধমূর্চ্ছিতাঃ॥ 1-249-83 (10903) 
তথৈবান্যানি সৎবানি নানাপ্রহরণোদ্যমৈঃ।
বিলয়ং পাবকং শীঘ্রমনয়ন্ভরতর্ষভ॥ 1-249-84 (10904) 
অনেন তু প্রকারেণ ভূয়োভূয়শ্চ প্রজ্বলন্।
সপ্তকৃৎবঃ প্রশমিতঃ খাণ্ডবে হব্যবাহনঃ॥ ॥ 1-249-85 (10905) 
 
ইতি শ্রীমন্মহাভারতে আদিপর্বণি খাণ্ডবদাহপর্বণি ঊনপঞ্চাশদধিকদ্বিশততমোঽধ্যায়ঃ॥ 249 ॥

 -   -  

1-249-20 ইক্ষ্বাকূণামধিরথো যজ্বা বিপুলদক্ষিণঃ ইতি ঙ. পাঠঃ॥ 1-249-37 ৎবরাসংভাবিতঃ ৎবরায়ুক্তঃ॥ 1-249-73 প্রকৃতিং স্বভাবম্॥ 1-249-74 বসোর্ধারা পাত্রবিশেষঃ। যেন হূয়মানং ঘৃতদ্রব্যং সংততধারারূপেণ ক্ষরতি। তেন হুতং হবিরর্থাদ্ধৃতমেব বসোর্ধারাং জুহোতীত্যুপক্রম্য ঘৃতস্য বা এবমেষা ধারেতি বাক্যশেষাৎ॥ 1-249-75 উপয়ুক্তং ভুক্তম্॥ ঊনপঞ্চাশদধিকদ্বিশততমোঽধ্যায়ঃ॥ 249 ॥



আদিপর্ব - অধ্যায় 250

॥ শ্রীঃ ॥

1.250. অধ্যায়ঃ 250 

 -   -  

পুনর্নিবেদিতবিঘ্নবৃত্তান্তেন ব্রহ্মণা আজ্ঞুপ্তস্যাগ্নেঃ কৃষ্ণার্জুনৌপ্রতি আগমনম্॥ 1 ॥ বৈশম্পায়নেন জনমেজয়ংপ্রতি খাণ্ডবদাহকারণকথনসমাপনম্॥ 2 ॥ অর্জুনেন দিব্যানাং রথাশ্বধনুরাদীনাং যাচনম্॥ 3 ॥

 -   -  

1-250-0 (10906) 
বৈশম্পায়ন উবাচ। 1-250-0 (1321) 
স তু নৈরাশ্যমাপন্নঃ সদা গ্লানিসমন্বিতঃ।
পিতামহমুপাগচ্ছৎসংক্রুদ্ধো হব্যবাহনঃ॥ 1-250-1 (10907) 
তচ্চ সর্বং যথান্যায়ং ব্রহ্মণে সংন্যবেদয়ৎ।
উবাচ চৈবনং ভগবান্মুহূর্তং স বিচিন্ত্য তু॥ 1-250-2 (10908) 
উপায়ঃ পরিদৃষ্টো মে যথা ৎবং ধক্ষ্যসেঽনঘ।
কালং চ কংচিৎক্ষমতাং ততস্তদ্ধক্ষ্যতে ভবান্॥ 1-250-3 (10909) 
ভবিষ্যতঃ সহায়ৌ তে নরনারায়ণৌ তদা।
তাভ্যাং ৎবং সহিতো দাবং ধক্ষ্যসে হব্যবাহন॥ 1-250-4 (10910) 
এবমস্ৎবিতি তং বহ্নির্ব্রহ্মাণং প্রত্যভাষত।
সংভূতৌ তৌ বিদিৎবা তু নরনারায়ণাবৃষী॥ 1-250-5 (10911) 
কালস্য মহতো রাজংস্তস্য বাক্যং স্বয়ংভুবঃ।
অনুস্মৃত্য জগামাথ পুনরেব পিতামহম্॥ 1-250-6 (10912) 
অব্রবীচ্চ তদা ব্রহ্মা যথা ৎবং ধক্ষ্যসেঽনল।
খাণ্ডবং দাবমদ্যৈব মিষতোঽস্য শচীপতেঃ॥ 1-250-7 (10913) 
নরনারায়ণৌ যৌ তৌ পূর্বদেবৌ বিভাবসো।
সংপ্রাপ্তৌ মানুষে লোকে কার্যার্থং হি দিবৌকসাম্॥ 1-250-8 (10914) 
অর্জুনং বাসুদেবং চ যৌ তৌ লোকোঽভিমন্যতে।
তাবেতৌ সহিতাবেহি খাণ্ডবস্য সমীপতঃ॥ 1-250-9 (10915) 
তৌ ৎবং যাচস্ব সাহায়্যে দাহার্থং খাণ্ডবস্য চ।
ততো ধক্ষ্যসি তং দাবং রক্ষিতং ত্রিদশৈরপি॥ 1-250-10 (10916) 
তৌ তু সৎবানি সর্বাণি যত্নতো বারয়িষ্যতঃ।
দেবরাজং চ সহিতৌ তত্র মে নাস্তি সংশয়ঃ॥ 1-250-11 (10917) 
এতচ্ছ্রুৎবা তু বচনং ৎবরিতো হব্যবাহনঃ।
কৃষ্ণপার্থাবুপাগম্য যমর্থং ৎবভ্যভাষত॥ 1-250-12 (10918) 
তং তে কথিতবানস্মি পূর্বমেব নৃপোত্তম।
তচ্ছ্রুৎবা বচনং ৎবগ্নের্বীভৎসুর্জাতবেদসম্॥ 1-250-13 (10919) 
অব্রবীন্নৃপশার্দূল তৎকালসদৃশং বচঃ।
দিধক্ষুং খাণ্ডবং দাবমকামস্য শতক্রতোঃ॥ 1-250-14 (10920) 
অর্জুন উবাচ। 1-250-15 (1322) 
উত্তমাস্ত্রাণি মে সন্তি দিব্যানি চ বহূনি চ।
যৈরহং শক্নুয়াং যোদ্ধুমপি বজ্রধরান্বহূন্॥ 1-250-15 (10921) 
ধনুর্মে নাস্তি ভগবন্বাহুবীর্যেণ সংমিতম্।
কুর্বতঃ সমরে যত্নং বেগং যদ্বিষহেন্মম॥ 1-250-16 (10922) 
শরৈশ্চ মেঽর্থো বহুভিরক্ষয়ৈঃ ক্ষিপ্রমস্যতঃ।
ন হি বোঢুং রথঃ শক্তঃ শরান্মম যথেপ্সিতান্॥ 1-250-17 (10923) 
অশ্বাংশ্চ দিব্যানিচ্ছেয়ং পাণ্ডুরান্বাতরংহসঃ।
রথং চ মেঘনির্ঘোষং সূর্যপ্রতিমতেজসম্॥ 1-250-18 (10924) 
তথা কৃষ্ণস্য বীর্যেণ নায়ুধং বিদ্যতে সমম্।
যেন নাগান্পিশাচাংশ্চ নিহন্যান্মাধবো রণে॥ 1-250-19 (10925) 
উপায়ং কর্মসিদ্ধৌ চ ভঘবন্বক্তুমর্হসি।
নিবারয়েয়ং যেনেন্দ্রং বর্ষমাণং মহাবনে॥ 1-250-20 (10926) 
পৌরুষেণ তু যৎকার্যং তৎকর্তাঽহং স্ম পাবক।
করণানি সমর্থানি ভগবন্দাতুমর্হসি॥ ॥ 1-250-21 (10927) 
 
ইতি শ্রীমন্মহাভারতে আদিপর্বণি খাণ্ডবদাহপর্বণি পঞ্চাশদধিকদ্বিশততমোঽধ্যায়ঃ॥ 250 ॥




আদিপর্ব - অধ্যায় 251

॥ শ্রীঃ ॥

1.251. অধ্যায়ঃ 251 

 -   -  

অগ্নিনা বরুণাৎ আহৃতানাং রথাদীনাং অর্জুনায় দানম্॥ 1 ॥ অগ্নেঃ খাণ্ডবদাহারম্ভঃ॥ 2 ॥

 -   -  

1-251-0 (10928) 
বৈশম্পায়ন উবাচ। 1-251-0 (1323) 
এবমুক্তঃ স ভগবান্ধূমকেতুর্হুতাশনঃ।
চিন্তয়ামাস বরুণং লোকপালং দিদৃক্ষয়া॥ 1-251-1 (10929) 
আদিত্যমুদকে দেবং নিবসন্তং জলেশ্বরম্।
স চ তচ্চিন্তিতং জ্ঞাৎবা দর্শয়ামাস পাবকম্॥ 1-251-2 (10930) 
তমব্রবীদ্ভমকেতুঃ প্রতিগৃহ্য জলেশ্বরম্।
চতুর্থং লোকপালানাং দেবদেবং সনাতনম্॥ 1-251-3 (10931) 
সোমেন রাজ্ঞা যদ্দত্তং ধনুশ্চৈবেষুধী চ তে।
তৎপ্রয়চ্ছোভয়ং শীঘ্রং রথং চ কপিলক্ষণম্॥ 1-251-4 (10932) 
কার্যং চ সুমহৎপার্থো গাণ্ডীবেন করিষ্যতি।
চক্রেণ বাসুদেবশ্চ তন্মমাদ্য প্রদীয়তাম্॥ 1-251-5 (10933) 
দদানীত্যেব বরুণঃ পাবকং প্রত্যভাষত।
তদদ্ভুতং মহাবীর্যং যশঃকীর্তিবিবর্ধনম্॥ 1-251-6 (10934) 
সর্বশস্ত্রৈরনাধৃষ্যং সর্বশস্ত্রপ্রমাথি চ।
সর্বায়ুধমহামাত্রং পরসৈন্যপ্রধর্ষণম্॥ 1-251-7 (10935) 
একং শতসহস্রেণ সংমিতং রাষ্ট্রবর্ধনম্।
চিত্রমুচ্চাবচৈর্বর্ণৈঃ শোভিতং শ্লক্ষ্ণমব্রণম্॥ 1-251-8 (10936) 
দেবদানবগন্ধর্বৈঃ পূজিতং শাশ্বতীঃ সমাঃ।
প্রাদাচ্চৈব ধনূরত্নমক্ষয়্যৌ চ মহেষুধী॥ 1-251-9 (10937) 
রথং চ দিব্যাশ্বয়ুজং কপিপ্রবরকেতনম্।
উপেতং রাজতৈরশ্বৈর্গান্ধর্বৈর্হেমমালিভিঃ॥ 1-251-10 (10938) 
পাণ্ডুরাভ্রপ্রতীকাশৈর্মনোবায়ুসমৈর্জবে।
সর্বোপকরণৈর্যুক্তমজয়্যং দেবদানবৈঃ॥ 1-251-11 (10939) 
ভাবুমন্তং মহাঘোষং সর্বরত্নমনোরমম্।
সসর্জ যং সুতপসা ভৌমনো ভুবনপ্রভুঃ॥ 1-251-12 (10940) 
প্রজাপতিরনির্দেশ্যং যস্য রূপং রবেরিব।
যং স্ম সোমঃ সমারুহ্য দানবানজয়ৎপ্রভুঃ॥ 1-251-13 (10941) 
নবমেঘপ্রতীকাশং জ্ললন্তমিব চ শ্রিয়া।
আশ্রিতৌ তং রথশ্রেষ্ঠং শক্রায়ুধসমাবুভৌ॥ 1-251-14 (10942) 
তাপনীয়া সুরুচিরা ধ্বজয়ষ্টিরনুত্তমা।
তস্যাং তু বানরো দিব্যঃ সিংহশার্দূলকেতনঃ॥ 1-251-15 (10943) 
`হনূমান্নাম তেজস্বী কামরূপী মহাবলঃ।'
দিধক্ষন্নিব তত্র স্ম সংস্থিতো মূর্ধ্ন্যশোভত। 
ধ্বজে ভূতানি তত্রাসন্বিবিধানি মহান্তি চ॥  1-251-16 (10944) 
নাদেন রিপুসৈন্যানাং যেষাং সংজ্ঞা প্রণশ্যতি।
স তং নানাপতাকাভিঃ শোভিতং রথসত্তমম্॥ 1-251-17 (10945) 
প্রদক্ষিণমুপাবৃত্য দৈবতেভ্যঃ প্রণম্য চ।
সন্নদ্ধঃ কবচী খড্গী বদ্ধগোধাঙ্গুলিত্রকঃ॥ 1-251-18 (10946) 
আরুরোহ তদা পার্থো বিমানং সুকৃতী যথা।
তচ্চ দিব্যং ধনুঃ শ্রেষ্ঠং ব্রহ্মণা নির্মিতং পুরা॥ 1-251-19 (10947) 
গাণ্ডীবমুপসংগৃহ্য বভূব মুদিতোঽর্জুনঃ।
হুতাশনং পুরস্কৃত্য ততস্তদপি বীর্যবান্॥ 1-251-20 (10948) 
জগ্রাহ বলমাস্থায় জ্যযা চ যুয়ুজে ধনুঃ।
মৌর্ব্যাং তু যোজ্যমানায়াং বলিনা পাণ্ডবেন হ॥ 1-251-21 (10949) 
যেঽশৃষ্বন্কূজিতং যত্র তেষাং বৈ ব্যথিতং মনঃ।
লব্ধ্বা রথং ধনুশ্চৈব তথাঽক্ষয়্যে মহেষুধী॥ 1-251-22 (10950) 
বভূব কল্যঃ কৌন্তেয়ঃ প্রহৃষ্টঃ সাহ্যকর্মণি।
বজ্রনাভং ততশ্চক্রং দদৌ কৃষ্ণায় পাবকঃ॥ 1-251-23 (10951) 
আগ্নেয়মস্ত্রং দয়িতং স চ কল্যোঽভবত্তদা।
অব্রবীৎপাবকশ্চৈবমেতেন মধুসূদন॥ 1-251-24 (10952) 
অমানুষানপি রণে জেষ্যসি ৎবমসংশয়ম্।
অনেন তু মনুষ্যাণাং দেবানামপি চাহবে॥ 1-251-25 (10953) 
রক্ষঃপিশাচদৈত্যানাং নাগানাং চাধিকস্তথা।
ভবিষ্যসি ন সন্দেহঃ প্রবরোঽপি নিবর্হণে॥ 1-251-26 (10954) 
ক্ষিপ্তং ক্ষিপ্তং রণে চৈতত্ৎবয়া মাধব শত্রুষু।
হৎবাঽপ্রতিহতং সঙ্খ্যে পাণিমেষ্যতি তে পুনঃ॥ 1-251-27 (10955) 
বৈশম্পায়ন উবাচ। 1-251-28 (1324) 
বরুণশ্চ দদৌ তস্মৈ গদামশনিনিঃস্বনাম্।
দৈত্যান্তকরণীং ঘোরাং নাম্না কৌমোদকীং প্রভুঃ॥ 1-251-28 (10956) 
ততঃ পাবকমব্রূতাং প্রহৃষ্টাবর্জুনাচ্যুতৌ।
কৃতাস্ত্রৌ শস্ত্রসংপন্নৌ রথিনৌ ধ্বজিনাবপি॥ 1-251-29 (10957) 
কল্যৌ স্বো ভগবন্যোদ্ধুমপি সর্বৈঃ সুরাসুরৈঃ।
কিং পুনর্বজ্রিণৈকেন পন্নগার্থে যুয়ুৎসতা॥ 1-251-30 (10958) 
অর্জুন উবাচ। 1-251-31 (1325) 
চক্রপাণির্হৃষীকেশো বিচরন্যুধি বীর্যবান্।
চক্রেণ ভস্মসাৎসর্বং বিসৃষ্টেন তু বীর্যবান্। 
ত্রিষু লোকেষু তন্নাস্তি যন্ন কুর্যাজ্জনার্দনঃ॥  1-251-31 (10959) 
গাণ্ডীবং ধনুরাদায় তথাঽক্ষয়্যে মহেষুধী।
অহমপ্যুৎসহে লোকান্বিজেতুং যুধি পাবক॥ 1-251-32 (10960) 
সর্বতঃ পরিবার্যৈবং দাবমেতং মহাপ্রভো।
কামং সংপ্রজ্বলাদ্যৈব কল্যৌ স্বঃ সাহ্যকর্মণি॥ 1-251-33 (10961) 
`যদি খাণ্ডবমেষ্যতি প্রমাদা-
ৎসগণো বা পরিরক্ষিতুং মহেন্দ্রঃ। 
শরতাডিতগাত্রকুণ্ডলানাং
কদনং দ্রক্ষ্যতি দেববাহিনীনাম্॥'  1-251-34 (10962) 
বৈশম্পায়ন উবাচ। 1-251-35 (1326) 
এবমুক্তঃ স ভগবান্দাশার্হেণার্জুনেন চ।
তৈজসং রপমাস্থায় দাবং দগ্ধুং প্রচক্রমে॥ 1-251-35 (10963) 
সর্বতঃ পরিবার্যাথ সপ্তার্চির্জ্বলনস্তথা।
দদাহ খাণ্ডবং দাবং যুগান্তমিব দর্শয়ন্॥ 1-251-36 (10964) 
প্রতিগৃহ্য সমাবিশ্য তদ্বনং ভরতর্ষভ।
মেঘস্তনিতনির্ঘোষঃ সর্বভূতান্যকম্পয়ৎ॥ 1-251-37 (10965) 
দহ্যতস্তস্য চ বভৌ রূপং দাবস্য ভারত।
মেরোরিব নগেন্দ্রস্য কীর্ণস্যাংশুমতোংশুভিঃ॥ ॥ 1-251-38 (10966) 
 
ইতি শ্রীমন্মহাভারতে আদিপর্বণি খাণ্ডবদাহপর্বণি একপঞ্চাশদধিকদ্বিশততমোঽধ্যায়ঃ॥ 251 ॥

 -   -  

1-251-2 আদিত্যমদিতেঃ পুত্রম্॥ 1-251-7 মহামাত্রং প্রধানম্॥ 1-251-12 ভৌমনো বিশ্বকর্মা॥ 1-251-15 সিংহশার্দূলবদ্ভয়ংকরঃ কেতনঃ কায়োয়স্য সঃ॥ 1-251-23 কল্যঃ সমর্থঃ বজ্রং বরত্রা সা নাভৌ যস্য তৎ॥ 1-251-27 হৎবা হৎবা রিপূন্সঙ্খ্যে ইতি ঘ. পাত॥ একপঞ্চাশদধিকদ্বিশততমোঽধ্যায়ঃ॥ 251 ॥



আদিপর্ব - অধ্যায় 252

॥ শ্রীঃ ॥

1.252. অধ্যায়ঃ 252 

 -   -  

খাণ্ডবদাহং দৃষ্ট্বা ত্রস্তৈর্দেবৈঃ প্রার্থিতেনেন্দ্রেণ জলবর্ষণম্॥ 1 ॥

 -   -  

1-252-0 (10967) 
বৈশম্পায়ন উবাচ। 1-252-0 (1327) 
তৌ রথাভ্যাং রথশ্রেষ্ঠৌ দাবস্যোভয়তঃ স্থিতৌ।
দিক্ষু সর্বাসু ভূতানাং চক্রাতে কদনং মহৎ॥ 1-252-1 (10968) 
যত্র যত্র চ দৃশ্যন্তে প্রাণিনঃ খাণ্ডবালয়াঃ।
পলায়ন্তঃ প্রবীরৌ তৌ তত্রতত্রাভ্যধাবতাম্॥ 1-252-2 (10969) 
ছিদ্রং ন স্ম প্রপশ্যন্তি রথয়োরাশুচারিণোঃ।
আবিদ্ধাবেব দৃশ্যেতে রথিনৌ তৌ রথোত্তমৌ॥ 1-252-3 (10970) 
খাণ্ডবে দহ্যমানে তু ভূতান্যথ সহস্রশঃ।
উৎপেতুর্ভৈরবান্নাদান্বিনদন্তঃ সমন্ততঃ॥ 1-252-4 (10971) 
দগ্ধৈকদেশা বহবো নিষ্টপ্তাশ্চ তথাঽপরে।
স্ফুটিতাক্ষা বিশীর্ণাশ্চ বিপ্লুতাশ্চ তথাঽপরে॥ 1-252-5 (10972) 
সমালিঙ্গ্য সুতানন্যে পিতৄন্ভ্রাতৄনথাঽপরে।
ত্যক্তুং ন শেকুঃ স্নেহেন তত্রৈব নিধনং গতাঃ॥ 1-252-6 (10973) 
সন্দষ্টদশনাশ্চান্যে সমুৎপেতুরনেকশঃ।
ততস্তেঽতীব ঘূর্ণন্তঃ পুনরগ্নৌ প্রপেদিরে॥ 1-252-7 (10974) 
দগ্ধপক্ষাক্ষিচরণা বিচেষ্টন্তো মহীতলে।
তত্রতত্র স্ম দৃশ্যন্তে বিনশ্যন্তঃ শরীরিণঃ॥ 1-252-8 (10975) 
জলাশয়েষু তপ্তেষু ক্বাথ্যমানেষু বহ্নিনা।
গতসৎবাঃ স্ম দৃশ্যন্তে কূর্মমৎস্যাঃ সমন্ততঃ॥ 1-252-9 (10976) 
শরীরৈরপরে দীপ্তৈর্দেহবন্ত ইবাগ্নয়ঃ।
অদৃশ্যন্ত বনে তত্র প্রাণিনঃ প্রাণিসংক্ষয়ে॥ 1-252-10 (10977) 
কাংশ্চিদুৎপততঃ পার্থঃ শরৈঃ সংছিদ্য খণ্ডশঃ।
পাতয়ামাস বিহগান্প্রদীপ্তে বসুরেতসি॥ 1-252-11 (10978) 
তে শরাচিতসর্বাঙ্গা নিনদন্তো মহারবান্।
ঊর্ধ্বমুৎপত্য বেগেন নিপেতুঃ খাণ্ডবে পুনঃ॥ 1-252-12 (10979) 
শরৈরভ্যাহতানাং চ সঙ্ঘশঃ স্ম বনৌকসাম্।
বিরাবঃ শুশ্রুবে ঘোরঃ সমুদ্রস্যেব মথ্যতঃ॥ 1-252-13 (10980) 
বহ্নেশ্চাপি প্রদীপ্তস্য খমুৎপেতুর্মহার্চিষঃ।
জনয়ামাসুরুদ্বেগং সুমহান্তং দিবৌকসাম্॥ 1-252-14 (10981) 
তেনার্চিষা সুসন্তপ্তা দেবাঃ সর্ষিপুরোগমাঃ।
ততো জগ্মুর্মহাত্মানঃ সর্ব এব দিবৌকসঃ। 
শতক্রতুং সহস্রাক্ষং দেবেশমসুরার্দনম্॥  1-252-15 (10982) 
দেবা ঊচুঃ। 1-252-16 (1328) 
কিং ন্বিমে মানবাঃ সর্বে দহ্যন্তে চিত্রভানুনা।
কচ্চিন্ন সংক্ষয়ঃ প্রাপ্তো লোকানামমরেশ্বর॥ 1-252-16 (10983) 
বৈশম্পায়ন উবাচ। 1-252-17 (1329) 
তচ্ছ্রুৎবা বৃত্রহা তেভ্যঃ স্বয়মেবান্ববেক্ষ্য চ।
খাণ্ডবস্য বিমোক্ষার্থং প্রয়যৌ হরিবাহনঃ॥ 1-252-17 (10984) 
মহতা রথবৃন্দেন নানারূপেণ বাসবঃ।
আকাশং সমবাকীর্য প্রববর্ষ সুরেশ্বরঃ॥ 1-252-18 (10985) 
ততোঽক্ষমাত্রা ব্যসৃজন্ধারাঃ শতসহস্রশঃ।
চোদিতা দেবরাজেন জলদাঃ খাণ্ডবং প্রতি॥ 1-252-19 (10986) 
অসংপ্রাপ্তাস্তু তা ধারাস্তেজসা জাতবেদসঃ।
খ এব সমুশুষ্যন্ত নকাশ্চিৎপাবকং গতাঃ॥ 1-252-20 (10987) 
ততো নমুচিহা ক্রুদ্ধো ভৃশমর্চিষ্মতস্তদা।
পুনরেব মহামেঘৈরম্ভাংসি ব্যসৃজদ্বহু॥ 1-252-21 (10988) 
অর্চির্ধারাভিসংবদ্ধং ধূমবিদ্যুৎসমাকুলম্।
বভূব তদ্বনং ঘোরং স্তনয়িত্নুসমাকুলম্॥ ॥ 1-252-22 (10989) 
 
ইতি শ্রীমন্মহাভারতে আদিপর্বণি খাণ্ডবদাহপর্বণি দ্বিপঞ্চাশদধিকদ্বিশততমোঽধ্যায়ঃ॥ 252 ॥

 -   -  

1-252-3 আবিদ্ধাবেব অলাতচক্রবদ্ভ্রামিতাবেব॥ দ্বিপঞ্চাশদধিকদ্বিশততমোঽধ্যায়ঃ॥ 252 ॥



আদিপর্ব - অধ্যায় 253

॥ শ্রীঃ ॥

1.253. অধ্যায়ঃ 253 

 -   -  

ইন্দ্রাভিবৃষ্টস্য জলস্যার্জুনেন নিবারণম্॥ 1 ॥ পুত্রং নিগীর্যাকাশমুৎপতন্ত্যাঃ তক্ষকভার্যায়াঃ অর্জুনেন শিরশ্ছেদঃ॥ 2 ॥ ইন্দ্রেণ স্বকৃতবায়ুবর্ষমোহিতাদর্জুনাত্তক্ষকপুত্রস্যাশ্বসেনস্য মোচনম্॥ 3 ॥ পাবকান্মুমুক্ষূণাং নাগাদীনাং মারণম্॥ 4 ॥ ইন্দ্রস্য কৃষ্ণার্জুনাভ্যাং যুদ্ধম্॥ 5 ॥

 -   -  

1-253-0 (10990) 
বৈশম্পায়ন উবাচ। 1-253-0 (1330) 
তস্যাথ বর্ষতো বারি পাণ্ডবঃ প্রত্যবারয়ৎ।
শরবর্ষেণ বীভৎসুরুত্তমাস্ত্রাণি দর্শয়ন্॥ 1-253-1 (10991) 
খাণ্ডবং চ বনং সর্বং পাণ্ডবো বহুভিঃ শরৈঃ।
প্রাচ্ছাদয়দমেয়াত্মা নীহারেণেব চন্দ্রমাঃ॥ 1-253-2 (10992) 
ন চ স্ম কিংচিচ্ছক্নোতি ভূতং নিশ্চরিতুং ততঃ।
সংছাদ্যমানে খে বাণৈরস্যতা সব্যসাচিনা॥ 1-253-3 (10993) 
তক্ষকস্তু ন তত্রাসীন্নাগরাজো মহাবলঃ।
দহ্যমানে বনে তস্মিন্কুরুক্ষেত্রং গতো হি সঃ॥ 1-253-4 (10994) 
অশ্বসেনোঽভবত্তত্র তক্ষকস্য সুতো বলী।
স যত্নমকরোত্তীব্রং মোক্ষার্থং জাতবেদসঃ॥ 1-253-5 (10995) 
ন শশাক স নির্গন্তুং নিরুদ্ধোঽর্জুনপত্রিভিঃ।
মোক্ষয়ামাস তং মাতা নিগীর্য ভুজগাত্মজা॥ 1-253-6 (10996) 
তস্য পূর্বং শিরো গ্রস্তং পুচ্ছমস্য নিগীর্যতে।
নিগীর্য সোর্ধ্বমক্রামৎসুতং নাগী মুমুক্ষয়া॥ 1-253-7 (10997) 
তস্যাঃ শরেণ তীক্ষ্ণেন পৃথুধারেণ পাণ্ডবঃ।
শিরশ্চিচ্ছেদ গচ্ছন্ত্যাস্তামপশ্যচ্ছচীপতিঃ॥ 1-253-8 (10998) 
তং মুমোচয়িষুর্বজ্রী বাতবর্ষেণ পাণ্ডবম্।
মোহয়ামাস তৎকালমশ্বসেনস্ৎবমুচ্যত॥ 1-253-9 (10999) 
তাং চ মায়াং তদা দৃষ্টা ঘোরাং নাগেন বঞ্চিতঃ।
দ্বিধা ত্রিধা চ খগতান্প্রাণিনঃ পাণ্ডবোচ্ছিনৎ॥ 1-253-10 (11000) 
শশাপ তং চ সংক্রুদ্ধো বীভৎসুর্জিহ্মগামিনম্।
পাবকো বাসুদেবশ্চাপ্যপ্রতিষ্ঠো ভবিষ্যসি॥ 1-253-11 (11001) 
ততো জিষ্ণুঃ সহস্রাক্ষং খং বিতত্যাশুগৈঃ শরৈঃ।
যোধয়ামাস সংক্রুদ্ধো বঞ্চনাং তামনুস্মরন্॥ 1-253-12 (11002) 
দেবরাজোঽপি তং দৃষ্ট্বা সংরব্ধং সমরেঽর্জুনম্।
স্বমস্ত্রমসৃজত্তীব্রং ছাদয়িৎবাঽখিলং নভঃ॥ 1-253-13 (11003) 
ততো বায়ুর্মহাঘোষঃ ক্ষোভয়ন্সর্বসাগরান্।
বিয়ৎস্থো জনয়ন্মেঘাঞ্জলধারাসমাকুলান্॥ 1-253-14 (11004) 
ততোঽশনিমুচো ঘোরাংস্তডিৎস্তনিতনিঃস্বনান্।
তদ্বিঘাতার্থমসৃজদর্জুনোঽপ্যস্ত্রমুত্তমম্॥ 1-253-15 (11005) 
বায়ব্যমভিমন্ত্র্যাথ প্রতিপত্তিবিশারদঃ।
তেনেন্দ্রাশনিমেঘানাং বীর্যৌজস্তদ্বিনাশিতম্॥ 1-253-16 (11006) 
জলধারাশ্চ তাঃ শোষং জগ্মুর্নেশুশ্চ বিদ্যুতঃ।
ক্ষণেন চাভবদ্ব্যোম সংপ্রশান্তরজস্তমঃ॥ 1-253-17 (11007) 
সুখশীতানিলবহং প্রকৃতিস্থার্কমণ্ডলম্।
নিষ্প্রতীকারহৃষ্টশ্চ হুতভুগ্বিবিধাকৃতিঃ॥ 1-253-18 (11008) 
সিচ্যমানো বসৌঘৈস্তৈঃ প্রাণিনাং দেহনিঃসৃতৈঃ।
প্রজজ্বালাথ সোঽর্চিষ্মান্স্বনাদৈঃ পূরয়ঞ্জগৎ॥ 1-253-19 (11009) 
কৃষ্ণাভ্যাং রক্ষিতং দৃষ্ট্বা তং চ দাবমহঙ্কৃতাঃ।
খমুৎপেতুর্মহারাজ সুপর্ণাদ্যাঃ পতত্ত্রিণঃ॥ 1-253-20 (11010) 
গরুত্মান্বজ্রসদৃশৈঃ পক্ষতুণ্ডনখৈস্তথা।
প্রহর্তুকামো ন্যপতদাকাশাৎকৃষ্ণপাণ্ডবৌ॥ 1-253-21 (11011) 
তথৈবোরগসঙ্ঘাতাঃ পাণ্ডবস্য সমীপতঃ।
উৎসৃজন্তো বিষং ঘোরং নিপেতুর্জ্বলিতাননাঃ॥ 1-253-22 (11012) 
তাংশ্চকর্ত শরৈঃ পার্থঃ সরোষাগ্নিসমুক্ষিতৈঃ।
বিবিশুশ্চাপি তং দীপ্তং দেহাভাবায় পাবকম্॥ 1-253-23 (11013) 
ততঃ সুরাঃ সগন্ধর্বা যক্ষরাক্ষসপন্নগাঃ।
উৎপেতুর্নাদমতুলমুৎসৃজন্তো রণার্থিনঃ॥ 1-253-24 (11014) 
অয়ঃকণপচক্রাশ্মভুশুণ্ড্যুদ্যতবাহবঃ।
কৃষ্ণপার্থৌ জিঘাংসন্তঃ ক্রোধসংমূর্চ্ছিতৌজসঃ॥ 1-253-25 (11015) 
তেষামতিব্যাহরতাং শস্ত্রবর্ষং প্রমুঞ্চতাম্।
প্রমমাথোত্তমাঙ্গানি বীভৎসুর্নিশিতৈঃ শরৈঃ॥ 1-253-26 (11016) 
কৃষ্ণশ্চ সুমহাতেজাশ্চক্রেণারিবিনাশনঃ।
দৈত্যদানবসঙ্ঘানাং চকার কদনং মহৎ॥ 1-253-27 (11017) 
অথাপরে শরৈর্বিদ্ধাশ্চক্রবেগেরিতাস্তথা।
বেলামিব সমাসাদ্য ব্যতিষ্ঠন্নমিতৌজসঃ॥ 1-253-28 (11018) 
ততঃ শক্রোঽতিসক্রুদ্ধস্ত্রিদশানাং মহেশ্বরঃ।
পাণ্ডুরং গজমাস্থায় তাবুভৌ সমুপাদ্রবৎ॥ 1-253-29 (11019) 
বেগেনাশনিমাদায় বজ্রমস্ত্রং চ সোঽসৃজৎ।
হতাবেতাবিতি প্রাহ সুরানসুরসূদনঃ॥ 1-253-30 (11020) 
ততঃ সমুদ্যতাং দৃষ্ট্বা দেবেন্দ্রেণ মহাশনিম্।
জগৃহুঃ সর্বশস্ত্রাণি স্বানি স্বানি সুরাস্তথা॥ 1-253-31 (11021) 
কালদণ্ডং যমো রাজন্ গদাং চৈব ধনেশ্বরঃ।
পাশাংশ্চ তত্র বরুণো বিচিত্রাং চ তথাঽশনিম্॥ 1-253-32 (11022) 
স্কন্দঃ শক্তিং সমাদায় তস্থৌ মেরুরিবাচলঃ।
ওষধীর্দীপ্যমানাশ্চ জগৃহাতেঽস্বিনাবপি॥ 1-253-33 (11023) 
জগৃহে চ ধনুর্ধাতা মুসলং তু জয়স্তথা।
পর্বতং চাপি জগ্রাহ ক্রূদ্ধস্ৎবষ্টা মহাবলঃ॥ 1-253-34 (11024) 
অংশস্তু শক্তিং জগ্রাহ মৃত্যুর্দেবঃ পরশ্বধম্।
প্রগৃহ্য পরিঘং ঘোরং বিচচারার্যমা অপি॥ 1-253-35 (11025) 
মিত্রশ্চ ক্ষুরপর্যন্তং চক্রমাদায় তস্থিবান্।
পূষা ভগশ্চ সংক্রুদ্ধঃ সবিতা চ বিশাংপতে॥ 1-253-36 (11026) 
আত্তকার্মুকনিস্ত্রিংশাঃ কৃষ্ণাপার্থৌ প্রদুদ্রুবুঃ।
রুদ্রাশ্চ বসবশ্চৈব মরুতশ্চ মহাবলাঃ॥ 1-253-37 (11027) 
বিশ্বেদেবাস্তথা সাধ্যা দীপ্যমানাঃ স্বতেজসা।
এতে চান্যে চ বহবো দেবাস্তৌ পুরুষোত্তমৌ॥ 1-253-38 (11028) 
কৃষ্ণপার্থৌ জিঘাংসন্তঃ প্রতীয়ুর্বিবিধায়ুধাঃ।
তত্রাদ্ভুতান্যদৃশ্যন্ত নিমিত্তানি মহাহবে॥ 1-253-39 (11029) 
যুগান্তসমরূপাণি ভূতসংমোহনানি চ।
তথা দৃষ্ট্বা সুসংরব্ধং শক্রং দেবৈঃ সহাচ্যুতৌ॥ 1-253-40 (11030) 
অভীতৌ যুধি দুর্ধর্ষৌ তস্থতুঃ সজ্জকার্মুকৌ।
আগচ্ছতস্ততো দেবানুভৌ যুদ্ধবিশারদৌ॥ 1-253-41 (11031) 
ব্যতাডয়েতাং সংক্রুদ্ধৌ শরৈর্বজ্রোপমৈস্তদা।
অসকৃদ্ভগ্নসংকল্পাঃ সুরাশ্চ বহুশঃ কৃতাঃ॥ 1-253-42 (11032) 
ভয়াদ্রণং পরিত্যজ্য শখ্রমেবাভিশিশ্রিয়ুঃ।
দৃষ্ট্বা নিবারিতান্দেবান্মাধবেনার্জুনেন চ॥ 1-253-43 (11033) 
আশ্চর্যমগমংস্তত্র মুনয়ো নভসি স্থিতাঃ।
শক্রশ্চাপি তয়োর্বীর্যমুপলভ্যাসকৃদ্রণে॥ 1-253-44 (11034) 
বভূব পরমপ্রীতো ভূয়শ্চৈতাবয়োধয়ৎ।
ততোঽশ্মবর্ষং সুমহদ্ব্যসৃজৎপাকশাসনঃ॥ 1-253-45 (11035) 
ভূয় এব তদা বীর্যং জিজ্ঞাসুঃ সব্যসাচিনঃ।
তচ্ছৈরর্জুনো বর্ষং প্রতিজঘ্নেঽত্যমর্ষিতঃ॥ 1-253-46 (11036) 
বিফলং ক্রিয়মাণং তৎসমবেক্ষ্য শতক্রতুঃ।
ভূয়ঃ সংবর্ধয়ামাস তদ্বর্ষং পাকশাসনঃ॥ 1-253-47 (11037) 
সোশ্মবর্ষং মহাবেগৈরিষুভিঃ পাকশাসনিঃ।
বিলয়ং গময়ামাস হর্ষয়ন্পিতরং তথা॥ 1-253-48 (11038) 
তত উৎপাট্য পাণিভ্যাং মন্দরাচ্ছিখরং মহৎ।
সদ্রুমং ব্যসৃজচ্ছক্রো জিঘাংসুঃ পাণ্ডুনন্দনম্॥ 1-253-49 (11039) 
ততোঽর্জুনো বেগবদ্ভির্জ্বলিতাগ্রৈরজিহ্মগৈঃ।
শরৈর্বিধ্বংসয়ামাস গিরেঃ শৃঙ্গং সহস্রধা॥ 1-253-50 (11040) 
গিরের্বিশীর্যমাণস্য তস্য রূপং তদা বভৌ।
সার্কচন্দ্রগ্রহস্যেব নভসঃ পরিশীর্যতঃ॥ 1-253-51 (11041) 
তেনাভিপততা দাবং শৈলেন মহতা ভৃশম্।
শৃঙ্গেণ নিহতাস্তত্র প্রাণিনঃ খাণ্ডবালয়াঃ॥ ॥ 1-253-52 (11042) 
 
ইতি শ্রীমন্মহাভারতে আদিপর্বণি খাণ্ডবদাহপর্বণি ত্রিপঞ্চাশদধিকদ্বিশততমোঽধ্যায়ঃ॥ 253 ॥ ॥ সমাপ্তং চ খাণ্ডবদাহপর্ব ॥




আদিপর্ব - অধ্যায় 254

॥ শ্রীঃ ॥

1.254. অধ্যায়ঃ 254 

 
(অথ ময়দর্শনপর্ব  ॥ 19 ॥)

 -   -  

দেবেষু পরাজিতেষু অশরীরবাণীশ্রবণেন ইন্দ্রস্য নিবৃত্তিঃ॥ 1 ॥ পলায়মানং ময়ং হন্তুমুদ্যুক্তে শ্রীকৃষ্ণে আত্মানং শরণাগতস্য ময়স্য অর্জুনেনাভয়দানম্॥ 2 ॥ খাণ্ডবদাহেঽপি অশ্বসেনাদীনামদাহস্য বৈশম্পায়নেন কথনম্॥ 3 ॥

 -   -  

1-254-0 (11043) 
বৈশম্পায়ন উবাচ। 1-254-0 (1331) 
তথা শৈলনিপাতেন ভীষিতাঃ খাণ্ডবালয়াঃ।
দানবা রাক্ষসা নাগাস্তরক্ষ্বৃক্ষবনৌকসঃ॥ 1-254-1 (11044) 
দ্বিপাঃ প্রভিন্নাঃ শার্দূলাঃ সিংহাঃ কেসরিণস্তথা।
মৃগাশ্চ মহিষাশ্চৈব শতশঃ পক্ষিণস্তথা॥ 1-254-2 (11045) 
সমুদ্বিগ্না বিসসৃপুস্তথান্যা ভূতজাতয়ঃ।
তং দাবং সমুদৈক্ষন্ত কৃষ্ণৌ চাভ্যুদ্যতায়ুধৌ॥ 1-254-3 (11046) 
উৎপাতনাদশব্দেন ত্রাসিতা ইব চাভবন্।
তে বনং প্রসমীক্ষ্যাথ দহ্যমানমনেকধা॥ 1-254-4 (11047) 
কৃষ্ণমভ্যুদ্যতাস্ত্রং চ নাদং মুমুচুরুল্বণম্।
তেন নাদেন রৌদ্রেণ নাদেন চ বিভাবসোঃ॥ 1-254-5 (11048) 
ররাস গগনং কৃৎস্নমুৎপাতজলদৈরিব।
ততঃ কৃষ্ণো মহাবাহুঃ স্বতেজোভাস্বরং মহৎ॥ 1-254-6 (11049) 
চক্রং ব্যসৃজদত্যুগ্রং তেষাং নাশায় কেশবঃ।
তেনার্তা জাতয়ঃ ক্ষুদ্রাঃ সদানবনিশাচরাঃ॥ 1-254-7 (11050) 
নিকৃত্তাঃ শতশঃ সর্বা নিপেতুরনলং ক্ষণাৎ।
তত্রাদৃশ্যন্ত তে দৈত্যাঃ কৃষ্ণচক্রবিদারিতাঃ॥ 1-254-8 (11051) 
বসারুধিরসংপৃক্তাঃ সন্ধ্যায়ামিব তোয়দাঃ।
পিশাচান্পক্ষিণো নাগান্পশূংশ্চৈব সহস্রশঃ॥ 1-254-9 (11052) 
নিঘ্নংশ্চরতি বার্ষ্ণেয়ঃ কালবত্তত্র ভারত।
ক্ষিপ্তং ক্ষিপ্তং পুনশ্চক্রং কৃষ্ণস্যামিত্রঘাতিনঃ॥ 1-254-10 (11053) 
ছিত্ৎবানেকানি সৎবানি পাণিমেতি পুনঃ পুনঃ।
তথা তু নিঘ্নতস্তস্য পিশাচোরগরাক্ষসান্॥ 1-254-11 (11054) 
বভূব রূপমত্যুগ্রং সর্বভূতাত্মনস্তদা।
সমেতানাং চ সর্বেষাং দানবানাং চ সর্বশঃ॥ 1-254-12 (11055) 
বিজেতা নাভবৎকশ্চিৎকৃষ্ণপাণ্ডবয়োর্মৃধে।
তয়োর্বলাৎপরিত্রাতুং তং চ দাবং যদা সুরাঃ॥ 1-254-13 (11056) 
নাশক্নুবঞ্শময়িতুং তদাঽভূবন্পরাঙ্মুখাঃ।
শতক্রতুস্তু সংপ্রেক্ষ্য বিমুখানমরাংস্তথা॥ 1-254-14 (11057) 
বভূব মুদিতো রাজন্প্রশংসন্কেশবার্জুনৌ।
নিবৃত্তেষ্বথ দেবেষু বাগুবাচাশরীরিণী॥ 1-254-15 (11058) 
শতক্রতুং সমাভাষ্য মহাগম্ভীরনিঃস্বনা।
ন তে সখা সন্নিহিতস্তক্ষকো ভুজগোত্তমঃ॥ 1-254-16 (11059) 
দাহকালে খাণ্ডবস্য কুরুক্ষেত্রং গতো হ্যসৌ।
ন চ শক্যৌ যুধা জেতুং কথংচিদপি বাসব॥ 1-254-17 (11060) 
বাসুদেবার্জুনাবেতৌ নিবোধ বচনান্মম।
নরনারায়ণাবেতৌ পূর্বদেবৌ দিবি শ্রুতৌ॥ 1-254-18 (11061) 
ভবানপ্যভিজানাতি যদ্বীর্যৌ যৎপরাক্রমৌ।
নৈতৌ শক্যৌ দুরাধর্ষৌ বিজেতুমজিতৌ যুধি॥ 1-254-19 (11062) 
অপি সর্বেষু লোকেষু পুরাণাবৃষিসত্তমৌ।
পূজনীয়তমাবেতাবপি সর্বৈঃ সুরাসুরৈঃ॥ 1-254-20 (11063) 
যক্ষরাক্ষসগন্ধর্বনরকিন্নরপন্নগৈঃ।
তস্মাদিতঃ সুরৈঃ সার্ধং গন্তুমর্হসি বাসব॥ 1-254-21 (11064) 
দিষ্টং চাপ্যনুপশ্যৈতৎখাণ্ডবস্য বিনাশনম্।
ইতি বাক্যমুপশ্রুত্য তথ্যমিত্যমরেশ্বরঃ॥ 1-254-22 (11065) 
ক্রোধামর্ষৌ সমুৎসৃজ্য সংপ্রতস্থে দিবং তদা।
তং প্রস্থিতং মহাত্মানং সমবেক্ষ্য দিবৌকসঃ॥ 1-254-23 (11066) 
সহিতাঃ সেনয়া রাজন্ননুজগ্মুঃ পুরন্দরম্।
দেবরাজং তদা যান্তং সহ দেবৈরবেক্ষ্য তু॥ 1-254-24 (11067) 
বাসুদেবার্জুনৌ বীরৌ সিংহনাদং বিনেদতুঃ।
দেবরাজে গতে রাজন্প্রহৃষ্টৌ কেশবার্জুনৌ॥ 1-254-25 (11068) 
নির্বিশঙ্কং বনং বীরৌ দাহয়ামাসতুস্তদা।
স মারুত ইবাভ্রাণি নাশয়িৎবাঽর্জুনঃ সুরান্॥ 1-254-26 (11069) 
ব্যধমচ্ছরসঙ্ঘাতৈর্দেহিনঃ খাণ্ডবালয়ান্।
ন চ স্ম কিংচিচ্ছক্নোতি ভূতং নিশ্চরিতুং ততঃ॥ 1-254-27 (11070) 
সংছিদ্যমানমিষুভিরস্যতা সব্যসাচিনা।
নাশক্নুবংশ্চ ভূতানি মহান্ত্যপি রণেঽর্জুনম্॥ 1-254-28 (11071) 
নিরীক্ষিতুমমোঘাস্ত্রং যোদ্ধুং চাপি কুতো রণে।
শতং চৈকেন বিব্যাধ শতেনৈকং পতত্রিণাম্॥ 1-254-29 (11072) 
ব্যসবস্তেঽপতন্নগ্নৌ সাক্ষাৎকালহতা ইব।
ন চালভন্ত তে শর্ম রোধঃসু বিষমেষু চ॥ 1-254-30 (11073) 
পিতৃদেবনিবাসেষু সন্তাপশ্চাপ্যজায়ত।
ভূতসঙ্ঘাশ্চ বহবো দীনাশ্চক্রুর্মহাস্বনম্॥ 1-254-31 (11074) 
রুরুদুর্বারণাশ্চৈব তথা মৃগতরক্ষবঃ।
তেন শব্দেন বিত্রেসুর্গঙ্গোদধিচরা ঝষাঃ॥ 1-254-32 (11075) 
বিদ্যাধরগণাশ্চৈব যে চ তত্র বনৌকসঃ।
ন ৎবর্জুনং মহাবাহো নাপি কৃষ্ণং জনার্দনম্॥ 1-254-33 (11076) 
নিরীক্ষিতুং বৈ শক্নোতি কশ্চিদ্যোদ্ধুং কুতঃ পুনঃ।
একায়নগতা যেঽপি নিষ্পেতুস্তত্র কেচন॥ 1-254-34 (11077) 
রাক্ষসা দানবা নাগা জঘ্নে চক্রেণ তান্হরিঃ।
তে তু ভিন্নশিরোদেহাশ্চক্রবেগাদ্গতাসবঃ॥ 1-254-35 (11078) 
পেতুরন্যে মহাকায়াঃ প্রদীপ্তে বসুরেতসি।
সমাংসরুধিরৌধৈশ্চ বসাভিশ্চাপি তর্পিতঃ॥ 1-254-36 (11079) 
উপর্যাকাশগো ভূৎবা বিধূমঃ সমপদ্যত।
দীপ্তাক্ষো দীপ্তজিহ্বশ্চ সংপ্রদীপ্তমহাননঃ॥ 1-254-37 (11080) 
দীপ্তোর্ধ্বকেশঃ পিঙ্গাক্ষঃ পিবন্প্রাণভৃতাং বসাম্।
তাং স কৃষ্ণার্জুনকৃতাং সুধাং প্রাপ্য হুতাশনঃ॥ 1-254-38 (11081) 
বভূব মুদিতস্তৃপ্তঃ পরাং নির্বৃতিমাগতঃ।
তথাঽসুরং ময়ং নাম তক্ষকস্য নিবেশনাৎ॥ 1-254-39 (11082) 
বিপ্রদ্রবন্তং সহসা দদর্শ মধুসূদনঃ।
তমগ্নিঃ প্রার্থয়ামাস দিধক্ষুর্বাতসারথিঃ॥ 1-254-40 (11083) 
শরীরবাঞ্জটী ভূৎবা নদন্নিব বলাহকঃ।
বিজ্ঞায় দানবেন্দ্রাণাং ময়ং বৈ শিল্পিনাং বরম্॥ 1-254-41 (11084) 
জিঘাংসুর্বাসুদেবস্তং চক্রমুদ্যম্য ধিষ্ঠিতঃ।
স চক্রমুদ্যতং দৃষ্ট্বা দিধক্ষন্তং চ পাবকম্॥ 1-254-42 (11085) 
অভিধাবার্জুনেত্যেবং ময়স্ত্রাহীতি চাব্রবীৎ।
তস্য ভীতস্বনং শ্রুৎবা মা ভৈরিতি ধনংজয়ঃ॥ 1-254-43 (11086) 
প্রত্যুবাচ ময়ং পার্থো জীবয়ন্নিব ভারত।
তং ন ভেতব্যমিত্যাহ ময়ং পার্থো দয়াপরঃ॥ 1-254-44 (11087) 
তং পার্থেনাভয়ে দত্তে নমুচের্ভ্রাতরং ময়ম্।
ন হন্তুমৈচ্ছদ্দাশার্হঃ পাবকো ন দদাহ চ॥ 1-254-45 (11088) 
তদ্বনং পাবকো ধীমান্দিনানি দশ পঞ্চ চ।
দদাহ কৃষ্ণপার্থাভ্যাং রক্ষিতঃ পাকশাসনাৎ॥ 1-254-46 (11089) 
তস্মিন্বনে দহ্যমানে ষডগ্নির্ন দদাহ চ।
অশ্বসেনং ময়ং চৈব চতুরঃ শার্ঙ্গকাংস্তথা॥ ॥ 1-254-47 (11090) 
 
ইতি শ্রীমন্মহাভারতে আদিপর্বণি ময়দর্শনপর্বণি চতুঃপঞ্চাশদধিকদ্বিশততমোঽধ্যায়ঃ॥ 254 ॥




আদিপর্ব - অধ্যায় 255

॥ শ্রীঃ ॥

1.255. অধ্যায়ঃ 255 

 -   -  

শার্ঙ্গকাণাং মোচনকারণে জনমেজয়েন পৃষ্টে বৈশম্পায়নেন মন্দপালোপাখ্যানকথনারম্ভঃ॥ 1 ॥ তপসা পিতৃলোকং গতস্যাপ্যনবাপ্ততপঃফল়স্য মন্দপালস্য দেবাজ্ঞয়া প্রজোৎপাদনার্থং পুনর্ভূমাবাগমনম্॥ 2 ॥ তত্র শার্ঙ্গ্যাং জরিতায়াং পুত্রচতুষ্টয়োৎপাদনম্॥ 3 ॥ সপুত্রাং জরিতাং খাণ্ডবে বিসৃজ্য লপিতানাম্ন্যাঽন্যযা শার্ঙ্গ্যা সংগতস্য মন্দপালস্য বিপ্ররূপাগ্নিদর্শনম্॥ 4 ॥ তস্য খাণ্ডবদিধক্ষাং জ্ঞাৎবা পুত্ররক্ষণার্থং স্তুতাদগ্নের্বরলাভঃ॥ 5 ॥

 -   -  

1-255-0 (11091) 
জনমেজয় উবাচ। 1-255-0 (1332) 
কিমর্থং শার্ঙ্গকানগ্নির্ন দদাহ তথা গতে।
তস্মিন্বনে দহ্যমানে ব্রহ্মন্নেতৎপ্রচক্ষ্ব মে॥ 1-255-1 (11092) 
অদাহে হ্যশ্বসেনস্য দানবস্য ময়স্য চ।
কারণং কীর্তিতং ব্রহ্মঞ্শার্ঙ্গকাণাং ন কীর্তিতম্॥ 1-255-2 (11093) 
তদেতদদ্ভুতং ব্রহ্মঞ্শার্ঙ্গকাণামনাময়ম্।
কীর্তয়স্বাগ্নিসংমর্দে কথং তে ন বিনাশিতাঃ॥ 1-255-3 (11094) 
বৈশম্পায়ন উবাচ। 1-255-4 (1333) 
যদর্থং শার্ঙ্গকানগ্নির্ন দদাহ তথা গতে।
তত্তে সর্বং প্রবক্ষ্যামি যথা ভূতমরিন্দম॥ 1-255-4 (11095) 
ধর্মজ্ঞানাং মুখ্যতমস্তপস্বী সংশিতব্রতঃ।
আসীন্মহর্ষিঃ শ্রুতবান্মন্দপাল ইতি শ্রুতঃ॥ 1-255-5 (11096) 
স মার্গমাশ্রিতো রাজন্নৃষীণামূর্ধ্বরেতসাম্।
স্বাধ্যায়বান্ধর্মরতস্তপস্বী বিজিতেন্দ্রিয়ঃ॥ 1-255-6 (11097) 
স গৎবা তপসঃ পারং দেহমুৎসৃজ্য ভারত।
জগাম পিতৃলোকায় ন লেভে তত্র তৎফলম্॥ 1-255-7 (11098) 
স লোকানফলান্দৃষ্ট্বা তপসা নির্জিতানপি।
পপ্রচ্ছ ধর্মরাজস্য সমীপস্থান্দিবৌকসঃ॥ 1-255-8 (11099) 
মন্দপাল উবাচ। 1-255-9 (1334) 
কিমর্থমাবৃতা লোকা মমৈতে তপসাঽর্জিতাঃ।
কিং ময়া ন কৃতং তত্র যস্যৈতৎকর্মণঃ ফলম্॥ 1-255-9 (11100) 
তত্রাহং তৎকরিষ্যামি যদর্থমিদমাবৃতম্।
ফলমেতস্য তপসঃ কথয়ধ্বং দিবৌকসঃ॥ 1-255-10 (11101) 
দেবা ঊচুঃ। 1-255-11 (1335) 
ঋণিনো মানবা ব্রহ্মঞ্জায়ন্তে যেন তচ্ছৃণু।
ক্রিয়াভির্ব্রহ্মচর্যেণ প্রজয়া চ ন সংশয়ঃ॥ 1-255-11 (11102) 
তদপাক্রিয়তে সর্বং যজ্ঞেন তপসা সুতৈঃ।
তপস্বী যজ্ঞকৃচ্চাসি ন চ তে বিদ্যতে প্রজা॥ 1-255-12 (11103) 
ত ইমে প্রসবস্যার্থে তব লোকাঃ সমাবৃতাঃ।
প্রজায়স্ব ততো লোকানুপভোক্ষ্যসি পুষ্কলান্॥ 1-255-13 (11104) 
পুন্নাম্নো নরকাৎপুত্রস্ত্রায়তে পিতরং শ্রুতিঃ।
তস্মাদপত্যসন্তানে যতস্ব ব্রহ্মসত্তম॥ 1-255-14 (11105) 
বৈশম্পায়ন উবাচ। 1-255-15 (1336) 
তচ্ছ্রুৎবা মন্দপালস্তু বচস্তেষাং দিবৌকসাম্।
ক্ব নু শীঘ্রমপত্যং স্যাদ্বহুলং চেত্যচিন্তয়ৎ॥ 1-255-15 (11106) 
স চিন্তয়ন্নভ্যগচ্ছৎসুবহুপ্রসবান্খগান্।
শার্ঙ্গিকাং শার্ঙ্গকো ভূৎবা জরিতাং সমুপেয়িবান্॥ 1-255-16 (11107) 
তস্যাং পুত্রানজনয়চ্চতুরো ব্রহ্মবাদিনঃ।
তানপাস্য স তত্রৈব জগাম লপিতাং প্রতি॥ 1-255-17 (11108) 
বালান্স তানণ্ডগতান্সহ মাত্রা মুনির্বনে।
তস্মিন্গতে মহাভাগে লপিতাং প্রতি ভারত॥ 1-255-18 (11109) 
অপত্যস্নেহসংয়ুক্তা জরিতা বহ্বচিন্তয়ৎ।
তেন ত্যক্তানসংত্যাজ্যানৃষীনণ্ডগতান্বনে॥ 1-255-19 (11110) 
ন জহৌ পুত্রশোকার্তা জরিতা খাণ্ডবে সুতান্।
বভার চৈতান্সংজাতান্স্ববৃত্ত্যা স্নেহবিক্লবা॥ 1-255-20 (11111) 
ততোঽগ্নিং খাণ্ডবং দগ্ধুমায়ান্তং দৃষ্টবানৃষিঃ।
মন্দপালশ্চরংস্তস্মিন্বনে লপিতয়া সহ॥ 1-255-21 (11112) 
তং সংকল্পং বিদিৎবাগ্নের্জ্ঞাৎবা পুত্রাংশ্চ বালকান্।
সোঽভিতুষ্টাব বিপ্রর্ষিব্রার্হ্মণো জাতবেদসম্॥ 1-255-22 (11113) 
পুত্রান্প্রতিবদন্ভীতো লোকপালং মহৌজসম্।  1-255-23 (11114) 
মন্দপাল উবাচ।
ৎবমগ্নে সর্বলোকানাং মুখং ৎবমসি হব্যবাট্॥  1-255-23 (1337) 
ৎবমন্তঃ সর্বভূতানাং গূঢশ্চরসি পাবক।
ৎবামেকমাহুঃ কবয়স্ৎবামাহুস্ত্রিবিধং পুনঃ॥ 1-255-24 (11115) 
ৎবামষ্টধা কল্পয়িৎবা যজ্ঞবাহমকল্পয়ন্।
ৎবয়া বিশ্বমিদং সৃষ্টং বদন্তি পরমর্ষয়ঃ॥ 1-255-25 (11116) 
ৎবদৃতে হি জগৎকৃৎস্নং সদ্যো নশ্যেদ্ধুতাশন।
তুভ্যং কৃৎবা নমো বিপ্রাঃ স্বকর্মবিজিতাং গতিম্॥ 1-255-26 (11117) 
গচ্ছন্তি সহ পত্নীভিঃ সুতৈরপি চ শাশ্বতীম্।
ৎবামগ্নে জলদানাহুঃ খেবিষক্তান্সবিদ্যুতঃ॥ 1-255-27 (11118) 
দহন্তি সর্বভূতানি ৎবত্তো নিষ্ক্রম্য হেতয়ঃ।
জাতবেদস্ৎবয়ৈবেদং বিশ্বং সৃষ্টং মহাদ্যুতে॥ 1-255-28 (11119) 
তবৈব কর্মবিহিতং ভূতং সর্বং চরাচরম্।
ৎবয়াপো বিহিতাঃ পূর্বং ৎবয়ি সর্বমিদং জগৎ॥ 1-255-29 (11120) 
ৎবয়ি হব্যং চ কব্যং চ যথাবৎসংপ্রতিষ্ঠিতম্।
ৎবমেব দহনো দেব ৎবং ধাতা ৎবং বৃহস্পতিঃ॥ 1-255-30 (11121) 
ৎবমশ্বিনৌ যমৌ মিত্রঃ সোমস্ৎবমসি চানিলঃ।  1-255-31 (11122) 
বৈশম্পায়ন উবাচ।
এবং স্তুতস্তদা তেন মন্দপালেন পাবকঃ॥  1-255-31 (1338) 
তুতোষ তস্য নৃপতে মুনেরমিততেজসঃ।
উবাচ চৈনং প্রীতাত্মা কিমিষ্টং করবাণি তে॥ 1-255-32 (11123) 
তমব্রবীন্মন্দপালঃ প্রাঞ্জলির্হব্যবাহনম্।
প্রদহন্খাণ্ডবং দাবং মম পুত্রান্বিসর্জয়॥ 1-255-33 (11124) 
তথেতি তৎপ্রতিশ্রুত্য ভগবান্হব্যবাহনঃ।
খাণ্ডবে তেন কালে ন প্রজজ্বাল দিদক্ষয়া॥ ॥ 1-255-34 (11125) 
 
ইতি শ্রীমন্মহাভারতে আদিপর্বণি ময়দর্শনপর্বণি পঞ্চপঞ্চাশদধিকদ্বিশততমোঽধ্যায়ঃ॥ 255 ॥

 -   -  

1-255-23 পুত্রাণাং দহনাদ্ভীতো ইতি ঙ. পাঠঃ॥ পঞ্চপঞ্চাশদধিকদ্বিশততমোঽধ্যায়ঃ॥ 255 ॥



আদিপর্ব - অধ্যায় 256

॥ শ্রীঃ ॥

1.256. অধ্যায়ঃ 256 

 -   -  

প্রজ্বলদগ্নিদর্শনেন জরিতায়াঃ স্বপুত্রৈঃ সংবাদঃ॥ 1 ॥

 -   -  

1-256-0 (11126) 
বৈশম্পায়ন উবাচ। 1-256-0 (1339) 
ততঃ প্রজ্বলিতে বহ্নৌ শার্ঙ্গকাস্তে সুদুঃখিতাঃ।
ব্যথিতাঃ পরমোদ্বিগ্না নাধিজগ্মুঃ পরায়ণম্॥ 1-256-1 (11127) 
নিশাম্য পুত্রকান্বালান্মাতা তেষাং তপস্বিনী।
জরিতা শোকদুঃখার্তা বিললাপ সুদুঃখিতা॥ 1-256-2 (11128) 
জরিতোবাচ। 1-256-3 (1340) 
অয়মগ্নির্দহন্কক্ষমিত আয়াতি ভীষণঃ।
জগৎসংদীপয়ন্ভীমো মম দুঃখবিবর্ধনঃ॥ 1-256-3 (11129) 
ইমে চ মাং কর্ষয়ন্তি শিশবো মন্দচেতসঃ।
অবর্হাশ্চরণৈর্হীনাঃ পূর্বেষাং নঃ পরায়ণাঃ॥ 1-256-4 (11130) 
ত্রাসয়ংশ্চায়মায়াতি লেলিহানো মহীরুহান্।
অজাতপক্ষাশ্চ সুতা ন শক্তাঃ সরণে মম॥ 1-256-5 (11131) 
আদায় চ ন শক্নোমি পুত্রাংস্তরিতুমাত্মনা।
ন চ ত্যক্তুমহং শক্তা হৃদয়ং দূয়তীব মে॥ 1-256-6 (11132) 
কং তু জহ্যামহং পুত্রং কমাদায় ব্রজাম্যহম্।
কিংনু মে স্যাৎকৃতং কৃৎবা মন্যধ্বং পুত্রকাঃ কথম্॥ 1-256-7 (11133) 
চিন্তয়ানা বিমোক্ষং বো নাধিগচ্ছামি কিংচন।
ছাদয়িষ্যামি বো গাত্রৈঃ করিষ্যে মরণং সহ॥ 1-256-8 (11134) 
জরিতারৌ কুলং হ্যেতজ্জ্যেষ্ঠৎবেন প্রতিষ্ঠিতম্।
সারিসৃক্কঃ প্রজায়েত পিতৄণাং কুলবর্ধনঃ॥ 1-256-9 (11135) 
স্তম্বমিত্রস্তপঃ কুর্যাদ্দ্রোণো ব্রহ্মবিদাং বরঃ।
ইত্যেবমুক্ৎবা প্রয়যৌ পিতা বো নির্ঘৃণঃ পুরা॥ 1-256-10 (11136) 
কমুপাদায় শক্যেয়ং গন্তুং কষ্টাঽঽপদুত্তমা।
কিং নু কৃৎবা কৃতং কার্যং ভবেদিতি চ বিহ্বলা। 
নাপশ্যৎস্বধিয়া মোক্ষং স্বসুতানাং তদানলাৎ॥  1-256-11 (11137) 
বৈশম্পায়ন উবাচ। 1-256-12 (1341) 
এবং ব্রুবাণাং শার্ঙ্গাস্তে প্রত্যূচুরথ মাতরম্।
স্নেহমুৎসৃজ্য মাতস্ৎবং পত যত্র ন হব্যবাট্॥ 1-256-12 (11138) 
অস্মাস্বিহ বিনষ্টেষু ভবিতারঃ সুতাস্তব।
ৎবয়ি মাতর্বিনষ্টায়াং ন নঃ স্যাৎকুলসন্ততিঃ॥ 1-256-13 (11139) 
অন্ববেক্ষ্যৈতদুভয়ং ক্ষেমং স্যাদ্যৎকুলস্য নঃ।
তদ্বৈ কর্তুং পরঃ কালো মাতরেষ ভবেত্তব॥ 1-256-14 (11140) 
মা ৎবং সর্ববিনাশায় স্নেহং কার্ষীঃ সুতেষু নঃ।
ন হীদং কর্ম মোঘং স্যাল্লোককামস্য নঃ পিতুঃ॥ 1-256-15 (11141) 
জরিতোবাচ। 1-256-16 (1342) 
ইদমাখোর্বিলং ভূমৌ বৃক্ষস্যাস্য সমীপতঃ।
তদাবিশধ্বং ৎবরিতা বহ্নেরত্র ন বো ভয়ম্॥ 1-256-16 (11142) 
ততোঽহং পাংসুনা ছিদ্রমপিধাস্যামি পুত্রকাঃ।
এবং প্রতিকৃতং মন্যে জ্বলতঃ কৃষ্ণবর্ত্মনঃ॥ 1-256-17 (11143) 
তত এষ্যাম্যতীতেঽগ্নৌ বিহন্তুং পাংসুশংচয়ম্।
রোচতামেষ বো বাদো মোক্ষার্থং চ হুতাশনাৎ॥ 1-256-18 (11144) 
শার্ঙ্গকা ঊচুঃ। 1-256-19 (1343) 
অবর্হান্মাংসভূতান্নঃ ক্রব্যাদাখুর্বিনাশয়েৎ।
পশ্যমানা ভয়মিদং প্রবেষ্টুং নাত্র শক্নুমঃ॥ 1-256-19 (11145) 
কথমগ্নির্ন নো ধক্ষ্যেৎকথমাখুর্ন নাশয়েৎ।
কথং ন স্যাৎপিতা মোঘঃ কথং মাতা ধ্রিয়েত নঃ॥ 1-256-20 (11146) 
বিল আখোর্বিনাশঃ স্যাদগ্নেরাকাশচারিণাম্।
অন্ববেক্ষ্যৈতদুভয়ং শ্রেয়ান্দাহো ন ভক্ষণম্॥ 1-256-21 (11147) 
গর্হিতং মরণং নঃ স্যাদাখুনা ভক্ষিতে বিলে।
শিষ্টাদিষ্টঃ পরিত্যাগঃ শরীরস্য হুতাশনাৎ॥ 1-256-22 (11148) 
`অগ্নিদাহে তু নিয়তং ব্রহ্মলোকে ধ্রুবা গতিঃ॥' ॥  1-256-23 (11149) 
 
ইতি শ্রীমন্মহাভারতে আদিপর্বণি ময়দর্শনপর্বণি ষট্পঞ্চাশদধিকদ্বিশততমোঽধ্যায়ঃ॥ 256 ॥

 -   -  

1-256-15 নোঽস্মাকং সর্ববিনাশায় সর্বেষাং বিনাশায় সুতেষু স্নেহং মাকার্ষীরিতি সংবন্ধঃ॥ 1-256-18 বিহন্তুং দূরীকর্তুংম্। বাদো বচনম্॥ 1-256-19 ক্রব্যাদাখুর্মাংসাদ উন্দুরুঃ। পশ্যমানাঃ পশ্যন্তঃ॥ 1-256-20 মোঘো নিষ্ফলাঽপত্যোৎপত্তিঃ। ধ্রিয়েত জীবেত॥ 1-256-22 শিষ্টাদিষ্টঃ শিষ্টৈরাদিষ্টঃ॥ ষট্পঞ্চাশদধিকদ্বিশততমোঽধ্যায়ঃ॥ 256 ॥



আদিপর্ব - অধ্যায় 257

॥ শ্রীঃ ॥

1.257. অধ্যায়ঃ 257 

 -   -  

পুত্রৈঃ সহ সংবাদানন্তরং জরিতায়াঃ স্থানান্তরগমনম্॥ 1 ॥

 -   -  

1-257-0 (11150) 
জরিতোবাচ। 1-257-0 (1344) 
অস্মাদ্বিলান্নিষ্পতিতমাখুং শ্যেনো জহার তম্।
ক্ষুদ্রং পদ্ভ্যাং গৃহীৎবা চ যাতো নাত্র ভয়ং হি বঃ॥ 1-257-1 (11151) 
শার্ঙ্গকা ঊচুঃ। 1-257-2 (1345) 
ন হৃতং তং বয়ং বিদ্মঃ শ্যেনেনাখুং কথংচন।
অন্যেঽপি ভিতারোঽত্র তেভ্যোঽপি ভমেব নঃ॥ 1-257-2 (11152) 
সংশয়ো বহ্নিরাগচ্ছেদ্দৃষ্টং বায়োর্নিবর্তনম্।
মৃত্যুর্নো বিলবাসিভ্যো বিলে স্যান্নাত্র সংশয়ঃ॥ 1-257-3 (11153) 
নিঃসংশয়াৎসংশয়িতো মৃত্যুর্মাতর্বিশিষ্যতে।
চর খে ৎবং যথান্যায়ং পুত্রানাপ্স্যসি শোভনান্॥ 1-257-4 (11154) 
জরিতোবাচ। 1-257-5 (1346) 
অহং বেগেন তং যান্তমদ্রাক্ষং পততাং বরম্।
বিলাদাখুং সমাদায় শ্যেনং পুত্রা মহাবলম্॥ 1-257-5 (11155) 
তং পতন্তং মহাবেগা ৎবরিতা পৃষ্ঠতোঽন্বগাম্।
আশিষোঽস্য প্রয়ুঞ্জানা হরতো মূষিকং বিলাৎ॥ 1-257-6 (11156) 
যো নো দ্বেষ্টারমাদায় শ্যেনরাজ প্রধাবসি।
ভব ৎবং দিবমাস্থায় নিরমিত্রো হিরণ্ময়ঃ॥ 1-257-7 (11157) 
স যদা ভক্ষিতস্তেন শ্যেনেনাখুঃ পতত্রিণা।
তদাহং তমনুজ্ঞাপ্য প্রত্যুপায়াং পুনর্গৃহম্॥ 1-257-8 (11158) 
প্রবিশধ্বং বিলং পুত্রা বিশ্রব্ধা নাস্তি বো ভয়ম্।
শ্যেনেন মম পশ্যন্ত্যা হৃত আখুর্মহাত্মনা॥ 1-257-9 (11159) 
শার্ঙ্গকা ঊচুঃ। 1-257-10 (1347) 
ন বিদ্মহে হৃতং মাতঃ শ্যেনৈনাখুং কথংচন।
অবিজ্ঞায় ন শক্যামঃ প্রবেষ্টং বিবরং ভুবঃ॥ 1-257-10 (11160) 
জরিতোবাচ। 1-257-11 (1348) 
অহং তমভিজানামি হৃতং শ্যেনেন মূষিকম্।
নাস্তি বোঽত্র ভয়ং পুত্রাঃ ক্রিয়তাং বচনং মম॥ 1-257-11 (11161) 
শার্ঙ্গকা ঊচুঃ। 1-257-12 (1349) 
ন ৎবং মিথ্যোপচারেণ মোক্ষয়েথা ভয়াদ্ধি নঃ।
সমাকুলেষু জ্ঞানেষু ন বুদ্ধিকৃতমেব তৎ॥ 1-257-12 (11162) 
ন চোপকৃতমস্মাভির্ন চাস্মান্বেত্থ যে বয়ম্।
পীড্যমানা বিভর্ষ্যস্মান্কা সতী কে বয়ং তব॥ 1-257-13 (11163) 
তরুণী দর্শীয়াঽসি সমর্থা ভর্তুরেষণে।
অনুগচ্ছ পতিং মাতুঃ পুত্রানাপ্স্যসি শোমনান্॥ 1-257-14 (11164) 
বয়মস্নিং সমাবিশ্য লোকানাপ্স্যাম শোভনান্।
অথাস্মান্ন দহেদগ্নিরায়াস্ৎবং পুনরেব নঃ॥ 1-257-15 (11165) 
বৈশম্পায়ন উবাচ। 1-257-16 (1350) 
এবমুক্তা ততঃ শার্ঙ্গী পুত্রানুৎসৃজ্য খাণ্ডবে।
জগাম ৎবরিতা দেশং ক্ষেমমগ্নেরনাময়ম্॥ 1-257-16 (11166) 
ততস্তীক্ষ্ণার্চিরভ্যাগাত্ৎবরিতো হব্যবাহনঃ।
যত্র শার্ঙ্গা বভূবুস্তে মন্দপালস্য পুত্রকাঃ॥ 1-257-17 (11167) 
ততস্তং জ্বলিতং দৃষ্ট্বা জ্বলনং তে বিহঙ্গমাঃ।
`ব্যথিতাঃ করুণা বাচঃ শ্রাবয়ামাসুরন্তিকাৎ।' 
জরিতারিস্ততো বাক্যং শ্রাবয়ামাস পাবকম্॥ ॥  1-257-18 (11168) 
 
ইতি শ্রীমন্মহাভারতে আদিপর্বণি ময়দর্শনপর্বণি সপ্তপঞ্চাশদধিকদ্বিশততমোঽধ্যায়ঃ॥ 257 ॥

 -   -  

1-257-3 বহ্নিরাগচ্ছেদিত্যত্র সংশয়ো যতো বায়োঃ সকাশাদ্বহ্নেতি বর্তনং দৃষ্টম্॥ 1-257-5 অহং বৈশ্যেনমায়ান্তং ইতি ঙ. পাঠঃ॥ সপ্তপঞ্চাশদধিকদ্বিশততমোঽধ্যায়ঃ॥ 257 ॥



আদিপর্ব - অধ্যায় 258

॥ শ্রীঃ ॥

1.258. অধ্যায়ঃ 258 

 -   -  

জরিতার্যাদীনাং চতুর্ণাং শার্ঙ্গকাণাং পরস্পরং সংবাদঃ॥ 1 ॥ স্তুত্যা প্রসন্নেনাগ্নিনা তেভ্যোঽভয়দানম্॥ 2 ॥ শার্ঙ্গকাণাং প্রার্থনয়া অগ্নিনা মার্জারাণাং দাহঃ॥ 3 ॥

 -   -  

1-258-0 (11169) 
জরিতারিরুবাচ। 1-258-0 (1351) 
পুরতঃ কৃচ্ছ্রকালস্য ধীমাঞ্জাগর্তি পুরুষঃ।
স কৃচ্ছ্রকালং সংপ্রাপ্য ব্যথাং নৈবৈতি কর্হিচিৎ॥ 1-258-1 (11170) 
যস্তু কৃচ্ছ্রমনুপ্রাপ্তং বিচেতা নাববুধ্যতে।
সকৃচ্ছ্রকালে ব্যথিতো ন শ্রেয়ো বিন্দতে মহৎ॥ 1-258-2 (11171) 
সারিসৃক্ব উবাচ। 1-258-3 (1352) 
ধীরস্ৎবমসি মেধাবী প্রাণকৃচ্ছ্রমিদং চ নঃ।
প্রাজ্ঞঃ শূরো বহূনাং হি ভবত্যেকো ন সংশয়ঃ॥ 1-258-3 (11172) 
স্তম্বমিত্র উবাচ। 1-258-4 (1353) 
জ্যেষ্ঠস্তাতো ভবতি বৈ জ্যেষ্ঠো মুঞ্চতি কৃচ্ছ্রতঃ।
জ্যেষ্ঠশ্চেন্ন প্রজানাতি নীয়ান্কিং করিষ্যতি॥ 1-258-4 (11173) 
দ্রোণ উবাচ। 1-258-5 (1354) 
হিরণ্যরেতাস্ৎবরিতো জলন্নায়াতি নঃ ক্ষয়ম্।
সপ্তজিহ্বাননঃ ক্রূরো লিহানো বিসর্পতি॥ 1-258-5 (11174) 
বৈশম্পায়ন উবাচ। 1-258-6 (1355) 
এবং সংভাষ্য তেঽন্যোন্যং মন্দপালস্য পুত্রকাঃ।
তুষ্টুবুঃ প্রয়তা ভূৎবা যথাঽগ্নিং শৃণু পার্থিব॥ 1-258-6 (11175) 
জরিতারিরুবাচ। 1-258-7 (1356) 
আত্মাঽসি বায়োর্জ্বলন শরীরমসি বীরুধাম্।
যোনিরাপশ্চ তে শুক্রং যোনিস্ৎবমসি চাম্ভসঃ॥ 1-258-7 (11176) 
ঊর্ধ্বং চাধশ্চ সর্পন্তি পৃষ্ঠতঃ পার্শ্বতস্তথা।
অর্চিষস্তে মহাবীর্য রশ্যমঃ সবিতুর্যথা॥ 1-258-8 (11177) 
সারিসৃক্ক উবাচ। 1-258-9 (1357) 
মাতা প্রণষ্টা পিতরং ন বিদ্মঃ
পক্ষা জাতা নৈ নো ধূমকেতো। 
ন নস্ত্রাতা বিদ্যতে বৈ ৎবদন্য-
স্তস্মাদস্মাংস্ত্রাহি বালাংস্ৎবমগ্নে॥  1-258-9 (11178) 
যদগ্নে তে শিবং রূপং যে চ তে সপ্ত হেতয়ঃ।
তেন নঃ পরিপাহি ৎবমার্তান্নঃ শরণৈষিণঃ॥ 1-258-10 (11179) 
ৎবমেবৈকস্তপসে জপ্তবেদো
নান্যস্তপ্তা বিদ্যতে গোষু দেব। 
ঋষীনস্মান্বালকান্পালয়স্ব
পরেণাস্মান্প্রেহি বৈ হব্যবাহ॥  1-258-11 (11180) 
স্তম্বমিত্র উবাচ। 1-258-12 (1358) 
সর্বমগ্নে ৎবমেবৈকস্ৎবয়ি সর্বমিদং জগৎ।
ৎবং ধারয়সি ভূতানি ভুবনং ৎবং বিভর্ষি চ॥ 1-258-12 (11181) 
ৎবমগ্নির্হব্যবাহস্ৎবং ৎবমেব পরমং হবিঃ।
মনীষিণস্ৎবাং জানন্তি বহুধা চৈকধাপি চ॥ 1-258-13 (11182) 
সৃষ্ট্বা লোকাংস্ত্রীনিমান্হব্যবাহ
কালে প্রাপ্তে পচসি পুনঃ সমিদ্ধঃ। 
ৎবং সর্বস্য ভুবনস্য প্রসূতি-
স্ৎবমেবাগ্নে ভবসি পুনঃ প্রতিষ্ঠা॥  1-258-14 (11183) 
দ্রোণ উবাচ। 1-258-15 (1359) 
ৎবমন্নং প্রাণিভির্ভুক্তমন্তর্ভূতো জগৎপতে।
নিত্যপ্রবৃদ্ধঃ পচসি ৎবয়ি সর্বং প্রতিষ্ঠিতম্॥ 1-258-15 (11184) 
সূর্যো ভূৎবা রশ্মিভির্জাতবেদো
ভূমেরম্ভো ভূমিজাতান্রসাংশ্চ। 
বিশ্বানাদায় পুনরুৎসৃজ্য কালে
দৃষ্ট্বা বৃষ্ট্যা ভাবয়সীহ শুক্র॥  1-258-16 (11185) 
ৎবত্ত এতাঃ পুনঃ শুক্র বীরুধো হরিতচ্ছদাঃ।
জায়ন্তে পুষ্করিণ্যশ্চ সুভদ্রশ্চ মহোদধিঃ॥ 1-258-17 (11186) 
ইদং বৈ সদ্ম তিগ্মাংশো বরুণস্য পরায়ণম্।
শিবস্ত্রাতা ভবাস্মাকং মাঽস্মানদ্য বিনাশয়॥ 1-258-18 (11187) 
পিঙ্গাক্ষ লোহিতগ্রীব কৃষ্ণবর্ত্মন্হুতাশন।
পরেণ প্রেহি মুঞ্চাস্মান্সাগরস্য গৃহানিব॥ 1-258-19 (11188) 
বৈশম্পায়ন উবাচ। 1-258-20 (1360) 
এবমুক্তো জাতবেদা দ্রোণেন ব্রহ্মবাদিনা।
দ্রোণমাহ প্রতীতাত্মা মন্দপালপ্রতিজ্ঞয়া॥ 1-258-20 (11189) 
অগ্নিরুবাচ। 1-258-21 (1361) 
ঋষির্দ্রোণস্ৎবমসি বৈ ব্রহ্মৈতদ্ব্যাহৃতং
ঈপ্সিতং তে করিষ্যামি ন চ তে  1-258-21 (11190) 
মন্দপালেন বৈ যূয়ং মম পূর্বং নিবেদিতাঃ।
বর্জয়েঃ পুত্রকান্মহ্যং দহন্দাবমিতি স্ম হ॥ 1-258-22 (11191) 
তস্য তদ্বচনং দ্রোণ ৎবয়া যচ্চেহ ভাষিতম্।
উভয়ং মে গরীয়স্তু ব্রূহি কিং করবাণি তে। 
ভৃশং প্রীতোঽস্মি ভদ্রং তে ব্রহ্মংস্তোত্রেণ সত্তম॥  1-258-23 (11192) 
দ্রোণ উবাচ। 1-258-24 (1362) 
ইমে মার্জারকাঃ শুক্র নিত্যমুদ্বেজয়ন্তি নঃ।
এতান্কুরুষ্ব দগ্ধাংস্ৎবং হুতাশন সবান্ধবান্॥ 1-258-24 (11193) 
বৈশম্পায়ন উবাচ। 1-258-25 (1363) 
তথা তৎকৃতবানগ্নিরভ্যনুজ্ঞায় শার্ঙ্গকান্।
দদাহ খাণ্ডবং দাবং সমিদ্ধো জনমেজয়॥ ॥ 1-258-25 (11194) 
 
ইতি শ্রীমন্মহাভারতে আদিপর্বণি ময়দর্শনপর্বণি অষ্টপঞ্চাশদধিকদ্বিশততমোঽধ্যায়ঃ॥ 258 ॥




আদিপর্ব - অধ্যায় 259

॥ শ্রীঃ ॥

1.259. অধ্যায়ঃ 259 

 -   -  

পুত্রাংশ্চন্তয়ন্তং মন্দপালং প্রতি লপিতায়াঃ সাসূয়বচনম্॥ 1 ॥ অগ্নিশান্ত্যনন্তরং আত্মদিদৃক্ষয়াঽঽগতং মন্দপালং প্রতি ভার্যযা পুত্রৈশ্চ উপালম্ভঃ॥ 2 ॥।

 -   -  

1-259-0 (11195) 
বৈশম্পায়ন উবাচ। 1-259-0 (1364) 
মন্দপালোঽঞপি কৌরব্যং চিন্তয়ামাস পুত্রকান্।
উক্ৎবাঽপি চ স তিগ্মাংশুং নৈব শর্মাধিগচ্ছতি॥ 1-259-1 (11196) 
স তপ্যমানঃ পুত্রার্থে লপিতামিদমব্রবীৎ।
কথং নু শক্তাঃ শরণে লপিতে মম পুত্রকাঃ॥ 1-259-2 (11197) 
বর্ধমানে হুতবহে বাতে চাশু প্রবায়তি।
অসমর্থা বিমোক্ষায় ভবিষ্যন্তি মমাত্মজাঃ॥ 1-259-3 (11198) 
কথং ৎবশক্তা ত্রাণায় মাতা তেষাং তপস্বিনী।
ভবিষ্যতি হি শোকার্তা পুত্রত্রাণমপশ্যতী॥ 1-259-4 (11199) 
কথমুড্ডীয়নেঽশক্তান্পতনে চ মমাত্মজান্।
সন্তপ্যমানা বহুধা বাশমানা প্রধাবতী॥ 1-259-5 (11200) 
জরিতারিঃ কথং পুত্রঃ সারিসৃক্কঃ কথং চ মে।
স্তম্বমিত্রঃ কথং দ্রোণঃ কথং সা চ তপস্বিনী॥ 1-259-6 (11201) 
লালপ্যমানং তমৃষইং মন্দপালং তথা বনে।
লপিতা প্রত্যুবাচেদং সাসূয়মিব ভারত॥ 1-259-7 (11202) 
ন তে পুত্রেষ্ববেক্ষাঽস্তি যানৃষীনুক্তবানসি।
তেজস্বিনো বীর্যবন্তো ন তেষাং জ্বলনাদ্ভয়ম্॥ 1-259-8 (11203) 
ৎবয়াঽগ্নৌ তে পরীতাশ্চ স্বয়ং হি মম সন্নিধৌ।
শ্রুতং তথা চেতি জ্বলনেন মহাত্মনা॥ 1-259-9 (11204) 
পলো ন তাং বাচমুক্ৎবা মিথ্যা করিষ্যতি।
ন্ধুকৃত্যে ন তেন তে স্বস্থ মানসম্॥ 1-259-10 (11205) 
তামেব তু মমামিত্রাং চিন্তয়ন্পরিতপ্যসে।
ধ্রুবং ময়ি ন তে স্নেহো যথা তপয়ং পুরাঽভবৎ॥ 1-259-11 (11206) 
নহি পক্ষবতা ন্যায়্যং নিঃ হেন সুহৃজ্জনে।
পীড্যমান উপদ্রষ্টুং শক্তেনা মা কথংচন॥ 1-259-12 (11207) 
গচ্ছ ৎবং জরিতামেব যদর্থং পরিতপ্যসে।
চরিষ্যাম্যহমপ্যেকা যথা পুরুষাশ্রিতা॥ 1-259-13 (11208) 
মন্দপাল উবাচ। 1-259-14 (1365) 
নাহমেবং চরে লোকে যথা ৎবমভিমন্যসে।
অপত্যহেতোর্বিচরে তচ্চ কৃচ্ছ্রগতং মম॥ 1-259-14 (11209) 
ভূতং হিৎবা চ ভাব্যর্থে যোঽবলম্বেৎস মন্দধীঃ।
অবমন্যেত তং লোকো যথেচ্ছসি তথা কুরু॥ 1-259-15 (11210) 
এষ হি প্রজ্বলন্নগ্নির্লেলিহানী মহীরুহান্।
আবিগ্নে হৃদি সন্তাপং জনয়ত্যশিবং মম॥ 1-259-16 (11211) 
বৈশম্পায়ন উবাচ। 1-259-17 (1366) 
`ভর্তুর্হি বাক্যং সা শ্রুৎবা লপিতা দুঃখিতাঽভবৎ।
সান্ৎবয়ামাস চ পুনঃ পতি পতিপরায়ণা॥'  1-259-17 (11212) 
তস্মাদ্দেশাদতিক্রান্তে জ্বলনে জরিতা পুনঃ।
জগাম পুত্রকানেন জরিতা পুত্রগৃদ্ধিনী॥ 1-259-18 (11213) 
সা তান্কুশলিনঃ সর্বান্বিমুক্তাঞ্জাতবেদসঃ।
রোরূয়মাণান্দদৃশে বনে পুত্রান্নিরাময়ান্॥ 1-259-19 (11214) 
অশ্রূণি মুমুচে তেষাং দর্শনাৎসা পুনঃপুনঃ।
`ন শ্রদ্ধেয়ং ততস্তেষাংর্শনং বৈ পুনঃপুনঃ॥ 1-259-20 (11215) 
ইতি মৎবাঽব্রবীদ্বাকজরিতা পুত্রগৃদ্ধিনী।'
একাকশশ্চ পুত্রাংস্তন্ত্র্শমানান্বপদ্যত॥  1-259-21 (11216) 
`জরিতা তু পরিষ্বজ্যুত্রস্নেহাচ্চুচুম্ব হ॥'  1-259-22 (11217) 
ততোঽভ্যগচ্ছৎসহসমন্দপালোঽপি ভারত।
অথ তে সর্ব এবৈনং ভ্যনন্দংস্তদা সুতাঃ॥ 1-259-23 (11218) 
`গুরুৎবান্মন্দপালস্তপসশ্চ বিশেষতঃ।
অভিবাদামহে সর্বে তপক্ষাঃ প্রসাদতঃ॥ 1-259-24 (11219) 
এবমুক্তবতাং তেষাং তনন্দ্য মহাতপাঃ।
পরিষ্বজ্য ততো মূ উপাঘ্রায় চ বলকান্। 
পুত্রান্স্বয়ং সমাহূয়তঃ প্রোবাচ গৌতমঃ॥'  1-259-25 (11220) 
লালপ্যমানমেকৈকংরিতাং চ পুনঃপুনঃ।
ন চৈবোচুস্তদা কিংতমৃষিং সাধ্বসাধু বা॥ 1-259-26 (11221) 
মন্দপাল উবাচ। 1-259-27 (1367) 
জ্যেষ্ঠঃ সুতস্তে কত কতমস্তস্য চানুজঃ।
মধ্যমঃ কতমশ্চৈব যান্কতমশ্চ তে॥ 1-259-27 (11222) 
এবং ব্রুবন্তং দুঃখাকং মা ন প্রতিভাষসে।
কৃতবানস্মি হব্যানৈব শান্তিমিতো লভে। 
`এবমুক্ৎবা তু তাং মন্দপালস্তদাঽস্পৃশৎ॥'  1-259-28 (11223) 
জরিতোবাচ। 1-259-29 (1368) 
কিং নু জ্যেষ্ঠেন তে কিমনন্তরজেন তে।
কিং বা মধ্যমজাতেন কিং কনিষ্ঠেন বা পুনঃ॥ 1-259-29 (11224) 
যাং ৎবং মাং সর্বতো হীনামুৎসৃজ্যাসি গতঃ পুরা।
তামেব লপিতাং গচ্ছ তরুণীং চারুহাসিনীম্॥ 1-259-30 (11225) 
মন্দপাল উবাচ। 1-259-31 (1369) 
ন স্ত্রীণাং বিদ্যতে কিংচিদমুত্র পুরুষান্তরাৎ।
সাপত্নকমৃতে লোকে নান্যদর্থবিনাশনম্॥ 1-259-31 (11226) 
বৈরাগ্নিদীপনং চৈব ভৃশুদ্বেগকারি চ।
সুব্রতা চাপি কল্যাণী সর্বভূতেষু বিশ্রুতা॥ 1-259-32 (11227) 
অরুন্ধতী মহাত্মানং বসিষ্ঠং পর্যশঙ্কত।
বিশুদ্ধভাবমত্যন্তং সদা প্রিয়হিতে রতম্॥ 1-259-33 (11228) 
সপ্তর্ষিমধ্যগং বীরমবমেনে চ তং মুনিম্।
অপধ্যানেন সা তেন ধূমারুণসমপ্রভা। 
লক্ষ্যাঽলক্ষ্যা নাভিরূপা নিমিত্তমিব পশ্যতি॥  1-259-34 (11229) 
অপত্যহেতোঃ সংপ্রাপ্তং তথা ৎবমপি মামিহ।
ইষ্টমেবং গতে হি ৎবং সা তথৈবাদ্য বর্ততে॥ 1-259-35 (11230) 
ন হি ভার্যেতি বিশ্বাসঃ কার্যঃ পুংসা কথংচন।
ন হি কার্যমনুধ্যাতি নারী পুত্রবতী সতী॥ 1-259-36 (11231) 
বৈশম্পায়ন উবাচ। 1-259-37 (1370) 
ততস্তে সর্ব এবৈনং পুত্রাঃ সম্যগুপাসতে।
স চ তানাত্মজান্সর্বানাশ্বাসয়িতুমুদ্যতঃ॥ ॥ 1-259-37 (11232) 
 
ইতি শ্রীমন্মহাভারতে আদিপ্রবণি ময়দর্শনপর্বণি ঊনষষ্ট্যধিকদ্বিশততমোঽধ্যায়ঃ॥ 259 ॥

 -   -  

1-259- 1-259-10 1-259-12 মিতি ঙ. পাঠঃ॥ 1-259-13 হ্যপুরুষা তথা ইতি ঙ. পাঠঃ॥ ঊনষষ্ঠ্যধিকদ্বিশততমোঽধ্যায়ঃ॥ 259 ॥



আদিপর্ব - অধ্যায় 260

॥ শ্রীঃ ॥

1.260. অধ্যায়ঃ 260 

 -   -  

মন্দপালস্য পুত্রাশ্বপূর্বকং সর্বৈঃ সহান্যত্র গমনম্॥ 1 ॥ দেবগণৈঃ সহাগতস্যেন্দ্রস্য কৃষ্ণার্জুনবরদানপূর্বকং স্বলোকগমনম্॥ 2 ॥ অগ্নেস্থানগমনানন্তরং কৃষ্ণার্জুনময়ানাং নদীকূল উপবেশনম্॥ 3 ॥

 -   -  

1-260-0 (11233) 
মন্দপাল উবাচ। 1-260-0 (1371) 
যুষ্মাকমপবর্গার্থং তী জ্বলনো ময়া।
অগ্নিনা চ তথেত্যেতিজ্ঞাতং মহাত্মনা॥ 1-260-1 (11234) 
অগ্নের্বচনমাজ্ঞায় ধর্মজ্ঞতাং চ বঃ।
ভবতাং চ পরং বীর্যং নাহমিহাগতঃ॥ 1-260-2 (11235) 
ন সন্তাপো হি বর্ত্থঃ পুত্রকা হৃদি মাং প্রতি।
ঋষীন্বেদ হুতাশো ব্রহ্ম তদ্বিদিতং চ বঃ॥ 1-260-3 (11236) 
বৈশম্পায়ন উবাচ। 1-260-4 (1372) 
এবমাশ্বাসিতান্পুত্রান্ভার্যামাদায় স দ্বিজঃ।
মন্দপালস্ততো দেশাদন্যং দেশং জগাম হ॥ 1-260-4 (11237) 
ভগবানাপি তিগ্মাংশুঃ সমিদ্ধঃ খাণ্ডবং ততঃ।
দদাহ সহ কৃষ্ণাভ্যাং জনয়ঞ্জগতো হিতম্॥ 1-260-5 (11238) 
বসামেদোবহাঃ কুল্যাস্তত্র পীৎবা চ পাবকঃ।
জগাম দর্শয়ামাস চার্জুনম্॥ 1-260-6 (11239) 
ততোঽঞন্তরিক্ষাদ্ভগবানবতীর্য পুরন্দরঃ।
মরুদ্গণৈর্বৃতঃ পার্থং কেশবং চেদমব্রবীৎ॥ 1-260-7 (11240) 
কৃতং যুবাভ্যাং কর্মেদমমরৈরপি দুষ্করম্।
বরং বৃণীতং তুষ্টোঽস্মি দুর্লভং পুরুষেষ্বিহ॥ 1-260-8 (11241) 
পার্থস্তু বরয়ামাস শক্রাদস্ত্রাণি সর্বশঃ।
প্রদাতুং তচ্চ শক্রস্তু কালং চক্রে মহাদ্যুতিঃ॥ 1-260-9 (11242) 
যদা প্রসন্নো ভগবান্মহাদেবো ভবিষ্যতি।
তদাতুভ্যং প্রদাস্যামি পাণ্ডবাস্ত্রাণি সর্বশঃ॥ 1-260-10 (11243) 
অহমেব চ তং কালং বেৎস্যামি কুরুনন্দন।
তপসা মহতা চাপি দাস্যামি ভবতোঽপ্যহম্॥ 1-260-11 (11244) 
আগ্নেয়ানি চ সর্বাণি বায়ব্যানি চ সর্বশঃ।
মদীয়ানি চ সর্বাণি গ্রহীষ্যসি ধনঞ্জয়॥ 1-260-12 (11245) 
বাসুদেবোঽপি জগ্রাহ প্রীতিং পার্থেন শাশ্বতীম্।
দদৌ সুরপতিশ্চৈব বরং কৃষ্ণায় ধীমতে॥ 1-260-13 (11246) 
এবং দত্ৎবা বরং তাভ্যাং সহ দেবৈর্মরুৎপতিঃ।
হুতাশনমনুজ্ঞাপ্য জগামত্রিদিবং প্রভুঃ॥ 1-260-14 (11247) 
পাবকশ্চ তদা দাবং দগ্ধ্বসমৃগপক্ষিণম্।
অহোভিরেকবিংশদ্ভির্বিররাগ্সুতর্পিতঃ॥ 1-260-15 (11248) 
জগ্ধ্বা মাংসানি পীৎবা চদাংসি রুধিরাণি চ।
যুক্তঃ পরময়া প্রীত্যা তাবুৎবাচ্যুতার্জুনৌ॥ 1-260-16 (11249) 
যুবাভ্যাং পুরুষাগ্র্যাভ্যাং ততোঽস্মি যথাসুখম্।
অনুজানামি বাং বীরৌ চরতংত্র বাঞ্ছিতম্॥ 1-260-17 (11250) 
`গাণ্ডিবং চ ধনুর্দিব্যমক্ষৌ চ মহেষুধী।
কপিধ্বজো রথশ্চায়ং তব দ মহামতে॥ 1-260-18 (11251) 
অনেন ধনুষা চৈব রথেনানে ভারত।
বিজেষ্যসি রণে শত্রূন্সদেবামানুষান্॥'  1-260-19 (11252) 
এবং তৌ সমনুজ্ঞাতৌ পাববেমহাত্মনা।
অর্জুনো বাসুদেবশ্চ দানবশ্চয়স্তথা॥ 1-260-20 (11253) 
পরিক্রম্য ততঃ সর্বে ত্রয়োঽভরতর্ষভ।
রমণীয়ে নদীকূলে সহিতামুপাবিশংন্॥ 1-260-21 (11254) 
 
ইতি শ্রীমন্মহাভারতে শতসাহস্ত্র্যাং সংহিতায়াং বৈয়াসিক্যাং আদিপর্বণি ময়পর্বণি ষষ্ট্যধিকদ্বিশততমোঽধ্যায়ঃ॥ 260 ॥ ॥ সমাপ্তং ময়দর্শনপর্বাদিপর্ব চ॥

 -   -  

1-260-15 অহানি পঞ্চ চৈকং চ ইতি খ. পাঠঃ॥ ষষ্ট্যধিকদ্বিশততমোঽধ্যায়ঃ॥ 260 ॥





  






