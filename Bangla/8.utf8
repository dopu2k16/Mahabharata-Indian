













মহাভারত - পর্ব 8. কর্ণপর্ব  -  -   -   -   






           |
		  |
		  |
		 

    




8. কর্ণপর্ব 


কর্ণপর্ব - অধ্যায় 001

॥ শ্রীঃ ॥

8.1. অধ্যায়ঃ 001 

 -   -  

শিবিরাদ্ধাস্তিনপুরমুপগতবতা সঞ্জয়েন ধৃতরাষ্ট্রংপ্রতি কর্ণাদিনিধনকথনম্॥ 1 ॥ তচ্ছ্রবণেন মূর্চ্ছামুপগতবতো ধৃতরাষ্ট্রস্য সঞ্জয়াদিভিরাশ্বাসনম্॥ 2 ॥

 -   -  

8-1-0 (54873) 
শ্রীবেদব্যাসায় নমঃ। 8-1-0 (4817) 
নারায়ণং নমস্কৃত্য নরং চৈব নরোত্তমম্।
দেবীং সরস্বতীং ব্যাসং ততো জয়মুদীরয়েৎ॥ 8-1-1 (54874) 
`বৈশম্পায়ন উবাচ।
শিবিরাদ্ধাস্তিনপুরং প্রাপ্য ভারত সঞ্জয়ঃ।
প্রবিবেশ মহাবাহুর্ধৃতরাষ্ট্রনিবেশনম্॥  8-1-1 (4818) 
শোকেনাপহতঃ সূতো বিলপন্ভৃশদুঃখিতঃ।
চিন্তয়ন্নিধনং ঘোরং সূতপুত্রস্য পাণ্ডবৈঃ॥ 8-1-2 (54875) 
অন্তঃপুরং প্রবিশ্যৈব সঞ্জয়ো রাজসত্তমম্।
অশ্রুপূর্ণো ভৃশং ত্রস্তো রাজানমুপজগ্মিবান্॥ 8-1-3 (54876) 
উপস্থায় চ রাজানং বিনিশ্বস্য চ সূতজঃ।
নাতিহৃষ্টমনা রাজন্নিদং বচনমব্রবীৎ॥ 8-1-4 (54877) 
সঞ্জয় উবাচ। 8-1-5 (4819) 
সঞ্চয়োঽহং মহারাজ নমস্তে ভরতর্ষভ।
হতো বৈকর্তনঃ কর্ণঃ কৃৎবা কর্ম সুদুষ্করম্॥ 8-1-5 (54878) 
চেদিকাশিকরূশানাং মৎস্যানাং সোমকৈঃ সহ।
কৃৎবাঽসৌ কদনং শেতে বাতনুন্ন ইব দ্রুমঃ॥ 8-1-6 (54879) 
গোষ্ঠমধ্যেব ঋষভো গোব্রজৈঃ পরিবারিতঃ।
ব্যালেন নিহতো যদ্বত্তথাঽসৌ নিহতঃ পরৈঃ॥ 8-1-7 (54880) 
নিরাশান্পাণ্ডবান্কৃৎবা দৃঢং রাজন্সসাত্যকান্।
পাঞ্চালানাং রথাংশ্চৈব বিনিহত্য সহস্রশঃ॥ 8-1-8 (54881) 
জিৎবা শূরান্মহেষ্বাসান্বিদ্রাব্য চ দিশোদশ।
হতো বৈকর্তনঃ কর্ণঃ পাণ্ডবেন কিরীটিনা॥ 8-1-9 (54882) 
বৈরস্য গত আনৃণ্যং দুর্গমস্য দুরাত্মভিঃ।
হৎবা কর্ণং মহারাজ বিশল্যঃ পাণ্ডবোঽভবৎ॥ 8-1-10 (54883) 
শোষণং সাগরাণাং বা পতনং বা বিবস্বতঃ।
বিশীর্ণৎবং যথা মেরোস্তথা কর্ণস্য পাতনম্॥ 8-1-11 (54884) 
যোধাশ্চ বহবো রাজন্হতাস্তত্র জয়ৈষিণঃ।
রাজানো রাজপুত্রাশ্চ শূরাঃ পরিঘবাহবঃ॥ 8-1-12 (54885) 
রথৌঘাশ্চ নরৌঘাশ্চ হতা রাজন্সহস্রশঃ।
বারণা নিহতাস্তত্র বাজিনশ্চ মহাহবে॥ 8-1-13 (54886) 
ক্ষত্রিয়াশ্চ মহারাজ সেনয়োরুভয়োর্হতাঃ।
পরস্পরং বৈ বীক্ষ্যাত্র পরস্পরকৃতাগসঃ॥ 8-1-14 (54887) 
কিঞ্চিচ্ছেষান্পরান্কৃৎবা তীর্ৎবা পাণ্ডববাহিনীম্।
পার্থবেলাং সমাসাদ্য হতো বৈকর্তনো বৃষা॥ 8-1-15 (54888) 
জয়াশা ধার্তরাষ্ট্রাণাং বৈরস্য চ মুখং নৃপ।
তীর্ণং তৎপাণ্ডবৈ রাজন্যৎপুরা নাববুধ্যসে॥ 8-1-16 (54889) 
প্রোচ্যমানং মহারাজ বন্ধুভির্হিতবুদ্ধিভিঃ।
তদিদং সমনুপ্রাপ্তং ব্যসনং ৎবাং মহাভয়ম্॥ 8-1-17 (54890) 
পুত্রাণাং রাজ্যকামেন ৎবয়া রাজন্হিতৈষিণা।
চরিতান্যহিতান্যেব তেষাং তে ফলমাগতম্॥ 8-1-18 (54891) 
হতো দুঃশাসনো রাজন্যথোক্তং পাণ্ডবেন তু।
প্রতিজ্ঞা ভীমসেনেন নিস্তীর্ণা সা চমূমুখে॥ 8-1-19 (54892) 
পীতং চ ক্ষতজং তস্য ধার্তরাষ্ট্রস্য সংয়ুগে।
পাণ্ডবেন মহারাজ কর্ম কৃৎবা সুদুষ্করম্*'॥ 8-1-20 (54893) 
বৈশম্পায়ন উবাচ। 8-1-21 (4820) 
এতচ্ছ্রুৎবা মহারাজ ধৃতরাষ্ট্রোঽম্বিকাসুতঃ।
শোকস্যান্তমপশ্যন্বৈ হতং মৎবা সুয়োধনম্। 
বিহ্বলঃ পতিতো ভূমৌ নষ্টচেতা ইব দ্বিপঃ॥  8-1-21 (54894) 
তস্মিন্নিপতিতে ভূমৌ বিহ্বলে রাজসত্তমে।
আর্তনাদো মহানাসীৎস্ত্রীণাং ভরতসত্তম॥ 8-1-22 (54895) 
শ শব্দঃ পৃথিবীং কৃৎস্নাং পূরয়ামাস সর্বশঃ॥  8-1-23 (54896) 
শোকার্ণবে মহাঘোরে নিমগ্না ভরতস্ত্রিয়ঃ।
রুরুদুর্দুঃখশোকার্তা ভৃশমুদ্বিগ্নচেতসঃ॥ 8-1-24 (54897) 
রাজানং চ সমাসাদ্য গান্ধারী ভরতর্ষভ।
নিঃসংজ্ঞা পতিতা ভূমৌ সর্বাণ্যন্তঃ পুরাণি চ॥ 8-1-25 (54898) 
ততস্তাঃ স়ঞ্জয়ো রাজন্সমাশ্বাসয়দাতুরাঃ।
মুহ্যামানাঃ সুবহুশো মুঞ্চন্তীর্বারি নেত্রজম্॥ 8-1-26 (54899) 
সমাশ্বস্তাঃ স্ত্রিয়স্তাস্তু বেপমানা মুহুর্মুহুঃ।
কদল্য ইব বাতেন ধূয়মানাঃ সমন্ততঃ॥ 8-1-27 (54900) 
রাজানং বিদুরশ্চাপি প্রজ্ঞাচক্ষুষমীশ্বরম্।
আশ্বাসয়ামাস তদা সিঞ্চংস্তোয়েন কৌরবম্॥ 8-1-28 (54901) 
স লব্ধ্বা সনকৈঃ সংজ্ঞাং তাশ্চ দৃষ্ট্বা স্ত্রিয়ো নৃপঃ।
উন্মত্ত ইব রাজেন্দ্র স্থিতস্তূষ্ণীং বিশাম্পতে॥ 8-1-29 (54902) 
ততো ধ্যাৎবা চিরং কালং নিঃশ্বস্য চ পুনঃপুনঃ।
স্বান্পুত্রান্গর্হয়ামাস বহুমেনে চ পাণ্ডবান্॥ 8-1-30 (54903) 
গর্হয়ংশ্চাত্মনো বুদ্ধিং শকুনেঃ সৌবলস্য চ।
ধ্যাৎবা তু সুচিরং কালং বেপমানো মুহুর্মুহুঃ॥ 8-1-31 (54904) 
সংস্তভ্য চ মনো ভূয়ো রাজা ধৈর্যসমন্বিতঃ।
পুনর্গাবল্গণিং সূতং পর্যপৃচ্ছত সঞ্জয়ম্॥ 8-1-32 (54905) 
ন ৎবয়া কথিতং বাক্যং শ্রুতং সঞ্জয় তন্ময়া॥  8-1-33 (54906) 
কচ্চিদ্দুর্যোধনঃ সূত ন গতো বৈ যমক্ষয়ম্।
জয়ে নিরাশঃ পুত্রো মে সততং জয়কামুকঃ। 
ব্রূহি সঞ্জয় তত্ৎবেন পুনরুক্তাং কথামিমাম্॥  8-1-34 (54907) 
বৈশম্পায়ন উবাচ। 8-1-35 (4821) 
এবমুক্তোঽব্রবীৎসূতো রাজানং জনমেজয়।
হতো বৈকর্তনো রাজন্সহপুত্রৈর্মহারথঃ। 
ভ্রাতৃভিশ্চ মহেষ্বাসৈঃ সূতপুত্রৈস্তনুত্যজৈঃ॥  8-1-35 (54908) 
দুঃশাসনশ্চ নিহতঃ পাণ্ডবেন যশস্বিনা।
পীতং চ রুধিরং কোপাদ্ভীমসেনেন সংয়ুগে॥ 8-1-36 (54909) 
`বৈশম্পায়ন উবাচ। 8-1-37 (4822) 
এতচ্ছ্রুৎবা মহারাজ ধৃতরাষ্ট্রোঽম্বিকাসুতঃ।
দহ্যমানোঽব্রবীৎসূতং মুহূর্তং তিষ্ঠ সঞ্জয়। 
ব্যাকুলং মে মনস্তাত মা তাবৎকিংচিদুচ্যতাম্॥  8-1-37 (54910) 
রাজাপি নাব্রবীৎকিঞ্চিৎসঞ্জয়ো বিদুরস্তথা।
তূষ্ণীম্ভূতস্তদা সোঽথ বভূব জগতীপতিঃ'॥ ॥ 8-1-38 (54911) 
 
ইতি শ্রীমন্মহাভারতে কর্ণপর্বণি প্রথমোঽধ্যায়ঃ॥ 1 ॥

 -   -  

দুর্যোধনাদিভিঃ কর্ণস্য সৈনাপত্যেঽভিষেচনপূর্বকং যুদ্ধায় নির্যাণম্॥ 1 ॥ জনমেজয়েন বৈশম্পায়নম্প্রতি কর্ণমরণশ্রাবিণো ধৃতরাষ্ট্রস্য প্রবৃত্তিপ্রশ্নঃ॥ 2 ॥

 -   -  

8-1-0 (54912) 
শ্রীকৃষ্ণায় নমঃ॥ 8-1-0 (4823) 
[নারায়ণং নমস্কৃত্য নরং চৈব নরোত্তমম্।
দেবীং সরস্বতীং চৈব ততো জয়মুদীরয়েৎ॥ 8-1-1 (54913) 
বৈশম্পায়ন উবাচ। 8-1-2 (4824) 
ততো দ্রোণে হতে রাজন্দুর্যোধনমুখা নৃপাঃ।
ভৃশমুদ্বিগ্নমনসো দ্রোণপুত্রমুপাগমন্॥ 8-1-2 (54914) 
তে দ্রোণমনুশোচন্তঃ কশ্মলাভিহতৌজসঃ।
পর্যুপাসন্ত শোকার্তাস্ততঃ শারদ্বতীসুতম্॥ 8-1-3 (54915) 
তে মুহূর্তং সমাশ্বস্য হেতুভিঃ শাস্ত্রসম্মিতৈঃ।
রাত্র্যাগমে মহীপালাঃ স্বানি বেশ্মানি ভেজিরে॥ 8-1-4 (54916) 
তে বেশ্মস্বপি কৌরব্য পৃথ্বীশা নাপ্নুবন্সুখম্।
চিন্তয়ন্তঃ ক্ষয়ং তীব্রং দুঃখশোকসমন্বিতাঃ॥ 8-1-5 (54917) 
বিশেষতঃ সূতপুত্রো রাজা চৈব সুয়োধনঃ।
দুঃশাসনশ্চ শকুনিঃ সৌবলশ্চ মহাবলঃ॥ 8-1-6 (54918) 
উষিতাস্তে নিশাং তাং তু দুর্যোধননিবেশনে।
চিন্তয়ন্তঃ পরিক্লেশান্পাণ্ডবানাং মহাত্মনাম্॥ 8-1-7 (54919) 
যত্তদ্দ্যূতে পরিক্লিষ্টা কৃষ্ণা চানায়িতা সভাম্।
তৎস্মরন্তোঽনুশোচন্তো ভৃশমুদ্বিগ্নচতেতসঃ॥ 8-1-8 (54920) 
তথা তু সঞ্চিন্তয়তাং তান্ক্লেশান্দ্যূতকারিতান্।
দুঃখেন ক্ষণদা রাজঞ্জগামাব্দশতোপমা॥ 8-1-9 (54921) 
ততঃ প্রভাতে বিমলে স্থিতা দিষ্টস্য শাসনে।
চক্রুরাবশ্যকং সর্বে বিধিদৃষ্টেন কর্মণা॥ 8-1-10 (54922) 
তে কৃৎবাঽবশ্যকার্যাণি সমাশ্বস্য চ ভারত।
যোগমাজ্ঞাপয়ামাসুর্যুদ্বায় চ বিনির্যযুঃ॥ 8-1-11 (54923) 
কর্ণং সেনাপতিং কৃৎবা কৃতকৌতুকমঙ্গলাঃ।
পূজয়িৎবা দ্বিজশ্রেষ্ঠান্দধিপাত্রঘৃতাক্ষতৈঃ॥ 8-1-12 (54924) 
গোভিরশ্বৈশ্চ নিষ্কৈশ্চ বাসোভিশ্চ মহাধনৈঃ।
বন্দ্যমানা জয়াশীর্ভিঃ সূতমাগধবন্দিভিঃ॥ 8-1-13 (54925) 
তথৈব পাণ্ডবা রাজন্কৃতপূর্বাহ্ণিকক্রিয়াঃ।
শিবিরান্নির্যযুস্তূর্ণং যুদ্বায় কৃতনিশ্চয়াঃ॥ 8-1-14 (54926) 
ততঃ প্রববৃতে যুদ্বং তুমুলং রোমহর্ষণম্।
কুরূণাং পাণ্ডবানাং চ পরস্পরজয়ৈষিণাম্॥ 8-1-15 (54927) 
তয়োর্দ্বৌ দিবসৌ যুদ্বং কুরুপাণ্ডবসেনয়োঃ।
কর্ণে সেনাপতৌ রাজন্বভূবাদ্ভুতদর্শনম্॥ 8-1-16 (54928) 
ততঃ শত্রুক্ষয়ং কৃৎবা সুমহান্তং রণে বৃষঃ।
পশ্যতাং ধার্তরাষ্ট্রাণাং ফল্গুনেন নিপাতিতঃ॥ 8-1-17 (54929) 
ততস্তু সঞ্জয়ঃ সর্বং গৎবা নাগপুরং দ্রুতম্।
আচষ্ট ধৃতরাষ্ট্রায় যদ্বৃত্তং কুরুজাঙ্গলে॥ 8-1-18 (54930) 
জনময়েজয় উবাচ। 8-1-19 (4825) 
আপগেয়ং হতং শ্রুৎবা দ্রোণং চাপি মহারথম্।
আজগাম পরামার্তিং বৃদ্বো রাজাঽম্বিকাসুতঃ॥ 8-1-19 (54931) 
স শ্রুৎবা নিহতং কর্ণং দুর্যোধনহিতৈষিণম্।
কথং দ্বিজবর প্রাণানধারয়ত দুঃখিতঃ॥ 8-1-20 (54932) 
যস্মিঞ্জয়াশাং পুত্রাণাং সমমন্যত পার্থিবঃ।
তস্মিন্হতে স কৌরব্যঃ কথং প্রাণানধারয়ৎ॥ 8-1-21 (54933) 
দুর্মরং তদহং মন্যে নৃণাং কৃচ্ছ্রেঽপি বর্ততাম্।
যত্র কর্ণং হতং শ্রুৎবা নাত্যজজ্জীবিতং নৃপঃ॥ 8-1-22 (54934) 
তথা শান্তনবং বৃদ্বং ব্রহ্মন্বাহ্লীকমেব চ।
দ্রোণং চ সোমদত্তং চ ভূরিশ্রবসমেব চ॥ 8-1-23 (54935) 
তথৈব চান্যান্সুহৃদঃ পুত্রান্পৌত্রাংশ্চ পাতিতান্।
শ্রুৎবা যন্নাজহাৎপ্রাণাংস্তন্মন্যে দুষ্করং দ্বিজ॥ 8-1-24 (54936) 
এতন্মে সর্বমাচক্ষ্ব বিস্তরেণ মহামুনে।
ন হি তৃপ্যামি পূর্বেষাং শৃণ্বানশ্চরিতং মহৎ॥ ॥ 8-1-25 (54937) 
 
ইতি শ্রীমন্মহাভারতে কর্ণপর্বণি ষোডশদিবসয়ুদ্ধারম্ভে প্রথমোঽধ্যায়ঃ॥ 1 ॥


 -   -  

ধৃতরাষ্ট্রেণ ভীষ্মদ্রোণৌ প্রত্যনুশোচনপূর্বকং সঞ্জয়ম্প্রতি দুর্যোধনাদিপ্রবৃত্তিপ্রশ্নঃ॥ 1 ॥

 -   -  

8-1-0 (54938) 
বৈশম্পায়ন উবাচ। 8-1-0 (4826) 
হতে কর্ণে মহারাজ নিশি গাবল্গণিস্তদা।
দীনো যয়ৌ নাগপুরমশ্বৈর্বাতসমৈর্জবে॥ 8-1-1 (54939) 
স হাস্তিনপুরং গৎবা ভৃশমুদ্বিগ্নচেতনঃ।
জগাম ধৃতরাষ্ট্রস্য ক্ষয়ং প্রক্ষীণবান্ধবম্॥ 8-1-2 (54940) 
স তমুদ্বীক্ষ্য রাজানং কশ্মলাভিহতৌজসম্।
ববন্দে প্রাঞ্জলির্ভূৎবা মূর্ধ্না পাদৌ নৃপস্য হ॥ 8-1-3 (54941) 
সম্পূজ্য চ যথান্যায়ং ধৃতরাষ্ট্রং মহীপতিম্।
হা কষ্টমিতি চোক্ৎবা স ততো বচনমাদদে॥ 8-1-4 (54942) 
সঞ্জয়োঽহং ক্ষিতিপতে কচ্চিদাস্তে সুখং ভবান্।
স্বদোষৈরাপদং প্রাপ্য কচ্চিন্নাদ্য বিমুহ্যতি॥ 8-1-5 (54943) 
হিতান্যুক্তানি বিদুরদ্রোণগাঙ্গেয়কেশবৈঃ।
অগৃহীতান্যনুস্মৃত্য কচ্চিন্ন কুরুষে ব্যথাম্॥ 8-1-6 (54944) 
রামনারদকণ্বাদ্যৈর্হিতমুক্তং সভাতলে।
ন গৃহীতমনুস্মৃত্য কচ্চিন্ন কুরুষে ব্যথাম্॥ 8-1-7 (54945) 
সুহৃদস্ৎবদ্বিতে যুক্তান্ভীষ্মদ্রোণমুখান্পরৈঃ।
নিহতান্যুধি সংস্মৃত্য কচ্চিন্ন কুরুষে ব্যথাম্॥ 8-1-8 (54946) 
তমেবংবাদিনং রাজা সূতপুত্রং কৃতাজলিম্।
সুদীর্ঘমথ নিঃশ্বস্য দুঃখার্ত ইদমব্রবীৎ॥ 8-1-9 (54947) 
ধৃতরাষ্ট্র উবাচ। 8-1-10 (4827) 
আপগেয়ে হতে শূরে দিব্যাস্ত্রবতি সঞ্জয়।
দ্রোণে চ পরমেষ্বাসে ভৃশং মে ব্যথিতং মনঃ॥ 8-1-10 (54948) 
যো রথানাং সহস্রাণি দংশিতানাং দশৈব তু।
অহন্যহনি তেজস্বী নিজঘ্নে বসুসম্ভবঃ॥ 8-1-11 (54949) 
তং হতং যজ্ঞসেনস্য পুত্রেণেহ শিখণ্ডিনা।
পাণ্ডবেয়াভিগুপ্তেন শ্রুৎবা মে ব্যথিতং মনঃ॥ 8-1-12 (54950) 
ভার্গবঃ প্রদদৌ যস্মৈ পরমাস্ত্রং মহাহবে।
সাক্ষাদ্রামণে যো বাল্যে ধনুর্বেদ উপাকৃতঃ॥ 8-1-13 (54951) 
যস্য প্রসাদাৎকৌন্তেয়া রাজপুত্রা মহারথাঃ।
মহারথৎবং সম্প্রাপ্তাস্তথাঽন্যে বসুধাধিপাঃ॥ 8-1-14 (54952) 
তং দ্রোণং নিহতং শ্রুৎবা ধৃষ্টদ্যুম্নেন সংয়ুগে।
সত্যসন্ধং মহেষ্বাসং ভৃশং মে ব্যথিতং মনঃ॥ 8-1-15 (54953) 
যয়োর্লোকে পুমানস্ত্রে ন সমোঽস্তি চতুর্বিধে।
তৌ দ্রোণভীষ্মৌ শ্রুৎবা তু হতৌ মে ব্যথিতং মনঃ॥ 8-1-16 (54954) 
ত্রৈলোক্যে যস্য চাস্ত্রেষু ন পুমান্বিদ্যতে সমঃ।
তং দ্রোণং নিহতং শ্রুৎবা কিমকুর্বত মামকাঃ॥ 8-1-17 (54955) 
সংশপ্তকানাং চ বলে পাণ্ডবেন মহাত্মনা।
ধনঞ্জয়েন বিক্রম্য গমিতে যমসাদনম্॥ 8-1-18 (54956) 
নারায়ণাস্ত্রে চ হতে দ্রোণপুত্রস্য ধীমতঃ।
বিপ্রদ্রুতানহং মন্যেনিমগ্নাঞ্শোকসাগরে।  8-1-19 (54957) 
প্লবমানান্হতে দ্রোণে সন্ননৌকানিবার্ণবে॥
দুর্যোধনস্য কর্ণস্য ভোজস্য কৃতবর্মণঃ।  8-1-20 (54958) 
মদ্ররাজস্য শল্যস্য দ্রৌণেশ্চৈব কৃপস্য চ॥
মৎপুত্রস্য চ শেষস্য তথাঽন্যেষাং চ সঞ্জয়।  8-1-21 (54959) 
বিপ্রদ্রুতেষ্বনীকেষু মুখবর্ণোঽভবৎকথম্॥
এতৎসর্বং যথাবৃত্তং তথা গাবল্গণে মম।  8-1-22 (54960) 
আচক্ষ্ব পাণ্ডবেয়ানাং মামকানাং চ বিক্রমম্॥  8-1-23 (54961) 
সঞ্জয় উবাচ। 8-1-23 (4828) 
তবাপরাধাদ্যদ্বৃত্তং কৌরবেয়েষু মারিষ।
তচ্ছ্রুৎবা মা ব্যথাং কার্ষীর্দিষ্টে ন ব্যথতে বুধঃ॥ 8-1-24 (54962) 
যস্মাদভাবী ভাবী বা ভবেদর্থো নরং প্রতি।
অপ্রাপ্তৌ তস্য বা প্রাপ্তৌ ন কশ্চিদ্যথতে বুধঃ॥ 8-1-25 (54963) 
ধৃতরাষ্ট্র উবাচ। 8-1-26 (4829) 
ন ব্যথাঽভ্যধিকা কাচিদ্বিদ্যতে মম সঞ্জয়।
দিষ্টমেতৎপুরা মন্যে কথয়স্য যথেচ্ছকম্॥ ॥ 8-1-26 (54964) 
 
ইতি শ্রীমন্মহাভারতে কর্ণপর্বণি দ্বিতীয়োঽধ্যায়ঃ॥ 2 ॥


 -   -  

দুর্যোধনেন দ্রোণমরণনির্বিণ্ণানাং সৈনিকানাং কর্ণগুণানুবর্ণনেন প্রোৎসাহনম্॥ 1 ॥ সঞ্জয়েন ধৃতরাষ্ট্রম্প্রতি কর্ণপরাক মপ্রশংসনপূর্বকং তন্নিধনকথনম্॥ 2 ॥

 -   -  

8-1-0 (54965) 
সঞ্জয় উবাচ। 8-1-0 (4830) 
হতে দ্রোণে মহেষ্বাসে তব পুত্রা মহারথাঃ।
বভূবুরস্বস্থমুখা বিষণ্ণা গতচেতসঃ॥ 8-1-1 (54966) 
অবাঙ্মুখাঃ শস্ত্রভৃতঃ সর্ব এব বিশাম্পতে।
অবেক্ষমাণাঃ শোকার্তা নাভ্যভাষন্পরস্পরম্॥ 8-1-2 (54967) 
তান্দৃষ্ট্বা ব্যথিতাকারান্সৈন্যানি তব ভারত।
ঊর্ধ্বমেব নিরৈক্ষন্ত দুঃখত্রস্তান্যনেকশঃ॥ 8-1-3 (54968) 
শস্ত্রাণ্যেষাং তু রাজেন্দ্র শোণিতাক্তানি সর্বশঃ।
প্রাভ্রশ্যন্ত করাগ্রেভ্যো দৃষ্ট্বা দ্রোণং হতং যুধি॥ 8-1-4 (54969) 
তানি বদ্বান্যরিষ্টানি লম্বমানানি ভারত।
অদৃশ্যন্ত মহারাজ নক্ষত্রাণি যথা দিবি॥ 8-1-5 (54970) 
তথা তু স্তিমিতং দৃষ্ট্বা গতসৎবমবস্থিতম্।
বলং তব মহারাজ রাজা দুর্যোধনোঽব্রবীৎ॥ 8-1-6 (54971) 
ভবতাং বাহুবীর্যং হি সমাশ্রিত্য ময়া যুধি।
পাণ্ডবেয়াঃ সমাহূতা যুদ্বং চেদং প্রবর্তিতম্॥ 8-1-7 (54972) 
তদিদং নিহতে দ্রোণে বিষণ্ণমিব লক্ষ্যতে।
যুধ্যমানাশ্চ সমরে যোধা বধ্যন্তি সর্বশঃ॥ 8-1-8 (54973) 
জয়ো বাঽপি বধো বাঽপি যুধ্যমানস্য সংয়ুগে।
ভবেৎকিমত্র চিত্রং বৈ যুধ্যধ্বং সর্বতোমুখাঃ॥ 8-1-9 (54974) 
পশ্যধ্বং চ মহাত্মানং কর্ণং বৈকর্তনং যুধি।
প্রচরন্তং মহেষ্বাসং দিব্যৈরস্ত্রৈর্মহাবলম্॥ 8-1-10 (54975) 
যস্য বৈ যুধি সন্ত্রাসাৎকুন্তীপুত্রো ধনঞ্জয়ঃ।
নিবর্ততে সদা মন্দঃ সিংহাৎক্ষুদ্রমৃগো যথা॥ 8-1-11 (54976) 
যেন নাগায়ুতপ্রাণো ভীমসেনো মহাবলঃ।
মানুষেণৈব যুদ্ধেন তামবস্থাং প্রবেশিতঃ॥ 8-1-12 (54977) 
যেন দিব্যাস্ত্রবিচ্ছূরো মায়াবী স ঘটোৎকচঃ।
অমোঘয়া রণে শক্ত্যা নিহতো ভৈরবং নদন্॥ 8-1-13 (54978) 
তস্য দুর্বারবীর্যস্য সত্যসন্ধস্য ধীমতঃ।
বাহ্বোর্দ্রবিণমক্ষয়্যমদ্য দ্রক্ষ্যথ সংয়ুগে॥ 8-1-14 (54979) 
দ্রোণপুত্রস্য বিক্রান্তং রাধেয়স্যৈব চোভয়োঃ।
পশ্যন্তু পাণ্ডুপুত্রাস্তে বিষ্ণুবাসবয়োরিব॥ 8-1-15 (54980) 
সর্ব এব ভবন্তশ্চ শক্তাঃ প্রত্যেকশোঽপি বা।
পাণ্ডুপুত্রান্রণে হন্তুং সসৈন্যান্কিসু সংহতাঃ। 
বীর্যবন্তঃ কৃতাস্ত্রাশ্চ দ্রক্ষ্যথাদ্য পরস্পরম্॥  8-1-16 (54981) 
সঞ্জয় উবাচ। 8-1-17 (4831) 
এবমুক্ৎবা ততঃ কর্ণং চক্রে সেনাপতিং তদা।
তব পুত্রো মহাবীর্যো ভ্রাতৃভিঃ সহিতোঽনঘ॥ 8-1-17 (54982) 
সৈনাপত্যমথাবাপ্য কর্ণো রাজন্মহারথঃ।
সিংহনাদং বিনদ্যোচ্চৈঃ প্রায়ুধ্যত রণোৎকটঃ॥ 8-1-18 (54983) 
সসৃঞ্জয়ানাং সর্বেষাং পাঞ্চালানাং চ মারিষ।
কেকয়ানাং বিদেহানাং চকার কদনং মহৎ॥ 8-1-19 (54984) 
তস্যেষুধারাঃ শতশঃ প্রাদুরাসঞ্ছরাসনাৎ।
অগ্রে পুঙ্খেষু সংসক্তা যথা ভ্রমরপঙ্ক্তয়ঃ॥ 8-1-20 (54985) 
স পীডয়িৎবা পাঞ্চালান্পাণ্ডবাংশ্চ তরস্বিনঃ।
হৎবা সহস্রশো যোধানর্জুনেন নিপাতিতঃ॥ ॥ 8-1-21 (54986) 
 
ইতি শ্রীমন্মহাভারতে কর্ণপর্বণি তৃতীয়োঽধ্যায়ঃ॥ 3 ॥

 -   -  

8-1-21 বিহ্বলঃ চলনাসমর্থঃ কাষ্ঠবৎপতিতঃ॥ 8-1-25 অন্তঃপুরাণি স্ত্রিয়ঃ॥ 8-1-27 কদল্যইব বেপমানা আসন্নিতি শেষঃ॥ 8-1-29 দৃষ্ট্বা মনসৈবাত্মপ্রত্যযেন দুঃখবতীর্জ্ঞৎবা॥ 8-1-34 ইষ্টবিয়োগমাত্রেণ দশরথাদির্মৃতঃ। অস্যতু জয়ে নৈরাশ্যমধিকং মরণকারণমস্তীতি ভাবঃ॥ 8-1-1 প্রথমোঽধ্যায়ঃ॥






কর্ণপর্ব - অধ্যায় 002

॥ শ্রীঃ ॥

8.2. অধ্যায়ঃ 002 

 -   -  

ধৃতরাষ্ট্রেণ নিজসেনায়াং নিহতানাং নামনিবেদনং চোদিতেন সঞ্জয়েন তৎকথনম্॥ 1 ॥

 -   -  

8-2-0 (54987) 
`জনমেজয় উবাচ। 8-2-0 (4832) 
তচ্ছ্রুৎবা কর্ণহননং পুত্রাংশ্চৈব পলায়িতান্।
ধৃতরাষ্ট্রো নৃপশ্চৈব দ্বিজশ্রেষ্ঠ কিমব্রবীৎ॥ 8-2-1 (54988) 
প্রাপ্তবান্ব্যসনং ঘোরং পুত্রব্যসনজং মহৎ।
কালে যদুক্তবাংস্তস্মিংস্তন্মমাচক্ষ্ব তত্ৎবতঃ'॥ 8-2-2 (54989) 
বৈশম্পায়ন উবাচ। 8-2-3 (4833) 
এতচ্ছ্রুৎবা মহারাজ ধৃতরাষ্ট্রোঽম্বিকাসুতঃ।
অব্রবীৎসঞ্জয়ং সূতং শোকসংবিগ্নমানসঃ॥ 8-2-3 (54990) 
দুষ্প্রণীতেন মে তাত পুত্রস্যাদীর্ঘজীবিনঃ।
হতং বৈকর্তনং শ্রুৎবা শোকো মর্মাণি কৃন্ততি॥ 8-2-4 (54991) 
তস্য মে সংশয়ং ছিন্ধি দুঃখপারং তিতীর্ষতঃ।
কুরূণাং সৃঞ্জয়ানাং চ কে জীবন্তি কে মৃতাঃ॥ 8-2-5 (54992) 
সঞ্জয় উবাচ। 8-2-6 (4834) 
হতঃ শান্তনবো রাজন্দুরাধর্ষঃ প্রতাপবান্।
হৎবা পাণ্ডবয়োধানামর্বুদং দশভির্দিনৈঃ॥ 8-2-6 (54993) 
তথা দ্রোণো মহেষ্বাসঃ পাঞ্চালানাং রথব্রজান্।
নিহত্য যুধি দুর্ধর্ষঃ পঞ্চাদ্রুক্মরথো হতঃ॥ 8-2-7 (54994) 
হতশেষস্য ভীষ্মেণ দ্রোণেন চ মহাত্মনা।
অর্ধং নিহত্য সৈন্যস্য কর্ণো বৈকর্তনো হতঃ॥ 8-2-8 (54995) 
বিবিংশতির্মহারাজ রাজপুত্রো মহাবলঃ।
আনর্তয়োধাঞ্শতশো নিহত্য নিহতো রণে॥ 8-2-9 (54996) 
তথা পুত্রো বিকর্ণস্তে ক্ষত্রব্রতমনুস্মরন্।
ক্ষীণবাণো হতঃ শূরঃ স্থিতো হ্যভিমুখঃ পরৈঃ॥ 8-2-10 (54997) 
ধোররূপান্পরিক্লেশান্দুর্যোধনকৃতান্বহূন্।
প্রতিজ্ঞাং স্মরতা তেন ভীমসেনেন পাতিতঃ॥ 8-2-11 (54998) 
বিন্দানুবিন্দাবাবন্ত্যৌ রাজপুত্রৌ মহারথৌ।
কৃৎবা স্বসুকরং কর্ম গতৌ বৈবস্বতক্ষয়ম্॥ 8-2-12 (54999) 
সিন্ধুরাষ্ট্রমুখানীহ দশ রাষ্ট্রাণি যানিহ।
যস্য তিষ্ঠন্তি বচনে যঃ স্থিতস্তব শাসনে॥ 8-2-13 (55000) 
অক্ষৌহিণীর্দশৈকাং চ বিনির্জিত্য শিতৈঃ শরৈঃ।
সোঽর্জুনেন হতো রাজন্মহাবীর্যো জয়দ্রথঃ॥ 8-2-14 (55001) 
তথা দুর্যোধনসুতস্তরস্বী যুদ্ধদুর্মদঃ।
বর্তমানঃ পিতুঃ শাস্ত্রে সৌভদ্রেণ নিপাতিতঃ॥ 8-2-15 (55002) 
তথা দৌঃশাসনিঃ সূরো বাহুশালী রণোৎকটঃ।
দ্রৌপদেয়েন সঙ্গম্য গমিতো যমসাদনম্॥ 8-2-16 (55003) 
কিরাতানামধিপতিঃ সাগরানূপবাসিনাম্।
দেবরাজস্য ধর্মাত্মা প্রিয়ো বহুমতঃ সখা॥ 8-2-17 (55004) 
ভগদত্তো মহীপালঃ ক্ষত্রধর্মরতঃ সদা।
ধনঞ্জয়েন বিক্রম্য গমিতো যমসাদনম্॥ 8-2-18 (55005) 
তথা কৌরবদায়াদো ন্যস্তশস্ত্রো মহায়শাঃ।
হতো ভূরিশ্রবা রাজঞ্শূরঃ সাত্যকিনা যুধি॥ 8-2-19 (55006) 
শ্রুতায়ুরপি চাম্বষ্ঠঃ ক্ষত্রিয়াণাং ধুরন্ধরঃ।
চরন্নভীতবৎসঙ্খ্যে নিহতঃ সব্যসাচিনা॥ 8-2-20 (55007) 
তব পুত্রঃ সদামর্ষী কৃতাস্ত্রো যুদ্ধদুর্মদঃ।
দুঃশাসনো মহারাজ ভীমসেনেন পাতিতঃ॥ 8-2-21 (55008) 
যস্য রাজন্গজানীকং বহুসাহস্রমদ্ভুতম্।
সুদক্ষিণঃ স সঙ্গ্রামে নিহতঃ সব্যসাচিনা॥ 8-2-22 (55009) 
কোসলানামধিপতির্হৎবা বহুমতান্পরান্।
সৌভদ্রেণেহ বিক্রম্য গমিতো যমসাদনম্॥ 8-2-23 (55010) 
বহুশো যোধয়িৎবা তু ভীমসেনং মহারথম্।
চিত্রসেনস্তব সুতো ভীমসেনেন পাতিতঃ॥ 8-2-24 (55011) 
মদ্ররাজাত্মজঃ শূরঃ পরেষাং ভয়বর্ধনঃ।
অসিচর্মধরঃ শ্রীমান্সৌভদ্রেণ নিপাতিতঃ॥ 8-2-25 (55012) 
সমঃ কর্ণস্য সমরে যঃ স কর্ণস্য পশ্যতঃ।
বৃষসেনো মহাতেজাঃ শীঘ্রাস্ত্রো দৃঢবিক্রমঃ॥ 8-2-26 (55013) 
অভিমন্যোর্বধং স্মৃৎবা প্রতিজ্ঞামপি চাত্মনঃ।
ধনঞ্জয়েন বিক্রম্য গমিতো যমসাদনম্॥ 8-2-27 (55014) 
নিত্যং প্রসক্তবৈরো যঃ পাণ্ডবৈঃ পৃথিবীপতিঃ।
বিশ্রাব্য বৈরং পার্থেন শ্রুতায়ুঃ স নিপাতিতঃ॥ 8-2-28 (55015) 
শল্যপুত্রস্তু বিক্রান্তঃ সহদেবেন মারিষ।
হতো রুক্মরথো রাজঞ্শ্যালো মাতুলজো যুধি॥ 8-2-29 (55016) 
রাজা ভাগীরথো বৃদ্ধো বৃহৎক্ষত্রশ্চ কেকয়ঃ।
পরাক্রমন্তৌ বিক্রান্তৌ নিহতৌ বীর্যবত্তরৌ॥ 8-2-30 (55017) 
ভগদত্তসুতো রাজন্কৃতপ্রজ্ঞো মংহাবলঃ।
শ্যেনবচ্চরতা সঙ্খ্যে নকুলেন নিপাতিতঃ॥ 8-2-31 (55018) 
পিতামহস্তব তথা বাহ্লীকঃ সহ বাহ্লিকৈঃ।
নিহতো ভীমসেনেন মহাবালপরাক্রমঃ॥ 8-2-32 (55019) 
জয়ৎসেনস্তথা রাজঞ্জারাসন্ধির্মহাবলঃ।
মাগধো নিহতঃ সঙ্খ্যে সৌভদ্রেণ মহাত্মনা॥ 8-2-33 (55020) 
পুত্রস্তে দুর্মুখো রাজন্দুঃসহশ্চ মহারথঃ।
গদয়া ভীমসেনেন নিহতৌ শূরমানিনৌ॥ 8-2-34 (55021) 
দুর্মর্ষণো দুর্বিষহো দুর্জয়শ্চ মহারথঃ।
কৃৎবা ৎবসুকরং কর্ম গতা বৈবস্বতক্ষয়ম্॥ 8-2-35 (55022) 
উভৌ কলিঙ্গবৃষকৌ ভ্রাতরৌ যুদ্ধদুর্মদৌ।
কৃৎবা চাসুকরং কর্ম গতৌ বৈবস্বতক্ষয়ম্॥ 8-2-36 (55023) 
সচিবো বৃষপর্বা তে শূরঃ পরমবীর্যবান্।
ভীমসেনেন বিক্রম্য গমিতো যমসাদনম্॥ 8-2-37 (55024) 
তথৈব পৌরবো রাজা নাগায়ুতবলো মহান্।
সমরে পাণ্ডুপুত্রেণ নিহতঃ সব্যসাচিনা॥ 8-2-38 (55025) 
বসাতয়ো মহারাজ দ্বিসাহস্রাঃ প্রহারিণঃ।
শূরসেনাশ্চ বিক্রান্তাঃ সর্বে যুধি নিপাতিতাঃ॥ 8-2-39 (55026) 
অভীষাহাঃ কবচিনঃ প্রহরন্তো রণোৎকটাঃ।
শিবয়শ্চ রথোদারাঃ কালিঙ্গসহিতা হতাঃ॥ 8-2-40 (55027) 
গোকুলে নিত্যসংবৃদ্ধা যুদ্ধে পরমকোপনাঃ।
গোপালাঃ কৃতবীরাস্তে নিহতাঃ সব্যসাচিনা॥ 8-2-41 (55028) 
শ্রেণয়ো বহুসাহস্রাঃ সংশপ্তকগণাশ্চ যে।
তে সর্বে পার্থমাসাদ্য গদা বৈবস্বতক্ষয়ম্॥ 8-2-42 (55029) 
শ্যালৌ তব মহারাজ রাজানৌ বৃষকাচলৌ।
ৎবদর্থমতিবিক্রান্তৌ নিহতৌ সব্যসাচিনা॥ 8-2-43 (55030) 
উগ্রকর্মা মহেষ্বাসো নামতঃ কর্মতস্তথা।
সাল্বরাজো মহাবাহুর্ভীমসেনেন পাতিতঃ॥ 8-2-44 (55031) 
ওঘবাংশ্চ মহারাজ বৃহন্তঃ সহিতৌ রণে।
পরাক্রমন্তৌ মিত্রার্থে গতৌ বৈবস্বতক্ষয়ম্॥ 8-2-45 (55032) 
তথৈব রথিনাং শ্রেষ্ঠঃ ক্ষেমধূর্তির্বিশাম্পতে।
নিহতো গদয়া রাজন্ভীমসেনেন সংয়ুগে॥ 8-2-46 (55033) 
তথা রাজন্মহেষ্বাসো জলসন্ধৌ মহাবলঃ।
সুমহৎকদনং কৃৎবা হতঃ সাত্যকিনা রণে॥ 8-2-47 (55034) 
অলম্বুসো রাক্ষসেন্দ্রঃ খরবন্ধুরয়ানবান্।
ঘটোৎকচেন বিক্রম্য গমিতো যমসাদনম্॥ 8-2-48 (55035) 
রাধেয়ঃ সূতপুত্রশ্চ ভ্রাতরশ্চ মহারথাঃ।
কেকয়াঃ সর্বশশ্চাপি নিহতাঃ স্ব্যসাচিনা॥ 8-2-49 (55036) 
মালবা মদ্রকাশ্চৈব দ্রাবিডাশ্চোগ্রকর্মিণঃ।
যৌধেয়াশ্চ ললিত্থাশ্চ ক্ষুদ্রকাশ্চাপ্যুশীনরাঃ॥ 8-2-50 (55037) 
মাবেল্লকাস্তুণ্ডিকেরাঃ সাবিত্রীপুত্রকাশ্চ যে।
প্রাচ্যোদীচ্যাঃ প্রতীচ্যাশ্চ দাক্ষিণাত্যাশ্চ মারিষ॥ 8-2-51 (55038) 
পত্তীনাং নিহতাঃ সঙ্ঘা হয়ানাং প্রয়ুতানি চ।
রথব্রজাশ্চ নিহতা হতাশ্চ বরবারণাঃ॥ 8-2-52 (55039) 
সধ্বজাঃ সায়ুধাঃ শূরাঃ সবর্মাম্বরভূষণাঃ।
কালেন মহতাঽঽয়স্তাঃ কুশলৈর্যে চ বর্ধিতাঃ॥ 8-2-53 (55040) 
তে হতাঃ সমরে রাজন্পার্থেনাক্লিষ্টকর্মণা।
অন্যে তথাঽমিতবলাঃ পরস্পরবধৈষিণঃ॥ 8-2-54 (55041) 
এতে চান্যে চ বহবো রাজানঃ সগণা রণে।
হতাঃ সহস্রশো রাজন্যন্মাং ৎবং পরিপৃচ্ছসি॥ 8-2-55 (55042) 
এবমেষ ক্ষয়ো বৃত্তঃ কর্ণার্জুনসমাগমে।
মহেন্দ্রেণ যথা বৃত্রো যথা রামেণ রাবণঃ॥ 8-2-56 (55043) 
যথা কৃষ্ণেন নরকো মুরুশ্চ নিহতো রণে।
কার্তবীর্যশ্চ রামেণ ভার্গবেণ যথা হতঃ॥ 8-2-57 (55044) 
সজ্ঞাতিবান্ধবঃ শূরঃ সমরে যুদ্ধদুর্মদঃ।
রণে কৃৎবা মহদ্যুদ্ধং ঘোরং ত্রৈলোক্যমোহনম্॥ 8-2-58 (55045) 
যথা স্কন্দেন মহিষো যথা রুদ্রেণ চান্ধকঃ।
তথাঽর্জুনেন স হতো দ্বৈরথে যুদ্ধদুর্মদঃ॥ 8-2-59 (55046) 
সামাত্যবান্ধবো রাজন্কর্ণঃ প্রহরতাং বরঃ।
জয়াশা ধার্তরাষ্ট্রাণাং বৈরস্য চ মুখং নৃপঃ॥ 8-2-60 (55047) 
তীর্ণং তৎপাণ্ডবৈ রাজন্যৎপুরা নাববুধ্যসে।
উচ্যমানো মহারাজ বন্ধুভির্হিতকাঙ্ক্ষিভিঃ॥ 8-2-61 (55048) 
`ন কৃতং চ ৎবয়া পূর্বং দৈবেন বিধিনা বলাৎ'।
তদিদং সমনুপ্রাপ্তং ব্যসনং সুমহাত্যযম্॥ 8-2-62 (55049) 
গাণাং রাজ্যকামানাং ৎবয়া রাজন্হিতৈষিণা।
অহিতান্যেব চীর্ণানি তেষাং তে ফলমাগতম্॥ ॥ 8-2-63 (55050) 
 
ইতি শ্রীমন্মহাভারতে কর্ণপর্বণি দ্বিতীয়োঽধ্যায়ঃ॥ 2 ॥

 -   -  

8-2-35 দুর্মনাশ্চ মহারথঃ ইতি ক.খ.ঙ.পাঠঃ। বিকর্ণশ্চ মহাবলঃ ইতি ঙ. পাঠঃ॥ 8-2-48 খরবন্ধুরয়ানবান্ গর্দভসংয়ুতরথবান্। অলায়ুধো রাক্ষসেন্দ্রো বকবন্ধুরয়ানবান্ ইতি ক.খ.ঙ.পাঠঃ॥ 8-2-59 কর্ণস্তথা হত ইত্যনুকৃষ্যতে॥ 8-2-2 দ্বিতীয়োঽধ্যায়ঃ॥





কর্ণপর্ব - অধ্যায় 003

॥ শ্রীঃ ॥

8.3. অধ্যায়ঃ 003 

 -   -  

সঞ্জয়েন ধৃতরাষ্ট্রম্পতি যুদ্ধে নিহতানাং পরেষাং নামকথনম্॥ 1 ॥

 -   -  

8-3-0 (55051) 
ধৃতরাষ্ট্র উবাচ। 8-3-0 (4835) 
আখ্যাতা মামকাস্তাত নিহতা যুধি পাণ্ডবৈঃ।
হতাংশ্চ পাণ্ডবেয়ানাং মামকৈর্ব্রূহি সঞ্জয়॥ 8-3-1 (55052) 
সঞ্জয় উবাচ। 8-3-2 (4836) 
কৃতিনো যুধি বিক্রান্তা মহাসৎবা মহাবলাঃ।
সানুবন্ধাঃ সহামাত্যা গাঙ্গেয়েন নিপাতিতাঃ॥ 8-3-2 (55053) 
নারায়ণা বল্লবাশ্চ রামাশ্চ শতশো পরে।
অনুরক্তাশ্চ বীরেণ ভীষ্মেণ যুধি পাতিতাঃ॥ 8-3-3 (55054) 
সমঃ কিরীটিনা সঙ্খ্যে বীর্যেণ চ বলেন চ।
সত্যজিৎসত্যসন্ধেন দ্রোণেন নিহতো যুধি॥ 8-3-4 (55055) 
পাঞ্চালানাং মহেষ্বাসাঃ সর্বে যুদ্ববিশারদাঃ।
দ্রোণেন সহ সঙ্গম্য গতা বৈবস্বতক্ষয়ম্॥ 8-3-5 (55056) 
তথা বিরাটদ্রুপদৌ বৃদ্বৌ সহসুতৌ নৃপৌ।
পরাক্রমন্তৌ মিত্রার্থে দ্রোণেন নিহতৌ রণে॥ 8-3-6 (55057) 
যো বাল এব সমরে সম্মিতঃ সব্যসাচিনা।
কেশবেন চ দুর্ধর্ষো বলদেবেন চাভিভূঃ॥ 8-3-7 (55058) 
পরেষাং কদনং কৃৎবা মহদ্রণবিশারদঃ।
পরিবার্য মদামাত্রৈঃ ষড্ভিঃ পরমকৈ রথৈঃ। 
অশক্নুবদ্ভির্বীভৎসুমভিমন্যুর্নিপাতিতঃ॥  8-3-8 (55059) 
কৃতং তং বিরথং বীরং ক্ষত্রধর্মে ব্যবস্থিতম্।
দৌঃশাসনির্মহারাজ সৌভদ্রং হতবান্রণে॥ 8-3-9 (55060) 
পটচ্চরনিহন্তা চ মহত্যা সেনয়া বৃতঃ।
অম্বষ্ঠস্য সুতঃ শ্রীমান্মিত্রহেতোঃ পরাক্রমন্॥ 8-3-10 (55061) 
আসাদ্য লক্ষ্মণং বীরং দুর্যোধনসুতং রণে।
সুমহৎকদনং কৃৎবা গতো বৈবস্বতক্ষয়ম্॥ 8-3-11 (55062) 
বৃহন্তঃ সুমহেষ্বাসঃ কৃতাস্ত্রো যুদ্বদুর্মদঃ।
দুঃশাসনেন বিক্রম্য গমিতো যমসাদনম্॥ 8-3-12 (55063) 
মণিমান্দণ্ডধারশ্চ রাজানৌ যুদ্ধদুর্মদৌ।
পরাক্রমন্তৌ মিত্রার্থে দ্রোণেন যুধি পাতিতৌ॥ 8-3-13 (55064) 
অংশুমান্ভোজরাজস্তু সহসৈন্যো মহারথঃ।
ভারদ্বাজেন বিক্রম্য গমিতো যমসাদনম্॥ 8-3-14 (55065) 
সামুদ্রশ্চিত্রসেনশ্চ সহ পুত্রেণ ভারত।
সমুদ্রসেনেন বলাদ্গমিতো যমসাদনম্॥ 8-3-15 (55066) 
অনূপবাসী নীলশ্চ ব্যাধ্রদত্তশ্চ বীর্যবান্।
অশ্বত্থাম্না বিকর্ণেন গমিতৌ যমসাদনম্॥ 8-3-16 (55067) 
চিত্রায়ুধশ্চিত্রয়োধী কৃৎবা চ কদনং মহৎ।
চিত্রমার্গেণ বিক্রম্য বিকর্ণেন হতো মৃধে।  8-3-17 (55068) 
বৃকোদরসমো যুদ্ধে বৃতঃ কেকয়জো যুধি।
কেকয়েন চ বিক্রম্য ভ্রাতা ভ্রাত্রা নিপাতিতঃ॥ 8-3-18 (55069) 
জনমেজয়ো গদায়োধী পার্বতীয়ঃ প্রতাপবান্।
দুর্মুখেন মহারাজ তব পুত্রেণ পাতিতঃ॥ 8-3-19 (55070) 
রোচমানৌ নরব্যাঘ্রৌ রোচমানৌ গ্রহাবিব।
দ্রৌণেন যুগপদ্রাজন্দিবং সম্প্রাতিতৌ শরৈঃ॥ 8-3-20 (55071) 
নৃপাশ্চ প্রতিয়ুধ্যন্তঃ পরাক্রান্তা বিশাম্পতে।
কৃৎবা নসুকরং কর্ম গতা বৈবস্বতক্ষয়ম্॥ 8-3-21 (55072) 
পুরুজিৎকৃন্তিভোজশ্চ মাতুলৌ সব্যসাচিনঃ।
সংগ্রামনির্জিতাঁল্লোকান্গমিতৌ দ্রোণসায়কৈঃ॥ 8-3-22 (55073) 
অভিভূঃ কাশিরাজশ্চ কাশিকৈর্বহুভির্বৃতঃ।
বসুদানস্য পুত্রেণ ত্যাজিতো দেহমাহবে॥ 8-3-23 (55074) 
অমিতৌজা যুধামন্যুরুত্তমৌজাশ্চ বীর্যবান্।
নিহত্য শতশঃ সূরানস্মদীয়ৈর্নিপাতিতাঃ॥ 8-3-24 (55075) 
মিত্রবর্মা চ পাঞ্চাল্যঃ ক্ষত্রধর্মা চ ভারত।
দ্রোণেন পরমেষ্বাসৌ গমিতৌ যমসাদনম্॥ 8-3-25 (55076) 
শিখণ্ডিতনয়ো যুদ্ধে ক্ষত্রদেবো যুধাম্পতিঃ।
লক্ষ্মণেন হতো রাজংস্তব পৌত্রেণ ভারত॥ 8-3-26 (55077) 
সুচিত্রশ্চিত্রবর্মা চ পিতাপুত্রৌ মহারথৌ।
প্রচরন্তৌ মহাবীরৌ দ্রোণেন নিহতৌ রণে॥ 8-3-27 (55078) 
বার্ধক্ষেমির্মহারাজ সমুদ্র ইব পর্বণি।
আয়ুধক্ষয়মাসাদ্য প্রশান্তিং পরমাং গতঃ॥ 8-3-28 (55079) 
সেনাবিন্দুসুতঃ শ্রেষ্ঠঃ শাস্ত্রবান্প্রহরন্যুধি।
বাহ্লিকেন মহারাজ কৌরবেন্দ্রেণ পাতিতঃ॥ 8-3-29 (55080) 
ধৃষ্টকেতুর্মহারাজ চেদীনাং প্রবরো রথঃ।
কৃৎবা নসুকরং কর্ম গতো বৈবস্বতক্ষয়ম্॥ 8-3-30 (55081) 
তথা সত্যধৃতির্বীরঃ কৃৎবা কদনমাহবে।
পাণ্ডবার্থে পরাক্রান্তো গমিতো যমসাদনম্॥ 8-3-31 (55082) 
পুত্রস্তু শিশুপালস্য সুকেতুঃ পৃথিবীপতিঃ।
নিহত্য শাত্রবান্সঙ্খ্যে দ্রোণেন নিহতো যুধি॥ 8-3-32 (55083) 
তথা সত্যধৃতির্বীরো মদিরাশ্বশ্চ বীর্যবান্।
সূর্যদত্তশ্চ বিক্রান্তো নিহতো দ্রোণসায়কৈঃ॥ 8-3-33 (55084) 
`মাৎস্যাদবরজঃ শ্রীমাঞ্শতানীকো নিপাতিতঃ।
শ্রেণিমাংশ্চ মহারাজ যুধ্যমানঃ পরাক্রমী। 
কৃৎবা নসুকরং কর্ম গতো বৈবস্বতক্ষয়ম্॥  8-3-34 (55085) 
তথৈব যুধি বিক্রান্তো মাগধঃ পরমাস্ত্রবিৎ।
ভীষ্মেণ নিহতো রাজঞ্শেতেঽদ্য পরবীরহা॥ 8-3-35 (55086) 
বিরাটপুত্রঃ শঙ্খস্তু উত্তরশ্চ মহারথঃ।
কুর্বন্তৌ সুমহৎকর্ম গতৌ বৈবস্বতক্ষয়ম্॥ 8-3-36 (55087) 
বসুদানশ্চ কদনং কুর্বাণোঽতীব সংয়ুগে।
ভারদ্বাজেন বিক্রম্য গমিতো যমসাদনম্॥ 8-3-37 (55088) 
এতে চান্যে চ বহবঃ পাণ্ডবানাং মহারথাঃ।
হতা দ্রোণেন বিক্রম্য যন্মাং ৎবং পরিপৃচ্ছসি॥ ॥ 8-3-38 (55089) 
 
ইতি শ্রীমন্মহাভারতে কর্ণপর্বণি তৃতীয়োঽধ্যায়ঃ॥ 3 ॥

 -   -  

8-3-20 রোচমানৌ একানামানৌ ভ্রাতরৌ॥ 8-3-3 তৃতীয়োঽধ্যায়ঃ॥





কর্ণপর্ব - অধ্যায় 004

॥ শ্রীঃ ॥

8.4. অধ্যায়ঃ 004 

 -   -  

সঞ্জয়েন ধৃতরাষ্ট্রম্প্রতি হতাবশিষ্টানাং নামকথনম্॥ 1 ॥

 -   -  

8-4-0 (55090) 
ধৃতরাষ্ট্র উবাচ। 8-4-0 (4837) 
মামকস্যাস্য সৈন্যস্য হৃতোৎসেকস্য স়ঞ্জয়।
অবশেষং ন পশ্যামি ককুদে মৃদিতে সতি॥ 8-4-1 (55091) 
তৌ হি বীরৌ মহেষ্বাসৌ মদর্থে কুরুসত্তমৌ।
ভীষ্মদ্রোণৌ হতৌ শ্রুৎবা কোন্বর্থো জীবিতেন মে॥ 8-4-2 (55092) 
ন চ মৃষ্যামি রাধেয়ং হতমাহবশোভিনম্।
যস্য বাহ্বোর্বলং তুল্যং কুঞ্জরাণাং শতং শতম্॥ 8-4-3 (55093) 
হতপ্রবরসৈন্যং মে যথা শংসসি সঞ্জয়।
অহতানপি মে শংস যেঽত্র জীবন্তি কেচন॥ 8-4-4 (55094) 
এতেষু হি মৃতেষ্বদ্য যে ৎবয়া পরিকীর্তিতাঃ।
যেঽপি জীবন্তি তে সর্বে মৃতা ইতি মতির্মম॥ 8-4-5 (55095) 
সঞ্জয় উবাচ। 8-4-6 (4838) 
যস্মিন্মহাস্ত্রাণি সমর্পিতানি
চিত্রাণি শুভ্রাণি চতুর্বিধানি। 
দিব্যানি রাজন্বিহিতানি চৈব
দ্রোণেন বীরে দ্বিজসত্তমেন॥  8-4-6 (55096) 
মহারথঃ কৃতিমান্ক্ষিপ্রহস্তো
দৃঢায়ুধো দৃঢমুষ্টির্দৃঢেষুঃ। 
স বীর্যবান্দ্রোণপুত্রস্তরস্বী
ব্যবস্থিতো যোদ্বুকামস্ৎবদর্থে॥  8-4-7 (55097) 
আনর্তবাসী হৃদিকাত্মজোঽসৌ
মহারথঃ সাৎবতানাং বরিষ্ঠঃ। 
স্বয়ং ভোজঃ কৃতবর্মা কৃতাস্ত্রো
ব্যবস্থিতো যোদ্বুকামস্ৎবদর্থে॥  8-4-8 (55098) 
আর্তায়নিঃ সমরে দুষ্প্রকম্প্যঃ
সেনাগ্রণীঃ প্রথমস্তাবকানাম্। 
যঃ স্বস্রীয়ান্পাণ্ডবেয়ান্বিসৃজ্য
সত্যাং বাচং স্বাং চিকীর্ষুস্তরস্বী॥  8-4-9 (55099) 
তজোবধং সূতপুত্রস্য সঙ্খ্যে
প্রতিশ্রুত্যাজাতশত্রোঃ পুরস্তাৎ। 
দুরাধর্ষঃ শক্রসমানবীর্যঃ
শল্যঃ স্থিতো যোদ্বুকামস্ৎবদর্থে॥  8-4-10 (55100) 
শারদ্বতো গৌতমশ্চাপি রাজ--
ন্মহাবাহুচিত্রাস্ত্রয়োধী। 
ধনুশ্চিত্রং সুমহদ্ভাবরসাহং
ব্যবস্থিতো যোদ্বুকামঃ প্রগৃহ্য॥  8-4-11 (55101) 
গান্ধাররাজঃ সসুতশ্চ রাজ--
ন্দুর্দ্যূতদেবী কলহপ্রিয়শ্চ। 
গান্ধারমুখ্যৈর্যবনৈশ্চ রাজ--
ন্ব্যবস্থিতো যোদ্বুকামস্ৎবদর্থে॥  8-4-12 (55102) 
মহারথঃ কেকয়রাজপুত্রঃ
সদশ্বয়ুক্তং চ পতাকিনং চ। 
রথং সমারুহ্য কুরুপ্রবীর
ব্যবস্থিতো যোদ্বুকামস্ৎবদর্থে॥  8-4-13 (55103) 
তথা সুতস্তে জ্বলনার্কবর্ণং
রথং সমাস্থায় কুরুপ্রবীরঃ। 
ব্যবস্থিতঃ পুরুমিত্রো নরেন্দ্র
ব্যভ্রে সূর্যো ভ্রাজমানো যথা খে॥  8-4-14 (55104) 
দুর্যোধনো নাগকুলস্য মধ্যে
ব্যবস্থিতঃ সিংহ ইবাবভাসে। 
রথেন জাম্বূনদভূষণেন
ব্যবস্থিতঃ সমরে যোৎস্যমানঃ॥  8-4-15 (55105) 
স রাজমধ্যে পুরুষপ্রবীরো
ররাজ জাম্বূনদচিত্রবর্মা। 
পদ্মপ্রভো বহ্নিরিবাল্পধূমো
মেঘান্তরে সূর্য ইব প্রকাশঃ॥  8-4-16 (55106) 
তথা সুষেণোঽপ্যসিচর্মপাণি--
স্তবাত্মজঃ সত্যসেনশ্চ বীরঃ। 
ব্যবস্থিতৌ চিত্রসেনেন সার্ধং
হৃষ্টাত্মানৌ সমরে যোদ্ধকামৌ॥  8-4-17 (55107) 
হীনিষেবো ভারতরাজপুত্র
উগ্রায়ুধঃ শ্রুতবর্মা জয়শ্চ। 
শলশ্চ সত্যব্রতদুঃশলৌ চ
ব্যবস্থিতাঃ সহসৈন্যা নরাগ্র্যাঃ॥  8-4-18 (55108) 
কৈতব্যানামধিপঃ শূরমানী
রণেরণে শত্রুহা রাজপুত্রঃ। 
রথী হয়ী নাগপত্তিপ্রয়ায়ী
ব্যবস্থিতো যোদ্বুকামস্ৎবদর্থে॥  8-4-19 (55109) 
বীরঃ শ্রুতায়ুশ্চ ধৃতায়ুধশ্চ
চিত্রাঙ্গদশ্চিত্রসেনশ্চ বীরঃ। 
ব্যবস্থিতা যোদ্বুকামা নরাগ্র্যাঃ
প্রহারিণো মানিনঃ সত্যসন্ধাঃ॥  8-4-20 (55110) 
কর্ণাত্মজঃ সত্যসন্ধো মহাত্মা
ব্যবস্থিতঃ সমরে যোদ্বুকামঃ॥  8-4-21 (55111) 
অথাপরৌ কর্ণসুতৌ বরাস্ত্রৌ
ব্যবস্থিতৌ লঘুহস্তৌ নরেন্দ্র। 
বলে মহত্যুল্বণসৎববীর্যৌ
সমাস্থিতৌ যোদ্বুকামৌ ৎবদর্থে॥  8-4-22 (55112) 
এতৈশ্চ মুখ্যৈরপরৈশ্চ রাজ--
ন্যোধপ্রবীরৈরমিতপ্রভাবৈঃ। 
ব্যবস্থিতো নাগকুলস্য মধ্যে
যথা মহেন্দ্রঃ কুরুরাজো জয়ায়॥  8-4-23 (55113) 
ধৃতরাষ্ট্র উবাচ। 8-4-24 (4839) 
আখ্যাতা জীবমানা যে পরে সৈন্যা যথায়থম্।
ইতীদমবগচ্ছামি ব্যক্তমর্থাভিপত্তিতঃ॥ 8-4-24 (55114) 
বৈশম্পায়ন উবাচ। 8-4-25 (4840) 
এবং ব্রুবন্নেব তদা ধৃতরাষ্ট্রোঽম্বিকাসুতঃ।
হতপ্রবীরং ভূয়িষ্ঠং কিঞ্চিচ্ছেষং স্বকং বলম্। 
শ্রুৎবা ব্যামোহমাগচ্ছচ্ছোকব্যাকুলিতেন্দ্রিয়ঃ॥  8-4-25 (55115) 
ব্যাকুলং মে মনস্তাত শ্রুৎবা সুমহদপ্রিয়ম্॥
মনো মুহ্যতি চাঙ্গানি ন চ শক্নোমি ধাবিতুম্। 
ইত্যেবমুক্ৎবা বচনং ধৃতরাষ্ট্রোঽম্বিকাসুতঃ।
ভ্রান্তচিত্তস্ততঃ সোঽথ বভূব জগতীপতিঃ॥ ॥  8-4-26 (55116) 
 
ইতি শ্রীমন্মহাভারতে কর্ণপর্বণি চতুর্থোঽধ্যায়ঃ॥ 4 ॥

 -   -  

8-4-1 ককুদে প্রধানপুরুষসমূহে ভীষ্মদ্রোণকর্ণরূপে মৃদিতেনাশিতে সতি॥ 8-4-5 মৃতাঃ মৃতপ্রায়াঃ॥ 8-4-6 চতুর্বিধানি দৃঢদূরসূক্ষ্মশব্দবেধীনি। বিহিতানি ধনুর্বেদোদিতানি॥ 8-4-7 কৃতিমান্ অবন্ধ্যযত্নঃ॥ 8-4-9 আর্তায়নিঃ শল্যঃ। স্বস্রীয়ান্ ভাগিনেয়ান্॥ 8-4-19 নাগপত্তিপ্রয়ায়ী নাগৈঃ পত্তিভিশ্চ প্রয়াতুং শীলমস্য। নাগরথপ্রয়ায়ীতি পাঠান্তরম্॥ 8-4-24 সৈন্যাঃ সেনামর্হন্তি তে রাজানঃ। যথায়থং পক্ষদ্বয়েঽপি জীবমানা আখ্যাতাঃ। ইদং ভাবিজয়পরাজয়াদিকম্। ইতি অনেন পক্ষদ্বয়বলতোলনেন ব্যক্তং স্পৃষ্টমভিগচ্ছামি জানামি। অর্থাভিপত্তিতঃ ফলোপপত্তিতঃ। তেন জয়ো মদীয়ানাং নাস্তীতি নিশ্চিনোমীতি ভাবঃ। আখ্যাতা বৈ জীবমানাঃ পরেভ্যোঽন্যে যথা ধ্নুবম্। ইতীদমবগচ্ছামি ব্যক্তমর্থো ব্যবস্থিতঃ। ইতি ক.খ.ড.পাঠঃ॥ 8-4-4 চতুর্থোঽধ্যায়ঃ॥





কর্ণপর্ব - অধ্যায় 005

॥ শ্রীঃ ॥

8.5. অধ্যায়ঃ 005 

 -   -  

ধৃতরাষ্ট্রেণ কর্ণগুণানুবর্ণনপূর্বকং শোচনম্॥ 1 ॥

 -   -  

8-5-0 (55117) 
জনমেজয় উবাচ। 8-5-0 (4841) 
শ্রুৎবা কর্ণং হতং যুদ্বে পুত্রাংশ্চৈব পলায়িনঃ।
নরেন্দ্রঃ কিঞ্চিদাশ্বস্তো দ্বিজশ্রেষ্ঠ কিমব্রবীৎ॥ 8-5-1 (55118) 
প্রাপ্তবান্পরমং দুঃখং পুত্রব্যসনজং মহৎ।
তস্মিন্যদুক্তবান্কালে তন্মমাচক্ষ্ব পৃচ্ছতঃ॥ 8-5-2 (55119) 
বৈশম্পায়ন উবাচ। 8-5-3 (4842) 
শ্রুৎবা কর্ণস্য নিধনমশ্রদ্বেয়মিবাদ্ভুতম্।
ভূতসম্মোহনং ভীমং মেরোঃ সংসর্পণং যথা॥ 8-5-3 (55120) 
চিত্তমোহমিবায়ুক্তং ভার্গবস্য মহামতেঃ।
পরাজয়মিবেন্দ্রস্য দ্বিষদ্ধ্যো ভীমকর্মণঃ॥ 8-5-4 (55121) 
দিবঃ প্রপতনং ভানোরুরব্যামিব মহাদ্যুতেঃ।
সংশোষণমিবাচিন্ত্যং সমুদ্রস্যাক্ষয়াম্ভসঃ॥ 8-5-5 (55122) 
মহীবিয়দ্দিগম্বূনাং সর্বনাশমিবাদ্ভুতম্।
কর্মণোরিব বৈফল্যমুভয়োঃ পুণ্যপাপয়োঃ॥ 8-5-6 (55123) 
সঞ্চিন্ত্য নিপুণং বুদ্ধ্যা ধৃতরাষ্ট্রো জনেশ্বরঃ।
নেদমস্তীতি সঞ্চিন্ত্য কর্ণস্য সমরে বধম্॥ 8-5-7 (55124) 
প্রাণিনামেবমাত্মৎবাৎস্যাদপীতি বিচার্য চ।
শোকাগ্নিনা দহ্যমানো ধম্যমান ইবাশয়ে॥ 8-5-8 (55125) 
বিস্রস্তাঙ্গঃ শ্বসন্দীনো হাহেত্যুক্ৎবা সুদুঃখিতঃ।
বিললাপ মহারাজ ধৃতরাষ্ট্রোঽম্বিকাসুতঃ॥ 8-5-9 (55126) 
ধৃতরাষ্ট্র উবাচ। 8-5-10 (4843) 
সঞ্জয়াধিরথির্বীরঃ সিংহদ্বিরদবিক্রমঃ।
বৃষভপ্রতিমস্কন্ধো বৃষভাক্ষগতিস্বরঃ॥ 8-5-10 (55127) 
বৃষভো বৃষভস্যেব যো যুদ্ধে ন নিবর্ততে।
শত্রোরপি মহেন্দ্রস্য বজ্রসংহননো যুবা॥ 8-5-11 (55128) 
যস্য জ্যাতলশব্দেন শরবৃষ্টিরবেণ চ।
রথাশ্বনরমাতঙ্গা নাবতিষ্ঠন্তি সংয়ুগে॥ 8-5-12 (55129) 
যমাশ্রিত্য মহাবাহুং দ্বিষৎসঙ্ঘঘ্নমচ্যুতম্।
দুর্যোধনোঽকরোদ্বৈরং পাণ্ডুপুত্রৈর্মহারথৈঃ॥ 8-5-13 (55130) 
স কথং রথিনাং শ্রেষ্ঠঃ কর্ণঃ পার্থেন সংয়ুগে।
নিহতঃ পুরুষব্যাঘ্রঃ প্রসহ্যাসহ্যবিক্রমঃ॥ 8-5-14 (55131) 
যো নামন্যত বৈ নিত্যমচ্যুতং চ ধনঞ্জয়ম্।
ন বৃষ্মীন্সহিতানন্যান্স্ববাহুবলদর্পিতঃ॥ 8-5-15 (55132) 
শার্ঙ্গগাণ্ডীবধন্বানৌ সহিতাবপরাজিতৌ।
অহং দিব্যাদ্রথাদেকঃ পাতয়িষ্যামি সংয়ুগে॥ 8-5-16 (55133) 
ইতি যঃ সততং মন্দমবোচল্লোভমোহিতম্।
দুর্যোধনমবাচীনং রাজ্যকামুকমাতুরম্॥ 8-5-17 (55134) 
যোঽজয়ৎসর্বকাম্ভোজানাবন্ত্যান্কেকয়ৈঃ সহ।
গান্ধারান্মদ্রকান্মাৎস্যাংস্ত্রিগর্তাংস্তঙ্কণাঞ্শকান্।  8-5-18 (55135) 
পাঞ্চালাংশ্চ বিদেহাংশ্চ কুলিন্দান্কাশিকোসলান্
সূহ্মানঙ্গাংশ্চ বঙ্গাংশ্চ নিষাদান্পুণ্ড্রকীকটান্॥  8-5-19 (55136) 
বৎসান্কলিঙ্গান্দরদানশ্মকানৃষিকানপি।
`শবরান্হারহূণাংশ্চ প্রঘূণান্সরলানপি॥ 8-5-20 (55137) 
ম্লেচ্ছরাষ্ট্রাধিপাংশ্চৈব দুর্গানাটবিকাংস্তথা'।
জিৎবৈতান্সমরে বীরঃ প্রদীপ্তৈঃ কঙ্কপত্রিভিঃ॥ 8-5-21 (55138) 
করমাহারয়ামাস জিৎবা সর্বানরীংস্তথা।
দুর্যোধনস্য বৃদ্ধ্যর্থং রাধেয়ো রথিনাং বরঃ। 
দিব্যাস্ত্রবিমন্হাতেজাঃ কর্ণো বৈকর্তনো বৃষঃ॥  8-5-22 (55139) 
সেনাগোপশ্চ স কথং শত্রুভিঃ পরমাস্ত্রবিৎ।
ঘাতিতঃ পাণ্ডবৈঃ শূরৈঃ সমরে বীর্যশালিভিঃ॥ 8-5-23 (55140) 
বৃষো মহেন্দ্রো দেবেষু বৃষঃ কর্ণো নরেষ্বপি।
তৃতীয়মন্যং লোকেষু বৃষং নৈবানুশুশ্রুম॥ 8-5-24 (55141) 
উচ্চৈঃ শ্রবা বরোঽশ্বানাং রাজ্ঞাং বৈশ্রবণো বরঃ।
বরো মহেন্দ্রো দেবানাং কর্ণঃ প্রহরতাং বরঃ॥ 8-5-25 (55142) 
যোঽজিতঃ পার্থিবৈঃ শূরৈঃ সমর্থৈর্বীর্যশালিভিঃ।
দুর্যোধনস্য বৃদ্ধ্যর্থং কৃৎস্নামুর্বীমথাজয়ৎ॥ 8-5-26 (55143) 
যং লব্ধ্বা মাগধো রাজা সাংৎবমানোঽথ সৌহৃদৈঃ।
অরৌৎসীৎপার্থিবং ক্ষত্রমৃতে যাদবকৌরবান্॥ 8-5-27 (55144) 
তং শ্রুৎবা নিহতং কর্ণং দ্বৈরথে সব্যসাচিনা।
শোকার্ণবে নিমগ্নোঽহং ভিন্না নৌরিব সাগরে॥ 8-5-28 (55145) 
তং বৃষং নিহতং শ্রুৎবা দ্বৈরথে রথিনাং বরম্।
শোকার্ণবে নিমগ্নোঽহমপ্লুবঃ সাগরে যথা॥ 8-5-29 (55146) 
ঈদৃশৈর্যদ্যহং দুঃখৈর্ন বিনশ্যামি সঞ্জয়।
বজ্রাদ্দৃঢতরং মন্যে হৃদয়ং মম দুর্ভিদম্॥ 8-5-30 (55147) 
জ্ঞাতিসংবন্ধিমিত্রাণামিমং শ্রুৎবা পরাভবম্।
কো মদন্যঃ পুমাঁল্লোকে ন জহ্যাৎসূত জীবিতম্॥ 8-5-31 (55148) 
বিষমগ্নিং প্রপাতং চ পর্বতাগ্রাদহং বৃণে।
`মহাপ্রস্থানগমনং জলং প্রায়োপবেশনম্'। 
ন হি শক্ষ্যামি দুঃখানি সোঢুং কষ্টানি সঞ্জয়॥ ॥  8-5-32 (55149) 
 
ইতি শ্রীমন্মহাভারতে কর্ণপর্বণি পঞ্চমোঽধ্যায়ঃ॥ 5 ॥

 -   -  

8-5-1 পুত্রাংশ্চৈব নিপাতিতান্ ইতি ঝ.পাঠঃ॥ 8-5-4 ভার্গবস্য রামস্য শুক্রস্য বা॥ 8-5-7 কর্ণস্য বধং সঞ্চিন্ত্য মনস্যালোচ্য ইদং কৃৎস্নং জগৎস্বসৈন্যং বা নাস্তীতি সঞ্চিন্ত্য নিশ্চিত্য বিললাপেতি তৃতীয়েন সম্বন্ধঃ॥ 8-5-17 অবাচীনং চিন্তয়াঽধোমুখম্॥ 8-5-24 জলবর্ষিৎবাদ্দেবেষু মহেন্দ্রো বৃষঃ। ধনবর্ষিৎবান্মনুষ্যেষু কর্ণোবৃষঃ। তৃতীয়মেবমভিতো বৃষ্টিকর্তারং বৃষম্॥ 8-5-29 নৌকাহীনঃ॥ 8-5-5 পঞ্চমোঽধ্যায়ঃ॥





কর্ণপর্ব - অধ্যায় 006

॥ শ্রীঃ ॥

8.6. অধ্যায়ঃ 006 

 -   -  

কর্ণবধশ্রবণানন্তরীয়কধৃতরাষ্ট্রপ্রবৃত্তিং পৃষ্টেন বৈশম্পায়নেন কর্ণদুর্যোধনস্তুতিনিন্দাপূর্বকং সঞ্জয়ম্প্রতি কর্ণার্জুনয়ুদ্ধকথনচোদনারূপধৃতরাষ্ট্রপ্রবৃত্তিকথনম্॥ 1 ॥

 -   -  

8-6-0 (55150) 
সঞ্জয় উবাচ। 8-6-0 (4844) 
শ্রিয়া কুলেন যশসা তপসা চ শ্রুতেন চ।
ৎবামদ্য সন্তো মন্যন্তে যয়াতিমিব নাহুষম্॥ 8-6-1 (55151) 
শ্রুতে মহর্ষিপ্রতিমঃ কৃতকৃত্যোঽসি পার্থিব।
পর্যবস্থাপয়াত্মানং মা বিষাদে মনঃ কৃথাঃ॥ 8-6-2 (55152) 
ধৃতরাষ্ট্র উবাচ। 8-6-3 (4845) 
দৈবমেব পরং মন্যে ধিক্পৌরুষমনর্থকম্।
যত্র সালপ্রতীকাশঃ কর্ণোঽহন্যত সংয়ুগে॥ 8-6-3 (55153) 
হৎবা যুধিষ্ঠিরানীকং পাঞ্চালানাং রথব্রজান্।
প্রতাপ্য শরবর্ষেণ দিশঃ সর্বা মহারথঃ॥ 8-6-4 (55154) 
মোহিয়িৎবা রণে পার্থান্বজ্নহস্ত ইবাসুরান্।
স কথং নিহতঃ শেতে বায়ুরুগ্ণ ইব দ্রুমঃ॥ 8-6-5 (55155) 
শোকস্যান্তং ন পশ্যামি পারং জলনিধেরিব।
চিন্তা মে বর্ধতেঽতীব মুমূর্ষা চাপি জায়তে॥ 8-6-6 (55156) 
কর্ণস্য নিধনং শ্রুৎবা বিজয়ং ফল্গুনস্য চ।
অশ্রদ্ধেয়মহং মন্যে বধং কর্ণস্য সঞ্জয়॥ 8-6-7 (55157) 
বজ্রসারমিদং নূনং হৃদয়ং দুর্ভিদং মম।
যচ্ছ্রুৎবা পুরুষব্যাঘ্রং হতং কর্ণং ন দীর্যতে॥ 8-6-8 (55158) 
আর্যুর্নূনং সুদীর্ঘং মে বিহিতং দৈবতৈঃ পুরা।
যত্র কর্ণং হতং শ্রুৎবা জীবামীহ সুদুঃখিতঃ॥ 8-6-9 (55159) 
ধিগ্জীবিতমিদং চৈব সুহৃদ্বীনস্য সঞ্জয়।
অদ্য চাহং দশামেতাং গতঃ সঞ্জয় গর্হিতাম্। 
কৃপণং বর্তয়িষ্যামি শোচ্যঃ সর্বস্য মন্দধীঃ॥  8-6-10 (55160) 
অহমেব পুরা ভূৎবা সর্বলোকস্য সৎকৃতঃ।
পরিভূতঃ কথং সূত পরৈঃ শক্ষ্যামি জীবিতুম্॥ 8-6-11 (55161) 
দুঃখাদ্দুঃখতরং ভন্যে প্রাপ্তবানস্মি সঞ্জয়।
ভীষ্মদ্রোণবধেনৈব কর্ণস্য চ মহাত্মনঃ॥ 8-6-12 (55162) 
নাবশেষং প্রপশ্যামি সূতপুত্রে হতে যুধি।
সহি পারং মহানাসীৎপুত্রাণাং মম সঞ্জয়॥ 8-6-13 (55163) 
যুদ্ধে হি নিহতঃ শূরো বিসৃজন্সায়কান্বহূন্।
কো হি মে জীবিতেনার্থস্তমৃতে পুরুষর্ষভম্॥ 8-6-14 (55164) 
রথাদাধিরথির্নূনং ন্যপতৎসায়কার্দিতঃ।
পর্বতস্যেব শিখরং ব জ্রপাতাদ্বিদারিতম্॥ 8-6-15 (55165) 
স শেতে পৃথিবীং নূনং শোভয়ন্রুধিরোক্ষিতঃ।
মাতঙ্গ ইব মত্তেন মতাঙ্গেন নিপাতিতঃ॥ 8-6-16 (55166) 
যো বলং ধার্তরাষ্ট্রাণাং পাণ্ডবানাং যতো ভয়ম্।
সোঽর্জুনেন হতঃ কর্ণঃ প্রতিমানং ধনুষ্মতাম্॥ 8-6-17 (55167) 
স হি বীরো মহেষ্বাসো মিত্রাণামভয়ঙ্করঃ।
শেতে বিনিহতো বীরঃ শক্রেণেব পুরা বলঃ॥ 8-6-18 (55168) 
পঙ্গোরিবাধ্বগমনং দরিদ্রস্যেব কামিতম্।
দুর্যোধনস্য লোভশ্চ সমান্যেতানি সঞ্জয়॥ 8-6-19 (55169) 
অন্যথা চিন্তিতং কার্যমন্যথা তত্তু জায়তে।
অহো নু বলবদ্দৈবং কালশ্চ দুরতিক্রমঃ॥ 8-6-20 (55170) 
পলায়মানঃ কৃপণো দীনাত্মা দীনপৌরুষঃ।
কচ্চিদ্বিনিহতঃ সূত পুত্রো দুঃশাসনো মম॥ 8-6-21 (55171) 
কচ্চিন্ন দীনাচরিতং কৃতবাংস্তাত সংয়ুগে।
কচ্চিন্ন নিহতঃ শূরা যথাঽন্যে ক্ষত্রিয়র্ষভাঃ॥ 8-6-22 (55172) 
যুধিষ্ঠিরস্য বচনং মা যুদ্ধমিতি সর্বদা।
দুর্যোধনো নাভ্যগৃহ্ণান্মূঢঃ পথ্যমিবৌষধম্॥ 8-6-23 (55173) 
শতল্পে শয়ানেন ভীষ্মেণ সুমহাত্মনা।
পানীয়ং যাচিতঃ পার্থঃ সোবিধ্যন্মেদিনীতলম্॥ 8-6-24 (55174) 
জলস্য ধারাং জনিতাং দৃষ্ট্বা পাণ্ডুসুতেন চ।
অব্রবীৎস মহাবাহুস্তাত সংশাম্য পাণ্ডবৈঃ॥ 8-6-25 (55175) 
প্রশমাদ্বি ভবেচ্ছান্তির্মদন্তং যুদ্ধমস্তু বঃ।
ভ্রাতৃভাবেন পৃথিবীং ভুঙ্ক্ষ্ব পাণ্ডুসুতৈঃ সহ॥ 8-6-26 (55176) 
অকুর্বন্বচনং তস্য নূনং শোচতি পুত্রকঃ।
তদিদং সমনুপ্রাপ্ত বচনং দীর্ঘদর্শিনঃ॥ 8-6-27 (55177) 
অহং তু নিহতামাত্যো হতপুত্রশ্চ সঞ্জয়।
দ্যূততঃ কৃচ্ছ্রমাপন্নো লূনপক্ষ ইব দ্বিজঃ॥ 8-6-28 (55178) 
যথা হি শকুনিং গৃহ্য ছিত্ৎবা পক্ষৌ চ সঞ্জয়।
বিসর্জয়ন্তি সংহৃষ্টাঃ ক্রীডমানাঃ কুমারকাঃ॥ 8-6-29 (55179) 
লূনপক্ষতয়া তস্য গমনং নোপপদ্যতে।
তথাহমপি সম্প্রাপ্তো লূনপক্ষ ইব দ্বিজঃ॥ 8-6-30 (55180) 
ক্ষীণঃ সর্বার্থহীনশ্চ নির্জ্ঞাতির্বন্ধুবর্জিতঃ।
কাং দিশং প্রতিপৎস্যামি দীনঃ শত্রুবশং গতঃ॥ 8-6-31 (55181) 
বৈশম্পায়ন উবাচ। 8-6-32 (4846) 
ইত্যেবং ধৃতরাষ্ট্রোঽথ বিলপ্য বহুদুঃখিতঃ।
প্রোবাচ সঞ্জয়ং ভূয়ঃ সোকব্যাকুলমানসঃ॥ 8-6-32 (55182) 
ধৃতরাষ্ট্র উবাচ। 8-6-33 (4847) 
যোঽজয়ৎসর্বকাম্ভোজানম্বষ্ঠান্কৈকয়ৈঃ সহ।
গান্ধারাংশ্চ বিদেহাংশ্চ জিৎবা কার্যার্থমাহবে॥ 8-6-33 (55183) 
দুর্যোধনস্য বৃদ্ধ্যর্থং যোঽজয়ৎপৃথিবীং প্রভুঃ।
স জিতঃ পাণ্ডবৈঃ শূরৈঃ সমরে বাহুশালিভিঃ॥ 8-6-34 (55184) 
তস্মিন্হতে মহেষ্বাসে কর্ণে যুধি কিরীটিনা।
কে বীরাঃ পর্যতিষ্ঠন্ত তন্মমাচক্ষ্ব সঞ্জয়॥ 8-6-35 (55185) 
কচ্চিন্নৈকঃ পরিত্যক্তঃ পাণ্ডবৈর্নিহতো রণে।
উক্তং ৎবয়া পুরা তাত যথা বীরো নিপাতিতঃ॥ 8-6-36 (55186) 
ভীষ্মমপ্রতিয়ুধ্যন্তং শিখম্ডী সায়কোত্তমৈঃ।
পাতয়ামাস সমরে সর্বশস্ত্রভৃতাং বরম্॥ 8-6-37 (55187) 
তথা দ্রৌপদিনা দ্রোণো ন্যস্তসর্বায়ুধো যুধি।
`ধর্মরাজবচঃ শ্রুৎবা অশ্বত্থামা হতস্ৎবিতি'॥ 8-6-38 (55188) 
যুক্তয়োগো মহেষ্বাসঃ শরৈর্বহুভিরাচিতঃ।
নিহতঃ খঙ্গমুদ্যম্য ধৃষ্টদ্যুম্নেন সঞ্জয়॥ 8-6-39 (55189) 
অন্তরেণ হতাবেতৌ ছলেন চ বিশেষতঃ।
অশ্রৌষমহমেতদ্বৈ ভীষ্মদ্রোণৌ নিপাতিতৌ॥ 8-6-40 (55190) 
ভীষ্মদ্রোণৌ হি সমরে ন হন্যাদ্বজ্রভৃৎস্বয়ম্।
ন্যায়েন যুধ্যন্সমরে তদ্বৈ সত্যং ব্রবীমি তে॥ 8-6-41 (55191) 
কর্ণং ৎবস্যন্তমস্ত্রাণি দিব্যানি চ বহূনি চ।
কথমিন্দ্রোপমং বীরং মৃত্যুর্যুদ্বে সমস্পৃশৎ॥ 8-6-42 (55192) 
যস্য বিদ্যুৎপ্রভাং শক্তিং দিব্যাং কনকভূষণাম্।
প্রায়চ্ছদ্দ্বিষতাং হন্ত্রীং কুণ্ডলাভ্যাং পুরন্দরঃ॥ 8-6-43 (55193) 
যস্য সর্পমুখো দিব্যঃ শরঃ কাঞ্চনভূষণঃ।
অশেত নিশিতঃ পত্রী সমরেষ্বরিসূদনঃ॥ 8-6-44 (55194) 
ভীষ্মদ্রোণমুখান্বীরান্যোঽবমত্য মহারথান্।
জামদগ্ন্যান্মহাঘোরং ব্রাহ্মমস্ত্রমশিক্ষত॥ 8-6-45 (55195) 
যশ্চ দ্রোণমুখান্দৃষ্ট্বা বিমুখানর্দিতাঞ্শরৈঃ।
সৌভদ্রস্য মহাবাহুর্ব্যধমৎকার্মুকং শিতৈঃ॥ 8-6-46 (55196) 
যশ্চ নাগায়ুতপ্রাণাং বজ্ররংহসমচ্যুতম্।
বিরথং সহসা কৃৎবা ভীমসেনমপাহসৎ॥ 8-6-47 (55197) 
সহদেবং চ নির্জিত্য শরৈঃ সন্নতপর্বভিঃ।
কৃপয়া বিরথং কৃৎবা নাহনদ্ধর্মচিন্তয়া॥ 8-6-48 (55198) 
যশ্চ মায়াসহস্রাণি বিকুর্বাণং জয়ৈষিণম্।
ঘটোৎকচং রাক্ষসেন্দ্রং শক্রশক্ত্যা নিজঘ্নিবান্॥ 8-6-49 (55199) 
এবাংশ্চ দিবসান্যস্য যুদ্ধে ভীতো ধনঞ্জয়ঃ।
নাগমদ্দ্বৈরথং বীরঃ স কথং নিহতো রণে॥ 8-6-50 (55200) 
[সংশপ্তকানাং যোধা যে আহ্বয়ন্ত সদাঽন্যতঃ।
এতান্হৎবা হনিষ্যামি পশ্চাদ্বৈকর্তনং রণে॥ 8-6-51 (55201) 
ইতি ব্যপদিশন্পার্থো বর্জয়ন্সূতজং রণে।
স কথং নিহতো বীরঃ পার্থেন পরবীরহা॥]  8-6-52 (55202) 
রথভহ্গো ন চেত্তস্য ধনুর্বা ন ব্যশীর্যত।
ন চেদস্ত্রাণি নষ্টানি স কথং নিহতঃ পরৈঃ॥ 8-6-53 (55203) 
কো হি শক্তো রণে কর্ণং বিধুন্বানং মহদ্ধনুঃ।
বিমুঞ্চন্তং শরান্ঘোরান্দিব্যান্যস্ত্রাণি চাহবে। 
জেতুং পুরুষশার্দূলং শার্দূলমিব বেগিনম্॥  8-6-54 (55204) 
ধ্রবং তস্য ধনুশ্ছিন্নং রথো বাঽপি মহীং গতঃ।
অস্ত্রাণি বা প্রনষ্টানি যথা শংসসি মে হতম্। 
ন হ্যন্যদপি পশ্যামি কারণং তস্য নাশনে॥  8-6-55 (55205) 
ন হিন্মি ফল্গুনং যাবত্তাবৎপাদৌ ন ধাবয়ে।
ইতি যস্য মহাঘোরং ব্রতমাসীন্মহাত্মনঃ॥ 8-6-56 (55206) 
যস্য ভীতো রমে নিদ্রাং ধর্মরাজো যুধিষ্ঠিরঃ।
ত্রয়োদশসমা নিত্যং নাভজৎপুরুষর্ষভঃ॥ 8-6-57 (55207) 
যস্য বীর্যবতো বীর্যমুপাশ্রিত্য মহাত্মনঃ।
মম পুত্রঃ সভাং ভার্যাং পাণ্ডূনাং নীতবান্বলাৎ॥ 8-6-58 (55208) 
তত্রাপি চ সভামধ্যে পাণ্ডবানাং চ পশ্যতাম্।
দাসভার্যেতি পাঞ্চালীমব্রবীৎকুরুসন্নিধৌ॥ 8-6-59 (55209) 
[ন সন্তি তপয়ঃ কৃষ্ণে সর্বে ষণ্ডতিলৈঃ সমাঃ।
উপতিষ্ঠস্ব ভর্তারমন্যং বা বরবর্ণিনি॥ 8-6-60 (55210) 
ইত্যেবং যঃ পুরা বাচো রূক্ষাঃ সংশ্রাবয়ন্রুষা।
সভায়াং সূতজঃ কৃষ্ণাং স কথং নিহতঃ পরৈঃ॥ 8-6-61 (55211) 
যদি ভীষ্মো রণশ্লাঘী দ্রোণো বা যুধি দুর্মদঃ।
ন হনিষ্যতি কৌন্তেয়ান্পক্ষপাতাৎসুয়োধন। 
সর্বানেব হনিষ্যামি ব্যেতু তে মানসো জ্বরঃ॥  8-6-62 (55212) 
কিং করিষ্যতি গাণ্ডীবমক্ষয়্যৌ চ মহেষুধী।
স্নিগ্ধচন্দনদিগ্ধস্য মচ্ছরস্যাভিধাবতঃ। 
স নূনমৃষভস্কন্ধো হ্যর্জুনেন কথং হতঃ॥]  8-6-63 (55213) 
যশ্চ গাণ্ডীবমুক্তানাং স্পর্শমুগ্রমচিন্তয়ন্।
অপতির্হ্যসি কৃষ্ণেতি ব্রুবন্পার্থানবৈক্ষত॥ 8-6-64 (55214) 
যস্য নাসীদ্ভয়ং পার্থাৎসপুত্রাৎসজনার্দনাৎ।
স্ববাহুবলমাশ্রিত্য মুহূর্তমপি সঞ্জয়॥ 8-6-65 (55215) 
তস্য নাঽহং বধং মন্যে দেবৈরপি সবাসবৈঃ।
প্রতীপমভিঘাবদ্ভিঃ কিং পুনস্তাত পাণ্ডবৈঃ॥ 8-6-66 (55216) 
ন হি জ্যাং সংসম্পৃশানস্য তলত্রে বাঽপি গৃহ্ণতঃ।
পুমানাধিরথেঃ স্থাতুং কশ্চিৎপ্রমুখতোঽর্হতি॥ 8-6-67 (55217) 
অপি স্যান্মেদিনী হীনা সোমসূর্যপ্রভাংশুভিঃ।
ন বধ- পুরুষেন্দ্রস্য সংয়ুগেষ্বপলায়িনঃ॥ 8-6-68 (55218) 
যেন মন্দঃ সহায়েন ভ্রাত্রা দুঃশাসনেন চ।
বাসুদেবস্য দুর্বুদ্ধিঃ প্রত্যাখ্যানমরোচত॥ 8-6-69 (55219) 
স নূনং বৃষভস্কন্ধং কর্ণং দৃষ্ট্বা নিপাতিতম্।
দুঃশাসনং চ নিহতং মন্যে শোচতি পুত্রকঃ॥ 8-6-70 (55220) 
হতং বৈকর্তনং দৃষ্ট্বা দ্বৈরথে সব্যসাচিনা।
জয়তঃ পাণ্ডবান্দৃষ্ট্বা কিংস্বিদ্দুর্যোধনোঽব্রবীৎ॥ 8-6-71 (55221) 
[দুর্মর্ষণং হতং দৃষ্ট্বা বৃষসেনং চ সংয়ুগে।
প্রভগ্রং চ বলং দৃষ্ট্বা বধ্যমানং মহারথৈঃ॥ 8-6-72 (55222) 
পরাঙ্মুখাংশ্চ রাজ্ঞস্তু পলায়নপরায়ণান্।
বিদ্রুতান্রথিনো দৃষ্ট্বা মন্যে শোচতি পুত্রকঃ॥ 8-6-73 (55223) 
অনেয়শ্চাভিমানী চ দুর্বুদ্ধিরজিতেন্দ্রিয়ঃ।
হতোৎসাহং বলং দৃষ্ট্বা কিংস্বিদুর্যোধনোঽব্রবীৎ॥ 8-6-74 (55224) 
স্বয়ং বৈরং মহৎকৃৎবা বার্যমাণঃ সুহৃদ্গণৈঃ।
প্রধনে হতভূয়িষ্ঠৈঃ কিংস্বিদ্দুর্যোধনোঽব্রবীৎ॥ 8-6-75 (55225) 
ভ্রাতরং নিহতং দৃষ্ট্বা ভীমসেনেন সংয়ুগে।
রুধিরে পীয়মানে চ কিংস্বিদ্দ্রুর্যোধনোঽব্রবীৎ॥]  8-6-76 (55226) 
সহ গান্ধাররাজেন সভায়াং যদভাষত।
কর্ণোঽর্জুনং রণে হন্তা হতে তস্মিন্কিমব্রবীৎ॥ 8-6-77 (55227) 
দ্যূতং কৃৎবা পুরা হৃষ্ঠো বঞ্চয়িৎবা চ পাণ়্ডবান্।
শকুনিঃ সৌবলস্তাত হতে কর্ণে কিমব্রবীৎ॥ 8-6-78 (55228) 
কৃতবর্মা মহেষ্বাসঃ সাৎবতানাং মহারথঃ।
হতং বৈকর্তনং দৃষ্ট্বা হার্দিক্যঃ কিমভাষত॥ 8-6-79 (55229) 
ব্রাহ্মণাঃ ক্ষত্রিয়া বৈশ্যা যস্য শিক্ষামুপাসতে।
ধনুর্বেদং চিকীর্ষন্তো দ্রোণপুত্রস্য ধীমতঃ॥ 8-6-80 (55230) 
যুবা রূপেণ সম্পন্নো দর্শনীয়ো মহায়শাঃ।
অশ্বত্থামা হতে কর্ণে কিমভাষত সঞ্জয়॥ 8-6-81 (55231) 
আচার্যো যো ধনুর্বেদে গৌতমো রথসত্তমঃ।
কৃপঃ শারদ্বতস্তাত হতে কর্ণে কিমব্রবীৎ॥ 8-6-82 (55232) 
মদ্ররাজো মহেষ্বাসঃ শল্যঃ সমিতিশোভনঃ।
দৃষ্ট্বা বিনিহতং কর্ণং সারথ্যে রথিনাং বরঃ। 
কিমভাষত সৌবীরো মদ্রাণামধিপো বলী॥  8-6-83 (55233) 
দৃষ্ট্বা বিনিহতং সর্বে যোধা বারণদুর্জয়াঃ।
যে চ কেন রাজানঃ পৃথিব্যাং যোদ্বুমাগতাঃ। 
বৈকর্তনং হতং দৃষ্টবা কান্যভাষন্ত সঞ্জয়॥  8-6-84 (55234) 
দ্রোণে তু নিহতে বীরে রথব্যাঘ্রে নরর্ষভে।
কে বা মুখমনীকানামাসন্সঞ্জয় ভাগশঃ॥ 8-6-85 (55235) 
মদ্ররাজঃ কথং শল্যো নিয়ুক্তো রথিনাং বরঃ।
বৈকর্তনস্য সারথ্যে তন্মমাচক্ষ্ব সঞ্জয়॥ 8-6-86 (55236) 
কেঽরক্ষন্দক্ষিণং চক্রং সূতপুত্রস্য যুধ্যতঃ।
বামং চক্রং ররক্ষুর্বা কে বা বীরস্য পৃষ্ঠতঃ॥ 8-6-87 (55237) 
কে কর্ণং ন জহুঃ শূরাঃ কে ক্ষুদ্রাঃ প্রাদ্রবংস্ততঃ।
কথং চ বঃ সমেতানাং হতঃ কর্ণো মহারথঃ॥ 8-6-88 (55238) 
পাণ্ডবাশ্চ স্বয়ং শূরাঃ প্রত্যুদীয়ুর্মহারথাঃ।
সৃজন্তঃ শরবর্ষাণি বারিধারা ইবাম্বুদাঃ॥ 8-6-89 (55239) 
স চ সর্পমুখো দিব্যো মহেষুপ্রবরস্তদা।
ব্যর্থঃ কথং সমভবত্তন্মমাচক্ষ্ব স়ঞ্জয়॥ 8-6-90 (55240) 
মামকস্যাস্য সৈন্যস্য হতোৎসেধস্য সঞ্জয়।
অবশেষং ন পশ্যামি ককুদে মৃদিতে সতি॥ 8-6-91 (55241) 
তৌ হি বীরৌ মহেষ্বাসৌ মদর্থে ত্যক্তজীবীতৌ।
ভীষ্মদ্রোণৌ হতৌ শ্রুৎবা কো ন্বর্থো জীবিতেন মে॥ 8-6-92 (55242) 
পুনঃ পুনর্ন মৃষ্যামি বধং কর্ণস্য পাণ্ডবৈঃ।
যস্য বাহ্বোর্বলং তুল্যং কুঞ্জরাণাং শতং শতম্॥ 8-6-93 (55243) 
দ্রোণে হতে চ যদ্বৃত্তং কৌরবাণাং পরৈঃ সহ।
সঙ্ঘামে নরবীরাণাং তন্মমাচক্ষ্ব সঞ্জয়॥ 8-6-94 (55244) 
যথা কর্ণশ্চ কৌন্তেয়ৈঃ সহ যুদ্ধময়োজয়ৎ।
তথা চ দ্বিষতাং হন্তা রণে শান্তস্তদুচ্যতাম্॥ ॥ 8-6-95 (55245) 
 
ইতি শ্রীমন্মহাভারতে কর্ণপর্বণি ষষ্ঠোঽধ্যায়ঃ॥ 6 ॥

 -   -  

8-6-37 অপ্রতিয়ুধ্যন্তং শিখণ্ডিনা প্রতিয়ুদ্ধগনঙ্গীকুর্বাণম্॥ 8-6-38 দ্রৌপদিনা দ্রুপদপুত্রেণ ধৃষ্টদ্যুম্নেন॥ 8-6-40 ফলেন চ বিশেষতঃ ইতি ক.ঙ.পাঠঃ। বলেন চ বিশেষতঃ ইতি খ. পাঠঃ॥ 8-6-43 কুণ্ডলাভ্যাং সকবচাভ্যাং। তাদর্থ্যে চতুর্থী॥ 8-6-44 অশেত নিহতঃ পত্রী সমরেষ্বরিসূদনঃ ইতি খ.পাঠঃ। অশেত নিহতঃ পত্রী চন্দনেষ্বরিসূদনঃ ইতি ঝ.পাঠঃ॥ 8-6-53 রথসঙ্গো ন চেত্তস্য ইতি ক.ড.পাঠঃ। অহংকাংরো ন চেত্তস্য ইতি খ. পাঠঃ॥ 8-6-66 প্রাতিভঠ্যেন অভিধাবদ্ভিঃ সর্বদিগ্ভ্যঃ সমাগতৈঃ॥ 8-6-67 আধিরথেঃ অধিরথপুত্রস্য॥ 8-6-68 সোমসূর্যমহাচর্যাৎপ্রকর্ষেণ ভাতীতি যোগাচ্চ প্রভো বহ্নিস্তেষাং ত্রয়াণামংশুভির্মুয়ূখৈঃ॥ 8-6-69 মন্দো দুর্যোধনঃ॥ 8-6-74 অনেয় অশিক্ষণীয়ঃ। যতোঽভিমানী বিদ্বত্ৎবাভিমানী। এতএব দুর্বুদ্ধিঃ হিতমজানন্॥ 8-6-75 প্রধনে রণে॥ 8-6-84 কানি বাক্যানীতি শেষঃ॥ 8-6-89 প্রত্যুদীয়ুঃ কথমিতি শেষঃ॥ 8-6-91 হতোৎসেধস্য বিনষ্টোৎকর্ষস্যা॥ 8-6-6 ষষ্ঠোঽধ্যায়ঃ॥





কর্ণপর্ব - অধ্যায় 007

॥ শ্রীঃ ॥

8.7. অধ্যায়ঃ 007 

 -   -  

অশ্বত্থামবচনাদ্দুর্যোধনেন সৈনাপত্যেঽভিষিক্তেন কর্ণেন রণায় সেনানিয়োজনম্॥ 1 ॥

 -   -  

8-7-0 (55246) 
সঞ্জয় উবাচ। 8-7-0 (4848) 
হতে দ্রোণে মহেষ্বাসে তস্মিন্নহনি ভারত।
কৃতে চ মোঘসংকল্পে দ্রোণপুত্রে মহারথে॥ 8-7-1 (55247) 
দ্রবমাণে মহারাজ কৌরবাণাং বলার্ণবে।
ব্যূহ্য পার্থঃ স্বকং সৈন্যমতিষ্ঠদ্বাতৃভির্বৃতঃ॥ 8-7-2 (55248) 
তমবস্থিতমাজ্ঞায় পুত্রস্তে ভরতর্ষভ।
বিদ্রুতং স্ববলং দৃষ্ট্বা পৌরুষেণ ন্যবারয়ৎ॥ 8-7-3 (55249) 
স্বমনীকমবস্থাপ্য বাহুবীর্যমুপাশ্রিতঃ।
যুদ্ধা চ সুচিরং কালং পাণ্ডবৈঃ সহ ভারত॥ 8-7-4 (55250) 
লব্ধলক্ষৈঃ পরৈর্হষ্টৈর্ব্যায়চ্ছদ্ভিশ্চিরং তদা।
সন্ধ্যাকালং সমাসাদ্য প্রত্যাহারমকারয়ৎ॥ 8-7-5 (55251) 
`নিবেশ্য বলবদ্বোরং ক্ষুৎপিপাসাবলৈর্যুতম্।
শ্রমেণ মহতা যুক্তং তথা দ্রোণবধেন চ॥ 8-7-6 (55252) 
দীনরূপা রণে কর্ম কৃৎবা ঘোরং চ শর্বরীম্।
বিশং প্রাপ্য সা সেনা বিশ্রম্য মুদিতাঽভবৎ'॥ 8-7-7 (55253) 
কৃৎবাঽবহারং সৈন্যানাং প্রবিশ্য শিবিরং স্বকম্।
কুরবঃ সহিতা মন্ত্রং মন্ত্রয়াঞ্চক্রিরে মিথঃ॥ 8-7-8 (55254) 
পর্যঙ্কেষু পরার্ধ্যেষু স্পর্ধ্যাস্তরণবৎসু চ।
বরাসনেষূপবিষ্টাঃ সুখশয়্যাস্বিবামরাঃ॥ 8-7-9 (55255) 
ততো দুর্যোধনো রাজা সাম্না পরমবল্গুনা।
তানাভাষ্য মহেষ্বাসান্প্রাপ্তকালমভাষত॥ 8-7-10 (55256) 
মতং মতিমতাং শ্রেষ্ঠাঃ সর্বে প্রব্রূত মা চিরম্।
এবঙ্গতেন যৎকার্যং ভবেৎকার্যতরং নৃপাঃ॥ 8-7-11 (55257) 
সঞ্জয় উবাচ। 8-7-12 (4849) 
এবমুক্তে নরেন্দ্রেণ নরসিংহা যুয়ুৎসবঃ।
চক্রুর্নানাবিধাশ্চেষ্টাঃ সিংহাসনগতাস্তদা॥ 8-7-12 (55258) 
তেষাং নিশাম্যেঙ্গিতানি যুদ্ধে প্রাণাঞ্জুহূষতাম্।
সমুদ্বীক্ষ্য মুখং রাজ্ঞো বালার্কসমবর্চসম্। 
আচার্যপুত্রো মেধাবী বাক্যজ্ঞো বাক্যমাদদে॥  8-7-13 (55259) 
রাগো যোগস্তথা দাক্ষ্যাং নয়শ্চেত্যর্থসাধকাঃ।
উপায়াঃ পণ্ডিতৈঃ প্রোক্তাস্তে তু দৈবমুপাশ্রিতাঃ॥ 8-7-14 (55260) 
লোকপ্রবীরা যেঽস্মাকং দেবকল্পা মহারথাঃ।
নীতিমন্তস্তথা যুক্তা দক্ষা রক্তাশ্চ তে হতাঃ॥ 8-7-15 (55261) 
ন ৎবেব কার্যং নৈরাশ্যমস্মাভির্বিজয়ং প্রতি।
সুনীতৈরিহ সর্বার্থৈর্দৈবমপ্যনুলোম্যতে॥ 8-7-16 (55262) 
তে বয়ং প্রবরং নৄণাং সর্বৈর্যোধগুণৈর্যুতম্।
কর্ণমেবাভিষেভ্যামঃ সৈনাপত্যেন ভারত॥ 8-7-17 (55263) 
কর্ণং সেনাপতিং কৃৎবা প্রমথিষ্যামহে রিপূন্॥  8-7-18 (55264) 
এষ হ্যতিবলঃ শূরঃ কৃতাস্ত্রো যুদ্ধদুর্মদঃ।
বৈবস্বত ইবাসহ্যঃ শক্তো জেতুং রণে নিপূন্॥ 8-7-19 (55265) 
এতদাচার্যতনয়াচ্ছ্রুৎবা রাজংস্তবাত্মজঃ।
`দুর্যোধনো মহারাজ ভৃশং প্রীতমনাস্তদা'॥ 8-7-20 (55266) 
আশাং বহুমতীং চক্রে বর্ণং প্রতি স বৈ তদা।
হতে ভীষ্মে চ দ্রোণে চ কর্ণো জেষ্যতি পাণ্ডবান্॥ 8-7-21 (55267) 
তামাশাং হৃদয়ে কৃৎবা সমাশ্বস্য চ ভারত।
[ততো দুর্যোধনঃ প্রীতঃ প্রিয়ং শ্রুৎবাঽস্য তদ্বচঃ। 
প্রীতিসৎকারসংয়ুক্তং তথ্যমাত্মহিতং শূভম্॥]  8-7-22 (55268) 
স্বং মনঃ সমবস্থাপ্য বাহুবীর্যমুপাশ্রিতঃ॥  8-7-23 (55269) 
`প্রিয়সৎকারসংয়ুক্তং তথ্যমাত্মহিতে রতম্'।
দুর্যোধনো মহারাজ রাধেয়মিদমব্রবীৎ॥ 8-7-24 (55270) 
কর্ণ জানামি তে বীর্যং সৌহৃদং পরমং ময়ি।
তথাঽপি ৎবাং মহাবাহো প্রবক্ষ্যামি হিতং বচঃ॥ 8-7-25 (55271) 
শ্রুৎবা যথেষ্টং চ কুরু বীর যত্তব রোচতে।
ভবান্প্রাজ্ঞতমো নিত্যং মম চৈব পরা গতিঃ॥ 8-7-26 (55272) 
ভীষ্মদ্রোণাবতিরথৌ হতৌ সেনাপতী মম।
সেনাপতির্ভবানস্তু তাভ্যাং দ্রবিণবত্তরঃ॥ 8-7-27 (55273) 
বৃদ্ধো চ তৌ মহেষ্বাসৌ সাপেক্ষো চ ধনঞ্জয়ে।
মানিতৌ চ ময়া বীরৌ রাধেয় বচনাত্তব॥ 8-7-28 (55274) 
পিতামহৎবং সম্প্রেক্ষ্য পাণ্ডুপুত্রা মহারণে।
রক্ষিতাস্তাত ভীষ্মেণ দিবসানি দশৈব তু॥ 8-7-29 (55275) 
ন্যস্তশস্ত্রে তু ভবতি হতো ভীষ্মঃ পিতামহঃ।
শিখণ্ডিনং পুরুস্কৃত্য ফল্গুনেন মহাহবে॥ 8-7-30 (55276) 
হতে তস্মিন্মহেষ্বাসে শরতল্পগতে তথা।
ৎবয়োক্তে পুরুষব্যাঘ্র দ্রোণো হ্যাসীৎপুরঃসরঃ॥ 8-7-31 (55277) 
তেনাপি রক্ষিতাঃ পার্থাঃ শিষ্যৎবাদিতি মে মতিঃ।
স চাপি নিহতো বৃদ্ধো ধৃষ্টদ্যুম্নেন সৎবরম্॥ 8-7-32 (55278) 
নিহতাভ্যাং প্রধানাভ্যাং তাভ্যামতুলবিক্রম।
ৎবৎসমং সমরে যোধং নান্যং পশ্যামি চিন্তয়ন্॥ 8-7-33 (55279) 
ভবানেব তু নঃ শক্তো বিজয়ায় ন সংশয়ঃ।
পূর্বং মধ্যে চ পশ্চাশ্চ তথৈব বিহিতং হিতম্॥ 8-7-34 (55280) 
স ভবান্ধুর্যবৎসঙ্খ্যে ধুরমুদ্বোঽঢুমর্হতি।
অভিষেচয় সৈনান্যে স্বয়মাত্মানমাত্মনা॥ 8-7-35 (55281) 
দেবতানাং যথা স্কন্দঃ সেনানীঃ প্রভুরব্যযঃ।
তথা ভবানিমাং সেনাং ধার্তরাষ্ট্রীং বিভর্তু বৈ॥ 8-7-36 (55282) 
জহি শত্রুগণান্সর্বান্মহেন্দ্রো দানবানিব।
অবস্থিতং রমে দৃষ্ট্বা পাণ্ডবাস্ৎবাং মহারথাঃ। 
দ্রবিষ্যন্তি চ পাঞ্চালা বিষ্ণুং দৃষ্ট্বেব দানবাঃ॥  8-7-37 (55283) 
তস্মাত্ৎবং পুরুষব্যাঘ্র প্রকর্ষৈতাং মহাচমূম্॥  8-7-38 (55284) 
ভবত্যবস্থিতে যত্তে পাণ্ডবা মন্দচেতসঃ।
দ্রবিষ্যন্তি সহামাত্যাঃ পাঞ্চালাঃ সৃঞ্জয়াশ্চ হ।  8-7-39 (55285) 
যথা হ্যভ্যুদিতঃ সূর্যঃ প্রতপন্স্বেন তেজসা।
ব্যপোহতি তমস্তীব্রং তথা শত্রূন্প্রতাপয়॥ 8-7-40 (55286) 
সঞ্জয় উবাচ। 8-7-41 (4850) 
এবমুক্তস্তু রাধেয়ো রাজ্ঞা দুর্যোধনেন হ।
রাজ্ঞাং মধ্যে মহাবাহুঃ প্রীতাত্মা স মহাবলঃ। 
হর্ষয়ন্নব্রবীৎকর্ণো দুর্যোধনমিদং বচঃ॥  8-7-41 (55287) 
কর্ণ উবাচ। 8-7-42 (4851) 
উক্তমেতন্ময়া পূর্বং গান্ধারে তব সন্নিধৌ।
জেষ্যামি পাণ্ডবান্সর্বান্সপুত্রান্সজনার্দনান্॥ 8-7-42 (55288) 
সেনাপতির্ভবিষ্যামি তবাহং নাত্র সংশয়ঃ।
স্থিরো ভব মহারাজ জিতান্বিদ্বি চ পাণ্ডবান্॥ 8-7-43 (55289) 
সঞ্জয় উবাচ। 8-7-44 (4852) 
এবমুক্তো মহারাজ ততো দুর্যাধনো নৃপঃ।
উত্তস্থৌ রাজভিঃ সার্ধং দেবৈরিব শতক্রতুঃ॥ 8-7-44 (55290) 
সৈনাপত্যেন সৎকর্তুং কর্ণং স্কন্দমিবামরাঃ।
ততোঽভিষিষিচুঃ কর্ণং বিধিদৃষ্টেন কর্মণা॥ 8-7-45 (55291) 
দুর্যোধনমুক্তা রাজন্রাজানো বিজয়ৈষিণঃ।
শাতকুম্ভময়ৈঃ কুম্ভের্মাহেয়ৈশ্চাভিমন্ত্রিতৈঃ॥ 8-7-46 (55292) 
তোয়পূর্ণৈর্বিষাণৈশ্চ দ্বিপখঙ্গমহর্ষভৈঃ।
মণিমুক্তায়ুতৈশ্চান্যৈঃ পুণ্যগন্ধৈস্তথৌষধৈঃ॥ 8-7-47 (55293) 
ঔদুম্বরে সুখাসীনমাসনে ক্ষৌমসংবৃতে।
শাস্ত্রদৃষ্টেন বিধিনা সম্ভারৈশ্চ সুসম্ভৃতৈঃ॥ 8-7-48 (55294) 
ব্রাহ্মণঃ ক্ষত্রিয়া বৈশ্যাস্তথা শূদ্রাশ্চ সম্মতাঃ।
তুষ্টুবুস্তং মহাত্মানমভিষিক্তং বরাসনে॥ 8-7-49 (55295) 
ততোঽভিষিক্তে রাজেন্দ্র নিষ্কৈর্গোভির্ধনেন চ।
বাচয়ামাস বিপ্রাগ্র্যান্রাধেয়ঃ পরবীরহা॥ 8-7-50 (55296) 
`স ব্যরোচত রাধেয়ঃ সূতমাগধবন্দিভিঃ।
স্তূয়মানো যথা ভানুরুদয়ে ব্রহ্মবাদিভিঃ॥ 8-7-51 (55297) 
ততঃ পুণ্যাহঘোষেণ বাদিত্রনিনদেন চ।
জয়শব্দেন শূরাণাং তুমুলঃ সর্বতোঽভবৎ॥ 8-7-52 (55298) 
জয়েত্যূচুর্নৃপাঃ সর্বে রাধেয়ং তত্র সঙ্গতাঃ'॥  8-7-53 (55299) 
জয় পার্থান্সগোবিন্দান্সানুগাংস্তান্মহামৃধে।
ইতি তং বন্দিনঃ প্রাহুর্দ্বিজাশ্চ পুরুষর্ষভম্॥ 8-7-54 (55300) 
জহি পার্থান্সপাঞ্চালান্রাধেয় বিজয়ায় নঃ।
উদ্যন্নিব সদা ভানুস্তমাংস্যুগ্রৈর্গভস্তিভিঃ॥ 8-7-55 (55301) 
ন হ্যলং ৎবদ্বিসৃষ্টানাং শরাণাং বৈ সকেশবাঃ।
উলূকাঃ সূর্যরশ্মীনাং জ্বলতামিব দর্শনে॥ 8-7-56 (55302) 
ন হি পার্থাঃ সপাঞ্চালাঃ স্থাতুং শক্তাস্তবাগ্রতঃ।
আত্তবজ্রস্য সমরে মহেন্দ্রস্যেব দানবাঃ॥ 8-7-57 (55303) 
`সঞ্জয় উবাচ। 8-7-58 (4853) 
স সৎকৃতঃ স্তূয়মানঃ সুহৃদ্গণবৃতো রুষা।
কর্ণো দুর্যোধনং বাক্যমব্রবীৎপ্রহসন্প্রিয়ম্॥ 8-7-58 (55304) 
দুর্যোধনাদ্য সগণং পাণ্ডূনাং প্রবরৈঃ সহ।
ফল্গুনং সূদয়িষ্যামি ৎবৎপ্রিয়ার্থং সবান্ধবম্॥ 8-7-59 (55305) 
সপর্বতার্ণবদ্বীপাং শাধি গাং গতপাণ্ডবাম্।
পুত্রপৌত্রপ্রপৌত্রেষু প্রতিষ্ঠাং গময়িষ্যমি॥ 8-7-60 (55306) 
নাসহ্যং বিদ্যতে মহ্যং ৎবৎপ্রিয়ার্থমরিন্দম।
সত্যধর্মানুরক্তস্য সিদ্ধিরাত্মবতো যথা॥ 8-7-61 (55307) 
অভিষিক্তস্তু রাঘেয়ঃ প্রভয়া সোঽমিতপ্রভঃ।
অত্যরিচ্যত রূপেণ দিবাকর ইবাপরঃ॥ 8-7-62 (55308) 
সৈনাপত্যে তু রাধেয়মভিষিচ্য সুতস্তব।
অমন্যত তদাত্মানং কৃতার্থং কালচোদিতঃ॥ 8-7-63 (55309) 
কর্ণোঽপি রাজ্ঞঃ সংপ্রাপ্য সৈনাপত্যমরিন্দমঃ।
যোগমাজ্ঞাপয়ামাস সূর্যস্যোদয়নং প্রতি॥ 8-7-64 (55310) 
তব পুত্রৈর্বৃতঃ কর্ণঃ শুশুভে তত্র ভারত।
দেবৈরিব যথা স্কন্দঃ সঙ্গ্রামে তারকাময়ে॥ ॥ 8-7-65 (55311) 
 
ইতি শ্রীমন্মহাভারতে কর্ণপর্বণি সপ্তমোঽধ্যায়ঃ॥ 7 ॥

 -   -  

8-7-3 স্ববলম্প্রতি বিদ্রুতং দৃষ্ট্বা॥ 8-7-5 লব্ধলক্ষৈঃ প্রাপ্তাজয়ৈঃ। ব্যায়চ্ছদ্ভিঃ যতমানৈঃ। প্রত্যাহারং প্রত্যক্হারম্। প্রত্যহারমিতি বা পাঠঃ॥ 8-7-9 পর্যঙ্কেষ্বেব বরাসনেষু ॥ 8-7-11 কার্যতরং আবশ্যকতরং যৎকার্যং কর্তব্যং পরং মতং সম্মতং তৎ প্রব্রূত॥ 8-7-12 চেষ্টাঃ শৌর্যাভিনয়রূপাঃ ভুজাস্ফালনাদ্যাঃ॥ 8-7-13 নিশাম্য আলোচ্য। বর্চসং ছান্দসষ্টচ্॥ 8-7-14 রাগঃ স্বামিভক্তিঃ। যোগো দেশকালাদিসম্পত্তিঃ। দাক্ষ্যং বলম্। নয়ো নীতিঃ॥ 8-7-16 সর্বার্থৈঃ রাগাদিভিঃ সুনীতৈঃ দৈবমনুলোম্যতেঽনুকূলং ক্রিয়তে। ন কেবলং রাগাদ্যপেক্ষয়া দৈবস্য প্রাবল্যমপিতু দৈবাপেক্ষয়াপি সুপ্রণীতা রাগাদয়ঃ প্রবলা ইত্যর্থঃ॥ 8-7-21 বহুমতীং বাহুল্যবতীং অতিশয়িতামিতি যাবৎ॥ 8-7-22 শুভং বচঃ শ্রুৎবা মনঃ সমবস্থাপ্য সমাধায়াব্রবীদিতি দ্বয়োঃ সম্বন্ধঃ॥ 8-7-27 তাভ্যাং সকাশাৎ দ্রবিণবত্তরঃ বলবত্তরঃ॥ 8-7-34 বিহিতং ৎবয়েতি শেষঃ॥ 8-7-35 সৈনান্যে সেনানীত্যে॥ 8-7-46 শাতকুম্ভময়ৈঃ সৌবর্ণৈর্মাহেয়ৈর্মহীময়ৈশ্চ কুম্ভৈঃ॥ 8-7-47 বিষাণৈঃ দ্বিপস্য গজস্য দন্তময়ৈঃ পাত্রৈঃ। খঙ্গস্য গণ্ডকস্য। মহর্ষভস্য গবয়স্য চ শৃঙ্গৈঃ। বিষাণং দন্তশৃঙ্গয়োরিতি বিশ্বঃ। দ্বিপখঙ্গমহর্ষভীয়ৈরিতি তদ্ধিতলোপ আর্ষঃ॥ 8-7-56 শরাণাং দর্শনেপি নালং কিমুত স্পর্শে ইত্যর্থঃ॥ 8-7-7 সপ্তমোঽধ্যায়ঃ॥





কর্ণপর্ব - অধ্যায় 008

॥ শ্রীঃ ॥

8.8. অধ্যায়ঃ 008 

 -   -  

কর্ণার্জুনাক্ষ্যাং ব্যূহরচনাপূর্বকং রণায় নির্যাণম্॥ 1 ॥

 -   -  

8-8-0 (55312) 
ধৃতরাষ্ট্র উবাচ। 8-8-0 (4854) 
সৈনাপত্যং তু সম্প্রাপ্য কর্ণো বৈকর্তনস্তদা।
তথোক্তশ্চ স্বয়ং রাজ্ঞা স্নিগ্ধং ভ্রাতৃসমং বচঃ॥ 8-8-1 (55313) 
হিতশ্চ প্রিয়কামশ্চ মম পুত্রস্য নিত্যশঃ।
অকরোৎকিং মহাপ্রাজ্ঞস্তন্মমাচক্ষ্ব স়ঞ্জয়॥ 8-8-2 (55314) 
সঞ্জয় উবাচ। 8-8-3 (4855) 
কর্ণস্য মতমাজ্ঞায় পুত্রাস্তে ভরতর্ষভ।
যোগমাজ্ঞাপয়ামাসুর্নন্দিতূর্যপুরঃসরম্॥ 8-8-3 (55315) 
মহত্যপররাত্রে চ তব সৈন্যস্য মারিষ।
যোগো যোগ ইতি হ্যাশু প্রাদুরাসীন্মহাস্বনঃ॥ 8-8-4 (55316) 
কল্পতাং নাগমুখ্যানাং রথানাং চ বরুথিনাম্।
সন্নহ্যতাং নরাণাং চ বাজিনাং চ বিশাম্পতে॥ 8-8-5 (55317) 
ক্রোশতাং চৈব যোধানাং ৎবরিতানাং পরস্পরম্।
বভূব তুমুলঃ শব্দো দিবস্পৃক্সুমহাংস্ততঃ॥ 8-8-6 (55318) 
ততঃ শ্বেতপতাকেন বলাকাবর্ণবাজিনা।
হেমপৃষ্ঠেন ধনুষা নাগকক্ষেণ কেতুনা॥ 8-8-7 (55319) 
তূণীরশতপূর্ণেন সগদেন বরূথিনা।
শতঘ্নীকিঙ্কিণীশক্তিশূলতোমরধারিণা॥ 8-8-8 (55320) 
কার্মুকৈরুপপন্নেন বিমলাদিত্যবর্চসা।
রথেনাভিপতাকেন সুতপুত্রো হ্যদৃশ্যত॥ 8-8-9 (55321) 
ধ্মাপয়ন্বারিজং রাজন্হেমজালবিভূষিন্তম্।
বিধ্রুন্বানো মহচ্চাপং কার্তস্বরবিভূষিতম্॥ 8-8-10 (55322) 
দৃষ্ট্বা কর্ণং মহেষ্বাসং রথস্থং রথিনাং বরম্।
ভানুমন্তমিবোদ্যন্তং তমো ঘ্নন্তং দুরাসদম্॥ 8-8-11 (55323) 
ন ভীষ্মব্যসনং কেচিন্নাপি দ্রোণস্য মারিষ।
নান্যেষাং পুরুষব্যাঘ্র মেনিরে তত্র কৌরবাঃ॥ 8-8-12 (55324) 
ততস্তু ৎবরয়ন্যোধাঞ্শঙ্খশব্দেন মারিষ।
কর্ণো নিষ্কর্ষয়ামাস কৌরবাণাং মহদ্বলম্॥ 8-8-13 (55325) 
ব্যূহং ব্যূহ্য মহেষ্বাসো মকরং শত্রুতাপনঃ।
প্রত্যুদ্যযৌ তথা কর্ণঃ পাণ্ডবান্বিজিগীষয়া॥ 8-8-14 (55326) 
মকরস্য তু তুণ্ডে বৈ কর্ণো রাজন্ব্যবস্থিতঃ।
নেত্রাভ্যাং শকুনিঃ শূর উলূকশ্চ মহারথঃ॥ 8-8-15 (55327) 
দ্রোণপুত্রস্তু শিরসি গ্রীবায়াং সর্বসোদরাঃ।
মধ্যেদুর্যোধনো রাজা বলেন মহতা বৃতঃ॥ 8-8-16 (55328) 
বামপাদে তু রাজেন্দ্র কৃতবর্মা ব্যবস্থিতঃ।
নারায়ণবলৈর্যুক্তো গোপালৈর্যুদ্ধদুর্মদৈঃ॥ 8-8-17 (55329) 
পাদে তু দক্ষিণে রাজন্গৌতমঃ সত্যবিক্রমঃ।
ত্রিগর্তৈঃ সুমহেষ্বাসৈর্দাক্ষিণাত্যৈশ্চ সংবৃতঃ॥ 8-8-18 (55330) 
অনুপাদে তু যো বামস্তত্র শল্যো ব্যবস্থিতঃ।
মহত্যা সেনয়া সার্ধং মদ্রদেশসমুত্থয়া॥ 8-8-19 (55331) 
দক্ষিণে তু মহারাজ সুষেণঃ সত্যসঙ্গরঃ।
বৃতো রথমহস্রেণ দন্তিনাং চ ত্রিভিঃ শতৈঃ॥ 8-8-20 (55332) 
পুচ্ছে হ্যাস্তাং মহাবীর্যৌ ভ্রাতরৌ পার্থিবৌ তদা।
চিত্রশ্চ চিত্রসেনশ্চ মহত্যা সেনয়া বৃতৌ॥ 8-8-21 (55333) 
তথা প্রয়াতে রাজেন্দ্র কর্ণে নরবরোত্তমে।
ধনঞ্জয়মভিপেক্ষ্য ধর্মরাজোঽব্রবীদিদম্॥ 8-8-22 (55334) 
পশ্য পার্থ যথা সেনা ধার্তরাষ্ট্রীহ সংয়ুগে।
কর্ণেন বিহিতা বীর গুপ্তা বীরৈর্মহারথৈঃ॥ 8-8-23 (55335) 
হতবীরতমা হ্যেষা ধার্তরাষ্ট্রী মহাচমূঃ।
ফল্গুশেষা মহাবাহো তৃণৈস্তুল্যা মতা মম॥ 8-8-24 (55336) 
একো হ্যত্র মহেষ্বাসঃ সূতপুত্রো বিরাজতে।
সদেবাসুরগন্ধর্বৈঃ সকিন্নরমহোরগৈঃ। 
চরাচরৈস্ত্রিভির্লোকৈরজেয়ো যো মহারথঃ॥  8-8-25 (55337) 
তং হৎবাঽদ্য মহাবাহো বিজয়স্তব ফল্গুন।
উদ্ধৃতশ্চ ভবেচ্ছল্যো মম দ্বাদশবার্ষিকঃ॥ 8-8-26 (55338) 
এবং জ্ঞাৎবা মহাবাহো ব্যূহং ব্যূহ যথেচ্ছসি॥  8-8-27 (55339) 
সঞ্জয় উবাচ। 8-8-28 (4856) 
ভ্রাতুরেতদ্বচঃ শ্রুৎবা পাণ্ডবঃ শ্বেতবাহনঃ।
অর্ধচন্দ্রেণ ব্যূহেন প্রত্যব্যূহত তাং চমূম্॥ 8-8-28 (55340) 
বামপার্শ্বে তু তস্যাথ ভীমসেনো ব্যবস্থিতঃ।
দক্ষিণে চ মহেষ্বাসো ধৃষ্টদ্যুম্নো ব্যবস্থিতঃ॥ 8-1-29 (55341) 
মধ্যে ব্যূহস্য রাজা তু পাণ্ডবশ্চ ধনঞ্জয়ঃ।
নকুলঃ সহদেবশ্চ ধর্মরাজস্য পৃষ্ঠতঃ॥ 8-8-30 (55342) 
চক্ররক্ষৌ তু পাঞ্চাল্যৌ যুধামন্যূত্তমৌজসৌ।
পার্থং ন জহতুর্যুদ্বে পাল্যমানৌ কিরীটিনা॥ 8-8-31 (55343) 
শেষাং নৃপতয়ো বীরাঃ স্থিতা ব্যূহস্য দংশিতাঃ।
যথাভাগং যথোৎসাহং যথায়ত্নং চ ভারত॥ 8-8-32 (55344) 
এবমেতন্মহাব্যূহং ব্যূহ্য ভারত পাণ্ডবাঃ।
তাবকাশ্চ মহেষ্বাসা যুদ্ধায়ৈব মনো দধুঃ॥ 8-8-33 (55345) 
দৃষ্ট্বা ব্যূঢাং তব চমূং সূতপুত্রেণ সংয়ুগে।
নিহতান্পাণ্ডবান্মেনে ধার্তরাষ্ট্রঃ সবান্ধবঃ॥ 8-8-34 (55346) 
তথৈব পাণ্ডবীং সেনাং ব্যূঢাং দৃষ্ট্বা যুধিষ্ঠিরঃ।
ধার্তরাষ্ট্রান্হতান্মেনে সকর্ণান্বৈ জনাধিপঃ॥ 8-8-35 (55347) 
ততঃ শঙ্খাশ্চ ভের্যশ্চ পণবানকগোমুখাঃ।
ডিণ্ডিমাশ্চাপ্যহন্যন্ত ঝর্ঝরাশ্চ সমন্ততঃ॥ 8-8-36 (55348) 
সেনয়োরুভয়ো রাজন্প্রাবাদ্যন্ত মহাস্বনাঃ।
সিংহনাদশ্চ সঞ্জজ্ঞে শূরাণাং জয়গৃদ্ধিনাম্॥ 8-8-37 (55349) 
হয়হেষিতশব্দাশ্চ বারণানাং চ বৃংহিতাঃ।
রথনেমিস্বনাশ্চোগ্রাঃ সম্বভূবুর্জনাধিপ॥ 8-8-38 (55350) 
ন দ্রোণব্যসনং কশ্চিজ্জানীতে তত্র ভারত।
দৃষ্ট্বা কর্ণং মহেষ্বাসং মুখে ব্যূহস্য দংশিতম্॥ 8-8-39 (55351) 
উভে সৈন্যে মহারাজ প্রহৃষ্টনরসঙ্কুলে।
যোদ্বুকামে স্থিতে রাজন্হন্তুমন্যোন্যমোজসা॥ 8-8-40 (55352) 
বিজয়ে জাতসংরম্ভে দৃষ্ট্বাঽন্যোন্যং ব্যবস্থিতে।
অনীকমধ্যে রাজেন্দ্র চেরতুঃ কর্ণপাণ্ডবৌ॥ 8-8-41 (55353) 
নৃত্যন্ত্যাবিব তে সেনে সমেয়াতাং পরস্পরম্।
তয়োঃ পক্ষপ্রপক্ষেভ্যো নির্যযুর্যুদ্বলিপ্সবঃ॥ 8-8-42 (55354) 
ততঃ প্রববৃতে যুদ্ধং নরবারণবাজিনাম্।
রথানাং চ মহারাজ অন্যোন্যমভিনিঘ্নতাম্॥ ॥ 8-8-43 (55355) 
 
ইতি শ্রীমন্মহাভারতে কর্ণপর্বণি ষোডশদিবসয়ুদ্ধারম্ভে অষ্টমোঽধ্যায়ঃ॥ 8 ॥

 -   -  

8-8-3 নন্দিতূর্যমানন্দবাদ্যম্॥ 8-8-5 কল্পতাং সন্নহ্যমাননাম্। বরূথিনাং রথগুপ্তিমতাম্। সন্নহ্যতাং নরাণাং সন্নহ্যমানানাং গজাদীনাং চ শব্দো বভূবেতি দ্বয়োঃ সম্বন্ধঃ॥ 8-8-7 শ্বেতেত্যাদিবিশেষণদ্বয়ং রথেনেত্যস্য॥ 8-8-9 অভিপতাকেন বায়োঃ প্রাতিকূল্যাদভিমুখপতাকেন। এতৎপরাজয়সূচকম্॥ 8-8-19 অনুপাদে পাদস্থানস্যাপি প়শ্চাদ্ভাগে॥ 8-8-20 দক্ষিণে অনুপাদে॥ 8-8-27 ব্যূহ রচয়॥ 8-8-8 অষ্টমোঽধ্যায়ঃ॥





কর্ণপর্ব - অধ্যায় 009

॥ শ্রীঃ ॥

8.9. অধ্যায়ঃ 009 

 -   -  

সঙ্কুলয়ুদ্ধম্॥ 1 ॥ ভীমেন ক্ষেমধূর্তিবধঃ॥ 2 ॥

 -   -  

8-9-0 (55356) 
সঞ্জয় উবাচ। 8-9-0 (4857) 
তে সেনেঽন্যোন্যমাসাদ্য প্রহৃষ্টাশ্বনরদ্বিপে।
বৃহত্যৌ সম্প্রজহাতে দেবাসুরচমূসমে॥ 8-9-1 (55357) 
ততো নানারথাশ্বেভাঃ পত্তয়শ্চোগ্রবিক্রমাঃ।
সম্প্রহারান্ভৃশং চক্রুর্দেহপাপ্মবিনাশনান্॥ 8-9-2 (55358) 
পূর্ণচন্দ্রার্কপদ্মানাং কান্তিৎবিঙ্গন্ধতঃ সমৈঃ।
উত্তমাঙ্গৈর্নৃসিংহানাং নৃসিংহাস্তস্তরুর্মহীম্॥ 8-9-3 (55359) 
অর্ধচন্দ্রৈস্তথা ভল্লৈঃ ক্ষুরপ্রৈরসিপট্টসৈঃ।
পরশ্বথৈশ্চাপহৃতান্যুত্তমাঙ্গানি যুধ্যতাম্॥ 8-9-4 (55360) 
ব্যায়তায়তবাহূনাং ব্যায়তায়তবাহুভিঃ।
বাহবঃ পাতিতা রেজুর্ধরণ্যাং সায়ুধাঙ্গদৈঃ॥ 8-9-5 (55361) 
তৈঃ স্ফুরদ্ভির্মহী ভাতি রক্তাঙ্গুলিতলৈস্তথা।
গরুডপ্রহিতৈরুগ্রৈঃ পঞ্চাস্যৈরুরগৈরিব॥ 8-9-6 (55362) 
দ্বিরদস্যন্দনাশ্বেভ্যঃ পেতুর্বীরা দ্বিষদ্ধতাঃ।
বিমানেভ্যো যথা ক্ষীণে পুণ্যে স্বর্গদস্তথা॥ 8-9-7 (55363) 
গদাভিরন্যে গুর্বীভিঃ পরিধৈর্মুসলৈরপি।
পোথিতাঃ শতশঃ পেতুর্বীরা বীরতরৈ রণে॥ 8-9-8 (55364) 
রথা রথৈর্বিমথিতা মত্তা মত্তৈর্দ্বিপা দ্বিপৈঃ।
সাদিনঃ সাদিভিশ্চৈব তস্মিন্পরমসঙ্কুলে॥ 8-9-9 (55365) 
রথৈর্নরা রথা নাগৈরশ্বারোহাশ্চ পত্তিভিঃ।
অশ্বারোহৈঃ পদাতাশ্চ নিহতা যুধি শেরতে॥ 8-9-10 (55366) 
রথাশ্বপত্তয়ো নাগৈ রথাশ্বেভাশ্চ পত্তিভিঃ।
রথপত্তিদ্বিপাশ্চাশ্চৈ রথৈশ্চাপি নরদ্বিপাঃ॥ 8-9-11 (55367) 
রথাশ্বেভনরাণাং তু নরাশ্বেভরথৈঃ কৃতম্।
পাণিপাদৈশ্চ শস্ত্রৈশ্চ রথৈশ্চ কদনং মহৎ॥ 8-9-12 (55368) 
তথা তস্মিন্বলে শূরৈর্বধ্যমানে হতেঽপি চ।
অস্মানভ্যায়যুঃ পার্থা বৃকোদরপুরোগমাঃ॥ 8-9-13 (55369) 
বৃষ্টদ্যুম্নঃ শিখণ্ডী চ দ্রৌপদেয়াঃ প্রভদ্রকাঃ।
সাত্যকিশ্চেকিতানশ্চ দ্রাবিডৈঃ সৈনিকৈঃ সহ॥ 8-9-14 (55370) 
বৃতা ব্যূহেন মহতা পাণ্ড্যাশ্চোলাঃ সকেরলাঃ।
ব্যূঢোরস্কা দীর্ঘভুজাঃ প্রাংশবঃ পৃথুলোচনাঃ॥ 8-9-15 (55371) 
আপীডিনো রক্তদন্তা মত্তমাতঙ্গবিক্রমাঃ।
নানাবিরাগবসানা গন্ধচূর্ণাবচূর্ণিতাঃ॥ 8-9-16 (55372) 
বদ্ধাসয়ঃ পাশহস্তা বারণপ্রতিবারণাঃ।
সমানমৃত্যবো রাজন্নাত্যজন্ত পরস্পরম্॥ 8-9-17 (55373) 
কলাপিনশ্চাপহস্তা দীর্ঘকেশাঃ প্রিয়ংবদাঃ।
পত্তয়ঃ সায়কৈর্বিদ্ধা ঘোররূপপরাক্রমাঃ॥ 8-9-18 (55374) 
অথাপরে পুনঃ শূরাশ্চেদিপাঞ্চালকেকয়াঃ।
কারূশাঃ কোসলাঃ কাঞ্চ্যা মাগধাশ্চাপি দুদ্রুবুঃ॥ 8-9-19 (55375) 
তেষাং রথাশ্বনাগাশ্চ প্রবরাশ্চোগ্রপত্তয়ঃ।
নানাবাণরবৈর্হৃষ্টা নৃত্যন্তি চ হসন্তি চ॥ 8-9-20 (55376) 
তস্য সৈন্যস্য মহতো মহামাত্রবরৈর্বৃতঃ।
মধ্যে বৃকোদরোঽভ্যায়াত্ৎবদীয়ান্নাগধূর্গতঃ॥ 8-9-21 (55377) 
স নাগপ্রবরোঽত্যুগ্রো বিধিবৎকল্পিতো বভৌ।
উদয়াগ্রাদ্রিভবনং যথাঽভ্যুদিতভাস্করম্॥ 8-9-22 (55378) 
তস্যায়সং বর্মবরং বররত্নবিভূষিতম্।
তারাব্যাপ্তস্য নভসঃ শারদস্য সমং ৎবিষা॥ 8-9-23 (55379) 
স তোমরব্যগ্রকরশ্চারুমৌলিঃ স্বলঙ্কৃতঃ।
শরন্মধ্যন্দিনার্কাভস্তেজয়া প্রদাহদ্রিপূন্॥ 8-9-24 (55380) 
তং দৃষ্ট্বা দ্বিরদং দূরাৎক্ষেমধূর্তির্দ্বিপস্থিত।
আহ্বয়ন্নভিদুদ্রাব প্রহসন্পৃতনামুখে॥ 8-9-25 (55381) 
তয়োঃ সমভবদ্যুদ্ধং দ্বিপয়োরুগ্ররূপয়োঃ।
যদৃচ্ছয়া দ্রুতবতোর্মহাপর্বতয়োরিব॥ 8-9-26 (55382) 
সংসক্তনাগৌ তৌ বীরৌ তোমরৈরিতরেতরম্।
বলবৎসূর্যরশ্ম্যাভৈর্ভিত্ৎবাঽন্যোন্যং বিনেদতুঃ॥ 8-9-27 (55383) 
ব্যপসৃত্য তু নাগাভ্যাং মণ্ডলানি বিচেরতুঃ।
প্রগৃহ্য চোভৌ ধনুষী জঘ্নতুর্বৈ পরস্পরম্॥ 8-9-28 (55384) 
ক্ষ্বেডিতাস্ফোটিতরবৈর্বাণশব্দৈস্তু সর্বতঃ।
তৌ জনং হর্ষয়ন্তৌ চ সিংহনাদং প্রচক্রতুঃ॥ 8-9-29 (55385) 
সমুদ্যতকরাভ্যাং তৌ দ্বিপাভ্যাং কৃতিনাবুভৌ।
বাতোদ্বূতপতাকাভ্যাং যুয়ুধাতে মহাবলৌ॥ 8-9-30 (55386) 
তাবন্যোন্যস্য ধনুষী ছিত্ৎবাঽন্যোন্যং বিনেদতুঃ।
শক্তিতোমরবর্ষেণ প্রাবৃণ্মেঘাবিবাম্বুভিঃ॥ 8-9-31 (55387) 
ক্ষেমধূর্তিস্তদা ভীমং তোমরেণ স্তনান্তরে।
নির্বিভেদাতিবেগেন ষড্ভিশ্চাপ্যপরৈর্নদন্॥ 8-9-32 (55388) 
স ভীমসেনঃ শুশুভে তোমরৈরঙ্গমাশ্রিতৈঃ।
ক্রোধদীপ্তবপুর্মেধৈঃ সপ্তসপ্তিরিবাংশমান্॥ 8-9-33 (55389) 
ততো ভাস্করবর্ণাভমঞ্চোগতিময়স্মায়ম্।
সসর্জ তোমরং ভীমঃ প্রত্যমিত্রায় যত্নবান্॥ 8-9-34 (55390) 
ততঃ করূশাধিপতিশ্চাপমানম্য সায়কৈঃ।
দশভিস্তোমরং ভিত্ৎবা ষষ্ট্যা বিব্যাধ পাণ্ডবম্॥ 8-9-35 (55391) 
অথ কার্মুকমাদায় ভীমো জলদনিঃ স্বনম্।
রিপোরভ্যর্দয়ন্নাগমুন্নদন্পাণ্ডবাঃ শরৈঃ॥ 8-9-36 (55392) 
স শরৌঘার্দিতো নাগো ভীমসেনেন সংয়ুগে।
গৃহ্যমাণোঽপি নাতিষ্ঠদ্বাতোদ্ধূত ইবাম্বুদঃ॥ 8-9-37 (55393) 
তমভ্যধাবদ্দ্বিরদং ভীমো ভীমস্য নাগরাট্।
মহাবাতেরিতং মেঘং বাতোদ্ধূত ইবাম্বুদঃ॥ 8-9-38 (55394) 
সন্নিবার্যাত্মনো নাগং ক্ষেমধূর্তিঃ প্রতাপবান্।
বিব্যাধাভিদ্রুতং বাণৈর্ভীমসেনস্য কুঞ্জরম্॥ 8-9-39 (55395) 
ততঃ সাধুবিসৃষ্টেন ক্ষুরেণানতপর্বণা।
ছিত্ৎবা শরাসনং শত্রোর্নাগং চাপি প্রমার্দয়ৎ॥ 8-9-40 (55396) 
ততঃ ক্রুদ্ধো রণে ভীমং ক্ষেমধূর্তিঃ পরাভিনৎ।
জঘান চাস্য দ্বিরদং নারাচৈঃ সর্বমর্মসু॥ 8-9-41 (55397) 
স পপাত মহানাগো ভীমসেনস্য ভারত।
পুরা নাগস্য পতনাদবপ্লুত্য স্থিতো মহীম্॥ 8-9-42 (55398) 
ভীমসেনোঽপি তন্নাগং গদয়া সমপোথয়ৎ।
তস্মাৎপ্রমথিতান্নাগাৎক্ষেমধূর্তিরবপ্লুতঃ॥ 8-9-43 (55399) 
`উদ্ধৃত্য স্বঙ্গং নিশিতমভ্যধাবৎস পাণ্ডবম্'।
উদ্যতায়ুধমায়ান্তং সদয়াঽহন্বৃকোদরঃ॥ 8-9-44 (55400) 
স পপাত হতঃ সাসির্ব্যসুস্তমভিতো দ্বিপম্।
বজ্রপ্রভগ্নমচলং সিংহো বজ্রহতো যথা॥ 8-9-45 (55401) 
তং হতং নৃপতিং দৃষ্ট্বা করূশানাং যশস্করম্।
প্রাদ্রাবদ্ব্যথিতা সেনা ৎবদীয়া ভরতর্ষভ॥ ॥ 8-9-46 (55402) 
 
ইতি শ্রীমন্মহাভারতে কর্ণপর্বণি ষোডশদিবসয়ুদ্ধে নবমোঽধ্যায়ঃ॥ 9 ॥

 -   -  

8-9-3 তস্তরুঃ আস্তীর্ণবন্তঃ॥ 8-9-5 ব্যায়তাঃ পুষ্টাঃ আয়তাঃ দীর্ঘাঃ॥ 8-9-6 প্রহিতৈঃ নিরস্তৈঃ। ওহাক্ ত্যাগে॥ 8-9-16 আপিডিনঃ ভূষাবন্তঃ। নানা পৃথক্ বিবিধরাগাণি বসনানি যেষাং তে বিরাগবসনাঃ॥ 8-9-21 নাগধূর্গতঃ গজস্কন্ধগতঃ॥ 8-9-22 উদয়াগ্রাদ্রিভবনং উদয়াদ্রেরপ্রভবনম্। অগ্রাদ্রীত্যগ্রশব্দস্য পূর্বনিপাত আর্ষঃ। উদয়নামা অগ্রাদ্রিঃ পূর্বপর্বতঃ স এব ভবনমিতি বা॥ 8-9-23 শারদস্য শরদা উপলক্ষিতস্য॥ 8-9-24 চারুমৌলিঃ রম্যকিরীটঃ॥ 8-9-33 স ভীমসেনঃ মেঘৈঃ সপ্তসপ্তিরিবাংশুমান্। যথা মেঘান্তর্হিতস্য সূর্যস্য মরীচয়ঃ রশ্মিরূপেণ সর্বতঃ প্রচরন্তি এবং রশ্মিস্থানীয়াস্তোমরাঃ॥ 8-9-34 অঞ্জোগতিং ঋজুগতিম্॥ 8-9-37 গৃহ্যমাণঃ নিগৃহ্য মাণঃ ক্ষেমধূর্তিনা॥ 8-9-44 অহন্হতবান্॥ 8-9-45 হতঃ গদয়া শকলীকৃতাঃ। অতএব অভিতোদ্বিপং দ্বিপস্যাভিতঃ পপাত॥ 8-9-9 নবমোঽধ্যায়ঃ॥





কর্ণপর্ব - অধ্যায় 010

॥ শ্রীঃ ॥

8.10. অধ্যায়ঃ 010 

 -   -  

দ্বন্দ্বয়ুদ্ধম্॥ 1 ॥ সাত্যকিনা বিন্দানুবিন্দবধঃ॥ 2 ॥

 -   -  

8-10-0 (55403) 
সঞ্চয় উবাচ। 8-10-0 (4858) 
ততঃ কর্ণো মহেষ্বাসঃ পাণ্ডবানামনীকিনীম্।
জঘান সমরে শূরঃ সন্নতপর্বভিঃ॥ 8-10-1 (55404) 
তথৈব পাণ্ডবা রাজংস্তব পুত্রস্য বাহিনীম্।
কর্ণস্য প্রমুখে ক্রুদ্ধা নিজঘ্নুস্তে মহারথাঃ॥ 8-10-2 (55405) 
কর্ণোঽপি রাজন্সমরে ব্যহনৎপাণ্ডবীং চমূম্।
নারাচৈরর্করশ্ম্যাভৈঃ কর্মারপরিমার্জিতৈঃ॥ 8-10-3 (55406) 
তত্র ভারত কর্ণেন নারাচৈস্তাডিতা গজাঃ।
নেদুঃ সেদুশ্চ মম্লুশ্চ বভ্রুমুশ্চ দিশো দশ॥ 8-10-4 (55407) 
বধ্যমানে বলে তস্মিন্সূতপুত্রেণ মারিষ।
নকুলোঽভ্যদ্রবত্তূর্ণং সূতপুত্রং মহারণে॥ 8-10-5 (55408) 
ভীমসেনস্তথা দ্রৌণিং কুর্বাণং কর্ম দুষ্করম্।
বিন্দানুবিন্দৌ কৈকেয়ৌ সাত্যকিঃ সমবারয়ৎ॥ 8-10-6 (55409) 
শ্রুতকর্মাণমায়ান্তং চিত্রসেনো মহীপতিঃ।
প্রতিবিন্ধ্যস্তথা চিত্রং চিত্রকেতনকার্মুকম্॥ 8-10-7 (55410) 
দুর্যোধনস্তু রাজানং ধর্মপুত্রং যুধিষ্ঠিরম্।
সংশপ্তকগণা হৃষ্টা হ্যভ্যধাবন্ধনঞ্জয়ম্॥ 8-10-8 (55411) 
ধৃষ্টদ্যুম্নঃ কৃপং চাপি তস্মিন্বীরবরক্ষয়ে।
শিখণ্ডী কৃতবর্মাণং সমাসাদয়দচ্যুতম্॥ 8-10-9 (55412) 
শ্রুতকীর্তিস্তথা শল্যং মাদ্রীপুত্রঃ সুতং তব।
দুঃশাসনং মহারাজ সহদেবঃ প্রতাপবান্॥ 8-10-10 (55413) 
কৈকেয়ৌ সাত্যকিং যুদ্ধে শরবর্ষেণ ভাস্বতা।
সাত্যকিঃ কেকয়ৌ চাপি চ্ছাদয়ামাস ভারত॥ 8-10-11 (55414) 
তাবেনং ভ্রাতরৌ বীরৌ জঘ্নতুর্হৃদয়ে ভৃশম্।
বিষাণাভ্যাং যথা নাগৌ প্রতিনাগং মহাবনে॥ 8-10-12 (55415) 
শরসম্বিন্নবর্মাণৌ তাবুভৌ ভ্রাতরৌ রণে।
সাত্যকিং সত্যকর্মাণং রাজন্বিব্যধতুঃ শরৈঃ॥ 8-10-13 (55416) 
তৌ সাত্যকির্মহারাজ প্রহসন্সর্বতোদিশঃ।
ছাদয়ঞ্ছরবর্ষেণ বারয়ামাস ভারত॥ 8-10-14 (55417) 
বার্যমাণৌ ততস্তৌ হি শৈনেয়শরবৃষ্টিভিঃ।
শৈনেয়স্য রথং তূর্ণং ছাদয়ামাসতুঃ শরৈঃ॥ 8-10-15 (55418) 
তয়োস্তু ধনুষী চিত্রে ছিত্ৎবা শৌরির্মহায়শাঃ।
অথ তৌ সায়কৈস্তীক্ষ্ণৈর্বারয়ামাস সাত্যকিঃ॥ 8-10-16 (55419) 
অথান্যে ধনুষী চিত্রে প্রগৃহ্য চ মহাশরান্।
সাত্যকিং ছাদয়ন্তৌ তৌ চেরতুর্লঘু সুষ্ঠু চ॥ 8-10-17 (55420) 
তাভ্যাং মুক্তা মহাবাণাঃ কঙ্কবর্হিণবাসসঃ।
দ্যোতয়ন্তো দিশঃ সর্বাঃ সম্পেতুঃ স্বর্ণভূষণাঃ॥ 8-10-18 (55421) 
বাণান্ধকারমভবত্তয়ো রাজন্মহামৃধে।
অন্যোন্যস্য ধনুশ্চৈব চিচ্ছিদুস্তে মহারথাঃ॥ 8-10-19 (55422) 
ততঃ ক্রুদ্ধো মহারাজ সাৎবতো যুদ্ধদুর্মদঃ।
ধনুরন্যৎসমাদায় সজ্যং কৃৎবা চ সংয়ুগে॥ 8-10-20 (55423) 
ক্ষুরপ্রেণ সুতীক্ষ্ণেন হ্যনুবিন্দশিরোঽহরৎ।
অপতত্তচ্ছিরো রাজন্কুণ়্ডলোপচিতং মহৎ॥ 8-10-21 (55424) 
শম্বরস্য শিরো যদ্বন্নিহতস্য মহারণে।
শোচয়ন্কেকয়ান্সর্বাঞ্জগামাশু বসুন্ধরাম্॥ 8-10-22 (55425) 
তং দৃষ্ট্বা নিহতং শূরং ভ্রাতা তস্য মহারথঃ।
সজ্যমন্যদ্ধনুঃ কৃৎবা শৈনেয়ং পর্যবারয়ৎ॥ 8-10-23 (55426) 
স ষষ্ট্যা সাত্যকিং বিদ্ব্বা স্বর্ণপুঙ্খৈঃ শিলাশিতৈঃ।
ননাদ বলবন্নাদং তিষ্ঠতিষ্ঠেতি চাব্রবীৎ॥ 8-10-24 (55427) 
সাত্যকিং চ ততস্তূর্ণং কেকয়ানাং মহারথঃ।
শরৈরনেকসাহস্রৈর্বাহ্বোরুরসি চার্পয়ৎ॥ 8-10-25 (55428) 
স শরৈঃ ক্ষতসর্বাঙ্গঃ সাত্যকিঃ সত্যবিক্রমঃ।
ররাজ সমরে রাজন্সপুষ্প ইব কিংশুকঃ॥ 8-10-26 (55429) 
সাত্যকিঃ সমরে বিদ্বঃ কৈকেয়েন মহাত্মনা।
কৈকেয়ং পঞ্চবিংশত্যা বিব্যাধ প্রহসন্নিব॥ 8-10-27 (55430) 
তাবন্যোন্যস্য সমরে সঞ্ছিদ্য ধনুষী শুভে।
হৎবা চ সারথী তূর্ণং হয়াংশ্চ রথিনাং বরৌ॥ 8-10-28 (55431) 
বিরথাবসিয়ুদ্ধায় সমাজগ্মতুরাহবে।
শতচন্দ্রচিতে গৃহ্য চর্মণী সুভুজৌ তথা॥ 8-10-29 (55432) 
বিরোচেতাং মহারঙ্গে নিস্ত্রিংশবরধারিণৌ।
যথা দেবাসুরে যুদ্ধে জম্ভশক্রৌ মহাবলৌ॥ 8-10-30 (55433) 
মণ্ডলানি ততস্তৌ তু বিচন্তৌ মহারণে।
অন্যোন্যমভিতস্তূর্ণং সমাজগ্মতুরাহবে॥ 8-10-31 (55434) 
অন্যোন্যস্য বধে চৈব চক্রতুর্যত্নমুত্তমম্।
কৈকেয়স্য দ্বিধা চর্ম ততশ্চিচ্ছেদ সাৎবতঃ॥ 8-10-32 (55435) 
সাত্যকেস্তু তথৈবাসৌ চর্ম চিচ্ছেদ পার্থিবঃ।
চর্ম চ্ছিত্ৎবা তু কৈকেয়স্তারাগণশতৈর্বৃতম্। 
চচার মণ্ডলান্যেব গতপ্রত্যাগতানি চ॥  8-10-33 (55436) 
তং চরন্তং মহারঙ্গে নিস্ত্রিংশবরধারিণম্।
অপহস্তেন চিচ্ছেদ শৈনেয়স্ৎবরয়াঽন্বিতঃ॥ 8-10-34 (55437) 
সবর্মা কেকয়ো রাজন্দ্বিধা চ্ছিন্নো মহারণে।
নিপপাত মহেষ্বাসো বজ্রাহত ইবাৎবলঃ॥ 8-10-35 (55438) 
তং নিহত্য রণে শূরঃ শৈনেয়ো রথসত্তমঃ।
যুধামন্যুরথং তূর্ণমারুরোহ পরন্তপঃ॥ 8-10-36 (55439) 
ততোঽন্যং রথমাস্থায় বিধিবৎকল্পিতং পুনঃ।
কেকয়ানাং মহৎসৈন্যং ব্যধমৎসাত্যকিঃ শরৈঃ॥ 8-10-37 (55440) 
সা বধ্যমানা সমরে কেকয়ানাং মহাচমূঃ।
তমুৎসৃজ্য রণে শত্রুং প্রদুদ্রাব দিশো দশ॥ ॥ 8-10-38 (55441) 
 
ইতি শ্রীমন্মহাভারতে কর্ণপর্বণি ষোডশদিবসয়ুদ্ধে দশমোঽধ্যায়ঃ॥ 10 ॥

 -   -  

8-10-6 দ্রৌণিমভ্যদ্রবৎ॥ 8-10-9 কৃপেণ যুয়ুধে ইতি শেষঃ॥ 8-10-10 মাদ্রীপুত্রঃ সুতং তবেত্যস্য ব্যাখ্যা দুঃশাসনমিতি॥ 8-10-17 লঘু শীঘ্রম্। সুষ্রু শোভনম্॥ 8-10-21 উপচিতসমলঙ্কৃতম্॥ 8-10-34 অপহস্তেন তির্যগ্ঘস্তেন॥ 8-10-10 দশমোঽধ্যায়ঃ॥





কর্ণপর্ব - অধ্যায় 011

॥ শ্রীঃ ॥

8.11. অধ্যায়ঃ 011 

 -   -  

প্রতিবিন্ধ্যশ্রুতকর্মক্ষ্যাং চিত্রচিত্রসেনয়োঃ সংহারঃ॥ 1 ॥

 -   -  

8-11-0 (55442) 
সঞ্জয় উবাচ। 8-11-0 (4859) 
শ্রুতকর্মা ততো রাজংশ্চিত্রসেনং মহীপতিম্।
আজঘ্নে সমরে ক্রুদ্ধঃ পঞ্চাশদ্ভিঃ শিলীমুখৈঃ॥ 8-11-1 (55443) 
চিত্রসেনস্তু তং রাজন্নবভির্নতপর্বভিঃ।
শ্রুতকর্মাণমাহত্য সূতং বিব্যাধ পঞ্চভিঃ॥ 8-11-2 (55444) 
শ্রুতকর্মা ততঃ ক্রুদ্ধশ্চিত্রসেনং চমূমুখে।
নারাচেন সুতীক্ষ্ণেন মর্মদেশে সমার্পয়ৎ॥ 8-11-3 (55445) 
সোঽতিবিদ্ধো মহারাজ নারাচেন মহাত্মনা।
মূর্চ্ছামভিয়যৌ বীরঃ কশ্মলং চাবিবেশ হ॥ 8-11-4 (55446) 
এতস্মিন্নন্তরে চৈনং শ্রুতকীর্তির্মহায়শাঃ।
নবত্যা জগতীপালং ছাদয়ামাস পত্রিভিঃ॥ 8-11-5 (55447) 
প্রতিলভ্য ততঃ সংজ্ঞাং চিত্রসেনো মহারথঃ।
ধনুশ্চিচ্ছেদ ভল্লেন তং চ বিব্যাধ সপ্তভিঃ॥ 8-11-6 (55448) 
সোঽন্যৎকার্মুকমাদায় বেগঘ্নং রুক্মভূষিতম্।
চিত্ররূপধরং চক্রে চিত্রসেনং শরোর্মিভিঃ॥ 8-11-7 (55449) 
স শরৈশ্চিত্রিতো রাজা চিত্রমাল্যধরো যুবা।
অশোভত মহারঙ্গে শ্বাবিচ্ছললো যথা॥ 8-11-8 (55450) 
শ্রুতকর্মাণমথ বৈ নারাচেন স্তনান্তরে।
বিভেদ তরসা শূরস্তিষ্ঠতিষ্ঠেতি চাব্রবীৎ॥ 8-11-9 (55451) 
শ্রুতকর্মাণি সমরে নারাচেন সমর্পিতঃ।
সুস্রাব রুধিরং তত্র গৈরিকাম্বু যথাঽচলঃ॥ 8-11-10 (55452) 
ততঃ স রুধিরাক্তাঙ্গো রুধিরেণ কৃতচ্ছবিঃ।
ররাজ সমরে বীরঃ সপুষ্প ইব কিংশুকঃ॥ 8-11-11 (55453) 
শ্রুতকর্মা ততো রাজঞ্শত্রুণা সমভিদ্রুতঃ।
শত্রুসংবারণং ক্রুদ্ধো দ্বিধা চিচ্ছেদ কার্মুকম্॥ 8-11-12 (55454) 
অথৈনং ছিন্নধন্বানং নারাচানাং শতৈস্ত্রিভিঃ।
ছাদয়ন্সমরে রাজন্বিব্যাধ চ সুপত্রিভিঃ॥ 8-11-13 (55455) 
ততোঽপরেণ ভল্লেন তীক্ষ্ণেন নিশিতেন চ।
জহার সশিরস্ত্রাণং শিরস্তস্য মহাত্মনঃ॥ 8-11-14 (55456) 
তচ্ছিরো ন্যপতদ্ভূমৌ চিত্রসেনস্য দীপ্তিমৎ।
যদৃচ্ছয়া যথা চন্দ্রশ্চ্যুতঃ স্বর্গান্মহীতলম্॥ 8-11-15 (55457) 
রাজানং নিহতং দৃষ্ট্বা তেঽভিসারং তু মারিষ।
অভ্যদ্রবন্ত বেগেন চিত্রসেনস্য সৈনিকাঃ॥ 8-11-16 (55458) 
ততঃ ক্রুদ্ধো মহেষ্বাসস্তৎসৈন্যং প্রাদ্রবচ্ছরৈঃ।
অন্তকালে যথা ক্রুদ্ধঃ সর্বভূতানি প্রেতরাট্॥ 8-11-17 (55459) 
তে বধ্যমানাঃ সমরে তব পৌত্রেণ ধন্বিনা।
ব্যদ্রবন্ত দিশস্তূর্ণং দাবদগ্ধা ইব দ্বিপাঃ॥ 8-11-18 (55460) 
তাংস্তু বিদ্রবতো দৃষ্ট্বা নিরুৎসাহান্দ্বিষজ্জয়ে।
দ্রাবয়ন্নিষুভিস্তীক্ষ্ণৈঃ শ্রুতকর্মা ব্যরোচত॥ 8-11-19 (55461) 
প্রতিবিন্ধ্যস্ততশ্চিত্রং ভিত্ৎবা পঞ্চভিরাশুগৈঃ।
সারথিং চ ত্রিভির্বিদ্ব্বা ধ্বজমেকেষুণাপি চ॥ 8-11-20 (55462) 
তং চিত্রো নবভির্ভল্লৈর্বাহ্বোরুরসি চার্পয়ৎ।
স্বর্ণপুঙ্খৈঃ প্রসন্নাগ্নৈঃ কঙ্কবর্হিণবাজিতৈঃ॥ 8-11-21 (55463) 
প্রতিবিন্ধ্যো ধনুশ্ছিত্ৎবা তস্য বারত সায়কেঃ।
পঞ্চভির্নিশিতৈর্বাণৈরথৈনং স হি জঘ্নিবান্॥ 8-11-22 (55464) 
ততঃ শক্তিং মহারাজ স্বর্ণঘণ্টাং দুরাসদাম্।
প্রাহিণোৎপ্রতিবিন্ধ্যায় বিচিন্বন্তীমসূনিব॥ 8-11-23 (55465) 
তামাপতন্তী সহসা শক্তিমুল্কামিবাম্বরে।
দ্বিধা চিচ্ছেদ সমরে প্রতিবিন্ধ্যো হসন্নিব॥ 8-11-24 (55466) 
সা পপাত দ্বিধা ছিন্না প্রতিবিন্ধ্যশরৈঃ শিতৈঃ।
যুগান্তে সর্বভূতানি ত্রাসয়ন্তী যথাঽশনিঃ॥ 8-11-25 (55467) 
শক্তিং তাং প্রহতাং দৃষ্ট্বা চিত্রো গৃহ্য মহাগদাম্।
প্রতিবিন্ধ্যায় চিক্ষেপ রুক্মজালবিভূষিতাম্॥ 8-11-26 (55468) 
সা জঘান হয়াংস্তস্য সারথিং চ মহারণে।
রথং প্রমৃদ্য বেগেন ধরমীমন্বপদ্যত॥ 8-11-27 (55469) 
এতস্মিন্নেব কালে তু রথাদাপ্লুত্য ভারত।
শক্তিং চিক্ষেপ চিত্রায় স্বর্ণদণ্ডামলঙ্কৃতাম্॥ 8-11-28 (55470) 
তামাপতন্তীং জগ্রাহ চিত্রো রাজন্মহামনাঃ।
ততস্তামেব চিক্ষেপ প্রতিবিন্ধ্যায় পার্থিবঃ॥ 8-11-29 (55471) 
সমাসাদ্য রণে শূরং প্রতিবিন্ধ্যং মহাপ্রভা।
নির্ভিদ্য দক্ষিণং বাহুং নিপপাত মহীতলে। 
পতিতাঽভাসয়শ্চৈব তং দেশমশনির্যথা॥  8-11-30 (55472) 
প্রতিবিন্ধ্যস্ততো রাজংস্তোমরং হেমভূষিতম্।
প্রেষয়ামাস সঙ্ক্রুদ্ধশ্চিত্রস্য বধকাঙ্ক্ষয়া॥ 8-11-31 (55473) 
স তস্য গাত্রাবরণং ভিত্ৎবা হৃদয়মেব চ।
জগাম ধরণীং তূর্ণং মহোরগ ইবাশয়ম্॥ 8-11-32 (55474) 
স পপাত তদা রাজা তোমরেণ সমাহতঃ।
প্রসার্য বিপুলৌ বাহূ পীনৌ পিঘসন্নিভৌ॥ 8-11-33 (55475) 
চিত্রং সম্প্রেক্ষ্য নিহতং তাবকা রণশোভিনঃ।
অভ্যদ্রবন্ত বেগেন প্রতিবিন্ধ্যং সমন্ততঃ॥ 8-11-34 (55476) 
সৃজন্তো বিবিধান্বাণাঞ্শতঘ্নীশ্চ সকিঙ্কিণীঃ।
তমবচ্ছাদয়ামাসুঃ সূর্যমভ্রগণা ইব॥ 8-11-35 (55477) 
তান্বিধম্য মহাবাহুঃ শরজালেন সংয়ুগে।
ব্যদ্রাবয়ত্তব চমূং বজ্রহস্ত ইবাসুরীম্॥ 8-11-36 (55478) 
তে বধ্যমানাঃ সমরে তাবকাঃ পাণ্ডবৈর্নৃপ।
বিপ্রকীর্যন্ত সহসা বাতনুন্না ঘনা ইব॥ 8-11-37 (55479) 
বিপ্রদ্রুতে বলে তস্মিন্বধ্যমানে সমন্ততঃ।
দ্রৌণিরেকোঽভ্যযাত্তূর্ণং ভীমসেনং মহাবলম্॥ 8-11-38 (55480) 
তঃ সমাগমো ঘোরো বভূব সহসা তয়োঃ।
যথা দৈবাসুরে যুদ্ধে বৃত্রবাসবয়োরিব॥ ॥ 8-11-39 (55481) 
 
ইতি শ্রীমন্মহাভারতে কর্ণপর্বণি ষোডশদিবসয়ুদ্ধে একাদশোঽধ্যায়ঃ॥ 11 ॥

 -   -  

8-11-2 আহত্য সন্তাজ্য॥ 8-11-4 মূর্চ্ছা অর্ধনিদ্রাম্। কশ্মলমচি ত্তৎবম্॥ 8-11-5 এবং শ্রুতকর্মাণম্॥ 8-11-6 তং শ্রুতকর্মাণম্॥ 8-11-11 কৃতচ্ছবিঃ আহিতশোভঃ॥ 8-11-13 সুপত্রিভিঃ শোভনপুঙ্খব দ্ভির্নারাচানাং শতৈঃ॥ 8-11-17 প্রেতরাট্ যমঃ॥ 8-11-18 দাবো দাবগ্নিস্তেন দগ্ধাঃ॥ 8-11-32 গাত্রাবরণং কবচম্॥ 8-11-11 একাদশোঽধ্যায়ঃ॥





কর্ণপর্ব - অধ্যায় 012

॥ শ্রীঃ ॥

8.12. অধ্যায়ঃ 012 

 -   -  

ভীমাশ্বত্থাম্নোর্যুদ্ধম্॥ 1 ॥

 -   -  

8-12-0 (55482) 
সঞ্জয় উবাচ। 8-12-0 (4860) 
ভীমসেনং ততো দ্রৌণী রাজন্বিব্যাধ পত্রিণা।
পরয়া ৎবরয়া যুক্তো দর্শয়ন্নস্ত্রলাঘবম্॥ 8-12-1 (55483) 
অথৈনং পুনরাজঘ্নে নবত্যা নিশিতৈঃ শরৈঃ।
সর্বমর্মাণি সম্প্রেক্ষ্য মর্মজ্ঞো লঘুহস্তবৎ॥ 8-12-2 (55484) 
ভীমসেনঃ সমাকীর্ণো দ্রৌণিনা নিশিতৈঃ শরৈঃ।
ররাজ সমরে রাজন্রশ্মিবানিব ভাস্করঃ॥ 8-12-3 (55485) 
ততঃ শরসহস্রেণ সুপ্রয়ুক্তেন পাণ্ডবঃ।
দ্রোণপুত্রমবচ্ছাদ্য সিংহনাদমমুঞ্চত॥ 8-12-4 (55486) 
শরৈঃ সরাংস্ততো দ্রৌণিঃ সংবার্য যুধি পাণ্ডবম্।
ললাটেঽভ্যাহনদ্রাজন্নারাচেন স্ময়ন্নিব॥ 8-12-5 (55487) 
ললাটস্থং ততো বাণং ধারয়ামাস পাণ্ডবঃ।
যথা শৃঙ্গং বনে দৃপ্তঃ খঙ্গো ধারয়তে নৃপ॥ 8-12-6 (55488) 
ততো দ্রৌণিং রণে ভীমো যতমানং পরাক্রমী।
ত্রিভির্বিব্যাধ নারাচৈর্ললাটে বিস্ময়ন্নিব॥ 8-12-7 (55489) 
ললাটস্থৈস্ততো বাণৈর্ব্রাহ্মণোঽসৌ ব্যশোভত।
প্রাবৃষীব যথা সিক্তস্ত্রিশৃঙ্গঃ পর্বতোত্তমঃ॥ 8-12-8 (55490) 
ততঃ শরশতৈর্দ্রৌণিরর্দয়ামাস পাণ্ডবম্।
ন চৈনং কম্পয়ামাস মাতরিশ্বেব পর্বতম্॥ 8-12-9 (55491) 
তথৈব পাংণ্ডবো যুদ্ধে দ্রৌণিং শরশতৈঃ শিতৈঃ।
নাকম্পয়ত সংহৃষ্টো বার্যোধ ইব পর্বতম্॥ 8-12-10 (55492) 
তাবন্যোন্যং শরৈর্ঘোরৈশ্ছাদয়ানৌ মহারথৌ।
রথবর্যগতৌ বীরৌ শুশুভাতে বলোৎকটৌ॥ 8-12-11 (55493) 
আদিত্যাবিব সন্দীপ্তৌ লোকক্ষয়করাবুভৌ।
স্বরশ্মিভিরিবান্যোন্যং তাপয়ন্তৌ শরোত্তমৈঃ॥ 8-12-12 (55494) 
ততঃ প্রবিকৃতে যত্নং কুর্বাণৌ তৌ মহারণে।
কৃতপ্রতিকৃতে যত্তৌ শরসঙ্ঘৈরভীতবৎ॥ 8-12-13 (55495) 
ব্যাঘ্রাবিব চ সঙ্গ্রামে চেরতুস্তৌ নরোত্তমৌ।
শরদংষ্ট্রৌ দুরাধর্ষৌ চাপবক্রৌ ভয়ঙ্করৌ॥ 8-12-14 (55496) 
অভূতাং তাবদৃশ্যৌ চ শরজালৈঃ সমন্ততঃ।
মেঘজালৈরিব চ্ছনৌ গগনে চন্দ্রভাস্করৌ॥ 8-12-15 (55497) 
চকাশেতে মুহূর্তেন ততস্তাবপ্যরিন্দমৌ।
বিমুক্তাবভ্রজালেন অঙ্গারকবুধাবিব॥ 8-12-16 (55498) 
অথ তত্রৈব সঙ্গ্রমে বর্তমানে সুদারুণে।
অপসব্যং ততশ্চক্রে দ্রৌণিস্তত্র বৃকোদরম্॥ 8-12-17 (55499) 
কিরঞ্ছরশতৈরুগ্রৈর্ধারাভিরিব পর্বতম্।
ন তু তন্মমৃষে ভীমঃ শত্রোর্বিজলক্ষণম্॥ 8-12-18 (55500) 
প্রতিচক্রে ততো রাজন্পাণ্ডবোঽপ্যপসব্যতঃ।
মণ্ডলানাং বিভাগেন গতপ্রত্যাগতেন চ॥ 8-12-19 (55501) 
বভূব তুমুলং যুদ্ধং তয়োঃ পুরুষসিংহয়োঃ।
চরিৎবা বিবিধান্মার্গান্মণ্ডলস্থানমেব চ॥ 8-12-20 (55502) 
শরৈঃ পূর্ণায়তোৎসৃষ্টৈরন্যোন্যমভিজঘ্নতুঃ।
অন্যোন্যস্য বধে চৈব চক্রতুর্যত্নমুত্তমম্॥ 8-12-21 (55503) 
ঈষতুর্বিরথং চৈব কর্তুমন্যোন্যমাহবে।
ততো দ্রৌণির্মহাস্ত্রাণি প্রাদুশ্চক্রে মহারথঃ॥ 8-12-22 (55504) 
তান্যস্ত্রৈরেব সমরে প্রতিজঘ্নেঽথ পাণ্ডবঃ।
ততো ঘোরং মহারাজ অস্ত্রয়ুদ্ধমবর্তত॥ 8-12-23 (55505) 
গ্রহয়ুদ্বং যথা ঘোরং প্রজাসংহরণে হ্যভূৎ।
তে বাণাঃ সমসজ্জন্ত মুক্তাস্তাভ্যাং তু ভারত॥ 8-12-24 (55506) 
দ্যোতগ্রন্তো দিশঃ সর্বাস্তব সৈন্যং সমন্ততঃ।
বাণসঙ্ঘৈর্বৃতং ঘোরমাকাশং সমপদ্যত॥ 8-12-25 (55507) 
উল্কাপাতাবৃতং যুদ্ধং প্রজানাং সংক্ষয়ে নৃপ।
বাণাভিঘাতাৎসঞ্জজ্ঞে তত্র ভারত পাবকঃ॥ 8-12-26 (55508) 
সবিস্ফুলিঙ্গো দীপ্তার্চির্যোঽদহদ্বাহিনীদ্বয়ম্।
তত্র সিদ্ধা মহারাজ সম্পতন্তোঽব্রুবন্বচঃ॥ 8-12-27 (55509) 
যুদ্ধানামতি সর্বেষাং যুদ্ধমেতদিতি প্রভো।
সর্বয়ুদ্ধানি চৈতস্য কলাং নার্হন্তি ষোডশীম্॥ 8-12-28 (55510) 
নেদৃশং চ পুনর্যুদ্ধং ভবিষ্যতি কদাচন।
অহো জ্ঞানেন সম্পন্নাবুভ ব্রাহ্মণক্ষত্রিয়ৌ॥ 8-12-29 (55511) 
অহো শৌর্যেণ সম্পন্নাবুভৌ চোগ্রপরাক্রমৌ।
অহো ভীমবলো ভীম এতস্য চ কৃতাস্ত্রতা॥ 8-12-30 (55512) 
অহো বীর্যস্য সারৎবমহো সৌষ্ঠবমেতয়োঃ।
স্থিতাবেতৌ হি সমরে কালান্তকয়মোপমৌ॥ 8-12-31 (55513) 
রুদ্রৌ দ্বাবি সম্ভূতৌ যথা দ্বাবিব ভাস্করৌ।
যমৌ বা পুরুষব্যাঘ্রৌ ঘোররূপাবুভৌ রণে॥ 8-12-32 (55514) 
ইতি বাচঃ স্ম শ্রূয়ন্তে সিদ্ধানাং বৈ মুহুর্মুহুঃ।
সিংহনাদশ্চ সঞ্জজ্ঞে সমেতানাং দিবৌকসাম্॥ 8-12-33 (55515) 
অদ্ভুতং চাপ্যচিন্ত্যং চ দৃষ্ট্বা কর্ম তয়ো রণে।
সিদ্বচারণসঙ্ঘানাং বিস্ময়ঃ সমপদ্যত॥ 8-12-34 (55516) 
প্রশংসন্তি তদা দেবাঃ সিদ্বাশ্চ পরমর্ষয়ঃ।
সাধু দ্রৌণে মহাবাহো সাধু ভীমেতি চাব্রুবন্॥ 8-12-35 (55517) 
তৌ শূরৌ সমরে রাজন্পরস্পরকৃতাগসৌ।
পরস্পরমুদীক্ষেতাং ক্রোধাদুদ্বৃত্য চক্ষুষী॥ 8-12-36 (55518) 
ক্রোধরক্তেক্ষণৌ তৌ তু ক্রোধাৎপ্রস্ফুরিতাধরৌ।
ক্রোধাৎসংদষ্টদশনৌ তথৈব দশনচ্ছদৌ॥ 8-12-37 (55519) 
অন্যোন্যং ছাদয়ন্তৌ স্ম শরবৃষ্ট্যা মহারথৌ।
শরাম্বুধারো সমরে শস্ত্রবিদ্যুৎপ্রকাশিনৌ॥ 8-12-38 (55520) 
তাবন্যন্যং ধ্বজং বিদ্ব্বা সারথিং চ মহারণে।
অন্যোন্যস্য হয়ান্বিদ্বা বিভিদাতে পরস্পরম্॥ 8-12-39 (55521) 
ততঃ ক্রুদ্ধৌ মহারাজ বাণৌ গৃহ্য মহাহবে।
উভৌ চিক্ষিপতুস্তূর্মমন্যোন্যস্য বধৈষিণৌ॥ 8-12-40 (55522) 
তৌ সায়কৌ মহারাজ দ্যোতমানৌ চমূমুখে।
আজঘ্নতুঃ সমাসাদ্য বজ্রবেগৌ দুরাসদৌ॥ 8-12-41 (55523) 
তৌ পরস্পরবেগাচ্চ শরাভ্যাং চ ভৃশাহতৌ।
নিপেততুর্মহাবীর্যৌ রথোপস্থে তয়োস্তদা॥ 8-12-42 (55524) 
ততস্তু সারথির্জ্ঞাৎবা দ্রোণপুত্রমচেতনম্।
অপোবাহ রণাদ্রাজন্সর্বসৈন্যস্য পশ্যতঃ॥ 8-12-43 (55525) 
8-12-44 (55526) 
তথৈব পাণ্ডবং রাজন্বিহ্বলন্তং মুহুর্মুহুঃ।
অপোবাহ রথেনাজৌ বিশোকঃ শত্রুতাপনম্॥ ॥ *ইতি শ্রীমন্মহাভারতে কর্ণপর্বণি ষোডশদিবসয়ুদ্ধে দ্বাদশোঽধ্যায়ঃ॥ 12 ॥ *.ঝ. পন্তকে এতদনন্তরং স্থিতাঃ সপ্তাধ্যায়া এতৎপাঠে ক্রমেণ 52-53-54-55-56-59-60 তমাধ্যায়তয়া বর্তন্তে। 
 -   -  

8-12-6 খঙ্গঃ পণ্ডকঃ॥ 8-12-13 কৃতপ্রতিকৃতে অন্যোন্যাস্নপ্রতিঘাতে॥ 8-12-22 ঈষতুঃ ইচ্ছাং চক্রতুঃ॥ 8-12-26 উৎকানামন্যোন্যা ভিমুখং পাতাস্তৈরাবৃতমিবেতি লুপ্তোপমা॥ 8-12-37 তথৈব দশনচ্ছদৌ ক্রোধাৎসন্দষ্টোষ্টৌ॥ 8-12-12 দ্বাদশোঽধ্যায়ঃ॥





কর্ণপর্ব - অধ্যায় 013

॥ শ্রীঃ ॥

8.13. অধ্যায়ঃ 013 

 -   -  

শল্যেন শ্রুতকীর্তিপরাজয়ঃ॥

 -   -  

8-13-0 (55527) 
`সঞ্জয় উবাচ। 8-13-0 (4861) 
শ্রুতকীর্তিমথায়ান্তং কিরন্তং নিশিতাঞ্শরান্।
মদ্ররাজো মহারাজ বারয়ামাস হৃষ্টবৎ॥ 8-13-1 (55528) 
মদ্ররাজং সমাসাদ্য শ্রুতকীর্তির্মহারথঃ।
বিব্যাধ ভল্লৈর্বিশত্যা কার্তস্বরবিভূষিতৈঃ॥ 8-13-2 (55529) 
প্রতিবিব্যাধ তং শল্যং ত্রিভিস্তূর্ণমজিহ্মগৈঃ।
সারথিং চাস্য ভল্লেন ভৃশং বিব্যাধ ভারত॥ 8-13-3 (55530) 
স শল্যং শরবর্ষেণ চ্ছাদয়ামাস সংয়ুগে।
মুমোচ নিশিতান্বাণান্মদ্ররাজরথং প্রতি॥ 8-13-4 (55531) 
ততঃ শল্যো মহারাজ শ্রুতকীর্তিভুজচ্যুতান্।
চিচ্ছেদ সমরে বাণাসন্বণৈঃ সন্নতপর্বভিঃ॥ 8-13-5 (55532) 
শ্রুতকীর্তিস্ততঃ শ্ল্যং ভিত্ৎবা নবভিরায়সৈঃ।
সারথিং ত্রিভিরানর্চ্ছৎপুনঃ শল্যং চ প়ঞ্চভিঃ॥ 8-13-6 (55533) 
তস্য শল্যো ধনুশ্ছিত্ৎবা হস্তাবাপং নিকৃত্য চ।
বিব্যাধ সমরে তূর্ণং সপ্তভিস্তং শরোত্তমৈঃ॥ 8-13-7 (55534) 
অথান্যদ্ধনুরাদায় শ্রুতকীর্তির্মহারথঃ।
ভদ্রেশ্বরং চতুঃষষ্ট্যা বাহ্বোরুরসি চার্পয়ৎ॥ 8-13-8 (55535) 
ততস্তু সমরে রাজংস্তেন বিদ্বঃ শিলীমুখৈঃ।
বিব্যাধ তং চাপি নবত্যা নিশিতৈঃ শরৈঃ॥ 8-13-9 (55536) 
তস্য মদ্রেশ্বরশ্চাপং পুনশ্চিচ্ছেদ মারিষ।
স চ্ছিন্নধন্বা সমরে গদাং চিক্ষেপ সৎবরঃ॥ 8-13-10 (55537) 
পট্টৈর্জাম্বূনদৈর্বদ্ধাং রুপ্যপট্টৈশ্চ ভারত।
ভ্রাজমানাং যথা নারীং দিব্যবস্ত্রবিভূষিতাম্॥ 8-13-11 (55538) 
তামাপতন্তীং সহসা দীপ্যমানাশনিপ্রভাম্।
শরৈরনেকসাহস্রৈর্ব্যষ্টম্ভয়ত মদ্ররাট্॥ 8-13-12 (55539) 
বিষ্টভ্য চ গদাং বীরঃ পাতয়িৎবা চ ভূতলে।
শ্রুকীর্তিমথায়ত্তো রাজন্বিব্যাধ পঞ্চভিঃ॥ 8-13-13 (55540) 
তস্য শক্তিং রমে ভূয়শ্চিক্ষেপ ভুজোপমাম্।
তাং দ্বিধা চাছিনচ্ছল্যো মেদিন্যাং সা ৎবশীর্যত॥ 8-13-14 (55541) 
তস্য শল্যঃ ক্ষুরপ্রেণ যন্তুঃ কায়াচ্ছিরোঽহরৎ।
বালহস্তাদ্যথা শ্যেন আমিষং বৈ নরোত্তম॥ 8-13-15 (55542) 
স পপাত রথোপস্থাৎসারথিস্তস্য ভারত।
ততস্তে প্রাদ্রবন্সঙ্খ্যে হয়্নাস্তস্য মহাত্মনঃ॥ 8-13-16 (55543) 
পলায়মানৈস্তৈরশ্বৈঃ সোপনীতো রমাজিরাৎ।
শ্রুতকীর্তির্মহারাজ পশ্যতাং সর্বয়োধিনাম্॥ 8-13-17 (55544) 
ততো মদ্রেশ্বরো রাজা পাণ্ডবানামনীকিনীম্।
ব্যগাহত মুদা যুক্তো নলিনীং দ্বিরদো যথা॥ 8-13-18 (55545) 
লোলয়ামাস স বলং সিংহঃ পশুগণানিব।
শল্যস্তত্র মহারঙ্গে পাণ্ডবানাং মহাত্মনাম্॥ 8-13-19 (55546) 
নিপাত্য পাণ্ডুপাঞ্চালান্পৃতনাসু ব্যবস্থিতঃ।
অশোভত রণে শল্যো বিধূমোঽগ্নিরিব জ্বলন্॥ 8-13-20 (55547) 
সেনাকক্ষং মহদ্দগ্ধ্বা কক্ষমগ্নিরিবোত্থিতঃ।
স্থিতো ররাজ সমরে পুরং দগ্ধ্বেব শঙ্করঃ॥ ॥ 8-13-21 (55548) 
 
ইতি শ্রীমন্মহাভারতে কর্ণপর্বণি ষোডশদিবসয়ুদ্ধে ত্রয়োদশোঽধ্যায়ঃ॥ 13 ॥






কর্ণপর্ব - অধ্যায় 014

॥ শ্রীঃ ॥

8.14. অধ্যায়ঃ 014 

 -   -  

সহদেবেন দুঃশাসনপরাজয়ঃ॥ 1 ॥

 -   -  

8-14-0 (55549) 
সঞ্জয় উবাচ। 8-14-0 (4862) 
সহদেবং তথা ক্রুদ্ধং নিঘ্নন্তং তব বাহিনীম্।
দুঃশাসনো মহারাজ ভ্রাতা ভ্রাতরমভ্যযাৎ॥ 8-14-1 (55550) 
তৌ সমেতৌ মহারাজ দৃষ্ট্বা তত্র মহারথাঃ।
সিংহনাদরবাংশ্চক্রুর্বাসাংস্যাদুধুবুশ্চ হ॥ 8-14-2 (55551) 
ততো ভারত রুষ্টেন তব পুত্রেণ ধন্বিনা।
পাণ্ডুপুত্রস্ত্রিভির্বাণৈর্বক্ষস্যভিহতো বলী॥ 8-14-3 (55552) 
সহদেবস্ততো রাজন্নারাচেন তবাত্মজম্।
বিদ্ব্বা বিব্যাধ সপ্তত্যা সারথিং চ ত্রিভিঃ শরৈঃ॥ 8-14-4 (55553) 
দুঃশাসনস্ততশ্চাপং ছিত্ৎবা রাজন্মহাহবে।
সহদেবং ত্রিসপ্তত্যা বাহোরুরসি চার্পয়ৎ॥ 8-14-5 (55554) 
সহদেবস্তু সঙ্ক্রুদ্ধঃ খঙ্গং গৃহ্য মহাহবে।
আবিধ্য প্রাসৃজত্তূর্ণং তব পুত্রথং প্রতি॥ 8-14-6 (55555) 
সমার্গণগুণং চাপং ছিত্ৎবা তস্য মহানসিঃ।
নিপপাত ততো ভূমৌ চ্যুতঃ সর্প ইবাম্বরাৎ॥ 8-14-7 (55556) 
অথান্যদ্ধনুরাদায় সহদেবঃ প্রতাপবান্।
দুঃশাসনায় চিক্ষেপ বাণমন্তকরং ততঃ॥ 8-14-8 (55557) 
তমাপতন্তং বিশিখং যমদণ্ডোপমৎবিষম্।
খঙ্গেন শিতধারেণ দ্বিধা চিচ্ছেদ কৌরবঃ॥ 8-14-9 (55558) 
ততস্তং নিশিতং খঙ্গমাবিধ্য যুধি সৎবরঃ।
ধনুশ্চান্যৎসমাদায় শরং জগ্রাহ বীর্যবান্॥ 8-14-10 (55559) 
তমাপতন্তং সহসা নিস্ত্রিংশং নিশিতৈঃ শরৈঃ।
পাতয়ামাস সমরে সহদেবো হসন্নিব॥ 8-14-11 (55560) 
ততো বাণাংশ্চতুঃ ষষ্টিং তব পুত্রো মহারণে।
সহদেবরথং তূর্ণং প্রেষয়ামাস ভারত॥ 8-14-12 (55561) 
তাচ্ছরান্সমরে রাজন্বেগেনাপপতো বহূন্।
একৈকং পঞ্চভির্বাণৈঃ সহদেবো ন্যকৃতন্তত॥ 8-14-13 (55562) 
সন্নিবার্য মহাবাণান্সহদেবঃ প্রতাপবান্।
অথাস্মৈ সুবহূন্বাণান্প্রেষয়ামাস সংয়ুগে॥ 8-14-14 (55563) 
তান্বাণাংস্তব পুত্রোঽপি ছিত্ৎবৈকৈকং ত্রিভিঃ শরৈঃ।
ননাদ সুমহানাদং নাদয়ানো বসুংধরাম্॥ 8-14-15 (55564) 
ততো দুঃশাসনো রাজন্দ্বাভ্যাং পাণ্ডুসুতং রণে।
সারথিং নবভির্বাণৈর্মাদ্রোয়স্য সমাচিনোৎ॥ 8-14-16 (55565) 
ততঃ ক্রুদ্ধো মহারাজ সদহেবঃ প্রতাপবান্।
সমাধত্ত শরং ঘোরং মৃত্যুকালান্তকোপমম্॥ 8-14-17 (55566) 
বিকৃষ্য বলবচ্চাপং তব পুত্রায় সোঽসৃজৎ।
স তং নির্ভিদ্য বেগেন ভিত্ৎবা চ কবচং মহৎ॥ 8-14-18 (55567) 
প্রাবিশদ্বরণীং রাজন্বল্মীকমিব পন্নগঃ।
ততঃ সম্মুমুহে রাজংস্তব পুত্রো মহারথঃ॥ 8-14-19 (55568) 
মূঢং চৈনং সমালোক্য সারথিস্ৎবরিতো রথম্।
অপোবাহ ভৃশং ত্রস্তো বধ্যমানং শিতৈঃ শরৈঃ॥ 8-14-20 (55569) 
পরাজিত্য রণে তং তু কৌরব্যং পাণ্ডুনন্দনঃ।
দুর্যোধনবলং দৃষ্ট্বা প্রমমাথ সমন্ততঃ॥ 8-14-21 (55570) 
পিপীলিকপুটং রাজন্যথা মৃদ্গন্নরো রুষা।
তথা সা কৌরবী সেনা মৃদিতা তেন ভারত॥ ॥ 8-14-22 (55571) 
 
ইতি শ্রীমন্মহাভারতে কর্ণপর্বণি ষোডশদিবসয়ুদ্ধে চতুর্দশোঽধ্যায়ঃ॥ 14 ॥

 -   -  

8-14-1 আদুধুষুঃ ভ্রামিতবন্তঃ॥ 8-14-22 পিপীলিকপুটং পিপীলিকাবাসপটলম্॥ 8-14-14 চতুর্দশোঽধ্যায়ঃ॥





কর্ণপর্ব - অধ্যায় 015

॥ শ্রীঃ ॥

8.15. অধ্যায়ঃ 015 

 -   -  

কর্ণনকুলয়োর্যুদ্ধম্॥ 1 ॥ কর্ণেন নকুলস্য পরাভাবনপূর্বকং সোপহাসমধিক্ষেপঃ॥ 2 ॥

 -   -  

8-15-0 (55572) 
সঞ্জয় উবাচ। 8-15-0 (4863) 
নকুলং রভসং যুদ্ধে দ্রাবয়ন্তং বরূথিনীম্।
কর্ণো বৈকর্তনো রাজন্বারয়ামাস বৈ রুষা॥ 8-15-1 (55573) 
নকুলস্তু ততঃ কর্ণং প্রহসন্নিদমব্রবীৎ॥
চিরস্য বত দৃষ্টোঽহং দৈবতৈঃ সৌম্যচক্ষুষা।  8-15-2 (55574) 
যস্য মে ৎবং রণে পাপ চক্ষুর্বিষয়মাগতঃ॥
ৎবং হি মূলমনর্থানাং বৈরস্য কলহস্য চ।  8-15-3 (55575) 
ৎবদ্দোষাৎকুরবঃ ক্ষীণাঃ সমাসাদ্য পরস্পরম্।
ৎবামদ্য সমরে হৎবা কৃতকৃত্যোঽস্মি বিজ্বরঃ॥ 8-15-4 (55576) 
এবমুক্তঃ প্রত্যুবাচ নকুলং সূতনন্দনঃ।
সদৃশং রাজপুত্রস্য ধন্বিনশ্চ বিশেষতঃ॥ 8-15-5 (55577) 
প্রহরস্ব চ মে বীর পশ্যামস্তব পৌরুষম্।
কর্ম কৃৎবা রমে শূর ততঃ কত্থিতুমর্হসি॥ 8-15-6 (55578) 
অনুক্ৎবা সমরে তাত শূরা যুধ্যন্তি শক্তিতঃ।
প্রয়ুধ্যস্ব ময়া শক্ত্যা হনিষ্যে দর্পমেব তে॥ 8-15-7 (55579) 
ইত্যুক্ৎবা প্রাহরত্তূর্ণং পাণ্ডুপুত্রায় সূতজঃ।
বিব্যাধ চৈনং সমরে ত্রিসপ্তত্যা শিলীমুখৈঃ॥ 8-15-8 (55580) 
নকুলস্তু ততো বিদ্বঃ সূতপুত্রেণ ভারত।
অশীত্যাঽঽশীবিষপ্রখ্যৈঃ সূতপুত্রমবিধ্যত॥ 8-15-9 (55581) 
তস্য কর্ণো ধনুশ্ছিত্ৎবা স্বর্ণপুঙ্খৈঃ শিলাশিতৈঃ।
ত্রিংশতা পরমেষ্বাসঃ শরৈঃ পাণ্ডবমর্দয়ৎ॥ 8-15-10 (55582) 
তে তস্য কবচং ভিত্ৎবা পপুঃ শোণিতমাহবে।
আশীবিষা যথা নাগা ভিত্ৎবা গাং সলিলং পপুঃ॥ 8-15-11 (55583) 
অথান্যদ্বনুরাদায় হেমপৃষ্ঠং দুরাসদম্।
কর্ণং বিব্যাধ সপ্তত্যা সারথিঞ্চ ত্রিভিঃ শরৈঃ॥ 8-15-12 (55584) 
ততঃ ক্রুদ্ধো মহারাজ নকুলঃ পরবীহা।
ক্ষুরপ্রেণ সুতীক্ষ্ণেন কর্ণস্য ধনুরাচ্ছিনৎ॥ 8-15-13 (55585) 
অথৈনং ছিন্নধন্বানং সায়কানাং শতৈস্ত্রিভিঃ।
আজঘ্নে প্রহসন্বীরঃ সর্বলোকমহারথম্॥ 8-15-14 (55586) 
কর্ণমভ্যর্দিতং দৃষ্ট্বা পাণ্ডুপুত্রেণ মারিষ।
বিস্ময়ং পরমং জগ্মুর্ঋষয়ঃ সহ দৈবতৈঃ॥ 8-15-15 (55587) 
অথান্যদ্বনুরাদায় কর্ণো বৈকর্তনস্তদা।
নকুলং পঞ্ছভির্বাণৈর্জত্রুদেশে সমার্পয়ৎ॥ 8-15-16 (55588) 
উরস্থৈরথ তৈর্বাণৈর্মাদ্রীপুত্রো ব্যরোচত।
স্বরশ্মিভিরিবাদিত্যো ভুবনে বিসৃজন্প্রভাম্॥ 8-15-17 (55589) 
নকুলস্তু ততঃ কর্ণং বিদ্ব্বা সপ্তভিরাশুগৈঃ।
অথাস্য ধনুষঃ কোটিং পুনশ্চিচ্ছেদ মারিষ॥ 8-15-18 (55590) 
সোঽন্যৎকার্মুকমাদায় সমরে বেগবত্তরম্।
নকুলস্য ততো বৈণৈঃ সমন্তাচ্ছাদয়দ্দিশঃ॥ 8-15-19 (55591) 
সঞ্ছাদ্যমানঃ সহসা কর্ণচাপ্যুতৈঃ সরৈঃ।
চিচ্ছেদ স শরাংস্তূর্ণং শরৈরেব মহারথঃ॥ 8-15-20 (55592) 
ততো বাণময়ং জালং বিততং ব্যোম্ন্যদৃশ্যত।
খদ্যোতানামিব ব্রাতৈঃ সম্পতদ্ভির্যথা নভঃ॥ 8-15-21 (55593) 
তৈর্বিমুক্তৈঃ শরশতৈশ্ছাদিতং গগনং তদা।
শলভানাং যথা ব্রাতৈস্তদ্বদাসীদ্বিশাম্পতে॥ 8-15-22 (55594) 
তে শরা হেমবিকৃতাঃ সম্পন্তৌ মুহুর্মুহুঃ।
শ্রেণীকৃতা ব্যকাশান্ত ক্রৌঞ্চাঃ শ্রেণীকৃতা ইব॥ 8-15-23 (55595) 
বাণজালবৃতে ব্যোম্নি চ্ছাদিতে চ দিবাকরে।
ন স্ম সম্পততে ভূতং কিঞ্চিদপ্যন্তরিক্ষগম্॥ 8-15-24 (55596) 
নিরুদ্বে তত্র মার্গে চ শরসঙ্ঘৈঃ সমন্ততঃ।
ব্যরোচেতাং মহাত্মানৌ কালসূর্যাবিবোদিতৌ॥ 8-15-25 (55597) 
কর্ণচাপচ্যুতৈর্বাণৈর্বধ্যমানাস্তু সোমকাঃ।
অবালীয়ন্ত রাজেন্দ্র বেদনার্তা ভূশার্দিতাঃ॥ 8-15-26 (55598) 
নকুলস্য তথা বাণৈর্হন্যমানা চমূস্তব।
ব্যশীর্যত দিশো রাজন্বাতনুন্না ইবাম্বুদাঃ॥ 8-15-27 (55599) 
তে সেনে হন্যমানে তু তাভ্যাং দিব্যৈর্মহাশরৈঃ।
শরপাতমপাক্রম্য তস্থতুঃ প্রেক্ষিকে তদা॥ 8-15-28 (55600) 
প্রোৎসারিতজনে তস্মিন্কর্ণপাণ্ডবয়োঃ শরৈঃ।
অবিধ্যেতাং মহাত্মানাবন্যোন্যং শরবৃষ্টিভিঃ॥ 8-15-29 (55601) 
বিদর্শয়ন্তৌ দিব্যানি শস্ত্রাণি রণমূর্ধনি।
ছাদয়ন্তৌ চ সহসা পরস্পরবধৈষিণৌ॥ 8-15-30 (55602) 
নকুলেন শরা মুক্তা কঙ্কবর্হিণবাসসঃ।
সূতপুত্রমবচ্ছাদ্য ব্যতিষ্ঠন্ত যথাঽম্বরে॥ 8-15-31 (55603) 
তথৈব সূতপুত্রেণ প্রেষিতাঃ পরমাহবে।
পাণ্ডুপুত্রমবচ্ছাদ্য ব্যতিষ্ঠন্তাম্বরে শরাঃ॥ 8-15-32 (55604) 
শরবেশ্মপ্রবিষ্টৌ তৌ দদৃশাতে ন কৈশ্চন।
সূর্যাচন্দ্রমসৌ রাজঞ্ছাদ্যমানৌ ঘনৈরিব॥ 8-15-33 (55605) 
ততঃ ক্রুদ্ধো রণে কর্ণঃ কৃৎবা ঘোরতরং বপুঃ।
পাণ্ডবং ছাদয়ামাস সমন্তাচ্ছরবৃষ্টিভিঃ॥ 8-15-34 (55606) 
সোঽতিচ্ছন্নো মহারাজ সূতপুত্রেণ পাণ্ডবঃ।
ন চকার ব্যথাং রাজন্ভাস্করো জলদৈর্যথা॥ 8-15-35 (55607) 
ততঃ প্রহস্যাধিরথিঃ শরজালানি মারিষ।
প্রেষয়ামাস সমরে শতশোঽথ সহস্রশঃ॥ 8-15-36 (55608) 
একচ্ছায়মভূৎসর্বং তস্য বাণৈর্মহাত্মনঃ॥
অভ্রচ্ছায়েব সঞ্জজ্ঞে সম্পতদ্ভিঃ শরোত্তমৈঃ॥ 8-15-37 (55609) 
ততঃ কর্ণো মহারাজ ধনুশ্ছিত্ৎবা মহাত্মনঃ।
সারথিং পাতয়ামাস রথনীডাদ্বসন্নিব॥ 8-15-38 (55610) 
ততোঽশ্বাংশ্ছতুরশ্চাস্য চতুর্ভির্নিশিতৈঃ শরৈঃ।
যমস্য ভবনং তূর্ণং প্রেষয়ামাস ভারত॥ 8-15-39 (55611) 
অথাস্য তং রথং দিব্যং তিলশো ব্যধমচ্ছরৈঃ।
পতাকাং চক্ররক্ষাংশ্চ গদাং খঙ্গং চ মারিষ॥ 8-15-40 (55612) 
শতচন্দ্রং চ তচ্চর্ম সর্বাপকরণানি চ।
`সুবর্ণবিকৃতং তচ্চ ধনুঃ শরমাহবে'॥ 8-15-41 (55613) 
হতাশ্বো বিরথশ্চৈব বিবর্মা চ বিশাম্পতে।
অবতীর্য রথাত্তূর্ণং পরিঘং গৃহ্য ধিষ্ঠিতঃ॥ 8-15-42 (55614) 
তমুদ্যতং মহারঘোরং পরিঘং তস্য সূতজঃ।
ব্যহনৎসায়কৈ রাজন্সুতীক্ষ্ণৈর্ভারসাধনৈঃ॥ 8-15-43 (55615) 
ব্যায়ুধং চৈনমালক্ষ্য শরৈঃ সন্নতপর্বভিঃ।
আর্পয়দ্বহুভিঃ কর্ণো ন চৈনং সমপীডয়ৎ॥ 8-15-44 (55616) 
স হন্যমানঃ সমরে কৃতাস্ত্রেণ বলীয়সা।
প্রাদ্রবৎসহসা রাজন্নকুলো ব্যাকুলেন্দ্রিয়ঃ॥ 8-15-45 (55617) 
তমভিদ্রুত্য রাধেয়ঃ প্রহসন্বৈ পুনঃপুনঃ।
সজ্যমস্য ধনুঃ কণ্ঠে ব্যবাসৃজত ভারত॥ 8-15-46 (55618) 
ততঃ স শুশুভে রাজন্কণ্ঠাসক্তমহাধনুঃ।
পরিবেষমনুপ্রাপ্তো যথা স্যাদ্ব্যোম্নি চন্দ্রমাঃ॥ 8-15-47 (55619) 
যথৈব চাসিতো মেঘঃ শক্রচাপেন শোভিতঃ।
`অশোভত মহারাজ পাণ্ডুপুত্রস্তথা রণে'॥ 8-15-48 (55620) 
তমব্রবীত্ততঃ কর্ণো ব্যর্থং ব্যাহৃতবানসি।
বদেদানীং পুনর্হৃষ্টো বধ্যমানঃ পুনঃপুনঃ॥ 8-15-49 (55621) 
মা যোৎসীঃ কুরুভিঃ সার্ধং বলবদ্ভিশ্চ পাণ্ডব।
সদৃশৈস্তাত যুধ্যস্ব ব্রীডাং মা কুরু পাণ্ডব॥ 8-15-50 (55622) 
গৃহং বা গচ্ছ মাদ্রেয় যত্র বা কৃষ্ণফল্গুনৌ।
এবমুক্ৎবা মহারাজ বিসসর্জ স তং তদা॥ 8-15-51 (55623) 
বধপ্রাপ্তং তু তং শূরো নাহনদ্বর্মবিত্তদা।
স্মৃৎবা কুন্ত্যা বচো রাজংস্তত এনং ব্যসর্জয়ৎ॥ 8-15-52 (55624) 
বিসৃষ্টঃ পাণ্ডবো রাজন্সূতপুত্রেণ ধন্বিনা।
ব্রীডন্নিব জগামাথ যুধিষ্ঠিররথং প্রতি॥ 8-15-53 (55625) 
আরুরোহ রথং চাপি সূতপুত্রপ্রতাপিতঃ।
নিঃশ্বসন্দুঃখসন্তপ্তঃ কুম্ভক্ষিপ্ত ইবোরগঃ॥ 8-15-54 (55626) 
তং বিজিত্যাথ কর্ণোঽপি পাঞ্চালাংস্ৎবরিতো যয়ৌ।
রথেনাতিপতাকেন চন্দ্রবর্ণহয়েন চ॥ 8-15-55 (55627) 
তত্রাক্রন্দো মহানাসীৎপাণ্ডবানাং বিশাম্পতে।
দৃষ্ট্বা সেনাপতিং যান্তং পাঞ্চালানাং রথব্রজান্॥ 8-15-56 (55628) 
তত্রাকরোন্মহারাজ কদনং সূতনন্দনঃ।
মধ্যং প্রাপ্তে দিনকরে চক্রবদ্বিচরন্প্রভুঃ॥ 8-15-57 (55629) 
ভগ্নচক্রৈ রথৈঃ কৈশ্চিচ্ছিন্নধ্যবজপতাকিভিঃ।
হতাশ্বৈর্হতসূতৈশ্চ ভগ্নাক্ষৈশ্চৈব মারিষ। 
হিয়মাণানপশ্যাম পাঞ্চালানাং রথব্রজান্॥  8-15-58 (55630) 
তত্রতত্র চ সম্ভ্রান্তা বিচেরুরথ কুঞ্জরাঃ।
দাবাগ্ন্যভিপরীতাঙ্গা যথৈব স্যুর্মহাবনে॥ 8-15-59 (55631) 
ভিন্নকুম্ভাঃ সরুধিরাশ্ছিন্নহস্তাশ্চ বারণাঃ।
ছিন্নগাত্রাবরাশ্চৈব চ্ছিন্নবালধয়োঽপরে। 
ছিন্নাভ্রাণীব সম্পেতুর্হন্যমানা মহাত্মনা॥  8-15-60 (55632) 
অপরে ত্রাসিতা নাগা নারাচশরতোমরৈঃ।
তমেবাভিমুখং জগ্মুঃ শলভা ইব পাবকম্॥ 8-15-61 (55633) 
অপরে নিষ্টনন্তশ্চ ব্যদৃশ্যন্ত মহাদ্বিপাঃ।
ক্ষরন্তঃ শোণিতং গাত্রৈর্নগা ইব জলস্রবাঃ॥ 8-15-62 (55634) 
উরশ্ছদৈর্বিয়ুক্তাংশ্চ বালবন্ধৈশ্চ বাজিনঃ।
রাজতৈশ্চ তথা কাংস্যৈঃ সৌবর্ণৈশ্চৈব ভূষণৈঃ॥ 8-15-63 (55635) 
হীনাংশ্চাভরণৈশ্চৈব খলীনৈশ্চ বিবর্জিতান্।
চামরৈশ্চ কুথাভিশ্চ তূণীরৈঃ পতিতৈরপি॥ 8-15-64 (55636) 
নিহতৈঃ সাদিভিশ্চৈব শূরৈরাহবশোভিতৈঃ।
অপশ্যাম রণে তত্র ভ্রাম্যমাণান্হয়োত্তমান্॥ 8-15-65 (55637) 
প্রাসৈঃ খঙ্গৈশ্চ রহিতানৃষ্টিভিশ্চাপি ভারত।
হয়সাদীনপশ্যাম কঞ্চুকোষ্ণীষধারিণঃ॥ 8-15-66 (55638) 
নিহতান্বধ্যমানাংশ্চ বেপমানাংশ্চ ভারত।
নাগাঙ্গাবয়বৈর্হীনাংস্তত্রতত্রৈব ভারত॥ 8-15-67 (55639) 
রথান্হেমপরিষ্কারান্সংয়ুক্তাঞ্জবনৈর্হয়ৈঃ।
ভ্রাম্যমাণানপশ্যাম হতেষু রথিষু দ্রুতম্॥ 8-15-68 (55640) 
ভগ্নাক্ষকূবরান্কাংশ্চিদ্ভগ্নচক্রাংশ্চ ভারত।
বিপতাকধ্বজাংশ্চান্যাঞ্ছিন্নেষাদণ্ডবন্ধুরান্॥ 8-15-69 (55641) 
বিহীনান্রথিনস্তত্র ধাবমানাংস্ততস্ততঃ।
সূতপুত্রশরৈস্তীক্ষ্ণৈর্হন্যমানান্বিশাম্পতে॥ 8-15-70 (55642) 
বিশস্ত্রাংশ্চ তথৈবান্যান্সশস্ত্রাংশ্চ হতান্বহূন্।
তারকাজালসঞ্ছন্নান্বরঘণ্টাবিশোভিতান্॥ 8-15-71 (55643) 
নানাবর্ণবিচিত্রাভিঃ পতাকাভিরলঙ্কৃতান্।
বারমআননুপশ্যাম ধাবমানান্সমন্ততঃ॥ 8-15-72 (55644) 
শিরাংসি বাহূনূরূংশ্চ চ্ছিন্নানন্যাংস্তথৈব চ।
কর্ণচাপচ্যুতৈর্বাণৈরপশ্যাম সমন্ততঃ॥ 8-15-73 (55645) 
মহান্ব্যতিকরো রৌদ্রো যোধানামন্বপদ্যত।
কর্ণসায়কনুন্নানাং যুধ্যতাং চ শিতৈঃ শরৈঃ॥ 8-15-74 (55646) 
তে বধ্যমানাঃ সমরে সূতপুত্রেণ সৃঞ্জয়াঃ।
তমেবাভিমুখং যান্তি পতঙ্গা ইব পাবকম্॥ 8-15-75 (55647) 
তং দহন্তমনীকানি তত্রতত্র মহারথম্।
ক্ষত্রিয়া বর্জয়ামাসুর্যুগান্তাগ্নিমিবোল্বণম্॥ 8-15-76 (55648) 
হতশেষাস্তু যে বীরাঃ পাঞ্চালানাং মহারথাঃ।
তান্প্রভগ্রান্দুতান্বীরঃ পৃষ্ঠো বিকির়ঞ্ছরৈঃ। 
অভ্যধাবত তেজস্বী বিশীর্ণবচনধ্বজান্॥  8-15-77 (55649) 
তাপয়ামাস তান্বাণৈঃ সূতপুত্রো মহাবলঃ।
মধ্যন্দিনমনুপ্রাপ্তো ভূতানীব তমোনুদঃ॥ ॥ 8-15-78 (55650) 
 
ইতি শ্রীমন্মহাভারতে কর্ণপর্বণি ষোডশদিবসয়ুদ্ধে পঞ্চদশোঽধ্যায়ঃ॥ 15 ॥

 -   -  

8-15-1 রভসং রণোৎসুকম্॥ 8-15-11 আশীবিষা যথা রাজন্ভিত্ৎবা গাং সলিলং ভৃশম্। ইতি ক.খ.ট.পাঠঃ॥ 8-15-25 বালসূর্যাবিবোদিতৌ ইতি খ.পাঠঃ॥ 8-15-37 একবাণমভূৎসর্বং ইতি ক.ট.পাঠঃ॥ 8-15-58 ম্রিয়মাণান্পশ্যাম ইতি ক.খ.ট.পাঠঃ॥ 8-15-67 নাগাঙ্গাবয়বৈরিত্যর্ধং ঝ.পুস্তকএব দৃশ্যতে॥ 8-15-15 পঞ্চদশোঽধ্যায়ঃ॥





কর্ণপর্ব - অধ্যায় 016

॥ শ্রীঃ ॥

8.16. অধ্যায়ঃ 016 

 -   -  

যুয়ুৎসূলূকয়োর্যুদ্ধম্॥ 1 ॥ শকুনিসুতসোময়োর্যুদ্ধম্॥ 2 ॥

 -   -  

8-16-0 (55651) 
সঞ্জয় উবাচ। 8-16-0 (4864) 
যুয়ুৎসং তব পুত্রস্য দ্রাবয়ন্তং বলং মহৎ।
উলূকো ন্যপতত্তূর্ণং তিষ্ঠতিষ্ঠেতি চাব্রবীৎ॥ 8-16-1 (55652) 
যুয়ুৎসুশ্চ ততো রাজঞ্শিতধারেণ পত্রিণা।
উলূকং তাডয়ামাস বজ্রেণেব মহাবলম্॥ 8-16-2 (55653) 
উলূকস্তু ততঃ ক্রুদ্ধস্তব পুত্রস্য সংয়ুগে।
ক্ষুরপ্রেণ ধনুশ্ছিত্ৎবা তাডয়ামাস কর্ণিনা॥ 8-16-3 (55654) 
তদপাস্য ধনুশ্ছিন্নং যুয়ুৎসর্বেগবত্তরম্।
অন্যদাদত্ত সুমহচ্চাপং সংরক্তলোচনঃ॥ 8-16-4 (55655) 
শাকুনিং তু ততঃ ষষ্ট্যা বিব্যাধ ভরতর্ষভ।
সারথিং ত্রিভিরানর্চ্ছত্তং চ ভূয়ো ব্যবিধ্যত॥ 8-16-5 (55656) 
উলূকস্তং তু বিংশত্যা বিদ্ব্বা স্বর্ণবিভূষিতৈঃ।
অথাস্য সমরে ক্রুদ্ধো ধ্বজং চিচ্ছেদ কাঞ্চনম্॥ 8-16-6 (55657) 
স চ্ছিন্নয়ষ্টিঃ সুমহাঞ্শীর্যমাণো মহাধ্বজঃ।
পপাত প্রমুখে রাজন্যুয়ুৎসোঃ কাঞ্চনধ্বজঃ॥ 8-16-7 (55658) 
ধ্বজমুন্মথিতং দৃষ্ট্বা যুয়ুৎসুঃ ক্রোধমূর্চ্ছিতঃ।
উলূকং পঞ্চভির্বাণৈরাজঘান স্তনান্তরে॥ 8-16-8 (55659) 
উলূকস্তস্য সমরে তৈলধৌতেন মারিষ।
শিরশ্চিচ্ছেদ ভল্লেন যন্তুর্ভরতসত্তম॥ 8-16-9 (55660) 
তচ্ছিন্নমপতদ্ভূমৌ যুয়ুৎসোঃ সারথেস্তদা।
তারারূপং যথা চিত্রং নিপপাত মহীতলে॥ 8-16-10 (55661) 
জঘান চতুরোঽশ্বাংশ্চ তং চ বিব্যাধ পঞ্চভিঃ।
সোঽতিবিদ্বো বলবতা প্রত্যপায়াদ্রথান্তরম্॥ 8-16-11 (55662) 
তং নির্জিত্য রণে রাজন্নুলূকস্ৎবরিতো যয়ৌ।
পাঞ্চালান্সৃঞ্জয়াংশ্চৈব বিনিঘ্নন্নিশিতৈঃ শরৈঃ॥ 8-16-12 (55663) 
শতানীকং মহারাজ শ্রুতকর্মা সুতস্তব।
ব্যশ্বসূতরথং চক্রে নিমেষার্ধাদসম্ভ্রমঃ॥ 8-16-13 (55664) 
হতাশ্বে তু রথে তিষ্ঠঞ্শতানীকো মহারথঃ।
গদাং চিক্ষেপ সঙ্ক্রুদ্ধস্তব পুত্রস্য মারিষ॥ 8-16-14 (55665) 
সা কৃৎবা স্যন্দনং ভস্ম হয়াংশ্চৈব সসারথীন্।
পপাত ধরণীং তূর্ণং দারয়ন্তীব ভারত॥ 8-16-15 (55666) 
তাবুভৌ বিরথৌ বীরৌ কুরূণাং কীর্তিবর্ধনৌ।
ব্যপাক্রমেতাং যুদ্বাত্তু প্রেক্ষমাণৌ পরস্পরম্॥ 8-16-16 (55667) 
পুত্রস্তু তব সম্ভ্রান্তো বিবিংশো রথমারুহৎ।
শতানীকোঽপি ৎবরিতঃ প্রতিবিন্ধ্যরথং গতঃ॥ 8-16-17 (55668) 
সুতমোমং তু শকুনির্বিদ্ব্বা তু নিশিতৈঃ শরৈঃ।
নাকম্পয়ত সঙ্ক্রুদ্বো বার্যোঘ ইব পর্বতম্॥ 8-16-18 (55669) 
সুতসোমস্তু তং দৃষ্ট্বা পিতুরত্যন্তবৈরিণম্।
শরৈরনেকসাহস্রৈশ্ছাদয়ামাস ভারত॥ 8-16-19 (55670) 
তাঞ্শরাঞ্শকুনিস্তূর্ণং চিচ্ছেদান্যৈঃ পতত্রিভিঃ।
লঘ্বস্ত্রশ্চিত্রয়োধী চ জিতকাশী চ সংয়ুগে॥ 8-16-20 (55671) 
নিবার্য সমরে চাপি শরাংস্তান্নিশিতৈঃ শরৈঃ।
আজঘান সুসঙ্ক্রুদ্ধঃ সুতসোমং ত্রিভিঃ শরৈঃ॥ 8-16-21 (55672) 
`নাকম্পয়ত সঙ্ক্রুদ্ধো বার্যোঘ ইব পর্বতম্'।
তস্যাশ্বান্কেতনং সূতং তিলশো ব্যধমচ্ছরৈঃ। 
শ্যালস্তব মহারাজ তত উচ্চুক্রুশুর্জনাঃ॥  8-16-22 (55673) 
হতাশ্বো বিরথশ্চৈব ছিন্নকেতুশ্চ মারিষ।
ধন্বী ধনুর্বরং গৃহ্য রথাদ্ভূমাবতিষ্ঠত॥ 8-16-23 (55674) 
ব্যসৃজৎসায়কাংশ্চৈব স্বর্ণপুঙ্খাঞ্শিলাশিতান্।
ছাদয়ামাসুরথ তে তব শ্যালস্য তং রথম্। 
শল়ভানামিব ব্রাতাঃ শরব্রাতা মহারথম্॥  8-16-24 (55675) 
সঞ্ছাদ্যমানোঽপি দৃঢং বিব্যথে নৈব সৌবলঃ।
প্রমমাথ শরাংস্তস্য শরব্রাতৈর্মহায়শাঃ॥ 8-16-25 (55676) 
তত্রাতুষ্যন্ত যোধাশ্চ সিদ্বাশ্চাপি দিবি স্থিতাঃ।
সুতসোমস্য তৎকর্ম দৃষ্ট্বাঽশ্রদ্বেয়মদ্ভুতম্। 
রথস্থং শকুনিং যত্তু পদাতিঃ সময়োধয়ৎ॥  8-16-26 (55677) 
তস্য তীক্ষ্ণৈর্মহাবেগৈর্ভল্লৈঃ সন্নতপর্বভিঃ।
ব্যহনৎকারামুকং রাজংস্তূণীরাংশ্চৈব সর্বশঃ॥ 8-16-27 (55678) 
স চ্ছিন্নধন্বা বিরথঃ খঙ্গমুদ্যম্য চানদৎ।
বৈদূর্যোৎপলবর্ণাভং দন্তিদন্তময়ৎসরুম্॥ 8-16-28 (55679) 
ভ্রাম্যমাণং ততস্তং তু বিমলাম্বরবর্চসম্।
কালদণ্ডোপমং মেনে সুতসোমস্য ধীমতঃ॥ 8-16-29 (55680) 
সোঽচরৎসহসা খঙ্গী মণ্ডলানি সহস্রশঃ।
চতুর্দশ মহারাজ শিক্ষাবলসমন্বিতঃ॥ 8-16-30 (55681) 
ভ্রান্তমুদ্ধান্তমাবিদ্ধমাপ্লুতং বিপ্লুতং সৃতম্।
সম্পাতসমুদীর্ণে চ দর্শয়ামাস সংয়ুগে॥ 8-16-31 (55682) 
সৌবলস্তু ততস্তস্য শরাংশ্চিক্ষেপ বীর্যবান্।
তানাপতত এবাশু চিচ্ছেদ পরমাসিনা॥ 8-16-32 (55683) 
ততঃ ক্রুদ্ধো মহারাজ সৌবলঃ পরবীরহা।
প্রাহিণোৎসুতসোমায় শরানাশীবিষোপমান্॥ 8-16-33 (55684) 
চিচ্ছেদ তাংস্তু খঙ্গেন শিক্ষয়া চ বলেন চ।
দর্শয়ঁল্লাঘবং যুদ্ধে তার্ক্ষ্যতুল্যপরাক্রমঃ॥ 8-16-34 (55685) 
তস্য সঞ্চরতো রাজন্মণ্ডলাবর্তনে তদা।
ক্ষুরপ্রেণ সুতীক্ষ্ণেন খঙ্গং চিচ্ছেদ সুপ্রভম্॥ 8-16-35 (55686) 
স চ্ছিন্নঃ সহসা ভূমৌ নিপপাত মহানসিঃ।
অধর্মস্য স্থিতং হস্তে সুৎসরোস্তত্র ভারত॥ 8-16-36 (55687) 
ছিন্নমাজ্ঞায় নিস্ত্রিংশমবপ্লুত্য পদানি ষট্।
প্রাবিধ্যত ততঃ শেষং সুতসোমো মহারথঃ॥ 8-16-37 (55688) 
তচ্ছিত্ৎবা সগুণং চাপং রণে তস্য মহাত্মনঃ।
পপাত ধরণীং তূর্ণং স্বর্ণবজ্রবিভূষিতম্॥ 8-16-38 (55689) 
সুতসোমস্ততোঽগচ্ছচ্ছ্রুতকীর্তের্মহারথম্।
সৌবলোঽপি ধনুর্গৃহ্য ঘোরমন্যৎসুদুর্জয়ম্॥ 8-16-39 (55690) 
অভ্যযাৎপাণ্ডবানীকং নিঘ্নঞ্শত্রুগণান্বহূন্।
তত্র নাদো মহানাসীৎপাণ্ডবানাং বিশাম্পতে॥ 8-16-40 (55691) 
সৌবলং সমরে দৃষ্ট্বা বিচরন্তমভীতবৎ।
তান্যনীকানি দৃপ্তানি শস্ত্রবন্তি মহান্তি চ। 
দ্রাব্যমাণান্যদৃশ্যন্ত সৌবলেন মহাত্মনা॥  8-16-41 (55692) 
যথা দৈত্যচমূং রাজন্দেবরাজো মমর্দ হ।
তথৈব পাণ়্বীং সেনাং সৌবলেয়ো ব্যনাশয়ৎ॥ ॥ 8-16-42 (55693) 
 
ইতি শ্রীমন্মহাভারতে কর্ণপর্বণি ষোডশদিবসয়ুদ্ধে ষোডশোঽধ্যায়ঃ॥ 16 ॥

 -   -  

8-16-35 মণ্ডলানামাবর্তনে অনুলোমবিলোমাভ্যাসে॥ 8-16-36 অসেঃ সুৎসরোঃ শোভনমুষ্টেঃ॥ 8-16-16 ষোডশোঽধ্যায়ঃ॥





কর্ণপর্ব - অধ্যায় 017

॥ শ্রীঃ ॥

8.17. অধ্যায়ঃ 017 

 -   -  

কৃপকৃতবর্মক্ষ্যাং ধৃষ্টদ্যুম্নশিখণ্ডিনোঃ পরাজয়ঃ॥ 1 ॥

 -   -  

8-17-0 (55694) 
সঞ্জয় উবাচ। 8-17-0 (4865) 
ধৃষ্টদ্যুম্নং কৃপো রাজন্বারয়ামাস সংয়ুগে।
যথা দৃষ্ট্বা বনে সিংহং শরভো বারয়েদ্যুধি॥ 8-17-1 (55695) 
নিরুদ্বঃ পার্ষতস্তেন গৌতমেন বলীয়সা।
পদাৎপদং বিচলিতুং নাশকত্তত্র ভারত॥ 8-17-2 (55696) 
গৌতমস্য রথং দৃষ্ট্বা ধৃষ্টদ্যুম্নরথং প্রতি।
বিত্রেসুঃ সর্বভূতানি ক্ষয়ং প্রাপ্তং চ মেনিরে॥ 8-17-3 (55697) 
তদা জল্পন্তি পাণ্ডূনাং রথিনঃ সাদিনস্তথা।
দ্রোণস্য নিধনান্নূনং সঙ্ক্রুদ্বো দ্বিপদাং বরঃ॥ 8-17-4 (55698) 
শারদ্বতো মহাতেজা দিব্যাস্ত্রবিদুদারধীঃ।
অপি স্বস্তি ভবেদদ্য ধৃষ্টদ্যুম্নস্য গৌতমাৎ॥ 8-17-5 (55699) 
অপীয়ং বাহিনী কৃৎস্না মুচ্যেত মহতো ভয়াৎ।
অপ্যযং ব্রাহ্মণঃ সর্বান্ন নো হন্যাৎসমাগতান্॥ 8-17-6 (55700) 
যাদৃশং দৃশ্যতে রূপমন্তকপ্রতিমং রণে।
গমিষ্যত্যদ্য পদবীং ভারদ্বাজস্য গৌতমঃ॥ 8-17-7 (55701) 
আচার্যঃ ক্ষিপ্রহস্তশ্চ বিজয়ী চ সদা যুধি।
অস্ত্রবান্বীর্যসম্পন্নঃ ক্রোধেন চ সমন্বিতঃ॥ 8-17-8 (55702) 
পার্ষতশ্চ মহায়ুদ্বে বিমুখোঽদ্যাভিলক্ষ্যতে।
ইত্যেবং বিবিধা বাচস্তাবকানাং পরৈঃ সহ। 
ব্যশ্রূয়ন্ত মহারাজ তয়োস্তত্র সমাগমে॥  8-17-9 (55703) 
বিনিঃশ্বস্য ততঃ ক্রোধাৎকৃপঃ শারদ্বতো নৃপ।
পার্ষতং চার্দয়ামাস নিশ্চেষ্টং সর্বমর্মসু॥ 8-17-10 (55704) 
স হন্যমানঃ সমরে গৌতমেন মহাত্মনা।
কর্তব্যং ন স্ম জানাতি মোহেন মহতা বৃতঃ॥ 8-17-11 (55705) 
তমব্রবীত্ততো যন্তা কঞ্চিৎক্ষেমং তু পার্ষত।
ঈদৃশং ব্যসনং যুদ্ধে ন তে দৃষ্টং ময়া ক্বচিৎ॥ 8-17-12 (55706) 
দৈবয়োগাত্তু তে বাণা নাপতন্মর্মভেদিনঃ।
প্রেষিতা দ্বিজমুখ্যেন মর্মাণ্যুদ্দিশ্য সর্বতঃ॥ 8-17-13 (55707) 
ব্যাবর্তয়ে রথং তূর্ণং নদীবেগমিবার্ণবাৎ।
অবধ্যং ব্রাহ্মণং মন্যে যেন তে বিক্রমো হতঃ॥ 8-17-14 (55708) 
ধৃষ্টদ্যুম্নস্ততো রাজঞ্শনকৈরব্রবীদ্বচঃ।
মুহ্যতে মে মনস্তাত গাত্রস্বেদশ্চ জায়তে॥ 8-17-15 (55709) 
বেপথুশ্চ শরীরে মে রোমহর্ষশ্চ সারথে।
বর্জয়ন্ব্রাহ্মণং যুদ্ধে শনৈর্যাহি যতোঽর্জুনঃ॥ 8-17-16 (55710) 
অর্জুনং ভীমসেনং বা সমরে প্রাপ্য সারথে।
ক্ষেমমদ্য ভবেন্মহ্যমিতি মে নৈষ্ঠিকী মতিঃ॥ 8-17-17 (55711) 
ততঃ প্রায়ান্মহারাজ সারথিস্ৎবরয়ন্হয়ান্।
যতো ভীমো মহেষ্বাসো যুয়ুধে তব সৈনিকৈঃ॥ 8-17-18 (55712) 
প্রদ্রুতং চ রথং দৃষ্ট্বা ধৃষ্টদ্যুম্নস্য মারিষ।
কিরঞ্শরশতান্যেব গৌতমোঽনুয়যৌ তদা॥ 8-17-19 (55713) 
শঙ্খং চ পূরয়ামাস মুহুর্মুহুররিন্দমঃ।
পার্ষতং ত্রাসয়ামাস মহেন্দ্রো নমুচিং যথা॥ 8-17-20 (55714) 
শিখণ্ডিনং তু সমরে ভীষ্মমৃত্যুং দুরাসদম্।
হার্দিক্যো বারয়ামাস স্ময়ন্নিব মুহুর্মুহুঃ॥ 8-17-21 (55715) 
শিখণ্ডী তু সমাসাদ্য হৃদিকানাং মহারথম্।
পঞ্চভির্নিশিতৈর্ভল্লৈর্জত্রুদেশে সমাহনৎ॥ 8-17-22 (55716) 
কৃতবর্মা তু সঙ্ক্রদ্ধো ভিত্ৎবা ষষ্ট্যা পতত্রিভিঃ।
ধনুরেকেন চিচ্ছেদ হসন্রাজন্মহারথঃ॥ 8-17-23 (55717) 
অথান্যদ্বনুরাদায় দ্রুপদস্যাত্মজো বলী।
তিষ্ঠতিষ্ঠেতি সঙ্ক্রুদ্ধো হার্দিক্যং প্রত্যভাষত॥ 8-17-24 (55718) 
ততোঽস্য নবতিং বাণান্রুক্মপুঙ্খান্সুতেজনান্।
প্রেষয়ামাস রাজেন্দ্র তেঽস্যাভ্রশ্যন্ত বর্মণঃ॥ 8-17-25 (55719) 
বিতথাংস্তান্সমালক্ষ্য পতিতাংশ্চ মহীতলে।
ক্ষুরপ্রেণ সুতীক্ষ্ণেন কার্মুকং চিচ্ছিদে ভৃশম্॥ 8-17-26 (55720) 
অথৈনং ছিন্নধন্বানং ভগ্নশৃঙ্গমিবর্ষভম্।
অশীত্যা মার্গণৈঃ ক্রুদ্ধো বাহ্বোরুরসি চার্পয়ৎ॥ 8-17-27 (55721) 
কৃতবর্মা তু সঙ্ক্রুদ্ধো মার্গণৈঃ ক্ষতবিক্ষতঃ।
ববাম রুধিরং গাত্রৈঃ কুম্ভবক্রাদিবোদকম্॥ 8-17-28 (55722) 
রুধিরেণ পরিক্লিন্নঃ কৃতবর্মা ৎবরাজত।
বর্ষেণ ক্লেদিতো রাজন্যথা গৈরিকপর্বতঃ॥ 8-17-29 (55723) 
অথান্যদ্বনুরাদায় সমার্গণগুণং প্রভুঃ।
শিখণ্ডিনং বাণগণৈঃ স্কন্ধদেশে ব্যতাডয়ৎ॥ 8-17-30 (55724) 
স্কন্ধদেশস্থিতৈর্বাণৈঃ শিখণ্ডী তু ব্যরাজত।
শাখাপ্রশাখাবিপুলঃ সুমহান্পাদপো যথা॥ 8-17-31 (55725) 
তাবন্যোন্যং ভৃশং বিদ্ব্বা রুধিরেণ সমুক্ষিতৌ।
`পোপ্লুয়মানৌ হি যথা মহান্তৌ শোণিতহদে। 
তদ্বদ্বিরেজতুর্বীরৌ শোণিতেন পরিপ্লুতৌ॥  8-17-32 (55726) 
যথা চ কিংশুকৌ ফুল্লৌ পুষ্পমাসে সমাগতে।
রুধিরোক্ষিতসর্বাঙ্গৌ রক্তচন্দনরূষিতৌ। 
ভুজগাবিব সঙ্ক্রুদ্ধৌ রেজতুস্তৌ নরোত্তমৌ॥  8-17-33 (55727) 
তাবুভৌ শরবনুন্নাঙ্গৌ পরস্পরশরক্ষতৌ'।
অন্যোন্যশৃঙ্গাভিহতৌ রেজতুর্বৃষভাবিব॥ 8-17-34 (55728) 
অন্যোন্যস্য বধে যত্নং কুর্বাণৌ তৌ মহারথৌ।
রথাভ্যাং চেরতুস্তত্র মণ্ডলানি সহস্রশঃ॥ 8-17-35 (55729) 
কৃতবর্মা মহারাজ পার্ষতং নিশিতৈঃ শরৈঃ।
রণে বিব্যাধ সপ্তত্যা স্বর্ণপুঙ্গৈঃ শিলাশিতৈঃ॥ 8-17-36 (55730) 
ততোঽস্য সমরে বাণং ভোজঃ প্রহরতাং বরঃ।
জীবিতান্তকরং ঘোরং ব্যসৃজত্ৎবরয়াঽন্বিতঃ॥ 8-17-37 (55731) 
স তেনাভিহতো রাজন্মূর্চ্ছামাশু সমাবিশৎ।
ধ্বজয়ষ্টিং চ সহসা শিশ্রিয়ে কশ্মলাবৃতঃ॥ 8-17-38 (55732) 
অপোবাহ রণাত্তূর্ণং সারথী রথিনাং বরম্।
হার্দিক্যশরসন্তপ্তং নিঃশ্বসন্তং পুনঃপুনঃ॥ 8-17-39 (55733) 
পরাজিতে ততঃ শূরে দ্রুপদস্যাত্মজে প্রভো।
ব্যদ্রবৎপাণ্ডবী সেনা ব্যধমানা সমন্ততঃ॥ ॥ 8-17-40 (55734) 
 
ইতি শ্রীমন্মহাভারতে কর্ণপর্বণি ষোডশদিবসয়ুদ্ধে সপ্তদশোঽধ্যায়ঃ॥ 17 ॥

 -   -  

8-17-1 শরভোঽষ্টপাদঃ সিংহঘাতী পশুপক্ষিশরীরো নৃসিংহবৎ দ্ব্যাত্মা॥ 8-17-12 ঈদৃশং ব্যসনং যদ্ধেন মে দৃষ্টং কদাচন। দৈবয়োগাদিমে বাণা ন জঘ্নর্মম চাহবে ইতি ক.খ.ট.পাঠঃ॥ 8-17-13 ঈদৃশং ব্যসনং যদ্ধেন মে দৃষ্টং কদাচন। দৈবয়োগাদিমে বাণা ন জঘ্নর্মম চাহবে ইতি ক.খ.ট.পাঠঃ॥ 8-17-25 অভ্রশ্যন্ত ভ্রষ্টাঃ। বর্ম ন চিচ্ছিদুরিত্যর্থঃ॥ 8-17-28 ববাম বান্তবান্॥ 8-17-36 পার্ষতং শিখংডিনং॥ 8-17-17 সপ্তদশোঽধ্যায়ঃ॥





কর্ণপর্ব - অধ্যায় 018

॥ শ্রীঃ ॥

8.18. অধ্যায়ঃ 018 

 -   -  

অর্জুনেন সংশপ্তকপরাজয়ঃ॥ 1 ॥

 -   -  

8-18-0 (55735) 
সঞ্জয় উবাচ। 8-18-0 (4866) 
শ্বেতাশ্বোঽপি মহারাজ ব্যধমত্তাবকং বলম্।
যথা বায়ুঃ সমাসাদ্য তূলরাশিং সমন্ততঃ॥ 8-18-1 (55736) 
প্রত্যুদ্যযুস্ত্রিগর্তাস্তং শিবয়ঃ কৌরবৈঃ সহ।
বসাতয়োঽথ সাল্বাশ্চ গোপালাশ্চ যশস্বিনঃ॥ 8-18-2 (55737) 
সত্যদেবঃ সত্যকীর্তির্মিত্রদেবঃ শ্রুতঞ্জয়ঃ।
সৌশ্রুতিশ্চন্দ্রদেবশ্চ মিত্রবর্মা চ ভারত॥ 8-18-3 (55738) 
ত্রিগর্তরাজঃ সমরে ভ্রাতৃভিঃ পরিবারিতঃ।
পুত্রৈশ্চৈব মহেষ্বাসৈর্নানাশস্ত্রবিশারদৈঃ॥ 8-18-4 (55739) 
ব্যসৃজন্ত শস্ত্রাতান্কিরন্তোঽর্জুনমাহবে।
অভ্যবর্তন্ত সহসা বার্যোঘা ইব সাগরম্॥ 8-18-5 (55740) 
তে ৎবর্জুনং সমাসাদ্য যোধাঃ শতসহস্রশঃ।
অগচ্ছন্বিলয়ং সর্বে তার্ক্ষ্যং দৃষ্ট্বেব পন্নগাঃ॥ 8-18-6 (55741) 
তে হন্যমানাঃ সমরে ন জহুঃ পাণ্ডবং রণে।
হন্যমানা মহারাজ শলভা ইব পাবকম্॥ 8-18-7 (55742) 
সত্যদেবস্ত্রিভির্বাণৈর্বিব্যাধ যুধি পাণ্ডবম্।
মিত্রদেবস্ত্রিষষ্ট্যা তু চন্দ্রদেবস্তু সপ্তভিঃ॥ 8-18-8 (55743) 
মিত্রবর্মা ত্রিসপ্তত্যা সৌশ্রুতিশ্চাপি সপ্তভিঃ।
শ্রুতংজয়স্তু বিংশত্যা সুশর্মা নবভিঃ শরৈঃ॥ 8-18-9 (55744) 
স বিদ্বো বহুভিঃ সঙ্খ্যে প্রতিবিব্যাধ তান্নৃপান্।
সৌশ্রুতিং সপ্তভির্বিদ্ব্বা চন্দ্রদেবং ত্রিভিঃ শরৈঃ॥ 8-18-10 (55745) 
শ্রুতংজয়ং চ বিংশত্যা চন্দ্রদেবং তথাঽষ্টভিঃ।
মিত্রদেবং শতেনৈব সত্যদেবং ত্রিভিঃ শরৈঃ॥ 8-18-11 (55746) 
নবভির্মিত্রবর্মাণং সুশর্মাণং তথাঽষ্টভিঃ।
শ্রুতঞ্জয়ং চ রাজানং হৎবা তত্র শিলাশিতৈঃ॥ 8-18-12 (55747) 
সৌশ্রুতেঃ সশিরস্ত্রাণং শিরঃ কায়াদপাহরৎ।
ৎবরিতশ্চন্দ্রদেবং চ শরৈর্নিন্যে যমক্ষয়ম্॥ 8-18-13 (55748) 
তথেতরান্মহারাজ যতমানান্মহারথান্।
পঞ্চভিঃ পঞ্চভির্বাণৈরেকৈকং প্রত্যবারয়ৎ॥ 8-18-14 (55749) 
সত্যদেবস্তু সঙ্ক্রুদ্বস্তোমরং ব্যসৃজন্মহৎ।
সমুদ্দিশ্য রণে কৃষ্ণং সিংহনাদং ননাদ চ॥ 8-18-15 (55750) 
স নির্ভিদ্য ভুজং সব্যং মাধবস্য মহাত্মনঃ।
অয়স্ময়ঃ স্বর্ণদণ্ডো জগাম ধরণীং তদা॥ 8-18-16 (55751) 
মাধবস্য তু বিদ্ধস্য তোমরেণ মহারণে।
প্রতোদঃ প্রাপতদ্বস্তাদ্রশ্ময়শ্চ বিশাম্পতে॥ 8-18-17 (55752) 
বাসুদেবং বিভিন্নাঙ্গং দৃষ্ট্বা পার্থো ধনঞ্জয়ঃ।
ক্রোধমাহারয়ত্তীব্রং কৃষ্ণং চেদমুবাচ হ॥ 8-18-18 (55753) 
প্রাপয়াশ্বান্মহাবাহো সত্যদেবং প্রতি প্রভো।
যাবদেনং শরৈস্তীক্ষ্ণৈর্নয়ামি যমসাদনম্॥ 8-18-19 (55754) 
প্রতোদং গৃহ্য সোঽন্যত্তু রশ্মীন্সঙ্গৃহ্য চ দ্রুতম্।
বাহয়ামাস তানশ্বান্সত্যদেবরথং প্রতি॥ 8-18-20 (55755) 
বিষ্বক্সেনং সুনির্বিদ্বং দৃষ্ট্বা পার্থো ধনঞ্জয়ঃ।
সত্যদেবং শরৈস্তীক্ষ্ণৈর্বারয়িৎবা মহারথঃ॥ 8-18-21 (55756) 
ততঃ সুনিশিতৈর্ভল্লৈ রাজ্ঞস্তস্য মহচ্ছিরঃ।
কুম্ডলোপচিতং কায়াচ্চকর্ত পৃতনান্তরে॥ 8-18-22 (55757) 
তন্নিকৃত্য শিতৈর্বাণৈর্ভিত্রবর্মাণমাক্ষিপৎ।
বৎসদন্তেন তীক্ষ্ণেন সারথিং চাস্য মারিষ॥ 8-18-23 (55758) 
ততঃ শরশতৈর্ভূয়ঃ সংশপ্তকগণান্বলী।
পাতয়ামাস সঙ্ক্রুদ্বঃ শতশোঽথ সহস্রশঃ॥ 8-18-24 (55759) 
ততো রজতপুঙ্খেন রাজঞ্শীর্ষং মহাত্মনঃ।
মিত্রদেবস্য চিচ্ছেদ ক্ষুরপ্রেণ মহারথঃ। 
সুশর্মাণং সুসঙ্ক্রুদ্ধো জত্রুদেশে সমাহনৎ॥  8-18-25 (55760) 
ততঃ সংশপ্তকাঃ সর্বে পরিবার্য ধনঞ্জয়ম্।
শস্ত্রৌঘৈর্মমৃদুঃ ক্রুদ্বা নাদয়ন্তো দিশো দশ॥ 8-18-26 (55761) 
অভ্যর্দিতস্তু তজ্জিষ্ণুঃ শক্রতুল্যপরাক্রমঃ।
ঐন্দ্রমস্ত্রমমেয়াত্মা প্রাদুশ্চক্রে মহারথঃ॥ 8-18-27 (55762) 
ততঃ শরসহস্রাণি প্রাদুরাসন্বিশাম্পতে।
`কার্মুকাৎপাণ্ডুপুত্রস্য পার্থস্যামিততেজসঃ'॥ 8-18-28 (55763) 
ততস্তু চ্ছিদ্যমানানাং ধ্বজানাং ধনুষাং তথা।
রথানাং সপতাকানাং তূণীরাণাং যুগৈঃ সহ॥ 8-18-29 (55764) 
অক্ষাণামথ চক্রাণাং যোক্ত্রাণাং রশ্মিভিঃ সহ।
কূবরাণাং বরূথানাং পৃষৎকানাং চ সংয়ুগে॥ 8-18-30 (55765) 
অশ্বানাং পততাং চাপি প্রাসানামৃষ্টিভিঃ সহ।
গদানাং পরিঘানাং চ শক্তিতোমরপট্টসৈঃ॥ 8-18-31 (55766) 
শতঘ্নীনাং সচক্রাণাং ভুজানাং চোরুভিঃ সহ।
কণ্ঠসূত্রাঙ্গদানাং চ কেয়ূরাণাং চ মারিষ॥ 8-18-32 (55767) 
হারাণামথ নিষ্কাণাং তনুত্রাণাং চ ভারত।
ছত্রাণাং ব্যজনানাং চ শিরসাং কুমুটৈঃ সহ। 
রাশয়শ্চাত্র দৃশ্যন্তে পতিতানাং মহীতলে॥  8-18-33 (55768) 
সকুণ্ডলানি স্বক্ষীমি পূর্ণচন্দ্রনিভানি চ।
শিরাংস্যুর্ব্যামদৃশ্যন্ত তারাজালমিবাম্বরে॥ 8-18-34 (55769) 
সুস্রগ্বীণি সুবাসাংসি চন্দনেনোক্ষিতানি চ।
শরীরাণি ব্যদৃশ্যন্ত নিহতানাং মহীতলে॥ 8-18-35 (55770) 
রুদ্রস্যাক্রীডসদৃশং ঘোরমায়োধনং তদা॥  8-18-36 (55771) 
নিহতৈ রাজপুত্রৈশ্চ ক্ষত্রিয়ৈশ্চ মহাবলৈঃ।
`অর্জুনেন মহারাজ তত্রতত্র মহারণে'॥ 8-18-37 (55772) 
হস্তিভিঃ পতিতৈশ্চৈব তুরঙ্গৈশ্চাভবন্মহী।
অগম্যরূপা সমরে বিশীর্ণৈরিব পর্বতৈঃ॥ 8-18-38 (55773) 
নাসীদ্রথপথস্তস্য পাণ্ডবস্য মহাত্মনঃ।
নিঘ্নতঃ শাত্রবান্ভল্লৈর্হস্ত্যশ্বং চাস্যতো মহৎ॥ 8-18-39 (55774) 
স্বানুগা ইব সীদন্তি রথচক্রাণি মারিষ।
চরতস্তস্য সঙ্গ্রামে তস্মিংল্লোহিতকর্দমে॥ 8-18-40 (55775) 
সীদমানানি চক্রাণি সমুহূস্তুরগা ভৃশম্।
শ্রমেণ মহতা যুক্তা মনোমারুতরংহসঃ॥ 8-18-41 (55776) 
বধ্যমানং তু তৎসৈন্যং পাণ্ডুপুত্রেণ ধন্বিনা।
প্রায়শো বিমুখং সর্বং নাবতিষ্ঠত ভারত॥ 8-18-42 (55777) 
তাঞ্জিৎবা সমরে জিষ্ণুঃ সংশপ্তকগণান্বহূন্।
বিররাজ তদা পার্থো বিধূমোঽগ্নিরিব জ্বলন্॥ ॥ 8-18-43 (55778) 
 
ইতি শ্রীমন্মহাভারতে কর্ণপর্বণি ষোডশদিবসয়ুদ্ধে অষ্টাদশোঽধ্যায়ঃ॥ 18 ॥

 -   -  

8-18-39 আসীদ্রথপথস্তস্য ইতি ঘ.ঙ. পাঠঃ। আসাদিতস্ততো রান্রথচক্রে বিশাম্পতে ইতি ক.পাঠঃ। আচ্ছাদিতং ততো রাজন্রথচক্রং চ মারিষ ইতি খ.পাঠঃ॥ 8-18-41 সীদমানানি পঙ্কমজ্জনাৎ॥ 8-18-18 অষ্টাদশোঽধ্যায়ঃ॥





কর্ণপর্ব - অধ্যায় 019

॥ শ্রীঃ ॥

8.19. অধ্যায়ঃ 019 

 -   -  

সঙ্কুলয়ুদ্ধম্॥ 1 ॥

 -   -  

8-19-0 (55779) 
সঞ্জয় উবাচ। 8-19-0 (4867) 
যুধিষ্ঠিরং মহারাজ বিসৃজন্তং শরান্বহূন্।
স্বয়ং দুর্যোধনো রাজা প্রত্যগৃহ্ণাদভীতবৎ॥ 8-19-1 (55780) 
তমাপতন্তং সহসা তব পুত্রং মহারথম্।
ধর্মরাজো দ্রুতং বিদ্ধ্বা তিষ্ঠতিষ্ঠেতি চাব্রবীৎ॥ 8-19-2 (55781) 
স তু তং প্রতিবিব্যাধ নবভির্নিশিতৈঃ শরৈঃ।
সারথিং চাস্য ভল্লেন ভৃশং ক্রুদ্ধোঽভ্যতাডয়ৎ॥ 8-19-3 (55782) 
ততো যুধিষ্ঠিরো রাজন্স্বর্ণপুঙ্খাঞ্শিলীমুখান্।
দুর্যোধনায় চিক্ষেপ ত্রয়োদশ শিলাশিতান্॥ 8-19-4 (55783) 
চতুর্ভিশ্চতুরো বাহাংস্তস্য হৎবা মহারথঃ।
পঞ্চমেন শিরঃ কায়াৎসারথেশ্চ সমাক্ষিপৎ॥ 8-19-5 (55784) 
ষষ্ঠেন তু ধ্বজং রাজ্ঞঃ সপ্তমেন তু কার্মুকম্।
অষ্টমেন তথা খঙ্গং পাতয়ামাস ভূতলে। 
পঞ্চভির্নৃপতিং চাপি ধর্মরাজোঽর্দয়দ্ভৃশম্॥  8-19-6 (55785) 
হতাশ্বাত্তু রথাত্তস্মাদবপ্লুত্য সুতস্তব।
উত্তমং ব্যসনং প্রাপ্তো ভূমাবেবাবতিষ্ঠত॥ 8-19-7 (55786) 
তং তু কৃচ্ছ্রগতং দৃষ্ট্বা কর্ণদ্রৌণিকৃপাদয়ঃ।
অভ্যবর্তন্ত সহসা পরীপ্সন্তো নরাধিপম্॥ 8-19-8 (55787) 
অথ পাণ্ডুসুতাঃ সর্বে পরিবার্য যুধিষ্ঠিরম্।
অন্বয়ুঃ সমরে রাজংস্ততো যুদ্ধমবর্তত॥ 8-19-9 (55788) 
ততস্তূর্যসহস্রাণি প্রাবাদ্যন্ত মহামৃধে॥  8-19-10 (55789) 
ক্ষ্বেলাঃ কিলকিলাশব্দাঃ প্রাদুরাসন্মহীপতে।
যত্রাভ্যগচ্ছন্সমরে পাঞ্চালাঃ কৌরবৈঃ সহ॥ 8-19-11 (55790) 
নরা নরৈঃ সমাজগ্মুর্বারণা বরবারণৈঃ।
রথাশ্চ রথিভিঃ সার্ধং হয়াশ্চ হয়সাদিভিঃ॥ 8-19-12 (55791) 
দ্বন্দ্বান্যাসন্মহারাজ প্রেক্ষণীয়ানি সংয়ুগে।
বিবিধান্যপ্যচিন্ত্যানি শস্ত্রবন্ত্যুত্তমানি চ॥ 8-19-13 (55792) 
তে শূরাঃ সমরে সর্বে চিত্রং লঘু চ সুষ্ঠু চ।
অয়ুধ্যন্ত মহাবেগাঃ পরস্পরবধৈষিণঃ॥ 8-19-14 (55793) 
অন্যোন্যং সমরে জঘ্নুর্যোধব্রতমনুষ্ঠিতাঃ।
ন হি তে সমরং চক্রুঃ পৃষ্ঠতো বৈ কথঞ্চন॥ 8-19-15 (55794) 
মুহূর্তমেব তদ্যুদ্বমাসীন্মধুরদর্শনম্।
তত উন্মত্তবদ্রাজন্নির্মর্যাদমবর্তত॥ 8-19-16 (55795) 
রথী নাগং সমাসাদ্য দারয়ন্নিশিতৈঃ শরৈঃ।
প্রেষয়ামাস কালায় শরৈঃ সন্নতপর্বভিঃ॥ 8-19-17 (55796) 
নাগা হয়ান্সমাসাদ্য বিক্ষিপন্তো বহূন্রণে।
দারয়ামাসুরত্যুগ্রং তত্রতত্র তদাতদা॥ 8-19-18 (55797) 
হয়ারোহাশ্চ বহবঃ পরিবার্য হয়োত্তমান্।
তলশব্দরবাংশ্চক্রুঃ সম্পতন্তস্ততস্ততঃ॥ 8-19-19 (55798) 
ধাবমানাংস্ততস্তাংস্তু দ্রবমাণান্মহাগজান্।
পার্শ্বতঃ পৃষ্ঠতশ্চৈব নিজঘ্নুর্হয়সাদিনঃ॥ 8-19-20 (55799) 
বিদ্রাব্য চ বহূনশ্বান্নাগা রাজন্মদোৎকটাঃ।
বিষাণৈশ্চাপরে জঘ্নুর্মমৃদুশ্চাপরে ভৃশম্॥ 8-19-21 (55800) 
সাশ্বারোহাংশ্চ তুরগান্বিষামৈর্বিব্যধূ রুষা।
অপরে চিক্ষিপুর্বেগাৎপ্রগৃহ্যাতিবলাস্তদা॥ 8-19-22 (55801) 
পাদাতৈরাহতা নাগা বিবরেষু সমন্ততঃ।
চক্রুরার্তস্বরং ঘোরং দুদ্রুবুশ্চ দিশো দশ॥ 8-19-23 (55802) 
পদাতীনাং তু সহসা প্রদ্রুতানাং মহাহবে।
উৎসৃজ্যাভরণং তূর্ণমববব্রূ রণাজিরে॥ 8-19-24 (55803) 
নিমিত্তং মন্যমানাস্তু পরিণাম্য মহাগজাঃ।
জগৃহুর্বিভিদুশ্চৈব চিত্রাণ্যাভরণানি চ॥ 8-19-25 (55804) 
তাংস্তু তত্র প্রসক্তান্বৈ পরিন্বার্য পদাতয়ঃ।
হস্ত্যারোহান্নিজঘ্নুস্তে মহাবেগা বলোৎকটাঃ॥ 8-19-26 (55805) 
অপরে হস্তিভির্হস্তৈঃ খং বিক্ষিপ্তা মহাহবে।
নিপতন্তো বিষাণাগ্রৈর্ভৃশং বিদ্বাঃ সুশিক্ষিতৈঃ॥ 8-19-27 (55806) 
অপরে সহসা গৃহ্য বিষাণৈরেব সূদিতাঃ।
সেনান্তরং সমাসাদ্য কেচিত্তত্র মহাগজৈঃ॥ 8-19-28 (55807) 
ক্ষুণ্ণগাত্রা মহারাজ বিক্ষিপ্য চ পুনঃপুনঃ।
অপরে ব্যজনানীব বিভ্রাম্য নিহতা মৃধে॥ 8-19-29 (55808) 
পুরঃসরাশ্চ নাগানামপরেষাং বিশাম্পতে।
শরীরাণ্যতিবিদ্বানি তত্রতত্র রণাজিরে॥ 8-19-30 (55809) 
প্রতিমানেষু কুম্ভেষু দন্তবেষ্টেষু চাপরে।
নিগৃহীতা ভৃশং নাগাঃ প্রাসতোমরশক্তিভিঃ॥ 8-19-31 (55810) 
নিগৃহ্য চ গজাঃ কেচিৎ পার্শ্বস্থৈর্ভৃশদারুণৈঃ।
রথাশ্বসাদিভিস্তত্র সম্ভিন্না ন্যপতন্ভুবি॥ 8-19-32 (55811) 
সহয়াঃ সাদিনস্তত্র তোমরেণ মহামৃধে।
ভূমাবমৃদ্রন্বেগেন সচর্মাণং পদাতিনম্॥ 8-19-33 (55812) 
চছা সাবরণান্কাংশ্চিত্তত্রতত্র বিশাম্পতে।
রথান্নাগাঃ সমাসাদ্য পরিগৃহ্য চ মারিষ। 
ব্যাক্ষিপন্সহসা তত্র ঘোররূপে ভয়ানকে॥  8-19-34 (55813) 
নারাচৈর্নিহতাশ্চাপি গজাঃ পেতুর্মহাবলাঃ।
পর্বতস্যেব শিখরং বজ্ররুগ্ণং মহীতলে॥ 8-19-35 (55814) 
যোধা যোধান্সমাসাদ্য মুষ্টিভির্ব্যহনন্যুধি।
কেশেষ্বন্যোন্যমাক্ষিপ্য চিক্ষিপুর্বিভিদুশ্চ হ॥ 8-19-36 (55815) 
উদ্যম্য চ ভুজানন্যে নিক্ষিপ্য চ মহীতলে।
পদা চোরঃ সমাক্রম্য স্ফুরতোঽপাহরচ্ছিরঃ॥ 8-19-37 (55816) 
পততশ্চাপরো রাজন্বিজহারাসিনা শিরঃ।
`মৃতমন্যো মহারাজ পদা তাডিতবাংস্তদা'॥ 8-19-38 (55817) 
জীবতশ্চ তথৈবান্যঃ শস্ত্রং কায়ে ন্যমজ্জয়ৎ।
মুষ্টিয়ুদ্ধং মহচ্চাসীদ্যোধানাং তত্র ভারত। 
তথা কেশগ্রহশ্চোগ্রো বাহুয়ুদ্ধং চ ভৈরবম্॥  8-19-39 (55818) 
সমাসক্তস্য চান্যেন অবিজ্ঞাতস্তথাঽপরঃ।
জহার সমরে প্রাণান্নানাশস্তৈরনেকধা॥ 8-19-40 (55819) 
সংসক্তেষু চ যোধেষু বর্তমানে চ সঙ্কুলে।
কবন্ধান্যুত্থিতানি স্যুঃ শতশোঽথ সহস্রশঃ॥ 8-19-41 (55820) 
শোণিতৈঃ সিচ্যমানানি শস্ত্রাণি কবচানি চ।
মহারাগানুরক্তানি বস্ত্রাণীব চকাশিরে॥ 8-19-42 (55821) 
এবমেতন্মহদ্যুদ্বং দারুণং শস্ত্রসঙ্কুলম্।
উন্মত্তগঙ্গাপ্রতিমং শব্দেনাপূরয়জ্জগৎ॥ 8-19-43 (55822) 
নৈব স্বে ন পরে রাজন্বিজ্ঞায়ন্তে শরাতুরাঃ।
যোদ্বব্যমিতি যুধ্যন্তে রাজানো জয়গৃদ্বিনঃ॥ 8-19-44 (55823) 
স্বান্স্বে জঘ্নুর্মহরাজ পরাংশ্চৈব সমাগতান্।
উভয়োঃ সেনয়োর্বীরৈর্ব্যাকুলং সমপদ্যত॥ 8-19-45 (55824) 
রথৈর্ভগ্নৈর্মহারাজ বারণৈশ্চ নিপাতিতৈঃ।
হয়ৈশ্চ পতিতৈস্তত্র নরৈশ্চ বিনিপাতিতৈঃ॥ 8-19-46 (55825) 
অগম্যরূপা পৃথিবী ক্ষণেন সমপদ্যত।
ক্ষণেনাসীন্মহীপাল ক্ষতজৌঘপ্রবর্তিনী॥ 8-19-47 (55826) 
পাঞ্চালানহতৎকর্ণস্ত্রিগর্তাংশ্চ ধনঞ্জয়ঃ।
ভীমসেনঃ কুরূন্রাজন্হস্ত্যনীকং চ সর্বশঃ॥ 8-19-48 (55827) 
এবমেষ ক্ষয়ো বৃত্তঃ কুরুপাণ্ডবসেনয়োঃ।
অপরাহ্ণে গতে সূর্যে কাঙ্ক্ষতাং বিপুলং যশঃ॥ ॥ 8-19-49 (55828) 
 
ইতি শ্রীমন্মহাভারতে কর্ণপর্বণি ষোডশদিবসয়ুদ্ধে একোনবিংশোঽধ্যায়ঃ॥ 19 ॥

 -   -  

8-19-24 আভরণমববব্রুঃ অবগত্য বৃতবন্তঃ॥ 8-19-25 নিমিত্তং জয়হেতুম্। মহান্তা গজা যেষাং তে মহাগজা গজারোহা জগৃহুর্হস্তিভির্গ্রাহয়ামাসুঃ। পরিণাম্য হস্তিনমিতি শেষঃ। বিভি দুশ্চ শত্রূন্গজৈরেব॥ 8-19-31 প্রতিমানেষু গজদন্তান্তরালেষু। প্রাসৈঃ কুম্ভেষু তোমরৈর্দন্তবেষ্টেষু শক্তিমিশ্চ নিগৃহীতাঃ। প্রতিমানং প্রতিচ্ছায়া গজদন্তান্তরালয়োরিতি মেদিনী॥ 8-19-19 একোনবিংশোঽধ্যায়ঃ॥





কর্ণপর্ব - অধ্যায় 020

॥ শ্রীঃ ॥

8.20. অধ্যায়ঃ 020 

 -   -  

যুধিষ্ঠিরেণ দুর্যোধনপরাজয়ঃ॥ 1 ॥

 -   -  

8-20-0 (55829) 
ধৃতরাষ্ট্র উবাচ। 8-20-0 (4868) 
অতিতীব্রাণি দুঃখানি দুঃসহানি বহূনি চ।
ৎবত্তোঽহং সঞ্জয়াশ্রৌষং পুত্রাণাং চৈব সঙ্ক্ষয়ম্॥ 8-20-1 (55830) 
যথা ৎবং মে কথয়সে যথা যুদ্বমবর্তত।
ন সন্তি সূত কৌরব্যা ইতি মে নিশ্চিতা মতিঃ॥ 8-20-2 (55831) 
দুর্যোধনশ্চ বিরথঃ কৃতস্তত্র মহারথঃ।
ধর্মপুত্রঃ কথং চক্রে তস্য বা নৃপতিঃ কথম্॥ 8-20-3 (55832) 
অপরাহ্ণে কথং যুদ্বমভবদ্রোমহর্ষণম্।
তন্মমাচক্ষ্ব তত্ৎবেন কুশলো হ্যসি সঞ্জয়॥ 8-20-4 (55833) 
সঞ্জয় উবাচ। 8-20-5 (4869) 
সংসক্তেষু তু সৈন্যেষু বধ্যমানেষু ভাগশঃ।
রথমন্যং সমাস্থায় পুত্রস্তব বিশাম্পতে॥ 8-20-5 (55834) 
ক্রোধেন মহতা যুক্তঃ সবিষো ভুজগো যথা।
দুর্যোধনঃ সমালক্ষ্য ধর্মরাজং যুধিষ্ঠিরম্। 
প্রোবাচ সূতং ৎবরিতো যাহিয়াহীতি ভারত॥  8-20-6 (55835) 
তত্র মাং প্রাপয় ক্ষিপ্রং সারথে যত্র পাণ্ডবঃ।
ধ্রিয়মাণাতপ্রতেণ রাজা রাজতি দংশিতঃ॥ 8-20-7 (55836) 
স সূতশ্চোদিতো রাজ্ঞা রাজ্ঞঃ স্যন্দনমুত্তমম্।
যুধিষ্ঠিরস্যাভিমুখং প্রেষয়ামাস সংয়ুগে॥ 8-20-8 (55837) 
ততো যুধিষ্ঠিরঃ ক্রুদ্বঃ প্রভিন্ন ইব কুঞ্জরঃ।
সারথিং চোদয়ামাস যাহি যত্র সুয়োধনঃ॥ 8-20-9 (55838) 
তৌ সমাজগ্মতুর্বীরৌ ভ্রাতরৌ রথসত্তমৌ॥  8-20-10 (55839) 
সমেত্য চ মহাবীরৌ সংরব্ধৌ যুদ্বদুর্মদৌ।
ববর্ষতুর্মহেষ্বাসৌ শরৈরন্যোন্যমাহবে॥ 8-20-11 (55840) 
ততো দুর্যোধনো রাজা ধর্মশীলস্য মারিষ।
শিলাশিতেন ভল্লেন ধনুশ্চিচ্ছেদ সংয়ুগে॥ 8-20-12 (55841) 
তং নামৃষ্যত সঙ্ক্রুদ্ধো হ্যবমানং যুধিষ্ঠিরঃ।
অপবিধ্য ধনুশ্ছিন্নং ক্রোধসংরক্তলোচনঃ॥ 8-20-13 (55842) 
অন্যৎকার্মুকমাদায় ধর্মপুত্রশ্চমূমুখে।
দুর্যোধনস্য চিচ্ছেদ ধ্বজং কার্মুকমেব চ॥ 8-20-14 (55843) 
অথান্যদ্বনুরাদায় পুত্রস্তে ভরতর্ষভ।
`যুধিষ্ঠিরস্য চিক্ষেপ শরান্কনকভূষণান্। 
রুক্মপুঙ্খান্প্রসন্নাগ্রান্সবিষানিব পন্নগান্'॥  8-20-15 (55844) 
তাবন্যোন্যং সুসঙ্ক্রুদ্ধৌ শস্ত্রবর্ষাণ্যমুঞ্চতাম্।
সিংহাবিব সুসংরব্ধৌ পরস্পরজিগীষয়া॥ 8-20-16 (55845) 
জঘ্নতুস্তৌ রণেঽন্যোন্যং নর্দমানৌ বৃষাবিব।
অন্তরং মার্গমাণৌ চ চেরতুস্তৌ মহারথৌ॥ 8-20-17 (55846) 
ততঃ পূর্ণায়তোৎসৃষ্টৈঃ শরৈস্তৌ তু কৃতব্রণৌ।
বিরেজতুর্মহারাজ কিংশুকাবিব পুষ্পিতৌ॥ 8-20-18 (55847) 
ততো রাজন্বিমুঞ্চন্তৌ সিংহনাদান্মুহুর্মুহুঃ।
তলয়োশ্চ তথা শব্দান্ধনুষশ্চ মহাহবে॥ 8-20-19 (55848) 
শঙ্খশব্দবরাংশ্চৈব চক্রতুস্তৌ নরেশ্বরৌ।
অন্যোন্যং তৌ মহারাজ পীডয়াংচক্রতুর্ভৃশম্॥ 8-20-20 (55849) 
ততো যুধিষ্ঠিরো রাজা পুত্রং তব শরৈস্ত্রিভিঃ।
আজঘানোরসি ক্রুদ্ধো বজ্রবেগৈর্দুরাসদৈঃ॥ 8-20-21 (55850) 
প্রতিবিব্যাধ তং তূর্ণং তব পুত্রো মহীপতিঃ।
পঞ্চভির্নিশিতৈর্বাণৈঃ স্বর্ণপুঙ্খৈঃ শিলাশিতৈঃ॥ 8-20-22 (55851) 
ততো দুর্যোধনো রাজা শক্তিং চিক্ষেপ ভারত।
সর্বপারশবীং তীক্ষ্ণাং মহোল্কাপ্রতিমাং তদা॥ 8-20-23 (55852) 
তামাপতন্তীং সহসা ধর্মরাজঃ শিতৈঃ শরৈঃ।
ত্রিভিশ্চিচ্ছেদ সহসা তং চ বিব্যাধ পঞ্চভিঃ॥ 8-20-24 (55853) 
নিপপাত ততঃ সাঽথ স্বর্ণদণ্ডা মহাস্বনা।
নিপতন্তী মহোল্কেব ব্যরাজচ্ছিখিসন্নিভা॥ 8-20-25 (55854) 
শক্তিং বিনিহতাং দৃষ্ট্বা পুত্রস্তব বিশাম্পতে।
নবভির্নিশিতৈর্ভল্লৈর্নিজঘান যুধিষ্ঠিরম্॥ 8-20-26 (55855) 
সোঽতিবিদ্বো বলবতা শত্রুণআ শত্রুতাপনঃ।
দুর্যোধনং সমুদ্দিশ্য বাণং জগ্রাহ সৎবরঃ॥ 8-20-27 (55856) 
সমাধত্ত চ তং বাণং ধনুর্মধ্যে মহাবলঃ।
চিক্ষেপ চ মহারাজ ততঃ ক্রুদ্বঃ পরাক্রমী॥ 8-20-28 (55857) 
স তু বাণঃ সমাসাদ্য তব পুত্রং মহারথম্।
ব্যামোহয়ত রাজানং ধরণীং চ দদার হ॥ 8-20-29 (55858) 
ততো দুর্যোধনঃ ক্রুদ্ধো গদামুদ্যম্য বেগিতঃ।
বিধিৎসুঃ কলহস্যান্তং ধর্মরাজমুপাদ্রবৎ॥ 8-20-30 (55859) 
তমুদ্যতগদং দৃষ্ট্বা দণ্ডহস্তমিবান্তকম্।
ধর্মরাজো মহাশক্তিং প্রাহিণোত্তব সূনবে॥ 8-20-31 (55860) 
দীপ্যমানাং মহাবেগাং মহোল্কাং জ্বলিতামিব।
যমদণ্ডনিভাং ঘোরাং কালরাত্রিমিবাপরাম্॥ 8-20-32 (55861) 
রথস্থঃ স তয়া বিদ্বো বর্ম ভিত্ৎবা স্তনান্তরে।
ভৃশং সংবিগ্নহৃদয়ঃ পপাত চ মুমোহ চ॥ 8-20-33 (55862) 
নভস্তমাহ চ ততঃ প্রতিজ্ঞামনুপালয়।
নায়ং বধ্যস্তব নৃপ ইত্যুক্তঃ স ন্যবর্তত॥ 8-20-34 (55863) 
ততস্ৎবরিতমাগম্য কৃতবর্মা তবাত্মজম্।
প্রত্যপদ্যত রাজানং নিম্নং ব্যসনার্ণবে॥ 8-20-35 (55864) 
গদামাদায় ভীমোঽপি হেমপট্টপরিষ্কৃতাম্।
অভিদুদ্রাব বেগেন কৃতবর্মাণমাহবে॥ 8-20-36 (55865) 
এবং তদভবদ্যুদ্ধং ৎবদীয়ানাং পরৈঃ সহ।
অপরাহ্ণে মহারাজ কাঙ্ক্ষতাং বিজয়ং যুধি॥ ॥ 8-20-37 (55866) 
 
ইতি শ্রীমন্মহাভারতে কর্ণপর্বণি ষোডশদিবসয়ুদ্ধে বিংশোঽধ্যায়ঃ॥ 20 ॥

 -   -  

8-20-1 অতিতীব্রাণি যুদ্ধানীতি ক.ট.ড.পাঠঃ॥ 8-20-3 তস্য তং চ নৃপতির্দুর্যোধনঃ কথময়ুধ্যত ইতি শেষঃ॥ 8-20-13 অপবিধ্য ত্যক্ৎবা॥ 8-20-23 সর্বপারশবীং সর্বপারশবীং সর্ববিনাশিনীং গৌরাদিঃ। তিরস্কারে বিনাশে চ পুংসি পারশবঃ ইতি মেদিনী॥৩ 8-20-25 দীপয়ন্তী মহোল্কাভা রাজঞ্শক্তির্দিশো দশ ইতি ড.পাঠঃ॥ 8-20-34 ভীমস্তমাহ চ ততঃ প্রতিজ্ঞামনুচিন্তয়ন্ ইতি ঝ.পাঠঃ॥ 8-20-20 বিংশোঽধ্যায়ঃ॥





কর্ণপর্ব - অধ্যায় 021

॥ শ্রীঃ ॥

8.21. অধ্যায়ঃ 021 

 -   -  

সঙ্কুলয়ুদ্ধম্॥ 1 ॥ ষোডশদিবসয়ুদ্ধোপসংহারঃ॥ 2 ॥

 -   -  

8-21-0 (55867) 
সঞ্জয় উবাচ। 8-21-0 (4870) 
ততঃ কর্ণং পুরস্কৃত্য ৎবদীয়া যুদ্বদুর্মদাঃ।
পুনরাবৃত্য সঙ্গ্রামং চক্রুর্দেবাসুরোপমম্॥ 8-21-1 (55868) 
দ্বিরদনররথাশ্বশঙ্খশব্দৈঃ
পরিহৃষিতা বিবিধৈশ্চ শস্ত্রপাতৈঃ।
দ্বিরদরথপদাতিসাদিসঙ্ঘাঃ
পরিকুপিতাভিমুখাঃ প্রজঘ্নিরে তে॥  8-21-2 (55869) 
শিতপরশ্বথসাসিপট্টসৈ--
রিষুভিরনেকবিধৈশ্চ সূদিতাঃ।
দ্বিরদরথহয়া মহাহবে
বরপুরুষৈঃ পুরুষাশ্চ বাহনৈঃ॥  8-21-3 (55870) 
কমলদিনকরেন্দুসন্নিভৈঃ
সিতদশনৈঃ সুমুখাক্ষিনাসিকৈঃ।
রুচিরমকুটকুণ্ডলৈর্মহী
পুরুষশিরোভিরুপস্তৃতা বভৌ॥  8-21-4 (55871) 
পরিঘমুসলশক্তিতৌমরৈ--
র্নখরভুশুণ্ডিগদাশতৈর্হতাঃ।
দ্বিরদনরহয়াঃ সহস্রশো
রুধিরনদীপ্রবহাস্তদাঽভবন্॥  8-21-5 (55872) 
প্রহতরথনরাশ্বকুঞ্জরং
প্রতিভয়দর্শনমুল্বণব্রণম্।
তদহিতহতমাবভৌ বলং
পিতৃপতিরাষ্ট্রমিব প্রজাক্ষয়ে॥  8-21-6 (55873) 
অথ তব নরদেব সৈনিকা--
স্তব চ সুতাঃ সুরসূনুসন্নিভাঃ।
অমিতবলপুরঃ সরা রণে
কুরুবৃষভাঃ শিনিপুত্রমভ্যযুঃ॥  8-21-7 (55874) 
তদতিরুধিরভীমমাবভৌ
পুরুষবরাশ্বরথদ্বিপাকুলম্।
লবণজলসমুদ্বতস্বনং
বলমসুরামরসৈন্যসপ্রভম্॥  8-21-8 (55875) 
সুরপতিসমবিক্রমস্তত--
স্ত্রিদশবরাবরজোপমং যুধি।
দিনকরকিরণপ্রভৈঃ পৃষৎকৈ
রবিতনয়োঽভ্যহনচ্ছিনিপ্রবীরম্॥  8-21-9 (55876) 
তমপি সরথবাজিসারথিং
শিনিবৃষভো বিবিধৈঃ শরৈস্ৎবরন্।
ভুজগবিষসমপ্রভৈ রণে
পুরুষবরং সমবাস্তৃণোত্তদা॥  8-21-10 (55877) 
শিনিবৃষভশরৈর্নিপীডিতং
তব সুহৃদো বসুষেণমভ্যযুঃ।
ৎবরিতমতিরথা রথর্ষভং
দ্বিরদরথাশ্বপদাতিভিঃ সহ॥  8-21-11 (55878) 
তদুদধিনিভমাদ্রবদ্বলং
ৎবরিততরৈঃ সমভিদ্রুতং পরৈঃ।
দ্রুপদসুতমুখৈস্তদাঽভবৎ
পুরুষরথাশ্বগজক্ষয়ো মহান্॥  8-21-12 (55879) 
অথ পুরুষবরৌ কৃতাহ্নিকৌ
ভবমভিপূজ্য যথাবিধি প্রভুম্।
অরিবধকৃতনিশ্চয়ৌ দ্রুতং
তব বলমর্জুনকেশবৌ সৃতৌ॥  8-21-13 (55880) 
জলদনিনদনিঃস্বনং রথং
পবনবিধূতপতাককেতনম্।
সিতহয়মুপয়ান্তমন্তিকং
কৃতমনসো দদৃশুস্তদাঽরয়ঃ॥  8-21-14 (55881) 
অথ বিষ্ফার্য গাণ্ডীবং রথে নৃত্যন্নিবার্জুনঃ।
শরসম্বাধমকরোৎখং দিশঃ প্রদিশস্তথা॥ 8-21-15 (55882) 
রথান্বিমানপ্রতিমান্মজ্জয়ন্সায়ুধধ্বজান্।
সসারথীংস্তদা বাণৈরভ্রাণীবানিলোঽবধীৎ॥ 8-21-16 (55883) 
গজান্গজপ্রয়ন্তৄংশ্চ বৈজয়ন্ত্যায়ুধধ্বজান্।
সাদিনোঽশ্বাংশ্চ পত্তীংশ্চ শরৈর্নিন্যে যমক্ষয়ম্॥ 8-21-17 (55884) 
তমন্তকমিব ক্রুদ্ধমনিবার্যং মহারথম্।
দুর্যোধনোঽভ্যযাদেকো নিঘ্নন্বাণৈরজিহ্মগৈঃ॥ 8-21-18 (55885) 
তস্যার্জুনো ধনুঃ সূতমশ্বান্কেতুং চ সায়কৈঃ।
হৎবা সপ্তভিরেকেন চ্ছত্রং চিচ্ছেদ পত্রিণা॥ 8-21-19 (55886) 
নবমং চ সমাধায় ব্যসৃজৎপ্রাণঘাতিনম্।
দুর্যোধনায়েষুবরং তং দ্রৌণিঃ সপ্তধাঽচ্ছিনৎ॥ 8-21-20 (55887) 
ততো দ্রৌণের্ধনুশ্ছিৎবা হৎবা চাশ্বরথাঞ্শরৈঃ।
কৃপস্যাপি তদত্যুগ্রং ধনুশ্চিচ্ছেদ পাণ্ডবঃ॥ 8-21-21 (55888) 
হার্দিক্যস্য ধনুশ্ছিত্ৎবা ধ্বজং চাশ্বাংস্তদাঽবধীৎ।
দুঃশাসনস্যেষ্বসনং ছিত্ৎবা রাধেয়মভ্যযাৎ॥ 8-21-22 (55889) 
অথ সাত্যকিমুৎসৃজ্য ৎবরন্কর্ণোঽর্জুনং ত্রিভিঃ।
বিদ্ব্বা বিব্যাধ বিংশত্যা কৃষ্ণং পার্থং পুনঃপুনঃ॥ 8-21-23 (55890) 
ন গ্লানিরাসীৎকর্ণস্য ক্ষিপতঃ সায়কান্বহূন্।
রণে বিনিঘ্নতঃ শত্রূন্ক্রুদ্ধস্যেব শতক্রতোঃ॥ 8-21-24 (55891) 
অথ সাত্যকিরাগত্য কর্ণং বিদ্দ্বা শিতৈঃ শরৈঃ।
নবত্যা নবভিশ্চোগ্রৈঃ শতেন পুনরার্পয়ৎ॥ 8-21-25 (55892) 
ততঃ প্রবীরাঃ পার্থানাং সর্বে কর্ণমপীডয়ন্।
যুধামন্যুঃ শিখণ্ডী চ দ্রৌপদেয়াঃ প্রভদ্রকাঃ॥ 8-21-26 (55893) 
উত্তমৌজা যুয়ুৎসুশ্চ যমৌ পার্ষত এব চ।
চেদিকারূশমাৎস্যানাং কেকয়ানাং চ যদ্বলং॥ 8-21-27 (55894) 
চেকিতানশ্চ বলবান্ধর্মরাজশ্চ সুব্রতঃ।
এতে রথাশ্বদ্বিরদৈঃ পত্তিভিশ্চোগ্রবিক্রমৈঃ॥ 8-21-28 (55895) 
পরিবার্য রণে কর্ণং নানাশস্ত্রৈরবাকিরন্।
ভাষন্তো বাগ্ভিরুগ্রাভিঃ সর্বে কর্ণবধে ধৃতাঃ॥ 8-21-29 (55896) 
তাং শস্ত্রবৃষ্টিং বহুধা কর্ণশ্ছিত্ৎবা শিতৈঃ শরৈঃ।
অপোবাহাস্ত্রবীর্যেণ দ্রুমং ভঙ্ক্ৎবেব মারুতঃ॥ 8-21-30 (55897) 
রথিনঃ সমহামাত্রান্গজানশ্বান্সসাদিনঃ।
পত্তিব্রাতাংশ্চ সঙ্ক্রুদ্বো নিঘ্নন্কর্ণো ব্যদৃশ্যত॥ 8-21-31 (55898) 
তদ্বধ্যমানং পাণ্ডূনাং বলং কর্ণাস্ত্রতেজসা।
বিশস্ত্রপত্রদেহাসু প্রায় আসীৎপরাঙ্মুখম্॥ 8-21-32 (55899) 
অথ কর্ণাস্ত্রমস্ত্রেণ প্রতিহত্যার্জুনঃ স্ময়ন্।
দিশং খং চৈব ভূমিং চ প্রাবৃণোচ্ছরবৃষ্টিভিঃ॥ 8-21-33 (55900) 
মুসলানীব সম্পেতুঃ পরিঘা ইব চেষবঃ।
শতঘ্ন্য ইব চাপ্যন্যে বজ্রাণ্যুগ্রাণি চাপরে॥ 8-21-34 (55901) 
তৈর্বধ্যমানং তৎসৈন্যং সপত্ত্যশ্বরথদ্বিপম্।
নিমীলিতাক্ষমত্যর্থং বভ্রাম চ ননাদ চ॥ 8-21-35 (55902) 
নিষ্কৈবল্যং তদা যুদ্বং প্রাপুরশ্বনরদ্বিপাঃ।
হন্যমানাঃ শরৈরার্তাস্তদা ভীতাঃ প্রদুদ্রুবুঃ॥ 8-21-36 (55903) 
ৎবদীয়ানাং তদা যুদ্বে সংসক্তানাং জয়ৈষিণাম্।
গিরিমস্তং সমাসাদ্য প্রত্যপদ্যত ভানুমান্॥ 8-21-37 (55904) 
তমসা চ মহারাজ রজসা চ বিশেষতঃ।
ন কিঞ্চিৎপ্রত্যপশ্যাম শুভং বা যদি বাঽশুভম্॥ 8-21-38 (55905) 
তে ত্রস্যন্তো মহেষ্বাসা রাত্রিয়ুদ্বস্য ভারত।
অপয়ানং ততশ্চক্রুঃ সহিতাঃ সর্বয়োধিভিঃ॥ 8-21-39 (55906) 
কৌরবেষ্বপয়াতেষু তদা রাজন্দিনক্ষয়ে।
জয়ং সুমনসঃ প্রাপ্য পার্থাঃ স্বশিবিরং যয়ুঃ॥ 8-21-40 (55907) 
বাদিত্রশব্দৈর্বিবিধৈঃ সিংহনাদৈঃ সগর্জিতৈঃ।
পরানুবহন্তশ্চ স্তুবন্তশ্চাচ্যুতার্জুনৌ॥ 8-21-41 (55908) 
কৃতেঽবহারে তৈর্বীরৈঃ সৈনিকাঃ সর্ব এব তে।
আশীর্বাচঃ পাণ্ডবেষু প্রায়ুঞ্জন্ত নরেশ্বরাঃ॥ 8-21-42 (55909) 
ততঃ কৃতেঽবহারে চ প্রহৃষ্টাস্তত্র পাণ্ডবাঃ।
নিশায়াং শিবিরং গৎবা ন্যবসন্ত নরেশ্বরাঃ॥ 8-21-43 (55910) 
ততো রক্ষঃ পিশাচাশ্চ শ্বাপদাশ্চৈব সঙ্ঘশঃ।
জগ্মুরায়োধনং ঘোরং রুদ্রস্যাক্রীডসন্নিভম্॥ ॥ 8-21-44 (55911) 
 
ইতি শ্রীমন্মহাভারতে কর্ণপর্বণি ষোডশদিবসয়ুদ্ধে একবিংশোঽধ্যায়ঃ॥ 21 ॥

 -   -  

8-21-8 লবণজলঃ ক্ষারসমুদ্রঃ॥ 8-21-9 ত্রিদশবরাবরজোপমং বিষ্ণুতুল্যম্॥ 8-21-13 সৃতাবাগতৌ॥ 8-21-36 নিষ্কৈবল্যং নিশ্চিতং কৈবল্যং মরণং যস্মিংস্তত্তথা॥ 8-21-37 প্রত্যপদ্যত প্রবিষ্টঃ॥ 8-21-21 একবিংশোঽধ্যায়ঃ॥





কর্ণপর্ব - অধ্যায় 022

॥ শ্রীঃ ॥

8.22. অধ্যায়ঃ 022 

 -   -  

কৃষ্ণতুল্যসারথেরভাবাৎস্বস্যার্জুনান্ন্যূনতাং মন্যমানেন কর্ণেন দুর্যোধনং প্রতি শল্যস্য সারথ্যে নিয়োজনচোদনা॥ 1 ॥

 -   -  

8-22-0 (55912) 
ধৃতরাষ্ট্র উবাচ। 8-22-0 (4871) 
স্বেন চ্ছন্দেন নঃ সর্বানবধীদ্ব্যক্তমর্জুনঃ।
ন হ্যস্য সমরে মুচ্যেদন্তকোঽপ্যাততায়িনঃ॥ 8-22-1 (55913) 
পার্থো হ্যেকোঽহরদ্ভদ্রামেকশ্চাগ্নিমতর্পয়ৎ।
একশ্চেমাং মহীং জিৎবা চক্রে বলিভৃতো নৃপান্॥ 8-22-2 (55914) 
একো নিবাতকবচনানহনদ্দিব্যকার্মুকঃ।
একঃ কিরাতরূপেণ স্থিতং শর্বময়োধয়ৎ॥ 8-22-3 (55915) 
একো হ্যরক্ষদ্ভরতানেকো ভবমতোষয়ৎ।
তেনৈকেন জিতাঃ সর্বে মদীয়া হ্যুগ্রতেজসঃ॥ 8-22-4 (55916) 
ন তে নিন্দ্যাঃ প্রশস্যাস্তে যত্তে চক্রুর্ব্রবীহি তৎ।
ততো দুর্যোধনঃ সূত পশ্চাৎকিমকরোত্তদা॥ 8-22-5 (55917) 
সঞ্জয় উবাচ। 8-22-6 (4872) 
হতপ্রহতবিধ্বস্তা বিবর্মায়ুধবাহনাঃ।
দীনস্বরা দূয়মানা মানিনঃ শত্রুনির্জিতাঃ॥ 8-22-6 (55918) 
শিবিরস্থাঃ পুনর্মন্ত্রং মন্ত্রয়ন্তি স্ম কৌরবাঃ।
ভগ্নদংষ্ট্রা হতবিষাঃ পাদাক্রান্তা ইবোরগাঃ॥ 8-22-7 (55919) 
তানব্রবীত্ততঃ কর্ণঃ ক্রুদ্বঃ সর্প ইব শ্বসন্।
করং করেণ নিষ্পীড্য প্রেক্ষমাণস্তবাত্মজম্॥ 8-22-8 (55920) 
যত্তো দৃঢশ্চ দক্ষশ্চ ধৃতিমানর্জুনঃ সদা।
সম্বোধয়তি চাপ্যেনং যথাকালমধোক্ষজঃ॥ 8-22-9 (55921) 
সহসাঽস্ত্রবিসর্গেণ বয়ং তেনাদ্য বঞ্চিতাঃ।
শ্বস্ৎবহং তস্য সঙ্কল্পং সর্বং হন্তা মহীপতে॥ 8-22-10 (55922) 
এবমুক্তস্তথেত্যুক্ৎবা সোঽনুজজ্ঞে নৃপোত্তমান্।
তেঽনুজ্ঞাতা নৃপাঃ সর্বে স্বানি বেশ্মানি ভেজিরে॥ 8-22-11 (55923) 
সুখোষিতাস্তাং রজনীং হৃষ্টা যুদ্বায় নির্যযুঃ।
তেঽপশ্যন্বিহিতং ব্যূহং ধর্মরাজেন দুর্জয়ম্। 
প্রয়ত্নাৎকুরুমুখ্যেন বৃহস্পত্যুশনোমতাৎ॥  8-22-12 (55924) 
অথ প্রতীপকর্তারং প্রবীরং পরবীরহা।
সস্মার বৃষভস্কন্ধং কর্ণং দুর্যোধনস্তদা॥ 8-22-13 (55925) 
পুরন্দরসমং যুদ্বে মরুদ্গণসমং বলে।
কার্তবীর্যসমং বীর্যে কর্ণং রাজ্ঞোঽগমন্মনঃ॥ 8-22-14 (55926) 
সর্বেষাং চৈব সৈন্যানাং কর্ণমেবাগমন্মনঃ।
সূতপুত্রং মহেষ্বাসং বন্ধুমাত্যযিকেষ্বিব॥ 8-22-15 (55927) 
ধৃতরাষ্ট্র উবাচ। 8-22-16 (4873) 
ততো দুর্যোধনঃ সূত পশ্চাৎকিমকরোত্তদা।
যদ্বোঽগমন্মনো মন্দাঃ কর্ণং বৈকর্তনং প্রতি॥ 8-22-16 (55928) 
অপ্যপশ্যত রাধেয়ং শীতার্তা ইব ভাস্করম্।
কৃতেঽবহারে সৈন্যানাং প্রবৃত্তে চ রণে পুনঃ॥ 8-22-17 (55929) 
`দুর্যোধনং চ তত্রাজৌ পাণ্ডবেন ভৃশার্দিতম্।
পরাক্রান্তান্পাণ্ডুসুতান্দৃষ্ট্বাঽপি ভৃশার্দিতম্'॥ 8-22-18 (55930) 
কথং বৈকর্তনঃ কর্ণস্তত্রায়ুধ্যত সঞ্জয়।
কথং চ পাণ্ডবাঃ সর্বে যুয়ুধুস্তত্র সূতজম্॥ 8-22-19 (55931) 
কর্ণো হ্যেকো মহাবাহুর্হন্যাৎপার্থান্সসৃঞ্জয়ান্।
কর্ণস্য ভুজয়োর্বীর্যং শক্রবিষ্ণুসমং যুধি॥ 8-22-20 (55932) 
তস্য শস্ত্রাণি ঘোরাণি বিক্রমশ্চ মহাত্মনঃ।
কর্ণমাশ্রিত্য সঙ্গ্রামে মত্তো দুর্যোধনো নৃপঃ॥ 8-22-21 (55933) 
দুর্যোধনং ততো দৃষ্ট্বা পাণ্ডবেন ভৃশার্দিতম্।
পরাক্রান্তান্পাণ্ডুসুতান্দৃষ্ট্বা চাপি মহারথঃ॥ 8-22-22 (55934) 
কর্ণমাশ্রিত্য সঙ্গ্রামে মন্দো দুর্যোধনঃ পুনঃ।
জেতুমুৎসহতে পার্থান্সপুত্রান্সহকেশবান্॥ 8-22-23 (55935) 
`যঃ সৌবলং তথা তাত নীতিমানিতি মন্যতে।
কর্ণং চাগ্রতিমং যুদ্বে দেবৈরপি দুরুৎসহম্॥ 8-22-24 (55936) 
মন্যতেঽভ্যধিকং পার্থাদেবং চাস্য হৃদি স্থিতম্।
বিজেষ্যতি রণে কর্ণ একঃ পর্থান্সসোমকান্। 
মম চৈব সদা মন্দঃ শংসতে নিত্যমগ্রতঃ'॥  8-22-25 (55937) 
অহো বত মহদ্দুঃখং যত্র পাণ্ডুসুতান্রণে।
নাতরদ্রভসঃ কর্ণো দৈবং নূনং পরায়ণম্॥ 8-22-26 (55938) 
অহো দ্যূতস্য নিষ্ঠেয়ং ঘোরা সম্প্রতি বর্ততে॥  8-22-27 (55939) 
অহো তীব্রাণি দুঃখানি দুর্যোধনকৃতান্যহম্।
সোঢা ঘোরাণি বহুশঃ শল্যভূতানি সঞ্জয়॥ 8-22-28 (55940) 
সৌবলং চ তদা তাত নীতিমানিতি মন্যতে।
কর্ণশ্চ রভসো নিত্যং রাজা ত চাপ্যনুব্রতঃ॥ 8-22-29 (55941) 
যদেবং বর্তমানেষু মহায়ুদ্বেষু সঞ্জয়।
অশ্রৌষং নিহতান্পুত্রান্নিত্যমেব বিনির্জিতান্॥ 8-22-30 (55942) 
ন পাণ্ডবানাং সমরে কশ্চিদস্তি হতঃ কিল।
স্ত্রীমধ্যমিব গাহন্তে দৈবং তু বলবত্তরম্॥ 8-22-31 (55943) 
সঞ্জয় উবাচ। 8-22-32 (4874) 
[রাজন্পূর্বনিমিত্তানি ধর্মিষ্ঠানি বিচিন্তয়]।  8-22-32 (55944) 
অতিক্রান্তং হি যৎকার্যং পশ্চাচ্চিন্তয়তে নরঃ।
তচ্চাস্য ন ভবেৎকার্যং চিন্তয়া চ বিনশ্যতি॥ 8-22-33 (55945) 
তদিদং তব কার্যং তু দূরপ্রাপ্তং বিজানতা।
ন কৃতং যত্ৎবয়া পূর্বং প্রাপ্তাপ্রাপ্তবিচারণম্॥ 8-22-34 (55946) 
উক্তোঽসি বহুধা রাজ্ঞন্মা যুধ্যস্বেতি পাণ্ডবৈঃ।
ন চ তত্ৎবগ্রহীর্দ্বেষাৎপাণ্ডবেষু বিশাম্পতে॥ 8-22-35 (55947) 
ৎবয়া পাপানি ঘোরাণি সমাচীর্ণানি পাণ্ডুষু।
ৎবৎকৃতে বর্ততে ঘোরঃ পার্থিবানাং জনক্ষয়ঃ॥ 8-22-36 (55948) 
তত্ৎবিদানীমতিক্রান্তং মা শুচো ভরতর্ষভ।
শৃণু সর্বং যথাবৃত্তং ঘোরং বৈশসমুচ্যতে॥ 8-22-37 (55949) 
প্রভাতায়াং রজন্যাং তু কর্ণো রাজানমভ্যযাৎ।
সমেত্য চ মহাবাহুর্দুর্যোধনমথাব্রবীৎ॥ 8-22-38 (55950) 
কর্ণ উবাচ। 8-22-39 (4875) 
অদ্য রাজন্সমেষ্যামি পাণ্ডবেন যশস্বিনা।
নিহনিষ্যামি তং বীরং স বা মাং নিহনিষ্যতি॥ 8-22-39 (55951) 
বহুৎবান্মম কার্যাণাং তথা পার্থস্য ভারত।
নাভূৎসমাগমো রাজন্মম চৈবার্জুনস্য চ॥ 8-22-40 (55952) 
ইদং তু মে যথাপ্রজ্ঞং শৃণু বাক্যং বিশাম্পতে।
অনিহত্য রণে পার্থং নাহমেষ্যামি ভারত॥ 8-22-41 (55953) 
হতপ্রবীরে সৈন্যেঽস্মিন্ময়ি চাবস্থিতে যুধি।
অভিয়াস্যতি মাং পার্থঃ শক্রশক্তিবিনাকৃতম্॥ 8-22-42 (55954) 
ততঃ শ্রেয়স্করং যচ্চ তন্নিবোধ জনেশ্বর।
আয়ুধানাং চ মে বীর্যং দিব্যানামর্জুনস্য চ॥ 8-22-43 (55955) 
কার্যস্য মহতো ভেদে লাঘবে দূরপাতনে।
সৌষ্ঠবে চাস্ত্রপাতে চ সব্যসাচী ন মৎসমঃ॥ 8-22-44 (55956) 
প্রাণে শৌর্যেঽথ বিজ্ঞানে বিক্রমে চাপি ভারত।
নিমিত্তজ্ঞানয়োগে চ সব্যসাচী ন মৎসমঃ॥ 8-22-45 (55957) 
সর্বায়ুধমহামাত্রং বিজয়ং নাম তদ্বনুঃ।
ইন্দ্রার্থং প্রিয়কামেন নির্মিতং বিশ্বকর্মণা॥ 8-22-46 (55958) 
যেন দৈত্যগণান্রাজঞ্জিতবান্বৈ শতক্রতুঃ।
যস্য ঘোষেণ দৈত্যানাং ব্যামুহ্যন্ত দিশো দশ॥ 8-22-47 (55959) 
তদ্ভার্গবায় প্রায়চ্ছচ্ছক্রঃ পরমসম্মতম্।
তদ্দিব্যং ভার্গবো মহ্যমদদদ্বনুরত্তমম্॥ 8-22-48 (55960) 
তেন যোৎস্যে মহাবাহুমর্জুনং জয়তাং বরম্।
যথেন্দ্রঃ সমরে সর্বান্দৈতেয়ান্বৈ সমাগতান্। 
`নিজঘান তথা সর্বাঞ্জেষ্যামি যুধি পাণ্ডবান্'॥  8-22-49 (55961) 
ধনুর্ঘোরং রামদত্তং গাণ্ডীবাত্তদ্বিশিষ্যতে।
ত্রিস্সপ্তকৃৎবঃ পৃথিবী ধনুষা যেন নির্জিতা॥ 8-22-50 (55962) 
ধনুষো হ্যস্য কর্মাণি দিব্যানি প্রাহ ভার্গবঃ।
তদ্রামো হ্যদদন্মহ্যং তেন যোৎস্যামি পাণ্ডবম্॥ 8-22-51 (55963) 
অদ্য দুর্যোধনাহং ৎবাং নন্দয়িষ্যে সবান্ধবম্।
নিহত্য সমরে বীরমর্জুনং জয়তাং বরম্॥ 8-22-52 (55964) 
সপর্বতবনদ্বীপা হতবীরা সসাগরা।
পুত্রপৌত্রপ্রতিষ্ঠা তে ভবিষ্যত্যদ্য পার্থিব॥ 8-22-53 (55965) 
নাশক্যং বিদ্যতে মেঽদ্য ৎবৎপ্রিয়ার্থং বিশেষতঃ।
সম্যগ্ধর্মানুরক্তস্য সিদ্বিরাত্মবতো যথা॥ 8-22-54 (55966) 
ন হি মে বিক্রমং সোঢুং স শক্তোঽগ্নিং তরুর্যথা।
অবশ্যং তু ময়া বাচ্যং যেন হীনোঽস্মি ফল্গুনাৎ॥ 8-22-55 (55967) 
জ্যা তস্য ধনুষো দিব্যা তথাঽক্ষয়্যে মহেষুধী।
সারথিস্তস্য গোবিন্দো মম তাদৃঙ্গ বিদ্যতে॥ 8-22-56 (55968) 
তস্য দিব্যং ধনুঃ শ্রেষ্ঠং গাণ্ডীবমজিতং যুধি।
বিজয়ং চ মহদ্দিব্যং মমাপি ধনুরুত্তমম্॥ 8-22-57 (55969) 
তত্রাহমধিকঃ পার্থাদ্বনুষা তেন পার্থিব।
যেন চাপ্যধিকো বীরঃ পাণ্ডবস্তন্নিবোধ মে॥ 8-22-58 (55970) 
রশ্মিগ্রাহশ্চ দাশার্হঃ সর্বলোকনমস্কৃতঃ।
অগ্নিদত্তশ্চ বৈ দিব্যো রথঃ কাঞ্চনভূষণঃ॥ 8-22-59 (55971) 
অচ্ছেদ্যাঃ সর্বতো বীর বাজিনশ্চ মনোজবাঃ।
ধ্বজশ্চ দিব্যো দ্যুতিমান্বানরোপি ভয়ঙ্করঃ॥ 8-22-60 (55972) 
কৃষ্ণশ্চ জগতঃ স্রষ্টা রথং তমভিরক্ষতি।
এভিস্ত্রিভিরহং হীনো যুদ্বুমিচ্ছামি পাণ্ডবম্॥ 8-22-61 (55973) 
অয়ং তু সদৃশঃ শৌরেঃ শল্যঃ সমিতিশোভনঃ।
সারথ্যং যদি মে কুর্যাদ্দ্রুবস্তে বিজয়ো ভবেৎ॥ 8-22-62 (55974) 
তস্য মে সারথিঃ শল্যো ভবৎবসুকরঃ পরৈঃ।
নারাচান্গার্ধ্রপত্রাংশ্চ শকটানি বহন্তু মে॥ 8-22-63 (55975) 
রথাশ্চ মুখ্যা রাজেন্দ্র যুক্তা বাজিভিরুত্তমৈঃ।
আয়ান্তু পশ্চাৎসততং মামেব ভরতর্ষভ॥ 8-22-64 (55976) 
এবমভ্যধিকঃ পার্থাদ্ভবিষ্যামি গুণৈরহম্।
শল্যোপ্যভ্যধিকঃ কৃষ্ণাদর্জুনাদপিচাপ্যহম্॥ 8-22-65 (55977) 
যথাঽশ্বহৃদয়ং বেদ দাশার্হঃ পরবীরহা।
তথা শল্যো বিজানীতে হয়জ্ঞানং মহারথঃ॥ 8-22-66 (55978) 
বাহুবীর্যে সমো নাস্তি মদ্ররাজস্য কশ্চন।
তথাঽস্ত্রে মৎসমো নাস্তি কশ্চিদেব ধনুর্ধরঃ॥ 8-22-67 (55979) 
তথা শল্যসমো নাস্তি হয়জ্ঞানে হি কশ্চন।
সোঽয়মভ্যধিকঃ কৃষ্ণাদ্ভবিষ্যতি রথো মম॥ 8-22-68 (55980) 
এবং কৃতে রথস্থোঽহং গুণৈরভ্যধিকোঽর্জুনাৎ।
বিজয়েয়মহং সঙ্খ্যে ফল্গুনং কুরুসত্তম॥ 8-22-69 (55981) 
সমুদ্যাতুং ন শক্ষ্যন্তি দেবা অপি সবাসবাঃ।
এতৎকৃতং মহারাজ ৎবয়েচ্ছামি পরন্তপ॥ 8-22-70 (55982) 
ক্রিয়তামেষ কামো মে মা বঃ কালোঽত্যগাদয়ম্।
এবং কৃতে কৃতং মহ্যং ৎবয়া সর্বং ভবিষ্যতি॥ 8-22-71 (55983) 
ততো দ্রক্ষ্যসি সঙ্গ্রামে যৎকরিষ্যামি ভারত।
সর্বথা পাণ্ডবান্সঙ্খ্যে বিজেষ্যে বৈ সমাগতান্॥ 8-22-72 (55984) 
ন হি মে সমরে শক্তাঃ সমুদ্যাতুং সুরাসুরাঃ।
কিমু পাণ্ডুসুতা রাজন্রণে মানুষয়োনয়ঃ॥ 8-22-73 (55985) 
সঞ্জয় উবাচ। 8-22-74 (4876) 
এবমুক্তস্তব সুতঃ কর্ণেনাহবশোভিনা।
সম্পূজ্য সম্প্রহৃষ্টাত্মা ততো রাধেয়মব্রবীৎ॥ 8-22-74 (55986) 
দুর্যোধন উবাচ। 8-22-75 (4877) 
এবমেতৎকরিষ্যামি যথা ৎবং কর্ণ মন্যসে।
সোপাসঙ্গা রথাঃ সাশ্বাঃ স্বনুয়াস্যন্তি সংয়ুগে॥ 8-22-75 (55987) 
নারাচান্গার্ধ্রপত্রাংশ্চ শকটানি বহন্তু তে।
অনুয়াস্যাম কর্ণ ৎবাং বয়ং সর্বে চ পার্থিবাঃ॥ 8-22-76 (55988) 
সঞ্জয় উবাচ। 8-22-77 (4878) 
এবমুক্ৎবা মহারাজ তব পুত্রঃ প্রতাপবান্।
অভিগম্যাব্রবীদ্রাজা মদ্ররাজমিদং বচঃ॥ ॥ 8-22-77 (55989) 
 
ইতি শ্রীমন্মহাভারতে কর্ণপর্বণি দ্বাবিংশোঽধ্যায়ঃ॥ 22 ॥

 -   -  

8-22-1 স্বেন চ্ছন্দেন ইচ্ছয়া। আততায়িনঃ শস্ত্রপাণেঃ॥ 8-22-2 ভদ্রাং সুভদ্রাম্। বলিভৃতঃ করদান্॥ 8-22-4 অরক্ষত ঘোষয়াত্রায়াম্। ভরতান্দুর্যোধনাদীন্॥ 8-22-6 হতাস্তাডিতাঃ। প্রহতাশ্ছিন্নাবয়বাঃ। বিধ্বস্তাঃ বাহনেভ্যোঽধঃ পাতিতাঃ॥ 8-22-10 সহসা অকস্মাৎ সহস্রাক্ষনিসৃষ্ট্যা চ শক্ত্যা তেন স্ম বঞ্চিতাঃ ইতি খ. পাঠঃ। সহস্রাক্ষনিসর্গেয় শক্ত্যা তেন স্ম বঞ্চিতাঃ ইতি ট.পাঠঃ॥ 8-22-12 বৃহস্পত্যুশনোমতে ইতি ঝ.পাঠঃ তত্র স্থিতেনেতি শেষঃ॥ 8-22-13 প্রতীপকর্তারং শত্রূণাং ছেত্তারম্। প্রবীরং প্রকৃষ্টং বীরম্॥ 8-22-15 আল্যযিকেষু প্রাণসঙ্কটেষু॥ 8-22-17 অপ্যপশ্যত। অপিঃ প্রশ্নে॥ 8-22-27 নিষ্ঠা বিপাকঃ॥ 8-22-29 কর্ণশ্চ নীতিমানিতি মন্যত ইতি পূর্বেণান্বয়ঃ॥ 8-22-31 স্ত্রীমধ্যমিব গাহন্তে নির্ভয়াঃ সেনাং মৃদ্রন্তীত্যর্থঃ॥ 8-22-32 নিমিতানি দ্যূতাদীনি ধর্মিষ্ঠানীতিবিপরীতলক্ষণা। অধর্মিষ্ঠানীত্যর্থঃ॥ 8-22-34 প্রাপ্তাপ্রাপ্তবিচরণং যুক্তায়ুক্তপরীক্ষণং ন কৃতমিত্যন্বয়ঃ॥ 8-22-43 জীবানামর্জুনস্য চেতি খ.ড.পাঠঃ॥ 8-22-44 কার্যস্য কর্তব্যস্য পরকীয়স্য ভেদে বিনাশে। লাঘবে শৈঘ্র্যে। সৌষ্ঠবে কৌশলে॥ 8-22-45 প্রাণে শারীরবলে। শৌর্যে মানসবলে বিজ্ঞানে অস্ত্রশিক্ষায়াম্। বিক্রমে ফলোপধানেঽস্ত্রাণাম্। নিমিত্তজ্ঞানয়োগে লক্ষসম্বন্ধাবধারণে। প্রাণস্থৈর্যে চ বীর্যে চ ইতি ক.খ.ঙ.পাঠঃ॥ 8-22-46 মহামাত্রং শ্রেষ্ঠম্॥ 8-22-54 সিদ্বির্মোক্ষঃ। আত্মবতো জিতচিত্তস্য॥ 8-22-55 ন ভীমো বিক্রমং সোঢুং ইতি ক.ঙ.পাঠঃ॥ 8-22-22 দ্বাবিংশোঽধ্যায়ঃ॥





কর্ণপর্ব - অধ্যায় 023

॥ শ্রীঃ ॥

8.23. অধ্যায়ঃ 023 

 -   -  

দুর্যোধনপ্রার্থনয়া শল্যেন কৃচ্ছ্রাৎকর্ণরথসারথ্যকরণাক্ষ্যুপগমঃ॥ 1 ॥

 -   -  

8-23-0 (55990) 
সঞ্জয় উবাচ। 8-23-0 (4879) 
এবমুক্তো মহারাজ তব পুত্রঃ প্রতাপবান্।
মদ্রেশ্বরং প্রতি রণে সুরসৈন্যভয়ঙ্করম্। 
সর্বং তথাঽকরোত্তূর্ণং রাধেয়স্তদ্যথাঽব্রবীৎ॥  8-23-1 (55991) 
মদ্রাজং চ সমরে প্রণম্য চ মহারথম্।
বিনয়েনোপসঙ্গম্য প্রণয়াদ্বাক্যমব্রবীৎ॥ 8-23-2 (55992) 
সত্যব্রত মহাভাগ দ্বিষতাং তাপবর্ধন।
মদ্রেশ্বর রণেশূর পরসৈন্যভয়ঙ্কর॥ 8-23-3 (55993) 
`মৎপ্রিয়ার্থং হিতার্থং চ তথা পার্থবধায় চ'।
শ্রুতবানসি কর্ণস্য ব্রুবতো বদতাং বর। 
যথা নৃপতিসিংহানাং মধ্যে ৎবাং বরয়ে স্বয়ম্॥  8-23-4 (55994) 
তত্ৎবামপ্রতিবীর্যাদ্য শত্রুপক্ষক্ষয়াবহ।
মদ্রেশ্বর প্রয়াচেঽহং শিরসা বিনয়েন চ॥ 8-23-5 (55995) 
তস্মাৎপার্থবিনাশার্থং হিতার্থং মম চৈব হি।
ৎবং পাহি সর্বতঃ কর্ণং ভবং ব্রহ্মেব সুব্রত॥ 8-23-6 (55996) 
সারথ্যং রথিনাং শ্রেষ্ঠ প্রণয়াৎকর্তুমর্হসি।
ৎবয়ি যন্তরি রাধেয়ো বিদ্বিষো মে বিজেষ্যতে॥ 8-23-7 (55997) 
অভীষূণাং হি কর্ণস্য গ্রহীতান্যো ন বিদ্যতে।
ঋতে হি ৎবাং মহাভাগ বাসুদেবসমং যুধি॥ 8-23-8 (55998) 
স পাহি সর্বথা কর্ণং যথা ব্রহ্মা মহেশ্বরম্।
যথা চ সর্বথাঽঽপৎসু বার্ষ্ণেয়ঃ পাতি পাণ্ডবম্। 
তথা মদ্রেশ্বরাদ্য ৎবং রাধেয়ং প্রতিপালয়॥  8-23-9 (55999) 
ভীষ্মো দ্রোণঃ কৃপঃ কর্ণো ভবান্ভোজশ্চ বীর্যবান্।
শকুনিঃ সৌবলো দ্রৌণিরহমেব চ নো বলম্॥ 8-23-10 (56000) 
এবমেষ কৃতো ভাগো নবধা পৃথিবীপতে।
ন চ ভাগোঽত্র ভীষ্মস্য দ্রোণস্য চ মহাত্মনঃ॥ 8-23-11 (56001) 
তাভ্যামতীত্য তৌ ভাগৌ নিহতা মম শত্রবঃ।
বৃদ্বৌ হি তৌ মহেষ্বাসৌ ছলেন নিহতৌ যুধি॥ 8-23-12 (56002) 
কৃৎবা চাসুকরং কর্ম গতৌ স্বর্গমিতোঽনঘ।
তথান্যে পুরুষব্যাঘ্রাঃ পরৈর্বিনিহতা যুধি॥ 8-23-13 (56003) 
অস্মদীয়াশ্চ বহবঃ স্বর্গায় গমিতাঃ পরৈঃ।
ত্যক্ৎবা প্রাণানয়্থাশক্তি চেষ্টাং কৃৎবা চ পুষ্কলাম্।  8-23-14 (56004) 
তদিদং হতভূয়িষ্ঠং বলং মম নরাধিপ।
পূর্বমপ্যল্পকৈঃ পার্থৈর্হতং কিমুত সাম্প্রতম্॥ 8-23-15 (56005) 
বলবন্তো মহাত্মানঃ কৌন্তেয়াঃ সত্যবিক্রমাঃ।
বলং শেষং ন হন্যুর্মে যথা তৎকুরু পার্থিব॥ 8-23-16 (56006) 
হতবীরমিদং সৈন্যং পাণ্ডবৈঃ সমরে বিভো।
কর্ণো হ্যেকো মহাবাহুরস্মৎপ্রিয়হিতে রতঃ॥ 8-23-17 (56007) 
ভবাংশ্চ পুরুষব্যাঘ্র সর্বলোকমহারথঃ।
শল্য কর্ণোঽর্জুনেনাদ্য যোদ্বুমিচ্ছতি সংয়ুগে॥ 8-23-18 (56008) 
তস্মিঞ্জয়াশা বিপুলা মদ্ররাজ নরাধিপ।
তস্যাভীষুগ্রহবরো নান্যোঽস্তি ভুবি কশ্চন॥ 8-23-19 (56009) 
পার্থস্য সমরে কৃষ্ণো যথাঽভীষুগ্রহো বরঃ।
তথা ৎবমপি কর্ণস্য রথেঽভীষুগ্রহো ভব॥ 8-23-20 (56010) 
তেন যুক্তো রণে পার্থো রক্ষ্যমাণশ্চ পার্থিব।
যানি কর্মাণি কুরুতে প্রত্যক্ষাণি তথৈব তৎ॥ 8-23-21 (56011) 
পূর্বং নঃ সমরে হ্যেবমধীদর্জুনো রিপূন্।
ইদানীং বিক্রমো হ্যস্য কৃষ্ণেন সহিতস্য চ॥ 8-23-22 (56012) 
কৃষ্ণেন সহিতঃ পার্থো ধার্তরাষ্ট্রীং মহাচমূম্।
অহন্যহনি মদ্রেশ দ্রাবয়ন্দৃশ্যতে যুধি॥ 8-23-23 (56013) 
ভাগোঽবশিষ্টঃ কর্ণস্য তব চৈব মহাদ্যুতে।
তং ভাগং সহ কর্ণেন যুগপন্নাশয়াদ্য হি॥ 8-23-24 (56014) 
অরুণেন যথা সার্ধং তমঃ সূর্যো ব্যপোহতি।
তথা কর্ণেন সহিতো জহি পার্থং মহাহবে॥ 8-23-25 (56015) 
উদ্যন্তৌ চ যথা সূর্যৌ বালসূর্যসমপ্রভৌ।
কর্ণশল্যৌ রণে দৃষ্ট্বা বিদ্রবন্তু মহারথাঃ॥ 8-23-26 (56016) 
সূর্যারুষৌ যথা দৃষ্ট্বা তমো নশ্যতি মারিষ।
তথা নশ্যন্তু কৌন্তেয়াঃ সপাঞ্চালাঃ সসৃঞ্জয়াঃ॥ 8-23-27 (56017) 
রথিনাং প্রবরঃ কর্ণো যন্তৄণাং প্রবরো ভবান্।
সংয়োগো যুবয়োর্লোকে নাভূন্ন চ ভবিষ্যতি॥ 8-23-28 (56018) 
যথা সর্বাস্ববস্থাসু বার্ষ্মেয়ঃ পাতি পাণ্ডবম্।
তথা ভবান্পরিত্রাতু কর্ণং বৈকর্তনং রণে। 
`সারথ্যং ক্রিয়তাং তস্য যুধ্যমানস্য সংয়ুগে॥  8-23-29 (56019) 
যথা চ সমরে কৃষ্ণো রক্ষতে সর্বতোঽর্জুনম্।
তথা ৎবমপি রাধেয়ং রক্ষস্ব চ মহারণে'॥ 8-23-30 (56020) 
ৎবয়া সারথিনা হ্যেষ অপ্রধৃষ্যো ভবিষ্যতি।
দেবতানামপি রণে সশক্রাণাং মহীপতে। 
কিং পুনঃ পাণ্ডবেয়ানাং মা বিশঙ্কীর্বচো মম॥  8-23-31 (56021) 
সঞ্জয় উবাচ। 8-23-32 (4880) 
দুর্যোধনবচঃ শ্রুৎবা শল্যঃ ক্রোধসমন্বিতঃ।
`ধার্তরাষ্ট্রমথোবাচ সৃক্বিণী পরিলেলিহন্'॥ 8-23-32 (56022) 
ত্রিশিখাং ভ্রুকুটিং কৃৎবা ধুন্বন্হস্তৌ পুনঃপুনঃ।
ক্রোধরক্তে মহানেত্রে পরিবৃত্য মহাভুজঃ। 
কুলৈশ্বর্যশ্রুতবলৈর্দৃপ্তঃ শল্যোঽব্রবীদিদম্॥  8-23-33 (56023) 
শল্য উবাচ। 8-23-34 (4881) 
ন মামর্হসি রাজেদ্র নিয়োক্তুং কর্মণীদৃশে।
ন হি পাপীয়সঃ শ্রেয়ান্প্রেষ্যৎবং কর্তুমর্হতি॥ 8-23-34 (56024) 
যো হ্যভ্যুপগতং মিত্রং গরীয়াংসং বিশেষতঃ।
বশে পাপীয়সো ধত্তে তৎকার্যমধরোত্তরম্॥ 8-23-35 (56025) 
ব্রহ্মণা ব্রাহ্মণাঃ সৃষ্টা মুখাৎক্ষত্রং চ বাহুতঃ।
ঊরুভ্যামথ বৈশ্যা বৈ শূদ্রাঃ পদ্ভ্যামিতি শ্রুতিঃ॥ 8-23-36 (56026) 
তেভ্যো বর্ণবিশেষাশ্চ প্রতিলোমানুলোমজাঃ।
অথান্যোন্যস্য সংয়োগাচ্চাতুর্বর্ণ্যস্য ভারত॥ 8-23-37 (56027) 
গোপ্তারঃ সঙ্গৃহীতারো দাতারঃ ক্ষত্রিয়াঃ স্মৃতাঃ॥  8-23-38 (56028) 
যাজনাধ্যাপনৈর্বিপ্রা বিশুদ্বৈশ্চ প্রতিগ্রহৈঃ।
লোকস্যানুগ্রহার্থায় স্থাপিতা ব্রাহ্মণা ভুবি॥ 8-23-39 (56029) 
কৃষিশ্চ পাশুপাল্যং চ বিশাং দানং চ ধর্মতঃ।
ব্রহ্মক্ষত্রবিশাং শূদ্রা বিহিতাঃ পরিচারকাঃ॥ 8-23-40 (56030) 
ব্রহ্মক্ষত্রস্য বিহিতাঃ সূতা বৈ পরিচারকাঃ।
ন ক্ষত্রিয়ো বৈ সূতানাং শৃণুয়াচ্চ কথঞ্চন॥ 8-23-41 (56031) 
অহং মূর্ধাভিষিক্তো হি রাজর্ষিকুলজো নৃপঃ।
মহারথসমাখ্যাতঃ সেব্যঃ স্তুত্যশ্চ বন্দিনাং॥ 8-23-42 (56032) 
সোঽমহেতাদৃশো ভূৎবা নেহারিবলসূদনঃ।
সূতপুত্রস্য সঙ্গ্রামে সারথ্যং কর্তুমুৎসহে॥ 8-23-43 (56033) 
অবমন্যসে মাং গান্ধারে ধ্রুবং চাপ্যতিশঙ্কসে।
যস্মাদ্ব্রবীষি বিস্রব্ধঃ সারথ্যং ক্রিয়তামিতি॥ 8-23-44 (56034) 
অস্মত্তোঽভ্যধিকং কর্ণং মন্বানস্তং প্রশংসসি।
ন চাহং যুধি রাধেয়ং গণয়ে তুল্যমাত্মনঃ॥ 8-23-45 (56035) 
আদিশ্যতামভ্যধিকো মমাংশঃ পৃথিবীপতে।
তমহং সমরে হৎবা গমিষ্যামি যথাগতম্॥ 8-23-46 (56036) 
অথবাপ্যেক এবাহং যোৎস্যামি তব শত্রুভিঃ।
পশ্য বীর্যং মমাদ্য ৎবং সঙ্গ্রামে দহতো রিপূন্॥ 8-23-47 (56037) 
ন চাপি কামান্কৌরব্য নিধায় হৃদয়ে পুমান্।
অস্মদ্বিধঃ প্রবর্তেত মা মা ৎবমতিশঙ্কিথাঃ॥ 8-23-48 (56038) 
অপি চাপ্যবমানো মে ন কর্তব্যঃ কথঞ্চন।
পশ্য ভীমৌ মম ভুজৌ বজ্রসংহননৌ দৃঢৌ॥ 8-23-49 (56039) 
ধনুঃ পশ্য চ মে চিত্রং শরাংশ্চাশীবিষপমান্।
রথং চ পশ্য মে চিত্রং সদশ্বৈর্বাতবেগিভিঃ॥ 8-23-50 (56040) 
গদাং চ পশ্য গান্ধারে হেমপট্টবিভূষিতাম্।
দারয়েয়ং মহীং ক্রুদ্ধো বিকিরেয়ং চ পর্বতান্। 
শোষয়েয়ং সমুদ্রাংশ্চ পাতয়েয়ং চ ভাস্করম্॥  8-23-51 (56041) 
তং মামেবংবিধং রাজন্সমর্থমরিনিগ্রহে।
কস্মাদ্যুনঙ্ক্ষি সারথ্যে সূতস্যাধিরথেস্তু মাম্॥ 8-23-52 (56042) 
ন চাপি মম রাধেয়ঃ কলামর্হতি ষোডশীম্॥  8-23-53 (56043) 
সকর্ণা যে ত্রয়ো লোকাঃ সার্জুনাঃ সজনার্দনাঃ।
নিবদ্বাংস্তন্ত্রণে রাজন্ন গণেয়ং কথঞ্চন॥ 8-23-54 (56044) 
ন চাহং প্রাকৃতঃ কশ্চিন্ন চাস্ম্যধিগতঃ স্বয়ম্।
অয়ং চাপ্যবমানো মে ন কর্তব্যঃ কথঞ্চন॥ 8-23-55 (56045) 
আপৃচ্ছে ৎবাদ্য গান্ধারে যাস্যামি বিষয়ং প্রতি।
ন চাহং সূতপুত্রস্য সারথ্যমুপজগ্মিবান্॥ 8-23-56 (56046) 
অবমানমহং প্রাপ্য ন যোৎস্যামি কথঞ্চন।
আপৃচ্ছে ৎবাঽদ্য গান্ধারে গমিষ্যামি গৃহায় বৈ॥ 8-23-57 (56047) 
সঞ্জয় উবাচ। 8-23-58 (4882) 
এবমুক্ৎবা মহারাজ শল্যঃ সমিতিশোভনঃ।
উত্থায় প্রয়যৌ তূর্ণং রাজমধ্যাদমর্ষিতঃ॥ 8-23-58 (56048) 
প্রণয়াদ্বহুমানাচ্চ তং নিগৃহ্য সুতস্তব।
অব্রবীন্মধুরং বাক্যং সাম্না সর্বার্থসাধকম্॥ 8-23-59 (56049) 
যথা শল্য ৎবমাত্থেদমেবমেতদসংশয়ম্।
অভিপ্রায়স্তু মে কশ্চিত্তং নিবোধ জনেশ্বর॥ 8-23-60 (56050) 
ন কর্ণোঽভ্যধিকস্ৎবত্তো ন চান্যে চৈব পার্থিবাঃ।
ন চ মদ্রেশ্বর ৎবাং বৈ কৃষ্ণঃ সোঢুং চ শক্ষ্যতি॥ 8-23-61 (56051) 
ঋতমেব হি পূর্বাস্তে বদন্তি পুরুষোত্তমাঃ।
তস্মাদার্তায়নিঃ প্রোক্তো ভবানিতি মতির্মম॥ 8-23-62 (56052) 
শল্যবূতস্তু শত্রূণাং যস্মাত্ৎবং যুধি মানদ।
তস্মাচ্ছল্যেতি তে নাম কথ্যতে পৃথিবীতলে॥ 8-23-63 (56053) 
যদেতদ্ব্যাহৃতং পূর্বং ভবতা ভূরিদক্ষিণ।
তদেব কুরু ধর্মজ্ঞ মদর্থং যদ্যদুচ্যতে॥ 8-23-64 (56054) 
ন চ ৎবত্তো হি রাধেয়ো ন চাহমপি বীর্যবান্।
বৃণেঽহং ৎবাং হয়াগ্র্যাণাং যন্তারমিহ সংয়ুগে॥ 8-23-65 (56055) 
মন্যে চাভ্যধিকং শল্য গুণৈঃ কর্ণং ধনঞ্জয়াৎ।
ভবন্তং বাসুদেবাচ্চ লোকোঽয়মতিমন্যতে॥ 8-23-66 (56056) 
কর্ণো হ্যভ্যধিকঃ পার্থাদস্ত্রৈরেব নরর্ষভ।
ভবানভ্যধিকঃ কৃষ্ণাদশ্বজ্ঞানে বলে তথা॥ 8-23-67 (56057) 
যথাঽশ্বহৃদয়ং বেদ বাসুদেবো মহামনাঃ।
দ্বিগুণং ৎবং তথা বেৎসি মদ্ররাজেশ্বরাত্মজ॥ 8-23-68 (56058) 
শল্য উবাচ। 8-23-69 (4883) 
যন্মাং ব্রবীষি গান্ধারে মধ্যে সৈন্যস্য কৌরব।
বিশিষ্টং দেবকীপুত্রাৎপ্রীতিমানস্ম্যহং ৎবয়ি॥ 8-23-69 (56059) 
এষ সারথ্যমাতিষ্ঠে রাধেয়স্য যশস্বিনঃ।
যুধ্যতঃ পাণ্ডবাগ্র্যেণ যথা ৎবং বীর মন্যসে॥ 8-23-70 (56060) 
সময়শ্চ হি মে বীর কশ্চিদ্বৈকর্তনং প্রতি।
উৎসৃজেয়ং যথাশ্রদ্বমহং বাচোঽস্য সন্নিধৌ॥ 8-23-71 (56061) 
সঞ্জয় উবাচ। 8-23-72 (4884) 
তথেতি রাজন্পুত্রস্তে সহ কর্ণেন ভারত।  8-23-72 (56062) 
অব্রবীন্মদ্ররাজস্য মতং ভরতস॥ ॥  8-23-72 (56063) 
 
ইতি শ্রীমন্মহাভারতে কর্ণপর্বণি ত্রয়োবিংশোঽধ্যায়ঃ॥ 23 ॥

 -   -  

8-23-8 অভীষূণাং হয়রশ্মীনাম্॥ 8-23-22 পুনর্নঃ সমরে রাজন্মাবধীদর্জুনো রিপূন্। ইতি ক.পাঠঃ॥ 8-23-29 ত্রাতু ত্রায়তাম্॥ 8-23-34 পাপীয়সঃ নীচয়োনেঃ প্রেষ্যৎবং দাসৎবম্॥ 8-23-41 ন বিট্শূদ্রস্য সংয়োগং শৃণু চান্যং মমানঘ ইতি ক.খ.পাঠঃ॥ 8-23-62 ঋতমেব অয়নং আশ্রয়ো যেষাং তে ঋতায়নাস্তেষাং গোত্রাপত্যমার্তায়নিস্ৎবম্॥ 8-23-71 বাচ উৎসৃজেয়ং তাঃ অনেন ক্ষন্তব্যা ইতি ভাবঃ॥ 8-23-23 ত্রয়োবিংশোঽধ্যায়ঃ॥





কর্ণপর্ব - অধ্যায় 024

॥ শ্রীঃ ॥

8.24. অধ্যায়ঃ 024 

 -   -  

দুর্যোধনেন শল্যম্প্রতি ত্রিপুরাসুরকথাকথনারম্ভঃ॥ 1 ॥ ত্রিপুরাসুরোপদ্রুতৈর্দেবৈঃ স্তুল্যা রুদ্রপ্রসাদনম্॥ 2 ॥

 -   -  

8-24-0 (56064) 
দুর্যোধন উবাচ। 8-24-0 (4885) 
ভূয় এব তু মদ্রেশ যত্ৎবা বক্ষ্যামি তচ্ছৃণু।
যথা পুরাবৃত্তমিদং যুদ্ধে দেবাসুরে প্রভো॥ 8-24-1 (56065) 
যদুক্তবান্পিতুর্মহ্যং মার্কণ্ডেয়ো মহাতপাঃ।
ব্রুবতস্তদশেষেণ মম রাজর্ষিসত্তম। 
নিবোধ মনসা চাত্র ন তে কার্যা বিচারণা॥  8-24-2 (56066) 
`সমুৎপন্নো হি রাজানঃ প্রমোহ ইতি নিশ্চয়ম্।
কৃৎবা চৈব ব্যবস্যন্তি সর্বে ধর্মার্থনিশ্চয়ান্॥ 8-24-3 (56067) 
দেবানামসুরাণাং চ মহানাসীৎসমুচ্ছ্রয়ঃ।
সৈংহিকেয়াস্তদোদ্বৃত্তা বিবুধানবসূদয়ন্। 
তে নিরস্তঃ কৃতা দেবৈর্দানবা বলগর্বিতাঃ'॥  8-24-4 (56068) 
তত্রাসীৎপ্রথমো রাজন্সঙ্গ্রামস্তারকাময়ঃ।
নির্জিতাশ্চ ততো দৈত্যা দৈবতৈরিতি নঃ শ্রুতিঃ॥ 8-24-5 (56069) 
ভগ্নদর্পা নিরুৎসাহাঃ পাতালং বিবিশুস্তদা॥  8-24-6 (56070) 
নির্জিতেষু চ দৈত্যেষু তারকস্য সুতাস্ত্রয়ঃ।
তারাক্ষঃ কমলাক্ষশ্চ বিদ্যুন্মালী চ পার্থিব॥ 8-24-7 (56071) 
তপ উগ্রং সমাস্থায় নিয়মে পরমে স্থিতাঃ।
তপসা কর্ণয়ামাসুর্দেহাংস্তাঞ্শত্রুকর্শনাঃ॥ 8-24-8 (56072) 
দমেন তপসা চৈব নিয়মেন সমাধিনা।
তেষাং পিতামহঃ প্রীতো বরদঃ প্রদদৌ বরম্॥ 8-24-9 (56073) 
অবধ্যৎবং চ তে সর্বে সর্বভূতেষু সর্বদা।
সহিতা বরয়ামাসঃ সর্বলোকপিতামহম্॥ 8-24-10 (56074) 
তানব্রবীত্তদা দেবঃ সর্বলোকগুরুঃ প্রভুঃ।
নাস্তি সর্বামরৎবং বৈ নিবর্তধ্বমিতোঽসুরাঃ। 
অন্যং বরং বৃণীধ্বং বৈ রোচতে যাদৃশো হি বঃ॥  8-24-11 (56075) 
ততস্তে সহিতা রাজন্সম্প্রধার্যাসকৃদ্বহুঃ।
সর্বলোকেশ্বরং বাক্যং প্রণম্যৈনমথাঽব্রুবন্॥ 8-24-12 (56076) 
বস্তুমিচ্ছাম নগরং কর্তুং কামগমং শুভম্।
সর্বকামসমৃদ্বার্থমবধ্যং দেবদানবৈঃ॥ 8-24-13 (56077) 
যক্ষরক্ষোরগগণৈর্নানাজাতিভিরেব চ।
ন কৃত্যাভির্ন শস্ত্রৈশ্চ ন শাপৈর্ব্রহ্মবাদিনাম্। 
বধ্যেত ত্রিপুরং দেব প্রয়চ্ছেঃ প্রপিতামহ॥  8-24-14 (56078) 
বয়ং পুরাণি ত্রীণ্যেব সমাস্থায় মহীমিমাম্।
বিচরিষ্যাম লোকেঽস্মিংস্ৎবৎপ্রসাদপুরস্কৃতাঃ॥ 8-24-15 (56079) 
ততো বর্ষসহস্রেষু সমেষ্যামঃ পরস্পরম্।
একীভাবং গভিষ্যন্তি পুরাণ্যেতানি চানঘ॥ 8-24-16 (56080) 
সমাগতানি চৈতানি যো হন্যাদ্ভগবাংস্তদা।
একেষুণা দেববরঃ স নো মৃত্যুর্ভবিষ্যতি॥ 8-24-17 (56081) 
দুর্যোধন উবাচ। 8-24-18 (4886) 
তেষাং তদ্বচনং শ্রুৎবা দানবানাং পিতামহঃ।
এবমস্ৎবিতি তান্দেবঃ প্রত্যুক্ৎবা প্রাবিশদ্দিবম্॥ 8-24-18 (56082) 
তে তু লব্ধবরাঃ প্রীতাঃ সম্প্রধার্য পরস্পরম্।
পুরত্রয়বিসৃষ্ট্যর্থং ময়ং বব্রুর্মহারথাঃ। 
বিশ্বকার্মাণমজরং দৈত্যদানবপূজিতম্॥  8-24-19 (56083) 
ততো ময়ঃ স্বতপসা চক্রে ধীমান্পুরাণি চ।
ত্রীণি কাঞ্চনমেকং বৈ রৌপ্যং কার্ষ্ণায়সং তথা॥ 8-24-20 (56084) 
কাঞ্চনং দিবি তত্রাসীদন্তরিক্ষে চ রাজতম্।
আয়সং চাভবদ্ভৌমং তদা তেষাং পরন্তপ॥ 8-24-21 (56085) 
একৈকং যোজনশতং বিস্তৃতং তাবদায়তম্।
দৃঢং চাট্টালকয়ুতং বৃহৎপ্রাকারতোরণম্॥ 8-24-22 (56086) 
গৃহপ্রবরসম্বাধমসম্বাধমহাপথম্।
প্রাসাদৈর্বিবিধৈশ্চাপি দ্বারৈশ্চৈবোপশোভিতম্॥ 8-24-23 (56087) 
ত্রিপুরং তেষু চাপ্যাসন্রাজানো বৈ পৃথক্পৃথক্।
দিব্যমাল্যাম্বরধরা দৈতেয়া রাজসত্তম॥ 8-24-24 (56088) 
কাঞ্চনং তারকাক্ষস্য দিব্যমাসীন্মহাত্মনঃ।
রাজতং কমলাক্ষস্য বিদ্যুন্মালিন আয়সম্॥ 8-24-25 (56089) 
ত্রয়স্তে দৈত্যরাজানস্ত্রীঁল্লোকানাশু তেজসা।
আক্রম্য তস্থুরূচুশ্চ কশ্চ নাম প্রজাপতিঃ॥ 8-24-26 (56090) 
তেষাং দানবমুখ্যানাং প্রয়ুতান্যর্বুদানি চ।
কোট্যাশ্চাপ্রতিবীরাণাং সমাজগ্মুস্ততস্ততঃ॥ 8-24-27 (56091) 
মাংসাশিনঃ সুদৃপ্তাশ্চ সুরৈর্বিনিকৃতাঃ পুরা।
মহদৈশ্বর্যমিচ্ছন্তস্ত্রিপুরং দুর্গমাশ্রিতাঃ॥ 8-24-28 (56092) 
সর্বেষাং চ পুনশ্চৈষাং সর্বয়োগবহো ময়ঃ।
তমাশ্রিত্য হি তে সর্বেঽবর্তয়ন্নকুতোভয়াঃ॥ 8-24-29 (56093) 
যো হি যং মনসা কামং দধ্যৌ ত্রিপুরসংশ্রয়ঃ।
তস্মৈ তস্মৈ ময়স্তং তং বিদধে মায়যা তদা॥ 8-24-30 (56094) 
তারকাক্ষসুতশ্চাসীদ্বরির্নাম মহাবলঃ।
তপস্তেপে পরমকং যেনাতুষ্যৎপিতামহঃ॥ 8-24-31 (56095) 
সন্তুষ্টমবৃণোদ্দেবং বাপী ভবতুঃ নঃ পুরে।
শস্ত্রৈর্বিনিহতা যত্র ক্ষিপ্তাঃ স্যুর্বলবত্তরাঃ॥ 8-24-32 (56096) 
স তু লব্ধ্বা বরং বীরস্তারকাক্ষসুতো হরিঃ।
সসৃজে তত্র বাপীং তাং মৃতসঞ্জীবিনীং প্রভো॥ 8-24-33 (56097) 
যেন রূপেণ যো দৈত্যো যেন বেষেণ চাপ্যথ।
ক্ষিপ্যতে নিহতো বাপ্যাং তাদৃশেনৈব জায়তে। 
সম্পূর্ণবলবীর্যস্তু রাজঞ্ছৌর্যসমন্বিতঃ॥  8-24-34 (56098) 
এবং বীর্যেণ সংয়ুক্তাং কৃতাং তেন মহাত্মনা।
তাং প্রাপ্য ত্রৈপুরা বাপীং লোকান্সর্বান্ববাধিরে॥ 8-24-35 (56099) 
মহতা তপসা সিদ্ধাঃ সুরাণাং ভয়বর্ধনাঃ।
একস্মিন্নিহতে দৈত্যে সৃজন্তি স্ম দশাসুরান্। 
ন তেষাং বিদ্যতে যুদ্বে ক্ষয়ো রাজন্কথঞ্চন॥  8-24-36 (56100) 
ততস্তে লোভমোহাভ্যামভিভূতা বিচেতসঃ।
নির্ভীকাঃ সহিতাঃ সর্বে স্থাপিতাঃ সমলোলুপাঃ॥ 8-24-37 (56101) 
বিদ্রাব্য সগণান্দেবাংস্তত্রতত্র তদাতদা।
বিচেরুঃ স্বেন কামেন বরদানেন দর্পিতাঃ॥ 8-24-38 (56102) 
দেবোদ্যানানি সর্বাণি স্থানানি চ দিবৌকসাম্।
ঋষীণামাশ্রমান্পুণ্যান্রম্যাঞ্চনপদাংস্তথা। 
উৎসাদয়ন্ত মর্যাদাং দানবা দুষ্টচারিণঃ॥  8-24-39 (56103) 
নিঃস্থানাশ্চ কৃতা দেবা ঋষয়ঃ পিতৃভিঃ সহ।
দৈত্যৈস্ত্রিভিস্ত্রয়ো লোকা হ্যাক্রান্তাস্তৈঃ সুরেতরৈঃ॥ 8-24-40 (56104) 
পীড্যমানেষু লোকেষু ততঃ শক্রো মরুদ্বৃতঃ।
পুরাণ্যায়োধয়াঞ্চক্রে বজ্রহস্তঃ সমন্ততঃ॥ 8-24-41 (56105) 
নাশকত্তান্যভেদ্যানি যদা ভেত্তুং পুরন্দরঃ।
পুরাণি বরদত্তানি ধাত্রা তেন নরাধিপ॥ 8-24-42 (56106) 
তদা ভীতঃ সুরপতির্মুক্ৎবা তানি পুরাণ্যথ।
তৈরেব বিবুধৈঃ সার্ধং পিতামহমরিন্দম। 
জগামাথ তদাখ্যাতুং বিপ্রকারং সুরেতরৈঃ॥  8-24-43 (56107) 
তে তত্ৎবং সর্বমাখ্যায় শিরোভিঃ সম্প্রণম্য চ।
তদ্বধোপায়মাচক্ষ্ব ভগবন্নিতি চাব্রুবন্॥ 8-24-44 (56108) 
শ্রুৎবা তদ্ভগবান্দেবো দেবানিদমুবাচ হ।
শ্রূয়তাং ত্রিদশাঃ সর্বে যথেদং বাক্যগৌরবম্॥ 8-24-45 (56109) 
দুরাত্মানোঽসুরা নিত্যং তে চাপি বিবুধা মম।
ন শক্নুবন্তি তে (যে) সর্বে যুষ্মান্বৈ পীডয়ন্তি তে॥ 8-24-46 (56110) 
অহং সমস্তু সর্বেষাং ভূতানাং নাত্র সংশয়ঃ।
অবিনীতা নিহন্তব্যা ইত্যেবং প্রব্রবীমি বঃ॥ 8-24-47 (56111) 
একেষুণা (হি) বিভেদ্যানি তানি দুর্গাণি নান্যথা।
শক্তস্তু তানি বাণেন ভেত্তুং কামং ত্রিলোচনঃ॥ 8-24-48 (56112) 
তে যূয়ং স্থাণুমীশানং জিষ্মুমক্লিষ্টকারিণম্।
যোদ্বারং বৃণুত ক্ষিপ্রং স তান্হন্তা সুরেতরান্॥ 8-24-49 (56113) 
তে দেবাস্তেন বাক্যেন চোদিতাঃ প্রণতাঃ স্থিতাঃ।
দিব্যং বর্ষসহস্রং বৈ তপস্তপ্ৎবা সুরর্ষভাঃ। 
শুভাত্মানো মহাত্মানো জগ্মুর্বৈ বৃষভধ্বজম্॥  8-24-50 (56114) 
ব্রহ্মাণমগ্রতঃ কৃৎবা শরণ্যং শরণাগতাঃ।
তপঃ পরমমাজগ্মুর্গৃণন্তো ব্রহ্ম শাশ্বতম্॥ 8-24-51 (56115) 
অনঙ্গমথনং সর্বে ভবং সর্বাত্মনা গতাঃ।
দেবদেবং পরং স্থাণুং বরদং ত্র্যম্বকং শিবম্॥ 8-24-52 (56116) 
শর্বমীড্যমজং রুদ্রং শশাঙ্কাঙ্কিতমূর্ধজম্।
তুষ্টুবুর্বাগ্ভিরুগ্রাভির্ভয়েষ্বভয়মচ্যুতম্। 
সর্বাত্মানং মহাত্মানং যেনাপ্তং বিশ্বমাত্মনা॥  8-24-53 (56117) 
তপোবিশেষৈর্বিবিধৈর্যোগং যো বেদ চাত্মনঃ।
যঃ সাঙ্খ্যমাত্মনা বেত্তি যস্য চাত্মা বেশে সদা॥ 8-24-54 (56118) 
তং তে দদৃশুরীশানং তেজোরাশিমুমাপতিম্।
`পরেণ যত্নেন ভবং ত্রিদশাঃ শর্বমীশ্বরম্'। 
অনন্যসদৃশং লোকে প্রতপন্তমকল্মষম্॥  8-24-55 (56119) 
একশ্চ ভগবাংস্তত্র নানারূপমকল্পয়ৎ।
আত্মনঃ প্রতিরূপাণি রূপাণ্যথ মহাত্মনি। 
পরস্পরস্য চাপশ্যন্সর্বে পরমবিস্মিতাঃ॥  8-24-56 (56120) 
সর্বভূতময়ং দৃষ্ট্বা তমজং জগতঃ পরিম্।
দেবা ব্রহ্মর্ষয়শ্চৈব শিরোভির্ধরণীং গতাঃ॥ 8-24-57 (56121) 
তান্স্বস্তিবাচ্য চাভ্যর্চ্য সমুত্থাপ্য চ শঙ্করঃ।
ব্রূতব্রূতেতি ভগবান্স্ময়মানোঽভ্যভাষত॥ 8-24-58 (56122) 
ত্র্যম্বকেণাভ্যনুজ্ঞাতাস্ততস্তে স্বস্থচেতসঃ।
নমো নমো নমস্তেঽস্তু প্রভো ইত্যব্রুবন্ভবম্॥ 8-24-59 (56123) 
নমো দেবাধিদেবায় প্রিয়াধাঘ্নেঽতিমন্যবে।
প্রজাপতিমখঘ্নায় প্রজাপতিভিরীড্যতে॥ 8-24-60 (56124) 
নমঃ স্তুতায় স্তুত্যায় স্তূয়মানায় শম্ভবে।
বিলোহিতায় রুদ্রায় নীলগ্রীবায় শূলিনে॥ 8-24-61 (56125) 
অমোঘায় মৃগাক্ষায় প্রবরায়ুধয়োধিনে।
অর্হায় চৈব শুদ্বায় ক্ষয়ায় ক্রথনায় চ॥ 8-24-62 (56126) 
দুর্বারণায় শুক্রায় ব্রহ্মণে ব্রহ্মচারিণে।
ঈশানায়াপ্রমেয়ায় নিহন্ত্রে চর্মবাসসে॥ 8-24-63 (56127) 
তপোরতায় পিঙ্গায় ব্রতিনে কৃত্তিবাসসে।
কুমারপিত্রে ত্র্যক্ষায় প্রবরায়ুধধারিণে॥ 8-24-64 (56128) 
প্রপন্নার্তিবিনাশায় ব্রহ্মদ্বিট্সঙ্ঘঘাতিনে।
বনস্পতীনাং পতয়ে বনানাং পতয়ে নমঃ॥ 8-24-65 (56129) 
গবাং চ পতয়ে নিত্যং যজ্ঞানাং পতয়ে নমঃ।
নমোস্তু তে সসৈন্যায় ত্র্যম্বকায়ামিতৌজসে। 
মনোবাক্কর্মভির্দেব ৎবাং প্রপন্নান্ভজস্ব নঃ॥  8-24-66 (56130) 
ততঃ প্রসন্নো ভগবান্স্বাগতেনাভিনন্দ্য চ।
প্রোবাচ ব্যেতু বস্ত্রাসো ব্রূত কিং করবাণি বঃ॥ 8-24-67 (56131) 
`দেবাঃ শর্বস্য বচনং শ্রুৎবা হর্ষমুপাগতাঃ'॥ ॥  8-24-68 (56132) 
 
ইতি শ্রীমন্মহাভারতে কর্ণপর্বণি চতুর্বিংশোঽধ্যায়ঃ॥ 24 ॥

 -   -  

8-24-2 পিতুঃ পুরতঃ। মহ্যং মম॥ 8-24-5 তারকাময়ঃ তারকাসুর এবাময়ো রোগবৎপরাভবহেতুর্যত্র স তথা॥ 8-24-60 ঈড্যতে ঈড্যমানায়। কর্মণীদমপৌরুষম্॥ 8-24-66 ভজস্ব ইষ্টৈঃ কামৈঃ পূরয়স্ব॥ 8-24-68 ব্যেতু ব্যপগচ্ছতু॥ 8-24-24 চতুর্বিংশোঽধ্যায়॥





কর্ণপর্ব - অধ্যায় 025

॥ শ্রীঃ ॥

8.25. অধ্যায়ঃ 025 

 -   -  

দেবৈ রুদ্রবচনাত্তস্য স্বস্বার্ধবলদানপূর্বকং ত্রিপুরসংহারায়াভিষেচনম্॥ 1 ॥

 -   -  

8-25-0 (56133) 
দুর্যোধন উবাচ। 8-25-0 (4887) 
পিতৃদেবর্ষিসঙ্ঘেভ্যোঽভয়ে দত্তে মহাত্মনা।
সৎকৃত্য শংকরং প্রাহ ব্রহ্মা লোকপিতামহঃ॥ 8-25-1 (56134) 
ইমান্যসুরদুর্গাণি লোকাংস্ত্রীনাক্রমন্তি হি।
কশ্চ প্রজাপতির্ঘোরাংস্তান্স্রর্বাঞ্জহি মা চিরম্॥ 8-25-2 (56135) 
বরাতিসর্গাদ্দেবেশ প্রাজাপত্যমিদং পরম্।
ময়াঽধিতিষ্ঠতা দত্তো দানবেভ্যো মহান্বরঃ॥ 8-25-3 (56136) 
নাস্ত্যন্যো যুধি তেষাং বৈ নিহন্তা ইতি নঃ শ্রুতম্।
তানতিক্রান্তমর্যাদান্নান্যঃ সংহর্তুমর্হতি। 
ৎবামৃতে সর্বভূতেশ ৎবং হ্যেষাং প্রত্যরির্বধে॥  8-25-4 (56137) 
স ৎবং দেব প্রপন্নানাং যাচতাং চ দিবোকসাম্।
কুরু প্রসাদং বরদ দানবাঞ্জহি সংয়ুগে॥ 8-25-5 (56138) 
ৎবৎপ্রসাদাজ্জগৎসর্বং সুখমৈধত মানদ।
শরণ্যস্ৎবং হি দেবানাং বয়ং ৎবাং শরণং গতাঃ॥ 8-25-6 (56139) 
ঈশ্বর উবাচ। 8-25-7 (4888) 
হন্তব্যাঃ শত্রবঃ সর্বে যুষ্মাকমিতি মে মতিঃ।
ন ৎবেকশ্চোৎসহে হন্তুং বলিনঃ সুরবিদ্বিষঃ॥ 8-25-7 (56140) 
তে যূয়ং সহিতাঃ সর্বে মদীয়েনাপি তেজসা।
জয়ধ্বং যুধি তান্সর্বান্সঙ্ঘাতেন মহাবলান্॥ 8-25-8 (56141) 
দেবা ঊচুঃ। 8-25-9 (4889) 
অস্মত্তেজোবলং যাবত্তাবদ্দ্বিগুণমেব বা।
তত্তেষামিতি মন্যামো দৃষ্টতেজোবলা হি তে॥ 8-25-9 (56142) 
ঈশ্বর উবাচ। 8-25-10 (4890) 
বধ্যাস্তে সর্বথা পাপা যে যুষ্মাস্বপরাধিনঃ।
মম তেজোবলার্ধেন সর্বে মৃদ্গথ শাত্রবান্॥ 8-25-10 (56143) 
দেবা ঊচুঃ। 8-25-11 (4891) 
বিভর্তুং তব তেজোর্ধং ন শক্ষ্যাম সুরেশ্বর।
সর্বেষাং নো বলার্ধেন ৎবমেব জহি শাত্রবান্॥ 8-25-11 (56144) 
বয়ং চ সর্বথা দেব রক্ষণীয়াস্তথৈব চ।
স নো রক্ষ মহাদেব ৎবমেব জহি শাত্রবান্॥ 8-25-12 (56145) 
ঈশ্বর উবাচ। 8-25-13 (4892) 
মম তেজো ন শক্তা হি সর্বে ধারয়িতুং যদি।
অহমেনান্বধিষ্যামি যুষ্মত্তেজোর্ধসংয়ুতঃ॥ 8-25-13 (56146) 
বলার্ধং যদি মে দেবা ন ধারয়িতুমাহবে।
শক্তাঃ সর্বে হি সঙ্গম্য যূয়ং তৎপ্রব্রবীমি বঃ॥ 8-25-14 (56147) 
সমা ভবন্তি মে সর্বে দানবাশ্চামরাশ্চ যে।
শিবোঽস্মি সর্বভূতানাং শিবৎবং তেন মে সুরাঃ॥ 8-25-15 (56148) 
কিন্ৎবধর্মেণ বর্তন্তে যস্মাত্তে সুরশত্রবঃ।
তস্মাদ্বধ্যা ময়াপ্যেতে যুষ্মাকং চ হিতেপ্সয়া॥ 8-25-16 (56149) 
শরণং বঃ প্রপন্নানাং ধর্মেণ চ জিগীষতাম্।
সাহায়্যং বঃ করিষ্যামি নিহনিষ্যামি বো রিপূন্॥ 8-25-17 (56150) 
দীয়তাং চ বলার্ধং মে সর্বৈরপি পৃথক্পৃথক্।
পশুৎবং চৈব মে লোকাঃ সর্বে কল্পন্তু পীডিতাঃ॥ 8-25-18 (56151) 
পশূনাং তু পতিৎবং মে ভবৎবদ্য দিবৌকসঃ।
এবং ন পাপং প্রাপ্স্যামি পশূন্হৎবা সুরদ্বিপঃ॥ 8-25-19 (56152) 
কল্পয়ধ্বং রথং দিব্যং রথাশ্বাংশ্চৈব পারগান্।
ধনুঃ শরং সারথিং চ ততো জেষ্যামি বো রিপূন্॥ 8-25-20 (56153) 
ইতি শ্রুৎবা বচো দেবা দেবদেবস্য ভূপতেঃ।
বিষাদমগমন্সর্বে পশুৎবং প্রতি শঙ্কিতাঃ॥ 8-25-21 (56154) 
তেষাং ভাবং ভবো জ্ঞাৎবা দেবস্তানব্রবীদিদম্।
মা বোস্তু পশুভাবেঽস্মিন্ভয়ং বিবুধসত্তমাঃ॥ 8-25-22 (56155) 
শ্রূয়তাং পশুভাবস্য বিমোক্ষঃ ক্রিয়তাং চ সঃ॥  8-25-23 (56156) 
যো বঃ পশুপতেশ্চর্যাং চরিষ্যতি স মোক্ষ্যতে।
পশুৎবাদিতি সত্যং বঃ প্রতিজানে সমাগমে॥ 8-25-24 (56157) 
যে চাপ্যন্যে চরিষ্যন্তি ব্রতং মোক্ষ্যন্তি তেঽপি চ॥  8-25-25 (56158) 
নৈ(ত্য)ষ্ঠিকং দ্বাদশাব্দং বা অর্ধমব্দমৃতুত্রয়ম্।
মাসং দ্বাদশরাত্রং গুহ্যং ব্রতং দিব্যং চরিষ্যথ॥ 8-25-26 (56159) 
তং তথেত্যব্রুবন্দেবা দেবদেবনমস্কৃতম্।
ঊচুশ্চেদং গৃহাণেদং তেজসোঽর্ধমিতি প্রভুম্॥ 8-25-27 (56160) 
প্রত্যুবাচ তথেত্যেব শূলধৃদ্রাজসত্তম।
ততস্তে প্রদদুঃ সর্বে তেজসোঽর্ধং মহাত্মনে॥ 8-25-28 (56161) 
সর্বমাদায় সর্বেষাং তেজসোঽর্ধং দিবৌকসাম্।
তেজসাপ্যধিকো ভূৎবা ভূয়োঽপ্যতিবলোঽভবৎ॥ 8-25-29 (56162) 
ততঃ প্রভৃতি দেবানাং দেবদেবোঽভবদ্ভবঃ।
পতিশ্চ সর্বভূতানাং পশূনাং চাভবত্তদা॥ 8-25-30 (56163) 
তস্মাৎপশুপতিশ্চোক্তো ভবৎবাচ্চ ভবেতি বৈ॥
অর্ধমাদায় সর্বেষাং তেজসা প্রজ্বলন্নিব।  8-25-31 (56164) 
ভাসয়ামাস তান্সর্বান্দেবদেবো মহাদ্যুতিঃ॥
ততোঽভিষিষিচ্যুঃ সর্বে সুরা রুদ্রং পুরারিণম্।  8-25-32 (56165) 
মহাদেব ইতি হ্যাসীদ্দেবদেবো মহেশ্বরঃ॥ ॥  8-25-33 (56166) 
 
ইতি শ্রীমন্মহাভারতে কর্ণপর্বণি পঞ্চবিংশোঽধ্যায়ঃ॥ 25 ॥






কর্ণপর্ব - অধ্যায় 026

॥ শ্রীঃ ॥

8.26. অধ্যায়ঃ 026 

 -   -  

দেবানামাজ্ঞয়া বিশ্বকর্মণা ভূম্যাদিসাধনৈ রুদ্রায় রথনির্মাণম্॥ 1 ॥

 -   -  

8-26-0 (56167) 
দুর্যোধন উবাচ। 8-26-0 (4893) 
তেজসোঽর্ধং সুরা দত্ৎবা শঙ্করায় মহাত্মনে।
পশুৎবমপি চোপেত্য বিশ্বকর্মাণমব্যযম্॥ 8-26-1 (56168) 
ঊচুঃ সর্বে সমাভাষ্য রথঃ সঙ্কল্প্যতামিতি।
বিশ্বকর্মাঽপি সঞ্চিন্ত্য রথং দিব্যমকল্পয়ৎ॥ 8-26-2 (56169) 
সমেতাং পৃথিবীং দেবী বিশালাং পুরমালিনীম্।
সপর্বতবনদ্বীপাং চক্রে ভূতধরাং রথম্॥ 8-26-3 (56170) 
ঈষাং নক্ষত্রবংশং চ ছত্রং মেরুমহাগিরিম্।
অনেকদ্রুসঞ্ছন্নং রত্নাকরমনুত্তমম্॥ 8-26-4 (56171) 
হিমবন্তং চ বিন্ধ্যং চ নানাদ্রুমলতাকুলম্।
অবস্করং প্রতিষ্ঠানং কল্পয়ামাস বৈ তদা॥ 8-26-5 (56172) 
অস্তংগিরিমধিষ্ঠানং নানাদ্বিজগণায়ুতম্।
চকার ভগবাংস্ৎবষ্টা উদয়ং রথকূবরম্॥ 8-26-6 (56173) 
মীননক্রঝষাবাসং দানবালয়মুত্তমম্।
সমুদ্রমক্ষং বিদধে পত্তনাকরশোভিতম্॥ 8-26-7 (56174) 
চক্রং চক্রে চন্দ্রমসং তারকাগণমণ্ডিতম্।
দিবাকরং চাপ্যপরং চক্রং চক্রেংঽশুমালিনম্॥ 8-26-8 (56175) 
গঙ্গাং সরস্বতীং তূণীং চক্রে বিশ্বকৃদব্যযঃ।
অলঙ্কারা রথস্যাসন্নাপগাঃ সরিতস্তথা॥ 8-26-9 (56176) 
ত্রীনগ্নীন্মন্ত্রবচ্চক্রে রথস্যাথ ত্রিবেণুকম্।
অনুকর্ষান্রথে দীপ্তান্বরূথাংশ্চাপি তারকাঃ॥ 8-26-10 (56177) 
ওষধীর্বীরুধশ্চৈব ঘণ্টাজালং চ ভানুমৎ।
অলঞ্চকার চ রথং মাসপক্ষর্তুভির্বিভুঃ॥ 8-26-11 (56178) 
অহোরাত্রৈঃ কলাভিশ্চ কাষ্ঠাভিরয়নৈস্তথা।
দ্যাং যুগং যুগপর্বাণি সংবর্তকবলাহরকান্॥ 8-26-12 (56179) 
শম্যাং ধৃতিং চ মেধাং চ স্থিতিং সন্নতিমেব চ।
ঋঘ্বেদং সামবেদং চ ধুর্যাবশ্বাবকল্পয়ৎ॥ 8-26-13 (56180) 
পৃষ্ঠাশ্বৌ তু যজুর্বেদঃ কল্পিতোঽথর্বণস্তথা।
অশ্বানাং চাপ্যলঙ্কারং বিদধে পদসঞ্চয়ম্॥ 8-26-14 (56181) 
সিনীবালীমনুমতিং কুহূং রাকাং চ সুপ্রভাম্।
যোক্তাণি চক্রে চাশ্বানাং কূশ্মাণ্ডাংশ্চাপি পন্নগান্।  8-26-15 (56182) 
তালপৃষ্ঠোঽথ নহুষঃ কার্কোটকধনঞ্জয়ৌ।
ইতরে চাভবন্নাগা হয়ানাং বাহবন্ধনম্॥ 8-26-16 (56183) 
অভীশবঃ ষডঙ্গানি কল্পিতানি মহীপতে।
ওঙ্কারঃ কল্পিতস্তস্য প্রতোদো বিশ্বকর্মণা॥ 8-26-17 (56184) 
যজ্ঞাঃ সর্বে পৃথক্লৃপ্তা রথাঙ্গানি চ ভাগশঃ।
অধিষ্ঠানং মনশ্চাসীৎপরিরথ্যা সরস্বতী॥ 8-26-18 (56185) 
নানাবর্ণানি শস্ত্রাণি পতাকাঃ পবনেরিতাঃ।
বিদ্যুদিন্দ্রধনুর্যুক্তং রথং দীপ্ত্যা ব্যদীপয়ৎ॥ 8-26-19 (56186) 
বর্ম যোদ্ধুং চ বিহিতং নমো গ্রহগণাকুলম্।
অভেদ্যং ভানুমচ্চিত্রং কালচক্রপরিক্ষতম্॥ 8-26-20 (56187) 
এবমস্মিন্মহারাজ কল্পিতে রথসত্তমে।
ৎবষ্ট্রা মনুজশার্দূল দ্বিষতাং ভয়বর্ধনে॥ 8-26-21 (56188) 
স্বান্যায়ুধানি দিব্যানি ন্যদধাচ্ছঙ্করো রথে।
ধ্বজয়ষ্টিং বিয়ৎকৃৎবা স্থাপয়ামাস গোবৃষম্॥ 8-26-22 (56189) 
ব্রহ্মদণ়্ডঃ কালদম্ডো রুদ্রদণ্ডশ্চ তে জ্বরাঃ।
পরিষ্কারা র্থস্যাসন্সমন্তাদ্দিশমুদ্ধতাঃ॥ 8-26-23 (56190) 
বিচিত্রমৃতুভিঃ ষড্ভিঃ কৃৎবা সংবৎসরং ধনুঃ।
ছায়ামেবাত্মনশ্চক্রে ধনুর্জ্যামক্ষয়াং ধ্রুবাম্॥ 8-26-24 (56191) 
কালো হি ভগবান্রুদ্রস্তচ্চ সংবৎসরং ধনুঃ।
তস্মাদ্রৌদ্রী কালরাত্রী জ্যা কৃতা ধনুষো জরা॥ 8-26-25 (56192) 
ততো রথে রথাশ্বাংস্তানৃষয়ঃ সময়োজয়ন্।
একৈকশঃ সুসংহৃষ্টানাদায় সুধৃতব্রতাঃ॥ 8-26-26 (56193) 
দক্ষিণস্যাং ধুরি কৃত ঋগ্বেদো মন্ত্রপারগৈঃ।
সব্যতঃ সামবেদশ্চ যুক্তো রাজন্মহর্ষিভিঃ॥ 8-26-27 (56194) 
পার্ষ্ঠিদক্ষিণতো যুক্তো যজুর্বেদঃ সুরদ্বিজৈঃ।
ইতরস্যাং তথা পার্ষ্ঠ্যাং যুক্তো রাজন্নথর্বণঃ॥ 8-26-28 (56195) 
এবং তে বাজিনো যুক্তা যজ্ঞবিদ্ভিস্তথা রথে।
অশোভন্ত তথা যুক্তা যথৈবাধ্বরমধ্যগাঃ॥ 8-26-29 (56196) 
কল্পয়িৎবা রথং দিব্যং ততো বাণমকল্পয়ৎ।
চিন্তয়িৎবা হরিং বিষ্ণুমব্যযং যজ্ঞবাহনম্॥ 8-26-30 (56197) 
শরং সঙ্কল্পয়াঞ্চক্রে বিশ্বকর্মা মহামনাঃ।
তস্য বাজাংশ্চ পুঙ্খং চ কল্পয়ামাস বৈ তদা॥ 8-26-31 (56198) 
পুণ্যগন্ধবহং রাজঞ্শ্বসনং রাজসত্তম।
অগ্নীষোমৌ শরমুখে কল্পয়ামাস বৈ তদা॥ 8-26-32 (56199) 
অগ্নীষোমাত্মকং কৃৎস্নমুচ্যতে বৈষ্ণবং জগৎ।
বিষ্ণুরাত্মা ভগবতো ভবস্যামিততেজসঃ॥ 8-26-33 (56200) 
তস্মাদ্ধনুর্জ্যাসংস্পর্শং স বিষেহে শরস্য বৈ।
তস্মিঞ্শরে তীক্ষ্ণমন্যুমমুঞ্চদ্দুঃসহং প্রভুঃ॥ 8-26-34 (56201) 
ভৃগ্বঙ্গিরোমন্যুভবঃ ক্রোধাগ্নিরতিদুঃসহঃ।
স নীললোহিতো ধূম্রঃ কৃত্তিবাসা ভয়ানকঃ॥ 8-26-35 (56202) 
আদিত্যায়ুতসঙ্কাশস্তেজোজ্বালাবৃতো ভবঃ।
দুশ্চর্যচ্যাবকো জেতা হন্তা ব্রহ্মদ্বিষাং বরঃ॥ 8-26-36 (56203) 
তস্যাঙ্গানি সমাশ্রিত্য স্থিতং বিশ্বমিদং জগৎ।
জঙ্গমাজঙ্গমং রাজঞ্ছুশুভেঽদ্ভুতদর্শনম্॥ 8-26-37 (56204) 
দৃষ্টা তু তং রথং দিব্যং কবচী স শরাসনী।
আদদে স শরং দিব্যং সোমবিষ্ণ্বগ্নিবায়ুজম্॥ 8-26-38 (56205) 
তমাদায় মহাদেবস্ত্রাসয়ন্দৈত্যদানবান্।
আরুরোহ তদা যত্তঃ কম্পয়ন্নিব রোদসী॥ 8-26-39 (56206) 
মহর্ষিভিঃ স্তূয়মানো বন্দ্যমানশ্চ বন্দিভিঃ।
উপনৃত্তশ্চাপ্সরসাং গণৈর্নৃত্তবিশারদৈঃ॥ 8-26-40 (56207) 
স শোভমানো বরদঃ খঙ্গী বাণী শরাসনী।
হসন্নিবাব্রবীদ্দেবঃ সারথিঃ কো ভবেদিতি॥ ॥ 8-26-41 (56208) 
 
ইতি শ্রীমন্মহাভারতে কর্ণপর্বণি ষড্বিংশোঽধ্যায়ঃ॥ 26 ॥






কর্ণপর্ব - অধ্যায় 027

॥ শ্রীঃ ॥

8.27. অধ্যায়ঃ 027 

 -   -  

দেবানাং প্রার্থনয়া ব্রহ্মণা রুদ্ররথসারথ্যকরণম্॥ 1 ॥ রুদ্রেণ ত্রিপুরদহনম্॥ 2 ॥ দুর্যোধনেন দৃষ্টান্তপ্রদর্শনপূর্বকং শল্যম্প্রতি কর্ণরথসারথ্যকরণপ্রার্থনা॥ 3 ॥

 -   -  

8-27-0 (56209) 
দুর্যোধন উবাচ। 8-27-0 (4894) 
তমব্রুবন্দেবগণা যং ভবান্সন্নিয়োক্ষ্যতে।
স ভবিষ্যতি দেবেশ সারথিস্তে ন সংশয়ঃ॥ 8-27-1 (56210) 
তানব্রবীন্মহাদেবো মত্তঃ শ্রেষ্ঠতরো হি যঃ।
তং সারথিং কুরুধ্বং বৈ স্বয়ং সঞ্চিন্ত্য মা চিরম্॥ 8-27-2 (56211) 
এতচ্ছ্রুৎবা বচো দেবাঃ সর্বে গৎবা পিতামহম্।
প্রণিপত্যোচুরেকাগ্রাঃ প্রসাদ্যৈনং মহর্ষিভিঃ॥ 8-27-3 (56212) 
ৎবয়া যৎকথিতং দেব ত্রিদশারিনিবর্হণে।
তথা তৎকৃতমস্মাভিঃ প্রসন্নশ্চ বৃষধ্বজঃ॥ 8-27-4 (56213) 
রথশ্চ বিহিতোঽস্মাভির্বিচিত্রায়ুধসংবৃতঃ।
সারথিং চ ন জানীমঃ কঃ স্যাত্তস্মিন্রথোত্তমে॥ 8-27-5 (56214) 
তস্মাদ্বিধীয়তাং কশ্চিৎসারথির্দেবসত্তম।
সফলাং তাং গিরং দেব কর্তুমর্হসি নো বিভো। 
এবমস্মাসু হি পুরা ভগবন্নুক্তবানসি॥  8-27-6 (56215) 
সদৈব যুক্তো রথসত্তমো বৈ
দুরাধর্ষো দ্রাবণঃ শাত্রবাণাম্। 
পিনাকধন্বা বিহিতোঽত্র যোদ্ধা
বিভীষয়ন্দানবানুদ্যতোঽসৌ॥  8-27-7 (56216) 
তথৈব বেদাশ্চ হয়া রথাগ্র্য
ধরা সশৈলা চ রথো মহাত্মনঃ। 
নক্ষত্রবংশানুগতো বরূথী
যস্মিন্যোদ্ধা সারথিনাঽভিরক্ষ্যঃ॥  8-27-8 (56217) 
তত্র সারথিরেষ্টব্যঃ সর্বৈরেতৈর্বিশেষবান্॥  8-27-9 (56218) 
তং প্রবিষ্টা রথং দেবা রথয়োদ্বারমেব চ।
কবচানি চ শস্ত্রাণি কার্মুকং চ পিতামহ॥ 8-27-10 (56219) 
ৎবামৃতে সারথিং তত্র নান্যং পশ্যামহে বয়ম্।
ৎবং হি সর্বৈর্গণৈর্যুক্তোদেবতাভ্যোঽধিকঃ প্রভো॥ 8-27-11 (56220) 
ৎবং দেব শক্তো লোকেশ নিয়ন্তুং প্রদ্রুতানিমান্।
বেদাংশ্চ সোপনিষদঃ সারথির্ভব নঃ স্বয়ম্॥ 8-27-12 (56221) 
যোদ্বুং বলেন বীর্যেণ সৎবেন বিনয়েন চ।
অধিকঃসারথিঃকার্যো নাস্তি চান্যোঽধিকো ভবাৎ॥ 8-27-13 (56222) 
স ভবাংস্তারয়ৎবস্মান্কুরু সারথ্যমব্যয।
ভবানভ্যধিকস্ৎবত্তো নান্যোস্তি ভবিতা ৎবিহ॥ 8-27-14 (56223) 
ৎবং হি দেবেশ সর্বৈস্তু বিশিষ্টো বদতাং বর।
তং রথং ৎবং সমারুহ্য সংয়চ্ছ পরমান্হয়ান্॥ 8-27-15 (56224) 
তব প্রসাদাদ্বধ্যেয়ুর্দেব দৈবতকণ্টকাঃ।
স নো রক্ষ মহাবাহো দৈত্যেভ্যো মহতো ভয়াৎ॥ 8-27-16 (56225) 
ৎবং হি নো গতিরব্যগ্র তবং ন্ত্রে গোপ্তা মহাব্রত।
ৎবৎপ্রসাদাৎসুরাঃ সর্বে পূজ্যন্তে ত্রিদিবে প্রভো॥ 8-27-17 (56226) 
ইতি তে শিরসাঽগচ্ছংস্ত্রিলোকেশং পিতামহম্।
দেবাঃ প্রসাদয়ামাসুঃ সারথ্যায়েতি নঃ শ্রুতম্॥ 8-27-18 (56227) 
ব্রহ্মোবাচ। 8-27-19 (4895) 
এবমেতৎসুরাস্তথ্যং নান্যস্ৎবভ্যধিকো ভবাৎ।
সারথিৎবং করিষ্যামি শঙ্করস্য মহাত্মনঃ॥ 8-27-19 (56228) 
সর্বথা রথিনঃ শ্রেয়ান্কর্তব্যো রথসারথিঃ।
তস্মাদেতদ্যথাতত্ৎবং জ্ঞাৎবা যুষ্মাংশ্চ সঙ্গতান্। 
সংয়চ্ছামি হয়ানেষ বিবুধায় কপর্দিনে॥  8-27-20 (56229) 
দুর্যোধন উবাচ। 8-27-21 (4896) 
এবমুক্ৎবা জটাভারং সংয়ম্য প্রপিতামহঃ।
পরিধায়াজিনং গাঢং সন্ন্যস্য চ কমণ্ডলুম্। 
প্রতোদপাণির্ভগবানারুরোহ রথং তদা॥  8-27-21 (56230) 
সারথৌ কল্পিতে দেবৈরীশানস্য মহাত্মনঃ।
তস্মিন্নারোহতি রথং কল্পিতং লোকসম্ভৃতম্। 
শিরোভিঃ পতিতা ভূমৌ তুরগা বেদসম্ভৃতাঃ॥  8-27-22 (56231) 
উভাভ্যাং লোকনাথাভ্যামাস্থিতং রথসত্তমম্।
ওঢুং ন শক্তা বেদাশ্বা জানুভ্যামপতন্মহীম্॥ 8-27-23 (56232) 
অভীশুভিস্তু ভগবানুদ্যম্য চ হয়ান্বিভুঃ।
অস্তু বীর্যং চ শৌর্যং চ বেদাশ্বানামিতি প্রভুঃ। 
রথং সঞ্চোদয়ামাস দেবানাং প্রভুরব্যযঃ॥  8-27-24 (56233) 
ততোঽধিরূঢে বরদে রথং পশুপতিস্তদা।
সাধুসাধ্বিতি দেবেশং স্ময়মানোঽভ্যভাষত॥ 8-27-25 (56234) 
যাহি দেব যতো দৈত্যাশ্চোদয়াশ্বানরিন্দম।
পশ্য বাহ্বোর্বলং মেঽদ্য নিঘ্নতঃ শাত্রবান্রণে॥ 8-27-26 (56235) 
ততোঽশ্বাংশ্চোদয়ামাস মনোমারুতরংহসঃ।
পুরাণ্যুদ্দিশ্য খস্থানি দানবানাং তরস্বিনাম্॥ 8-27-27 (56236) 
ততস্তে সহসোৎপত্য বেদাখ্যা রথবাজিনঃ।
ক্ষণেন তেন দৈত্যানাং পুরাণি প্রাপয়ন্হরম্॥ 8-27-28 (56237) 
অথর্বাঙ্গিরসৌ চাস্তাং চক্ররক্ষৌ মহাত্মনঃ।
অথাধিজ্যং ধনুঃ কৃৎবা শর্বঃ সন্ধায় তং শরম্। 
যুক্ৎবা পাশুপতাস্ত্রেণ ত্রিপুরং সমচিন্তয়ৎ॥  8-27-29 (56238) 
তস্মিন্স্থিতে ততো রাজন্রুদ্রে সজ্জিতকার্মুকে।
পুরাণি তেন কালেন জগ্মুরেকৎবমাশু বৈ॥ 8-27-30 (56239) 
একীভাবং গতে চৈব ত্রিপুরৎবমুপাগতে।
বভূব তুমুলো হর্ষো দেবতানাং মহাত্মনাম্॥ 8-27-31 (56240) 
ততো দেবগুণাঃ সর্বে সিদ্ধাশ্চ পরমর্ষয়ঃ।
জয়েতি বাচো মুমুচুঃ সংস্তুবন্তো মহেশ্বরম্॥ 8-27-32 (56241) 
ততোঽগ্রতঃ প্রাদুরভূত্ত্রিপুরং জঘ্নুষোঽসুরান্।
অনির্দেশ্যাগ্র্যবপুষো দেবস্যাসহ্যতেজসঃ॥ 8-27-33 (56242) 
ত্রীণি দৃষ্ট্বৈব সংস্থানি পুরাণ্যথ পিনাকধৃৎ।
স তদ্বিকৃষ্য ভগবান্দিব্যং লোকেশ্বরো ধনুঃ। 
ত্রৈলোক্যসারং তমিষুং মুমোচ ত্রিপুরং প্রতি॥  8-27-34 (56243) 
একবাণেন তং দেবস্ত্রিপুরং পরমেশ্বরঃ।
নিজঘ্নে সাসুরগণং দেবদেবো মহেশ্বরঃ॥ 8-27-35 (56244) 
বাণতেজোগ্নিদগ্ধং তদ্বিপ্রকীর্ণং সহস্রধা।
মহদার্তস্বরং কৃৎবা নাবশেষমুপাগতম্। 
মদ্রেশ সাসুরগণং প্রাপতৎপশ্চিমার্ণবে॥  8-27-36 (56245) 
এবং হি ত্রিপুরং দগ্ধং দানবাশ্চাপ্যশেষতঃ।
মহেশ্বরেণ ক্রুদ্ধেন ত্রৈলোক্যস্য হিতৈষিণা॥ 8-27-37 (56246) 
স চাত্মক্রোধজো বিহ্নির্দহেত্যুক্তো নিবারিতঃ।
ত্রৈলোক্যমবিশেষেণ পুনর্দগ্ধুং প্রচক্রমে॥ 8-27-38 (56247) 
কালাগ্নিমিব নির্দগ্ধুমুত্থিতং তং পুনঃ পুনঃ।
মাকার্ষীর্ভস্মাসাল্লোকানিতি ত্র্যক্ষোঽব্রবীদ্বচঃ॥ 8-27-39 (56248) 
ততঃ প্রকৃতিমাপন্না দেলোকাস্তথর্ষয়ঃ।
তুষ্টুবুর্বাগ্ভিরগ্র্যাভিঃ স্থাণুং ত্রিপুরবৈরিণম্॥ 8-27-40 (56249) 
তেঽনুজ্ঞাতা ভগবতা সর্বে জগ্মুর্যথাগতম্।
কৃতকামাঃ প্রসন্নেন প্রজাপতিমুখাঃ সুরাঃ॥ 8-27-41 (56250) 
এবং রুদ্রস্য কৃতবান্সারথ্যং তু পিতামহঃ।
সংয়চ্ছ তুরগানস্য রাধেয়স্য মহাত্মনঃ॥ 8-27-42 (56251) 
ৎবং হি কৃষ্ণাচ্চ কর্ণাচ্চ ফল্গুনাচ্চ গুণাধিকঃ।
বলতো রূপতো যোগাদস্ত্রসম্পদ এব চ॥ 8-27-43 (56252) 
সমাসক্তং মহীপাল কুরু মে হিতমীপ্সিতম্।
যুদ্বে হ্যযং রুদ্রকল্পস্ৎবং চ ব্রহ্মসমোঽনঘ। 
তস্মাচ্ছক্তৌ যুবাং জেতুং মচ্ছত্রূন্দিবি বা সুরান্॥  8-27-44 (56253) 
স যথা শল্য কর্ণোঽয়ং শ্বংতাশ্বং কৃষ্ণসারথিম্।
প্রমথ্য হন্যাৎকৌন্তেয়ং তথা নীতির্বিধীয়তাম্॥ 8-27-45 (56254) 
ৎবয়ি রাজ্যং সুখং চৈব জীবিতং জয়মেব চ।
সমাসক্তং মহীপাল কুরু মে হিতমীপ্সিতম্॥ 8-27-46 (56255) 
সংয়চ্ছাস্য হয়ান্ত্রাজন্মৎপ্রিয়ার্থং পরন্তপ॥ ॥  8-27-47 (56256) 
 
ইতি শ্রীমন্মহাভারতে কর্ণপর্বণি সপ্তবিংশোঽধ্যায়ঃ॥ 27 ॥






কর্ণপর্ব - অধ্যায় 028

॥ শ্রীঃ ॥

8.28. অধ্যায়ঃ 028 

 -   -  

দুর্যোধনেন কর্ণসারথ্যে শঙ্কমানং শল্যম্প্রতি পরশুরামচরিত্রকীর্তনপূর্বকং কর্ণস্য তদন্তেবাসিৎবাদিগুণবত্তয়া তৎসারথ্য করণে দোষাভাবপ্রতিপাদনম্॥ 1 ॥

 -   -  

8-28-0 (56257) 
দুর্যোধন উবাচ। 8-28-0 (4897) 
ইমং চাপ্যপরং ভূয় ইতি হাসং নিবোধ মে।
পিতুর্মম সকাশে বৈ ব্রাহ্মণঃ প্রাহ ধর্মবিৎ॥ 8-28-1 (56258) 
শ্রুৎবা চৈতদ্বচশ্চিত্রং হেতুকার্যার্থতত্ৎববিৎ।
কুরু শল্য বিনিশ্চিত্য মা ভূদত্র বিচারণা॥ 8-28-2 (56259) 
ভার্গবাণাং কুলে জাতো জমদগ্নির্মহাতপাঃ।
তস্য রামেতি বিখ্যাতঃ পুত্রস্তেজোগুণান্বিতঃ॥ 8-28-3 (56260) 
স তীব্রং তপ আস্থায় সম্প্রসাদিতবান্ভবম্।
অস্ত্রহেতোঃ প্রসন্নাত্মা নিয়তঃ সংয়তেন্দ্রিয়ঃ॥ 8-28-4 (56261) 
তস্মৈ তুষ্টো মহাদেবো ভক্ত্যা চ প্রশমেন চ।
হৃদ্গতং চাস্য বিজ্ঞায় দর্শয়ামাস শঙ্করঃ। 
প্রত্যক্ষেণ মহাদেবঃ স্বাং তনুং সর্বশঙ্করঃ॥  8-28-5 (56262) 
শঙ্কর উবাচ। 8-28-6 (4898) 
রাম তুষ্টোঽস্মি ভদ্রং তে বিদিতং তব চেপ্সিতম্।
কুরুষ্ব পূতমাত্মানং সর্বমেতদবাপ্স্যসি॥ 8-28-6 (56263) 
দাস্যামি তে তদাঽস্ত্রাণি যদা পূতো ভবিষ্যসি।
অপাত্রমসমর্থং চ দহন্ত্যস্ত্রাণি ভার্গব॥ 8-28-7 (56264) 
ইত্যুক্তো জামদগ্ন্যস্তু দেবদেবেন শূলিনা।
প্রত্যুবাচ মহাত্মানং শিরসাঽবনতঃ প্রভুম্॥ 8-28-8 (56265) 
যদা জানাসি দেবেশ পাত্রং মামস্ত্রধারণে।
তদা শুশ্রূষতেঽস্ত্রাণি ভবান্মে দাতুমর্হতি॥ 8-28-9 (56266) 
ততঃ স তপসা চৈব ব্রতেন নিয়মেন চ।
পূজোপহারবলিভির্হোমমন্ত্রপুরস্কৃতৈঃ॥ 8-28-10 (56267) 
সমারাধিতবাঞ্শর্বং বহুবর্ষগণাংস্তদা।
প্রসন্নশ্চ মহাদেবো ভার্গবস্য মহাত্মনঃ॥ 8-28-11 (56268) 
অসকৃচ্চাব্রবীত্তস্য গুণান্দেব্যাঃ সকাশতঃ।
ভক্তিমানেষ সততং ময়ি রামো দৃঢব্রতঃ॥ 8-28-12 (56269) 
এবমস্য গুণান্প্রীতো বহুশো কথয়দ্বিভুঃ।
দেবতানাং পিতৄণাং চ সমক্ষমরিসূদন॥ 8-28-13 (56270) 
এতস্মিন্নেব কালে তু দৈত্যা হ্যাসন্মহাবলাঃ।
তৈস্তদা দর্পমোহাদ্বৈ অবাধ্যন্ত দিবৌকসঃ॥ 8-28-14 (56271) 
ততঃ সম্ভূয় বিবুধাস্তান্হন্তুং কৃতনিশ্চয়াঃ।
চক্রুঃ শত্রুবধে যত্নং দৈত্যাঞ্চেতুমশক্নুবন্॥ 8-28-15 (56272) 
অভিগম্য ততো দেবা মহেশ্বরমুমাপতিম্।
প্রাসাদয়ংস্তদা ভক্ত্যা জহি শত্রুগণানিতি॥ 8-28-16 (56273) 
প্রতিজ্ঞায় ততো দেবো দেবতানাং রিপুক্ষয়ম্।
রামং ভার্গবমাহূয় সোঽভ্যভাষত শঙ্করঃ॥ 8-28-17 (56274) 
রিপূন্ভার্গব দেবানাং জহি সর্বান্সমাগতান্।
লোকানাং হিতকামার্থং মৎপ্রিয়ার্থং তথৈব চ॥ 8-28-18 (56275) 
পরশুরাম উবাচ। 8-28-19 (4899) 
কা শক্তির্মম দেবেশ অকৃতাস্ত্রস্য সংয়ুগে।
নিহন্তুং দানবান্সর্বান্কৃতাস্ত্রান্যুদ্ধদুর্মদান্॥ 8-28-19 (56276) 
ঈশ্বর উবাচ। 8-28-20 (4900) 
গচ্ছ ৎবং মদনুজ্ঞানান্নিহনিষ্যসি শাত্রবান্।
বিজিত্য চ রিপূন্সর্বান্গুণান্প্রাপ্স্যসি পুষ্কলান্॥ 8-28-20 (56277) 
দুর্যোধন উবাচ। 8-28-21 (4901) 
এতচ্ছ্রুৎবা তু বচনং প্রতিগৃহ্য চ সর্বশঃ।
রামঃ কৃতস্বস্ত্যযনঃ প্রয়যৌ দানবান্প্রতি॥ 8-28-21 (56278) 
ততোঽজয়দ্দেবশত্রূন্মহাদর্পবলান্বিতান্।
বজ্রাশনিসমস্পর্শৈঃ প্রহারৈরেব ভার্গবঃ॥ 8-28-22 (56279) 
স দানবৈঃ ক্ষততনুর্জামদগ্ন্যো নৃপোত্তম।
সংস্পৃষ্টঃ স্থাণুনা সদ্যো নির্ব্রণঃ সমপদ্যত॥ 8-28-23 (56280) 
প্রীতশ্চ ভগবান্দেবঃ কর্মণা তেন তস্য বৈ।
বরান্প্রাদাদ্বহুবিধান্ভার্গবায় মহাত্মনে॥ 8-28-24 (56281) 
উক্তশ্চ প্রীতিয়ুক্তেন দেবদেবেন শূলিনা॥  8-28-25 (56282) 
নিপাতাত্তব শস্ত্রাণাং শরীরে যাঽভবদ্রুজা।
তয়া তে মানুষং কর্ম ব্যপোহং ভৃগুনন্দন। 
গৃহাণাস্ত্রাণি দিব্যানি মৎসকাশাদ্যথেপ্সিতং॥  8-28-26 (56283) 
ততোঽস্ত্রাণি সমগ্রাণি বরাংশ্চ মনসেপ্সিতান্।
লব্ধ্বা বহুবিধান্রামঃ প্রণম্যশিরসা শিবম্। 
অনুজ্ঞাং প্রাপ্য দেবেশাজ্জগাম স মহাতপাঃ॥  8-28-27 (56284) 
এবমেতৎপুরাবৃত্তং তথা কথিতবানৃষিঃ॥  8-28-28 (56285) 
ভার্গবোঽপি দদৌ সর্বং ধনুর্বেদং মহাত্মনে।
কর্ণায় পুরুষব্যাঘ্রঃ সুপ্রীতেনান্তরাত্মনা॥ 8-28-29 (56286) 
বৃজিনং ন ভবেৎকিঞ্চিদস্য কর্ণস্য পার্থিব।
সূতেন বর্ধিতো নিত্যং ন সূতো নৃপ এব সঃ॥ 8-28-30 (56287) 
বিশুদ্ধয়োনিং বিজ্ঞায় দিব্যান্যস্ত্রাণ্যদাদ্ভৃগুঃ।
নাপি সূতকুলে জাতং মন্যে কর্ণং কথঞ্চন। 
দেবপুত্রমদং মন্যে ক্ষত্রিয়াণাং কুলোদ্ভবম্॥  8-28-31 (56288) 
বিসৃষ্টমবিবোধার্থং কুলস্যেংতি মতির্মম।
সর্বথা ন হ্যসো শল্য কর্ণঃ সূতকুলোদ্ভবঃ॥ 8-28-32 (56289) 
সকুণ্ডলং সকবচং দীর্ঘবাহুমরিন্দমম্।
কথমাদিত্যসঙ্কাশং মৃগী সিংহং প্রসূয়তে॥ 8-28-33 (56290) 
পশ্য হ্যস্য ভুজৌ পীনৌ নাগরাজকরোপমৌ।
বক্ষঃ পশ্য বিশালং চ সর্বশস্ত্রসহং রণে॥ 8-28-34 (56291) 
ন ৎবেব প্রাকৃতঃ কশ্চিৎকর্ণো বৈকর্তনো বৃষা।
মহাত্মাহ্যেষ রাজেন্দ্র রামশিষ্যঃ প্রতাপবান্॥ ॥ 8-28-35 (56292) 
 
ইতি শ্রীমন্মহাভারতে কর্ণপর্বণি অষ্টবিংশোঽধ্যায়ঃ॥ 28 ॥

 -   -  

8-28-1 নাশক্নুবন্নিতি নঞধ্যাহারেণ যোজনা॥ 8-28-28 অষ্টাবিংশোঽধ্যায়ঃ॥





কর্ণপর্ব - অধ্যায় 029

॥ শ্রীঃ ॥

8.29. অধ্যায়ঃ 029 

 -   -  

দুর্যোধনপ্রার্থিতেন শল্যেন সময়করণপূর্বকং কর্ণরথসারথ্যস্বীকরণম্॥ 1 ॥

 -   -  

8-29-0 (56293) 
দুর্যোধন উবাচ। 8-29-0 (4902) 
এবং স ভগবান্দেবঃ সর্বলোকপিতামহঃ।
সারথ্যমকরোত্তত্র ব্রহ্মা রুদ্রোঽভবদ্রথী॥ 8-29-1 (56294) 
রথিনোঽভ্যধিকো বীর কর্তব্যো রথসারথিঃ।
তস্মাত্ৎবং পুরুষব্যাঘ্র নিয়চ্ছ তুরগান্যুধি॥ 8-29-2 (56295) 
যথা দেবগণৈস্তত্র বৃতো যত্নাৎপিতামহঃ।
তথাঽস্মাভির্ভবান্যত্নাৎকর্ণাদভ্যধিকো বৃতঃ॥ 8-29-3 (56296) 
যথা দেবৈর্মহারাজ ঈশ্বরাদধিকো বৃতঃ।
তথা দেবৈর্মহারাজ ক্ষিপ্রং রুদ্রস্যব পিতামহঃ। 
নিয়চ্ছ তুরগান্যুদ্বে রাধেয়স্য মহাদ্যুতে॥  8-29-4 (56297) 
শল্য উবাচ। 8-29-5 (4903) 
ময়াপ্যেতন্নরশ্রেষ্ঠ বহুশো নরসিংহয়োঃ।
কথ্যমানং শ্রুতং দিব্যমাখ্যানমতিমানুষম্॥ 8-29-5 (56298) 
যথা চ চক্রে সারথ্যং ভবস্য প্রপিতামহঃ।
যথাঽসুরাশ্চ নিহতা ইষুণৈকেন ভারত॥ 8-29-6 (56299) 
কৃষ্ণস্য চাপি বিদিতং সর্বমেতৎপুরা হ্যভূৎ॥  8-29-7 (56300) 
যথা পিতামহো জজ্ঞে ভগবান্সারথিস্তদা।
অনাগতমতিক্রান্তং বেদ কৃষ্ণোঽপি তত্ৎবতঃ॥ 8-29-8 (56301) 
এতদর্থং বিদিৎবাঽপি সারথ্যমুপজগ্মিবান্।
স্বয়ম্ভূরিব রুদ্রস্য কৃষ্ণঃ পার্থস্য ভারত॥ 8-29-9 (56302) 
যদি হন্যাচ্চ কৌন্তেয়ং সূতপুত্রঃ কথঞ্চনঃ।
দৃষ্ট্বা পার্থং হি নিহতং স্বয়ং যোৎস্যতি কেশবঃ॥ 8-29-10 (56303) 
শঙ্খচক্রগদাপাণির্ধক্ষ্যতে তব বাহিনীম্।
ন চাপি তস্য ক্রুদ্ধস্য বার্ষ্ণেয়স্য মহাত্মনঃ। 
স্থাস্যতে প্রত্যনীকেষু কশ্চিদত্র নৃপস্তব॥  8-29-11 (56304) 
সঞ্জয় উবাচ।  8-29-12 (56305) 
তং তথা ভাষমাণং তু মদ্ররাজমরিন্দমঃ।
প্রত্যুবাচ মহাবাহুরদীনাত্মা সুতস্তব॥ 8-29-12 (56306) 
মাবমংস্থা মহাবাহো কর্ণং বৈকর্তনং রণে।
সর্বশস্ত্রভৃতাং শ্রেষ্ঠং সর্বশাস্ত্রার্থপরাগম্॥ 8-29-13 (56307) 
যস্য জ্যাতলনির্ঘোষং শ্রুৎবা ভয়করং মহৎ।
পাণ্ডবেয়ানি সৈন্যানি বিদ্রবন্তি দিশো দশ॥ 8-29-14 (56308) 
প্রত্যক্ষ তে মহাবাহো যথা রাত্রৌ ঘটোৎকচঃ।
মায়াশতানি কুর্বাণো হতো মায়াপুরস্কৃতঃ॥ 8-29-15 (56309) 
ন চাতিষ্ঠত বীভৎসুঃ প্রত্যনীকে কথঞ্চন।
এতাংশ্চ দিবসান্সর্বান্ভয়েন মহতা বৃতঃ॥ 8-29-16 (56310) 
ভীমসেনশ্চ বলবান্ধনুষ্কোট্যাভিচোদিতঃ।
উক্তশ্চ সংজ্ঞয়া রাজন্মূঢ ঔদরিকো যথা॥ 8-29-17 (56311) 
মাদ্রীপুত্রৌ তথা শূরৌ যেন জিৎবা মহারণে।
কমপ্যর্থং পুরস্কৃত্য ন হতৌ যুধি মারিষ॥ 8-29-18 (56312) 
যেন বৃষ্ণিপ্রবীরস্তু সাত্যকিঃ সাৎবতাং বরঃ।
নির্জিত্য সমরে শূরো বিস্থশ্চ বলাৎকৃতঃ॥ 8-29-19 (56313) 
সৃঞ্জয়াশ্চেতরে সর্বে ধৃষ্টদ্যুম্নপুরোগমাঃ।
অসকৃন্নির্জিতাঃ সঙ্খ্যে স্ময়মানেন সংয়ুগে॥ 8-29-20 (56314) 
তং কথং পাণ্ডবা যুদ্বে বিজেষ্যন্তি মহারথম্।
যো হন্যাৎসমরে ক্রুদ্বো বজ্রহস্তং পুরন্দরম্॥ 8-29-21 (56315) 
ৎবং চ সর্বাস্ত্রবিদ্বীরঃ সর্ববিদ্যাস্ত্রপারগঃ।
বাহুবীর্যেণ তে তুল্যঃ পৃথিব্যাং নাস্তি কশ্চন॥ 8-29-22 (56316) 
ৎবং শল্যভূতঃ শত্রূণামবিষহ্যঃ পরাক্রমে।
ততস্ৎবমুচ্যসে রাজঞ্শল্য ইত্যরিসূদন॥ 8-29-23 (56317) 
তব বাহুবলং প্রাপ্য ন শেকুঃ সর্বসাৎবতাঃ।
তব বাহুবলাদ্রাজন্কিং নু কৃষ্ণো বলাধিকঃ॥ 8-29-24 (56318) 
যথা হি কৃষ্ণেন বলং ধার্যং বৈ ফল্গুনে হতে।
তথা কর্ণাত্যযীভাবে ৎবয়া ধার্যং মহদ্বলম্॥ 8-29-25 (56319) 
কিমর্থং সমরে সৈন্যং বাসুদেবো ন্যবারয়ৎ।
কিমর্থং চ ভবান্সৈন্যং ন হনিষ্যতি মারিষ॥ 8-29-26 (56320) 
ৎবৎকৃতে পদবীং গন্তুমিচ্ছেয়ং যুধি মারিষ।
সোদরাণাং চ বীরাণাং সর্বেষাং চ মহীক্ষিতাম্॥ 8-29-27 (56321) 
শল্য উবাচ। 8-29-28 (4904) 
যন্মাং ব্রবীষি গান্ধারে অগ্রে সৈন্যস্য মানদ।
বিশিষ্টং দেবকীপুত্রাৎপ্রীতিমানস্ম্যহং ৎবয়ি॥ 8-29-28 (56322) 
এষ সারথ্যমাতিষ্ঠে রাধেয়স্য যশস্বিনঃ।
যুধ্যতঃ পাণ্ডবাগ্র্যেণ যথা ৎবং বীর মন্যসে॥ 8-29-29 (56323) 
সময়শ্চ হি মে বীর কশ্চিদ্বৈকর্তনং প্রতি।
উৎসৃজেয়ং যথাশ্রদ্বমহং বাচোঽস্য সন্নিধৌ॥ 8-29-30 (56324) 
সঞ্জয় উবাচ। 8-29-31 (4905) 
তথেতি রাজন্পুত্রস্তে সহ কর্ণেন মারিষ।
অব্রবীত্মদ্ররাজানং সর্বক্ষত্রস্য সন্নিধৌ॥ 8-29-31 (56325) 
সারথ্যস্যাভ্যুপগমাচ্ছল্যেনাশ্বাসিতস্তদা।
দুর্যোধনস্তদা হৃষ্টঃ কর্ণং তমভিষস্বজে॥ 8-29-32 (56326) 
অব্রবীচ্চ পুনঃ কর্ণং স্তূয়মানঃ সুতস্তব।
জহি পার্থান্রণে সর্বান্মহেন্দ্রো দানবানিব॥ 8-29-33 (56327) 
স শল্যেনাভ্যুপগতে হয়ানাং সন্নিয়চ্ছনে।
কর্ণো হৃষ্টমনা ভূয়ো দুর্যোধনভাষত॥ 8-29-34 (56328) 
নাতিহৃষ্টমনা হ্যেষ মদ্ররাজোঽভিভাষতে।
রাজন্মধুরয়া বাচা পুনরেনং ব্রবীহি বৈ॥ 8-29-35 (56329) 
ততো রাজা মহাপ্রাজ্ঞঃ সর্বাস্ত্রকুশলো বলী।
দুর্যোধনোঽব্রবীচ্ছল্যং মদ্ররাজং মহীপতিম্॥ 8-29-36 (56330) 
পূরয়ন্নিব ঘোষেণ মেঘগম্ভীরয়া গিরা।
শল্য কর্ণোঽর্জুনেনাদ্য যোদ্বব্যমিতি মন্যতে॥ 8-29-37 (56331) 
তস্য ৎবং পুরুষব্যাঘ্র নিয়চ্ছ তুরগান্যুধি।
কর্ণো হৎবেতরান্সর্বান্ফল্গুনং হন্তুমিচ্ছতি। 
তস্যাভীষুগ্রহে রাজন্প্রয়াচে ৎবাং পুনঃ পুনঃ॥  8-29-38 (56332) 
পার্থস্য সচিবঃ কৃষ্ণো যথাঽভীষুগ্রহো বরঃ।
তথা ৎবমপি রাধেয়ং সর্বতঃ পরিপালয়॥ 8-29-39 (56333) 
সঞ্জয় উবাচ। 8-29-40 (4906) 
ততঃ শল্যঃ পরিষ্বজ্য সুতং তে বাক্যমব্রবীৎ।
দুর্যোধনমমিত্রঘ্নং প্রীতো মদ্রাধিপস্তদা॥ 8-29-40 (56334) 
শল্য উবাচ। 8-29-41 (4907) 
এবং চেন্মন্যসে রাজন্গান্ধারে প্রিয়দর্শন।
তস্মাত্তে যৎপ্রিয়ং কিঞ্চিত্তৎসর্বং করবাণ্যহম্॥ 8-29-41 (56335) 
যত্রাস্মি ভরতশ্রেষ্ঠ যোগ্যঃ কর্মণি কর্হিচিৎ।
তত্র সর্বাত্মনা যুক্তো বক্ষ্যে কার্যং পরন্তপ॥ 8-29-42 (56336) 
যত্তু কর্ণমহং ব্রূয়াং হিতকামঃ প্রিয়াপ্রিয়ে।
মম তৎক্ষমতাং সর্বং ভবান্কর্ণশ্চ সর্বশঃ॥ 8-29-43 (56337) 
কর্ণ উবাচ। 8-29-44 (4908) 
ঈশানস্য যথা ব্রহ্মা যথা পার্থস্য কেশবঃ।
তথা নিত্যং হিতে যুক্তো মদ্ররাজ ভবস্ব নঃ॥ 8-29-44 (56338) 
শল্য উবাচ। 8-29-45 (4909) 
আত্মনিন্দাত্মপূজা চ পরনিন্দা পরস্তবঃ।
অনাচরিতমার্যাণাং বৃত্তমেতচ্চতুর্বিধম্॥ 8-29-45 (56339) 
যত্তু বিদ্বন্প্রবক্ষ্যামি প্রযার্থমহং তব।
আত্মনঃ স্তবসংয়ুক্তং তন্নিবোধ যথাতথম্॥ 8-29-46 (56340) 
অহং শক্রস্য সারথ্যে যোগ্যো মাতলিবৎপ্রভো।
অপ্রমাদাৎপ্রয়োগাচ্চ জ্ঞানবিদ্যাচিকিৎসনৈঃ॥ 8-29-47 (56341) 
ততঃ পার্থেন সঙ্গ্রামে যুধ্যমানস্য তেঽনঘ।
বাহয়িষ্যামি তুরগান্বিজ্বরো ভব সূতজ॥ ॥ 8-29-48 (56342) 
 
ইতি শ্রীমন্মহাভারতে কর্ণপর্বণি একোনত্রিংশোঽধ্যায়ঃ॥ 29 ॥

 -   -  

8-29-5 নরসিংহয়োঃ কৃষ্ণার্জুনয়োঃ। অতস্তয়োঃ সাম্যং মম কীর্তিকরমেবেতি ভাবঃ। সুরসিংহয়োরিতি পাঠে রুদ্রপিতামহয়োঃ॥ 8-29-26 কিমর্থমিতি। সারথ্যামাত্রং প্রতিজ্ঞায় প্রাতিভট্যং চেৎকৃষ্ণঃ কুর্যাত্তর্হি ৎবং যুধ্যন্ তদ্বন্মিথ্যাপ্রতিজ্ঞো ন ভবিষ্যসীতি ভাবঃ॥ 8-29-27 পদবীমানৃণ্যম্॥ 8-29-42 বক্ষ্যে বোঢাস্মি॥ 8-29-45 আত্ম নিন্দাপরস্তবাবপি শ্রেয়স। নিন্দ্যৌ কিমুতাত্মপূজাপরনিন্দে। তদুভয়মহং করোমীতি ভাবঃ॥ 8-29-47 অপ্রমাদোঽবধানম্। প্রয়োগোঽশ্বপ্রেরণম্। জ্ঞানমাগামিদোষাবেক্ষণম্। বিদ্যা তৎপরিহারজ্ঞানম্। চিকিৎসনং দোষপরিহারসামর্থ্যম্॥ 8-29-29 একোনত্রিংশোঽধ্যায়ঃ॥





কর্ণপর্ব - অধ্যায় 030

॥ শ্রীঃ ॥

8.30. অধ্যায়ঃ 030 

 -   -  

শল্যেন সারথীভূয়াধিষ্ঠিতং রথমধিষ্ঠায় কর্ণস্য রণায় নির্যাণম্॥ 1 ॥

 -   -  

8-30-0 (56343) 
দুর্যোধন উবাচ। 8-30-0 (4910) 
অয়ং তে কর্ণ সারথ্যং মদ্ররাজঃ করিষ্যতি।
কৃষ্ণাদভ্যধিকো যন্তা দেবেশস্যেব মাতলিঃ॥ 8-30-1 (56344) 
যথা হরিহয়ৈর্যুক্তং সঙ্গৃহ্ণাতি স মাতলিঃ।
শল্যস্তথা তবাদ্যায়ং সংয়ন্তা রথবাজিনাম্॥ 8-30-2 (56345) 
যোধে ৎবয়ি রথস্থে চ মদ্ররাজে চ সারথৌ।
রথশ্রেষ্ঠো ধ্রুবং সঙ্খ্যে পার্থানভিভবিষ্যতি॥ 8-30-3 (56346) 
সঞ্জয় উবাচ। 8-30-4 (4911) 
ততো দুর্যোধনো ভূয়ো মদ্ররাজং তরস্বিনম্।
উবাচ রাজন্সঙ্গ্রামেঽধ্যুষিতে পর্যুপস্থিতে॥ 8-30-4 (56347) 
কর্ণস্য যচ্ছ সঙ্গ্রামে মদ্ররাজ হয়োত্তমান্।
ৎবয়াঽভিগুপ্তো রাধেয়ো বিজেষ্যতি ধনঞ্জয়ম্॥ 8-30-5 (56348) 
ইত্যুক্তো রথমাস্থায় তথেতি প্রাহ ভারত।
শল্যেঽভ্যুপগতে কর্ণঃ সারথিং সুমনাঽব্রবীৎ॥ 8-30-6 (56349) 
ৎবং সূত স্যন্দনং মহ্যং কল্পয়েত্যসকৃত্ৎবরন্॥  8-30-7 (56350) 
ততো জৈত্রং রথবরং গন্ধর্বনগরোপমম্।
বিধিবৎকল্পিতং ভদ্রং জয়েত্যুক্ৎবা ন্যবেদয়ৎ॥ 8-30-8 (56351) 
তং রথং রথিনাং শ্রেষ্ঠঃ কর্ণোঽভ্যর্চ্য যথাবিধি।
সম্পাদিতং ব্রহ্মবিদা পূর্বমেব পুরোধসা॥ 8-30-9 (56352) 
কৃৎবা প্রদক্ষিণং যত্নাদুপস্থায় চ ভাস্করম্।
সমীপস্থং মদ্ররাজমারোহ ৎবমথাব্রবীৎ॥ 8-30-10 (56353) 
ততঃ কর্ণস্য দুর্ধর্ষং স্যন্দনপ্রবরং মহৎ।
আরুরোহ মহাতেজাঃ শল্যঃ সিংহ ইবাচলম্॥ 8-30-11 (56354) 
ততঃ শল্যাশ্রিতং দৃষ্ট্বা কর্ণঃ স্বং রথমুত্তমম্।
অধ্যতিষ্ঠদ্যথাঽম্ভোদং বিদ্যুৎবন্তং দিবাকরঃ॥ 8-30-12 (56355) 
তাবেকরথমারূঢাবাদিত্যাগ্নিসমৎবিষৌ।
অভ্রাজেতাং যথা মেঘং সূর্যাগ্নী সহিতৌ দিবি॥ 8-30-13 (56356) 
সংস্তূয়মানৌ তৌ বীরৌ তদাস্তাং দ্যুতিমত্তমৌ।
ঋৎবিক্সদস্যৈরিন্দ্রাগ্নী স্তূয়মানাবিবাধ্যরে॥ 8-30-14 (56357) 
স শল্যসঙ্গৃহীতাশ্বে রথে কর্ণঃ স্থিতো বভৌ।
ধনুর্বিষ্ফারয়ন্ঘোরং পরিবেষীব ভাস্করঃ॥ 8-30-15 (56358) 
আস্থিতঃ স রথশ্রেষ্ঠং কর্ণঃ শরগভস্তিমান্।
প্রবভৌ পুরুষব্যাঘ্রো মন্দরস্থ ইবাংশুমান্॥ 8-30-16 (56359) 
তং রথস্থং মহাবাহুং যুদ্বায়ামিততেজসম্।
দুর্যোধনস্তু রাধেয়মিদং বচনমব্রবীৎ॥ 8-30-17 (56360) 
অকৃতং দ্রোণভীষ্মাভ্যাং দুষ্করং কর্ম সংয়ুগে।
কুরুষ্বাধিরথে বীর মিষতাং সর্বধন্বিনাম্॥ 8-30-18 (56361) 
মনোগতং মম হ্যাসীদ্ভীষ্মদ্রোণৌ মহারথৌ।
অর্জুনং ভীমসেনং চ নিহন্তারাবিতি ধ্রুবম্॥ 8-30-19 (56362) 
তাভ্যাং যদকৃতং বীর বীরকর্ম মহামৃধে।
তৎকর্ম কুরু রাধেয় বজ্রপাণিরিবাপরঃ॥ 8-30-20 (56363) 
গৃহাণ ধর্মরাজং বা জহি বা ৎবং ধনঞ্জয়ম্।
ভীমসেনং চ রাধেয় মাদ্রীপুত্রৌ যমাবপি॥ 8-30-21 (56364) 
জয়শ্চ তেঽস্তু ভদ্রং তে প্রয়াহি পুরুষর্ষভ।
পাণ্ডুপুত্রস্য সৈন্যানি কুরু সর্বাণি ভস্মসাৎ॥ 8-30-22 (56365) 
ততস্তূর্যসহস্রাণি ভেরীণাময়ুতানি চ।
বাদ্যমানান্যরোচন্ত মেঘশব্দো যথা দিবি॥ 8-30-23 (56366) 
প্রতিগৃহ্য তু তদ্বাক্যং রথস্থো রথরুত্তমঃ।
অভ্যভাষত রাধেয়ঃ শল্যং যুদ্ধবিশারদম্॥ 8-30-24 (56367) 
চোদয়াশ্বান্মহাবাহো যাবদ্বন্মি ধনঞ্জয়ম্।
ভীমসেনং যমৌ চোভৌ রাজানং চ যুধিষ্ঠিরম্॥ 8-30-25 (56368) 
অদ্য পশ্যতু মে শল্য বাহুবীর্যং ধনঞ্জয়ঃ।
অস্যতঃ কঙ্কপত্রাণাং সহস্রাণি শতানি চ॥ 8-30-26 (56369) 
অদ্য ক্ষেপ্স্যাম্যহং শল্য শরান্পরমতেজনান্।
পাণ্ডবানাং বিনাশায় দুর্যোধনজয়ায় চ॥ 8-30-27 (56370) 
সঞ্জয় উবাচ। 8-30-28 (4912) 
এতচ্ছ্রুৎবা বচস্তস্য শল্যঃ কর্ণং বচোঽব্রবীৎ।
কথং নু তান্মহাবীর্যান্পাণ্ডবানবমন্যসে॥ 8-30-28 (56371) 
সর্বাস্ত্রজ্ঞান্মহেষ্বাসান্সর্বানেন মহাবলান্।
অনিবর্তিনো মহাভাগানজয়্যান্সত্যবিক্রমান্। 
অপি সঞ্জনয়েয়ুর্যে ভয়ং সাক্ষাচ্ছতক্রতোঃ॥  8-30-29 (56372) 
যদা শ্রোষ্যসি নির্ঘোষং বিস্ফূর্জিতমিবাশনেঃ।
রাধেয় পার্থধনুষস্তদা নৈবং বদিষ্যসি॥ 8-30-30 (56373) 
যদা দ্রক্ষ্যসি ভীমেন কুঞ্জরানীকমাহবে।
বিশীর্ণদন্তং নিহতং তদা নৈবং বদিষ্যসি॥ 8-30-31 (56374) 
যদা দ্রক্ষ্যসি সঙ্গ্রামে ধর্মপুত্রং যমৌ তথা।
শিতৈঃ পৃষৎকৈঃ কুর্বাণানভ্রচ্ছায়ামিবাম্বরে॥ 8-30-32 (56375) 
অস্যতঃ ক্ষিণ্বতশ্চারীঁল্লঘুহস্তান্দুরাসদান্।
পার্থিবাগপি চান্যাংস্ৎবং তদা নৈবং বদিষ্যসি॥ 8-30-33 (56376) 
সঞ্জয় উবাচ। 8-30-34 (4913) 
অনাদৃত্য তু তদ্বাক্যং মদ্ররাজে ভাষিতম্।
দ্রক্ষ্যস্যদ্যেত্যবোচত্তং শল্যং কর্ণো জনেশ্বর॥ ॥ 8-30-34 (56377) 
 
ইতি শ্রীমন্মহাভারতে কর্ণপর্বণি ত্রিংশোঽধ্যায়ঃ॥ 30 ॥

 -   -  

8-30-2 হরিহয়ৈরিন্দ্রতুরগৈর্যুক্তং রথম্॥ 8-30-4 অধ্যুষিতে প্রাতঃকালে॥ 8-30-30 ত্রিংশোঽধ্যায়ঃ॥





কর্ণপর্ব - অধ্যায় 031

॥ শ্রীঃ ॥

8.31. অধ্যায়ঃ 031 

 -   -  

কর্ণস্য রণপ্রয়াণকালে দুর্নিমিত্তপ্রাদুর্ভাবঃ॥ 1 ॥ কর্ণেনাত্মশ্লাঘনপূর্বকং পার্থবধে প্রতিজ্ঞাতে তদসহমানেন শল্যেনার্জুনপ্রশংসনপূর্বকং কর্ণোপালম্ভঃ॥ 2 ॥

 -   -  

8-31-0 (56378) 
সঞ্জয় উবাচ। 8-31-0 (4914) 
দৃষ্ট্বা কর্ণং মহাবীর্যং যুয়ুৎসং সমবস্থিতম্।
চুক্রুশুঃ কুরবঃ সর্বে হৃষ্টরূপাঃ সমন্ততঃ॥ 8-31-1 (56379) 
ততো দুন্দুভিনির্ঘোষৈর্ভেরীণাং নিনদেন চ।
কোণশব্দৈশ্চ বিবিধৈর্গর্জিতৈশ্চ তরস্বিনাম্। 
নির্যযুস্তাবকাঃ সর্বে মৃত্যুং কৃৎবা নিবর্তনম্॥  8-31-2 (56380) 
প্রয়াতে তু ততঃ কর্ণে রথেষু মদিতেষু চ।
চচাল চ মহী সর্বা ররাস চ সুবিস্বরম্॥ 8-31-3 (56381) 
নিঃসরন্তো ব্যদৃশ্যন্ত সূর্যাৎসপ্ত মহাগ্রহাঃ॥  8-31-4 (56382) 
উল্কাপাতাশ্চ সঞ্জজ্ঞুর্দিগ্দাহাশ্চৈব দারুণাঃ।
তথাঽশন্যশ্চ সম্পেতুর্ববুর্বাতাশ্চ ভৈরবাঃ॥ 8-31-5 (56383) 
মৃগপক্ষিগণাশ্চৈব পৃতনাং বহুশস্তব।
অপসব্যং তদা চক্রুর্বেদয়ন্তো মহাভয়ম্॥ 8-31-6 (56384) 
প্রস্থিতস্য চ কর্ণস্য নিপেতুস্তুরগা ভুবি।
অস্থিবর্ষং চ পতিতমন্তরিক্ষাদ্ভয়ানকম্॥ 8-31-7 (56385) 
জজ্বলুশ্চৈব শস্ত্রাণি ধ্বজাশ্চৈব চকম্পিরে।
অশ্রূণি চ ব্যমুঞ্চন্ত বাহনানি বিশাম্পতে॥ 8-31-8 (56386) 
এতে চান্যে চ বহব উৎপাতাস্তত্র মারিষ।
সমুৎপেতুর্বিনাশায় কৌরবাণাং সুদারুণাঃ॥ 8-31-9 (56387) 
ন চ তান্গণয়ামাসুঃ সর্বে দৈবেন মোহিতাঃ।
প্রস্থিতং সূতপুত্রং চ জয়েৎসূচুর্নরাধিপাঃ॥ 8-31-10 (56388) 
`শল্যেন সহিতং দৃষ্ট্বা কর্ণমাহবশোভিনম্'।
নির্জিতান্পাণ্ডবাংশ্চৈব মেনিরে তত্র কৌরবাঃ॥ 8-31-11 (56389) 
ততো রথস্থঃ পরবীরহন্তা
ভীষ্মদ্রোণবতিবীর্যৌ সমীক্ষ্য। 
সমুজ্জ্বলন্ভাস্করপাবকাভো
বৈকর্তনোঽসৌ রথকুঞ্জরো বৃষা॥  8-31-12 (56390) 
অলং মনুষ্যস্য সুখায় বর্তিতুং
তথাহি যুদ্বে নিহতঃ পরৈর্গুরুঃ॥  8-31-20 (56398) 
হুতাশনাদিত্যসমানতেজসং
পরাক্রমে বিষ্ণুপুরন্দরোপমম্॥ 
নয়ে ব-হস্পত্যুশনঃসমং সদা
ন চৈনমস্ত্রং তদুপাস্ত দুঃসহম্॥  8-31-21 (56399) 
সম্প্রাক্রুষ্টে রুদিতস্ত্রীকুমারে
পরাভূতে পৌরুষে ধার্তরাষ্ট্রে। 
কৃত্যং ময়া নাদ্য জানামি শল্য
প্রয়াহি তস্মাদ্দ্বিষতামনীকম্॥  8-31-22 (56400) 
স যত্র রাজা পাণ্ডবঃ সত্যসন্ধো
ব্যবস্থিতো ভীমসেনার্জুনৌ চ। 
স বাসুদেবঃ সাত্যকিঃ সৃঞ্জয়াশ্চ
যমৌ চ কস্তান্বিষহেন্মদন্যঃ॥  8-31-23 (56401) 
তস্মাৎক্ষিপ্রং মদ্রপতে প্রয়াহি
রণে পাঞ্চালান্পাণ্ডবান্সৃঞ্জয়াংশ্চ। 
তান্বা হনিষ্যামি সমেত্য সঙ্খ্যে
যাস্যামি বা দ্রোণমুখো যমায়॥  8-31-24 (56402) 
ন ৎবেবাহং ন গমিষ্যামি মধ্যে
তেষাং শূরাণামিতি শল্যাদ্য বিদ্বি। 
মিত্রদ্রোহো মর্ষণীয়ো ন মেঽয়ং
ত্যক্ৎবা প্রাণাননুয়াস্যামি দ্রোণম্॥  8-31-25 (56403) 
প্রাজ্ঞস্য মূঢস্য চ জীবিতান্তে
নাস্তি প্রমোক্ষোঽন্তকসন্নিভস্য। 
অতো বিদ্বন্নভিয়োৎস্যামি পার্থং
দিষ্টং ন শক্যং ব্যতিবর্তিতুং বৈ॥  8-31-26 (56404) 
কল্যাণবৃত্তঃ সততং হি রাজা
বৈচিত্রবীর্যস্য সুতো মমাসীৎ। 
তস্যার্থসিদ্ব্যর্থমহং ত্যজামি
প্রিয়ান্ভোগান্দুস্ত্যজং জীবিতং চ॥  8-31-27 (56405) 
বৈয়াঘ্রচর্মাণমকূজনাক্ষং
হৈমং ত্রিকোশং রজতত্রিবেণুম্। 
রথপ্রবর্হং তুরগপ্রবার্হৈ--
র্যুক্তং প্রাদান্মহ্যমিমং হি রামঃ॥  8-31-28 (56406) 
ধনূংষি চিত্রাণি নিরীক্ষ্য শল্য
ধ্বজান্গদাঃ সায়কাংশ্চোগ্ররূপান্। 
অসিং চ দীপ্তং পরমায়ুধং চ
শঙ্খং চ শুভ্রং স্বনবন্তমুগ্রম্॥  8-31-29 (56407) 
পতাকিনং বজ্রনিপাতনিঃ স্বনং
সিতাশ্বয়ুক্তং শুভতূণশোভিতম্। 
ইমং সমাস্থায় রথর্ষভং রণে
দৃঢং হনিষ্যাম্যহমর্জুনং বলাৎ॥  8-31-30 (56408) 
তং চেন্মৃত্যুঃ সর্বহরোঽভিরক্ষে--
ৎসদাঽপ্রমত্তঃ সমরে পাণ্ডুপুত্রম্। 
তং বা হনিষ্যামি রণে সমেত্য
যাস্যামি বা দ্রোণমুখো যমায়॥  8-31-31 (56409) 
যমবরুণকুবেরবাসবা বা
যদি যুগপৎসগণা মহাহবে। 
জুগুপুরিহ সমেত্য ফল্গুনং
কিমু বহুনা সহ তৈর্জয়ামি তম্॥  8-31-32 (56410) 
সঞ্জয় উবাচ। 8-31-33 (4915) 
ইতি রণরভসস্য কত্থত--
স্তদুপনিশম্য বচঃ স মদ্ররাট্। 
অবহসদবমন্য বীর্যবান্
প্রতিষিষিধে চ জগাদ চোত্তরম্॥  8-31-33 (56411) 
শল্য উবাচ। 8-31-34 (4916) 
বিরম বিরম কর্ণ কত্থনা--
দতিরভসোঽপ্যতিবাচমুক্তবান্। 
ক্ব চ হি নরবরো ধনঞ্জয়ঃ
ক্ব পুনরিহ ৎবমহো নরাধমঃ॥  8-31-34 (56412) 
যদুসদনমুপেন্দ্রপালিতং
ত্রিদিবমিবামররাজরক্ষিতম্। 
প্রসভমতিবিলোড্য কো হরে--
ৎপুরুষবরাবরজামৃতেঽর্জুনাৎ॥  8-31-35 (56413) 
ত্রিভুবনসৃজমীশ্বরেশ্বরং
ক ইহ পুমান্ভবমাহ্বয়েদ্যুধি। 
মৃগবধকলহে ঋতেঽর্জুনাৎ
সুরপতিবীর্যসমপ্রভাবতঃ॥  8-31-36 (56414) 
অসুরসুরমহোরগান্নরান্
গরুডপিশাচসয়ক্ষরাক্ষসান্। 
ইষুভিরজয়দগ্নিগৌরবাৎ
স্বভিলষিতং চ হবির্দদৌ জয়ঃ॥  8-31-37 (56415) 
স্মরসি ননু যদা পরৈর্হৃতঃ
সহধৃতরাষ্ট্রসুতো বিমোক্ষিতঃ। 
অধিরথজ নরোত্তমৈর্যুতান্
কুরুষু বহূন্বিনিহত্য তানরীন্॥  8-31-38 (56416) 
প্রথমমপি পলায়িতে ৎবয়ি
প্রিয়কলহা ধৃতরাষ্ট্রসূনবঃ। 
স্মরসি ননু যদা প্রমোচিতাঃ
খচরগণানবজিত্য পাণ্ডবৈঃ॥  8-31-39 (56417) 
সমুদিতবলবাহনাঃ পুনঃ
পুরুষবরেণ জিতাঃ স্থ গোগ্রহে। 
সগুরুগুরুসুতাঃ সভীষ্মকাঃ
কিমু ন জিতঃ স তদা ৎবয়াঽর্জুনঃ॥  8-31-40 (56418) 
ইদমপরমুপস্থিতং পুন--
স্তব নিধনায় সুয়ুদ্বমদ্য বৈ। 
যদি ন রিপুভয়াৎপলায়সে
সমরগতোঽদ্য হতোঽসি সূতজ॥  8-31-41 (56419) 
সঞ্জয় উবাচ। 8-31-42 (4917) 
ইতি বহুপরুষং প্রভাষতি
প্রমনসি মদ্রপতৌ রিপুস্তবম্। 
ভৃশমভিরুষিতঃ সরন্তপঃ
কুরুপৃতনাপতিরাহ মদ্রপম্॥  8-31-42 (56420) 
কর্ণ উবাচ। 8-31-43 (4918) 
ভবতু ভবতু কিং বিকত্থসে
ননু মর্ম তস্য হি যুদ্ধমুদ্যতম্। 
যদি স জয়তি মামিহাহবে
তত ইদমস্তু সুকত্থিতং তব॥  8-31-43 (56421) 
সঞ্জয় উবাচ। 8-31-44 (4919) 
এবমস্ৎবিতি মদ্রেশ উক্ৎবা নোত্তরমুক্তবান্।
যাহি শল্যেতি চাপ্যেনং কংর্ণঃ প্রাহ যুয়ুৎসয়া॥ 8-31-44 (56422) 
স রথঃ প্রয়যৌ শত্রূন্নিঘ্নতঃ শল্যসারথিঃ।
নিঘ্নন্নমিত্রান্সমরে তমোঘ্নঃ সবিতা যথা॥ 8-31-45 (56423) 
ততঃ প্রায়াৎপ্রীতিমান্বৈ রথেন
বৈয়াঘ্রেণ শ্বেতয়ুজাঽথ কর্ণঃ। 
স চালোক্য ধ্বজিনীং পাণ্ডবানাং
ধনঞ্জয়ং ৎবরয়া পর্যপৃচ্ছৎ॥ ॥  8-31-46 (56424) 
 
ইতি শ্রীমন্মহাভারতে কর্ণপর্বণি একত্রিংশোঽধ্যায়ঃ॥ 31 ॥

 -   -  

8-31-2 তরস্বিনামশ্বাদীনাম্॥ 8-31-3 ররাস শব্দং চকার॥ 8-31-4 নিঃসরন্তো যুদ্ধার্থমিতি শেষঃ। সূর্যাৎসূর্যমারভ্য। সূর্যাদয়োঽন্যোন্যং যুধ্যন্তীত্যর্থঃ॥ 8-31-12 ভীষ্মদ্রোণৌ অতিক্রান্তং বীর্যং যয়োস্তাবতিবীর্যৌ সমীক্ষ্য স্বকৃত্যমালোচ্য জগাদেত্যুত্তরেণান্বয়ঃ॥ 8-31-16 8-31-18 আতুরান্ আসন্নমৃত্যূন্॥ 8-31-19 ভাবমাতি নিশ্চয়ম্॥ 8-31-20 অস্ত্রাদীনি মনুষ্যস্য সুখায়গিতি সম্বন্ধঃ॥ 8-31-21 উপাস্ত উপাতিষ্ঠত। ত্রাতুমি অস্ত্রাদি॥ 8-31-25 তেষাং ভীষ্মাদীনাং মধ্যে ন গমিষ্যামীতি ন অপিতু গমিষ্যাম্যেবেত্যর্থঃ। সঙ্গ্রামাৎপলায়নে হি মিত্রস্য দুর্যোধনস্য দ্রোহঃ কৃতঃ স্যাত্তচ্চাসহ্যম্॥ 8-31-26 জীবিতান্তে আয়ুষঃ সমাপ্তৌ প্রমোক্ষো মৃত্যুনিবর্তনম্॥ 8-31-28 বৈয়াঘ্রচর্মাণং ব্যাঘ্রচর্মপরিবৃতম্॥ 8-31-33 রণরভসস্য রণোৎকটস্য॥ 8-31-34 অতিরভসোঽপি ৎবং অতিবাচং স্বসামর্থ্যাদধিকাম্॥ 8-31-35 পুরুষবরস্য কৃষ্ণস্যাবরজাং কনীয়সীং সুভদ্রাম্॥ 8-31-39 খচরগণান্ গন্ধর্বান্॥ 8-31-46 শ্বেতয়ুজা শ্বেতাশ্বয়ুজা॥ 8-31-31 একত্রিংশোঽধ্যায়ঃ॥





কর্ণপর্ব - অধ্যায় 032

॥ শ্রীঃ ॥

8.32. অধ্যায়ঃ 032 

 -   -  

কর্ণেন স্বস্যার্জুনপ্রদর্শকায় তদভিমতপারিতোষিকপ্রদানপ্রতিজ্ঞানম্॥ 1 ॥

 -   -  

8-32-0 (56425) 
সঞ্জয় উবাচ। 8-32-0 (4920) 
প্রয়ত্নেন তদা কর্ণো হর্ষয়ন্বাহিনীং তব।
একৈকং সমরে দৃষ্ট্বা পাণ্ডবং পর্যপৃচ্ছত॥ 8-32-1 (56426) 
যো মমাদ্য মহাত্মানং দর্শয়েচ্ছ্বেতবাহনম্।
তস্মৈ দদ্যামভিপ্রেতং ধনং যন্মনসেচ্ছতি॥ 8-32-2 (56427) 
ন চেত্তদভিমন্যেত তস্মৈ দদ্যামহং পুনঃ।
শকটং রত্নসম্পূর্ণং যো মে ব্রূয়াদ্বনঞ্জয়ম্॥ 8-32-3 (56428) 
ন চেত্তদভিমন্যেত পুরুষোঽর্জুনদর্শিবান্।
শতং দদ্যাং গবাং তস্মৈ নৈত্যকং কাংস্যদোহনম্॥ 8-32-4 (56429) 
শতং গ্রামবরাংশ্চৈব দদ্যামর্জুনদর্শিনে।
তথা তস্মৈ পুনর্দদ্যাং শ্বেতমশ্বতরীরথম্। 
যুক্তমঞ্জনকেশীভির্যো মে ব্রূয়াদ্বনঞ্জয়ম্॥  8-32-5 (56430) 
ন চেত্তদভিমন্যেত পুরুষোঽর্জুনদর্শিবান্।
অন্যং বাঽস্মৈ পুনর্দদ্যাং সৌবর্ণং হস্তিষঙ্গবম্॥ 8-32-6 (56431) 
তথাপ্যস্মৈ পুনর্দদ্যাং স্ত্রীণাং শতমলঙ্কৃতম্।
শ্যামানাং নিষ্ককণ্ঠীনাং গীতবাদ্যবিপশ্চিতাম্॥ 8-32-7 (56432) 
ন চেত্তদভিমন্যেত পুরুষোঽর্জুনদর্শিবান্।
তস্মৈ দদ্যাং শতং নাগাঞ্শতং গ্রামাঞ্শতং রথান্॥ 8-32-8 (56433) 
সুবর্ণস্য চ মুখ্যস্য হয়াগ্র্যাণাং শতং শতান্।
ঋদ্ব্যা গুণৈঃ সুদান্তাংশ্চ ধুর্যবাহান্সুশিক্ষিতান্॥ 8-32-9 (56434) 
তথা সুবর্ণশৃঙ্গীণাং গোধেনূনাং চতুঃশতম্।
দদ্যাং তস্মৈ সবৎসানাং যো মে ব্রূয়াদ্বনঞ্জয়ম্॥ 8-32-10 (56435) 
ন চেত্তদভিমন্যেত পুরুষোঽর্জুনদর্শিবান্।
অন্যদস্মৈ বরং দদ্যাং শ্বেতান্পঞ্চশতান্হয়ান্॥ 8-32-11 (56436) 
হেমভাণ্ডপরিচ্ছন্নান্সুমৃষ্টমণিভূষণান্।
সুদান্তানপি চৈবাহং দদ্যামষ্টাদশাপরান্॥ 8-32-12 (56437) 
রথং চ শুভ্রং সৌবর্ণং দদ্যাং তস্মৈ স্বলঙ্কৃতম্।
যুক্তং পরমকাম্ভোজৈর্যো মে ব্রূয়াদ্বনঞ্জয়ম্॥ 8-32-13 (56438) 
ন চেত্তদভিমন্যেত পুরুষোঽর্জুনদর্শিবান্।
অন্যদস্মৈ বরং দদ্যাং কুঞ্জরাণাং শতানি ষট্॥ 8-32-14 (56439) 
কাঞ্চনৈর্বিবিধৈর্ভাণ্ডৈরাচ্ছন্নান্হেমমালিনঃ।
উৎপন্নানপরান্তেষু বিনীতান্হস্তিশিক্ষকৈঃ॥ 8-32-15 (56440) 
ন চেত্তদভিমন্যেত পুরুষোঽর্জুনদর্শিবান্।
অন্যদস্মৈ বরং দদ্যাং বৈশ্যগ্রামাংশ্চতুর্দশ॥ 8-32-16 (56441) 
সুস্ফীতান্ধনসংয়ুক্তান্প্রত্যাসন্নবনোদকান্।
অকুতোভয়ান্সুসম্পন্নান্রাজভোজ্যাংশ্চতুর্দশ॥ 8-32-17 (56442) 
দাসীনাং নিষ্ককণ্ঠীনাং মাগধীনাং শতং তথা।
প্রত্যগ্রবয়সাং দদ্যাং যো মে ব্রূয়াদ্ধনঞ্জয়ম্॥ 8-32-18 (56443) 
ন চেত্তদভিমন্যেত পুরুষোঽর্জুনদর্শিবান্।
অন্যং তস্মৈ বরং দদ্যাং যমসৌ কাময়েৎস্বয়ম্॥ 8-32-19 (56444) 
পুত্রদারান্বিহায়ৈব যদন্যদ্বিত্তমস্তি মে।
তচ্চ তস্মৈ পুনর্দদ্যাং যদ্যচ্চ মনসেচ্ছতি॥ 8-32-20 (56445) 
হৎবা চ সহিতৌ কৃষ্ণৌ তয়োর্বিত্তানি সর্বশঃ।
তস্মৈ দদ্যামহং যো মে প্রব্রূয়াৎকেশবার্জুনৌ॥ 8-32-21 (56446) 
সঞ্জয় উবাচ। 8-32-22 (4921) 
এতা বাচঃ সুবহুশঃ কর্ণ উচ্চারয়ন্যুধি।
দধ্মৌ সাগরসম্ভূতং সুস্বরং শঙ্খমুত্তমম্॥ 8-32-22 (56447) 
তা বাচঃ সূতপুত্রস্য তথা যুক্তা নিশম্য তু।
দুর্যোধনো মহারাজ সংহৃষ্টঃ সানুজোঽভবৎ॥ 8-32-23 (56448) 
ততো দুন্দুভিনির্ঘোষো মৃদঙ্গানাং চ সর্বশা।
সিংহনাদঃ সবাদিত্রঃ কুঞ্চরাণাং চ নিঃস্বনঃ॥ 8-32-24 (56449) 
প্রাদুরাসীত্তদা রাজংস্ৎবৎসৈন্যে পুরুষর্ষভ।
যোধানাং সম্প্রহৃষ্টানাং তথা সমভবৎস্বনঃ॥ 8-32-25 (56450) 
তথা প্রহৃষ্টে সৈন্যে তং প্লুবমানং মহারথম্।
বিকত্থমানং চ তদা রাধেয়মরিকর্শনম্। 
মদ্ররাজঃ প্রহস্যেদং বচনং প্রত্যভাষত॥ ॥  8-32-26 (56451) 
 
ইতি শ্রীমন্মহাভারতে কর্ণপর্বণি দ্বাত্রিংশোঽধ্যায়ঃ॥ 32 ॥

 -   -  

8-32-3 অভিমন্যেত অল্পমিত্যবজানীত॥ 8-32-5 অঞ্জনকেশীভিঃ কৃষ্ণকেশীভিরশ্বতরীভির্যুবতীভির্বা যুক্তম্॥ 8-32-6 হস্তিষঙ্গবং হস্তিষট্কম্ ষট্রৎবে ষঙ্গবজিত্যনেন ষঙ্গবচ্প্রত্যযঃ। হস্তিষঙ্গবমিচ্ছন্তি বীরাঃ ষট্কে চ দন্তিনামিতি প্রাঞ্চঃ। অন্যং বা সৌবর্ণরথমিতি শেষঃ। হস্তিতুল্যাঃ ষট্ গাব উক্ষাণো যস্মিন্ তম্। ষট্হস্তিন এব গোবৎ বোঢারো যস্য তাদৃশম্॥ 8-32-7 শ্যামানামপ্রজাতানাম্। নিষ্কমুরোভূষণম্॥ 8-32-9 শতংশতান্দশসহস্রাণি। ঋদ্ব্যা পুষ্ট্যা। সুদান্তান্ বিনীতান্। ধুর্যবাহান্ রথোদ্বহনক্ষমান্॥ 8-32-12 ভাণ্ডমাভরণম্॥ 8-32-15 অপরান্তেষু পশ্চিমকচ্ছেষু॥ 8-32-18 প্রত্যগ্রবয়সামভিনবয়ৌবনানাম্॥ 8-32-26 প্লবমানং প্রয়ান্তম্॥ 8-32-32 দ্বাত্রিংশোঽধ্যায়ঃ॥





কর্ণপর্ব - অধ্যায় 033

॥ শ্রীঃ ॥

8.33. অধ্যায়ঃ 033 

 -   -  

কর্ণগর্বোক্তিমসহমানেন শল্যেন তদ্গ্রর্হণম্॥ 1 ॥

 -   -  

8-33-0 (56452) 
শল্য উবাচ। 8-33-0 (4922) 
মা সূতপুত্র মন্যেত(থাঃ) সৌবর্ণং হস্তিষঙ্গবম্।
প্রয়চ্ছসি মুধৈব ৎবং দ্রক্ষ্যস্যদ্য ধনঞ্জয়ম্॥ 8-33-1 (56453) 
মা সূতপুত্র দানেন সৌবর্ণং হস্তিষঙ্গবম্।
প্রয়চ্ছ পুরুষায়াদ্য দ্রক্ষ্যসি ৎবং ধনঞ্জয়ম্॥ 8-33-2 (56454) 
বলেন মত্তস্ত্যজসি বসু বৈশ্রবণো যথা।
অয়ত্নেনৈব রাধেয় দ্রষ্টাস্যদ্য ধনঞ্জয়ম্॥ 8-33-3 (56455) 
পুরা সৃজসি যচ্চাপি বিত্তং বহু চ মূঢবৎ।
অপাত্রদানাদ্যে দোষাস্তান্মোহান্নাববুধ্যসে॥ 8-33-4 (56456) 
যৎপ্রবেদয়সে বিত্তং বহু তেন খলু ৎবয়া।
শক্যং বহুবিধৈর্যজ্ঞৈর্যষ্টুং সূত যজস্ব তৈঃ॥ 8-33-5 (56457) 
যচ্চ প্রার্থয়সে হন্তুং কৃষ্ণৌ মোহাদ্বৃথৈব তৎ।
ন হি শুশ্রুম সম্মর্দে ক্রোষ্ট্রা সিংহৌ নিপাতিতৌ॥ 8-33-6 (56458) 
অপ্রার্থিতং প্রার্থয়সে সুহৃদো ন হি সন্তি তে।
যে ৎবাং নিবারয়ন্ত্যাশু প্রপতন্তং হুতাশনে॥ 8-33-7 (56459) 
কার্যাকার্যং ন জানীষে কালপক্কোঽস্যসংশয়ম্।
বহ্ববদ্ধমকর্ণীয়ং কো হি ব্রূয়াজ্জিজীবিষুঃ॥ 8-33-8 (56460) 
সমুদ্রতরণং দোর্ভ্যাং কণ্ঠে বদ্ধ্বা যথা শিলাম্।
গির্যগ্রাদ্বা নিপতনং তাদৃক্ৎব চিকীর্ষিতম্॥ 8-33-9 (56461) 
সহিতঃ সর্বয়োধৈস্ৎবং ব্যূঢানীকৈঃ সুরক্ষিতঃ।
ধনঞ্জয়েন যুধ্যস্ব শ্রেয়শ্চেৎপ্রাপ্তুমিচ্ছসি॥ 8-33-10 (56462) 
হিতার্থং ধার্তরাষ্ট্রস্য ব্রবীমি ৎবাং ন হিংসয়া।
শ্রদ্ধস্বেদং ময়া প্রোক্তং যদি তেঽস্তি জিজীবিষা॥ 8-33-11 (56463) 
কর্ণ উবাচ। 8-33-12 (4923) 
স্ববাহুবীর্যমাশ্রিত্য প্রার্থয়াম্যর্জুনং রণে।
ৎবং তু মিত্রমুখঃ শত্রুর্মাং ভীষয়িতুমিচ্ছসি॥ 8-33-12 (56464) 
ন মামস্মাদভিপ্রায়াৎকশ্চিদদ্য নিবর্তয়েৎ।
অপীন্দ্রো বজ্রমুদ্যম্য কিমু মর্ত্যঃ কথঞ্চন॥ 8-33-13 (56465) 
সঞ্জয় উবাচ। 8-33-14 (4924) 
ইতি কর্ণস্য বাক্যান্তে শল্যঃ প্রাহোত্তরং বচঃ।
চুকোপয়িষুরত্যর্থং কর্ণং মদ্রেশ্বরঃ পুনঃ॥ 8-33-14 (56466) 
যদা বৈ ৎবাং ফল্গুনবাহুবেগা--
জ্জ্যাচোদিতা বেগবন্তোঽগ্নিকল্পাঃ। 
অন্বেতারঃ কঙ্কপত্রাঃ শিতাগ্রা--
স্ত্যক্ষ্যত্যেষা স্বাং তদা কর্ণ বুদ্ধিঃ॥  8-33-15 (56467) 
যদা দির্ব্য ধনুরাদায় পার্থঃ
প্রতাপয়ন্পৃতনাং সব্যসাচী। 
ৎবাং মর্দয়িষ্যত্যসুখৈঃ পৃষৎকৈ--
স্তদাপৃচ্ছাং ত্যক্ষ্যসে পাণ্ডবস্য॥  8-33-16 (56468) 
বালশ্চন্দ্রং মাতুরঙ্কে শয়ানো
যথা কশ্চিৎপ্রার্থয়তেঽপহর্তুম্। 
তদ্বন্মোহাদ্দয়োতামানং রথস্থং
জেতুং পার্থং কাঙ্ক্ষসে সূতপুত্র॥  8-33-17 (56469) 
হরাদস্ত্রং তীক্ষ্ণধারং যথাঽদ্য
সর্বাণি গাত্রাণি নিকর্ষসি ৎবম্। 
সুতীক্ষ্ণশস্ত্রোপমকর্মণেহ
যুয়ুৎসসে ফল্গুনেনাদ্য কর্ণ॥  8-33-18 (56470) 
হন্যাদসিং তীক্ষ্ণধারং যথাঽতঃ
সুতেজনং নিহিতং বৈ পৃথিব্যাম্। 
তথা খনস্যদ্য শিতান্পৃষৎকা--
ন্যথার্থয়স্যর্জুনেনেহ যুদ্ধম্॥  8-33-19 (56471) 
ত্রিশূলমাশ্লিষ্য সুতীক্ষ্ণধারং
সর্বাণি গাত্রাণি বিঘর্ষসি ৎবম্। 
সুতীক্ষ্ণধারোপমকর্মণা ৎবং
যুয়ুৎসসে যোঽর্জুনেনাদ্য কর্ণ॥  8-33-20 (56472) 
ক্রুদ্ধং সিংহং কেসরিণং বৃহন্তং
বালো মূঢঃ ক্ষুদ্রমৃগস্তরস্বী। 
সমাহ্বয়েদ্বৃষ্টমুপেত্য যোদ্ধুং
তথা ৎবমদ্যাহ্বয়সে হি পার্থম্॥  8-33-21 (56473) 
মা সূতপুত্রাহ্বয় রাজপুত্রং
মহাবীর্যং কেসরিণং যথৈব। 
বনে শৃগালঃ পিশিতেন তৃপ্তঃ
পার্থং সমাসাদ্য বিনঙ্ক্ষ্যসি ৎবম্॥  8-33-22 (56474) 
ঈষাদন্তং মহানাগং প্রভিন্নকরটামুখম্।
শশকো হয়সে যুদ্বে কর্ণ পার্থং ধনঞ্জয়ম্॥ 8-33-23 (56475) 
বিলস্থং কৃষ্ণসর্পং ৎবং জাল্যাৎকাষ্ঠেন বিধ্যসি।
মহাবিষং পূর্ণকোপং যৎপার্থং যোদ্বুমিচ্ছসি॥ 8-33-24 (56476) 
সিংহং কেসরিণং ক্রুদ্ধমভিক্রম্যাভিনর্দসে।
শৃগাল ইব মূঢস্ৎবং নৃসিংহং কর্ণ পাণ্ডবম্॥ 8-33-25 (56477) 
সুপর্ণং পতগশ্রেষ্ঠং বৈনতেয়ং তরস্বিনম্।
স্বগেবাহ্বয়সে পার্থং তথা কর্ণং ধনঞ্জয়ম্॥ 8-33-26 (56478) 
সর্বাম্ভসাং নিধিং ভীমং মূর্তিমন্তং ঝষাকুলম্।
চন্দ্রোদয়ে বিবর্ধন্তমপ্লুবস্ৎবং তিতীর্ষসি॥ 8-33-27 (56479) 
ঋষভং দুন্দুভিগ্রীবং তীক্ষ্ণশৃঙ্গং প্রহারিণম্।
বৎস আহ্বয়সে যুদ্বে কর্ণ পার্থং ধনঞ্জয়ম্॥ 8-33-28 (56480) 
মহামেঘং মহাঘোষং দর্দুরঃ প্রতিনর্দসি।
বাণতোয়প্রদং কালে নরপর্জন্যমর্জুনম্॥ 8-33-29 (56481) 
যথা চ শ্বা গৃহস্থস্তু ব্যাঘ্রং বনগতং ভষেৎ।
তথা ৎবং ভষসে কর্ণ নরব্যাঘ্রং ধনঞ্জয়ম্॥ 8-33-30 (56482) 
শৃগালো হি বনে কর্ণ শশৈঃ পরিবৃতো বসন্।
মন্যতে সিংহমাত্মানং যাবৎসিংহং ন পশ্যতি॥ 8-33-31 (56483) 
তথা ৎবমপি রাধেয় সিংহমাত্মানমিচ্ছসি।
অপশ্যঞ্শত্রুদমনং নরসিংহং রণেঽর্জুনম্॥ 8-33-32 (56484) 
ব্যাঘ্রং ৎবং মন্যসেঽঽত্মানং যাবৎকৃষ্ণৌ ন পশ্যসি।
সমাস্থিতাবেকরথে সূর্যাচন্দ্রমসাবিব॥ 8-33-33 (56485) 
যাবদ্গ্রাণ্ডীবঘোষং ৎবং ন শৃণোষি মহাহবে।
তাবদেব ৎবয়া কর্ণ শক্যং বক্তুং যথেচ্ছসি॥ 8-33-34 (56486) 
রথশঙ্খধনুঃশব্দৈর্নাদয়ন্তং দিশো দশ।
নর্দন্তমিব শার্দূলং দৃষ্ট্বা ক্রোষ্টা ভবিষ্যসি॥ 8-33-35 (56487) 
নিত্যমেব শৃগালস্ৎবং নিত্যং সিংহো ধনঞ্জয়ঃ।
বীরপ্রদ্বেষণান্মূঢ তস্মাৎক্রোষ্টেব লক্ষ্যসে॥ 8-33-36 (56488) 
যথাঽঽখুঃ স্যাদ্বিডালশ্চ শ্বা ব্যাঘ্রশ্চ বলাবলে।
যথা শৃগালঃ সিংহশ্চ যথা চ শশকুঞ্জরৌ॥ 8-33-37 (56489) 
যথাঽনৃতং চ সত্যং চ যথা চাপি বিষামৃতে।
তথা ৎবমপি পার্থশ্চ প্রখ্যাতাবাত্মকর্মভিঃ॥ ॥ 8-33-38 (56490) 
 
ইতি শ্রীমন্মহাভারতে কর্ণপর্বণি ত্রয়স্ত্রিংশোঽধ্যায়ঃ॥ 33 ॥

 -   -  

8-33-3 বসু বিত্তম্। দ্রষ্টাসি দ্রক্ষ্যসি॥ 8-33-8 অবদ্ধং অনর্থকম্। অকর্ণীয়ং অনাকর্ণনীয়ম্॥ 8-33-10 সহিতো যুধ্যস্ব নৎবেকাকী॥ 8-33-27 ঝষৈর্মীনৈরাকুলং পূর্ণম্। অপ্লবঃ বাহুভ্যামিত্যর্থঃ॥ 8-33-28 দুর্ন্দুভিগ্নীবং দুন্দুভিখনকণ্ঠম্॥ 8-33-33 ত্রয়স্ত্রিংশোঽধ্যায়ঃ॥





কর্ণপর্ব - অধ্যায় 034

॥ শ্রীঃ ॥

8.34. অধ্যায়ঃ 034 

 -   -  

কর্ণেন মর্মোদ্ধাটনপূর্বকং শল্যগর্হণম্॥ 1 ॥

 -   -  

8-34-0 (56491) 
সঞ্জয় উবাচ। 8-34-0 (4925) 
অধিক্ষিপ্তস্তু রাধেয়ঃ শল্যেনামিততেজসা।
শল্যমাহ সুসঙ্ক্রুদ্ধো বাক্শল্যমবধারয়ন্॥ 8-34-1 (56492) 
কর্ণ উবাচ। 8-34-2 (4926) 
গুণান্গুণবতাং শল্য গুণবান্বেত্তি নাগুণঃ।
ৎবং তু নিত্যং গুণৈর্হীনঃ কিং জ্ঞাস্যসি গুণাগুণান্॥ 8-34-2 (56493) 
অর্জুনস্য মহাস্ত্রাণি ক্রোধং বীর্যং ধনুঃ শরান্।
অহং শল্যাভিজানামি ন ৎবং জানাসি তত্তথা॥ 8-34-3 (56494) 
তথা কৃষ্ণস্য মাহাত্ম্যমৃষভস্য মহীক্ষিতাম্।
যথাহং শল্য জানামি ন ৎবং জানাসি তত্তথা॥ 8-34-4 (56495) 
এবমেবাত্মনো বীর্যমহং বীর্যং চ পাণ্ডবে।
জানংস্তাবাহ্বয়ে যুদ্ধে শল্য নাগ্নিং পতঙ্গবৎ॥ 8-34-5 (56496) 
অস্তি চাঽয়মিষুঃ শল্য সুপুঙ্খো রক্তভোজনঃ।
একস্তূণীশয়ঃ পত্রী সুধৌতঃ সমলঙ্কৃতঃ॥ 8-34-6 (56497) 
শেতে চন্দনচূর্ণেন পূজিতো বহুলাঃ সমাঃ।
আহেয়ো বিষবানুগ্রো নরাশ্বদ্বিপসঙ্ঘহা॥ 8-34-7 (56498) 
ঘোররূপো মহারৌদ্রস্তনুত্রাস্থিবিদারণঃ।
নির্ভিন্দ্যাং যেন রুষ্টোঽহমপি মেরুং মহাগিরিম্॥ 8-34-8 (56499) 
তমহং জাতু নাস্যেয়মন্যস্মিন্ফল্গুনাদৃতে।
কৃষ্ণাদ্বা দেবকীপুত্রাৎসত্যং চাপি শৃণুষ্ব মে॥ 8-34-9 (56500) 
তেনাহমিষুণা শল্য বাসুদেবধনঞ্জয়ৌ।
যোৎস্যে পরমসংরব্ধৌ তৎকর্ম সদৃশং মম॥ 8-34-10 (56501) 
সর্বেষাং বৃষ্ণিবীরাণাং কৃষ্ণে লক্ষ্মীঃ প্রতিষ্ঠিতা।
সর্বেষাং পাণ্ডুপুত্রাণাং জয়ঃ পার্থে প্রতিষ্ঠিতঃ। 
উভয়ং তু সমাসাদ্য কো নিবর্তিতুমর্হতি॥  8-34-11 (56502) 
তাবেতৌ পুরুষব্যাঘ্রৌ সমেতৌ স্যন্দনে স্থিতৌ।
মামেকমভিসংয়ুদ্ধৌ সুজাতং পশ্য শল্য মে॥ 8-34-12 (56503) 
পিতৃষ্বসামাতুলজৌ ভ্রাতরাবপরাজিতৌ।
মণী সূত্র ইব প্রোতৌ দ্রষ্টাসি নিহতৌ ময়া॥ 8-34-13 (56504) 
অর্জুনে গাণ্ডিবং কৃষ্ণে চক্রং তার্ক্ষ্যকপিধ্বজৌ।
ভীরূণাং ত্রাসজননং শল্য হর্ষকরং মম॥ 8-34-14 (56505) 
ৎবং তু দুষ্প্রকৃতির্মূঢো মহায়ুদ্বেষ্বকোবিদঃ।
ভয়াবদীর্ণঃ সন্ত্রাসাদবদ্ধং বহুঃ ভাষসে॥ 8-34-15 (56506) 
সংস্তৌষি তৌ তু কেনাপি হেতুনা ৎবং কুদেশজ।
তৌ হৎবা সমরে হন্তা ৎবামদ্য সহ বান্ধবম্॥ 8-34-16 (56507) 
পাপদেশজ দুর্বুদ্ধে ক্ষুদ্র ক্ষত্রিয়পাংসন।
সুহৃদ্রূপো রিপুঃ কিং মাং কৃষ্ণাভ্যাং ভীষয়িষ্যসি॥ 8-34-17 (56508) 
তৌ বা মামদ্য হন্তারৌ হনিষ্যে বাঽপি তাবহম্।
নাহং বিভেমি কৃষ্ণাভ্যাং বিজানন্নাত্মনো বলম্॥ 8-34-18 (56509) 
বাসুদেবসহস্রং বা ফল্গুনানাং শতানি বা।
অহমেকো হনিষ্যামি জোষমাস্স্ব কুদেশজ॥ 8-34-19 (56510) 
স্ত্রিয়ো বালাশ্চ বৃদ্বাশ্চ প্রায়ঃ ক্রীডাগতা জনাঃ॥  8-34-20 (56511) 
যা গাথাঃ সম্প্রগায়ন্তি কুর্বতোঽধ্যযনং যথা।
তা গাথাঃ শৃণু মে শল্য মদ্রকেষু দুরাত্মসু॥ 8-34-21 (56512) 
ব্রাহ্মণৈঃ কথিতাঃ পূর্বং যথাবদ্রাজসন্নিধৌ।
শ্রুৎবা চৈকমনা মূঢ মম বা ব্রূহি চোত্তরম্॥ 8-34-22 (56513) 
মিত্রধ্রুঙ্মদ্রকো নিত্যং যো নো দ্বেষ্টি স মদ্রকঃ।
মদ্রকে সঙ্গতং নাস্তি ক্ষুদ্রবাক্যে নরাধমে॥ 8-34-23 (56514) 
দুরাত্মা মদ্রকো নিত্যং নিত্যমানৃতিকোঽনৃজুঃ।
যচ্চান্যদপি দৌরাত্ম্যং মদ্রকেষ্বিতি নঃ শ্রুতম্॥ 8-34-24 (56515) 
পিতা পুত্রশ্চ মাতা চ শ্বশ্রূশ্বশুরমাতুলাঃ।
ভগিনী দুহিতা ভ্রাতা নপ্তাঽন্যে তে চ বান্ধবাঃ॥ 8-34-25 (56516) 
বয়স্যাভ্যাগতাশ্চান্যে দাসীদাসাশ্চ সঙ্গতাঃ।
পুম্ভির্বিমিশ্রা নার্যশ্চ জ্ঞাতাজ্ঞাতাঃ স্বয়েচ্ছয়া॥ 8-34-26 (56517) 
যেষাং গৃহেষ্বশিষ্টানাং সক্তুমদ্যাশিনাং সদা।
পীৎবা শীধু সগোমাংসং ক্রন্দন্তি চ হসন্তি চ॥ 8-34-27 (56518) 
গায়ন্তি চাপ্যবদ্ধানি প্রবর্তন্তে চ কামতঃ।
কামপ্রলাপিনোঽন্যোন্যং তেষু ধর্মঃকথং ভবেৎ॥ 8-34-28 (56519) 
মদ্রকেষ্ববলিপ্তেষু প্রখ্যাতাশুভকর্মসু।
নাপি বৈরং ন সৌহার্দং মদ্রকেণ সমাচরেৎ॥ 8-34-29 (56520) 
মদ্রকে সঙ্গতং নাস্তি মদ্রকো হি সদা মলঃ।
মদ্রকেষু চ সংসৃষ্টং শৌচং গান্ধারকেষু চ॥ 8-34-30 (56521) 
রাজয়াজকয়াজ্যে হি যথা দত্তং হবির্নশেৎ।
শূদ্রসংস্কারকো বিপ্রো যথা যাতি পরাভবম্॥ 8-34-31 (56522) 
যথা ব্রহ্মদ্বিষো নিত্যং গচ্ছন্তীহ পরাভবম্।
যথৈব সংগতং কৃৎবা নরঃ পততি মদ্রকৈঃ॥ 8-34-32 (56523) 
বালেষ্বপি সদা ন স্ম ধনং বৃশ্চিক তে বিষম্।
আথর্বণেন মন্ত্রেণ সর্বশান্তিঃ কৃতা ময়া॥ 8-34-33 (56524) 
ইতি বৃশ্চিকদষ্টস্য বিষবেগহতস্য চ।
কুর্বন্তি ভেষজং প্রাজ্ঞাঃ সত্যং তচ্চাপি দৃশ্যতে॥ 8-34-34 (56525) 
এবং বিদ্বঞ্জোষমাস্স্ব ব্রূহি চাত্রোত্তরং বচঃ।
বাসাংস্যুৎসৃজ্য নৃত্যন্তি স্ত্রিয়ো মদ্যবিমোহিতাঃ॥ 8-34-35 (56526) 
মৈথুনেঽসঙ্গতাশ্চাপি যথাকামবরাশ্চ তাঃ।
তাসাং পুত্র কথং ধর্মং মদ্রকো বক্তুমর্হতি॥ 8-34-36 (56527) 
যাস্তিষ্ঠন্ত্যঃ প্রমেহন্তি যথৈবোষ্ট্রদশেরকাঃ।
তাসাং বিভ্রষ্টধর্মাণাং নির্লজ্জানাং ততস্ততঃ। 
ৎবং পুত্রস্তাদৃশীনাং হি ধর্মং বক্তুমিহেচ্ছসি॥  8-34-37 (56528) 
সৌবীরকং যাচ্যমানা মদ্রিকা কর্ষতি স্ফিচৌ।
অদাতুকামা বচনমিদং বদতি দারুণম্॥ 8-34-38 (56529) 
মা মাং সৌবীরকং কশ্চিদ্যাচতাং দয়িতং মম।
পুত্রং দদ্যাং পতিং দদ্যাং ন তু দদ্যাং সুবীরকম্॥ 8-34-39 (56530) 
গৌর্যো বৃহত্যো নির্হীকা মদ্রিকাঃ কম্পলাবৃতাঃ।
ঘস্মরা নষ্টশৌচাশ্চ প্রায় ইত্যনুশুশ্রুম॥ 8-34-40 (56531) 
পমেহিৎবা স্ফিচৌ ভূমৌ ঘর্ষন্ত্যো হীনশোধনাঃ।
শুদ্ধা নাদ্ভির্ন মৃদ্ভিশ্চ নিত্যোচ্ছিষ্টা ভবন্তি হি॥ 8-34-41 (56532) 
এবমাদি ময়াঽন্যৈর্বা শক্যং বক্তুং ভবেদ্বহু।
আকেশান্তান্নখাগ্রাচ্চ বক্তব্যেষু কুকর্মসু॥ 8-34-42 (56533) 
মদ্রকাঃ সিন্ধুসৌবীরা ধর্মং বিদ্যুঃ কথং ৎবিহ।
পাপদেশোদ্ভবা ম্লেচ্ছা ধর্মাণামবিচক্ষণাঃ॥ 8-34-43 (56534) 
এষ মুখ্যতমো ধর্মঃ ক্ষত্রিয়স্যেতি নঃ শ্রুতম্।
যদাজৌ নিহতঃ শেতে সদ্ভিঃ সমভিপূজিতঃ॥ 8-34-44 (56535) 
আয়ুধানাং সাম্পরায়ে যন্মুঞ্চেয়মহং ততঃ।
মমৈষ প্রথমঃ কল্পো নিধনে স্বর্গমিচ্ছতঃ॥ 8-34-45 (56536) 
সোয়ং প্রিয়সখা চাস্মি ধার্তরাষ্ট্রস্য ধীমতঃ।
তদর্থে হি মম প্রাণা যচ্চ মে বিদ্যতে বসু॥ 8-34-46 (56537) 
ব্যক্তং ৎবমপ্যুপহিতঃ পাণ্ডবৈঃ পাপদেশজ।
যথা চামিত্রবৎসর্বং ৎবমস্মাসু প্রবর্তসে॥ 8-34-47 (56538) 
কামং ন খলু শক্যোঽহং ৎবদ্বিধানাং শতৈরপি।
সঙ্গ্রামাদ্বিমুখঃ কর্তুং ধর্মজ্ঞ ইব নাস্তিকৈঃ॥ 8-34-48 (56539) 
সারঙ্গ ইব ঘর্মার্তঃ কামং বিলপ শুষ্য চ।
নাহং ভীষয়িতুং শক্যঃ ক্ষত্রধর্মে ব্যবস্থিতঃ॥ 8-34-49 (56540) 
তনুত্যজাং নৃসিংহানামাহবেষ্বনিবর্তিনাম্।
যা গতির্গুরুণা প্রোক্তা প্রেম্ণা রামেণ তাং স্মরে॥ 8-34-50 (56541) 
স্বেষাং ত্রাণার্থমুদ্যন্তং বধার্থং দ্বিষতামপি।
বিদ্ধি মামাস্থিতং বৃত্তং পৌরূরবসমুত্তমম্॥ 8-34-51 (56542) 
ন তদ্ভূতং প্রপশ্যামি ত্রিষু লোকেষু মদ্রপ।
যো মামস্মাদভিপ্রায়াদ্বারয়েদিতি মে মতিঃ॥ 8-34-52 (56543) 
এবং বিদ্বঞ্জোষমাস্স্ব ত্রাসাৎকিং বহু ভাষসে।
ন ৎবাং হৎবা প্রদাস্যামি ক্রব্যাদ্ভ্যো মদ্রকাধম্॥ 8-34-53 (56544) 
মিত্রপ্রতীক্ষয়া শল্য ধৃতরাষ্ট্রস্য চোভয়োঃ।
অপবাদতিতিক্ষাভিস্ত্রিভিরেতৈর্হি জীবসি॥ 8-34-54 (56545) 
পুনশ্চেদীদৃশং বাক্যং মদ্ররাজ বদিষ্যসি।
শিরস্তে পাতয়িষ্যাসি গদয়া বজ্রকল্পয়া॥ 8-34-55 (56546) 
শ্রোতারস্ৎবিদমদ্যেহ দ্রষ্টারো ব্রা কুদেশজ।
কর্ণং বা জঘ্নতুঃ কৃষ্ণৌ কর্ণো বা নিজঘান তৌ॥ 8-34-56 (56547) 
এবমুক্ৎবা তু রাধেয়ঃ পুনরেব বিশাম্পতে।
অব্রবীন্মদ্ররাজানং যাহিয়াহীত্যসম্ভ্রমম্॥ ॥ 8-34-57 (56548) 
 
ইতি শ্রীমন্মহাভারতে কর্ণপর্বণি চতুস্ত্রিংশোঽধ্যায়ঃ॥ 34 ॥

 -   -  

8-34-7 আহেয়ঃ সর্পময়ঃ॥ 8-34-9 নাস্যেয়ং ন ক্ষিপেয়ম্॥ 8-34-12 সুজাতং শোভনং জন্ম॥ 8-34-13 প্রোতৌ একসূত্রে মণীইব প্রেমসম্বদ্ধৌ॥ 8-34-19 জোষং তূষ্ণীম্। আস্স্ব তিষ্ঠ॥ 8-34-20 ক্রীডাগতাঃ লীলয়া আগতাঃ॥ 8-34-21 মদ্রকেষু কুৎসিতেষুমদ্রদেশেষু॥ 8-34-22 ক্ষম বা ব্রূহি চোত্তরম্ ইতি ঝ.পাঠঃ॥ 8-34-24 অনৃতেন চরতীত্যানৃতিকঃ॥ 8-34-26 পুম্ভিঃ পুরুষৈঃ বিমিশ্রাঃ সঙ্গতাঃ। ইচ্ছয়া মৈথুনিনোঽজ্ঞাতবৎ জ্ঞাতা অপ্যবিগীতা ইত্যর্থঃ॥ 8-34-27 যেষাং মদ্রকাণাং সক্তুমিশ্রিতমৎস্যাশিনাম্। শীধু মদ্যম্॥ 8-34-30 মদ্রকেষু সংসৃষ্টং নষ্টং এবং গান্ধারকেষু শৌচং নষ্টং ভবেৎ॥ 8-34-31 রাজা যাজকো যস্য তস্মিন্যাজ্যে হবির্নষ্টং ভবেৎ॥ 8-34-32 যথৈবেতি। যথা মদ্রকৈঃ সঙ্গতং কৃৎবা পততি হেবৃশ্চিক তথা তে বিষং হতমিত্যধ্যাহারঃ। যদ্যেতৎসত্যং তর্হি তব বিষং নশ্যৎবিতি মন্ত্রেণ সর্বথা বিষং নশ্যতীত্যর্থঃ। ময়েত্যাত্মানুভবসিদ্ধমিদমিতি দ্যোতয়তি॥ 8-34-33 যথৈবেতি। যথা মদ্রকৈঃ সঙ্গতং কৃৎবা পততি হেবৃশ্চিক তথা তে বিষং হতমিত্যধ্যাহারঃ। যদ্যেতৎসত্যং তর্হি তব বিষং নশ্যৎবিতি মন্ত্রেণ সর্বথা বিষং নশ্যতীত্যর্থঃ। ময়েত্যাত্মানুভবসিদ্ধমিদমিতি দ্যোতয়তি॥ 8-34-36 যথাকামং বরয়ন্তিতাঃ। মৈথুনে সঙ্গতা যাশ্চ তথা কামকরাশ্চ হ। তাসাং পুত্রো মম কথং মদ্রকো যোগমর্হতি। ইতি ক.পাঠঃ যথেল়কাঃ ইতি ট. পাঠঃ॥ 8-34-37 প্রমেহন্তি মূত্রয়ন্তে। দশেরকাঃ গর্দভাঃ। যথৈবোষ্ট্রা যথেল়কাঃ ইতি ট.পাঠঃ॥ 8-34-38 সুবীরকং কাঞ্জিকম্। স্ফিচৌ কটিপ্রোথৌ॥ 8-34-40 নির্হীকাঃ নির্লজ্জাঃ। ঘস্মরাঃ বহুভক্ষকাঃ॥ 8-34-42 বক্তব্যেষু গর্হণীয়েষু॥ 8-34-45 সাম্পরায়ে সমূহে সঙ্গ্রায়ে ইত্যর্থঃ। মুঞ্জেয়ং জীবিতমিতি শেষঃ॥ 8-34-47 উপহিতঃ উপজপ্ত॥ 8-34-49 সারঙ্গ ইব ঘর্মান্তে ইতি ক.ড.পাঠঃ॥ 8-34-54 অপবাদো নিন্দা তিতিক্ষা চ তৈস্ত্রিভিত্রহিতুভিঃ॥ 8-34-34 চতুস্ত্রিংশোঽধ্যায়ঃ॥





কর্ণপর্ব - অধ্যায় 035

॥ শ্রীঃ ॥

8.35. অধ্যায়ঃ 035 

 -   -  

শল্যেন কর্ণংপ্রতি হংসকাকীয়াখ্যানকথনম্॥ 1 ॥

 -   -  

8-35-0 (56549) 
সঞ্জয় উবাচ। 8-35-0 (4927) 
মারিষাধিরথেঃ শ্রুৎবা বাচো যুদ্ধাভিনন্দিনঃ।
শল্যোঽব্রবীৎপুনঃ কর্ণং নিদর্শনমুদাহরন্॥ 8-35-1 (56550) 
জাতোঽহং যজ্বনাং বংশে সঙ্গ্রামেষ্বনিবর্তিনাম্।
রাজ্ঞাং মূর্ধাভিষিক্তানাং স্বয়ং ধর্মপরায়ণঃ॥ 8-35-2 (56551) 
যথৈব মত্তো মদ্যেন ৎবং তথা লক্ষ্যসে বৃষ।
তথাঽদ্য ৎবাং প্রমাদ্যন্তং চিকিৎসেয়ং সুহৃত্তয়া॥ 8-35-3 (56552) 
ইমাং কাকোপমাং কর্ণ প্রোচ্যমানাং নিবোধ মে।
শ্রুৎবা যথেষ্টং কুর্যাস্ৎবং নিহীন কুলপাংসন॥ 8-35-4 (56553) 
নাহমাত্মনি কিঞ্চিদ্বৈ কিল্বিষং কর্ণ সংস্মরে।
যেন মাং ৎবং মহাবাহো হন্তুমিচ্চস্যনাগসম্॥ 8-35-5 (56554) 
অবশ্যং তু ময়া বাচ্যং বুদ্ধ্বা তব হিতাহিতম্।
বিশেষতো রথস্থেন রাজ্ঞশ্চৈব হিতৈষিণা॥ 8-35-6 (56555) 
সমং চ বিষমং চৈব রথিনশ্চ বলাবলম্।
শ্রমঃ খেদশ্চ সততং হয়ানাং রথিনা সহ॥ 8-35-7 (56556) 
আয়ুধস্য পরিজ্ঞানং রুতং চ মৃগপক্ষিণাম্।
সারং চৈবাপ্যাসরং চ শল্যানাং চ প্রতিক্রিয়া॥ 8-35-8 (56557) 
অস্ত্রয়োগং চ যুদ্বং চ নিমিত্তানি তথৈব চ।
সর্বমেতন্ময়া জ্ঞেয়ং রথস্যাস্য কুটুম্বিনা। 
অতস্ৎবাং কথয়ে কর্ণ নিদর্শনমিদং পুনঃ॥  8-35-9 (56558) 
বৈশ্যঃ কিল সমুদ্রান্তে প্রভূতধনধান্যবান্।
যজ্বা দানপতিঃ ক্ষান্তঃ স্বকর্মস্থোঽভবচ্ছুচিঃ॥ 8-35-10 (56559) 
বহুপুত্রঃ প্রিয়াপত্যঃ সর্বভূতানুকম্পকঃ।
রাজ্ঞো ধর্মপ্রধানস্য রাষ্ট্রে বসতি নির্ভয়ঃ॥ 8-35-11 (56560) 
পুত্রাণাং তস্য বালানাং কুমারাণাং যশস্বিনাম্।
কাকো বহূনামভবদুচ্ছিষ্টকৃতভোজনঃ॥ 8-35-12 (56561) 
তস্মৈসদা প্রয়চ্ছন্তি বৈশ্যপুত্রাঃ কুমারকাঃ।
মাংসোদনং দধি ক্ষীরং পায়সং মধুসর্পিষী॥ 8-35-13 (56562) 
স চোচ্ছিষ্টভৃতঃ কাকো বৈশ্যপুত্রৈঃ কুমারকৈঃ।
সদৃশান্পক্ষিণো দৃপ্তঃ শ্রেয়সসশ্চাবমন্যতে॥ 8-35-14 (56563) 
অথ হংসাঃ সমুদ্রান্তে প্রজগ্মুরতিপাতিনঃ।
গরুডস্য গতৌ তুল্যাশ্চক্রাঙ্গা হৃষ্টচেতসঃ॥ 8-35-15 (56564) 
কুমরারকাস্তদা হংসান্দৃষ্ট্বা কাকমথাব্রুবন্।
ভবানেব বিশিষ্টোঽসি পতত্রিভ্যো বিহঙ্গম॥ 8-35-16 (56565) 
এতেঽতিপাতিনঃ পশ্য বিহঙ্গান্বিয়দাশ্রিতান্।
এহি ৎবমপি শক্তো হি কস্মান্ন পতিতং ৎবয়া॥ 8-35-17 (56566) 
প্রতার্যমাণস্তৈঃ সর্বৈরল্পবুদ্ধিভইরণ্ডজঃ।
তদ্বচঃ সত্যমিত্যেব মৌর্খ্যাদ্দর্পাচ্চ জজ্ঞিবান্॥ 8-35-18 (56567) 
তান্সোনুপত্য জিজ্ঞাসুঃ ক এষাং শ্রেষ্ঠভাগিতি।
উচ্ছিষ্টদর্পিতঃ কাকো বহূনামেকপাতিনাম্॥ 8-35-19 (56568) 
তেষাং যং প্রবরং মেনে হংসানাং দূরপাতিনাম্।
স তমাহ্বত দুর্বুদ্ধিঃ পতাব ইতি পক্ষিণম্। 
তচ্ছ্রুৎবা প্রাহসন্হংসা যে তত্রাসন্সমাগতাঃ॥  8-35-20 (56569) 
ভাষতো বহু কাকস্য বালিশ্যাৎপততাং বরাঃ।
ইদমূচুঃ স্ম চক্রাঙ্গাবচঃ কাকং বিঙ্গমাঃ॥ 8-35-21 (56570) 
হংসা ঊচুঃ। 8-35-22 (4928) 
বয়ং হংসাশ্চরামেমাং পৃথিবীং মানসৌকসঃ।
পক্ষিণাং চ বয়ং নিত্যং দূরপাতেন পূজিতাঃ॥ 8-35-22 (56571) 
কথং হংসং নু বলিনং চক্রাঙ্গং দূরপাতিনম্।
কাকো ভূৎবা নিপতনে সমাহ্বয়সি দুর্মতে। 
কথং ৎবং পতিতা কাক সহাস্মাভির্ব্রবীহি তৎ॥  8-35-23 (56572) 
অথ হংসবচো মূঢঃ কুৎসয়িৎবা পুনঃ পুনঃ।
প্রজগাদোত্তরং কাকঃ কত্থনো জাতিলাঘবাৎ॥ 8-35-24 (56573) 
কাক উবাচ। 8-35-25 (4929) 
শতমেকং চ পাতানাং পতিতাঽস্মি ন সংশয়ঃ।
শতয়োজনমেকৈকং বিচিত্রং বিবিধং তথা॥ 8-35-25 (56574) 
উড্ডীনমবডীনং চ প্রডীনং ডীনমেব চ।
নিডীনমথ সংডীনং তির্যক্ডীনগতানি চ॥ 8-35-26 (56575) 
বিডীনং পরিডীনং চ পরাডীনং সুডীনকম্।
অভিডীনং মহাডীনং নির্ডীনমতিডীনকম্॥ 8-35-27 (56576) 
অবডীনং প্রডীনং চ সংডীনং ডীনডীনকম্।
সংডীনোড্ডীনডীনং চ পুনর্ডীনবিডীনকম্॥ 8-35-28 (56577) 
সংপাতং সমুদীষং চ ততোঽন্যদ্ব্যতিরিক্তকম্।
গতাগতং প্রতিগতং বহ্বীশ্চ নিকুলীনকাঃ। 
কর্তাঽস্মি মিষতাং বোঽদ্য ততো দ্রক্ষয়থ মে বলম্॥  8-35-29 (56578) 
তেষামন্যতমেনাহং পতিষ্যামি বিহায়সম্।
প্রদিশধ্বং যথান্যায়ং কেন হংসাঃ পতাম্যহম্॥ 8-35-30 (56579) 
তে বৈ ধ্রুবং বিনিশ্চিত্য সম্পতধ্বং ময়া সহ।
পাতৈরেভিঃ খলু খগাঃ পতিতুং খে নিরাশ্রয়ে॥ 8-35-31 (56580) 
এবমুক্তে তু কাকেন প্রহস্যৈকো বিহংগমঃ।
উবাচ কাকং রাধেয় বচনং তন্নিবোধ মে॥ 8-35-32 (56581) 
হংস উবাচ। 8-35-33 (4930) 
শতমেকং চ পাতানাং ৎবং কাক পতিতা ধ্রুবম্।
একমেব তু যং পাতং বিদুঃ সর্বে বিহঙ্গমাঃ। 
তমহং পতিতা কাক নান্যং জানামি কঞ্চন॥  8-35-33 (56582) 
কাক উবাচ। 8-35-34 (4931) 
পত ৎবমপি তত্রাশু যেন পাতেন মন্যসে॥  8-35-34 (56583) 
অথ কাকং প্রজহসুর্যে তত্রাসন্সমাগতাঃ।
কথমেকেন পাতেন হংসঃ পাতশতং জয়েৎ। 
একেন বায়স ৎবৈনং পাতেনাভিভবিষ্যতি॥  8-35-35 (56584) 
হংসশ্চোৎপতিতঃ কাকো বলবানাশুবিক্রমঃ।
প্রপেততুঃ স্পর্ধয়া চ ততস্তৌ হংসবায়সৌ। 
উপর্যুপরি বেগেন সমুদ্রং মকরালয়ম্॥  8-35-36 (56585) 
হংসস্ৎবেকেন পাতেন কাকঃ পাতশতেন চ।
স্পর্ধিনৌ সহিতৌ তূর্ণং খমাস্থায় তরস্বিনৌ॥ 8-35-37 (56586) 
হংসস্তু মৃদুনৈকেন বিক্রান্তুমুপচক্রমে।
পূর্বমেব তু বৈ কাকঃ স তং তূর্ণং প্রচক্রমে॥ 8-35-38 (56587) 
নাত্যহীয়ত কাকশ্চ মুহূর্তমিব সূতজ॥  8-35-39 (56588) 
কাকোপি হংসং চাপল্যাচ্ছীঘ্রতাং প্রতিদর্শয়ন্।
বেগেনাতীত্য তরসা পুনরেতি মুহুর্মুহুঃ॥ 8-35-40 (56589) 
তুণ্ডেনাভ্যহনচ্চৈনং কুর্বন্নামাপসব্যতঃ।
রোরূয়ন্নিব চাপ্যেনং সমাহ্বয়তি বৈ মুহুঃ। 
বিসিস্মাপয়িষুঃ পাতৈর্দর্শয়ন্নাত্মনঃ ক্রিয়াম্॥  8-35-41 (56590) 
অথ তানি বিচিত্রাণি পতিতানীতরাণি চ।
দৃষ্ট্বা প্রমুদিতাঃ কাকা বিনেদুরধিকৈঃ স্বরৈঃ॥ 8-35-42 (56591) 
হংসাশ্চাপহসন্তি স্ম প্রবদন্তি প্রিয়াণি চ।
কুর্বাণা বিবিধান্রাবানিচ্ছন্তো জয়মাত্মনঃ॥ 8-35-43 (56592) 
উৎপত্যোৎপত্য চ প্রাহুর্মুহূর্তমিতি চেতি চ।
বৃক্ষাগ্রেভ্যঃ স্থলেভ্যশ্চ নিপতন্ত্যুৎপতন্তি চ॥ 8-35-44 (56593) 
অবমত্য চ হংসং তমিদং কাকোঽব্রবীদ্বচঃ।
যোঽসাবুৎপতিতো হংসঃ সোঽসাবেব প্রহীয়তে॥ 8-35-45 (56594) 
অথ হংসস্তু তচ্ছ্রুৎবা ভাষিতং পততাংবরঃ।
বিগাহ্য হংসো বিক্ষোভ্য প্রাপতৎপশ্চিমাং দিশম্॥ 8-35-46 (56595) 
উপর্যুপরি বেগেন সাগরং মকরালয়ম্।
বহুসৎবসমাকীর্ণং বীচীভির্ভীমদর্শনম্॥ 8-35-47 (56596) 
অথাচিরেণ রাধেয় কাকো বেগাদহীয়ত।
ততোঽতীব পরিশ্রান্তঃ কথঞ্চিদ্বংসমন্বগাৎ॥ 8-35-48 (56597) 
ভীশ্চৈনমাবিশত্তীব্রং কাকং কর্ণ বিচেতসম্।
দ্বীপান্দ্রুমান্বিতান্পশ্যন্বিশ্রমার্থং শ্রমাতুরঃ। 
নিপতেয়ং ক্কনু শ্রান্ত ইতি তস্মিঞ্জলার্ণবে॥  8-35-49 (56598) 
অবগাহ্য সমুদ্রোঽপি বহুসৎবগণালয়ঃ।
মহান্ভূতশতোদ্ভূসী নভসস্তু বিশিষ্যতে॥ 8-35-50 (56599) 
গাম্ভীর্যার্দ্বি সমুদ্রস্য ন বিশেষং কুলাধম।
দিশশ্চ নাম্ভসাং কর্ণ সমুদ্রস্থা বিদুর্জনাঃ। 
বিপশ্চিতোপ্যপারৎবাৎকিং পুনঃ কর্ণ বায়সঃ॥  8-35-51 (56600) 
অথ হংসোপ্যতিক্রামন্মুহূর্তমিব দূরতঃ।
অতিক্রম্য চ চক্রাঙ্গঃ কাকং তং সমুদৈক্ষত॥ 8-35-52 (56601) 
শনকৈঃ পরিহীনং তং পরিশ্রান্তমচেতসম্।
অবেক্ষমাণস্তং কাকং প্রত্যাগম্য হসন্নিব॥ 8-35-53 (56602) 
তং প্রহস্য চ চক্রাঙ্গঃ কাকং মন্দগতিং তদা।
হীয়মানমথো দৃষ্ট্বা হংসঃ প্রাহ যথার্থবৎ। 
উজ্জিহীর্ষুর্নিমজ্জন্তং স্মরন্সৎপুরুষব্রতম্॥  8-35-54 (56603) 
বহূনি পতিতানি ৎবমাচক্ষাণো মুহুর্মুহুঃ।
পতস্যব্যাহরন্খেদং ততো গর্হ্যং প্রভাষসে॥ 8-35-55 (56604) 
জলং নাম পতিতং কাক যত্ৎবং পতসি সাম্প্রতম্।
জলং স্পৃশসি পক্ষাভ্যাং তুণ্ডেন চ পুনঃ পুনঃ॥ 8-35-56 (56605) 
প্রব্রূহি কতমোঽয়ং তে পাতো বর্ততি বায়স।
এহ্যেহি কাক শীঘ্রং ৎবমেষ ৎবাং পরিপালয়ে॥ 8-35-57 (56606) 
স পক্ষাভ্যাং স্পৃশন্নার্তস্তুণ্ডেন চ জলং তদা।
কাকো দৃঢং পরিশ্রান্তঃ সহসা নিপপাত হ॥ 8-35-58 (56607) 
সাগরাম্ভসি তং দৃষ্ট্বা পততন্তং দীনচেতসম্।
ম্রিয়মাণমিদং বাক্যং হংসঃ কাকমুবাচ হ॥ 8-35-59 (56608) 
শতমেকং চ পাতানাং পতাম্যহমিতি স্ম হ।
শ্লাঘন্নাত্মানমদ্য ৎবং কাক ভাষিতবানসি॥ 8-35-60 (56609) 
স ৎবমেকশতং পাতং পতন্নভ্যধিকো ময়া।
কথমেবং পরিশ্রান্তঃ পতিতোঽসি মহার্ণবে॥ 8-35-61 (56610) 
প্রত্যুবাচ ততঃ কাকঃ সীদমান ইদং বচঃ।
উপরীতং তদা হংসং প্রসমীক্ষ্য প্রসাদয়ন্॥ 8-35-62 (56611) 
উচ্ছিষ্টান্নেন পুষ্টোঽহং দর্পোৎসিক্তঃ কুসৎবতঃ।
সুপর্ণ ইব চাত্মানং জ্ঞাতবান্পুত্রলাঘবাৎ॥ 8-35-63 (56612) 
শরণং ৎবাং প্রপন্নোঽহমুদকান্তমবাপ্নুয়াম্।
হংসেদানীং পরিশ্রান্তমাপদো মাং সমুদ্বর॥ 8-35-64 (56613) 
যদি নাম পুনর্জীবন্গচ্ছেয়ং স্বং নিবেশনম্।
নৈনং পুনর্হীনমপি ক্ষেপ্তাঽহং খে বিচারিণম্॥ 8-35-65 (56614) 
তমেবং করুণং দীনং বিলপন্তমচেতসম্।
কাককাকেতি বাশন্তং নিমজ্জন্তং মহার্ণবে। 
কৃপয়াঽভিপরীতো বৈ কৃপাং চক্রে দুরাত্মনি॥  8-35-66 (56615) 
অথ তং পততং দীনং জলক্লিন্নমচেতনম্।
পদ্ভ্যামুৎক্ষিপ্য বেপন্তং পৃষ্ঠমারো পয়ত্তদা॥ 8-35-67 (56616) 
স হংসঃ পৃষ্ঠমারোপ্য কাকং কর্ণ বিচেতসম্।
অবিস্ময়ংস্তদা কর্ণ পুনরেব সমানয়ৎ। 
তমেব দেশং তরসা স্পর্ধয়া পেততুর্যতঃ॥  8-35-68 (56617) 
উৎসৃজ্য ৎবব্রবীন্মৈবং পুনঃ কার্যং ৎবয়েতি হ।
স্থাপ্য চৈনং পুনর্দ্বীপে সমাশ্বস্য চ বিক্লবম্। 
গতো যথেপ্সিতং দেশং হংসো মন ইবাশুগঃ॥  8-35-69 (56618) 
এবমুচ্ছিষ্টপুষ্টঃ স কাকোঽহংসপরাজিতঃ।
বলং বীর্যং মহৎকর্ণ ত্যক্ৎবা ক্ষান্তিমুপাগতঃ॥ 8-35-70 (56619) 
উচ্ছিষ্টভোজনঃ কাকো যথা বৈশ্যকুলে পুরা।
এবং ৎবমুচ্ছিষ্টভৃতো ধার্তরাষ্ট্রৈর্ন সংশয়ঃ॥ 8-35-71 (56620) 
সদৃশাঞ্শ্রেয়সশ্চাপি সর্বান্কর্ণাবমন্যসে।
দ্রোণদ্রৌণিকৃপৈর্গুপ্তো ভীষ্মেণান্যৈশ্চ কৌরবৈঃ॥ 8-35-72 (56621) 
বিরাটনগরে পার্থমেকং কিং নাবধীস্তদা।
যত্র ব্যস্তাঃ সমস্তাশ্চ নির্জিতাঃ স্থ কিরীটিনা 
সৃগালা ইব সিংহেন ক্ব তে বীর্যং তদা গতম্॥  8-35-73 (56622) 
ভ্রাতরং নিহতং দৃষ্ট্বা সমরে সব্যসাচিনা।
পশ্যতাং কুরবীরাণাং প্রথমং ৎবং পলায়িতঃ॥ 8-35-74 (56623) 
তথা দ্বৈতবনে কর্ণ গন্ধর্বৈঃ সমভিদ্রুতান্।
কুরূন্সদারানুৎসৃজ্য ৎবমেবাগ্রে পলায়িতঃ॥ 8-35-75 (56624) 
হৎবা জিৎবা চ গন্ধর্বাংশ্চিত্রসেনমুখান্রণে।
কর্ণ দুর্যোধনং পার্থঃ সভ্রাতৃকমমোক্ষয়ৎ॥ 8-35-76 (56625) 
পুনঃ প্রভাবঃ পার্থস্য পুরাণঃ কেশবস্য চ।
কথিতঃ কর্ণ রামেণ সভায়াং কুরুসংসদি॥ 8-35-77 (56626) 
সততং চ ৎবমশ্রৌষীর্বচনং দ্রোণভীষ্ময়োঃ।
অবধ্যৌ বদতোঃ কৃষ্ণৌ সন্নিধৌ চ মহীক্ষিতাম্॥ 8-35-78 (56627) 
কিয়ন্তং তত্র বক্ষ্যামি যেনয়েন ধনঞ্জয়ঃ।
ৎবত্তোঽতিরিক্তঃ সর্বেভ্যো ভূতেভ্যো ব্রাহ্মণো যথা॥ 8-35-79 (56628) 
ইদানীমেব দ্রষ্টাসি প্রধানে স্যন্দনে স্থিতৌ।
পুত্রং চ বসুদেবস্য কুন্তীপুত্রং চ পাণ্ডবম্॥ 8-35-80 (56629) 
যথাঽশ্রয়ত চক্রাঙ্গং বায়সো বুদ্ধিমাস্থিতঃ।
তথাশ্রয়স্ব বার্ষ্ণেয়ং পাণ্ডবং চ ধনঞ্জয়ম্॥ 8-35-81 (56630) 
যদা ৎবং যুধি বিক্রান্তৌ বাসুদেবধনঞ্জয়ৌ।
দ্রষ্টাস্যেকরথে কর্ণ তদা নৈবং বদিষ্যসি॥ 8-35-82 (56631) 
যদা শরশতৈঃ পার্থো দর্পং তব বধিষ্যতি।
তদা ৎবমন্তরং দ্রষ্টা আত্মনশ্চার্জুনস্য চ॥ 8-35-83 (56632) 
দেবাসুরমনুষ্যেষু প্রখ্যাতৌ যৌ নরোত্তমৌ।
তৌ মাবমংস্থা মৌর্খ্যাত্ৎবং স্বদ্যোত ইব রোচনৌ॥ 8-35-84 (56633) 
সূর্যাচন্দ্রমসৌ যদ্বত্তদ্বদজুনকেশবৌ।
প্রকাশ্যেনাভিবিখ্যাতৌ ৎবং তু খদ্যোতবন্নৃষু॥ 8-35-85 (56634) 
এবং বিদ্বন্মাবমংস্থাঃ সূতপুত্রাচ্যুতার্জুনৌ।
নরসিংহৌ নরশ্বা ৎবং জোষমাস্স্ব বিকত্থসে॥ ॥ 8-35-86 (56635) 
 
ইতি শ্রীমন্মহাভারতে কর্ণপর্বণি পঞ্চত্রিংশোঽধ্যায়ঃ॥ 35 ॥

 -   -  

8-35-8 রুতং জয়পরাজয়সূচকম্॥ 8-35-9 নিমিত্তানি দিব্যান্তরিক্ষভৌমানি গ্রহাদ্যানুকূল্যপ্রাতিকূল্যাদীতি। নিদর্শনং দৃষ্টান্তম্॥ 8-35-15 অতিপাতিনঃ গত্যতিশয়গামিনঃ। চক্রাঙ্গাঃ মানসচারিণঃ॥ 8-35-16 পতত্রিভ্যোঽন্যেভ্যঃ প্রতার্যমাণোঽন্যথাপ্রত্যায়্যমানঃ॥ 8-35-19 শ্রেষ্ঠভাক্ শ্রেষ্ঠং অঙ্গং ভজতে॥ 8-35-20 পতাব গচ্ছাবঃ॥ 8-35-29 মিষতাং পশ্যতাম্॥ 8-35-30 কেন পাতেন॥ 8-35-33 একং মুখ্যম্॥ 8-35-35 কথমেকেন পাতেন জয়েম শতপাতিনম্। একেনৈব স যাৎবেনং পাতেনাভিবিষ্যসি ইতি ট.পাঠঃ॥ 8-35-35 পঞ্চত্রিংশোঽধ্যায়ঃ॥





কর্ণপর্ব - অধ্যায় 036

॥ শ্রীঃ ॥

8.36. অধ্যায়ঃ 036 

 -   -  

কর্ণেন শল্যম্প্রতি স্বস্য পরশুরামাৎ তথা কুতশ্চিদ্ব্রাহ্মণাচ্চ শাপপ্রাপ্তিকথনম্॥ 1 ॥

 -   -  

8-36-0 (56636) 
সঞ্জয় উবাচ। 8-36-0 (4932) 
মদ্রাধিপস্যাধিরথির্মহাত্মা
বচো নিশম্যাপ্রিয়মপ্রতীতঃ। 
উবাচ শল্যং বিদিতং মমৈত--
দ্যথাবিধাবর্জুনবাসুদেবৌ॥  8-36-1 (56637) 
শৌরে রথং বাহয়তোঽর্জুনস্য
বলং মহাস্ত্রাণি চ পাণ্ডবস্য। 
অহং বিজানামি যথাবদদ্য
পরোক্ষভূতং তব তত্তু শল্য॥  8-36-2 (56638) 
তৌ চাপ্যহং শস্ত্রভৃতাং বরিষ্ঠৌ
ব্যপেতভীর্যোধয়িষ্যামি কৃষ্ণৌ। 
সন্তাপয়ত্যভ্যধিকং হি রামা--
চ্ছাপোঽদ্য মাং ব্রাহ্মণসত্তমাচ্চ॥  8-36-3 (56639) 
`পুরা মহেন্দ্রাদ্রিবরে সমুদ্রে
তপস্বিনং রামমুপেত্য শল্য। 
অস্ত্রার্থিনং মাঽদ্য শিষ্যং গৃহাণে--
ত্যথাঽব্রুবং ব্রাহ্মণচ্ছদ্মনা চ॥  8-36-4 (56640) 
তত্রাবসং ব্রাহ্মণ ইত্যবিপ্রো
ব্রহ্মাস্ত্রলোভাদনৃতেন চাহম্। 
তজ্জামদগ্ন্যেন পরং মহাস্ত্রং
সমন্ত্রয়ুক্তং বিহিতং মমাসীৎ॥  8-36-5 (56641) 
অস্ত্রং যদা তদ্বিদিতং মমাসী--
ত্তদাঽব্রবীদ্ব্রাহ্মণো মাং মহর্ষিঃ। 
আপদ্গতেনাস্ত্রমিদং প্রয়োজ্যং
ৎবয়া রণে গচ্ছতা সাধয়েতি'॥  8-36-6 (56642) 
তত্রাপি মে দেবরাজেন বিঘ্নো
হিতার্থিনা ফল্গুনস্যৈব শল্য। 
কৃতো বিভেদেন মমোরুমেত্য
প্রবিশ্য কীটস্য তনুং বিরূপাম্॥  8-36-7 (56643) 
মমোরুমেত্য প্রবিভেদ কীটঃ
সুপ্তে গুরৌ তত্র শিরো নিধায়। 
ঊরুপ্রভেদাচ্চ মহান্বভূব
শরীরতো মে ঘনশোণিতৌঘঃ॥  8-36-8 (56644) 
গুরোর্ভয়াচ্চাপি ন চেলিবানহং
ততো বিবুদ্ধো দদৃশে স বিপ্রঃ। 
স ধৈর্যযুক্তং প্রসমীক্ষ্য মাং বৈ
ন ৎবং বিপ্রঃ কোঽসি সত্যং বদেতি॥  8-36-9 (56645) 
তস্মৈ তদাঽঽত্মানমহং যথাব--
দাখ্যাতবান্সূত ইত্যেব শল্য। 
স মাং নিশাম্যাথ মহাতপস্বী
সংশপ্তবান্রোষপরীতচেতাঃ॥  8-36-10 (56646) 
সূত ৎবয়া হ্যাপ্তমিদং তবাস্ত্রং
ন কর্মকালে প্রতিভাস্যতীতি। 
অন্যত্র তু স্যাত্তব মৃত্যুকালা--
দব্রাহ্মণে ব্রহ্ম ন হি ধ্রুবং স্যাৎ॥  8-36-11 (56647) 
তদদ্য পর্যাপ্তমতীব মেঽস্ত্র--
মুপস্থিতেঽস্মিংস্তুমুলে বিমর্দে॥  8-36-12 (56648) 
শল্যোগ্রধন্বানমহং বরিষ্ঠং
তরস্বিনং ভীমমসহ্যবীর্যম্। 
সত্যপ্রতিজ্ঞং যুধি পাণ্ডবেয়ং
ধনঞ্জয়ং মৃত্যুমুখং নয়িষ্যে॥  8-36-13 (56649) 
অস্ত্রং ততোঽন্যৎপ্রতিপন্নমদ্য
যেন ক্ষেপ্স্যে সমরে শত্রুপূগান্। 
প্রতাপিনং বলবন্তং কৃতাস্ত্রং
তমুগ্রধন্বানমমিতৌজসং চ।
ক্রূরং শূরং রৌদ্রমমিত্রসাহং
ধনঞ্জয়ং সংয়ুগেঽহং হনিষ্যে॥  8-36-14 (56650) 
অপাংপতির্বেগবানপ্রমেয়ো
নিমজ্জয়িষ্যন্বহুলাঃ প্রজা ইব। 
মহারবং যঃ কুরুতে সমুদ্রো
বেলেব তং বারয়াম্যপ্রমেয়ম্॥  8-36-15 (56651) 
প্রমুঞ্চন্তং বাণসঙ্ঘানমেয়া--
ন্মর্মচ্ছিদো বীরহণঃ সুপত্রান্। 
কুন্তীপুত্রং প্রতিয়োৎস্যামি যুদ্ধে
জ্যাং কর্ষতামুত্তমং মর্ত্যলোকে॥  8-36-16 (56652) 
এবং বলেনাতিবলং মহাস্ত্রং
সমুদ্রকল্পং সুদুরাপমুগ্রম্। 
শরৌঘিণং পার্থিবান্মজ্জয়ন্তং
বেলেব পার্থমিষুভির্বারয়িষ্যে॥  8-36-17 (56653) 
কৃতী কৃতাস্ত্রো দৃঢহস্তয়োধী
দিব্যাস্ত্রবিচ্ছ্বেতহয়ঃ প্রমাথী। 
সুরাসুরান্যুধি বৈ যো জয়েত
তেনাদ্য মে পশ্য যুদ্বং সুঘোরম্॥  8-36-18 (56654) 
অভীর্মানী পাণ্ডবো যুদ্বকামো
হ্যমানুষৈরস্যতি মাং মহাস্ত্রৈঃ। 
তস্যাস্ত্রমস্ত্রৈরভিভূয় সঙ্খ্যে
বাণোত্তমৈঃ পাতয়িষ্যামি পার্থম্॥  8-36-19 (56655) 
সহস্ররশ্মিপ্রতিমং জ্বলন্তং
দিশশ্চ সর্বাঃ প্রতপন্তমুগ্রম্। 
তমোনুদং মেঘ ইবাতিমাত্রং
ধনঞ্জয়ং ছাদয়িষ্যামি বাণৈঃ॥  8-36-20 (56656) 
বৈশ্বানরং ধূমকেতুং জ্বলন্তং
তেজস্বিনং নরবীরান্দহন্তম্। 
পর্জন্যভূতঃ শরবর্ষৈর্যথাঽগ্নিং
তথা পার্থং শময়িষ্যামি যুদ্ধে॥  8-36-21 (56657) 
আশীবিষং দৃষ্টিহণং সুঘোরং
সুতীক্ষ্ণদংষ্ট্রং জ্বলনপ্রভবাম্। 
ক্রোধাৎপ্রদীপ্তানলবদ্দহন্তং
কুন্তীপুত্রং শময়িষ্যামি ভল্লৈঃ॥  8-36-22 (56658) 
প্রবাহিণং বলবন্তং মহৌজসং
প্রভঞ্জনং মাতরিশ্বানমুগ্রম্। 
যুদ্ধে সহিষ্যে হিমবানিবাচলো
ধনঞ্জয়ং ক্রুদ্ধমমৃষ্যমাণম্।  8-36-23 (56659) 
বিশারদং রথমার্গেষু শক্তং
ধুর্যং নিত্যং সমরেষু প্রবীরম্। 
লোকে বরং সর্বধনুর্ধরাণাং
ধনঞ্জয়ং সংয়ুগেঽহং হনিষ্যে॥  8-36-24 (56660) 
অদ্যাহবে যস্য ন তুল্যমন্যং
মন্যে মনুষ্যং ধনুরাদদানম্। 
সর্বামিমাং যঃ পৃথিবীং সহেত
তথাপি তেনাদ্য রণে সমেষ্যে॥  8-36-25 (56661) 
যঃ সর্বভূতানি সদৈবতানি
প্রস্থেঽজয়ৎখাণ্ডবে সব্যসাচী 
কো জীবিতং রক্ষমাণো হি তেন
যুয়ুৎসতেঽস্ত্রৈর্মানুষো মামৃতেঽন্যঃ॥  8-36-26 (56662) 
মানী কৃতাস্ত্রঃ কৃতহস্তয়োধী
দিব্যাস্ত্রবিচ্ছ্বেতহয়ঃ প্রমাথী। 
তস্যাহমদ্যাতিরথস্য কায়া--
চ্ছিরো হরিষ্যামি শিতৈঃ পৃষৎকৈঃ।  8-36-27 (56663) 
যোৎস্যাম্যেনং শল্য ধনঞ্জয়ং বৈ
মৃত্যুং পুরস্কৃত্য রণে জয়ং বা। 
অন্যো হি ন হ্যেকরথেন মর্ত্যো
যুধ্যেত যঃ পাণ্ডবমিন্দ্রকল্পম্  8-36-28 (56664) 
তস্যাহবে পৌরুষং পাণ্ডবস্য
ব্রূয়াং পৃষ্টঃ সমিতৌ ক্ষত্রিয়াণাম্ 
কিং ৎবং মূর্খঃ প্রহসন্মূঢচেতা
আখ্যাসি মে পৌরুষং ফল্গুনস্য॥  8-36-29 (56665) 
অত্যপ্রিয়ো যঃ পুরুষো নিষ্ঠুরো হি
ক্ষুদ্রঃ ক্ষেপ্তা ক্ষমিণশ্চাক্ষমাবান্। 
হন্যামহং ৎবাদৃশানাং শতানি
ক্ষমাম্যহং ক্ষমিণাং কাল এষঃ॥  8-36-30 (56666) 
অবোচস্ৎবং পাণ্ডবার্যে প্রিয়াণি
প্রধর্ষয়ন্মাং মূঢবৎপাপকর্মন্। 
ময়্যার্জবে জিহ্মমতির্যতস্ৎবং
মিত্রদ্রোহী সাপ্তপদং হি মিত্রম্॥  8-36-31 (56667) 
কালস্ৎবয়ং প্রত্যুপয়াতি দারুণো
দুর্যোধনো যুদ্ধমুপাগমদ্যৎ। 
তস্যার্থসিদ্ধিং ৎবভিকাঙ্ক্ষমাণ--
স্তমন্বেষ্যে যত্র চৈকান্তমস্তি॥  8-36-32 (56668) 
`তথাপ্যহং পাণ্ডববাসুদেবৌ
যোৎস্যে রণে মদ্বিধস্যৈব কর্ম। 
ন প্রাকৃতঃ সজ্জতে বৈ কদাচি--
দ্যঃ প্রত্যুদীয়াৎকৃষ্ণধনঞ্জয়ৌ তৌ'॥  8-36-33 (56669) 
মিত্রং মিন্দের্নন্দতেঃ প্রীয়তের্বা
সন্ত্রায়তের্মিনুতের্মোদতের্বা। 
দুর্যোধনে সর্বমিদং মমাস্তি
তচ্চাপি সর্বং মম বেত্তি রাজা॥  8-36-34 (56670) 
শত্রুঃ শদেঃ শাসতের্বা শ্যতের্বা
শৃণাতের্বা শ্বসতেঃ সীদতের্বা। 
শ্রমেঃ শুচো বহুশঃ সূদতেশ্চ
প্রায়েণ সর্বং ৎবয়ি তচ্চ মহ্যম্॥  8-36-35 (56671) 
দুর্যোধনার্থং তব চ প্রিয়ার্থং
যশোর্থমাত্মার্থমপীশ্বরার্থম্। 
তস্মাদহং পাণ্ডববাসুদেবৌ
যোৎস্যে যত্নাৎকর্ম চ পশ্য মেঽদ্য॥  8-36-36 (56672) 
`শল্যাদ্যাহং সঙ্গতঃ পাণ্ডবেন
মুচ্যেয়ং চেজ্জীবমানঃ কথঞ্চিৎ। 
শশ্বন্মৃত্যোঃ স্যামনাধৃষ্যরূপো
ব্যক্তং তস্মাৎসংয়ুগাদ্বিপ্রমুক্তাঃ'॥  8-36-37 (56673) 
অস্ত্রং ব্রাহ্মং মনসা সঞ্জপন্বৈ
যদাঽস্যতে ক্রোধিতঃ সব্যসাচী। 
তদাপি মে নৈব মুচ্যেত পার্থো
ন চেৎপতেদ্বিষমে মেঽদ্য চক্রম্॥  8-36-38 (56674) 
অস্ত্রাণি বিদ্ধ্বা সমরে গতানি
ব্রাহ্মাণি দিব্যান্যথ মানুষাণি। 
আসাদয়িষ্যাম্যহমুগ্রবীর্যং
নাগোত্তমং নাগ ইব প্রভিন্নঃ॥  8-36-39 (56675) 
বৈবস্বতাদ্দণ্ডহস্তাদ্বরুণাদ্বাপি পাশিনঃ।
সগদাদ্বা ধনপতেঃ সবজ্রাদ্বা সুরাধিপাৎ॥ 8-36-40 (56676) 
অথান্যস্মাদপি সুরাদমিত্রাদাততায়িনঃ।
ইতি শল্য বিজানীহি যথা নাহং বিভেম্যুত॥ 8-36-41 (56677) 
তস্মান্ন মে ভয়ং পার্থান্নাপি চৈব জনার্দনাৎ।
সহ যুদ্ধং হি মে তাভ্যাং সাম্পরায়ে ভবিষ্যতি॥ 8-36-42 (56678) 
শ্বভ্রে তে পততাং চক্রমিতি মাং ব্রাহ্মণোঽব্রবীৎ।
যুধ্যমানস্য সঙ্গ্রামে প্রাপ্তস্যৈকায়নং ভয়ম্॥ 8-36-43 (56679) 
তস্মাদ্বিভেমি বলবদ্ব্রাহ্মণব্যাহৃতাদহম্।
এতে হি সোমরাজান ঈশ্বরাঃ সুখদুঃখয়োঃ॥ 8-36-44 (56680) 
কদাচিব্রাহ্মণস্যাথ যোগ্যহেতেরহং নৃপ।
অজানন্নক্ষিপং বাণং ঘোররূপং ভয়াবহম্॥ 8-36-45 (56681) 
হোমধেন্বাস্ততো বৎসঃ প্রমত্ত ইষুণা হতঃ।
চরন্বৈ বিজনে শল্য ততোঽনু ব্যাজহার সঃ॥ 8-36-46 (56682) 
যস্মাদ্বৎসস্ৎবয়া চাত্র হোমধেন্বা হতো নৃপ।
তস্মাত্ৎবমপি রাধেয় বাক্শল্যং মহদাপ্নুহি॥ 8-36-47 (56683) 
শ্বভ্রে তে পতিতা চক্রং যুধ্যমানস্য শত্রুণা।
প্রাপ্ত একায়নে কালে মৃত্যুসাধারণে ৎবয়ি॥ 8-36-48 (56684) 
স্পর্ধসে যেন সঙ্গ্রামে যদর্থং ঘটসেঽনিশম্।
তত এব ধ্রুবং মৃত্যুং সূত প্রাপ্স্যসি সংয়ুগে॥ 8-36-49 (56685) 
অহং প্রসাদয়াঞ্চক্রে ব্রাহ্মণং সংশিতব্রতম্॥  8-36-50 (56686) 
গবাং দশশতং বিত্তং বলীবর্দাংশ্চ ষট্শতম্।
প্রচ্ছন্নং কাঞ্চনৈঃ কামং ব্রাহ্মণার্থমহং তদা॥ 8-36-51 (56687) 
দাসীশতং নিষ্ককণ্ঠং শতমশ্বতরীরথান্।
কন্যানাং নিষ্ককণ্ঠীনাং সহস্রং সমলংকৃতম্॥ 8-36-52 (56688) 
ঈষাদন্তান্নাগশতান্দাসীদাসশতানি চ।
দদ্মি তৈর্দ্বিজমুখ্যো মে প্রসাদং ন চকার সঃ॥ 8-36-53 (56689) 
কৃষ্ণানাং শ্বেতবৎসানাং গোশতানি চতুর্দশ।
দদন্হি ন লভে তস্মাৎপ্রসাদং দ্বিজসত্তমাৎ॥ 8-36-54 (56690) 
যৎকিঞ্চিন্মামকং বিত্তং ৎবদধীনং করোমি তৎ।
ইতি মাং যাচমানং বৈ ব্রাহ্মণঃ প্রত্যবারয়ৎ। 
ক্রোধদীপ্তেক্ষণঃ শল়্য নির্দহন্নিব চক্ষুষা॥  8-36-55 (56691) 
ব্যাহৃতং যন্ময়া সূত তত্তথা ন তদন্যথা।
অনৃতোক্তং প্রজাং হন্যাত্ততঃ পাপমবাপ্নুয়াম্॥ 8-36-56 (56692) 
তস্মাদ্ধর্মাভিরক্ষার্থং নানৃতং বক্তুমুৎসহে।
মা ৎবং ব্রহ্মগতিং হিংস্যাঃ প্রায়শ্চিত্তং কৃতং ৎবয়া॥ 8-36-57 (56693) 
মদ্বাক্যং নানৃতং লোকে কশ্চিৎকুর্যাৎসমাপ্নুহি।
`যন্ময়োক্তং সরোষেণ গচ্ছ সূতজ মাচিরম্॥ 8-36-58 (56694) 
ইতি মামসকৃৎক্রুদ্ধঃ স উবাচ দ্বিজোত্তমঃ।
এতে হি সোমরাজান ঈশ্বরাঃ সুখদুঃখয়োঃ॥ 8-36-59 (56695) 
নাহং বিভেমি বীভৎসোর্ন শল্য মধুসূদনাম্।
তস্মাদ্বিভেম্যহং শাপাত্তেন সত্যেন তে শপে॥ 8-36-60 (56696) 
সহ যুদ্ধং সমেতাভ্যামদ্যেদং সমুপস্থিতম্।
যুদ্বেঽস্মিঞ্জীবিতং মেঽদ্য শল্য সংশয়মাগতম্॥ 8-36-61 (56697) 
শক্রোঽপ্যমররাট্ তাভ্যামুপগম্যাহবং সহ।
সংশয়ং পরমং গচ্ছেৎকথং বা মন্যতে ভবান্॥ 8-36-62 (56698) 
ইত্যেবং তে ময়াঽঽখ্যাতং ক্ষিপ্তেন ন সুহৃত্তয়া।
জানামি ৎবাঽধিক্ষিপন্তং দোষমাত্মগতং শৃণু'॥ ॥ 8-36-63 (56699) 
 
ইতি শ্রীমন্মহাভারতে কর্ণপর্বণি ষট্তত্রিংশোঽধ্যায়ঃ॥ 36 ॥

 -   -  

8-36-9 চেলিবান্ চলিতবান্॥ 8-36-11 কর্মকালে স্বপ্রতিজ্ঞারক্ষণকালে॥ 8-36-14 অস্ত্রং ততৌ রামদত্তাদস্ত্রাদন্যৎপ্রতিপন্নং প্রাপ্ত অহিবাণাখ্য মিত্যর্থঃ॥ 8-36-24 রথমার্গেষ্যসক্তং ইতি ট.পাঠঃ। রথমার্গেষ্বনিত্যং ইতি খ.পাঠঃ॥ 8-36-26 খাণ্ডবে খাণ্ড 8-36-31 আর্জবে কর্তব্যে সতি॥ 8-36-34 অহং সিদ্ধিং কাঙ্ক্ষমাণোঽস্মি। ৎবং তু তন্মন্যসে যত্র ঐকান্ত্যং সখ্যাং নাস্তি। অস্মৎপক্ষীয়োপ্যন্যতত্র স্নোহবানসীত্যর্থঃ। তদেবাহ মিত্রমিতি। মিন্দয়তি মেদয়তি বা স্নেহার্থান্মিন্দের্মিদের্বা মিত্রমিতি রূপম্। নন্দতেরিত্যতত্র মদতেরিতি পাঠঃ। মদী হর্ষে ইত্যস্য বা রূপম্। মাদয়নি তর্পয়তীতি বা মাদয়তের্মিত্রম্। মিদতেস্ত্রাণার্থস্য বা মিদেরিদং রূপম্। নন্দয়তেঃ প্রীয়তেঃ সংন্ত্রায়ততের্বাঽর্থে বর্তমানস্য মিদের্মিত্রমিতি বার্থঃ। মিনুতে মানং করোতি সর্বে হিতমস্য সঙ্গৃহ্ণাতীতি বা মোদতেঽস্য সুখেনেতি বা মিত্রমিত্যেতেঽর্থাঃ ময়ি সন্তীত্যর্থঃ॥ 8-36-35 শত্রুরিতি শদেঃ শাতনার্থাৎ শাস্তেঃ শাসনার্থাৎ শ্যতেস্তনূকরণার্থাৎ শৃণাতের্হিসার্থাৎ শ্বসতেরুচ্ছ্বাসার্থাদন্তর্ভাবিতণ্যর্থাৎ সীদতেঃ সূদতের্বা দন্ত্যস্থানে তালব্যস্যোপসর্জনাৎ শত্রুরিতি শব্দ উতৎপন্নস্তদর্থশ্চ সর্বস্ৎবয়্যস্তীত্যর্থঃ॥ 8-36-44 সোমরাজান ব্রাহ্মণাঃ॥ 8-36-57 মা ৎবং ব্রাহ্মণগর্হঃ স্যাঃ ইতি ক.পাঠঃ॥ 8-36-58 তদনুব্যাহৃতং কুর্যাৎসর্বলোকেপি সূতজ ইতি খ.পাঠঃ। নৈতত্তে ব্যাহৃতং কুর্যাং সমমেকোঽপি সূততজ ইতি ক.ড.পাঠঃ। নৈতদব্যাহতং কুর্যাৎসর্বলোকোঽপি সূতজ ইতি ট.পাঠঃ॥ 8-36-36 ষট্ত্রিংশোঽধ্যায়ঃ॥





কর্ণপর্ব - অধ্যায় 037

॥ শ্রীঃ ॥

8.37. অধ্যায়ঃ 037 

 -   -  

কর্ণেন সোপহাসং শল্যগর্হণম্॥ 1 ॥

 -   -  

8-37-0 (56700) 
সঞ্জয় উবাচ। 8-37-0 (4933) 
ততঃ পুনর্মহারাজ মদ্ররাজমরিন্দমঃ।
অভ্যভাষত রাধেয়ঃ সন্নিবার্যোত্তরং বচঃ॥ 8-37-1 (56701) 
নির্ভর্ৎসনার্থং শল্য ৎবং যত্তু জল্পিতবানসি।
নাহং শক্যস্ৎবয়া বাচা বিভীষয়িতুমাহবে॥ 8-37-2 (56702) 
যদি মাং দেবতাঃ সর্বা যোধয়েয়ুঃ সবাসবাঃ।
তথাপি মে ভয়ং ন স্যাৎকিমু পার্থাৎসকেশবাৎ॥ 8-37-3 (56703) 
নাহং ভীষয়িতুং শক্যঃ শুদ্ধকর্ণা মহাহবে।
অভিজানীহি শক্তস্ৎবমন্যং ভীষয়িতুং রণে॥ 8-37-4 (56704) 
নীচস্য বলমেতাবৎপারুষ্যং যতত্ৎবমাত্থ মাম্।
অশক্তো হি গুণান্বক্তুং বল্গসে বহু দুর্মতে॥ 8-37-5 (56705) 
ন হি কর্ণঃ সমুদ্ভূতো ভয়ার্থমিহ মদ্রক।
বিক্রমার্থমহং জাতো যশোর্থং চ তথাঽঽত্মনঃ॥ 8-37-6 (56706) 
সখিভাবেন সৌহার্দান্মিতত্রভাবেন চৈব হি।
কারণৈস্ত্রিভিরেতৈস্ৎবং শল্য জীবসি সাম্প্রতম্॥ 8-37-7 (56707) 
রাজ্ঞশ্চ ধার্তরাষ্ট্রস্য কার্যং সুমহদুদ্যতম্।
ময়ি তচ্চাহিতং শল্য তেন জীবসি মে ক্ষণম্॥ 8-37-8 (56708) 
কৃতশ্চ সময়ঃ পূর্বং ক্ষন্তব্যং বিপ্রিয়ং তব।
`সময়ঃ পরিপাল্যো মে তেন জীবসি সাম্প্রতম্'॥ 8-37-9 (56709) 
ঋতে শল্যসহস্রেণ বিজয়েয়মহং পরান্।
মিত্রদ্রোহস্তু পাপীয়ানিতি জীবসি সাম্প্রতম্॥ 8-37-10 (56710) 
শল্য উবাচ। 8-37-11 (4934) 
আর্তপ্রলাপাংস্ৎবং কর্ণ যান্ব্রবীষি পরান্প্রতি।
ন তে কর্ণসহস্রেণ শক্যা জেতুং পরে যুধি॥ 8-37-11 (56711) 
সঞ্জয় উবাচ। 8-37-12 (4935) 
তথা ব্রুবন্তং পরুষং কর্ণো মদ্রাধিপং তদা।
পরুষং দ্বিগুণং ভূয়ঃ প্রোবাচাপ্রিয়দর্শনম্॥ 8-37-12 (56712) 
ইদং ৎবমেকাগ্রমনাঃ শৃণু মদ্রজনাধিপ।
সন্নিধৌ ধৃতরাষ্ট্রস্য প্রোচ্যমানং ময়া শ্রুতম্॥ 8-37-13 (56713) 
দেশাংশ্চ বিবিধাংশ্চিত্রান্পূর্ববৃত্তাংশ্চ পার্থিবান্।
ব্রাহ্মণাঃ কথয়ন্তি স্ম ধৃতরাষ্ট্রনিবেশনে॥ 8-37-14 (56714) 
তত্র বৃদ্ধঃ পুরাবৃত্তাঃ কথাঃ কশ্চিদ্দ্বিজোত্তমঃ।
বাহ্লীকদেশং মদ্রাংশ্চ কুৎসয়ন্বাক্যমব্রবীৎ॥ 8-37-15 (56715) 
বহিষ্কৃতা হিমবততা গঙ্গয়া চ তিরস্কৃতাঃ।
সরস্বত্যা যমুনয়া কুরুক্ষেত্রেণ চাপি যে॥ 8-37-16 (56716) 
পঞ্চানাং সিন্ধুষষ্ঠানাং নদীনাং যেঽন্তরাশ্রিতাঃ।
তান্ধর্মবাহ্যানশুচীন্বাহ্লীকানপি বর্জয়েৎ॥ 8-37-17 (56717) 
গোবর্ধনো নাম বটঃ সুভাণ্ডং নাম পত্তনম্।
এতদ্রাজন্কলিদ্বারমাকুমারাৎস্মরাম্যহম্॥ 8-37-18 (56718) 
কার্যেণাত্যর্থগূঢেন বাহ্লীকেষূষিতং ময়া।
তত এষাং সমাচারঃ সংবাসাদ্বিদিতো ময়া॥ 8-37-19 (56719) 
শাকলং নাম নগরমাপগানামনিম্নগা।
চণ্ডালা নাম বাহ্লীকাস্তেষাং বৃত্তং সুনিন্দিতম্॥ 8-37-20 (56720) 
পানং গুডাসবং পীৎবা গোমাংসং লশুনৈঃ সহ।
অপূপসক্তুমদ্যানামাশিতাঃ শীলবর্জিতাঃ॥ 8-37-21 (56721) 
গায়ন্ত্যথ চ নৃত্যন্তি স্ত্রিয়ো মত্তা বিবাসসঃ।
নগরাপণবেশেষু বহির্মাল্যানুলেপনাঃ॥ 8-37-22 (56722) 
মত্তাঃ প্রগীতবিরুতৈঃ খরোষ্ট্রনিনদোপমৈঃ।
অনাবৃতা মৈথুনে তাঃ কামচারাশ্চ সর্বশঃ॥ 8-37-23 (56723) 
আহুরন্যোন্যসূক্তানি প্রব্রুবাণা মদোৎকঃ।
হেহতেহেহতেত্যেবং স্বামিভর্তৃহতেতি চ॥ 8-37-24 (56724) 
আক্রোশন্ত্যঃ প্রনৃত্যন্তি ব্রাত্যাঃ পর্বস্বসংয়তাঃ।
তাসাং কিলাবলিপ্তানাং নিবসন্কুরুজাঙ্গলে॥ 8-37-25 (56725) 
কশ্চিদ্বাহ্লীকদুষ্টানাং নাতিহৃষ্টমনা জগৌ।
সা নূনং বৃহতী গৌরী সূক্ষ্মকম্বলবাসিনী॥ 8-37-26 (56726) 
মামনুস্মরতী শেতে বাহ্লীকং কুরুবাসিনম্।
শতদ্রুং নু কদা তীর্ৎবা তাং চ রম্যামিরাবতীম্। 
গৎবা স্বদেশং দ্রক্ষ্যামি স্থূলজঙ্ঘাঃ শুভাঃ স্ত্রিয়ঃ॥  8-37-27 (56727) 
মনঃশিলোজ্জ্বলাপাঙ্গ্যো গৌর্যস্তাঃ কাকুকূজিতাঃ।
কম্বলাজিনসংবীতা রুদন্ত্যঃ প্রিয়দর্শনাঃ॥ 8-37-28 (56728) 
মৃদঙ্গানকশঙ্খানাং মর্দলানাং চ নিঃস্বনৈঃ।
খরোষ্ট্রাশ্বতরৈশ্চৈব মত্তা যাস্যামহে সুখম্॥ 8-37-29 (56729) 
শমীপীলুকরীরাণাং বনেষু সুখবর্ত্মসু।
অপূপান্সক্তুপিণ্ডাংশ্চ প্রাশ্নন্তো মথিতান্বিতান্॥ 8-37-30 (56730) 
পথিষু প্রবলো ভূৎবা তথা সম্পততোঽধ্বগান্।
চেলাপহারং কুর্বাণাস্তাডয়িষ্যাম ভূয়সঃ॥ 8-37-31 (56731) 
এবংশীলেষু ব্রাত্যেষু বাহ্লীকেষু দুরাত্মসু।
কশ্চেতয়ানো নিবসেন্মুহূর্তমপি মানবঃ॥ 8-37-32 (56732) 
কর্ণ উবাচ। 8-37-33 (4936) 
ঈদৃশা ব্রাহ্মণেনোক্তা বাহ্লীকা মোঘচারিণঃ।
যেষাং ষড্ভাগহর্তা ৎবমুভয়োঃ পুণ্যপাপয়োঃ॥ 8-37-33 (56733) 
ইত্যুক্ৎবা ব্রাহ্মণঃ সাধুরুত্তরং পুনরুক্তবান্।
বাহ্লীকেষ্ববিনীতেষু প্রোচ্যমানং নিবোধ তৎ॥ 8-37-34 (56734) 
ততত্র স্ম রাক্ষসী গাতি কৃষ্ণচতুর্দশীম্।
নগরে শাকলে স্ফীতে আহত্য নিশি দুন্দুভিম্॥ 8-37-35 (56735) 
কথং বস্তাদৃশো গাথাঃ পুনর্গাস্যামি শাকলে।
গব্যস্য তৃপ্তা মাংসস্য পীৎবা গৌডং সুরাসবম্॥ 8-37-36 (56736) 
গৌরীভিঃ সহ নারীভির্বৃহতীভিঃ স্বলঙ্কৃতা।
পলাণ্ডুগণ্ডূষয়ুতাঃ খাদন্তশ্চেশিকান্বহূন্॥ 8-37-37 (56737) 
বারাহং কৌক্কুটং মাংসং গব্যং গার্দভমৌষ্ট্রকম্।
ধানাশ্চ যে ন খাদন্তি তেষাং জন্ম নিরর্থকম্॥ 8-37-38 (56738) 
এবং গায়ন্তি যে মত্তাঃ শীধুনা পীলুকাবনে।
সবালবৃদ্ধাঃ ক্রন্দন্তি তেষাং ধর্মঃ কথং ভবেৎ॥ 8-37-39 (56739) 
যত্র লোকেশ্বরঃ কৃষ্ণো দেবদেবো জনার্দনঃ।
বিস্মৃতঃ পুরুষৈরুগ্রৈস্তেষাং ধর্মঃ কথং ভবেৎ॥ 8-37-40 (56740) 
ইতি শল্য বিজানীহি হন্ত ভূয়ো ব্রবীমি তে।
যদন্যোপ্যুক্তবানস্মান্ব্রাহ্মণঃ কুরুসংসদি॥ 8-37-41 (56741) 
পঞ্চনদ্যো বহন্ত্যেতা যত্র পীলুবনান্যুত।
শতদ্রুশ্চ বিপাশা চ তৃতীয়ৈরাবতী তথা॥ 8-37-42 (56742) 
চন্দ্রভাগা বিতস্তা চ সিন্ধুষষ্ঠা মহানদী।
আরট্টা নাম বহ্লীকা এতেষ্বার্যো হি নো বসেৎ॥ 8-37-43 (56743) 
ব্রাত্যানাং দাসমীয়ানাং বিদেহানাময়জ্বনাম্।
ন দেবাঃ প্রতিগৃহ্ণন্তি পিতরো ব্রাহ্মণাস্তথা॥ 8-37-44 (56744) 
তেষাং প্রনষ্টধর্মাণাং বাহ্লীকানামিতি শ্রুতিঃ।
ব্রাহ্মণেন যথা প্রোক্তং বিদুষা সাধুসংসদি॥ 8-37-45 (56745) 
কাষ্ঠকুণ্ডেষু বাহ্লীকা মৃণ্ময়েষু চ ভুঞ্জতে।
সক্তুমদ্যাবলিপ্তেষু শ্বাবলীঢেষু নির্ঘৃণাঃ॥ 8-37-46 (56746) 
আবিকং চৌষ্ট্রিকং চৈব ক্ষীরং গার্দভমেব চ।
তদ্বিকারাংশ্চ বাহ্লীকাঃ খাদন্তি চ পিবন্তি চ॥ 8-37-47 (56747) 
পাত্রসঙ্করিণো জাল্মাঃ সর্বান্নক্ষীরভোজনাঃ।
আরট্টা নাম বাহ্লীকা বর্জনীয়া বিপশ্চিতা॥ 8-37-48 (56748) 
ইতি শল্য বিজানীহি হন্ত ভূয়ো ব্রবীমি তে।
যদন্যোঽপ্যুক্তবান্মহ্যং ব্রাহ্মণঃ কুরুসংসদি॥ 8-37-49 (56749) 
যুগন্ধরে পয়ঃ পীৎবা প্রোষ্য চাপ্যচ্যুতস্থলে।
তদ্বদ্ভূতিলয়ে স্নাৎবা কথং স্বর্গং গমিষ্যতি॥ 8-37-50 (56750) 
পঞ্চনদ্যো বহন্ত্যেতা যত্র নিঃসৃত্য পর্বতাৎ।
আরট্টা নাম বাহ্লীকা ন তেষ্বার্যো দ্ব্যহং বসেৎ॥ 8-37-51 (56751) 
বাহ্লীকা নাম হীকশ্চ বিপাশায়াং পিশাচকৌ।
তয়োরপত্যং বাহ্লীকা নৈষা সৃষ্টিঃ প্রজাপতেঃ॥ 8-37-52 (56752) 
তে কথং বিবিধান্ধর্মাঞ্জ্ঞাস্যন্তে হীনয়োনয়ঃ॥  8-37-53 (56753) 
কারস্করান্মাহিষকান্করম্ভান্কটকালিকান্।
কর্করান্বীরকান্বীরা উন্মত্তাংশ্চ বিবর্জয়েৎ॥ 8-37-54 (56754) 
ইতি তীর্থানুসঞ্চারী রাক্ষসী কাচিদব্রবীৎ।
একরাত্রমুষিৎবেহ মহোলূখলমেখলা॥ 8-37-55 (56755) 
আরট্টা নাম তে দেশা বাহ্লীকং নাম তদ্বনম্।
বসাতিসিন্ধুসৌবীরা ইতি প্রায়োঽতিকুৎসিতাঃ॥ ॥ 8-37-56 (56756) 
 
ইতি শ্রীমন্মহাভারতে কর্ণপর্বণি সপ্তত্রিংশোঽধ্যায়ঃ॥ 37 ॥

 -   -  

8-37-8 এতদেব ত্রয়ং ব্যাচষ্টে রাজ্ঞশ্চেত্যাদিনা॥ 8-37-17 পঞ্চানাং বক্ষ্যমাণানাম্। সিন্ধুঃ ষষ্ঠী যাসাম্। অন্তরমবকাশমাশ্রিতাঃ॥ 8-37-18 গোবর্ধনঃ গবাং ছেদনস্থানম্॥ 8-37-20 বৃত্তং চরিত্রম্॥ 8-37-23 অনাবৃতাঃ স্বপরপুরুষবিবেকহীনাঃ॥ 8-37-24 সূক্তানি বিনোদবচনানি। হেহতে ভোলিঙ্গতাডিতে ক্রোশে দ্বিৎবম্। সংধিশ্ছান্দসঃ। স্বামিহতে ভর্তৃহতে ইতি চ তদ্বৎ॥ 8-37-25 পর্বসু উৎসবদিনেষু আক্রোশন্ত্যঃ গালয়ন্ত্যঃ। তাসাং পতিরিতি শেষঃ॥ 8-37-29 খরাদিয়ানৈঃ॥ 8-37-30 মথিতং তক্রম্॥ 8-37-31 ভূয়সঃ বহূন্॥ 8-37-38 বারাহং বিড্বাহজম॥ 8-37-37 সপ্তত্রিংশোঽধ্যায়ঃ॥





কর্ণপর্ব - অধ্যায় 038

॥ শ্রীঃ ॥

8.38. অধ্যায়ঃ 038 

 -   -  

শল্যকর্ণয়োর্বাক্কলহঃ॥ 1 ॥ দুর্যোধনেন তয়োঃ সান্ৎবনম্॥ 2 ॥

 -   -  

8-38-0 (56757) 
কর্ণ উবাচ। 8-38-0 (4937) 
ইতি শল্য বিজানীহি হন্ত ভূয়ো ব্রবীমি তে।
উন্যমানং ময়া সম্যক্ৎবমেকাগ্রমনাঃ শৃণু॥ 8-38-1 (56758) 
ব্রাহ্মণঃ কিল নো গেহমধ্যগচ্ছৎপুরাঽতিথিঃ।
আচারং তত্র সম্প্রেক্ষ্য প্রীতো বচনমব্রবীৎ॥ 8-38-2 (56759) 
ময়া হিমবতঃ শৃঙ্গমেকেনাধ্যুষিতং চিরম্।
দৃষ্টাশ্চ বহবো দেশা নানাধর্মসমাবৃতাঃ॥ 8-38-3 (56760) 
ন চ কেন চ ধর্মেণ বিরুধ্যন্তে প্রজা ইমাঃ।
সর্বাশ্চাপ্যাচরন্ধর্মং যদুক্তং বেদপারগৈঃ॥ 8-38-4 (56761) 
অটতা তু ময়া দেশান্নানাধর্মসমাকুলান্।
আগচ্ছতা মহারাজ বাহ্লীকেষু নিশামিতম্॥ 8-38-5 (56762) 
তত্র বৈ ব্রাহ্মণো ভূৎবা পুনর্ভবতি ক্ষত্রিয়ঃ।
বৈশ্যঃ শূদ্রশ্চ বাহ্লীকস্ততো ভবতি নাপিতঃ॥ 8-38-6 (56763) 
নাপিতশ্চ ততো ভূৎবা পুনর্ভবতি ব্রাহ্মণঃ।
দ্বিজো ভূৎবা চ তত্রৈব পুনর্দাসোঽভিজায়তে॥ 8-38-7 (56764) 
ভবন্ত্যেককুলে বিপ্রাঃ শিষ্টা যে কামচারিণঃ।
গান্ধারা মদ্রকাশ্চৈব বাহ্লীকাশ্চাপ্যতেজসঃ॥ 8-38-8 (56765) 
এতন্ময়া শ্রুতং তত্র ধর্মসঙ্করকারকম্।
কৃৎস্নামটিৎবা পৃথিবীং বাহ্লীকেষু বিপর্যযঃ॥ 8-38-9 (56766) 
ইতি শল্য বিজানীহি হন্ত ভূয়ো ব্রবীমি তে।
যদপ্যন্যোঽব্রবীদ্বাক্যং বাহ্লীকানাং বিকুৎসিতং॥ 8-38-10 (56767) 
আনীয়েহাক্ষতা কাচিদারট্টাৎকিল দস্যুভিঃ।
অধর্মতশ্চোপয়াতা সা তানভ্যশপত্ততঃ॥ 8-38-11 (56768) 
বালাং বন্ধুমতীং যন্মামধর্মেণোপগচ্ছথ।
তস্মাৎকুমার্যঃ স্বৈরিণ্যো ভবিষ্যন্তি কুলেষু বঃ॥ 8-38-12 (56769) 
ন চৈবাস্মাৎপ্রমোক্ষধ্বং ঘোরাচ্ছাপান্নরাধমাঃ।
তস্মাত্তেষাং ভাগহরঃ কথং ধর্মান্বদিষ্যসি॥ 8-38-13 (56770) 
কুরবঃ সহপাঞ্চালাঃ সাল্বা মাৎস্যাঃ সনৈমিশাঃ।
কোসলাঃ কাশপৌণ্ড্রাশ্চ কালিঙ্গা মাগধাস্তথা॥ 8-38-14 (56771) 
চেদয়শ্চ মহাভাগা ধর্মং জানন্তি শাশ্বতম্।
নানাদেশেষ্বসন্তশ্চ প্রায়ো বাহ্যালয়ানৃতে॥ 8-38-15 (56772) 
আমৎস্যেভ্যঃ কুরুপাঞ্চালসাল্বা
আনৈমিশাচ্চেদয়ো যে বিশিষ্টাঃ। 
ধর্মং পুরাণমুপজীবন্তি সন্তো
মদ্রানৃতে পাঞ্চনদাংশ্চ জিহ্মান্॥  8-38-16 (56773) 
এবং বিদ্বান্ধর্মকথাসু রাজং--
স্তূষ্ণীংভূতঃ শল্য ভবেঃ সদা ৎবম্। 
ৎবং তস্য গোপ্তা চ জনস্য রাজা
ষড্ভাগহর্তা শুভদুষ্কৃতস্য॥  8-38-17 (56774) 
অথবা দুষ্কৃতস্য ৎবং হর্তা তেষামরক্ষিতা।
রক্ষিতা পুণ্যভাগ্রাজা প্রজানাং ৎবং হ্যপুণ্যভাক্॥ 8-38-18 (56775) 
পূজ্যমানে পুরা ধর্মে সর্বদেশেষু শাশ্বতে।
ধর্মং পাঞ্চনদং দৃষ্ট্বা ধিগিত্যাহ পিতামহঃ॥ 8-38-19 (56776) 
ব্রাত্যানাং দাশকীয়ানাং কৃতেঽপ্যশুভকর্মণাম্।
ব্রহ্মণা নিন্দিতান্ধর্মান্কশ্চিৎসিদ্ধাত্মকোঽব্রবীৎ॥ 8-38-20 (56777) 
ইতি পাঞ্চনদং ধর্মবমেনে পিতামহঃ।
স্বধর্মস্থেষু বর্ণেষু সোঽপ্যেতান্নাভ্যপূজয়ৎ॥ 8-38-21 (56778) 
ইতি শল্য বিজানীহি হন্ত ভূয়ো ব্রবীমি তে।
কল্মাষপাদঃ সরসি নিম়জ্জন্রাক্ষসোঽব্রবীৎ॥ 8-38-22 (56779) 
ক্ষত্রিয়স্য মলং ভৈক্ষ্যং ব্রাহ্মণস্যাশ্রুতং মলম্।
মলং পৃথিব্যা বাহ্লীকাঃ স্ত্রীণাং কৌতূহলং মলম্॥ 8-38-23 (56780) 
নিমজ্জমানমুদ্ধৃত্য কশ্চিদ্রাজা নিশাচরম্।
অপৃচ্ছত্তেন চাখ্যাতং তচ্ছৃণুষ্ব নরাধিপ॥ 8-38-24 (56781) 
মানুষাণাং মলং ম্লেচ্ছা ম্লেচ্ছানাং মুষ্টিকা মলম্।
মুষ্টিকানাং মলং ষণ্ঢাঃ ষণ্ঢানাং রাজয়াজকাঃ॥ 8-38-25 (56782) 
রাজয়াজকয়াজ্যানাং মদ্রকাণাং চ যন্মলম্।
তদ্ভবেদ্বৈ তব মলং যদ্যস্মান্ন বিমুঞ্চসি॥ 8-38-26 (56783) 
ইতি রক্ষোপসৃষ্টেষু বিষবীর্যহতেষু চ।
বিদ্বদ্ভির্ভেষজং দৃষ্টং সংসিদ্ধবচনোত্তরম্॥ 8-38-27 (56784) 
ব্রাহয়াঃ পঞ্চালাঃ কৌরবেয়াস্তু ধর্ম্যাঃ
সত্যা মৎস্যাঃ শূরসেনাশ্চ যাজ্যাঃ। 
প্রাচ্যা দাসা বৃষলা দাক্ষিণাত্যাঃ
স্তেনা বাহ্লীকাঃ সঙ্কার বৈ সুরাষ্ট্রাঃ॥  8-38-28 (56785) 
কৃতঘ্নতা পরবিত্তাপহারো
মদ্যপানং গুরুদারাবমর্দঃ। 
বাক্পারুষ্যং গোবধো রাত্রিচর্যা
বহির্গেহং পরবস্ত্রোপভোগঃ॥  8-38-29 (56786) 
যেষাং ধর্মস্তান্প্রতি নাস্ত্যধর্মো
হ্যারট্টজান্পাঞ্চনদান্ধিগস্তু। 
আপাঞ্চালাঃ কুরবো নৈমিশাশ্চ
মৎস্যাশ্চৈবাপ্যনুজানন্তি ধর্মম্।
অথোদীচ্যাশ্চোদয়ো ভাগধাশ্চ
শিষ্টান্ধর্মানুপজীবন্তি বৃদ্ধাঃ॥  8-38-30 (56787) 
প্রাচীং দিশং শ্রিতা দেবা জাতবেদঃপুরোগমাঃ।
দক্ষিণা পিতৃভির্গুপ্তা যমেন শুভকর্মণা॥ 8-38-31 (56788) 
প্রতীচীং বরুণঃ পাতি পালয়ন্নসুরান্বহূন্।
উদীচীং ভগবান্সোম ব্রহ্মা চ ব্রাহ্মণৈঃ সহ॥ 8-38-32 (56789) 
রক্ষঃপিশাচান্হিমবান্গুহ্যকান্গন্ধমাদনঃ।
ধ্রুবং সর্বাণি ভূতানি বিষ্ণুঃ পাতি সুরোত্তমঃ॥ 8-38-33 (56790) 
ইঙ্গিত5আশ্চ মগধাঃ প্রেক্ষিতজ্ঞাশ্চ কোসলাঃ।
অর্ধোক্তাঃ কুরুপাঞ্চালাঃ সর্বোক্তা দাক্ষিণাপথাঃ॥ 8-38-34 (56791) 
পার্বতীয়াশ্চ বিষয়া যথৈব গিরয়স্তথা।
সর্বজ্ঞা যবনা রাজঞ্শূরাশ্চৈব বিশেষতঃ। 
ম্লেচ্ছাঃ স্বসংজ্ঞানিয়তা নানুক্তমিতরে জনাঃ॥  8-38-35 (56792) 
প্রতিরব্ধাস্তু বাহ্লীকা ন চ কেচন মদ্রকাঃ।
স ৎবমেতাদৃশঃ শল্য নোত্তরং বক্তুমর্হসি॥ 8-38-36 (56793) 
এবং জ্ঞাৎবা জোষমাস্স্ব প্রতীপং
মা স্ম ক্রুদ্ধঃ পাপভৃতাং বরিষ্ঠ। 
পূর্বং হৎবা ৎবাং সপুত্রং বলৈশ্চ
পশ্চাদ্ধংস্যে বাসুদেবার্জুনৌ চ॥  8-38-37 (56794) 
শল্য উবাচ। 8-38-38 (4938) 
আতুরাণাং পরিত্যাগঃ স্বদারসুতবিক্রয়ঃ।
অঙ্গে প্রবর্ততে কর্ণ যেষামধিপতির্ভবান্॥ 8-38-38 (56795) 
রথাতিরথসঙ্খ্যায়াং যত্ৎবাং ভীষ্মস্তদাব্রবীৎ।
তান্বিদিৎবাঽত্মনো দোষান্নির্মন্যুর্ভব মা ক্রুধঃ॥ 8-38-39 (56796) 
সর্বত্র ব্রাহ্মণাঃ সন্তি সন্তি সর্বত্র ক্ষত্রিয়াঃ।
বৈশ্যাঃ শূদ্রাস্তথা কর্ণ স্ত্রিয়ঃ সাধ্ব্যশ্চ সুব্রতাঃ॥ 8-38-40 (56797) 
রমন্তে চোপহাসেন পুরুষাঃ পুরুষৈঃ সহ।
অন্যোন্যেন রতাঃ ক্ষীবা দেশেদেশে চ মৈথুনম্॥ 8-38-41 (56798) 
পরবাচ্যেষু নিপুণঃ সর্বো ভবতি সর্বদা।
আত্মবাচ্যং ন জানীতে জানন্নপি চ মুহ্যতি॥ 8-38-42 (56799) 
সর্বত্র সন্তি রাজনঃ স্বংস্বং ধর্মমনুব্রতাঃ।
দুর্মনুষ্যান্নিগৃহ্ণন্তি সন্তি সর্বত্র ধার্মিকাঃ॥ 8-38-43 (56800) 
ন কর্ণ দেশসামান্যাৎসর্বঃ পাপং নিষেবতে।
যাদৃশাঃ স্বস্বভাবেন দেশাংস্তাংস্তাদৃশান্বিদুঃ॥ 8-38-44 (56801) 
সঞ্জয় উবাচ। 8-38-45 (4939) 
তততো দুর্যোধনো রাজা কর্ণশল্যাববারয়ৎ।
সখিভাবেন রাধেয়ং শল্যং সৌজন্যকেন চ॥ 8-38-45 (56802) 
ততো নিবারিতঃ কর্ণো ধার্তরাষ্ট্রেণ মারিষ।
প্হহস্য তত্র রাজেন্দ্রং যাদি শল্যেত্যচোদয়ৎ॥ ॥ 8-38-46 (56803) 
 
ইতি শ্রীমন্মহাভারতে কর্ণপর্বণি অষ্টত্রিংশোঽধ্যায়ঃ॥ 38 ॥

 -   -  

8-38-5 নিশামির্ত শ্রুতম্॥ 8-38-6 ব্রাহ্মণো ভূৎকেত্যাদি তজ্জাতীয়কর্মাচরণনিবন্ধনম্॥ 8-38-8 বিপ্রাঃ প্রসৃষ্টা ইতি পাঠে কুলে একএব বিপ্রো ভবত্যন্যে ভ্রাতরঃ প্রসৃষ্টাঃ সঙ্কীর্ণিক্রিয়া ইত্যর্থঃ॥ 8-38-9 তত্র বাহ্লীকেষু। ধর্মসঙ্করকারকো বিপর্যযঃ শ্রুত ইতি লিঙ্গং বিপরিণেয়ম্। বিপর্যযো বিহিতবৈপরীত্যম্॥ 8-38-20 কৃতে কৃতয়ুগে॥ 8-38-21 নাভ্যপূজয়ৎ ন প্রশংসিতবান্॥ 8-38-25 ম্লেচ্ছাঃ পাপরতা ধর্মাধর্মবিচারহীনাঃ। ম্লেচ্ছঃ পাপরতে জাতিভেদে স্যাদপভাষণে ইতি বিশ্বঃ। ষংঢা বর্ষবরাঃ॥ 8-38-27 রক্ষোপসৃষ্টেষু রক্ষসা উপদ্রুতেষু॥ 8-38-28 প্রাচ্যা দাসাঃ শূদ্রধর্মাণঃ। দাশা ইতি পাঠে মৎস্যজীবিনঃ। বৃষং ধর্মং লান্তি আদদতে তে বৃষলাঃ ধর্মসঙ্গ্রহপরাঃ ধর্মদ্রোহিণ ইতি বা॥ 8-38-29 বহির্গেহং রাত্রিচর্যা প্রচ্ছন্নং চৌর্যপারদার্যাদি॥ 8-38-31 প্রাচীমিত্যত্র জাতবেদ ইত্যনেনাম্নেয়ীসহিতা প্রাচী দেবানামাশ্রয়া দক্ষিণা পিতৄণাং তত্রৈব শ্রাদ্ধাদিধর্মো দৃশ্যতে॥ 8-38-32 এবং প্রতীচীং বরুণঃ উদীচীং সোম ইতি কুবেরেশানয়োর্গ্রহণম্। পরিশেষান্নৈর্ঋত্যাং বায়ব্যাং চ বাহ্লীকাশ্রয়ায়াং নৈর্ঋতাস্ৎবাদৃশা বাতূলাশ্চ সন্তীত্যর্থঃ॥ 8-38-33 তথা রক্ষঃপিশাচাশ্চ হিমবন্তং নগোত্তমম্। গুহ্যকাশ্চ মহারাজ পর্বতং গন্ধমাদনম্ ইতি ঝ পাঠঃ। এবমপি সবাহ্লীকান্সনৈর্ঋতান্ দেশান্ বিষ্ণুঃ পাতি পর্জন্যবৎ ন দেশান্তরেষ্বিব বাহ্লীকেষু বিশেষতো দেবতানুগ্রহো দৃশ্যত ইত্যভিপ্রায়ঃ॥ 8-38-34 অতএব তেষাং মৌঢ্যং বর্ণয়তি ইঙ্গিতজ্ঞাশ্চতি। অর্ধোক্তাঃ কুরুপাঞ্চালাঃ সাল্বাঃ কৃৎস্নানুশাসনাঃ ইতি ঝ. পাঠঃ॥ 8-38-35 বিষমাঃ দুঃখসাধ্যাঃ। সর্বং জানন্তোঽপি যবনা ম্লেচ্ছাশ্চ স্বসংজ্ঞায়াং স্বীয়ৈঃ কৃতো যো ধর্মসংকেতস্তত্রৈব নিয়তাঃ। বৈদিকং ধর্মং ন মানয়ন্তীত্যর্থঃ। ইতরে ৎবনুক্তং হিতং নাববুধ্যন্তে॥ 8-38-36 প্রতিরথা ইতিপাঠে হিতবাদিতি প্রতিকূলাঃ। গুরুদ্রোহিণ ইত্যর্থঃ। তাদৃশশ্চ ৎবং হিতোপদেষ্টারং মাং নিন্দসীত্যর্থঃ॥ 8-38-38 অষ্টত্রিংশোঽধ্যায়ঃ॥





কর্ণপর্ব - অধ্যায় 039

॥ শ্রীঃ ॥

8.39. অধ্যায়ঃ 039 

 -   -  

শল্যকর্ণয়োঃ সংবাদঃ॥ 1 ॥ সেনাদ্বয়স্য পরস্পরমেলনম্॥ 2 ॥

 -   -  

8-39-0 (56804) 
সঞ্জয় উবাচ। 8-39-0 (4940) 
ততঃ পরানীকভিদং ব্যূহমপ্রতিমং কৃতম্।
সমীক্ষ্য কর্ণঃ পার্থানাং ধৃষ্টধুম্নাভিরক্ষিতম্॥ 8-39-1 (56805) 
প্রয়যৌ রথঘোষেণ সিংহনাদরবেণ চ।
বাদিত্রাণাং চ নিনদৈঃ কম্পয়ন্নিব মেদিনীম্॥ 8-39-2 (56806) 
সঞ্জয় উবাচ। 8-39-3 (4941) 
ততঃ প্রয়ান্তং রাধেয়ং মদ্ররাজঃ স্ময়ন্নিব।
অবধূয় ইদং বাক্যমব্রবীৎকুরুসন্নিধৌ॥ 8-39-3 (56807) 
চমূং তবেমাং বিপুলাং সমৃদ্বা--
মসঙ্খেয়ামশ্বনরাকুলাং চ। 
তথা প্রবেষ্টা সমরে ধনঞ্জয়ঃ
কক্ষং দহন্দীপ্ত ইবাশ্রয়াশী॥  8-39-4 (56808) 
রথে স্তিতৌ বীরবরৌ বরেণ্যৌ
সিংহস্কন্ধৌ লোহিতপদ্মনেত্রৌ। 
দ্রষ্টা ভবানদ্য বিনা প্রয়ত্না--
ত্তথাহি মে শকুনা বেদয়ন্তি॥  8-39-5 (56809) 
অদ্য দ্রষ্টাঽসি তং বীরং শ্বেতাশ্বং কৃষ্ণসারথিম্।
নিঘ্নন্তং শাত্রবান্সঙ্খ্যে যং কর্ণ পরিপৃচ্ছসি॥ 8-39-6 (56810) 
অদ্য তৌ পুরুষব্যাঘ্রৌ লোহিতাক্ষৌ পরন্তপৌ।
বাসুদেবার্জুনৌ কর্ণ দ্রষ্টাঽস্যমিতবিক্রমৌ॥ 8-39-7 (56811) 
সারথির্যস্য গোবিন্দো গাণ্ডীবং যস্য কার্মুকম্।
তং চেদ্বন্তাঽসি রাধেয় ৎবং নো রাজা ভবিষ্যসি॥ 8-39-8 (56812) 
প্রবাত্যেষ মহাবায়ুরভিতস্তব বাহিনীম্।
ক্রব্যাদা ব্যাহরন্ত্যেতে মৃগাঃ কুর্বন্তি ভৈরবম্॥ 8-39-9 (56813) 
পশ্য কর্ণ মহাঘোরং ভয়ং বৈ রোমহর্ষণম্।
অর্কং জীমূতসঙ্কাশঃ কবন্ধো বার্য তিষ্ঠতি॥ 8-39-10 (56814) 
পশ্য যূথং মৃগশতং মৃগাণাং সর্বতোদিশম্।
ররাস দীপ্তলাঙ্গূলমাদিত্যামভি সংস্থিতম্॥ 8-39-11 (56815) 
পশ্য কাকাংশ্চ গৃধ্রাংশ্চ সমবেতান্সহস্রশঃ।
আদিত্যমভিবীক্ষন্তে হ্যশিবাঃ কর্ণ সস্বরাঃ॥ 8-39-12 (56816) 
শ্বেতবাজিসমায়ুক্তে তব কর্ণ মহারথে।
পতাকাঃ প্রজ্বলন্ত্যেতা ধ্বজশ্চাতীব কম্পতে॥ 8-39-13 (56817) 
উদীর্যতো হয়ান্পশ্য মহাকায়ান্মহাজবান্।
প্লবমানান্মহাবীর্যানাকাশে গরুডানিব॥ 8-39-14 (56818) 
ধ্রুবমেষু নিমিত্তেষু ভূমিমাবৃত্য পার্থিবাঃ।
স্বপ্স্যন্তি নিহতাঃ কর্ণ শতশোঽথ সহস্রশঃ॥ 8-39-15 (56819) 
শঙ্খানাং তুমুলঃ শব্দঃ শ্রূয়তে রোমহর্ষণঃ।
আনকানাং চ রাধেয় মৃদঙ্গানাং চ হন্যতাম্॥ 8-39-16 (56820) 
শৃণু শব্দান্বহুবিধান্নরাশ্বরথবাজিনাম্।
জ্যাতলত্রেষুশব্দাংশ্চ শৃণু কর্ণ মহাত্মনাম্॥ 8-39-17 (56821) 
হেমরূপ্যপ্রমৃষ্টানাং বাসসাং শিল্পিনির্মিতাঃ।
সহেমচন্দ্রতারাভাঃ পতাকাঃ কিঙ্গিণীয়ুতাঃ॥ 8-39-18 (56822) 
নানাবর্ণা রণে ভান্তি শ্বসনেন প্রকম্পিতাঃ।
পশ্য কর্ণার্জুনস্যৈতাঃ সৌদামিন্য ইবাম্বুদে॥ 8-39-19 (56823) 
ধ্বজাঃ কণকণায়ন্তে বাতেনাতিসমীরিতাঃ।
সপতাকরথাশ্চাপি পাঞ্চালানাং মহাত্মনাম্॥ 8-39-20 (56824) 
এষ রেণুঃ সমুদ্ভূতো দিবমাবৃত্য তিষ্ঠতি।
গজবাজিপ্রণুন্না চ কম্পতে কর্ণ মেদিনী॥ 8-39-21 (56825) 
শ্রূয়তে মেঘসঙ্কাশো রথনেমিস্বনস্তথা।
পশ্য কুন্তীসুতং বীরং বীভৎসুমপরাজিতম্। 
প্রহরিষ্যন্তমায়ান্তং কপিপ্রবরকেতনম্॥  8-39-22 (56826) 
গজাশ্বরথপত্ত্যোঘাংস্তাবকান্যুধি নিঘ্নতঃ।
ধ্বজাগ্রং দৃশ্যতে তস্য জ্যাশব্দশ্চৈব শ্রূয়তে॥ 8-39-23 (56827) 
এষ সংশপ্তকান্ভূয়স্তানেবাভিমুখো গতঃ।
করোতি কদনং চৈষ সঙ্গামে দ্বিষতাং বলী॥ 8-39-24 (56828) 
সঞ্জয় উবাচ। 8-39-25 (4942) 
ইতি ব্রুবাণং মদ্রেশং কর্ণঃ প্রোবাচ মন্যুমান্॥  8-39-25 (56829) 
পশ্য সংশপ্তকৈঃ ক্রুদ্ধৈঃ সমন্তাৎসমভিদ্রুতঃ।
এষ সূর্য ইবাম্ভোদৈশ্ছন্নঃ পার্থো ন দৃশ্যতে। 
এষ দান্তোঽর্জুনঃ শল্য নিমগ্নঃ শোকসাগরে॥  8-39-26 (56830) 
শল্য উবাচ। 8-39-27 (4943) 
বরুণং কোঽম্ভসা হন্যাদিন্ধনেন চ কোঽনলম্।
কোবাঽনিলং নিগৃহ্ণীয়াৎপিবেদ্বা কো মহার্ণবম্॥ 8-39-27 (56831) 
ঈদৃগ্রূপমহং মন্যে পার্থস্য যুধি নির্জয়ম্।
ন হি শক্যোঽর্জুনো জেতুং যুধি দেবাসুরৈরপি॥ 8-39-28 (56832) 
অথৈঘং পরিতোষস্তে বাগ্ভিস্ৎবং সুমানা ভব।
ন হি শক্যো যুধা জেতুমন্যং কুরু মনোরথম্॥ 8-39-29 (56833) 
বাহুভ্যামুদ্ধরেদ্ভূমিং দহেৎক্রুদ্ধ ইমাঃ প্রজাঃ।
পাতয়েত্ত্রিদিবাদ্দেবান্নার্জুনং সমরে জয়েৎ॥ 8-39-30 (56834) 
পশ্য কুন্তীসুতং ভীমং বীরমক্লিষ্টকারিণম্।
প্রহরন্তং মহাবাহুং স্থিতং মেরুমিবাচলম্॥ 8-39-31 (56835) 
অমর্ষী পুরুষব্যাঘ্রঃ সদা বৈরমনুস্মরন্।
এষ ভীমো জয়প্রেপ্সুর্যুধি তিষ্ঠতি বীর্যবান্॥ 8-39-32 (56836) 
এষ ধর্মভৃতাং শ্রেষ্ঠো ধর্মরাজো যুধিষ্ঠিরঃ।
তিষ্ঠত্যসুকরঃ সঙ্খ্যে পরৈঃ পরপুরঞ্জয়ঃ॥ 8-39-33 (56837) 
এতৌ চ পুরুষব্যাঘ্রাবাশ্বিনেয়ৌ মহারথৌ।
নকুলঃ সহদেবশ্চ তিষ্ঠতো যুধি দুর্জয়ৌ॥ 8-39-34 (56838) 
এতে তিষ্ঠন্তি কার্ষ্ণেয়াঃ পঞ্চ পঞ্চাচলা ইব।
যোৎস্যমানা মহাবীর্যা ভীমার্জুনসমা যুধি॥ 8-39-35 (56839) 
এতে দ্রুপদপুত্রাশ্চ ধৃষ্টদ্যুম্নপুরোগমাঃ।
হীনাঃ সত্যজিতা বীরাস্তিষ্ঠন্তি পরমৌজসঃ॥ 8-39-36 (56840) 
যত্র কৃষ্ণার্জুনৌ বীরৌ যত্র রাজা যুধিষ্ঠিরঃ।
তত্র ধর্মশ্চ সত্যং চ যতো ধর্মস্ততো জয়ঃ॥ 8-39-37 (56841) 
ইতি সংবদতোরেব তয়োঃ পুরুষসিংহয়োঃ।
তে সেনে সমসজ্জেতাং ঙ্গায়মুনবদ্ভৃশম্॥ ॥ 8-39-38 (56842) 
 
ইতি শ্রীমন্মহাভারতে কর্ণপর্বণি একোনচৎবারিংশোঽধ্যায়ঃ॥ 39 ॥






কর্ণপর্ব - অধ্যায় 040

॥ শ্রীঃ ॥

8.40. অধ্যায়ঃ 040 

 -   -  

দুর্যোধনেন সেনাপ্রোৎসাহনম্॥ 1 ॥ ভীমেন দুর্যোধনপরাজয়পূর্বকং গজানীকবধঃ॥ 2 ॥

 -   -  

8-40-0 (56843) 
সঞ্জয় উবাচ। 8-40-0 (4944) 
দুর্যোধনস্ততঃ কর্ণমুপেত্য ভরতর্ষভ।
অব্রবীন্মদ্ররাজং চ তথৈবান্যান্মহারথান্॥ 8-40-1 (56844) 
যদৃচ্ছয়াঽয়মব্যগ্রো ধর্মঃ পরমকঃ সখা।
সুখিনঃ ক্ষত্রিয়াঃ কর্ণ লভন্তে যুদ্ধমীদৃশম্॥ 8-40-2 (56845) 
যাদৃশং ক্ষত্রিয়ৈঃ শূরৈঃ শূরাণাং দীব্যতাং যুধি।
ইষ্টং ভবতি রাধেয় তদিদং সমুপস্থিতম্॥ 8-40-3 (56846) 
হৎবা তু পাণ্ডবান্যুদ্ধে স্থিরামুর্বীং প্রশাসথ।
নিহতা বা পরৈর্যুদ্ধে বীরলোকানবাপ্স্যথ॥ 8-40-4 (56847) 
দুর্যোধনস্য বচনং শ্রুৎবা তৎক্ষত্রিয়র্ষভাঃ।
সিংহনাদানুদক্রোশন্বাদিত্রাণি চ জঘ্নিরে॥ 8-40-5 (56848) 
তস্মিন্প্রমুদিতে সৈন্যে ৎবদীয়ে ভরতর্ষভ।
হর্ষয়ংস্তাবকান্যোধান্দ্রৌণির্বিচনমব্রবীৎ॥ 8-40-6 (56849) 
প্রত্যক্ষং সর্বসৈন্যানাং ভবতাং চাপি পশ্যতাম্।
ন্যস্তশস্ত্রো মম পিতা ধৃষ্টদ্যুম্নেন পাতিতঃ॥ 8-40-7 (56850) 
স তেনাহমমর্ষেণ পিত্রর্থে চাপি ভারত।
ধৃষ্টদ্যুম্নমহৎবাঽহং ন বিমোক্ষ্যামি দংশনম্॥ 8-40-8 (56851) 
কৃৎবাঽনৃতাং প্রতিজ্ঞাং বো নাস্মি প্রাপ্তা মহৎফলম্।
অর্জুনং ভীমসেনং চ যশ্চ মাং প্রতিয়োৎস্যতি। 
সর্বাংস্তান্প্রমথিষ্যামি ইতি মে নিশ্চিতা মতিঃ॥  8-40-9 (56852) 
সঞ্জয় উবাচ। 8-40-10 (4945) 
এবমুক্তে ততঃ সর্বা হর্ষিতা ভারতী চমূঃ।
অভ্যবর্তত কৌন্তেয়াংস্তথা তাং চাপি পাণ্ডবাঃ॥ 8-40-10 (56853) 
স সন্নিপাতো রথয়ূথপানাং
মহাহবে ভারত লোভনীয়ে। 
জনক্ষয়ঃ কালয়ুগান্তকল্পঃ
প্রাবর্ততাগ্রে কুরুসৃঞ্জয়ানাম্॥  8-40-11 (56854) 
ততঃ প্রবৃত্তে যুধি সম্প্রহারে
ভূতানি সর্বাণি সদৈবতানি। 
আসন্সমেতানি সহাপ্সরোভি--
নিরীক্ষতীভির্যুধি বীরসঙ্ঘান্॥  8-40-12 (56855) 
দিব্যৈশ্চ গন্ধৈঃ পরমৈশ্চ পুষ্পৈ--
রন্যৈশ্চ রত্নৈর্বিবিধৈর্নরাগ্র্যাঃ। 
রণেষু কর্মোদ্বহতাঃ প্রহৃষ্টা-
ননন্দয়ন্নপ্সরসঃ প্রহৃষ্টাঃ॥  8-40-13 (56856) 
সমীরণস্তাংস্তু নিষেব্য গন্ধা--
ন্নিষেবতে তানপি যোধমুখ্যান্। 
নিষেব্যমাণাস্ৎবনিলেন যোধাঃ
পরস্পরং চুক্রুশুরাজিমধ্যে॥  8-40-14 (56857) 
তথা তু তস্মিংস্তুমুলে প্রবৃত্তে
দুর্যোধনঃ ক্রোধমমৃষ্যমাণঃ। 
`অবেভ্য ভীমং বলমধ্যসংস্থঃ
সমার্পয়ৎক্ষুদ্রকাণাং শতেন॥  8-40-15 (56858) 
দুঃশাসনশ্চিত্রসেনশ্চ বীর--
স্তথোলূকঃ কিতবঃ সৌবলশ্চ। 
গজানীকৈঃ সর্বতো ভীমসেনং
তথাবিষক্তং সহসৈবাভ্যগচ্ছন্॥  8-40-16 (56859) 
তমাপতন্তং সম্প্রেক্ষ্য গজানীকং বৃকোদরঃ।
দুর্যোধনং মহাবাহুঃ শরবর্ষৈরবাকিরৎ॥ 8-40-17 (56860) 
দুর্যোধনং ততো ভীমঃ সায়কৈর্বজ্রসন্নিভৈঃ।
পাণ্ডবো বিমুখীকৃত্য গজানভ্যদ্রবদ্বলী॥ 8-40-18 (56861) 
ততঃ পাবকসঙ্কাশৈর্ভীমবাণৈরবক্রগৈঃ।
শলভৈরিব নাগাংস্তানর্দয়ামাস পাণ্ডবঃ॥ 8-40-19 (56862) 
ততঃ কুঞ্জরয়ূথানি ভীমসেনো মহাবলঃ।
ব্যধমন্নিশিতৈর্বাণৈর্মহাবাতো ঘনানিব॥ 8-40-20 (56863) 
নিত্যমত্তাশ্চ মাতঙ্গাঃ শূরৈর্মত্তৈরধিষ্ঠিতাঃ।
আরোহকৈর্মহামাত্রৈস্তোমরাঙ্কুরাপাণিভিঃ॥ 8-40-21 (56864) 
সুবর্ণজালৈঃ প্রচ্ছন্না মণিজালৈশ্চ কুঞ্জরাঃ।
রূপ্যজাম্বূনদাভাসঃ ক্ষুরমালাভ্যলঙ্কৃতাঃ॥ 8-40-22 (56865) 
বধ্যমানাঃ শরৈ রাজন্ভীমসেনেন তে গজাঃ।
বিভিন্নহৃদয়াঃ কেচিত্তত্রৈবাভ্যপতন্ভুবি॥ 8-40-23 (56866) 
নিপতদ্ভির্মহাবেগৈর্হেমভাণ্ডবিভূষিতৈঃ।
অশোভত মহারাজ ধাতুচিত্রৈরিবাচলৈঃ॥ 8-40-24 (56867) 
দীপ্তাভরণবদ্ভিশ্চ গজপৃষ্ঠনিপাতিতৈঃ।
সঙ্গরঃ শুশুভে রাজন্ক্ষীণপুণ্যৈরিবামরৈঃ॥ 8-40-25 (56868) 
মহাপরিঘসঙ্কাশৌ চন্দনাগরুরূষিতৌ।
অপশ্যং ভীমসেনস্য ধনুর্বিক্ষিপতো ভুজৌ॥ 8-40-26 (56869) 
তস্য জ্যাতলনির্ঘোষমস্যতঃ সব্যদক্ষিণম্।
তং শ্রুৎবাঽভ্যদ্রবন্নাগা ভীমসেনভয়ার্দিতাঃ॥ 8-40-27 (56870) 
তস্য ভীমস্য তৎকর্ম রাজন্নেকস্য ধীমতঃ।
অপশ্যাম মহারাজ তদ্ভূতমিবাভবৎ'॥ ॥ 8-40-28 (56871) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে চৎবারিংশোঽধ্যায়ঃ॥ 40 ॥






কর্ণপর্ব - অধ্যায় 041

॥ শ্রীঃ ॥

8.41. অধ্যায়ঃ 041 

 -   -  

সেনাদ্বয়ে ব্যূহরচনাবর্ণনম্॥ 1 ॥

 -   -  

8-41-0 (56872) 
সঞ্জয় উবাচ। 8-41-0 (4946) 
ততঃ পরানীকভিদং ব্যূহমপ্রতিমং মহৎ।
সমীক্ষ্য কর্ণঃ পার্থানাং ধৃষ্টদ্যুম্নাভিরক্ষিতম্॥ 8-41-1 (56873) 
প্রয়যৌ রথঘোষেণ সিংহনাদরবেণ চ।
বাদিত্রাণাং চ নিনদৈঃ কম্পয়ন্নিব মেদিনীম্॥ 8-41-2 (56874) 
বেপমান ইব ক্রোধাদ্যুদ্বশৌণ্ডঃ পরন্তপঃ।
প্রতিব্যূহ্য মহাতেজা যথাবদ্ভরতর্ষভ॥ 8-41-3 (56875) 
ব্যধমৎপাণ্ডবীং সেনামাসুরীং মঘবানিব।
যুধিষ্ঠিরং চাভ্যহনদপসব্যং চকারহ॥ 8-41-4 (56876) 
কর্ণস্য রথঘোষেণ মৌর্বীনিষ্পেষণেন চ।
সুসঙ্গ্রাহেণ রশ্মীনাং সমকম্পন্ত সৃঞ্জয়াঃ॥ 8-41-5 (56877) 
তানি সর্বাণি সৈন্যানি কর্ণ দৃষ্ট্বা বিশাম্পতে।
বভূবুঃ সম্প্রহৃষ্টানি তাবকানি যুয়ুৎসয়া॥ 8-41-6 (56878) 
অশ্রূয়ন্ত ততো বাচস্তাবকানাং বিশাম্পতে।
কর্ণার্জুনমহায়ুদ্ধমেতদদ্য ভবিষ্যতি॥ 8-41-7 (56879) 
অদ্য দুর্যোধনো রাজা হতামিত্রো ভবিষ্যতি।
অদ্য কর্ণং রণে দৃষ্ট্বা ফল্গুনো বিদ্রবিষ্যতি॥ 8-41-8 (56880) 
অদ্য তাবদ্বয়ং যুদ্ধে কর্ণস্যৈবানুগামিনঃ।
কর্ণবাণময়ং ভীমং যুদ্ধং দ্রক্ষ্যাম সংয়ুগে॥ 8-41-9 (56881) 
চিরকালেপ্সিতমিদমদ্যেদানীং ভবিষ্যতি।
অদ্য দ্রক্ষ্যাম সঙ্গ্রামং ঘোরং দেবাসুরোপমম্॥ 8-41-10 (56882) 
অদ্যেদানীং মহদ্যুদ্ধং ভবিষ্যতি ভয়ানকম্।
অদ্যেদানীং জয়ো নিত্যমেকস্যৈকস্য বা রণে॥ 8-41-11 (56883) 
অর্জুনং কিল রাধেয়ো বধিষ্যতি মহারণে।
অথবা কং নরং লোকে ন স্পৃশন্তি মনোরথাঃ॥ 8-41-12 (56884) 
ইত্যুক্ৎবা বিবিধা বাচঃ কুরবঃ কুরুনন্দন।
আজঘ্নুঃ পটহাংশ্চৈব তূর্যাংশ্চৈব সহস্রশঃ॥ 8-41-13 (56885) 
ভেরীনাদাংশ্চ বিবিধান্সিংহনাদাংশ্চ পুষ্কলান্।
মুরজানাং মহাশব্দানানকানাং মহারবান্॥ 8-41-14 (56886) 
নৃত্যমানাশ্চ বহুশস্তর্জমানাশ্চ মারিষ।
অন্যোন্যমভ্যযুর্যুদ্ধে যুদ্ধরঙ্গগতা নরাঃ॥ 8-41-15 (56887) 
তেষাং পদাতা নাগানাং পাদরক্ষাঃ সমন্ততঃ।
পট্টসাসিধরাঃ শূরাশ্চাপবাণমুসুণ্ঠিনঃ॥ 8-41-16 (56888) 
ভিণ্ডিপালধরাশ্চৈব শূরলহস্তাঃ সুচক্রিণঃ।
তেষাং সমাগমো ঘোরো দেবাসুররণোপমঃ॥ 8-41-17 (56889) 
ধৃতরাষ্ট্রং উবাচ। 8-41-18 (4947) 
কথং সঞ্জয় রাধেয়ঃ প্রত্যব্যূহত পাণ্ডবান্।
ধৃষ্টদ্যুম্নমুখান্সঙ্খ্যে ভীমসেনাভিরক্ষিতান্। 
সর্বানেব মহেষ্বাসানজয়্যানমরৈরপি॥  8-41-18 (56890) 
কে চ প্রপক্ষৌ পক্ষৌ বা মম সৈন্যস্য সঞ্জয়।
প্রবিভজ্য যথান্যায়মবতস্থুঃ সুদংশিতাঃ॥ 8-41-19 (56891) 
কথং পাণ্ডুসুতাশ্চাপি প্রত্যব্যূহন্ত মামকান্।
কথং চৈতন্মহদ্যুদ্ধং প্রাবর্তত সুদারুণম্॥ 8-41-20 (56892) 
ক্ব চ বীভৎসুরভবদ্যৎকর্ণোঽয়াদ্যুধিষ্ঠিরম্।
কো হ্যর্জুনস্য সান্নিধ্যে শক্তো জেতুং যুধিষ্ঠিরম্॥ 8-41-21 (56893) 
সর্বভূতানি যো হ্যেকঃ খাণ্ডবে জিতবান্পুরা।
কস্তমন্যস্তু রাধেয়াৎপ্রতিয়ুধ্যেজ্জিজীবিষুঃ॥ 8-41-22 (56894) 
সঞ্জয় উবাচ। 8-41-23 (4948) 
শৃণু ব্যূহস্য রচনামর্জুনশ্চ যথা গতঃ।
পরিবার্য নৃপান্সর্বান্সঙ্গ্রামশ্চাভবদ্যথা॥ 8-41-23 (56895) 
কৃপঃ শারদ্বতো রাজন্মাগধাশ্চ তরস্বিনঃ।
সাৎবতঃ কৃতবর্মা চ দক্ষিণং পক্ষমাশ্রিতাঃ॥ 8-41-24 (56896) 
তেষাং প্রপক্ষে শকুনিরুলূকশ্চ মহারথঃ।
সাদিভির্বিমলপ্রাসৈস্তদানীমভ্যরক্ষতাম্॥ 8-41-25 (56897) 
গান্ধারৈশ্চাপ্যসম্ভ্রান্তৈঃ পার্বতীয়ৈশ্চ দুর্জয়ৈঃ।
শলভানামিব ব্রাতৈঃ পিশাচৈরিব দুর্দৃশৈঃ॥ 8-41-26 (56898) 
চতুর্বিংশৎসহস্রাণি রথানামনিবর্তিনাম্।
সংশপ্তকা যুদ্বশৌণ্ডা বামপাশ্বমপালয়ন্॥ 8-41-27 (56899) 
সমন্বিতাস্তব সুতৈঃ কৃষ্ণার্জুনজিঘাংসবঃ।
তেষাং প্রপক্ষাঃ কাম্ভোজাঃ শকাশ্চ যবনৈঃ সহ॥ 8-41-28 (56900) 
নিদেশাৎসূতপুত্রস্য সরথাশ্বেভপত্তয়ঃ।
আহ্বয়ন্তোঽর্জুনং তস্থুঃ কেশবং চ মহাবলম্॥ 8-41-29 (56901) 
ততঃ সেনামুখে কর্ণোঽপ্যবাতিষ্ঠত দংশিতঃ।
চিত্রবর্মাঙ্গদঃ স্রগ্বী পালয়ন্বাহিনীমুখম্॥ 8-41-30 (56902) 
রক্ষমাণৈঃ সুসংরব্ধৈঃ পুত্রৈঃ শস্ত্রভৃতাং বরঃ।
বাহিনীং প্রমুখে বীরঃ সম্প্রকর্ষন্নশোভত॥ 8-41-31 (56903) 
অশোকস্তু মহাবাহুঃ সূর্যবৈশ্বানরপ্রভঃ।
মহাদ্বিপস্কন্ধগতঃ পিঙ্গাক্ষঃ প্রিয়দর্শনঃ। 
দুঃশাসনো বৃতঃ সৈন্যৈঃ স্থিতো ব্যূহস্য পৃষ্ঠতঃ॥  8-41-32 (56904) 
তন্মধ্যে স মহাবাহুঃ স্বয়ং দুর্যোধনো নৃপঃ।
চিত্রাশ্বৈশ্চিত্রসন্নাহৈঃ সোদর্যৈরভিরক্ষিতঃ॥ 8-41-33 (56905) 
রক্ষ্যমাণো মহাবীর্যৈঃ সহিতৈর্মদ্রকেকয়ৈঃ।
অশোভত মহারাজ দেবৈরিব শতক্রতুঃ॥ 8-41-34 (56906) 
অশ্বত্থামা কুরূণাং চ যে প্রবীরা মহারথাঃ।
নিত্যমত্তাশ্চ মাতঙ্গাঃ শূরৈর্ম্লেচ্ছৈঃ সমন্বিতাঃ। 
অন্বয়ুস্তদ্রথানীকং ক্ষরন্ত ইব তোয়দাঃ॥  8-41-35 (56907) 
তে ধ্বজৈর্বৈজয়ন্তীভির্জ্বলদ্ভিঃ পরমায়ুধৈঃ।
সাদিভিশ্চাস্থিতা রেজুর্দ্রুমবন্ত ইবাচলাঃ॥ 8-41-36 (56908) 
তেষাং পদাতিনাগানাং পাদরক্ষাঃ সহস্রশঃ।
পট্টসাসিধরাঃ শূরা বভূবুরনিবর্তিনঃ॥ 8-41-37 (56909) 
সাদিভিঃ স্যন্দনৈর্নাগৈরধিকং সমলঙ্কৃতৈঃ।
স ব্যূহরাজো বিবভৌ দেবাসুরচমূপমঃ॥ 8-41-38 (56910) 
বার্হস্পত্যঃ সুবিহিতো নায়কেন বিপশ্চিতা।
নৃত্যতীব মহাব্যূহঃ পরেষাং ভয়মাদধৎ॥ 8-41-39 (56911) 
তস্য পক্ষপ্রপক্ষেভ্যো নিষ্পতন্তি যুয়ুৎসবঃ।
হস্ত্যশ্বরথমাতঙ্গাঃ প্রাবৃষীব বলাহকাঃ॥ 8-41-40 (56912) 
ততঃ সেনামুখে কর্ণং দৃষ্ট্বা রাজা যুধিষ্ঠিরঃ।
ধনঞ্জয়মমিত্রঘ্নমেকবীরমুবাচ হ॥ 8-41-41 (56913) 
পশ্যার্জুন মহাব্যূহং কর্ণেন বিহিতং রণে।
যুক্তং পক্ষৈঃ প্রপক্ষৈশ্চ পরানীকং প্রকাশতে॥ 8-41-42 (56914) 
তৎসমীপগতং হ্যেতৎপ্রত্যমিত্রং মহদ্বূলম্।
যথা নাভিভবত্যস্মাংস্তথা নীতির্বিধীয়তাম্॥ 8-41-43 (56915) 
সঞ্জয় উবাচ। 8-41-44 (4949) 
এবমুক্তোঽর্জুনো রাজ্ঞা প্রাঞ্জলির্নৃপমব্রবীৎ॥  8-41-44 (56916) 
যথা যথা ভবানাহ তত্তথা ন তদন্যথা।
যত্তস্য বিহিতং কার্যং তৎকরিষ্যামি সুব্রত। 
প্রধানমথ চৈবাস্য বিনাশং চ করোম্যহম্॥  8-41-45 (56917) 
তস্মাত্ৎবং জহি রাধেয়ং ভীমসেনঃ সুয়োধনম্।
বৃষসেনং চ নকুলঃ সহদেবোঽপি সৌবলম্॥ 8-41-46 (56918) 
দুঃশানং শতানীকো হার্দিক্যং শিনিপুঙ্গবঃ।
ধৃষ্টদ্যুম্নো দ্রোণসুতং স্বয়ং যোৎস্যাম্যহং কৃপম্॥ 8-41-47 (56919) 
দ্রৌপদেয়া ধার্তরাষ্ট্রাঞ্শিষ্টান্সহ শিখণ্ডিনা।
তে তে চ তাংস্তানহিতানস্মাকং ঘ্ন্তু মামকাঃ॥ 8-41-48 (56920) 
সঞ্জয় উবাচ। 8-41-49 (4950) 
ইত্যুক্তো ধর্মরাজেন তথেত্যুক্ৎবা ধনঞ্জয়ঃ।
ব্যাদিদেশ স্বসৈন্যানি স্বয়ং চাগাচ্চমূমুখম্॥ 8-41-49 (56921) 
ধনঞ্জয়ো মহারাজ দক্ষিণং পক্ষমাস্থিতঃ।
ভীমসেনো মহাবাহুর্বামং পক্ষমুপাশ্রিতঃ॥ 8-41-50 (56922) 
সাত্যকির্দ্রৌপদেয়াশ্চ স্বয়ং রাজা চ পাণ্ডবঃ।
ব্যূহস্য প্রমুখে তস্থুঃ স্বেনানীকেন সংবৃতাঃ॥ 8-41-51 (56923) 
স্ববলেনারিসৈন্যং তৎপ্রত্যবস্থাপ্য পাণ্ডবঃ।
প্রত্যব্যূহৎপুরস্কৃত্য ধৃষ্টদ্যুম্নশিখণ্ডিনৌ॥ 8-41-52 (56924) 
তৎসাদিনাগকলিলং পদাতিরথসঙ্কুলম্।
ধৃষ্টদ্যুম্নমুখং ঘোরমশোভত মহদ্বলম্॥ ॥ 8-41-53 (56925) 
 
ইতি শ্রীমন্মহাভারতে কর্ণপর্বণি একচৎবারিংশোঽধ্যায়ঃ॥ 41 ॥






কর্ণপর্ব - অধ্যায় 042

॥ শ্রীঃ ॥

8.42. অধ্যায়ঃ 042 

 -   -  

সঙ্কুলয়ুদ্ধম্॥ 1 ॥

 -   -  

8-42-0 (56926) 
ধৃতরাষ্ট্র উবাচ। 8-42-0 (4951) 
তথা ব্যূঢেষ্বনীকেষু সংসক্তেষু চ সঞ্জয়।
সংশপ্তকাঃ কথং পার্থং কথং কর্ণং চ পাণ্ডবাঃ॥ 8-42-1 (56927) 
এতদ্বিস্তরশো যুদ্ধং প্রব্রূহি কুশলো হ্যসি।
ন হি তৃপ্যামি বীরাণাং শৃণ্বানো যুধি বিক্রমম্॥ 8-42-2 (56928) 
সঞ্জয় উবাচ। 8-42-3 (4952) 
তৎসংস্থিমথো দৃষ্ট্বা প্রত্যমিত্রং মহদ্বলম্।
প্রত্যব্যূহত্ততঃ কর্ণো হিতার্থং তনয়স্য তে॥ 8-42-3 (56929) 
তৎসাদিনাগকলিলং পদাতিরথসঙ্কুলম্।
ধৃষ্টদ্যুম্নমুখং ঘোরমশোভত মহদ্বলম্॥ 8-42-4 (56930) 
পারাবতসবর্ণাশ্বশ্চন্দ্রসূর্যসমদ্যুতিঃ।
স পার্ষতো বভৌ ধন্বী কালো বিগ্রহবানিব॥ 8-42-5 (56931) 
পার্ষতং ৎবভিতস্তস্থুর্দ্রৌপদেয়া যুয়ুৎসবঃ।
সানুগা দীপ্তবপুষশ্চন্দ্রং তারাগণা ইব॥ 8-42-6 (56932) 
অথ ব্যূঢেষ্বনীকেষু প্রেক্ষ্য সংশপ্তকান্রণে।
ক্রুদ্ধোঽর্জুনোঽভিদুদ্রাব ব্যাক্ষিপন্গাণ্ডিবং ধনুঃ॥ 8-42-7 (56933) 
অথ সংশপ্তকাঃ পার্থমভ্যধাবন্বধৈষিণঃ।
বিজয়ে ধৃতসঙ্কল্পা মৃত্যুং কৃৎবানিবর্তনম্॥ 8-42-8 (56934) 
তদশ্বসঙ্ঘবহুলং পত্তিনাগরথাকুলম্।
উদীর্যমাণং সংরব্ধং ধনঞ্জয়মভিদ্রবৎ॥ 8-42-9 (56935) 
তদুদ্যতং মহৎসৈন্যং সাগরৌঘসমং জবে।
পার্থবেলাং সমাসাদ্য বিষ্ঠিতং সমদৃশ্যত॥ 8-42-10 (56936) 
মৃদ্গন্তং শবর্ষৌঘৈর্দ্রুতমর্জুনমার্দয়ৎ॥  8-42-11 (56937) 
স সম্প্রহারস্তুমুলস্তেষামাসীৎকিরীটিনা।
তস্যৈব তু যথা রাজন্নিবাতকবচৈঃ সহ॥ 8-42-12 (56938) 
রথানশ্বান্ধ্বজান্নাগান্পত্তীন্গজগতানপি।
ইষূন্ধনূংষি খঙ্গাংশ্চ চক্রাণি চ পরশ্বথান্॥ 8-42-13 (56939) 
সায়ুধানুদ্যতান্বাহূন্বিবিধান্যায়ুধানি চ।
চিচ্ছেদ দ্বিষতাং পার্থঃ শিরাংসি চ সহস্রশঃ॥ 8-42-14 (56940) 
তস্মিন্সৈন্যমহাবর্তে পাতালতলসন্নিভে।
নিমগ্নং তং রথং মৎবা নেদুঃ সংশপ্তকা মুদা॥ 8-42-15 (56941) 
স পুরস্তাদরীন্হৎবা পুনরুত্তরতোঽবধীৎ।
দক্ষিণেন চ পশ্চাচ্চ ক্রুদ্ধো রুদ্রঃ পশূনিব॥ 8-42-16 (56942) 
অথ পাঞ্চালচেদীনাং সৃঢ্জয়ানাং চ মারিষ।
ৎবদীয়ৈঃ সহ সঙ্গ্রাম আসীৎপরমদারুণঃ॥ 8-42-17 (56943) 
কৃপশ্চ কৃতবর্মা চ শকুনিশ্চাপি সৌবলঃ।
হৃষ্টসেনাঃ সুসংরব্ধা রথানীকপ্রহারিণঃ॥ 8-42-18 (56944) 
কোসলৈঃ কাশ্যমৎস্যৈশ্চ কারূশৈঃ কেকয়ৈরপি।
শূরসেনৈঃ শূরবরৈর্যুয়ুধুর্যুদ্ধদুর্মদাঃ॥ 8-42-19 (56945) 
তেষামন্তকরং যুদ্ধং দেহপাপ্মবিনাশনম্।
ক্ষত্রবিট্শূদ্রবীরাণাং ধর্ম্যং স্বর্গ্যং যশস্করম্॥ 8-42-20 (56946) 
দুর্যোধনোঽথ সহিতো ভ্রাতৃভির্ভরতর্ষভ।
গুপ্তঃ কুরুপ্রবীরৈশ্চ মদ্রাণাং চ মহারথৈঃ॥ 8-42-21 (56947) 
পাণ্ডবৈঃ সহ পাঞ্চালৈশ্চেদিভিঃ সাত্যকেন চ।
যুধ্যমানং রণে কর্ণং কুরুবীরোঽভ্যপালয়ৎ॥ 8-42-22 (56948) 
কর্ণোঽপি নিশিতৈর্বাণৈর্বিনিহত্য মহাচমূম্।
প্রমৃদ্য চ রথশ্রেষ্ঠান্যুধিষ্ঠিরমপীডয়ৎ॥ 8-42-23 (56949) 
বিপত্রায়ুধদেহাসূন্কৃৎবা শত্রূন্সহস্রশঃ।
যুক্ৎবা স্বর্গয়শোভ্যাং চ স্বেভ্যো মুদমুদাবহৎ॥ 8-42-24 (56950) 
তদ্বিগাহ্য মহানীকং সূতপুত্রো মহারথঃ।
নদীং প্রবর্তয়ামাস শোণিতৌঘতরঙ্গিণীম্॥ 8-42-25 (56951) 
শোণিতোদাং ক্ষুণ্ণমৎস্থাং নাগনক্রদুরত্যযাম্।
মাংলমজ্জাকর্দমিনীং চক্রকূর্মমহোডুপাম্॥ 8-42-26 (56952) 
পাতিতৈর্মেঘসঙ্কাশৈস্তত্রতত্র মহাদ্বিপৈঃ।
অশনীভিরিব ধ্বস্তা নদী রাজন্বিরাজতে॥ 8-42-27 (56953) 
তাং শরোর্মিমহাবর্তাং ছত্রহংসসমাকুলাম্।
তনুত্রোষ্ণীষসঙ্ঘাটামস্থিপাষাণসঙ্কুলাম্॥ 8-42-28 (56954) 
অপারামনপারাং চ শঙ্খদুন্দুভিঘোষিণীম্।
রৌদ্রাং নদীং মহারাজ রজসা সর্বতোবৃতাম্॥ 8-42-29 (56955) 
অতিতীক্ষ্ণাং নরাকীর্ণাং নদীমন্তকগামিনীম্।
সমং চ বিষমং চৈব সমায়ান্তীং মহাভয়াম্॥ 8-42-30 (56956) 
আকুলাশ্চাত্র সীদন্তি নরাঃ শোণিতকর্দমে।
নরৈরভিপরিক্ষিপ্তা যথা রাজন্মহাদ্রুমাঃ॥ 8-42-31 (56957) 
ততস্তে তত্রতত্রৈব প্রচরন্তো মহানদীম্।
বিচেরুঃ সর্বতো যোধা নৌবারণমহারথৈঃ॥ 8-42-32 (56958) 
শোণিতেন সমং রাজন্কৃতমাসীৎসমন্ততঃ।
নদীবেগৈর্যথা ভূমিস্তদ্বদাসীদ্বিশাপতে॥ 8-42-33 (56959) 
এবং ভারত সঙ্গ্রামো নরবাজিগজক্ষয়ঃ।
কুরূণাং সৃঞ্জয়ানাং চ দেবাসুরসমোঽভবৎ॥ ॥ 8-42-34 (56960) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে দ্বিচৎবারিংশোঽধ্যায়ঃ॥ 42 ॥

 -   -  

8-42-20 ক্ষত্রবিঠ্শূদ্রবীরাণামিত্যনেন ব্রাহ্মণাদৃতে যুদ্ধং সর্বেষাং শ্রেয়স্করমিত্যর্থঃ॥ 8-42-24 যুক্ৎবা যোজয়িৎবা॥ 8-42-42 দ্বিচৎবারিংশোঽধ্যায়ঃ॥





কর্ণপর্ব - অধ্যায় 043

॥ শ্রীঃ ॥

8.43. অধ্যায়ঃ 043 

 -   -  

সঙ্কুলয়ুদ্ধম্॥ 1 ॥

 -   -  

8-43-0 (56961) 
ধৃতরাষ্ট্র উবাচ। 8-43-0 (4953) 
যুক্তং প্রবিশ্য পার্থানাং সৈন্যং কুর্বঞ্জনক্ষয়ম্।
কর্ণো রাজানমভ্যেত্য তন্মমাচক্ষ্ব স়ঞ্জয়॥ 8-43-1 (56962) 
কে চ প্রবীরাঃ পার্থানাং যুধি কর্ণমবারয়ন্।
কাংশ্চ প্রমথ্যাধিরথির্যুধিষ্ঠিরমপীডয়ৎ॥ 8-43-2 (56963) 
সঞ্জয় উবাচ। 8-43-3 (4954) 
ধৃষ্টদ্যুম্নমুখান্পার্থান্দৃষ্ট্বা কর্ণো ব্যবস্থিতান্।
সমভ্যধাবত্ৎবরিতঃ পাঞ্চালাঞ্ছত্রুকর্শনঃ॥ 8-43-3 (56964) 
তং তূর্ণমভিধাবন্তং পাঞ্চালা জিতকাশিনঃ।
প্রত্যুদ্যযুর্মহাত্মানং হংসাঃ সর ইবোষ্ণগে॥ 8-43-4 (56965) 
ততঃ শঙ্খসহস্রাণাং নিঃস্বনো হৃদয়ঙ্গমঃ।
প্রাদুরাসীদুভয়তো ভেরীশব্দশ্চ দারুণঃ॥ 8-43-5 (56966) 
নানাবাণনিনাদশ্চ দ্বিপাশ্বরথনিঃস্বনঃ।
সিংহনাদশ্চ বীরাণামভবদ্দারুণস্তদা॥ 8-43-6 (56967) 
সাদ্রিদ্রুমার্ণবা ভূমিঃ সবাতাম্বুদমম্বরম্।
সার্কেন্দুগ্রহনক্ষত্রা দ্যৌশ্চ ব্যক্তং বিঘূর্ণিতা॥ 8-43-7 (56968) 
ইতি ভূতানি তং শব্দং মেনিরে তে চ বিব্যথুঃ।
যানি চাপ্যল্পসৎবানি প্রায়স্তানি মৃতানি বৈ॥ 8-43-8 (56969) 
অথ কর্ণো ভৃশং ক্রুদ্ধঃ শীঘ্রমস্ত্রমুদীরয়ন্।
জঘান পাণ্ডবীং সেনামাসুরীং মঘবানিব॥ 8-43-9 (56970) 
স পাণ্ডববলং কর্ণঃ প্রবিশ্য বিসৃজঞ্ছরান্।
প্রভদ্রকাণাং প্রবরানহনৎসপ্তসপ্ততিম্॥ 8-43-10 (56971) 
ততঃ সুপুঙ্খৈর্নিশিতৈরথ শ্রষ্ঠো রথেষুভিঃ।
অবধীৎপঞ্চবিংশত্যা পাঞ্চালান্পঞ্চবিংশতিম্॥ 8-43-11 (56972) 
সুবর্ণপুঙ্খৈর্নারাচৈঃ পরকায়বিদারণৈঃ।
চেদিকানবধীদ্বীরঃ শতশোঽথ সহস্রশঃ॥ 8-43-12 (56973) 
তং তথা সমরে কর্ম কুর্বাণমতিমানুষম্।
পরিবব্রুর্মহারাজ পাঞ্চালানাং রথব্রজাঃ॥ 8-43-13 (56974) 
ততঃ সন্ধায় বিশিখান্পঞ্চ ভারত দুঃসহান্।
পাঞ্চালানবধীৎপঞ্চ কর্ণো বৈকর্তনো বৃষঃ॥ 8-43-14 (56975) 
ভানুদেবং চিত্রসেনং সেনাবিন্দুং চ ভারত।
তপনং শূরসেনং চ পাঞ্চালানহনদ্রণে॥ 8-43-15 (56976) 
পাঞ্চালেষু চ শূরেষু বধ্যমানেষু সায়কৈঃ।
হাহাকারো মহানাসীৎপাঞ্চালানাং মহাহবে॥ 8-43-16 (56977) 
তেষাং সহ্ক্রীডমানানাং হাহাকারং প্রকুর্বতাম্।
পুনরেব চ তান্কর্ণো জঘানাশু পতত্ত্রিভিঃ॥ 8-43-17 (56978) 
চক্ররক্ষৌ তু কর্ণস্য পুত্রৌ মারিষ দুর্জয়ৌ।
সুষেণঃ সত্যসেনশ্চ ত্যক্ৎবা প্রাণানয়ুধ্যতাম্॥ 8-43-18 (56979) 
পৃষ্ঠগোপ্তা তু কর্ণস্য জ্যেষ্ঠঃ পুত্রো মহারথঃ।
বৃষসেনোঽন্বয়াৎকর্ণং পৃষ্ঠতঃ পরিপালয়ন্॥ 8-43-19 (56980) 
ধৃষ্টদ্যুম্নঃ সাত্যকিশ্চ দ্রৌপদেয়া বৃকোদরঃ।
জনমেজয়ঃ শিখণ্ডী চ প্রবীরাশ্চ প্রভদ্রকাঃ॥ 8-43-20 (56981) 
চেদিকেকয়পাঞ্চালা যমৌ মাৎস্যাশ্চ দংশিতাঃ।
সমভ্যধাবন্রাধেয়ং জিঘাংসন্তঃ প্রহারিণম্॥ 8-43-21 (56982) 
ত এনং বিবিধৈঃ শস্ত্রৈঃ শরধারাভিরেব চ।
অভ্যবর্ষন্বিমর্দন্তং প্রাবৃষীবাম্বুদা গিরিম্॥ 8-43-22 (56983) 
পিতরং তু পরীপ্সন্তঃ কর্ণপুত্রাঃ প্রহারিণঃ।
ৎবদীয়াশ্চাপরে রাজন্বীরা বীরানবারয়ন্॥ 8-43-23 (56984) 
সুষেণো ভীমসেনস্য চ্ছিত্ৎবা ভল্লেন কার্মুকম্।
নারাচৈঃ সপ্তবির্বিদ্ধ্বা হৃদি ভীমং ননাদ হ॥ 8-43-24 (56985) 
অথান্যদ্বনুরাদায় সুদৃঢং ভীমবিক্রমঃ।
সজ্যং বৃকোদরঃ কৃৎবা সুষেণস্যাচ্ছিনদ্বনুঃ॥ 8-43-25 (56986) 
বিব্যাধ চৈনং দশভিঃ ক্রুদ্ধো নৃত্যন্নিবেষুভিঃ।
কর্ণং চ তূর্ণং বিব্যাধ ত্রিসপ্তত্যা শিতৈঃ শরৈঃ॥ 8-43-26 (56987) 
সত্যসেনং চ দশভিঃ সাশ্বসূতায়ুধধ্বজম্।
পশ্যতাং সুহৃদাং মধ্যে কর্ণপুত্রমপাতয়ৎ॥ 8-43-27 (56988) 
ক্ষুরপ্রণুন্নং তত্তস্য শিরশ্চন্দ্রনিভাননম্।
শুভদর্শনমেবাসীন্নালভ্রষ্টমিবাম্বুজম্॥ 8-43-28 (56989) 
হৎবা কর্ণসুতং ভীমস্তাবকান্পুনরার্দয়ৎ।
কৃপহার্দিক্যযোশ্ছিত্ৎবা চাপৌ তাবপ্যথার্দয়ৎ॥ 8-43-29 (56990) 
দুঃশাসনং ত্রিভির্বিদ্ধ্বা শকুনিং ষড্ভিরায়সৈঃ।
উলূকং চ পতত্রিং চ চকার বিরথাবুভৌ॥ 8-43-30 (56991) 
হে সুষেণ হতোঽসীতি ব্রুবন্নাদত্ত সায়কম্।
তমস্য কর্ণশ্চিচ্ছেদ ত্রিভিশ্চৈনমতাডয়ৎ॥ 8-43-31 (56992) 
অথান্যং পরিজগ্রাহ সুপর্বাণং সুতেজনম্।
সুষেণায়াসৃজদ্ভীমস্তমপ্যস্যাচ্ছিনদ্বৃষঃ॥ 8-43-32 (56993) 
পুনঃ কর্ণস্ত্রিসপ্তত্যা ভীমসেনমথেষুভিঃ।
পুত্রং পরীপ্সন্বিব্যাধ ক্রুদ্ধঃ শত্রুজিঘাংসয়া॥ 8-43-33 (56994) 
সুষেণস্তু ধনুর্গৃহ্য ভারসাধনমুত্তমম্।
নকুলংপঞ্চভির্বাণৈর্বাহ্বোরুরসি চার্পয়ৎ॥ 8-43-34 (56995) 
নকুলস্তং তু বিংশত্যা বিদ্ব্বা ভারসহৈর্দৃঢৈঃ।
ননাদ বলবন্নাদং কর্ণস্য ভয়মাদধৎ॥ 8-43-35 (56996) 
তং সুষেণো মহারাজ বিদ্ধ্বা দশভিরাশুগৈঃ।
চিচ্ছেদ চ ধনুঃ শীঘ্রং ক্ষুরপ্রেণ মহারথঃ॥ 8-43-36 (56997) 
অথান্যদ্বনুরাদায় নকুলঃ ক্রোধমূর্চ্ছিতঃ।
সুষেণং নবভির্বাণৈর্বারয়ামাস সংয়ুগে॥ 8-43-37 (56998) 
স তু বাণৈর্দিশো রাজন্নাচ্ছাদ্য পরবীরহা॥
আজঘ্নে সারথিং চাস্য সুষেণং চ ততস্ত্রিভিঃ। 
চিচ্ছেদ চাস্য সুদৃঢং ধনুর্ভল্লৈস্ত্রিভিস্ত্রিধা॥  8-43-38 (56999) 
অথান্যদ্বনুরাদায় সুষেণঃ ক্রোধমূর্চ্ছিতঃ।
আবিধ্যন্নকুলং ষষ্ট্যা সহদেবং চ সপ্তভিঃ॥ 8-43-39 (57000) 
তদ্যুদ্ধং সুমহদ্ধোরমাসীদ্দেবাসুরোপমম্।
নিঘ্নতাং সায়কৈস্তূর্ণমন্যোন্যস্য বধং প্রতি॥ 8-43-40 (57001) 
সাত্যকির্বৃষসেনং তু বিদ্ধ্বা সপ্তভিরায়সৈঃ।
`পুনর্বিব্যাধ সপ্তত্যা সারথিং চ ত্রিভিঃ শিতৈঃ॥ 8-43-41 (57002) 
বৃষসেনস্তু শৈনেয়ং শরেণানতপর্বণা।
আজঘান মহারাজ শঙ্খদেশে মহারথম্॥ 8-43-42 (57003) 
শৈনেয়ো বৃষসেনেন পত্রিণা পরিপীডিতঃ।
কোপং চক্রে মহারাজ ক্রুদ্ধো বেগং চ দারুণম্॥ 8-43-43 (57004) 
জগ্রাহেষুবরান্বীরঃ শীঘ্রং বৈ দশ পঞ্চ চ।
সাত্যকির্বৃষসেনস্য সূতং হৎবা ত্রিভিঃ শরৈঃ'॥ 8-43-44 (57005) 
ধনুশ্চিচ্ছেদ ভল্লেন জঘানাশ্বাংশ্চ সপ্তভিঃ।
ধ্বজমেকেষুণোন্মথ্য ত্রিভিশ্তং হৃদ্যতাডয়ৎ॥ 8-43-45 (57006) 
অথাবসন্নঃ স্বরথে মুহূর্তাৎপুনরুত্থিতঃ।
স রণে যুয়ুধানেন বিসূতাশ্বরথধ্বজঃ। 
কৃতো জিঘাংসুঃ শৈনেয়ং খঙ্গচর্মধৃগভ্যযাৎ॥  8-43-46 (57007) 
তস্য চাপততঃ শীঘ্রং বৃষসেনস্য সাত্যকিঃ।
বারাহকর্ণৈর্দশভিরবিধ্যদসিচর্মণী॥ 8-43-47 (57008) 
দুঃশাসনস্তু তং দৃষ্ট্বা বিরথং ব্যায়ুধং কৃতম্।
আরোপ্য স্বরথং তূর্ণমপোবাহ রথান্তরম্॥ 8-43-48 (57009) 
অথান্যং রথমাস্থায় বৃষসেনো মহারথঃ।
দ্রৌপদেয়াংস্ত্রিসপ্তত্যা যুয়ুধানং চ পঞ্চভিঃ॥ 8-43-49 (57010) 
ভীমসেনং চতুঃষষ্ট্যা সহদেবং চ পঞ্চভিঃ।
নকুলং ত্রিংশতা বাণৈঃ শতানীকং চ সপ্তভিঃ॥ 8-43-50 (57011) 
শিখণ্ডিনং চ দশভির্ধর্মরাজং শতেন চ।
এতাংশ্চান্যাংশ্চ রাজেন্দ্র প্রবীরাঞ্চয়গৃদ্ধিনঃ॥ 8-43-51 (57012) 
অভ্যর্দয়ন্মহেষ্বাসঃ কর্ণপুত্রো বিশাম্পতে।
কর্ণস্য যুধি দুর্ধর্ষস্ততঃ পৃষ্ঠমপালয়ৎ॥ 8-43-52 (57013) 
যুয়ুধানং চ রাধেয়ো নবৈর্নবভিরায়সৈঃ।
বিসূতাশ্বরথং কৃৎবা ললাটে ত্রিভিরার্পয়ৎ॥ 8-43-53 (57014) 
স ৎবন্যং রথমাস্থায় বিধিবৎকল্পিতং পুনঃ।
যুয়ুধে পাণ্ডুভিঃ সার্ধং কর্ণস্য ব্যধমদ্বলম্॥ 8-43-54 (57015) 
ধৃষ্টদ্যুম্নস্ততঃ কর্ণমবিধ্যদ্দশভিঃ শরৈঃ।
দ্রৌপদেয়াস্ত্রিসপ্তত্যা যুয়ুধানস্তু সপ্তভিঃ॥ 8-43-55 (57016) 
ভীমসেনশ্চতুঃষষ্ট্যা সহদেবশ্চ সপ্তিভিঃ।
নকুলস্ত্রিংশতা বাণৈঃ শতানীকস্তু সপ্তভিঃ॥ 8-43-56 (57017) 
শিখণ্ডী দশভির্বীরো ধর্মরাজঃ শতেন তু।
এতে চান্যে চ রাজেন্দ্র প্রবীরা জয়গৃদ্বিনঃ। 
অভ্যর্দয়ন্মহেষ্বাসং সূতপুত্রং মহামৃধে॥  8-43-57 (57018) 
তান্সূতপুত্রো বিশিখৈর্দশভির্দশভিঃ শরৈঃ।
রথেনানুচরন্বীরঃ প্রত্যবিধ্যদরিন্দমঃ।  8-43-58 (57019) 
`সাত্যকিং ভীমসেনং চ ধৃষ্টদ্যুম্নং শিখণ্ডিনম্।
দ্রৌপদেয়াংশ্চ সংরব্ধান্যতমানান্মহারথান্॥ 8-43-59 (57020) 
পশ্যতাং সর্বসৈন্যানামথৈনান্সূতনন্দনঃ।
বিরথান্রথিনঃ শ্রেষ্ঠান্নিমেষার্ধাচ্চকার হ॥ 8-43-60 (57021) 
অমোঘৎবাচ্চ বাণানাং ভূতসঙ্ঘা বিসিপ্ময়ুঃ'॥  8-43-61 (57022) 
তত্রাস্ত্রবীর্যং কর্ণস্য লাঘবং চ মহাত্মনঃ।
অপশ্যাম মহাভাগ তদদ্ভুতমিবাভবৎ॥ 8-43-62 (57023) 
ন হ্যাদদানং দদৃশুঃ সন্দধানং চ সায়কান্।
বিমুঞ্চন্তং চ সংরম্ভাদ পশ্যন্নৈব তং জনাঃ॥ 8-43-63 (57024) 
প্রতীচ্যাং দিশি তং দৃষ্ট্বা প্রাচ্যাং পশ্যাম লাঘবাৎ।
ন চ পশ্যাম রাজেন্দ্র ক্ব নু কর্ণো ব্যতিষ্ঠত॥ 8-43-64 (57025) 
ইষূনেবাস্য পশ্যামো বিনিকীর্ণাঽন্সমন্ততঃ।
ছাদয়ানান্দিশো রাজঞ্শলভানামিব ব্রজান্॥ 8-43-65 (57026) 
তস্য তৈরিষুভিস্ত্রীক্ষ্ণৈঃ সম্পতদ্ভিঃ সহস্রশঃ।
মরীচিভিরিবোষ্ণাংশোঃ শরৈঃ সন্নতপর্বভিঃ॥ 8-43-66 (57027) 
ব্যাপ্তাঃ সর্বা দিশো রাজন্যোধাশ্চ দদৃশুস্তদা।
শরৈঃ সংবৃতমাকাশং তত্রাভ্রৈরিব চাভবৎ॥ 8-43-67 (57028) 
দ্যৌর্বিয়দ্ভূর্দিশশ্চৈব প্রচ্ছন্না নিশিতৈঃ শরৈঃ।
অরুণাভ্রাবৃতাকারং তস্মিন্দেশে বভৌ বিয়ৎ॥ 8-43-68 (57029) 
ততঃ পুনরমেয়াত্মা কর্ণো রাজা মহারথঃ।
ন্যহনৎসমরে যোধান্যোধবৃত্তমনুষ্ঠিতঃ॥ 8-43-69 (57030) 
নৃত্যন্নিব হি রাধেয়শ্চাপহস্তো রণাজিরে।
যৈর্বিদ্বঃ প্রত্যবিদ্ব্যত্তানেকৈকং ত্রিগুণৈঃ শরৈঃ॥ 8-43-70 (57031) 
শতৈশ্চ দশভিশ্চৈতান্পুনর্বিদ্ধ্বা ননাদ চ।
সাশ্বসূতধ্বজচ্ছত্রাস্ততস্তে বিবরং দদুঃ॥ 8-43-71 (57032) 
`তে হন্যমানাঃ কর্ণেন পলায়ন্ত দিশো দশ।
নাদয়ন্তো দিশঃ সর্বাঃ কর্মত্রস্তা বিচেতসঃ'॥ 8-43-72 (57033) 
তান্প্রমথ্য মহেষ্বাসান্রাধেয়ঃ শরবৃষ্টিভিঃ।
রাজানীকমসম্বাধং প্রাবিশচ্ছত্রুকর্শনঃ॥ 8-43-73 (57034) 
স রথাংস্ত্রিশতং হৎবা চেদীনামনিবর্তিনাম্।
রাধেয়ো নিশিতৈর্বাণৈস্ততোঽভ্যাগাদ্যুধিষ্ঠিরম্॥ 8-43-74 (57035) 
`ততস্তে বিরথাঃ শূরা রথানন্যান্সমাস্থিতাঃ।
পরিবব্রুর্মহারাজ ধর্মপুত্রং যুধিষ্ঠিরম্'॥ 8-43-75 (57036) 
ততস্তে তু পরে রাজঞ্ছিখণ্ডী চ সসাত্যকিঃ।
রাধেয়াৎপরিরক্ষন্তো রাজানং পর্যবারয়ন্। 
মুঞ্চন্তো বিবিধান্বাণান্স্বর্ণপুঙ্খাঞ্শিলাশিতান্॥  8-43-76 (57037) 
তথৈব তাবকাঃ সর্বে কর্ণং দুর্বারণং রণে।
যত্তাঃ শূরা মহেষ্বাসাঃ পর্যরক্ষন্ত সর্বশঃ॥ 8-43-77 (57038) 
নানাবাদিত্রঘোষাশ্চ প্রাদুরাসন্বিশাম্পতে।
সিংহনাদশ্চ সঞ্জজ্ঞে শূরাণামভিগর্জতাম্॥ 8-43-78 (57039) 
ততঃ পুনঃ সমাজগ্মুরভীতাঃ কুরুপাণ্ডবাঃ।
যুধিষ্ঠিরমুখাঃ পার্থাঃ সূতপুত্রমুখা বয়ম্॥ ॥ 8-43-79 (57040) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে ত্রিচৎবারিংশোঽধ্যায়ঃ॥ 43 ॥

 -   -  

8-43-1 অভ্যেত্য যদকরোত্তন্মমাচক্ষ্বেত্যন্বয়ঃ॥ 8-43-22 বিমর্দন্তং বিমৃদ্রন্তম্॥ 8-43-71 বিবরং অন্তরং দদুঃ প্রসৃতা ইত্যর্থঃ॥ 8-43-43 ত্রিচৎবারিংশোঽধ্যায়ঃ॥





কর্ণপর্ব - অধ্যায় 044

॥ শ্রীঃ ॥

8.44. অধ্যায়ঃ 044 

 -   -  

কর্ণেন যুধিষ্ঠিরস্য পরাজয়পূর্বকমপহাসঃ॥ 1 ॥ সঙ্কুলয়ুদ্ধম্॥ 2 ॥

 -   -  

8-44-0 (57041) 
সঞ্জয় উবাচ। 8-44-0 (4955) 
বিদার্য কর্ণস্তাং সেনাং যুধিষ্ঠিরমথাদ্রবৎ।
রথহস্ত্যশ্বপত্তীনাং সহস্রৈঃ পরিবারিতঃ॥ 8-44-1 (57042) 
নানায়ুধসহস্রাণি প্রেরিতান্যরিভির্বৃষঃ।
ছিত্ৎবা বাণশতৈরুগ্রৈস্তানবিধ্যদসম্ভ্রমাৎ॥ 8-44-2 (57043) 
নিচকর্ত শিরাংস্যেষাং বাহূনূরূংশ্চ সূতজঃ॥
তে হতা ভূতলে পেতুর্ভগ্নাশ্চান্যে বিদুদ্রুবুঃ॥ 8-44-3 (57044) 
দ্রবিডান্ধ্রনিষাদাস্তু পুনঃ সাত্যকিচোদিতাঃ।
প্রভ্যদ্রবঞ্জিঘাংসন্তঃ পত্তয়ঃ কর্ণমাহবে॥ 8-44-4 (57045) 
তে বিবাহুশিরস্ত্রাণাঃ প্রহতাঃ কর্ণসায়কৈঃ।
পেতুঃ পৃথিব্যাং যুগপচ্ছিন্নং সালবনং যথা॥ 8-44-5 (57046) 
এবং যোধশতান্যাজৌ সহস্রাণ্যযুতানি চ।
হতানীয়ুর্মহীং দেহৈর্যশসাঽপূরয়ন্দিশঃ॥ 8-44-6 (57047) 
অথ বৈকর্তনং কর্ণং রণে ক্রুদ্ধমিবান্তকম্।
রুরুধুঃ পাণ্ডুপাঞ্চালা ব্যাধিং মন্ত্রৌষধা ইব॥ 8-44-7 (57048) 
স তান্প্রমৃদ্যাব্যপতৎপুনরেব যুধিষ্ঠিরম্।
মন্ত্রৌষধিক্রিয়াতীতো ব্যাধিরত্যুল্বণো যথা॥ 8-44-8 (57049) 
স রাজগৃদ্ধিভী রুদ্ধঃ পাণ্ডুপাঞ্চালকেকয়ৈঃ।
নাশকত্তানতিক্রান্তুং মৃত্যুর্ব্রাহ্মবিদো যথা॥ 8-44-9 (57050) 
ততো যুধিষ্ঠিরঃ কর্ণমদূরস্থং নিবারিতম্।
`তৈর্যোধপ্রমুখৈর্বীরং দৃষ্ট্বা বিব্যাধ সায়কৈঃ॥ 8-44-10 (57051) 
কর্ণঃ পার্থশরাবিদ্ধস্তোত্রার্দিত ইব দ্বিপঃ।
প্রমথ্য সহিতান্বীরান্যুধিষ্ঠিরমপীডয়ৎ॥ 8-44-11 (57052) 
ততো যুধিষ্ঠিরঃ কর্ণমাসাদ্য জয়তাং বরম্'।
অব্রবীৎপরবীরঘ্নং ক্রোধসংরক্তলোচনঃ॥ 8-44-12 (57053) 
কর্ণকর্ণ বৃথাদৃষ্টে সূতপুত্র বচঃ শৃণু।
সদা স্পর্ধসি সঙ্গ্রামে ফল্গুনেন তরস্বিনা॥ 8-44-13 (57054) 
যথাঽস্মান্বাধসে নিত্যং ধার্তরাষ্ট্রমতে স্থিতঃ।
যদ্বলং যচ্চ তে বীর্যং প্রদ্বেষো যস্তু পাণ্ডুষু॥ 8-44-14 (57055) 
তৎসর্বং দর্শয়স্বাদ্য পৌরুষং মহদাস্থিতঃ।
যুদ্ধশ্রদ্বাং চ তেঽদ্যাহং বিনেষ্যামি মহাহবে॥ 8-44-15 (57056) 
এবমুক্ৎবা মহারাজ কর্ণং পাণ্ডুসুতস্তদা।
সুবর্ণপুঙ্খৈর্দশভির্বিব্যাদায়স্ময়ৈঃ শরৈঃ॥ 8-44-16 (57057) 
তং সূতপুত্রো দশভিঃ প্রত্যবিদ্ধ্যদরিন্দমঃ।
বৎসদন্তৈর্মহেষ্বাসঃ প্রহসন্নিব ভারত॥ 8-44-17 (57058) 
সোঽবজ্ঞায় তু নির্বিদ্ধঃ সূতপুত্রেণ পাণ্ডবঃ।
প্রজজ্বাল ততঃ ক্রোধাদ্ধবিষেব হুতাশনঃ॥ 8-44-18 (57059) 
জ্বালামালাপরিক্ষিপ্তো রাজ্ঞো দেহো ব্যদৃশ্যত।
যুগান্তে দগ্ধুকামস্য সংবর্তাগ্নেরিবাপরঃ॥ 8-44-19 (57060) 
ততো বিস্ফার্য সুমহচ্চাপং হেমপরিষ্কৃতম্।
সমাধত্ত শিতং বাণং গিরীণামপি দারণম্॥ 8-44-20 (57061) 
ততঃ পূর্ণায়তোৎকৃষ্টং যমদণ্ডনিভং শরম্।
মুমোচ ৎবরিতো রাজা সূতপুত্রজিঘাংসয়া॥ 8-44-21 (57062) 
স তু বেগবতা মুক্তো বাণো বজ্রাশনিস্বনঃ।
বিবেশ সহসা কর্ণং সব্যে পার্শ্বে মহারথম্॥ 8-44-22 (57063) 
স তু তেন প্রহারেণ পীডিতঃ প্রমুমোহ বৈ।
স্রস্তগাত্রো মহাবাহুর্ধনুরুৎসৃজ্য কম্পিতঃ॥ 8-44-23 (57064) 
গতাসুরিব নিশ্চেতাঃ শল্যস্যাভিমুখোঽপতৎ।
রাজাঽপি ভূয়ো নাজঘ্নে কর্ণং পার্থহিতেপ্সয়া॥ 8-44-24 (57065) 
ততো হাহাকৃতং সর্বং ধার্তরাষ্ট্রবলং মহৎ।
বিবর্ণমুখমার্তং চ কর্ণং দৃষ্ট্বা তথাগতম্॥ 8-44-25 (57066) 
সিংহনাদাশ্চ সঞ্জজ্ঞুঃ ক্ষ্বেলাঃ কিলকিলাস্তথা।
পাণ্ডবানাং মহারাজ দৃষ্ট্বা রাজ্ঞঃ পরাক্রমম্॥ 8-44-26 (57067) 
প্রতিলভ্য তু রাধেয়ঃ সংজ্ঞাং নাতিচিরাদিব।
দধ্রে রাজবিনাশায় মনঃ ক্রূরপরাক্রমঃ॥ 8-44-27 (57068) 
স হেমবিকৃতং চাপং বিস্ফার্য বিজয়ং মহৎ।
অবাকিরদমেয়াত্মা পাণ্ডবং নিশিতৈঃ শরৈঃ॥ 8-44-28 (57069) 
ততঃ ক্ষুরাভ্যাং পাঞ্চাল্যৌ চক্ররক্ষৌ মহাত্মনঃ।
জঘান চন্দ্রদেবং চ দণ্ডধারং চ সংয়ুগে॥ 8-44-29 (57070) 
তাবুভৌ ধর্মরাজস্য প্রবীরৌ যুধি ভারত।
রথাভ্যাশে চকাশেতে চন্দ্রস্যেব পুনর্বসূ॥ 8-44-30 (57071) 
যুধিষ্ঠিরঃ পুনঃ কর্ণমবিদ্ব্যত্ত্রিংশতা শরৈঃ।
সুষেণং সত্যসেনং চ ত্রিভিস্ত্রিভিরতাডয়ৎ॥ 8-44-31 (57072) 
শল্যং নবত্যা বিব্যাধ ত্রিসপ্তত্যা চ সূতজম্।
তাংস্তস্য গোপ্তৄন্বিব্যাধ ত্রিভিস্ত্রিভিরজিহ্মগৈঃ॥ 8-44-32 (57073) 
ততঃ প্রহস্যাধিরথিঃ ষষ্ঠ্যা রাজঞ্শিতৈঃ শরৈঃ।
বিদ্ধ্বা যুধিষ্ঠিরং সঙ্খ্যে ননাদাতিরথস্তদা॥ 8-44-33 (57074) 
ততঃ প্রবীরাঃ পাণ্ডূনামভ্যধাবন্নমর্ষিতাঃ।
যুধিষ্ঠিরং পরীপ্সন্তঃ কর্ণমভ্যর্দয়ঞ্ছরৈঃ॥ 8-44-34 (57075) 
সাত্যকিশ্চেকিতানশ্চ যুয়ুৎসুঃ পাণ্ড্য এব চ।
ধৃষ্টদ্যুম্নঃ শিখণ্ডী চ দ্রৌপদেয়াঃ প্রভদ্রকাঃ॥ 8-44-35 (57076) 
যমৌ চ ভীমসেনশ্চ শিশুপালস্য চাত্মজঃ।
কারূশা মাৎস্যশেষাশ্চ কেকয়াঃ কাশিকোসলাঃ॥ 8-44-36 (57077) 
এতে চ ৎবরিতা বীরা বসুষেণমতাডয়ন্।
জনমেজয়শ্চ পাঞ্চাল্যঃ কর্ণং বিব্যাধ সায়কৈঃ॥ 8-44-37 (57078) 
বারাহকর্ণনারাচৈর্নালীকৈর্নিশিতৈঃ শরৈঃ।
বৎসদন্তৈর্বিপাঠৈশ্চ ক্ষুরপ্রৈশ্চটকামুখৈঃ॥ 8-44-38 (57079) 
নানাপ্রহরণৈশ্চোগ্রৈ রথহস্ত্যশ্বসাদিভিঃ।
সর্বতোঽভ্যদ্রবৎকর্ণং পরিবার্য জিঘাংসয়া॥ 8-44-39 (57080) 
স পাণ্ডবানাং প্রবরৈঃ সর্বতঃ সমভিদ্রুতঃ।
ছাদ্যমানঃ শিততৈর্ঘোরৈঃ স্বস্বনামাঙ্কিতৈঃ শরৈঃ॥ 8-44-40 (57081) 
ন চচাল রণে কর্ণো মহেন্দ্রো দানবৈরিব।
`নিজঘান মহেষ্বাসান্পাঞ্চালানেকবিংশতিম্॥ 8-44-41 (57082) 
ততঃ পুনরমেয়াত্মা চেদীনাং প্রবরান্দশ।
ন্যহনদ্ভরতশ্রেষ্ঠ কর্ণো বৈকর্তনস্তদা॥ 8-44-42 (57083) 
তস্য বাণসহস্রাণি সম্প্রপন্নানি মারিষ।
দৃশ্যন্তে দিক্ষু সর্বাসু শলভানামিব ব্রজাঃ॥ 8-44-43 (57084) 
কর্ণনামাঙ্কিতা বাণাঃ স্বর্ণপুঙ্খাঃ সুতেজনাঃ।
নরাশ্বকায়ান্নির্ভিদ্য পেতুরুর্ব্যাং সমন্ততঃ॥ 8-44-44 (57085) 
কর্ণেনৈকেন সমরে চেদীনাং প্রবরাস্তদা।
সৃজ্জয়ানাং চ সর্বেষাং শতশো নিহতা রণে॥ 8-44-45 (57086) 
কর্ণস্য শরসঞ্ছন্নং বভূব তুমুলং তমঃ।
নাজ্ঞায়ত ততঃ কিঞ্চিৎপরেষামাত্মনোঽপি বা॥ 8-44-46 (57087) 
তস্মিংস্তমসি ভূতে চ ক্ষত্রিয়াণাং ভয়ঙ্করে।
বিচচার মহবিহুর্নির্দহন্ক্ষত্রিয়ান্বহূন্'॥ 8-44-47 (57088) 
ততঃ শরমহাজ্বালো বীর্যোষ্মা কর্ণপাবকঃ।
নির্দহন্পাণ্ডববনং চারু পর্যচরদ্রণে॥ 8-44-48 (57089) 
`ততস্তেষাং মহারাজ পাণ্ডবানাং মহারথাঃ।
সৃঞ্জয়ানাং চ সর্বেষাং শতশোঽথ সহস্রশঃ। 
অস্ত্রৈঃ কর্ণং মহেষ্বাসং সমন্তাৎপর্যবারয়ন্॥  8-44-49 (57090) 
স সংবার্য মহাস্ত্রাণি মহেষ্বাসো মহাত্মনাম্।
প্রহস্য পুরুষেন্দ্রস্য কর্ণশ্চিচ্ছেদ কার্মুকম্'॥ 8-44-50 (57091) 
ততঃ সন্ধায় নবতিং নিমেষান্নতপর্বণাম্।
বিভেদ কবচং রাজ্ঞো রণে কর্ণঃ শিতৈঃ শরৈঃ॥ 8-44-51 (57092) 
তদ্বর্ম হেমবিকৃতং রত্নচিত্রং বভৌ পতৎ।
সবিদ্যুদভ্রং সবিতুঃ শ্লিষ্টং বাতহতং যথা॥ 8-44-52 (57093) 
তদঙ্গাৎপুরুষেন্দ্রস্য ভ্রষ্টং বর্ম ব্যরোচত।
রত্নৈরলংবৃতং চিত্রের্ব্যভ্নং নিশি যথা নভঃ॥ 8-44-53 (57094) 
ভিন্নবর্মা শরৈঃ পার্থো রুধিরেণ সমুক্ষিতঃ।
বভাসে পুরুষশ্রেষ্ঠ উদ্যন্নিব দিবাকরঃ॥ 8-44-54 (57095) 
স শরাচিতসর্বাঙ্গশ্ছিন্নবর্মাঽথ সংয়ুগে।
ক্ষাত্রং ধর্মং সমাস্থায় সিংহনাদমকুর্বত॥ 8-44-55 (57096) 
নর্দিৎবা চ চিরং কালং পাণ্ডবো রভসো রণে।
শক্তিং চিক্ষেপ বেগেন প্রদীপ্তামশনীমিব॥ 8-44-56 (57097) 
তাং জ্বলন্তীমিবাকাশে শক্তিং শপ্তভিরাশুগৈঃ।
ভল্লৈশ্চিচ্ছেদ রাধেয়ঃ সা ৎবশীর্যত বৈ রণে॥ 8-44-57 (57098) 
হৃদি বাহ্বোর্ললাটে চ ক্ষিপ্রকারী যুধিষ্ঠিরঃ।
চতুর্ভিস্তোমরৈঃ কর্ণং তাডয়িৎবাঽনদন্মুদা॥ 8-44-58 (57099) 
উদ্ভিন্নরুধিরঃ কর্ণঃ ক্রুদ্বঃ সর্প ইব শ্বসন্।
জঘান সূতং পার্থস্য পার্ষ্ঠিং চ নবভিঃ শরৈঃ॥ 8-44-59 (57100) 
ধ্বজং চিচ্ছেদ নৃপতেস্ত্রিভির্বিব্যাধ চৈব তম্।
ইষুধী চাস্য চিচ্ছেদ রথং চ তিলশোঽচ্ছিনৎ॥ 8-44-60 (57101) 
এতস্মিন্নন্তরে শূরাঃ পাণ্ডবানাং মহারথাঃ।
ববৃষুঃ শরবর্ষাণি রাধেয়ং প্রতি ভারত॥ 8-44-61 (57102) 
সাত্যকিঃ পঞ্চবিংশত্যা শিখণ্ডী নবভিঃ শরৈঃ।
অবর্ষতাং মহারাজ রাধেয়ং শত্রুকর্শনম্॥ 8-44-62 (57103) 
শৈনেয়ং তু ততুঃ ক্রুদ্ধঃ কর্ণঃ পঞ্চভিরায়সৈঃ।
বিব্যাধ সমরে রাজংস্ত্রিভিশ্চান্যৈঃ শিলীমুখৈঃ॥ 8-44-63 (57104) 
দক্ষিণং তু ভুজং তস্য ত্রিভিঃ কর্ণোঽভ্যবিধ্যত।
সব্যং ষোডশভির্বাণৈর্যন্তারং চাস্য সপ্তভিঃ॥ 8-44-64 (57105) 
অথাস্য চতুরো বাহাংশ্চতুর্ভির্নিশিতৈঃ শরৈঃ।
সূতপুত্রোঽনয়ৎক্ষিপ্রং যমস্য সদনং প্রতি॥ 8-44-65 (57106) 
অথাপরেণ ভল্লেন ধনুশ্ছিত্ৎবা মহারথঃ।
সারথেঃ সশিরস্ত্রাণং শিরঃ কায়াদপাহরৎ॥ 8-44-66 (57107) 
হতাশ্বসূতে তু রথে স্থিতঃ স শিনিপুঙ্গবঃ।
শক্তিং চিক্ষেপ কর্ণায় বৈদূর্যমণিভূষিতাম্॥ 8-44-67 (57108) 
তামাপতন্তীং সহসা দ্বিধা চিচ্ছেদ ভারত।
কর্ণো বৈ ধন্বিনাং শ্রেষ্ঠস্তাংশ্চ সর্বানবারয়ৎ॥ 8-44-68 (57109) 
ততস্তান্নিশিতৈর্বাণৈঃ পাণ্ডবানাং মহারথান্।
ন্যবারয়দমেয়াত্মা শিক্ষয়া চ বলেন চ॥ 8-44-69 (57110) 
অর্দয়িৎবা শরৈস্তাংস্তু সিংহঃ ক্ষুদ্রমৃগানিব।
পীডয়ন্ধর্মরাজানং শরৈঃ সন্নতপর্বমিঃ। 
অভ্যদ্রবত রাধেয়ো ধর্মপুত্রং শিতৈঃ শরৈঃ॥  8-44-70 (57111) 
ততঃ পার্ষো হ্যপাসাসীদ্বতাশ্বো হতসারথিঃ।
অশক্নুবন্মুখে স্থাতুং ততঃ কর্ণস্য দুর্মনাঃ॥ 8-44-71 (57112) 
তমভিদ্রুত্য রাধেয়ঃ পাণ্ডুপুত্রং যুধিষ্ঠিরম্।
অব্রবীৎপ্রহসন্রাজন্কুৎসয়ন্নিব পাণ্ডবম্॥ 8-44-72 (57113) 
কথং নাম কুলে জাতঃ ক্ষত্রধর্মে ব্যবস্থিতঃ।
প্রজহ্যাৎসমরে শত্রূন্প্রাণান্রক্ষ মহাহবে॥ 8-44-73 (57114) 
ন ভবান্ক্ষত্রধর্মেষু কুশলোঽসীতি মে মতিঃ।
ব্রাহ্মে বলে ভবান্যুক্তঃ স্বাধ্যায়ে যজ্ঞকর্মণি॥ 8-44-74 (57115) 
মা স্ম যুধ্যস্ব কৌন্তেয় মা স্ম বীরান্সমাসদঃ।
মা চৈবং বিপ্রিয়ং ব্রূহি মা চ ৎবং ভজ সংয়ুগম্॥ 8-44-75 (57116) 
বক্তব্যা মারিষাঽন্যে তু ন বক্তব্যাস্তু মাদৃশাঃ।
মাদৃশান্হি ব্রুবন্যুদ্ধে এতদন্যচ্চ লপ্স্যসে॥ 8-44-76 (57117) 
স্বগৃহং গচ্ছ কৌন্তেয় যত্র বা কেশবার্জুনৌ।
ন হি ৎবাং সমরে রাজন্হন্যাৎকর্ণঃ কথঞ্চন॥ 8-44-77 (57118) 
সঞ্জয় উবাচ। 8-44-78 (4956) 
বরপ্রদানং কুন্ত্যাস্তু কর্ণঃ স্মৃৎবা মহারথঃ।
বধপ্রাপ্তং তু কৌন্তেয়ং নাবধীৎপুরুষোত্তমঃ॥ 8-44-78 (57119) 
এবমুক্ৎবা ততঃ পার্থং বিসৃজ্য চ মহাবলঃ।
ন্যহনৎপাণ্ডবীং সেনাং বজ্রহস্ত ইবাসুরীম্॥ 8-44-79 (57120) 
ততোঽপায়াদ্দ্রুতং রাজন্ব্রীডন্নিব নরেশ্বরঃ॥  8-44-80 (57121) 
অথাপয়াতং রাজানং মৎবাঽন্বীয়ুস্তমচ্যুতম্।
চেদিপাণ্ডবপাঞ্চালাঃ সাত্যকিশ্চ মহারথঃ। 
দ্রৌপদেয়াস্তথা শূরা মাদ্রীপুত্রৌ চ পাণ্ডবৌ॥  8-44-81 (57122) 
ততো যুধিষ্ঠিরানীকং দৃষ্ট্বা কর্ণঃ পরাঙ্মুখম্।
কুরুভিঃ সহিতো বীরঃ প্রহৃষ্টঃ পৃষ্ঠতোঽন্বগাৎ॥ 8-44-82 (57123) 
ভেরীশঙ্খমৃদঙ্গানাং কার্মুকাণাং চ নিঃস্বনঃ।
বভূব ধার্তরাষ্ট্রাণাং সিংহনাদরবস্তথা॥ 8-44-83 (57124) 
যুধিষ্ঠিরস্তু কৌরব্য রথমারুহ্য সৎবরম্।
শ্রুতকীর্তের্মহারাজ দৃষ্ট্বা তৎকর্ণবিক্রমম্॥ 8-44-84 (57125) 
কাল্যমানং বলং দৃষ্ট্বা সূতপুত্রেণ মারিষ।
স্বান্যোধানব্রবীৎক্রুদ্বো নিঘ্নতৈতান্কিমাসত॥ 8-44-85 (57126) 
ততো রাজ্ঞাঽভ্যনুজ্ঞাতাঃ পাণ্ডবানাং মহারথাঃ।
ভীমসেনমুখাঃ সর্বে পুত্রাংস্তে প্রত্যুপাদ্রবন্॥ 8-44-86 (57127) 
অভবত্তুমুলঃ শব্দো যোধানাং তত্র ভারত।
রথহস্ত্যশ্বপত্তীনাং দ্রবতাং নিনদো মহান্। 
উদ্যতপ্রতিবিষ্টানাং শস্ত্রাণাং চ ততস্ততঃ॥  8-44-87 (57128) 
আগচ্ছত প্রহরত ক্ষিপ্রং বিপরিধাবত।
ইতি ব্রুবাণা হ্যন্যোন্যং জঘ্নুর্যোধা মহারণে॥ 8-44-88 (57129) 
অভ্রচ্ছায়েব তত্রাসীচ্ছরবৃষ্টিভিরম্বরে।
সমাবৃতৈর্নরবরৈর্নিঘ্নদ্ভিরিতরেতরম্॥ 8-44-89 (57130) 
বিপতাকধ্বজচ্ছত্রা ব্যশ্বসূতরথায়ুধাঃ।
ব্যঙ্গাঙ্গাবয়বাঃ পেতুঃ ক্ষিতৌ ক্ষীণাঃ ক্ষিতীশ্বরাঃ। 
শিখরাণীব শেলানাং বজ্রভিন্নানি মানিষ॥  8-44-90 (57131) 
সারোহা নিহতাঃ পেতুর্দ্বিপা ভিন্না মহীতলে।
ছিন্নভিন্নবিপর্যস্তবর্মালঙ্কারবিগ্রহাঃ॥ 8-44-91 (57132) 
সারোহাস্তুরগাঃ পেতুর্হতবীরাঃ সহস্রশঃ।
বিপ্রবিদ্বায়ুধাঙ্গাশ্চ দ্বিরদা রথিভির্হতাঃ। 
প্রতিবীরৈশ্চ সম্মর্দে পত্তিসঙ্ঘাঃ সহস্রশঃ॥  8-44-92 (57133) 
বিশালায়ততাম্রাক্ষৈঃ পদ্মেন্দুসদৃশাননৈঃ।
শিরোভির্যুদ্ধশৌণ্ডানাং সর্বতঃ সংবৃতা মহী॥ 8-44-93 (57134) 
যথা ভুবি তথা ব্যোম্নি নিঃস্বনং শুশ্রুবুর্জনাঃ।
বিমানেঽপ্সরসাং সঙ্ঘৈর্গীতবাদিত্রনিঃস্বনৈঃ॥ 8-44-94 (57135) 
হতানভিমুখান্বীরান্বীরৈঃ শতসহস্রশঃ।
আরোপ্যারোপ্য গচ্ছন্তি বিমানেষ্বপ্সরোগণাঃ॥ 8-44-95 (57136) 
তদ্দৃষ্ট্বা মহদাশ্চর্যং প্রত্যক্ষং স্বর্গলিপ্সয়া।
প্রহৃষ্টমনসঃ শূরাঃ ক্ষিপ্রং জঘ্নুঃ পরস্পরম্॥ 8-44-96 (57137) 
রথিনো রথিভিঃ সার্ধং চিত্রং যুয়ুধুরাহবে।
পত্তয়ঃ পত্তিভির্নাগাঃ সহ নাগৈর্হয়ৈর্হয়োঃ॥ 8-44-97 (57138) 
এবং প্রবৃত্তে সঙ্গ্রামে গজবাজিনরক্ষয়ে।
সৈন্যেন রজসা বৃত্ততে স্বে স্বাঞ্জঘ্নুঃ পরে পরান্॥ 8-44-98 (57139) 
কচাকচং যুদ্ধমাসীদ্দন্তাদন্তি নখানখি।
মুষ্টিয়ুদ্ধং নিয়ুদ্ধং চ দেহপাপ্মবিনাশনম্॥ 8-44-99 (57140) 
তথা বর্তততি সঙ্গ্রমে গজবাজিনরক্ষয়ে।
নরাশ্বনাগদেহেভ্যঃ প্রসৃতা লোহিতাপগা॥ 8-44-100 (57141) 
গজাশ্বনরদেহান্সা ব্যুবাহ পতিতান্বহূন্।
নরাশ্বগজসম্বাধে নরাশ্বগজসাদিনাম্॥ 8-44-10 (57142) 
লোহিতোদা মহাঘোরা মাংসশোণিতকর্দমা।
নরাশ্বগজদেহান্বৈ বহন্তী ভীরুভীষণা॥ 8-44-10 (57143) 
তস্যা নদ্যাঃ পরং পারং ব্রজন্তি বিজয়ৈষিণঃ।
নাগেন চ প্লবন্তো বৈ নিমজ্জ্যোন্মজ্জ্য চাপরে॥ 8-44-10 (57144) 
তে তু লোহিতদিগ্ধাঙ্গা রক্তবর্মায়ুধাম্বরাঃ।
সস্নুস্ততস্যাং পপুশ্চাস্রং মম্লুশ্চ ভরতর্ষভ॥ 8-44-10 (57145) 
রথানশ্বান্নারান্নাগানায়ুধাভরণানি চ।
বর্মাণি চাপ্যপশ্যাম পতিতানি সহস্রশঃ। 
খং দ্যাং ভূমিং দিশশ্চৈব প্রায়ঃ পশ্যাম লোহিতাঃ॥  8-44-10 (57146) 
লোহিতস্য তু গন্ধেন স্পর্দেন চ রসেন চ।
রূপেণ চাতিরক্ততেন শব্দেন চ বিসর্পতা। 
বিষাদঃ সুমহানাসীৎপ্রায়ঃ সৈন্যস্য ভারত॥  8-44-10 (57147) 
তত্তু বিপ্রহতং সৈন্যং ভীমসেনমুখৈস্তব।
ভূয়ঃ সমাদ্রবন্বীরাঃ সাতত্যকিপ্রমুখাস্তদা॥ 8-44-10 (57148) 
তেষামাপতততাং বেগমবিষহ্যং নিরীক্ষ্য চ।
পুত্রাণাং তে মহাসৈন্যমাসীদ্রাজন্পরাঙ্মুখম্॥ 8-44-10 (57149) 
তৎপ্রকীর্ণরথাশ্বেভং নরবাজিসমাকুলম্।
বিধ্বস্তবর্মকবচং প্রবিদ্বায়ুধকার্মুকম্॥ 8-44-10 (57150) 
ব্যদ্রবত্তাবকং সৈন্যং লোড্যমানং সমন্ততঃ।
সিংহার্দিতমিবারণ্যে যথা গজকুলং তথা॥ ॥ 8-44-10 (57151) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে চতুশ্চৎবারিংশোঽধ্যায়ঃ॥ 44 ॥

 -   -  

8-44-8 মন্ত্রৌষধক্রিয়া ব্যাধির্বিধিহীনক্রিয়া ইব ইতি খ.ট.পাঠঃ॥ 8-44-19 কচাকচি যুদ্ধং ইতি ঝ.পাঠঃ॥ 8-44-44 চতুশ্চৎবারিংশোঽধ্যায়ঃ॥





কর্ণপর্ব - অধ্যায় 045

॥ শ্রীঃ ॥

8.45. অধ্যায়ঃ 045 

 -   -  

কর্ণং পরাজিত্য জিঘাংসোর্ভীমস্য শল্যেন হেতুকয়হপূর্বকং নিষেধনম্॥ 1 ॥

 -   -  

8-45-0 (57152) 
সঞ্জয় উবাচ। 8-45-0 (4957) 
তানভিদ্রবতো দৃষ্ট্বা পাণ্ডবাংস্তাবকং বলম্।  8-45-1 (57153) 
অন্তমদ্য গমিষ্যামি তস্য দুঃখস্য পার্ষত॥  8-45-10 (57162) 
হন্তাস্ম্যদ্য রণে কর্ণং স বা মাং নিহনিষ্যতি।
সঙ্গ্রামেঽদ্য সুঘোরেঽস্মিন্সত্যমেতদ্ব্রবীমি বঃ॥ 8-45-11 (57163) 
রাজানমদ্য ভবতাং ন্যাসভূতং দদানি বৈ।
তস্য সংরক্ষণে সর্বে যতধ্বং বিগতজ্বরাঃ॥ 8-45-12 (57164) 
এবমুক্ৎবা মহাবাহুঃ প্রায়াদাধিরথিং প্রতি।
সিংহনাদেন মহতা সর্বাঃ সন্নাদয়ন্দিশঃ॥ 8-45-13 (57165) 
দৃষ্ট্বা ৎবরিতমায়ান্তং ভীমং যুদ্ধাভিনন্দিনম্।
সূতপুত্রমথোবাচ মদ্রাণামীশ্বরো বিভুঃ॥ 8-45-14 (57166) 
শল্য উবাচ। 8-45-15 (4958) 
পশ্য কর্ণ মহাবাহুং সঙ্ক্রুদ্ধং পাণ্ডুনন্দনম্।
দীর্ঘকালার্জিতং ক্রোধং মোক্তুকামং ৎবয়ি ধ্রুবম্॥ 8-45-15 (57167) 
ঈদৃশং নাস্য রূপং মে দৃষ্টপূর্বং কদাচন।
অভিমন্যৌ হতে কর্ণ রাক্ষসে চ ঘটোৎকচে॥ 8-45-16 (57168) 
ত্রৈলোক্যস্য সমস্তস্য শক্তঃ ক্রুদ্ধো নিবারণে।
বিভর্তি সদৃশং রূপং যুগান্তাগ্নিসমপ্রভম্॥ 8-45-17 (57169) 
সঞ্জয় উবাচ। 8-45-18 (4959) 
ইতি ব্রুবতি রাধেয়ং মদ্রাণামীশ্বরে নৃপ।
অভ্যবর্তত বৈ কর্ণং ক্রোধদীপ্ততো বৃকোদরঃ॥ 8-45-18 (57170) 
অথাগতং তু সম্প্রেক্ষ্য ভীমং যুদ্ধাভিনন্দিনম্।
অব্রবীদ্বচনং শল্যং রাধেয়ঃ প্রহসন্নিব॥ 8-45-19 (57171) 
যদুক্তং বচনং মেঽদ্য ৎবয়া মদ্রজনেশ্বর।
ভীমসেনং প্রতি বিভো তৎসত্যং নাত্র সংশয়ঃ॥ 8-45-20 (57172) 
এষ শূরশ্চ বীরশ্চ ক্রোধনশ্চ বৃকোদরঃ।
নিরপেক্ষঃ শরীরে চ প্রাণতশ্চ বলাধিকঃ॥ 8-45-21 (57173) 
অজ্ঞাতবাসং বসতা বিরাটনগরে তদা।
দ্রৌপদ্যাঃ প্রিয়কামেন কেবলং বাহুসংশ্রয়াৎ। 
গূঢভাবং সমাশ্রিত্য কীচকঃ সগণো হতঃ॥  8-45-22 (57174) 
সোঽদ্য সঙ্গ্রামশিরসি সন্নদ্বঃ ক্রোধমূর্চ্ছিতঃ।
কিং করোদ্যতদণ্ডেন মৃত্যুনাপি ব্রজেদ্রণম্॥ 8-45-23 (57175) 
চিরকালাভিলষিতো মমায়ং তু মনোরথঃ।
অর্জুনং সমরে হন্যাং মাং বা হন্যাদ্বনঞ্জয়ঃ॥ 8-45-24 (57176) 
স মে কদাচিদদ্যৈব ভবেদ্ভীমসমাগমাৎ॥  8-45-25 (57177) 
নিহতে ভীমসেনে বা যদি বা বিরথীকৃতে।
অভিয়াস্যতি মাং পার্থস্তন্মে সাধু ভবিষ্যতি। 
অত্র যন্মন্যসে প্রাপ্তং তচ্ছীঘ্রং সম্প্রধারয়॥  8-45-26 (57178) 
সঞ্জয় উবাচ। 8-45-27 (4960) 
এতচ্ছ্রুৎবা তু বচনং রাধেয়স্যামিতৌজসঃ।
উবাচ বচনং শল্যঃ সূতপুত্রং তথাগতম্॥ 8-45-27 (57179) 
অভিয়াহি মহাবাহো ভীমসেনং মহাবলম্।
নিরপেক্ষশ্চ যুধ্যস্ব শক্তিং স্বাং সম্প্রদর্শয়ন্॥ 8-45-28 (57180) 
যস্তে কামোঽভিলষিতশ্চিরাৎপ্রভৃতি হৃদ্গততঃ।
স বৈ সম্পৎস্যতে কর্ণ সত্যমেতদ্ব্রবীমি তে॥ 8-45-29 (57181) 
এবমুক্তে ততঃ কর্ণঃ শল্যং পুনরভাষত।
হন্তাঽহমেনং সংরব্ধং মাং বা হন্তা বৃকোদরঃ॥ 8-45-30 (57182) 
এবমুক্ৎবা মহারাজ রাধেয়ো রথিনাং বরঃ।
যুদ্ধে মনঃ সমাধায় যাহি যাহীত্যচোদয়ৎ॥ 8-45-31 (57183) 
ততঃ প্রায়াদ্রথেনাশু শল্যস্তত্র বিশাম্পতে।
যত্র ভীমো মহেষ্বাসো ব্যদ্রাবয়ত বাহিনীম্॥ 8-45-32 (57184) 
ততস্তূর্যনিনাদশ্চ ভেরীণাং চ মহাস্বনঃ।
উদতিষ্ঠচ্চ রাজেন্দ্র কর্ণভীমসমাগমে॥ 8-45-33 (57185) 
ভীমসেনোঽথথ সঙ্ক্রুদ্ধস্তস্য সৈন্যং দুরাসদম্।
নারাচৈর্বিমলৈস্তীক্ষ্ণৈর্দিশঃ প্রাদ্রাবয়দ্বলী॥ 8-45-34 (57186) 
স সন্নিপাতস্ততুমুলো ঘোররূপো বিশাম্পতে।
আসীদ্রৌদ্রো মহারাজ কর্ণপাণ্ডবয়োর্মৃধে॥ 8-45-35 (57187) 
ততো মুহূর্তাদ্রাজেন্দ্র নাতিকৃচ্ছ্রাদ্ধসন্নিব।
ভীমসেনো মহাবাহুঃ কর্ণং প্রেপ্সুরভিদ্রবৎ॥ 8-45-36 (57188) 
সমাপতন্তং সম্প্রেক্ষ্য কর্ণো বৈকর্তনো বৃষা।
আজঘান সুসঙ্ক্রুদ্ধো নারাচেন স্তনান্তরে। 
পুনশ্চৈনমমেয়াত্মা শরবর্ষৈরবাকিরৎ॥  8-45-37 (57189) 
স বিদ্বঃ সূতপুত্রেণ চ্ছাদয়ামাস পত্রিভিঃ।
বিব্যাধ নিশিতৈঃ কর্ণং নবভির্নতপর্বভিঃ॥ 8-45-38 (57190) 
তস্য কর্ণো ধনুর্মধ্যে দ্বিধা চিচ্ছেদ পত্রিভিঃ॥  8-45-39 (57191) 
অথৈনং ছিন্নধন্বানং প্রতত্যবিধ্যৎস্তনান্তরে।
নারাচেন সুতীক্ষ্ণেন সর্বাবরণভেদিনা॥ 8-45-40 (57192) 
সোঽন্যৎকার্মুকমাদায় সূততপুত্রং বৃকোদরঃ।
রাজন্মর্মসু মর্মজ্ঞো বিব্যাধ নিশিতৈঃ শরৈঃ। 
ননাদ বলবন্নাদং কম্পয়ন্নিব রোদসী॥  8-45-41 (57193) 
ততং কর্ণঃ পঞ্চবিংশত্যা নারাচানাং সমার্পয়ৎ।
মদোৎকটং বনে দৃপ্ততমুল্কাভিরিব কুঞ্জরম্॥ 8-45-42 (57194) 
ততঃ সায়কভিন্নাঙ্গঃ পাণ্ডবঃ ক্রোধমূর্চ্ছিতঃ।
সংরম্ভামর্ষতাম্রাক্ষঃ সূতপুত্রবধেপ্সয়া॥ 8-45-43 (57195) 
স কার্মুকে মহাবেগং ভারসাধনমুত্তমম্।
গিরীণামপি ভেত্তারং সায়কং সময়োজয়ৎ॥ 8-45-44 (57196) 
বিকৃষ্য বলবচ্চাপমাকর্ণাদতিমারুতিঃ।
তং মুমোচ মহেষ্বাসঃ ক্রুদ্ধঃ কর্ণজিঘাংসয়া॥ 8-45-45 (57197) 
স বিসৃষ্টো বলবতা বাণো বজ্রাশনিস্বনঃ।
অদারয়দ্রণে কর্ণং বজ্রবেগো যথাঽচলম্॥ 8-45-46 (57198) 
স ভীমসেনাভিহতঃ সূতপুত্রঃ কুরূদ্বহ।
নিষসাদ রথোপস্থে বিসংজ্ঞঃ পৃতনাপতিঃ। 
`রুধিরেণাবসিক্তাঙ্গো গতাসুবদরিন্দমঃ॥  8-45-47 (57199) 
এতস্মিন্নন্তরে দৃষ্ট্বা মদ্ররাজো বৃকোদরম্।
জিঘাংসুং ছেত্তুমায়ান্তং সাধয়ন্নিদমব্রবীৎ॥ 8-45-48 (57200) 
ভীমসেন মহাবাহো যতত্তৎবাং বক্ষ্যামি তচ্ছৃণু।
বচনং হেতুসম্পন্নং শ্রুৎবা চৈতত্তথা কুরু॥ 8-45-49 (57201) 
অর্জুনেন প্রতিজ্ঞাতো বধঃ কর্ণস্য শুষ্মিণঃ।
তাং তথা কুরু ভদ্রং তে প্রতিজ্ঞাং সব্যসাচিনঃ॥ 8-45-50 (57202) 
ভীমসেন উবাচ। 8-45-51 (4961) 
দৃঢব্রতৎবং পার্থস্য জানামি নৃপসত্তম।
রাজ্ঞস্তু ধর্ষণং পাপঃ কৃতবান্মম সন্নিধৌ॥ 8-45-51 (57203) 
ততঃ কোপাভিভূতেন শেষং ন গণিতং ময়া।
পতিতে চাপি রাধেয়ে ন মে মন্যুঃ শমং গতঃ)। 
জিহ্বোদ্বরণমেবাস্য প্রাপ্তকালং মতং মম॥  8-45-52 (57204) 
অনেন সুনৃশংসেন সমবেতেষু রাজসু।
অস্মাকং শৃণ্বতাং শল্য যানি বাক্যানি মাতুল। 
অসহেয়ানি নীচানি বহূনি শ্রাবিতানি ভো॥  8-45-53 (57205) 
নূনং চৈতৎপ্রতিজ্ঞাতং দূরস্থস্যাপি পার্থিব।
ছেদনং চাস্য জিহ্বায়াস্তদৈবাকাঙ্ক্ষিতং ময়া। 
রাজ্ঞস্তু প্রিয়কামেন কালোঽয়ং পরিপালিতঃ॥  8-45-54 (57206) 
ভবতা তু যদুক্তোঽস্মি বাক্যং হেৎবর্থসংহিতম্।
তদ্গৃহীতং মহারাত কটুকস্থমিবৌষধম্॥ 8-45-55 (57207) 
হীনপ্রতিজ্ঞো বীভৎসুর্ন হি জীবেত কর্হিচিৎ।
অস্মিন্বিনষ্টে নষ্টাঃ স্মঃ সর্ব এব সকেশবাঃ॥ 8-45-56 (57208) 
অদ্য চৈব নৃশংসাত্মা পাপঃ পাপকৃতাং বরঃ।
গমিষ্যততি পরীভাবং দৃষ্টমাত্রঃ কিরীটিনা॥ 8-45-57 (57209) 
যুধিষ্ঠিরস্য কোপেন পূর্বং দগ্ধো নৃশংসকৃৎ।
ৎবয়া সংরক্ষিততস্তৎবদ্য মৎসমীপাদুপাগতঃ॥ 8-45-58 (57210) 
সঞ্জয় উবাচ।' 8-45-59 (4962) 
এবং মদ্রাধিপঃ শ্রুৎবা বিসংজ্ঞং সূতনন্দনম্।
অপোবাহ রথেনাজৌ কর্ণমাহবশোভিনম্॥ 8-45-59 (57211) 
পরাজিতে ততঃ কর্ণে ধার্তরাষ্ট্রী মহাচমূঃ।
ব্যপায়াৎসর্বতো ভগ্না হাহাভূতা সমন্ততঃ॥ ॥ 8-45-60 (57212) 
 
ইতি শ্রীমন্মহাভারতে কর্ণপর্বণি সপ্ততদশদিবসয়ুদ্ধে পঞ্চচৎবারিংশোঽধ্যায়ঃ॥ 45 ॥

 -   -  

8-45-59 ততো মদ্রাধিপো দৃষ্ট্বা ইতি ঝ.পাঠঃ॥ 8-45-45 পঞ্চৎবারিংশোঽধ্যায়ঃ॥





কর্ণপর্ব - অধ্যায় 046

॥ শ্রীঃ ॥

8.46. অধ্যায়ঃ 046 

 -   -  

ভীমকর্ণয়োর্যুদ্ধম্॥ 1 ॥ ভীমেন দুর্যোধনানুজানাং কতিপয়ানাং হননম্॥ 2 ॥ সঙ্কুলয়ুদ্ধং চ॥ 3 ॥

 -   -  

8-46-0 (57213) 
ধৃতরাষ্ট্র উবাচ। 8-46-0 (4963) 
সুদুষ্করমিদং কর্ম কৃতং ভীমেন সঞ্জয়।
যেন কর্ণো মহাবাহূ রথোপস্থে নিপাতিতঃ॥ 8-46-1 (57214) 
কর্ণো হ্যেকো রণে হন্তা পাণ্ডবান্সৃঞ্জয়ৈঃ সহ।
ইতি দুর্যোধনঃ সূত প্রাব্রবীন্মাং মুহুর্মুহুঃ॥ 8-46-2 (57215) 
পরাজিতং তু রাধেয়ং দৃষ্ট্বা ভীমেন সংয়ুগে।
ততঃ পরং কিমকরোৎপুত্রো দুর্যোধনো মম॥ 8-46-3 (57216) 
সঞ্জয় উবাচ। 8-46-4 (4964) 
বিমুখং প্রেক্ষ্য রাধেয়ং সূতপুত্রং মহাহবে।
পুত্রস্তব মহারাজ সোদর্যানিদমব্রবীৎ॥ 8-46-4 (57217) 
শীঘ্রং গচ্ছত ভদ্রং বো রাধেয়ং পরিরক্ষত।
ভীমসেনভয়েঽগাধে ম়জ্জন্তং ব্যসনার্ণবে॥ 8-46-5 (57218) 
তে তু রাজ্ঞা সমাদিষ্টা ভীমসেনং জিঘাংসবঃ।
অভ্যবর্তন্ত সঙ্ক্রুদ্ধাঃ পতঙ্গাঃ পাবকং যথা॥ 8-46-6 (57219) 
শ্রুতায়ুর্দুর্ধরঃ ক্রাথো বিবিৎসুর্বিকটঃ সমঃ।
নিষঙ্গী কবচী পাশী তথা নন্দোপনন্দকৌ॥ 8-46-7 (57220) 
দুষ্প্রধর্ষঃ সুবাহুশ্চ বাতবেগসুবর্চসৌ।
ধনুর্গ্রাহো দুর্মদশ্চ জলসন্ধঃ শলঃ সহঃ॥ 8-46-8 (57221) 
এতে রথৈঃ পরিবৃতা বীর্যবন্তো মহাবলাঃ।
ভীমসেনং সমাসাদ্য সমন্তাৎপর্যবারয়ন্॥ 8-46-9 (57222) 
তে ব্যমুঞ্চঞ্ছরব্রাতান্নানালিঙ্গান্সমন্ততঃ।
স তৈরভ্যর্দ্যমানস্তু ভীমসেনো মহাবলঃ॥ 8-46-10 (57223) 
তেষামাপততাং ক্ষিপ্রং সুতানাং তে জনাধিপ।
রথৈঃ পঞ্চশতৈঃ সার্ধং পঞ্চাশদহনদ্রথান্॥ 8-46-11 (57224) 
বিবিৎসোস্তু ততঃ ক্রুদ্ধো ভল্লেনাপাহরচ্ছিরঃ।
ভীমসেনো মহারাজ তৎপপাত হতং ভুবি॥ 8-46-12 (57225) 
সকুণ্ডলশিরস্ত্রাণং পূর্ণচন্দ্রোপমং তথা।
`অশোভত মহারাজ পূর্ণচন্দ্র ইবাম্বরে'॥ 8-46-13 (57226) 
তং দৃষ্ট্বা নিহতং শূরং ভ্রাতরঃ সর্বতস্তদা।
অভ্যদ্রবন্ত সমরে ভীমং ভীমপরাক্রমম্॥ 8-46-14 (57227) 
ততোঽপরাভ্যাং ভল্লাভ্যাং পুত্রয়োস্তে মহাহবে।
জহার সমরে প্রাণান্ভীমো ভীমপরাক্রমঃ॥ 8-46-15 (57228) 
তৌ ধরামন্বপদ্যেতাং বাতরুগ্ণাবিব দ্রুমৌ।
বিকটশ্চ সহশ্চোমৌ দেবপুত্রোপমৌ নৃপ॥ 8-46-16 (57229) 
ততস্তু ৎবরিতো ভীমঃ ক্রাথং নিন্যে যমক্ষয়ম্।
নারাচেন সুতীক্ষ্ণেন স হতো ন্যপতদ্ভুবি॥ 8-46-17 (57230) 
হাহাকারস্ততস্তীব্রঃ সম্বভূব জনেশ্বর।
বধ্যমানেষু বীরেষু তব পুত্রেষু ধন্বিষু॥ 8-46-18 (57231) 
তেষাং সুলুলিতে সৈন্যে পুনর্ভীমো মহাবলঃ।
নন্দোপনন্দৌ সমরে প্রৈষয়দ্যমসাদনম্॥ 8-46-19 (57232) 
ততস্তে প্রাদ্রবন্ভীতাঃ পুত্রাস্তে বিহ্বলীকৃতাঃ।
ভীমসেনং রণে দৃষ্ট্বা কালান্তকয়মোপমম্॥ 8-46-20 (57233) 
পুত্রাংস্তে নিহতান্দৃষ্ট্বা সূতপুত্রঃ সুদুর্মনাঃ।
হংসবর্ণান্হয়ান্ভূয়ঃ প্রৈষয়দ্যত্র পাণ্ডবঃ॥ 8-46-21 (57234) 
তে প্রেষিতা মহারাজ মদ্ররাজেন বাজিনঃ।
ভীমসেনরথং প্রাপ্য সমসজ্জন্ত বেগিতাঃ॥ 8-46-22 (57235) 
স সন্নিপাতস্তুমুলো ঘোররূপো বিশাম্পতে।
আসীদ্রৌদ্রো মহারাজ কর্ণপাণ্ডবয়োর্মৃধে॥ 8-46-23 (57236) 
দৃষ্ট্বা মম মহারাজ তৌ সমেতৌ মহারথৌ।
আসীদ্বুদ্বিঃ কথং যুদ্বমেতদদ্য ভবিষ্যতি॥ 8-46-24 (57237) 
ততো ভীমো রণশ্লাঘী ছাদয়ামাস পত্রিভিঃ।
কর্ণং রণে মহারাজ পুত্রাণাং তব পশ্যতাম্॥ 8-46-25 (57238) 
ততঃ কর্ণো ভৃশং ক্রুদ্ধো ভীমং নবভিরায়সৈঃ।
বিব্যাধ পরমাস্ত্রজ্ঞো ভল্লৈঃ সন্নতপর্বভিঃ॥ 8-46-26 (57239) 
তান্নিহত্য মহাবাহুর্ভীমো ভীমপরাক্রমঃ।
আকর্ণপূর্ণৈর্বিশিখৈঃ কর্ণং বিব্যাধ সপ্তভিঃ॥ 8-46-27 (57240) 
ততঃ কর্ণো মহারাজ আশীবিষ ইব শ্বসন্।
শরবর্ষেণ মহতা ছাদয়ামাস পাণ্ডবম্॥ 8-46-28 (57241) 
ভীমোঽপি ততং শরব্রাতৈশ্ছাদয়িৎবা মহারথম্।
পশ্যতাং কৌরবেয়াণাং বিননর্দ মহাবলঃ॥ 8-46-29 (57242) 
ততঃ কর্ণো ভৃশং ক্রুদ্ধো দৃঢমাদায় কার্মুকম্।
ভীমং বিব্যাধ দশভিঃ কঙ্কপত্রৈঃ শিলাশিতৈঃ। 
কার্মুকং চাস্য চিচ্ছেদ ভল্লেন নিশিতেন চ॥  8-46-30 (57243) 
ততো ভীমো মহাবাহুর্হেমপট্টবিভূষিতম্।
পরিঘং ঘোরমাদায় মৃতত্যুদণ্ডমিবাপরম্। 
কর্ণস্য নিধনাকাঙ্ক্ষী চিক্ষেপাতিবলো নদন্॥  8-46-31 (57244) 
তমাপতন্তং পরিঘং বজ্রাশনিসমস্বনম্।
চিচ্ছেদ বহুধা কর্ণঃ শরৈরাশীবিষোপমৈঃ॥ 8-46-32 (57245) 
ততঃ কার্মুকমাদায় ভীমো দৃঢতরং তদা।
ছাদয়ামাস বিশিখৈঃ কর্ণং পরবলার্দনম্॥ 8-46-33 (57246) 
ততো যুদ্ধমভূদ্ধোরং কর্ণপাণ্ডবয়োর্মৃধে।
বলীন্দ্রয়োরিব মুহুঃ পরস্পরবধৈষিণোঃ॥ 8-46-34 (57247) 
ততঃ কর্ণো মহারাজ ভীমসেনং ত্রিভিঃ শরৈঃ।
আকর্ণপূর্ণৈর্বিব্যাধ দৃঢমানম্য কার্মুকম্॥ 8-46-35 (57248) 
সোঽতিবিদ্ধো মহেষ্বাসঃ কর্ণেন বলিনাং বরঃ।
ঘোরমাদত্ত বিশিখং কর্ণকায়াবদারণম্॥ 8-46-36 (57249) 
তস্য ভিত্ৎবা তনুত্রাণং ভিত্ৎবা কায়ং চ সায়কঃ।
প্রাবিশদ্বরণীং রাজন্বল্মীকমিব পন্নগঃ॥ 8-46-37 (57250) 
স তেনাতিপ্রহারেণ ব্যথিতো বিহ্বলন্নিব॥
সঞ্চচাল রথে কর্ণঃ ক্ষিতিকম্পে যথাঽচলঃ॥ 8-46-38 (57251) 
ততঃ কর্ণো মহারাজ রোষামর্ষসমন্বিতঃ।
ভীমং তং পঞ্চবিংশত্যা নারাচানাং সমার্পয়ৎ॥ 8-46-39 (57252) 
চিচ্ছেদ কার্মুকং তূর্ণং পাণ্ডবস্যাশু পত্রিণা॥  8-46-40 (57253) 
তততো মুহূর্তাদ্রাজেন্দ্র নাতিকৃচ্ছ্রাদ্বসন্নিব।
বিরথং ভীমকর্মাণং ভীমং কর্ণশ্চকার হ॥ 8-46-41 (57254) 
বিরথো ভরতশ্রেষ্ঠ প্রহসন্ননিলোপমঃ।
গদাং গৃহ্য মহাবাহুরপতৎস্যন্দনোত্তমাৎ॥ 8-46-42 (57255) 
গদয়া চ মহারাজ কর্ণস্য রথকূবরম্।
পোথয়ামাস সঙ্ক্রুদ্ধঃ সমরে শত্রুতাপনঃ॥ 8-46-43 (57256) 
স ক্রোধবশমাপন্নঃ পাণ্ডুপুত্রঃ প্রতাপবান্।
বিদ্রাব্য গদয়া বীরস্তব পুত্রান্মহাহবে॥ 8-46-44 (57257) 
নাগান্সপ্তশতান্রাজন্নীষাদন্তান্প্রহারিণঃ।
ব্যধমৎসহসা ভীমঃ ক্রুদ্ধরূপঃ পরন্তপঃ॥ 8-46-45 (57258) 
দন্তবেষ্টেষু নেত্রেষু কুম্ভেষু চ কটেষু চ।
মর্মস্বপি চ মর্মজ্ঞস্তান্নাগানবধীদ্বলী॥ 8-46-46 (57259) 
`অর্দিতা ভীমসেনেন বিনদন্তো ভৃশাতুরাঃ'।
ততস্তে প্রাদ্রবন্ভীতাঃ প্রহতাশ্চ পুনঃপুনঃ। 
মহামাত্রাস্তমাবব্রুর্মেঘা ইব দিবাকরম্॥  8-46-47 (57260) 
তান্স সপ্তশতান্নাগান্সারোহায়ুধকেতনান্।
ভূমিষ্ঠো গদয়া জঘ্নে বজ্রেণেন্দ্র ইবাচলান্॥ 8-46-48 (57261) 
ততঃ সুবলপুত্রস্য নাগানতিবলান্পুনঃ।
পোথয়ামাস কৌন্তেয়ো দ্বিপঞ্চাশদরিন্দমঃ॥ 8-46-49 (57262) 
তথা রথশততং সাগ্রং পত্তীংশ্চ শতশোঽপরান্।
ন্যহনৎপাণ্ডবো যুদ্ধে তাপয়ংস্তব বাহিনীম্॥ 8-46-50 (57263) 
প্রতাপ্যমানং সূর্যেণ ভীমেন চ মহাত্মনা।
তব সৈন্যং সঞ্চুকোচ চর্মাগ্নাবাহিতং যথা॥ 8-46-51 (57264) 
তে ভীমভয়সন্ত্রস্তাস্তাবকা ভরতর্ষভ।
বিহায় সমরে কর্ণং দুদ্রুবুর্বৈ দিশো দশ॥ 8-46-52 (57265) 
রথাঃ পঞ্চশতাশ্চান্যে হাদিনঃ শরবর্ষিণঃ।
ভীমমভ্যদ্রবন্ঘ্নন্তঃ শরপূগৈঃ সমন্ততঃ॥ 8-46-53 (57266) 
তান্স পঞ্চশতান্বীরান্সপতাকধ্বজায়ুধান্।
পোথয়ামাস গদয়া ভীমো বিষ্ণুরিবাসুরান্॥ 8-46-54 (57267) 
ততঃ শকুনিনির্দিষ্টাঃ সাদিনঃ শূরসম্মতাঃ।
ত্রিসাহস্রাণ্যভিয়যুঃ শরশক্ত্যৃষ্টিপাণয়ঃ॥ 8-46-55 (57268) 
তান্প্রত্যুদ্গম্য যবনান্সাশ্বারোহাংস্তদাঽরিহা।
বিবিধান্বিচরন্মার্গান্গদয়া সমপোথয়ৎ॥ 8-46-56 (57269) 
তেষামাসীন্মহাঞ্ছব্দস্তাডিতানাং চ সর্বশঃ।
অগ্নিভির্দহ্যমানানাং নলানামিব ভারত॥ 8-46-57 (57270) 
এবং সুবলপুত্রস্য ত্রিসাহস্রান্হয়োত্তমান্।
হৎবাঽন্যং রথমাস্থায় ক্রুদ্ধো রাধেয়মভ্যযাৎ॥ 8-46-58 (57271) 
কর্ণোঽপি সমরে রাজন্ধর্মপুত্রমরিন্দমম্।
স শরৈশ্ছাদয়ামাস সারথিং চাপ্যপাতয়ৎ॥ 8-46-59 (57272) 
ততঃ স প্রদ্রুতং সৈন্যং দৃষ্ট্বা কর্ণো মহারথঃ।
অন্বধাবৎকিরন্বাণৈঃ কঙ্কপত্রৈরজিহ্মগৈঃ॥ 8-46-60 (57273) 
রাজানমভিধাবন্তং শরৈরাবৃত্য রোদসী।
ক্রুদ্ধঃ প্রচ্ছাদয়ামাস শরজালেন মারুতিঃ॥ 8-46-61 (57274) 
সন্নিবৃত্তস্ততস্তূর্ণং রাধেয়ঃ শত্রুকর্শনঃ।
ভীমং প্রচ্ছাদয়ামাস সমন্তান্নিশিতৈঃ শরৈঃ॥ 8-46-62 (57275) 
ভীমসেনরথপ্রেপ্সুং কর্ণং ভারত সাত্যকিঃ।
অভ্যর্দয়দমেয়াত্মা পার্ষ্ণিগ্রহণকারণাৎ॥ 8-46-63 (57276) 
ভীমসেনরথপ্রেপ্সুং কর্ণো ভারত সাত্যকিম্।
অভ্যবর্তত শৈনেয়মর্দয়ঞ্ছরবৃষ্টিভিঃ॥ 8-46-64 (57277) 
তাবন্যোন্যং সমাসাদ্য বৃষভৌ সর্বধন্বিনাম্।
বিসৃজন্তৌ শরান্দীপ্তান্বিভ্রাজেতাং মনস্বিনৌ॥ 8-46-65 (57278) 
তাভ্যাং বিয়তি রাজেন্দ্র বিততততং ভীমদর্শনম্।
কৌঞ্চপৃষ্ঠারুণং রৌদ্রং বাণজালং ব্যদৃশ্যত॥ 8-46-66 (57279) 
নৈব সূর্যপ্রভা রাজন্ন দিশঃ প্রদিশস্তথা।
প্রাজ্ঞাসিষ্ম বয়ং তে বা শরৈর্মুক্তৈঃ সহস্রশঃ॥ 8-46-67 (57280) 
মধ্যাহ্নে তপতো রাজন্ভাস্করস্য মহাপ্রভাঃ।
হৃতাঃ সর্বাঃ শরৌঘৈস্তৈঃ কর্ণমাধবয়োস্তদা॥ 8-46-68 (57281) 
সৌবলং কৃতবর্মাণং দ্রৌণিমাধিরথিং কৃপম্।
সংসক্তান্পাণ্ডবৈর্দৃষ্ট্বা নিবৃত্তাঃ কুরবঃ পুনঃ॥ 8-46-69 (57282) 
তেষামাপততাং শব্দস্তীত্র আসীদ্বিশাম্পতে।
উদ্বৃত্তানাং যথা বৃষ্ট্যা সাগরাণাং ভয়াবহঃ॥ 8-46-70 (57283) 
তে সেনে ভৃশসংসক্তে দৃষ্ট্বাঽন্যোন্যং মহাহবে।
হর্ষেণ মহতা যুক্তে পরিগৃহ্য পরস্পরম্॥ 8-46-71 (57284) 
ততঃ প্রববৃতে যুদ্ধং মধ্যং প্রাপ্তে দিবাকরে।
যাদৃশং নৈবমস্মাভির্দৃষ্টপূর্বং ন চ শ্রুতম্॥ 8-46-72 (57285) 
বলৌঘস্তু সমাসাদ্য বলৌঘং সহসা রণে।
উপসর্পত বেগেন বার্যোঘ ইব সাগরম্॥ 8-46-73 (57286) 
আসীন্নিনাদঃ সুমহান্বাণৌঘানাং পরস্পরম্।
গর্জতাং সাগরৌঘাণাং যথা স্যান্নিঃস্বনো মহান্॥ 8-46-74 (57287) 
তে তু সেনে সমাসাদ্য বেগবত্যৌ পরস্পরম্।
একীভাবমনুপ্রাপ্তে নদ্যাবিব সমাগমে॥ 8-46-75 (57288) 
ততঃ প্রববৃতে যুদ্ধং ঘোররূপং বিশাম্পতে।
কুরূণাং পাণ্ডবানাং চ লিপ্সতাং সুমহদ্যশঃ॥ 8-46-76 (57289) 
শূরাণাং গর্জতাং তত্র হ্যবিচ্ছেদকৃতা গিরঃ।
শ্রুয়ন্তে বিবিধা রাজন্নামান্যুদ্দিশ্য ভারত॥ 8-46-77 (57290) 
যস্য যদ্ধি রণে ব্যঙ্গং পিতৃতো মাতৃতোঽপি বা।
কর্মতঃ শীলতো বাঽপি স তচ্ছ্রাবয়তে যুধি॥ 8-46-78 (57291) 
তান্দৃষ্ট্বা সমরে শূশাংস্তর্জমানান্পরস্পরম্।
অভবন্মে মতী রাজন্নৈষামস্তীতি জীবিতম্॥ 8-46-79 (57292) 
তেষাং দৃষ্ট্বা তু ক্রুদ্ধানাং বপূংষ্যমিততেজসাম্।
অভবন্মে ভয়ং তীব্রং কথমেতদ্ভবিষ্যতি॥ 8-46-80 (57293) 
ততস্তে পাণ্ডবা রাজন্কৌরবাশ্চ মহারথাঃ।
ততক্ষুঃ সায়কৈস্তূর্ণমন্যোন্যং বিজয়ৈষিণঃ॥ ॥ 8-46-81 (57294) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে ষট্চৎবারিংশোঽধ্যায়ঃ॥ 46 ॥






কর্ণপর্ব - অধ্যায় 047

॥ শ্রীঃ ॥

8.47. অধ্যায়ঃ 047 

 -   -  

সঙ্কুলয়ুদ্ধম্॥ 1 ॥

 -   -  

8-47-0 (57295) 
সঞ্জয় উবাচ। 8-47-0 (4965) 
ক্ষত্রিয়াস্তে মহারাজ পরস্পরবধৈষিণঃ।
অন্যোন্যং সমরে জঘ্নুঃ কৃতবৈরা মহৌজসঃ॥ 8-47-1 (57296) 
রথৌঘাশ্চ হয়ৌঘাশ্চ নরৌঘাশ্চ সমন্ততঃ।
গজৌঘাশ্চ মহারাজ সংসক্তাশ্চ পরস্পরম্॥ 8-47-2 (57297) 
গদানাং পরিঘাণাং চ শক্তীনাং চ পরস্পরম্।
প্রাসানাং ভিণ্ডিপালানাং মুসুণ্ঠীনাং চ সর্বশঃ॥ 8-47-3 (57298) 
সম্পাতং চানুপশ্যাম সঙ্গ্রামে ভৃশদারুণে।
শলভা ইব সম্পেতুঃ শরবৃষ্ট্যঃ সমন্ততঃ॥ 8-47-4 (57299) 
নাগান্নাগাঃ সমাসাদ্য ব্যধমন্ত পরস্পরম্।
হয়া হয়াংশ্চ সমরে রথিনো রথিনস্তথা॥ 8-47-5 (57300) 
পত্তয়ঃ পত্তিসঙ্ঘাংশ্চ হয়সঙ্ঘাংশ্চ পত্তয়ঃ।
পত্তয়ো রথমাতঙ্গান্রথা হস্ত্যশ্বমেব চ। 
নাগাশ্চ সমরে ত্র্যঙ্গং মমৃদুঃ শীঘ্রগা নৃপ॥  8-47-6 (57301) 
বধ্যতাং তত্র শূরাণাং ক্রোশতাং চ পরস্পরম্।
ঘোরমায়োধনং জজ্ঞে পশূনাং ঘাতনে যথা॥ 8-47-7 (57302) 
রুধিরেণ সমাস্তীর্ণা বভৌ ভারত মেদিনী।
শক্রগোপগণাকীর্ণা প্রাবৃষীব বসুন্ধরা॥ 8-47-8 (57303) 
যথা বা বাসসী শুক্লে মহারজনরঞ্জিতে।
বিভ্রতী যুবতী শ্যামা তদ্বদাসীদ্বসুন্ধরা॥ 8-47-9 (57304) 
`বদ্বচূডামণিধরৈঃ শিরোভিশ্চারুকুণ্ডলৈঃ।
উজ্ঝিতৈর্বৃষভাক্ষাণাং ভ্রাজতে স্ম বসুন্ধরা'॥ 8-47-10 (57305) 
শশশোণিতদিগ্ধেব শাতকুম্ভময়ীব চ।
`ভূর্বভৌ ভরতশ্রেষ্ঠ শান্তার্চির্ভিরিবানলৈঃ॥'  8-47-11 (57306) 
ছিন্নানাং চোত্তমাঙ্গানাং বাহূনাং চোরুভিঃ সহ।
কুণ্ডলানাং পিনদ্ধানাং ভূষণানাং চ ভারত॥ 8-47-12 (57307) 
নিষ্কাণাং হেমসূত্রাণাং শরীরাণাং চ ধন্বিনাম্।
চর্মণাং সপতাকানাং সঙ্ঘাস্তত্রাপতন্ভুবি।  8-47-13 (57308) 
`অগম্যকল্পা পৃথিবী সর্বতো ভৃশকর্দমা'॥
গজা গজান্সমাসাদ্য বিষাণৈরার্দয়ন্নৃপ। 
বিষাণাগ্রহতাস্তত্র ভ্রাজন্তে দ্বিরদোত্তমাঃ।
রুধিরেণাবসিক্তাঙ্গা গৈরিকপ্রস্রবা ইব।
`প্রাবৃট্কালে মহারাজ মেঘা ইব সবিদ্যুতঃ'॥  8-47-14 (57309) 
স্যন্দমানা যথা ভান্তি পর্বতা ধাতুমণ্ডিতাঃ।
`তথা রেজূ রণে নাগা রুধিরেণ সমাপ্লুতাঃ'॥ 8-47-15 (57310) 
তোমরান্সাদিভির্মুক্তান্প্রতিমানস্থিতান্বহূন্।
হস্তৈরুদ্ধৃত্য তান্নাগা বভঞ্জুশ্চাপরে রণে॥ 8-47-16 (57311) 
নারাচৈশ্ছিন্নবর্মাণো ভ্রাজন্তে স্ম গজোত্তমাঃ।
হিমাগমে যথা রাজন্ব্যভ্রা ইব মহীধরাঃ॥ 8-47-17 (57312) 
শরৈঃ কনকপুঙ্খৈশ্চ চিতা রের্জুর্গজোত্তমাঃ।
উল্কাভিঃ সম্প্রদীপ্তাগ্রাঃ পর্বতা ইব ভারত॥ 8-47-18 (57313) 
কেচিদভ্যাহতা নাগৈর্নাগা নগবরোপমাঃ।
ন চেলুঃ সমরাত্তস্মাচ্ছিন্নপক্ষা ইবাদ্রয়ঃ॥ 8-47-19 (57314) 
অপরে প্রাদ্রবন্নাগাঃ শরার্তা ব্রণপীডিতাঃ।
প্রতিমানৈশ্চ কুম্ভৈশ্চ পেতুরুর্ব্যাং মহাহবে॥ 8-47-20 (57315) 
নিষেদুঃ সিংহবচ্চান্যে নদন্তো ভৈরবান্রবান্।
বেমুশ্চ বহবো রাজংশ্চুক্রুশুশ্চাপরে গজাঃ॥ 8-47-21 (57316) 
হয়াশ্চ নিহতা বাণৈর্হেমভাণ্ডবিভূষিতাঃ।
নিষেদুশ্চৈব মম্লুশ্চ বভ্রমুশ্চ দিশো দশ॥ 8-47-22 (57317) 
অপরে ক্লিশ্যমানাশ্চ ব্যবেষ্টন্ত মহীতলে।
ভাবান্বহুবিধাংশ্চক্রুস্তাডিতাঃ শরতোমরৈঃ॥ 8-47-23 (57318) 
নরাস্তু নিহতা ভূমৌ কূজন্তস্তত্র মারিপ।
দৃষ্ট্বা চ বান্ধবানন্যে পিতৄনন্যে পিতামহান্॥ 8-47-24 (57319) 
ধাবমানান্পরাংশ্চান্যে দৃষ্ট্বান্যে তত্র ভারত।
খ্যাতানি গোত্রনামানি শশংসুরিতরেতরম্॥ 8-47-25 (57320) 
তেষাং ছিন্না মহারাজ ভুজাঃ কনকভূষণাঃ।
উদ্বেষ্টন্তে বিবেষ্টন্তে ভ্রমন্তি হ্যুৎপতন্তি চ॥ 8-47-26 (57321) 
নিপতন্তি তথৈবান্যে স্ফুরন্তি চ সহস্রশঃ।
বেগাংশ্চান্যে রমে চক্রুঃ পঞ্চাস্যা ইব পন্নগাঃ॥ 8-47-27 (57322) 
তে ভুজা ভোগিভোগাভাশ্চন্দনাক্তা বিশাম্পতে।
লোহিতার্দ্রা ভৃশং রেজুস্তপনীয়ধ্বজা ইব॥ 8-47-28 (57323) 
বর্তমানে তথা ঘোরে সঙ্কুলে সর্বতো দিশম্।
অবিজ্ঞাতাঃ স্ম যুধ্যন্তে বিনিঘ্নন্তঃ পরস্পরম্॥ 8-47-29 (57324) 
ভৌমেন রজসাকীর্ণে শস্ত্রসম্পাতসঙ্কুলে।
নৈব স্বে ন পরে রাজন্ব্যজ্ঞায়ন্ত তমোবৃতাঃ॥ 8-47-30 (57325) 
তথা তদভবদ্যুদ্ধং ঘোররূপং ভয়ানকম্।
লোহিতোদা মহানদ্যঃ প্রসস্রুস্তত্র চাসকৃৎ॥ 8-47-31 (57326) 
শীর্ষপাষাণসঞ্ছন্নাঃ কেশশৈবলশাদ্বলাঃ।
অস্থিমীনসমাকীর্ণা ধনুঃশরগদোডুপাঃ॥ 8-47-32 (57327) 
মাংসশোণিতপঙ্কিন্যো ঘোররূপাঃ সুদারুণাঃ।
নদীঃ প্রবর্তয়ামাসুঃ সোণিতৌঘবিবর্ধিনীঃ॥ 8-47-33 (57328) 
ভীরুবিত্রাসকারিণ্যঃ শূরাণাং হর্ষবর্ধনাঃ।
তা নদ্যো ঘোররূপাস্তু নয়ন্ত্যো যমসাদনম্॥ 8-47-34 (57329) 
অবগাঢান্মজ্জয়ন্ত্যঃ ক্ষত্রস্যাজনয়ন্ভয়ম্।
ক্রব্যাদানাং নরব্যাঘ্র নর্দতাং তত্রতত্র হ॥ 8-47-35 (57330) 
ঘোরমায়োধনং জজ্ঞে প্রেতরাজপুরোপমম্।
উত্থিতান্যগণেয়ানি কবন্ধানি সমন্ততঃ॥ 8-47-36 (57331) 
নৃত্যন্তি বৈ ভূতগণাঃ সুতৃপ্তা মাংসশোণিতৈঃ।
পীৎবা চ শোণিতং তত্র বসাং ভুক্ৎবা চ ভারত॥ 8-47-37 (57332) 
মেদোমজ্জাবসামত্তাস্তৃপ্তা মাংসস্য চৈব হ।
ধাবমানাঃ স্ম দৃশ্যন্তে কাকগৃঘ্রবকাস্তথা॥ 8-47-38 (57333) 
শূরাস্তু সমরে রাজন্ভয়ং ত্যক্ৎবা সুদুস্ত্যজম্।
যোধব্রতসমাখ্যাতাশ্চক্রুঃ কর্মাণ্যভীতবৎ॥ 8-47-39 (57334) 
শরশক্তিসমাকীর্ণে ক্রব্যাদগণসঙ্কুলে।
ব্যচরন্ত রণে শূরাঃ খ্যাপয়ন্তঃ স্বপৌরুষম্॥ 8-47-40 (57335) 
অন্যোন্যং শ্রাবয়ন্তি স্ম নামগোত্রাণি ভারত।
পিতৃনামানি চ রণে গোত্রনামানি বা বিভো॥ 8-47-41 (57336) 
শ্রাবয়াণাশ্চ বহবস্তত্র যোধা বিশাম্পতে।
অন্যোন্যমবমৃদ্রন্তঃ শক্তিতোমরপট্টসৈঃ॥ 8-47-42 (57337) 
বর্তমানে তথা যুদ্ধে ঘোররূপে সুদারুণে।
ব্যষীদৎকৌরবী সেনা ভিন্না নৌরিব সাগরে॥ ॥ 8-47-43 (57338) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে সপ্তচৎবারিংশোঽধ্যায়ঃ॥ 47 ॥

 -   -  

8-47-4 বৃষ্ট্যঃ বৃষ্টয়ঃ॥ 8-47-47 সপ্তচৎবারিংশোঽধ্যায়ঃ॥





কর্ণপর্ব - অধ্যায় 048

॥ শ্রীঃ ॥

8.48. অধ্যায়ঃ 048 

 -   -  

অর্জুনস্য সংশপ্তকৈর্যুদ্ধম্॥ 1 ॥

 -   -  

8-48-0 (57339) 
সঞ্জয় উবাচ। 8-48-0 (4966) 
বর্তমানে তথা যুদ্ধে ক্ষত্রিয়াণাং নিমজ্জনে।
গাণ্ডীবস্য মহাঘোষঃ শ্রূয়তে যুধি মারিষ॥ 8-48-1 (57340) 
সংশপ্তকানামকরোৎকদনং যত্র পাণ্ডবঃ।
কোসলানাং তথা রাজন্নারায়ণবলস্য চ॥ 8-48-2 (57341) 
সংশপ্তকাস্তু সমরে শরবৃষ্টিঃ সমন্ততঃ।
অপাতয়ন্পার্থমূর্ধ্নি জয়গৃদ্ধাঃ প্রমন্যবঃ॥ 8-48-3 (57342) 
তাং শস্ত্রবৃষ্টিমায়ান্তীমুরসা ধারয়ন্প্রভুঃ।
ব্যগাহত পরান্পার্থো বিনিঘ্নন্রথিনাং বরান্॥ 8-48-4 (57343) 
বিক্ষোভ্য তু রথানীকং কঙ্কপত্রৈঃ শিলাশিতৈঃ।
আসসাদ ততঃ পার্থঃ সুশর্মাণং মহারথম্॥ 8-48-5 (57344) 
স তস্য শরবর্ষাণি ববর্ষ রথিনাং বরঃ।
তথা সংশপ্তকাশ্চৈব পার্থস্য সমরে স্থিতাঃ॥ 8-48-6 (57345) 
সুশর্মা তু ততঃ পার্থং বিদ্ধ্বা দশভিরাশুগৈঃ।
জনার্দনং ত্রিভির্বাণৈরহনদ্দক্ষিণে ভুজে॥ 8-48-7 (57346) 
ততোঽপরেণ ভল্লেন কেতুং পার্থস্য মারিষ।
বিব্যাধ সমরে রাজন্সুশর্মা ক্রোধমূর্চ্ছিতঃ॥ 8-48-8 (57347) 
স বানরবরো রাজন্বিশ্বকর্মকৃতো মহান্।
ননাদ সুমহানাদং নৃত্যন্নিব বিভীষয়ন্॥ 8-48-9 (57348) 
কপেস্তু নিনদং শ্রুৎবা সন্ত্রস্তা তব বাহিনী।
ভয়ং বিপুলমাসাদ্য নিশ্চেষ্টা সমপদ্যত॥ 8-48-10 (57349) 
ততঃ সা শুশুভে সেনা নিশ্চেষ্টাঽবস্থিতা নৃপ।
নানাপুষ্পসমাকীর্ণং যথা চিত্রীকৃতং বনম্॥ 8-48-11 (57350) 
প্রতিলভ্য ততঃ সংজ্ঞাং যোধাস্তে কুরুসত্তম।
অর্জুনং সিষিচুর্বাণৈঃ পর্বতং জলদা ইব॥ 8-48-12 (57351) 
সঞ্ছাদ্য সমরে পার্থং পরিবব্রুঃ সমন্ততঃ।
তে হয়ান্রথচক্রে তু রথেষাং চাপি মারিষ। 
গ্রহীতুং প্রচক্রমুশ্চৈব ক্রোধাবিষ্টাঃ সমন্ততঃ॥  8-48-13 (57352) 
নিগৃহ্য তু রথং তস্য যোধাস্তে তু সহস্রশঃ।
রথবন্ধং প্রচক্রুর্হি পাণ্ডবস্যামিতৌজসঃ॥ 8-48-14 (57353) 
রথমারুরুহুঃ কেচিৎকৃষ্ণপার্থৌ জিঘৃক্ষবঃ।
সংশপ্তকানাং যোধাস্তে সিংহনাদাংশ্চ নেদিরে॥ 8-48-15 (57354) 
অপরে জগৃহুশ্চৈব কেশবস্য মহাভুজৌ।
পার্থং চৈকে মহারাজ রথস্থং জগৃহুর্মুদা॥ 8-48-16 (57355) 
অচ্যুতঃ স মহাবাহুর্বিধুন্বন্রণমূর্ধনি।
পাতয়ামাস তান্সর্বান্দুষ্টহস্তীব হস্তিপান্॥ 8-48-17 (57356) 
স রথস্তৈর্গৃহীতস্তু পাণ্ডবস্য মহাত্মনঃ।
স্পন্দিতুং নাশকদ্রাজংস্তদদ্ভুতমিবাভবৎ॥ 8-48-18 (57357) 
ততঃ পার্থো মহাবাহুঃ সংবৃতঃ স্তৈর্মহারথৈঃ।
নিগৃহীতং রথং দৃষ্ট্বা তাংশ্চাপ্যাদ্রবতো বহূন্॥ 8-48-19 (57358) 
রথারূঢাংশ্চ সুবহূন্পদাঽঽক্ষিপ্য ন্যপাতয়ৎ।
অপাতয়দসম্ভ্রান্তঃ শরৈরাসন্নয়োধিভিঃ॥ 8-48-20 (57359) 
তাংস্তাপয়িৎবা সমরে পার্থঃ পরপুরঞ্জয়ঃ।
স্ময়ন্নিব মহাবাহুঃ কেশবং বাক্যমব্রবীৎ॥ 8-48-21 (57360) 
পশ্য কৃষ্ণ মহাবাহো সংশপ্তকগণান্বহূন্।
কুর্বতোঽসুকরং কর্ম মুমূর্ষূন্কালচোদিতান্॥ 8-48-22 (57361) 
রথবন্ধমিমং প্রাপ্য পৃথিব্যাং নাস্তি কশ্চন।
যঃ সহেত পুমাঁল্লোকে মদন্যঃ ক্ষত্রিয়র্ষভঃ॥ 8-48-23 (57362) 
পশ্যৈততানদ্য সমরে মৎপ্রয়ুক্তৈঃ সুতেজনৈঃ।
পাত্যমানান্রণে কৃষ্ণ শরৈরাশীবিষোপমৈঃ॥ 8-48-24 (57363) 
ইত্যেবমুক্ৎবা বীভৎসুঃ শঙ্খপ্রবরমুত্তমম্।
ব্যনাদয়দমেয়াত্মা দেবদত্তং মহামৃধে॥ 8-48-25 (57364) 
দেবদত্তস্বনং শ্রুৎবা কেশবোঽপি মহায়শাঃ।
পাঞ্চজন্যস্বনং চক্রে পূরয়ন্নিব রোদসী॥ 8-48-26 (57365) 
তয়োঃ শঙ্খস্বনং শ্রুৎবা সংশপ্তকবরূথিনী।
সঞ্চচাল মহারাজ বিত্রস্তা চাদ্রবদ্ভৃশম্॥ 8-48-27 (57366) 
নাগমস্ত্রং ততঃ পার্থঃ প্রাদুশ্চক্রে হসন্নিব।
পাদবন্ধং স তেষাং বৈ চক্রে তেন মহাস্ত্রবিৎ॥ 8-48-28 (57367) 
যানুদ্দিশ্য রণে পার্থঃ পাদবন্ধং চকার হ।
তে বদ্ধাঃ পাদবন্ধেন যোধাঃ সংশপ্তকাস্তদা॥ 8-48-29 (57368) 
নির্বিচেষ্টাস্তদাঽভূবন্পাণ্ডবস্যাস্ত্রতেজসা।
নির্বিচেষ্টাংস্ততো যোধানবধীৎপাণ্ডুনন্দনঃ। 
যথেন্দ্রঃ সমরে দৈত্যাংস্তারকস্য বধে পুরা॥  8-48-30 (57369) 
তে বধ্যমানাঃ সমরে মুমুচুস্তং রথোত্তমম্।
আয়ুধানি চ সর্বাণি বিস্রষ্টুমুপচক্রমুঃ॥ 8-48-31 (57370) 
ততঃ সুশর্মা রাজেন্দ্র গৃহীতাং বীক্ষ্য বাহিনীম্।
সৌপর্ণমস্ত্রং ৎবরিতঃ প্রাদুশ্চক্রে মহারথঃ॥ 8-48-32 (57371) 
ততঃ সুপর্ণাঃ সম্পেতুর্ভক্ষয়ন্তো ভুজঙ্গমান্।
ততো বিদুদ্রুবুর্নাগাস্তান্দৃষ্ট্বা খেচরান্নৃপ॥ 8-48-33 (57372) 
তদ্বিমুক্তং বলং রেজে পাদবন্ধাদ্বিশাম্পতে।
মেঘবন্ধাদ্যথা মুক্তো ভাস্করস্তাপয়ন্প্রজাঃ॥ 8-48-34 (57373) 
বিপ্রমুক্তাঃ স্বকা যোধাঃ ফল্গুনস্য রথং প্রতি।
সসৃজুঃ শরসঙ্ঘাংশ্চ শস্ত্রসঙ্ঘাংশ্চ মারিষ॥ 8-48-35 (57374) 
তাং মহাস্ত্রময়ীং বৃষ্টিং শরৈঃ সঞ্ছিদ্য ভারত।
অবধীৎসততো যোধান্বাসবিঃ পরবীরহা॥ 8-48-36 (57375) 
সুশর্মা তু ততো রাজন্বাণেন নতপর্বণা।
অর্জুনং হৃদয়ে বিদ্ধ্বা বিব্যাধান্যৈস্ত্রিসপ্তভিঃ॥ 8-48-37 (57376) 
স গাঢবিদ্ধো ব্যথিতো রথোপস্থ উপাবিশতৎ।
তত উচ্চুক্রুশুঃ সর্বে হতঃ পার্থ ইতি ব্রুবন্॥ 8-48-38 (57377) 
ততঃ শঙ্খনিনাদাশ্চ ভেরীশব্দাশ্চ পুষ্কলাঃ।
নানাবাদিত্রনিনদাঃ সিংহনাদাশ্চ জজ্ঞিরে॥ 8-48-39 (57378) 
প্রতিলভ্য ততঃ সংজ্ঞাং শ্বেতাশ্বঃ কৃষ্ণসারথিঃ।
সোঽতিবিদ্ধো মহেষ্বাসঃ শরৈরাশীবিপোপমৈঃ। 
সুশর্মাণং মহারাজ ক্রোধাবিষ্টো মহারথঃ॥  8-48-40 (57379) 
ততঃ শরশতৈঃ পার্থঃ সঞ্ছাদ্যৈনং ক্ষণাদ্রণে।
দিশস্তু বারয়ামাস বাণৈস্তত্র মহাস্ত্রবিৎ॥ 8-48-41 (57380) 
বিমুখীকৃত্য সমরে সুশর্মাণং ধনঞ্জয়ঃ।
ঐন্দ্রমস্ত্রমমেয়াত্মা প্রাদুশ্চক্রে হসন্নিব॥ 8-48-42 (57381) 
ততো বাণসহস্রাণি তদুৎসৃষ্টানি মারিষ।
সর্বদিক্ষু ব্যদৃশ্যন্ত সূদয়ন্তি রথদ্বিপান্॥ 8-48-43 (57382) 
হয়ান্পত্তীংশ্চ সমরে শস্ত্রৈঃ শতসহস্রশঃ।
ররাজ সমরে রাজঞ্শক্রো নিঘ্নন্নিবাসুরান্॥ 8-48-44 (57383) 
বধ্যমানে ততঃ সৈন্যে ভয়ং সুমহদাবিশৎ।
সংশপ্তকগণানাং চ গোপালানাং চ ভারত॥ 8-48-45 (57384) 
ন হি তত্র পুমান্কশ্চিদ্যোঽর্জুনং প্রতিবুধ্যতে।
পশ্যতাং তত্র বীরাণামহন্যত বলং তব॥ 8-48-46 (57385) 
হন্যমানং চ তদভূন্নিশ্চেষ্টং চ পরাক্রমে॥  8-48-47 (57386) 
অয়ুতং তত্র যোধানাং হৎবা পাণ্ডুসুতো রণে।
ব্যভ্রাজত মহারাজ বিধূমোঽগ্নিরিব জ্বলন্॥ 8-48-48 (57387) 
চতুর্দশসহস্রাণি যানি দৃষ্টনি ভারত।
রথানাময়ুতং চৈব ত্রিসহস্রাশ্চ দন্তিনঃ॥ 8-48-49 (57388) 
ততঃ সংশপ্তকা ভূয়ঃ পরিবব্রুর্ধনঞ্জয়ম্।
মর্তব্যমিতি নিশ্চিত্য জয়ং বাপ্যনিবর্তনম্॥ 8-48-50 (57389) 
তত্র যুদ্ধং মহচ্চাসীত্তাবকানাং বিশাম্পতে।
শূরেণ বলিনা সার্ধং পাণ্ডবেন কিরীটিনা। 
জিৎবা তান্ন্যহনৎপার্থঃ শত্রূঞ্শক্র ইবাসুরান্॥ ॥  8-48-51 (57390) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে অষ্টচৎবারিংশোঽধ্যায়ঃ॥ 48 ॥






কর্ণপর্ব - অধ্যায় 049

॥ শ্রীঃ ॥

8.49. অধ্যায়ঃ 049 

 -   -  

সঙ্কুলয়ুদ্ধম্॥ 1 ॥

 -   -  

8-49-0 (57391) 
সঞ্জয় উবাচ। 8-49-0 (4967) 
কৃতবর্মা কৃপো দ্রৌণিঃ সূতপুত্রশ্চ মারিষ।
উলূকঃ সৌবলশ্চৈব রাজা চ সহ সোদরৈঃ॥ 8-49-1 (57392) 
সীদমানাং চমূং দৃষ্ট্বা পাণ্ডুপুত্রভয়ার্দিতাম্।
সমুজ্জহ্রুঃ স্ম বেগেন ভিন্নাং নাবমিবার্ণবে॥ 8-49-2 (57393) 
ততো যুদ্ধমতীবাসীন্মুহূর্তমিব ভারত।
ভীরূণাং ত্রাসজননং শূরাণাং হর্ষবর্ধনম্॥ 8-49-3 (57394) 
কৃপেণ শরবর্ষাণি প্রতিমুক্তানি সংয়ুগে।
সৃঞ্জয়াংশ্ছাদয়ামাসুঃ শলভানাং ব্রজা ইব॥ 8-49-4 (57395) 
শিখণ্ডী চ ততঃ ক্রুদ্ধো গৌতমং ৎবরিতো যয়ৌ।
ববর্ষ শরবর্ষাণি সমন্তাদ্দ্বিজপুঙ্গবম্॥ 8-49-5 (57396) 
কৃপস্তু শরবর্ষং তদ্বিনিহত্য মহাস্ত্রবিৎ।
শিখণ্ডিনং রণে ক্রুদ্ধো বিব্যাধ দশভিঃ শরৈঃ॥ 8-49-6 (57397) 
ততঃ শিখণ্ডী কুপিতঃ শরৈঃ সপ্তভিরাহবে।
কৃপং বিব্যাধ কুপিতং কঙ্কপত্রৈরজিহ্মগৈঃ॥ 8-49-7 (57398) 
ততঃ কৃপঃ শরৈস্তীক্ষ্ণৈঃ সোঽতিবিদ্ধো মহারথঃ।
`ততঃ সুনিশিতৈস্তীক্ষ্ণৈঃ ক্ষুরপ্রৈর্হেমভূষিতৈঃ'। 
ব্যশ্বসূতরথং চক্রে শিখণ্ডিনমথো দ্বিজঃ॥  8-49-8 (57399) 
হতাশ্বাত্তু ততো যানাদবপ্লুত্য মহারথঃ।
খঙ্গং চর্ম তথা গৃহ্য সৎবরং ব্রাহ্মণং যয়ৌ॥ 8-49-9 (57400) 
তমাপতন্তং সহসা শরৈঃ সন্নতপর্বভিঃ।
বারয়ামাস সমরে তদদ্ভুতমিবাভবৎ॥ 8-49-10 (57401) 
তত্রাদ্ভুতমপশ্যাম শিলানাং প্লবনং যথা।
নিশ্চেষ্টো যদ্রণে রাজঞ্ছিখণ্ডী সমতিষ্ঠত॥ 8-49-11 (57402) 
কৃপেণ বারিতং দৃষ্ট্বা শিখণ্ডিনমথো নৃপ।
প্রত্যুদ্যযৌ কৃপং তূর্ণং ধৃষ্টদ্যুম্নো মহারথঃ॥ 8-49-12 (57403) 
ধৃষ্টদ্যুম্নং ততো যান্তং শারদ্বতরথং প্রতি।
প্রতিজগ্রাহ বেগেন কৃতবর্মা মহারথঃ॥ 8-49-13 (57404) 
যুধিষ্ঠিরমথায়ান্তং শারদ্বতরথং প্রতি।
সপুত্রং সহসৈন্যং চ দ্রোণপুত্রো ন্যবারয়ৎ॥ 8-49-14 (57405) 
নকুলং সহদেবং চ ৎবরমাণৌ মহারথৌ।
প্রতিজগ্রাহ তে পুত্রঃ শরবর্ষেণ বারয়ন্॥ 8-49-15 (57406) 
ভীমসেনং করূশাংশ্চ কেকয়ান্সহ সৃঞ্জয়ৈঃ।
কর্ণো বৈকর্তনো যুদ্ধে বারয়ামাস ভারত॥ 8-49-16 (57407) 
শিখণ্ডিনে ততো বাণান্কৃপঃ শারদ্বতো যুধি।
প্রাহিণোত্তবরয়া যুক্তো বীভৎসোরথ সন্নিধৌ॥ 8-49-17 (57408) 
তাঞ্ছরান্প্রেষিতাংস্তেন সমন্তাৎস্বর্ণভূষিতান্।
চিচ্ছেদ খঙ্গমাবিধ্য ভ্রাময়ংশ্চ পুনঃ পুনঃ॥ 8-49-18 (57409) 
শতচন্দ্রং চ তচ্চর্ম গৌতমস্তস্য ভারত।
ব্যধমৎসায়কৈস্তূর্ণং তত উচ্চুক্রুশুর্জনাঃ॥ 8-49-19 (57410) 
স বিচর্মা মহারাজ খঙ্গপাণিরুপাদ্রবৎ।
কৃপস্তং শরসঙ্ঘাতৈরাদ্রবন্তমপীডয়ৎ॥ 8-49-20 (57411) 
শারদ্বতশরৈর্গ্রস্তং ক্লিশ্যমানং মহাবলঃ।
চিত্রকেতুসুতো রাজন্সুকেতুস্ৎবরিতো যয়ৌ॥ 8-49-21 (57412) 
বিকিরন্ব্রাহ্মণং যুদ্ধে বহুভির্নিশিতৈঃ শরৈঃ।
অভ্যাপতদমেয়াত্মা গৌতমস্য রথং প্রতি॥ 8-49-22 (57413) 
দৃষ্ট্বা বিষক্তং তং চৈব ব্রাহ্মণং চ নিবারিতম্।
অপয়াতস্ততস্তূর্ণং শিখণ্ডী রাজসত্তম॥ 8-49-23 (57414) 
সুকেতুস্তু ততো রাজন্গৌতমং নবভিঃ শরৈঃ।
বিদ্ধ্বা বিব্যাধ সপ্তত্যা পুনশ্চৈনং ত্রিভিঃ শরৈঃ॥ 8-49-24 (57415) 
অথাস্য সশরং চাপং পুনশ্চিচ্ছেদ মারিষ।
সারথিং চ শরেণাস্য মৃশং মর্মস্বতাডয়ৎ॥ 8-49-25 (57416) 
গৌতমস্তু ততঃ ক্রুদ্ধো ধনুর্গৃহ্য নবং দৃঢম্।
সুকেতুং ত্রিংশতা বাণৈঃ সর্বমর্মস্বতাডয়ৎ॥ 8-49-26 (57417) 
স বিহ্বলিতসর্বাঙ্গঃ প্রচচাল রথোত্তমে।
ভূমিকম্পে যথা বৃক্ষশ্চচালাকম্পিতো ভৃশম্॥ 8-49-27 (57418) 
চলতস্তস্য কায়াত্তুং শিরো জ্বলিতকুণ্ডলম্।
সোষ্ণীষং সশিরস্ত্রাণং ক্ষুরপ্রেণ ৎবপাতয়ৎ॥ 8-49-28 (57419) 
তচ্ছিরঃ প্রাপতদ্ভূমৌ শ্যেনাহৃতমিবামিষম্।
ততোঽস্য কায়ো বসুধাং পশ্চাৎপ্রাপতদচ্যুত॥ 8-49-29 (57420) 
তস্মিন্হতে মহারাজ পুত্রাস্তস্য পদানুগাঃ।
গৌতমং সমরে ত্যক্ৎবা দুদ্রুবুস্তে দিশো দশ॥ 8-49-30 (57421) 
ধৃষ্টদ্যুম্নং তু সমরে সন্নিবার্য মহারথঃ।
কৃতবর্মাঽব্রবীদ্বৃষ্টস্তিষ্ঠতিষ্ঠেতি ভারত॥ 8-49-31 (57422) 
তদভূত্তুমুলং যুদ্বং বৃষ্ণিপার্ষতয়ো রণে।
আমিষার্থে যথা যুদ্ধং শ্যেনয়োঃ ক্রুদ্ধয়োর্নৃপ॥ 8-49-32 (57423) 
ধৃষ্টদ্যুম্নস্তু সমরে হার্দিক্যং নবভিঃ শরৈঃ।
আজঘানোরসি ক্রুদ্বঃ পীডয়ন্হৃদিকাত্মজম্॥ 8-49-33 (57424) 
কৃতবর্মা তু সমরে পার্ষতেন দৃঢাহতঃ।
পার্ষতং সরথং সাশ্বং ছাদয়ামাস সায়কৈঃ॥ 8-49-34 (57425) 
সরথশ্ছাদিতো রাজন্ধৃষ্টদ্যুম্নো ন দৃশ্যতে।
মেঘৈরিব পরিচ্ছন্নো ভাস্করো জলধারিভিঃ॥ 8-49-35 (57426) 
বিধূয় তং বাণগণং শরৈঃ কনকভূষণৈঃ।
ব্যরোচত রণে রাজন্ধৃষ্টদ্যুম্নঃ কৃতব্রণঃ॥ 8-49-36 (57427) 
ততস্তু পার্ষতঃ ক্রুদ্ধঃ শস্ত্রবৃষ্টিং সুদারুণাম্।
কৃতবর্মাণমাসাদ্য ব্যসৃজৎপৃতনাপতিঃ॥ 8-49-37 (57428) 
তামাপতন্তীং সহসা শস্ত্রবৃষ্টিং সুদারুণাম্।
শরৈরনেকসাহস্রৈর্হার্দিক্যোঽবারয়দ্যুধি॥ 8-49-38 (57429) 
দৃষ্ট্বা তু বারিতাং যুদ্ধে শস্ত্রবৃষ্টিং দুরাসদাম্।
কৃতবর্মাণমাসাদ্য বারয়ামাস পার্ষতঃ॥ 8-49-39 (57430) 
`যথা যুগ্মরথেনাজৌ বাহান্বাহেরমিশ্রয়ৎ।
গৃহীৎবা চর্ম খঙ্গং চ রথং তস্যাবপুপ্লুবে॥ 8-49-40 (57431) 
মিলিতেষ্বথ বাহেষু প্রত্যাসন্নে চ পার্ষতে।
দৃষ্ট্বাঽপদানং তস্যাশু গদাং জগ্রাহ সাৎবতঃ॥ 8-49-41 (57432) 
গদাপাণিস্ততো রাজন্রথাত্তূর্ণমবপ্লুতঃ।
তমদৃষ্ট্বা রথোপস্থে সারথিং সমতাডয়ৎ॥ 8-49-42 (57433) 
খঙ্গেন শিতধারেণ স হতঃ প্রাপতদ্রথাৎ।
কৃতবর্মা ততো হৃষ্টস্তলশব্দং চকার হ॥ 8-49-43 (57434) 
পার্ষতং চাব্রবীদ্রাজন্নেহ্যেহীতি পুনঃপুনঃ।
স তং ন মমৃষে যুদ্বে তলশব্দং সমীরিতম্॥ 8-49-44 (57435) 
অবপ্লুত্য রথাত্তস্মাৎস্বরথং পুনরাস্থিতঃ।
অভ্যযাৎস তু তত্তূর্ণং তিষ্ঠতিষ্ঠেতি চাব্রবীৎ॥ 8-49-45 (57436) 
ততো রাজন্মহেষ্বাসং কৃতবর্মাণমাশু বৈ।
গদাং গৃহ্য পুনর্বেগাৎকৃতবর্মাণমাহনৎ॥ 8-49-46 (57437) 
সোঽতিবিদ্বো বলবতা ন্যপতন্মূর্চ্ছয়া হতঃ।
শ্রুতর্বা রথমারোপ্য অপোবাহ রণাজিরাৎ'॥ 8-49-47 (57438) 
ধৃষ্টদ্যুম্নস্তু সমরে দৃষ্ট্বা শত্রুং মহারথঃ।
কৌরবান্সমরে তূর্ণং বারয়ামাস সায়কৈঃ॥ 8-49-48 (57439) 
ততস্তে তাবকা যোধা ধৃষ্টদ্যুম্নমুপাদ্রবন্।
সিংহনাদরবাংশ্চক্রুস্ততো যুদ্ধমবর্তত॥ ॥ 8-49-49 (57440) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে একোনপঞ্চাশোঽধ্যায়ঃ॥ 49 ॥






কর্ণপর্ব - অধ্যায় 050

॥ শ্রীঃ ॥

8.50. অধ্যায়ঃ 050 

 -   -  

সঙ্কুলয়ুদ্ধম্॥ 1 ॥ অশ্বত্থাম্না যুধিষ্ঠিরপরাজয়ঃ॥ 2 ॥

 -   -  

8-50-0 (57441) 
সঞ্জয় উবাচ। 8-50-0 (4968) 
দ্রৌণির্যুধিষ্ঠিরং দৃষ্ট্বা শৈনেয়েনাভিরক্ষিতম্।
দ্রৌপদেয়ৈস্তথা শূরৈরভ্যবর্তত হৃষ্টবৎ॥ 8-50-1 (57442) 
কিরন্নিষুগণান্ঘোরান্হেমপুঙ্খাঞ্শিলাশিতান্।
দর্শয়ন্বিবিধান্মার্গাঞ্শিক্ষয়া লঘুহস্তবান্॥ 8-50-2 (57443) 
খং পুরয়ঞ্শরৈস্তীক্ষ্ণৈর্বেগবদ্ভিঃ সমন্ততঃ।
যুধিষ্ঠিরস্য সমরে দিশঃ সর্বাঃ সমাবৃণোৎ॥ 8-50-3 (57444) 
ভারদ্বাজশরৈশ্ছন্নং ন প্রাজ্ঞায়ত কিঞ্চন।
বাণভূতমভূৎসর্বমায়োধনশিরো মহৎ॥ 8-50-4 (57445) 
বাণজালং দিবিষ্ঠং তৎস্বর্ণপুঙ্খবিভূষিতম্।
শুশুভে ভরতশ্রেষ্ঠ বিমানমিব বিষ্ঠিতম্॥ 8-50-5 (57446) 
তেন চ্ছন্নে রণে রাজন্বাণজালেন ভাস্বতা।
অভ্রচ্ছায়েব সজজ্ঞে হৃতরশ্মিস্তমোনুদঃ॥ 8-50-6 (57447) 
তদদ্ভুতমপশ্যাম বাণভূতে নভস্থলে।
ন স্ম সম্পততে ভূতং দ্রৌণের্দৃষ্ট্বা পরাক্রমম্॥ 8-50-7 (57448) 
সাত্যকির্যতমানস্তু ধর্মরাজস্তু পাণ়্ডবঃ।
তথেতরাণি সৈন্যানি ন স্ম চক্রুঃ পরাক্রমম্॥ 8-50-8 (57449) 
লাঘবং দ্রোণপুত্রস্য দৃষ্ট্বা তত্র মহারথাঃ।
ব্যস্ময়ন্ত মহারাজ ন চৈনং প্রত্যুদীক্ষিতুম্॥ 8-50-9 (57450) 
শেকুস্তে সর্বরাজানস্তপন্তমিব ভাস্করম্।
বধ্যমানে ততঃ সৈন্যে দ্রৌপদেয়া মহারথাঃ॥ 8-50-10 (57451) 
সাত্যকির্ধর্মরাজশ্চ পাঞ্চালাশ্চাপি সঙ্গতাঃ।
ত্যক্ৎবা মৃত্যুভয়ং ঘোরং দ্রৌণায়নিভুপাদ্রবন্॥ 8-50-11 (57452) 
সাত্যকিঃ সপ্তবিংশত্যা দ্রৌণিং বিদ্ধ্বা শিলীমুখৈঃ।
পুনর্বিব্যাধ নারাচৈঃ সপ্তভিঃ স্বর্ণভূষিতৈঃ॥ 8-50-12 (57453) 
যুধিষ্ঠিরস্ত্রিসপ্তত্যা প্রতিবিন্ধ্যশ্চ সপ্তভিঃ।
শ্রুতকর্মা ত্রিভির্বাণৈঃ শ্রুতকীর্তিশ্চ সপ্তভিঃ।  8-50-13 (57454) 
সুতসোমস্তু নবভিঃ শতানীকশ্চ সপ্তভিঃ।
অন্যে চ বহবঃ শূরা বিব্যধুস্তং সমন্ততঃ॥ 8-50-14 (57455) 
স তু ক্রুদ্ধস্ততো রাজন্নাশীবিপ ইব শ্বসন্।
সাত্যকিং পঞ্চবিংশত্যা প্রাবিধ্যত শিলীমুখৈঃ॥ 8-50-15 (57456) 
শ্রুতকীর্তিং চ নবভিঃ সুতসোমং চ পঞ্চভিঃ।
অষ্টভিঃ শ্রুতকর্মাণং প্রতিবিন্ধ্যং ত্রিভিঃ শরৈঃ॥ 8-50-16 (57457) 
শতানীকং চ নবভির্ধর্মপুত্রং চ পঞ্চভিঃ।
তথেতরাংস্ততঃ শূরান্দ্বাভ্যাং দ্বাভ্যামতাডয়ৎ। 
শ্রুতকীর্তেস্তথা চাপং চিচ্ছেদ নিশিতৈঃ শরৈঃ॥  8-50-17 (57458) 
অথান্যদ্বনুরাদায় শ্রুতকীর্তির্মহারথঃ।
দ্রৌণায়নিং ত্রিভির্বিদ্ব্বা বিব্যাধান্যৈঃ শিতৈঃ শরৈঃ॥ 8-50-18 (57459) 
ততো দ্রৌণির্মহারাজ শরবর্ষেণ ভারিষ।
ছাদয়ামাস তৎসৈন্যং সমন্তাদ্ভরতর্ষভ॥ 8-50-19 (57460) 
ততঃ পুনরমেয়াত্মা ধর্মরাজস্য কার্মুকম্।
দ্রৌণিশ্চিচ্ছেদ বিহসন্বিব্যাধ চ শরৈস্ত্রিভিঃ॥ 8-50-20 (57461) 
ততো ধর্মসুতো রাজন্প্রগৃহ্যান্যন্মহদ্ধনুঃ।
দ্রোণপুত্রং ত্রিপষ্ট ততু বাহ্বোরুরসি চার্পয়যৎ॥ 8-50-21 (57462) 
সাত্যকিস্তু ততঃ ক্রুদ্ধো দ্রৌণেঃ প্রহরতো রণে।
অর্ধচন্দ্রেণতীক্ষ্ণেন ধনুশ্ছিত্ৎবাঽনদদ্ভৃশম্॥ 8-50-22 (57463) 
ছিন্নধন্বা ততো দ্রৌণিঃ শক্ত্যা শক্তিমতাং বরঃ।
সারথিং পাতয়ামাস শৈনেয়স্য রথাদ্রুতম্॥ 8-50-23 (57464) 
অথান্যদ্বনুরাদায় দ্রোণপুত্রঃ প্রতাপবান্।
শৈনেয়ং শরবর্ষেণ চ্ছাদয়ামাস ভারত॥ 8-50-24 (57465) 
তস্যাশ্বাঃ প্রদ্রুতাঃ সঙ্খ্যে পতিতে রথসারথৌ।
তত্রতত্রৈব ধাবন্তঃ সমদৃশ্যন্ত ভারত॥ 8-50-25 (57466) 
যুধিষ্ঠিরপুরোগাস্তু দ্রৌণিং শস্ত্রভৃতাং বরম্।
অভ্যবর্ষন্ত বেগেন বিসৃজন্তঃ শিতাঞ্ছরান্॥ 8-50-26 (57467) 
সহসা পততস্তান্বৈ ক্রুদ্বরূপান্পরন্তপঃ।
প্রহসন্প্রতিজগ্রাহ দ্রোণপুত্রো মহারণে॥ 8-50-27 (57468) 
ততঃ শরশতজ্বালঃ সেনাকক্ষং মহারণে।
দ্রৌণির্দদাহ সমরে কক্ষমগ্নিরিবোত্থিতঃ॥ 8-50-28 (57469) 
তদ্বলং পাণ্ডুপুত্রস্য দ্রোণপুত্রপ্রতাপিতম্।
চুক্ষুভে ভরতশ্রেষ্ঠ তস্মিন্নেব চমূমুখে॥ 8-50-29 (57470) 
তদ্বলং পাণ্ডবেয়স্য দ্রোণপুত্রঃ শরার্চিষা।
তাপয়ন্ভরতশ্রেষ্ঠ গভস্তিভিরিবাংশুমান্॥ 8-50-30 (57471) 
তৎপচ্যমানং মর্ষেণ ব্রাহ্মণস্য চ সায়কৈঃ।
ক্ষুভ্যতে পাণ্ডবং সৈন্যং তিমিনেব নদীমুখম্॥ 8-50-31 (57472) 
দৃষ্ট্বা চৈব মহারাজ দ্রোণপুত্রপরাক্রমম্।
সর্বান্দুর্যোধনঃ পার্থান্হতান্যুদ্বেঽভ্যমন্যত॥ 8-50-32 (57473) 
যুধিষ্ঠিরস্তু ৎবরিতো দ্রৌণিং পীড্য মহারথম্।
অব্রবীদ্দ্রোণপুত্রং স রোষামর্ষসমন্বিতঃ॥ 8-50-33 (57474) 
`জানামি ৎবাং যুধি শ্রেষ্ঠ বীর্যবন্তং বলান্বিতম্।
কৃতাস্ত্রং কৃতিনং চৈব তথা লঘুপরাক্রমম্॥ 8-50-34 (57475) 
বলমেতদ্ভবান্সর্বং পার্ষতে যদি দর্সয়েৎ।
ততস্ৎবাং বলবন্তং চ কৃতবিদ্যং চ বিদ্মহে॥ 8-50-35 (57476) 
ন হি বৈ পার্পতং দৃষ্ট্বা সমরে শত্রুসূদনম্।
ভবেত্তব বলং কিঞ্চিদ্ব্রবীমি ৎবাং ন তু দ্বিজম্'॥ 8-50-36 (57477) 
নৈব নাম তব প্রীতির্নৈব নাম কৃতজ্ঞতা।
যতস্ৎবং পুরুষব্যাঘ্র মামেবাদ্য জিঘাংসসি॥ 8-50-37 (57478) 
ব্রাহ্মণেন তপঃ কার্যং শমশ্চ দমএব চ।
ক্ষত্রিয়েণ ধনুর্নাভ্যং স ভবান্ব্রাহ্মণব্রুবঃ॥ 8-50-38 (57479) 
মিষতস্তে মহাবাহো যুধি জেষ্যামি কৌরবান্।
কুরুষ্ব সমরে কর্ম ব্রহ্মবন্ধে যথেষ্টতঃ॥ 8-50-39 (57480) 
এবমুক্তো মহারাজ দ্রোণপুত্রঃ সয়ন্নিব।
যুক্ত তত্ৎবং চ সঞ্চিন্ত্য নোত্তরং কিঞ্চিদব্রবীৎ॥ 8-50-40 (57481) 
অনুক্ৎবা চ ততঃ কিঞ্চিচ্ছরবর্ষেণ পাণ্ডবম্।
ছাদয়ামাস সমরে ক্রুদ্ধোঽন্তক ইব প্রজাঃ॥ 8-50-41 (57482) 
স চ্ছাদ্যমানস্তু তদা দ্রোণপুত্রেণ মারিষ।
পার্থোঽপয়াতঃ শীঘ্রং বৈ প্রগৃহ্য মহতীং চমূম্॥ 8-50-42 (57483) 
অপয়াতে ততস্তস্মিন্ধর্মপুত্রে যুধিষ্ঠিরে।
দ্রোণপুত্রঃ স্থিতো রাজন্প্রত্যাদেশান্মহাত্মনঃ॥ 8-50-43 (57484) 
ততো যুধিষ্ঠিরো রাজংস্ত্যক্ৎবা দ্রৌণিং মহাহবে।
প্রয়যৌ তাবকং সৈন্যং যুক্তঃ ক্রুরায় কর্মণে॥ ॥ 8-50-44 (57485) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে পঞ্চাশোঽধ্যায়ঃ॥ 50 ॥






কর্ণপর্ব - অধ্যায় 051

॥ শ্রীঃ ॥

8.51. অধ্যায়ঃ 051 

 -   -  

সঙ্কুলয়ুদ্ধম্॥ 1 ॥

 -   -  

8-51-0 (57486) 
সঞ্জয় উবাচ। 8-51-0 (4969) 
ভীমসেনং সপাঞ্চালং চেদিকেকয়সংবৃতম্।
সেনাপতিঃ স্বয়ং ক্রুদ্ধো বারয়ামাস সায়কৈঃ॥ 8-51-1 (57487) 
ততস্তু চেদিকারূশান্সৃঢ্জয়াংশ্চ মহারথান্।
কর্ণো জঘান সমরে ভীমসেনস্য পশ্যতঃ॥ 8-51-2 (57488) 
ভীমসেনস্ততঃ কর্ণে বিহায় রথসত্তমম্।
প্রয়যৌ কৌরবং সৈন্যং কক্ষমগ্নিরিব জ্বলন্॥ 8-51-3 (57489) 
সূতপুত্রোঽপি সমরে পাঞ্চালান্কেকয়াংস্তথা।
সৃঞ্জয়াংশ্চ মহেষ্বাসান্নিজঘানং সহস্রশঃ॥ 8-51-4 (57490) 
সংশপ্তকেষু পার্থশ্চ কৌরবেষু বৃকোদরঃ।
পাঞ্চালেষু তথা কর্ণঃ ক্ষয়ং চক্রুর্মহারথাঃ॥ 8-51-5 (57491) 
তে ক্ষত্রিয়া দহ্যামানাস্ত্রিভিস্তৈঃ পাবকোপমৈঃ।
জগ্মুর্বিনাশং সমরে রাজন্দুর্মন্ত্রিতে তব॥ 8-51-6 (57492) 
ততো দুর্যোধনঃ ক্রুদ্দো নকুলং নবভিঃ শরৈঃ।
বিব্যাধ ভরতশ্রেষ্ঠ চতুরশ্চাস্য বাজিনঃ॥ 8-51-7 (57493) 
ততঃ পরমমেয়াত্মা তব পুত্রো জনাধিপ।
ক্ষুরেণ সহদেবস্য ধ্বজং চিচ্ছেদ কাঞ্চনম্॥ 8-51-8 (57494) 
নকুলস্তু ততঃ ক্রুদ্ধস্তব পুত্রং চ সপ্তভিঃ।
জঘান সমরে রাজন্সহদেবশ্চ পঞ্চভিঃ॥ 8-51-9 (57495) 
তাবুভৌ ভরতশ্রেষ্ঠৌ জ্যেষ্ঠৌ সর্বধনুষ্মতাম্।
বিব্যাধোরসি সঙ্ক্রুদ্ধঃ পঞ্চভিঃ পঞ্চভিঃ শরৈঃ॥ 8-51-10 (57496) 
ততোঽপরাভ্যাং ভল্লাব্যাং ধনুষী সমকৃন্তত।
যময়োঃ প্রসভং বীরো বিব্যাধাশু ত্রিভিস্ত্রিভিঃ॥ 8-51-11 (57497) 
তাবন্যে ধনুষী শ্রেষ্ঠে শক্রচাপনিভে শুভে।
প্রগৃহ্য রেজতুঃ শূরৌ দেবপুত্রসমৌ যুধি॥ 8-51-12 (57498) 
ততস্তৌ রভসৌ যুদ্ধে ভ্রাতরৌ ভ্রাতরং যুধি।
শরৈর্ববর্ষতুর্ঘোরৈর্মহামেঘৌ যথাঽচলম্॥ 8-51-13 (57499) 
ততঃ ক্রুদ্ধো মহারাজ তব পুত্রো মহারথঃ।
পাণ়্ডুপুত্রৌ মহেষ্বাসৌ বারয়ামাস পত্রিভিঃ॥ 8-51-14 (57500) 
ধনুর্মণ্ডলমেবাস্য দদৃশে যুধি ভারত।
সায়কাশ্চাপ্যদৃশ্যন্ত নিশ্চরন্তঃ সমন্ততঃ॥ 8-51-15 (57501) 
`তস্য সায়কসঞ্ছন্নৌ মাদ্রেয়ৌ ন বিরেজতুঃ।
মেঘচ্ছন্নৌ যথা ব্যোম্নি চন্দ্রসূর্যৌ গতপ্রভৌ॥ 8-51-16 (57502) 
তে তু বাণা মহারাজ স্বর্ণপুঙ্খাঃ শিলাশিতাঃ'।
আচ্ছাদয়ন্দিশঃ সর্বাঃ সূর্যস্যেব মরীচয়ঃ॥ 8-51-17 (57503) 
বাণভূতে ততস্তস্মিন্সঞ্ছন্নে চ নভস্তলে।
রাজ্ঞস্তু দদৃশে রূপং কালান্তকয়মোপমম্॥ 8-51-18 (57504) 
পরাক্রমং তু তং দৃষ্ট্বা তব সূনোর্মহারথাঃ।
মৃত্যোরুপান্তিকং প্রাপ্তৌ মাদ্রীপুত্রৌ স্ম মেনিরে॥ 8-51-19 (57505) 
ততঃ সেনাপতী রাজন্পাণ্ডবানাং মহারথঃ।
পার্ষতঃ প্রয়যৌ তত্র যত্র রাজা সুয়োধনঃ॥ 8-51-20 (57506) 
মাদ্রীপুত্রৌ ততঃ শূরৌ ব্যতিক্রম্য মহারথৌ।
ধৃষ্টদ্যুম্নস্তব সুতং পীডয়ামাস সায়কৈঃ॥ 8-51-21 (57507) 
তমবিধ্যদমেয়াত্মা তব পুত্রো হ্যমর্পণঃ।
পাঞ্চাল্যং পঞ্চবিংশত্যা প্রহস্য পুরুষর্ষভঃ॥ 8-51-22 (57508) 
ততঃ পুনরমেয়াত্মা তব পুত্রো হ্যমর্ষণঃ।
বিদ্ধ্বা ননাদ পাঞ্চাল্যং ষষ্ট্যা পঞ্চভিরেব চ॥ 8-51-23 (57509) 
তথাস্য সশরং চাপং মুষ্টিদেশে বিশাম্পতে।
ক্ষুরপ্রেণ সুতীক্ষ্ণেন রাজা চিচ্ছেদ সংয়ুগে॥ 8-51-24 (57510) 
তদপাস্য ধনুশ্ছিন্নং পাঞ্চাল্যঃ শত্রুকর্শনঃ।
অন্যদাদত্ত বেগেন ধনুর্ভারসহং নবম্॥ 8-51-25 (57511) 
ক্রোধাদ্রুধিররক্তাক্ষঃ সংরম্ভাৎপ্রজ্বলন্নিব।
অশোভত মহেষ্বাসো ধৃষ্টদ্যুম্নঃ কৃতব্রণঃ॥ 8-51-26 (57512) 
স পঞ্চদশ নারাচাঞ্শ্বসতঃ পন্নগানিব।
জিঘাংসুর্ভরতশ্রেষ্ঠং ধৃষ্টদ্যুম্নো ব্যপাসৃজৎ॥ 8-51-27 (57513) 
তে বর্ম হেমবিকৃতং ভিত্ৎবা রাজ্ঞঃ শিলীমুখাঃ।
বিবিশুর্বসুধাং বেগাৎকঙ্কবর্হিণবাসসঃ॥ 8-51-28 (57514) 
সোঽতিবিদ্ধো মহারাজ পুত্রস্তেঽতিব্যরাজত।
বসন্তকালে সুমহান্প্রফুল্ল ইব কিংশুকঃ॥ 8-51-29 (57515) 
স চ্ছিন্নবর্মা নারাচপ্রহারৈর্ঝর্ঝরীকৃতঃ।
ধৃষ্টদ্যুম্নস্য ভল্লেন ক্রুদ্ধশ্চিচ্ছেদ কার্মুকম্॥ 8-51-30 (57516) 
অথৈনং ছিন্নধন্বানং ৎবরমাণো মহীপতিঃ।
সায়কৈর্দশভী রাজন্ভ্রুবোর্মধ্যে সমার্পয়ৎ॥ 8-51-31 (57517) 
তস্য তেঽশোভয়ন্বক্ত্রং কর্মারপরিমার্জিতাঃ।
প্রফুল্লং পঙ্কজং যদ্বদ্ধমরা মধুলিপ্সবঃ॥ 8-51-32 (57518) 
তদপাস্য ধনুশ্ছিন্নং দৃষ্টদ্যুম্নো মহামনাঃ।
অন্যদাদত্ত বেগেন ধনুর্ভল্লাংশ্চ ষোডশ॥ 8-51-33 (57519) 
ততো দুর্যোধনস্যাশ্বান্হৎবা সূতং চ পঞ্চভিঃ।
ধনুশ্চিচ্ছেদ ভল্লেন জাতরূপপরিষ্কৃতম্॥ 8-51-34 (57520) 
রথং সোপস্করং ছত্রং শক্তিং খঙ্গং গদাং ধ্বজম্।
ভল্লৈশ্চিচ্ছেদ দশভিঃ পুত্রস্য তব পার্ষতঃ॥ 8-51-35 (57521) 
তপনীয়াঙ্গদং ছত্রং নাগং মণিময়ং শুভম্।
ধ্বজং কুরুপতেশ্ছিন্নং দদৃশুঃ সর্বপার্থিবাঃ॥ 8-51-36 (57522) 
দুর্যোধনং তু বিরথং ছিন্নবর্মায়ুধধ্বজম্।
ভ্রাতরং সমুদৈক্ষন্ত সোদরা ভরতর্ষভ॥ 8-51-37 (57523) 
তমারোপ্য রথে রাজন্কুণ্ডধারো মহারথম্।
অপাহরদসম্ভ্রান্তো ধৃষ্টদ্যুম্নস্য পশ্যতঃ॥ 8-51-38 (57524) 
কর্ণস্তু সাত্যকিং হিৎবা রাজগৃঘ্নুরমর্ষণঃ।
দ্রোমহন্তারমুগ্রেষুং সসারাভিমুখো রণে॥ 8-51-39 (57525) 
তং পৃষ্ঠতোঽন্বয়াত্তূর্ণং শৈনেয়োঽভিহতঃ শরৈঃ।
বারণং জঘনোপান্তে বিষাণাভ্যামিব দ্বিপঃ॥ 8-51-40 (57526) 
স ভারতপুরোগানাং রাজ্ঞাং চ সুমহাত্মনাম্।
কর্ণপার্ষতয়োর্যুদ্বে সঙ্ক্রদ্ধানাং মহারণে॥ 8-51-41 (57527) 
ন পাণ্ডবানাং নাস্মাকং কশ্চিদাসীৎপরাঙ্মুখঃ।
প্রত্যদৃশ্যত যৎকর্ণঃ পাঞ্চালাংস্ৎবরিতো যয়ৌ॥ 8-51-42 (57528) 
তস্মিন্ক্ষণে নরশ্রেষ্ঠ গজবাজিরথক্ষয়ঃ।
প্রাদুরাসীদুভয়তো রাজন্মধ্যগতেঽহনি॥ 8-51-43 (57529) 
পাঞ্চালাস্তু মহারাজ ৎবরিতা বিজিগীষবঃ।
সর্বতোঽভ্যদ্রবন্কর্ণং পতত্ত্রিণ ইব দ্রুমম্॥ 8-51-44 (57530) 
তেষামাধিরথিঃ ক্রুদ্ধঃ প্রধানান্বৈ তরস্বিনঃ।
বিচিন্বন্নিব বাণৌঘৈঃ সমাসাদয়দগ্রতঃ॥ 8-51-45 (57531) 
ব্যাঘ্রকেতুঃ সুশর্মা চ শুক্রশ্চিত্রায়ুধঃ ক্রতুঃ।
দুর্জয়ো রোচমানশ্চ সিংহসেনস্তথাঽষ্টমঃ। 
মহতা রথবংশেন পরিবব্রুর্নরোত্তমম্॥  8-51-46 (57532) 
সৃজন্তঃ সায়কাংস্তূর্ণং কর্ণমাহবশোভিনম্।
যতমানাংস্তু তাঞ্শূরান্মনুজেন্দ্রঃ শিতৈঃ শরৈঃ। 
অষ্টাভিরষ্টৌ রাধেয়ঃ পাঞ্চালান্ন্যহনদ্রণে॥  8-51-47 (57533) 
অথাপরান্মহারাজ সূতপুত্রঃ প্রতাপবান্।
জঘান বহুসাহস্রান্যোধান্যুদ্ববিশারদান্॥ 8-51-48 (57534) 
বিষ্ণুং চ বিষ্ণুবর্মাণং দেবাপিং ভদ্রমেব চ।
দণ্ডধারং চ সমরে চিত্রং চিংত্রায়ুধং হরিম্॥ 8-51-49 (57535) 
সিংহকেতুং রোচমানং শলভং চ মহারথম্।
নিজঘান সুসঙ্ক্রুদ্বশ্চেদীনাং চ মহারথান্॥ 8-51-50 (57536) 
তেষামাদদতঃ প্রাণানাসীদাধিরথের্বপুঃ।
শোণিতাভ্যুক্ষিতাঙ্গস্য রুদ্রস্যৈবাতিভৈরবম্॥ 8-51-51 (57537) 
তত্র ভারত কর্ণেন মাতঙ্গাস্তাডিতাঃ শরৈঃ।
সর্বতোঽভ্যদ্রবন্ভীতাঃ কুর্বন্তো মহদাকুলম্॥ 8-51-52 (57538) 
নিপেতুরুর্ব্যাং সমরে কর্ণসায়কতাডিতাঃ।
কুর্বন্তো বিবিধান্নাদান্বজ্রনুন্না ইবাচলাঃ॥ 8-51-53 (57539) 
গজবাজিমনুষ্যৈশ্চ নিপতদ্ভিঃ সমন্ততঃ।
রথৈর্ভগ্নৈর্ধ্বজৈশ্চৈব সমাস্তীর্যত মেদিনী॥ 8-51-54 (57540) 
নৈবং ভাষ্মো ন চ দ্রোণো নান্যে যুধি চ তাবকাঃ।
চক্রুঃ স্ম তাদৃশং কর্ম যাদৃশং কৃতবান্রণে॥ 8-51-55 (57541) 
মৃগমধ্যে যথা সিংহো দৃশ্যতে নির্ভয়শ্চরন্।
পাঞ্চালানাং তথা মধ্যে কর্ণোঽচরদভীতবৎ॥ 8-51-56 (57542) 
সূতপুত্রোঽথ নাগেষু হয়েষু চ রথেষু চ।
নরেষু চ নরব্যাঘ্রশ্চকার কদনং মহৎ॥ 8-51-57 (57543) 
যথা মৃগগণাংস্ত্রস্তান্সিংহো দ্রাবয়তে দিশঃ।
পাঞ্চালানাং রথব্রাতান্কর্ণো ব্যদ্রাবয়ত্তথা॥ 8-51-58 (57544) 
সিংহং স্ম হি যথা প্রাপ্য ন জীবন্তি মৃগাঃ ক্বচিৎ।
তথা কর্ণমনুপ্রাপ্তা ন জীবন্তি স্ম সৃঞ্জয়াঃ॥ 8-51-59 (57545) 
বৈশ্বানরমুখং প্রাপ্য দহ্যন্তে শলভা যথা।
কর্ণাগ্রিং সমরে প্রাপ্য দগ্ধা ভারত সৃঞ্জয়ঃ॥ 8-51-60 (57546) 
চেদিষ্বেকেন কর্ণেন পাঞ্চালেষু চ ভারত।
বেশ্রাব্য নাম নিহতা বহবঃ শূরসম্পতাঃ॥ 8-51-61 (57547) 
মম চাসীন্মতী রাজন্দৃষ্ট্বা কর্ণস্য বিক্রমম্।
নৈকোঽপ্যাধিরথের্জীবন্পাঞ্চাল্যো মোক্ষ্যতে যুধি॥ 8-51-62 (57548) 
সঙ্খ্যে বিমর্দ্য পাঞ্চালান্সূতপুত্রঃ পুনঃ পুনঃ।
অভ্যধাবৎসুসঙ্ক্রুদ্ধঃ কুন্তীপুত্রং যুধিষ্ঠিরম্॥ 8-51-63 (57549) 
ধৃষ্টদ্যুম্নশ্চ রাজানং দ্রৌপদেয়াশ্চ মারিষ।
পরিবব্রুরমিত্রঘ্নং শতশশ্চাপরে জনাঃ॥ 8-51-64 (57550) 
শিখণ্ডী সহদেবশ্চ নকুলো নাকুলিস্তথা।
জনমেজয়ঃ শিনের্নপ্তা বহবশ্চ প্রভদ্রকাঃ॥ 8-51-65 (57551) 
এতে পুরোগমা ভূৎবা ধৃষ্টদ্যুম্নশ্চ সংয়ুগে।
কর্ণমস্যন্তমিষ্বস্ত্রৈস্ততক্ষুরমিতৌজসম্॥ 8-51-66 (57552) 
তাংস্তত্রাধিরথিঃ সঙ্খ্যে চেদিপাঞ্চালপাণ্ডবান্।
একো বহূনভ্যপতদ্গরুত্মানিব পন্নগান্॥ 8-51-67 (57553) 
তৈঃ কর্ণস্যাভবদ্যুদ্ধং ঘোররূপং বিশাম্পতে।
তাদৃগ্যাদৃক্পুরাবৃত্তং দেবানাং দানবৈঃ সহ॥ 8-51-68 (57554) 
তান্সমেতান্মহেষ্বাসাঞ্শরবর্ষৌধবর্ষিণঃ।
একো ব্যধমদব্যগ্রস্তমাংসীব দিবাকরঃ॥ 8-51-69 (57555) 
ভীমসেনস্তু সংসক্তে রাধেয়ে পাণ্ডবৈঃ সহ।
সর্বতোঽভ্যহনৎক্রুদ্ধো যমদণ্ডনিভৈঃ শরৈঃ॥ 8-51-70 (57556) 
বাহ্লীকান্কেকয়ান্মাৎস্যান্বাসাত্যান্মদ্রসৈন্ধবান্।
একঃ সঙ্খ্যে মহেষ্বাসো যোধয়ন্বহ্বশোভত॥ 8-51-71 (57557) 
তত্র মর্মসু ভীমেন নারাচৈস্তাডিতা গজাঃ।
প্রপতন্তো হতারোহাঃ কম্পয়ন্তি স্ম মেদিনীম্॥ 8-51-72 (57558) 
বাজিনশ্চ হতারোহাঃ পত্তয়শ্চ গতাসবঃ।
অশেরত মহারাজ বমন্তো রুধিরং বহু॥ 8-51-73 (57559) 
তাডিতাঃ সহসা নাগা ভীমসেনেন মারিষ।
নিপতন্তি মহাবেগা বজ্ররুগ্ণা ইবাচলাঃ॥ 8-51-74 (57560) 
পতিতৈস্তৈর্মহারাজ বেগবদ্ভির্মহারথৈঃ।
শুশুভে বসুধা রাজন্বিকীর্ণৈরিব পর্বতৈঃ॥ 8-51-75 (57561) 
সহস্রশশ্চ রথিনঃ পত্তয়ঃ পতিতায়ুধাঃ।
অক্ষতাঃ সমদৃশ্যন্ত ভীমাদ্ভীতা গতাসবঃ॥ 8-51-76 (57562) 
রথিভিঃ সাদিভিঃ সূতৈঃ পাদাতৈর্বাজিভির্গজৈঃ।
ভীমসেনশরৈশ্ছিন্নৈরাচ্ছন্না সুধাভবৎ॥
তৎস্তম্ভিতমিবাতিষ্ঠদ্ভীমসেনভয়ার্দিতম্।  8-51-77 (57563) 
দুর্যোধনবলং সর্বং নিরুৎসাহং কৃতং রণে।
নিশ্চেষ্টং তুমুলং দীনং বভৌ তস্মিন্মহারণে॥ 8-51-78 (57564) 
প্রসন্নসলিলে কালে যথা স্যাৎসাগরো নৃপ।
তদ্বত্তব বলং তদ্বৈ নিশ্চলং সমবস্থিতম্॥ 8-51-79 (57565) 
মন্যুবীর্যবলোপেতং দর্পাৎপ্রত্যবরোপিতম্।
অভবত্তব পুত্রস্য তৎসৈন্যং নিষ্প্রভং তদা॥ 8-51-80 (57566) 
তে বলে ভরতশ্রেষ্ঠ বধ্যমানে পরস্পরম্।
রুধিরৌঘপরিক্লিন্নে রুধিরার্দ্রে বভূবতুঃ॥ 8-51-81 (57567) 
সূতপুত্রোঽবধীৎক্রুদ্বঃ পাণ্ডবানামনীকিনীম্।
ভীমসেনঃ কুরূণাং চ ত্রিগর্তানাং ধনঞ্জয়ঃ॥ 8-51-82 (57568) 
বর্তমানে তথা রোদ্রে সঙ্গ্রামেঽদ্ভুতদর্শনে।
নিহত্য পৃতনামধ্যং সংশপ্তকগণান্বহূন্। 
অর্জুনো জয়তাং শ্রেষ্ঠো বাসুদেবমথাব্রবীৎ॥  8-51-83 (57569) 
প্রভগ্নং বলমেতদ্ধি যোৎস্যমানং ময়া সহ।
এতে ধাবন্তি সগণাঃ সংশপ্তকমহারথাঃ॥ 8-51-84 (57570) 
`দুর্জয়া হ্যেব সমরে দেবৈরপি সবাসবৈঃ'।
অপারয়ন্তো মদ্বাণান্সিংহশব্দং মৃগা ইব॥ 8-51-85 (57571) 
দীর্যতে চ মহৎসৈন্যং সৃঞ্জয়ানাং মহারণে।
`কুরবশ্চাভিধাবন্তি ভীমসেনভয়ার্দিতাঃ'॥ 8-51-86 (57572) 
হস্তিকক্ষ্যো হ্যসৌ কৃষ্ণ কেতুঃ কর্ণস্য ধীমতঃ।
দৃশ্যতে রাজসৈন্যস্য মধ্যে বিচরতো মুহুঃ॥ 8-51-87 (57573) 
ন চ কর্ণং রণে শক্তা জেতুমেতে মহারথাঃ।
জানীতে হি ভবান্কর্ণং বীর্যবন্তং পরাক্রমে॥ 8-51-88 (57574) 
তত্র যাহি যতঃ কর্ণো দ্রাবয়ত্যেষ নো বলম্।
ত্রিগর্তান্বর্জয়ন্যাহি সূতপুত্রং মহারথম্। 
এতন্মে রোচতে কৃষ্ণ যথা বা তব রোচতে॥  8-51-89 (57575) 
এতচ্ছ্রুৎবা বচস্তস্য গোবিন্দঃ প্রহসন্নিব।
অব্রবীদর্জুনং তূর্ণং কৌরবান্যাহি পাণ্ডব॥ 8-51-90 (57576) 
ততস্তব মহাসৈন্যং গোবিন্দপ্রেরিতা হয়াঃ।
হংসবর্ণা বিশংস্তূর্ণং বহন্তোঽর্জুনমাহবে॥ 8-51-91 (57577) 
কেশবপ্রেরিতৈরশ্বৈঃ শ্বেতৈঃ কাঞ্চনভূষণৈঃ।
প্রবিশদ্ভিস্তব বলং চতুর্দিশমদীর্যত॥ 8-51-92 (57578) 
মেঘস্তনিতনির্হাদঃ স রথো বানরধ্বজঃ।
চলৎপতাকস্তাং সেনাং বিমানং দ্যামিবাবিশৎ॥ 8-51-93 (57579) 
তৌ বিদার্য মহাসেনাং প্রবিষ্টৌ কেশবার্জুনো।
ক্রুদ্ধৌ সংরম্ভরক্তাক্ষৌ বিভ্রাজেতাং মহাদ্যুতী॥ 8-51-94 (57580) 
যুদ্ধশৌণ্ডৌ সমাহূতাবাগতৌ তৌ রণাধ্বরম্।
যজ্বভির্বিধিনা হূতৌ মখং দেবাবিবাশ্বিনৌ॥ 8-51-95 (57581) 
`ক্রোধতাম্রেক্ষণৌ শূরৌ শুশুভাতে মহাবলৌ।
মদোৎকটৌ যথা নাগৌ দৃষ্টিসঞ্চারচারিণৌ'॥ 8-51-96 (57582) 
ক্রুদ্ধৌ তৌ তু নরব্যাঘ্রো যোগবন্তৌ বভূবতুঃ।
তলশব্দেন রুষিতৌ মহানাগাবিবোৎকটৌ॥ 8-51-97 (57583) 
বিগাহ্য তু রথানীকমশ্বসঙ্ঘাংশ্চ ফল্গুনঃ।
ব্যচরৎপৃতনামধ্যে পাশহস্ত ইবানৎকঃ॥ 8-51-98 (57584) 
তং দৃষ্ট্বা যুধি বিক্রান্তং সেনায়াং তব ভারত।
সংশপ্তকগণান্ভূয়ঃ পুত্রস্তে সমচূচুদৎ॥ 8-51-99 (57585) 
ততো রথসহস্রেণ দ্বিরদানাং ত্রিভিঃ শতৈঃ।
চতুর্দশসহস্রৈস্তু তুরগাণাং মহাহবে। 
দ্বাভ্যাং শতসহস্রাভ্যাং পদাতীনাং চ ধন্বিনাম্॥  8-51-100 (57586) 
শূরাণাং লব্ধলক্ষাণাং বিদিতানাং সমন্ততঃ।
অভ্যবর্তন্ত কৌন্তেয়ং ছাদয়ন্তো মহারথাঃ॥ 8-51-100 (57587) 
শরবর্ষৈর্মহারাজ সর্বতঃ পাণ্ডুনন্দনম্।
স চ্ছাদ্যমানঃ সমরে শরৈঃ পরবলার্দনঃ॥ 8-51-101 (57588) 
দর্শয়ন্রৌদ্রমাত্মানং পাশহস্ত ইবান্তকঃ।
নিঘ্নন্সংশপ্তকান্পার্থঃ প্রেক্ষণীয়তরোঽভবৎ॥ 8-51-102 (57589) 
ততো বিদ্যুৎপ্রভৈর্বাণৈঃ কার্তস্বরবিভূষিতৈঃ।
নিরন্তরমিবাকাশমাসীচ্ছন্নং কিরীটিনা॥ 8-51-103 (57590) 
কিরীটিচাপনির্মুক্তৈঃ সম্পতদ্ভির্মহাশরৈঃ।
সমাচ্ছন্নং বভৌ সর্বং কাদ্রবেয়ৈরিব প্রভো॥ 8-51-104 (57591) 
রুক্মপুঙ্খাঞ্শরান্ঘোরান্প্রসন্নান্নতপর্বণঃ।
অবাসৃজদমেয়াত্মা দিক্ষু সর্বাসু পাণ্ডবঃ॥ 8-51-105 (57592) 
মহী বিয়দ্দিশঃ সর্বাঃ সমুদ্রা গিরয়োঽপি বা।
স্ফুটন্তীতি জনা জজ্ঞুঃ পার্থস্য তলনিঃস্বনাৎ॥ 8-51-106 (57593) 
হৎবা দশসহস্রাণি পার্থিবানাং মহারথঃ।
সংশপ্তকানাং কৌন্তেয়ঃ প্রপক্ষং ৎবরিতোভ্যযাৎ॥ 8-51-107 (57594) 
প্রপক্ষং চ সমাসাদ্য পার্থঃ কাম্ভোজরক্ষিতম্।
প্রমমাথ বলং ভল্লৈর্দানবানিব বাসবঃ॥ 8-51-108 (57595) 
প্রচিচ্ছেদাশু ভল্লেন দ্বিষতামাততায়িনাম্।
শস্ত্রপাণীংস্তথা বাহূংস্তথাপি চ শিরাংস্যুত॥ 8-51-109 (57596) 
অঙ্গাংঙ্গাবয়বৈশ্ছিন্নৈর্ব্যায়ুধাস্তেঽপতন্ভুবি।
বিষ্বগ্বাতাভিসম্ভগ্না বহুশাখা ইব দ্রুমাঃ॥ 8-51-110 (57597) 
হস্ত্যশ্বরথপত্তীনাং ব্রাতান্নিঘ্নন্তমর্জুনম্।
সুদক্ষিণাদবরজঃ শরবৃষ্ট্যাভ্যবীবৃষৎ॥ 8-51-112 (57598) 
তস্যাস্যতোঽর্ধচন্দ্রাভ্যাং স বাহূ পরিঘোপমৌ।
পূর্ণচন্দ্রাভবক্ত্রং চ ক্ষুরেণাপাহরচ্ছিরঃ॥ 8-51-113 (57599) 
তৎপপাত ততো বেগাৎস্বলোহিতপরিষ্কৃতম্।
মনঃ শিলাগিরেঃ শৃঙ্গং ব্জ্রেণেবাবদারিতম্॥ 8-51-114 (57600) 
সুদক্ষিণাদবরজং কাম্ভোজা দদৃশুর্হতম্।
প্রাংশুং কমলপত্রাক্ষমত্যর্থং প্রিয়দর্শনম্। 
কাঞ্চনস্তম্ভসদৃশং ভিন্নং হেমগিরিং যথা॥  8-51-115 (57601) 
ততোঽভবৎপুনর্যুদ্ধং ঘোরমত্যর্থমদ্ভুতম্।
নানাবস্থাশ্চ যোধানাং বভূবুস্তত্র যুধ্যতাম্॥ 8-51-116 (57602) 
পার্থেষুনিহতৈরশ্বৈঃ কাম্ভোজৈর্যবনৈঃ শকৈঃ।
শোণিতাক্তৈস্তদা রক্তং সর্বামাসীদ্বিশাং পতে॥ 8-51-117 (57603) 
রথৈর্হতাশ্বসূতৈশ্চ হতারোহৈশ্চ বাজিভিঃ।
দ্বিরদৈশ্চ হতারোহৈর্মহামাত্রৈর্হতদ্বিপৈঃ॥ 8-51-118 (57604) 
অন্যোন্যেন মহারাজ বিনাশঃ পৃথিবীক্ষিতাম্।
আসীৎক্রুদ্বেঽর্জুনে কর্ণে ভীমসেনে চ দারুণম্॥ 8-51-119 (57605) 
তস্পিন্প্রপক্ষে পক্ষে চ বধ্যমানে মদোৎকটঃ।
অর্জুনং জয়তাং শ্রেষ্ঠং ৎবরিতো দ্রৌণিরভ্যযাৎ॥ 8-51-120 (57606) 
বিধুন্বানো মহচ্চাপং কার্তস্বরবিভূষিতম্।
আদদানঃ শরান্ঘোরান্স্বরশ্মীনিব ভাস্করঃ॥ 8-51-121 (57607) 
তয়োরাসীন্মহদ্যুদ্ধং ধর্মভ্রাত্রোরনৈষ্ঠিকম্।
বিস্মাপয়িষতোর্লোকং যশশ্চোত্তমমিচ্ছতোঃ॥ 8-51-122 (57608) 
সংশপ্তকাংস্তু কৌন্তেয়ঃ কুরূংশ্চাপি বৃকোদরঃ।
সূতপুত্রস্তু পাঞ্চালাংস্ত্রয়োঽঘ্নংস্ৎবরিতাঃ শরৈঃ॥ 8-51-123 (57609) 
এবমেষ মহারাজ বিনাশঃ পৃথিবীক্ষিতাম্।
যুদ্বং ঘোরং তথা ৎবাসীত্ত্রিধাভূতে চমূমুখে॥ ॥ 8-51-124 (57610) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে একপঞ্চাশোঽধ্যায়ঃ॥ 51 ॥ *.এতদনন্তরং ঝ.পুস্তকে বিদ্যমানা কথা অস্মিন্পাঠে---57--58 তমাধ্যায়যোর্বর্ততে।






কর্ণপর্ব - অধ্যায় 052

॥ শ্রীঃ ॥

8.52. অধ্যায়ঃ 052 

 -   -  

সংশপ্তকৈর্যুধ্যমানস্য পার্থস্যাশ্বত্থাম্নাঽঽহ্নানম্॥ 1 ॥ তয়োর্যুদ্ধম্॥ 2 ॥

 -   -  

8-52-0 (57611) 
ধৃতরাষ্ট্র উবাচ। 8-52-0 (4970) 
কথং সংশপ্তকৈঃ সার্ধমর্জুনস্যাভবদ্রণঃ।
সূতপুত্রস্য পাঞ্চালৈঃ কথং যুদ্ধং প্রবর্তিতম্॥ 8-52-1 (57612) 
অশ্বত্থাম্নস্তু যদ্যুদ্ধমর্জুনস্য চ সঞ্জয়।
অন্যেষাং চ মদীয়ানাং পাণ্ডবৈস্তদ্ব্রবীহি মে॥ 8-52-2 (57613) 
সঞ্জয় উবাচ। 8-52-3 (4971) 
শৃণু রাজন্যথাবৃত্তং সঙ্গ্রামং ব্রুবতো মম।
বীরাণাং শত্রুভিঃ সার্ধং দেহপাপ্মবিনাশনম্॥ 8-52-3 (57614) 
পার্থঃ সংশপ্তকবলং প্রবিশ্যার্ণবসন্নিভম্।
ব্যক্ষোভয়দমিত্রঘ্নো মহাবাত ইবার্ণবম্॥ 8-52-4 (57615) 
পূর্ণচন্দ্রাভবক্রাণি স্বক্ষিভ্রূদশনানি চ।
শিরাংস্যুন্মথ্য বীরাণাং শিতৈর্ভল্লৈর্ধনঞ্জয়ঃ। 
সন্তস্তার ক্ষিতিং ক্ষিপ্রং বিনালৈর্নলিনৈরিব॥  8-52-5 (57616) 
সুবৃত্তানায়তান্পুষ্টাংশ্চন্দনাগুরুভূষিতান্।
সায়ুধান্সতলত্রাংশ্চ পঞ্চাস্যোরগসন্নিভান্। 
বাহূন্ক্ষুরৈরমিত্রাণাং চিচ্ছেদ সমরেঽর্জুনঃ॥  8-52-6 (57617) 
ধুর্যান্ধুর্যোতরান্সূতান্ধ্বজাংশ্চাপানি সায়কান্।
পাণীন্নিতান্তনিশিতৈর্ভল্লৈশ্চিচ্ছেদ পাণ্ডবঃ॥ 8-52-7 (57618) 
রথান্দ্বিপান্হয়াংশ্চৈব সারোহানর্জুনো যুধি।
শরৈরনেকসাহস্রৈর্নিন্যে রাজন্যমক্ষয়ম্॥ 8-52-8 (57619) 
তং প্রবীরাঃ সুসংরব্ধা নর্দমানা ইবর্ষভাঃ।
বাসিতার্থমিব ক্রুদ্ধমভিদ্রুত্য মহোৎকটাঃ। 
নিঘ্ন্তমভিজঘ্নুস্তে শরৈঃ শৃঙ্গৈরিবর্ষভাঃ॥  8-52-9 (57620) 
তস্য তেষাং চ তদ্যুদ্বমভবদ্রোমহর্ষণম্।
ত্রৈলোক্যবিজয়ে যদ্বদ্দৈত্যানাং সহ বজ্রিণা॥ 8-52-10 (57621) 
অস্ত্রৈস্ত্রাণি সংবার্য দ্বিষতাং সর্বতোঽর্জুনঃ।
ইষুভির্বহুভিস্তূর্ণং বিদ্ব্বা প্রাণাঞ্জহার সঃ॥ 8-52-11 (57622) 
ছিন্নত্রিবেণুচক্রাক্ষান্হতয়োধান্সসারথীন্।
বিধ্বস্তায়ুধতূণীরান্সমুন্মথিতকেতনান্॥ 8-52-12 (57623) 
সঞ্ছিন্নয়োক্ররশ্মীষান্বিত্রিবেণূন্বিকূবরান্।
বিস্রস্তবন্ধুরয়ুগান্বিস্রস্তাক্ষপ্রমণ্ডলান্॥ 8-52-13 (57624) 
রথান্বিশকলীকুর্বন্মহাভ্রাণীব মারুতঃ॥  8-52-14 (57625) 
বিস্মাপকং প্রেক্ষকাণাং দ্বিষতাং ভয়বর্ধনম্।
মহারথসহস্রস্য সমং কর্মাকরোজ্জয়ঃ॥ 8-52-15 (57626) 
সিদ্ধদেবর্ষিসঙ্ঘাশ্চ চারণাশ্চাপি তুষ্টুবুঃ॥  8-52-16 (57627) 
দেবদুন্দুভয়ো নেদুঃ পুষ্পবর্ষাণি চাপতন্।
কেশবার্জুনয়োর্মূর্ধ্নি প্রাহ বাক্বাশরীরিণী॥ 8-52-17 (57628) 
চন্দ্রাগ্ন্যনিলসূর্যাণাং কান্তিদীপ্তিবলদ্যুতীঃ।
যৌ সদা বিভ্রতুর্বীরাবিমৌ তৌ কেশবার্জুনৌ॥ 8-52-18 (57629) 
ব্রহ্মেশানাবিব পুরা বীরাবেকরথে স্থিতৌ।
সর্বভূতবরৌ বীরৌ নরনারায়ণাবিমৌ॥ 8-52-19 (57630) 
ইত্যেতন্মহদাশ্চর্যং দৃষ্ট্বা শ্রুৎবা চ ভারত।
অশ্বত্থামা সুসঙ্ক্রুদ্ধঃ কৃষ্ণাবভ্যদ্রবদ্রণে॥ 8-52-20 (57631) 
অথ পাণ্ডবমস্যন্তমমিত্রান্তকরাঞ্ছরান্।
সেষুণা পাণিনাঽঽহূয় প্রহসন্দ্রৌণিরব্রবীৎ॥ 8-52-21 (57632) 
যদি মাং মন্যসে বীর প্রাপ্তমর্হমিহাতিথিম্।
ততঃ সর্বাত্মনা ৎবদ্য যুদ্বাতিথ্যং প্রয়চ্ছ মে॥ 8-52-22 (57633) 
এবমাচার্যপুত্রেণ সমাহূতো যুয়ুৎসয়া।
বহুমেনেঽর্জুনোঽঽত্মানমিতি চাহ জনার্দনম্॥ 8-52-23 (57634) 
সংশপ্তকাশ্চ মে বধ্যা দ্রৌণিরাহ্বয়তে চ মাম্।
যদত্রানন্তরং প্রাপ্তং শংস মে তদ্বি মাধব॥ 8-52-24 (57635) 
আতিথ্যকর্মাভ্যুত্থায় দীয়তাং যদি মন্যসে।
এবমুক্তোঽবহৎপার্থং কৃষ্ণোদ্রোণাত্মজান্তিকে॥ 8-52-25 (57636) 
শৈক্ষ্যেণ বিধিনাঽঽহূতং বায়ুরিন্দ্রমিবাধ্বরে।
তমামন্ত্র্যৈকমনসং কেশবো দ্রৌণিমব্রবীৎ॥ 8-52-26 (57637) 
অশ্বত্থামন্স্থিরো ভূৎবা প্রহরাশু সহস্ব চ।
নির্বেষ্টুং ভর্তৃপিণ্ডং হি কালোঽয়মুপজীবিনাম্॥ 8-52-27 (57638) 
সূক্ষ্মো বিবাদো বিপ্রাণাং সূক্ষ্মৌ ক্ষাস্ত্রৌ জয়াজয়ৌ॥  8-52-28 (57639) 
নহি সংক্ষমসে মোহাদ্দিব্যাং পার্থস্য সৎক্রিয়াম্।
সমাপ্তিমিচ্ছন্যুধ্যস্ব স্যিরো ভূৎবাঽদ্য পাণ্ডবং॥ 8-52-29 (57640) 
ইত্যুক্তো বাসুদেবেন তথেত্যুক্ৎবা দ্বিজোত্তমঃ।
বিব্যাধ কেশবং ষষ্ট্যা নারাচৈরর্জুনং ত্রিভিঃ॥ 8-52-30 (57641) 
তস্যার্জুনঃ সুসঙ্ক্রুদ্ধস্ত্রিভির্বাণৈঃ শরাসনম্।
চিচ্ছেদাথান্যদাদত্ত দ্রৌণির্ঘোরতরং ধনুঃ॥ 8-52-31 (57642) 
সজ্যং কৃৎবা নিমেষাচ্চ বিব্যাধার্জুনকেশবৌ।
ত্রিভিঃ শতৈর্বাসুদেবং সহস্রেণ চ পাণ্ডবম্॥ 8-52-32 (57643) 
ততঃ শরসহস্রাণি প্রয়ুতান্যর্বুদানি চ।
সসৃজে দ্রৌণিরায়স্তঃ স্তম্ভয়ামাস চার্জুনম্॥ 8-52-33 (57644) 
ইষুধের্ধনুষো জ্যায়াস্ৎবঙ্গুলিভ্যশ্চ মারিষ।
বাহ্বোঃ করাভ্যামুরসো বদনাদ্ব্রাণনেত্রতঃ॥ 8-52-34 (57645) 
কর্ণাভ্যাং শিরসোঽঙ্গেভ্যো লোমবর্মভ্য এব চ।
রথধ্বজাভ্যাং চ শরা নিষ্পেতুর্ব্রহ্মবাদিনঃ॥ 8-52-35 (57646) 
শরজালেন মহতা বদ্ধ্বা মাধবপাণ্ডবৌ।
ননাদ সুদিতো দ্রৌণির্মহামেঘৌঘনিঃস্বনম্॥ 8-52-36 (57647) 
`তৈঃ পতদ্ভির্মহারাজ দ্রৌণিমুক্তৈঃ সমন্ততঃ।
সঞ্ছাদিতৌ রথস্থৌ তাবুভৌ কৃষ্ণধনঞ্জয়ৌ॥ 8-52-37 (57648) 
দতঃ শরক্ষ্ণৈর্ভারদ্বাজঃ প্রতাপবান্।
নিচক্রে রথে মাধবপাণ্ডবৌ॥ 8-52-38 (57649) 
জঙ্গমং স্থাবরং তথা।
চরাচরসা মোপ্তারৌ দৃষ্ট্বা সঞ্ছাদিতৌ শরৈঃ॥ 8-52-39 (57650) 
সিদ্ধচারশ্চ সংপেতুর্শৈ সমন্ততঃ।
অপি  লোকানামিতি চাব্রুবন্॥ 8-52-40 (57651) 
ন ময়া  রাজন্দৃষ্টপৃর্বঃ পরাকমঃ।
 কৃষ্ণো ছাদয়তো রণে॥ 8-52-41 (57652) 
শব্দং রথানাং ত্রাসনং রণে।
 রাজন্সিংহস্য নদতো যথা॥ 8-52-42 (57653) 
চরতো যুদ্ধে সব্যং দক্ষিণমস্যতঃ।
বিদ্যুদম্ভোধরস্যেব ভ্রাজমানা ব্যদৃশ্যত॥ 8-52-43 (57654) 
স তদা ক্ষিপ্রকারী চ দৃঢহস্তশ্চ পাণ্ডবঃ।
প্রমোহং পরমং গৎবা প্রেক্ষন্নাস্তে ধনঞ্জয়ঃ॥ 8-52-44 (57655) 
বিক্রমং চরতো যুদ্ধে সব্যং দক্ষিণমস্যতঃ।
বিক্রমং চ হৃতং মেনে আত্মনস্তেন সংয়ুগে॥ 8-52-45 (57656) 
অথাস্য সমরে রাজন্বপুরাসীৎসুদুর্দৃশম্।
দ্রৌণেস্তৎকুর্বতঃ কর্ম যাদৃগ্রূপং পিনাকিনঃ॥ 8-52-46 (57657) 
বর্ধমানে ততস্তত্র দ্রোণপুত্রে বিশাম্পতে।
হীয়মানে চ কৌন্তেয়ে কৃষ্ণং রোষঃ সমাবিশৎ॥ 8-52-47 (57658) 
স রোষান্নিশ্বসন্রাজন্নির্দহন্নিব চক্ষুষা।
দ্রৌণিং দদর্শ সঙ্গ্রামে ফল্গুনং চ মুহুর্মুহুঃ॥ 8-52-48 (57659) 
ততঃ কৃষ্ণোঽব্রবীৎক্রুদ্ধঃ পার্থং সপ্রণয়ং বচঃ॥  8-52-49 (57660) 
অত্যদ্ভুততমিদং পার্থ ৎবয়ি পশ্যামি সংয়ুগে।
যত্ৎবাং বিশেষয়ত্যাজৌ দ্রোণপুত্রোঽদ্য ভারত॥ 8-52-50 (57661) 
কচ্চিত্তে গাণ্ডিবং হস্তে মুষ্টির্বা ন ব্যশীর্যত।
কচ্চিদ্বীর্যং যথাপূর্বং ভুজয়োর্বা বলং তব॥ 8-52-51 (57662) 
উদীর্যমাণং হি রণে পশ্যামি দ্রৌণিমাহবে।
গুরুপুত্র ইতি হ্যেনং মানয়ন্পাণ্ডবর্ষভ। 
উপেক্ষাং মা কৃথাঃ পার্থ নায়ং কাল উপেক্ষিতুম্'॥  8-52-52 (57663) 
অর্জুন উবাচ। 8-52-53 (4972) 
পশ্য মাধব দৌরাত্ম্যং গুরুপুত্রস্য মাং প্রতি।
বধং প্রাপ্তৌ মন্যতে নৌ প্রাবেশ্য শবরেশ্মনি। 
এষোস্মি হন্মি সঙ্কল্পং শিক্ষয়া চ বলেন চ॥  8-52-53 (57664) 
`এবমুক্ৎবাঽস্য চিচ্ছেদ ভল্লৈঃ কর্মারমার্জিতৈঃ।
ধনুশ্ছত্রং পতাকাং চ রথশক্তিং গদাং বরাম্'॥ 8-52-54 (57665) 
অশ্বত্থাম্নঃ শরানস্তাঞ্ছিত্ৎবৈকৈকং ত্রিধা ত্রিধা।
ব্যধমদ্ভরতশ্রেষ্ঠো নীহারমিব মারুতঃ॥ 8-52-55 (57666) 
ততঃ সংশপ্তকান্ভূয়ঃ সাশ্বসূতরথদ্বিপান্।
ধ্বজপত্তিগণানুর্গ্রৈর্বাণৈর্বিব্যাধ পাণ্ডবঃ॥ 8-52-56 (57667) 
যে যে দদৃশিরে তত্র যদ্যদ্রূপাস্তদা জনাঃ।
তে তে তত্র শরৈর্ব্যাপ্তং মেনিরেঽঽত্মানমাত্মনা॥ 8-52-57 (57668) 
তে গাণ্ডীবপ্রমুক্তাস্তু নানারূপাঃ পতত্রিণঃ।
ক্রোশে সাগ্রে স্থিতাঞ্জঘ্নুর্দ্বিপাংশ্চ পুরুষান্রণে॥ 8-52-58 (57669) 
ভল্লৈশ্ছিন্নাঃ করাঃ পেতুঃ করিণাং মদবর্ষিণাম্।
যথা বনে পরশুভির্নিকৃত্তাঃ শাল্মলিদ্রুমাঃ॥ 8-52-59 (57670) 
পশ্চাত্তু শৈলবৎপতুস্তে গজাঃ সহ সাদিভিঃ।
বজ্রিবজ্রাবমথিতা যথৈবাদ্রিচয়াস্তথা॥ 8-52-60 (57671) 
গন্ধর্বনগরাকারান্রথাংশ্চৈব সুকল্পিতান্।
বিনীতৈর্জবনৈর্যুক্তানাস্থিতান্যুদ্বদুর্মদৈঃ॥ 8-52-61 (57672) 
শরৈর্বিশকলীকুর্বন্নমিত্রানভ্যবীবৃষৎ।
স্বলঙ্কৃতানশ্বসাদীন্পত্তীংশ্চাহন্ধনঞ্জয়ঃ॥ 8-52-62 (57673) 
ধনঞ্জয়যুগান্তার্কঃ সংশপ্তকমহার্ণবম্।
ব্যশোষয়ত দুঃশোষং তীক্ষ্ণৈঃ শরগভস্তিভিঃ॥ 8-52-63 (57674) 
পুনর্দ্রৌণিমহাশৈলং নারাচৈর্বজ্রসন্নিভৈঃ।
নির্বিভেদ মহাবেগৈস্ৎবরন্বজ্রীব পর্বতম্॥ 8-52-64 (57675) 
তমাচার্যসুতঃ ক্রুদ্ধঃ সাশ্বয়ন্তারমাশুগৈঃ।
যুয়ুৎসুরাগমদ্যোদ্ধুং পার্থস্তানচ্ছিনচ্ছরান্॥ 8-52-65 (57676) 
ততঃ পরমসঙ্ক্রুদ্ধঃ কাণ্ডকোশমবাসৃজৎ।
অশ্বত্থামাভিরূপায় গৃহানতিথয়ে যথা॥ 8-52-66 (57677) 
অথ সংশপ্তকাংস্ত্যক্ৎবা পাণ্ডবো দ্রৌণিমভ্যযাৎ।
অপাঙ্ক্তেয়ানিব ত্যক্ৎবা দাতা পাঙ্ক্তেয়মর্থিনম্॥ 8-52-67 (57678) 
`স্থিতাঃ সংশপ্তকা রাজন্দৃষ্ট্বা যুদ্বং মহাত্মনোঃ'॥ ॥  8-52-68 (57679) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে দ্বিপঞ্চাশোঽধ্যায়ঃ॥ 52 ॥

 -   -  

8-52-1 বাসিতা পুষ্পবতী গৌস্তদর্থম্॥ 8-52-12 ত্রিবেণুঃ উভয়তঃ-- কাষ্ঠদ্বয়সহিতো ধূর্দণ্ডঃ। অক্ষশ্চক্রাধারদণ্ডঃ॥ 8-52-13 যোক্রাণি বন্ধনরজ্জবঃ। রশ্ময়ঃ প্রগ্রহাঃ। কূবরস্ত্রিবেণোরগ্রভাগঃ। বন্ধুরং রথতল্পঃ যুগং ধূরগ্রকাষ্ঠম্। অক্ষপ্রমণ্ডলং রথনীডাক্ষয়োঃ সন্ধানকাষ্ঠজাতম্॥ 8-52-14 বিশকলীকুর্বন্ বিশেষেণ শকলীকুর্বন্॥ 8-52-15 চন্দ্রাদীনাং কান্ত্যাদীন্ যথাসংখ্যং বিভ্রতুঃ॥ 8-52-22 অর্হং পূজয়িতুং যোগ্যম্॥ 8-52-24 অনন্তরং প্রথমম্॥ 8-52-26 জৈত্রেণ বিধিনা ইতি ঝ.পাঠঃ॥ 8-52-33 অয়ন্তঃ যত্নবান্॥ 8-52-34 ইষুষিপ্রভৃতিভ্যঃ শরাঃ পেতুঃ লোমভ্যোঽপি চ চেতুস্তত্র হেতুঃ ব্রহ্মবাদিনঃ যোগবলবত ইত্যর্থঃ॥ 8-52-64 মহৎ শৈলং শিলাসমূহো যস্মিন্ তং মহাশৈলং পর্বতমিব॥ 8-52-66 কাণ্ডকোশং বাণনিষঙ্গম্॥ 8-52-52 দ্বিপঞ্চাশোঽধ্যায়ঃ॥ 52 ॥





কর্ণপর্ব - অধ্যায় 053

॥ শ্রীঃ ॥

8.53. অধ্যায়ঃ 053 

 -   -  

অর্জুনেনাশ্বত্থামপরাজয়ঃ॥ 1 ॥

 -   -  

8-53-0 (57680) 
সঞ্জয় উবাচ। 8-53-0 (4973) 
ততঃ সমভবদ্যুদ্ধং শুক্রাঙ্গিরসবর্চসোঃ।
নক্ষত্রমভিতো ব্যোম্নি শুক্রাঙ্গিরসয়োরিব॥ 8-53-1 (57681) 
সন্তাপয়ন্তাবন্যোন্যং দীপ্তৈঃ শরগভস্তিভিঃ।
লোকত্রাসকরাবাস্তাং বিমার্গস্থৌ গ্রহাবিব॥ 8-53-2 (57682) 
ততোঽবিধ্যদ্ধুবোর্মধ্যে নারাচৈরর্জুনো ভৃশম্।
স তেন বিবভৌ দ্রৌণিরূর্ধ্বরশ্মির্যথা রবিঃ॥ 8-53-3 (57683) 
অথ কৃষ্ণৌ শরশতৈরশ্বত্থাম্নাঽর্দিতৌ ভৃশম্।
স্বরশ্মিজালবিকচৌ যুগান্তার্কাবিবাসুতঃ॥ 8-53-4 (57684) 
ততোঽর্জুনঃ সর্বতোধারমস্ত্র--
মবাসৃজদ্বাসুদেবেঽভিভূতে। 
দ্রৌণায়নিশ্চাভ্যহনৎপৃষৎকৈ--
র্বজ্রাগ্নিবৈবস্বতদণ্ডকল্পৈঃ॥  8-53-5 (57685) 
স কেশবং চার্জুনং চাতিতেজা
বিব্যাধ মর্মস্বতিরৌদ্রকর্মা। 
বাণৈঃ সুমুক্তৈরতিতীব্রবেগৈ--
র্যৈরাহতো মৃত্যুরপি ব্যথেত॥  8-53-6 (57686) 
দ্রৌণেরিষূনিষুভিঃ সন্নিবার্য
ব্যায়চ্ছতস্তদ্দ্বিগুণৈঃ সুপুঙ্খৈঃ। 
তং সাশ্বসূতধ্বজমেকবীর--
মাবৃত্য সংশপ্তকসৈন্যমার্চ্ছৎ॥  8-53-7 (57687) 
ধনূংষি বাণানিষুধীর্ধনুর্জ্যাঃ
পাণীন্ভুজান্পাণিগতং চ শস্ত্রম্। 
ছত্রাণি কেতূংস্তুরগান্রথেষাং
বস্ত্রাণি মাল্যান্যথা ভূষণানি॥  8-53-8 (57688) 
চর্মাণি বর্মাণি মনোরমাণি
প্রসহ্য চৈষাং স শিরাংসি চৈব। 
স্রিচ্ছেদ পার্থো দ্বিষতাং সুমুক্তৈ--
র্বাণৈঃ স্থিতানামপরাঙ্মুখানাম্॥  8-53-9 (57689) 
সুকল্পিতাঃ স্মন্দনবাজিনাগাঃ
সমাস্থিতাঃ কৃতয়ত্নৈর্নৃবীরৈঃ। 
পার্থেরিতৈর্বাণশতৈর্নিরস্তা--
স্তৈরেব সার্ধং নৃবরৈর্বিনেশুঃ॥  8-53-10 (57690) 
পদ্মার্কপূর্ণেন্দুনিভাননানি
কিরীটমাল্যাভরণোজ্জ্বলানি। 
ভল্লার্ধচন্দ্রক্ষুরসন্নিকৃত্তা--
ন্যপাতয়চ্ছত্রুশিরাংস্যজস্রম্॥  8-53-11 (57691) 
অথ দ্বিপৈর্দৈত্যরিপুদ্বিপাভৈ--
র্দেবারিকল্পা বলমন্যুকল্পৈঃ। 
কলিঙ্গবঙ্গাঙ্গনিষাদবীরা
জিঘাংসবঃ পাণ্ডবমভ্যধাবন্॥  8-53-12 (57692) 
তেষাং দ্বিপানাং নিচকর্ত পার্থো
বর্মাণি চর্মাণি করান্নিয়ন্তৄন্। 
ধ্বজাঃ পতাকাশ্চ ততঃ প্রপেতু--
র্বজ্রাহতানীব গিরেঃ শিরাংসি॥  8-53-13 (57693) 
তেষু প্রভগ্নেষু গুরোস্তনূজং
বাণৈঃ কিরীটি নবসূর্যবর্ণৈঃ। 
প্রচ্ছাদয়ামাস মহাভ্রজালৈ--
র্বায়ুঃ সমুদ্যন্তমিবাংশুমন্তম্॥  8-53-14 (57694) 
ততোঽর্জুনেষূনিষুভির্নিরস্য
দ্রৌণিঃ শিতৈরর্জুনবাসুদেবৌ। 
প্রচ্ছাদয়িৎবা দিবি চন্দ্রসূর্যৌ
ননাদ সোঽম্ভোদ ইবাতপান্তে॥  8-53-15 (57695) 
তমর্জুনস্তাংশ্চ পুনস্ৎবদীয়া--
নভ্যর্দিতস্তৈরভিসৃত্য শস্ত্রৈঃ। 
বাণান্ধকারং সহসৈব কৃত্ৎবা
বিব্যাধ পার্থো বরহেমপুঙ্খৈঃ॥  8-53-16 (57696) 
নাপ্যাদদৎসন্দধন্নৈব মুঞ্চ--
ন্বাণান্রথেঽদৃশ্যত সব্যসাচী। 
রথাংশ্চ নাগাংস্তুরগান্পদাতীন্
সংস্যূতদেহান্দদৃশুর্হতাংশ্চ॥  8-53-17 (57697) 
সন্ধায় নারাচবরান্দশাশু
দ্রৌণিস্ৎবরন্নেকমিবোৎসসর্জ। 
তেষাং চ পঞ্চার্জুনমভ্যবিধ্য--
ন্পঞ্চাচ্যুতং নির্বিভুদুঃ সুপুঙ্খাঃ॥  8-53-18 (57698) 
তৈরাহতৌ সর্বমনুষ্যমুখ্যা--
বসৃক্স্রবন্তৌ ধনদেন্দ্রকল্পৌ। 
সমাপ্তবিদ্যেন তথাঽভিভূতৌ
হতৌ রণে তাবিতি মেনিরেঽন্যে॥  8-53-19 (57699) 
অথার্জুনং প্রাহ দশার্হনাথঃ
প্রমাদ্যসে কিং জহি যোধমেতম্। 
কুর্যাদ্ধি দোষং সমুপেক্ষিতোঽয়ং
কষ্টো ভবেদ্ব্যাধিরিবাক্রিয়াবান্॥  8-53-20 (57700) 
তথেতি চোক্ৎবাঽচ্যুতমপ্রমাদী
দ্রৌণেঃ প্রহস্যাশু কিরীটমালী। 
ভুজৌ বরৌ চন্দনসারদিগ্ধৌ
বক্ষঃ শিরোঽথাপ্রতিমৌ তথোরূ॥  8-53-21 (57701) 
গাণ্ডীবমুক্তৈঃ কুপিতাহিকল্পৈ--
দ্রৌণিং শরৈঃ সংয়তি নির্বিভেদ। 
ছিত্ৎবা তু রশ্মীংস্তুরগানবিধ্য--
ত্তে তং রণাদূহুরতীব দূরম্॥  8-53-22 (57702) 
স তৈর্হৃতো বাতজবৈস্তুরঙ্গৈ-
র্দ্রৌণির্দৃঢং পার্থশরাভিভূতঃ। 
আবৃত্য নৈব ব্যষহৎস যোদ্ধুং
পার্থেন সার্ধং মতিমান্বিমৃশ্য।  8-53-23 (57703) 
জানঞ্জয়ং নিয়তং বৃষ্ণিবীরে
ধনঞ্জয়ে চাঙ্গিরসাং বরিষ্ঠঃ॥ 
বিবেশ কর্ণস্য বলং তরস্বী
ভগ্নোৎসাহঃ ক্ষীণবাণাস্ত্রয়োগঃ॥  8-53-24 (57704) 
প্রতীপকামে তু রণাদশ্বত্থাম্নি হৃতে হয়ৈঃ।
মন্ত্রৌষধিক্রিয়ায়োগৈর্ব্যাধৌ দেহাদিবাহৃতে॥ 8-53-25 (57705) 
সংশপ্তকানভিমুখৌ প্রয়াতৌ কেশবার্জুনৌ।
বাতোদ্বূতপতাকেন স্যন্দনেনৌঘনাদিনা॥ ॥ 8-53-26 (57706) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে ত্রিপঞ্চাশোঽধ্যায়ঃ॥ 53 ॥

 -   -  

8-53-1 নক্ষত্রমভিতঃ নক্ষত্রং লক্ষীকৃত্য॥ 8-53-2 বিমার্গস্থৌ বক্রাতিচারগৌ॥ 8-53-4 কৃষ্ণৌ কৃষ্ণার্জুনৌ আসতুঃ দীপয়াঞ্চক্রতুঃ॥ 8-53-5 সর্বতোধারং সর্বতোঽস্ত্রধারাবর্ষকং। সর্বতোবারমিতি ঘ.ঙ.পাঠঃ। বজ্রকল্পৈঃ অমোধৈঃ। অগ্নিকল্পৈঃ দাহকৈঃ। বৈবস্বতদণ্ডকল্পৈঃ প্রাণহরৈঃ॥ 8-53-7 ধ্যায়চ্ছতো যতমানস্য। আর্চ্ছতগতবান্॥ 8-53-10 সুকল্পিতাঃ সুসন্নদ্ধাঃ॥ 8-53-13 করান্ শুণ্ডাঃ॥ 8-53-16 তং অশ্বত্থামানম্। তান্ তদন্যান্। তৈঃ কৃতং ন্নাণান্ধকারং কৃত্ৎবা ছিত্ৎবা। কৃতী ছেদন॥ 8-53-17 সংস্যূতাঃ অন্যোন্যং সন্ধট্টবন্তঃ॥ 8-53-19 সমাপ্তবিদ্যেন সমগ্রধনুর্বেদবিদা॥ 8-53-20 অক্রিয়াবান্ প্রতিকাররহিতঃ॥ 8-53-22 অবিকর্ণৈঃ অবিকর্ণতুত্যাগ্রৈঃ॥ 8-53-23 অঙ্গিরসাং অঙ্গিরোগোত্রাণাং মধ্যে॥ 8-53-26 ওঘনাদিনা জলৌঘবন্নাদবতা॥ 8-53-53 ত্রিপঞ্চাশোঽধ্যায়ঃ॥





কর্ণপর্ব - অধ্যায় 054

॥ শ্রীঃ ॥

8.54. অধ্যায়ঃ 054 

 -   -  

অর্জুনেন দণ্ডদণ্ডধারয়োর্বধঃ॥ 1 ॥

 -   -  

8-54-0 (57707) 
সঞ্জয় উবাচ। 8-54-0 (4974) 
অথোত্তরেণ পাণ্ডূনাং সেনায়াং ধ্বনিরুত্থিতঃ।
রথনাগাশ্বপত্তীনাং দণ্ডধারেণ বধ্যতাম্॥ 8-54-1 (57708) 
নিবর্তয়িৎবা তু রথং কেশবোঽর্জুনমব্রবীৎ।
বাহয়ন্নেব তুরগান্গরুডানিলরংহসঃ॥ 8-54-2 (57709) 
মাগধোঽসাবতিক্রান্তো দ্বিরদেন প্রমাথিনা।
ভগদত্তাদনবমঃ শিক্ষয়া চ বলেন চ॥ 8-54-3 (57710) 
এনং হৎবা নিহন্তাঽসি পুনঃ সংশপ্তকানিতি।
বাক্যান্তে প্রাপয়ৎপার্থং দণ্ডধারগজং প্রতি॥ 8-54-4 (57711) 
স মাগধানাং প্রবরো মহাবলোঽ--
শুভগ্রহো যোধগণৈঃ সমন্বিতঃ। 
সপত্নসেনাং প্রমমাথ দারুণো
ভীমং সমগ্রাং বলবানিব গ্রহম্॥  8-54-5 (57712) 
সুকল্পিতং দানবনাগসন্নিভং
মহাভ্রনির্হাদসমস্বনং রণে। 
সমাস্থিতো নাগবরং নরেশ্বরো
রথাশ্বমাতঙ্গনরপ্রমাথিনম্॥  8-54-6 (57713) 
স নাগয়ন্তৄন্সমরে মহারথা--
ন্সপত্তিসঙ্ঘাংস্তুরগান্সসাদিনঃ। 
দ্বিপাংশ্চ বাণৈর্নিজঘান বীর্যবা--
ন্সমন্ততো ঘ্নন্নিব কালচক্রবৎ॥  8-54-7 (57714) 
নরাংস্তু কাংস্যায়সবর্মভূষণা--
ন্নিপাত্য সাশ্বানপি পত্তিভিঃ সহ। 
ব্যপোথয়দ্দন্তিবরেণ শুষ্মিণা
সশব্দবৎস্থূলনলং যথা তথা॥  8-54-8 (57715) 
অথার্জুনো জ্যাতলনেমিনিঃস্বনে
মৃদঙ্গভেরীবহুশঙ্খনাদিতে। 
রথাশ্বমাতঙ্গসহস্রনাদিতে
রথোত্তমেনাভ্যপতদ্দ্বিপোত্তমম্॥  8-54-9 (57716) 
ততোঽর্জুনং দ্বাদশভিঃ শরোত্তমৈ--
র্জনার্দনং ষোডশভিঃ সমার্পয়ৎ। 
স দণ়্ডধারস্তুরগাংস্ত্রিভিস্ত্রিভি---
স্ততো ননাদ প্রজহাস চাসকৃৎ॥  8-54-10 (57717) 
ততোঽস্য পার্থঃ সগুণেষুকার্মুকং
চকর্ত ভল্লৈর্ধ্বজমপ্যলঙ্কৃতম্। 
পুনর্নিয়ন্তৄন্সহপাদগোপ্তৃভি--
স্ততঃ স চুক্রোধ গিরিব্রজেশ্বরঃ॥  8-54-11 (57718) 
ততোঽর্জুনং ভিন্নকটেন দন্তিনা
ঘনাঘনেনানিলতুল্যরংহসা। 
অতীব চুক্রোধয়িষুর্জনার্দনং
ঘনঞ্জয়ং চাভিজঘান তোমরৈঃ॥  8-54-12 (57719) 
অথাস্য বাহূ দ্বিপহস্তসন্নিভৌ
শিরশ্চ পূর্ণেন্দুনিভাননং ত্রিভিঃ। 
ক্ষুরৈঃ প্রচিচ্ছেদ সহৈব পাণ্ডব--
স্ততো দ্বিপং বাণশতৈঃ সমর্পয়ৎ॥  8-54-13 (57720) 
স পার্থবাণৈস্তপনীয়ভূষণৈঃ
সমাবৃতঃ কাঞ্চনবর্মভৃদ্দ্বিপঃ। 
ভৃশং চকাশে নিশি পর্বতো যথা
দাবাগ্নিনা প্রজ্বলিতৌষধিদ্রুমঃ॥  8-54-14 (57721) 
স বেদনার্তোঽম্বুদনিস্বনো নদং--
শ্চরন্ভ্রমন্প্রস্স্বলিতান্তরোঽদ্রবৎ। 
পপাত রুগ্ণঃ সনিয়ন্তৃকস্তথা॥
যথা গিরির্বজ্রবিদারিতস্তথা॥  8-54-15 (57722) 
হিমাবদানেন সুবর্ণমালিনা
হিমাদ্রিকূটপ্রতিমেন দন্তিনা। 
হতে রণে ভ্রাতরি দণ্ড আব্রজ--
জ্জিঘাংসুরিন্দ্রাবরজং ধনঞ্জয়ম্॥  8-54-16 (57723) 
সতোমরৈরর্করপ্রভৈস্ত্রিভি--
র্জনার্দনং পঞ্চভিরর্জুনং শিতৈঃ। 
সমর্পয়িৎবা বিননাদ চার্দয়ং--
স্ততোঽস্য বাহূ নিচকর্ত পাণ্ডবঃ॥  8-54-17 (57724) 
ক্ষুরপ্রকৃত্তৌ বিপুলৌ সতোমরৌ
শুভাঙ্গদৌ চন্দনরূষিতৌ ভুজৌ। 
গজাৎপতন্তৌ যুগপদ্বিরেজতু--
র্যথোরগৌ পর্বতশৃঙ্গবন্মহীম্॥  8-54-18 (57725) 
অথাঽর্ধচন্দ্রেণ হতং কিরীটিনা
পপাত দণ্ডস্য শিরঃ ক্ষিতিং দ্বিপাৎ। 
স শোণিতার্দ্রো নিপতন্বিরেজে
দিবাকরোঽস্তাদিব পশ্চিমাং দিশম্॥  8-54-19 (57726) 
অথ দ্বিপং শ্বেতনগাগ্রসন্নিভং
দিবাকরাংশুপ্রতিমৈঃ শরোত্তমৈঃ। 
বিভেদ পার্থঃ স পপাত নাদয়ন্
হিমাদ্রিকূটং কুলিশাহতং যথা॥  8-54-20 (57727) 
ততোঽপরং তৎপ্রতিমা গজোত্তমা
জিগীষবঃ সংয়তি সব্যসাচিনা। 
তথা কৃতাস্তেঽপি যথৈব তৌ দ্বিপৌ
ততঃ প্রভগ্নং সুমহদ্রিপোর্বলম্॥  8-54-21 (57728) 
গজা রথাশ্বাঃ পুরুষাশ্চ সঙ্ঘশঃ
পরস্পরঘ্নাঃ পরিপেতুরাহবে। 
পরস্পরং প্রস্খলিতাঃ সমাহতা
ভৃশং চ তত্তদ্বহুভাষিণো হতাঃ॥  8-54-22 (57729) 
অথার্জুনং স্বে পরিবার্য সৈনিকাঃ
পুরন্দরং দেবগণা ইবাব্রুবন্। 
অভৈষ্ম যস্মান্মরণাদিব প্রজাঃ
স বীর দিষ্ট্যা নিহতস্ৎবয়া রিপুঃ॥  8-54-23 (57730) 
ন চেৎপরিত্রাস্যদিমাঞ্জনান্ভয়া--
দ্দ্বিষদ্ভিরেবং বলিভিঃ প্রপীডিতান্। 
তথাঽভবিষ্যদ্দ্বিষতাং প্রমোদনং
যথা হতেষ্বেষ্বিহ নোঽরিসূদন॥  8-54-24 (57731) 
ইতীব ভূয়শ্চ সুহৃদ্ভিরীডিতা
নিশম্য বাচঃ সুমনাস্তদাঽর্জুনঃ। 
যথাঽনুরূপং প্রতিপূজ্য তং জনং
জগাম সংশপ্তকসঙ্ঘহা পুনঃ॥ ॥  8-54-25 (57732) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে চতুঃপঞ্চাশোঽধ্যায়ঃ॥ 54 ॥

 -   -  

8-54-1 উত্তরেণ উত্তরতঃ। বধ্যতাং বধ্যমানানাম্॥ 8-54-3 অনবমঃ অহীনঃ॥ 8-54-5 স মাগধানাং প্রবরোঽঙ্কুশগ্রহে গ্রহেঽপ্রসহ্যো বিকচো যথা গ্রহঃ। সপত্নসেনাং প্রমমাথ দারুণো মহীং সমগ্রাং বিকচো যথা গ্রহঃ। ইতি ঝ.পাঠঃ। তত্র ইত্যর্থঃ। অঙ্কুশগ্রহে অঙ্কুশধারমে হঙ্কিয়ুদ্ধে ইত্যর্থঃ। গ্রহে আদিত্যাদিগ্রহসমূহে যুদ্ধপরিগ্রহে চ অপ্রসহ্যঃ। বিকচঃ কচোপলক্ষিতশিরোরহিতঃ কেতুরূপী গ্রহ ইব। বিকচো বিস্তীর্ণো গ্রহো ধূমকেতুরূপী উৎপাতগ্রহঃ॥ 8-54-8 শুষ্মিণা বলবতা। স্থূলসুষিরং নলং তৃণবিশেষম্॥ 8-54-11 সগুণেষুকার্মুকং মৌর্বীবাণসহিতং ধনুঃ। নিয়ন্তৄন্ নিয়ন্তারম্॥ 8-54-12 ধনাধনো ঘতুকমত্তদন্তিনোরিতি বিশ্বঃ॥ 8-54-13 সহৈব যুগপৎ॥ 8-54-15 স্খলিতান্তরঃ মধ্যেস্খলতিত্যর্থঃ॥ 8-54-16 ইন্দ্রাবরজং কৃষ্ণম্॥ 8-54-19 অস্তাৎ অৎবাচলাৎ॥ 8-54-21 তৌ দণ্ডধারতদ্ভ্রাত্রোর্দ্বিপৌ যথা সাধ্যক্ষৌ কৃত্তৌ ছিন্নৌ তথা তেপি কৃতাঃ॥ 8-54-54 চতুঃপঞ্চাশোঽধ্যায়ঃ॥





কর্ণপর্ব - অধ্যায় 055

॥ শ্রীঃ ॥

8.55. অধ্যায়ঃ 055 

 -   -  

অর্জুনেন সংশপ্তকানাং বধঃ॥ 1 ॥

 -   -  

8-55-0 (57733) 
সঞ্জয় উবাচ। 8-55-0 (4975) 
প্রত্যেত্যাথ পুনর্জিষ্ণুর্জিৎবা সংশপ্তকান্বভৌ।
বক্রানুবক্রগমনাদঙ্গারক ইব গ্রহঃ॥ 8-55-1 (57734) 
পার্থবাণহতা রাজন্নরাশ্বরথকুঞ্জরাঃ।
বিচেলুর্বভ্রমুর্নেশুঃ পেতুর্মম্লুশ্চ ভারত॥ 8-55-2 (57735) 
ধুর্যান্ধুর্যেতরান্সূতান্ধ্বজাংশ্চপাসিসায়কান্।
পাণীন্পাণিগতাঞ্শস্ত্রান্বাহূনপি শিরাংসি চ॥ 8-55-3 (57736) 
ভল্লৈঃ ক্ষুরৈরর্ধচন্দ্রৈর্বৎসদন্তৈশ্চ পাণ্ডবঃ।
চিচ্ছেদামিত্রবীরাণাং সমরে প্রতিয়ুধ্যতাম্॥ 8-55-4 (57737) 
তং প্রবীরাস্ৎবদীয়ানাং নর্দমানাঽভিদুদ্রুবুঃ।
বাসিতার্থে যুয়ুৎসন্তো বৃষভা বৃষভং যথা। 
নিপতন্ত্যর্জুনং শূরাঃ শতশোঽথ সহস্রশঃ॥  8-55-5 (57738) 
তেষাং তস্য চ তদ্যুদ্ধমভবদ্রোমহর্ষণম্।
ত্রৈলোক্যবিজয়ে যাদৃগ্দৈত্যানাং সহ বজ্রিণা॥ 8-55-6 (57739) 
তমবিধ্যত্ত্রিভির্বাণৈর্দন্দশূকৈরিবাহিভিঃ।
উগ্রায়ুধস্য তস্যাশু শিরঃ কায়াদপাহরৎ॥ 8-55-7 (57740) 
তেঽর্জুনং সর্বতঃ ক্রুদ্ধা নানাশস্ত্রৈরবীবৃষন্।
মরুদ্ভিঃ প্রেরিতা মেঘা হিমবন্তমিবোষ্ণগে॥ 8-55-8 (57741) 
অস্ত্রৈরস্ত্রাণিং সংবার্য দ্বিষতাং সর্বতোঽর্জুনঃ।
সম্যগস্তৈঃ শরৈঃ সর্বানহিতানহনদ্বহূন্॥ 8-55-9 (57742) 
ছিন্নত্রিবেণুজঙ্ঘেষান্হতাশ্বান্হতসারথীন্।
বিস্রস্তহস্ততূণীরান্বিচক্রথকেতনান্॥ 8-55-10 (57743) 
সঞ্ছিন্নরশ্মিয়োক্ত্রাক্ষান্ব্যনুকর্ষয়ুগান্রথান্।
বিধ্বস্তসর্বসন্নাহান্বাণৈশ্চক্রেঽর্জুনস্ৎবরন্॥ 8-55-11 (57744) 
তে রথাস্তত্র বিধ্বস্তাঃ পরার্দ্ব্যা ভান্ত্যনেকশঃ।
ধনিনামিব বেশ্মানি হতান্যগ্ন্যনিলাম্বুভিঃ॥ 8-55-12 (57745) 
দ্বিপাঃ সম্ভিন্নমর্মাণো বজ্রাশনিসমৈঃ শরৈঃ।
পেতুর্গির্যগ্রবেশ্মানি বজ্রবাতাগ্নিভির্যথা॥ 8-55-13 (57746) 
অনেকৈশ্চ শিলাধৌতৈর্বজ্রানলবিষোপমৈঃ।
শরৈর্নিজঘ্নিবান্পার্থো মহেন্দ্র ইব দানবান্॥ 8-55-14 (57747) 
সারোহাস্তুরগাঃ পেতুর্বহবোঽর্জুনতাডিতাঃ।
নির্জিহ্বান্ত্রাঃ ক্ষিতৌ ক্ষীণা রুধিরার্দ্রাঃ সুদুর্দৃশঃ॥ 8-55-15 (57748) 
নরাশ্বনাগা নারাচৈঃ সংস্যূতাঃ সব্যসাচিনা।
বভ্রমুশ্চস্খলুঃ পেতুর্নেদুর্মম্লুশ্চ মারিষ॥ 8-55-16 (57749) 
মহার্হবর্মাভরণা নানারূপাম্বরায়ুধাঃ।
সরথাশ্বদ্বিপা বীরা হতাঃ পার্থেন শেরতে॥ 8-55-17 (57750) 
নির্ভয়াঃ পুণ্যকর্মাণো বিশিষ্টাভিজনশ্রুতাঃ।
গতাঃ শরীরৈর্বসুধামূর্জিতৈঃ কর্মভির্দিবম্॥ 8-55-18 (57751) 
অথার্জুনরথং বীরাস্ৎবদীয়াঃ সমভিদ্রবন্।
নানাজনপদাধ্যক্ষাঃ সগণা জাতমন্যবঃ॥ 8-55-19 (57752) 
উহ্যমনা রথাশ্বেভৈঃ পত্তয়শ্চ জিঘাংসবঃ।
সমভ্যধাবন্নস্যন্তো বিবিধং ক্ষিপ্রমায়ুধম্॥ 8-55-20 (57753) 
তদায়ুধমহাবর্ষং ক্ষিপ্তং যোধমহাম্বুদৈঃ।
ব্যধমন্নিশিতৈর্বাণৈঃ ক্ষিপ্রমর্জুনমারুতঃ॥ 8-55-21 (57754) 
সাশ্বপত্তিদ্বিপরথং মহাশস্ত্রৌঘসম্প্লবম্॥
সহসা সন্তিতীর্ষন্তং পার্থং শস্ত্রাস্ত্রসেতুনা॥ 8-55-22 (57755) 
অথাব্রবীদ্বাসুদেবঃ পার্থ কিং ক্রীডসেঽনঘ।
সংশপ্তকান্প্রমথ্যৈনাংস্ততঃ কর্ণবধে ৎবর॥ 8-55-23 (57756) 
তথেত্যুক্ৎবাঽর্জুনঃ কৃষ্ণং শিষ্টান্সংশপ্তকাংস্তদা।
ক্ষপয়িষ্যংস্তদা বাণৈর্দৈত্যানিন্দ্র ইবাবধীৎ॥ 8-55-24 (57757) 
আদদৎসন্দধন্নেষৃন্দৃষ্টঃ কৈশ্চিদ্রণেঽর্জুনঃ।
বিমুঞ্চন্বা শরাঞ্শীঘ্রং দৃশ্যন্তে বৈ নরা হতাঃ॥ 8-55-25 (57758) 
আশ্চর্যমিতি গোবিন্দো ব্রুবন্নশ্বানচোদয়ৎ।
হংসাংশুগৌরাস্তে সেনাং হংসাঃ সর ইবাবিশন্॥ 8-55-26 (57759) 
ততঃ সঙ্গ্রামভূমিং তাং বর্তমানে জনক্ষয়ে।
অবেক্ষমাণো গোবিন্দঃ সব্যসাচিনমব্রবীৎ॥ 8-55-27 (57760) 
এষ পার্থ মহারৌদ্রো বর্ততে ভরতক্ষয়ঃ।
পৃথিব্যাং পার্থিবানাং বৈ দুর্যোধনকৃতে মহান্॥ 8-55-28 (57761) 
পশ্য ভারত চাপানি রুক্মপৃষ্ঠানি ধন্বিনাম্।
হতানামপবিদ্ধানি কলাপানিষুধীংস্তথা॥ 8-55-29 (57762) 
জাতরূপময়ৈঃ পুঙ্খৈঃ শরাংশ্চ নতপর্বণঃ।
তৈলধৌতাংশ্চ নারাচান্নির্মুক্তানিব পন্নগান্॥ 8-55-30 (57763) 
আকীর্ণাংস্তোমরান্বাহাংশ্ছত্রান্হেমবিভূষিতান্।
চর্মাণি চাপবিদ্ধানি রুক্মপৃষ্ঠানি ভারত॥ 8-55-31 (57764) 
সুবর্ণবিকৃতান্প্রাসাঞ্শক্তীঃ কনকভূষিতাঃ।
জাম্বূনদময়ৈঃ পট্টৈর্বদ্ধাশ্চ বিপুলা গদাঃ॥ 8-55-32 (57765) 
জাতরূপময়ীশ্চর্ষ্টীঃ পট্টসান্হেমভূষিতান্।
দণ্ডৈঃ কনকচিত্রৈশ্চ বিপ্রবিদ্ধান্পরশ্বথান্॥ 8-55-33 (57766) 
পরিঘান্ভিণ্ডিপালাংশ্চ ভুশুণ্ডীঃ কণপানপি।
অয়স্কুন্তাংশ্চ পতিতান্মুসলানি গুরূণি চ॥ 8-55-34 (57767) 
নানাবিধানি শস্ত্রাণি প্রগৃহ্য জয়গৃদ্ধিনঃ।
জীবন্ত ইব দৃশ্যন্তে গতসৎবাস্তরস্বিনঃ॥ 8-55-35 (57768) 
গদাবিমথিতৈর্গাত্রৈর্মুসলৈর্ভিন্নমস্তকান্।
গজবাজিরথৈঃ ক্ষুণ্ণান্পশ্য যোধান্সহস্রশঃ॥ 8-55-36 (57769) 
মনুষ্যগজবাজীনাং শরশক্ত্যৃষ্টিতোমরৈঃ।
নিস্ত্রিংশৈঃ পট্টসৈঃ প্রাসৈর্নখরৈর্লগুডৈরপি॥ 8-55-37 (57770) 
শরীরৈর্বহুঘা ছিন্নৈঃ শোণিতৌঘপরিপ্লুতৈঃ।
গতাসুভিরমিত্রঘ্ন সংবৃতা রণভূময়ঃ॥ 8-55-38 (57771) 
বাহুভিশ্চন্দনাদিগ্ধৈঃ সাঙ্গদৈঃ শুভভূষণৈঃ।
সতলত্রৈঃ সকেয়ূরৈর্ভাতি ভারত মেদিনী॥ 8-55-39 (57772) 
সাঙ্গুলিত্রৈর্ভুজাগ্রৈশ্চ বিপ্রবিদ্বৈরলঙ্কৃতৈঃ।
হস্তিহস্তোপমৈশ্ছিন্নৈরূরুভিশ্চ তরস্বিনাম্॥ 8-55-40 (57773) 
বদ্ধচূডামণিবরৈঃ শিরোভিশ্চ সকুণ্ডলৈঃ।
`নিকৃত্তৈর্বৃষভাক্ষাণাং শরীরৈশ্চাপি সঙ্ঘশঃ॥ 8-55-41 (57774) 
গজবাজিমনুষ্যাণাং শরশক্ত্যৃষ্টিতোমরৈঃ।
কবন্ধৈঃ শোণিতাদিগ্ধৈশ্ছিন্নগাত্রশিরোধরৈঃ। 
ভূর্ভাতি ভরতশ্রেষ্ঠ শান্তাগ্নিভিরিবাধ্বরে'॥  8-55-42 (57775) 
রথাংশ্চ বহুধা ভগ্নান্হেমকিঙ্কিণিনঃ শুভান্।
অশ্বাংশ্চ বুহধা পশ্য শোণিতেন পরিপ্লুতান্॥ 8-55-43 (57776) 
অনুকর্ষানুপাসঙ্গান্পতাকা বিবিধান্ধ্বজান্।
যোধানাং চ মহাশঙ্খান্পাণ্ডুরাংশ্চ প্রকীর্ণকান্। 
নিরস্তজিহ্বান্মাতঙ্গাঞ্শয়ানান্পর্বতোপমান্॥  8-55-44 (57777) 
বৈজয়ন্তীর্বিচিত্রাশ্চ হতাংশ্চ গজয়োধিনঃ।
বারণানাং পরিস্তোমান্সংয়ুক্তানেককম্বলান্॥ 8-55-45 (57778) 
বিপাটিতবিচিত্রাশ্চ রূপচিত্রাঃ কুথাস্তথা।
ভিন্নাশ্চ বহুধা ঘণ্টাঃ পতদ্ভিশ্চূর্ণিতা গজৈঃ॥ 8-55-46 (57779) 
বৈদূর্যমণিদণ্ডাংশ্চ পতিতাংশ্চাঙ্কুশান্ভুবি।
অশ্বানাং চ যুগাপীডান্রত্নচিত্রানুরশ্ছদান্॥ 8-55-47 (57780) 
বিদ্ধাঃ সাদিধ্বজাগ্রেষু সুবর্ণবিকৃতাঃ কুথাঃ।
বিচিত্রান্মণিচিত্রাংশ্চ জাতরূপপরিষ্কৃতান্॥ 8-55-48 (57781) 
অশ্বাস্তরপরিস্তোমান্রাঙ্কবান্পতিতান্ভুবি।
চূডামণীন্নরেন্দ্রাণাং বিচিত্রাঃ কাঞ্চনস্রজঃ। 
ছত্রাণি চাপবিদ্ধানি চামরব্যজনানি চ॥  8-55-49 (57782) 
চন্দ্রনক্ষত্রভাসৈশ্চ বদনৈশ্চারুকুণ্ডলৈঃ।
ক্লৃপ্তশ্মশ্রুভিরত্যর্থং বীরাণাং সমলঙ্কৃতৈঃ। 
বদনৈঃ পশ্য সঞ্ছন্নাং মহীং শোণিতকর্দমাম্॥  8-55-50 (57783) 
সজীবাংশ্চ নরান্পশ্য কূজমানান্সমন্ততঃ।
উপাস্যমানাংশ্চ বহূন্ন্যস্তশস্ত্রৈশ্চ ভূপতে। 
জ্ঞাতিভিশ্চ জলক্লিন্নান্রোদমানৈর্মুহুর্মুহুঃ॥  8-55-51 (57784) 
উৎক্রান্তানপরান্যোধাঞ্ছাদয়িৎবা তরস্বিনঃ।
পুনর্যুদ্ধায় গচ্ছন্তি জয়ে লুব্ধাঃ প্রমন্যবঃ॥ 8-55-52 (57785) 
অপরে তত্রতত্রৈব পরিধাবন্তি মানবাঃ।
সন্নিবৃত্তাশ্চ তে শূরা দৃষ্টা চৈতান্বিচেতসঃ॥ 8-55-53 (57786) 
জলং ত্যক্ৎবা প্রধাবন্তি ক্রোশমানাঃ পরস্পরম্।
জলং পীৎবা মৃতান্পশ্য পিবতোঽন্যাংশ্চ ভারত॥ 8-55-54 (57787) 
পরিষ্বজ্য প্রিয়ানন্যে বান্ধবান্বন্ধুবৎসলাঃ।
বিসংজ্ঞান্সমরে যোধাংস্তত্রতত্র মহারণে॥ 8-55-55 (57788) 
পশ্যাপরান্নরশ্রেষ্ঠ সন্দষ্টোষ্ঠপুটান্পুনঃ।
ভৃকুটীকুটিলৈর্বক্ত্রৈঃ প্রেক্ষমাণান্মহারণম্॥ 8-55-56 (57789) 
এতত্তবৈবানুরূপং কর্মার্জুন মহাহবে।
দিবি বা দেবরাজস্য ৎবয়া যৎকৃতমাহবে॥ 8-55-57 (57790) 
সঞ্জয় উবাচ। 8-55-58 (4976) 
এবং তাং দর্শয়ন্কৃষ্ণো যুদ্ধভূমিং কিরীটিনে।
গচ্ছন্নেবাশৃণোচ্ছব্দং দুর্যোধনবলে মহৎ॥ 8-55-58 (57791) 
শঙ্খদুন্দুভিনির্ঘোষং ভেরীপণবনিঃস্বনম্।
রথাশ্বনরনাগানাং পাদশব্দাংশ্চ দারুণান্॥ 8-55-59 (57792) 
প্রবিশ্য তদ্বলং কৃষ্ণস্তুরগৈর্বাতবেগিতৈঃ।
পাণ্ড্যেনাভ্যর্দিতং সৈন্যং ৎবদীয়ং বীক্ষ্য বিস্মিতঃ॥ 8-55-60 (57793) 
স হি নানাবিধৈর্বাণৈরিষ্বস্ত্রপ্রবরো যুধি।
ন্যহনদ্দ্বিষতাং পূগান্গতাসূনন্তকো যথা॥ 8-55-61 (57794) 
গজবাজিমনুষ্যাণাং শরীরাণি শিতৈঃ শরৈঃ।
ভিত্ৎবা প্রহরতাং শ্রেষ্ঠো বিদেহাসূনপাতয়ৎ॥ 8-55-62 (57795) 
শত্রুপ্রবীরৈরস্ত্রাণি নানাশস্ত্রাণি সায়কৈঃ।
ছিত্ৎবা তানবধীচ্ছত্রূন্পাণ্ড্যঃ শক্র ইবাসুরান্॥ ॥ 8-55-63 (57796) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে পঞ্চপঞ্চাশোঽধ্যায়ঃ॥ 55 ॥

 -   -  

8-55-3 ধুর্যান্ শ্রেষ্ঠান্। ধুর্যগতানিতি পাঠে বাহান্॥ 8-55-5 বাসিতার্থে স্ত্রীনিমিত্তম্॥ 8-55-7 দন্দশূকৈঃ দংশনশীলৈঃ। অপাহরদর্জুন ইতি শেষঃ॥ 8-55-8 উষ্ণগে গ্রীষ্মে গতে সতি প্রাবৃষীত্যর্থঃ। উষ্ণে গ্রীধ্মো গতোঽতীতো যত্র স উষ্ণগঃ কালবিশেষ ইতি বিগ্রহঃ॥ 8-55-9 অস্তৈঃ ক্ষিপ্তৈঃ॥ 8-55-11 অনুকর্ষঃ রথাধস্থং দারু॥ 8-55-15 নির্জিহ্বান্ত্রাঃ নির্গতাঃ জিহ্বাঃ অন্ত্রাণি চ যেষাং তে॥ 8-55-29 কলাপান্ অলঙ্কারান্॥ 8-55-31 আকীর্ণান্ সর্বতোবিক্ষিপ্তান্॥ 8-55-37 বাজীনাং শরীরৈরিতি সম্বন্ধঃ। দৈর্ধ্যমার্ষম্॥ 8-55-55 পঞ্চপঞ্চাশোঽধ্যায়ঃ॥ 55 ॥





কর্ণপর্ব - অধ্যায় 056

॥ শ্রীঃ ॥

8.56. অধ্যায়ঃ 056 

 -   -  

অশ্বত্থাম্না পাণ্ড্যবধঃ॥ 1 ॥

 -   -  

8-56-0 (57797) 
ধৃতরাষ্ট্র উবাচ। 8-56-0 (4977) 
প্রোক্তস্ৎবয়া পূর্বমেব প্রবীরো লোকবিশ্রুতঃ।
ন ৎবস্য কর্ম সঙ্গ্রামে ৎবয়া সঞ্জয় কীর্তিতম্॥ 8-56-1 (57798) 
তস্য বিস্তরশো ব্রূহি প্রবীরস্যাদ্য বিক্রমম্।
শিক্ষাং প্রভাবং বীর্যং চ প্রমাণং দর্পমেব চ॥ 8-56-2 (57799) 
সঞ্জয় উবাচ। 8-56-3 (4978) 
ভীষ্মদ্রোণকৃপদ্রৌণিকর্ণার্জুনজনার্দনান্।
সমাপ্তবিদ্যান্ধনুষি শ্রেষ্ঠান্যান্সপ্ত মন্যসে॥ 8-56-3 (57800) 
যো হ্যাক্ষিপতি বীর্যেণ সর্বানেতান্মহারথান্।
ন মেনে চাত্মনা তুল্যং কঞ্চিদেব নরেশ্বরম্॥ 8-56-4 (57801) 
তুল্যতাংদ্রোণভীষ্মাভ্যামাত্মনো যো ন মৃষ্যতে।
বাসুদেবার্জুনাভ্যাং চ ন্যূনতাং নৈচ্ছতাত্মনি॥ 8-56-5 (57802) 
স পাণ্ড্যোঽর্থপতিশ্রেষ্ঠঃ সর্বশস্ত্রভৃতাং বরঃ।
কর্ণস্যানীকমহনৎপাশহস্ত ইবান্তকঃ॥ 8-56-6 (57803) 
তদুদীর্ণরথাশ্বেভং পত্তিপ্রবরসঙ্কুলম্।
কুলালচক্রবদ্ধান্তং পাণ্ড্যেনাভ্যাহতং বলাৎ॥ 8-56-7 (57804) 
ব্যশ্বসূতধ্বজরথান্বিপ্রয়ুক্তয়ুগান্রথান্।
সম্যগস্তৈঃ শরৈঃ পাণ্ড্যো বায়ুর্মেঘানিবাক্ষিপৎ॥ 8-56-8 (57805) 
দ্বিরদান্প্রবরারোহান্বিপতাকায়ুধধ্বজান্।
স পাদরক্ষানহনদ্বজ্রেণাদ্রীনিবাদ্রিহা॥ 8-56-9 (57806) 
স শক্তিপ্রাসতূণীরানশ্বারোহান্হয়ানপি।
পুলিন্দখসবাহ্লীকনিষাদান্ধ্রককুন্তলান্॥ 8-56-10 (57807) 
দাক্ষিণাত্যাংশ্চ ভোজাংশ্চ শূরান্সঙ্গ্রামকর্কশান্।
বিশস্ত্রকবচান্বাণৈঃ কৃৎবা পাণ্ড্যোঽকরোদ্ব্যসূন্॥ 8-56-11 (57808) 
চতুরঙ্গং বলং বাণৈর্নিঘ্নন্তং পাণ্ডয়মাহবে।
দৃষ্ট্বা দ্রৌণিরসম্ভ্রান্তমসম্ভ্রান্তস্ততোঽভ্যযাৎ॥ 8-56-12 (57809) 
আভাষ্য চৈনং মধুরমভীতং তমভীতবৎ।
প্রাহ প্রহরতাং শ্রেষ্ঠঃ স্মিতপূর্বং সমাহ্বয়ৎ॥ 8-56-13 (57810) 
রাজন্কমলপত্রাক্ষ প্রধানায়ুধবাহন।
বজ্রসংহননপ্রখ্য প্রখ্যাতবলপৌরুষ॥ 8-56-14 (57811) 
মুষ্টিক্লিষ্টাঙ্গুলিভ্যাং চ ব্যায়তাভ্যাং মহদ্ধনুঃ।
দোর্ভ্যাং বিস্ফারয়ন্ভাসি মহাজলদবদ্ভৃশম্॥ 8-56-15 (57812) 
শরবর্ষৈর্মহাবেগৈরমিত্রানভিবর্ষতঃ।
মদন্যং নানুপশ্যামি প্রতিবীরং তবাহবে॥ 8-56-16 (57813) 
রথদ্বিরদপত্ত্যশ্বানেকঃ প্রমথসে বহূন্।
মৃগসঙ্ঘানিবারণ্যে বিভীর্ভীমবলো হরিঃ॥ 8-56-17 (57814) 
মহতা রথঘোষেণ দিবং ভূমিং চ নাদয়ন্।
বর্ষান্তে সস্যাং সূর্যো ভাভিরাদীপয়ন্নিব॥ 8-56-18 (57815) 
সংস্পৃশানঃ শরৈঃ পূর্ণৌ তূণী চাশীবিষোপমৈঃ।
ময়ৈবৈকেন যুধ্যস্ব ত্র্যম্বকেনান্ধকো যথা॥ 8-56-19 (57816) 
এবমুক্তস্তথেত্যুক্ৎবা প্রমথ্যৈনং স পার্থিবঃ।
কর্ণিনা দ্রোণতনয়ং বিব্যাধ মলয়ধ্বজঃ॥ 8-56-20 (57817) 
মর্মভেদিভিরত্যুগ্রৈর্বাণৈরগ্নিশিখোপমৈঃ।
মর্মস্বভ্যহনদ্দ্রৌণিঃ পাণ্ড্যমাচার্যনন্দনঃ॥ 8-56-21 (57818) 
ততোঽপরান্নবাংস্তূর্ণং নারাচান্কঙ্কবাসসঃ।
গত্যা দশম্যা সংয়ুক্তানশ্বত্থামাঽপ্যবাসৃজৎ॥ 8-56-22 (57819) 
তানচ্ছিনত্তদা পাণ্ড্যশ্চতুর্ভিরপরৈঃ শরৈঃ।
চতুরোঽভ্যাহনচ্চাশ্বানাশু তে ব্যসবোঽভবন্॥ 8-56-23 (57820) 
অথ দ্রোণসুতস্যেষূংস্তাঞ্ছিত্ৎবা নিশিতৈঃ শরৈঃ।
ধনুর্জ্যাং বিততাং পাণ্ড্যশ্চিচ্ছেদাদিত্যতেজসঃ॥ 8-56-24 (57821) 
দিব্যং ধনুরথাধিজ্যং কৃৎবা দ্রৌণিরমিত্রহা।
প্রেক্ষ্য চাশু রথে যুক্তান্নরৈরন্যান্হয়োত্তমান্॥ 8-56-25 (57822) 
ততঃ শরসহস্রাণি প্রেষয়ামাস বৈ দ্বিজঃ।
ইষুসম্বাধমাকাশমকরোদ্দিশ এব চ॥ 8-56-26 (57823) 
ততস্তানস্যতঃ সর্বান্দ্রৌণের্বাণান্মহাত্মনঃ।
জানানোপ্যক্ষয়ান্পাণ্ড্যো শাতয়ৎপুরুষর্ষভঃ॥ 8-56-27 (57824) 
প্রয়ুক্তাংস্তান্প্রয়ত্নেন ছিত্ৎবা দ্রৌণেরিষূনরিঃ।
চক্ররক্ষৌ রণে তস্য প্রাণুদন্নিশিতৈঃ শরৈঃ॥ 8-56-28 (57825) 
অথ তল্লাঘবং দৃষ্ট্বা মণ্ডলীকৃতকার্মুকঃ।
প্রাস্যদ্দ্রোণসুতো বাণান্বৃষ্টিং পূষানুজো যথা॥ 8-56-29 (57826) 
অষ্টাবষ্টগবান্যূহুঃ শকটানি যদায়ুধম্।
অহ্নস্তদষ্টভাগেন দ্রৌণিশ্চিক্ষেপ মারিষ॥ 8-56-30 (57827) 
তমন্তকমিব ক্রুদ্ধমন্তকালান্তকোপমম্।
যে যে দদৃশিরে রূপং বিসংজ্ঞাঃ প্রায়শোঽভবন্॥ 8-56-31 (57828) 
আচার্যপুত্রস্তাং সেনাং বাণবৃষ্ট্যা ব্যবীবৃষৎ।
পর্জন্য ইব ঘর্মান্তে বৃষ্ট্যা সাদ্রিদ্রুমাং মহিম্॥ 8-56-32 (57829) 
দ্রৌণিপর্জন্যমুক্তাং তাং বাণবৃষ্টিং সুদুঃসহাম্।
বায়ব্যাস্ত্রেণ স ক্ষিপ্রং বিদ্ধ্বা পাণ্ড্যাতিলোঽনদৎ॥ 8-56-33 (57830) 
তস্য নানদতঃ কেতুং চন্দনাগুরুরূষিতম্।
মলয়প্রতিমং দ্রৌণিশ্ছিত্ৎবাশ্বাংশ্চতুরোঽহনৎ॥ 8-56-34 (57831) 
সূতমেকেষুণা হৎবা মহাজলদনিঃস্বনম্।
ধনুশ্ছিত্ৎবাঽর্ধচন্দ্রেণ তিলশো ব্যধমদ্রথম্॥ 8-56-35 (57832) 
অস্ত্রৈরস্ত্রাণি সংবার্য ছিত্ৎবা সর্বায়ুধানি চ।
প্রাপ্তমপ্যহিতং দ্রৌণির্নাহনদ্যুদ্ধতৃষ্ণয়া॥ 8-56-36 (57833) 
হতেশ্বরো দন্তিবরঃ সুকল্পিত--
সৎবরাভিসৃষ্টঃ প্রতিশব্দগো বলী। 
তমাদ্রবদ্দ্রৌণিশরাহতস্ৎবরন্
জবেন কৃৎবা প্রতিহস্তিগর্জিতম্॥  8-56-37 (57834) 
তং বারণং বারণয়ুদ্ধকোবিদো
দ্বিপোত্তমং পর্বতসানুসন্নিভম্। 
সম্ভ্যতিষ্ঠন্মলয়ধ্বজস্ৎবর--
ন্যথাঽদ্রিশৃঙ্গং হরিরুন্নদংস্তথা॥  8-56-38 (57835) 
স তোমরং ভাস্কররশ্মিবর্চসং
বলাস্ত্রসর্গোত্তময়ত্নমন্যুভিঃ। 
সসর্জ শীঘ্রং পরিপীডয়ন্গজং
গুরোঃ সুতায় দ্রবিডেশ্বরো নদন্॥  8-56-39 (57836) 
মণিপ্রবেকোত্তমবজ্রহাটকৈ--
রলঙ্কৃতং চাংশুকমাল্যমৌক্তিকৈঃ। 
হতো ময়াসীত্যসকৃন্মুদা নদ--
ন্পরাভিনদ্দ্রৌণিবরাঙ্গভূষণম্॥  8-56-40 (57837) 
তদর্কচন্দ্রগ্রহপাবকৎবিষং
ভৃশাভিঘাতাৎপতিতং বিঘূর্ণিতম্। 
মহেন্দ্রবজ্রাভিহতং মহাস্বনং
যথাঽদ্রিশৃঙ্গং ভরণীতলে তথা॥  8-56-41 (57838) 
ততঃ প্রজজ্বাল পরেণ মন্যুনা'
পাদাহতো নাগপতির্যথা তথা। 
সমাদদে চান্তকদণ্ডসন্নিভা--
নিষূনমিত্রান্তকরাংশ্চতুর্দশ॥  8-56-42 (57839) 
দ্বিপস্য পাদাগ্রকরান্স পঞ্চভি--
র্নৃপস্য বাহূ চ শিরোঽথ চ ত্রিভিঃ। 
জঘান পড্ভিঃ পডৃতূপমৎবিষঃ
স পাণ্ড্যরাজানুচরান্মহারথান্॥  8-56-43 (57840) 
সুদীর্ঘবৃত্তৌ বরচন্দনোক্ষিতৌ
সুবর্ণমুক্তামণিবজ্রভূষণৌ। 
ভুজৌ ধরায়াং পতিতৌ নৃপস্য তৌ
বিচেষ্টতুস্তার্ক্ষ্যহতাবিবোরগৌ॥  8-56-44 (57841) 
শিরশ্চ তৎপূর্ণশশিপ্রভাননং
সরোষতাম্রায়তনেত্রমুন্নসম্। 
ক্ষিতাবপি ভ্রাজতি তৎসকুণ্ডলং
বিশাখয়োর্মধ্যগতঃ শশী যথা॥  8-56-45 (57842) 
[স তু দ্বিপঃ পঞ্চভিরুত্তমেষুভিঃ
কৃতঃ ষডংশশ্চতুরো নৃপস্ত্রিভিঃ। 
কৃতো দশাংশঃ কুশলেন যুধ্যতা
যথা হবিস্তদ্দশ দৈবতং তথা॥  8-56-46 (57843) 
স পাদশো রাক্ষসভোজনান্বহূন্
প্রদায় পাণ্ড্যোঽশ্বমনুষ্যকুঞ্জরান্। 
স্বধামিবাপ্য জ্বলনঃ পিতৃপ্রিয়--
স্ততঃ প্রশান্তঃ সলিলপ্রবাহতঃ]॥  8-56-47 (57844) 
সমাপ্তবিদ্যং তু গুরোঃ সুতং নৃপঃ
সমাপ্তকর্মাণমুপেত্য তে সুতঃ। 
সুহৃদ্বৃতোঽত্যর্থমপূজয়ন্মুদা
জিতে বলৌ বিষ্ণুমিবামরেশ্বরঃ॥ ॥  8-56-48 (57845) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে ষট্পঞ্চাশোঽধ্যায়ঃ॥ 56 ॥

 -   -  

8-56-10 পাণ্ড্যঃ ব্যসূনকরোদিতি দ্বয়োঃ সম্বন্ধঃ॥ 8-56-13 অনুস্মৃত্য হ্যাভীতবৎ ইতি খ.পাঠঃ। অনুসৃত্য হি ভীতবৎ ইতি ক.ঙ.পাঠঃ॥ 8-56-16 বর্ষতঃ মৎ মত্তঃ॥ 8-56-17 প্রমথসে প্রমথ্নাসি॥ 8-56-20 মলয়বৎ কৃত্রিমো ধ্বজো যস্য। মলয়ধ্বজ ইতি প্রবীরস্যৈব নামান্তরং বা॥ 8-56-22 গত্যা দশম্যা। উন্মুখ্যভিমুখী তির্যঙ্ মন্দা গোমূত্রিকা ধ্রুবা। স্খলিত যমকাক্রান্তা ক্রুষ্টেতীষুগতীর্বিদুঃ। দশমীগতিস্তু শিরসা সহ দূরপাতিনী অতিকুষ্টানাম। তয়া গত্যা॥ 8-56-29 পূষানুজঃ পর্জন্যঃ॥ 8-56-30 অষ্টবৃষভবাহ্যানি অষ্টৌ শকটানি যাদয়ুধসম্ভারং ঊহুঃ বহন্তি তৎসর্বং অহ্নোঽষ্টমভাগেন যামার্ধেন ক্ষীণগিত্যর্থঃ॥ 8-56-37 হতেশ্বরো যঃ কশ্চিৎ তং পাণ্ড্যম্॥ 8-56-38 মলয়ধ্বজঃ পাপ্ডস্তং যদৃচ্ছয়াগতং বারণং সমভ্যতিষ্ঠৎ॥ 8-56-39 বলেন অস্ত্রসর্গে য উত্তমো যত্নস্তেন মন্যুনা চ তৈঃ। পরিপীডয়ন্ অঙ্কুশেন কোপয়ন্॥ 8-56-40 দ্রৌণেঃ বরাঙ্গভূষ কিরিটম্॥ 8-56-42 ইষূন্ সমাদদে দ্রৌণিরিতি শেষঃ॥ 8-56-46 চতুরঃ চতুরংশঃ। এবং স গজো দশধাভক্তো যথা দশহবিষ্কায়ামিষ্টৌ পিষ্টপিণ্ডো দশধা ক্রিয়তে তথেত্যর্থঃ॥ 8-56-47 পাণ্ড্যোঽশ্বাদীন্ পাদশঃ প্রদায় খণ্ডয়িৎবা প্রশান্তঃ দ্রৌণিবাণৈরিতি শেষঃ। যথা স্বধাং প্রেতশরীররূপং হবিঃ প্রাপ্য পিতৃপ্রিয়ো জ্বলনঃ শ্মশানাগ্নিঃ জলেন শাম্যতি তদ্বদিত্যর্থঃ॥ 8-56-48 সমাপ্তবিদ্যং সম্যগাপ্তবিদ্যম্। সমাপ্তকর্মাণং কৃতকৃত্যম্॥ 8-56-56 ষট্পঞ্চাশোঽধ্যায়ঃ॥





কর্ণপর্ব - অধ্যায় 057

॥ শ্রীঃ ॥

8.57. অধ্যায়ঃ 057 

 -   -  

সঙ্কুলয়ুদ্ধম্॥ 1 ॥

 -   -  

8-57-0 (57846) 
দৃতরাষ্ট্র উবাচ। 8-57-0 (4979) 
পাণ্ড্যে হতে কিমকরোদর্জুনো জয়তাংবরঃ।
একবীরেণ কর্ণেন দ্রাবিতে চ যুধিষ্ঠিরে॥ 8-57-1 (57847) 
সমাপ্তবিদ্যো বলবান্যুক্তো বীরশ্চ পাণ্ডবঃ।
সর্বভূতেষ্বনুজ্ঞাতঃ শঙ্করেণ মহাত্মনা॥ 8-57-2 (57848) 
তস্মান্মহদ্ভয়ং তীব্রমমিত্রঘ্নাদ্ধনঞ্জয়াৎ।
স যত্তত্রাকরোৎপার্থস্তন্মমাচক্ষ্ব সঞ্জয়॥ 8-57-3 (57849) 
সঞ্জয় উবাচ। 8-57-4 (4980) 
হতে পাণ্ড্যেঽর্জুনং কৃষ্ণস্ৎবরন্নাহ বচো হিতম্।
হতং পশ্য স্বরাজানমপয়াতাংশ্চ পাণ্ডবান্॥ 8-57-4 (57850) 
কর্ণং পশ্য মহারঙ্গে জ্বলন্তমিব পাবকম্।
অসৌ ভীমো মহেষ্বাসঃ প্রতিবৃত্তো রণং প্রতি॥ 8-57-5 (57851) 
ত ইমে নানুবর্তন্তে ধৃষ্টদ্যুম্নপুরোগমাঃ।
পাঞ্চালাঃ সৃঞ্জয়াশ্চৈব পাণ্ডবানাং চমূমুখম্॥ 8-57-6 (57852) 
`নিবৃত্তৈশ্চ পুনঃ পার্থৈর্ভগ্নং শত্রুবলং মহৎ'।
কৌরবান্দ্রবতো হ্যেষ কর্ণো বারয়তে ভৃশম্॥ 8-57-7 (57853) 
অন্তকপ্রতিমো বেগে শক্রতুল্যপরাক্রমঃ।
অসৌ গচ্ছতি কৌন্তেয় দ্রৌণিঃ শস্ত্রভৃতাং বরঃ॥ 8-57-8 (57854) 
তমেষ প্রদ্রুতঃ সঙ্খ্যে ধৃষ্টদ্যুম্নো মহারথঃ।
অশ্বত্থাম্না হতাঃ সঙ্খ্যে সর্বে কৌন্তেয় সৃঞ্জয়াঃ॥ 8-57-9 (57855) 
রথাশ্বনরনাগানাং কৃতং চ কদনং মহৎ।
ইত্যেতৎসর্বমাচষ্ট বাসুদেবঃ কিরীটিনে॥ 8-57-10 (57856) 
এতচ্ছ্রুৎবা চ দৃষ্ট্বা চ ভ্রাতৃণাং ব্যসনং মহৎ।
বাহয়াশ্বান্হৃষীকেশ ক্ষিপ্রমিত্যাহ পাণ্ডবঃ॥ 8-57-11 (57857) 
ততঃ প্রায়াদ্ধৃষীকেশো রথেনাপ্রতিমো যুধি।
`ততো রেণুঃ সমভবৎপুনস্তত্র মহারণে॥ 8-57-12 (57858) 
ততো রাজন্মহানাসীৎসঙ্গামো রোমহর্ষণঃ।
সিংহনাদরবাশ্চাত্র প্রাদুরাসন্সমাগমে। 
উভয়োঃ সেনয়ো রাজন্মৃত্যুং কৃৎবা নিবর্তনম্॥  8-57-13 (57859) 
ততঃ হুনঃ সমাজগ্মুরভীতাঃ কুরুসৃঞ্জয়াঃ।
যুধিষরমুখাঃ পার্থা বৈকর্তনমুখা বয়ম্॥ 8-57-14 (57860) 
ততঃ প্রববৃতে যূদ্ধং ঘোররূপং বিশাম্পতে।
কর্ণস্য পাণ্ডবানাং চ যমরাষ্ট্রবিবর্ধনম্॥ 8-57-15 (57861) 
তস্মিন্প্রবৃত্তে সঙ্গ্রামে তুমুলে রোমহর্ষণে।
সংশপ্তকেষু বীরেষু কিঞ্চিচ্ছেষেষু ভারত॥ 8-57-16 (57862) 
ধৃষ্টদ্যুম্নো মহারাজ সহিতঃ সর্বরাজভিঃ।
কর্ণমেবাভিদুদ্রাব পাণ্ডবাশ্চ মহারথাঃ॥ 8-57-17 (57863) 
আগচ্ছমানাংস্তান্দৃষ্ট্বা সঙ্গ্রমে বিজয়ৈষিণঃ।
দধারৈকো রণে কার্ণো জলৌঘানিব পর্বতঃ॥ 8-57-18 (57864) 
সমাসাদ্য তু তে কর্ণং ব্যশীর্যন্ত মহারথাঃ।
যথাঽচলং সমাসাদ্য বার্যোধাঃ সর্বতোদিশম্॥ 8-57-19 (57865) 
তয়োরাসীন্মহারাজ সঙ্গ্রামো ঘোরদর্শনঃ।
প্রবৃদ্ধয়োর্মহারঙ্গে বলিনোর্বিজিগীষতোঃ॥ 8-57-20 (57866) 
ধৃষ্টদ্যুম্নস্তু রাধেয়ং শরেণানতপর্বণা।
ছাদয়ামাস সঙ্ক্রুদ্ধস্তিষ্ঠতিষ্ঠেতি চাব্রবীৎ॥ 8-57-21 (57867) 
বিজয়ং তু ধনুঃ শ্রেষ্ঠং বিধৃন্বানো মহারথঃ।
পার্ষতস্য ধনুশ্ছিত্ৎবা শরাংশ্চাশীবিষোপমান্॥ 8-57-22 (57868) 
ববর্ষ শরবর্ষাণি তোয়বর্ষানিবাম্বুদঃ।
ছাদয়ামাস সঙ্ক্রুদ্ধঃ পার্ষতং নবভিঃ শরৈঃ॥ 8-57-23 (57869) 
তে হেমবিকৃতং বর্ম ভিত্ৎবা তস্য মহাত্মনঃ।
শোণিতাক্তা ব্যরাজন্ত শক্রগোপা ইবানঘ॥ 8-57-24 (57870) 
তদপাস্য ধনুশ্ছিন্নং ধৃষ্টদ্যুম্নঃ প্রতাপবান্।
ততোঽন্যদ্ধনুরাদায় সারবদ্ভারসাধনম্। 
কর্ণং বিব্যাধ সপ্তত্যা শরৈঃ সন্নতপর্বভিঃ॥  8-57-25 (57871) 
তথৈব রাজন্কর্ণোঽপি পার্ষতং শত্রুতাপনম্।
দ্রোণশত্রুং মহেষ্বাসো বিব্যাধ নিশিতৈঃ শরৈঃ॥ 8-57-26 (57872) 
পুনরন্যং মহারাজ শরং কনকভূষণম্।
প্রেষয়ামাস সমরে মৃত্যুদণ্ডমিবাপরম্॥ 8-57-27 (57873) 
তমাপতন্তং সহসা ঘোররূপং বিশাম্পতে।
চিচ্ছেদ শতধা রাজন্পার্ষতঃ কৃতহস্তবৎ॥ 8-57-28 (57874) 
দৃষ্টবান্পতিতং ভূমৌ শরং কর্ণো বিশাম্পতে॥  8-57-29 (57875) 
পার্ষতঃ শরবর্ষেণ সমন্তাৎপর্যবারয়ৎ।
বিব্যাধ চৈনং ৎবরিতো নারাচৈঃ সপ্তভিস্তদা॥ 8-57-30 (57876) 
তং প্রত্যবিধ্যদ্দশভিঃ শরৈর্হেমবিভূষিতৈঃ।
তয়োর্যুদ্ধং সমভবদ্দৃষ্টিশ্রোত্রমনোহরম্॥ 8-57-31 (57877) 
আসীদ্ধোরং চ চিত্রং চ প্রেক্ষণীয়ং চ সর্বশঃ॥  8-57-32 (57878) 
সর্বেষাং তত্র ভূতানাং রোমহর্ষো ব্যজায়ত।
দৃষ্ট্বা তৎসমরে কর্ম কর্ণপার্ষতয়োর্নৃপ॥ 8-57-33 (57879) 
এতস্মিন্নন্তরে দ্রৌণিরভ্যযাত্তং মহারথম্।
পার্ষতং শত্রুদমনং শত্রুবীর্যাসুনাশনম্॥ 8-57-34 (57880) 
স দৃষ্ট্বা সমরে যান্তমভীতং চ মহারথম্।
অভ্যভাষত সঙ্ক্রুদ্ধঃ পার্ষতং শত্রুতাপনম্॥ 8-57-35 (57881) 
রথং রথেন সম্পীড্য পার্ষতস্য তু ব্রাহ্মণঃ॥  8-57-36 (57882) 
তিষ্ঠতিষ্ঠেতি ব্রহ্মঘ্ন ন মে জীবন্বিমোক্ষ্যসে।
ইত্যুক্ৎবা সুভৃশং বীরঃ শীঘ্রকৃন্নিশিতৈঃ শরৈঃ। 
ছাদয়ামাস সমরে যতমানো মহারথঃ॥  8-57-37 (57883) 
যত্নতঃ পরয়া শক্ত্যা ধৃষ্টদ্যুম্নং মহারথম্।
যোধয়ামাস সমরে ক্রুদ্ধরূপো বিশাম্পতে॥ 8-57-38 (57884) 
তয়োস্তু সন্নিপাতে হি ঘোররূপো বিশাম্পতে॥  8-57-39 (57885) 
যথা হি সমরে দ্রৌণিঃ পার্ষতং দৃশ্যত মারিষ।
নাতিহৃষ্টমনা হ্যাসীন্মন্বানো মৃত্যুমাত্মনঃ॥ 8-57-40 (57886) 
স জ্ঞাৎবা পিতুরত্যন্তরৈরিণং তু মহাহবে।
আত্মানং সমরে জ্ঞাৎবাঽশস্ত্রবধ্যং মহাবলঃ। 
জবেনাভিয়যৌ দ্রৌণিং কালঃ কালক্ষয়ে যথা॥  8-57-41 (57887) 
দ্রৌণিস্তু দৃষ্ট্বা রাজেন্দ্র ধৃষ্টদ্যুম্নমবস্থিতম্।
ক্রোধেন নিঃশ্বসন্বীরঃ পার্ষদং সমভিদ্রবৎ॥ 8-57-42 (57888) 
তাবন্যোন্যং তু দৃষ্ট্বৈব সংরম্ভং জগ্মতুঃ পরম্।
প্রগৃহ্য মহতী চাপে শরাসনসমন্বিতে॥ 8-57-43 (57889) 
অথাব্রবীন্মহারাজ দ্রোণপুত্রঃ প্রতাপবান্।
ধৃষ্টদ্যুম্নং সমীপস্থং ৎবরমাণো বিশাম্পতে॥ 8-57-44 (57890) 
পাঞ্চালাপশদাদ্য ৎবাং প্রেষয়ামি যমক্ষয়ম্।
পাপং হি যত্ৎবয়া কর্ম কৃতং তাতং ঘ্নতা রণে॥ 8-57-45 (57891) 
অদ্য ৎবং প্রাপ্স্যসে তদ্বৈ যথা হ্যকুশলস্তথা।
অরক্ষ্যমাণঃ পার্থেন যদি তিষ্ঠসি সংয়ুগে। 
নাপক্রামসি বা মোহাৎসত্যমেতদ্ব্রবীমি তে॥ ॥  8-57-46 (57892) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে সপ্তপঞ্চাশোঽধ্যায়ঃ॥ 57 ॥

 -   -  

8-57-2 অনুজ্ঞাতঃ ৎবং অজয়্যো ভবিষ্যসীত্যনুগৃহীতঃ॥ 8-57-57 সপ্তপঞ্চাশোঽধ্যায়ঃ॥





কর্ণপর্ব - অধ্যায় 058

॥ শ্রীঃ ॥

8.58. অধ্যায়ঃ 058 

 -   -  

অর্জুনস্য দ্রৌণিগ্রস্তধৃষ্টদ্যুম্নরক্ষণপূর্বকং দ্রৌণিং নির্জিত্য সংশপ্তকান্প্রতি গমনম্॥ 1 ॥

 -   -  

8-58-0 (57893) 
সঞ্জয় উবাচ। 8-58-0 (4981) 
এবমুক্তঃ প্রত্যুবাচ ধৃষ্টদ্যুম্নঃ প্রতাপবান্।
আশিষং তাং প্রবক্তব্যাং মামকো দাস্যতে তব॥ 8-58-1 (57894) 
যেনৈব তে পিতুর্দত্তা যতমানস্য সংয়ুগে।
এষ তে প্রতিবাক্যং বৈ অসির্দাস্যতি মামকঃ। 
যেন কৃত্তং তব পিতুর্যতমানস্য তচ্ছিরঃ॥  8-58-2 (57895) 
যদি তাবন্ময়া দ্রোণো নিহতো ব্রাহ্মণব্রুবঃ।
ৎবামিদানীং কথং যুদ্ধে ন হনিষ্যামি কিল্বিষম্॥ 8-58-3 (57896) 
এবমুক্ৎবা মহাতেজাঃ সেনাপতিররিন্দমঃ।
সুতীক্ষ্ণেনাথ ভল্লেন দ্রৌণিং বিব্যাধ পার্ষতঃ॥ 8-58-4 (57897) 
ততো দ্রৌণিঃ সুসঙ্ক্রুদ্ধঃ শরৈঃ সন্নতপর্বভিঃ।
আচ্ছাদয়দ্দিশো রাজন্ধৃষ্টদ্যুম্নস্য সংয়ুগে॥ 8-58-5 (57898) 
নৈবান্তরিক্ষং ন দিশো নাপি যোধাঃ সহস্রশঃ।
দৃশ্যন্তে বৈ মহারাজ শরৈশ্ছন্নাঃ সমন্ততঃ। 
একঃ সন্বারয়ামাস প্রেক্ষণীয়ঃ সমন্ততঃ॥  8-58-6 (57899) 
তথৈব পার্ষতো রাজন্দ্রৌণিমাহবশোভিনম্।
শরৈঃ সঞ্ছাদয়ামাস সূতপুত্রস্য পশ্যতঃ॥ 8-58-7 (57900) 
রাধেয়োঽপি মহারাজ পাঞ্চালান্সহ পাণ্ডবৈঃ।
দ্রৌপদেয়া যুধামন্যুমুত্তমৌজসমেব চ॥ 8-58-8 (57901) 
সাত্যকিশ্চ মহারাজ যোধাংশ্চান্যান্সহস্রশঃ।
একস্তান্বারয়ামাস প্রেক্ষণীয়ঃ সমন্ততঃ॥ 8-58-9 (57902) 
ধৃষ্টদ্যুম্নস্তু সমরে দ্রৌণেশ্চিচ্ছেদ কার্মুকম্।
ক্ষুরপ্রেণ সুতীক্ষ্ণেন পশ্যতাং সর্বয়োধিনাম্॥ 8-58-10 (57903) 
তদপাস্য ধনুশ্ছিন্নমন্যদাদত্ত কার্মুকম্।
বেগবৎসমরে ঘোরং শরাংশ্চাশীবিষোপমান্॥ 8-58-11 (57904) 
স পার্ষতস্য রাজেন্দ্র ধনুঃ শক্তিং গদাং ধ্বজম্।
হয়ান্সূতং রথং চৈব নিমেষাদ্ব্যধমচ্ছরৈঃ॥ 8-58-12 (57905) 
স চ্ছিন্নধন্বা বিরথো হতাশ্বো হতসারথিঃ।
খঙ্গমাদত্ত বিপুলং শতচন্দ্রং চ ভানুমৎ॥ 8-58-13 (57906) 
দ্রৌণিস্তদপি রাজেন্দ্র ভল্লৈঃ ক্ষিপ্রং মহারথঃ।
চিচ্ছেদ সমরে বীরঃ ক্ষিপ্রহস্তো দৃঢায়ুধঃ॥ 8-58-14 (57907) 
রথাদনবরূঢস্য ধন্বিনো বাহুশালিনঃ।
পশ্যতাং সর্বসৈন্যানাং তদদ্ভুতমিবাভবৎ॥ 8-58-15 (57908) 
ধৃষ্টদ্যুম্নং তু বিরথং হতাশ্বরথসারথিম্।
শস্ত্রৈশ্চ বহুধা বিদ্ধমস্ত্রৈশ্চ শকলীকৃতম্। 
নাতরদ্ভরতশ্রেষ্ঠ যদমানো মহারথঃ॥  8-58-16 (57909) 
তস্যান্তমিষুভী রাজন্যদা দ্রৌণির্ন গচ্ছতি।
অথ ত্যক্ৎবা রথং বীরঃ পার্ষতং ৎবরিতোঽন্বগাৎ। 
প্রগৃহ্য বিপুলং খহ্গং জাতরূপপরিষ্কৃতম্॥  8-58-17 (57910) 
তস্য সম্পততো রাজন্বপুরাসীন্মহাত্মনঃ।
গরুডস্যেব ততো জিঘৃক্ষোঃ পন্নগোত্তমম্॥ 8-58-18 (57911) 
এতস্মিন্নেব কালে তু কেশবঃ পরবীরহা।
অব্রবীদ্ভরতশ্রেষ্ঠমর্জুনং জয়তাং বরম্॥ 8-58-19 (57912) 
পশ্য দ্রৌণিং পার্ষতস্য যতমানং বধং প্রতি।
যত্নং করোতি বিপুলং হন্যাচ্চৈনং ন সংশয়ঃ॥ 8-58-20 (57913) 
ত্রায়স্বৈনং মহাবাহো পার্ষতং যুদ্ধদুর্মদম্।
দ্রৌণেরাস্যগতং বীর মৃত্যোরাস্যগতং যথা॥ 8-58-21 (57914) 
এবমুক্ৎবা মহারাজ বাসুদেবঃ প্রতাপবান্।
প্রৈষয়ত্তুরগান্যত্র দ্রৌণির্বীরো ব্যবস্থিতঃ॥ 8-58-22 (57915) 
তে হয়াশ্চন্দ্রসঙ্কাশাঃ কেশবেন প্রচোদিতাঃ।
পিবন্ত ইব চাকাশং জগ্মুদ্রৌণের্মহারথম্॥ 8-58-23 (57916) 
দৃষ্ট্বা দ্রৌণির্মহারাজ বাসুদেবধনংজয়ৌ।
ধৃষ্টদ্যুম্নবধে রাজংশ্চক্রে যত্নং মহাবলঃ॥ 8-58-24 (57917) 
বিকৃষ্যমাণং দৃষ্ট্বৈ ধৃষ্টদ্যুম্নং জনেশ্বর।
শরাংশ্চিক্ষেপ বৈ পার্থো দ্রৌণিং প্রতি মহারথঃ॥ 8-58-25 (57918) 
তে শরা হেমবিকৃতা গাণ্ডীবপ্রেষিতা ভৃশম্।
দ্রৌণিমাসাদ্য বিবিশুর্বল্মীকমিব পন্নগাঃ॥ 8-58-26 (57919) 
বিদ্ধস্তু তৈঃ শরৈর্ঘোরৈদ্রোণপুত্রঃ প্রতাপবান্।
উৎসৃজ্য সমরে রাজন্পাঞ্চালমমিতৌজসম্॥ 8-58-27 (57920) 
আরুরোহ রথং বীরো ধনঞ্জয়শরার্দিতঃ।
প্রগৃহ্য চ ধনুঃ শ্রেষ্ঠং পার্থং বিব্যাধ সায়কৈঃ॥ 8-58-28 (57921) 
এতস্মিন্নন্তরে শূরঃ সহদেবো জনাধিপ।
অপোবাহ রথেনাজৌ পার্ষতং শত্রুতাপনম্॥ 8-58-29 (57922) 
অর্জুনোঽপি মহারাজ দ্রৌণিং বিব্যাধ পত্রিভিঃ।
তং দ্রোণপুত্রঃ সংরব্ধো বাহ্বোরুরসি চার্পয়ৎ॥ 8-58-30 (57923) 
ক্রোধিতস্তু রণে পার্থো নারাচং কালসন্নিভম্।
দ্রোণপুত্রায় চিক্ষেপ যমদণ্ডমিবাপরম্॥ 8-58-31 (57924) 
স ব্রাহ্মণস্যাংসদেশে নিপপাত মহাদ্যুতেঃ।
স বিহ্বলো মহারাজ শরবেগেন সংয়ুগে। 
নিষসাদ রথোপস্থে বৈক্লব্যং পরমং যয়ৌ॥  8-58-32 (57925) 
তং তু মৎবা হতং বীরং সারথিঃ শত্রুকর্শনম্।
অপোবাহ রণেনাজৌ ৎবরমাণো রণাজিরাৎ॥ 8-58-33 (57926) 
অথোদ্ধৃষ্টং মহারাজ পাঞ্চালৈর্জিতকাশিভিঃ।
মোক্ষিতং পার্ষতং দৃষ্ট্বা দ্রোণপুত্রং চ পীডিতম্॥ 8-58-34 (57927) 
বাদিত্রাণি চ দিব্যানি প্রাবাদ্যন্ত সহস্রশঃ।
সিংহনাদশ্চ সঞ্জজ্ঞে দৃষ্ট্বা যুদ্ধং তদদ্ভুতম্॥ 8-58-35 (57928) 
ততঃ কর্ণো মহারাজ ব্যাক্ষিপদ্বিজয়ং ধনুঃ।
দৃষ্ট্বার্জুনং রণে ক্রুদ্ধঃ প্রেক্ষতে চ মুহুর্মুহুঃ। 
দ্বৈরথং চাপি পার্থেন গন্তুকামো মহাদ্যুতিঃ॥  8-58-36 (57929) 
এবং কৃৎবাঽব্রবীৎপার্থো বাসুদেবং ধনঞ্জয়ঃ।
যাহি সংশপ্তকান্কৃষ্ণ কার্যমেতৎপরং মম॥ 8-58-37 (57930) 
ততঃ প্রয়াতো গোবিন্দঃ শ্রুৎবা পাণ্ডবভাষিতম্।
রথেনাতিপতাকেন মনোমারুতরংহসা॥ 8-58-38 (57931) 
এবমেষ ক্ষয়ো বৃত্তঃ পৃথিব্যাং পৃথিবীপতে।
তাবকানাং পরেষাং চ রাজন্দুর্মন্ত্রিতে তব॥ ॥ 8-58-39 (57932) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে অষ্টপঞ্চাশোঽধ্যায়ঃ॥ 58 ॥






কর্ণপর্ব - অধ্যায় 059

॥ শ্রীঃ ॥

8.59. অধ্যায়ঃ 059 

 -   -  

সঙ্কুলয়ুদ্ধম্॥ 1 ॥

 -   -  

8-59-0 (57933) 
সঞ্জয় উবাচ। 8-59-0 (4982) 
ততঃ প্রববৃতে ভূয়ঃ সঙ্গ্রামো রাজসত্তম।
কর্ণস্য পাণ্ডবানাং চ যমরাষ্ট্রবিবর্ধনঃ॥ 8-59-1 (57934) 
ধনূংষি বাণান্পরিঘানসিপট্টসতোমরান্।
মুসলানি ভুশুণ্ডীশ্চ শক্তিরিষ্টিপরশ্বথান্॥ 8-59-2 (57935) 
গদাঃ প্রাসাঞ্শিতান্কুন্তান্ভিংডিপালান্মহাঙ্কুশান্।
প্রগৃহ্য ক্ষিপ্রমাপেতুঃ পরস্পরজিঘাংসয়া॥ 8-59-3 (57936) 
বাণজ্যাতলশব্দেন দ্যাং দিশঃ প্রদিশো বিয়ৎ।
পৃথিবীং নেমিঘোষেণ নাদয়ন্তোঽভ্যযুঃ পরান্॥ 8-59-4 (57937) 
তেন শব্দেন মহতা সংহৃষ্টাশ্চক্রুরাহবম্।
বীরা বীরৈর্মহাপ্তোরকলহান্তং তিতীর্ষবঃ॥ 8-59-5 (57938) 
জ্যাতলত্রধনুঃশব্দাঞ্শস্ত্রাণাং চ নিপাত্যতাম্।
তাডিতানাং চ পততা নিনাদাংশ্চ পদাতিনাম্॥ 8-59-6 (57939) 
বাণশব্দাংশ্চ বিবিধাঞ্শূরাণাং চাভিগর্জতাম্।
শ্রুৎবা গজা ভৃশং ত্রেসুঃ পেতুর্মম্লুশ্চ সৈনিকাঃ॥ 8-59-7 (57940) 
তেষাং নিনদতাং চৈব শস্ত্রবর্ষং চ মুঞ্চতাম্।
বহূনাধিরথির্বীরঃ প্রমমাথেষুভিঃ পরান্॥ 8-59-8 (57941) 
পঞ্চ পাঞ্চালবীরাণাং রথান্দশ চ পঞ্চ চ।
সাশ্বসূতধ্বজান্কর্ণঃ শরৈর্নিন্যে যমক্ষয়ম্॥ 8-59-9 (57942) 
যোধমুখ্যা মহাবীর্যাঃ পাণ্ডূনাং কর্ণমাহবে।
শিক্ষিতাস্তমভিদ্রুত্য পরিবব্রুঃ সমন্ততঃ॥ 8-59-10 (57943) 
ততঃ কর্ণো দ্বিষৎসেনাং শরবর্ষৈর্বিলোডয়ন্।
বিজগাহাণ্ডজাকীর্ণাং পদ্মিনীমিব যূথপঃ॥ 8-59-11 (57944) 
দ্বিষৎসৈন্যমবস্কন্দ্য রাধেয়ো ধনুরুত্তমম্।
বিধুন্বানঃ শিতৈর্বাণৈঃ শিরাংস্যুন্মথ্য পাতয়ৎ॥ 8-59-12 (57945) 
`হস্তিনঃ সমহামাত্রান্সাশ্বারোহান্হয়ানপি।
রথিনোঽপ্যেকবাণেন ভ্রমতশ্চাবপাতয়ৎ'॥ 8-59-13 (57946) 
বর্ম বা চর্ম বাঽশ্রিত্য নিপাতমপি দেহিনঃ।
বিষেহুর্নাস্য সংস্পর্শং দ্বিতীয়স্য পতত্ত্রিণঃ॥ 8-59-14 (57947) 
বর্ময়ুক্তেষু দেহেষু ধনুষোঽস্যঞ্শিতাঞ্শরান্।
মৌর্ব্যা তলত্রে ন্যহনৎকশয়া বাজিনো যথা॥ 8-59-15 (57948) 
পাণ্ডুসৃঞ্জয়পাঞ্চালাঞ্শরগোচরমাগতান্।
মমর্দ তরসা কর্ণঃ সিংহো মৃগগণানিব॥ 8-59-16 (57949) 
ততঃ পাঞ্চালপুত্রশ্চ দ্রৌপদেয়াশ্চ মারিষ।
যমৌ চ যুয়ুধানশ্চ ৎবরিতাঃ কর্ণমভ্যযুঃ॥ 8-59-17 (57950) 
তেষু ব্যায়চ্ছমানেষু কুরুপাঞ্চালপাণ্ডুষু।
প্রিয়ানসূন্রণে ত্যক্ৎবা যোধা জঘ্নুঃ পরস্পরম্॥ 8-59-18 (57951) 
সুসন্নদ্ধাঃ কবচিনঃ সশিরস্ত্রাণভূষণাঃ।
গদাভির্মুসলৈশ্চান্যে পরিঘৈশ্চ মহাবালাঃ॥ 8-59-19 (57952) 
সমভ্যধাবন্ত ভৃশং কালদণ্ডৈরিবোদ্যতৈঃ।
নর্দন্তশ্চাহ্বয়ন্তশ্চ প্রবল্গন্তশ্চ মারিষ॥ 8-59-20 (57953) 
ততো নিজঘ্নুরন্যোন্যং পেতুশ্চান্যোন্যতাডিতাঃ।
বমন্তো রুধিরং গাত্রৈর্বিমস্তিষ্কেক্ষমায়ুধাঃ॥ 8-59-21 (57954) 
দন্তপূর্ণৈঃ সরুধিরৈর্বক্রৈর্দাডিমসন্নিভৈঃ।
জীবন্ত ইব চাপ্যেকে তস্থুঃ শস্ত্রৌঘবৃংহিতাঃ॥ 8-59-22 (57955) 
পরশ্বথৈশ্চাপ্যপরে পট্টসৈরসিভিস্তথা।
শক্তিভির্ভিণ্ডিপালৈশ্চ নখরপ্রাসতোমরৈঃ॥ 8-59-23 (57956) 
ততক্ষুশ্চিচ্ছিদুশ্চান্যে বিভিদুশ্চিক্ষিপুস্তথা।
সঞ্চকর্তুশ্চ জঘ্নুশ্চ রাজন্যোধা মহারণে॥ 8-59-24 (57957) 
পেতুরন্যোন্যনিহতা ব্যসবো রুধিরোক্ষিতাঃ।
ক্ষরন্তঃ স্বরসং রক্তং প্রকৃত্তাশ্চন্দনা ইব॥ 8-59-25 (57958) 
রথৈ রথা বিনিহতা হস্তিভিশ্চাপি হস্তিনঃ।
নরৈর্নরা হতাঃ পেতুরশ্বাশ্চাশ্বৈঃ সহস্রশঃ॥ 8-59-26 (57959) 
ধ্বজাঃ শিরাংসি চ্ছিন্নাঃ পেতুর্মহীতলে॥
`বধ্যতাং দারুণাঃ শব্দাঃ পততাং স্তনতামপি।  8-59-27 (57960) 
ক্ষুরৈর্ভল্লার্ধচন্দ্রৈশ্চ চ্ছিন্নাঃ পেতুর্মহীতলে॥
নরাশ্বেভরথানাং হিনরাশ্বেভরথৈস্তথা'॥ 8-59-28 (57961) 
নরাংশ্চ নাগাংশ্চ রথান্হয়ান্মমৃদুরাহবে॥  8-59-29 (57962) 
অশ্বারোহৈর্হতাঃ শূরাশ্ছিন্নহস্তাশ্চ দন্তিনঃ।
সপতাকাধ্বজাঃ পেতুর্বিশীর্ণা ইব পর্বতাঃ॥ 8-59-30 (57963) 
পত্তিভিশ্চ সমাপ্লুত্য দ্বিরদাঃ স্যন্দনাস্তথা।
হতাশ্চ হন্যমানাশ্চ পতিতাশ্চৈব সর্বশঃ॥ 8-59-31 (57964) 
অশ্বারোহাঃ সমাসাদ্য ৎবরিতাঃ পত্তিভির্হতাঃ।
সাদিভিঃ পত্তিসঙ্ঘাশ্চ নিহতা যুধি শেরতে॥ 8-59-32 (57965) 
মৃদিতানীব পদ্মানি প্রম্লানা ইব চ স্রজঃ।
হতানাং বদনান্যাসন্গাত্রাণি চ মহাহবে॥ 8-59-33 (57966) 
রূপাণ্যত্যর্থকান্তানি দ্বিরদাশ্বনৃণাং নৃপ।
সমুন্নানীব বস্ত্রাণি যয়ুর্দুর্দুর্শতাং পরাম্॥ ॥ 8-59-34 (57967) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে একোনষষ্টিতমোঽধ্যায়ঃ॥ 59 ॥

 -   -  

8-59-4 দ্যাংস্বর্গম্। বিয়দন্তরিক্ষম্॥ 8-59-11 অণ্ডজৈর্জলপক্ষিভিঃ সারসাদিভিরাকীর্ণাং ব্যাপ্তাম্॥ 8-59-15 মৌর্ব্যা মৌর্বীচ্যুতৈঃ শরৈর্বাণৈস্তলত্রে জ্যাঘাতবারণস্থানে ন্যহনৎ॥ 8-59-18 ব্যায়চ্ছমানেষু যতমানেষু॥ 8-59-19 পরিঘৈর্হতা ইতি শেষঃ। সমভ্যধাবন্তেত্যুত্তরেণান্বয়ঃ॥ 8-59-21 মস্তিষ্কং শিরোভাগস্থমাংসপিণ্ডঃ॥ 8-59-23 পরশ্বথৈস্ততক্ষুঃ। পট্টশৈরসিভিশ্চ চিচ্ছিদুঃ। শক্তিভিংর্বিভিদুঃ। ভিন্দিপালৈশ্চিক্ষিপুঃ। নখরৈঃ সঞ্চকর্তুঃ। প্রাসতোমরৈর্জঘ্নুঃ॥ 8-59-25 চন্দনা রক্তচন্দনাঃ॥ 8-59-33 পদ্মানীব বদনানি। স্রজইব গাত্রাণি॥ 8-59-34 সমুন্নানি ক্ষারক্লিন্নানি মলিনানি॥ 8-59-59 একোনষষ্টিতমোঽধ্যায়ঃ॥





কর্ণপর্ব - অধ্যায় 060

॥ শ্রীঃ ॥

8.60. অধ্যায়ঃ 060 

 -   -  

গজয়ুদ্ধম্॥ 1 ॥ সঙ্কুলয়ুদ্ধম্॥ 2 ॥

 -   -  

8-60-0 (57968) 
সঞ্জয় উবাচ। 8-60-0 (4983) 
হস্তিভিস্তু মহামাত্রাস্তব পুত্রেণ চোদিতাঃ।
ধৃষ্টদ্যুম্নং ঘ্নতেত্যাশু ক্রুদ্ধাঃ পার্ষতমভ্যযুঃ॥ 8-60-1 (57969) 
প্রাচ্যাশ্চ দাক্ষিণাত্যাশ্চ প্রবরা গজয়োধিনঃ।
অঙ্গা বঙ্গাশ্চ পুণ্ড্রাশ্চ মাগধাস্তাম্রলিপ্তকাঃ॥ 8-60-2 (57970) 
মেকলাঃ কোশলা মদ্রা দশার্ণা নিষধাস্তথা।
গজয়ুদ্ধেষু কুশলাঃ কলিঙ্গৈঃ সহ ভারত॥ 8-60-3 (57971) 
শরতোমরনারাচৈর্বৃষ্টিমন্ত ইবাম্বুদাঃ।
সিষিচুস্তে ততঃ সর্বে পাঞ্চালবলমাহবে॥ 8-60-4 (57972) 
তানভিদ্রবতো নাগান্মদবেগসমুদ্ধতান্।
বিপাঠক্ষুরনারাচৈর্ধৃষ্টদ্যুম্নো হ্যবীবৃষৎ॥ 8-60-5 (57973) 
একৈকং দশভিঃ ষ়ড্ভিরষ্টাভিরপি পার্ষতঃ।
দ্বিরদানভিবিব্যাধ ক্ষিপ্রং গিরিনিভাঞ্শরৈঃ॥ 8-60-6 (57974) 
প্রচ্ছাদ্যমানং দ্বিরদৈর্মেঘৈরিব দিবাকরম্।
পর্যযুঃ পাণ্ডুপাঞ্চালা নদন্তো হ্যাত্তকার্মুকাঃ॥ 8-60-7 (57975) 
তান্নাগানভিবর্ষন্তো জ্যাতলত্রবিনাদিনঃ।
বীরনৃত্যং প্রনৃত্যন্তঃ শূরতালপ্রচোদিতৈঃ। 
নকুলঃ সহদেবশ্চ দ্রৌপদেয়াঃ প্রভদ্রকাঃ॥  8-60-8 (57976) 
সাত্যকিশ্চ শিখণ্ডী চ চেকিতানশ্চ বীর্যবান্।
সমন্তাৎসিষিচুর্বীরা মেঘাস্তোয়ৈরিবাচলান্॥ 8-60-9 (57977) 
তে ম্লেচ্ছৈঃ প্রেষিতা নাগা নরানশ্বান্রথানপি।
হস্তৈরাক্ষিপ্য মমৃদুঃ পদ্ভিশ্চাপ্যতিমন্যবঃ॥ 8-60-10 (57978) 
বিভিদুশ্চ বিষাণাগ্রৈঃ সমাক্ষিপ্য চ চিক্ষিপুঃ।
বিষাণলগ্নাশ্চাপ্যন্যে পরিপেতুর্বিভীষণাঃ॥ 8-60-11 (57979) 
প্রমুখে বর্তমানং তু দ্বিপমঙ্গস্য সাত্যকিঃ।
নারাচেনোগ্রবেগেন ভিত্ৎবা মর্মাণ্যতাডয়ৎ॥ 8-60-12 (57980) 
তস্যাবর্জিতকায়স্য দ্বিরদাদুৎপতিষ্যতঃ।
নারাচেনাহনদ্বক্ষঃ সাত্যকিঃ সোঽপতদ্ভুবি॥ 8-60-13 (57981) 
পুণ্ড্রস্যাপততো নাগং চলন্তমিব পর্বতম্।
সহদেবঃ প্রসন্নাগ্রৈর্নারাচৈরহনত্ত্রিভিঃ॥ 8-60-14 (57982) 
বিপতাকং বিয়ন্তারং বিবর্মধ্বজজীবিতম্।
তং কৃৎবা দ্বিরদং ভূয়ঃ সহদেবোঽঙ্গমভ্যযাৎ॥ 8-60-15 (57983) 
সহদেবং তু নকুলো বারয়িৎবাঙ্গমার্দয়ৎ।
নারাচৈর্যমদণ্ডাভৈস্ত্রিভির্নাগং শতেন তম্॥ 8-60-16 (57984) 
দিবাকরকপ্রখ্যানঙ্গশ্চিক্ষেপ তোমরান্।
নকুলায় শতান্যষ্টৌ ত্রিধৈকৈকং তু সোঽচ্ছিনৎ॥ 8-60-17 (57985) 
তথাঽর্ধচন্দ্রেণ শিরস্তস্য চিচ্ছেদ পাণ্ডবঃ।
স পপাত হতো ম্লেচ্ছস্তেনৈব সহ দন্তিনা॥ 8-60-18 (57986) 
অথাঙ্গপুত্রে নিহতে হস্তিশিক্ষাবিশারদে।
অঙ্গাঃ ক্রুদ্ধা মহামাত্রা নাগৈর্নকুলমভ্যযুঃ॥ 8-60-19 (57987) 
চলৎপতাকৈঃ সুমুখৈর্হেমকক্ষ্যাতনুচ্ছদৈঃ।
মিমর্দিষন্তস্ৎবরিতাঃ প্রদীপ্তৈরিব পর্বতৈঃ॥ 8-60-20 (57988) 
মেকলোৎকলকালিঙ্গা নিষধাস্তাম্রলিপ্তকাঃ।
শরতোমরবর্ষাণি বিমুঞ্চন্তো জিঘাংসবঃ॥ 8-60-21 (57989) 
তৈশ্ছাদ্যমানং নকুলং নিশাকরমিবাম্বুদৈঃ।
পরিপেতুঃ সুসংরব্ধাঃ পাণ্ডুপাঞ্চালসাত্যকাঃ॥ 8-60-22 (57990) 
ততস্তদভবদ্যুদ্ধং রথিনাং হস্তিভিঃ সহ।
সৃজতাং শরবর্ষাণি তোমরাংশ্চ সহস্রশঃ॥ 8-60-23 (57991) 
নাগানাং প্রাস্ফুটন্কুম্ভা মর্মাণি চ নখানি চ।
দন্তাশ্চৈবাতিবিদ্ধানাং নারাচৈর্হেমভূষণৈঃ॥ 8-60-24 (57992) 
তেষামষ্টৌ মহানাগাংশ্চতুঃষষ্ট্যা সুতেজনৈঃ।
নারাচৈঃ সহদেবস্তান্পাতয়ামাস সাদিভিঃ॥ 8-60-25 (57993) 
অঞ্জোগতিভিরায়ম্য প্রয়ত্নাদ্ধনুরুত্তমম্।
নারাচৈরহনন্নাগান্নকুলঃ কুলনন্দনঃ॥ 8-60-26 (57994) 
ততঃ পাঞ্চালশৈনেয়ৌ দ্রৌপদেয়াঃ প্রভদ্রকাঃ।
শিখণ্ডী চ মহানাগান্সিষিচুঃ শরবৃষ্টিভিঃ॥ 8-60-27 (57995) 
তে পাণ্ডুয়োধাম্বুধরৈঃ শত্রুদ্বিরদপর্বতাঃ।
বাণবর্ষৈর্হতাঃ পেতুর্বজ্রবর্ষৈরিবাচলাঃ॥ 8-60-28 (57996) 
এবং হৎবা তব গজাংস্তে পাণ্ডুরথকুঞ্জরাঃ।
দ্রুতং সেনাং চ বর্ষন্তো ভিন্নকূলামিবাপগাম্॥ 8-60-29 (57997) 
তাং তে সেনাং সমালোড্য পাণ্ডুপুত্রস্য সৈনিকাঃ।
বিক্ষোভয়িৎবা চ পুনঃ কর্ণং সমভিদুদ্রুবুঃ॥ ॥ 8-60-30 (57998) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে ষষ্টিতমোঽধ্যায়ঃ॥ 60 ॥

 -   -  

8-60-7 প্রচ্ছাদ্যমানং ধৃষ্টদ্যুম্নম্॥ 8-60-13 আবর্জিতঃ প্রহারবশ্চনেন রক্ষিতঃ কায়ো যেন তস্য॥ 8-60-60 ষষ্টিতমোঽধ্যায়ঃ॥





কর্ণপর্ব - অধ্যায় 061

॥ শ্রীঃ ॥

8.61. অধ্যায়ঃ 061 

 -   -  

কৃষ্ণেনার্জুনম্প্রতি কুরূণাং যুধিষ্ঠিরগ্রহণোদ্যমকথনম্॥ 1 ॥

 -   -  

8-61-0 (57999) 
সঞ্জয় উবাচ। 8-61-0 (4984) 
তেষাং প্রবৃত্তে সঙ্গ্রামে বিপুলে শোণিতোদকে।
ররাজ লোহিতেনোর্বী সংসিক্তা বহুধা ভৃশম্॥ 8-61-1 (58000) 
ততো রজসি সংশান্তে প্রকাশঃ সর্বতোঽভবৎ।
এতস্মিন্নন্তরে পার্থং কৃষ্ণো বচনমব্রবীৎ। 
দর্শয়ন্নিব কৌন্তেয়ং ধর্মরাজং যুধিষ্ঠিরম্॥  8-61-2 (58001) 
এষ পাণ্ডব তে ভ্রাতা ধার্তরাষ্ট্রৈর্মহাবলৈঃ।
জিঘাংসুভির্মহেষ্বাসৈঃ শীঘ্রং পার্থোঽনুসার্যতে॥ 8-61-3 (58002) 
তমন্বগেব পাঞ্চালাশ্চেদিমাৎস্যাশ্চ ভারত।
অনুয়ান্তি মহাত্মানং পরীপ্সন্তো মহাজবাঃ॥ 8-61-4 (58003) 
এষ দুর্যোধনঃ পার্থ গজানীকেন দংশিতঃ।
রাজা সর্বস্য লোকস্য রাজানমনুধাবতি॥ 8-61-5 (58004) 
জিঘাংসুঃ পুরুষব্যাঘ্রং ভ্রাতৃভিঃ সহিতো বলী।
আশীবিষসমস্পর্শৈঃ সর্বায়ুধবিশারদৈঃ॥ 8-61-6 (58005) 
নদদ্ভিঃ সিংহনাদাংশ্চ ধমদ্ভিশ্চাপি বারিজান্।
বলবদ্ভির্মহেষ্বাসৈর্বিধূন্বানৈর্ধনূংষি চ॥ 8-61-7 (58006) 
এতে জিঘৃক্ষবো যান্তি দ্বিপাশ্বরথপত্তয়ঃ।
যুধিষ্ঠিরং ধার্তরাষ্ট্রো রত্নোত্তমমিবার্থিনঃ॥ 8-61-8 (58007) 
পশ্য সাৎবতভীমাভ্যাং নিরুদ্ধা বিষ্ঠিতাঃ পুনঃ।
জিহীর্ষবোঽমৃতং দৈত্যাঃ শক্রাগ্নিভ্যামিবাহবে॥ 8-61-9 (58008) 
এতে বহুৎবাত্ৎবরিতাঃ পুনর্গচ্ছন্তি পাণ্ডবম্।
সমুদ্রমিব বার্যোঘাঃ প্রাবৃট্কালে মহারথাঃ॥ 8-61-10 (58009) 
মৃত্যোর্মুখগতং মন্যে কুন্তীপুত্রং যুধিষ্ঠিরম্।
হুতমগ্নৌ চ কৌন্তেয়ং দুর্যোধনবশং গতম্॥ 8-61-11 (58010) 
যথায়ুক্তমনীকং হি ধার্তরাষ্ট্রস্য পাণ্ডব।
নাস্য শক্রোঽপি মুচ্যেত সম্প্রাপ্তো বাণগোচরম্॥ 8-61-12 (58011) 
দুর্যোধনস্য বীরস্য শরৌঘাঞ্শীঘ্রমস্যতঃ।
সঙ্ক্রুদ্ধস্যান্তকস্যেব কো বেগং সংসহেদ্রণে॥ 8-61-13 (58012) 
রসতস্তস্য বীরস্য দ্রৌণেঃ শারদ্বতস্য চ।
কর্ণস্য চেষুবেগো বৈ পর্বতানপি শাতয়েৎ॥ 8-61-14 (58013) 
কর্ণেন চ কৃতো রাজা বিমুখোঽদ্য তু দৃশ্যতে॥  8-61-15 (58014) 
বলবাঁল্লুঘুহস্তশ্চ কৃতী যুদ্ধবিশারদঃ।
রাধেয়ঃ পাণ্ডবশ্রেষ্ঠং শক্তঃ পীডয়িতুং রণে। 
সহিতো ধৃতরাষ্ট্রস্য পুত্রৈঃ শূরৈর্মহাবলৈঃ॥  8-61-16 (58015) 
তস্যৈভির্যুধ্যমানস্য সঙ্গ্রামে শংসিতাত্মনঃ।
অন্যৈরপি চ পার্থস্য কৃতং কর্ম মহারথৈঃ॥ 8-61-17 (58016) 
উপবাসকৃশো রাজা ভৃশং ভরতসত্তমঃ।
ব্রাহ্মো বলে স্থিতো হ্যেষ ন ক্ষাত্রে হি বলে বিভুঃ॥ 8-61-18 (58017) 
কর্ণেন চাভিয়ুক্তোঽয়ং ভূপতিঃ শত্রুতাপনঃ।
সংশয়ং সমনুপ্রাপ্তঃ পাণ্ডবো বৈ যুধিষ্ঠিরঃ॥ 8-61-19 (58018) 
ন জীবতি মহারাজো মন্যে পার্থ যুধিষ্ঠিরঃ।
যদ্ভীমসেনঃ সহতে সিংহনাদমমর্ষণঃ॥ 8-61-20 (58019) 
নর্দতাং ধার্তরাষ্ট্রাণাং পুনঃপুনররিন্দমঃ।
ধমতাং চ মহাশঙ্খান্সঙ্গ্রামে জিতকাশিনাম্॥ 8-61-21 (58020) 
যুধিষ্ঠিরং পাণ্ডবেয়ং হতেতি ভরতর্ষভ।
সঞ্চোদয়ত্যসৌ কর্ণো ধার্তরাষ্ট্রান্মহাবলান্॥ 8-61-22 (58021) 
স্থূণাকর্ণাস্ত্রজালেন পার্থ পাশুপতেন চ।
প্রচ্ছাদয়ন্তি রাজানমনুয়ান্তি মহারথাঃ॥ ॥ 8-61-23 (58022) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে একষষ্টিতমোঽধ্যায়ঃ॥ 61 ॥

 -   -  

8-61-9 জিহীর্ষবো যুধিষ্ঠিরং হর্তুমিচ্ছন্তঃ॥ 8-61-17 তস্য যুধিষ্ঠিরস্য কর্ম কর্তব্যং পরাজয়াখ্যম্। এভির্দুর্যোধনাদিভিঃ কৃতং নিষ্পাদিতম্॥ 8-61-18 তত্র হেতুঃ। ব্রাহ্মে বলং ক্ষমায়াম্ ক্ষাত্রে বলে নিষ্ঠুরৎবে॥ 8-61-22 হত নাশয়তেতি কর্ণশ্চোদয়তীতি সম্বন্ধঃ॥ 8-61-23 স্থূণাকর্ণো গন্ধর্বঃ॥ 8-61-61 একষষ্টিতমোঽধ্যায়ঃ॥





কর্ণপর্ব - অধ্যায় 062

॥ শ্রীঃ ॥

8.62. অধ্যায়ঃ 062 

 -   -  

কৃষ্ণেনার্জুনম্প্রতি যুধিষ্ঠিরস্য কর্ণেন পরাভবকথনপূর্বকং কর্ণয়ুদ্ধপ্রদর্শনম্॥ 1 ॥ তথা ভীমসেনয়ুদ্ধপ্রদর্শনম্॥ 2 ॥

 -   -  

8-62-0 (58023) 
শ্রীভগবানুবাচ। 8-62-0 (4985) 
আতুরো মে মতো রাজা অবিপহ্যশ্চ ভারত।
যথৈনমনুবর্তন্তে পঞ্চালাঃ সহ পাণ্ডবৈঃ॥ 8-62-1 (58024) 
ৎবরমাণাস্ৎবরাকালে সর্বশস্ত্রভৃতাং বরাঃ।
মজ্জন্তমিব পাতালে বলিনো হ্যুজ্জিহীর্ষবঃ॥ 8-62-2 (58025) 
ন কেতুর্দৃশ্যতে রাজ্ঞঃ কর্ণস্য পিহিতঃ শরৈঃ।
পশ্যতোর্যময়োঃ পার্থ সাত্যকেশ্চ শিখণ্ডিনঃ॥ 8-62-3 (58026) 
ধৃষ্টদ্যুম্নস্য ভীমস্য শতানীকস্য বা বিভো।
পাঞ্চালানাং চ সর্বেষাং চেদীনাং চৈব ভারত॥ 8-62-4 (58027) 
এষ কর্ণো রণে পার্থ পাণ্ডবানামনীকিনীম্।
শরৈর্বিধ্বংসয়ামাস নলিনীমিব কুঞ্জরঃ॥ 8-62-5 (58028) 
এতে দ্রবন্তি রথিনস্ৎবদীয়াঃ পাণ্ডুনন্দন।
পশ্য পশ্য যথা পার্থ গচ্ছন্ত্যেতে মহারথাঃ॥ 8-62-6 (58029) 
এতে ভারত মাতঙ্গাঃ কর্ণেনাভিহতাঃ শরৈঃ।
আর্তনাদান্বিকুর্বাণা বিদ্রবন্তি দিশো দশ॥ 8-62-7 (58030) 
রথানাং দ্রবতে বৃন্দমেতচ্চৈব সমন্ততঃ।
দ্রাব্যমাণং রণে পার্থ কর্ণেনামিততেজসা॥ 8-62-8 (58031) 
হস্তিকক্ষ্যাং রণে পশ্য চরন্তীং তত্রতত্র হ।
রথস্থং সূতপুত্রস্য কেতুং কেতুমতাং বর॥ 8-62-9 (58032) 
অসৌ ধাবতি রাধেয়ো ভীমসেনরথং প্রতি।
কিরঞ্শরশতান্যেব বিনিঘ্নংস্তব বাহিনীম্॥ 8-62-10 (58033) 
এতে নশ্যন্তি পাঞ্চালা দ্রাব্যমাণা মহাত্মনা।
শক্রেণেব যথা দৈত্যা দ্রাব্যমাণা মহাত্মনা॥ 8-62-11 (58034) 
এষ কর্ণো রণে জিৎবা পাঞ্চালান্পাণ্ডুসৃঞ্জয়ান্।
দিশো বিপ্রেক্ষতে সর্বাস্ৎবদর্থমিতি মে মতিঃ॥ 8-62-12 (58035) 
এষ কর্ণো ধনুঃশ্রেষ্ঠং বিধূন্বন্বহুশোভতে।
শত্রুং জিৎবা যথা শক্রো দেবসঙ্খৈঃ সমাবৃতঃ॥ 8-62-13 (58036) 
এতে নর্দন্তি কৌরব্যা দৃষ্ট্বা কর্ণস্য বিক্রমম্।
ত্রাসয়ন্তো রণে পাণ্ডূন্সৃংজয়াংশ্চ সমন্ততঃ॥ 8-62-14 (58037) 
এষ সর্বাত্মনা পাণ্ডূংস্ত্রাসয়িৎবা মহারণে।
অভিভাষতি রাধেয়ঃ সর্বসৈন্যানি মানদ॥ 8-62-15 (58038) 
অভিদ্রবত ভদ্রং বো দ্রুতং দ্রবত কৌরবাঃ।
যথা ন জীববান্কশ্চিন্মুচ্যেত যুধি সৃঞ্জয়ঃ॥ 8-62-16 (58039) 
তথা কুরুত সংয়ত্তা বয়ং যাস্যাম পৃষ্ঠতঃ।
এবমুক্ৎবা গতো হ্যেষ পৃষ্ঠতো বিকিরঞ্ছরান্॥ 8-62-17 (58040) 
পশ্য কর্ণং রণে পার্থ শ্বেতচ্ছত্রবিরাজিতম্।
উদয়ং পর্বতং যদ্বচ্ছশাঙ্কেনাভিশোভিতম্॥ 8-62-18 (58041) 
পূর্ণচন্দ্রনিকাশেন মূর্ধ্নি চ্ছত্রেণ ভারত।
ধ্রিয়মাণেন সমরে শ্রীমচ্ছতশলাকিনা॥ 8-62-19 (58042) 
এষ ৎবাং প্রেক্ষতে কর্ণঃ সকটাক্ষং ধনঞ্জয়।
উত্তমং যত্নমাস্থায় ধ্রুবমেষ্যতি সংয়ুগে॥ 8-62-20 (58043) 
পশ্য হ্যেনং মহাবাহো বিধুন্বানং মহদ্ধনুঃ।
শরাংশ্চাশীবিষাকারান্বিসৃজন্তং মহারণে॥ 8-62-21 (58044) 
অসৌ নিবৃত্তো রাধেয়ো দৃষ্ট্বা তে বানরধ্বজম্।
প্রার্থয়ন্সমরং পার্থ ৎবয়া সহ পরন্তপ। 
বধায় হ্যাত্মনোঽভ্যেতি পাবকং শলভো যথা॥  8-62-22 (58045) 
কর্ণমেকাকিনং দৃষ্ট্বা ধার্তরাষ্ট্রো রণাজিরে।
ৎবাং চ পার্থাভিসংরব্ধং কর্ণং প্রতি মহারথম্॥ 8-62-23 (58046) 
কৃতাগসং চ রাধেয়ং ধর্মাত্মনি যুধিষ্ঠিরে।
অত্মানং চ কৃতার্থং চ সমীক্ষ্য ভরতর্ষভ॥ 8-62-24 (58047) 
অসৌ দুর্যোধনঃ ক্রুদ্ধো রথানীকেন ভারত।
রিরক্ষিষুঃ সুসংবৃত্তো ধার্তরাষ্ট্রো নিবর্ততে॥ 8-62-25 (58048) 
সর্বৈঃ সহৈভির্দুষ্টাত্মা বধ্যতাং চ প্রয়ত্নতঃ।
ৎবয়া যশশ্চ রাজ্যং চ সুখং চোত্তমমিচ্ছতা॥ 8-62-26 (58049) 
অদীনয়োর্বিশ্রুতয়োর্যুবয়োর্যোৎস্যমানয়োঃ।
দেবাসুরে পার্থ মৃধে দেবদানবয়োরিব। 
পশ্যন্তু কৌরবাঃ সর্বে তব পার্থ পরাক্রমম্॥  8-62-27 (58050) 
ৎবাং চ দৃষ্ট্বাতিসংরব্ধং কর্ণং চ ভরতর্ষম্।
অসৌ দুর্যোধনঃ ক্রুদ্ধো নোত্তরং প্রতিপদ্যতে॥ 8-62-28 (58051) 
আত্মানং চ কৃতাত্মানং সমীক্ষ্য ভরতর্ষভ।
কৃতাগসং চ রাধেয়ং ধর্মাত্মনি যুধিষ্ঠিরে॥ 8-62-29 (58052) 
প্রতিপদ্যস্ব কৌন্তেয় প্রাপ্তকালমনন্তরম্।
আর্যাং যুদ্ধে মতিং কৃৎবা প্রত্যেহি রথয়ূথপম্॥ 8-62-30 (58053) 
পঞ্চ হ্যেতানি মুখ্যানি রথানাং রথসত্তম।
শতান্যজলিনাং তিন্মতেজসাম্॥ 8-62-31 (58054) 
পঞ্চ নাঘ দ্বিগুণা বাজিনস্তথা।
অভিসংহত্য কৌন্তেয় পদাতাঃ প্রয়ুতানি চ॥ 8-62-32 (58055) 
 বীর বলং তামভিবর্ততে।
দ্রোমপুত্রং পুরস্কৃত্য তচ্ছীঘ্রং সন্নিষূদয়॥ 8-62-33 (58056) 
নিকৃত্ত্যৈতদ্রথানীকং বলিনং লোকবিশ্রুতম্।
সূতপুত্রে মহেষ্বাসে দর্শয়াত্মানমাত্মনা॥ 8-62-34 (58057) 
ভরতর্ষভ।
 পাঞ্চালানভিঘাবতি।  8-62-35 (58058) 
 হি পশ্যামি ধৃষ্টদ্যুম্নরর্থ প্রতি।
 পাঞ্চালানিতি মন্যে পরন্তপ॥ 8-62-36 (58059) 
আচচক্ষে প্রিয়ং পার্থ তবেদং ভরতর্ষভ।
রাজাসৌ কুশলী শ্রীমান্ধর্মপুত্রো যুধিষ্ঠিরঃ॥ 8-62-37 (58060) 
অসৌ ভীমো মহাবাহুঃ সন্নিবৃত্তশ্চমূয়ুখে।
বৃতঃ সৃঞ্জয় সৈন্যেন শৈনেয়েন চ ভপ্তত॥ 8-62-38 (58061) 
বধ্যন্ত এতে সমরে কৌরবা নিশিতৈঃ শরৈঃ।
ভীমসেনেন কৌন্তেয় পাঞ্চালৈশ্চ মহাত্মভিঃ॥ 8-62-39 (58062) 
সেনা হি ধার্তরাষ্ট্রস্য বিমুখা ব্যদ্রবদ্রণাৎ।
বেগেন ভীমসেনস্য বিহতা বিবিধৈঃ শরৈঃ॥ 8-62-40 (58063) 
বিপন্নসস্যেব মহী রুধিরেণ সমুক্ষিতা।
ভারতী ভরতশ্রেষ্ঠ সেনা কৃপণদর্শনা॥ 8-62-41 (58064) 
নিবৃত্তং পশ্য কৌন্তেয় ভীমসেনং যুধাম্পতিম্।
আশীবিষমিব ক্রুদ্ধং তস্মাদ্দ্রবতি ভারতি॥ 8-62-42 (58065) 
পীতরক্তাসিতসিতাস্তারাচন্দ্রার্কমণ্ডিতাঃ।
পতাকা বিপ্রকীর্যন্তে ছত্রাণ্যেতানি চার্জুন॥ 8-62-43 (58066) 
সৌবর্ণা রাজতাশ্চৈব তৈজসাশ্চ পৃথগ্বিধাঃ।
কেতবোঽভিনিপাত্যন্তে হস্ত্যশ্বং চ প্রকীর্যতে॥ 8-62-44 (58067) 
রথেভ্যঃ প্রপতন্ত্যেতে রথিনো বিগতাসবঃ।
নানাবর্ণৈর্হতা বাণৈঃ পাঞ্চালৈরপলায়িভিঃ॥ 8-62-45 (58068) 
নির্মনুষ্যান্গজানশ্বান্রথাংশ্চৈব ধনঞ্জয়।
সমাদ্রবন্তি পাঞ্চালা ধার্তরাষ্ট্রাংস্তরস্বিনঃ॥ 8-62-46 (58069) 
বিমৃদ্রন্তি নরব্যাঘ্রা ভীমসেনবলাশ্রয়াৎ।
বলং পরেষাং দুর্ধর্ষং ত্যক্ৎবা প্রাণানরিন্দম্॥ 8-62-47 (58070) 
এতে নর্দিন্তি পাঞ্চালা ধ্মাপয়ন্তি চ বারিজান্।
অভিদ্রবন্তি চ রণে মৃদ্রন্তঃ সায়কৈঃ পরান্॥ 8-62-48 (58071) 
পশ্য স্বর্গস্য মাহাত্ম্যং পাঞ্চালা হি পরাক্রমাৎ।
ধার্তরাষ্ট্রান্বিনিঘ্নন্তো বিশন্ত্যেতে রথোত্তমান্॥ 8-62-49 (58072) 
[শস্ত্রমাচ্ছিদ্য শত্রূণাং সায়ুধানাং নিরায়ুধাঃ।
তেনৈবৈতানমোঘাস্ত্রা নিঘ্নন্তি চ নদন্তি চ॥ 8-62-50 (58073) 
শিরাংস্যেতানি পাত্যন্তে শত্রূণাং বাহবোঽপি চ।
রথনাগহয়া বীরা যশস্যাঃ সর্ব এব চ]॥ 8-62-51 (58074) 
সর্বতশ্চাভিপন্নৈষা ধার্তরাষ্ট্রী মহাচমূঃ।
ত্যক্ৎবা প্রাণান্মহেষ্বাসৈঃ পাঞ্চালৈঃ পরিপাত্যতে॥ 8-62-52 (58075) 
সুহৃদশ্চ পরাক্রান্তাঃ কৃপকর্ণাদয়ো বিভো।
নিবারণে মহেষ্বাসাঃ পাঞ্চালানাং পরন্তপ॥ 8-62-53 (58076) 
অনিবৃত্তাংশ্চ ভীতাংস্তান্ধার্তরাষ্ট্রান্পরন্তপ।
ধৃষ্টদ্যুম্নমুখা বীরা ঘ্নন্তি শত্রূন্সহস্রশঃ॥ 8-62-54 (58077) 
রথাশ্চ বিবিধাঃ সর্বে নিবৃত্তে ভরতর্ষভে।
বিবর্ণমুখভূয়িষ্ঠা ধার্তরাষ্ট্রী মহাচমূঃ॥ 8-62-55 (58078) 
পশ্য ভীমেন নারাচৈর্ভিন্না নাগাঃ পতন্ত্যমী।
বজ্রিবজ্রহতানীব শিখরাণি ধরাভৃতাম্॥ 8-62-56 (58079) 
ভীমসেনস্য নির্বিদ্ধা বাণৈঃ সন্নতপর্বভিঃ।
স্বান্যনীকানি মৃদ্গন্তো দ্রবন্ত্যেতে মহাগজাঃ॥ 8-62-57 (58080) 
`এতে দ্রবন্তি কুরবো ভীমসেনভয়ার্দিতাঃ।
ত্যক্ৎবা রথান্গজাংশ্চৈব হয়াংশ্চৈব সহস্রশঃ॥ 8-62-58 (58081) 
হস্ত্যশ্বরথপত্তীনাং দ্রবতাং নিঃস্বনং শৃণু।
ভীমসেনস্য নিনদং দ্রাবয়ানস্য কৌরবান্॥ 8-62-59 (58082) 
অভিজানামি ভীমস্য সিংহনাদং পুনঃপুনঃ'।
নদতঃ পাণ্ডবেয়স্য সঙ্গ্রামে জিতকাশিনঃ॥ 8-62-60 (58083) 
এষ নৈষাদিরভ্যেতি দ্বিপমুখ্যেন পাণ্ডবম্।
বিসৃজংস্তোমরান্ক্রুদ্ধো দণ্ডপাণিরিবান্তকঃ॥ 8-62-61 (58084) 
তস্য চৈব ভুজৌ ছিন্নৌ ভীমসেনেন গর্জতঃ।
নাগশ্চ ক্রকরপ্রখ্যৈর্নারাচৈর্দশভির্হতঃ॥ 8-62-62 (58085) 
হন্তৈতে পুনরায়ান্তি নাগা হ্যন্যে প্রহারিণঃ।
নীলাঞ্জনচয়প্রখ্যা মহামাত্রৈরধিষ্ঠিতাঃ॥ 8-62-63 (58086) 
শক্তিতোমরসঙ্ঘতৈর্বিনিঘ্নন্তো বৃকোদরম্।
সপ্তসপ্ত চ নাগস্থা বৈজয়ন্ত্যশ্চ সধ্বজাঃ। 
নবত্যা নিশিতৈর্বাণৈশ্ছিন্নাঃ পার্থাগ্রজেন তে॥  8-62-64 (58087) 
দশভির্দশভিশ্চৈকো নারাচৈর্নিহতো গজঃ॥  8-62-65 (58088) 
ন চাসৌ ধার্তরাষ্ট্রাণাং শ্রূয়তে নিনদস্তথা।
পুরন্দরসমে ক্রুদ্ধে নিবৃত্তে ভরতর্ষভে॥ 8-62-66 (58089) 
অক্ষৌহিণ্যস্তথা তিস্রো ধার্তরাষ্ট্রস্য সঙ্গতাঃ।
ক্রুদ্ধেন ভীমসেনেন নরসিংহেন বারিতাঃ॥ 8-62-67 (58090) 
ন শক্নুবন্তি বৈ পার্থং পার্থিবাঃ সমুদীক্ষিতুম্।
মধ্যন্দিনগতং সূর্যং যথা দুর্বলচক্ষুষঃ॥ 8-62-68 (58091) 
এতে ভীমস্য সন্ত্রস্তাঃ সিংহস্যেবেতরে মৃগাঃ।
শরৈঃ সন্ত্রাসিতাঃ সহ্খ্যে ন লভন্তে সুখং ক্বচিৎ॥ 8-62-69 (58092) 
রাধেয়ো বহুভিঃ সার্ধমসৌ গচ্ছতি বেগিতঃ।
বর্ধয়িৎবা তু ভীরুং তং পার্শ্বতো হ্যানয়দ্ধনুঃ। 
তং পালয়ন্মহারাজং ধার্তরাষ্ট্রং বলান্বিতঃ॥  8-62-70 (58093) 
সঞ্জয় উবাচ। 8-62-71 (4986) 
এতচ্ছ্রুৎবা মহাবাহুর্বাসুদেবাদ্ধনঞ্জয়ঃ।
ভীমসেনেন তৎকর্ম কৃতং দৃষ্ট্বা সুদুষ্করম্। 
অর্জুনো ব্যধমচ্ছিষ্টান্সংশপ্তকগণান্বহূন্॥  8-62-71 (58094) 
তে বধ্যমানাঃ পার্থেন সংশপ্তকগণাঃ প্রভো।
শক্রস্যাতিথিতাং গৎবা বিশোকা হ্যভবংস্তদা॥ 8-62-72 (58095) 
নারায়ণাংস্তু গোপালান্ব্যধমৎপাণ্ডুনন্দনঃ।
উত্তমং বেপ্তাস্থায় চণ্ডবায়ুর্ধনানিব॥ 8-62-73 (58096) 
অন্বকীর্যন্ত ভীতাস্তে তত্রতত্রৈব ভারত।
লুলিতাংশ্চ ততঃ শূরানহনৎপুরুষোত্তমঃ॥ 8-62-74 (58097) 
পুনশ্চ পুরুষব্যাঘ্রঃ শরৈঃ সন্নতপর্বভিঃ।
জঘান ধার্তরাষ্ট্রস্য চতুর্বিধবলাং চমূম্॥ ॥ 8-62-75 (58098) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে দ্বিষষ্টিতমোঽধ্যায়ঃ॥ 62 ॥

 -   -  

8-62-9 হস্তিকক্ষ্যাং কেতুমিতি সম্বন্ধঃ॥ 8-62-19 ছত্রেণোপলক্ষিতঃ॥ 8-62-34 দ্রোণপুত্রে মহেষ্বাসে ইতি ক.ট.পাঠঃ॥ 8-62-62 দ্বিষষ্টিতমোঽধ্যায়ঃ॥





কর্ণপর্ব - অধ্যায় 063

॥ শ্রীঃ ॥

8.63. অধ্যায়ঃ 063 

 -   -  

রণায় রাজ্ঞাং দ্বন্দ্বীভাবঃ॥ 1 ॥ কর্ণেন শিখণ্ডিপরাজয়ঃ॥ 2 ॥ ধৃষ্টদ্যুম্নদুঃশাসনয়োর্যুদ্ধম্॥ 3 ॥

 -   -  

8-63-0 (58099) 
ধৃতরাষ্ট্র উবাচ। 8-63-0 (4987) 
নিবৃত্তে ভীমসেনে চ পাণ্ডবে চ যুধিষ্ঠিরে।
বধ্যমানে বলে চাপি মামকে পাণ্ডুসৃঞ্জয়ৈঃ॥ 8-63-1 (58100) 
দ্রবমাণে বলৌঘে চ নিরাক্রন্দে মুহুর্মুহুঃ।
`অবশেষং ন পশ্যামি মম সৈন্যেষু সঞ্জয়॥ 8-63-2 (58101) 
অহো বত দশাং প্রাপ্তো ন হি শক্ষ্যামি জীবিতুম্।
জয়কাঙ্ক্ষী কথং সূত পুত্রাণামনিবর্তিনাম্॥ 8-63-3 (58102) 
কথং জীবামি নিহতাঞ্শ্রুৎবা চ মম সৈনিকান্।
বহুনাঽদ্য কিমুক্তেন দৈবং তেষাং পরায়ণম্'॥ 8-63-4 (58103) 
মামকাঃ কিমকুর্বন্ত তন্মমাচক্ষ্ব সঞ্জয়॥  8-63-5 (58104) 
সঞ্জয় উবাচ। 8-63-6 (4988) 
দৃষ্ট্বা ভীমং মহাবাহুং তব পুত্রঃ প্রতাপবান্।
ক্রোধরক্তেক্ষণো রাজন্ভীমসেনমভিদ্রবৎ॥ 8-63-6 (58105) 
`তিষ্ঠতিষ্ঠ পৃথাপুত্র পশ্য মেঽদ্য পরাক্রমম্।
অদ্য ৎবাং প্রেষায়ষ্যামি যমস্য সদনং প্রাতে। 
ইত্যুক্ৎবা প্রয়যৌ কর্ণো যত্র ভীমো ব্যবস্থিতঃ'॥  8-63-7 (58106) 
তাবকং তু বলং দৃষ্ট্বা ভীমসেনাৎপরাঙ্মুখম্।
যত্নেন মহতা কর্ণঃ পর্যবস্থাপয়দ্বলী॥ 8-63-8 (58107) 
ব্যবস্থাপ্য মহাবাহুস্তব পুত্রস্য বাহিনীম্।
প্রত্যুদ্যযৌ তদা কর্ণঃ পাণ্ডবান্যুদ্ধদুর্মদান্॥ 8-63-9 (58108) 
প্রত্যুদ্যযুশ্চ রাধেয়ং পাণ্ডবানাং মহারথাঃ।
ধুন্বানাঃ কার্মুকাণ্যাজৌ বিক্ষিপন্তশ্চ সায়কান্॥ 8-63-10 (58109) 
ভীমসেনঃ শিনের্নপ্তা শিখণ্ডী জনমেজয়ঃ।
ধৃষ্টদ্যুম্নশ্চ বলবান্সর্বে চাপি প্রভদ্রকাঃ॥ 8-63-11 (58110) 
পাঞ্চালানাং নরব্যাঘ্রাঃ সমন্তাত্ৎব বাহিনীম্।
অভ্যদ্রবন্ত সঙ্ক্রুদ্ধাঃ সমরে জিতকাশিনঃ॥ 8-63-12 (58111) 
তথৈব তাবকা রাজন্পাণ্ডবানামনীকিনীম্।
অভ্যদ্রবন্ত ৎবরিতা জিঘাংসন্তো মহারথান্॥ 8-63-13 (58112) 
রথনাগাশ্বকলিলং পত্তিধ্বজসমাকুলম্।
বভূব পুরুষব্যাঘ্র সৈন্যমদ্ভুতদর্শনম্॥ 8-63-14 (58113) 
শিখণ্ডী তু যয়ৌ কর্ণং ধৃষ্টদ্যুম্নঃ সুতং তব।
দুঃশাসনং মহারাজ মহাসেনঃ সমভ্যযাৎ॥ 8-63-15 (58114) 
নকুলো বৃষসেনং তু চিত্রসেনং যুধিষ্ঠিরঃ।
উলূকং সমরে রাজন্সহদেবঃ সমভ্যযাৎ॥ 8-63-16 (58115) 
সাত্যকিঃ শকুনিং চাপি দ্রৌপদেয়াশ্চ কৌরবান্।
অর্জুনং চ রণে যত্তো দ্রোণপুত্রো মহারথঃ॥ 8-63-17 (58116) 
যুধামন্যুং মহেষ্বাসং গৌতমোঽভ্যপতদ্রণে।
কৃতবর্মা চ বলবানুত্তমৌজসমাদ্রবৎ॥ 8-63-18 (58117) 
ভীমসেনঃ কুরূন্সর্বান্পুত্রাংশ্চ তব মারিষ।
সহানীকান্মহাবাহুরেক এব ন্যবারয়ৎ॥ 8-63-19 (58118) 
শিখণ্ডী তু ততঃ কর্ণং বিচরন্তমভীতবৎ।
ভীষ্মহন্তা মহারাজ বারয়ামাস পত্রিভিঃ॥ 8-63-20 (58119) 
প্রতিরুদ্ধস্ততঃ কর্ণো রোপাৎপ্রস্ফুরিতাধরঃ।
শিখণ্ডিনং ত্রিভির্বাণৈর্ভ্রুবোর্মধ্যেঽভ্যতাডয়ৎ॥ 8-63-21 (58120) 
ধারয়ংস্তু স তান্বাণাঞ্শিখণ্ডী বহ্বশোভত।
রাজতঃ পর্বতো যদ্বত্ত্রিভিঃ শৃঙ্গৈঃ সমন্বিতঃ॥ 8-63-22 (58121) 
সোঽতিবিদ্ধো মহেষ্বাসঃ সূতপুত্রেণ সংয়ুগে।
কর্ণং বিব্যাধ সমরে নবত্যা নিশিতৈঃ শরৈঃ॥ 8-63-23 (58122) 
তস্য কর্ণো হয়ান্হৎবা সারথিং চ শরৈঃ।
উন্মমাথ ধ্বজং চাস্য ক্ষুরপ্রেণ মহারথঃ॥ 8-63-24 (58123) 
হতাশ্বাত্তু ততো যানাদবপ্লুত্য মহারথঃ।
শক্তিং চিক্ষেপ কর্ণায় সঙ্ক্রুদ্ধঃ শত্রুতাপনঃ॥ 8-63-25 (58124) 
তাং ছিত্ৎবা সমরে কর্ণস্ত্রিভির্ভারত সায়কৈঃ।
শিখণ্ডিনমথাবিধ্যন্নবভির্নিশিতৈঃ শরৈঃ॥ 8-63-26 (58125) 
কর্ণচাপচ্যুতান্বাণান্বর্জয়ংস্তু নরোত্তমঃ।
অপয়াতস্ততস্তূর্ণং শিখণ্ডী ভৃশবিক্ষতঃ॥ 8-63-27 (58126) 
ততঃ কর্ণো মহারাজ পাণ্ডুসৈন্যান্যশাতয়ৎ।
তূলরাশিং সমাসাদ্য যথা বায়ুর্মহাবলঃ॥ 8-63-28 (58127) 
ধৃষ্টদ্যুম্নো মহারাজ তব পুত্রেণ পীডিতঃ।
দুঃশাসনং ত্রিভির্বাণৈঃ প্রত্যবিধ্যৎস্তনান্তরে॥ 8-63-29 (58128) 
তস্য দুঃশাসনো বাহুং সব্যং বিব্যাধ মারিষ।
স তেন রুক্মপুঙ্খেন ভল্লেন নতপর্বণা॥ 8-63-30 (58129) 
ধৃষ্টদ্যুম্নস্তু নির্বিদ্ধঃ শরং ঘোরমমর্ষণঃ।
দুঃশাসনায় সঙ্ক্রুদ্ধঃ প্রেষয়ামাস ভারত॥ 8-63-31 (58130) 
আপতন্তং মহাবেগং ধৃষ্টদ্যুম্নসমীরিতম্।
শরৈশ্চিচ্ছেদ পুত্রস্তে ত্রিভিরেব বিশাম্পতে॥ 8-63-32 (58131) 
অথাপরৈঃ ষোডশভির্ভল্লৈঃ কনকভূষণৈঃ।
ধৃষ্টদ্যুম্নং সমাসাদ্য বাহ্বোরুরসি চার্পয়ৎ॥ 8-63-33 (58132) 
ততঃ স পার্ষতঃ ক্রুদ্ধো ধনুশ্চিচ্ছেদ মারিষ।
ক্ষুরপ্রেণ সুতীক্ষ্ণেন তত উচ্চুক্রুশুর্জনাঃ॥ 8-63-34 (58133) 
অথান্যদ্ধনুরাদায় পুত্রস্তে প্রহসন্নিব।
ধৃষ্টদ্যুম্নং শরব্রাতৈঃ সমন্তাৎপর্যবারয়ৎ॥ 8-63-35 (58134) 
তব পুত্রস্য তে দৃষ্ট্বা বিক্রমং সুমহাত্মনঃ।
ব্যস্ময়ন্ত রণে যোধাঃ সিদ্ধাশ্চাপ্সরসস্তথা॥ 8-63-36 (58135) 
ধৃষ্টদ্যুম্নং তু পশ্যাম ঘটমানং মহাবলম্।
দুঃশাসনেন সংরুদ্ধং সিংহেনেব মহাগজম্॥ ॥ 8-63-37 (58136) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে ত্রিষষ্টিতমোঽধ্যায়ঃ॥ 63 ॥






কর্ণপর্ব - অধ্যায় 064

॥ শ্রীঃ ॥

8.64. অধ্যায়ঃ 064 

 -   -  

সঙ্কুলয়ুদ্ধম্॥ 1 ॥

 -   -  

8-64-0 (58137) 
সঞ্জয় উবাচ। 8-64-0 (4989) 
ততঃ সরথনাগাশ্বাঃ পাঞ্চালাঃ পাণ্ডুসৃঞ্জয়াঃ।
সেনাপতিং পরীপ্সন্তো রুরুধুস্তনয়ং তব॥ 8-64-1 (58138) 
ততঃ প্রববৃতে যুদ্বং তাবকানাং পরৈঃ সহ।
ঘোরং প্রাণভৃতাং কালে ভীমরূপং পরন্তপ॥ 8-64-2 (58139) 
নকুলো বৃষসেনং তু বিদ্ধ্বা পঞ্চভিরায়সৈঃ।
পিতুঃ সমীপে তিষ্ঠন্তং ত্রিভিরন্ত্যৈরবিধ্যত॥ 8-64-3 (58140) 
নকুলং তু ততঃ শূরো বৃষসেনো হসন্নিব।
নারাচেন সুতীক্ষ্ণেন বিব্যাধ হৃদয়ে ভৃশম্'॥ 8-64-4 (58141) 
সোঽতিবিদ্ধো বলবতা শত্রুণা শত্রুকর্শন।
শত্রুং বিব্যাধ বিংশত্যা সূতং চৈবাস্য সপ্তভিঃ॥ 8-64-5 (58142) 
ততঃ শরসহস্রেণ তাবুভৌ পুরুষর্ষভৌ।
অন্যোন্যমাচ্ছাদয়তাং তবাভজ্যত বাহিনী॥ 8-64-6 (58143) 
স দৃষ্ট্বা প্রদ্রুতাং সেনাং ধার্তরাষ্ট্রস্য সূতজঃ।
নিবারয়ামাস বলাদনুপত্য বিশাম্পতে॥ 8-64-7 (58144) 
`এতস্মিন্নন্তরে যুদ্ধং কষ্টমাসীদ্বিশাম্পতে'।
নিবৃত্তে তু ততঃ সৈন্যে নকুলঃ কৌরবান্যযৌ॥ 8-64-8 (58145) 
কর্ণপুত্রস্তু সমরে হিৎবা নকুলমেব তু।
জুগোপ চক্রং ৎবরিতো রাধেয়স্যৈব মারিষ॥ 8-64-9 (58146) 
উলূকস্তু রণে ক্রুদ্ধঃ সহদেবেন মারিষ।
`নিবারিতঃ শরশতৈঃ ক্রুদ্ধেন রণমূর্ধনি॥ 8-64-10 (58147) 
তস্যাশ্বাংশ্চতুরো হৎবা সহদেবঃ প্রতাপবান্।
সারথিং প্রেষয়ামাস যমস্য সদনং প্রতি॥ 8-64-11 (58148) 
উলূকস্তু ততো যানাদবপ্লুত্য বিশাম্পতে।
ত্রিগর্তানাং বলং তূর্ণং জগাম পিতৃনন্দনঃ॥ 8-64-12 (58149) 
সাত্যকিঃ শকুনিং বিদ্ধ্বা বিংশত্যা নিশিতৈঃ শরৈঃ।
ধ্বজং চিচ্ছেদ ভল্লেন সৌবলস্য হসন্নিব॥ 8-64-13 (58150) 
সৌবলস্তস্য সমরে ক্রুদ্ধো রাজন্প্রতাপবান্।
বিদার্য কবচং ভূয়ো ধ্বজং চিচ্ছেদ কাঞ্চনম্॥ 8-64-14 (58151) 
তথৈনং নিশিতৈর্বাণৈঃ সাত্যকিঃ প্রত্যবিধ্যত।
সারথিং চ মহারাজ ত্রিভিরেব সমার্পয়ৎ॥ 8-64-15 (58152) 
অথাস্য বাহাংস্ৎবরিতঃ শরৈর্নিত্যে যমক্ষয়ম্।
ততোঽবপ্লুত্য সহসা শকুনির্ভরতর্ষভ॥ 8-64-16 (58153) 
আরুরোহ রথং তূর্ণমুলূকস্য মহাত্মনঃ।
অপোবাহাথ শীঘ্রং স শৈনেয়াদ্যুদ্ধশালিনঃ॥ 8-64-17 (58154) 
সাত্যকিস্তু রণ রাজংস্তাবকানামনীকিনীম্।
অভিদুদ্রাব বেগেন ততোঽনীকমভজ্বত॥ 8-64-18 (58155) 
শৈনেয়শরসঞ্ছন্নং তব সৈন্যং বিশাম্পতে।
ভেজে দশা দিশস্তূর্ণং ন্যপতচ্চ গতাসুবৎ॥ 8-64-19 (58156) 
ভীমসেনং তব সুতো বারয়ামাস সংয়ুগে॥  8-64-20 (58157) 
তং তু ভীমো মুহূর্তেন ব্যশ্বসূতরথধ্বজম্।
চক্রে লোকেশ্বরং তত্র তেনাতুষ্যন্ত বৈ জনাঃ॥ 8-64-21 (58158) 
ততোঽপায়ান্নৃপস্তস্মাদ্ভীমসেনভয়ার্দিতঃ।
কুরুসৈন্যং ততঃ সর্বং ভীমসেনমুপাদ্রবৎ। 
তত্র নাদো মহানাসীদ্ধীমসেনং জিঘাংসতাম্॥  8-64-22 (58159) 
যুধামন্যুঃ কৃপং বিদ্ধ্বা ধনুরস্যাশু চিচ্ছদে।
অথান্যদ্ধনুরাদায় কৃপঃ শস্ত্রভৃতাং বরঃ। 
যুধামন্যোর্ধ্বজং সূতং ছত্রং চাপাতয়ৎক্ষিতৌ॥  8-64-23 (58160) 
ততোঽপায়াদ্রথেনৈব যুধামন্যুর্মহারথঃ॥  8-64-24 (58161) 
উত্তমৌজাশ্চ হার্দিক্যং ভীমং ভীমপরাক্রমম্।
ছাদয়ামাস সহসা মেঘো বৃষ্ট্যেব পর্বতম্॥ 8-64-25 (58162) 
তদ্যুদ্ধমাসীৎসুমহদ্ধোররূপং পরন্তপ।
তাদৃশং ন ময়া যুদ্ধং দৃষ্টপূর্বং বিশাম্পতে॥ 8-64-26 (58163) 
কৃতবর্মা ততো রাজন্নুত্তমৌজসমাহবে।
হৃদি বিব্যাধ সহসা রথোপস্থ উপাবিশৎ॥ 8-64-27 (58164) 
সারথিস্তমপোবাহ রথেন রথিনাং বরম্।
ততস্তু সাৎবতো রাজন্পাণ্ডুসৈন্যমভিদ্রবৎ॥ 8-64-28 (58165) 
[দুঃশাসনঃ সৌবলশ্চ গজানীকেন পাণ্ডবম্।
মহতা পরিবার্যৈব ক্ষুদ্রকৈরভ্যতাডয়ৎ॥ 8-64-29 (58166) 
ততো ভীমঃ শরশতৈর্দুর্যোধনমমর্ষণম্।
বিমুখীকৃত্য তরসা গজানীকমুপাদ্রবৎ॥ 8-64-30 (58167) 
তমাপতন্তং সহসা গজানীকং বৃকোদরঃ।
দৃষ্ট্বৈব সুভৃশং ক্রুদ্ধো দিব্যমস্ত্রমুদৈরয়ৎ॥ 8-64-31 (58168) 
গজৈর্গজানভ্যহনদ্বজ্রেণেন্দ্র ইবাসুরান্॥  8-64-32 (58169) 
ততোঽন্তরিক্ষং বাণৌঘৈঃ শলভৈরিব পাদপম্।
ছাদয়ামাস সমরে গজান্নিঘ্নন্বৃকোদরঃ॥ 8-64-33 (58170) 
ততঃ কুঞ্জরয়ূথানি সমেতানি সহস্রশঃ।
ব্যধমত্তরসা ভীমো মেঘসঙ্ঘানিবানিলঃ॥ 8-64-34 (58171) 
সুবর্ণজালাপিহিতা মণিজালৈশ্চ কুঞ্জরাঃ।
রেজুরভ্যধিকং সংখ্যে বিদ্যুৎবন্ত ইবাম্বুদাঃ॥ 8-64-35 (58172) 
তে বধ্যমানা ভীমেন গজা রাজন্বিদুদ্রুবুঃ।
কেচিদ্বিভিন্নহৃদয়াঃ কুঞ্জরা ন্যপতন্ভুবি॥ 8-64-36 (58173) 
পতিতৈর্নিপতদ্ভিশ্চ গজৈর্হেমবিভূষিতৈঃ।
অশোভত মহী তত্র বিশীর্ণৈরিব পর্বতৈঃ॥ 8-64-37 (58174) 
দীপ্তাভৈ রত্নবদ্ভিশ্চ পতিতৈর্গজয়োধিভিঃ।
ররাজ ভূমিঃ পতিতৈঃ ক্ষীণপুণ্যৈরিব গ্রহৈঃ॥ 8-64-38 (58175) 
ততো ভিন্নকটা নাগা ভিন্নকুম্ভকরাস্তথা।
দুদ্রুবুঃ শতশঃ সংখ্যে ভীমসেনশরাহতাঃ॥ 8-64-39 (58176) 
কেচিদ্বমন্তো রুধিরং ভয়ার্তাঃ পর্বতোপমাঃ।
ব্যদ্রবঞ্ছরবিদ্ধাঙ্গা ধাতুচিত্রা ইবাচলাঃ॥ 8-64-40 (58177) 
মহাভুজগসঙ্কাশৌ চন্দনাগুরুরূষিতৌ।
অপশ্যং ভীমসেনস্য ধনুর্বিক্ষিপতো ভুজৌ॥ 8-64-41 (58178) 
তস্য জ্যাতলনির্ঘোষং শ্রুৎবাশনিসমস্বনম্।
বিমুঞ্চন্তঃ শকৃন্মূত্রং গজাঃ প্রাদুদ্রুবুর্ভৃশম্॥ 8-64-42 (58179) 
ভীমসেনস্য তৎকর্ম রাজন্নেকস্য ধীমতঃ।
নিঘ্নতঃ সর্বভূতানি রুদ্রস্যেব চ নির্বভৌ॥] ॥  8-64-43 (58180) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে চতুঃষষ্টিতমোঽধ্যায়ঃ॥ 64 ॥






কর্ণপর্ব - অধ্যায় 065

॥ শ্রীঃ ॥

8.65. অধ্যায়ঃ 065 

 -   -  

সঙ্কুলয়ুদ্ধম্॥ 1 ॥

 -   -  

8-65-0 (58181) 
সঞ্জয় উবাচ। 8-65-0 (4990) 
ততঃ শ্বেতাশ্বসংয়ুক্তে নারায়ণসমাহিতে।
তিষ্ঠন্রথবরে শ্রীমানর্জুনঃ সমপদ্যত॥ 8-65-1 (58182) 
তদ্বলং নৃপতিশ্রেষ্ঠ তাবকং বিজয়ো রণে।
ব্যক্ষোভয়দুদীর্ণাশ্বং মহোদধিমিবানিলঃ॥ 8-65-2 (58183) 
দুর্যোধনস্তব সুতঃ প্রমত্তে শ্বেতবাহনে।
অভ্যেত্য সহসা ক্রুদ্ধঃ সৈন্যার্ধেনাভিসংবৃতঃ॥ 8-65-3 (58184) 
পর্যবারয়দায়ান্তং যুধিষ্ঠিরমমর্ষণম্।
ক্ষুরপ্রাণাং ত্রিসপ্তত্যা ততোঽবিধ্যত পাণ্ডবম্॥ 8-65-4 (58185) 
অক্রুধ্যত ভৃশং তত্র কুন্তীপুত্রো যুধিষ্ঠিরঃ।
স ভল্লাংস্ত্রিংশতস্তূর্ণং তব পুত্রে ন্যবেশয়ৎ॥ 8-65-5 (58186) 
ততো ধাবন্ত কৌরব্যা জিঘৃক্ষন্তো যুধিষ্ঠিরম্॥  8-65-6 (58187) 
দুষ্টভাবান্পরাঞ্জ্ঞাৎবা সমবেতা মহারথাঃ।
আজগ্মুস্তং পরীপ্সন্তঃ কুন্তীপুত্রং যুধিষ্ঠিরম্॥ 8-65-7 (58188) 
`সঞ্জয় উবাচ। 8-65-8 (4991) 
যুধিষ্ঠিরশ্চিত্রসেনং শরবর্ষৈরবাকিরৎ।
চিত্রসেনস্তু কৌন্তেয়ং সঙ্ক্রুদ্ধঃ সমবারয়ৎ॥ 8-65-8 (58189) 
মুহূর্তাদ্বিমুখীকৃত্য চিত্রসেনং স ধর্মরাট্।
তাবকং সৈন্যমভ্যঘ্নৎসমন্তান্নিশিতৈঃ শরৈঃ॥ 8-65-9 (58190) 
তাবকা হি মাবাহো দুর্যোধনপুরোগমাঃ।
যুধিষ্ঠিরং জিঘৃক্ষন্তঃ সর্বসৈন্যং সমাক্ষিপন্॥ 8-65-10 (58191) 
দৃষ্টপ্রভাবাংস্তান্মৎবা সমবেতান্মহারথান্।
আজগ্মুঃ সম্পরীপ্সন্তঃ পাণ্ডবেয়ং যুধিষ্ঠিরম্'॥ 8-65-11 (58192) 
নকুলঃ সহদেবশ্চ ধৃষ্টদ্যুম্নশ্চ পার্ষতঃ।
অক্ষৌহিণ্যা পরিবৃতাস্তেঽভ্যধাবন্যুধিষ্ঠিরম্॥ 8-65-12 (58193) 
ভীমসেনশ্চ নারাচৈর্মৃদ্রংস্তব মহারথান্।
অভ্যধাবদভিপ্রেপ্সূ রাজানং শত্রুভির্বৃতম্॥ 8-65-13 (58194) 
তাংস্তু সর্বান্মহেষ্বাসান্কর্ণো বৈকর্তনো বৃষা।
শরবর্ষেণ মহতা প্রত্যবারয়দাগতান্॥ 8-65-14 (58195) 
শরৌঘান্বিসৃজন্তস্তে প্রেয়ন্তশ্চ কুঞ্জরান্।
ন শেকুর্যত্নবন্তোঽপি রাধেয়ং প্রতিবীক্ষিতুম্॥ 8-65-15 (58196) 
তাংশ্চ সর্বান্মহেষ্বাসান্সর্বশস্ত্রবিশারদান্।
মহতা শরবর্ষেণ রাধেয়ঃ প্রত্যবারয়ৎ॥ 8-65-16 (58197) 
দুর্যোধনং চ বিংশত্যা নারাচানাং কৃতী বলী।
অবিধ্যত্তূর্ণমভ্যেত্য সহদেবো মহীপতিম্॥ 8-65-17 (58198) 
স বিদ্ধঃ সহদেবেন ররাজ বলসন্নিধৌ।
প্রভিন্ন ইব মাতঙ্গো রুধিরেণ পরিপ্লুতঃ॥ 8-65-18 (58199) 
দৃষ্ট্বা তব সুতং তত্র গাঢবিদ্ধং সুতেজনৈঃ।
অভ্যধাবদ্দৃঢং ক্রুদ্ধো রাধেয়ো রথিনাং বরঃ॥ 8-65-19 (58200) 
দুর্যোধনং তথা দৃষ্ট্বা শীঘ্রমস্ত্রমুদীর্য সঃ।
অবধীৎপাণ্ডবানীকং পাঞ্চালাংশ্চৈব মারিষ॥ 8-65-20 (58201) 
ততো যৌধিষ্ঠিরং সৈন্যং বধ্যমানং মহাত্মনা।
সহসা প্রাদ্রাবদ্রাজন্মূতপুত্রশরার্দিতম্॥ 8-65-21 (58202) 
বিবিধা বিশিখাস্তত্র সম্পতন্তি পরস্পরম্।
ভল্লাঃ পুঙ্খসমাশ্লিষ্টাঃ সূতপুত্রধনুশ্চ্যুতাঃ॥ 8-65-22 (58203) 
অন্তরিক্ষে শরৌঘাণাং পততাং চ পরস্পরম্।
সঙ্ঘর্পেণ মহারাজ পাবকঃ সমজায়ত॥ 8-65-23 (58204) 
তকতো দশদিশঃ কর্ণঃ শলভৈরিব যায়িভিঃ।
অভ্যঘ্নংস্তরসা রাজঞ্শরৈঃ পরশরীরগৈঃ॥ 8-65-24 (58205) 
রক্তচন্দনসন্দিগ্ধৌ মণিহেমবিভূষিতৌ।
বাহূ ব্যত্যক্ষিপৎকর্ণঃ পরমাস্ত্রং বিদর্শয়ন্॥ 8-65-25 (58206) 
ততঃ সর্বা দিশো রাজন্সায়কৈর্বিপ্রমোহয়ন্।
অপীডয়দ্ভৃশং কর্ণো ধর্মরাজং যুধিষ্ঠিরম্॥ 8-65-26 (58207) 
ততঃ ক্রুদ্ধো মহারাজ ধর্মপুত্রো যুধিষ্ঠিরঃ।
নিশিতৈরিষুভিঃ কর্ণং পঞ্চাশদ্ভিঃ সমার্পয়ৎ॥ 8-65-27 (58208) 
[বাণান্ধকারমভবত্তদ্যুদ্ধং ঘোরদর্শনম্।
হাহাকারো মহানাসীত্তাবকানাং বিশাম্পতে॥ 8-65-28 (58209) 
বধ্যমানে তদা সৈন্যে ধর্মপুত্রেণ মারিষ।
সায়কৈর্বিবিধৈস্তীক্ষ্ণৈঃ কঙ্কপত্রৈঃ শিলাশিতৈঃ। 
ভল্লৈরনেকৈর্বিবিধৈঃ শক্ত্যৃষ্টিমুসলৈরপি॥  8-65-29 (58210) 
যত্র যত্র স ধর্মাত্মা দুষ্টাং দৃষ্টিং ব্যসর্জয়ৎ।
তত্র তত্র ব্যশীর্যন্ত তাবকা ভরতর্ষভ॥ 8-65-30 (58211) 
কর্ণোঽপি ভৃশসঙ্কুদ্রো ধর্মরাজং যুধিষ্ঠিরম্।
নারাচৈরর্ধচন্দ্রৈশ্চ বৎসদন্তৈশ্চ সংয়ুগে॥ 8-65-31 (58212) 
অমর্ষী ক্রোধনশ্চৈব রোষপ্রস্ফুরিতাননঃ।
সায়কৈরপ্রমেয়াত্মা যুধিষ্ঠিরমভিদ্রবৎ॥ 8-65-32 (58213) 
যুধিষ্ঠিরশ্চাপি স তং স্বর্ণপুঙ্খৈঃ শিতৈঃ শরৈঃ॥]  8-65-33 (58214) 
প্রহসন্নিব তং কর্ণঃ কঙ্কপত্রৈঃ শিলাশিতৈঃ।
উরস্যবিধ্যদ্রাজানং কুন্তীপুত্রং যুধিষ্ঠিরম্॥ 8-65-34 (58215) 
স পীডিতো ভৃশং তেন ধর্মরাজো যুধিষ্ঠিরঃ।
উপবিশ্য রথোপস্থে সূতং যাহীত্যনোদয়ৎ॥ 8-65-35 (58216) 
অক্রোশন্ত ততঃ সর্বে ধার্তরাষ্ট্রাঃ সরাজকাঃ।
গৃহ্ণীধ্বমিতি রাজানমভ্যধাবন্ত সর্বশঃ॥ 8-65-36 (58217) 
ততঃ শতাঃ সপ্তদশ কেকয়ানাং প্রহারিণাম্।
পঞ্চালৈঃ সহিতা রাজন্ধার্তরাষ্ট্রান্ন্যবারয়ন্॥ 8-65-37 (58218) 
তস্মিন্সুতুমুলে যুদ্ধে বর্তমানে জনক্ষয়ে।
দুর্যোধনশ্চ ভীমশ্চ সমেয়াতাং মহাবলৌ॥ ॥ 8-65-38 (58219) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে পঞ্চষষ্টিতমোঽধ্যায়ঃ॥ 65 ॥






কর্ণপর্ব - অধ্যায় 066

॥ শ্রীঃ ॥

8.66. অধ্যায়ঃ 066 

 -   -  

কর্ণবাণপীডিতস্য যুধিষ্ঠিরস্য বিশ্রমায় স্বশিবিরপ্রবেশঃ॥ 1 ॥

 -   -  

8-66-0 (58220) 
সঞ্জয় উবাচ। 8-66-0 (4992) 
কর্ণোঽপি শরজালেন কেকয়ানাং মহারথান্।
ব্যধমৎপরমেষ্বাসানগ্রানীকে ব্যবস্থিতান্॥ 8-66-1 (58221) 
তেষাং প্রয়তমানানাং রাধেয়স্য নিবারণে।
রথান্পঞ্চশতান্কর্ণঃ প্রাহিণোদ্যমসাদনম্॥ 8-66-2 (58222) 
অবিষহ্যতমং দৃষ্ট্বা রাধেয়ং যুধি যোধিনঃ।
ভীমসেনমুপাগচ্ছন্কর্ণবাণপ্রপীডিতাঃ॥ 8-66-3 (58223) 
রথানীকং বিদার্যৈব শরৈ রাজন্ননেকধা।
কর্ণ একরথেনৈব যুধিষ্ঠিরমুপাদ্রবৎ॥ 8-66-4 (58224) 
সেনানিবেশং গচ্ছন্তং মার্গণৈর্ভৃশপীডিতম্।
যময়োর্মধ্যগং বীরং শনৈর্যান্তং বিচেতসম্॥ 8-66-5 (58225) 
স সমাসাদ্য রাজানং দুর্যোধনহিতেপ্সয়া।
সূতপুত্রস্ত্রিভিস্তীক্ষ্ণৈর্বিব্যাধ পরমেষুভিঃ॥ 8-66-6 (58226) 
তথৈব রাজা রাধেয়ং প্রত্যবিধ্যৎস্তনান্তরে।
শরৈস্ত্রিভিশ্চ যন্তারং চতুর্ভিশ্চতুরো হয়ান্॥ 8-66-7 (58227) 
চক্ররক্ষৌ নৃপসুতৌ মাদ্রীপুত্রৌ পরন্তপৌ।
তাবপ্যধাবতাং কর্ণং রাজানং মা বধীদিতি॥ 8-66-8 (58228) 
তৌ পৃথক্শরবর্ষাভ্যাং রাধেয়ং সমবর্ষতাম্।
নকুলঃ সহদেবশ্চ পরমং যত্নমাস্থিতৌ॥ 8-66-9 (58229) 
তথৈব তৌ প্রত্যবিধ্যৎসূতপুত্রঃ প্রতাপবান্।
ভল্লাভ্যাং শিতধারাভ্যাং মহাত্মানাবরিন্দমৌ॥ 8-66-10 (58230) 
দন্তবর্ণাংস্তু রাধেয়ো নিজঘান মনোজবান্।
যুধিষ্ঠিরস্য সঙ্গ্রামে কালবালান্হয়োত্তমান্॥ 8-66-11 (58231) 
ততোঽপরেণ ভল্লেন শিরস্ত্রাণমপাতয়ৎ।
কৌন্তেয়স্য মহেষ্বাসঃ প্রহসন্নিব সূতজঃ॥ 8-66-12 (58232) 
তথৈব নকুলস্যাপি হয়ান্হৎবা মহারথঃ।
ততোঽপরেণ ভল্লেন ভৃশং তীক্ষ্ণেন ভারত। 
ধনুশ্চিচ্ছেদ বীরস্য মাদ্রীপুত্রস্য ধীমতঃ॥  8-66-13 (58233) 
তৌ হতাশ্বৌ হতরথৌ পাণ্ডবৌ ভৃশবিক্ষতৌ।
ভ্রাতরাবারুরুহতুঃ সহদেবরথং তদা॥ 8-66-14 (58234) 
তৌ দৃষ্ট্বা মাতুলস্তত্র বিরথৌ পরবীরহা।
অভ্যভাষত রাধেয়ং মদ্ররাজোঽনুকম্পয়া॥ 8-66-15 (58235) 
মার্গিতব্যস্ৎবয়া কর্ণ কুন্তীপুত্রো ধনঞ্জয়ঃ।
অতস্ৎবং ধর্মরাজেন কিমর্থমিহ যুধ্যসে॥ 8-66-16 (58236) 
[ক্ষীণশস্ত্রাস্ত্রাকবচঃ ক্ষীণবাণো বিবাণধিঃ।
শ্রান্তসারথিবাহশ্চ চ্ছন্নোঽস্ত্রৈররিভিস্তথা। 
পার্থমাসাদ্য রাধেয় উপহাস্যো ভবিষ্যসি॥]  8-66-17 (58237) 
তথাপি কর্ণঃ সংরব্ধো যুধিষ্ঠিরমপীডয়ৎ।
শরৈস্তীক্ষ্ণৈর্মহাবীর্যৈর্মাদ্রীপুত্রৌ চ পাণ্ডবৌ॥ 8-66-18 (58238) 
ততঃ শল্যঃ প্রহস্যেদং কর্ণং পুনরুবাচ হ।
রথস্থমতিসংরব্ধং যুধিষ্ঠিরবধে স্থিতম্॥ 8-66-19 (58239) 
যদর্থং ধার্তরাষ্ট্রেণ সততং মানিতো ভবান্।
তং পার্থ জহি রাধেয় কিং তে হৎবা যুধিষ্ঠিরম্। 
`হতে যস্মিন্ধ্রুবং পার্থঃ সর্বাঞ্জেষ্যতি নো রথান্॥  8-66-20 (58240) 
তস্মিন্হি ধার্তরাষ্ট্রস্য নিহতে তু ধ্রুবো জয়ঃ।
ধ্বজোঽসৌ দৃশ্যতে তস্য রোচমানোংঽশুমানিব। 
সারো হ্যেষ মহাবাহো কিং তে হৎবা যুধিষ্ঠিরম্॥'  8-66-21 (58241) 
শঙ্খয়োর্ধ্মাতয়োঃ শব্দঃ সুমহানেষ কৃষ্ণয়োঃ।
শ্রূয়তে চাপঘোষশ্চ প্রাবৃষীবাম্বুদস্য হ॥ 8-66-22 (58242) 
অসৌ নিঘ্নন্রথোদারানর্জুনঃ শরবৃষ্টিভিঃ।
সর্বাং গ্রসতি নঃ সেনাং কর্ণ পশ্যৈনমাহবে॥ 8-66-23 (58243) 
পৃষ্ঠরক্ষৌ চ শূরস্য যুধামন্যূত্তমৌজসৌ॥  8-66-24 (58244) 
উত্তরং চাস্য বৈ শূরশ্চক্রং রক্ষতি সাংত্যকিঃ।
ধৃষ্টদ্যুম্নস্তথা চাস্য চক্রং রক্ষতি দক্ষিণম্॥ 8-66-25 (58245) 
ভীমসেনশ্চ বৈ রাজ্ঞা ধার্তরাষ্ট্রেণ যুধ্যতে।
যথা ন হন্যাত্তং ভীমঃ সর্বেষাং নোঽদ্য পশ্যতাম্। 
কুরু রাধেয় বৈ রাজা যথা মুচ্যেত তত্তথা॥  8-66-26 (58246) 
 ভীমসেনেন গ্রস্তমাহবশোভিনা।
যদি নামাদ্য মুচ্যেত বিস্ময়ঃ সুমহান্ভবেৎ॥ 8-66-27 (58247) 
পরিত্রাহ্যেনমভ্যেত্য সংশয়ং পরমং গতম্।
কিং নু মাদ্রীসুতৌ হৎবা রাজানং বা যুধিষ্ঠিরম্॥ 8-66-28 (58248) 
ইতি শল্যবচঃ শ্রুৎবা রাধেয়ঃ পৃথিবীপতে।
দৃষ্ট্বা দুর্যোধনং চৈব ভীমগ্রস্তং মহাহবে॥ 8-66-29 (58249) 
রাজগৃধ্নুর্ভৃশং চৈব শল্যবাক্যপ্রচোদিতঃ।
অজাতশত্রুমুৎসৃজ্য মাদ্রীপুত্রৌ চ পাণ্ডবৌ॥ 8-66-30 (58250) 
তব পুত্রং পরিত্রাতুমভ্যধাবত বীর্যবান্।
মদ্ররাজপ্রণুদিতৈরশ্বৈরাকাশগৈরিব॥ 8-66-31 (58251) 
গতে কর্ণে তু কৌন্তেয়ঃ পাণ্ডুপুত্রো যুধিষ্ঠিরঃ।
অপায়াজ্জবনৈরশ্বৈঃ সহদেবস্য মারিষ॥ 8-66-32 (58252) 
[তাভ্যাং স সহিতস্তূর্ণং ব্রীডন্নিব নরেশ্বরঃ]।
প্রাপ্য সেনানিবেশং স্বং মার্গণৈর্ভৃশবিক্ষতঃ॥ 8-66-33 (58253) 
অবতীর্য রথাত্তূর্ণমাবিশচ্ছয়নং শুভম্।
অপেতশল্যো রাজা তু হৃচ্ছল্যেনাভিপীডিতঃ॥ 8-66-34 (58254) 
সোঽব্রবীদ্ধাতরৌ রাজা মাদ্রীপুত্রৌ মহারথৌ।
গচ্ছন্ত ৎবরিতৌ বীরৌ যত্র ভীমো ব্যবস্থিতঃ॥ 8-66-35 (58255) 
`ততস্তে পাণ্ডবাঃ সর্বে সমাভাষ্য পরস্পরম্।
অনীকং ভীমসেনস্য পাণ্ডবাবভ্যগচ্ছতাম্'। 
জীমূত ইব নর্দংস্তু যুধ্যতে স বৃকোদরঃ॥  8-66-36 (58256) 
ততোঽন্যং রথমাস্থায় নকুলো রথপুঙ্গবঃ।
সহদেবশ্চ তেজস্বী ভ্রাতরৌ শত্রুকর্শনৌ॥ 8-66-37 (58257) 
তুরগৈরগ্র্যরংহোভির্যত্র ভীমস্তরস্বিনৌ।
অনীকৈঃ সহিতৌ তত্র ভ্রাতরৌ সমবস্থিতৌ॥ ॥ 8-66-38 (58258) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে ষট্ষষ্টিতমোঽধ্যায়ঃ॥ 66 ॥






কর্ণপর্ব - অধ্যায় 067

॥ শ্রীঃ ॥

8.67. অধ্যায়ঃ 067 

 -   -  

পার্থেনাশ্বত্থাম্নি পরাজিতে কর্ণেন ভার্গবাস্ত্রপ্রয়োগাৎপাণ্ডবসেনাপীডনম্॥ 1 ॥

 -   -  

8-67-0 (58259) 
সঞ্জয় উবাচ। 8-67-0 (4993) 
দ্রৌণিস্তু রথবংশেন মহতা পরিবারিতঃ।
অপতৎসহসা রাজন্যত্র পার্থো ব্যবস্থিতঃ॥ 8-67-1 (58260) 
তমাপতন্তং সহসা শূরঃ শৌরিসহায়বান্।
দধার সমরে পার্থো বেলেব মকরালয়ম্॥ 8-67-2 (58261) 
ততঃ ক্রুদ্ধো মহারাজ দ্রোণপুত্রঃ প্রতাপবান্।
অর্জুনং বাসুদেবং চ চ্ছাদয়ামাস সায়কৈঃ॥ 8-67-3 (58262) 
অবচ্ছন্নৌ ততঃ কৃষ্ণৌ দৃষ্ট্বা তত্র মহারথাঃ।
বিস্ময়ং পরমং গৎবা প্রৈক্ষন্ত কুরবস্তদা॥ 8-67-4 (58263) 
অর্জুনস্তু ততো দিব্যমস্ত্রং চক্রে হসন্নিব।
তদস্ত্রং বারয়ামাস ব্রাহ্মণো যুধি ভারত॥ 8-67-5 (58264) 
যদ্যদ্ধি ব্যাক্ষিপদ্যুদ্ধে ফল্গুনোঽস্ত্রং জিঘাংসয়া।
তত্তদস্ত্রৈর্মহেষ্বাসো দ্রোণপুত্রো জঘান হ॥ 8-67-6 (58265) 
অস্ত্রয়ুদ্ধে মহারাজ বর্তমানে মহাভয়ে।
অপশ্যাম রণে দ্রৌণিং ব্যাত্তাননমিবান্তকম্॥ 8-67-7 (58266) 
স দিশঃ প্রদিশশ্চৈব চ্ছাদয়িৎবা হ্যজিহ্মগৈঃ।
বাসুদেবং ত্রিভির্বাণৈরবিধ্যদ্দক্ষিণে ভুজে॥ 8-67-8 (58267) 
ততোঽর্জুনো রথান্সর্বান্হৎবা তস্য পদানুগান্।
চকার সমরে ভূমিং শোণিতৌঘপরিপ্লুতাম্। 
[সর্বলোকবহাং রৌদ্রাং পরলোকবহাং নদীম্]॥  8-67-9 (58268) 
সরথা রথিনঃ পেতুঃ পার্থচাপচ্যুতৈঃ শরৈঃ॥  8-67-10 (58269) 
[দ্রৌণেরপহতান্সঙ্খে দদৃশু স চ তাং তথা।
প্রাবর্তয়ন্মহাঘোরাং নদীং পরবহাং তদা॥ 8-67-11 (58270) 
তয়োস্তু ব্যাকুলে যুদ্ধে দ্রৌণেঃ পার্থস্য দারুণে।
অমর্যাদং যোধয়ন্তঃ পর্যধাবন্ত পৃষ্ঠতঃ॥ 8-67-12 (58271) 
রথৈর্হতাশ্বসূতৈশ্চ হতারোহৈশ্চ বাজিভিঃ।
দ্বিরদৈশ্চ হতারোহৈর্মহামাত্রৈর্হতদ্বিপৈঃ॥ 8-67-13 (58272) 
পার্থেন সমরে রাজন্কৃতো ঘোরো জনক্ষয়ঃ।
নিহতা রথিনঃ পেতুঃ পার্থচাপচ্যুতৈঃ শরৈঃ॥]  8-67-14 (58273) 
হয়াশ্চ পর্যধাবন্ত মুক্তয়োক্ত্রাস্ততস্ততঃ।
তদ্দৃষ্ট্বা কর্ম পার্থস্য দ্রৌণিরাহবশোভিনঃ॥ 8-67-15 (58274) 
অর্জুনং জয়তাং শ্রেষ্ঠং ৎবরিতোঽভ্যেত্য বীর্যবান্।
বিধুন্বানো মহচ্চাপং কার্তস্বরবিভূষিতম্॥ 8-67-16 (58275) 
অবাকিরত্ততো দ্রৌমিঃ সমন্তান্নিশিতৈঃ শরৈঃ।
ভূয়োঽর্জুনং মহারাজ দ্রৌণিরায়ম্য পত্রিণা॥ 8-67-17 (58276) 
বক্ষোদেশে ভৃশং পার্থং তাডয়ামাস নির্দয়ম্।
সোঽতিবিদ্ধো রণে তেন দ্রোণপুত্রেণ ভারত॥ 8-67-18 (58277) 
গাণ্ডীবধন্বা প্রসভং শরবর্ষৈরুদারধীঃ।
সঞ্ছাদ্য সমরে দ্রৌণিং চিচ্ছেদাস্য চ কার্মুকম্॥ 8-67-19 (58278) 
স চ্ছিন্নধন্বা পরিধং বজ্রস্পর্শসমং যুধি।
আদায় চিক্ষেপ তদা দ্রোণপুত্রঃ কিরীটিনে॥ 8-67-20 (58279) 
তমাপন্ততং পরিঘং জাম্বূনদপরিষ্কৃতম্।
চিচ্ছেদ সহসা রাজন্প্রহসন্নিব পাণ্ডবঃ॥ 8-67-21 (58280) 
স পপাত তদা ভূমৌ নিকৃত্তঃ পার্থসায়কৈঃ।
বিকীর্ণঃ পর্বতো রাজন্যথা বজ্রেণ তাডিতঃ॥ 8-67-22 (58281) 
ততঃ ক্রুদ্ধো মহারাজ দ্রোণপুত্রো মহারথঃ।
ঐন্দ্রেণ চাস্ত্রবেগেন বীভৎসুং সমবাকিরৎ॥ 8-67-23 (58282) 
তস্যেন্দ্রজালাবততং সমীক্ষ্য
পার্থো রাজন্গাণ্ডিবমাদদে সঃ। 
ঐন্দ্রং জালং প্রত্যহরত্তরস্বী
বরাস্ত্রমাদায় মহেন্দ্রসৃষ্টম্॥  8-67-24 (58283) 
বিদার্য তজ্জালমথেন্দ্রমুক্তং
পার্থস্ততো দ্রৌণিরথং ক্ষণেন। 
প্রচ্ছাদয়ামাস ততোঽভ্যুপেত্য
দ্রৌণিস্তদা পার্থশরাভিভূতঃ॥  8-67-25 (58284) 
বিগাহ্য তাং পাণ্ডববাণবৃষ্টিং
শরৈঃ পরং নাম ততঃ প্রকাশ্য। 
শতেন কৃষ্ণং সহসাভ্যবিদ্ধ্যা--
ত্ত্রিভিঃ শতৈরর্জুনং ক্ষুদ্রকাণাম্॥  8-67-26 (58285) 
ততোঽর্জুনঃ সায়কানাং শতেন
গুরোঃ সুতং মর্মসু নির্বিভেদ। 
অশ্বাংশ্চ সূতং চ তথা ধনুর্জ্যা--
মবাকিরৎপশ্যতাং তাবকানাম্॥  8-67-27 (58286) 
স বিদ্ধ্বা মর্মসু দ্রৌণিং পাণ্ডবঃ পরবীরহা।
সারথিং চাস্য ভল্লেন রথনীডাদপাতয়ৎ॥ 8-67-28 (58287) 
স সঙ্গৃহ্য স্বয়ং বাহান্কৃষ্ণৌ প্রাচ্ছদয়চ্ছরৈঃ।
তত্রাদ্ভুতমপরশ্যাম দ্রৌণেরাশু পরাক্রমম্॥ 8-67-29 (58288) 
সংয়চ্ছংস্তুরগান্যচ্চ ফল্গুনং চাপ্যযোধয়ৎ।
তদস্য সমরে রাজন্সর্বভূতান্যপূজয়ন্॥ 8-67-30 (58289) 
`তেনাস্য সমরে যোধাস্তুষ্টুবুঃ সর্ব এব তে।
যদা নিজগৃহে পার্থো দ্রোণপুত্রেণ ধন্বিনা॥ 8-67-31 (58290) 
তদা প্রহস্য বীভস্তুর্দ্রোণপুত্রস্য সংয়ুগে।
ক্ষিপ্রং রশ্মীনথাশ্বানাং ক্ষুরপ্রৈশ্চিচ্ছিদে জয়ঃ॥ 8-67-32 (58291) 
প্রাদ্রবংস্তুরগাস্তস্য শরবেগপ্রপীডিতাঃ।
ততোঽভূন্নিনদো ঘোরস্তব সৈন্যস্য ভারত॥ 8-67-33 (58292) 
পাণ্ডবাস্তু জয়ং লব্ধ্বা তব সৈন্যং সমাদ্রবন্।
সমন্তান্নিশিতান্বাণান্বিমুঞ্চন্তো জয়ৈষিণঃ॥ 8-67-34 (58293) 
তাবকী চতুরঙ্গৈষা পাণ্ডবৈস্তু মহাচমূঃ।
পুনঃপুনরথো বীরৈঃ প্রভগ্না জিতকাশিভিঃ॥ 8-67-35 (58294) 
পশ্যতাং তে মহারাজ পুত্রাণাং চিত্রয়োধিনাম্।
শকুনেঃ সৌবলেয়স্য কর্ণস্য চ বিশাম্পতে॥ 8-67-36 (58295) 
বার্যমাণা মহাসেনা পুত্রৈস্তব জনেশ্বর।
ন চাতিষ্ঠত সঙ্গ্রামে পীড্যমানা সমন্ততঃ॥ 8-67-37 (58296) 
ততো যোধৈর্মহারাজ পলায়দ্ভিঃ সমন্ততঃ।
অভবদ্য্বাকুলং ভীতং পুত্রাণাং তে মহদ্বলম্॥ 8-67-38 (58297) 
তিষ্ঠতিষ্ঠেতি সততং সূতপুত্রস্য জল্পতঃ।
নাবতিষ্ঠতি সা সেনা বধ্যমানা মহাত্মভিঃ॥ 8-67-39 (58298) 
অথোৎক্রুষ্টং মহারাজ পাণ্ডবৈর্জিতকাশিভিঃ।
ধার্তরাষ্ট্রবলং দৃষ্ট্বা বিদ্রুতং বৈ সমন্ততঃ॥ 8-67-40 (58299) 
ততো দুর্যোধনঃ কর্ণমব্রবীৎপ্রণয়াদিব।
পশ্য কর্ণ মহাসেনাং পাণ্ডবৈরর্দিতাং ভৃশম্॥ 8-67-41 (58300) 
ৎবয়ি তিষ্ঠতি সন্ত্রাসাৎসমন্তাৎপ্রপলায়তে।
এতজ্জ্ঞৎবা মহাবাহো কুরু প্রাপ্তমরিন্দম॥ 8-67-42 (58301) 
সহস্রাণি চ যোধানাং ৎবামেব পুরুষোত্তম।
ক্রোশন্তে সমরে বীর দ্রাব্যমাণানি পাণ্ডবৈঃ॥ 8-67-43 (58302) 
সঞ্জয় উবাচ। 8-67-44 (4994) 
এতচ্ছ্রুৎবা তু রাধেয়ো দুর্যোধনবচো মহৎ।
মদ্ররাজমিদং বাক্যমব্রবীৎপ্রহসন্নিব॥ 8-67-44 (58303) 
পশ্য মে ভুজয়োর্বীর্যমস্ত্রাণাং চ জনেশ্বর।
অদ্য হন্মি রণে সর্বান্পাঞ্চালান্পাণ্ডুভিঃ সহ॥ 8-67-45 (58304) 
বাহয়াশ্বান্নরব্যাঘ্র মদ্রাধিপ ন সংশয়ঃ।
এবমুক্ৎবা মহারাজ সূতপুত্রঃ প্রতাপবান্॥ 8-67-46 (58305) 
প্রগৃহ্য বিজয়ং বীরো ধনুঃশ্রেষ্ঠং পুরাতনম্।
সজ্যং কৃৎবা মহারাজ সম্মৃজ্য চ পুনঃ পুনঃ॥ 8-67-47 (58306) 
সন্নিবার্য চ তান্যোধান্সত্যেন শপথেন চ।
প্রায়োজয়দমেয়াত্মা ভার্গবাস্ত্রং মহাবলঃ॥ 8-67-48 (58307) 
তস্মাদ্রাজন্সহস্রাণি প্রয়ুতান্যর্বুদানি চ।
কোটিশশ্চ শরাস্তীক্ষ্ণা নিরগচ্ছন্মহামৃধে॥ 8-67-49 (58308) 
জ্বলিতৈস্তৈঃ শরৈর্ঘোরৈঃ কঙ্কবর্হিণবাজিতৈঃ।
সঞ্চন্না পাণ্ডবী সেনা ন প্রাজ্ঞায়ত কিঞ্চন॥ 8-67-50 (58309) 
হাহাকারো মহানাসীৎপাণ্ডবানাং বিশাম্পতে।
পীডিতানাং বলবতা ভার্গবাস্ত্রেণ সংয়ুগে॥ 8-67-51 (58310) 
নিপতদ্ভির্গজৈ রাজন্নশ্বৈশ্চাপি সহস্রশঃ।
রথৈশ্চাপি নরব্যাঘ্র নরৈশ্চৈব সমন্ততঃ॥ 8-67-52 (58311) 
প্রাকম্পত মহী রাজন্নিহতৈস্তৈঃ সমন্ততঃ।
ব্যাকুলং সর্বমভবৎপাণ্ডবানাং মহদ্বলম্॥ 8-67-53 (58312) 
কর্ণস্ৎবেকো যুধাং শ্রেষ্ঠো বিধূম ইব পাবকঃ।
দহঞ্শত্রূন্নরব্যাঘ্রঃ শুশুভে স পরন্তপঃ॥ 8-67-54 (58313) 
তে বধ্যমানাঃ কর্ণেন পাঞ্চালাশ্চেদিভিঃ সহ।
তত্র তত্র ব্যমুহ্যন্ত বনদাহে যথা দ্বিপাঃ॥ 8-67-55 (58314) 
চুক্রুশুশ্চ নরব্যাঘ্র যথাপ্রাণং নরোত্তমাঃ।
তেষাং তু ক্রোশতাং দীনং ভীতানাং রণমূর্ধনি॥ 8-67-56 (58315) 
ধাবতাং চ ততো রাজংস্ত্রস্তানাং চ সমন্ততঃ।
আর্তনাদো বভূবাত্র ভূতানামিব সম্প্লুবে॥ 8-67-57 (58316) 
বধ্যমানাংস্তু তান্দৃষ্ট্বা সূতপুত্রেণ মারিষ॥
বিত্রেসুঃ সর্বভূতানি তির্যগ্যোনিগতান্যপি॥ 8-67-58 (58317) 
তে বধ্যমাতাঃ সমরে সূতপুত্রেণ সৃঞ্জয়াঃ।
অর্জুনং বাসুদেবং চ ক্রোশন্তি চ মুহুর্মুহুঃ। 
প্রেতরাজপুরে যদ্বৎপ্রেতরাজং বিচেতসঃ॥  8-67-59 (58318) 
শ্রুৎবা তু নিনদং তেষাং বধ্যতাং কর্ণসায়কৈঃ।
অথাব্রবীদ্বাসুদেবং কুন্তীপুত্রো ধন়ঞ্জয়ঃ। 
ভার্গবাস্ত্রং মহাঘোরং দৃষ্ট্বা তত্র সমীরিতম্॥  8-67-60 (58319) 
পশ্য কৃষ্ণ মহাবাহো ভার্গবাস্ত্রস্য বিক্রমম্।
নৈতদস্ত্রং হি সমরে শক্যং হন্তুং কথঞ্চন॥ 8-67-61 (58320) 
সূতপুত্রং চ সংরব্ধং পশ্য কৃষ্ণ মহারণে।
অন্তকপ্রতিমং বীর্যে কুর্বাণং কর্ম দারুণম্॥ 8-67-62 (58321) 
অভীক্ষ্ণং চোদয়ন্নশ্বান্প্রেক্ষতে মাং মুহুর্মুহুঃ।
নচ শক্ষ্যামি কর্ণস্য সংয়ুগেঽহং পলায়িতুম্॥ 8-67-63 (58322) 
জীবন্প্রাপ্নোতি পুরুষঃ সঙ্খ্যে জয়পরাজয়ৌ।
মৃতস্য তু হৃপীকেশ ভঙ্গ এব কুতো জয়ঃ॥ 8-67-64 (58323) 
এষ কর্ণো রণে ভাতি মধ্যাহ্ন ইব ভাস্করঃ।
নিবর্তয় রথং কৃষ্ণ জীবন্ভদ্রাণি পশ্যতি॥ ॥ 8-67-65 (58324) 
 
ইতি শ্রীমন্মহাভারতে কর্ণপর্বণি সপ্তদ্বশদিবসয়ুদ্ধে সপ্তষষ্টিতমোঽধ্যায়ঃ॥ 67 ॥






কর্ণপর্ব - অধ্যায় 068

॥ শ্রীঃ ॥

8.68. অধ্যায়ঃ 068 

 -   -  

কর্ণবাণব্যথাপনোদনায় যুধিষ্ঠিরং শিবিরগতং বিজ্ঞায় শত্রুনিগ্রহে ভীমনিয়োজনপূর্বকমর্জুনেন সহ শ্রীকৃষ্ণস্য তৎসমীপং প্রতি গমনম্॥ 1 ॥

 -   -  

8-68-0 (58325) 
সঞ্জয় উবাচ। 8-68-0 (4995) 
ততো জনার্দনঃ শ্রুৎবা তস্য বাক্যং বিশাম্পতে।
রথেনাপয়যৌ ক্ষিপ্রং সঙ্গ্রামাদিতি ভারত॥ 8-68-1 (58326) 
প্রত্যনীকমবস্থাপ্য ভীমং ভীমপরাক্রমম্।
অলং বিষহিতুং হ্যেষ কুরূণাং সম্প্রপশ্যতাম্॥ 8-68-2 (58327) 
কর্ণং চ সমরে রাজন্গ্রাহয়িষ্যঞ্শ্রমং প্রতি।
বিশ্বমার্থং চ কৌরব্য পার্থস্য চ মহাত্মনঃ। 
অপয়াতো রণাদ্বীরো রাজানং দ্রষ্টুমেব চ॥  8-68-3 (58328) 
অর্জুনং চাব্রবীৎকৃষ্ণো ভৃশং রাজা পরিক্ষতঃ।
তমাশ্বাস্য কুরুশ্রেষ্ঠ ততঃ কর্ণং হনিষ্যসি॥ 8-68-4 (58329) 
ততো ধনঞ্জয়ঃ শ্রুৎবা রাজানং শল্যপীডিতম্।
যাহিয়াহিতি বহুশো বাসুদেবমচোদয়ৎ। 
রাজানং প্রতি বার্ষ্ণেয় দূয়তে মে দৃঢং মনঃ॥  8-68-5 (58330) 
স চোদ্যমানঃ পার্থেন কেশিঘ্নো বৃষ্ণিনন্দনঃ।
রথেনাপয়যৌ ক্ষিপ্রং সঙ্গ্রামাদ্ধোরদর্শনাৎ॥ 8-68-6 (58331) 
গচ্ছন্নেব তু কৌন্তেয়ো ধর্মরাজদিদৃক্ষয়া।
সৈন্যমালোকয়ামাস নাপশ্যত্তত্র চাগ্রজম্॥ 8-68-7 (58332) 
যুদ্ধং কৃৎবা তু কৌন্তেয়ো দ্রোণপুত্রেণ ভারত।
দুঃসহং বজ্রিণা সঙ্খ্যে পরাজিত্য গুরোঃ সুতম্॥ 8-68-8 (58333) 
দ্রৌণিং পরাজিত্য ততোগ্রধন্বা
কৃৎবা মহদ্দুষ্করং শূরকর্ম। 
আলোকয়ামাস ততঃ স্বসৈন্যং
ধনঞ্জয়ঃ শত্রুভিরপ্রধৃষ্যঃ॥  8-68-9 (58334) 
সংয়ুধ্যমানান্পৃতনামুখস্থা--
ঞ্শূরঃ শূরান্হর্ষয়ন্সব্যসাচী। 
পূর্বাপদানৈঃ প্রথিতৈঃ প্রশংস--
ন্স্থিতাংশ্চকারাত্মরথাননীকে॥  8-68-10 (58335) 
অপশ্যমানস্তু কিরীটমালী
যুধিষ্ঠিরং ভ্রাতরমাজমীঢম্। 
উবাচ ভীমং তরসাভ্যুপেত্য
রাজ্ঞঃ প্রবৃত্তিস্ৎবিহ কুত্র চেতি॥  8-68-11 (58336) 
ভীমসেন উবাচ। 8-68-12 (4996) 
অপয়াত ইতো রাজা ধর্মপুত্রো যুধিষ্ঠিরঃ।
কর্ণবাণাভিতপ্তাঙ্গো যদি জীবেৎকথঞ্চন॥ 8-68-12 (58337) 
অর্জুন উবাচ। 8-68-13 (4997) 
তস্মাদ্ভবাঞ্শীঘ্রমিতঃ প্রয়াতু
জ্ঞাতুং প্রবৃত্তিং পুরুষর্ষভস্য। 
নূনং স বিদ্ধোঽতিভৃশং পৃষৎকৈঃ
কর্ণেন রাজা শিবিরং গতোঽসৌ॥  8-68-13 (58338) 
যঃ সম্প্রহারৈর্যুধি সম্প্রবৃত্তে
দ্রোণেন বিদ্ধোঽতিভৃশং তরস্বী। 
তস্থৌ স তত্রাপি জয়প্রতীক্ষো
দ্রোণেন যাবন্ন হতঃ কিলাসীৎ॥  8-68-14 (58339) 
স সংশয়ং গমিতঃ পাণ্ডবাগ্র্যঃ
সঙ্খ্যেঽদ্য কর্ণেন মহানুভাবঃ। 
জ্ঞাতুং প্রয়াহ্যাশু তমদ্য ভীম
স্থাস্যাম্যহং শত্রুগণান্নিরুধ্য॥  8-68-15 (58340) 
ভীমসেন উবাচ। 8-68-16 (4998) 
ৎবমেব জানীহি মহানুভাব
রাজ্ঞঃ প্রবৃত্তিং ভরতর্ষভস্য। 
অহং হি যদ্যর্জুন যাম্যমিত্রা
বদন্তি মাং ভীত ইতি প্রবীরাঃ॥  8-68-16 (58341) 
ততোঽব্রবীদর্জুনো ভীমসেনং
সংশপ্তকাঃ প্রত্যনীকস্থিতা মে। 
এতানহৎবাদ্য ময়া ন শক্য--
মিতোপয়াতুং রিপুসঙ্খমধ্যাৎ॥  8-68-17 (58342) 
অথাব্রবীদর্জুনং ভীমসেনঃ
স্ববীর্যমাসাদ্য কুরুপ্রবীর। 
সংশপ্তকান্প্রতিয়োৎস্যামি সঙ্খ্যে
সর্বানহং যাহি ধনঞ্জয় ৎবম্॥  8-68-18 (58343) 
তদ্ভীমসেনস্য বচো নিশম্য
ধনঞ্জয়ো ভ্রাতুরমিত্রমধ্যে। 
দ্রষ্টুং কুরুশ্রেষ্ঠমভিপ্রয়াস্য--
ন্প্রোবাচ বৃষ্ণিপ্রবরং তদানীম্॥  8-68-19 (58344) 
অর্জুন উবাচ। 8-68-20 (4999) 
`রাজানং প্রতি বার্ষ্ণেয় দূয়তে মে দৃঢং মনঃ'।
চোদয়াশ্বান্হৃষীকেশ বিহায়ৈতদ্বলার্ণবম্। 
অজাতশত্রুং রাজানং দ্রষ্টুমিচ্ছামি কেশব॥  8-68-20 (58345) 
সঞ্জয় উবাচ। 8-68-21 (5000) 
`তং রথ চোদয়ামাস বীভৎসোর্বচনাদ্ধরিঃ'॥  8-68-21 (58346) 
ততো হয়ান্সর্বদাশার্হমুখ্যঃ
প্রচোদয়ন্ভীমমুবাচ চেদম্। 
নৈতচ্চিত্রং তব কর্মাদ্য ভীম
যাস্যাবহে জহি পার্থারিসঙ্ঘান্॥  8-68-22 (58347) 
ততো যয়ৌ হৃষীকেশো যত্র রাজা যুধিষ্ঠিরঃ।
শীঘ্রাচ্ছীঘ্রতরো রাজন্বাজিভির্গরুডোপমৈঃ॥ 8-68-23 (58348) 
প্রত্যনীকে ৎববস্থাপ্য ভীমসেনমরিন্দমম্।
সন্দিশ্য চৈনং রাজেন্দ্র যুদ্ধং প্রতি বৃকোদরম্॥ 8-68-24 (58349) 
ততস্তু গৎবা পুরুষপ্রবীরৌ
রাজানমাসাদ্য শয়ানমেকম্। 
রথাদুভৌ প্রত্যবরুহ্য তস্মা--
দ্ববন্দতুর্ধর্মরাজস্য পাদৌ॥  8-68-25 (58350) 
`ইত্যেবমুপসঙ্গৃহ্য উভৌ তু পাঞ্জলী স্থিতৌ।
শস্ত্রক্ষতৌ মহারাজ রুধিরেণ সমুক্ষিতৌ। 
নিহত্য বাহিনীং তুভ্যমপয়াতৌ রণাজিরাৎ'॥  8-68-26 (58351) 
তং দৃষ্ট্বা পুরুষব্যাঘ্রং ক্ষেমিণং পুরুষর্ষভম্।
মুদাভ্যনন্দতাং কৃষ্ণাবশ্বিনাবিব বাসবম্॥ 8-68-27 (58352) 
তাবভ্যনন্দদ্রাজাপি বিবস্বানশ্বিনাবিব।
হতে মহাসুরে জম্ভে শক্রবিষ্ণূ যথা গুরুঃ॥ 8-68-28 (58353) 
মন্যমানো হতং কর্ণং প্রীতঃ পরপুরঞ্জয়ঃ।
`স ভূৎবা পুরুষব্যাঘ্রো রাজা তত্র যুধিষ্ঠিরঃ'। 
হর্ষগদ্গদয়া বাচা প্রীতঃ প্রাহ পরন্তপঃ॥ ॥  8-68-29 (58354) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে অষ্টষষ্টিতমোঽধ্যায়ঃ॥ 68 ॥

 -   -  

8-68-9 ততোগ্রধন্বা বিস্তারিতোগ্রচাপঃ॥ 8-68-11 উবাচ তং পপ্রচ্ছ॥ 8-68-24 প্রত্যনীকে শত্রুসৈন্যরামীপে॥ 8-68-68 অষ্টষষ্টিতমোঽধ্যায়ঃ॥





কর্ণপর্ব - অধ্যায় 069

॥ শ্রীঃ ॥

8.69. অধ্যায়ঃ 069 

 -   -  

যুধিষ্ঠিরেণ কর্ণশরবিক্ষতস্যাত্মনো দিদৃক্ষয়া স্বশিবিরমুপাগতৌ কৃষ্ণার্জুনৌ দৃষ্ট্বা পার্থেন রাধেয়স্য বধভ্রমেণ পার্থস্য প্রশংসনম্॥ 1 ॥

 -   -  

8-69-0 (58355) 
সঞ্জয় উবাচ। 8-69-0 (5001) 
[অথোপয়াতৌ পৃথুলোহিতাক্ষৌ
শরাচিতাঙ্গৌ রুধিরপ্রদিগ্ধৌ। 
সমীক্ষ্য সেনাগ্রনরপ্রবীরৌ
যুধিষ্ঠিরো বাক্যমিদং বভাষে॥]  8-69-1 (58356) 
ততো যুধিষ্ঠিরো দৃষ্ট্বা সহিতৌ কেশবার্জুনৌ।
হতমাধিরথিং মেনে সঙ্খ্যে গাণ্ডীবধন্বনা॥ 8-69-2 (58357) 
তাবভ্যনন্দৎকৌন্তেয়ঃ সাম্না পরমবল্গুনা।
স্মিতপূর্বমমিত্রঘ্ন পূজয়ন্ভরতর্পভ॥ 8-69-3 (58358) 
যুধিষ্ঠির উবাচ। 8-69-4 (5002) 
স্বাগতং দেবকীপুত্র স্বাগতং তে ধনঞ্জয়।
প্রিয়ং মে দর্শনং বাঢং যুবয়োর্নরসিংহয়োঃ॥ 8-69-4 (58359) 
অরিষ্টয়োরক্ষতয়োঃ কর্ণং হৎবা মহারথম্।
আশীবিপসমং যুদ্ধে সর্বশস্ত্রবিশারদম্॥ 8-69-5 (58360) 
অগ্রগং ধার্তরাষ্ট্রাণাং সর্বেষাং শর্ম বর্ম চ।
রক্ষিতং বৃষসেনেন সুপেণেন চ ধন্বিনা॥ 8-69-6 (58361) 
অনুজ্ঞাতং মহাবীর্যং রামেণাস্ত্রে সুদুর্জয়ম্।
অগ্র্যং সর্বস্য লোকস্য রথিনং লোকবিশ্রুতম্॥ 8-69-7 (58362) 
ত্রাতারং ধার্তরাষ্ট্রাণাং গন্তারং বাহিনীমুখে।
হন্তারং পরসৈন্যানামমিত্রগণমর্দনম্॥ 8-69-8 (58363) 
দুর্যোধনহিতে যুক্তমস্মদ্দুঃখায় চোদ্যতম্।
অপ্রধৃষ্যং মহায়ুদ্ধে দেবৈরপি সবাসবৈঃ॥ 8-69-9 (58364) 
অনলানিলয়োস্তুল্যং তেজসা চ বলেন চ।
পাতালমিব গম্ভীরং সুহৃদাং নন্দিবর্ধনম্॥ 8-69-10 (58365) 
অন্তকং মম মিত্রাণাং হৎবা কর্ণং মহামৃধে।
দিষ্ট্যা যুবামনুপ্রাপ্তৌ হৎবাঽসুরমিবামরৌ॥ 8-69-11 (58366) 
তেন যুদ্ধমভীতেন ময়াঽদ্যাপ্যচ্যুতার্জুনৌ।
কৃতং ঘোরং মহাবাহূ ধৃষ্টদ্যুম্নস্য পশ্যতঃ। 
অন্তকেনেব ক্রুদ্ধেন প্রজাঃ সর্বা জিঘাংসতা॥  8-69-12 (58367) 
তেন কেতুশ্চ মে চ্ছিন্নো হতৌ চ পার্ষ্ণিসারথী।
হতবাহঃ কৃতশ্চাস্মি যুয়ুধানস্য পশ্যতঃ॥ 8-69-13 (58368) 
ধৃষ্টদ্যুম্নস্য যময়োর্বীরস্য চ শিখণ্ডিনঃ।
পশ্যতাং দ্রৌপদেয়ানাং শতদ্রোশ্চ মহাত্মনঃ॥ 8-69-14 (58369) 
এতাঞ্জিৎবা মহাবীর্যঃ কর্ণঃ শত্রুগণান্বহূন্।
জিতবান্মাং মহাবাহো যতমানো মহারণে॥ 8-69-15 (58370) 
অনুসৃত্য চ মাং যুদ্ধে পরুষাণ্যুক্তবান্বহু।
তত্র তত্র যুধাং শ্রেষ্ঠ পরিভূয় ন সংশয়ঃ॥ 8-69-16 (58371) 
ভীমসেনপ্রভাবাত্তু যজ্জীবামি ধনঞ্জয়।
বহুনাত্র কিমুক্তেন হতে সোঢুং সমুৎসহে॥ 8-69-17 (58372) 
ত্রয়োদশাহং বর্ষাণি যস্মাদ্ভীতো ধনঞ্জয়।
ন স্ম নিদ্রাং লভে রাত্রৌ ন চাহনি সুখং ক্বচিৎ॥ 8-69-18 (58373) 
তস্য দ্বেষেণ সংয়ুক্তঃ পরিদহ্যে ধনঞ্জয়।
আত্মনো মরণং জানন্বাধ্রীণস ইব দ্বিজঃ॥ 8-69-19 (58374) 
তস্যায়মগমৎকালশ্চিন্তয়ানস্য মে চিরম্।
কথং কর্ণো ময়া শক্যো যুদ্ধে ক্ষপয়িতুং ভবেৎ॥ 8-69-20 (58375) 
জাগ্রৎস্বপংশ্চ কৌন্তেয় কর্ণমেব স্মরাহ্যহম্।
পশ্যামি তত্রতত্রৈব কর্ণভূতমিদং জগৎ॥ 8-69-21 (58376) 
যত্র যত্র হি গচ্ছামি কর্ণাদ্ভীতো ধনঞ্জয়।
তত্র তত্র হি পশ্যামি কর্ণমেবাগ্রতঃ স্থিতম্॥ 8-69-22 (58377) 
সোঽহং তেনৈব বীরেণ সমরেষ্বপলায়িনা।
সহয়ঃ সরথঃ পার্থ জিৎবা জীবন্বিসর্জিতঃ॥ 8-69-23 (58378) 
কো নু মে জীবিতেনার্থো রাজ্যেনার্থো ভবেৎপুনঃ।
মমৈবং বিক্ষতস্যাদ্য কর্ণেনাহবশোভিনা॥ 8-69-24 (58379) 
ন প্রাপ্তপূর্বং যদ্ভীষ্মাৎকৃপাদ্দ্রোণাচ্চ সংয়ুগে।
তৎপ্রাপ্তমদ্য মে যুদ্ধে সূতপুত্রান্মহারথাৎ॥ 8-69-25 (58380) 
স ৎবাং পৃচ্ছামি কৌন্তেয় যথা ন কুশলস্তথা।
তন্মমাচক্ষ্ব কার্ৎস্ন্যেন যথা কর্ণো হতস্ৎবয়া॥ 8-69-26 (58381) 
শক্রতুল্যবলো যুদ্ধে যমতুল্যঃ পরাক্রমে।
রামতুল্যস্তথাস্ত্রেষু স কথং তে নিষূদিতঃ॥ 8-69-27 (58382) 
মহারথসমাখ্যাতঃ সর্বয়ুদ্ধবিশারদঃ।
ধনুর্ধরাণাং প্রবরঃ সর্বেষাং বৈ সদার্জুন॥ 8-69-28 (58383) 
পূজিতো ধৃতরাষ্ট্রেণ সপুত্রেণ বিশাম্পতে।
ৎবদর্থমেব রাধেয়ঃ স কথং নিহতস্ৎবয়া॥ 8-69-29 (58384) 
ধার্তরাষ্ট্রস্য যোদ্ধারঃ সর্ব এব সদার্জুন।
তব মৃত্যুং রণে কর্ণং মন্যন্তে পুরুষর্ষভ॥ 8-69-30 (58385) 
স ৎবয়া পুরুষব্যাঘ্র কথং যুদ্ধে নিষূদিতঃ।
তন্মমাচক্ষ্ব কৌন্তেয় যথা কর্ণো হতস্ৎবয়া॥ 8-69-31 (58386) 
সোৎসেধমস্য চ শিরঃ পশ্যতাং সুহৃদাং হৃতম্।
ৎবয়া পুরুষশার্দূল সিংহেনেব যথা রুরোঃ॥ 8-69-32 (58387) 
সর্বা দিশঃ পর্যপতত্ৎবদর্থং
ৎবাং সূতপুত্রঃ সমরে পরীপ্সন্। 
দিৎসন্নৃণাং শকটং রত্নপূর্ণং
কথং ৎবয়াসৌ নিহতোঽদ্য কর্ণঃ॥  8-69-33 (58388) 
ৎবয়া রণে নিহতঃ সূতপুত্রঃ 
কচ্চিৎকৃতং মে পরমং ৎবয়াদ্য
প্রিয়ং রণে সূতপুত্রং নিহত্য॥  8-69-34 (58389) 
সর্বা দিশঃ পর্যপতত্ৎবদর্থং
মুদান্বিতো গর্বিতঃ সূতপুত্রঃ। 
স শূরমানী সমরে সমেত্য
কচ্চিত্ৎবয়া নিহতঃ সূতপুত্রঃ॥  8-69-35 (58390) 
রাজ্যং পরং হস্তিগবাশ্বয়ুক্তং
রথং দিৎসুর্যঃ পরেভ্যস্ৎবর্দর্থে। 
ৎবয়া রণে স্পর্ধতে যঃ স পাপঃ
কচ্চিত্ৎবয়া নিহতঃ পাপবুদ্ধিঃ॥  8-69-36 (58391) 
যোঽসৌ নিত্যং শৌর্যমদেন মত্তো
বিকত্থতে সংসদি কৌরবাণাম্। 
প্রীত্যর্থং বৈ তাত সুয়োধনস্য
কচ্চিৎস পাপো নিহতস্ৎবয়াদ্য॥  8-69-37 (58392) 
কচ্চিৎসমাগম্য ধনুঃপ্রমুক্তৈ--
স্ৎবৎপ্রেষিতৈর্লোহময়ৈর্বিহংগৈঃ। 
শেতে ভিন্নঃ পাংসুষু সূতপুত্রঃ
কচ্চিদ্ভগ্রৌ ধার্তরাষ্ট্রস্য বাহূ॥  8-69-38 (58393) 
যোঽসৌ সদা শ্লাঘতে রাজমধ্যে
দুর্যোধনং হর্ষয়ন্দর্পয়ুক্তঃ। 
হন্তাঽস্মি সর্বানিতি পাণ্ডুপুত্রা--
নহং হন্তা ফল্গুনস্যেতি মোহাৎ॥  8-69-39 (58394) 
কচ্চিদ্বচোঽস্য বিতথং ৎবয়া কৃতং
যত্তৎপ্রিয়ামবদত্তাত কর্ণঃ। 
সভামথ্যে রূক্ষমনেকরূপং
ধিক্পাণ্ডবানপতিস্ৎবং হি কৃষ্ণে॥  8-69-40 (58395) 
কচ্চিদ্ভুবং শত্রুরয়ং মহাত্মা
হ্যধারয়দ্দ্বাদশ যঃ সমাস্তু। 
কর্ণো ব্রতং ঘোরমমিত্রসাহো
দুর্যোধনস্যার্থনিবিষ্টবুদ্ধিঃ॥  8-69-41 (58396) 
পাদৌ ন ধাবে যাবদহং ন হন্মি
ধনঞ্জয়ং সমরেষূগ্রবেগম্। 
কচ্চিদ্রণে ফল্গুন তং নিহত্য
কচ্চিদ্ব্রতং তস্য ভগ্নং ৎবয়াঽদ্য॥  8-69-42 (58397) 
যোঽসৌ কৃষ্ণামব্রবীদ্দুষ্টবুদ্ধিঃ
কর্ণঃ সভায়াং কুরুবীরমধ্যে। 
কিং পাণ্ডবাংস্ৎবং ন জহাসি কৃষ্ণে
সুদুর্বলান্পতিতান্হীনসৎবান্॥  8-69-43 (58398) 
যোঽসৌ কর্ণঃ প্রত্যজানাত্ৎবদর্থে
নাহং হৎবা সহ কৃষ্ণেন পার্থম্। 
ইহোপয়াতেতি স পাপবুদ্ধিঃ
কচ্চিচ্ছেতে শরসম্ভিন্নগাত্রঃ॥  8-69-44 (58399) 
কচ্চিৎসঙ্গ্রামো বিদিতো বৈ তবায়ং
সমাগমে সৃঞ্জয় কৌরবাণাম্। 
যেনাবস্থামীদৃশীং প্রাপিতোঽহং
কচ্চিত্ৎবয়া সোঽদ্য হতো দুরাত্মা॥  8-69-45 (58400) 
কচ্চিত্ৎবয়া তস্য সুমন্দবুদ্ধে--
র্গাণ্ডীবমুক্তৈর্বিশিখৈর্জ্বলদ্ভিঃ। 
সকুণ্ডলং ভানুমদুত্তমাঙ্গং
কায়াৎপ্রকৃত্তং যুধি সব্যসাচিন্॥  8-69-46 (58401) 
যত্তন্ময়া বাণসমর্পিতেন
ধ্যাতোঽসি কর্ণস্য বধায় বীর। 
তন্মে ৎবয়া কচ্চিদমোঘমদ্য
ধ্যানং কৃতং কর্ণনিপাতনেন॥  8-69-47 (58402) 
যদ্দর্পপূর্ণঃ স সুয়োধনোঽস্মা--
ন্দিধক্ষতে কর্ণসমাশ্রয়েণ। 
কচ্চিত্ৎবয়া সোঽদ্য সমাশ্রয়োঽস্য
ভগ্নঃ পরাক্রম্য সুয়োধনস্য॥  8-69-48 (58403) 
যো নঃ পুরা ষণ্ঢতিলানবোচ--
ৎসভামধ্যে কৌরবাণাং সমক্ষম্। 
স দুর্মতিঃ কচ্চিদুপেত্য সঙ্খ্যে
ৎবয়া হতঃ সূতপুত্রোঽত্যমর্ষী॥  8-69-49 (58404) 
যঃ প্রাহিণোৎসূতপুত্রো দুরাত্মা
কৃষ্ণাং জিতাং সৌবলেহানয়েতি। 
স মন্দবুদ্ধির্নিহতঃ প্রসহ্য
বৈকর্তনস্ৎবদ্য কচ্চিন্মহাত্মন্॥  8-69-50 (58405) 
যঃ শস্ত্রভৃচ্ছ্রেষ্ঠতমং পৃথিব্যাং
পিতামহং ব্যাক্ষিপদল্পচেতাঃ।
সঙ্খ্যায়মানোঽর্ধরথঃ স কচ্চি--
ত্ৎবয়াং হতোঽদ্যাধিরথির্মহাত্মন্॥  8-69-51 (58406) 
অমর্ষজং নিকৃতিসমীরণেরিতং
হৃদি স্থিতং জ্বলনমিমং সদা মম। 
হতো ময়া সোঽদ্য সমেত্য কর্ণ
ইতি ব্রুবন্প্রশময়সেঽদ্য ফল্গুন॥ ॥  8-69-52 (58407) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে একোনসপ্ততিতমোঽধ্যায়ঃ॥ 69 ॥

 -   -  

8-69-5 অরিষ্টয়োঃ শুভয়োঃ॥ 8-69-7 অনুজ্ঞাতং অনুগৃহীতম্॥ 8-69-10 অনলানিলয়োরিতি ক্রমাত্তেজোবলাভ্যাম্॥ 8-69-13 অপসব্যঃ কৃতশ্চাস্মি ইতি খ.ঘ.পাঠঃ॥ 8-69-17 নাহং তং সোঢুমুৎসহে ইতি ক.ঙ.পাঠঃ॥ 8-69-19 কৃষ্ণগ্রীবো রক্তশিরাঃ শ্বেতপক্ষো বিহগমঃ। স বৈ বাধ্রীণসঃ প্রোক্তো যাজ্ঞিকৈঃ পিতৃকর্মণীতি প্রাঞ্চঃ। বাঘ্রীণস ইব দ্বিপ ইতি ঝ.পাঠঃ॥ 8-69-26 যথা নঃ কুশলং তথা ইতি ক.ঙ.পাঠঃ॥ 8-69-38 বিহঙ্গৈর্বাণৈঃ॥ 8-69-39 শ্বাঘতে আত্মানমিতি শেষঃ॥ 8-69-47 বাণেভ্যঃ সমর্পিতেন কর্ণবাণৈরত্যন্তং প্রবিদ্ধেনেত্যর্থঃ॥ 8-69-69 একোনসপ্ততিতমোঽধ্যায়ঃ॥





কর্ণপর্ব - অধ্যায় 070

॥ শ্রীঃ ॥

8.70. অধ্যায়ঃ 070 

 -   -  

অর্জুনেন স্যযুদ্ধানুবাদপূর্বকং যুধিষ্ঠিরম্প্রতি কর্ণবধপ্রতিজ্ঞানম্॥ 1 ॥

 -   -  

8-70-0 (58408) 
সঞ্জয় উবাচ। 8-70-0 (5003) 
তদ্ধর্মশীলস্য বচো নিশম্য
রাজ্ঞঃ ক্রুদ্ধস্যাতিরথো মহাত্মা। 
উবাচ দুর্মর্ষমদীনসৎবো
যুধিষ্ঠিরং জিষ্ণুরনন্তবীর্যঃ॥  8-70-1 (58409) 
দ্রোণং হতং পার্থ কর্ণো বিদিৎবা
ভিন্নাং নাববিমাবত্যগাধে কুরূণাম্। 
সম্মুহ্যমানান্ধার্তরাষ্ট্রান্বিদিৎবা
নিরুৎসাহাংশ্চ বিজয়ে পরেষাম্॥  8-70-2 (58410) 
সোদর্যবত্ৎবরিতোঽমিতৌজা
উত্তারয়িষ্যন্ধৃতরাষ্ট্রস্য পুত্রান্। 
রণে রথেনাধিরথির্মহাত্মা
ততো হি মাং ৎবরিতঃ সোঽভ্যধাবৎ॥  8-70-3 (58411) 
সংশপ্তকৈর্যুধ্যমানস্য মেঽদ্য
সেনাগ্রয়ায়ী কুরুসৈন্যস্য রাজন্। 
আশীবিষাভান্বিকিরঞ্শরৌঘা--
ন্দ্রৌণিঃ পুরস্তাৎসহসাধ্যতিষ্ঠৎ॥  8-70-4 (58412) 
স মে দৃষ্ট্বা শূরতমো ধ্বজাগ্রং
সমাদিশদ্রথসঙ্ঘাননেকান্। 
তেষামহং পঞ্চশতং নিহত্য
আসাদয়ং দ্রোণপুত্রং নদন্তম্॥  8-70-5 (58413) 
স দ্রোণপুত্রঃ সদৃশং মহাত্মা
মামপ্যরৌৎসীত্তদনীকমধ্যে। 
কিরঞ্শরৌঘান্বহুরূপান্বিচিত্রা--
ন্স্বাতীগতঃ শুক্র ইবাতিবর্ষন্॥  8-70-6 (58414) 
স মে রান্সর্বতঃ কঙ্কপত্রা--
নবাসৃজদ্বৈ পৃথিবীপ্রকাশান্। 
নিবার্য তূর্ণং পরমাজিমধ্যে
ততোঽপি মাং বাণগণৈঃ সমার্পয়ৎ॥  8-70-7 (58415) 
আকর্ষণং বাপি বিকৃষ্য মুক্তং
ন দৃশ্যতে তস্য মহারথস্য। 
ন সন্দধানঃ কুত আদদানো
ন ব্যাক্ষিপন্ন বিকর্ষন্বিমুঞ্চন্॥  8-70-8 (58416) 
সব্যেন বা যদি বা দক্ষিণেন
ন জ্ঞায়তে কতরেণাস্যতীতি। 
আচার্যবৎসমরে পর্যবর্ত--
ন্মহচ্চিত্রং দর্শয়ন্সর্বতঃ স্ম॥  8-70-9 (58417) 
দৃষ্ট্বীবিষং চাসুহরং পরেষাং
সর্বা দিশঃ পূরয়ানং শরৌধৈঃ। 
অলাতচক্রপ্রতিমং মহাত্মনঃ
সদা নতং কার্মুকং ব্রহ্মবন্ধোঃ॥  8-70-10 (58418) 
ততোঽপরান্বাণগণাননেকা--
নাকর্ণপূর্ণায়তবিপ্রমুক্তান্। 
সসর্জ শীঘ্রাস্ত্রবলেন বীর--
স্তোয়ং যথা প্রাবৃষি কালমেঘঃ॥  8-70-11 (58419) 
আবিধ্যন্মাং পঞ্চভিদ্রোণপুত্রঃ
শিতৈঃ শরৈঃ পঞ্চভির্বাসুদেবম্। 
অভ্যঘ্নং বাণৈস্তমহং সুধারৈ--
র্নিমেষমাত্রেণ সুবর্ণপুঙ্খৈঃ॥  8-70-12 (58420) 
স নির্বিদ্ধো বিরথো দ্রোণপুত্রো
রথানীকং চাধিরথের্বিবেশ। 
ময়াভিভূতান্স্বরথপ্রবর্হা--
নস্ত্রং চ পশ্যন্রুধিরপ্রদিগ্ধম্॥  8-70-13 (58421) 
ততোঽভিভূতং যুধি বীক্ষ্য সৈন্যং
বিধ্বস্তয়োধং দ্রুতনাগয়ূথম্। 
পঞ্চাশতা রথমুখ্যৈঃ সমেতঃ
কর্ণস্ৎবরন্নভ্যপতৎপ্রমাথী॥  8-70-14 (58422) 
তান্সূদয়িৎবাঽহমপাস্য কর্ণং
দ্রষ্টুং ভবন্তং ৎবরয়োপয়াতঃ। 
সর্বে পাঞ্চালা হ্যুদ্বিজন্তে স্ম কর্ণং
দৃষ্ট্বা গাবঃ কেসরিণং যথৈব॥  8-70-15 (58423) 
মৃত্যোরাস্যং ব্যাত্তমিবাভিপদ্য
প্রভদ্রকাঃ কর্ণমাসাদ্য সর্বে। 
যাস্যামি তাংস্তারয়িষ্যন্বলৌঘা--
দ্দিষ্ট্যা ভবান্স্বস্তিমান্পার্থ দৃষ্টঃ॥  8-70-16 (58424) 
হনিষ্যেঽহং ভারত সূতপুত্র--
মস্মিন্সঙ্গ্রামে যদি দৃশ্যতেঽদ্য। 
আয়াহি পশ্যাদ্য যুয়ুৎসমানৌ
মাং সূতপুত্রং চ ধৃতৌ রণায়॥  8-70-17 (58425) 
মহাঝষস্যেব মুখং প্রপন্নাঃ
প্রভদ্রকাঃ কর্ণমুখং প্রপন্নাঃ। 
ষট্সাহস্রা ভারত রাজপুত্রাঃ
স্বর্গায় লোকায় রণে নিমগ্নাঃ॥  8-70-18 (58426) 
তানদ্য যাস্যামি রণাদ্বিমোক্তুং
সর্বাত্মনা সূতপুত্রং চ হন্তুম্॥  8-70-19 (58427) 
অথ প্রবীরেণ মহানুভাব
দ্বিষৎসৈন্যং নির্দহন্বিস্তরেণ। 
সমেত্যাহং সূতপুত্রেণ সঙ্খ্যে 
বজ্রীব বৃত্রেণ নরেন্দ্রমুখ্য॥  8-70-20 (58428) 
এবং গতে কিঞ্চ ময়াঽদ্য শক্যং
কার্যং কর্তুং নিগ্রহে সূতজস্য। 
তথৈব রাজ্ঞশ্চ সুয়োধনস্য
যে চাপি মাং যোদ্ধুকামাঃ সমেতাঃ॥  8-70-21 (58429) 
কর্ণং ন চেদদ্য নিহন্মি রাজ--
ন্সবান্ধবং যুধ্যমানং প্রসহ্য। 
প্রতিশ্রুত্যাঽকুর্বতাং যা গতির্বৈ
কষ্টাং যায়াং তামহং রাজসিংহ॥  8-70-22 (58430) 
আমন্ত্রয়ে ৎবাং ব্রূহি রণে জয়ং মে
পুরা ভীমং ধার্তরাষ্ট্রা গ্রসন্তি। 
সৌতিং হনিষ্যামি নরেন্দ্রসিংহ
সৈন্যং তথা শত্রুগণাংশ্চ সর্বান্॥ ॥  8-70-23 (58431) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে সপ্ততিতমোঽধ্যায়ঃ॥ 70 ॥






কর্ণপর্ব - অধ্যায় 071

॥ শ্রীঃ ॥

8.71. অধ্যায়ঃ 071 

 -   -  

কর্ণস্যামারণজ্ঞানাদ্রুষ্টেন যুধিষ্ঠিরেণ অর্জুনম্প্রতি গর্হণপূর্বকং কৃষ্ণকরে গাণ্ডীবদানচোদনা॥ 1 ॥

 -   -  

8-73-0 (58432) 
সঞ্জয় উবাচ। 8-73-0 (5004) 
বৈকর্তনং কুশলিনং নিশম্য
ক্রুদ্ধঃ পার্থঃ ফল্গূনস্যামিতৌজাঃ। 
ধনঞ্জয়ং বাক্যমুবাচ রাজা
যুধিষ্ঠিরঃ কর্ণশরাভিতপ্তঃ॥  8-73-1 (58433) 
ইমাং চ বসতিং হিৎবা ভয়াৎকর্ণেন ফল্গুন।
অহং চ ভীমসেনশ্চ মাদ্রীপুত্রৌ চ পাণ্ডবৌ॥ 8-73-2 (58434) 
বাসুদেবেন সহিতা বয়ং কর্ণেন নির্জিতাঃ।
পুনরেব বনং গৎবা তপশ্চর্যাং চ কুর্মহে। 
অথবা ধার্তরাষ্ট্রাণাং পরিচর্যাং চরামহে॥  8-73-3 (58435) 
ইত্যেবমুক্ৎবা বীভৎসুং রোষাৎসংরক্তলোচনঃ।
অব্রবীৎপুনরেবাত্র ধর্মরাজো যুধিষ্ঠিরঃ॥ 8-73-4 (58436) 
ইদং যদি দ্বৈতবনে তু সূক্তং
কর্ণং নিয়োদ্ধুং ন সহে নৃপেতি। 
বয়ং ততঃ প্রাপ্তকালং যথাব--
ৎকৃৎবাঽভ্যুপেক্ষাম তথৈব রাজ্যম্॥  8-73-5 (58437) 
ময়ি প্রতিশ্রুত্য বধং হি তস্য
বলস্য চার্ধস্য তথৈব যুদ্ধে। 
আনীয় মাং শত্রুমধ্যে স কস্মা--
ৎসমুন্নাম্য স্থণ্ডিলে প্রত্যপিংষ্ঠাঃ॥  8-73-6 (58438) 
অন্বাস্য সত্যেন যদাত্থ পার্থ
সত্যং শপন্বাসুদেবেন সার্ধম্। 
তন্নঃ সত্যমফলং হ্যকার্ষীঃ
ফলস্য কালে চাচ্ছিন্নঃ পুষ্পবৃক্ষম্॥  8-73-7 (58439) 
প্রচ্ছাদিতস্ৎবং বালিশ দুর্যশোভি--
রনর্থবাক্যোঽস্যর্জুন নৈব সাধুঃ। 
ত্যক্ৎবা ভীমং সর্বভীমেষু ভীমং
সংয়োজিতস্ৎবং সূতপুত্রং নিহন্তুম্॥  8-73-8 (58440) 
যত্তদ্বৃথা বাগুবাচান্তরিক্ষে
সপ্তাহ্নি জাতে ৎবয়ি মন্দবুদ্ধৌ। 
অপাপীয়ান্বাসবাৎকুন্তিজাতো
বহূন্সঙ্গ্রামানয়মেব জেতা॥  8-73-9 (58441) 
অয়ং জেতা পাণ্ডবো দেবসঙ্ঘান্
সর্বাণি ভূতান্যপি চোত্তমৌজাঃ। 
অয়ং জেতা মদ্রকলিঙ্গজাতা--
ন্দৈত্যাংশ্চ রক্ষাংসি সমাগতানি॥  8-73-10 (58442) 
ভূমিং চ সর্বাং নিখিলেন জেতা
কুরূংশ্চ জেতা স্বগণাংশ্চ জেতা। 
অস্মাৎপরো নো ভবিতা ধনুর্ধরো
নৈষ্যন্ন ভূতঃ কশ্চিদেনং বিজেতা॥  8-73-11 (58443) 
ইচ্ছন্নয়ং সর্বভূতানি কুর্যা--
দ্বশী বশে সর্বসমাপ্তবিদ্যঃ। 
কান্ত্যা শশাঙ্কস্য জবেন বায়োঃ
স্যৈর্যেণ মেরোঃ ক্ষময়া পৃথিব্যাঃ॥  8-73-12 (58444) 
অগ্নেশ্চ তাপে ধনদস্য লক্ষ্ম্যা
শৌর্যেণ শক্রস্য জয়েন বিষ্ণোঃ। 
তুল্যো মহাত্মা তব কুন্তি পুত্রো
জাতোঽদিতের্বিষ্ণুরিবামিতৌজাঃ॥  8-73-13 (58445) 
স্বেষাং জয়ায় দ্বিষতাং বধায়
জাতো মহাত্মা তব নন্দিকর্তা। 
ইত্যন্তরিক্ষে শতশৃঙ্গমূর্ধ্নি
তপস্বিনাং শৃণ্বতাং বাগুবাচ॥  8-73-14 (58446) 
এবংবিধস্ৎবং ন চ ভূতস্তথাদ্য
দেবাশ্চ নূনমনৃতং বদন্তি॥  8-73-15 (58447) 
তথা পরেষামৃষিসত্তমানাং
শ্রুৎবা গিরঃ পূজয়তাং সদা ৎবাম্। 
ন সন্নতিং যামি সুয়োধনস্য
ন ৎবাং জানাম্যাধিরথের্ভয়ার্তম্॥  8-73-16 (58448) 
ৎবষ্ট্রা কৃতং বাহমকূজনাক্ষং
শুভং সমাস্থায় কপিধ্বজং তম্। 
খঙ্গং গৃহীৎবা হেমচিত্রাবনদ্বং
ধনুর্বরং গাণ্ডিবং তালমাত্রম্।
ৎবং বাসুদেবেনোহ্যমানঃ কথং নু
কর্ণাদ্ভীতো ব্যপয়াতোঽসি পার্থ॥  8-73-17 (58449) 
পূর্বং যদুক্তং হি সুয়োধনেন
ন ফল্গুনঃ প্রমুখে স্থাস্যতীতি। 
কর্ণস্য যুদ্ধে হি মহাবলস্য
মৌর্খ্যাত্তু তন্নাববুদ্ধং ময়াঽসীৎ॥  8-73-18 (58450) 
তেনাদ্য তপ্স্যে ভৃশমপ্রমেয়ং
যন্মিত্রবর্গো নরকং প্রবিষ্টঃ। 
তদৈব বাচ্যোঽস্মি ননু ৎবয়াঽহং
ন যোৎস্যেঽহং সূতপুত্রং কথঞ্চিৎ॥  8-73-19 (58451) 
ততো নাহং সৃঞ্জয়ান্কেকয়াংশ্চ
সমানয়েয়ং সুহৃদো রণায়॥  8-73-20 (58452) 
এবং গতে কিং চ ময়াঽদ্য শক্যং
কার্যং কর্তুং নিগ্রহে সূতজস্য। 
তথৈব রাজ্ঞশ্চ সুয়োধনস্য
যে বাপি মাং যোদ্ধুকামাঃ সমেতাঃ॥  8-73-21 (58453) 
ধিগস্তু মজ্জীবিতমদ্য কৃষ্ণ
যোঽহং বশং সূতপুত্রস্য যাতঃ। 
মধ্যে কুরূণাং সমুয়োধনানাং
যে চাপ্যন্যে যোদ্ধুকামাঃ সমেতাঃ॥  8-73-22 (58454) 
একঃ স মে ভীমসেনোঽদ্যং নাথো
যেনাভিপন্নোঽস্মি রণে মহাভয়ে। 
বিমোচ্য মাং চাপি রুপান্বিতস্ততঃ
শরেণ তীক্ষ্ণেন বিভেদ কর্ণম্॥  8-73-23 (58455) 
ত্যক্ৎবা প্রাণান্সমরে ভীমসেন--
শ্চক্রে যুদ্ধং কুরুমুখ্যৈঃ সমেতৈঃ। 
গদাগ্রহস্তো রুধিরোক্ষিতাঙ্গ--
শ্চরন্রণে কাল ইবান্তকালে॥  8-73-24 (58456) 
অসৌ হি ভীমস্য মহানিনাদো
মুহুর্মহুঃ শ্রূয়তে ধার্তরাষ্ট্রৈঃ। 
যদি স্ম জীবেৎসমরে নিহন্তা
মহারথানাং প্রবরো নরোত্তমঃ॥  8-73-25 (58457) 
তবাভিমন্যুস্তনয়োঽদ্য পার্থ
ন চাস্মি গন্তা সমরে পরাভবম্। 
অথাপি জীবেৎসমরে ঘটোৎকচ--
স্তথাঽপি নাহং সমরে পরাঙ্যুখঃ॥  8-73-26 (58458) 
ভীমস্য পুত্রঃ সমরাগ্রয়ায়ী
মহাস্ত্রবিন্নাপি তবানুরূপঃ। 
যং তং সাদ্য রিপোর্বলং নো
নিমীলিতাক্ষং ভয়বিপ্লুতং ভবেৎ॥  8-73-27 (58459) 
নিশি যুদ্ধমেক--
স্ত্যক্সা রণং যৎব ভয়াদ্রবন্তে॥  8-73-28 (58460) 
স চেৎসমাসাদ্য মহানুভাবঃ
কর্ণং রণে বাণগণৈঃ প্রমোহ্যঃ। 
ধৈর্যে স্থিতেনাপি চ সূতজেন
শক্যা হতো বাসবদত্তয়া তয়া॥  8-73-29 (58461) 
মমৈব ভাগ্যানি পুরা কৃতানি
পাপানি নূনং ফলবন্তি যুদ্ধে। 
তৃণং চ কৃৎবা সমরে ভবন্তং
ততোঽহমেবং নিকৃতো দুরাত্মনা।
বৈকর্তনেনৈব তথা কৃতোঽহং
যথা হ্যশক্তঃ ক্রিয়তে ৎববান্ধবঃ॥  8-73-30 (58462) 
আপদ্গ্রতং যশ্চ নরো বিমোক্ষয়ে--
ৎস বান্ধবঃ স্নেহয়ুতঃ সুহৃচ্চ। 
এবং পুরাণা ঋষয়ো বদন্তি
ধর্মঃ সদা সদ্ভিরনুষ্ঠিতশ্চ॥  8-73-31 (58463) 
খঙ্গং বিভ্রজ্জাতরূপৎসরুং চ
ধনুর্বেদং গাণ্ডিবং তালমাত্রম্। 
স কেশবেনোহ্যমানঃ কথং নু
কর্ণাৎপার্থস্ৎবমপৈতুং সমৈষীঃ॥  8-73-32 (58464) 
স গাণ্ডীবং কেশবায় প্রদায়
যন্তা ভবেস্ৎবং যদি কেশবস্য। 
ততস্তরেৎকেশবঃ কর্ণমুগ্রং
মরুৎসস্বো বৃত্রমিবাত্তবজ্রঃ॥  8-73-33 (58465) 
মাসেঽপতিষ্যো যদি পঞ্চমে ৎবং
ন বা গর্ভো যদ্যভবঃ পৃথায়াঃ। 
মত্তঃ শ্রেয়ান্রাজপুত্রোঽভবিষ্য--
ন্ন তে যশঃ ফল্গুন ইত্যপেয়াৎ॥ ॥  8-73-34 (58466) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে একসপ্ততিতমোঽধ্যায়ঃ॥ 71 ॥






কর্ণপর্ব - অধ্যায় 072

॥ শ্রীঃ ॥

8.72. অধ্যায়ঃ 072 

 -   -  

 তেন তন্নিবেদনম্॥ 1 ॥ কৃষ্ণেন বধপ্রতিনিধিৎবেন যুধিষ্ঠিরাধিক্ষেপ॥ 2 ॥

 -   -  

8-72-0 (58467) 
সঞ্জয় উবাচ। 8-72-0 (5005) 
যুধিষ্ঠিরেণৈক্তঃ কৌন্তেয়ঃ শ্বেতবাহনঃ।
অসিং জগ্রাহ সঙ্ক্রুদ্ধো জিঘাংসুর্ভরতর্ষভম্॥ 8-72-1 (58468) 
তস্য কোপং সমাজ্ঞায় চিত্তজ্ঞঃ কেশবস্তদা।
উবাচ কিমিদং খঙ্গং গৃহ্ণাস্যর্জুন শংম মে॥ 8-72-2 (58469) 
নেহ পশ্যামি যোদ্ধব্যং ৎবয়া কিঞ্চিদ্বনঞ্জয়।
নেহাগতা ধার্তরাষ্ট্রাঃ সর্বে ভীমেন বারিতাঃ॥ 8-72-3 (58470) 
উপাগতোঽসি কৌন্তেয় রাজা দ্রষ্টব্য ইত্যসৌ।
স রাজা ভবতা দৃষ্টঃ কুশলী চ যুধিষ্ঠিরঃ॥ 8-72-4 (58471) 
তং দৃষ্ট্বা নৃপশার্দূলং শার্দূলসমবিক্রমম্।
হর্ষকালে চ সম্প্রাপ্তে কস্মাত্ৎবাং মন্যুরাবিশৎ॥ 8-72-5 (58472) 
ন তং পশ্যামি কৌন্তেয় যস্তে বধ্যো ভবেদিহ।
প্রহর্তুমিচ্ছসে কস্মাৎকিং বা তে চিত্তবিভ্রমঃ॥ 8-72-6 (58473) 
কস্মাদ্ভবান্মহাখঙ্গং পরিগৃহ্ণাত্যকারণাৎ।  8-72-7 (58474) 
তত্ৎবাং পৃচ্ছামি কৌন্তেয় কিমিদং তে চিকীর্ষিতম্।
পরামৃশসি যৎক্রুদ্ধঃ খঙ্গমদ্ভুতবিক্রম॥ 8-72-8 (58475) 
এবমুক্তঃ কটাক্ষেণ প্রেক্ষমাণো যুধিষ্ঠিরম্।
অর্জুনঃ প্রাহ গোবিন্দং ক্রুদ্ধঃ সর্প ইব শ্বসন্॥ 8-72-9 (58476) 
অন্যস্মৈ দেহি গাণ্ডীবমিতি মাং যঃ প্রচোদয়েৎ।
ভিন্দ্যামহং তস্য শির ইত্যুপাংশু ব্রতং মম। 
যুধিষ্ঠিরেণ তেনাহমুক্তশ্চাস্মি জনার্দন॥  8-72-10 (58477) 
যদুক্তোঽহমদীনার্থং রাজ্ঞাঽনেন যশস্বিনা।
সমক্ষং তব গোবিন্দ ন তৎক্ষন্তুমিহোৎসহে॥ 8-72-11 (58478) 
তস্মাদেনং বিধিষ্যামি রাজানং ধর্মচারিণাম্।
প্রতিজ্ঞাং পালয়িষ্যামি হৎবৈনং নরসত্তমম্॥ 8-72-12 (58479) 
এতদর্থং ময়া খহ্গো গৃহীতো যদুনন্দন।
সোঽহং যুধিষ্ঠিরং হৎবা সত্যস্যানৃণ্যতাং গতঃ। 
বিশোকো বিজ্বরশ্চাপি ভবিষ্যামি জনার্দন॥  8-72-13 (58480) 
কিং বা ৎবং মন্যসে প্রাপ্তমস্মিন্কার্য উপস্থিতে।
ৎবমস্য জগতস্তাত বেত্থ সর্বং গতাগতম্॥ 8-72-14 (58481) 
`জাতস্ৎবত্তো হি ধর্মশ্চাধর্মশ্চেতি পরা শ্রুতিঃ'।
তত্তথা প্রকরিষ্যামি যথা মাং বক্ষ্যতে ভবান্॥ 8-72-15 (58482) 
সঞ্জয় উবাচ। 8-72-16 (5006) 
ধিগ্ধিগিত্যেব গোবিন্দঃ পার্থমুক্ৎবাব্রবীৎপুনঃ॥  8-72-16 (58483) 
কৃষ্ণ উবাচ। 8-72-17 (5007) 
ইদানীং পার্থ জানামি ন বৃদ্ধাঃ সেবিতাস্ৎবয়া।
অকালে পুরুষব্যাঘ্র সংরম্ভং যদ্ভবানগাৎ॥ 8-72-17 (58484) 
ন হি ধর্মবিগজ্ঞৈরেবং কার্যং ধনঞ্জয়।
যথা ৎবং পাণ্ডবাদ্যেহ ধর্মভীরুরণ্ডিতঃ॥ 8-72-18 (58485) 
যোঽকার্যাণাং ক্রিয়ায়াশ্চ সংয়োগং নাববুধ্যতে।
কার্যাণামক্রিয়ায়াশ্চ স পার্থ পুরুষাধমঃ॥ 8-72-19 (58486) 
অনুসৃত্য তু যে ধর্মং কবয়ঃ সমুপস্থিতাঃ।
সমাসবিস্তরবিদাং ন তেষাং বেৎসি নিশ্চয়ম্॥ 8-72-20 (58487) 
অনিশ্চয়জ্ঞো হি নরঃ কার্যাকার্যবিনিশ্চয়ে।
এবং স মুহ্যত্যবশো যথা ৎবং পার্থ মুহ্যসি॥ 8-72-21 (58488) 
ন হি কার্যমকার্যং বা সুখং জ্ঞাতুং কথঞ্চন।
শ্রুতেন জ্ঞায়তে সর্বং তচ্চ ৎবং নাবহুধ্যসে॥ 8-72-22 (58489) 
অবিজ্ঞানাদিহ ভবান্সত্যং রক্ষতি ধর্মবিৎ।
প্রাণিনাং ৎবং বধং পার্থ ধার্মিকো নাববুধ্যসে॥ 8-72-23 (58490) 
প্রাণিনাং হি বধাত্তাত বৃথা ধর্মো মতো মম।
অনৃতং তু ভবেদ্বাচ্যং ন তু হিংসা কদাচন॥ 8-72-24 (58491) 
স কথং ভ্রাতরং জ্যেষ্ঠং রাজানং ধর্মকোবিদম্।
হন্যাদ্ভবান্নরশ্রেষ্ঠ প্রাকৃতোঽন্যঃ পুমানিব॥ 8-72-25 (58492) 
অয়ুধ্যমানস্য গুরোস্তথাঽশত্রোশ্চ মানদ।
পরাঙ্মুখস্য দ্রবতঃ শরণং চাপি গচ্ছতঃ॥ 8-72-26 (58493) 
কৃতাঞ্জলেঃ প্রপন্নস্য প্রমত্তস্য তথৈব চ।
ন বধঃ পূজ্যতে সদ্ভিস্তচ্চ সর্বং গুরৌ তব॥ 8-72-27 (58494) 
ৎবয়া চৈতদ্ব্রতং পার্থ বালেনেব কৃতং পুরা।
তস্মাদধর্মসংয়ুক্তং মৌর্খ্যাদেব ব্যবস্যসি॥ 8-72-28 (58495) 
স্বগুরুং পার্থ কস্মাত্ৎবং হন্তুকামোঽভিধাবসি।
অসম্প্রধার্য ধর্মাণাং গতিং সূক্ষ্মাং দুরত্যযাম্॥ 8-72-29 (58496) 
ইদং ধর্মরহস্যং চ তব বক্ষ্যামি পাণ্ডব।
যদ্ব্রূয়াত্তব ভীষ্মো বা রাজা বাপি যুধিষ্ঠিরঃ॥ 8-72-30 (58497) 
বিদুরো বা পুনঃ ক্ষত্তা গান্ধারী বা যশস্বিনী।
কুন্তী বা ভরতশ্রেষ্ঠ দ্রৌপদী বা যশস্বিনী। 
তত্তে বক্ষ্যামি তত্ৎবেন নিবোধৈতদ্ধনঞ্জয়॥  8-72-31 (58498) 
সত্যস্যং বচনং সাধু ন সত্যাদ্বিদ্যতে পরম্।
সুদুর্বিদং হি তত্ৎবেন তৎসত্যমিতি মে সতিঃ॥ 8-72-32 (58499) 
ভবেৎসত্যমবক্তব্যং বক্তব্যমনৃতং ভবেৎ।
যত্রানৃতং ভবেৎসত্যং সত্যং চাপ্যনৃতং ভবেৎ॥ 8-72-33 (58500) 
বিবাহকালে রতিসম্প্রয়োগে
প্রাণাত্যযে সর্বত্রনাপহারে। 
বিপ্রস্য চার্থে হ্যনৃতং বদেত
পঞ্চানৃতান্যাহুরপাতকানি॥  8-72-34 (58501) 
সর্বস্বস্যাপহারে তু বক্তব্যমনৃতং ভবেৎ॥
তত্রানৃতং ভবেৎসত্যং সত্যং চাপ্যনৃতং ভবেৎ॥ 8-72-35 (58502) 
তাদৃশো হন্যতে বালো যস্য সত্যমনিশ্চিতম্।
সত্যানৃতে বিনিশ্চিত্য ততো ভবতি ধর্মবিৎ॥ 8-72-36 (58503) 
কিমাশ্চর্যং কৃতপ্রজ্ঞঃ পুরুষোঽপি সুদারুণঃ।
সুমহৎপ্রাপ্নুয়াৎপুণ্যং বলাকোঽন্ধবধাদিব॥ 8-72-37 (58504) 
কিমাশ্চর্যং পুনর্মূঢো ধর্মকামো হ্যপণ্ডিতঃ।
সুমহৎপ্রাপ্নুয়াৎপাপমাপগাস্বিব কৌশিকঃ॥ 8-72-38 (58505) 
অর্জুন উবাচ। 8-72-39 (5008) 
আচক্ষ্ব ভগবন্নেতদ্যথা বিন্দাম্যহং তথা।
বলাকস্যানুসম্বদ্ধং নদীনাং কৌশিকস্য চ॥ 8-72-39 (58506) 
বাসুদেব উবাচ। 8-72-40 (5009) 
মৃগব্যাধোঽভবৎকশ্চিদ্বলাকো নাম ভারত।
যাত্রার্থং পুত্রদারাণাং মৃগান্হন্তি ন কামতঃ॥ 8-72-40 (58507) 
বৃদ্ধৌ চ মাতাপিতরৌ বিভর্ত্যন্যাংশ্চ সংশ্রিতান্।
স্বধর্মনিরতো নিত্যং সংবিভজ্যানসূয়কঃ॥ 8-72-41 (58508) 
স কদাচিন্মৃগপ্রেপ্সুর্নান্ববিন্দন্মৃগং ক্বচিৎ।
অথাপশ্যৎস পীবানং শ্বাপদং ঘ্রাণচক্ষুষম্॥ 8-72-42 (58509) 
অদৃষ্টপূর্বমপি তৎসৎবং তেন হতং তদা।
অন্ধে হতে ততো ব্যোম্নঃ পুষ্পবর্ষং পপাত চ॥ 8-72-43 (58510) 
অপ্সরোগীতবাদিত্রৈর্নাদিতং চ মনোরমম্।
বিমানমগমৎস্বর্গান্মৃগব্যাধনিনীষয়া॥ 8-72-44 (58511) 
তদ্ভূতং সর্বভূতানামভাবায় কিলার্জুন।
তপস্তপ্ৎবা বরং প্রাপ্তং কৃতমন্ধং স্বয়ম্ভুবা॥ 8-72-45 (58512) 
তদ্ধৎবা সর্বভূতানামভাবকৃতনিশ্চয়ম্।
বলাকোঽগাৎস্বর্গলোকমেবং ধর্মঃ সুদুর্বিদঃ॥ 8-72-46 (58513) 
কৌশিকোঽপ্যভবদ্বিপ্রস্তপস্বীনো বহুশ্রুতঃ।
নদীনাং সঙ্গমে গ্রামাদদূরে স কিলাবসৎ॥ 8-72-47 (58514) 
সত্যং ময়া সদা বাচ্যমিতি তস্যাভবদ্দ্বতম্।
সত্যবাদীতি বিখ্যাতঃ স তদাসীদ্ধনঞ্জয়॥ 8-72-48 (58515) 
অথ দস্যুভয়াৎকেচিত্তদা তদ্বনমাবিশন্।
তত্রাপি দস্যবঃ ক্রুদ্ধাস্তানমার্গন্ত যত্নতঃ॥ 8-72-49 (58516) 
অথ কৌশিকমভ্যেত্য প্রোচুস্তে সত্যবাদিনম্।
কতরেণ পথা যাতা ভগবন্নিতি বৈ জনাঃ। 
সত্যেন পৃষ্টঃ প্রব্রূহি যদি তদ্বেত্থ শংস নঃ॥  8-72-50 (58517) 
শ্রীকৃষ্ণ উবাচ। 8-72-51 (5010) 
সত্যস্য ৎববিভাগজ্ঞঃ সত্যং তেভ্যঃ শশংস হ।
বহুবৃক্ষলতাগুল্মমেতদ্গহনমাশ্রিতাঃ। 
ইতি তান্খ্যাপয়ামাস তেভ্যস্তত্ৎবং স কৌশিকঃ॥  8-72-51 (58518) 
ততস্তে তান্সমাসাদ্য ক্রূরা জঘ্নুরিতি শ্রুতিঃ।
ততোঽধর্মেণ মহতা বাগ্দুরুক্তেন কৌশিকঃ॥ 8-72-52 (58519) 
গতঃ সুকষ্টং নিরয়ং ধর্মসূক্ষ্মেষ্বতত্ৎববিৎ।
দৃষ্টপূর্বশ্রুতো মূঢো ধর্মাণামবিশারদঃ॥ 8-72-53 (58520) 
বৃদ্ধানপৃচ্ছন্সন্দেহানন্ধঃ শ্বভ্রমিবর্চ্ছতি॥  8-72-54 (58521) 
তত্র তে লক্ষণোদ্দেশঃ কশ্চিদেব ভবিষ্যতি।
দুষ্করং প্রতিসংখ্যানং কার্ৎস্ন্যেনাত্র ব্যবস্থিতিঃ॥ 8-72-55 (58522) 
সত্যং ধর্ম ইতি হ্যেকে বদন্তি বহবো জনাঃ।
ন চ পার্থাভ্যসূয়ামি নৈতৎসর্বত্র শিষ্যতে॥ 8-72-56 (58523) 
শ্রুতিস্তু ধার্যা ইত্যেকে বদন্তি বহবো জনাঃ।
ন ৎবেতৎপ্রত্যসূয়ামি তত্র সর্বং বিধীয়তে॥ 8-72-57 (58524) 
যৎস্যাদহিংসাসংয়ুক্তং স ধর্ম ইতি নিশ্চয়ঃ।
অহিংসার্থায় হিংস্রাণাং ধর্মপ্রবচনং কৃতম্। 
ধারণাদ্ধর্মমিত্যাহুর্ধর্মো ধারয়তে প্রজাঃ॥  8-72-58 (58525) 
প্রভবার্থায় ভূতানাং ধর্মপ্রবচনং কৃতম্।
যস্মাৎপ্রভবসংয়ুক্তঃ স ধর্ম ইতি নিশ্চয়ঃ॥ 8-72-59 (58526) 
যেঽন্যায়েন জিগীষন্তো ধর্মং পৃচ্ছন্তি মানবাঃ।
অকূজনেন চেন্মোক্ষো নাত্র কূজেৎকথঞ্চন॥ 8-72-60 (58527) 
অবশ্যং কূজিতব্যে হ শঙ্কেরন্বাপ্যকূজনাৎ।
যেঽন্যায়েন জিহীর্ষন্তো ধর্মং পৃচ্ছন্তি কস্যচিৎ। 
শ্রেয়স্তত্রানৃতং বক্তুং সত্যাদিতি বিনিশ্চিত্ম্॥  8-72-61 (58528) 
প্রাণাত্যযে বিবাহে বা সর্বজাত্যা মহাভয়ে।
সর্বস্বস্য চ লোপে বা বক্তব্যমনৃতং ভবেৎ॥ 8-72-62 (58529) 
অধর্মং হি ন পশ্যন্তি মৃষোদ্যং তত্র পণ্ডিতাঃ।
সর্বথাঽভিবদেত্তত্তু নানৃতং স্যাদ্বিচক্ষণঃ॥ 8-72-63 (58530) 
যঃ স্তেনৈঃ সহ সম্বন্ধো মুচ্যতে শপথাদপি।
ভবেত্তত্রানৃতং শ্রেয়ঃ সত্যাদিতি বিচারিতম্॥ 8-72-64 (58531) 
ন চ তেভ্যো ধনং দেয়ং সত্যাদিতি কথঞ্চন।
পাপেভ্যোঽপি ধনং দত্তং দাতারমপি পীডয়েৎ। 
তস্মাদ্ধর্মার্থমনৃতমুক্ৎবা নানৃতবাগ্ভবেৎ॥  8-72-65 (58532) 
এষ তে লক্ষণোদ্দেশো ময়োদ্দিষ্টো যথাবিধি।
এতজ্জ্ঞাৎবা ব্রূহি পার্থ যদি বধ্যো যুধিষ্ঠিরঃ॥ 8-72-66 (58533) 
অর্জুন উবাচ। 8-72-67 (5011) 
যথা ব্রূয়ান্মহাপ্রাজ্ঞো যথা ব্রূয়ান্মহায়শাঃ॥  8-72-67 (58534) 
সুহৃদ্ব্রূয়াদ্যথাঽস্মাকং তথোক্তং বচনং ৎবয়া।
ভবান্মাতৃসমোঽস্মাকং ভবান্পিতৃসমোঽপি চ। 
গতিশ্চ পরমা কৃষ্ণ ৎবমেব চ পরায়ণম্॥  8-72-68 (58535) 
ন হি তে ত্রিষু লোকেষু বিদ্যতেঽবিদিতং ক্বচিৎ।
তস্মাদ্ভবান্পরং ধর্মং বেদ সর্বং যথাতথম্॥ 8-72-69 (58536) 
অবধ্যং পাণ্ডবং মন্যে ধর্মরাজং যুধিষ্ঠিরম্।
অধর্ময়ুক্তে সংয়োগে ব্রূহি কিঞ্চিদনুগ্রহম্॥ 8-72-70 (58537) 
ইদং চাপরমত্রৈব ব্রূহি তত্ৎবং বিবক্ষিতম্॥  8-72-71 (58538) 
জানাসি দাশার্হ মম ব্রতং তু
যো মাং ব্রূয়াৎকশ্চন মানুষেষু। 
অন্যস্মৈ ৎবং গাণ্ডিবং দেহি পার্থ
যো মত্তোঽস্ত্রে বীর্যতো বা বিশিষ্টঃ॥  8-72-72 (58539) 
হন্যামহং কেশব তং প্রসহ্য
ভীমো হন্যাত্তূবরকেতি চোক্তঃ। 
বন্মাং রাজা হ্যুক্তবাংস্তে সমক্ষং
ধনুর্দেহীত্যসকৃদ্বৃষ্ণিবীরে॥  8-72-73 (58540) 
তং হন্যাং চেৎকেশব জীবলোকে
স্থাতা নাহং কালমপ্যল্পমাত্রম্। 
ধ্যাৎবা নূনং হ্যেনসা চাপি মুক্তো
বধং রাজ্ঞো ভ্রষ্টবীর্যো বিচেতাঃ॥  8-72-74 (58541) 
যথা প্রতিজ্ঞা মম লোকবুদ্ধৌ
ভবেৎসত্যা ধর্মভৃতাং বরিষ্ঠ। 
যথা জীবৎপাণ্ডবোঽহং চ কৃষ্ণ
তথা বুদ্ধিং দাতুমপ্যর্হসি ৎবম্॥  8-72-75 (58542) 
বাসুদেব উবাচ। 8-72-76 (5012) 
রাজা শ্রান্তো বিক্ষতো দুঃখিতশ্চ
কর্ণেন সহ্খ্যে নিশিতৈর্বাণসঙ্ঘৈঃ। 
যশ্চানিশং সূতপুত্রেণ বীর
শরৈর্ভৃশং তাডিতো যুধ্যমানঃ॥  8-72-76 (58543) 
অতস্ৎবমেতেন সরোষমুক্তো
দুঃখান্বিতেনেদময়ুক্তরূপম্। 
অকোপিতো হ্যেষ যদি স্ম সঙ্খ্যে
কর্ণং ন হন্যাদিতি চাব্রবীৎসঃ॥  8-72-77 (58544) 
জানাতি তং পাণ্ডব এষ চাপি
পাপং লোকে কর্ণমসহ্যমন্যৈঃ। 
ততস্ৎবমুক্তো ভৃশরোষিতেন
রাজ্ঞা সমক্ষং পরুষাণি পার্থ॥  8-72-78 (58545) 
নিত্যোদ্যুক্তে সততং চাপ্রসহ্যে
কর্ণে দ্যূতং হ্যদ্য রণে নিবদ্ধম্। 
তস্মিন্হতে কুরবো নির্জিতাঃ স্যু--
রেবং বুদ্ধিঃ পার্থিবে ধর্মপুত্রে॥  8-72-79 (58546) 
ততো বধং নার্হতি ধর্মপুত্র--
স্ৎবয়া প্রতিজ্ঞাঽর্জুন পালনীয়া। 
জীবন্নয়ং যেন মৃতো ভবেদ্ধি
তন্মে নিবোধেহ তবানুরূপম্॥  8-72-80 (58547) 
যদা মানং লভতে মাননার্হ--
স্তদা স বৈ জীবতি জীবলোকে। 
যদাঽবমানং লভতে মহান্তং
তদা জীবন্মৃত ইত্যুচ্যতে সঃ॥  8-72-81 (58548) 
সম্মানিতঃ পার্থিবোঽয়ং সদৈব
ৎবয়া চ ভীমেন তথা যমাভ্যাম্। 
বৃদ্ধৈশ্চ লোকে পুরুষৈশ্চ শূরৈ--
স্তস্যাপমানং কলয়া প্রয়ুঙ্ক্ষ্ব॥  8-72-82 (58549) 
ৎবমিত্যত্রভবন্তং হি ব্রূহি পার্থ যুধিষ্ঠিরম্।
ৎবমিত্যুক্তো হি নিহতো গুরুর্ভবতি ভারত॥ 8-72-83 (58550) 
এবমাচর কৌন্তেয় ধর্মরাজে যুধিষ্ঠিরে।
অধর্ময়ুক্তং সংয়োগং কুরুষ্বৈনং কুরূদ্বহ॥ 8-72-84 (58551) 
অথর্বাঙ্গিরসী হ্যেষা শ্রুতীনামুত্তমা শ্রুতিঃ।
অবিচার্যৈব কার্যৈষা শ্রেয়স্কামৈর্নরৈঃ সদা॥ 8-72-85 (58552) 
অবধেন বধঃ প্রোক্তো যদ্গুরুস্ৎবমিতি প্রভুঃ।
তদ্ব্রূহি ৎবং যন্ময়োক্তং ধর্মরাজস্য ধর্মবিৎ॥ 8-72-86 (58553) 
যদা হ্যং পাণ্ডব ধর্মরাজ--
সৎবত্তোঽয়ুক্তং লপ্স্যতে চৈব সাধু। 
ততোঽস্য পাদাবভিবাদ্য পশ্চা--
চ্ছ্রেয়ো ব্রূয়াৎসান্ৎবয়ুক্তং হিতং চ॥  8-72-87 (58554) 
ভ্রাতা প্রাজ্ঞস্তব কোপং ন জাতু
কুর্যাদ্রাজা ধর্মমার্গানুসারী। 
মুক্তোঽনৃতাদ্বাতৃবধাচ্চ পাপা--
দ্ধৃষ্টঃ কর্ণং ৎবং জহি পার্থ পশ্চাৎ॥ ॥  8-72-88 (58555) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে দ্বিসপ্ততিতমোঽধ্যায়ঃ॥ 72 ॥

 -   -  

8-72-22 সুখং অনধীত্যেত্যর্থঃ। শ্রুতেন শাস্ত্রেণ॥ 8-72-26 অশত্রোঃ অশাতনীয়স্য অবধ্যস্য॥ 8-72-47 তপস্বীনঃ তপস্বিনামিনঃ শ্রেষ্ঠঃ॥ 8-72-52 যথা চাল্পশ্রুতো মূঢো ধর্মাণামবিভাগবিৎ। বৃদ্ধানপৃষ্ট্বা সন্দেহং মহচ্ছ্বভ্রমিহার্হতি। ইতি ঙ. পাঠঃ॥ 8-72-57 তত্র তে লক্ষণোদ্বেশাৎকশ্চিদত্র ভবিষ্যতি ইতি ক.ড.পাঠঃ। দুষ্করং পরমং জ্ঞানং তর্কেণানুব্যবস্যাতি ইতি ড.পাঠঃ। দুষ্করং প্রতিসঙ্খ্যানং কার্ৎস্ন্যেনাস্য ব্যবস্যতি ইতি ব.ঘ.ড.পাঠঃ। শ্রুতের্ধর্ম ইতি হ্যেকে ইতি ড.পাঠঃ॥ 8-72-62 প্রাণাত্যযে বিধাহে বা সর্বজ্ঞাতিবধাত্যযে। নর্মণ্যভিপ্রবৃত্তে বা ন চ প্রোক্তং মৃষা ভবেৎ ইতি ঝ.ঙ.পাঠঃ॥ 8-72-63 অধর্মং নাত্র পশ্যন্তি ধর্মতৎবার্থদর্শিনঃ ইতি ঙ.পাঠঃ॥ 8-72-64 যঃ স্তেনৈঃ সহ সম্বন্ধান্মুচ্যতে শপথৈরপি। শ্রেয়স্তত্রানৃতং বক্তুং তৎসত্যমবিচারিতম্। ইতি ঙ. পাঠঃ॥ 8-72-65 শক্যে সতি কথঞ্চন ইতি ঙ. পাঠঃ॥ 8-72-70 অনুগ্রহং অবধেন প্রতিজ্ঞারক্ষণম্॥ 8-72-74 তং হন্যামিতি স্থাতা ন ন স্থাস্যে। এনসা মুক্তোপি কৃতপ্রায়শ্চিত্তোঽপি ন স্থাস্যে ইত্যর্থঃ। কিং কৃৎবা রাজ্ঞো বধং ধ্যাৎবা॥ 8-72-78 সমক্ষং আবয়োরিতি শেষঃ॥ 8-72-79 কর্ণে পণীকৃতে। দ্যুতং যুদ্ধরূপম্॥ 8-72-83 অত্র ভবন্তং মান্যং ৎবমিতি ব্রূহি॥ 8-72-84 এবং পূজ্যাবমানরূপং সংয়োগং আত্মনানুষ্ঠিতং কুরুষ্ব॥ 8-72-86 যৎ গুরুস্ৎবমিতি প্রোক্তস্তৎ অবধেন শংস্ত্রপাতনমন্তরেণৈব বধঃ বধকরং ভবতীত্যর্থঃ॥ 8-72-72 দ্বিসপ্ততিতমোঽধ্যায়ঃ॥





কর্ণপর্ব - অধ্যায় 073

॥ শ্রীঃ ॥

8.73. অধ্যায়ঃ 073 

 -   -  

যুধিষ্ঠিরাধিক্ষেপাদাত্মবধোদ্যতং পার্থং প্রতি কৃষ্ণেন তৎপ্রতিনিধিতয়া আত্মপ্রশংসনচোদনা॥ 1 ॥ অর্জুনেনাত্মপ্রশংসনানন্তরং যুধিষ্ঠিরক্ষমাপনম্॥ 2 ॥

 -   -  

8-73-0 (58556) 
সঞ্জয় উবাচ। 8-73-0 (5013) 
ইত্যেবমুক্তস্তু জনার্দনেন
পার্থঃ প্রশস্যাথ সুহৃদ্বচস্তৎ। 
ততোঽব্রবীদর্জুনো ধর্মরাজ--
মনুক্তপূর্বং পরুষং প্রসহ্য॥  8-73-1 (58557) 
মা ৎবং রাজন্ব্যাহরস্বাদ্য পাপং
ৎবং তিষ্ঠসি ক্রোশমাত্রে ব্যপেত্য। 
ভীমস্তু মামর্হতি গর্হণায়
যো যুধ্যতে সর্বলোকপ্রবীরৈঃ॥  8-73-2 (58558) 
কালে হি শত্রূন্পরিপীড্য বীরো
হৎবা প্রবীরান্বসুধাধিপানাম্। 
রথপ্রধানোত্তমনাগমুখ্যা
যুধিপ্রবীরা নিহতাশ্চ শূরাঃ॥  8-73-3 (58559) 
সুদুষ্করং কর্ম করোতি ভীমঃ
কর্তুং যথা নার্হতি কশ্চিদন্যঃ। 
রথাদবস্কন্দ্য গদাং পরামৃশং--
স্তথা রণে হন্তি তথৈব বারণান্॥  8-73-4 (58560) 
স কুঞ্জরাণামধিকং সহস্রং
হৎবা নদংস্তুমুলং সিংহনাদম্। 
কাম্ভোজবানায়ুজপার্বতীয়া--
নীহামৃগাভান্বিনিহত্য বাজিনঃ॥  8-73-5 (58561) 
মহারথান্দবিরদাঞ্শৈলকল্পা--
ন্সহেত যঃ কুঞ্জরান্বধ্যমানান্। 
অসৌ ভীমো ধার্তরাষ্ট্রেষু মগ্নঃ
স মামুপালব্ধুমরিন্দমোঽর্হতি॥  8-73-6 (58562) 
বরাসিনা চাথ নরাশ্বকুঞ্জরাং--
স্তথা রথাঙ্গৈর্ধনুষা চ হন্ত্যরীন্। 
প্রমৃদ্য পদ্ধ্যামহিতাংস্তু হন্তি
পুনশ্চ দোর্ভ্যাং শতমন্যুবিক্রমঃ॥  8-73-7 (58563) 
মহাবলো বৈশ্রবণান্তকোপমঃ
প্রসহ্য হর্তা দ্বিষতাং যশাংসি। 
স ভীমসেনোঽর্হতি গর্হণায়
ন ৎবং নিত্যং রক্ষ্যমাণঃ সুহৃদ্ভিঃ॥  8-73-8 (58564) 
কলিঙ্গবঙ্গাঙ্গনিপাদমাগধা--
ন্সদা মহাশৈলবলাহকোপমান্। 
নিহন্তি যঃ শত্রুগণাননেকশঃ
স মাং হি বক্তুং প্রভবত্যমানগসম্॥  8-73-9 (58565) 
সংয়ুক্তমাস্থায় রথং হি কালে
ধনুর্বিধূন্বঞ্ছরপূর্ণমুষ্টিঃ। 
সৃজেচ্চ যো বাণসঙ্ঘান্পরেষু
মহাবলো মেঘ ইবাম্বুধারাঃ॥  8-73-10 (58566) 
শতান্যষ্টৌ বারণানামদর্শয়--
দ্বিশাতিতৈঃ কুম্ভঘটাগ্রহস্তৈঃ। 
যো ভীমসেনো নিহতারিসঙ্ঘঃ
স মামুপালব্ধুমরিন্দমোঽর্হতি॥  8-73-11 (58567) 
রথাশ্চ নাগাশ্চ হয়াশ্চ রাজ--
ন্ভীমেনাজৌ নিহতাঃ সঙ্ঘশোঽদ্য। 
রাজানশ্চ বহবো মহাবলাঃ
স মামুপালব্ধুমরিন্দমোঽর্হতি॥  8-73-12 (58568) 
ধৃতরাষ্ট্রপুত্রা বলিনশ্চ যেন
মহাবলা নিহতাঃ প্রায়শো বৈ। 
শূরো যুদ্ধে হ্যপ্রতিবার্যবীর্যঃ
স মামুপালব্ধুমরিন্দমোঽর্হতি॥  8-73-13 (58569) 
প্রতাপয়ংস্তদ্বলমুগ্ররূপং
যোঽসৌ রমে ধার্তরাষ্ট্রস্য বীরঃ। 
একঃ সহেতাপ্রতিসহ্যপৌরুষ--
স্তেনাস্মি বাচ্যো ন ৎবয়া বৈ কদাচিৎ॥  8-73-14 (58570) 
মহারথা যত্র যত্রৈব যুদ্ধে
ভিন্দন্তি সৈন্যং তব কামতোঽদ্য। 
তত্রৈব তত্রৈব রণে মহাত্মা
দৃঢং ভীমঃ পরসঙ্ঘানমৃদ্রাৎ॥  8-73-15 (58571) 
তেনাস্মি বাচ্যো ন ৎবয়া হং কদাচি--
ন্মা মা বোচঃ ক্রূরমিহাদ্য পার্থ। 
নাস্মদ্বিধো বৈ ভবতা তু বাচ্যো
যথা ভবান্সর্বলোকস্য বাচ্যঃ॥  8-73-16 (58572) 
এবং হি মা তে ব্রুবতো নরেন্দ্র
কথং ন দীর্যেচ্ছতধাঽদ্য জিহ্বা। 
অহো বতেদং সুনৃশংসরূপং
কামাদবোচস্ৎবমিহাদ্য যদ্বৈ॥  8-73-17 (58573) 
বলং ন বাধিষ্ঠিতং সত্তমানাং
যৎক্ষত্রিয়াণাং বহুলং বদন্তি। 
ৎবং চাবলো ভারত নিষ্ঠুরোঽসি
ৎবমেব মাং বেৎসি যথাবিধোঽহম্॥  8-73-18 (58574) 
নকুলেন রাজন্গজবাজিয়োধা
হতাশ্চ বীরাঃ সহসা সমেত্য। 
ত্যক্ৎবা প্রাণান্সমরে যুদ্ধকাঙ্ক্ষী
স মামুপালব্ধুমরিন্দমোঽর্হতি॥  8-73-19 (58575) 
কৃতং কর্ম সহদেবেন দুষ্করং
যো যুধ্যতে পরসৈন্যাবমর্দী। 
ন চাব্রবীৎকিঞ্চিদিহাগতো বলী
পশ্যান্তরং তস্য চেবাত্মনশ্চ॥  8-73-20 (58576) 
ধৃষ্টদ্যুম্নঃ সাত্যকির্দ্রৌপদেয়া
যুধামন্যুশ্চোত্তমৌজাঃ শিখণ্ডী। 
এতেঽদ্য যুধি সম্প্রপীডিতা--
স্তে মামুলপালব্ধুমর্হন্তি ন ৎবম্॥  8-73-21 (58577) 
ৎবন্মূলমস্মাভিরিদং হি বৈরং
প্রাপ্তং তথা ব্যসনং চাতিঘোরম্। 
দ্যূপ্রমত্তেন কৃতং ৎবয়াঽসকৃ--
ৎকস্মাদুপালব্ধুমিহার্হসি ৎবম্॥  8-73-22 (58578) 
ৎবমেব রাজন্সততং প্রমত্ত--
স্ৎবমেব মূঢো ভারতানামসাধুঃ। 
ৎবাং প্রাপ্য রাজ্যং চ বিনষ্টমেত--
ৎপ্রাপ্তা মহৎপাণ্ডবাশ্চাপি দাস্যম্॥  8-73-23 (58579) 
ৎবত্তঃ কৃতোঽস্মকদ্বনবাসদুঃখং
রাজ্যস্য নাশো হ্যভিমন্যোশ্চ ঘোরঃ। 
আত্মানমেবং সুনৃশংসরূপং
জ্ঞাৎবা কিমর্থং গর্হসে মাদ্য বীর॥  8-73-24 (58580) 
লজ্জস্ব রাজন্যদি তেঽস্তি লজ্জা
তূষ্ণীম্ভূতঃ পশ্য সর্বং কৃতঘ্নঃ। 
ভীমো নিত্যং সমরস্য কর্তা
দর্পস্য ভেত্তা পুনরেব নিত্যম্॥  8-73-25 (58581) 
স্বয়ং হ্যশক্তেন নরেন্দ্র যুদ্ধে
নরেণ কার্যা সততং ক্ষমৈব। 
বলং হি বাচি দ্বিজসত্তমানাং
ক্ষাত্রং দ্বিজা বাহুবলং বদন্তি॥  8-73-26 (58582) 
ৎবং বাগ্বলো ভারত নিষ্ঠুরোঽসি
ৎবমেব মাং বেৎসি যথাবিধোঽহম্। 
ঘটামি নিত্যং তব কর্তুমিষ্টং
দারৈঃ সুতৈর্জীবিতেনাত্মনা চ॥  8-73-27 (58583) 
এবঞ্চ মাং বাক্ছলাকৈর্হিনৎসি
ৎবত্তঃ সুখং ন বয়ং বিদ্ম কিঞ্চিৎ। 
মা মামবংস্থা দ্রৌপদীতল্পকসংস্থো
মহারথান্প্রতিহন্মি ৎবদর্থে॥  8-73-28 (58584) 
সর্বাতিশঙ্কী ভবসি প্রমত্ত--
স্ৎবত্তঃ সুখং নাভিজানামি কিঞ্চিৎ। 
প্রোক্তঃ স্বয়ং সত্যসন্ধেন মৃত্যু--
স্তব প্রিয়ার্থং নরদেব যুদ্ধে॥  8-73-29 (58585) 
শিখণ্ডিনাম্না প্রধনে তবার্থে
ময়াভিগুপ্তেন হতশ্চ ভীষ্মঃ। 
দ্রোণো হতো যঃ সততোপকারী
ধৃষ্টদ্যুম্নেন স্যন্দনাদ্বিপ্রকৃষ্টঃ॥  8-73-30 (58586) 
দ্রৌণিশ্চ রুদ্ধঃ সগণো মহাত্মা
তথাপি তে বৈ বচনং নৃশংসবৎ। 
দুঃখং প্রিয়ং তে নরদেব কর্তুং
যস্য প্রিয়ং তে ন করোম্যহং বৈ॥  8-73-31 (58587) 
ন যুচ্যতে বৈ দিবি চেহ যঃ পুমা--
ন্যস্তে মদন্যোঽপ্রিয়মারভেত। 
ন চাভিনন্দামি তথাহি রাজ্যং
যতস্ৎবমক্ষেষু দৃঢং প্রসক্তঃ॥  8-73-32 (58588) 
স্বয়ং কৃতং পাপমনার্যজুষ্ট--
মস্মাভিরাজৌ ব্যসনং তিতীর্ষসি॥ 
অক্ষেষু দোষা বহবো বিধর্ম্যাঃ
শ্রুতাস্ৎবয়া সহদেবোঽব্রবীদ্যান্॥  8-73-33 (58589) 
তান্নেচ্ছসি ত্যক্তুমনার্যজুষ্টা--
ন্ঘোরে স্ম সর্বে নিরয়ে ৎবয়াঽস্তাঃ। 
ৎবং দেবিতা ৎবৎকৃতে রাজ্যনাশং--
স্ৎবৎসম্ভবং ব্যসনং নো নরেন্দ্র॥  8-73-34 (58590) 
মাস্মান্ক্রূরৈর্ষাক্প্রতোদৈস্তুদস্ৎবং
ভূয়ো রাজন্কোপয়স্যল্পবুদ্ধ্যা॥  8-73-35 (58591) 
সঞ্জয় উবাচ। 8-73-36 (5014) 
এতা বাচঃ পরুষাঃ সব্যসাচী
স্থিরপ্রতিজ্ঞঃ শ্রাবয়িৎবা নরেন্দ্রম্। 
বিনিঃ শ্বসঞ্জ্যেষ্ঠমনিষ্টমুক্ৎবা
ততস্তু কোশাদসিমুদ্ববর্হ॥  8-73-36 (58592) 
তমাহ কৃষ্ণঃ কিমিদং পুনর্ভবা--
ন্বিকোশমাকাশনিভং করোত্যসিম্। 
প্রব্রূহি সত্যং পুনরুত্তরং সখে
বচঃ প্রবক্ষ্যাভি তবার্থসিদ্ধয়ে॥  8-73-37 (58593) 
ইতীব পৃষ্টঃ পুরুষোত্তমেন
সুদুঃখিতঃ কেশবমাহ পার্থঃ। 
অহং হনিষ্যে স্বশরীরমেত--
ৎপ্রসহ্য যেনাহিতমুক্তবান্গুরুম্॥  8-73-38 (58594) 
নিশম্য তৎপার্থবচোঽব্রবীদিদং
জনার্দনো ধর্মভৃতাং বরিষ্ঠঃ। 
প্রব্রূহি পার্থ স্বগুণানিহাত্মন--
স্ততো হতাত্মা ভবসীতি নিশ্চয়ঃ॥  8-73-39 (58595) 
তথা তু কৃষ্ণস্য বচো নিশম্য
ততোঽর্জুনঃ প্রাহ ধনুঃ প্রগৃহ্য। 
যুধিষ্ঠিরং ধর্মভৃতাং বরিষ্ঠং
শৃণুষ্ব রাজন্নিতি দুর্বচঃ স্বয়ম্॥  8-73-40 (58596) 
অর্জুন উবাচ। 8-73-41 (5015) 
ন মাদৃশোঽন্যো নরদেব বিদ্যতে
ধনুর্ধরো দেবমৃতে পিনাকিনম্। 
অহং হি তেনানুমতো মহাত্মনা 
ক্ষণেন হন্যাং সচরাচরং জগৎ॥  8-73-41 (58597) 
ময়া হি রাজন্সদিগীশ্বরা দিশো
বিজিত্য সর্বা ভবতঃ কৃতা বশে। 
স রাজসূয়শ্চ সমাপ্তদক্ষিণঃ
সভা চ দিব্যা ভবতো মমৌজসা॥  8-73-42 (58598) 
পাণী পৃষৎকালিখিতাবিমৌ পুন--
র্ধনুশ্চ সব্যে বিততং সবাণম্। 
পাদৌ চ মে লক্ষণতঃ প্রশস্তৌ
ন মাদৃশং যুদ্ধগতং জয়ন্তি॥  8-73-43 (58599) 
হতা উদীচ্যা নিহতাঃ প্রতীচ্যাঃ
প্রাচ্যা নিরস্তা দাক্ষিণাত্যা বিশস্তাঃ। 
সংশপ্তকানাং কিঞ্চিদেবাবশিষ্টং
সর্বস্য লোকস্য হতং ময়াঽর্ধম্॥  8-73-44 (58600) 
শেতে ময়া নিহতা শত্রুসেনা
ছিন্নৈর্গাত্রৈর্ভূমিতলে স্খলন্তী। 
অনস্ত্রজ্ঞান্নৈব নিহন্মি চাস্ত্রৈ--
স্তস্মান্ন ভস্মৈব করোমি লোকান্॥  8-73-45 (58601) 
জৈত্রং রথং ভীমমাস্থায় কৃষ্ণ
যাবচ্ছীঘ্রং সূতপুত্রং নিহন্তুম্। 
রাজা ভবৎবদ্য সুনির্বৃতোঽয়ং
কর্ণং রণে নাশয়িতাস্মি বাণৈঃ॥  8-73-46 (58602) 
ইত্যেবমুক্ৎবা পুনরাহ পার্থো
যুধিষ্ঠিরং ধর্মভৃতাং বরিষ্ঠম্। 
অদ্যাপুত্রা সূতমাতা ভবিত্রী
কুন্তী বাথো বা ময়া তেন বাপি।
সত্যং বদাম্যদ্য ন কর্ণমাজৌ
শরৈরহৎবা কবচং বিমোক্ষ্যে॥  8-73-47 (58603) 
সঞ্জয় উবাচ। 8-73-48 (5016) 
ইত্যেবমুক্ৎবা পুনরেব পার্থো
যুধিষ্ঠিরং ধর্মভৃতাং বরিষ্ঠম্। 
বিমুচ্য শস্ত্রাণি ধনুর্বিসৃজ্য
কোশে চ খঙ্গং বিনিধায় তূর্ণম্॥  8-73-48 (58604) 
স ব্রীডয়া নম্রশিরাঃ কিরীটী
যুধিষ্ঠিরং প্রাঞ্জলিরভ্যুবাচ। 
প্রসীদ রাজন্ক্ষম যন্ময়োক্তং
কালে ভবান্বেৎস্যতি তন্নমস্তে॥  8-73-49 (58605) 
ততস্তু পাদাবুপগৃহ্য পার্থঃ
সমুত্থিতো দীপ্ততেজাঃ কিরীটি। 
প্রসাদ্য রাজানমমিত্রসাহং
স্থিতোঽব্রবীচ্চৈনমভিপ্রতপ্তম্॥  8-73-50 (58606) 
যাম্যেষ ভীমং সমরাদ্বিমোক্তুং
সর্বাত্মনা সূতপুত্রং চ হন্তুম্। 
ভবৎপ্রিয়ার্থং মম জীবিতং হি
ব্রবীমি সত্যং তদবেহি রাজন্॥  8-73-51 (58607) 
নেদং চিরাৎক্ষিপ্রমিদং ভবিষ্য--
দাবর্ততেঽসাবভিয়ামি চৈনম্। 
অদ্যাপ্যপুত্রা তেন হতেন রাধা
কুন্তী ময়া বা তদিদং বিদ্ধি রাজন্॥ ॥  8-73-52 (58608) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে ত্রিসপ্ততিতমোঽধ্যায়ঃ॥ 73 ॥

 -   -  

8-73-29 সত্যসন্ধেন ভীষ্মেণ॥ 8-73-73 ত্রিসপ্ততিতমোঽধ্যায়ঃ॥





কর্ণপর্ব - অধ্যায় 074

॥ শ্রীঃ ॥

8.74. অধ্যায়ঃ 074 

 -   -  

অর্জুনকৃতাবমানাদ্বনং যিয়াসোর্যুধিষ্ঠিরস্য কৃষ্ণেন পরিসান্ৎবনম্॥ 1 ॥

 -   -  

8-74-0 (58609) 
সঞ্জয় উবাচ। 8-74-0 (5017) 
এতচ্ছ্রুৎবা পাণ্ডবো ধর্মরাজো
ভ্রাতুর্বাক্যং পরুষং ফল্গুনস্য। 
উত্থায় তস্মাচ্ছয়নাদুবাচ
পার্থং ততো দুঃখপরীতচেতাঃ॥  8-74-1 (58610) 
কৃতং ময়া পার্থং ন সাধুকর্ম
যেন প্রাপ্তং ব্যসনং বঃ সুঘোরম্। 
তস্মাচ্ছিরশ্ছিন্ধি মমৈতদদ্য
কুলান্তকস্যাধমপূরুষস্য॥  8-74-2 (58611) 
পাপস্য পাপ্মোহতস্য বীর
বিমূঢবুদ্ধেরলসস্য ভীরোঃ। 
বৃদ্ধাবমন্সুঃ পরুষত্য চৈব
কিং তে চিরং মামনুসৃজ্য রূক্ষম্॥  8-74-3 (58612) 
গচ্ছাম্যহং বনমদ্যৈব পাপঃ
সুখং ভবান্বর্ততাং মদ্বিহীনঃ। 
যোগ্যো রাজা ভীমসেনো মহাত্মা
ক্লীবস্য কিং বা মম রাজ্যকৃত্যম্॥  8-74-4 (58613) 
ন চাপি শক্তঃ পরুষাণি সোঢুং
পুনস্তবেমানি রুষান্বিতস্য। 
ভীমোঽস্তু রাজা মম জীবিতেন
ন কার্যমদ্যাবমতস্য বীর॥  8-74-5 (58614) 
ইত্যেবমুক্ৎবা সহসোৎপপাত
রুষান্বিতস্তচ্ছয়নং বিহায়। 
ইয়েষ নির্গন্তুমথো বনায়
তং বাসুদেবঃ প্রণতোঽভ্যুবাচ॥  8-74-6 (58615) 
ন রাজন্বিদিতং তত্তে যথা গাণ্ডীবধন্বনঃ।
প্রতিজ্ঞা সত্যসন্ধস্য গাণ্ডীবং প্রতি বিশ্রুতা॥ 8-74-7 (58616) 
ব্রূয়াদ্য এনং গাণ্ডীবং দেহ্যন্যস্মৈ ৎবমিত্যুত।
বধ্যোঽস্য স পুমাঁল্লোকে ৎবয়া চোক্তোয়মীদৃশম্॥ 8-74-8 (58617) 
ততঃ সত্যাং প্রতিজ্ঞাং তাং পার্থেন প্রতিরক্ষতা।
মচ্ছন্দাদবমানোঽয়ং কৃতস্তব মহীপতে॥ 8-74-9 (58618) 
গুরূণামবমানো হি বধ ইত্যভিধীয়তে।
তস্মাৎক্ষম মহাবাহো মম পার্থস্য চোভয়োঃ॥ 8-74-10 (58619) 
ব্যতিক্রমমিমং রাজন্সত্যসংরক্ষণং প্রতি।
শরণং ৎবাং মহারাজ প্রতিপন্নাবুভাবপি॥ 8-74-11 (58620) 
ক্ষন্তুমর্হসি মে রাজন্প্রণতস্যাভিয়াচতঃ।
রাধেয়স্যাদ্য পাপস্য ভূমিঃ পাস্যতি শোণিতম্॥ 8-74-12 (58621) 
সত্যং তে প্রতিজানামি হতং বিদ্ব্যদ্য সূতজম্।
যস্যেচ্ছসি বধং তস্য গতমেবাদ্য জিবীতম্॥ 8-74-13 (58622) 
ইতি কৃষ্ণবচঃ শ্রুৎবা ধর্মরাজো যুধিষ্ঠিরঃ।
সসম্ভ্রমং হৃষীকেশমুত্থাপ্য প্রণতং তদা। 
কৃতাঞ্জলিমুবাচেদং বাক্যং যৎসমনন্তরম্॥  8-74-14 (58623) 
এবমেব যথাত্থ ৎবমস্ত্যেষোঽতিক্রমো মম।
অনুনীতোঽস্মি গোবিন্দ তারিতশ্চাস্মি মাধব॥ 8-74-15 (58624) 
মোচিতা ব্যসনাদ্ধোরাদ্বয়মদ্য ৎবয়াচ্যুত।
ভবন্তং নাবমাসাদ্য হ্যাবাং ব্যসনসাগরাৎ। 
ঘোরাদদ্য সমুত্তীর্ণাবুভাবজ্ঞানমোহিতৌ॥  8-74-16 (58625) 
ৎবদ্বুদ্ধিপ্লবমাসাদ্য দুঃখশোকার্ণবাদ্বয়ম্।
সমুত্তীর্ণাঃ সহামাত্যাঃ সনাথাঃ স্ম ৎবয়াচ্যুত॥ ॥ 8-74-17 (58626) 
 
ইতি শ্রীমন্মহাভারতে কর্ণপর্বণি চতুঃসপ্ততিতমোঽধ্যায়ঃ॥ 74 ॥






কর্ণপর্ব - অধ্যায় 075

॥ শ্রীঃ ॥

8.75. অধ্যায়ঃ 075 

 -   -  

অর্জুনেন স্বাবমানিতস্য যুধিষ্ঠিরস্য প্রসাদনম্॥ 1 ॥ অর্জুনেন যুধিষ্ঠিরাগ্রে কর্ণবধপ্রতিজ্ঞানম্॥ 2 ॥

 -   -  

8-75-0 (58627) 
সঞ্জয় উবাচ। 8-75-0 (5018) 
ইতি স্ম কৃষ্ণবচনাৎপ্রত্যুচ্চার্য যুধিষ্ঠিরম্।
বভূব বিমনাঃ পার্থঃ কিঞ্চিৎকৃৎবেব পাতকম্॥ 8-75-1 (58628) 
ততোঽব্রবীদ্বাসুদেবঃ প্রহসন্নিব পাণ্ডবম্।
কথং নাম ভবেদেতদ্যদি ৎবং পার্থ ধর্মজম্॥ 8-75-2 (58629) 
অসিনা তীক্ষ্ণধারণে হন্যা ধর্মে ব্যস্থিতম্।
ৎবমিত্যুক্ৎবাথ রাজানমেবং কশ্মলমাবিশঃ॥ 8-75-3 (58630) 
হৎবা তু নৃপতিং পার্থ করিষ্যসি কিমুত্তরম্।
এবং হি দুর্বিদো ধর্মো মন্দপ্রজ্ঞৈর্বিশেষতঃ॥ 8-75-4 (58631) 
স ভবান্ধর্মভীরুৎবাদ্ধবং যায়ান্মহত্তমঃ।
নরকং ঘোররূপং চ ভ্রাতুর্জ্যেতুস্য বৈ বথাৎ॥ 8-75-5 (58632) 
স ৎবং ধর্মভৃতাং শ্রেষ্ঠং রাজানং ধর্মসংহিতম্।
প্রসাদয় কুরুশ্রেষ্ঠমেতদত্র মতং মম॥ 8-75-6 (58633) 
প্রসাদ্য ভক্ত্যা রাজানং প্রীতে চৈব যুধিষ্ঠিরে।
প্রয়াবস্ৎবরিতৌ যোদ্ধুং সূতপুত্ররথং প্রতি॥ 8-75-7 (58634) 
হৎবা তু সমরে কর্ণং ৎবমদ্য নিশিতৈঃ শরৈঃ।
বিপুলাং প্রীতিমাধৎস্ব ধর্মপুত্রস্য মানদ॥ 8-75-8 (58635) 
এতদত্র মহাবাহো প্রাপ্তকালং মতং মম।
এবং কৃতে কৃতং চৈব তব কার্যং ভবিষ্যতি॥ 8-75-9 (58636) 
সঞ্জয় উবাচ। 8-75-10 (5019) 
ততোঽর্জুনো মহারাজ লজ্জপা বৈ সমন্বিতঃ।
ধর্তরাজস্য চরণৌ প্রপদ্য শিরসা নতঃ॥ 8-75-10 (58637) 
উবাচ ভরতশ্রেষ্ঠং প্রসীদেতি পুনঃ পুনঃ।
ক্ষমস্ব রাজন্যৎপ্রোক্তস্ৎবং ময়া ধর্মভীরুণা॥ 8-75-11 (58638) 
পাদয়োঃ পতিতং দৃষ্ট্বা ধর্মরাজো যুধিষ্ঠিরঃ।
ধনঞ্জয়মমিত্রঘ্নং রুদন্তং ভরতর্ষভম্॥ 8-75-12 (58639) 
উত্থাপ্য ভ্রাতরং রাজা ধর্মরাজো ধনঞ্জয়ম্।
সমাশ্লিষ্য চ সস্নেহং প্ররুরোদ মহীপতিঃ॥ 8-75-13 (58640) 
রুদিৎবা সুচিরং কালং ভ্রাতরৌ সুমহাদ্যুতী।
কৃতশৌচৌ মহারাজ প্রীতিমন্তৌ বভূবতুঃ॥ 8-75-14 (58641) 
তত আশ্লিষ্য তং প্রেম্ণা মূর্ধ্নি চাঘ্রায় পাণ্ডবঃ।
প্রীত্যা পরময়া যুক্তো বিস্ময়ংশ্চ পুনঃপুনঃ। 
অব্রবীত্তং মহেষ্বাসং ধর্মরাজো ধনঞ্জয়ম্॥  8-75-15 (58642) 
কর্ণেন মে মহাবাহো সর্বসৈন্যস্য পশ্যতঃ।
কবচং চ ধ্বজং চৈব ধনুঃ শক্তির্হয়াঃ শরাঃ। 
শরৈঃ কৃত্তা মহেষ্বাস যতমানস্য সংয়ুগে॥  8-75-16 (58643) 
সোঽহং দৃষ্ট্বা রণে তস্য কর্ণ কর্ণস্য ফল্গুন।
ব্যবসীদামি দুঃখেন ন তু মে জীবিতং প্রিয়ম্॥ 8-75-17 (58644) 
ন চেদদ্য হি তং বীরং নিহনিষ্যসি সংয়ুগে।
প্রাণানেব পরিত্যক্ষ্যে জীবিতার্থো হি কো মম॥ 8-75-18 (58645) 
এবমুক্তঃ প্রত্যুবাচ বিজয়ো ভরতর্ষভ॥  8-75-19 (58646) 
সত্যেন তে শপে রাজংস্ৎবৎপাদেন তথৈব চ।
ভীমেন চ নরশ্রেষ্ঠ যমাভ্যাং চ মহীপতে॥ 8-75-20 (58647) 
`অহমেনং নরশ্রেষ্ঠ সামাত্যং চ মহীপতে'।
যথাদ্য সমরে কর্ণং হনিষ্যামি হতোপি বা। 
মহীতলে পতিষ্যামি সত্যেনায়ুধমালভে॥  8-75-21 (58648) 
এবমাভাষ্য রাজানমব্রবীন্মাধবং বচঃ।
অদ্য কর্ণং রণে কৃষ্ণ সূদয়িষ্যে ন সংশয়ঃ। 
ৎবমনুধ্যাহি ভদ্রং তে বধং তস্য দুরাত্মনঃ॥  8-75-22 (58649) 
এবমুক্তোঽব্রবীৎপার্থং কেশবো রাজসত্তম।
শক্তোঽসি ভরতশ্রেষ্ঠ যত্নং কর্তুং যদাত্থ মাম্॥ 8-75-23 (58650) 
এষ চাপি হি মে কামো নিত্যমেব মহারথ।
কথং ভবান্রণে কর্ণং নিহন্যাদিতি সত্তম॥ 8-75-24 (58651) 
এবমুক্তস্ততো রাজন্পার্থো বচনমব্রবীৎ।
হন্যতে দ্বৈরথে ভূয়ো যুজ্যন্তাং বৈ রথোত্তমে॥ 8-75-25 (58652) 
উপাবৃত্তাশ্চ তুরগাঃ শিক্ষিতাশ্চাশ্বসাদিভিঃ।
রথোপকরণৈঃ সর্বৈঃ সৎবরং যাতু মে রথঃ॥ 8-75-26 (58653) 
এবমুক্তো মহারাজ ফল্গুনেন মহাত্মনা।
উবাচ দারুকং কৃষ্ণঃ কুরু সর্বং যদব্রবীৎ। 
অর্জুনো ভারতশ্রেষ্ঠঃ শ্রেষ্ঠঃ সর্বধনুষ্মতাম্॥  8-75-27 (58654) 
আজ্ঞপ্তস্ৎবথ কৃষ্ণেন দারুকো রাজসত্তম।
যোজয়ামাস চ রথং বৈয়াঘ্নং শত্রুতাপনম্। 
সজ্জং নিবেদয়ামাস পাণ্ডবস্য মহাত্মনঃ॥  8-75-28 (58655) 
যুক্তং তু রথমাস্থায় দারুকেণ মহাত্মনা।
উপস্থিতং রথং দৃষ্ট্বা পদ্মনাভো রণান্তকৃৎ। 
ভূয়শ্চোবাচ মতিমান্মাধবো ধর্মনন্দনম্॥  8-75-29 (58656) 
যুধিষ্ঠিরেমং বীভৎসুং ৎবং সান্ৎবয়িতুমর্হসি।
অনুজ্ঞাতুং চ কর্ণস্য বধায়াদ্য দুরাত্মনঃ॥ 8-75-30 (58657) 
শ্রুৎবা হ্যাবাং মহাসংখ্যে ৎবাং কর্ণশরপীডিতম্।
প্রবৃত্তিং জ্ঞাতুমায়াতাবিহাবাং পাণ্ডুনন্দন॥ 8-75-31 (58658) 
দিষ্ট্যাসি রাজন্বিরুজো দিষ্ট্যা ন গ্রহণং গতঃ।
পরিসান্ৎবয় বীভৎসুং জয়মাশাধি চানঘ॥ 8-75-32 (58659) 
যুধিষ্ঠির উবাচ। 8-75-33 (5020) 
এহ্যেহি পার্থ বীভৎসো মাং পরিষ্বজ পাণ্ডব।
বক্তব্যমুক্তোস্ম্যহিতং ৎবয়া ক্ষান্তং চ তন্ময়া॥ 8-75-33 (58660) 
অহং ৎবামনুজানামি জহি কর্ণং ধনঞ্জয়।
মন্যুং চ মা কৃথাঃ পার্থ যন্ময়োক্তোঽসি দারুণং॥ 8-75-34 (58661) 
সঞ্জয় উবাচ। 8-75-35 (5021) 
ততো ধনঞ্জয়ো রাজঞ্শিরসা প্রণতস্তদা।
পাদৌ জগ্রাহ পাণিভ্যাং ভ্রাতুর্জ্যেষ্ঠস্য মারিষ॥ 8-75-35 (58662) 
তমুত্থাপ্য ততো রাজা পরিষ্বজ্য চ পীডিতম্।
মূর্ধ্নুপাঘ্রায় চৈবৈনমিদং পুনরুবাচ হ॥ 8-75-36 (58663) 
ধনঞ্জয় মহাবাহো মানিতোঽস্মি দৃঢং ৎবয়া।
মাহাত্ম্যং বিজয়ং চৈবং ভূয়ঃ প্রাপ্নুহি শাশ্বতম্॥ 8-75-37 (58664) 
অর্জুন উবাচ। 8-75-38 (5022) 
অদ্য তং পাপকর্মাণং সানুবন্ধং রণে শরৈঃ।
নয়াম্যন্তং সমাসাদ্য রাধেয়ং বলগর্বিতম্॥ 8-75-38 (58665) 
যেন ৎবং পীডিতো বাণৈর্দৃঢমায়ম্য কার্মুকম্।
তস্যাদ্য কর্মণঃ কর্ণঃ ফলমাপ্স্যতি দারুণম্॥ 8-75-39 (58666) 
অদ্য ৎবামুপয়াস্যামি কর্ণং হৎবা মহীপতে।
সভাজয়ে ৎবামাক্রন্দাদিতি সত্যং ব্রবীমি তে॥ 8-75-40 (58667) 
নাহৎবা বিনিষর্তিষ্যে কর্ণমদ্য রণাজিরাৎ।
ইতি সত্যেন তে পাদৌ স্পৃশামি জগতীপতে॥ 8-75-41 (58668) 
সঞ্জয় উবাচ। 8-75-42 (5023) 
ইতি ব্রুবাণং সুমনাঃ কিরীটিনং
যুধিষ্ঠিরঃ প্রাহ বচো বৃহত্তরম্। 
যশোঽক্ষয়ং জীবিতমীপ্সিতং তে
জয়ং সদা বীর্যমরিক্ষয়ং তদা॥  8-75-42 (58669) 
প্রয়াহি বৃদ্ধিং চ দিশন্তু দেবতা
যথাহমিচ্ছামি তবাস্তু তত্তথা। 
প্রয়াহি শীঘ্রং জহি কর্ণমাহবে
পুরন্দরো বৃত্রমিবাত্মবৃদ্বয়ে॥ ॥  8-75-43 (58670) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে পঞ্চসপ্ততিতমোঽধ্যায়ঃ॥ 75 ॥






কর্ণপর্ব - অধ্যায় 076

॥ শ্রীঃ ॥

8.76. অধ্যায়ঃ 076 

 -   -  

কর্ণেন যোদ্ধুংনির্গচ্ছতোঽর্জুনস্য শুভনিমিত্তপ্রাদুর্ভাবঃ॥ 1 ॥ শ্রীকৃষ্ণেনার্জুনস্য প্রোৎসাহনম্॥ 2 ॥

 -   -  

8-76-0 (58671) 
সঞ্জয় উবাচ। 8-76-0 (5024) 
প্রসাদ্য ধর্মরাজানং প্রহৃষ্টেনান্তরাত্মনা।
সম্পূজ্য দেবতাঃ সর্ব ব্রাহ্মণান্স্বস্তি বাচ্য চ। 
সুমঙ্গলং স্বস্ত্যযনমারুরোহ রথোত্তমম্॥  8-76-1 (58672) 
তস্য রাজা মহাপ্রাজ্ঞো ধর্মরাজো যুধিষ্ঠিরঃ।
আশিষোঽয়ুঙ্ক্ত পরমাঃ যুক্তং কর্ণরথং প্রতি॥ 8-76-2 (58673) 
তমায়ান্তং মহেষ্বাসং দৃষ্ট্বা ভূতানি ভারত।
নিহতং মেনিরে কর্ণং পাণ্ডবেন মহাত্মনা॥ 8-76-3 (58674) 
বভূবুর্বিমলাঃ সর্বা দিশো রাজন্সমন্ততঃ।
চাষাশ্চ শতপত্রাশ্চ ক্রৌঞ্চাশ্চৈব জনেশ্বর। 
প্রদক্ষিণমকুর্বন্ত তদা বৈ পাণ্ডুনন্দনম্॥  8-76-4 (58675) 
বহবঃ পক্ষিণো রাজন্পুন্নামানঃ শুভাঃ শিবাঃ।
ৎবরয়ন্তোঽর্জুনং যুদ্ধে হৃষ্টরূপা ববাশিরে॥ 8-76-5 (58676) 
কঙ্কা গৃধ্রা বকাঃ শ্যেনা বায়সাশ্চ বিশাম্পতে।
অগ্রতস্তস্য গচ্ছন্তি ভক্ষ্যহেতোর্ভয়ানকাঃ॥ 8-76-6 (58677) 
নিমিত্তানি চ ধন্যানি পাণ্ডবস্য শশংসিরে।
বিনাশমরিসৈন্যানাং কর্ণস্য চ বধং তথা॥ 8-76-7 (58678) 
প্রয়াতস্যাথ পার্থস্য মহান্স্বেদো ব্যজায়ত।
চিন্তা চ বিপুলা জজ্ঞে কথং চেদং ভবিষ্যতি॥ 8-76-8 (58679) 
বিষণ্ণং তু ততো জ্ঞাৎবা সব্যসাচিনমচ্যুতঃ।
সঞ্চোদয়তি তেজস্বী মধুহা বানরধ্বজম্॥ 8-76-9 (58680) 
ততো গাণ্ডীবধন্বানমব্রবীন্মধুসূদনঃ।
দৃষ্ট্বা পার্থং তথায়ান্তং চিন্তাপরিগতং তদা॥ 8-76-10 (58681) 
গাণ্ডীবধন্বন্সঙ্গ্রামে যে ৎবয়া ধনুষা জিতাঃ।
ন তেষাং মানুষো জেতা ৎবদন্য ইহ বিদ্যতে॥ 8-76-11 (58682) 
এতে হি বহবঃ শূরাঃ শক্রতুল্যপরাক্রমাঃ।
ৎবাং প্রাপ্য সমরে শূরং প্রয়াতাঃ পরমাং গতিম্॥ 8-76-12 (58683) 
কো হি দ্রোণং চ ভীষ্মং চ ভগদত্তং চ মারিষ।
বিন্দানুবিন্দাবাবন্ত্যৌ কাম্ভোজং চ সুদক্ষিণম্॥ 8-76-13 (58684) 
শ্রুতায়ুং চাশ্রুতায়ুং চ শতায়ুং চ মহারথম্।
প্রত্যুদ্গম্য ভবেৎক্ষেমী যো ন স্যাত্ৎবদ্বিধঃ প্রভুঃ॥ 8-76-14 (58685) 
তব হ্যস্ত্রাণি দিব্যানি লাঘবং বলমেব চ।
অসম্মোহশ্চ যুদ্ধেষু বিজ্ঞানস্য চ সন্নতিঃ। 
বেধঃ পাতশ্চ লক্ষেষু যোগশ্চৈব তথার্জুন॥  8-76-15 (58686) 
ভবান্দেবান্সগন্ধর্বান্হন্যাৎসর্বাংশ্চ রাক্ষসান্।
পৃথিব্যাং তু রণে পার্থ ন যোদ্ধা ৎবৎসমঃ পুমান্॥ 8-76-16 (58687) 
ধনুর্গৃহ্মন্তি যে কেচিৎক্ষত্রিয়া যুদ্ধদুর্মদাঃ।
আত্মনস্তু সমং তেষাং ন পশ্যামি শৃণোমি চ॥ 8-76-17 (58688) 
ব্রহ্মণা হি প্রজাঃ সৃষ্টা গাণ্ডীবং চ মহদ্ধনুঃ।
যেন ৎবং যুধ্যসে পার্থ তস্মান্নাস্তি ৎবয়া সমঃ॥ 8-76-18 (58689) 
অবশ্যং তু ময়া বাচ্যং যৎপথ্যং তব পাণ্ডব।
মাবমংস্থা মহাবাহো কর্ণমাহবশোভিনম্॥ 8-76-19 (58690) 
কর্ণো হি বলবান্দৃপ্তঃ কৃতাস্ত্রশ্চ মহারথঃ।
কৃতী চ চিত্রয়োধী চ দেশকালস্য কোবিদঃ॥ 8-76-20 (58691) 
বহুনাত্র কিমুক্তেন সংক্ষেপাচ্ছৃণু পাণ্ডব।
ৎবৎসমং ৎবদ্বিশিষ্টং বা কর্ণং মন্যে মহারথম্। 
পরমং যত্নমাস্থায় ৎবয়া বধ্যো মহাহবে॥  8-76-21 (58692) 
তেজসা বহ্নিসদৃশো বায়ুবেগসমো জবে।
অন্তকপ্রতিমঃ ক্রোধে সিংহসংহননো বলী॥ 8-76-22 (58693) 
অষ্টরত্নির্মহাবাহুর্ব্যূঢোরস্কঃ সুদুর্জয়ঃ।
অভিমানী চ শূরশ্চ প্রবীরঃ প্রিয়দর্শনঃ॥ 8-76-23 (58694) 
সর্বয়োধগুণৈর্যুক্তো মিত্রাণামভয়ঙ্করঃ।
সততং পাণ্ডবদ্বেষী ধার্তরাষ্ট্রহিতে রতঃ॥ 8-76-24 (58695) 
সর্বৈরবধ্যো রাধেয়ো দেবৈরপি সবাসবৈঃ।
ঋতে ৎবামিতি মে বুদ্ধিস্তদদ্য জহি সূতজম্॥
দেবৈরপি হি সংয়ত্তৈর্বিভ্রদ্ভির্মাংসশোণিতম্।
অশক্যঃ স রথো জেতুং সর্বৈরপি যুয়ুৎসুভিঃ॥  8-76-25 (58696) 
দুরাত্মানং পাপবৃত্তং নৃশংসং
দুষ্টপ্রজ্ঞং পাণ্ডবেয়েষু নিত্যম্। 
হীনস্বার্থং পাণ্ডবেয়ৈর্বিরোধে
হৎবা কর্ণং নিশ্চিতার্থো ভবাদ্য॥  8-76-27 (58697) 
তং সূতপুত্রং রথিনাং বরিষ্ঠং
নিষ্কালিকং কালবশং নয়াদ্য। 
তং সূতপুত্রং রথিনাং বরিষ্ঠং
হৎবা প্রীতিং ধর্মরাজে কুরুষ্ব॥  8-76-28 (58698) 
জানামি তে পার্থং বীর্যং যথাব--
দ্দুর্বারণীয়ং চ সুরাসুরৈশ্চ। 
সদাবজানাতি হি পাণ্ডুপুত্রা--
নসৌ দর্পাৎসূতপুত্রো দুরাত্মা॥  8-76-29 (58699) 
আত্মানং মন্যতে বীরং যেন পাপঃ সুয়োধনঃ।
তমদ্য মূলং পাপানাং জহি সৌতিং ধনঞ্জয়॥ 8-76-30 (58700) 
খঙ্গজিহ্বং ধনুরাস্যং শরদংষ্ট্রং তরস্বিনম্।
দৃপ্তং পুরুষশার্দূলং জহি কর্ণং ধনঞ্জয়॥ 8-76-31 (58701) 
অহং ৎবামনুজানামি বীর্যেণ চ বলেন চ।
জহি কর্ণং রণে শূরং মাতঙ্গমিব কেসরী॥ 8-76-32 (58702) 
যস্য বীর্যেণ বীর্যং তে ধার্তরাষ্ট্রোঽবমন্যতে।
তমদ্য পার্থ সঙ্গ্রামে কর্ণং বৈকর্তনং জহি॥ ॥ 8-76-33 (58703) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে ষট্সপ্ততিতমোঽধ্যায়ঃ॥ 76 ॥

 -   -  

8-76-23 রত্নিস্ৎবেকবিংশত্যঙ্গুলঃ। অষ্টানাং রত্নীনাং অষ্টষষ্ট্যধিকং শতং অঙ্গুলানি চ ভবন্তি॥ 8-76-28 নিষ্কালিকং নির্গতঃ কালয়িতা জেতাস্যেতি তম্॥ 8-76-76 ষট্সপ্ততিতমোঽধ্যায়ঃ॥





কর্ণপর্ব - অধ্যায় 077

॥ শ্রীঃ ॥

8.77. অধ্যায়ঃ 077 

 -   -  

কৃষ্ণেনার্জুনম্প্রতি ভীষ্মাদিয়ুদ্ধনিধনপ্রকারানুবাদপূর্বকং তেষাং বধে তস্যৈব মুখ্যকারণৎবকথনম্॥ 1 ॥ বাল্যাৎপ্রভূতি দুর্যোধনাপনয়ানুস্মরাণপূর্বকং সর্বত্র কর্ণস্যৈব মূলতয়া মহাপরাধিৎবদ্যোতনেন তস্যাবশ্যং হননবিধানম্॥ 2 ॥

 -   -  

8-77-0 (58704) 
সঞ্জয় উবাচ। 8-77-0 (5025) 
ততঃ পুনরমেয়াত্মা কেশবোঽর্জুনমব্রবীৎ।
কৃতসঙ্কল্পমায়ান্তং বধে কর্ণস্য ভারত॥ 8-77-1 (58705) 
অদ্য সপ্তদশাহানি বর্তমানস্য নিত্যশঃ।
বিনাশস্যাতিঘোরস্য নরবারণবাজিনাম্॥ 8-77-2 (58706) 
ভূৎবা হি বিপুলা সেনা তাবকানাং পরৈঃ সহ।
অন্যোন্যং সমরং প্রাপ্য কিঞ্চিচ্ছেষা বিশাম্পতে॥ 8-77-3 (58707) 
ভূৎবা বৈ কৌরবাঃ পার্থ প্রভূতগজবাজিনঃ।
ৎবাং বৈ শত্রুং সমাসাদ্য বিনষ্টা রণমূর্ধনি॥ 8-77-4 (58708) 
এতে তে পৃথিবীপালাঃ সৃঞ্জয়াশ্চ সমাগতাঃ।
ৎবাং সমাসাদ্য দুর্ধর্ষং পাণ্ডবাশ্চ ব্যবস্থিতাঃ॥ 8-77-5 (58709) 
পাঞ্চালৈঃ পাণ্ডবৈর্মাৎস্যৈঃ কারূশৈশ্চেদিভিঃ সহ।
`মগধৈঃ পারিজাতৈশ্চ দাক্ষিণাত্যৈঃ সকেরলৈঃ'। 
ৎবয়া গুপ্তৈরমিত্রঘ্নৈঃ কৃতঃ শত্রুগণক্ষয়ঃ॥  8-77-6 (58710) 
কো হি শক্তো রণে জেতুং কৌরবাংস্তাত সংয়ুগে।
অন্যত্র পাণ্ডবাদ্যুদ্ধে শ্বেতাশ্বাদ্বানরধ্বজাৎ॥ 8-77-7 (58711) 
শক্তস্ৎবং হি রণে জেতুং সসুরাসুরমানুষান্।
ত্রীংল্লোকান্সমরে যুক্তান্কিং পুনঃ কৌরবং বলম্॥ 8-77-8 (58712) 
ভগদত্তং চ রাজানং কোঽন্যঃ শক্তস্ৎবয়া বিনা।
জেতুং পুরুষশার্দূল যোঽপি স্যাদ্বাসবোপমঃ॥ 8-77-9 (58713) 
তথেমাং বিপুলাং সেনাং গুপ্তাং পার্থ ৎবয়াঽনঘ।
ন শেকুঃ পার্থিবাঃ সর্বে চক্ষুর্ভিরপি বীক্ষিতুম্॥ 8-77-10 (58714) 
তথৈব সততং পার্থ রক্ষিতাভ্যাং ৎবয়া রণে।
ধৃষ্টদ্যুম্নশিখণ়্ডিভ্যাং দ্রোণভীষ্মৌ নিপাতিতৌ॥ 8-77-11 (58715) 
কো হি শক্তো রণে পার্থ ভারতানাং মহারথৌ।
ভীষ্মদ্রোণৌ যুধা জেতুং শক্রতুল্যপরাক্রমৌ॥ 8-77-12 (58716) 
কো হি শান্তনবং ভীষ্মং দ্রোণং বৈকর্তনং কৃপম্।
দ্রৌণিং চ সৌমদত্তিং চ কৃতবর্মাণমেব চ॥ 8-77-13 (58717) 
সৈন্ধবং মদ্ররাজং চ রাজানং চ সুয়োধনম্।
বীরান্কৃতাস্ত্রান্সমরে সর্বানেবানিবর্তিনঃ॥ 8-77-14 (58718) 
অক্ষৌহিণীপতীনুগ্রান্সংহতান্যুদ্ধদুর্মদান্।
ৎবামৃতে পুরুষব্যাঘ্র জেতুং শক্তঃ পুমানিহ॥ 8-77-15 (58719) 
শ্রেণ্যশ্চ বহুলাঃ ক্ষীণাঃ প্রদীর্ণাশ্বরথদ্বিপাঃ।
নানাজনপদাশ্চোগ্রাঃ ক্ষত্রিয়াণামমর্ষিণাম্॥ 8-77-16 (58720) 
গণাশ্চ দাসমীয়ানাং বসাতীনাং চ ভারত।
প্রাচ্যানাং বাটধানানাং ভোজানাং চাভিমানিনাম্।  8-77-17 (58721) 
উদীর্ণাশ্বগজা সেনা সর্বক্ষত্রস্য ভারত।
ৎবাং সমাসাদ্য নিধনং গতা ভীমং চ ভারত॥ 8-77-18 (58722) 
উগ্রাশ্চ ভীমকর্মাণস্তুষারা যবনাঃ খশাঃ।
দার্বাভিসারা দরদাঃ শকা মাঠরতঙ্কণাঃ॥ 8-77-19 (58723) 
আন্ধ্রকাশ্চ পুলিন্দাশ্চ কিরাতাশ্চোগ্রবিক্রমাঃ।
ম্লেচ্ছাশ্চ পর্বতীয়াশ্চ সাগরানূপবাসিনঃ॥ 8-77-20 (58724) 
সংরম্ভিণো যুদ্ধশৌণ্ডা বলিনো দণ্ডপাণয়ঃ॥  8-77-21 (58725) 
এতে সুয়োধনস্যার্থে সংরব্ধাঃ কুরুভিঃ সহ।
ন শক্যা যুধি নির্জেতুং ৎবদন্যেন পরন্তপ॥ 8-77-21 (58726) 
এতে সুয়োধনস্যার্থে সংরব্ধাঃ কুরুভিঃ সহ।
ন শক্যা যুধি নির্জেতুং ৎবদন্যেন পরন্তপ॥ 8-77-22 (58727) 
ধার্তরাষ্ট্রমুদগ্রং হি ব্যূঢং দৃষ্ট্বা মহদ্বলম্।
যদি ৎবং ন ভবেস্ত্রাতা প্রতীয়াৎকো নু মানবঃ॥ 8-77-23 (58728) 
তৎসাগরমিবোদ্বূতং রজসা সংবৃতং বলম্।
বিদার্য পাণ্ডবৈঃ ক্রুদ্ধৈস্ৎবয়া গুপ্তৈর্হতং বিভো॥ 8-77-24 (58729) 
মাগধানামধিপতির্জয়ৎসেনো মহাবলঃ।
অদ্য সপ্তৈব চাহানি হতঃ সঙ্খ্যেঽভিমন্যুনা॥ 8-77-25 (58730) 
ততো দশসহস্রাণি গজানাং ভীমকর্মণাম্।
জঘান গদয়া ভীমস্তস্য রাজ্ঞঃ পরিচ্ছদম্॥ 8-77-26 (58731) 
তথান্যেঽভিহতা নাগা রথাশ্চ শতশো বলাৎ।
তদেবং সমরে পার্থ বর্তমানে মহাভয়ে॥ 8-77-27 (58732) 
ভীমসেনং সমাসাদ্য ৎবাং চ পাণ্ডব কৌরবাঃ।
সবাজিরথমাতঙ্গা মৃত্যুলোকমিতো গতাঃ॥ 8-77-28 (58733) 
তথা সেনামুখে তত্র নিহতে পার্থ পাণ্ডবৈঃ।
ভীষ্মঃ প্রাসৃজদুগ্রাণি শরতালানি মারিষ॥ 8-77-29 (58734) 
সচেদিকাশিপাঞ্চালান্করূশান্মাৎস্যকেকয়ান্।
শরৈঃ প্রচ্ছাদ্য নিধনমনয়ৎপরমাস্ত্রবিৎ॥ 8-77-30 (58735) 
তস্য চাপচ্যুতৈর্বাণৈঃ পরদেহবিদারণৈঃ।
পূর্ণমাকাশমভবদ্রুক্মপুহ্খৈরজিহ্মগৈঃ॥ 8-77-31 (58736) 
হন্যাদ্রথসহস্রাণি একৈকেনৈব মুষ্টিনা।
লক্ষং নরদ্বিপান্হৎবা সমেতান্সমহাবলান্॥ 8-77-32 (58737) 
গত্যা দশম্যা তে গৎবা জঘ্নুর্বাজিরথদ্বিপান্।
হিৎবা নবগতীর্দুষ্টাঃ স বাণানাহবেঽত্যজৎ॥ 8-77-33 (58738) 
দিনানি দশ ভীষ্মেণ নিঘ্নতা তাবকং বলম্।
শূন্যাঃ কৃতা রথোপস্থা হতাশ্চ গজবাজিনঃ॥ 8-77-34 (58739) 
`দশমেঽহনি সম্প্রাপ্তে কৃৎবা ঘোরং পরাক্রমম্'।
দর্শয়িৎবাঽঽত্মনো রূপং রুদ্রোপেন্দ্রসমং যুধি॥ 8-77-35 (58740) 
পাণ্ডবানামনীকানি প্রবিগাহ্য বিশাম্পতে।
বিনিঘ্নন্পৃথিবীপালাংশ্চেদিপাঞ্চালকেকয়ান্॥ 8-77-36 (58741) 
অহনৎপাণ্ডবীং সেনাং রথাশ্বগজসঙ্কুলাম্।
মজ্জন্তমপ্লুবে মন্দমুজ্জিহীর্ষুঃ সুয়োধনম্॥ 8-77-37 (58742) 
তথা চরন্তং সমরে তপন্তমিব ভাস্করম্।
পদাতিকোটিসাহস্রাঃ প্রবরায়ুধপাণয়ঃ॥ 8-77-38 (58743) 
ন শেকুঃ সৃঞ্জয়া দ্রষ্টুং তথৈবান্যে মহীক্ষিতঃ।
বিচরন্তং তথা তং তু সঙ্গ্রমে জিতকাশিনম্॥ 8-77-39 (58744) 
সর্বোদ্যমেন মহতা পাণ্ডবান্সমভিদ্রবৎ।
স তু বিদ্রাব্য সমরে পাণ্ডবান্সৃঞ্জয়ানপি। 
এক এব রণে ভীষ্ম একবীরৎবমাগতঃ॥  8-77-40 (58745) 
তং শিখণ্ডী সমাসাদ্য ৎবয়া গুপ্তো মহাব্রতম্।
জঘান পুরুষব্যাঘ্রং শরৈঃ সন্নতপর্বভিঃ॥ 8-77-41 (58746) 
স এষ পতিতঃ শেতে শরতল্পে পিতামহঃ।
ৎবাং প্রাপ্য পুরুষব্যাঘ্রং বৃত্রঃ প্রাপ্যেব বাসবম্॥ 8-77-42 (58747) 
দ্রোণঃ পঞ্চদিনান্যুগ্রো বিধম্য রিপুবাহিনীম্।
কৃৎবা ব্যূহমভেদ্যং চ পাতয়িৎবা মহারথান্॥ 8-77-43 (58748) 
জয়দ্রথস্য সমরে কৃৎবা রক্ষাং মহারথঃ।
অন্তকপ্রতিমশ্চোগ্রো রাত্রিয়ুদ্ধেঽদহৎপ্রজাঃ॥ 8-77-44 (58749) 
দগ্ধ্বা যোধাঞ্ছরৈর্বীরো ভারদ্বাজঃ প্রতাপবান্।
ধৃষ্টদ্যুম্নং সমাসাদ্য স গতঃ পরমাং গতিম্॥ 8-77-45 (58750) 
যদি বাঽদ্য ভবান্যুদ্ধে সূতপুত্রমুখান্রথান্।
নাবারয়িষ্যঃ সঙ্গ্রামে ন স্ম দ্রোণো ব্যনঙ্ক্ষ্যত॥ 8-77-46 (58751) 
ভবতা তু বলং সর্বং ধার্তরাষ্ট্রস্য বারিতম্।
ততো দ্রোণো হতো যুদ্ধে পার্ষতেন ধনঞ্জয়॥ 8-77-47 (58752) 
কশ্চ শক্তো রণে কর্তুং ৎবদন্যঃ পুরুষব্রুবঃ।
যাদৃশং তে কৃতং পার্থ জয়দ্রথবধং প্রতি॥ 8-77-48 (58753) 
নিবার্য সেনাং মহতীং হৎবা শূরাংশ্চ পার্থিবান্।
নিহতঃ সৈন্ধবো রাজা ৎবয়াঽস্ত্রবলতেজসা॥ 8-77-49 (58754) 
আশ্চর্যং সিন্ধুরাজস্য বধং জানন্তি পার্থিবাঃ।
অনাশ্চার্যং হি তত্ৎবত্তস্ৎবং হি পার্থ মহারথঃ॥ 8-77-50 (58755) 
ৎবাং হি প্রাপ্য রণে ক্ষত্রমেকাহাদিতি ভারত।
নশ্যমানমহং যুক্তং মন্যেয়মিতি মে মতিঃ॥ 8-77-51 (58756) 
সেয়ং পার্থ চমূর্ঘোরা ধার্তরাষ্ট্রস্য সংয়ুগে।
হতসর্বস্বভূয়িষ্ঠা ভীষ্মদ্রোণৌ হতৌ যথা॥ 8-77-52 (58757) 
শীর্ণপ্রবরয়োধাঢ্যা হতবাজিরথদ্বিপা।
হীনা সূর্যেন্দুনক্ষত্রৈর্দ্যৌরিবাভাতি ভারতী॥ 8-77-53 (58758) 
বিধ্বস্তা হি রণে পার্থ সেনেয়ং ভীমবিক্রম।
আসুরীব মহাসেনা দেবরাজপরাক্রমৈঃ॥ 8-77-54 (58759) 
তেষাং হতাবশিষ্টাস্তু সন্তি পঞ্চ মহারথাঃ।
দ্রৌণিশ্চ কৃতবর্মা চ কর্ণো মদ্রাধিপঃ কৃপঃ॥ 8-77-55 (58760) 
তাংস্ৎবমদ্য নরব্যাঘ্র হৎবা পঞ্চ মহারথান্।
হতামিত্রঃ প্রয়চ্ছোর্বী রাজ্ঞে সদ্বীপপত্তনাম্॥ 8-77-56 (58761) 
সাকাশজলপাতালাং সপর্বতমহাবনাম্।
প্রয়চ্ছামিতবীর্যায় পার্থায়াদ্য বসুন্ধরাম্॥ 8-77-57 (58762) 
এতাং পুরা বিষ্ণুরিব হৎবা দৈতেয়দানবান্।
প্রয়চ্ছ মেদিনীং রাজ্ঞে শক্রায়ৈব হরির্যথা॥ 8-77-58 (58763) 
অদ্য মোদন্তু পাঞ্চালা নিহতেষ্বরিষু ৎবয়া।
বিষ্ণুনা নিহতেষ্বেব দানবেয়েষু দেবতাঃ॥ 8-77-59 (58764) 
যদি বা দ্বিপদাং শ্রেষ্ঠং দ্রোণং মানয়তো গুরুম্।
অশ্বত্থাম্নি কৃপা তেঽস্তি কৃপে বাচার্যগৌরবাৎ॥ 8-77-60 (58765) 
অত্যন্তাপচিতান্বন্ধূন্মানয়ন্মাতৃবান্ধবান্।
কৃতবর্মাণমাসাদ্য ন নেষ্যাসি যমক্ষয়ম্॥ 8-77-61 (58766) 
ভ্রাতরং মাতুরাসাদ্য শল্যং মদ্রজনাধিপম্।
যদি ৎবমরবিন্দাক্ষ দয়াবান্ন জিঘাসসি॥ 8-77-62 (58767) 
এতত্তে সুকৃতং কর্ম নাত্র কিঞ্চন বিদ্যতে।
বয়মপ্যনুজানীমো নাত্র দোষোঽস্তি কশ্চন॥ 8-77-63 (58768) 
ইমং পাপমতিং ক্ষুদ্রমত্যন্তং পাণ্ডবান্প্রতি।
কর্ণমদ্য নরশ্রেষ্ঠ জহি পার্থ শিতৈঃ শরৈঃ॥ 8-77-64 (58769) 
দহনে যৎসপুত্রায়া নিশি মাতুস্তবানঘ।
দ্যূতার্থে যচ্চ যুষ্মাসু প্রাবর্তত সুয়োধনঃ। 
তস্য সর্বস্য দুষ্টাত্মা কর্ণো বৈ মূলমিত্যুত॥  8-77-65 (58770) 
প্রোৎসাহয়তি দুষ্টাত্মা ধার্তরাষ্ট্রং সুদুর্মতিম্।
সমিতৌ গদতে কর্ণস্তমদ্য জহি ভারত॥ 8-77-66 (58771) 
যশ্চ যুষ্মাসু পাপং বৈ ধার্তরাষ্ট্রঃ প্রয়ুক্তবান্।
তস্য সর্বস্য দুর্বুদ্ধিঃ কর্ণো মূলমিহার্জুন॥ 8-77-67 (58772) 
কর্ণং হি মন্যতে ত্রাণং নিত্যমেব সুয়োধনঃ।
ততো মামপি সংরব্ধো নিগ্রহীতুং পরাক্রমাৎ॥ 8-77-68 (58773) 
স্থিতা বুদ্ধির্নরেন্দ্রাণাং ধার্তরাষ্ট্রস্য চোভয়োঃ।
কর্ণঃ পার্থান্রণে সর্বান্নাশয়িষ্যতি সায়কৈঃ॥ 8-77-69 (58774) 
কর্ণমাশ্রিত্য কৌন্তেয় ধার্তরাষ্ট্রস্য বিগ্রহঃ।
রুচিতো ভবতা সার্ধং জানতোঽপি বলং তব॥ 8-77-70 (58775) 
কর্ণো জল্পতি বৈ নিত্যমহং পার্থান্সমাগতান্।
বাসুদেবং চ দাশার্হং বিজেষ্যামি মহারণে। 
সমিতৌ বল্গতে কর্ণস্তমদ্য জহি ফল্গুন॥  8-77-71 (58776) 
যচ্চ যুষ্মাসু পাপং বৈ ধার্তরাষ্ট্রঃ প্রতাপবান্।
সভায়াং কৃতবান্নিত্যং কর্ণমাশ্রিত্য বৈ পুরা॥ 8-77-72 (58777) 
যচ্চ তং ধার্তরাষ্ট্রাণাং ষড্ভিঃ শূরৈর্মহারথৈঃ।
পশ্যতাং সংবৃতং শূরং সৌভদ্রমপরাজিতম্॥ 8-77-73 (58778) 
দ্রোণদ্রৌণিকৃপান্বীরান্কম্পয়ানং মহেষুভিঃ।
বিধমন্তমনীকানি প্রমথন্তং মহারথান্॥ 8-77-74 (58779) 
মনুষ্যবাজিমাতঙ্গান্প্রেষয়ন্তং যমক্ষয়ম্।
শরৈঃ সৌভদ্রমায়ান্তং দহন্তমরিবাহিনীম্॥ 8-77-75 (58780) 
নির্মনুষ্যাশ্চ মাতঙ্গা বিরথাশ্চ মহারথাঃ।
প্রদ্রবন্তি স্ম সমরে দিশো ভীতাঽভিমন্যবে॥ 8-77-76 (58781) 
বিগতাসূংশ্চ তুরগান্পত্তীন্ব্যায়ুধজীবিতান্।
কুর্বন্তমৃষভস্কন্ধং কুরুবৃষ্ণিয়শস্করম্। 
তন্মে দহতি গাত্রাণি সখে সত্যেন তে শপে॥  8-77-77 (58782) 
যত্তদাসীৎসুদুষ্টাত্মা কর্ণো বিনিহতঃ প্রভুঃ।
ন শক্তো হ্যভিমন্যোস্তু কর্ণঃ স্থাতুং রণাগ্রতঃ॥ 8-77-78 (58783) 
সৌভদ্রশরনির্ভিন্নো বিসংজ্ঞঃ শোণিতোক্ষিতঃ।
নিশ্বসন্ক্রোধসন্দীপ্তো বিমুখঃ সায়কার্দিতঃ॥ 8-77-79 (58784) 
তস্থৌ স বিহ্বলঃ সঙ্খ্যে প্রহারজনিতচ্ছবিঃ।
অপয়ানকৃতোৎসাহো নিরুৎসাহশ্চ ভারত॥ 8-77-80 (58785) 
দুর্যোধনং রণে দৃষ্ট্বা লজ্জমানো মুহুর্মুহুঃ।
নাপয়াসীত্তততঃ পার্থ সোঽভিমন্যোর্মহারণে॥ 8-77-81 (58786) 
দৃষ্ট্বা দ্রোণং বধোপায়মভিমন্যোশ্চ পৃষ্টবান্।
শ্রুৎবা দ্রোণবচঃ ক্রূরং ততশ্চিচ্ছেদ কার্মুকম্॥ 8-77-82 (58787) 
ততশ্ছিন্নায়ুধং তেন দৃষ্ট্বা পঞ্চ মহারথাঃ।
স চৈব নিকৃতিপ্রাজ্ঞঃ প্রাহিণোচ্ছরবৃষ্টিভিঃ॥ 8-77-83 (58788) 
প্রহসন্স তু দুষ্টাত্মা কর্ণো রাজা চ কৌরবঃ।
যচ্চ কর্ণোঽব্রবীৎকৃষ্ণাং সভায়াং পরুষং বচঃ। 
প্রমুখে পাণ্ডবেয়ানাং কুরূণাং চৈব পশ্যতাম্॥  8-77-84 (58789) 
বিনষ্টাঃ পাণ্ডবাঃ কৃষ্ণে শাশ্বতং নরকং গতাঃ।
পতিমন্যং পৃথুশ্রোণি বৃণীষ্ব মৃদুভাষিণি॥ 8-77-85 (58790) 
এষা ৎবং ধৃতরাষ্ট্রস্য দাসীভূতা নিবেশনম্।
প্রবিশারালপক্ষ্মাক্ষি ন সন্তি পতয়স্তব॥ 8-77-86 (58791) 
ন পাণ্ডবাঃ প্রভবন্তি তব কৃষ্ণে কথঞ্চন।
দাসভার্যা চ পাঞ্চালি স্বয়ং দাসী চ শোভনে॥ 8-77-87 (58792) 
অদ্য দুর্যোধনো রাজা পৃথিব্যাং নৃপতিঃ স্মৃতঃ।
সর্বে চাস্য মহিপালা যোগক্ষেমমুপাসতে॥ 8-77-88 (58793) 
পশ্যেদানীং যদা ভদ্রে নিবিষ্টাঃ পাণ্ডবাঃ সমম্।
অন্যোন্যং সমুদীক্ষন্তে ধার্তরাষ্ট্রস্য তেজসা॥ 8-77-89 (58794) 
ব্যক্তং ষণ্ডতিলা হ্যেতে নরকে চ নিমজ্জিতাঃ।
প্রেষ্যবচ্চাপি রাজানমুপস্থাস্যন্তি কৌরবম্॥ 8-77-90 (58795) 
উক্তবান্স চ পাতাত্মা তথা পরমদুর্মতিঃ।
পাপঃ পাপবচঃ কর্ণঃ পশ্যতস্তে ধনঞ্জয়॥ 8-77-91 (58796) 
অস্য পাপস্য তদ্বাক্যং সুবর্ণবিকৃতাঃ শরাঃ।
শময়ন্তি শিলাধৌতা নাশয়ন্তোঽস্য জীবিতম্॥ 8-77-92 (58797) 
অদ্য কর্ণং রণে গ্রস্তং পশ্যন্তু কুরবস্ৎবয়া।
স্বর্গাবতরণে যত্নং স্বর্গদ্বারগতং যথা॥ 8-77-93 (58798) 
অদ্য তে সমরে বীর্যং পশ্যন্তু কুরুয়োধিনঃ।
সূতপুত্রে হতে পার্থ জানন্তু ৎবাং মহারথম্॥ 8-77-94 (58799) 
অদ্য কাকবলা গৃধ্রা বায়সা জম্বুকাস্তথা।
বিপ্রকর্ষন্তু গাত্রাণি সূতপুত্রস্য মারিষ॥ 8-77-95 (58800) 
অদ্যাধিরথিরাক্ষিপ্তো নিহতশ্চ ৎবয়া রণে।
কুরূণাং শোকমাধত্তাং পাণ্বানাং মুদং তদা॥ 8-77-96 (58801) 
অদ্য ৎবাং প্রতিমর্দন্তু পাঞ্চালাঃ পাণ্ডবৈঃ সহ।
যথা বৃত্রবধে বৃত্তে দেবাঃ সর্বে শতক্রতুম্॥ 8-77-97 (58802) 
অদ্য কর্ণং রণে হৎবা প্রাপ্য চৈবোত্তমং যশঃ।
বিশোকো বিজ্বরঃ পার্থ ভব বন্ধুপুরস্কৃতঃ॥ 8-77-98 (58803) 
নরসিংহবপুঃ কৃৎবা যথা শস্তো মহাসুরঃ।
হিরণ্যকশিপুর্দৈত্যো বিষ্ণুনা প্রভবিষ্ণুনা॥ 8-77-99 (58804) 
তথা ৎবমপি রাধেয়ং ঘোরাং কৃৎবা মহাতনুম্।
জহি যুদ্ধে মহাবাহো ত্রায়স্ব চ ভয়াৎস্বকান্॥ 8-77-10 (58805) 
কর্ণং হাহাকৃতং দীনং বিষণ্ণং ৎবচ্ছরার্দিতম্।
প্রপতন্তং মহীং কর্ণং পশ্যন্তু বসুধাধিপাঃ॥ 8-77-10 (58806) 
তং চ স্বশোণিতে মগ্নং শয়ানং পতিতং ভুবি।
অপবিদ্ধায়ুকধং কর্ণমদ্য পশ্যন্তু বান্ধবাঃ॥ 8-77-10 (58807) 
তচ্চৈবাদ্য মহৎকর্ম গাণ্ডীবপ্রেষিতৈঃ শরৈঃ।
রথোপস্থে বিশীর্যেত তারারাজ ইবাম্বরাৎ॥ 8-77-10 (58808) 
আশু চাদ্য শরাস্তস্য সম্পতন্তো মহাজবৈঃ।
ৎবচ্ছরৈঃ সন্নিকৃত্তাগ্রা বিশীর্যন্তে মহীতলে॥ 8-77-10 (58809) 
ৎবয়া চাদ্য হতে তস্য বিক্রমে ভরতর্ষভ।
বিমুখাঃ সর্বরাজানো ভবন্তু গতজীবিতাঃ॥ 8-77-10 (58810) 
তথা চাধিরথৌ যাতে প্রয়ান্তু কুরবো দিশঃ।
মন্বানাস্তং রথশ্রেষ্ঠং সর্বলোকেষু ধন্বিনাম্॥ 8-77-10 (58811) 
স বৈ চাদ্য ভয়াত্ত্যক্ৎবা ধার্তরাষ্ট্রো মহাচমূম্।
দুর্যোধনো ভয়োদ্বিগ্নো দ্রবতু স্বং নিবেশনম্॥ 8-77-10 (58812) 
তথা চাদ্য হতং শ্রুৎবা ধৃতরাষ্ট্রো জনেশ্বরঃ।
ক্ষণেন নিপতেদ্ভূমৌ বিসংজ্ঞো বৈ মহীপতিঃ॥ 8-77-10 (58813) 
অদ্য জানন্তু তে পার্থ বিক্রমং সর্বয়োধিনঃ।
যদুবাচ সভামধ্যে পরুষং ভারত ৎবয়ি॥ 8-77-10 (58814) 
যানি চান্যানি দুষ্টাত্মা পাপানি কৃতবাংস্ৎবয়ি।
তান্যদ্য ভরতশ্রেষ্ঠ নাশয়ন্তু শরাস্তব॥ 8-77-10 (58815) 
শান্তিং কুরু পরিক্লেশা কৃষ্ণায়াঃ শত্রুপাতন।
হৎবা শত্রুং রণে শ্লাঘ্যং গর্জন্তমতিপৌরুষম্॥ 8-77-10 (58816) 
অদ্য চাধিরথির্বেদ্ধস্তব বাণৈঃ সমন্ততঃ।
মন্যতাং ৎবাং নরব্যাঘ্র প্রবরং সর্বধন্বিনাম্॥ 8-77-10 (58817) 
গাণ্ডীবপ্রসৃতান্বাণানদ্য গাত্রস্পৃশঃ শরান্।
যাতু কর্ণো রণে পার্থ শ্বাবিচ্ছললতো যথা॥ 8-77-10 (58818) 
তং কথং কর্ণমাসাদ্য বিদ্রবেয়ুর্মহারথাঃ।
যস্ৎবেকঃ সর্বপাঞ্চালানহন্যহনি নাশয়ন্। 
কালবচ্চরতে বীর পাঞ্চালানাং রথব্রজে॥  8-77-10 (58819) 
তমপ্যাসাদ্য সমরে মিত্রার্থে মিত্রবৎসল।
তথা জ্বলন্তমস্ত্রৈশ্চ শূরং সর্বধনুষ্মতাম্। 
নির্দহন্তং সমারূঢং দুর্ধর্ষং দ্রোণমঞ্জসা॥  8-77-10 (58820) 
তে নিত্যমুদিতা জেতুং যুধি শত্রুমরিন্দমাঃ।
ন চেদাধিরথের্ভীতাঃ পাঞ্চালাঃ স্যুঃ পরাঙ্মুখাঃ॥ 8-77-10 (58821) 
তেষামাপততাং শূরঃ পাঞ্চালানাং তরস্বিনাম্।
আদত্তাসূঞ্শরৈঃ কর্ণঃ পতঙ্গানামিবানলঃ॥ 8-77-10 (58822) 
এতে দ্রবন্তি পাঞ্চালা দ্রাব্যন্তে যোধিভির্ধ্রুবম্।
কর্ণেন ভরতশ্রেষ্ঠ পশ্যপশ্য তথাকৃতান্॥ 8-77-10 (58823) 
তান্সমারোহতঃ শূরান্মিত্রার্থে ত্যক্তজীবিতান্।
নিস্তারয় মহাবাহো কর্ণাস্ত্রাৎপাবকোপমাৎ॥ 8-77-10 (58824) 
অস্ত্রং হিরামাৎকর্ণেন ভার্গবাদৃষিসত্তমাৎ।
যদবাপ্তং তদা ঘোরং তস্য রূপমুদীর্যতে॥ 8-77-10 (58825) 
তাপনং সর্বসৈন্যস্য ঘোররূপং ভয়ানকম্।
যমাশ্রিত্য মহাসেনা জ্বলতে স্বেন তেজসা॥ 8-77-10 (58826) 
এতে চরন্তি সঙ্গ্রামে কর্ণচাপচ্যুতাঃ শরাঃ।
প্রভয়া ইহ শত্রূণাং ঘাতয়ন্তো জনান্প্রভো॥ 8-77-10 (58827) 
এতে ভ্রমন্তি পাঞ্চালা উৎক্রয়ন্তি চ মারিষ।
কর্ণাস্ত্রং সমরে প্রাপ্য দুর্নিবার্যং মহাত্মভিঃ॥ 8-77-10 (58828) 
এষ ভীমো দৃঢক্রোধো বৃতঃ পার্থ সমন্ততঃ।
সৃঞ্জয়ৈর্যোঽজয়ৎকর্ণং পীড্যতে নিশিতৈঃ শরৈঃ॥ 8-77-10 (58829) 
পাঞ্চালান্সৃঞ্জয়াংশ্চৈব পাণ্ডবাংশ্চৈব ভারত।
উপেক্ষিতো দহেৎকর্ণো রোগো দেহমিবান্তকঃ॥ 8-77-10 (58830) 
নান্যং ৎবত্তো হি পশ্যামি যোধং যৌধিষ্ঠিরে বলে।
যঃ সমাসাদ্য রাধেয়ং স্বস্তিমানাব্রজেদ্গৃহান্॥ 8-77-10 (58831) 
তমদ্য নিশিতৈর্বাণৈর্নিহত্য ভরতর্ষভ।
যথা প্রতিজ্ঞাং ৎব পার্থ তীর্ৎবা কীর্তিমবাপ্স্যসি॥ 8-77-10 (58832) 
ৎবং হি শক্তো রণে কর্ণং বিজেতুং সহ পার্থিবৈঃ।
নান্যো যুধি যুধাং শ্রেষ্ঠ সত্যমেতদ্ব্রবীমি তে॥ 8-77-10 (58833) 
এতৎকৃৎবা মহৎকার্ম হৎবা কর্ণং মহারথম্।
কৃতার্থঃ সফলঃ পার্থ সুখী ভব নরোত্তম॥ ॥ 8-77-10 (58834) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে সপ্তসপ্ততিতমোঽধ্যায়ঃ॥ 77 ॥

 -   -  

8-77-23 যদি ৎবং ত্রাতা ন ভবেস্তর্হি তদ্ধার্তরাষ্ট্রং বলং কোনু প্রতীয়াদ্গচ্ছেদিতি সম্বন্ধঃ॥ 8-77-51 ৎবাংহীতি। ক্ষণেন সর্বং ভস্মীকর্তুং সমর্থং ৎবাং প্রাপ্য একাহান্নশ্যমানং ক্ষত্রং যুক্তং বলবত্তরং মন্যেয়ং জানীয়াম্। ক্ষণেন নাশ্যমপি পূর্ণৈকাহপর্যন্তং স্থায়িৎবাদিতি ভাবঃ॥ 8-77-111 পরিক্লেশা পরিক্লেশানাম্॥ 8-77-77 সপ্তসপ্ততিতমোঽধ্যায়ঃ॥





কর্ণপর্ব - অধ্যায় 078

॥ শ্রীঃ ॥

8.78. অধ্যায়ঃ 078 

 -   -  

অর্জুনেন কৃষ্ণাগ্রে কর্ণবধানন্তরভাব্যর্থানুবর্ণনপূর্বকং তদ্বধপ্রতিজ্ঞা॥ 1 ॥

 -   -  

8-78-0 (58835) 
সঞ্জয় উবাচ। 8-78-0 (5026) 
স কেশবস্য বীভৎসুঃ শ্রুৎবা ভারত ভাষিতম্।
বিশোকঃ সম্প্রহৃষ্টশ্চ ক্ষণেন সমপদ্যত॥ 8-78-1 (58836) 
ততো জ্যামভিমৃজ্যাশু ব্যাক্ষিপদ্গাণ্ডিবং ধনুঃ।
দধ্রে কর্ণবিনাশায় কেশবং চাভ্যভাষত॥ 8-78-2 (58837) 
ৎবয়া নাথেন গোবিন্দ ধ্রুব এব জয়ো মম।
প্রসন্নো যস্য ভগবান্ভূতভব্যভবিষ্যকৃৎ॥ 8-78-3 (58838) 
ৎবৎসহায়ো হ্যহং কৃষ্ণ ত্রীংল্লোকান্বৈ সমাগতান্।
প্রাপয়েয়ং পরং লোকং কিমু কর্ণং মহাহবে॥ 8-78-4 (58839) 
পশ্যামি দ্রবতীং সেনাং পাঞ্চালানাং জনার্দন।
পশ্যামি কর্ণং সমরে বিচরন্তমভীতবৎ॥ 8-78-5 (58840) 
ভার্গবাস্ত্রং চ পশ্যামি জ্বলন্তং কৃষ্ণ সর্বশঃ।
সৃষ্টং কর্ণেন বার্ষ্ণেয় শক্রেণেব মহাশনিম্॥ 8-78-6 (58841) 
অনেন খলু সঙ্গ্রামে যত্তু কৃষ্ণ ময়া কৃতম্।
কথয়িষ্যন্তি ভূতানি যাবদ্ভূমির্ধরিষ্যতি॥ 8-78-7 (58842) 
অদ্য কৃষ্ণ বিকর্ণা মে কর্ণং নেষ্যন্তি মৃত্যবে।
গাণ্ডীবমুক্তাঃ ক্ষিণ্বন্তো মম হস্তপ্রচোদিতাঃ॥ 8-78-8 (58843) 
অদ্য রাজা ধৃতরাষ্ট্রঃ স্বাং বুদ্ধিমবমংস্যতে।
দুর্যোধনমরাজ্যার্হং যয়া রাজ্যেঽভ্যষেচয়ৎ॥ 8-78-9 (58844) 
অদ্য রাজ্যাৎসুখাচ্চৈব শ্রিয়ো রাষ্ট্রাত্তথা পুরাৎ।
পুত্রেভ্যশ্চ মহাবাহো ধৃতরাষ্ট্রো বিমোক্ষ্যতি॥ 8-78-10 (58845) 
গুণবন্তং হি যো হিৎবা নির্গুণং কুরুতে প্রভুম্।
স শোচতি চিরং কৃষ্ণ ক্ষিপ্রমেবাগতে ক্ষয়ে॥ 8-78-11 (58846) 
যথা চ পুরুষঃ কশ্চিচ্ছিত্ৎবা চাম্রবণং মহৎ।
পলাশসেচনে বুদ্ধিং কৃৎবা শোচতি মন্দধীঃ॥ 8-78-12 (58847) 
দৃষ্ট্বা পুষ্পং পলে গৃধ্নুঃ ফলং দৃষ্ট্বাঽনুশোচতি।
তথেদং ধৃতরাষ্ট্রস্য পুষ্পলুপ্ধস্য মানদ। 
ফলং দৃষ্ট্বা ভৃশং দুঃখং ভবিষ্যতি জনার্দন॥  8-78-13 (58848) 
সূতপুত্রে হতে ৎবদ্য নিরাশো ভবিতা প্রভুঃ॥  8-78-14 (58849) 
অদ্য দুর্যোধনো রাজ্যাজ্জীবিতাচ্চ নিরাশকঃ।
ভবিষ্যতি হতে কর্ণে কৃষ্ণ সত্যং ব্রবীমি তে॥ 8-78-15 (58850) 
অদ্য দৃষ্ট্বা ময়া কর্ণং শরৈর্বিশকলীকৃতম্।
স্মরতাং তব বাক্যানি শমং প্রতি জনেশ্বরঃ॥ 8-78-16 (58851) 
অদ্যাসৌ সৌবলঃ কৃষ্ণ গ্লহাঞ্জানাতু বৈ শরান্।
দুরোদরং চ গাণ্ডীবং গণ়্ডবং চ রথং মম॥ 8-78-17 (58852) 
অদ্য কুন্তীসুতস্যাহং দৃঢং রাজ্ঞঃ প্রজাগরম্।
ব্যপনেষ্যামি গোবিন্দ হৎবা কর্ণং শিতৈঃ শরৈঃ॥ 8-78-18 (58853) 
অদ্য কুন্তীসুতো রাজা হতে সূতসুতে ময়া।
সুপ্রহৃষ্টমনাঃ প্রীতশ্চিরং সুখমবাপ্স্যতি॥ 8-78-19 (58854) 
অদ্য বাহমনাধৃষ্যং কেশবাপ্রতিমং শরম্।
উৎস্রক্ষ্যামীহয়ঃ কর্ণং জীবিতাদ্ধংশয়িষ্যতি॥ 8-78-20 (58855) 
যস্য চৈতদ্ব্রতং মহ্যং বধে কিল দুরাত্মনঃ।
পাদৌন মন্যাং ন ফল্গুনম্॥ 8-78-21 (58856) 
 পাপস্য মধুসূদন।
 সন্নতপর্বভিঃ॥ 8-78-22 (58857) 
 নান্যং পৃথিব্যামনুমন্যতে।
 সূতপুত্রস্য ভূমিঃ পাস্যতি শোণিতম্॥ 8-78-23 (58858) 
 সূতপুত্রো যদব্রবীৎ।
 শ্লাঘমানঃ স্বকান্গুণান্॥ 8-78-24 (58859) 
অনৃতং তৎকরিষ্যন্তি মামকা নিশিতাঃ শরাঃ।
আশীবিষা ইব ক্রুদ্ধাস্তস্যপাস্যন্তি শোণিতম্॥ 8-78-25 (58860) 
ময়া হস্তবতা মুক্তা নারাচা বৈদ্যুতৎবিষঃ।
গাণ্ডীবসৃষ্টা দাস্যন্তি কর্ণস্য পরমাং গতিম্॥ 8-78-26 (58861) 
অদ্য তপ্স্যতি রাধেয়ঃ পাঞ্চালীং যত্তদব্রবীৎ।
সভামধ্যে বচঃ ক্রূরং কুৎসয়ন্পাণ্ডবান্প্রতি॥ 8-78-27 (58862) 
এতে ষণ্ডতিলাঃ কৃষ্ণে নির্বীর্যা হতবিক্রমাঃ।
অহং বঃ পাণ্ডবেয়েভ্যো ভয়াত্ত্রাস্যেতি চাব্রবীৎ। 
হন্তাঽহং পাণ্ডবান্সর্বান্সপুত্রানিহ ভারত॥  8-78-28 (58863) 
অনৃতং তৎকরিষ্যন্তি মামকা নিশিতাঃ শরাঃ।
হতে বৈকর্তনে কর্ণে সূতপুত্রে দুরাত্মনি॥ 8-78-29 (58864) 
যস্য বীর্যং সমাশ্রিত্য ধার্তরাষ্ট্রো বৃহন্মনাঃ।
তমদ্য কর্ণং হন্তাস্মি সমরে মধুসূদন॥ 8-78-30 (58865) 
অদ্য কর্ণে হতে কৃষ্ণ ধার্তরাষ্ট্রাঃ সরাজকাঃ।
বিদ্রবন্তি দিশো ভীতাঃ সিংহং দৃষ্ট্বা মৃগা ইব॥ 8-78-31 (58866) 
অদ্য দুর্যোধনো রাজা পৃথিবীং নান্ববেক্ষতে।
হতে কর্ণে ময়া সঙ্খ্যে সপুত্রে সসুহৃজ্জনে॥ 8-78-32 (58867) 
অদ্য কর্ণে হতং দৃষ্ট্বা ধার্তরাষ্ট্রোঽত্যমর্ষণঃ।
জানাতু মাং রণে কৃষ্ণ প্রবরং সর্বধন্বিনাম্॥ 8-78-33 (58868) 
সপুত্রপৌত্রঃ সামাত্যঃ সসুহৃচ্চ নিরাশিষঃ।
পিত্র্যে রাজ্যে নিরাশশ্চ ধার্তরাষ্ট্রো নিরাশ্রয়ঃ॥ 8-78-34 (58869) 
অদ্য রাজা ধর্মপুত্রো হতামিত্রো ভবিষ্যতি।
অদ্য দুর্যোধনো দীপ্তাং শ্রিয়ং রাজ্যং চ হাস্যতি॥ 8-78-35 (58870) 
হতে বৈকর্তনে কর্ণে ভীষ্মে দ্রোণে চ সংয়ুগে।
কাতরং তদ্বলং কৃষ্ণ প্রবিষ্টং ভোক্ষ্যতে তু যৎ॥ 8-78-36 (58871) 
অদ্যপ্রভৃতি রাজানং ধর্মপুত্রং যুধিষ্ঠিরম্।
অনুমোদন্তু সুহৃদো জ্ঞাতপূর্বাশ্চ ব্রাহ্মণাঃ॥ 8-78-37 (58872) 
অদ্য তং নিহতং শ্রুৎবা কর্ণং বৈকর্তনং ময়া।
করোতু পটহোন্মিশ্রং দেবতাস্থানপূজনম্॥ 8-78-38 (58873) 
অদ্য কৃষ্ণ হতে কর্ণে কুরুতাং চিরসম্ভৃতম্।
যাজনং বৈ মহাবাহো দেবতানাং যথাবিধি॥ 8-78-39 (58874) 
অদ্য ৎবম্বা চ কৃষ্ণা চ ৎবরমাণে পরস্পরম্।
সস্বজেতাং হৃষীকেশ সম্পূর্ণেঽস্মিন্মনোরথে॥ 8-78-40 (58875) 
অদ্য ৎবং পাণ্ডবো জ্যেষ্ঠস্তথাঽঽর্যশ্চ বৃকোদরঃ।
উদীক্ষেতাং হতে কর্ণে কৃষ্ণ সৌম্যেন চক্ষুষা॥ 8-78-41 (58876) 
অভিবাদ্য গুরূনদ্য কনিষ্ঠৈশ্চাভিবাদিতঃ।
সস্বজানো হ্যহং দোর্ভ্যাং প্রাপ্স্যামি বিপূলং যশঃ॥ 8-78-42 (58877) 
অদ্য কর্ণে হতে কৃষ্ণ প্রশংসন্তোঽর্জুনং সুরাঃ।
ত্রিদিবং যান্তু সংহৃষ্টাঃ সঙ্গতাশ্চ তপোধনাঃ॥ 8-78-43 (58878) 
অদ্য লোকাস্ত্রয়ঃ কৃষ্ণ জানন্তু মম পৌরুষম্।
দৃষ্ট্বা কর্ণং হতং যুদ্ধে দ্বৈরথে সব্যসাচিনা॥ 8-78-44 (58879) 
অদ্যাহমনৃণঃ কৃষ্ণ ভবিষ্যামি ধনুষ্মতাম্।
রথস্য চ শরাণাং চ ধনুষো গাণ্ডিবস্য চ॥ 8-78-45 (58880) 
মোক্ষ্যাম্যদ্য মহদ্দুঃখং ত্রয়োদশসমার্জিতম্।
হৎবা কর্ণং রণে কৃষ্ণ শম্বরং মঘবানিব॥ 8-78-46 (58881) 
অদ্য কর্ণে হতে যুদ্ধে সোমকানাং মহারথাঃ।
কৃতকার্যাঃ প্রমোদন্তাং মিত্রকার্যেপ্সবো যুধি॥ 8-78-47 (58882) 
ন জানে চ কথং প্রীতিঃ শৈনেয়স্যাদ্য মাধব।
অহং হৎবা রণে কর্ণং পুত্রাংশ্চাস্য জয়াধিকান্। 
প্রীতিং দাস্যামি ভীমস্য সাত্যকের্যময়োস্তথা॥  8-78-48 (58883) 
ধৃষ্টদ্যুম্নস্য বীরস্য তথৈব চ শিখণ্ডিনঃ।
অদ্যানৃণ্যং গমিষ্যামি হৎবা কর্ণং মহাহবে। 
ধর্মরাজস্য সংশ্রুত্য বার্ষ্ণেয়শপথং মিথঃ॥  8-78-49 (58884) 
অদ্য পশ্যন্তু সঙ্গ্রামে ধনঞ্জয়মমর্ষণম্।
যুধ্যন্তং কৌরবৈঃ সার্ধং ঘাতয়ন্তং চ সূতজম্॥ 8-78-50 (58885) 
ভবৎসমক্ষমং বক্ষ্যামি পুনরেবাত্মসংস্তবম্।
ইত্যপ্যমিত্রপ্রবরমদ্যাহং হন্মি সূতজম্॥ 8-78-51 (58886) 
ধনুর্বেদে মৎসমঃ কো নু লোকে
পরাক্রমে বা মম কোঽস্তি তুল্যঃ। 
কো বাঽপ্যন্যো মৎসমোঽস্তি ক্ষমায়াং
মমানৃশংস্যে সদৃশোঽস্তি কোঽন্যঃ॥  8-78-52 (58887) 
অহং ধনুষ্মান্সসুরাসুরাংশ্চ
সর্বাণি ভূতানি চ সঙ্গতানি। 
স্ববাহুবীর্যাদ্গময়ে পরাভবং
মৎপৌরুষং বিদ্বি পরং পরেভ্যঃ॥  8-78-53 (58888) 
শরার্চিষা গাণ্ডিবেনাহমেকঃ
সর্বান্কুরূন্বাহ্লিকাংশ্চাভিপন্নঃ। 
হিমাত্যযে কক্ষগতো যথাঽগ্নিঃ
স নির্দহেয়ং সহসা প্রগৃহ্য॥  8-78-54 (58889) 
পাণী পৃষৎকালিখিতৌ মমৈতৌ
ধনুশ্চ সঙ্খ্যে বিততং সবাণম্। 
পাদৌ চেমৌ সুরথৌ সধ্বজৌ চ
ন মাদৃশং যুদ্ধগতং ভজন্তি॥ ॥  8-78-55 (58890) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে অষ্টসপ্ততিতমোঽধ্যায়ঃ॥ 78 ॥

 -   -  

8-78-6 জ্বলন্তম্। পুংস্ৎবমার্ষম্॥ 8-78-16 স্মারতাং স্মরতু॥ 8-78-17 মণ্ডলং দ্যুতে শারীস্থাপনপট্টম্। দুরোদরং পাশম্॥ 8-78-78 অষ্টসপ্ততিতমোঽধ্যায়ঃ॥





কর্ণপর্ব - অধ্যায় 079

॥ শ্রীঃ ॥

8.79. অধ্যায়ঃ 079 

 -   -  

দ্বন্দ্বয়ুদ্ধম্॥ 1 ॥

 -   -  

8-79-0 (58891) 
[ধৃতরাষ্ট্র উবাচ। 8-79-0 (5027) 
সমাগমে পাণ্ডবসৃঞ্জয়ানাং
মহাভয়ে মামকানামগাধে। 
ধনঞ্জয়ে তাত রণায় যাতে
কর্ণেন তদ্যুদ্বমথোঽত্র কীদৃক্॥]  8-79-1 (58892) 
সঞ্জয় উবাচ। 8-79-2 (5028) 
তেষামনীকানি মহাধ্বজানি
রণে সমৃদ্ধানি সুসঙ্গতানি। 
ভেরীনিরাদোন্মুখরাণ্যংগর্জ--
ন্মেঘা ইব প্রাবৃষি মারুতাস্তাঃ॥  8-79-2 (58893) 
মহাগজাভ্রাকুলমস্ত্রতোয়ং
বাদিত্রনেমীতলশব্দবচ্চ। 
হিরণ্যচিত্রায়ুধবিদ্যুতং চ
শরাসিনারাচমহাস্ত্রধারম্॥  8-79-3 (58894) 
তদ্ভীমবেগং রুধিরৌঘবাহি
খঙ্গাকুলং ক্ষত্রিয়জীবঘাতি। 
অনার্তবং ক্রূরমনিষ্টবর্ষং
বভূব সংরম্ভকরং প্রজানাম্॥  8-79-4 (58895) 
একং রথং সম্পরিবার্য মৃত্যুং
নয়ন্ত্যনেকে চ রথাঃ সমেতাঃ। 
একস্তথৈকং রথিনং রথাগ্র্যাং--
স্তথা রথশ্চাপি রথাননেকান্॥  8-79-5 (58896) 
রথং সসূতং সহয়ং চ কঞ্চি--
ৎকশ্চিদ্রতী মৃত্যুবশং নিনায়। 
নিনায় চাপ্যেকগজেন কশ্চি--
দ্রথান্বহূন্মৃত্যুবশে তথাশ্বান্॥  8-79-6 (58897) 
রথান্সসূতান্সহয়ান্গজাংশ্চ
সর্বানরীন্মৃত্যুবশং শরৌঘৈঃ। 
নিন্যে হয়াংশ্চৈব তথা সসাদী--
ন্পদাতিসঙ্ঘাংশ্চ তথৈব পার্থঃ॥  8-79-7 (58898) 
কৃপঃ শিখণ্ডী চ রণে সমেতৌ
দুর্যোধনং সাত্যকিরধ্যগচ্ছৎ। 
শ্রুতশ্রবা দ্রোণপুত্রেণ সার্ধং
যুধামন্যুশ্চিত্রসেনেন সার্ধম্॥  8-79-8 (58899) 
কর্ণস্য পুত্রং তু রথী সুষেণং
সমাগতং সৃঞ্জয়শ্চোত্তমৌজাঃ। 
গান্ধাররাজং সহদেবোঽক্ষধূর্তং
মহর্ষভং সিংহ ইবাভ্যধাবৎ॥  8-79-9 (58900) 
শতানীকো নাকুলিঃ কর্ণপুত্রং
যুবা যুবানং বৃষসেনং শরৌঘৈঃ। 
সমার্পয়ৎকর্ণপুত্রশ্চ শূরঃ
পাঞ্চালেয়ং শরবর্ষৈরনেকৈঃ॥  8-79-10 (58901) 
রথর্ষভঃ কৃতবর্মাণভার্চ্ছ--
ন্মাদ্রীপুত্রো নকুলশ্চিত্রয়োধী। 
পাঞ্চালানামধিপো যাজ্ঞসেনিঃ
সেনাপতিঃ কর্ণমার্চ্ছৎসসৈন্যম্॥  8-79-11 (58902) 
দুঃশাসনো ভারত ভারতং তু
ব্যাত্তাননং ক্রূরমিবান্তকাভম্। 
ভীমং রণে শস্ত্রভৃতাং বরিষ্ঠং
ভীমং সমার্চ্ছত্তমসহ্যবেগম্॥  8-79-12 (58903) 
কর্ণাত্মজং তত্র জঘান বীর--
স্তথাচ্ছিনচ্চোত্তমৌজাঃ প্রসহ্য। 
তস্যোত্তমাঙ্গং নিপপাত ভূমৌ
নিনাদয়দ্গাং নিনদেন খং চ॥  8-79-13 (58904) 
সুষেণশীর্ষং পতিতং পৃথিব্যাং
বিলোক্য কর্ণোঽথ তদার্তরূপঃ। 
ক্রোধাদ্ধয়াংস্তস্য রথং ধ্বজং চ
বাণৈঃ সুধারৈর্নিশিতৈরকৃন্তৎ॥  8-79-14 (58905) 
স তূত্তমৌজা নিশিতৈঃ পৃষৎকৈ--
র্বিব্যাধ খঙ্গেন চ ভাস্বরেণ। 
পার্ষ্ণিগ্রহাংশ্চৈব কৃপস্য হৎবা
শিখণ্ডিবাহং স ততোঽধ্যরোহৎ॥  8-79-15 (58906) 
কৃপং তু দৃষ্ট্বা বিরথং রথস্থো
নৈচ্ছচ্ছরৈস্তাডয়িতুং শিখণ্ডী। 
তং দ্রৌণিরাবার্য রথং কৃপস্য
সমুজ্জহে পঙ্কগতাং যথা গাম্॥  8-79-16 (58907) 
হিরণ্যবর্মা নিশিতৈঃ পৃষৎকৈ--
স্তবাত্মজানামনিলাত্মজো বৈ। 
অতাপয়ৎসৈন্যমতীব ভীমঃ
কালে শুচৌ মধ্যগতো যথাঽর্কঃ॥ ॥  8-79-17 (58908) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে একোনাশীতিতমোঽধ্যায়ঃ॥ 79 ॥

 -   -  

8-79-10 পাঞ্চালেয়ং পাঞ্চালীতনয়ং নাকুলিম্॥ 8-79-79 একোনাশীতিতমোঽধ্যায়ঃ॥





কর্ণপর্ব - অধ্যায় 080

॥ শ্রীঃ ॥

8.80. অধ্যায়ঃ 080 

 -   -  

ভীমসেনবিশোকয়োঃ সংবাদঃ॥ 1 ॥

 -   -  

8-80-0 (58909) 
সঞ্জয় উবাচ। 8-80-0 (5029) 
অথ ৎবিদানীং তুমুলে বিমর্দে
দ্বিষদ্ভিরেকো বহুভিঃ সমাবৃতঃ। 
মহারণে সারথিমিত্যুবাচ
ভীমশ্চমূং বাহয় ধার্তরাষ্ট্রীম্।
ৎবং সারথে যাহি জবেন বাহৈ--
র্নয়াম্যেতান্ধার্তরাষ্ট্রান্যমায়॥  8-80-1 (58910) 
সঞ্চোদিতো ভীমসেনেন চৈবং
স সারথিঃ পুত্রবলং ৎবদীয়ম্। 
প্রায়াত্ততঃ সৎবরমুগ্রবেগো
যতো ভীমস্তদ্বলং গন্তুমৈচ্ছৎ॥  8-80-2 (58911) 
ততোঽপরে নাগরথাশ্বপত্তিভিঃ 
প্রত্যুদ্যযুস্তং কুরবঃ সমন্তাৎ। 
ভীমস্য বাহাগ্র্যমুদারবেগং
সমন্ততো বাণগণৈর্নিজঘ্নুঃ॥  8-80-3 (58912) 
ততঃ শরানাপততো মহাত্মা
চিচ্ছেদ বাণৈস্তপীনয়পুঙ্খৈঃ। 
তে বৈ নিপেতুস্তপনীয়পুঙ্খা
দ্বিধা ত্রিধা ভীমশরৈর্নিকৃত্তাঃ॥  8-80-4 (58913) 
ততো রাজন্নাগরথাশ্বয়ূনাং
ভীমাহতানাং বররাজমধ্যে। 
ঘোরো নিনাদঃ সুমহানভূত্তদা
বজ্রাহতানামিব পর্বতানাম্॥  8-80-5 (58914) 
তে বধ্যমানাশ্চ নরেন্দ্রমুখ্যা
নির্ভিদ্যন্তো ভীমশরপ্রবেকৈঃ। 
ভীমং সমন্তাৎসমরেঽভ্যরোহন্
বৃক্ষং শকুন্তা ইব পুষ্পহেতোঃ॥  8-80-6 (58915) 
ততোঽভিয়াতে তব সৈন্যে স ভীমঃ
প্রাদুশ্চক্রে বেগমনন্তবেগঃ। 
যথাঽন্তকালে ক্ষপয়ন্দিধক্ষু--
র্ভূতান্তকৃৎকাল ইবাত্তদণ্ডঃ॥  8-80-7 (58916) 
তস্যাতিবেগস্য রণেঽতিবেগং
নাশক্নুবন্ধারয়িতুং ৎবদীয়াঃ। 
ব্যাত্তাননস্যাপততো যথৈব
কালস্য কালে হরতঃ প্রজা বৈ॥  8-80-8 (58917) 
ততো বলং ভারত ভারতানাং
প্রদহ্যমানং সমরে মহাত্মনা। 
ভীতং দিশোঽকীর্যত ভীমনুন্নং
মহানিলেনাভ্রগণা যথৈব॥  8-80-9 (58918) 
ততো ধীমান্সারথিমব্রবীদ্বলী
স ভীমসেনঃ পুনরেব হৃষ্টঃ॥  8-80-10 (58919) 
সূতাভিজানীহি পরান্স্বকান্বা
রথান্ধ্বজাংশ্চাপততঃ সমেতান্। 
যুধ্যন্হ্যহং নাভিজানামি কিঞ্চি--
ন্মা সৈন্যং স্বং ছাদয়িষ্যে প্রমত্তঃ॥  8-80-11 (58920) 
অরীন্বিশোকান্হি নিরীক্ষ্য সর্বতো
মহাংশ্চ মন্যুঃ পুনরেতি মাং ভৃশম্। 
রাজাতুরো নাগমদ্যৎকিরীটী
বহূনি দুঃখান্যভিচিন্তয়ামি॥  8-80-12 (58921) 
এতদ্দুঃখং ধারয়ে ধর্মরাজো
যন্মাং হিৎবা যাতবাঞ্শত্রুমধ্যে। 
নৈনং জীবং নাভিজানাম্যজীবং
বীভৎসুং বা তন্মমাদ্যাতিদুঃখম্॥  8-80-13 (58922) 
সোঽহং দ্বিষৎসৈন্যমুদগ্রকল্পং
বিনাশয়িষ্যে পরমপ্রতীতঃ। 
এতন্নিহত্যাজিমধ্যে সমেতং
প্রীতো ভবিষ্যামি সহ ৎবয়াদ্য॥  8-80-14 (58923) 
সর্বাংস্তূণান্সায়কানামবেক্ষ্য
কিং শিষ্টং স্যাৎসায়কানাং রথে মে। 
কা বা জাতিঃ কিং প্রমাণং চ তেষাং
জ্ঞাৎবা ব্যক্তং তৎসমাচক্ষ্ব সূত।
`কতি বা সহস্রাণি কতি বা শতানি
হ্যাচক্ষ্ব মে সারথে ক্ষিপ্রমেব॥  8-80-15 (58924) 
বিশোক উবাচ। 8-80-16 (5030) 
সর্বং বিদিৎবৈবমহং বদামি
তবার্থসিদ্ধিপ্রদমদ্য বীর। 
কৈকেয়কাম্ভোজসুরাষ্ট্রবাহ্লিকা
ম্লেচ্ছাশ্চ সুহ্মাঃ পরতঙ্কণাশ্চ।  8-80-16 (58925) 
মদ্রাশ্চ বঙ্গা মগধাঃ কুণিন্দা
আনর্তকাবর্তকাঃ পার্বতীয়াঃ। 
সর্বে গৃহীতপ্রবরায়ুধাস্ৎবাং
সংবেষ্ট্য সংবেষ্ট্য ততো বিবেদুঃ॥  8-80-17 (58926) 
রথে তবাস্মিন্নিশিতাঃ সুপীতা--
স্ততো ভল্লা দ্বাদশ বৈ সহস্রাঃ'। 
ষণ্মার্গণানাময়ুতানি বীর
ক্ষুরাশ্চ ভল্লাশ্চ তথায়ুতাখ্যাঃ॥  8-80-18 (58927) 
নারাচানাং দ্বে সহস্রে চ বীর
ত্রীণ্যেপ চ প্রদরাণাং স্ম পার্থ। 
অস্ত্যায়ুধং পাণ্ডবেয়াবশিষ্টং
ন যদ্বহেচ্ছকটং ষঙ্গবীয়ম্॥  8-80-19 (58928) 
এতদ্বিদ্বন্মুঞ্চ সহস্রশোঽপি
গদাসিবাহুদ্রবিণং চ তেঽস্তি। 
প্রাসাশ্চ মুদ্ররাঃ শক্তয়স্তোমরাশ্চ
মাভৈষীস্ৎবং সংক্ষয়াদায়ুধানাম্॥  8-80-20 (58929) 
ভীমসেন উবাচ। 8-80-21 (5031) 
`অদ্যৈব নূনং কথয়ন্তু সিদ্ধাং
মম প্রতিজ্ঞাং সর্বলোকে বিশোক। 
ন মোক্ষ্যতে সমরে ভীমসেন
একঃ শত্রূন্সমরে বাপ্যজৈষীৎ।
আশংসিতানামিদমেকমস্তু
তন্মে দেবাঃ সকলং সাধয়ন্তু॥'  8-80-21 (58930) 
সূতাদ্য মদ্বাহুয়ুতৈঃ সমস্তা--
ন্সমাহনদ্ভিঃ পার্থিবানাশুবেগৈঃ। 
চ্ছন্নং বাণৈরাহবং ঘোররূপং
নষ্টাদিত্যং মৃত্যুলোকেন তুল্যম্॥  8-80-22 (58931) 
অদ্যৈতদ্যৈ বিদিতং পার্থিবানাং
ভবিষ্যতি হ্যাকুমারং চ সূত। 
নিমগ্নো বা সমরে ভীমসেন
একঃ কুরূন্বা সমরে ব্যজৈষীৎ॥  8-80-23 (58932) 
সর্বে সঙ্খ্যে কুরবো নিষ্পতন্তু
মাং বা লোকাঃ কীর্তয়ন্ৎবাকুমারম্। 
সর্বানেকস্তানহং পাতয়িষ্যে
তে বা সর্বে ভীমসেনং তুদন্তু॥  8-80-24 (58933) 
আশাস্তারঃ কর্ম চাপ্যুত্তমং যে
তন্মে দেবাঃ সফলং সাধয়ন্তু। 
আয়াতীহ কেশবসারথী রথী
শক্রস্তূর্ণং যজ্ঞ ইবোপহূতঃ॥  8-80-25 (58934) 
ঈক্ষস্বৈতাং ভারতীং দীর্যমাণা--
মেতে কস্মাদ্বিদ্রবন্তে নরেন্দ্রাঃ। 
ব্যক্তং ধীমান্সব্যসাচী নরাগ্র্যঃ
সৈন্যং হ্যেতচ্ছাদয়ত্যাশু বাণৈঃ॥  8-80-26 (58935) 
পশ্য ধ্বজাংশ্চ দ্রবতো বিশোক
নাগান্হয়ান্পত্তিসঙ্ঘাংশ্চ সঙ্খ্যে। 
রথান্বিকীর্ণাঞ্শরশক্তিতাডিতা--
ন্পশ্যস্বৈতান্রথিনশ্চৈব সূত॥  8-80-27 (58936) 
আপূর্যতে কৌরবী চাপ্যভীক্ষ্ণং
সেনা হ্যসৌ সুভৃশং হন্যমানা। 
ধনঞ্জয়স্যাশনিতুল্যবেগৈ--
র্গ্রস্তা শরৈঃ কাঞ্চনবর্হজালৈঃ॥  8-80-28 (58937) 
এতে দ্রবন্তি স্ম রথাশ্বনাগাঃ
পদাতিসঙ্ঘানতিমর্দয়ন্তঃ। 
সম্মুহ্যমানাঃ কৌরবাঃ সর্ব এব
দ্রবন্তি নাগা ইব দাহভীতাঃ॥  8-80-29 (58938) 
হাহাকৃতাশ্চৈব রণে বিশোক
মুঞ্চন্তি নাদান্বিপুলান্গজেন্দ্রাঃ॥  8-80-30 (58939) 
বিশোক উবাচ। 8-80-31 (5032) 
কিং ভীম নৈনং ৎবমিহাশৃণোষি
বিস্ফারিতং গাণ্ডিবস্যাতিঘোরম্। 
ক্রুদ্ধেন পার্থেন বিকৃষ্যতোঽদ্য
কচ্চিন্নেমৌ তব কর্ণৌ বিনষ্টৌ॥  8-80-31 (58940) 
সর্বে কামাঃ পাণ্ডব তে সমৃদ্ধাঃ
কপির্হ্যসৌ দৃশ্যতে হস্তিসৈন্যে। 
নীলাদ্ধনাদ্বিদ্যুতমুচ্চরন্তীং
তথা পশ্য বিস্ফুরন্তীং ধনুর্জ্যাম্॥  8-80-32 (58941) 
কপির্হ্যসৌ বীক্ষতে সর্বতো বৈ
ধ্বজাগ্রমারুহ্য ধনঞ্জয়স্য। 
বিত্রাসয়ন্রি পুসঙ্ঘান্বিমর্দে
বিভেম্যস্মাদাত্মনৈবাভিবীক্ষ্য॥  8-80-33 (58942) 
বিভ্রাজতে চাতিমাত্রং কিরীটং
বিচিত্রমেতচ্চ ধনঞ্জয়স্য। 
দিবাকরাভো মণিরেষ দিব্যো
বিভ্রাজতে চৈব কিরীটসংস্থঃ॥  8-80-34 (58943) 
পার্শ্বে ভীমং পাণ্ডুরাভ্রপ্রকাশং
পশ্যস্ব সঙ্খং দেবদত্তং সুঘোষম্। 
অভীষুহস্তস্য জনার্দনস্য
বিগাহমানস্য চমূং পরেষাম্॥  8-80-35 (58944) 
রবিপ্রভং বজ্রনাভং ক্ষুরান্তং
পার্শ্বে স্থিতং পশ্য জনার্দনস্য। 
চক্রং যশোবর্ধনং কেশবস্য
সদার্চিতং যদিভিঃ পশ্য বীর॥  8-80-36 (58945) 
মহাদ্বিপানাং সরলদ্রুমোপমাঃ
করা নিকৃত্তাঃ প্রপতন্ত্যমী ক্ষুরৈঃ। 
কিরীটিনা তেন পুনঃ সসাদিনঃ
শরৈর্নিকৃত্তাঃ কুলিশৈরিবাদ্রয়ঃ॥  8-80-37 (58946) 
তথৈব কৃষ্ণস্য চ পাঞ্চজন্যং
মহার্হমেতং দ্বিজরাজবর্ণম্। 
কৌন্তেয় পশ্যোরসি কৌস্তুভং চ
জাজ্বল্যমানং বিজয়াং স্রজং চ॥  8-80-38 (58947) 
ধ্রবং রথাগ্র্যঃ সমুপৈতি পার্থো
বিদ্রাবয়ন্সৈন্যমিদং পরেষাম্। 
সিতাভ্রবর্ণৈরসিতপ্রয়ুক্তৈ--
র্হয়ৈর্মহার্হৈ রথিনাং বরিষ্ঠঃ॥  8-80-39 (58948) 
রথান্হয়ান্পত্তিগণাংশ্চ সায়কৈ--
র্বিদারিতান্পশ্য পতন্ত্যমী যথা। 
তবানুজেনামররাজতেজসা
মহাবনানীব সুপর্ণবায়ুনা॥  8-80-40 (58949) 
চতুঃ শতান্পশ্য রথানিমান্হতান্
সবাজিসূতান্সমরে কিরীটিনা। 
মহেষুভিঃ সপ্তশতানি দন্তিনাং 
পদাতিসাদীংশ্চ রথাননেকশঃ॥  8-80-41 (58950) 
অয়ং সমভ্যেতি তবান্তিকং বলী
নিঘ্নন্কুরূংশ্চিত্র ইব গ্রহোঽর্জুনঃ। 
সমৃদ্ধকামোঽসি হতাস্তবাহিতা
বলং তবায়ুশ্চ চিরায় বর্ধতাম্॥  8-80-42 (58951) 
ভীমসেন উবাচ। 8-80-43 (5033) 
দদানি তে গ্রামবরাংশ্চতুর্দশ
প্রিয়াখ্যানে সারথে সুপ্রসন্নঃ। 
দাসীশতং চাপি রথাংশ্চ বিংশতিং
যদর্জুনং বেদয়সে বিশোক॥ ॥  8-80-43 (58952) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে অশীতিতমোঽধ্যায়ঃ॥ 80 ॥

 -   -  

8-80-19 প্রদরা বাণবিশেষঃ॥ 8-80-39 অসিতপ্রয়ুক্তৈঃ কৃষ্ণপ্রয়ুক্তৈঃ॥ 8-80-80 অশীতিতমোঽধ্যায়ঃ॥





কর্ণপর্ব - অধ্যায় 081

॥ শ্রীঃ ॥

8.81. অধ্যায়ঃ 081 

 -   -  

পার্থপরাক্রমঃ॥ 1 ॥ ভীমেন দুর্যোধনচোদিতস্য শকুনেঃ পরাজয়ঃ॥ 2 ॥

 -   -  

8-81-0 (58953) 
সঞ্জয় উবাচ। 8-81-0 (5034) 
শ্রুৎবা তু রথনির্ঘোষং সিংহনাদং চ সংয়ুগে।
অর্জুনঃ প্রাহ গোবিন্দং শীঘ্রং বাহয় বাজিনঃ॥ 8-81-1 (58954) 
অর্জুনস্য বচঃ শ্রুৎবা গোবিন্দোঽর্জুনমব্রবীৎ।
এষ গচ্ছামি সুক্ষিপ্রং যত্র ভীমো ব্যবস্থিতঃ॥ 8-81-2 (58955) 
তং যান্তমশ্বা হিমশঙ্খবর্ণাঃ
সুবর্ণমুক্তামণিজালনদ্ধাঃ। 
জম্ভং জিঘাংসুং প্রগৃহীতবজ্রং
হয়া যথা তত্র যথা বহংস্তদা॥  8-81-3 (58956) 
রথাশ্বমাতঙ্গপদাতিসঙ্ঘা
বাণস্বনৈর্নেমিখুরস্বনৈশ্চ। 
সন্নাদয়ন্তো বসুধাং দিশশ্চ
ক্রুদ্ধা নৃসিংহা জয়মভ্যুদীয়ঃ॥  8-81-4 (58957) 
তেষাং চ পার্থস্য চ মারিষাসী--
দ্দেহাসুপাপক্ষপণং সুয়ুদ্ধম্। 
ত্রৈলোক্যহেতোরসুরৈর্যথাসী--
দ্দেবস্য বিষ্ণোর্জয়তাং বরস্য॥  8-81-5 (58958) 
তৈরস্তমুচ্চাবচমায়ুধং ত--
দেকঃ প্রচিচ্ছেদ কিরীটমালী। 
ক্ষুরার্ধচন্দ্রৈর্নিশিতৈশ্চ ভল্লৈঃ
শিরাংসি তেষাং বহুধা চ বাহূন্॥  8-81-6 (58959) 
ছত্রাণি বালব্যজনানি কেতূ--
নশ্বান্রথান্পত্তিগণান্দ্বিপাংশ্চ। 
তে পেতুরুর্ব্যাং বহুধা বিকৃত্তা
বাতপ্রণুন্নানি যথা বনানি॥  8-81-7 (58960) 
সুবর্ণজালাবনতা মহাগজাঃ
সবৈজয়ন্তীধ্বজয়োধকল্পিতাঃ। 
সুবর্ণপুঙ্ঘৈরিষুভিঃ সমাচিতা--
শকাশিরে প্রজ্বলিতা যথাচলাঃ॥  8-81-8 (58961) 
বিদার্য নাগাশ্বরথান্ধঞ্জয়ঃ
শরোত্তমৈর্বাসববজ্রসন্নিভৈঃ। 
দ্রুতং যয়ৌ কর্ণজিঘাংসয়া তথা
যথা মরুৎবান্বলভেদনে পুরা॥  8-81-9 (58962) 
ততঃ স পুরুষব্যাঘ্রস্তব সৈন্যমরিন্দমঃ।
প্রবিবেশ মহাবাহুর্মকরঃ সাগরং যথা॥ 8-81-10 (58963) 
তং হৃষ্টাস্তাবকা রাজন্রথপত্তিসমন্বিতাঃ।
গজাশ্বসাদিবহুলাঃ পাণ্ডবং সমুপাদ্রবন্॥ 8-81-11 (58964) 
তেষামাপততাং পার্থমারাবঃ সুমহানভূৎ।
সাগরস্যেব ক্ষুব্ধস্য যথা স্যাৎসলিলস্বনঃ॥ 8-81-12 (58965) 
তে তু তং পুরুষব্যাঘ্রং ব্যাঘ্রা ইব মহারথাঃ।
অভ্যদ্রবন্ত সঙ্গ্রামে ত্যক্ৎবা প্রাণকৃতং ভয়ম্॥ 8-81-13 (58966) 
তেষামাপততাং তত্র শরবর্ষাণি মুঞ্চতাম্।
অর্জুনো ব্যধমৎসৈন্যং মহাবাতো ঘনানিব॥ 8-81-14 (58967) 
তেঽর্জুনং সহিতা ভূৎবা রথবংশৈঃ গ্রহারিণঃ।
অভিয়ায় মহেষ্বাসা বিব্যধুর্নিশিতৈঃ শরৈঃ॥ 8-81-15 (58968) 
ততোঽর্জুনঃ সহস্রাণি রথবারণবাজিনাম্।
প্রেষয়ামাস বিশিখৈর্যমস্য সদনং প্রতি॥ 8-81-16 (58969) 
তে বধ্যমানাঃ সমরে পার্থচাপচ্যুতৈঃ শরৈঃ।
তত্রতত্র স্ম লীয়ন্তে ভয়ে জাতে মহারথাঃ॥ 8-81-17 (58970) 
তেষাং চতুঃশতান্বীরান্যতমানান্মহারথান্।
অর্জুনো নিশিতৈর্বাণৈরনয়দ্যমসাদনম্॥ 8-81-18 (58971) 
তে বধ্যমানাঃ সমরে নানালিঙ্গৈঃ শিতৈঃ শরৈঃ।
অর্জুনং সমভিত্যজ্য দুদ্রুবুর্বৈ দিশো দশ॥ 8-81-19 (58972) 
তেষাং শব্দো মহানাসীদ্দ্রবতাং বাহিনীমুখে।
মেঘৌঘস্যেব ভদ্রং তে গিরিমাসাদ্য দীর্যতঃ॥ 8-81-20 (58973) 
তাং তু সেনাং ভৃশং বিদ্ধ্বা দ্রাবয়িৎবাঽর্জুনঃ শরৈঃ।
প্রায়াদভিমুখঃ পার্থঃ সূতানীকং হি মারিষ॥ 8-81-21 (58974) 
তস্য শব্দো মহানাসীৎপরানভিমুখস্য বৈ।
গরুডস্যেব পততঃ পন্নগার্থে যথা পুরা॥ 8-81-22 (58975) 
তং তু শব্দমভিশ্রুত্য ভীমসেনো মহাবলঃ।
বভূব পরমপ্রীতঃ পার্থদর্শনলালসঃ॥ 8-81-23 (58976) 
শ্রুৎবৈব পার্থমায়ান্তং ভীমসেনঃ প্রতাপবান্।
ত্যক্ৎবা প্রাণান্মহারাজ সেনাং তব মমর্দ হ॥ 8-81-24 (58977) 
স বায়ুবীর্যপ্রতিমো বায়ুবেগসমো জবে।
বায়ুবদ্ব্যচরদ্ভীমো বায়ুপুত্রঃ প্রতাপবান্॥ 8-81-25 (58978) 
তেনাদ্যমানা রাজেন্দ্র সেনা তব বিশাম্পতে।
ব্যভ্রশ্যত মহারাজ ভিন্না নৌরিব সাগরে॥ 8-81-26 (58979) 
তাং তু সেনাং তদা ভীমো দর্শয়ন্পাণিলাঘবম্।
শরৈরবচকর্তোগ্রৈঃ প্রেপয়িষ্যন্যমক্ষয়ম্॥ 8-81-27 (58980) 
তত্র ভারত ভীমস্য বলং দৃষ্ট্বাতিমানুষম্।
ব্যত্রস্যন্ত রণে যোধাঃ কালস্যেব যুগক্ষয়ে॥ 8-81-28 (58981) 
তথাঽর্দিতান্ভীমবলান্ভীমসেনেন ভারত।
দৃষ্ট্বা দুর্যোধনো রাজা ইদং বচনমব্রবীৎ॥ 8-81-29 (58982) 
সৈনিকাংশ্চ মহেষ্বাসান্যোধাংশ্চ ভরতর্ষভ।
সমাদিশন্রণে সর্বান্হত ভীমমিতি স্ম হ॥ 8-81-30 (58983) 
তস্মিন্হতে হতং মন্যে পাণ্ডুসৈন্যমশেষতঃ॥  8-81-31 (58984) 
প্রতিগৃহ্য চ তামাজ্ঞাং তব পুত্রস্য পার্থিবাঃ।
ভীমং প্রচ্ছাদয়ামাসুঃ শরবর্ষৈঃ সমন্ততঃ॥ 8-81-32 (58985) 
গজাশ্চ বহুলা রাজন্নরাশ্চ জয়গৃদ্ধিনঃ।
রথে স্থিতাশ্চ রাজেন্দ্র পরিবব্রুর্বৃকোদরম্॥ 8-81-33 (58986) 
স তৈঃ পরিবৃতঃ শূরৈঃ শূরো রাজন্সমন্ততঃ।
শুশুভে ভরতশ্রেষ্ঠো নক্ষত্রৈরিব চন্দ্রমাঃ॥ 8-81-34 (58987) 
পরিবেষী যথা সোমঃ পরিপূর্ণো বিরাজতে।
স ররাজ তথা সঙ্খ্যে দর্শনীয়ো নরোত্তমঃ। 
নির্বিশেষো মহারাজ বিজয়েনৈব সংয়ুগে॥  8-81-35 (58988) 
তস্য তে পার্থিবাঃ সর্বে শরবৃষ্টিং সমাসৃজন্।
ক্রোধরক্তেক্ষণাঃ শূরা হন্তুকামা বৃকোদরম্॥ 8-81-36 (58989) 
তাং বিদার্য মহাসেনাং শরৈঃ সন্নতপর্বভিঃ।
নিশ্চক্রাম রণাদ্ভীমো মৎস্যো জালাদিবাম্ভসি॥ 8-81-37 (58990) 
হৎবা দশসহস্রাণি গজানামনিবর্তিনাম্।
নৃণাং শতসহস্রে দ্বে দ্বে শতে চৈব ভারত॥ 8-81-38 (58991) 
পঞ্চ চাশ্বসহস্রাণি রথানাং শতমেব চ।
হৎবা প্রাস্যন্দয়দ্ভীমো নদীং শোণিতবাহিনীম্॥ 8-81-39 (58992) 
শোণিতোদাং রথাবর্তাং হস্তিগ্রাহসমাকুলাম্।
নরমীনাশ্বনক্রান্তাং কেশশৈবলশাদ্বলাম্॥ 8-81-40 (58993) 
সঞ্ছিন্নভুজনাগেন্দ্রাং বহুরত্নাপহারিণীম্।
ঊরুগ্রাহাং মজ্জপঙ্কাং শীর্ষোপলসমাবৃতাম্॥ 8-81-41 (58994) 
ধনুঃকাশাং শরাবাপাং গদাপরিঘকেতনাম্।
হংসছত্রধ্বজোপেতামুষ্ণীষবরফেনিলাম্॥ 8-81-42 (58995) 
হারপদ্মাকরাং চৈব ভূমিরেণূর্মিমালিনীম্।
আর্যবৃত্তবতীং সঙ্খ্যে সুতরাং ভীরুদুস্তরাম্॥ 8-81-43 (58996) 
যোধগ্রাহবতীং সঙ্খ্যে বহন্তীং পিতৃসাদনম্।
ক্ষণেন পুরুষব্যাঘ্রঃ প্রাবর্তয়ত নিম্নগাম্॥ 8-81-44 (58997) 
যথা বৈতরণীমুগ্রাং দুস্তরামকৃতাত্মভিঃ।
তথা দুস্তরণীং ঘোরাং ভীরূণাং ভয়বর্ধনীম্॥ 8-81-45 (58998) 
যতোয়তঃ পাণ্ডবেয়ঃ প্রবিষ্টো রথসত্তমঃ।
ততস্ততঃ প্রাপতন্বৈ যোধাঃ শতসহস্রশঃ॥ 8-81-46 (58999) 
এবং দৃষ্ট্বা কৃতং কর্ম ভীমসেনেন সংয়ুগে।
দুর্যোধনো মহারাজ শকুনিং বাক্যমব্রবীৎ॥ 8-81-47 (59000) 
জহি মাতুল সঙ্গ্রামে ভীমসেনং মহাবলম্।
অস্মিঞ্জিতে জিতং মন্যে পাণ্ডবেয়ং মহাবলম্॥ 8-81-48 (59001) 
ততঃ প্রায়ান্মহারাজ সৌবলেয়ঃ প্রতাপবান্।
রণায় মহতে যুক্তো ভ্রাতৃভিঃ পরিবারিতঃ॥ 8-81-49 (59002) 
স সমাসাদ্য সঙ্গ্রামে ভীমং ভীমপরাক্রমম্।
বারয়ামাস তং বীরো বেলেব মকরালয়ম্॥ 8-81-50 (59003) 
সন্ন্যবর্তত তং ভীমো বার্যমাণঃ শিতৈঃ শরৈঃ।
শকুনিস্তস্য রাজেন্দ্র বামপার্শ্বে স্তনান্তরে। 
প্রেষয়ামাস নারাচান্রুক্মপুঙ্খাঞ্শিলাশিতান্॥  8-81-51 (59004) 
বর্ম ভিত্ৎবা তু তে ঘোরাঃ পাণ্ডবস্য মহাত্মনঃ।
ন্যম়ঞ্জন্ত মহারাজ কঙ্কবর্হিণবাসসঃ॥ 8-81-52 (59005) 
সোঽতিবিদ্ধো রণে ভীমঃ শরং রুক্মবিভূষিতম্।
প্রেষয়ামাস স রুষা সৌবলং প্রতি ভারত॥ 8-81-53 (59006) 
তমায়ান্তং শরং ঘোরং শকুনিঃ শত্রুতাপনঃ।
চিচ্ছেদ সপ্তধা রাজন্কৃতহস্তো মহাবলঃ॥ 8-81-54 (59007) 
তস্মিন্নিপতিতে ভূমৌ ভীমঃ ক্রুদ্ধো বিশাম্পতে।
ধনুশ্ছিচ্ছেদ ভল্লেন সৌবলস্য হসন্নিব॥ 8-81-55 (59008) 
তদপাস্য ধনুশ্ছিন্নং সৌবলেয়ঃ প্রতাপবান্।
অন্যদাদায় বেগেন ধনুর্ভল্লাংশ্চ ষোডশ। 
তৈস্তস্য তু মহারাজ ভল্লৈঃ সন্নতপর্বভিঃ॥  8-81-56 (59009) 
দ্বাভ্যাং স সারথিং হ্যার্চ্ছদ্ভীমং সপ্তভিরেব চ।
ধ্বজমেকেন চিচ্ছেদ দ্বাভ্যাং ছত্রং বিশাম্পতে। 
চতুর্ভিশ্চতুরো বাহান্বিব্যাধ সুবলাত্মজঃ॥  8-81-57 (59010) 
ততঃ ক্রুদ্ধো মহারাজ ভীমসেনঃ প্রতাপবান্।
শক্তিং চিক্ষেপ সমরে রুক্মদণ্ডাময়স্ময়ীম্॥ 8-81-58 (59011) 
সা ভীমভুজনির্মুক্তা নাগজিহ্বেন চঞ্চলা।
নিপপাত রণে তূর্ণং সৌবলস্য মহাত্মনঃ॥ 8-81-59 (59012) 
ততস্তামেব সংগৃহ্য শক্তিং কনকভূষণাম্।
ভীমসেনায় চিক্ষেপ ক্রুদ্ধরূপো বিশাম্পতে॥ 8-81-60 (59013) 
সা নির্ভিদ্য ভুজং সব্যং পাণ্ডবস্য মহাত্মনঃ।
নিপপাত তদা ভূমৌ যথা বিদ্যুন্নভশ্চ্যুতা॥ 8-81-61 (59014) 
অথোৎক্রুষ্টং মহারাজ ধার্তরাষ্ট্রৈঃ সমন্ততঃ।
ন তু তং মমৃষে ভীমঃ সিংহনাদং তরস্বিনাম্॥ 8-81-62 (59015) 
অন্যদ্গৃহ্য ধনুঃ সজ্যং ৎবরমাণো মহাবলঃ।
মুহূর্তাদিব রাজেন্দ্র চ্ছাদয়ামাস সায়কৈঃ। 
সৌবলস্য বলং সঙ্খ্যে ত্যক্ৎবা নাদং মহাবলঃ॥  8-81-63 (59016) 
তস্যাশ্বাংশ্চতুরো হৎবা সূতং চৈব বিশাম্পতে।
ধ্বজং চিচ্ছেদ ভল্লেন ৎবরমাণঃ পরাক্রমী॥ 8-81-64 (59017) 
হতাশ্বং রথমুৎসৃজ্য ৎবরমাণো নরোত্তমঃ।
তস্থৌ বিস্ফারয়ংশ্চাপং ক্রোধরক্তেক্ষণঃ শ্বসন্॥ 8-81-65 (59018) 
শরৈশ্চ বহুধা রাজন্ভীমমার্চ্ছৎসমন্ততঃ॥  8-81-66 (59019) 
প্রতিহত্য তু বেগেন ভীমসেনঃ প্রতাপবান্।
ধনুশ্চিচ্ছেদ সঙ্ক্রুদ্ধো বিব্যাধ চ শিতৈঃ শরৈঃ॥ 8-81-67 (59020) 
সোঽতিবিদ্ধো বলবতা শত্রুণা শত্রুকর্শনঃ।
নিপপাত তদা ভূমৌ কিঞ্চিৎপ্রাণো নরাধিপঃ॥ 8-81-68 (59021) 
ততস্তং বিহ্বলং জ্ঞাৎবা পুত্রস্তব বিশাম্পতে।
অপোবাহ রথেনাজৌ ভীমসেনস্য পশ্যতঃ॥ 8-81-69 (59022) 
শকুনিং বিহ্বলং দৃষ্ট্বা ধার্তরাষ্ট্রাঃ পরাঙ্মুখাঃ।
প্রদুদ্রুবুর্দিশো ভীতা ভীমসেনভয়াৎপ্রভো॥ 8-81-70 (59023) 
সৌবলে নির্জিতে রাজন্ভীমসেনেন ধন্বিনা।
ভয়েন মহতাঽঽবিষ্টঃ পুত্রো দুর্যোধনস্তব। 
অপায়াজ্জবনৈরশ্বৈঃ সাপেক্ষো মাতুলং প্রতি॥  8-81-71 (59024) 
পরাঙ্মুখং তু রাজানং দৃষ্ট্বা সৈন্যানি ভারত।
বিপ্রজগ্মুঃ সমুৎসৃজ্য দ্বৈরথানি সমন্ততঃ॥ 8-81-72 (59025) 
তান্দৃষ্ট্বা বিদ্রুতান্সর্বান্ধার্তরাষ্ট্রান্পরাঙ্মুখান্।
জবেনাভ্যাপতদ্ভীমঃ কিরঞ্শরশতান্বহূন্॥ 8-81-73 (59026) 
তে বধ্যমানা ভীমেন ধার্তরাষ্ট্রাঃ পরাঙ্মুখাঃ।
কর্ণমাসাদ্য সমরে স্থিতা রাজন্সমন্ততঃ॥ 8-81-74 (59027) 
স হি তেষাং মহাবীর্যো দ্বীপোঽভূৎসুমহাবলঃ।
ভিন্ননৌকা যথা রাজন্দ্বীপমাসাদ্য নির্বৃতাঃ॥ 8-81-75 (59028) 
ভবন্তি পুরুষব্যাঘ্র নাবিকাঃ কালপর্যযে।
তথা কর্ণং সমাসাদ্য তাবকাঃ পুরুষর্ষভ॥ 8-81-76 (59029) 
সমাশ্বস্তাঃ স্থিতা রাজন্সম্প্রহৃষ্টাঃ পরস্পরম্।
সমাজগ্মুশ্চ যুদ্ধায় মৃত্যুং কৃৎবা নিবর্তনম্॥ ॥ 8-81-77 (59030) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে একাশীতিতমোঽধ্যায়ঃ॥ 81 ॥






কর্ণপর্ব - অধ্যায় 082

॥ শ্রীঃ ॥

8.82. অধ্যায়ঃ 082 

 -   -  

কর্ণপরাক্রমবর্ণনম্॥ 1 ॥

 -   -  

8-82-0 (59031) 
ধৃতরাষ্ট্র উবাচ। 8-82-0 (5035) 
ততো ভগ্নেষু সৈন্যেষু ভীমসেনেন সংয়ুগে।
দুর্যোধনোঽব্রবীৎকিং নু সৌবলো বাঽপি সঞ্জয়॥ 8-82-1 (59032) 
কর্ণো বা জয়তাং শ্রেষ্ঠো যোধা বা মামকা যুধি।
কৃপো বা কৃতবর্মা বা দ্রৌণির্দুঃশাসনোঽপি বা॥ 8-82-2 (59033) 
অত্যদ্ভুতমহং মন্যে পাণ্ডবেয়স্য বিক্রমম্।
যদেকঃ সমরে সর্বান্যোধয়ামাস মামকান্॥ 8-82-3 (59034) 
যথাপ্রতিজ্ঞং যোধানাং রাধেয়ঃ কৃতবানপি।
কুরূণামথ সর্বেষাং কর্ণঃ শত্রুনিষূদনঃ। 
শর্ম বর্ম প্রতিষ্ঠা চ জীবিতাশা চ সঞ্জয়॥  8-82-4 (59035) 
তদ্ভগ্রং স্ববলং দৃষ্ট্বা কৌন্তেয়েনামিতৌজসা।
ধনুর্দরাণাং প্রবরঃ কর্ণঃ কিমকরোদ্যুধি॥ 8-82-5 (59036) 
পুত্রা বা মম দুর্ধর্ষা রাজানো বা মহারথাঃ।
এতন্মে সর্বমাচক্ষ্ব কুশলো হ্যসি সঞ্জয়॥ 8-82-6 (59037) 
সঞ্জয় উবাচ। 8-82-7 (5036) 
অপরাহ্ণে মহারাজ সূতপুত্রঃ প্রতাপবান্।
জঘান সোমকান্সর্বান্ভীমসেনস্য পশ্যতঃ॥ 8-82-7 (59038) 
ভীমোঽপ্যতিবলং সৈন্যং ধার্তরাষ্ট্রং ব্যপোথয়ৎ॥  8-82-8 (59039) 
দ্রাব্যমাণং বলং দৃষ্ট্বা ভীমসেনেন ধীমতা।
যন্তারমব্রবীৎকর্ণঃ পাঞ্চালানেব মাং বহ॥ 8-82-9 (59040) 
মদ্ররাজস্ততঃ শল্যঃ শ্বেতানশ্বান্মহাজবান্।
প্রাহিণোচ্চেদিপাঞ্চালান্করূশাংশ্চ মহাবলঃ॥ 8-82-10 (59041) 
প্রবিশ্য চ মহৎসৈন্যং শল্যঃ পরবলার্দনঃ।
ন্যযচ্ছত্তুরগান্হৃষ্টো যত্রয়ত্র চ তে রথাঃ॥ 8-82-11 (59042) 
তং রথং মেঘসঙ্কাশং বৈয়াঘ্রপরিবারণম্।
সংদৃশ্য পাণ্ডুপঞ্চালাস্ত্রস্তা হ্যাসন্বিশাম্পতে॥ 8-82-12 (59043) 
ততো রথস্য নিনদঃ প্রাদুরাসীন্মহারণে।
পর্জন্যসমনির্ঘোষঃ পর্বতস্যেব দীর্যতঃ॥ 8-82-13 (59044) 
ততঃ শরশতৈস্তীক্ষণৈঃ কর্ণ আকর্ণনিঃসৃতৈঃ।
জঘান পাণ্ডববলং শতশোঽথ সহস্রশঃ॥ 8-82-14 (59045) 
তং তথা সমরে কর্ম কুর্বাণমপরাজিতম্।
পরিবব্রুর্মহেষ্বাসাঃ পাণ্ডবানাং মহারথাঃ॥ 8-82-15 (59046) 
তং শিখণ্ডী চ ভীমশ্চ ধৃষ্টদ্যুম্নশ্চ পার্ষতঃ।
নকুলঃ সহদেবশ্চ দ্রৌপদেয়াশ্চ সাত্যকিঃ॥ 8-82-16 (59047) 
পরিবব্রুর্জিঘাংসন্তো রাধেয়ং শরবৃষ্টিভিঃ।
সাত্যকিস্তু তদা কর্ণং বিংশত্যা নিশিতৈঃ শরৈঃ॥ 8-82-17 (59048) 
অতাডয়দ্রণে শূরো জত্রুদেশে নরোত্তমঃ।
শিখণ্ডী পঞ্চবিংশত্যা ধৃষ্টদ্যুম্নশ্চ সপ্তভিঃ॥ 8-82-18 (59049) 
দ্রৌপদেয়াশ্চতুঃষষ্ট্যা সহদেবশ্চ সপ্তভিঃ।
নকুলশ্চ শতেনাজৌ কর্ণং বিব্যাধ সায়কৈঃ॥ 8-82-19 (59050) 
ভীমসেনস্তু রাধেয়ং নবত্যা নতপর্বণাম্।
বিব্যাধ সমরে ক্রুদ্ধো জত্রুদেশে মহাবলঃ॥ 8-82-20 (59051) 
অথ প্রহস্যাধিরথির্ব্যাক্ষিপদ্ধনুরুত্তমম্।
মুমোচ নিশিতান্বাণান্পীডয়ন্সুমহাবলঃ॥ 8-82-21 (59052) 
তান্প্রত্যবিধ্যদ্রাধেয়ঃ পঞ্চভিঃ পঞ্চভিঃ শরৈঃ।
সাত্যকেস্তু ধনুশ্ছিত্ৎবা ধ্বজং চ ভরতর্ষভ॥ 8-82-22 (59053) 
তং তথা নবভির্বাণৈরাজঘান স্তনান্তরে।
ভীমসেনং ততঃ ক্রুদ্ধো বিব্যাধ ত্রিংশতা শরৈঃ॥ 8-82-23 (59054) 
সহদেবস্য ভল্লেন ধ্বজং চিচ্ছেদ মারিষ।
সারথিং চ ত্রিভির্বাণৈরাজঘান পরন্তপঃ॥ 8-82-24 (59055) 
বিরথান্দ্রৌপদেয়াংশ্চ চকার ভরতর্ষভ।
অক্ষ্ণোর্নিমেষমাত্রেণ তদদ্ভুতমিবাভবৎ॥ 8-82-25 (59056) 
বিমুখীকৃত্য তান্সর্বাঞ্শরৈঃ সন্নতপর্বভিঃ।
পাঞ্চালানহনঞ্ছূরাংশ্চেদীনাং চ মহারথান্॥ 8-82-26 (59057) 
তে বধ্যমানাঃ সমরে চেদিমৎস্যা বিশাম্পতে।
কর্ণমেকমভিদ্রুত্য শরসঙ্খৈঃ সমার্পয়ন্॥ 8-82-27 (59058) 
তাঞ্জঘান শিতৈর্বাণৈঃ সূতপুত্রো মহারথঃ।
তে বধ্যমানাঃ সমরে চেদিমাৎস্যা বিশাম্পতে। 
প্রাদ্রবন্ত রণে ভীতাঃ সিংহত্রস্তা মৃগা ইব॥  8-82-28 (59059) 
এতদত্যুদ্ভতং কর্ম দৃষ্ট্বানস্মি ভারত।
যদেকঃ সমরে শূরান্সূতপুত্রঃ প্রতাপবান্॥ 8-82-29 (59060) 
যতমানান্পরং শক্ত্যা যোধয়ানাংশ্চ ধন্বিনঃ।
পাণ্ডবেয়ান্মহারাজ শরৈর্বারিতবান্রণে॥ 8-82-30 (59061) 
তত্র ভারত কর্ণস্য লাঘবেন মহাত্মনঃ।
তুতুষুর্দেবতাঃ সর্বাঃ সিদ্ধাশ্চ সহ চারণৈঃ॥ 8-82-31 (59062) 
অপূজয়ন্মহেষ্বাসা ধার্তরাষ্ট্রা নরোত্তমম্।
কর্ণং রথবরশ্রেষ্ঠং শ্রেষ্ঠং সর্বধনুষ্মতাম্॥ 8-82-32 (59063) 
ততঃ কর্ণো মহারাজ দদাহ রিপুবাহিনীম্।
কক্ষমিদ্ধো যথা বহ্নির্নিদাধে জ্বলিতো মহান্॥ 8-82-33 (59064) 
তে বধ্যমানাঃ কর্ণেন পাণ্ডবেয়াস্ততস্ততঃ।
প্রাদ্রবন্ত রণে ভীতাঃ কর্ণং দৃষ্ট্বা মহারথম্॥ 8-82-34 (59065) 
তত্রাক্রন্দো মহানাসীৎপাঞ্চালানাং মহারণে।
বধ্যতাং সায়কৈস্তীক্ষ্ণৈঃ কর্ণচাপবরচ্যুতৈঃ॥ 8-82-35 (59066) 
তেন শব্দেন বিত্রস্তা পাণ্ডবানাং মহাচমূঃ।
কর্ণমেকং রণে যোধং মেনিরে তত্র শাত্রবাঃ॥ 8-82-36 (59067) 
তত্রাদ্ভুতং পুনশ্চক্রে রাধেয়ঃ শত্রুকর্শনঃ।
যদেনং পাণ্ডবাঃ সর্বে ন শেকুরভিবীক্ষিতুম্॥ 8-82-37 (59068) 
জলৌঘঃ পর্বতশ্রেষ্ঠং যথাসাদ্য প্রভিদ্যতে।
তথা তৎপাণ্ডবং সৈন্যং কর্ণমাসাদ্য দীর্যতে॥ 8-82-38 (59069) 
কর্ণোঽপি সমরে রাজন্বিধূমোঽগ্নিরিব জ্বলৎ।
দহংস্তস্থৌ মহাবাহুঃ পাণ্ডবানাং মহাচমূম্॥ 8-82-39 (59070) 
শিরাংসি চ মহারাজ কর্ণাং শ্চৈব সকুণ্ডলান্।
বাহূংশ্চ বীরো বীরাণাং চিচ্ছেদ লঘু চেষুভিঃ॥ 8-82-40 (59071) 
হস্তিদন্তৎসরূন্খঙ্গান্ধ্বজাঞ্শক্তীর্হয়ান্গজান্।
রথাংশ্চ বিবিধান্রাজন্পতাকা ব্যজনানি চ॥ 8-82-41 (59072) 
অক্ষং চ যুগয়োক্ত্রাণি চক্রাণি বিবিধানি চ।
চিচ্ছেদ বহুধা কর্ণো যোধব্রতমনুষ্ঠিতঃ॥ 8-82-42 (59073) 
তত্র ভারত কর্ণেন নিহতৈর্গজবাজিভিঃ।
অগম্যরূপা পৃথিবী মাংসশোণিতকর্দমা॥ 8-82-43 (59074) 
বিষমং চ সমং চৈব হতৈরশ্বপদাতিভিঃ।
রথৈশ্চ কুঞ্জরৈশ্চৈব ন প্রাজ্ঞায়ত কিঞ্চন॥ 8-82-44 (59075) 
নাপি স্বে ন পরে যোধাঃ প্রাজ্ঞায়ন্ত পরস্পরম্।
ঘোরে শরান্ধকারে তু কর্ণাস্ত্রে চ বিজৃম্ভিতে॥ 8-82-45 (59076) 
রাধেয়চাপনির্মুক্তৈঃ শরৈঃ কাঞ্চনভূষণৈঃ।
সঞ্ছাদিতা মহারাজ পাণ্ডবানাং মহারথাঃ॥ 8-82-46 (59077) 
তে পাণ্ডবেয়াঃ সমরে রাধেয়েন পুনঃ পুনঃ।
অভজ্যন্ত মহারাজ যতমানা মহারথাঃ॥ 8-82-47 (59078) 
মৃগসঙ্ঘান্যথা ক্রুদ্ধঃ সিংহো দ্রাবয়তে বনে।
পঞ্চালানাং রথশ্রেষ্ঠান্দ্রাবয়ঞ্শাত্রবাংস্তথা॥ 8-82-48 (59079) 
কর্ণস্তু সমরে যোধাংস্ত্রাসয়ুন্সুমহায়শাঃ।
কালয়ামাস তৎসৈন্যং যথা পশুগণান্বৃকঃ॥ 8-82-49 (59080) 
দৃষ্ট্বা তু পাণ্ডবীং মেনাং ধার্তরাষ্ট্রাঃ পরাঙ্যুখীম্।
তত্রাজগ্মুর্মহেষ্বাসা রুদন্তো ভৈরবাত্রবান্ ॥ 8-82-50 (59081) 
দুর্যোধনো হি রাজেন্দ্র মুদা পরময়া যুতঃ।
বাদয়ামাস সংহৃষ্টো নানাবাদ্যানি সর্বশঃ॥ 8-82-51 (59082) 
পাঞ্চালাশ্চ মহেষ্বাসা ভগ্নাস্তত্র নরোত্তমাঃ।
ন্যবর্তন্ত তদা শূরা মৃত্যুং কৃৎবা নিবর্তনম্॥ 8-82-52 (59083) 
তান্নিবৃত্তান্রণে শূরান্রাধেয়ঃ শত্রুতাপনঃ।
অনেকশো মহারাজ বভঞ্জ পুরুষর্ষভঃ॥ 8-82-53 (59084) 
তত্র ভারত কর্ণেন পাঞ্চালা বিংশতী রথাঃ।
নিহতাঃ সায়কৈঃ ক্রোধাচ্চেদয়শ্চ পরংশতাঃ॥ 8-82-54 (59085) 
কৃৎবা শূন্যান্রথোপস্থান্বাজিপৃষ্ঠাংশ্চ ভারত।
নির্মনুষ্যান্গজস্কন্ধান্পাদাতাংশ্চৈব বিদ্রুতান্॥ 8-82-55 (59086) 
আদিত্য ইব মধ্যাহ্নে দুর্নিরীক্ষ্যঃ পরন্তপঃ।
কালান্তকবপুঃ শূরঃ সূতপুত্রোঽভ্যরাজত॥ 8-82-56 (59087) 
এবমেতন্মহারাজ নরবাজিরথদ্বিপান্।
হৎবা তস্থৌ মহেষ্বাসঃ কর্ণোঽরিগণসূদনঃ॥ 8-82-57 (59088) 
যথা ভূতগণান্হৎবা কালস্তিষ্ঠেন্মহাবলঃ।
তথা স সোমকান্হৎবা তস্থাবেকো মহারথঃ॥ 8-82-58 (59089) 
তত্রাদ্ভুতমপশ্যাম পাঞ্চালানাং পরাক্রমম্।
বধ্যমানাঽপি যৎকর্ণং নাজহূ রণমূর্ধনি॥ 8-82-59 (59090) 
রাজা দুঃশাসনশ্চৈব কৃপঃ শারদ্বতস্তথা।
অশ্বত্থামা কৃতবর্মা শকুনিশ্চ মহাবলঃ। 
ব্যহনন্পাণ্ডবীং সেনাং শতশোঽথ সহস্রশঃ॥  8-82-60 (59091) 
কর্মপুত্রৌ তু রাজেন্দ্র ভ্রাতরৌ সত্যবিক্রমৌ।
নিজঘ্নাতে বলং ক্রুদ্ধৌ পাণ্ডবানামিতস্ততঃ॥ 8-82-61 (59092) 
তত্র যুদ্ধং মহচ্চাসীৎক্রূরং বিশসনং মহৎ॥  8-82-62 (59093) 
তথৈব পাণ্ডবাঃ শূরা ধৃষ্টদ্যুম্নশিখণ্ডিনৌ।
দ্রৌপদেয়াশ্চ সঙ্ক্রুদ্ধা অভ্যঘ্নংস্তাবকং বলম্॥ 8-82-63 (59094) 
এবমেষ ক্ষয়ো বৃত্তঃ পাণ্ডবানাং ততস্ততঃ।
তাবকানামপি রণে ভীমং প্রাপ্য মহাবলম্॥ ॥ 8-82-64 (59095) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে দ্ব্যশীতিতমোঽধ্যায়ঃ॥ 82 ॥






কর্ণপর্ব - অধ্যায় 083

॥ শ্রীঃ ॥

8.83. অধ্যায়ঃ 083 

 -   -  

পার্থচোদনয়া কৃষ্ণেন কর্ণসমীপম্প্রতি রথপ্রাপণম্॥ 1 ॥ শল্যেন কর্ণপ্রোৎসাহনম্॥ 2 ॥ কর্ণেন পার্থপ্রশংসনপূর্বকং তদ্বধপ্রতিজ্ঞা॥ 3 ॥ সঙ্কুলয়ুদ্ধম্॥ 4 ॥

 -   -  

8-83-0 (59096) 
সঞ্জয় উবাচ। 8-83-0 (5037) 
হৎবা তু ফল্গুনঃ সেনাং কৌরবাণাং পৃথক্পৃথক্।
সূতপুত্রস্য সংরম্ভং দৃষ্ট্বা চৈব মহারণে॥ 8-83-1 (59097) 
শোণিতোদাং নদীং কৃৎবা মাংসমজ্জাস্থিপঙ্কিলাম্।
মনুষ্যশীর্ষপাষাণাং হস্ত্যশ্বকৃতরোধসম্॥ 8-83-2 (59098) 
শূরাস্থিত্তয়সঙ্কীর্ণাং কাকগৃধ্রানুনাদিতাম্।
ছত্রহংসপ্লুবোপেতাং বীরবৃক্ষাপহারিণীম্॥ 8-83-3 (59099) 
হারপদ্মাকরবতীমুষ্ণীষবরফেনিলাম্।
ধনুঃশরধ্বজোপেতাং নরক্ষুদ্রকপালিনীম্॥ 8-83-4 (59100) 
চর্মবর্মভ্রমোপেতাং রথোডুপসমাকুলাম্।
জয়ৈষিণাং চ সুতরাং ভীরূণাং চ সুদুস্তরাম্॥ 8-83-5 (59101) 
নদীং প্রাবর্তয়িৎবা চ বীভৎসুঃ পরবীরহা।
বাসুদেবমিদং বাক্যমব্রবীৎপুরুষর্ষভঃ॥ 8-83-6 (59102) 
অর্জুন উবাচ। 8-83-7 (5038) 
এষ কেতূ রণে কৃষ্ণ সূতপুত্রস্য দৃশ্যতে।
ভীমসেনাদয়শ্চৈতে যোধয়ন্তি মহারথম্॥ 8-83-7 (59103) 
এতে দ্রবন্তি পাঞ্চালাঃ কর্মত্রস্তা জনার্দন।
এষ দুর্যোধনো রাজা শ্বেতচ্ছত্রেণ ধার্যতে॥ 8-83-8 (59104) 
কর্ণেন ভগ্নান্পাঞ্চালান্দ্রাবয়ন্বহু শোভতে।
কৃপশ্চ কৃতবর্মা চ দ্রৌণিশ্চৈব মহারথঃ॥ 8-83-9 (59105) 
এতে রক্ষন্তি রাজানং সূতপুত্রেণ রক্ষিতাঃ।
অবধ্যমানাস্তেঽস্মাভির্যোধয়িষ্যন্তি সোমকান্॥ 8-83-10 (59106) 
এষ শল্যো রথোপস্থে রশ্মিসঙ্গ্রাহকোবিদঃ।
সূতপুত্ররথং কৃষ্ণ বাহয়ন্বহু শোভতে॥ 8-83-11 (59107) 
তত্র মে বুদ্ধিরুৎপন্না বাহয়াত্র রথং মম।
নাহৎবা সমরে কর্ণং নিবর্তিষ্যে কথঞ্চন॥ 8-83-12 (59108) 
মা স্ম কর্ণো রণে পার্থান্সৃঞ্জয়াংশ্চ মহারথান্।
নিঃশেষান্সমরে কুর্যাৎপশ্যতাং নো জনার্দন॥ 8-83-13 (59109) 
সঞ্জয় উবাচ। 8-83-14 (5039) 
ততঃ প্রায়াজ্জবেনাশু কেশবস্তব বাহিনীম্।
কর্ণং প্রতি মহেষ্বাসং দ্বৈরথে সব্যসাচিনঃ॥ 8-83-14 (59110) 
স প্রয়াতো রথেনাশু কৃষ্ণো রাজন্মহাহবে।
আশ্বাসয়ন্রণে চাশু পাণ্ডুসৈন্যানি সর্বশঃ॥ 8-83-15 (59111) 
রথঘোষস্ততস্তস্য পাণ্ডবস্য বভূব হ।
বাসবাস্ত্রনিপাতেন পর্বতেষ্বিব মারিষ॥ 8-83-16 (59112) 
মহতা রথঘোষেণ পাণ্ডবঃ সত্যবিক্রমঃ।
অভ্যযাদপ্রমেয়াত্মা নির্জয়ংস্তব বাহিনীম্॥ 8-83-17 (59113) 
তমায়ান্তং সমীক্ষ্যৈব শ্বেতাশ্বং কৃষ্ণসারথিম্।
মদ্ররাজোঽব্রবীৎকর্ণং কেতুং দৃষ্ট্বা মহাত্মনঃ॥ 8-83-18 (59114) 
অয়ং স রথ আয়াতি শ্বেতাশ্বঃ কৃষ্ণসারথিঃ।
নিঘ্নন্নমিত্রান্সমরে যং কর্ণ পরিপৃচ্ছসি॥ 8-83-19 (59115) 
এষ তিষ্ঠতি কৌন্তেয়ঃ সংস্পৃশন্গাণ্ডিবং ধনুঃ।
তং হনিষ্যসি চেদদ্য তন্নঃ শ্রেয়ো ভবিষ্যতি॥ 8-83-20 (59116) 
ধনুর্জ্যা চন্দ্রতারাঙ্কা পতাকাকিঙ্কিণীয়ুতা।
পশ্য কর্ণার্জুনস্যৈষা সৌদামন্যম্বরে যথা॥ 8-83-21 (59117) 
এষ ধ্বজাগ্রে পার্থস্য প্রেক্ষমাণঃ সমন্ততঃ।
দৃশ্যতে বানরো ভীমো বীক্ষতাং ভয়বর্ধনঃ॥ 8-83-22 (59118) 
এতচ্চক্রং গদা শঙ্খঃ শার্ঙ্গং কৃষ্ণস্য চ প্রভো।
দৃশ্যতে পাণ্ডবরথে বাহয়ানস্য বাজিনঃ॥ 8-83-23 (59119) 
এতৎকূজতি গাণ্ডীবং বিসৃষ্টং সব্যসাচিনা।
এতে হস্তবতা মুক্তা ঘ্নন্ত্যমিত্রাঞ্শিতাঃ শরাঃ॥ 8-83-24 (59120) 
বিশালায়ততাম্রাক্ষৈঃ পূর্ণচন্দ্রনিভাননৈঃ।
এষা ভূঃ কীর্যতে রাজ্ঞাং শিরোভিরপলায়িনাম্॥ 8-83-25 (59121) 
এতে পরিঘসঙ্কাশাঃ পুণ্যগন্ধানুলেপনাঃ।
উদ্ধতা রণশূরাণাং পাত্যন্তে সায়ুধা ভুজাঃ॥ 8-83-26 (59122) 
নিরস্তজিহ্বা নেত্রান্তা বাজিনঃ সহ সাদিভিঃ।
পতিতাঃ পাত্যমানাশ্চ ক্ষিতৌ ক্ষীণা বিশেরতে॥ 8-83-27 (59123) 
এতে পর্বতশৃঙ্গাণাং তুল্যা হৈমবতা গজাঃ।
সঞ্ছিন্নকুম্ভাঃ পার্থেন প্রপতন্ত্যদ্রয়ো যথা॥ 8-83-28 (59124) 
গন্ধর্বনগরাকারা রথা হতনরেশ্বরাঃ।
বিমানাদিব পুণ্যান্তে স্বর্গিণো নিপতন্ত্যমী॥ 8-83-29 (59125) 
ব্যাকুলীকৃতমত্যর্থং পশ্য সৈন্যং কিরীটিনা।
নানামৃগসহস্রাণাং যূথং কেসরিণা যথা॥ 8-83-30 (59126) 
ৎবামভিপ্রেপ্সুরায়াতি কর্ণ নিঘ্নন্বরান্রথান্।
অসজ্জমানো রাধেয় তং যাহি প্রতি ভারত॥ 8-83-31 (59127) 
এষা বিদীর্যতে সেনা ধার্তরাষ্ট্রী সমন্ততঃ।
অর্জুনস্য ভয়াত্তূর্ণং নিঘ্নতঃ শাত্রবান্বহূন্॥ 8-83-32 (59128) 
বর্জয়ন্সর্বসৈন্যানি ৎবরতে হি ধনঞ্জয়ঃ।
ৎবদর্থমিতি মন্যেঽহং যথাস্যোদীর্যতে বপুঃ॥ 8-83-33 (59129) 
ন হ্যবস্থাস্যতে পার্থো যুয়ুৎসুঃ কেনচিৎসহ।
ৎবামৃতে ক্রোধদীপ্তো হি পীড্যমানে বৃকোদরে॥ 8-83-34 (59130) 
বিরথং ধর্মরাজং তু দৃষ্ট্বা সুদৃঢবিক্ষতম্।
শিখণ্ডিনং সাত্যকিং চ ধৃষ্টদ্যুম্নং চ পার্ষতম্॥ 8-83-35 (59131) 
দ্রৌপদেয়ান্যুধামন্যুমুত্তমৌজসমেব চ।
নকুলং সহদেবং চ বশগাংস্তে সমীক্ষ্য তু॥ 8-83-36 (59132) 
সহসৈকরথঃ পার্থস্ৎবামভ্যেতি পরন্তপঃ।
ক্রোধরক্তেক্ষণঃ ক্রুদ্ধো জিঘাংসুঃ সর্বপার্থিবান্॥ 8-83-37 (59133) 
ৎবরিতোঽভিপতত্যস্মাংস্ত্যক্ৎবা সৈন্যান্যসংশয়ম্।
ৎবং কর্ণ প্রতিয়াহ্যেনং নাস্ত্যন্যো হি ধনুর্ধরঃ॥ 8-83-38 (59134) 
ন তং পশ্যামি লোকেঽস্মিংস্ৎবত্তো হ্যন্যং ধনুর্ধরম্।
অর্জুনং সমরে ক্রুদ্ধং যো বেলামিব বারয়েৎ॥ 8-83-39 (59135) 
ন চাস্য রক্ষাং পশ্যামি পার্শ্বতো ন চ পৃষ্ঠতঃ।
এক এবাভিয়াতি ৎবাং পশ্য সাফল্যমাত্মনঃ॥ 8-83-40 (59136) 
ৎবং হি কৃষ্ণৌ রণে শক্তো যোদ্ধুমেতৌ পরন্তপৌ।
তবৈব ভারো রাধেয় প্রত্যুদ্যাহি ধনঞ্জয়ম্॥ 8-83-41 (59137) 
সমানো হ্যসি ভীষ্মেণ দ্রোমদ্রৌণিকৃপেণ চ।
সব্যসাচিনমায়ান্তং নিবারয় মহারণে॥ 8-83-42 (59138) 
লেলিহানং যথা সর্পং গর্জন্তমৃষভং যথা।
বনস্থিতং যথা ব্যাঘ্রং জহি কর্ণ ধনঞ্জয়ম্॥ 8-83-43 (59139) 
এতে দ্রবন্তি সমরান্নিরপেক্ষা নরাধিপাঃ।
অর্জুনস্য ভয়ত্রস্তা ধার্তরাষ্ট্রা মহাবলাঃ॥ 8-83-44 (59140) 
দ্রবতামথ তেষাং তু নান্যোঽস্তি যুধি মানবঃ।
ভয়হা যো ভবেদ্বীরস্ৎবামৃতে সূতনন্দন॥ 8-83-45 (59141) 
এতে ৎবাং কুরবঃ সর্বে দ্বীপমাসাদ্য সংয়ুগে।
ধিষ্ঠিতাঃ পুরুষব্যাঘ্র ৎবত্তঃ শরণকাঙ্ক্ষিণঃ॥ 8-83-46 (59142) 
বৈদেহাম্বষ্ঠকাম্ভোজাস্তথা নগ্নজিতস্ৎবয়া।
গান্ধারাশ্চ যয়া ধৃত্যা জিতাঃ সঙ্খ্যে সুদুর্জয়াঃ। 
তাং ধৃতিং কুরুরাধেয় ততঃ প্রত্যেহি পাণ্ডবম্॥  8-83-47 (59143) 
বাসুদেবং চ বার্ষ্ণেয়ং প্রীয়মাণং কিরীটিনা।
প্রত্যুদ্যাহি মহাবাহো পৌরুষে মহতি স্থিতঃ॥ 8-83-48 (59144) 
কর্ণ উবাচ। 8-83-49 (5040) 
প্রকৃতিস্থোঽসি মে শল্য ইদানীং সম্মতস্তথা।
প্রতিভাসি মহাবাহো অভীতশ্চ ধনঞ্জয়াৎ॥ 8-83-49 (59145) 
পশ্য বাহ্বোর্বলং মেঽদ্য শিক্ষিতস্য চ পশ্য মে।
একোঽদ্য নিহনিষ্যামি পাণ্ডবানাং মহাচমূম্॥ 8-83-50 (59146) 
কৃষ্ণৌ চ পুরুষব্যাঘ্র ততঃ সত্যং ব্রবীমি তে।
নাহৎবা যুধি তৌ বীরৌ ব্যপয়াস্যে কথঞ্চন॥ 8-83-51 (59147) 
শিশ্যে বা নিহতস্তাভ্যামনিত্যো হি রণে জয়ঃ।
কৃতার্থোঽদ্য ভবিষ্যামি হৎবা বাপ্যথ বা হতঃ॥ 8-83-52 (59148) 
শল্য উবাচ। 8-83-53 (5041) 
অজয়্যমেনং প্রবদন্তি যুদ্ধে
মহারথাঃ কর্ণ রথপ্রবীরম্। 
একাকিন কিমু কৃষ্ণাভিগুপ্তং
বিজেতুমেনং ক ইহোৎসহেত॥  8-83-53 (59149) 
কর্ণ উবাচ। 8-83-54 (5042) 
নৈতাদৃশো জাতু বভূব লোকে
রথোত্তমো যাবদুপশ্রুতং নঃ। 
তমীদৃশং প্রতিয়োৎস্যামি পার্থং
মহাহবে পশ্য চ পৌরুষং মে ॥  8-83-54 (59150) 
রণে চরত্যেষ রথপ্রবীরঃ
সিতৈর্হয়ৈঃ কৌরবরাজপুত্রঃ। 
স বাঽদ্য মাং নেষ্যতি কৃচ্ছ্রমেত--
ৎকর্ণোঽস্যান্তেঽপ্যত্র ভবেৎসমর্থঃ॥  8-83-55 (59151) 
অস্বেদিনৌ রাজপুত্রস্য হস্তা--
ববেপমানৌ জাতকিণৌ বৃহন্তৌ। 
দৃঢায়ুধঃ কৃতিমান্ক্ষিপ্রহস্তো
ন পাণ্ডবেয়েন সমোঽস্তি যোধঃ॥  8-83-56 (59152) 
গৃহ্ণাত্যনেকানপি কঙ্কপত্রা--
নেকং যথা তান্প্রতিয়োজ্য চাশু। 
তে ক্রোশমাত্রে নিপতন্ত্যমোধাঃ
কস্তেন যোধোঽস্তি সমঃ পৃথিব্যাম্॥  8-83-57 (59153) 
অতোষয়ৎস্বাণ্ডবে যো হুতাশং
কৃষ্ণদ্বিতীয়োঽতিরথস্তরস্বী। 
লেভে চক্রং যত্র কৃষ্ণো মহাত্মা
ধনুর্গাণ্ডীবং পাণ্ডবঃ সব্যসাচী॥  8-83-58 (59154) 
শ্বেতাশ্বয়ুক্তং চ সুঘোষমুগ্রং
রথং মহাবাহুরদীনসৎবঃ। 
মহেষুধী চাক্ষয়ে দিব্যরূপে
শস্ত্রাণি দিব্যানি চ হব্যবাহাৎ॥  8-83-59 (59155) 
যস্ৎবিন্দ্রলোকে নিজঘান দৈত্যা--
নসঙ্খ্যেয়ান্কালকেয়াংশ্চ সর্বান্। 
লেভে শঙ্খং দেবদত্তং স্ম তত্র
কো নাম তেনাভ্যধিকঃ পৃথিব্যাম্॥  8-83-60 (59156) 
মহাদেবং তোষয়ামাস যোঽস্ত্রৈঃ
সাক্ষাৎসুয়ুদ্ধেন মহানুভাবঃ। 
লেভে ততঃ পাশুপতং সুঘোরং
ত্রৈলোক্যসংহারকরং মহাস্ত্রম্॥  8-83-61 (59157) 
পৃথক্পৃথগ্লোকপালাঃ সমেতা
দদুর্মহাস্ত্রাণ্যপ্রমেয়াণি সঙ্খ্যে। 
যৈস্তাঞ্জঘানাশু রণে নৃসিংহঃ
সকালকেয়ানসুরান্সমেতান্॥  8-83-62 (59158) 
তথা বিরাটস্য পুরে সমেতা--
ন্সর্বানস্মানেকরথেন জিৎবা। 
জহার তদ্রোধনমাজিমধ্যে
বস্ত্রাণি চাদত্ত মহারথেভ্যঃ॥  8-83-63 (59159) 
তমীদৃশং বীর্যগুণোপপন্নং
কৃষ্ণদ্বিতীয়ং পরমং নৃপাণাম্। 
তমাহ্বয়ন্সাহসমুত্তমং বৈ
জানে স্বয়ং সর্বলোকস্য শল্য॥  8-83-64 (59160) 
অনন্তবীর্যেণ চ কেশবেন
নারায়ণেনাপ্রতিমেন গুপ্তঃ। 
বর্ষায়ুতৈর্যস্য গুণা ন শক্যা
বক্তুং সমেতৈরপি সর্বলোকৈঃ॥  8-83-65 (59161) 
মহাত্মনঃ শঙ্খচক্রাসিপাণে--
র্বিষ্ণোর্জিষ্ণোর্বসুদেবাত্মজস্য। 
ভয়ং ন মে জায়তে সাধ্বসং চ
দৃষ্ট্বা কৃষ্ণাবেকরথে সমেতৌ॥  8-83-66 (59162) 
অতীবায়ং ধনুষি রাজপুত্রে--
ষ্বতীবান্যান্কেশবশ্চক্রয়ুদ্ধে। 
এবংবিধৌ পাণ্ডববাসুদেবৌ
চলেৎস্বদেশাদ্বিমবান্ন কৃষ্ণৌ॥  8-83-67 (59163) 
উভৌ হি শূরৌ বলিনৌ দৃঢায়ুধৌ
মহারথৌ সংহননোপপন্নৌ। 
এতৌ বীরৌ নরবীরৌ সমেতৌ
স্থানাচ্চ্যুতৌ দেবকুমাররূপৌ॥  8-83-68 (59164) 
অগ্র্যাদিত্যাবিন্দ্রবৃহস্পতী বা
যমান্তকৌ বা শত্রিপূষণৌ বা। 
ভগাংশমিত্রাবরুণাবশ্বিনৌ বা
মরুদ্গণৌ বা বসবঃ সমেতাঃ।
ব্যস্তাঃ সমস্তাশ্চ যুধা ন শক্তা
জেতুং প্রসহ্যার্জুনং চাচ্যুতং চ॥  8-83-69 (59165) 
এতৌ হি তাবর্জুনবাসুদেবৌ
কোঽন্যঃ প্রতীয়ান্মদৃতে তু শল্য॥  8-83-70 (59166) 
সর্বেষাং বৃষ্ণিবীরাণাং কৃষ্ণে লক্ষ্মীঃ প্রতিষ্ঠিতা।
সর্বেষাং পাণ্ডুপুত্রাণাং জয়ঃ পার্থে প্রতিষ্ঠিতঃ॥ 8-83-71 (59167) 
তাবুভৌ পুরুষব্যাঘ্রৌ সমানে স্যন্দনে স্থিতৌ।
মামেকমভিয়োদ্ধারৌ সুজাতং বত শল্য মে॥ 8-83-72 (59168) 
নৈতচ্চিরং ক্ষিপ্রমিমং রথং মে
প্রবর্তয়ৈতাবভিয়ামি চৈবম্। 
অস্মিন্মুহূর্তে নিহতৌ পশ্য কৃষ্ণৌ
তাভ্যাং হতং বা যুধি মাং রিপুভ্যাম্॥  8-83-73 (59169) 
এবং ব্রুবাণঃ সহসা মহারথ--
স্ৎবভ্যদ্রবৎপাণ্ডবং সূতপুত্রঃ॥  8-83-74 (59170) 
অভ্যেত্য পুত্রেণ তবাভিনন্দিতাঃ
সমেত্য চোক্তাঃ কুরুবীরসত্তমাঃ। 
কৃপশ্চ ভোজশ্চ মহারথাবুভৌ
তথৈব গান্ধারপতিঃ সহানুজঃ।
গুরোঃ সুতস্তস্য তবাত্মজাস্তথা
পদাতিসঙ্ঘা দ্বিরদাস্তথা তদা॥  8-83-75 (59171) 
নিরুধ্যতাভিদ্রবতাচ্যুতার্জুনৌ
শ্রমেণ সংয়োজয়তাশু সর্বশঃ। 
যথা ভবদ্ভির্ভৃশবিক্ষতাবুভৌ
সুখেন হন্যান্মম বাহিনীপতিঃ॥  8-83-76 (59172) 
তথেতি চোক্ৎবা ৎবরিতাঃ স্ম তেঽর্জুনং
জিঘাংসবো বীরতরাঃ সমায়যুঃ। 
শরৈশ্চ জঘ্নুর্যুধি তং মহারথা
ধনঞ্জয়ং কর্ণনিদেশকারিণঃ।
নদীনদং ভূরিজলো মহার্ণবো
যথা তথা তান্সমরেঽর্জুনোঽগ্রসৎ॥  8-83-77 (59173) 
ন সন্দধানো ন তথা শরোত্তমান্
প্রমুঞ্চমানো রিপুভিঃ প্রদৃশ্যতে। 
ধনঞ্জয়াস্তৈঃ স্ম শরৈর্বিদারিতা
হতা নিপেতুর্নরবাজিকুঞ্জরাঃ॥  8-83-78 (59174) 
শরার্চিষং গাণ্ডিবচারুমণ্ডলং
যুগান্তসূর্যপ্রতিমানতেজসম্। 
ন কৌরবাঃ শেকুরুদীক্ষিতুং জয়ং
যথা রবিং ব্যাধিতচক্ষুষো জনাঃ॥  8-83-79 (59175) 
শরোত্তমান্সম্প্রহিতান্মহারথৈ
শ্চিচ্ছেদ পার্থঃ প্রহসঞ্ছরৌধৈঃ। 
ভূয়শ্চ তানহনদ্বাণসঙ্ঘান্
গাণ্ডীবধন্বায়তপূর্ণমণ্ডলম্॥  8-83-80 (59176) 
যথোগ্ররশ্মিঃ শুচিশুক্রমধ্যগঃ
সুখং বিবস্বান্হরতে জলৌঘান্। 
তথার্জুনো বাণগণান্নিরস্য
দদাহ সেনাং তব পার্থিবেন্দ্র॥  8-83-81 (59177) 
তমভ্যধাবদ্বিসৃজন্কৃপঃ শরাং--
স্তথৈব ভোজস্তব চাত্মজঃ স্বয়ম্। 
মহারথো দ্রোণসুতশ্চ সায়কৈ--
রবাকিরংস্তোয়ধরা যথাঽচলম্॥  8-83-82 (59178) 
জিঘাংসুভিস্তান্কুশলৈঃ শরোত্তমান্
মহাত্মভিঃ সম্প্রহিতান্প্রয়ত্নতঃ। 
শরৈঃ প্রতিচ্ছেদ স পাণ্ডবস্ৎবরন্
পরান্বিনির্ভিদ্য চ তাংস্ত্রিভিস্ত্রিভিঃ॥  8-83-83 (59179) 
স গাণ্ডিবব্যায়তপূর্ণমণ্ডল--
স্তপন্রিপূনর্জুনভাস্করো বভৌ। 
শরোগ্রশ্মিঃ শুচিশুক্রমধ্যগো
যথৈব সূর্যঃ পরিবেয়বাংস্তথা॥  8-83-84 (59180) 
অথাগ্র্যবাণৈর্দশভির্ধনঞ্জয়ং
পরাভিনদ্দোণসুতোঽচ্যুতং ত্রিভিঃ। 
চতুর্ভিরশ্বাংশ্চতুরঃ কপিং ততঃ
শরৈশ্চ নারাচবরৈরবাকিরৎ॥  8-83-85 (59181) 
তথা ততঃ প্রস্ফুরদস্য কার্মুকং
ত্রিভিঃ শরৈর্যন্তৃশিরশ্চকর্ত হ। 
হয়াংশ্চতুর্ভিশ্চতুরস্ত্রিভির্ধ্বজং
ধনঞ্জয়ো দ্রৌণিরথাদপাতয়ৎ॥  8-83-86 (59182) 
স রোষপূর্ণো হ্মতিবজ্রহাটকৈ---
রলঙ্কৃতং তক্ষকভোগবর্চসম্। 
স তদ্বধে কার্মুকমন্যদাদদে
যথা মহাহিপ্রবরং তথৈব চ॥  8-83-87 (59183) 
স্বমায়ুধং চাপি বিকীর্য ভূতলে
ধনুশ্চ কৃৎবা সগুণং গুণাধিকঃ। 
সমানয়ংসল্তাবজিতৌ নরোত্তমৌ
শরোত্তমৈর্দ্রৌণিরবিধ্যদন্তিকাৎ॥  8-83-88 (59184) 
কৃপশ্চ ভোজশ্চ তবাত্মজশ্চ তে
শরৈরনেকৈর্যুধি পাণ্ডবর্ষভম্। 
মহারথাঃ সংয়ুগমূর্ধনি স্থিতা--
স্তমোনুদং বারিধরা ইবাপতন্॥  8-83-89 (59185) 
কৃপস্য পার্থঃ শরং শরাসনং
হয়ান্ধ্বজান্সারধিমেব পত্রিভিঃ। 
[সমার্পয়দ্বাহুসহস্রবিক্রম--
স্তথা যথা বজ্রধরঃ পুরা বলেঃ॥  8-83-90 (59186) 
স পার্থবাণৈর্বিনিপাতিতায়ুধো
ধ্বজাবমর্দে চ কৃতে মহাহবে। 
কৃতঃ কৃপো বাণসহস্রয়নিতো
যথাপগেয়ঃ প্রথমং কিরীটিনা॥]  8-83-91 (59187) 
শরৈঃ প্রচিচ্ছেদ তবাত্মজস্য
ধ্বজং ধনুশ্চ প্রচকর্ত নর্দতঃ। 
জঘান চাশ্বান্কৃতবর্মণঃ শুভান্
ধ্বজং চ চিচ্ছেদ তবাত্মজস্য হ॥  8-83-92 (59188) 
সবাজিসূতেষ্বসনান্সকেতনা--
ঞ্জয়ান নাগাশ্বরথাংশ্চ স ৎবরন্। 
ততঃ প্রকীর্ণং সুমহদ্বলং তব
প্রপীডিতং সবিতুরিবৌজসা ভৃশম্॥  8-83-93 (59189) 
ততোঽর্জুনস্বাশু রথেন কেশব--
শ্চকার শত্রূনপসব্যমাতুরান্। 
ততঃ প্রয়াতং ৎবরিতং ধনঞ্জয়ং
শতক্রতুং বৃত্রনিজঘ্রুষং যথা।
সমন্বধাবন্পুনরুত্থিতৈর্ধ্বজৈ
রথৈঃ সুয়ুক্তৈরপরে যুয়ুৎসবঃ॥  8-83-94 (59190) 
অথাভিসৃত্য প্রতিবার্য চাহিতান্
ধনঞ্জয়স্যানুচরান্মহারথাঃ। 
শিখণ্ডিশৈনেয়যমাঃ শিতৈঃ শরৈ---
র্বিদারয়ন্তো ব্যনদন্সুভৈরবম্॥  8-83-95 (59191) 
ততোঽভিজঘ্নুঃ কুপিতাঃ পরস্পরং
শরৈস্তদাঞ্চোগতিভিঃ সুতেজনৈঃ। 
কুরুপ্রবীরাঃ সহ পৃঞ্জয়ৈর্যথা
সুরারয়ো দেবপতিং যথা তথা॥  8-83-96 (59192) 
জয়েপ্সবঃ স্বর্গমনায় চোৎসুকাঃ
পতন্তি নাগাশ্বরথাঃ পরন্তপ। 
তথৈব সর্বে বহবশ্চ বিব্যধুঃ
শরৈঃ সুমুক্তৈরিতরেতরং পৃথক্॥  8-83-97 (59193) 
শরান্ধকারে তু মহাত্মভিঃ কৃতে
মহামৃধে যোধবরৈঃ পরস্পরম্। 
চতুর্দিশো বৈ বিদিশশ্চ পার্থিব
প্রভা চ সূর্যস্য তমোবৃতাঽভবৎ॥ ॥  8-83-98 (59194) 
 
ইতি শ্রীমন্মহাভারতে কর্ণপর্বণি ত্র্যশীতিতমোঽধ্যায়ঃ॥ 83 ॥

 -   -  

8-83-81 শুচিশুকয়োঃ আষাঢজ্যেষ্ঠয়োর্মধ্যে গতঃ॥ 8-83-94 তথার্জুনস্যাবিরথেন কেশব ইতি খ.ট.পাঠঃ। অথার্জুনস্যাধিরথেশ্চ কেশব ইতি ক.ঙ.পাঠঃ॥ 8-83-83 ত্র্যশীতিতমোঽধ্যায়ঃ॥





কর্ণপর্ব - অধ্যায় 084

॥ শ্রীঃ ॥

8.84. অধ্যায়ঃ 084 

 -   -  

সঙ্কুত ॥ 1 ॥

 -   -  

8-84-0 (59195) 
সঞ্জয় উবাচ। 8-84-0 (5043) 
প্রবরৈর্বলৈর্ভীমমভিদ্রুতম্।
 কৌন্তেয়মুস্থিহীর্ষুর্ধনঞ্জয়ঃ॥ 8-84-1 (59196) 
 সেনাং মারত সায়কৈঃ।
 পরবীরান্ধনঞ্জয়ঃ॥ 8-84-2 (59197) 
 শরজালানি ভাগশঃ।
অদৃশ্যন্ত তথান্যে চ নিজঘ্নুস্তব বাহিনীম্॥ 8-84-3 (59198) 
স পক্ষিসঙ্ঘাচরিতমাকাশং পূরয়ঞ্শরৈঃ।
ধনঞ্জয়ো মহাবাহুঃ কুরূণামন্তকোঽময়ৎ  8-84-4 (59199) 
ততো ভল্লৈঃ ক্ষুরপ্রৈশ্চ নারাচৈর্বিমলৈরপি।
গাত্রাণি প্রাচ্ছিনৎপার্থঃ শিরাংসি চ চকর্ত হ॥ 8-84-5 (59200) 
ছিন্নগাত্রৈর্বিকবচৈর্বিশিরস্কৈঃ সমন্ততঃ।
পাতিতৈশ্চ পতদ্ভিশ্চ যোধৈরাসীৎসমাবৃতা॥ 8-84-6 (59201) 
ধনঞ্জয়শরাভ্যস্তৈঃ স্যন্দনাশ্বরথদ্বিপৈঃ।
সঞ্ছিন্নভিন্নবিধ্বস্তৈর্ব্যঙ্গাঙ্গাবয়বৈঃ স্তৃতা। 
গতসৎবৈঃ সসৎবৈশ্চ সংবৃতাঽঽসীদ্বসুন্ধরা॥  8-84-7 (59202) 
সুদুর্গমা সুবিষমা ঘোরাঽত্যর্থং সুদুর্দৃশা।
রণভূমিরভূদ্রাজন্মহাবৈতরণী যথা॥ 8-84-8 (59203) 
ঈষাচক্রাক্ষভল্লৈশ্চ ব্যশ্বৈঃ সাশ্বৈশ্চ যুধ্যতাম্।
সসূতৈর্হতসূতৈশ্চ রথৈঃ স্তীর্ণাঽভবন্মহী॥ 8-84-9 (59204) 
সুবর্ণবর্মসন্নাহৈর্যোধৈঃ কনকমালিভিঃ।
আস্থিতাঃ ক্লৃপ্তবর্মাণো ভদ্রা নিত্যমদা দ্বিপাঃ॥ 8-84-10 (59205) 
ক্রুদ্ধাঃ ক্রুরৈর্মহামাত্রৈঃ প্রেষিতার্জুনমভ্যযুঃ।
চতুঃ শতা রথবরা হতাঃ পেতুঃ কিরীটিনা॥ 8-84-11 (59206) 
পর্যস্তানীব শৃঙ্গাণি সসৎবানি মহাগিরেঃ।
ধনঞ্জয়শরাভ্যস্তৈঃ স্তীর্ণা ভূর্বরবারণৈঃ॥ 8-84-12 (59207) 
সমন্তাজ্জলদপ্রখ্যান্বারণান্মদবর্ষিণঃ।
অভিপেদেঽর্জুনরথো ঘনান্ভিন্দন্নিবাংশুমান্॥ 8-84-13 (59208) 
হতৈর্গজমনুষ্যাশ্বৈর্ভিন্নৈশ্চ বহুধা রথৈঃ।
বিশস্ত্রয়ন্ত্রকবচৈর্যুদ্ধশৌণ্ডৈর্গতাসুভিঃ। 
উপবিদ্ধায়ুধৈর্মার্গঃ স্তীর্ণোঽভূৎফল্গুনেন বৈ॥  8-84-14 (59209) 
বিস্ফারিতং চ গাণ্ডীবমত্যাসীদ্ভৈরবস্বনম্
সুঘোষং বজ্রনিষ্পেষং স্তনয়ন্নিব তোয়দঃ॥  8-84-15 (59210) 
ততঃ প্রাদীর্যত চমূর্ধনঞ্জয়শরাহতা।
মহাবাতসমাবিদ্ধা মহানৌরিব সাগরে॥ 8-84-16 (59211) 
নানারূপাঃ প্রাণহরাঃ শরা গাণ্ডীবচোদিতাঃ।
অলাতোল্কাশনিপ্রখ্যাস্তব সৈন্যং বিনির্দহন্॥ 8-84-17 (59212) 
মহাগিরৌ বেণুবনং নিশি প্রজ্বলিতং যথা।
তথা তব মহাসৈন্যং প্রাস্ফুরচ্ছরপীডিতম্॥ 8-84-18 (59213) 
তদ্বিনষ্টং সুবিধ্বস্তং তব সৈন্যং কিরীটিনা।
হতপ্রবিহতং বাণৈঃ সর্বতঃ প্রদ্রুতং দিশঃ॥ 8-84-19 (59214) 
সশ্বাপদা মৃগগণা দাবাগ্নিত্রাসিতা যথা।
কুরবঃ পর্যবর্তন্ত নির্দগ্ধাঃ সব্যসাচিনা॥ 8-84-20 (59215) 
উৎসৃজ্য চ মহাবাহুং ভীমসেনং তথা রণে।
বলং কুরূণামুদ্বিগ্নং সর্বমাসীৎপরাঙ্মুখম্॥ 8-84-21 (59216) 
ততঃ কুরুষু ভগ্নেষু বীভৎসুরপরাজিতঃ।
ভীমসেনং সমাসাদ্য মুহূর্তং সোঽভ্যবর্তত॥ 8-84-22 (59217) 
সমাগম্য চ ভীমেন মন্ত্রয়িৎবা চ ফল্গুনঃ।
বিশল্যমরুজং চাস্মৈ কথয়িৎবা যুধিষ্ঠিরম্॥ 8-84-23 (59218) 
ভীমসেনাভ্যনুজ্ঞাতস্ততঃ প্রায়াদ্ধনঞ্জয়ঃ।
নাদন্রথঘোষেণ পৃথিবীং দ্যাং চ ভারত॥ 8-84-24 (59219) 
ততঃ পরিবৃতো বীরৈর্দশভিঃ শত্রুতাপনঃ।
দুঃশাসনাদবরজৈস্তব পুত্রৈর্ধনঞ্জয়ঃ॥ 8-84-25 (59220) 
তে তমভ্যর্দয়ন্বাণৈরুল্কাভিরিব কুঞ্জরম্।
আততেষ্বসনা বীরা নৃত্যন্ত ইব ভারত॥ 8-84-26 (59221) 
অপসব্যাংস্তু তাংশ্চক্রে রথেন মধুসূদনঃ।
নিয়ুক্তান্হি স তান্মেনে যমায়াশু কিরীটিনা॥ 8-84-27 (59222) 
তথান্যে প্রাণদন্মূঢাঃ পরাঙ্মুখমিবার্জুনম্॥  8-84-28 (59223) 
তেষাং নানদতাং কেতূনশ্বাংশ্চাপানি সারথীন্।
নারাচৈরর্ধচন্দ্রৈশ্চ ক্ষিপ্রং পার্থো ন্যকৃন্তত॥ 8-84-29 (59224) 
*অথান্যৈর্দশভির্ভল্লৈঃ শিরাংস্যেষামপাতয়ৎ।
রোষসংরক্তনেত্রাণি সন্দষ্টৌষ্ঠানি ভূতলে॥ 8-84-30 (59225) 
তেষাং বক্রাণি বিবভুর্ব্যোম্নি তারাগণা ইব॥  8-84-31 (59226) 
তাংস্তু ভল্লৈর্মহাবেগৈর্দশভির্দশ কৌরবান্।
রুক্মাঙ্গদাব্রুক্মপুঙ্খৈর্হৎবা প্রায়াদমিত্রহা॥ ॥ 8-84-32 (59227) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে চতুরশীতিতমোঽধ্যায়ঃ॥ 84 ॥

 -   -  

8-84-* অত্রার্জুনকৃতং দশধৃতরাষ্ট্রপুত্রহননং বিচারণীয়ম্। 8-84-17 বিনির্দহন্নিত্যত্রাডভাব আষেঃ॥ 8-84-84 চতুরশীতিতমোঽধ্যায়ঃ॥





কর্ণপর্ব - অধ্যায় 085

॥ শ্রীঃ ॥

8.85. অধ্যায়ঃ 085 

 -   -  

সঙ্কুলয়ুদ্ধম্॥ 1 ॥

 -   -  

8-85-0 (59228) 
সঞ্জয় উবাচ। 8-85-0 (5044) 
তমায়ান্তং মহাবেগৈরশ্বৈঃ কপিবরধ্বজম্।
যুদ্ধায়াভ্যদ্রবন্দীরাঃ কুরূণাং নবতীং রথাঃ॥ 8-85-1 (59229) 
কৃৎবা সংশপ্তকা ঘোরং শপথং পারলৌকিকম্।
পরিবব্রুর্নরব্যাঘ্রা নরব্যাঘ্রং রণেঽর্জুনম্॥ 8-85-2 (59230) 
কৃষ্ণঃ শ্বেতান্মহাবেগানশ্বান্কাঞ্চনভূষণান্।
মুক্তাজালপ্রতিচ্ছন্নান্প্রৈষীৎকর্ণরথং প্রতি॥ 8-85-3 (59231) 
প্রেক্ষ্য কর্ণরথং যান্তমরিঘ্নং তং ধনঞ্জয়ম্।
বাণবর্ষৈরভিঘ্নন্তঃ সংশপ্তকগণা যয়ুঃ॥ 8-85-4 (59232) 
ৎবরমাণাংস্তু তান্সর্বান্সসূতেষ্বসনধ্বজান্।
জঘান নবতিং বীরানর্জুনো নিশিতৈঃ শরৈঃ॥ 8-85-5 (59233) 
তেঽপতন্ত হতা বাণৈর্নানারূপৈঃ কিরীটিনা।
বিমানেভ্যঃ সুকৃতিনঃ স্বর্গাৎপুণ্যক্ষয়ে যথা॥ 8-85-6 (59234) 
ততঃ সরথনাগাশ্বাঃ কুরবঃ কুরুসত্তমম্।
নির্ভয়া ভরতশ্রেষ্ঠমভ্যবর্তন্ত ফল্গুনম্॥ 8-85-7 (59235) 
তদায়স্তমনুষ্যাশ্বমুদীর্ণবরবারণম্।
পুত্রাণাং তে মহাসৈন্যং সমরৌৎসীদ্ধনঞ্জয়ম্॥ 8-85-8 (59236) 
শক্ত্যৃষ্টিতোমরপ্রাসৈর্গদানিস্ত্রিংশসায়কৈঃ।
প্রাচ্ছাদয়ন্মহেষ্বাসাঃ কুরবঃ কুরুনন্দনম্॥ 8-85-9 (59237) 
তামন্তরিক্ষে বিততাং শস্ত্রবৃষ্টিং সমন্ততঃ।
ব্যধমৎপাণ্ডবো বাণৈস্তমঃ সূর্য ইবাংশুভিঃ॥ 8-85-10 (59238) 
ততো ম্লেচ্ছাঃ স্থিতা মত্তৈস্ত্রয়োদশশতৈর্গজৈঃ।
পার্শ্বতো ব্যহনন্পার্থং তব পুত্রস্য শাসনাৎ॥ 8-85-11 (59239) 
কর্ণিনালীকনারাচৈস্তোমরপ্রাসশক্তিভিঃ।
কর্পণৈর্ভিণ্ডিপালৈশ্চ রথস্থং পার্থমার্দয়ন্॥ 8-85-12 (59240) 
তাং শস্ত্রবৃষ্টিমতুলাং দ্বিপস্থৈঃ প্রেষিতাং প্রভুঃ।
চিচ্ছেদ নিশিতৈর্ভল্লৈরর্ধচন্দ্রৈশ্চ ফল্গুনঃ॥ 8-85-13 (59241) 
অথ তান্দ্বিরদান্সর্বান্নানালিঙ্গৈঃ শরোত্তমৈঃ।
সপতাকধ্বজারোহান্গিরীন্বজ্রৈরিবাভিনৎ॥ 8-85-14 (59242) 
তে হেমপুঙ্খৈরিষুভিরর্দিতা হেমমালিনঃ।
হতাঃ পেতুর্মহানাগাঃ সাগ্রিজ্বালা ইবাদ্রয়ঃ॥ 8-85-15 (59243) 
ততো গাণ্ডীবনির্ঘোষো মহানাসীদ্বিশাম্পতে।
স্তনতাং কূজতাং চৈব মনুষ্যগজবাজিনাম্॥ 8-85-16 (59244) 
কুঞ্চরাশ্চ হতা রাজন্দদ্রুবুস্তে সমন্ততঃ।
অশ্বাশ্চ পর্যধাবন্ত হতারোহা দিশো দশ॥ 8-85-17 (59245) 
রথা হীনা নহারাজ রথিভির্বাজিভিস্তথা।
গন্ধর্বনগরাকারা দৃশ্যন্তে স্ম সহস্রশঃ॥ 8-85-18 (59246) 
অশ্বারোহা মহারাজ ধাবমানা ইতস্ততঃ।
তত্রতত্রৈব দৃশ্যন্তে নিহতাঃ পার্থসায়কৈঃ॥ 8-85-19 (59247) 
তস্মিন্ক্ষণে পাণ্ডবস্য বাহ্বোর্বলমদৃশ্যত।
যৎসাদিনো বারণাংশ্চ রথাংশ্চৈকোঽজয়দ্যুধি॥ 8-85-20 (59248) 
অসংয়ুক্তাশ্চ তে রাজন্পরিবৃত্তা রণং প্রতি।
নরা নাগা রথাশ্চৈব নদন্তোঽর্জুনমভ্যযুঃ॥ 8-85-21 (59249) 
ততস্ত্র্যেঙ্গেণ মহতা বলেন ভরতর্ষভ।
দৃষ্ট্বা পরিবৃতং রাজন্ভীমসেনঃ কিরীটিনম্॥ 8-85-22 (59250) 
হতাবশেষানুৎসৃজ্য ৎবদীয়ান্কতিচিদ্রথান্।
জবেনাভ্যদ্রবদ্ভীমো ধনঞ্জয়রথং প্রতি॥ 8-85-23 (59251) 
ততস্তৎপ্রাদ্রবৎসৈন্যং হতভূয়িষ্ঠমাতুরম্।
দৃষ্ট্বাঽর্জুনং তদা ভীমমাগতং ভ্রাতরং প্রতি॥ 8-85-24 (59252) 
হতাবশিষ্টাংস্তুরগানর্জুনেন মহাবলঃ।
ভীমো ব্যধমদশ্রান্তো গদাপাণির্মহাহবে॥ 8-85-25 (59253) 
`গদাপাণিং তদা দৃষ্ট্বা ভীমং ভারত ভারতাঃ।
মেনিরে তমনুপ্রাপ্তং দণ্ডপাণিমিবান্তকম্'॥ 8-85-26 (59254) 
কালরাত্রিমিবাত্যুগ্রাং নরনাগাশ্বভোজনাম্।
প্রাকারাট্টপুরদ্বারদারণীমতিদারুণাম্॥ 8-85-27 (59255) 
গদাং তুরগনাশায় ৎবরন্ভীমো ব্যবাসৃজৎ।
সা জঘান বহূনশ্বানশ্বারোহাংশ্চ মারিষ॥ 8-85-28 (59256) 
কাংস্যায়সতনুত্রাংশ্চ নরানশ্বাংশ্চ পাণ্ডবঃ।
পোথয়ামাস গদয়া সশব্দং তেঽপতন্হতাঃ॥ 8-85-29 (59257) 
দন্তৈর্দশন্তো বসুধাং শেরতে ক্ষতজোক্ষিতাঃ।
ভগ্নমূর্ধাস্থিচরণাঃ ক্রব্যাদগণভোজনাঃ॥ 8-85-30 (59258) 
অসৃঙ্মাংসবসাভিশ্চ তৃপ্তিমভ্যাগতা গদা।
অস্থীন্যপ্যশ্নতী তস্থৌ কালরাত্রীব দুর্দৃশা॥ 8-85-31 (59259) 
সহস্রাণি দশাশ্বানাং হৎবা পত্তীংশ্চ ভূয়সঃ।
ভীমোঽভ্যধাবৎসঙ্ক্রুদ্ধো গদাপাণিরিতস্ততঃ॥ 8-85-32 (59260) 
গদাপাণিং ততো ভীমং দৃষ্ট্বা ভারত তাবকাঃ।
মেনিরে সমনুপ্রাপ্তং কালদণ়্ডোদ্যতং যমম্॥ 8-85-33 (59261) 
স মত্ত ইব মাতঙ্গঃ সঙ্ক্রুদ্ধঃ পাণ্ডুনন্দনঃ।
প্রবিবেশ গজানীকং মকরঃ সাগরং যথা॥ 8-85-34 (59262) 
বিগাহ্য চ গজানীকং প্রগৃহ্য মহতীং গদাম্।
ক্ষণেন ভীমঃ সঙ্ক্রুদ্ধস্তন্নিন্যে যমসাদনম্॥ 8-85-35 (59263) 
গজান্সকঙ্কটান্মত্তান্সারোহান্সপতাকিনঃ।
পততঃ সমপশ্যাম সপক্ষান্পর্বতানিব॥ 8-85-36 (59264) 
হৎবা তু তদ্গজানীকং ভীমসেনো মহাবলঃ।
পুনঃ স্বরথমাস্থায় পৃষ্ঠতোঽর্জুনমভ্যযাৎ॥ 8-85-37 (59265) 
ততঃ পরাঙ্মুখীভূতং নিরুৎসাহং বলং তব।
তদানীং তু মহারাজ প্রায়শঃ শস্ত্রবেষ্টিতম্॥ 8-85-38 (59266) 
বিলম্বমানং তৎসৈন্যভপ্রগল্ভমবস্থিতম্।
দৃষ্ট্বা প্রাচ্ছাদয়দ্বাণৈরর্জুনঃ শস্ত্রবৃষ্টিভিঃ॥ 8-85-39 (59267) 
নরাশ্বরথমাতঙ্গা যুধি গাণ্ডীবধন্বনা।
শরব্রাতৈশ্চিতা রেজুঃ কদম্বা ইব কেসরৈঃ॥ 8-85-40 (59268) 
ততঃ কুরুণামভবদার্তনাদো মহান্নৃপ।
নরাশ্বনাগাসুহনান্দৃষ্ট্বা বাণান্কিরীটিনঃ॥ 8-85-41 (59269) 
হাহাকৃতং ভৃশং ত্রস্তং লীয়মানং পরস্পরম্।
অলাতচক্রবৎসৈন্যং তদা বভ্রাম তাবকম্॥ 8-85-42 (59270) 
ততোঽর্জুনশরধ্বস্তং কুরূণাং সুমহদ্বলম্।
ন হ্যত্রাসীদনির্ভিন্নো রথঃ সাদী হয়ো গজঃ॥ 8-85-43 (59271) 
আদীপ্তমিব তৎসৈন্যং শরৈশ্ছিন্নতনুচ্ছদম্।
আসীৎস্বশোণিতক্লিন্নং রৌদ্রং নষ্টং বিশাম্পতে॥ 8-85-44 (59272) 
তৎসৈন্যং হতভূয়িষ্ঠমাহতং নিশিতৈঃ শরৈঃ।
ন জহৌ সমরং প্রাপ্য ফল্গুনং শত্রুতাপনম্॥ 8-85-45 (59273) 
তত্রাদ্ভুতমপশ্যাম কৌরবাণাং পরাক্রমম্।
বধ্যমানোঽপি যৎপার্থং ন জহৌ ভরতর্ষভ॥ 8-85-46 (59274) 
তং দৃষ্ট্বা বিক্রমং তস্য কুরবঃ সব্যসাচিনঃ।
নিরাশাঃ সমপদ্যন্ত সর্বে কর্ণস্য জীবিতে॥ 8-85-47 (59275) 
অবিষহ্যং তু পার্থস্য শরসংস্পর্শমাহবে।
মৎবা ন্যবর্তন্কুরবো জিতা গাণ্ডীবধন্বনা॥ 8-85-48 (59276) 
তে হিৎবা সমরে পার্থং বধ্যমানাশ্চ সায়কৈঃ।
প্রদুদ্রুবুর্দিশো ভীতাশ্চুক্রুশুশ্চাপি সূতজম্॥ 8-85-49 (59277) 
তান্বিদ্রাবয়তে পার্থঃ কিরঞ্শরশতান্বহূন্।
হর্ষয়ন্পাণ্ডবীং সেনাং রাজানং চ যুধিষ্ঠিরম্॥ 8-85-50 (59278) 
পুত্রাস্তব মহারাজ জগ্মুঃ কর্ণরথং প্রতি।
অগাধে মজ্জতাং তেষাং দ্বীপঃ কর্ণোঽভবত্তদা॥ 8-85-51 (59279) 
কুরবো হি মহারাজ নির্বিষাঃ পন্নগা ইব।
কর্ণমেবোপলীয়ন্ত ভয়াদ্গাণ্ডীবঘন্বনঃ॥ 8-85-52 (59280) 
যথা সর্বাণি ভূতানি মৃত্যোর্ভীতানি মারিষ।
উপলীয়ন্তি সন্ত্রাসাদ্ধর্মং লোকপরায়ণম্॥ 8-85-53 (59281) 
তথা কর্ণং মহেষ্বাসং পুত্রাস্তব নরাধিপ।
উপালীয়ন্ত সন্ত্রাসাৎপাণ্ডবস্য মহাত্মনঃ॥ 8-85-54 (59282) 
তাঞ্শোণিতপরিক্লিন্নান্বিষমস্থাঞ্শরাতুরান্।
মা ভৈষ্টেত্যব্রবীৎকর্ণো ভীতানাবিষ্টচেতসঃ॥ 8-85-55 (59283) 
সম্ভগ্নং হি বলং দৃষ্ট্বা বলাৎপার্থেন তাবকম্।
ধনুর্বিস্ফারয়ন্কর্ণস্তস্থৌ শত্রুজিঘাংসয়া॥ 8-85-56 (59284) 
তান্প্রদ্রুতান্কুরূন্দৃষ্ট্বা কর্ণঃ শস্ত্রভৃতাং বরঃ।
সঞ্চিন্তয়িৎবা পার্থস্য বধে দধ্রে মনঃ শ্বসন্॥ 8-85-57 (59285) 
বিস্ফার্য সুমহচ্চাপং ততশ্চাধিরথির্বৃষঃ।
পাঞ্চালান্পুনরাধাবৎপশ্যতঃ সব্যসাচিনঃ॥ 8-85-58 (59286) 
ততঃ ক্ষণেন ক্ষিতিপাঃ ক্ষতজপ্রতিমেক্ষণাঃ।
শরৌঘৈশ্ছাদয়ামাসুর্মহামেঘা ইবাচলম্॥ 8-85-59 (59287) 
ততঃ শরসহস্রাণি কর্ণমুক্তানি মারিষ।
পাঞ্চালানাং হরৎপ্রাণাংস্তমাংসীব তমোনুদঃ॥ 8-85-60 (59288) 
মহদাসীত্তদা যুদ্ধং পাঞ্চালানাং মহামতে।
বধ্যতাং সূতপুত্রেণ মিত্রার্থে মিত্রগৃদ্ধিনা॥ ॥ 8-85-61 (59289) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে পঞ্চাশীতিতমোঽধ্যায়ঃ॥ 85 ॥

 -   -  

8-85-12 মুসলৈর্ভিন্দিপালৈশ্চ ইতি ঝ.পাঠঃ॥ 8-85-85 পঞ্চাশীতিতমোঽধ্যায়ঃ॥





কর্ণপর্ব - অধ্যায় 086

॥ শ্রীঃ ॥

8.86. অধ্যায়ঃ 086 

 -   -  

সঙ্কলয়ুদ্ধম্॥ 1 ॥ ভীমদুঃশাসনয়োঃ সমাগমঃ সংবাদশ্চ॥ 2 ॥

 -   -  

8-86-0 (59290) 
সঞ্জয় উবাচ। 8-86-0 (5045) 
ততঃ কর্ণঃ কুরুষু প্রদ্রুতেষু
বরূথিনা শ্বেতহয়েন রাজন্। 
পাঞ্চালপুত্রান্ব্যধমৎসূতপুত্রো
মহেষুমির্বাত ইবাভ্রসঙ্ঘান্॥  8-86-1 (59291) 
সূতং রথাদঞ্জলিকৈর্নিপাত্য
জঘান চাশ্বাঞ্জনমেজয়স্য। 
শতানীকং সুতসোমং চ ভল্লৈ--
রবাকিরদ্ধনুষী চাপ্যকৃন্তৎ॥  8-86-2 (59292) 
ধৃষ্টদ্যুম্নং নির্বিভেদাথ ষড্ভি--
র্জঘানাশ্বান্দক্ষিণাংস্তস্য সঙ্খ্যে। 
হৎবা চাশ্বান্সাত্যকেঃ সূতপুত্রঃ
কৈকেয়পুত্রং ন্যবধীদ্বিশোকম্॥  8-86-3 (59293) 
তমভ্যধাবন্নিহতে কুমারে
সেনাপতিঃ কৈকয়ো মিত্রবর্মা। 
শরৈর্বিধুন্বন্ভৃশমুগ্রবেগৈঃ
কর্ণাত্মজং চাপ্যহনৎসুদেবম্॥  8-86-4 (59294) 
তস্যার্ধচন্দ্রৈস্ত্রিভিরুচ্চকর্ত
প্রহস্য বাহূ চ শিরশ্চ কর্ণঃ। 
স স্যন্দনাদ্গামগমদ্গতাসুঃ
পরশ্বথৈঃ সাল ইবাবরুগ্ণঃ॥  8-86-5 (59295) 
হতাশ্বমঞ্জোগমিভিঃ সুষেণঃ
শিনিপ্রবীরং নিশিতৈঃ পৃষৎকৈঃ। 
প্রচ্ছাদ্য নৃত্যন্নিব কর্ণপুত্রঃ
শৈনেয়বাণাভিহতঃ পপাত॥  8-86-6 (59296) 
পুত্রে হতে ক্রোধপরীতয়েতাঃ
কর্ণঃ শিনীনাং প্রবরং জিঘাংসুঃ। 
হতোঽসি হে সাত্যক ইত্যুদীর্য
ব্যবাসৃজদ্বাণমমিত্রসাহম্॥  8-86-7 (59297) 
তমস্য চিচ্ছেদ শরং শিখণ্ডী
ত্রিভিস্ত্রিভিশ্চ প্রতুতোদ কর্ণম্। 
শিখণ্ডিনঃ কার্মুকং চ ধ্বজং চ
চ্ছিত্ৎবা ক্ষুরাভ্যাং ন্যহনৎসুজাতঃ॥  8-86-8 (59298) 
শিখণ্ডিনং ষড্ভিরবিধ্যদুগ্রো
ধার্ষ্টদ্যুম্নেঃ স শিরশ্চোচ্চকর্ত। 
ততোঽভিনৎসুতসোমং ক্ষুরেণ
সুসঞ্ঝিতেনাধিরথির্মহাত্মা॥  8-86-9 (59299) 
অথাক্রন্দে তুমুলে বর্তমানে
ধার্ষ্টদ্যুম্নে নিহতে তত্র কৃষ্ণঃ। 
অপাঞ্চাল্যং ক্রিয়তে যাহি পার্থ
কর্ণং জহীলাব্রবীদ্রাজসিংহ॥  8-86-10 (59300) 
ততঃ প্রহস্যাশু নরপ্রবীরো
রথং রথেনাধিরথের্জগাম। 
ভয়ে তেষাং ত্রাণমিচ্ছন্সুবাহু--
রভ্যাহতানাং রথয়ূথপেন॥  8-86-11 (59301) 
ততোঽপরে ভারত দুষ্প্রকম্প্যাঃ
পাঞ্চালানাং রথসঙ্ঘাঃ সমেতাঃ। 
প্রতিশ্রিতা হ্যন্তরিক্ষে গ্রহাভা
ধনুঃপ্রবীরাস্তু রথপ্রবীরাঃ॥  8-86-12 (59302) 
বিস্ফার্য গাণ্ডীবমথোগ্রঘোষং
জ্যযা সমাহত্য তলে ভৃশং চ। 
বাণান্ধকারং সহসৈব কৃৎবা
জঘান নাগাশ্বরথধ্বজাংশ্চ॥  8-86-13 (59303) 
[প্রতিশ্রুতঃ প্রাচরদন্তরিক্ষে
গুহা গিরীণামপতন্বয়াংসি। 
যন্মণ্ডলজ্যেন বিজৃম্ভমাণো
রৌদ্রে মুহূর্তেঽভ্যপতৎকিরীটী॥]  8-86-14 (59304) 
তং ভীমসেনোঽনুয়যৌ রথেন
পৃষ্ঠে রক্ষন্পাণ্ডবমেকবীরঃ। 
তৌ রাজপুত্রৌ ৎবরিতৌ রথাভ্যাং
কর্ণায় যাতাবরিভির্বিষক্তৌ॥  8-86-15 (59305) 
তত্রান্তরে সুমহান্সূতপুত্র--
শ্চক্রে যুদ্ধং সোমকান্সম্প্রমথ্য। 
রথাশ্বমাতঙ্গণাঞ্জঘান
প্রচ্ছাদয়ামাস শরৈর্দিশশ্চ॥  8-86-16 (59306) 
তমুত্তমৌজা জনমেজয়শ্চ
ক্রুদ্ধৌ যুধামন্যুশিখণ্ডিনৌ চ। 
কর্ণং বিভেদুঃ সহিতাঃ পৃষৎকৈঃ
সন্নর্দমানাঃ সহ পার্ষতেন॥  8-86-17 (59307) 
তে পঞ্চ পাঞ্চালরথাঃ সমেতা
বৈকর্তনং কর্ণমভিদ্রবন্তঃ। 
তস্মাদ্রথাচ্চ্যাবয়িতুং ন শেকু--
র্ধৈর্যাৎকৃতাত্মানমিবেন্দ্রিয়ার্থাঃ॥  8-86-18 (59308) 
তেষাং ধনূংষি ধ্বজবাজিসূতাং--
স্তূর্ণং পতাকাশ্চ নিকৃত্য বাণৈঃ। 
তান্পাঞ্চালানভ্যহনৎপৃবৎকৈঃ
কর্ণস্ততঃ সিংহ ইবোন্ননাদ॥  8-86-19 (59309) 
তস্যাস্যতস্তানভিনিঘ্নতশ্চ
জ্যাবাণহস্তস্য ধনুঃস্বেনন। 
সাদ্রিদ্রুমা স্যাৎপৃথিবী বিশীর্ণে--
ত্যতীব মৎবা জনতা ব্যপীদৎ॥  8-86-20 (59310) 
স শক্রচাপপ্রতিমেন ধন্বনা
ভৃশায়তেনাধিরথিঃ শরান্সৃজন্। 
বভৌ রণে দীপ্তমরীচিমণ্ডলো
যথাংশুমালী পরিবেষবাংস্তথা॥  8-86-21 (59311) 
শিখণ্ডিনং দ্বাদশভিঃ পরাভিন--
চ্ছিতৈঃ শরৈঃ ষড্ভিরথোত্তমৌজসম্। 
ত্রিভির্যুধামন্যুমবিধ্যদাশুগৈ--
স্ত্রিভিস্ত্রিভিঃ সোমকপার্ষতাত্মজৌ॥  8-86-22 (59312) 
পরাজিতাঃ পঞ্চ মহারথাস্তু তে
মহাহবে সূতসুতেন মারিষ। 
নিরুদ্যমাস্তস্থুরমিত্রনন্দনা
যথেন্দ্রিয়ার্থাত্মবতা পরাজিতাঃ॥  8-86-23 (59313) 
নিমজ্জতস্তানথ কর্ণসাগরে
বিপন্ননাবো বণিজো যথার্ণবে। 
উদ্দধ্রিরে নৌভিরিবার্ণবাদ্রথৈঃ
সুকল্পিতৈর্দ্রৌপদিজাঃ স্বমাতুলান্॥  8-86-24 (59314) 
ততঃ শিনীনামৃষভঃ শিতৈঃ শরৈ--
র্নিকৃত্য কর্ণপ্রহিতানিষূন্বহূন্। 
বিদার্য কর্ণং নিশিতৈরয়স্ময়ৈ--
স্তবাত্মজং জ্যেষ্ঠমবিধ্যদষ্টমিঃ॥  8-86-25 (59315) 
কৃপোঽথ ভোজশ্চ তবাত্মজস্তথা
স্বয়ং চ কর্ণো নিশিতৈরতাডয়ৎ। 
স তৈশ্চতুর্ভির্যুয়ুধে যদূত্তমো
দিগীশ্বরৈর্দৈত্যপতির্যথা তথা॥  8-86-26 (59316) 
সমাততেনেষ্বসনেন কূজতা
মহাস্বনেনাশনিপাতদীধিতিঃ। 
বভূব দুর্ধর্ষতরঃ স সাত্যকিঃ
শরন্নভোমধ্যগতো যথা রবিঃ॥  8-86-27 (59317) 
পুনঃ সমাস্থায় রথান্সুদংশিতাঃ
শিনিপ্রবীরং জুগুপুঃ পরন্তপাঃ। 
সমেত্য পাঞ্চালমহারথা রণে
মরুদ্রণাঃ শক্রমিবারিনিগ্রহে॥  8-86-28 (59318) 
ততোঽভবদ্যুদ্ধমতীব দারুণং
তবাহিতানাং তব সৈনিকৈঃ সহ। 
রথাশ্বমাতঙ্গবিনাশনং তথা
যথা সুরাণামসুরৈঃ পুরাঽভবৎ॥  8-86-29 (59319) 
রথা দ্বিপা বাজিপদাতয়স্তথা
ভ্রমন্তি নানাবিধশস্ত্রবেষ্টিতাঃ। 
পরস্পরেণাভিহতাশ্চ চস্খলু--
র্বিনেদুরার্তা ব্যসবোঽপতংস্তথা॥  8-86-30 (59320) 
তথাগতং ভীমমভীস্তবাত্মজঃ
সসার রাজাবরজঃ কিরঞ্শরৈঃ। 
তমভ্যধাবত্ৎবরিতো বৃকোদরো
মহারুরুং সিংহ ইবাভিপেদিবান্॥  8-86-31 (59321) 
ততস্তয়োর্যুদ্ধমতীব দারুণং
প্রদীব্যতোঃ প্রাণদুরোদরং দ্বয়োঃ। 
পরস্পরেণাভিনিবিষ্টরোষয়ো--
রুদগ্রয়োঃ শম্বরশক্রয়োর্যথা॥  8-86-32 (59322) 
শরৈঃ শরীরার্তিকরৈঃ সুতেজনৈ--
র্নিজঘ্নতুস্তাবিতরেতরং ভৃশম্। 
সকৃৎপ্রভিন্নাবিব বাসিতান্তরে
মহাগজৌ দোর্ভিরদীনঘাতিনৌ॥  8-86-33 (59323) 
আলোক্য তৌ চৈব পরস্পরং ততঃ
সমং চ শূরৌ চ সসারথী তদা। 
ভীমোঽব্রবীদ্যাহি দুঃশাসনায়
দুঃশাসনো যাহি বৃকোদরায়॥  8-86-34 (59324) 
তয়ো রথৌ সারথিসম্প্রচোদিতৌ
সমং রথৌ তৌ মহসা সমীয়তুঃ। 
নানায়ুধচ্ছত্রপতাকিকাধ্বজৌ
দিবীব পূর্বং বলশক্রয়ো রণে॥  8-86-35 (59325) 
ভীম উবাচ। 8-86-36 (5046) 
দিষ্ট্যাঽসি দুঃশাসন অদ্য দৃষ্টঃ
ক্ষণং প্রতীচ্ছে সহবৃদ্ধি মূলম্। 
চিরোদিতং যন্ময়া তে সভায়াং
কৃষ্ণাভিমর্শেন গৃহাণ মত্তঃ॥  8-86-36 (59326) 
স এবমুক্তস্তু ততো মহাত্মা
দুঃশাসনো বাক্যমুবাচ বীরঃ। 
সর্বং স্মরন্নেব বিসংস্মরামি
উদীর্যমাণং শৃণু ভীমসেন॥  8-86-37 (59327) 
স্মরামি চাত্মপ্রভবং চিরায়
যজ্জাতুষে বেশ্মনি রাত্র্যহানি। 
বিশ্বাসহীনা মৃগয়াং চরন্তো
বসন্তি সর্বত্র নিরাকৃতাস্তু॥  8-86-38 (59328) 
মহাভয়ং রাত্র্যহানি স্মরন্ত--
স্তথোপভোগাচ্চ সুখাচ্চ হীনাঃ। 
বনেষ্বটন্তো গিরিগহ্বরাণি
পাঞ্চালরাজস্য পুরং প্রবিষ্টাঃ॥  8-86-39 (59329) 
মায়াং যূয়ং কামপি সম্প্রবিষ্টা
যতো বৃতঃ কৃষ্ণয়া ফল্গুনো বঃ। 
সংভূয় পাপৈস্তদনার্যবৃত্তং
কৃতং তদা মাতৃকৃতানুরূপম্॥  8-86-40 (59330) 
একা বৃতা পঞ্চভিঃ সাভিপন্না।
হ্যলজ্জমানেশ্চ পরস্পরস্য। 
স্মরে সভায়াং সুবলাত্মজেন
দাসীকৃতা যৎসহ কৃষ্ণয়া চ॥  8-86-41 (59331) 
সঞ্জয় উবাচ। 8-86-42 (5047) 
ইত্যেবমুক্তস্তু তবাত্মজেন
পাণ্ডোঃ সুতঃ কোপবশং ভৃশং 
ধনুঃ ক্ষুরাভ্যাং ধ্বজমেব চাচ্ছিনৎ।
ললাটমপ্যস্য বিভেদ পত্রিণা  8-86-42 (59332) 
শিরশ্চ কায়াৎপ্রজহার সারথেঃ॥
স রাজপুত্রোঽন্যদবাপ্য কার্মুকং 
বৃকোদরং দ্বাদশভিঃ পরাভিনৎ।
স্বয়ং নিয়চ্ছংস্তুরগানজিহ্মগৈঃ  8-86-43 (59333) 
শরৈশ্চ ভীমং পুনরপ্যবীবৃষৎ॥ ॥  8-86-44 (59334) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে ষডশীতিতমোঽধ্যায়ঃ॥ 86 ॥

 -   -  

8-86-14 প্রতিশ্রুতঃ প্রতিস্বনঃ॥ 8-86-86 ষডশীতিতমোঽধ্যায়ঃ॥





কর্ণপর্ব - অধ্যায় 087

॥ শ্রীঃ ॥

8.87. অধ্যায়ঃ 087 

 -   -  

ভীমেন রাজ্ঞাং সমক্ষং দুঃশাসনবক্ষসো রক্তপানম্॥ 1 ॥

 -   -  

8-87-0 (59335) 
সঞ্জয় উবাচ। 8-87-0 (5048) 
সর রাজপুত্রেণ সমার্চ্ছদুগ্র--
দুঃশাসনেন নিকৃতো নিকৃত্যা॥  8-87-1 (59336) 
তত্রাকরোদ্দুষ্করং রাজপুত্রো
দুঃশাসনঃ কুরুবীরো মহাত্মা। 
যদ্ভীমসেনং প্রতিয়োধয়দ্রণে
জম্ভো যথা শক্রমুদারবীর্যম্॥  8-87-2 (59337) 
ধনুচ্ছিত্ৎবা ভীমসেনস্য সঙ্খ্যে
ষড্ভিঃ শরৈঃ সারথিমভ্যবিধ্যৎ। 
ততোঽবিধ্যত্ত্রিংশতা ভীমসেনং
বরেষুভির্বন্যমিব দ্বিপেন্দ্রম্॥  8-87-3 (59338) 
স কার্মুকং গৃহ্য তু ভারসাধনং
ভীমস্তদা রাজপুত্রং হ্যবিধ্যৎ। 
পঞ্চাশতৈর্বাণগণৈঃ স্তনানন্তরে
তোত্রৈর্যথা তীব্রবেগং দ্বিপেন্দ্রম্॥  8-87-4 (59339) 
ততস্তু রাজন্বিরথং মহাত্মা
দুঃশাসনো ভীমসেনং চকার। 
নিহত্য সঙ্খ্যে চতুরোঽস্য বাহা--
ঞ্ছিত্ৎবা রথেষাং পুনরেব চাক্ষিপৎ॥  8-87-5 (59340) 
ততঃ ক্ষিতিস্বো হ্যবরুহ্য যানা--
দ্বৃকোদরো মদয়া তস্য বাহান্। 
যমক্ষয়ং প্রেষয়িৎবা মহাত্মা
রথং সমাকর্পত রাজসূনোঃ॥  8-87-6 (59341) 
তস্মাদবপ্লুত্য রথাৎসসর্জ
দুঃশাসনস্তোমরমুগ্রবেগম্। 
স তেন বিদ্ধো হ্যুরসি হ্যপ্রমেয়ো
গদাং তস্মৈ বিসসর্জাপ্রমেয়াম্॥  8-87-7 (59342) 
ততঃ ক্রোধাদ্ভীমসেনঃ কৃতানি
সর্বাণি দুঃখান্যনুসংস্মরন্বৈ। 
সংস্মৃত্য সংস্মৃত্য তথা প্রতিজ্ঞা--
মুগ্রামসৌ রাজপুত্রৌ ব্যষীদৎ॥  8-87-8 (59343) 
সঞ্চিন্তিতং রোষমতীব বেগা-
ত্ত্রয়োদশাব্দং পুরুষপ্রবীরঃ। 
প্রগৃহ্য বজ্রাশনিতুল্যবেগাং
গদাং করেণাথ বৃকোদরো রুষা॥  8-87-9 (59344) 
নিপাতয়িৎবা পৃথিবীতলে ভৃশং
স তাজয়ামা বৃকোদরো বলী। 
অতীব সন্তাডিতভিন্নগাত্রো
দুঃশাসনো বৈ নিপপাত ভূমৌ॥  8-87-10 (59345) 
আক্রম্য কণ্ঠে যুধি রাজপুত্রং
সংরক্তনেত্রো হ্যব্রবীদ্ধার্তরাষ্ট্রম্। 
তদ্ব্রূহি কিং ৎবং পরিমার্গমাণো
হ্যস্মান্পরাভূয় ইহাগতঃ পুনঃ॥  8-87-11 (59346) 
দিদীপয়ংস্তদ্ভৃশদীপিতং মে
চিরার্জিতং রোষমতিপ্রদীপ্তম্। 
মধু প্রপাস্যে তব কোষ্টভাজনা--
দিত্যব্রবীদ্ভীমসেনস্তরস্বী॥  8-87-12 (59347) 
দুঃশাসনং কণ্ঠদেশে প্রমৃদ্রং--
স্ততঃ ক্রূরং ভীমসেনশ্চকার। 
কতং ব্যংসয়িৎবা সহসা সসার
বলাদসৌ ধার্তরাষ্ট্রস্তরস্বী॥  8-87-13 (59348) 
ভীমোঽভিদুদ্রাব সুতং ৎবদীয়ং
সপত্রতাং দর্শয়ন্ধার্তরাষ্ট্রে। 
মৃগং মুহুঃ সিংহশিশুর্যথা বনে
তথাশ্বভিদ্রুত্য মহাবলং বলী॥  8-87-14 (59349) 
নিগৃহ্য চৈনং পরমেণ কর্মণা
উৎক্ষিপ্য চোৎক্ষিপ্য চ তূর্ণমেনম্। 
ভূমৌ তদা নিষ্পিপেষাথ বীর
অসিং বিকোশং বিমলং চকার॥  8-87-15 (59350) 
তং পাতয়িৎবা তু বৃকোদরোঽথ
জগর্জ হর্ষেণ বিনাদয়ন্দিশঃ। 
নাদেন তেনাখিলপার্শ্ববর্তিনো
মূর্চ্ছাকুলাঃ পতিতাস্ৎবাজমীঢ॥  8-87-16 (59351) 
দুঃশাসনং তত্র সমীক্ষ্য রাজ--
ন্ভীমো মহাবাহুরচিন্ত্যকর্মা। 
স্মৃৎবা চ কেশগ্রহণং চ দেব্যা
বস্ত্রাপহারং চ রজস্বলায়াঃ॥  8-87-17 (59352) 
অনাগসো ভর্তৃপরাঙ্মুখায়া
দুঃখানি দত্তান্যপি বিপ্রচিন্ত্যা। 
জজ্বাল কোপাদথ ভীমসেন
আজ্যপ্রসিক্তো হি যথা হুতাশঃ॥  8-87-18 (59353) 
তত্রাহ কর্ণং চ সুয়োধনং চ
কৃপং দ্রৌণিং কৃতবর্মাণমেব। 
নিহন্মি দুঃশাসনমদ্য পাপং
সংরক্ষ্যতামদ্য সমস্তয়োধাঃ॥  8-87-19 (59354) 
ইত্যেবমুক্ৎবা সহসাভ্যধাব--
ন্নিহন্তুকামোঽতিবলস্তরস্বী। 
তথা তু বিক্রম্য রমে বৃকোদরো
মহাগজং কেসরিকো যথৈব।
নিগৃহ্য দুঃশাসনমেকবীরঃ
সুয়োধনস্যাধিরথেঃ সমক্ষম্॥  8-87-20 (59355) 
অসিং সমুদ্যম্য সিতং সুধারং
কণ্ঠে পদাক্রম্য চ বেপমানম্। 
উবাচ তদ্গৌরিতি যদ্ব্রুবাণো
হৃষ্টোঽবদঃ কর্ণসুয়োধনাভ্যাম্॥  8-87-21 (59356) 
যে রাজসূয়াবভৃথে পবিত্রা
জাতাঃ কছা যাজ্ঞসেন্যা দুরাত্মন্। 
তে পাণিনা কতরেণাবকৃষ্টা--
স্তদ্ব্রূহি ৎবাং পৃচ্ছতি ভীমসেনঃ॥  8-87-22 (59357) 
শ্রুৎবা তু তদ্ভীমবচঃ সুঘোরং
দুঃশাসনো ভীমসেনং নিরীক্ষ্য। 
জজ্বাল বীমং স তদা স্ময়েন
সংশৃণ্বতাং কৌরবসোমকানাম্।
উক্তস্তদাজৌ স তথা সরোষং
জগাদ ভীমং পরিবৃত্তনেত্রঃ॥  8-87-23 (59358) 
অয়ং করিকরাকারঃ পীনস্তনবিমর্দনঃ।
গোসহস্রপ্রদাতা চ ক্ষত্রিয়ান্তকরঃ করঃ॥  8-87-24 (59359) 
অনেন যাজ্ঞসেন্যা মে ভীম কেশা বিকর্ষিতাঃ।
পশ্যতাং কুরুমুখ্যানাং যুষ্মাকং চ সভাসদাম্॥ 8-87-25 (59360) 
এবং ৎবসৌ রাজসুতং নিশম্য
ব্রুবন্তমাজৌ বিনিপীড্য বক্ষঃ। 
ভীমো বলাত্তং প্রতিগৃহ্য দোর্ভ্যা--
মুচ্চৈর্ননাদাথ সমস্তয়োধান্॥  8-87-26 (59361) 
উবাচ যস্যাস্তি বলং স রক্ষ--
ৎবসৌ ভবেদদ্য নিরস্তবাহুঃ। 
দুঃশানং জীবিতং প্রোৎসৃজন্ত--
মাক্ষিপ্য যোধাংস্তরসা মহাবলঃ॥  8-87-27 (59362) 
এবং ক্রুদ্ধো ভীমসেনঃ করেণ
উৎপাটয়ামাস ভুজং মহাত্মা। 
দুঃশাসনং তেন স বীরমধ্যে
জঘান বজ্রাশনিসন্নিভেন॥  8-87-28 (59363) 
কণ্ঠে সমাক্রম্য চ বেপমানং
কৃৎবাঽনু রূপং পরমং সুঘোরম্। 
কালান্তকাভ্যাং সদৃশং তদানীং
বিদার্য বক্ষশ্চ মহারথস্য॥  8-87-29 (59364) 
দুঃশাসনস্য নিপুশাসনস্য
উদ্ধৃত্য বক্ষঃ পতিতস্য ভূমৌ। 
ততোঽপিবচ্ছোণিতমস্য কোষ্ণ--
মাস্বাদ্য চাস্বাদ্য চ বীক্ষমাণঃ॥  8-87-30 (59365) 
ক্রুদ্ধঃ প্রহৃষ্টো নিজগাদ বাক্যং
স্তন্যস্য মাতুঃ পয়সোঽমৃতস্য। 
মাধ্বীকজস্যেব রসস্য তস্য
মধোশ্চ পানাদ্যবকস্য পানাৎ॥  8-87-31 (59366) 
পয়োদধিভ্যাং মথিতাচ্চ মুখ্যা--
ত্তথেক্ষুসারস্য মনোহরস্য। 
সর্বেভ্য এবাভ্যধিকো রসোঽস্য
মতো মমাদ্যাহিতলোহিতস্য॥  8-87-32 (59367) 
এবং ব্রুবাণং পুনরুত্থিতং ত--
মাস্ফোট্য বল্গন্তমতিপ্রহৃষ্টম্। 
যে ভীমসেনং দদৃশুস্তদানীং
প্রায়েণ তেঽপি ব্যথিতা নিপেতুঃ॥  8-87-33 (59368) 
যে চাপি নাসন্পতিতা মনুষ্যা--
স্তেষাং করেভ্যঃ পতিতং তু শস্ত্রম্। 
ভয়াচ্চ সঞ্চুক্রুশুরস্বরৈস্তদা
নিমীলিতাক্ষা মুমুহুশ্চ তত্র॥  8-87-34 (59369) 
যে তত্র ভীমং রুধিরং পিবন্তং
দুঃশাসনস্য দদৃশুঃ প্রপন্নাঃ। 
নায়ং মনুষ্যস্ৎবিতি ভাষমাণাঃ
সর্বেঽপলায়ন্ত ভয়াভিপন্নাঃ॥ ॥  8-87-35 (59370) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে সপ্তশীতিতমোঽধ্যায়ঃ॥ 87 ॥

 -   -  

8-87-27 যোধানাক্ষিপ্য উবাচেত্যন্বয়ঃ॥ 8-87-32 অহিতস্য শত্রোঃদুঃশাসনস্য লোহিতস্য রক্তস্য॥ 8-87-87 সপ্তাশীতিতমোঽধ্যায়ঃ॥





কর্ণপর্ব - অধ্যায় 088

॥ শ্রীঃ ॥

8.88. অধ্যায়ঃ 088 

 -   -  

দুঃশাসনবধক্রোধাদাত্মনামভিদ্রুতদতাং তদনুজানাং ভীমেন বধঃ॥ 1 ॥ দুঃশাসনাদিনিধনাদ্বিশ্যতঃ কর্ণস্য শল্যেন প্রোৎসাহনম্॥ 2 ॥ সঙ্কুলয়ুদ্ধম্॥ 3 ॥

 -   -  

8-88-0 (59371) 
সঞ্জয় উবাচ। 8-88-0 (5049) 
স পীৎবা রুধিরং তস্য চরণৌ গৃহ্য ভারত।
ইত্যুচ্চৈর্বচনং প্রাহ প্রতিনৃত্যন্বৃকোদরঃ॥ 8-88-1 (59372) 
এষ তে রুধিরং তীব্রং পিবামি পুরুষাদবৎ।
বদেদানীং সুসংরব্ধঃ পুনর্গৌরিতি গৌরিতি॥ 8-88-2 (59373) 
যে চাস্মান্প্রতিনৃত্যন্তি তদা গৌরিতি গৌরিতি।
তান্বয়ং প্রতিনৃত্যামঃ পুনর্গৌরিতি গৌরিতি॥ 8-88-3 (59374) 
প্রমাণকোট্যাং শয়নে কালকূটকভোজনম্।
দংশনং চাহিভিস্তীক্ষ্ণৈর্দাহং জতুগৃহে চ যৎ॥ 8-88-4 (59375) 
দ্যূতে চ দোষভূয়স্ৎবমরণ্যে বসতিশ্চ যা।
ইষ্বস্ত্রাণি চ সঙ্গ্রামে অনিলানিলবেশ্মসু॥ 8-88-5 (59376) 
দুঃখান্যেবাভিজানীমো ন সুখানি কদাচন।
ধৃতরাষ্ট্রস্য দৌরাত্ম্যাৎসপুত্রস্য বয়ং সদা॥ 8-88-6 (59377) 
ইত্যুচ্চৈর্বচনং প্রোচ্য জয়ং প্রাপ্য বৃকোদরঃ।
পুনরেব মহারাজ তব সৈন্যমভিদ্রবৎ॥ 8-88-7 (59378) 
রক্তার্দ্রপাণিস্তু ততো মহাত্মা
গদাপাণিঃ কাল ইবান্তকালে। 
বিভীষয়ংস্তব পুত্রস্য সৈন্য--
মিতস্ততো ধাবতি বাহিনীং তে॥  8-88-8 (59379) 
ততঃ ক্ষণাদ্ভারত শূন্যমাসী--
দায়োধনং ঘোরতরং কুরূণাম্। 
যত্রাজিমধ্যে প্রাপিবদ্ভীমসেনো
দুঃশাসনস্য রুধিরং ক্রোধদীপ্তঃ॥  8-88-9 (59380) 
স হৎবা সমরে রাজন্রাজপুত্রং মহাবলম্।
পূর্ণকামো মদোদগ্রঃ সিংহো রুরুমিবোৎকটঃ॥ 8-88-10 (59381) 
রুধিরার্দ্রো মহারাজ ব্যশোভত পরন্তপঃ।
সপুষ্পঃ কিংশুক ইব রক্তরক্ততরো বভৌ॥ 8-88-11 (59382) 
রুধিরাক্তো ঘোরবেষঃ ক্রুদ্ধো রাজন্বচোঽব্রবীৎ।
ব্রূহীদানীং পাপমতে নৃশংস পতিতো হ্যসি॥ 8-88-12 (59383) 
দুঃশাসনে যাদৃশং সংশ্রুতং ন--
স্তদবাপ্তং পাণ্ডবৈঃ সর্বমেব। 
অত্রৈবমাপ্স্যাম্যপরং দ্বিতীয়ং
দুর্যোধনং যজ্ঞপশুং বিশস্য॥  8-88-13 (59384) 
শিরো মৃদিৎবাঽস্য পুনশ্চ শান্তিং
যাস্যাম্যহং কৌরবাণাং সমক্ষম্। 
যা সাঽপতিঃ সা সপতির্হি জাতা
যাস্তাঃ সপত্যোঽপতয়স্তু জাতাঃ॥  8-88-14 (59385) 
পশ্যন্তু চিত্রং বিবিধং হি লোকে
যে বৈ তিলাঃ ষণ্ডতিলা বভূবুঃ। 
তে চেৎসংসিদ্ধা নিধনং গতাঃ পরে
কিং চিত্ররূপং বত জীবলোকে॥  8-88-15 (59386) 
এতাবদুক্ৎবা বচনং প্রহৃষ্টঃ
প্রাক্রোশদুচ্চৈ রুধিরার্দ্রবক্রঃ। 
ননর্ত চৈবাতিবলো মহাত্মা
বৃত্রং নিহত্যেব সহস্রনেত্রঃ॥  8-88-16 (59387) 
দৃষ্ট্বা তু নৃত্যন্তমুদগ্রবীর্যং
কালং যথা ৎবন্তকালে প্রজানাম্। 
মহদ্ভয়ং চাধিরথিং বিবেশ
জয়ে নিরাশাশ্চ সুতাস্ৎবদীয়াঃ॥  8-88-17 (59388) 
দুঃশাসনে তু নিহতে পুত্রাস্তব মহারথাঃ।
মহৎক্রোধবিষং বীরা ধারয়ন্তো মহাবলাঃ। 
তে তু রাজন্মহাবীর্যা ভীমং প্রাচ্ছাদয়ঞ্ছরৈঃ॥  8-88-18 (59389) 
নিষঙ্গী কবচী খঙ্গী দণ্ডধারো ধনুর্ধরঃ।
অলম্বুর্জলসন্ধশ্চ বাতবেগসুবর্চসৌ॥ 8-88-19 (59390) 
এতে সমেত্য সহিতা ভ্রাতৃব্যসনকর্শিতাঃ।
ভীমসেনং মহাবাহুং পীডয়ামাসুরঞ্জসা॥ 8-88-20 (59391) 
স বধ্যমানো বিশিখৈঃ সমন্তাত্তৈর্মহারথৈঃ।
ভীমঃ ক্রোধাভিরক্তাক্ষঃ ক্রুদ্ধঃ কাল ইবাবভৌ॥ 8-88-21 (59392) 
ততঃ পরিবৃতো রাজন্নবভিঃ শত্রুতাপনৈঃ।
দুঃশাসনাদবরজৈঃ পুত্রৈস্তব বৃকোদরঃ॥ 8-88-22 (59393) 
তাংস্তু ভল্লৈর্মহাবেগৈর্নবভির্নব ভারত।
রুক্মাঙ্গদান্রুক্মপুঙ্খৈঃ পার্থো নিন্যে যমক্ষয়ম্॥ 8-88-23 (59394) 
হতেষু তব পুত্রেষু বলং তদ্বিপ্রদুদ্রুবে।
পশ্যতঃ সূতপুত্রস্য পাণ্ডবস্য ভয়ার্দিতম্॥ 8-88-24 (59395) 
ততঃ কর্ণং মহারাজ প্রবিবেশ মহদ্ভয়ম্।
দৃষ্ট্বা ভীমস্য বিক্রান্তমন্তকস্য প্রজাস্বিব॥ 8-88-25 (59396) 
তস্য ৎবাকারভাবজ্ঞঃ শল্যঃ সমিতিশোভনঃ।  8-88-26 (59397) 
উবাচ বচনং কর্ণং প্রাপ্তকালং হিতং তদা॥  8-88-27 (59398) 
এতে দ্রবন্তি রাজানো ভীমসেনভয়ার্দিতাঃ।
দুর্যোধনশ্চ সম্মূঢো ভ্রাতৃব্যসনকর্শিতঃ॥ 8-88-28 (59399) 
দুঃশাসনস্য রুধিরে পীয়মানে মহাত্মনা।
ব্যাপন্নচেতাঃ সহসা শোকোপহতচেতনঃ॥ 8-88-29 (59400) 
উপাসতে ৎবামেতে হি পরিবার্য মহারথাঃ।
কৃপপ্রভৃতয়ঃ কর্ণ হতশেষাঃ সহোদরাঃ॥ 8-88-30 (59401) 
পাণ্ডবা লব্ধলক্ষাশ্চ ধনঞ্জয়পুরোগমাঃ।
ৎবামেবাভিমুখাঃ শূরা যুদ্ধায় সমুপস্থিতাঃ॥ 8-88-31 (59402) 
স ৎবং পুরুষশার্দূল পৌরুষে মহতি স্থিতঃ।
ক্ষত্রধর্মং পুরস্কৃত্য প্রত্যুদ্যাহি ধনঞ্জয়ম্॥ 8-88-32 (59403) 
ভারো হি ধার্তরাষ্ট্রেণ ৎবয়ি সর্বঃ সমাহিতঃ।
তমুদ্বহ মহাবাহো যথাশক্তি যথাবলম্॥ 8-88-33 (59404) 
জয়ে স্যাদ্বিপুলা কীর্তির্ধ্রুবঃ স্বর্গঃ পরাজয়ে।
বৃষসেনশ্চ রাধেয় সঙ্ক্রুদ্ধস্তনয়স্তব। 
ৎবয়ি মোহং সমাপন্নে পাণ়্ডবানভিধাবতি॥  8-88-34 (59405) 
সঞ্জয় উবাচ। 8-88-35 (5050) 
এতচ্ছ্রুৎবা তু বচনং শল্যস্যামিততোজসঃ।
হৃদি মানুষ্যকং ভাবং কৃৎবা যুদ্বায় সুস্থিরম্॥ 8-88-35 (59406) 
ততঃ ক্রুদ্ধো বৃষসেনোঽভ্যধাব--
দ্ভীমং সমায়ান্তমমিত্রসাহম্। 
বাণৈঃ কিরন্তং প্রতিয়াতি চোগ্রং
ব্যাত্তাননং কালমিবাপতন্তম্॥  8-88-36 (59407) 
তমভ্যধাবন্নকুলঃ প্রবীর--
মারাদমিত্রং প্রতুদন্পৃষৎকৈঃ। 
কর্ণস্য পুত্রং সমরে প্রহৃষ্টং
জিষ্ণুর্জিঘাংসুর্মঘবেব জম্ভম্॥  8-88-37 (59408) 
ততো ধ্বজং স্ফাটিকহেমচিত্রং
চিচ্ছেদ ধৈর্যান্নকুলঃ ক্ষুরেণ। 
কর্ণাত্মজস্যেষ্বসনং চ চিত্রং
ভল্লেন জাম্বূনদচিত্রনদ্ধম্॥  8-88-38 (59409) 
অথান্যদাদায় ধনুঃ স শীঘ্রং
কর্ণাত্মজঃ পাণ্ডবমভ্যবিধ্যৎ। 
দিব্যৈরস্ত্রৈরভ্যবর্ষত্তদৈনং
কর্ণস্য পুত্রো নকুলং কৃতাস্ত্রম্॥  8-88-39 (59410) 
ততঃ ক্রুদ্ধো নকুলঃ কর্ণপুত্রং
শরৈর্মহোল্কাভিরিবাভ্যপীডয়ৎ। 
স কর্ণপুত্রো নকুলস্য রাজ--
ন্সর্বানস্ত্রান্বারয়দুত্তমাস্ত্রৈঃ॥  8-88-40 (59411) 
আসীৎসুঘোরং ভরতপ্রবীর
যুদ্ধং তদা কর্ণজপাণ্ডবাভ্যাম্॥  8-88-41 (59412) 
বনায়ুজান্সুকুমারান্সুশুভ্রা--
নলঙ্কৃতাঞ্জাতরূপেণ চিত্রান্। 
জঘান চাশ্বান্নকুলস্য বীরো
রণাজিরে সূতপুত্রস্য পুত্রঃ॥  8-88-42 (59413) 
ততো হতাশ্বাদবরুহ্য যানা--
চ্চর্মাঽঽদদে রুচিরং বর্হিচিত্রম্। 
আকাশসঙ্কাশমসিং প্রগৃহ্য
প্রকাশমানঃ খগবচ্চচার॥  8-88-43 (59414) 
ততোঽস্য পক্ষাননয়দ্যমায়
দ্বিসাহস্রান্নকুলঃ ক্ষিপ্রকারী। 
তে প্রাপতন্নসিনা বৈ বিশস্তা
যথাঽশ্বমেধে পশবঃ শমিত্রা॥  8-88-44 (59415) 
ততস্ততো বিজিতা যুদ্ধশৌণ্ডা
নানাদেশ্যাঃ সুহৃদঃ সত্যসন্ধাঃ। 
একেন শীঘ্রং নকুলেন নুন্নাঃ
সারেপ্সুনেবোত্তমচন্দনস্য॥  8-88-45 (59416) 
ভূমৌ চরন্তং নকুলং রথৌঘাঃ
সমন্ততঃ সায়কৈঃ প্রত্যগৃহ্ণন্। 
স তুদ্যমানো নকুলো বিহঙ্গৈ--
শ্চচার সঙ্খ্যে দ্বিষতো বিনিঘ্নন্॥  8-88-46 (59417) 
তং কর্ণপুত্রোঽপি চরন্তমাজৌ
নরাশ্বমাতঙ্গরথপ্রবীরান্। 
নিঘ্নন্তমষ্টাদশভিঃ পৃষৎকৈ--
র্বিব্যাধ বীরঃ স চুকোপ বিদ্ধঃ॥  8-88-47 (59418) 
ততোঽভ্যধাবৎসমরে জিঘাংসুঃ
কর্ণাত্মজং পাণ্ডুসুতো নৃবীরম্। 
তস্যেষুভির্বধমৎসূতপুত্রো
মহারণে বর্ম সহস্রভারম্॥  8-88-48 (59419) 
তস্যাথ কাংস্যং সুশিতং সুপীত--
মসিপ্রবীরং গুরুভারাসাহম্। 
দ্বিষচ্ছরীরাপহরং সুঘোর--
মাধূন্বতঃ সর্পমিবাত্তকোশম্॥  8-88-49 (59420) 
ক্ষিপ্রং শরৈঃ ষঙ্ভিরমিত্রসাহ--
শ্চকর্ত খঙ্গং নিশিতৈঃ সুধারৈঃ। 
পুনশ্চ পার্থং নিশিতৈঃ পৃষৎকৈঃ
স্তনান্তরে ক্ষিপ্রমিবাত্যবিধ্যৎ॥  8-88-50 (59421) 
স ভীমসেনস্য রথং চ গৎবা
ববর্ষ বৈ শরবর্ষং সুঘোরম্॥  8-88-51 (59422) 
নকুলমথ বিদিৎবা ছিন্নবাণাসনাসিং
বিরথমরিভিরার্তং কর্ণপুত্রাস্ত্রমগ্নম্। 
পবনচলপতাকা হ্লাদিনো বল্গিতাশ্বাঃ
পরপুরুষনিয়ুক্তাঃ স্বৈ রথৈঃ শীঘ্রমীয়ুঃ॥  8-88-52 (59423) 
দ্রুপদসুতবরিষ্ঠাঃ পঞ্চ শৈনেয়ষষ্ঠা
দ্রুপদদুহিতৃপুত্রাঃ পঞ্চ চামিত্রসাহাঃ। 
দ্বিরদরথনরাশ্বান্সূদয়ন্তস্ৎবদীয়ান্
ভগবত ইব রুদ্রাঃ সঙ্খ্যযা হেতিমন্তঃ॥  8-88-53 (59424) 
অথ তব রথমুখ্যাস্তান্প্রতীয়ুস্ৎবরন্তঃ
কৃপহৃদিকসুতৌ চ দ্রৌণিদুর্যোধনৌ চ। 
শকুনিশুকবৃকাশ্চ ক্রাথদেবাবৃধৌ চ
দ্বিরদজলদঘৌষৈঃ স্যন্দনৈঃ কার্মুকৈশ্চ॥  8-88-54 (59425) 
অথ তব রথবর্যাস্তান্দশৈকপ্রবীরা--
নিষুভিরশনিকল্পৈস্তাডয়ন্তো ন্যরুন্ধন্। 
নবজলদসবর্ণৈর্হস্তিভিস্তান্স্ম বব্রু--
র্গিরিশিখরনিকাশৈর্ভীমবেগৈঃ কুণিন্দাঃ॥ ॥  8-88-55 (59426) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে অষ্টাশীতিতমোঽধ্যায়ঃ॥ 88 ॥






কর্ণপর্ব - অধ্যায় 089

॥ শ্রীঃ ॥

8.89. অধ্যায়ঃ 089 

 -   -  

সঙ্কুলয়ুদ্ধম্॥ 1 ॥

 -   -  

8-89-0 (59427) 
সঞ্জয় উবাচ। 8-89-0 (5051) 
সুকল্পিতা হৈমবতা মহোৎকটা
রণাভিকামৈঃ কৃতিভিঃ সমাস্থিতাঃ। 
সুবর্ণজালৈর্বিততা বভুর্গজা--
স্তথা যথা খে জলদাঃ সবিদ্যুতঃ॥  8-89-1 (59428) 
কুণিন্দপুত্রো দশভির্মহায়সৈঃ
কৃপং সসূতাশ্বমপীডয়দ্ভৃশম্। 
ততঃ শরদ্বৎসুতসায়কৈর্হতঃ
সহৈব নাগেন পপাত ভূতলে॥  8-89-2 (59429) 
কুণিন্দপুত্রাবরজস্তু তোমরৈ--
র্দিবাকরাংশুপ্রতিমৈরয়স্ময়ৈঃ। 
জঘান ভোজস্য হয়ানথাপতন্
ক্ষণাদ্বিশস্তাঃ কৃতবর্মণে হয়াঃ॥  8-89-3 (59430) 
অথাপরে দ্রৌণিহতা মহাদ্বিপা--
স্ত্রয়ঃ সসর্বায়ুধয়োধকেতনাঃ। 
নিপেতুরুর্ব্যাং ব্যসবো বিচেতনা--
স্তথা যথা বজ্রহতা মহাচলাঃ॥  8-89-4 (59431) 
কুণিন্দরাজাবরজাদনন্তরঃ
স্তনান্তরে পত্রিবরৈরতাডয়ৎ। 
তবাত্মজং তস্য তবাত্মজঃ শরৈঃ
শিতৈঃ শরীরং ব্যহনদ্দ্বিপং চ তম্॥  8-89-5 (59432) 
স নাগরাজঃ সহ রাজসূনুনা
পপাত রক্তং বহু সর্বতঃ ক্ষরন্। 
মহেন্দ্রবজ্রপ্রহতোঽম্বুদাগমে
যথা জলং গেরিকপর্বতস্তথা॥  8-89-6 (59433) 
কুণিন্দপুত্রপ্রহিতোঽপরো দ্বিপঃ
ক্রাথং সসূতাশ্বরথং ব্যপোথয়ৎ। 
ততোঽপতৎক্রাথসরাভিঘাতিতঃ
সহেশ্বরো বজ্রহতো যথা গিরিঃ॥  8-89-7 (59434) 
রথী দ্বিপস্থেন হতোঽপতচ্ছরৈঃ
ক্রাথাধিপঃ পর্বতজেন দুর্জয়ঃ। 
সবাজিসূতেষ্বসনধ্বজস্তথা
যথা মহাবাতহতো মহাদ্রুমঃ॥  8-89-8 (59435) 
বৃকো দ্বিপস্থং গিরিরাজবাসিনং
ভৃশং শরৈর্দ্বাদশভিঃ পরাভিনৎ। 
ততো বৃকং সাশ্বরথং মহাদ্বিপো
দ্রুতং চতুর্ভিরণৈর্ব্যপোথয়ৎ॥  8-89-9 (59436) 
স পোথিতো নাগরবেণ বীর্যবা--
ন্পরাভিনদ্দ্বাদশভিঃ শিলীমুখৈঃ। 
বৃকেণ বাণাভিহতোঽপতৎক্ষিতৌ
সবারণো বভ্রুসুতেন সার্ধম্॥  8-89-10 (59437) 
কুণিন্দরাজস্য সুতোঽপরস্তদা
স চাপি শূরঃ সহসা সমর্পিতঃ। 
পপাত বাণৈঃ সুবলস্য সূনুনা
বিষাণপুচ্ছাপরগাত্রপাতিনা॥  8-89-11 (59438) 
গজেন বাহাঞ্শকুনেঃ কুণিন্দজো
নিনায় বৈবস্বতমন্দিরং রণে। 
রথং চ সংক্ষুভ্য ননাদ নর্দত--
স্ততোঽস্য গান্ধারপতিঃ শিরোঽহরৎ॥  8-89-12 (59439) 
ততঃ কুণিন্দেষু গতেষু তেষু
প্রহৃষ্টরূপাস্তব তে মহারথাঃ। 
ভৃশং প্রদরধ্মুর্লবণাম্বুসম্ভবা--
ন্বরাংশ্চ বাণাসনপাণয়োঽভ্যযুঃ॥  8-89-13 (59440) 
তথাঽভবদ্যুদ্ধমতীব দারুণং
পুনঃ কুরূণাং সহ পাণ্ডুসৃঞ্জয়ৈঃ। 
শরাসিশক্ত্যৃষ্টিগদাপরশ্বথৈ--
র্নরাশ্বনাগাসুহরং ভৃশাকুলম্॥  8-89-14 (59441) 
রথাশ্বমাতঙ্গপদাতয়স্ততঃ
পরস্পরং বিপ্রহতাঃ ক্ষিতৌ পতন্। 
যথা সবিদ্যুত্তটিতো জলপ্রদাঃ
সমুত্থিতৈর্দিগ্ভ্য ইবোগ্রমারুতেঃ॥  8-89-15 (59442) 
ততঃ শতানীকহতা মহাগজা
হয়া রথাঃ পত্তিগণাশ্চ তাবকাঃ। 
সুপর্ণবাতপ্রহতা যথোরগা--
স্তথা গতা গাং বিবশা বিচূর্ণিতাঃ॥  8-89-16 (59443) 
ততোঽভ্যবিদ্ধ্যদ্বহুভিঃ শিতৈঃ শরৈঃ
স বিন্দপুত্রো নকুলাত্মজং স্ময়ন্। 
ততোঽস্য কোপাদ্বিচকর্ত নাকুলিঃ
শিরঃ ক্ষুরেণাম্বুজসন্নিভাননম্॥  8-89-17 (59444) 
ততঃ শতানীকমবিধ্যদায়সৈ--
স্ত্রিভিঃ শরৈঃ কর্ণসুতোঽর্জুনং ত্রিভিঃ। 
ত্রিভিশ্চ ভীমং নকুলং চ সপ্তভি--
র্জনার্দনং দ্বাদশভিশ্চ সায়কৈঃ॥  8-89-18 (59445) 
তদস্য কর্মাতিমনুষ্যকর্মণঃ
সমীক্ষ্য হৃষ্টাঃ কুরবোঽভ্যপূজয়ন্। 
পরাক্রমজ্ঞাস্তু ধনঞ্জয়স্য যে
হুতোঽয়মগ্নাবিতি তে তু মেনিরে॥ ॥  8-89-19 (59446) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে একোননবতিতমোঽধ্যায়ঃ॥ 89 ॥






কর্ণপর্ব - অধ্যায় 090

॥ শ্রীঃ ॥

8.90. অধ্যায়ঃ 090 

 -   -  

অর্জুনেন কর্ণসূনোর্বৃষসেনস্য বধঃ॥ 1 ॥

 -   -  

8-90-0 (59447) 
সঞ্জয় উবাচ। 8-90-0 (5052) 
ততঃ কিরীটি পরবীরঘাতী
হতাশ্বমালোক্য নরপ্রবীরঃ। 
মাদ্রীসুতং নকুলং লোকমধ্যে
সমীক্ষ্য কৃষ্ণং ভৃশবিক্ষতং চ।
সমভ্যধাবদ্বৃষসেনমাহবে
স সূতজস্য প্রমুখে স্থিতস্তদা॥  8-90-1 (59448) 
তমাপতন্তং নরবীরমুগ্রং
মহাহবে বাণসহস্রধারিণম্। 
অভ্যাপতৎকর্ণসুতো মহারথং
যথা মহেন্দ্রং নমুচিঃ পুরা তথা॥  8-90-2 (59449) 
তৌ তত্র শূরৌ রথকুঞ্জরৌ রণে
পরস্পরস্যাভিমুখৌ মহারথৌ। 
সসর্জতুঃ শরসঙ্ঘাননেকা--
ন্সম্ভ্রান্তরূপৌ সুভৃশং তদানীম্॥  8-90-3 (59450) 
ততো দ্রুতং চৈকশরেণ পার্থং
শিতেন বিদ্ধ্বা যুধি কর্ণপুত্রঃ। 
ননাদ নাদং সুমহানুভাবো
বিদ্ধ্বেব শক্রং নমুচিঃ স বীরঃ॥  8-90-4 (59451) 
পুনঃ স পার্থং বৃষসেন উগ্রৈ--
র্বাণৈরবিদ্ধ্যদ্ভুজমূলে তু সব্যে। 
তথৈব কৃষ্ণং নবভিঃ সমার্দয়--
ৎপুনশ্চ পার্থং দশভির্জঘান॥  8-90-5 (59452) 
পূর্বং যথা বৃষসেনপ্রয়ুক্তৈ--
রভ্যাহতঃ শ্বেতহয়ঃ শরৈস্তৈঃ। 
সংরম্ভমীষদ্গমিতো বধায়
কর্ণাত্মজস্যাথ মনঃ প্রদধ্রে॥  8-90-6 (59453) 
ততঃ কিরীটি রণমূর্ধ্নি কোপাৎ
কৃৎবা ত্রিশাখাং ভ্রুকুটিং ললাটে। 
মুমোচ তূর্ণং বিশিখান্মহাত্মা
বধে ধৃতঃ কর্ণসুতস্য সঙ্খ্যে।
আরক্তনেত্রোঽন্তকশত্রুহন্তা
উবাচ কর্ণং ভৃশমুৎস্ময়ংস্তদা॥  8-90-7 (59454) 
দুর্যোধনং দ্রৌণিমুখাংশ্চ সর্বা--
নহং রণে বৃষসেনং তমুগ্রম্। 
সম্পশ্যতঃ কর্ণ তবাদ্য সঙ্খ্যে
নয়ামি লোকং নিশিতৈঃ পৃষৎকৈঃ॥  8-90-8 (59455) 
ঊনং চ তাবদ্ধি জনা বদন্তি
সর্বৈর্ভবদ্ভির্মম সূনুর্হতোঽসৌ। 
একো রথো মদ্বিহীনস্তরস্বী
অহং হনিষ্যে ভবতাং সমক্ষম্॥  8-90-9 (59456) 
সংরক্ষ্যতাং রথসংস্থাঃ সুতোঽয়--
মহং হনিষ্যে ভবতাং সমক্ষম্॥ 
পশ্চাদ্বধিষ্যে ৎবামপি সম্প্রমূঢ--
মহং হনিষ্যেঽর্জুন আজিমধ্যে॥  8-90-10 (59457) 
তমদ্য মূলং কলহস্য সঙ্খ্যে
দুর্যোধনাপাশ্রয় জাতদর্পম্। 
ৎবামদ্য হন্তাঽস্মি রণে প্রসহ্য
অস্যৈব হন্তা যুধি ভীমসেনঃ।
দুর্যোধনস্যাধমপূরুষস্য
যস্যানয়াদেষ মহান্ক্ষয়োঽভবৎ॥  8-90-11 (59458) 
স এবমুক্ৎবা বিনিমৃজ্য চাপং
লক্ষ্যং হি কৃৎবা বৃষসেনমাজৌ। 
সসর্জ বাণান্বিশিখান্মহাত্মা
বধায় রাজন্কর্ণসুতস্য সঙ্খ্যে॥  8-90-12 (59459) 
বিব্যাধ চৈনং দশভিঃ পৃষৎকৈ--
র্মর্মস্বশঙ্কং প্রহসন্কিরীটী। 
চিচ্ছেদ চাস্যেষ্বসনং ভুজৌ চ
ক্ষুরৈশ্চতুর্ভির্নিশিতৈঃ শিরশ্চ॥  8-90-13 (59460) 
স পার্থবাণাভিহতঃ পপাত
রথাদ্বিবাহুর্বিশিরা ধরায়াম্। 
সুপুষ্পিতো বজ্রহতোঽতিমাত্রো
ভগ্নো যথা সাল ইবাবকৃত্তঃ॥  8-90-14 (59461) 
তং পার্থবাণাভিহতং পতন্তং
সম্প্রেক্ষ্য কর্ণঃ সুতমাশুকারী। 
রথং রথেনাশু জগাম রোষা--
ৎকিরীটিনঃ পুত্রবধাভিতপ্তঃ॥ 8-90-11 সঞ্জয় উবাচ। 8-90-11 তমায়ান্তমভিপ্রেক্ষ্য বেলোদ্বৃত্তমিবার্ণবম্। 8-90-11 গর্জন্তং সুমহাকায়ং দুর্নিবারং সুরৈরপি। 8-90-11 অর্জুনং প্রাহ দাশার্হঃ প্রহস্য পুরুষর্ষভঃ॥ 8-90-22 অর্য সরথ আয়াসি শ্বেতাশ্বঃ শল্যসারথিঃ। 8-90-22 যেন তে সহ যোদ্ধব্যং স্থিরো ভব ধনঞ্জয়॥ 8-90-33 পশ্য চৈনং সমায়ুক্তং রথং কর্ণস্য পাণ্ডব। 8-90-33 শ্বেতবাজিসমায়ুক্তং যুক্তং রাধাসুতেন চ॥ 8-90-44 নানাপতাকাকলিলং কিঙ্কিণীজালমালিনম্। 8-90-44 উহ্যমানমিবাকাশো বিমানং পাণ্ডুরৈর্হয়ৈঃ॥ 8-90-55 ধ্বজং চ পশ্য কর্ণস্য নাগকক্ষং মহাত্মনঃ। 8-90-55 আখণ্ডলধনুঃপ্রখ্যমুল্লিখন্তমিবাম্বরম্॥ 8-90-66 পশ্য কর্ণং সমায়ান্তং ধার্তরাষ্ট্রপ্রিয়ৈষিণম্। 8-90-66 শরধারা বিমুঞ্চন্তং ধারাসারমিবাম্বুদম্॥ 8-90-77 এষ মদ্রেশ্বরো রাজা রথাগ্রে পর্যবস্থিতঃ। 8-90-77 নিয়চ্ছতি হয়ানস্য রাধেয়স্যামিতৌজসঃ॥ 8-90-88 শৃণু দুন্দুভিনির্ঘোষং শঙ্খশব্দং চ দারুণম্। 8-90-88 সিংহনাদাংশ্চ বিবিধাঞ্শৃণু পাণ়্ডব সর্বতঃ॥ 8-90-99 অন্তর্ধায় মহাশব্দান্কর্ণেনামিততেজসা। 8-90-99 দোধূয়মানস্য ভৃশং ধনুষঃ শৃণু নিঃস্বনম্॥ 8-90-1010 এতে দীর্যন্তি সগণাঃ পাঞ্চালানাং মহারথাঃ। 8-90-1010 দৃষ্ট্বা কেসরিণং ক্রুদ্ধং মৃগা ইব মহাবনে॥ 8-90-1111 সর্বয়ত্নেন কৌন্তেয় হন্তুমর্হসি সূতজম্। 8-90-1111 ন হি কর্ণশরানন্যঃ সোঢুমুৎসহতে নরঃ॥ 8-90-1212 সদেবাসুরগন্ধর্বাংস্ত্রীঁল্লোকান্সচরাচরান্। 8-90-1212 ৎবং হি জেতুং রণে শক্তস্তথৈব বিদিতং মম॥ 8-90-1313 ভীমমুগ্রং মহাত্মানং ত্র্যক্ষং শর্বং কপর্দিনম্। 8-90-1313 ন শক্তা দ্রষ্টুমীশানং কিং পুনর্যোধিতুং প্রভুম্॥ 8-90-1414 ৎবয়া সাক্ষান্মহাদেবঃ সর্বভূতশিবঃ শিবঃ। 8-90-1414 যুদ্ধেনারাধিতঃ স্থাণুর্দেবাশ্চ বরদাস্তব॥ 8-90-1515 তস্য পার্থ প্রসাদেন দেবদেবস্য শূলিনঃ। 8-90-1515 জহি কর্ণং মহাবাহো নমুচিং বৃত্রহা যথা॥ 8-90-1616 শ্রেয়স্তেঽস্তু সদা পার্থ যুদ্ধে জয়মবাপ্নুহি॥ 8-90-1617 অর্জুন উবাচ। 8-90-1717 ধ্রুব এব জয়ঃ কৃষ্ণ মম নাস্ত্যত্র সংশয়ঃ। 8-90-1717 সর্বলোকগুরুর্যস্ৎবং তুষ্টোঽসি মধুসূদন॥ 8-90-1818 চোদয়াশ্বান্হৃষীকেশ রথং মম মহারথ। 8-90-1818 নাহৎবা সমরে কর্ণং নিবর্তিষ্যতি ফল্গুনঃ॥ 8-90-1919 অদ্য কর্ণং হতং পশ্য মচ্ছরৈঃ শকলীকৃতম্। 8-90-1919 মাং বা দ্রক্ষ্যসি গোবিন্দ কর্ণেন নিহতং শরৈঃ॥ 8-90-2020 উপস্থিতমিদং ঘোরং যুদ্ধং ত্রৈলোক্যমোহনম্। 8-90-2020 যজ্জনাঃ কথয়িষ্যন্তি যাবদ্ভূমির্ধরিষ্যতি॥ 8-90-2121 এবং ব্রুবংস্তদা পার্থঃ কৃষ্ণমক্লিষ্টকারিণম্। 8-90-2121 প্রত্যুদ্যযৌ রথেনাশু গজং প্রতিগজো যথা॥ 8-90-2222 পুনরপ্যাহ তেজস্বী পার্থঃ কৃষ্ণমরিন্দম। 8-90-2222 চোদয়াশ্বান্হৃষীকেশ কালোঽয়মতিবর্ততে॥ 8-90-2323 এবমুক্তস্তদা তেন পাণ়্ডবেন মহাত্মনা। 8-90-2323 জয়েন সম্পূজ্য স পাণ্ডবং তদা 8-90-2323 প্রচোদয়ামাস হয়ান্মনোজবান্॥ 8-90-2424 স পাণ্ডুপুত্রস্য রথো মনোজবঃ 8-90-2424 ক্ষণেন কর্ণস্য রথাগ্রগোঽভবৎ॥ ॥  8-90-15 (59462) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে নবতিতমোঽধ্যায়ঃ*॥ 90 ॥

 -   -  

8-90-9 ঊনমিতি। অভিমন্যুং সাধনৈরিতি শেষঃ। সাধনৈরূনং বদন্তীত্যন্বয়ঃ॥ 8-90-90 নবতিতমোঽধ্যায়ঃ॥ 8-90-* এতদনন্তরং ঝ.পুস্তকে একোঽধ্যায়োঽধিকো দৃশ্যতে।





কর্ণপর্ব - অধ্যায় 091

॥ শ্রীঃ ॥

8.91. অধ্যায়ঃ 091 

 -   -  

রণায় কর্ণার্জুনয়োঃ সমাগমঃ॥ 1 ॥ তদবলোকনায় দিবি দেবগন্ধর্বাদীনাং সমাগমঃ॥ 2 ॥ দেবাসুরাদীনাং কর্ণার্জু নসমাশ্রয়ণেন দ্বৈধীভাবঃ॥ 3 ॥

 -   -  

8-91-0 (59463) 
সঞ্জয় উবাচ। 8-91-0 (5053) 
বৃষসেনং হতং দৃষ্ট্বা ক্রোধামর্ষসমন্বিতঃ।
পুত্রশোকোদ্ভবং বারি নেত্রাভ্যাং সমবাসৃজৎ॥ 8-91-1 (59464) 
রথেন কর্ণস্তেজস্বী জগামাভিমুখো রিপুম্।
যুদ্ধায়ামর্পতাম্রাক্ষঃ সমাহূয় ধনঞ্জয়ম্॥ 8-91-2 (59465) 
তৌ রথৌ সূর্যসঙ্কাশৌ বৈয়াঘ্রপরিবারিতৌ।
সমেতৌ দদৃশুস্তত্র দ্বাবিবার্কৌ সমুদ্গতৌ॥ 8-91-3 (59466) 
শ্বেতাশ্বৌ পুরুষাদিত্যাবাস্থিতাবরিমর্দনৌ।
শুশুভাতে মহাত্মানৌ চন্দ্রাদিত্যৌ যথা দিবি। 
`রথৌ চতুর্ভির্জলদৈর্ভগমিত্রাবিবাম্বরে'॥  8-91-4 (59467) 
তৌ দৃষ্ট্বা বিস্ময়ং জগ্মুঃ সর্বসৈন্যানি মারিষ।
ত্রৈলোক্যবিজয়ে যত্তাবিন্দ্রবৈরোচনাবিব॥ 8-91-5 (59468) 
রথজ্যাতলনির্হাদৈর্বাণশঙ্খরবৈস্তথা।
তৌ রথাবভ্যধাবন্ত ক্ষত্রিয়াঃ সর্ব এব হি॥ 8-91-6 (59469) 
ধ্বজাবালোক্য বীরাণাং বিস্ময়ঃ সমপদ্যত।
হস্তিকক্ষ্যাং চ কর্ণস্য বানরং চ কিরীটিনঃ॥ 8-91-7 (59470) 
তৌ রথৌ সম্প্রসক্তৌ তু দৃষ্ট্বা ভারত পার্থিবাঃ।
সিংহনাদরবাংশ্চক্রুঃ সাধুবাদাংশ্চ পুষ্কলান্॥ 8-91-8 (59471) 
শ্রুৎবা তয়োর্দ্বৈরথং চ তত্র যোধাঃ সহস্রশঃ।
চক্রুর্বাহুস্বনাংশ্চৈব তথা বাণরবং মহৎ॥ 8-91-9 (59472) 
আজঘ্নুঃ কুরবস্তত্র বাদিত্রাণি সমন্ততঃ।
রাধেয়মভিতো দধ্মুঃ শঙ্খাঞ্শতসহস্রশঃ॥ 8-91-10 (59473) 
তথৈব পাণ্ডবাঃ সর্বে হর্ষয়ন্তো ধনঞ্জয়ম্।
তূর্যশঙ্খনিনাদেন দিশঃ সর্বা ব্যনাদয়ন্॥ 8-91-11 (59474) 
ক্ষ্বেলিতাস্ফোটিতোৎক্রুষ্টৈস্তুমুলং সর্বতোঽভবৎ।
বাহুশব্দৈশ্চ শূরাণাং কর্ণার্জুনসমাগমে॥ 8-91-12 (59475) 
তৌ দৃষ্ট্বা পুরুষব্যাঘ্রৌ রথস্থৌ রথিনাং বরৌ।
প্রগৃহীতমহাচাপৌ শরশক্তিধ্বজায়ুতৌ॥ 8-91-13 (59476) 
বর্মিণৌ বদ্ধনিস্ত্রিংশৌ শ্বেতাশ্বৌ শঙ্খশোভিতৌ।
তূণীরবসম্পন্নৌ দ্বাবপ্যেতৌ সুদর্শনৌ॥ 8-91-14 (59477) 
রক্তচন্দনদিগ্ধাঙ্গৌ সমদৌ গোবৃষাবিব।
চাপবিদ্যুদ্ধ্বজোপেতৌ শস্ত্রসম্পত্তিয়োধিনৌ॥ 8-91-15 (59478) 
চামরব্যজনোপৈতৌ শ্বেতচ্ছত্রোপশোভিতৌ।
কৃষ্ণশল্যরথোপেতৌ তুল্যরূপৌ মহারথৌ॥ 8-91-16 (59479) 
সিংহস্কন্ধৌ দীর্ঘভুজৌ রক্তাক্ষৌ হেমমালিনৌ।
সিংহস্কন্ধপ্রতীকাশৌ ব্যূঢোরস্কৌ মহাবলৌ। 
অন্যোন্যবধমিচ্ছন্তাবন্যোন্যজয়কাঙ্ক্ষিণৌ॥  8-91-17 (59480) 
অন্যোন্যমভিধাবন্তৌ গোষ্ঠে গোবৃষভাবিব।
প্রভিন্নাবিব মাতঙ্গৌ সুসংরব্ধাবিবাচলৌ॥ 8-91-18 (59481) 
আশীবিষশিশুপ্রখ্যৌ যমকালান্তকোপমৌ।
ইন্দ্রবৃত্রাবিব ক্রুদ্ধৌ সূর্যচন্দ্রসমপ্রভৌ॥ 8-91-19 (59482) 
মহাগ্রহাবিব ক্রুদ্ধৌ যুগান্তায় সমুত্থিতৌ।
দেবগর্ভৌ দেবসমৌ দেবতুল্যৌ চ রূপতঃ॥ 8-91-20 (59483) 
যদৃচ্ছয়া সমায়াতৌ সূর্যাচন্দ্রমসৌ যথা।
বলিনৌ সমরে দৃপ্তৌ নানাশস্ত্রধরৌ যুধি॥ 8-91-21 (59484) 
তৌ দৃষ্ট্বা পুরুষব্যাঘ্রৌ শার্দূলাবিব ধিষ্ঠিতৌ।
বভূব পরমো হর্ষস্তাবকানাং বিশাম্পতে॥ 8-91-22 (59485) 
সংশয়ঃ সর্বভূতানাং বিজয়ে সমপদ্যত।
সমেতৌ পুরুষব্যাঘ্রৌ প্রেক্ষ্য কর্ণধনঞ্জয়ৌ॥ 8-91-23 (59486) 
উভৌ বরায়ুধধরাবুভৌ রণকৃতশ্রমৌ।
উভৌ চ বাহুশব্দেন নাদয়ন্তৌ নভস্তলম্॥ 8-91-24 (59487) 
উভৌ বিশ্রুতকর্মাণৌ পৌরুষেণ বলেন চ।
উভৌ চ সদৃশৌ যুদ্ধে শম্বরামররাজয়োঃ॥ 8-91-25 (59488) 
কার্তবীর্যসমৌ চোভাবুভৌ দাশরথেঃ সমৌ।
বিষ্ণুবীর্যসমৌ চোভাবুভৌ ভবসমৌ যুধি॥ 8-91-26 (59489) 
উভৌ শ্বেতহয়ৌ রাজন্রথপ্রবরবাহিনৌ।
সারথিপ্রবরৌ চাপি উভৌ মদ্রজনার্দনৌ॥ 8-91-27 (59490) 
ততো দৃষ্ট্বা মহারাজ রাজমানৌ মহারথৌ।
সিদ্ধচারণসঙ্ঘানাং বিস্ময়ঃ সমপদ্যত॥ 8-91-28 (59491) 
ধার্তরাষ্ট্রাস্ততস্তূর্ণং সবলা ভরতর্ষভ।
পরিবব্রুর্মহাত্মানং কর্ণমাহবশোভিনম্॥ 8-91-29 (59492) 
তথৈব পাণ্ডবা দৃষ্ট্বা ধৃষ্টদ্যুম্নপুরোগমাঃ।
যমৌ চ চেকিতানশ্চ প্রহৃষ্টাশ্চ প্রভদ্রকাঃ॥ 8-91-30 (59493) 
নানাদেশ্যাশ্চ যে শূরাঃ শিষ্টা যুদ্ধাভিনন্দিনঃ।
তে সর্বে সহিতা হৃষ্টাঃ পরিবব্রুর্ধনঞ্জয়ম্॥ 8-91-31 (59494) 
রিরক্ষিষন্তঃ শথ্রুঘ্নাঃ পত্ত্যশ্বরথকুঞ্জরাঃ।
ধনঞ্জয়স্য বিজয়ে ধৃতাঃ কর্ণবধেঽপি চ॥ 8-91-32 (59495) 
তথৈব তাবকাঃ সর্বে যত্তাঃ সেনাপ্রহারিণঃ।
দুর্যোধনমুখা রাজন্কর্ণং জুগুপুরাহবে॥ 8-91-33 (59496) 
তাবকানাং রণে কর্ণো গ্লহো হ্যাসীদ্বিশাম্পতে।
তথৈব পাণ্ডবেয়ানাং গ্লহঃ পার্থোঽভবত্তদা॥ 8-91-34 (59497) 
তয়োস্তু সভ্যাস্তত্রাসন্প্রেক্ষকাশ্চাভবন্যুধি।
তত্রৈষাং গ্লহমানানাং ধ্রুবৌ জয়পরাজয়ৌ॥ 8-91-35 (59498) 
তাভ্যাং দ্যতং সমাসক্তং বিজয়ায়েতরায় বা।
অস্মাকং পাণ্ডবানাং চ স্থিতানাং রণমূর্ধনি॥ 8-91-36 (59499) 
তৌ তু স্থিতৌ মহারাজ সমরে যুদ্ধশালিনৌ।
অন্যোন্যং প্রতিসংরব্ধাবন্যোন্যবধকাঙ্ক্ষিণৌ॥ 8-91-37 (59500) 
তাবুমৌ প্রজিহীর্ষন্তাবিন্দ্রবৃত্রাবিব প্রভো।
ভীমরূপধরাবাস্তাং মহাধূমাবিব গ্রহৌ॥ 8-91-38 (59501) 
ততোঽন্তরিক্ষে সঞ্জজ্ঞে বিবাদো ভরতর্ষভ।
মিথো ভেদাশ্চ ভূতানামাসন্কর্ণার্জুনান্তরে॥ 8-91-39 (59502) 
ব্যাশ্রয়ন্ত দ্বিধা ভিন্নাঃ সর্বে লোকাস্তু মারিষ।
দেবদানবগন্ধর্বাঃ পিশাচোরগরাক্ষসাঃ। 
প্রতিপক্ষগ্রহং চক্রুঃ কর্ণার্জুনসমাগমে॥  8-91-40 (59503) 
দ্যৌরাসীৎকর্ণপক্ষেঽত্র সনক্ষত্রা বিশাম্পতে।
ভূর্বিশালা পার্থমাতা পুত্রস্য জয়কাঙ্ক্ষিণী॥ 8-91-41 (59504) 
সাগরাশ্চৈব গিরয়ঃ সরিতশ্চ নরোত্তম।
মহীজা জলজাশ্চৈব ব্যাশ্রয়ন্ত কিরীটিনম্॥ 8-91-42 (59505) 
অসুরা যাতুধানাশ্চ গুহ্যকাশ্চ পরন্তপ।
কর্ণঃ সমভবদ্যত্র খেচরাণি বয়াংসি চ॥ 8-91-43 (59506) 
রত্নানি নিধয়ঃ সর্বে বেদাশ্চাখ্যানপঞ্চমাঃ।
সোপবেদোপনিষদো ব্যাশ্রয়ন্ত কিরীটিনম্॥ 8-91-44 (59507) 
বাসুকিশ্চিত্রসেনশ্চ তক্ষকশ্চোপতক্ষকঃ।
মহীবিয়জ্জলচরাঃ কাদ্রবেয়াশ্চ সান্বয়াঃ। 
বিষবন্তো মহানাগা বেগিনশ্চার্জুনেঽভবন্॥  8-91-45 (59508) 
ঐরাবতাঃ সৌরভেয়া বৈশালেয়াশ্চ ভোগিনঃ।
এতেঽভবন্নর্জুনস্য পাপাঃ সর্পাশ্চ কর্ণতঃ॥ 8-91-46 (59509) 
ঈহামৃগা ব্যালমৃগা মঙ্গলা মৃগপক্ষিণঃ।
মঙ্গলাঃ পশবশ্চৈব সিংহব্যাঘ্রাস্তথৈব চ। 
পার্থস্য বিজয়ে রাজন্সর্ব এব সমাশ্রিতাঃ॥  8-91-47 (59510) 
বসবো মরুতঃ সাধ্যা রুদ্রা দেবাশ্বিনাবপি।
অগ্নী রুদ্রশ্চ সোমশ্চ পন্নগাশ্চ দিশো দশ। 
কর্ণতঃ সমপদ্যন্ত শ্বসৃগালবয়াংসি চ॥  8-91-48 (59511) 
বসবশ্চ মহেন্দ্রেণ মরুতশ্চ সহাগ্নিনা।
ধনঞ্জয়স্য তে বর্গা আদিত্যাঃ কর্ণতোঽভবন্॥ 8-91-49 (59512) 
দেবতাঃ পিতৃভিঃ সার্ধমৃষিভিশ্চ পরন্তপ।
তুম্বুরুপ্রমুখাঃ সর্বে গন্ধর্বা ভরতর্ষভ। 
যমৌ বৈশ্রবণশ্চৈব বরুণশ্চ যতোঽর্জুনঃ॥  8-91-50 (59513) 
দেবর্ষিব্রহ্মর্ষিগণাঃ সর্বে চ খচরাশ্চ যে
প্রালেয়াঃ সহমৌনেয়াঃ শুভাশ্চাপ্সরসাং গণাঃ॥  8-91-51 (59514) 
সহাপ্সরোভিঃ শুভ্রাভির্দেবদূতাশ্চ গুহ্যকাঃ।
কিরীটিনং সংশ্রিতাঃ স্ম পুণ্যগন্ধা মনোরমাঃ॥ 8-91-52 (59515) 
অমনোজ্ঞাশ্চ যে গন্ধাস্তে সর্বে কর্ণমাশ্রিতাঃ।
বিপরীতান্যনিষ্টানি ভবন্তি বিনশিষ্যতাম্॥ 8-91-53 (59516) 
যে ৎবন্তকালে পুরুষং বিপরীতমুপাশ্রিতম্।
প্রবিশন্তি নরং ক্ষিপ্রং মৃত্যুকালেঽভ্যুপাগতে। 
তে ভাবাঃ সহিতাঃ কর্ণং প্রবিষ্টাঃ সূতনন্দনম্॥  8-91-54 (59517) 
ওজস্তেজশ্চ সিদ্ধিশ্চ প্রহর্ষঃ সত্যবিক্রমৌ।
মনস্তুষ্টির্জয়শ্চাপি তথাঽঽনন্দো নৃপোত্তম॥ 8-91-55 (59518) 
ঈদৃশার্নি নরব্যাঘ্ তস্মিন্সঙ্গ্রামসাগরে।
নিমিত্তানি চ শুভ্রাণি বিবিশুর্জিষ্ণুমাহবে॥ 8-91-56 (59519) 
ঋষয়ো ব্রাহ্মণৈঃ সার্ধমভজন্ত কিরীটিনম্॥  8-91-57 (59520) 
ততো দেবগণৈঃ সার্ধং সিদ্ধাশ্চ সহ চারণৈঃ।
দ্বিধা ভূতা মহারাজ ব্যাশ্রয়ন্ত নরোত্তমৌ॥ 8-91-58 (59521) 
বিমানানি বিচিত্রাণি গুণবন্তি চ সর্বশঃ।
সমারুহ্য সমাজগ্মুর্দ্বৈরথং কর্ণপার্থয়োঃ। 
অন্তরিক্ষে মহারাজ দেবগন্ধর্বরাক্ষসাঃ॥  8-91-59 (59522) 
এবং সর্বেষু ভূতেষু দ্বিধা ভূতেষু ভারত।
আশংসমানেষু জয়ং রাধেয়স্যার্জুনস্য চ। 
বিমানায়ুতসম্বাধমাকাশমভবত্তদা॥  8-91-60 (59523) 
ঈহামৃগব্যালমৃগৈর্দিপাশ্বরথপঙ্ক্তিভিঃ।
ঊহ্যমানাঃ পরে মেঘৈর্বায়ুনা চ মনীষিণঃ। 
দিদৃক্ষবঃ সমাজগ্মুঃ কর্ণার্জুনসমাগমম্॥  8-91-61 (59524) 
দেবদানবগন্ধর্বা নাগয়ক্ষপতত্রিণঃ।
মহর্ষয়ো দেবগণাঃ পিতরশ্চ স্বধাভুজঃ॥ 8-91-62 (59525) 
তপোবিদ্যৌষধীসিদধা নানারূপাম্বরৎবিষঃ।
অন্তরিক্ষে মহারাজ বিবদন্তোঽবতস্থিরে॥ 8-91-63 (59526) 
ব্রহ্মা ব্রহ্মর্ষিভিঃ সার্ধং প্রজাপতিভিরেব চ।
আস্থিতো যানমাকাশে দিব্যং তেজঃ সমাগতাঃ॥ 8-91-64 (59527) 
ততঃ প্রজাপতিস্তূর্ণমাজগাম মহামতে।
দ্বৈরথং যুধি তং দ্রুষ্টং কর্ণপাণ্ডবয়োস্তদা॥ 8-91-65 (59528) 
বিজিত্য কর্ণঃ স্বিদিমাং বসুন্ধরা--
মথার্জুনঃ স্বিৎপ্রতিপদ্যতেঽখিলাম্। 
ইতীশ্বরস্যাপি বভূব সংশয়ঃ
প্রজাপতেঃ প্রেক্ষ্য তয়োর্মহদ্বলম্॥ ॥  8-91-66 (59529) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে একনবতিতমোঽধ্যায়ঃ॥ 91 ॥






কর্ণপর্ব - অধ্যায় 092

॥ শ্রীঃ ॥

8.92. অধ্যায়ঃ 092 

 -   -  

কর্ণার্জুনসমাশ্রয়াৎ লোকক্ষয়ভীরুণা প্রজাপতিনা ব্রহ্মাণং প্রতি উভয়োঃ সাম্যেন জয়প্রার্থনা॥ 1 ॥ ইন্দ্রেণ সকারণনিরূপণমর্জুনস্যৈব জয়ে প্রার্থিতে ব্রহ্মেশানাভ্যাং তদঙ্গীকারে দেবৈর্হর্ষাৎপুষ্পবর্ষণম্॥ 2 ॥

 -   -  

8-92-0 (59530) 
সঞ্জয় উবাচ। 8-92-0 (5054) 
প্রজাপতিস্তু তং দৃষ্ট্বা দেবভাগং সমাগতম্।
অব্রবীত্তু ততো রাজন্পশ্যতো বৈ স্বয়ংভুবঃ॥ 8-92-1 (59531) 
উভাবতিরথৌ শূরাবুভৌ দৃঢপরাক্রমৌ।
উভৌ সদৃশকর্মাণৌ বজ্রিচক্রায়ুধৌপমৌ॥ 8-92-2 (59532) 
অহো বত মহদ্যুদ্ধং কর্ণার্জুনসমাগমে।
ভবিষ্যতি মহাঘোরং বৃত্রবাসবয়োরিব॥ 8-92-3 (59533) 
প্রজাপতিরথোক্ৎবৈবং স্বয়ম্ভুবমচোদয়ৎ।
সমোঽস্তু বিজয়ঃ কামমুভয়োর্নরসিংহয়োঃ॥ 8-92-4 (59534) 
কর্ণার্জুনবিবাদেন মা নশ্যেদখিলং জগৎ।
স্বয়ংভো ব্রূহি তদ্বাক্যং সমোঽস্তু বিজয়োঽনয়োঃ॥ 8-92-5 (59535) 
এবমুক্তস্তু ভগবাঞ্জয়ে তাভ্যামনিশ্চিতে।
ইত্যব্রবীন্মহারাজ মহাব্রহ্মা প্রজাপতিম্॥ 8-92-6 (59536) 
দ্বাবপ্যেতৌ হি কৃতিনৌ দ্বাবপ্যতিবলোৎকটৌ।
ভবিষ্যত্যনয়োর্যুদ্ধং ত্রৈলোক্যস্য ভয়াবহম্॥ 8-92-7 (59537) 
ততঃ প্রজাপতিং তত্র সহস্রাক্ষোঽভ্যচোদয়ৎ।
বিজয়ো ধ্রুব এবাস্তু পাণ্ডবস্য মহাত্মনঃ॥ 8-92-8 (59538) 
মনস্বী বলবাঞ্শূরঃ কৃতবিদ্যস্তপোধনঃ।
বিভর্তি চ মহাতেজা ধনুর্বেদমশেষতঃ॥ 8-92-9 (59539) 
পার্থঃ সর্বগুণোপেতো দেবকার্যমিদং যতঃ।
ক্লিশ্যন্তে পাণ্ডবা নিত্যং বনবাসাদিভির্ভৃশং॥ 8-92-10 (59540) 
সম্পন্নস্তপসা চৈব পর্যাপ্তঃ পুরুষর্ষভঃ।
অতিক্রামেচ্চ মাহাত্ম্যাদ্দিষ্টমপ্যবিচারয়ন্॥ 8-92-11 (59541) 
অতিক্রমে চ লোকানামভাবো নিয়তো ভবেৎ।
নাবস্থানং চ পশ্যামি ক্রুদ্ধয়োঃ কৃষ্ণয়োঃ ক্বচিৎ॥ 8-92-12 (59542) 
স্রষ্টারৌ জগতশ্চৈতৌ ততশ্চ পুরুষর্ষভৌ।
নরনারায়ণাবেতৌ পুরাণাবৃষিসত্তমৌ॥ 8-92-13 (59543) 
অনিয়ম্যৌ নিয়ন্তারৌ জগতঃ পুরুষর্ষভৌ।
[নৈতয়োস্তু সমঃ কশ্চিদ্দিবি বা মানুষেষু বা॥ 8-92-14 (59544) 
অনুগম্যাস্ত্রয়ো লোকাঃ সহ দেবর্ষিচারণৈঃ।
সর্বদেবগণাশ্চাপি সর্বভূতানি যানি চ। 
অনয়োস্তু প্রভাবেন বর্ততে নিখিলং জগৎ॥]  8-92-15 (59545) 
কামং তু সুকৃতাঁল্লোকানাপ্নোতু পুরুষর্ষভঃ।
কর্ণো বৈকর্তনঃ শূরো বিজয়স্ৎবস্তু কৃষ্ণয়োঃ॥ 8-92-16 (59546) 
বসূনাং সমলোকৎবং মরুতাং বাসমাপ্নুয়াৎ।
সহিতো দ্রোণভীষ্মাভ্যাং নাকপৃষ্ঠে মহীয়তাম্॥ 8-92-17 (59547) 
`ক্লেশিতো হি বনে পার্থো দির্ঘকালং পিতামহ।
তস্মাদেষ জয়েদ্যুদ্ধে তপসাঽভ্যধিকোঽর্জুনঃ॥ 8-92-18 (59548) 
পূর্বং ভগবতা প্রোক্তঃ কৃষ্ণয়োর্বিজয়ো ধ্রুবঃ।
তত্তথাস্তু নমস্তেঽস্তু প্রমো ব্রূহি পিতামহ॥ 8-92-19 (59549) 
তৎসহস্রাক্ষবচনং নিশম্য ভগবান্প্রভুঃ।
নোবাচ তজ্জয়ং তুল্যং তয়োঃ কর্ণকিরীটিনোঃ॥ 8-92-20 (59550) 
তস্মাদাশাং গতঃ শক্রস্তূষ্ণীম্ভূতে পিতামহে।
বিজয়ঃ পাণ্ডবেয়স্য কর্ণস্য চ বধো ভবেৎ॥ 8-92-21 (59551) 
ব্রহ্মেশানৌ ততো বাক্যমূচতুর্ভুবনেশ্বরম্।
বিজয়ো ধ্রুব এবাস্তু পাণ্ডবস্য মহাত্মনঃ॥ 8-92-22 (59552) 
মনস্বী জয়তাং শূরঃ কৃতবিদ্যস্তপোধনঃ।
বিভর্তি চ মহাতেজা ধনুর্বেদমশেষতঃ॥ 8-92-23 (59553) 
অতিক্রামেচ্চ মাহাত্ম্যাদ্দিষ্টমপ্যবিচারয়ন্।
অতিক্রমে চ লোকানামভাবো নিয়তো ভবেৎ॥ 8-92-24 (59554) 
ন চ বিদ্ম হ্যবস্থানং ক্রুদ্ধয়োঃ কৃষ্ণয়োঃ ক্বচিৎ।
স্রষ্টারৌ জগতশ্চৈব সতশ্চ পুরুষর্ষভৌ॥ 8-92-25 (59555) 
কামং তু সুকৃতাঁল্লোকান্প্রাপ্নোৎবেষ পরন্তপঃ।
কর্ণো বৈকর্তনঃ শূরো বিজয়স্তু নরে ধ্রুবঃ॥ 8-92-26 (59556) 
তথোক্তে দেবদেবাভ্যাং সহস্রাক্ষোঽব্রবীদ্বচঃ।
আমন্ত্র্য সর্বভূতানি ব্রহ্মেশানানুশাসনাৎ॥ 8-92-27 (59557) 
শ্রুতং ভবদ্ভির্যৎপ্রোক্তং ভগবদ্ভ্যাং জগদ্ধিতম্।
তত্তথা ব্যেতু তে রোগঃ শমাপ্নুত বিমন্যবঃ॥ 8-92-28 (59558) 
ইতি শ্রুৎবেন্দ্রবচনং সর্বভূতানি মানিষ।
বিস্মিতান্যভবন্রাজন্পূজয়াঞ্চক্রিরে তদা। 
নোচুস্তদা জয়ং তুল্যং তয়োঃ পুরুষসিংহয়োঃ॥  8-92-29 (59559) 
ব্যসৃজংশ্চ সুগন্ধীনি পুষ্পবর্ষাণি হর্ষিতাঃ।
নানারূপাণি বিবুধা দেবতূর্যাণ্যবাদয়ন্॥ 8-92-30 (59560) 
দিদৃক্ষবশ্চাপ্রতিমং দ্বৈরথং নরসিংহয়োঃ।
বিস্ময়োৎফুল্লনয়না নান্যা বুবুধিরে ক্রিয়াঃ॥ ॥ 8-92-31 (59561) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে দ্বিনবতিতমোঽধ্যায়ঃ॥ 92 ॥

 -   -  

8-92-11 দিষ্টমপি দৈববিহিতমপি॥ 8-92-92 দ্বিনবতিতমোঽধ্যায়ঃ॥





কর্ণপর্ব - অধ্যায় 093

॥ শ্রীঃ ॥

8.93. অধ্যায়ঃ 093 

 -   -  

শল্যকর্ণয়োঃ সঁলাপঃ॥ 1 ॥ কৃষ্ণার্জুনয়োঃ সঁলাপঃ॥ 2 ॥ অর্জুনেন কৃষ্ণম্প্রতি স্বসামর্থ্যকথনম্॥ 3 ॥

 -   -  

8-93-0 (59562) 
সঞ্জয় উবাচ। 8-93-0 (5055) 
রথৌ তয়োঃ শ্বেতহয়ৌ দিব্যৌ যুক্তৌ মহাস্বনৌ।
সমাস্থিতৌ লোকবীরৌ শঙ্খান্দধ্মুঃ পৃথক্পৃথকম্। 
বাসুদেবার্জুনৌ বীরৌ কর্ণশল্যৌ চ ভারত॥  8-93-1 (59563) 
তদ্ভীরুসন্ত্রাসকরং যুদ্ধং সমভবত্তদা।
অন্যোন্যস্পাংধেনোরুগ্রং শক্রশম্বরয়োরিব॥ 8-93-2 (59564) 
তয়োর্ধ্বজৌ হি বিমলৌ শুশুভাতে রথে স্থিতৌ।
রাহুকেতূ যথাঽঽকাশে উদিতৌ জগতঃ ক্ষয়ে॥ 8-93-3 (59565) 
কর্ণস্যাশীবিষনিভা রত্নসারময়ী দৃঢ়া।
পুরন্দরধনুঃ প্রখ্যা হস্তিকক্ষ্যা বিরাজতে॥ 8-93-4 (59566) 
কপিশ্রেষ্ঠস্তু পার্থস্য ব্যাদিতাস্য ইবান্তকঃ।
দংষ্ট্রাভির্ভীষয়ন্ভাভির্দুর্নিরীক্ষ্যো রবির্যথা॥ 8-93-5 (59567) 
যুদ্ধাভিলাষুকো ভূৎবা ধ্বজো গাণ্ডীবধন্বনঃ।
কর্ণধ্বজমুপাতিষ্ঠৎস্বস্থানাদ্বেগবান্কপিঃ॥ 8-93-6 (59568) 
উৎপত্য চ মহাবেগঃ কক্ষ্যামভ্যাহনত্তদা।
নখৈশ্চ দশনৈশ্চৈব গরুডঃ পন্নগং যথা॥ 8-93-7 (59569) 
সা কিঙ্কিণীকাভরণা কালপাশোপমা তদা।
অভ্যদ্রবৎসুসংরব্ধা হস্তিকক্ষ্যাঽথ তং কপিম্॥ 8-93-8 (59570) 
তয়োর্ঘোরতরে যুদ্ধে দ্বৈরথে দ্যূত আহিতে।
প্রাকুর্বতাং ধ্বজৌ যুদ্ধং পূর্বং পূর্বতরং তদা॥ 8-93-9 (59571) 
হয়া হয়ানভ্যহেষন্স্পর্ধমানাঃ পরস্পরম্।
অবিধ্যৎপুণ্ডরীকাক্ষঃ শল্যং নয়নসায়কৈঃ। 
শল্যশ্চ পুণ্ডরীকাক্ষং তথৈবাভিসমৈক্ষত॥  8-93-10 (59572) 
তত্রাজয়দ্বাসুদেবঃ শল্যং নয়নসায়কৈঃ।
কর্ণং চাপ্যজয়দৃষ্ট্যা কুন্তীপুত্রো ধনঞ্জয়ঃ॥ 8-93-11 (59573) 
অয়াব্রবীৎসূতপুত্রঃ শল্যমাভাষ্য সস্মিতম্॥  8-93-12 (59574) 
যদি পার্থো রণে হন্যাদদ্য মামিহ কর্হিচিৎ।
কিং করিষ্যসি সঙ্ঘামে শল্য সত্যমথোচ্যতাম্॥ 8-93-13 (59575) 
শল্য উবাচ। 8-93-14 (5056) 
যদি কর্ণ রণে হন্যাদদ্য ৎবাং শ্বেতবাহনঃ।
উভাবেকরয়েনাহং হন্যাং মাধবপাণ্ডবৌ॥ 8-93-14 (59576) 
সঞ্জয় উবাচ। 8-93-15 (5057) 
এবমেব তু গোবিন্দমর্জুনঃ প্রত্যভাষত।
তং প্রহস্যাব্রবীৎকৃষ্ণঃ পার্থং পরমিদং বচঃ॥ 8-93-15 (59577) 
পতেদ্দিবাকরঃ স্থানাচ্ছীর্যেদ্ভূমিরনেকধা।
শৈল্যমগ্নিরিয়ান্ন ৎবাং হন্যাৎকার্ণো ধনঞ্জয়॥ 8-93-16 (59578) 
যদি চৈতৎকথঞ্চিৎস্যাল্লোকপর্যসনং ভবেৎ।
হন্যাং কর্ণং তথা শল্যং বাহুভ্যামেব সংয়ুগে॥ 8-93-17 (59579) 
ইতি কৃষ্ণবচঃ শ্রুৎবা প্রহসন্কপিকেতনঃ।
অর্জুনঃ প্রত্যুবাচেদং কৃষ্ণমক্লিষ্টকারিণম্॥ 8-93-18 (59580) 
মম তাবদপর্যাপ্তৌ কর্ণশল্যৌ জনার্দন।
সপতাকধ্বজং কর্ণং সশল্যরথবাজিনম্॥ 8-93-19 (59581) 
সচ্ছত্রকবচং চৈব সশক্তিশরকার্মুকম্।
দ্রষ্টাঽস্যদ্য রণে কৃষ্ণ শরৈশ্ছিন্নমনেকধা॥ 8-93-20 (59582) 
অদ্যৈব সরথং সাশ্বং সশক্তিকবচায়ুধম্।
সঞ্চূর্ণিতমিবারণ্যে বৃক্ষং পশ্যাদ্য দন্তিনা॥ 8-93-21 (59583) 
অদ্য রাধেয়ভার্যাণাং বৈধব্যং সমুপস্থিতম্।
ধ্রুবং স্বপ্নেষ্বনিষ্টানি তাভির্দৃষ্টানি মাধব॥ 8-93-22 (59584) 
দ্রষ্টাসি ধ্রুবমদ্যৈব বিধবাঃ কর্ণয়োষিতঃ।
ন হি মে শাম্যতে মন্যুর্যদনেন পুরা কৃতম্॥ 8-93-23 (59585) 
কৃষ্ণাং সভাগতাং দৃষ্ট্বা মূঢেনাদীর্ঘদর্শিনা।
অস্মাংস্তথাঽবহসতা ক্ষিপতা চ পুনঃপুনঃ॥ 8-93-24 (59586) 
অদ্য দ্রষ্টাসি গোবিন্দ কর্ণমুন্মথিতং ময়া।
বারণেনেব মত্তেন পুষ্পিতং গজতীরুহম্॥ 8-93-25 (59587) 
অদ্য তা মধুরা বাচঃ শ্রোতাসি মধুসূদন।
দিষ্ট্যা জয়সি বার্ষ্ণেয় ইতি কর্ণে নিপাতিতে॥ 8-93-26 (59588) 
অদ্যাভিমন্যুজননীং প্রহৃষ্টঃ সাংৎবয়িষ্যসি।
কুন্তীং পিতৃষ্বসারং চ প্রহৃষ্টঃ সন্ জনার্দন॥ 8-93-27 (59589) 
অদ্য বাষ্পমুখীং কৃষ্ণাং সান্ৎবয়িষ্যসি মাধব।
বাগ্ভিশ্চামৃতকল্পাভির্ধর্মরাজং চ পাণ্ডবম্॥ ॥ 8-93-28 (59590) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে ত্রিনবতিতমোঽধ্যায়ঃ॥ 93 ॥

 -   -  

8-93-6 ক্রুদ্ধোঽভিলষিতং গৎবা ইতি খ.ট.পাঠঃ॥ 8-93-9 দ্যত আহ্বয়ে ইতি খ.ট.পাঠঃ॥ 8-93-93 ত্রিনবতিতমোঽধ্যায়ঃ॥





কর্ণপর্ব - অধ্যায় 094

॥ শ্রীঃ ॥

8.94. অধ্যায়ঃ 094 

 -   -  

কর্ণাল্লংনয়োর্যুদ্ধারম্ভঃ॥ 1 ॥ দ্রৌণিনা দুর্যোধনায় হিতাখ্যানম্॥ 2 ॥ তেন তদনাদৃত্য রণায় সেনানিয়োজনম্॥ 3 ॥

 -   -  

8-94-0 (59591) 
সঞ্জয় উবাচ। 8-94-0 (5058) 
তদ্দেতনাগাসুরসিদ্ধয়ক্ষৈ--
র্গন্ধর্বরক্ষোপ্সরসাং চ সঙ্ঘৈঃ। 
ব্রহ্মর্ষিরাজর্ষিসুপর্ণজুষ্টং
বভৌ বিয়দ্বিস্ময়নীয়রূপম্॥  8-94-1 (59592) 
নানদ্যমানং নিনদৈর্মনোজ্ঞৈ--
র্বাদিত্রগীতস্তুতিনৃত্যহাসৈঃ। 
সর্বেঽন্তরিক্ষং দদৃশুর্মনুষ্যাঃ
খস্থাশ্চ তদ্বিস্ময়নীয়রূপম্॥  8-94-2 (59593) 
ততঃ প্রহৃষ্টাঃ কুরুপাণ্ডুয়োধা
বাদিত্রশঙ্খস্বনসিংহনাদৈঃ। 
বিনাদয়ন্তো বসুধাং দিশশ্চ
স্বনেন সর্বান্দ্বিষতো নিজঘ্নুঃ॥  8-94-3 (59594) 
নরাশ্বমাতঙ্গরথৈঃ সমাকুলং
শরাসিশক্ত্যৃষ্টিনিপাতদুঃসহম্। 
অভীরুজুষ্টং হতদেহসঙ্কুলং
রণাজিরং লোহিতমাবভৌ তদা॥  8-94-4 (59595) 
[বভূব যুদ্ধং কুরুপাণ্ডবানাং
যথা সুরাণামসুরৈঃ সহাভবৎ।] 
তথা প্রবৃতে তুমুলে সুদারুণে
ধনঞ্জয়শ্চাধিরথিশ্চ সায়কৈঃ।
দিশশ্চ সৈন্যং চ শিতৈরজিহ্মগৈঃ
পরস্পরং প্রাবৃণুতাং সুদংশিতৌ॥  8-94-5 (59596) 
ততস্ৎবদীয়াশ্চ পরে চ সায়কৈঃ
কৃতেঽন্ধকারে দদৃশুর্ন কিঞ্চন। 
ভয়াতুরা একরথৌ সমাশ্রয়ং--
স্ততোঽভবত্ৎবদ্ভুতমেব সর্বতঃ॥  8-94-6 (59597) 
ততোঽস্ত্রমস্ত্রেণ পরস্পরং তৌ
বিধূয় বাতাবিব পূর্বপশ্চিমৌ। 
ঘনান্ধকারে বিততে তমোনুদৌ
যথোদিতৌ তদ্বদতীব রেজতুঃ॥  8-94-7 (59598) 
ন চাভিসর্তব্যমিতি প্রচোদিতাঃ
পরে ৎবদীয়াশ্চ তথাঽবতস্থিরে। 
মহারথৌ তৌ পরিবার্য সর্বতঃ
সুরাসুরাঃ শম্বরবাসবাবিব॥  8-94-8 (59599) 
মৃদঙ্গভেরীপণবানকস্বনৈ--
র্নিনাদিতে বাহনশঙ্খনিস্বনৈঃ। 
তৌ সিংহনাদৈর্বভতুর্নরোত্তমৌ
পতঙ্গচন্দ্রাবিব দুঃসহাবুভৌ॥  8-94-9 (59600) 
মহাধনুর্মণ্ডুলমধ্যগাবুভৌ
সুবর্চসৌ বাণসহস্রদীধিতী। 
দিধক্ষমাণৌ সচরাচরং জগ--
দ্যুগান্তসূর্যাবিব দুঃসহৌ রণে॥  8-94-10 (59601) 
উভাবজেয়াবহিতান্তকাবুভা--
বুভৌ জিঘাংসূ কৃতিনৌ পরস্পরম্। 
মহাহবে বীতভয়ৌ সমীয়তু--
র্মহেন্দ্রজম্ভাবিব কর্ণপাণ্ডবৌ॥  8-94-11 (59602) 
ততো মহাস্ত্রাণি মহাধনুর্ধরৌ
বিমুঞ্চমানাবিষুভির্ভয়ানকৈঃ। 
নরাশ্বনাগানমিতান্নিজঘ্নতুঃ
পরস্পরং চাপি মহারথৌ নৃপ॥  8-94-12 (59603) 
ততো বিসস্রুঃ পুনরর্দিতা নরা
নরোত্তমাভ্যাং কুরুপাণ্ডবাশ্রয়াঃ। 
সনাগপত্ত্যশ্বরথা দিশো দ্রুতা--
স্তথা যথা সিংহহতা বনৌকসঃ॥  8-94-13 (59604) 
ততস্তু দুর্যোধনভোজসৌবলাঃ
কৃপো গুরোশ্চাপি সুতো মহাহবে। 
মহারথাঃ পঞ্চ ধনঞ্জয়াচ্যুতৌ
শরৈঃ শরীরার্তিকরৈরতাডয়ন্॥  8-94-14 (59605) 
ধনূংষি তেষামিষুধীন্ধ্বজান্হয়া--
ন্রথাংশ্চ সূতাংশ্চ ধনঞ্জয়ঃ শরৈঃ। 
সমং প্রমধ্যাশু পরান্সমন্ততঃ
শরোত্তমৈর্দ্বাদশভিন্ন সূতজম্॥  8-94-15 (59606) 
অথাভ্যধাবংস্ৎবরিতাঃ শতং রথাঃ
শতং গজাশ্চার্জুনমাততায়িনঃ। 
শকাস্তুষারা যবনাশ্চ সাদিনঃ
সহৈব কাম্ভোজবরৈর্জিঘাংসবঃ॥  8-94-16 (59607) 
বরায়ুধান্পাণিগতৈঃ শরৈঃ সহ
ক্ষুরৈর্ন্যকৃন্তৎপ্রপতঞ্শিরাংসি চ। 
হয়াংশ্চ নাগাংশ্চ রথাংশ্চ যুধ্যতো
ধনঞ্জয়ঋ শত্রুগণান্ক্ষিতৌ ক্ষিণৌৎ॥  8-94-17 (59608) 
ততোঽন্তরিক্ষে সুরতূর্যনিঃস্বনাঃ
সসাধুবাদা হৃষিতৈঃ সমীরিতাঃ। 
নিপেতুরপ্যুত্তমপুষ্পবৃষ্টয়ঃ
সুরূপগন্ধাঃ পবনেরিতাঃ শুভাঃ॥  8-94-18 (59609) 
তদদ্ভুতং দেবমনুষ্যসাক্ষিকং
সমীক্ষ্য ভূতানি বিসিস্মিয়ুস্তদা। 
তবাত্মজঃ সূতসুতশ্চ ন ব্যথাং
ন বিস্ময়ং জগ্মতুরেকনিশ্চয়ৌ॥  8-94-19 (59610) 
অথাব্রবীদ্দ্রোণসুতস্তবাত্মজং
করং করেণ প্রতিপীড্য সান্ৎবয়ন্। 
প্রসীদ দুর্যোধন শাম্য পাণ্ডবৈ--
রলং বিরোধেন ধিগস্তু বিগ্রহম্॥  8-94-20 (59611) 
হতো গুরুর্ব্রহ্মসমো মহাস্ত্রবি--
ত্তথৈব ভীষ্মপ্রমুখা মহারথাঃ। 
অহং ৎববধ্যো মম চাপি মাতুলঃ
প্রশাধি রাজ্যং সহ পাণ্ডবৈশ্চিরম্॥  8-94-21 (59612) 
ধনঞ্জয়ঃ স্যাস্যতি বারিতো ময়া
জনার্দনো নৈব বিরোধমিচ্ছতি। 
যুধিষ্ঠিরো ভূতহিতে রতঃ সদা
বৃকোদরস্তদ্বশগস্তথা যমৌ॥  8-94-22 (59613) 
ৎবয়া তু পার্থৈশ্চ কৃতে চ সংবিদে
প্রজাঃ শিবং প্রাপ্নুয়ুরিচ্ছয়া তব। 
ব্রজন্তু শেষাঃ স্বপুরাণি পার্থিবা
নিবৃত্তবৈরাশ্চ ভবন্তু সৈনিকাঃ।
ন চেদ্বচঃ শ্রোষ্যসি মে নরাধিপ
ধ্রুবং হি তপ্তোঽসি হতোঽরিভির্যুধি॥  8-94-23 (59614) 
বৃদ্ধং পিতরমালোক্য গান্ধারীং চ যশস্বিনীম্।
কৃপালুর্ধর্মরাজো হি যাচিতঃ শমমেষ্যতি॥ 8-94-24 (59615) 
যথোচিতং চ বৈ রাজ্যমনুজ্ঞাস্যতি তে প্রভুঃ।
বিপশ্চিৎসুমতির্বীরঃ সর্বশাস্ত্রার্থতত্ৎববিৎ॥ 8-94-25 (59616) 
বৈরং নেষ্যতি ধর্মাত্মা স্বজনে নাস্ত্যতিক্রমঃ।
ন বিগ্রহমতিঃ কৃষ্ণা স্বজনে প্রতিনন্দতি॥ 8-94-26 (59617) 
ভীমসেনার্জুনৌ চোভৌ মাদ্রীপুত্রৌ চ পাণ্ডবৌ।
বাসুদেবমতে চৈব পাণ্ডবস্য চ ধীমতঃ। 
স্থাস্যন্তি পুরুষব্যাঘ্রাস্তয়োর্বচনগৌরবাৎ॥  8-94-27 (59618) 
রক্ষ দুর্যোধনাত্মানমাত্মা সর্বস্য ভাজনম্।
জীবনে যত্নমাতিষ্ঠ জীবন্ভদ্রাণি পশ্যতি॥ 8-94-28 (59619) 
রাজ্যং শ্রীশ্চৈব ভদ্রং তে জীবমানে চ কল্পতে।
মৃতস্য তু খলু কৌরব্য নৈব রাজ্যং কুতঃ সুখম্॥ 8-94-29 (59620) 
লোকবৃত্তমিদং বৃত্তং প্রবৃত্তং পশ্য ভারত।
শাম্য ৎবং পাণ্ডবৈঃ সার্ধং শেষং রক্ষ কুলস্য চ॥ 8-94-30 (59621) 
মা ভূৎস কালঃ কৌরব্য যদাঽহমহিতং বচঃ।
ব্রূয়াং কামং মহাবাহো মাঽবমংস্থা বচো মম॥ 8-94-31 (59622) 
ধর্মিষ্ঠমিদমত্যর্থং রাজ্ঞশ্চৈব কুলস্য চ।
এতদ্ধি পরমং শ্রেয়ঃ কুরুবংশস্য বৃদ্ধয়ে। 
প্রয়াহি তং চ গান্ধারে কুলস্য চ সুখাবহম্॥  8-94-32 (59623) 
পথ্যমায়তিসংয়ুক্তং কর্ণোঽপ্যর্জুনমাহবে।
ন জেষ্যতি নরব্যাঘ্র ইতি মে নিশ্চিতা মতিঃ॥ 8-94-33 (59624) 
রোচতাং তে নরশ্রেষ্ঠ মমৈতদ্বচনং শুভম্।
অতোঽন্যথা হি রাজেন্দ্র বিনাশঃ সুমহান্ভবেৎ॥ 8-94-34 (59625) 
ইদং চ দৃষ্টং জগতা সহ ৎবয়া
কৃতং যদেকেন কিরীটমালিনা। 
যথা ন কুর্যাদ্বলভিন্ন চান্তকো
ন চ প্রচেতা ভগবান্ন যক্ষরাট্॥  8-94-35 (59626) 
অতোঽপি ভূয়ান্স্বগুণৈর্ধনঞ্জয়ো
ন চাতিবর্তিষ্যতি মে বচোঽখিলম্। 
তবানুয়াত্রাং চ সদা করিষ্যতি
প্রসীদ রাজেন্দ্র শমং ৎবমাপ্নুহি॥  8-94-36 (59627) 
মমাভিমানঃ পরমঃ সদা ৎবয়ি
ব্রবীম্যতস্ৎবাং পরমাচ্চ সৌহৃদাৎ। 
নিবারয়িষ্যামি চ কর্ণমাহবে
মহান্হি মেঽস্তি প্রণয়োঽথ সূতজে॥  8-94-37 (59628) 
বদন্তি মৈত্রীং সহজাং বিচক্ষণা--
স্তথৈব সাম্না চ ধনেন চার্জিতাম্। 
প্রতাপতশ্চোপনতাং চতুর্বিধাং
তদস্তি সর্বং তব পাণ্ডবেষু॥  8-94-38 (59629) 
নিসর্গতস্তে তব বীর বান্ধবাঃ
পুনশ্চ সাম্না হিতমাপ্নুয়ুঃ প্রভো। 
ৎবয়ি প্রসন্নে যদি মিত্রতাং গতে
হিতং কৃতং স্যাজ্জগতস্ৎবয়াঽতুলম্॥  8-94-39 (59630) 
ইতীদমুক্তঃ সুহৃদা বচো হিতং
বিচিন্ত্য নিঃশ্বস্য চ দুর্মনাঽব্রবীৎ। 
যথা ভবানাহ সখে তথৈব ত--
ন্মমাপি বিজ্ঞাপয়তো বচঃ শৃণু॥  8-94-40 (59631) 
নিহত্য দুঃশাসনমুক্তবান্বহু
প্রহস্য শার্দূলবদেষ দুর্মতিঃ। 
বৃকোদরস্তদ্বৃদয়ে মম স্থিতং
ন তৎপরোক্ষং ভবতঃ কুতঃ শমঃ॥  8-94-41 (59632) 
ন চাপি কর্ণং প্রসহেদ্রণেঽর্জুনো
মহাগিরিং মেরুমিবোগ্রমারুতঃ। 
ন চাশ্বসিষ্যন্তি পৃথাত্মজা ময়ি
প্রসহ্য বৈরং বহুশো বিচিন্ত্য॥  8-94-42 (59633) 
ন চাপি কর্ণং গুরুপুত্র সংয়ুগা--
দুপারমেত্যর্হসি বীর ভাষিতুম্। 
শ্রমেণ যুক্তো মহতাদ্য ফল্গুন--
স্তমেষ কর্ণঃ প্রসভং হনিষ্যতি॥  8-94-43 (59634) 
`বসুন্ধরায়াঃ পরিবর্তনং ভবে--
দ্ব্রজেচ্চ শোষং মকরালয়োঽর্ণবঃ। 
প্লবেয়ুরপ্যদ্রিবরা মহাম্বুধৌ
ন চার্জুনো জেষ্যতি কর্ণমাহবে॥  8-94-44 (59635) 
অপাং পৃথিব্যা নভসো নভস্বতঃ
সুতিগ্মদীপ্তেশ্চ হিরণ্যরেতসঃ। 
অভাব এষামপি সর্বতো ভবে--
ন্ন চার্জুনো জেষ্যতি কর্ণমাহবে'॥  8-94-45 (59636) 
তমেবমুক্ৎবাঽপ্যনুনীয় চাসকৃ--
ত্তবাত্মজঃ স্বাননুশাস্তি সৈনিকান্। 
দ্রুতং ঘ্নতাভিদ্রবতাহিতানিমা--
নহীনসৎবাঃ কিমু জোষমাসতে॥ ॥  8-94-46 (59637) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে চতুর্নবতিতমোঽধ্যায়ঃ॥ 94 ॥

 -   -  

8-94-6 একৌ মুখ্যৌ রথৌ রথিনৌ কর্ণার্জুনৌ॥ 8-94-7 তমোনুদৌ সূর্যবন্দ্রৌ॥ 8-94-8 নচ অভিসর্তব্যং নাপয়াতব্যমিতি নিয়মেন প্রচোদিতাঃ প্রেরিতাঃ॥ 8-94-23 ধ্রুবং হি তপ্তাসি ইতি ক.খ.ড.পাঠঃ॥ 8-94-41 দুঃশাসনমুক্তবান্বচ ইতি ঝ.পাঠঃ তত্র বচো দুর্যোধনস্য হতস্য শিরঃ পদা তাডয়িষ্যামীত্যেবংরূপম্॥ 8-94-94 চতুর্নবতিতমোঽধ্যায়ঃ॥





কর্ণপর্ব - অধ্যায় 095

॥ শ্রীঃ ॥

8.95. অধ্যায়ঃ 095 

 -   -  

রণে কর্ণস্যার্জুনসাম্যমসহমানেন ভীমেন সকোপং পার্থপ্রোৎসাহনম্॥ 1 ॥

 -   -  

8-95-0 (59638) 
সঞ্জয় উবাচ। 8-95-0 (5059) 
তৌ শঙ্খভেরীনিনদে সমৃদ্ধে
সমীয়তুঃ শ্বেতহয়ৌ নরাগ্র্যৌ। 
বৈকর্তনঃ সূতপুত্রোঽর্জুনশ্চ
দুর্মন্ত্রিতে তে সসুতস্য রাজন্॥  8-95-1 (59639) 
`আশীবিষাবগ্নিমিবোৎসৃজন্তৌ
তথা মুখাভ্যামভিনিঃ শ্বসন্তৌ। 
যশস্বিনৌ জজ্বলতুর্মৃধে তদা
ঘৃতাবসিক্তাবিব হব্যবাহৌ'॥  8-95-2 (59640) 
যথা গজৌ হৈমবতৌ প্রভিন্নৌ
প্রবৃদ্ধদন্তাবিব বাসিতার্থে। 
তথা সমাজগ্মতুরুগ্রবীর্যৌ
ধনঞ্জয়শ্চাধিরথিশ্চ বীরৌ॥  8-95-3 (59641) 
বলাহকেনেব মহাবলাহকো
যদৃচ্ছয়া বা গিরিণা যথা গিরিঃ। 
তথা ধনুর্জ্যাতলনেমিনিঃস্বনৌ
সমীয়তুস্তাবিষুবর্ষবর্ষিণৌ॥  8-95-4 (59642) 
শরাস্ত্রশক্ত্যৃষ্টিগদাসিসর্পৌ
রোষানিলোদ্বূতমহোর্মিমালৌ। 
যথাঽচলৌ দ্বৌ চলতস্তথা তৌ
যথাঽর্ণবৌ চাশু চতুর্যুগান্তে'॥  8-95-5 (59643) 
প্রবৃদ্ধশৃঙ্গদ্রুমবীরুদোষধী
প্রবৃদ্বনানাবিধনির্ঝরৌঘৌ। 
যথাঽচলৌ বা চলিতৌ মহাজলৈ--
স্তথা মহাস্ত্রৈরিতরেতরং হতঃ॥  8-95-6 (59644) 
স সন্নিপাতো রথয়োর্মহানভূ--
ৎসুরেশবৈরোচনয়োর্যথা পুরা। 
শরৈর্বিনুন্নাশ্বনিয়ন্তৃদেহয়োঃ
সুদুঃসহাস্ত্রৈঃ পরিভিন্নদেহয়োঃ॥  8-95-7 (59645) 
প্রভূতপদ্মোৎপলমৎস্যকচ্ছপৌ
মহাহদৌ পক্ষিগণানুনাদিতৌ। 
সুসন্নিকৃষ্টাবনিলোদ্ধতৌ যথা
তথা রথৌ তৌ ধ্বজিনৌ সমীয়তুঃ॥  8-95-8 (59646) 
উভৌ মহেন্দ্রস্য সমানবিক্রমা--
বুভৌ মহেন্দ্রপ্রতিমৌ মহারথৌ। 
মহেন্দ্রবজ্রপ্রতিমৈশ্চ সায়কৈ--
র্মহেন্দ্রবৃত্রাবিব সম্প্রজঘ্নতুঃ॥  8-95-9 (59647) 
সনাগপত্ত্যশ্বরথে উভে বলে
বিচিত্রবর্মাভরণাম্বরায়ুধে। 
চকম্পতুশ্চোন্নদতুশ্চ বিস্ময়া--
দ্ধরা বিয়চ্চার্জুনকর্ণসঙ্গমে॥  8-95-10 (59648) 
ভুজাঃ সবস্ত্রাঙ্গুলয়ঃ সমুচ্ছ্রিতাঃ
সসিংহনাদৈর্হৃষিতৈর্দিদৃক্ষুভিঃ। 
যদাঽর্জুনং মত্ত ইব দ্বিপো দ্বিপং
সমভ্যযাদাধিরথির্জিঘাংসয়া॥  8-95-11 (59649) 
উদক্রোশন্সোমকাস্তত্র পার্থং
ৎবরস্ব যাহ্যর্জুন ভিন্ধি কর্ণম্। 
ছিন্ধ্যস্য মূর্ধানমলং চিরেণ
শ্রদ্ধাং চ রাজ্যাদ্বৃতরাষ্ট্রসূনোঃ॥  8-95-12 (59650) 
তথাঽস্মাকং বহবস্তত্র যোধাঃ
কর্ণং তথা যাহি যাহীত্যবোচন্। 
জহ্যর্জুনং কর্ণ ততঃ সুদীনাঃ
পুনর্বনং যান্ৎবচিরায় পার্থাঃ॥  8-95-13 (59651) 
কর্ণোঽথ পূর্বং দশভিঃ পৃষৎকৈ--
র্গাণ্ডীবধন্বানমবিধ্যদাশু। 
জঘান তং চাপি ততঃ কিরীটী
শরৈস্তদাষ্টাদশভিঃ সুমুক্তৈঃ॥  8-95-14 (59652) 
পুনশ্চ কর্ণস্ৎবরিতোঽপি পার্থং
রথেষুভিস্তং দশভির্জঘান। 
তং চাপি পার্থো দশভিঃ শিতাগ্রৈঃ
কক্ষ্যান্তরে তীক্ষ্ণমুখৈরবিধ্যৎ॥  8-95-15 (59653) 
কর্ণস্ততো ভারত সাম্পরায়ে
ঘোরেঽতিবেলং রণসংবিমর্দী। 
জঘান পার্থং নবভিঃ শিতাগ্রৈঃ
কক্ষ্যান্তে নাগমিব প্রভিন্নম্॥  8-95-16 (59654) 
ততোঽপরাভ্যাং যুধি সূতপুত্রো
দ্বাভ্যাং ক্ষুরাভ্যাং হরিমাশুকারী। 
সমাজঘান ৎবরয়া মহাত্মা
যথা সুরেন্দ্রং নমুচিঃ প্রসহ্য॥  8-95-17 (59655) 
তং পাণ়্ডবঃ পঞ্চভিরায়সাগ্রৈ--
রাকর্ণপূর্ণৈর্নিজঘান কর্ণম্। 
তে শোণিতং তস্য পপুস্তদানীং
কালস্য দূতা ইব পার্থবাণাঃ॥  8-95-18 (59656) 
কর্ণোঽপি পার্থং সহ বাসুদেবং
সমাচিনোদ্ভারত বৎসদন্তৈঃ। 
পরস্পরং তৌ বিশিখৈঃ প্রমুক্তৈ--
স্ততক্ষতুঃ সূতপুত্রোঽর্জুনশ্চ॥  8-95-19 (59657) 
পরস্পরং ছিদ্রদিদৃক্ষয়া চ
সুভীমমভ্যায়যতুঃ প্ররুষ্টৌ॥  8-95-20 (59658) 
ততোঽস্ত্রমাগ্নেয়মমিত্রতাপনং
মুমোচ কর্ণায় সুরেশ্বরাত্মজঃ। 
ধনঞ্জয়াৎসংয়ুগমূর্ধ্নি নিঃসৃতং
তদা প্রজজ্বাল তদস্ত্রমুত্তমম্॥  8-95-21 (59659) 
সমীক্ষ্য কর্ণো জ্বলনাস্ত্রমুদ্যতং
স বারুণং তৎপ্রশমার্থমাহবে। 
সমুৎসৃজৎসূতপুত্রঃ প্রতাপবান্
স তেন বহ্নিং শময়াঞ্চকার॥  8-95-22 (59660) 
বলাহকাস্ত্রেণ দিশস্তরস্বী
চকার সর্বাস্তিমিরেণ সংবৃতাঃ। 
অপাবহন্মেঘগণাংস্ততস্তান্
সমীরণাস্ত্রেণ সমীরিতেন॥  8-95-23 (59661) 
ততঃ সোঽস্ত্রং দয়িতং দেবরাজ্ঞঃ
প্রাদুশ্চক্রে বজ্রমমিত্রতাপনঃ। 
গাণ্ডীবজ্যা বিমৃশংশ্চাতিমন্যু--
র্ধনঞ্জয়ঃ শত্রুসঙ্ঘপ্রমাথী॥  8-95-24 (59662) 
নারাচনালীকবরাহকর্ণা
গাণ্ডীবতঃ প্রাদুরাসন্সুতীক্ষ্ণাঃ। 
সহস্রশো বজ্রসমানবেগা--
স্তে সর্বতঃ পর্যধাবন্ত ঘোরাঃ॥  8-95-25 (59663) 
পার্থেষবঃ কর্ণরথং বিলগ্না
অধোমুখাঃ পক্ষিগণা দিনান্তে। 
নিশানিকেতার্থমিবাশু বৃক্ষং
জগ্রাহ তান্সূতপুত্রঃ পৃষৎকৈঃ॥  8-95-26 (59664) 
ক্ষিপ্তাংস্তথা পাণ্ডববাণসঙ্ঘা--
নমৃষ্যমাণস্য ধনঞ্জয়স্য। 
রণাজিরে ৎবন্তকতুল্যকর্মা
বৈকর্তনো রোষপরীতচেতাঃ॥  8-95-27 (59665) 
জ্যোতিষ্প্রভাং যদ্বদুপাগতঃ স--
ন্দিবাকরো নাশয়তে ক্ষণেন। 
পার্থস্য তান্বাণগণান্সমগ্রা--
ন্ব্যনাশয়দ্যুধ্যত এব কর্ণঃ॥  8-95-28 (59666) 
রোষাৎপ্রদীপ্তঃ সুমহাবিমর্দে
ভীমস্ততোঽক্রুধ্যদদীনসৎবঃ। 
পাণিং স্বপাণৌ স বিনিষ্পিষ্য রোষা--
দমর্ষিতো বাক্যমুবাচ পার্থম্॥  8-95-29 (59667) 
ৎবাং সূতপুত্রো নু কথং কিরীটি--
ন্রথেষুভির্হন্তি শিতাগ্রধারৈঃ। 
ধৃত্যা হি ভূতানি যয়াঽজয়স্ৎবং
গ্রাসং দদৎখাণ্ডবে পাবকায়॥  8-95-30 (59668) 
ধৃত্যা তয়া সূতপুত্রং জহি ৎব--
মহং বৈনং গদয়া পোথয়িষ্যে। 
সমেত্য পার্থং সুনৃশংসবাদী
জীবন্নায়ং যাস্যতি কালপক্বঃ॥ ॥  8-95-31 (59669) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে ম়ঞ্জনবতিতমোঽধ্যায়ঃ॥ 95 ॥

 -   -  

8-95-6 হতঃ জঘ্নতুরিত্যর্থঃ॥ 8-95-7 সুদুঃসহান্যৈঃ পরিশোণিতোদকৈঃ ইতি ক.ট.পাঠঃ॥ 8-95-31 মা জীবনং যাস্যতি সূতপুত্র ইতি ক.পাঠঃ॥ 8-95-95 পঞ্চনবতিতমোঽধ্যায়ঃ॥





কর্ণপর্ব - অধ্যায় 096

॥ শ্রীঃ ॥

8.96. অধ্যায়ঃ 096 

 -   -  

কর্ণে যুধি বর্ধমানে কৃষ্ণেনার্জুনপ্রোৎসাহনম্॥ 1 ॥ ততোঽর্জুনেন স্বসামর্থ্যপ্রকাশনম্॥ 2 ॥

 -   -  

8-96-0 (59670) 
সঞ্জয় উবাচ। 8-96-0 (5060) 
অথাব্রবীচ্চক্রধরোঽপি পার্থং
দৃষ্ট্বা রথেষূন্প্রতিহন্যমানান্। 
অমূমুষৎপশ্যত এব তেঽদ্য
হ্যস্ত্রাণি কর্ণোঽস্ত্রগণৈঃ কিরীটিন্॥  8-96-1 (59671) 
স পার্থ কিং মুহ্যসি বেৎসি চৈব তা--
ন্দৃষ্ট্বা সমেতান্নদতঃ কুরূস্ৎবম্। 
কর্ণং পুরস্কৃত্য বিদুর্হি সর্বে
তবাস্ত্রমস্ত্রৈর্বিনিহন্যমানম্॥  8-96-2 (59672) 
যয়া ধৃত্যা তামসং জঘ্নিবাংস্ৎবং
তৎসংয়ুগে তামসাংশ্চাতিঘোরান্। 
দম্ভোদ্ভবং চাসুরমাহবে ৎবং
দর্পোৎসিক্তং বীর্যবন্তং কিরীটিন্।
তয়া ধৃত্যা ৎবং জহি কর্ণমদ্য
পার্থাহবে ত্যক্তুমস্ত্রং সমর্থঃ॥  8-96-3 (59673) 
অনেন চাশু ক্ষুরনেমিনাদ্য
ময়া বিসৃষ্টেন সুদর্শনেন। 
ছিন্ধ্যস্য মূর্ধানমরেঃ প্রসহ্য
বজ্রেণ শক্রো নমুচেরিবারেঃ॥  8-96-4 (59674) 
কিরাতরূপী ভগবান্যযা চ
ৎবয়া মহাত্মা পরিতোষিতোঽভূৎ। 
স তাং পুনর্বীর ধৃতিং গৃহীৎবা
সহানুবন্ধং জহি সূতপুত্রম্॥  8-96-5 (59675) 
ততো মহীং সাগরমেখলাং ৎবং
সপত্তগা গ্রামবতীং সমৃদ্ধাম্। 
প্রয়চ্ছ রাজ্ঞে নিহতারিসঙ্ঘাং
যশশ্চ পার্থাতুলমাপ্নুহি ৎবম্॥  8-96-6 (59676) 
কর্ণং পুরস্কৃত্য নদন্তিং সর্বে
তবাস্ত্রমগ্র্যং প্রতিহত্য বীরাঃ। 
কুরু প্রয়ত্নং ভরতপ্রবীর
দ্রবন্ত্যমী সৃঞ্জয়াঃ সোমকাশ্চ।
দৃষ্ট্বাথ কর্ণং সমরে প্রহৃষ্টং
ৎবাং চাপি দৃষ্ট্বা পরিহীয়মানম্॥  8-96-7 (59677) 
সঞ্জয় উবাচ। 8-96-8 (5061) 
সঞ্চোদিতো ভীমজনার্দনাভ্যাং
স্মৃৎবা তদাত্মানমবেত্য সর্বম্। 
ইহাত্মনশ্চাগমনে বিদিৎবা
প্রয়োজনং কেশবমিত্যুবাচ॥  8-96-8 (59678) 
প্রাদুষ্করোভ্যেষ মহাস্ত্রমুগ্রং
শিবায় লোকস্য বধায় সৌতেঃ। 
তন্মেঽনুজানাতু ভবান্সুরাশ্চ
ব্রহ্মা শিবো ব্রহ্মবিদশ্চ সর্বে॥  8-96-9 (59679) 
ইতি স্মোক্ৎবা পাণ্ডবঃ সব্যসাচী
নমস্কৃৎবা ব্রহ্মণে সোঽমিতাত্মা। 
অনুত্তমং ব্রাহ্মমসহ্যমস্ত্রং
প্রাদুশ্চক্রে মনসা যদ্বিধেয়ম্॥  8-96-10 (59680) 
ততো দিশশ্চ প্রদিশশ্চ সর্বাঃ
সমাবৃণোৎসায়কৈর্ভূরিতেজাঃ। 
গাণ্ডীবমুক্তৈর্ভুজগৈরিবোগ্রৈ--
র্দিবাকরাংশুপ্রতিমৈর্জ্বলদ্ভিঃ॥  8-96-11 (59681) 
সৃষ্টাস্তু বাণা ভরতর্ষভেণ
শতং শতং ভীমমুখাঃ সুতীক্ষ্ণাঃ। 
প্রাচ্ছাদয়ন্কর্ণরথং ক্ষণেন
যুগান্তকালার্ককরপ্রকাশাঃ॥  8-96-12 (59682) 
বৈকর্তনেনাশু তদাজিমধ্যে
সহস্রশো বাণগণা বিসৃষ্টাঃ। 
তে চাক্ষয়াঃ পাণ্ডবমভ্যুপেয়ুঃ
পর্জন্যসৃষ্টা ইব বারিধারাঃ॥  8-96-13 (59683) 
ততঃ স কৃষ্ণং চ কিরীটিনং চ
বৃকোদরং চাপ্রতিমপ্রভাবঃ। 
ত্রিভিস্ত্রিভির্ভীমবলো নিহত্য
ননাদ ঘোরং মহতা স্বনেন॥  8-96-14 (59684) 
ততঃ স বাণাভিহতঃ কিরীটী
ভীমং তথা প্রেক্ষ্য জনার্দনং চ। 
অমৃষ্যমাণঃ পুনরেব পার্থঃ
শরান্দশাষ্টৌ সমমুদ্ববর্ষ॥  8-96-15 (59685) 
স কেতুমেকেন শরেণ বিদ্ধ্বা
শল্যং চতুর্ভিস্ত্রিভিরেব কর্ণম্। 
ততঃ সুমুক্তৈর্দশভির্জঘান
সেনাপতিং কাঞ্চনবর্মনদ্বম্॥  8-96-16 (59686) 
স রাজপুত্রো বিশিরা বিবাহু--
র্বিবাজিসূতো বিধনুর্বিকেতুঃ। 
অথো রথাগ্রাদপতৎপ্ররুগ্ণঃ
পরশ্বথৈঃ সাল ইবাবকৃত্তঃ॥  8-96-17 (59687) 
পুনশ্চ কর্ণং ত্রিভিরষ্টভিশ্চ
দ্বাভ্যাং চতুর্ভির্দশভিশ্চ বিদ্ধা। 
চতুশ্শতং দ্বিরদানাং নিপাত্য
রথাঞ্জঘানাষ্টরথান্কিরীটি।
সহস্রমশ্বাংশ্চ পুনশ্চ সাদী--
নষ্টৌ সহস্রাণি চ পত্তিবীরান্॥  8-96-18 (59688) 
দৃষ্ট্বা তু মুখ্যাবতিবিধ্যমানৌ
বরেষুভিঃ শূরবরাবরিঘ্নৌ। 
কর্ণং চ পার্থং চ নিয়ম্য বাহা-
ন্সর্বে বরিষ্ঠাশ্চ ততোঽবতস্থুঃ॥  8-96-19 (59689) 
প্রচ্ছাদয়ামাস ততঃ পৃষৎকৈঃ
সঘোষমাচ্ছিদ্য চ গাণ্ডিবজ্যাম্। 
অস্মিন্ক্ষণে ফল্গুনং সূতপুত্রঃ
সমাচিনোৎক্ষুদ্রকাণাং শতেন॥  8-96-20 (59690) 
নির্মুক্তসর্পপ্রতিমৈশ্চ তীক্ষ্ণৈ--
স্তৈলপ্রঘৌতৈঃ খগপত্রবাজৈঃ। 
ষষ্ট্যা বিভেদাশু চ বাসুদেবং
তদন্তরে প্রাৎবরন্সোমকাশ্চ॥  8-96-21 (59691) 
ততো নবজ্যাং সুদৃঢাং কিরীটি
স্ববাহুবিক্ষেপসহাং প্রগৃহ্য। 
সমাদধে গাণ্ডিবে ক্ষিপ্রকারী
নিমেষমাত্রেণ মহাধনুষ্মান্॥  8-96-22 (59692) 
জ্যাছেদনং জ্যাবিধানং চ তস্য
নৈবাববুধ্যৎসূতপুত্রো লঘুৎবাৎ। 
পার্থস্য সঙ্খ্যে দ্বিষতাং নিহন্তু--
স্তদদ্ভুতং তত্র বভূব রাজন্॥  8-96-23 (59693) 
পার্থোঽপি তাং জ্যামবধায় তূর্ণং
শরাসনজ্যামাধিরথের্বিহত্য। 
সুসংরব্ধঃ কর্ণশরৈঃ ক্ষতাঙ্গো
রণে যোধাংস্তাবকান্প্রত্যগৃহ্ণাৎ॥  8-96-24 (59694) 
নৈবাপৎপক্ষিগণোঽন্তরিক্ষে
পার্থেন চাস্ত্রেণ কৃতেঽন্ধকারে॥  8-96-25 (59695) 
শল্যং তু পার্থো দশভির্নিমেষা--
দ্ভৃশং তনুত্রে প্রহসন্নবিধ্যৎ। 
ততঃ কর্ণং দ্বাদশভিঃ পৃষৎকৈ--
র্বিদ্ধ্বা পুনঃ সপ্তভিরপ্যবিধ্যৎ॥  8-96-26 (59696) 
স পার্থবাণাসনবেগনুন্নৈ--
র্দৃঢাহতঃ পত্রিভিরুগ্রবেগৈঃ। 
বিভিন্নগাত্রঃ ক্ষতজোক্ষিতাঙ্গঃ
কর্ণো বভৌ রুদ্র ইবান্তকালে॥  8-96-27 (59697) 
ততস্ত্রিভিস্তং ত্রিদশাধিপোপমং
শরৈর্বিভেদাধিরথির্ধনঞ্জয়ম্। 
শরাংশ্চ পঞ্চ জ্বলনানিবোরগা--
ন্প্রবেশয়ামাস জিঘাংসুরচ্যুতে॥  8-96-28 (59698) 
সুবর্ণচিত্রং পুরুষোত্তমস্য
বর্মাথ ভিত্ৎবাভ্যপতন্সুপুঙ্খাঃ। 
বেগেন গাং তে বিবিশুশ্চ রাজ--
ন্স্নাৎবা কর্ণাঽভিমুখাঃ প্রতীয়ুঃ॥  8-96-29 (59699) 
তান্পঞ্চভল্লৈর্দশভিঃ সুমুক্তৈ--
স্ত্রিধাত্রিধৈকৈকমথোচ্চকর্ত। 
ধনঞ্জয়স্তে ন্যপতন্পৃথিব্যাং
যথাঽহয়স্তার্ক্ষ্যমুখেন কৃত্তাঃ॥  8-96-30 (59700) 
ততঃ প্রজজ্বাল কিরীটমালী
ক্রোধেন কক্ষং প্রদহন্নিবাগ্নিঃ। 
স কর্ণমাকর্ণবিকৃষ্টসৃষ্টৈঃ
শরৈঃ শরীরান্তকরৈর্জ্বলদ্ভিঃ।
মর্মস্ববিধ্যৎস চচাল দুঃখা--
দ্ধৈর্যাত্তুং তস্থাবতিমাত্রধৈর্যঃ॥  8-96-31 (59701) 
প্রাদুশ্চকারাথ শরান্মহাত্মা
দেহং বিচিন্বন্নিব সূতজস্য। 
শরাস্তু তে কাঞ্চনচিত্রপুঙ্খাঃ
সম্পেতুরুর্ব্যাং শতশো মহান্তঃ॥  8-96-32 (59702) 
ততঃ শরৌঘৈঃ প্রদিশো দিশশ্চ
রবিপ্রভাঃ কর্ণরথশ্চ রাজন্। 
অদৃশ্য আসীৎকুপিতে ধনঞ্জয়ে
তুষারনীহারবৃতো গিরির্যথা॥  8-96-33 (59703) 
সচক্ররক্ষা অপি পৃষ্ঠগোপাঃ
কর্ণস্য যে চাপি পুরঃসরাশ্চ। 
ভীতা দ্রবন্তি স্ম নিহন্যমানা
মহেষুভিঃ পার্থকরপ্রণুন্নৈঃ॥  8-96-34 (59704) 
ততোঽর্জুনো বৈ ভরতপ্রবীরো
মহানুভাবঃ সমরে নিহন্তা। 
সুয়োধনেনানুমতান্বিনিঘ্ন--
ন্সমুচ্ছ্রিতান্সরথান্সারভূতান্॥  8-96-35 (59705) 
গাণ্ডীবধন্বা দ্বিগুণং সহস্রং
কুরুপ্রবীরানৃষভঃ কুরূণাম্। 
ক্ষণেন সর্বান্সরথান্সসূতা--
ন্নিনায় রাজন্ক্ষয়মেকবীরঃ॥  8-96-36 (59706) 
অথো পলায়ন্ত বিহায় কর্ণং
তবাত্মজা যে কুরবশ্চ শিষ্টাঃ। 
এতানবাকীর্য শরক্ষতাংশ্চ
বিলপ্যমানাংস্তনয়ান্বিমৃদ্গন্॥  8-96-37 (59707) 
সর্বে প্রণেশুঃ কুরবো বিভগ্নাঃ
পার্থেষুভিঃ সম্পরিতপ্যমানাঃ। 
সুয়োধনেনাথ পুনর্বরিষ্ঠাঃ
প্রচোদিতাঃ কর্ণরথানুয়ানে॥  8-96-38 (59708) 
ভোঃ ক্ষত্রিয়াঃ শূরতমাস্তু সর্বে
ক্ষত্রে চ ধর্মে নিরতাঃ স্থ যূয়ম্। 
ন যুক্তরূপং ভবতাং সমীপা--
ৎপলায়নং কর্ণমতিপ্রহায়॥  8-96-39 (59709) 
তবাত্মজেনাপি তথোচ্যমানা
নৈবাবতিষ্ঠন্ত ভয়াদ্বিবর্ণাঃ। 
ক্ষণেন নষ্টাঃ প্রদিশো দিশশ্চ
সর্বে ততঃ প্রেক্ষ্য দিশো বিশূন্যাঃ॥  8-96-40 (59710) 
ভয়াবদীর্ণঃ কুরুভির্বিহীনঃ
পার্থেষুভিঃ সম্পরিতপ্যমানঃ। 
ন বিব্যধে ভারত তত্র কর্ণঃ 
প্রতীপমেবার্জুনমভ্যধাবৎ॥ ॥  8-96-41 (59711) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে ষণ্ণবতিতমোঽধ্যায়ঃ॥ 96 ॥






কর্ণপর্ব - অধ্যায় 097

॥ শ্রীঃ ॥

8.97. অধ্যায়ঃ 097 

 -   -  

রণে হীয়মানেন কর্ণেনার্জুনস্য শিরো লক্ষীকৃত্য নাগাস্ত্রপ্রয়োগঃ॥ 1 ॥ কৃষ্ণেন পার্থরথে পাদনিপীডনেন ধরণ্যাং কিঞ্চিন্নিমজ্জিতে তদস্ত্রেণ শিরোবর্জং পার্থকিরীটমাত্রাপহারঃ॥ 2 ॥ কর্ণস্য রথচক্রে বিপ্রশাপাৎ ধরণ্যাং নিমগ্নে তদুদ্দিধীর্ষয়া তেনপার্থংপ্রতি মুহূর্তময়ুদ্ধপ্রার্থনম্॥ 3 ॥

 -   -  

8-97-0 (59712) 
সঞ্জয় উবাচ। 8-97-0 (5062) 
ততোঽপয়াতাঃ শরপাতমাত্র--
মবস্থিতা বৈ কুরবো নরেন্দ্র। 
বিদ্যুৎপ্রকাশং দদৃশুঃ সমন্তা--
দ্বনঞ্জয়াস্ত্রং সমুদীর্যমাণম্॥  8-97-1 (59713) 
ততোঽগ্রসৎসূতপুত্রোঽর্জুনস্য
বিয়দ্গতং ঘোরতরং শরৈস্তৎ। 
ক্রুদ্ধেন পার্থেন শরং বিসৃষ্টং
বধায় কর্ণস্য মহাবিমর্দে॥  8-97-2 (59714) 
[উদীর্যমাণং স্ম কুরূন্দহন্তং
সুবর্ণপুঙ্খৈর্বিশিখৈর্মমর্দ। 
কর্ণস্ৎবমোঘেষ্বসনং দৃঢজ্যং
বিস্ফারয়িৎবা বিসৃজঞ্ছরোঘান্॥]  8-97-3 (59715) 
রামাদুপাত্তেন মহামহিম্না
হ্যাথর্বণেনারিবিনাশনেন। 
তদর্জুনাস্ত্রং ব্যধমদ্দহন্তং
পার্থং চ বাণৈর্নিশিতৈরবিধ্যৎ॥  8-97-4 (59716) 
ততো বিমর্দঃ সুমহান্বভূব
তত্রার্জুনস্যাধিরথেশ্চ রাজন্। 
অন্যোন্যমাসাদয়তোঃ পৃষৎকৈ--
র্বিষাণঘাতৈর্দ্বিপয়োরিবাজৌ॥  8-97-5 (59717) 
ততোঽস্ত্রসঙ্ঘাতসমাবৃতং তদা
বভূব রাজংস্তুমুলং রণাজিরম্। 
যৎকর্ণপার্থৌ শরবৃষ্টিসঙ্ঘৈ--
র্নিরন্তরং চক্রতুরম্বরং তদা॥  8-97-6 (59718) 
[ততো জালং বাণময়ং মহান্তং
সর্বেঽদ্রাক্ষুঃ কুরবঃ সোমকাশ্চ। 
নান্যং চ ভূতং দদৃশুস্তদা তে
বাণান্ধকারে তুমুলেঽথ কিঞ্চিৎ॥  8-97-7 (59719) 
তৌ সন্দধানাবনিশং চ রাজন্।
সমস্যন্তৌ চাপি শরাননেকান্। 
সন্দর্শয়েতাং যুধি মার্গান্বিচিত্রা--
ন্ধনুর্ধরৌ তৌ বিবিধৈঃ কৃতাস্ত্রৈঃ॥  8-97-8 (59720) 
তয়োরেবং যুধ্যতোরাজিমধ্যে
সূতাত্মজোঽভূদধিকঃ কদাচিৎ। 
পার্থঃ কদাচিত্ৎবধিকঃ কিরীটি
বীর্যাস্ত্রমায়াবলপৌরুষেণ॥  8-97-9 (59721) 
দৃষ্ট্বা তয়োস্তং যুধি সম্প্রহারং
পরস্পরস্যান্তরমীক্ষমাণয়োঃ। 
ঘোরং তয়োর্দুর্বিষহং রণেঽন্যৈ--
র্যোধাঃ সর্বে বিস্ময়মভ্যগচ্ছন্॥  8-97-10 (59722) 
ততো ভূতান্যন্তরিক্ষস্থিতানি
তৌ কর্ণপার্থৌ প্রশশংসুর্নরেন্দ্র। 
ভোঃ কর্ণ সাধ্বর্জুন সাধু চেতি
বিয়ৎসু বাণী শ্রূয়তে সর্বতোপি॥  8-97-11 (59723) 
তস্মিন্বিমর্দে রথবাজিনাগৈ--
স্তদাঽভিঘাতৈর্দলিতে হি ভূতলে। 
ততস্তু পাতালতলে শয়ানো
নাগোঽশ্বসেনঃ কৃতবৈরোঽর্জুনেন॥  8-97-12 (59724) 
রাজংস্তদা খাণ্ডবদাহমুক্তো
বিবেশ কোপাদ্বসুধাতলে যঃ। 
অথোৎপপাতোর্ধ্বগতির্জবেন
সন্দৃশ্য কর্ণার্জুনয়োর্বিমর্দম্॥  8-97-13 (59725) 
অয়ং হি কালোস্য দুরাত্মনো বৈ
পার্থস্য বৈরপ্রতিয়াতনায়। 
সঞ্চিন্ত্য তূর্ণং প্রবিবেশ চৈব
কর্ণস্য রাজন্শররূপধারী॥  8-97-14 (59726) 
ততোস্ত্রসঙ্ঘাতসমাকুলং তদা
বভূব জন্যং বিততাংশুজালম্। 
তৎকর্ণপার্থো শরসঙ্ঘবৃষ্টিভি--
র্নিরন্তরং চক্রতুরম্বরং তদা॥  8-97-15 (59727) 
তদ্বাণজালৈকময়ং মহান্তং
সর্বেঽত্রসন্কুরবঃ সোমকাশ্চ। 
নান্যৎকিঞ্চিদ্দদৃশুঃ সম্পতদ্বৈ
বাণান্ধকারে তুমুলেঽতিমাত্রম্॥  8-97-16 (59728) 
ততস্তৌ পুরুষব্যাঘ্রৌ সর্বলোকধনুর্ধরৌ।
ত্যক্তপ্রাণৌ রণে বীরো যুদ্ধশ্রমমুপাগতৌ॥ 8-97-17 (59729) 
সমুৎক্ষেপৈর্বীক্ষমাণৌ সিক্তৌ চন্দনবারিণা।
সবালব্যজনৈর্দিব্যৈর্দিবিস্থৈরপ্সরোগণৈঃ। 
শক্রসূর্যকরাব্জাভ্যাং প্রমার্জিতমুখাবুভৌ॥  8-97-18 (59730) 
কর্ণোঽথ পার্থং ন বিশেষয়দ্যদা
ভৃশং চ পার্থেন শরাভিতপ্তঃ। 
ততস্তু বীরঃ শরবিক্ষতাঙ্গো
দধ্রে মনো হ্যেকশয়স্য তস্য॥]  8-97-19 (59731) 
ততো রিপুঘ্নং সমধত্ত কর্ণঃ
সুসঞ্চিতং সর্পমুখং জ্বলন্তম্। 
রৌদ্রং শরং সন্নতমুগ্রধৌতং
পার্থার্থমিত্যেব চিরাভিগুপ্তম্॥  8-97-20 (59732) 
সদার্চিতং চন্দনচূর্ণশায়িতং
সুবর্ণতূণীরশয়ং মহার্চিষম্। 
আকর্ণপূর্ণং বিচকর্ষ কর্ণো
বিমোক্তুকামঃ শরমুগ্রবেগম্॥  8-97-21 (59733) 
প্রদীপ্তমৈরাবতবংশসম্ভবং
শিরো জিহীর্ষুর্যুধি সব্যসাচিনঃ। 
ততঃ প্রজজ্বাল দিশো নভশ্চ
উল্কাশ্চ ঘোরাঃ শতশঃ প্রপেতুঃ॥  8-97-22 (59734) 
তস্মিংস্তু নাগে ধনুষি প্রয়ুক্তে
হাহাকৃতা লোকপালাঃ সশক্রাঃ॥  8-97-23 (59735) 
স সূতপুত্রস্তমপাঙ্গদেশে
অবাঙ্মুখং সন্ধয়তি স্ম রোষাৎ। 
ন তং স্ম জানাতি মহানুভাব--
মপাঙ্গদেশেঽভিনিবিষ্টমাজৌ॥  8-97-24 (59736) 
[ন চাপি তং বুবুধে সূতপুত্রো
বাণে প্রবিষ্টং যোগবলেন নাগম্। 
দশশতনয়নোঽহিং দৃশ্য বাণে প্রবিষ্টং
নিহত ইতি সুতো মে স্রস্তগাত্রো বভূব।
জলজকুসুময়োনিঃ শ্রেষ্ঠভাবো জিতাত্মা
ত্রিদশপতিমবোচন্মা ব্যথিষ্ঠা জয়ে শ্রীঃ॥  8-97-25 (59737) 
ততোঽব্রবীন্মদ্ররাজো মহাত্মা
দৃষ্ট্বা কর্ণং প্রহিতেষু তমুগ্রম্। 
গ্রীবায়তঃ কর্ণ ন সংহিতোঽয়ং
সমীক্ষ্য সন্ধৎস্ব শরং পরঘ্নম্॥  8-97-26 (59738) 
অথাব্রবীৎক্রোধসংরক্তনেত্রো
মদ্রাধিপং সূতপুত্রো মনস্বী। 
ন সন্ধত্তে দ্বিঃ শরং শল্য কর্ণো
ন মাদৃশা জিহ্ময়ুদ্বা ভবন্তি॥  8-97-27 (59739) 
ইতীদমুক্ৎবা বিসসর্জ তং শরং
প্রয়ত্নতো বর্ষগণাভিপূজিতম্। 
হতোসি রে ফল্গুন ইত্যধিক্ষিপ--
ন্নুবাচ চোচ্চৈর্নিরমূর্জিতাং বৃষঃ॥  8-97-28 (59740) 
স সায়কঃ কর্ণভুজপ্রসৃষ্টো
হুতাশনার্কপ্রতিমঃ সুঘোরঃ। 
গুণচ্যুতঃ কর্ণধনুঃপ্রমুক্তো
বিয়দ্গতঃ প্রাজ্বলদন্তরিক্ষে॥  8-97-29 (59741) 
তমাপতন্তং জ্বলিতং নিরীক্ষ্য
বিয়দ্গতং বৃষ্ণিকুলপ্রবীরঃ। 
রথস্য চক্রং সহসা নিপীড্য
পঞ্চাঙ্গুলং মজ্জয়তি স্ম বীরঃ॥  8-97-30 (59742) 
ততোঽন্তরিক্ষে সুমহান্নিনাদঃ
সম্পূজনার্থং মধুসূদনস্য। 
[দিব্যাশ্চ বাচঃ সহসা বভূবু--
র্দিব্যানি পুষ্পাণ্যথ সিংহনাদাঃ।
তস্মিংস্তথা বৈ ধরণীং নিমগ্নে
রথে প্রয়ত্নান্মধুসূদনস্য॥]  8-97-31 (59743) 
ততঃ কিরীটং বহুরত্নচিত্রং
জঘান নাগোঽর্জুনমূর্ধতো বলাৎ। 
গিরেঃ সুজাতাঙ্কুরপুষ্পিতদ্রুমং
মহেন্দ্রবজ্রং শিখরং যথোত্তমম্॥  8-97-32 (59744) 
ততঃ কিরীটং তপনীয়চিত্রং
পার্থোত্তমাঙ্গাদহরত্তরস্বী। 
তদ্ধেমজালাবনতং সুঘোরং
সম্প্রজ্বলত্তন্নিপপাত ভূমৌ॥  8-97-33 (59745) 
ততোঽর্জুনস্যোত্তমগাত্রভূষণং
সুবর্ণমুক্তামণিবজ্রচিত্রিতম্। 
ধরাবিয়দ্দ্যোসলিলেষু বিশ্রুতং
বলং নিসর্গোত্তমমন্যুধিঃ সদা॥  8-97-34 (59746) 
শরেণ মূর্ধ্নি প্রজহার সূতজো
দিবাকরেন্দুজ্বলনগ্রহৎবিষম্। 
সুবর্ণমুক্তামণিবজ্রভূষণং
পুরন্দরার্থং তপসা প্রয়ত্নতঃ॥  8-97-35 (59747) 
স্বয়ং কৃতং যদ্বিধিনা স্বয়ম্ভুবা
মহার্হরূপং দ্বিষতাং ভয়ঙ্করম্। 
নিজঘ্নতে দেবরিপূন্সুরেশ্বরঃ
স্বয়ং দদৌ যদ্ধি মুদাঽর্জুনায়॥  8-97-36 (59748) 
হরিপ্রচেতোহরিবিত্তগোপ্তৃভিঃ
পিনাকপাশাশনিদণ্ডধারিভিঃ। 
সুরোত্তমৈরপ্যবিষহ্যমর্দিতুং
প্রসহ্য নাগেন জহার তদ্বৃষা॥  8-97-37 (59749) 
তদুত্তমেষূন্মথিতং বিষাহিনা
প্রদীপ্তমর্চিষ্মদতীব সুন্দরম্। 
পপাত পার্থস্য কিরীটমুত্তমং
দিবাকরোস্তাদিব পর্বতাজ্জ্বলন্॥  8-97-38 (59750) 
মহীবিয়দ্দ্যোসলিলানি বায়ুনা
প্রসহ্য রুগ্ণানি বিঘূর্ণিতানি বা। 
ইতীব শব্দং ভুবনেষু তত্তথা
জনা ব্যবস্যন্তি দিশশ্চ বিহ্বলাঃ॥  8-97-39 (59751) 
বিনা কিরীটং* শুশুভে স পার্থঃ
শ্যামো যুবা শৈল ত্রিশৃঙ্গৈঃ॥  8-97-40 (59752) 
ততঃ সমুদ্গ্রথ্য সিতেন বাসসা
স্বমূর্ধজনাব্যথিতস্তদাঽর্জুনঃ। 
বভৌ সুসম্পূর্ণমরীচিনেন্দুনা
শিরোগতেনোদয়পর্বতো যথা॥  8-97-41 (59753) 
স চাপি রাধেয়ভুজপ্রমুক্তো
হুতাশনার্কপ্রতিমদ্যুতির্মহান্। 
মহোরগঃ কৃতবৈরোঽর্জুনেন
কিরীটমাহৃত্য সমুৎপপাত॥  8-97-42 (59754) 
তমুৎপতন্তং দ্বিপদাং বরিষ্ঠো
দৃষ্ট্বা বচঃ পার্থমুবাচ কৃষ্ণঃ। 
মহোরগং পাণ্ডব পশ্যপশ্য
প্রয়োজিতং ৎবন্নিধনার্থমুগ্রম্॥  8-97-43 (59755) 
স এবমুক্তো মধুসূদনেন
গাণ্ডীবধন্বা হরিমুগ্রবাচা। 
উবাচ কো ন্বেষ মমাদ্য নাগঃ
ক্ষয়ায় নাগাদ্গরুডস্য বক্রম্॥  8-97-44 (59756) 
কৃষ্ণ উবাচ। 8-97-45 (5063) 
যোঽসৌ ৎবয়া খাণ্ডবে চিত্রভানুং
সন্তর্পয়াণেন ধনুর্ধরেণ। 
বিয়দ্গতো জননীগুপ্তদেহো
মৎবৈকরূপং নিহতাঽস্য মাতা॥  8-97-45 (59757) 
স এষ তদ্বৈরমনুস্মরন্বৈ
ৎবাং প্রার্থয়ত্যাত্মবধায় নূনম্। 
নভশ্চুতাং প্রজ্বলিতামিবোল্কাং
পশ্যৈনমায়ান্তমমিত্রসাহ॥  8-97-46 (59758) 
সঞ্জয় উবাচ। 8-97-47 (5064) 
ততঃ স জিষ্ণুঃ পরিবৃত্য রোষা--
চ্চিচ্ছেদ ষড্ভির্নিশিতৈঃ সুধারৈঃ। 
নাগং বিয়ত্তির্যগিবোৎপততং
স চ্ছিন্নগাত্রো নিপপাত ভূমৌ॥  8-97-47 (59759) 
[গতে চ তস্মিন্ভুজগে কিরীটিনা
স্বয়ং বিভুঃ পার্থিব ভূতলাদথ। 
সমুজ্জহারাশু পুনঃ পতন্তং
রথং ভুজাভ্যাং পুরুষোত্তমস্ততঃ॥]  8-97-48 (59760) 
তস্মিন্মুহূর্তে দশভিঃ পৃষৎকৈঃ
সিলাশিতৈর্বর্হিণবর্হবাজিতৈঃ। 
বিব্যাধ কর্ণঃ পুরুষপ্রবীরো
ধনঞ্জয়ং তির্যগবেক্ষমাণঃ॥  8-97-49 (59761) 
ততোঽর্জুনো দ্বাদশভিঃ সুমুক্তৈ--
র্বরাহকর্ণৈর্জিশিতৈঃ সমর্প্য। 
নারাচমাশীবিষতুল্যবেগ--
মাকর্ণপূর্ণায়তমুৎসসর্জ॥  8-97-50 (59762) 
স চিত্রবর্মেষুবরো বিদার্য
প্রাণান্নিরস্যন্নিব সাধুমুক্তঃ। 
কর্ণস্য পীৎবা রুধিরং বিবেশ
বসুন্ধরাং শোণিতদিগ্ধবাজঃ॥  8-97-51 (59763) 
ততো বৃষো বাণনিপাতকোপিতো
মহোরগো দণ্ডবিঘট্টিতো যথা। 
তদাঽঽশুকারী ব্যসৃজচ্ছরোত্তমান্
মহাবিষঃ সর্প ইবোত্তমং বিষম্॥  8-97-52 (59764) 
জনার্দনং দ্বাদশভিঃ পরাভিন--
ন্নবৈর্নবত্যা চ শরৈস্তথাঽর্জুনম্। 
শরেণ ঘোরেণ পুনশ্চ পাণ্ডবং
বিদার্য কর্ণো ব্যনদজ্জহাস চ॥  8-97-53 (59765) 
তমস্য হর্ষং মমৃষে ন পাণ্ডবো
বিভেদ মর্মাণি ততোঽস্য মর্মবিৎ। 
পরঃশতৈঃ পত্রিভিরিন্দ্রবিক্রম--
স্তথা যথেন্দ্রো বলমোজসা রণে॥  8-97-54 (59766) 
ততঃ শরাণাং নবতিং তদাঽর্জুনঃ
সসর্জ কর্ণেঽন্তকদণ্ডসন্নিভাম্। 
তৈঃ পত্রিভির্বিদ্ধতনুঃ স বিব্যথে
তথা যথা বজ্রবিদারিতোঽচলঃ॥  8-97-55 (59767) 
মণিপ্রবেকোত্তমবজ্রহাটকৈ--
রলঙ্কৃতং চাস্য বরাঙ্গভূষণম্। 
প্রবিদ্ধমুর্ব্যাং নিপপাত পত্রিভি--
র্ধনঞ্জয়েনোত্তমকুণ্ডলেপি চ॥  8-97-56 (59768) 
মহাধনং শিল্পিবরৈঃ প্রয়ত্নতঃ
কৃতং যদস্যোত্তমবর্ম ভাস্বরম্। 
সুদীর্ঘকালেন ততোঽস্য পাণ্ডবঃ
ক্ষণেন বাণৈর্বহুধা ব্যশাতয়ৎ॥  8-97-57 (59769) 
`তস্যেষুভিঃ খণ্ডিতকুণ্ডলোঽন্তঃ
পরিক্ষতশ্চাভ্যধিকং তদানীম্। 
স লোহিতাঙ্গশ্রবণশ্চকাশে
সলোহিতাঙ্গশ্রবণো যথা দিবি'॥  8-97-58 (59770) 
স তং বিবর্মাণমথোত্তমেষুভিঃ
শিতৈশ্চতুর্ভিঃ কুপিতঃ পরাভিনৎ। 
স বিব্যথেঽত্যর্থমরিপ্রতাডিতো
যথাঽঽতুরঃ পিত্তকফানিলজ্বরৈঃ॥  8-97-59 (59771) 
মহাধনুর্মণ্ডলনিঃসৃতৈঃ শিতৈঃ
ক্রিয়াপ্রয়ত্নপ্রহিতৈর্বলেন চ। 
ততক্ষ কর্ণং বহুভিঃ শরোত্তমৈ--
র্বিভেদ মর্মস্বপি চার্জুনস্ৎবরন্॥  8-97-60 (59772) 
দৃঢাহতঃ পত্রিভিরুগ্রবেগৈঃ
পার্থেন কর্ণো বিবিধৈঃ শিতাগ্রৈঃ। 
বভৌ গিরির্গৈরিকধাতুরক্তঃ
ক্ষরন্প্রপাতৈরিব রক্তমম্ভঃ॥  8-97-61 (59773) 
[ততোঽর্জুনঃ কর্ণমবক্রগৈর্নবৈঃ
সুবর্ণপুঙ্খৈঃ সুদৃঢৈরয়স্ময়ৈঃ। 
যমাগ্নিদণ্ডপ্রতিমৈঃ স্তনান্তরে
পরাভিনৎক্রৌঞ্চমিবাদ্রিমগ্নিজঃ॥  8-97-62 (59774) 
ততঃ শরাবাপমপাস্য সূতজো
ধনুশ্চ তচ্ছক্রশরাসনোপমম্। 
ততো রথস্থঃ স মুমোহ চ স্খলন্।
প্রশীর্ণমুষ্টিঃ সুভৃশাহতঃ প্রভো॥  8-97-63 (59775) 
ন চার্জুনস্তং ব্যসনে তদেষিবা--
ন্নিহন্তুমার্যঃ পুরুষব্রতে স্থিতঃ। 
ততস্তমিন্দ্রাবরজঃ সুসম্ভ্রমা--
দুবাচ কিং পাণ়্ডব হে প্রমাদ্যসে॥  8-97-64 (59776) 
নৈবাহিতানাং সততং বিপশ্চিতঃ
ক্ষণং প্রতীক্ষন্ত্যপি দুর্বলীয়সাম্। 
বিশেষতোঽরীন্ব্যসনেষু পণ্ডিতো
নিহত্য ধর্মং চ যশশ্চ বিন্দতে॥  8-97-65 (59777) 
তদেকবীরং তব চাহিতং সদা
ৎবরস্ব কর্ণং সহসাঽভিমর্দিতুম্। 
পুরা সমর্থঃ সমুপৈতি সূতজো
ভিন্ধি ৎবমেনং নমুচিং যথা হরিঃ॥  8-97-66 (59778) 
ততস্তদেবেত্যভিপূজ্য সৎবরং
জনার্দনং কর্ণমবিধ্যদর্জুনঃ। 
শরোত্তমৈঃ সর্বকুরূত্তমস্ৎবরং--
স্তথা যথা শম্বরহা পুরা বলিম্॥]  8-97-67 (59779) 
সাশ্বং তু কর্ণং সরথং কিরীটি
সমাচিনোদ্ভারত বৎসদন্তৈঃ। 
প্রচ্ছাদয়ামাস দিশশ্চ বাণৈঃ
সর্বপ্রয়ত্নাত্তপনীয়পুঙ্খৈঃ॥  8-97-68 (59780) 
সবৎসদন্তৈঃ পৃথুপীনবক্ষাঃ
সমাচিতঃ সোঽধিরথির্বিভাতি। 
সুপুষ্পিতাশোকপলাশশাল্মলি--
র্যথাঽচলশ্চন্দনকাননায়ুতঃ॥  8-97-69 (59781) 
শরৈঃ শরীরে বহুভিঃ সমর্পিতৈ--
র্বিভাতি কর্ণঃ সমরে বিশাম্পতে। 
মহীরুহৈরাচিতসানুকন্দরো
যথা গিরীন্দ্রঃ স্ফুটকর্ণিকারবান্॥  8-97-70 (59782) 
স বাণসঙ্ঘান্বহুধা ব্যবাসৃজন্
বিভাতি কর্ণঃ শরজালরশ্মিবান্। 
স লোহিতো রক্তগভস্তিমণ্ডলো
দিবাকরোঽস্তাভিমুখো যথা তথা॥  8-97-71 (59783) 
বাহ্বন্তরাদাধিরথের্বিমুক্তান্
বাণান্মহাহীনিব দীপ্যমানান্। 
ব্যধ্বংসয়ন্নর্জুনবাহুমুক্তাঃ
শরাঃ সমাসাদ্য দিশঃ শিতাগ্রাঃ॥  8-97-72 (59784) 
[ততঃ স কর্ণঃ সমবাপ্য ধৈর্যং
বাণান্বিমুঞ্চন্কুপিতাহিকল্পান্। 
বিব্যাধ পার্থং দশভিঃ পৃষৎকৈঃ
কৃষ্ণং চ ষ়ড্ভিঃ কুপিতাহিকল্পৈঃ॥  8-97-73 (59785) 
ততঃ কিরীটি ভৃশমুগ্রনিঃস্বনং
মহাশরং সর্পবিষানলোপমম্। 
অয়স্মায়ং রৌদ্রমহাস্ত্রসম্ভৃতং
মহাহবে ক্ষেপ্তুমনা মহামতিঃ॥]  8-97-74 (59786) 
কালো হ্যদৃশ্যো নৃপ বিপ্রশাপা--
ন্নিদর্শয়ন্কর্ণবধং ব্রুবাণঃ। 
ভূমিস্তু চক্রং গ্রসতীত্যবোচ--
ৎকর্ণস্য তস্মিন্বধকাল আগতে॥  8-97-75 (59787) 
ন চাস্য ঘোরং প্রতিভাতি চাস্ত্রং
যদ্ভার্গবোঽস্মৈ প্রদদৌ মহাত্মা। 
চক্রং চ বামং গ্রসতে ভূমিরস্য
প্রাপ্তে তস্মিন্বধকালে নৃবীর॥  8-97-76 (59788) 
ততো রথো ঘূর্ণিতবান্নরেন্দ্র
শাপাত্তদা ব্রাহ্মণসত্তমস্য। 
প্রাপ্তং বধং শংসতি চাপ্যথাস্ত্রং
প্রণশ্যমানং দ্বিজমুখ্যশাপাৎ॥  8-97-77 (59789) 
[ততশ্চক্রমপতত্তস্য ভূমৌ
স বিহ্বলঃ সমরে সূতপুত্রঃ। 
সবেদিকশ্চৈত্য ইবাতিমাত্রঃ
সুপুষ্পিতো ভূমিতলে নিমগ্নঃ]॥  8-97-78 (59790) 
মগ্নে রথে ব্রাহ্মণশাপমূঢো
হ্যস্ত্রং চ তং মোঘমিষু চ সর্পম্। 
অমৃষ্যমাণো ব্যসনানি তানি
হস্তৌ বিধুন্বন্বিজগর্হ ধর্মম্॥  8-97-79 (59791) 
ধর্মপ্রধানং কিল পাতি ধর্ম
ইত্যব্রুবন্ধর্মবিদঃ সদৈব। 
বয়ং চ ধর্মে প্রয়তাম নিত্যং
চর্তুং যথাশক্তি যথাশ্রুতং চ।
স চাপি নিঘ্নাতি ন পাতি ভক্তান্
মন্যে ন নিত্যং পরিপাতি ধর্মঃ॥  8-97-80 (59792) 
এবং ব্রুবন্প্রস্খলিতাশ্বসূতো
বিচাল্যমানোঽর্জুনবাণপাতৈঃ। 
মর্মাভিঘাতাচ্ছিথিলঃ ক্রিয়াসু
পুনঃ পুনর্ধর্মমসৌ জগর্হ॥  8-97-81 (59793) 
ততঃ শরৈর্ভীমতরৈরবিধ্যত্ত্রিভিরাহবে।
হস্তে কৃষ্ণং তথা পার্থমভ্যবিধ্যচ্চ সপ্তভিঃ॥ 8-97-82 (59794) 
ততোঽর্জুনঃ সপ্তদশ তিগ্মবেগানজিহ্মগান্।
ইন্দ্রাশনিসমান্ঘোরানসৃজৎপাবকোপমান্॥ 8-97-83 (59795) 
নির্ভিদ্য তে ভীমবেগা হ্যপতন্পৃথিবীতলে।
কম্পিতাত্মা ততঃ কর্ণঃ শক্ত্যা চেষ্টামদর্শয়ৎ॥ 8-97-84 (59796) 
বলেনাথ স সংস্তভ্য ব্রহ্মাস্ত্রং সমুদৈরয়ৎ।
ঐন্দ্রং ততোঽর্জুনশ্চাপি তং দৃষ্ট্বাঽভ্যুপমন্ত্রয়ৎ॥ 8-97-85 (59797) 
গাণ্ডীবং জ্যাং চ বাণাংশ্চ সোঽনুমন্ত্র্য পরন্তপঃ।
ব্যসৃজচ্ছরবর্ষাণি বর্ষাণীব পুরন্দরঃ॥ 8-97-86 (59798) 
ততস্তেজোময়া বাণা রথাৎপার্থস্য নিঃসৃতাঃ।
প্রাদুরাসন্মহাবীর্যাঃ কর্ণস্য রথমন্তিকাৎ।  8-97-87 (59799) 
স কর্ণোঽগ্রসদস্যাস্ত্রং কুর্বন্মোক্ষং মহারথঃ॥
ততোঽব্রবীদ্বৃষ্ণিবীরস্তস্মিন্নস্ত্রে বিনাশিতে। 
বিসৃজাস্ত্রং পরং পার্থ রাধেয়ো গ্রসতে শরান্॥  8-97-88 (59800) 
ততো ব্রহ্মাস্ত্রমত্যুগ্রং সম্মন্ত্র্য সময়োজয়ৎ।
ছাদয়িৎবা ততো বাণৈঃ কর্ণং প্রত্যস্যদর্জুনঃ॥ 8-97-89 (59801) 
ততঃ কর্ণঃ শিতৈর্বাণৈর্জ্যাং চিচ্ছেদ সুতেজনৈঃ।
[দ্বিতীয়াং চ তৃতীয়াং চ চতুর্থী পঞ্চমীং তথা॥ 8-97-90 (59802) 
ষষ্ঠীমথাস্য চিচ্ছেদ সপ্তমীং চ তথাঽষ্টমীম্।
নবমীং দশমীং চাস্য তথা চৈকাদশীং বৃষঃ। 
জ্যাশতং শতসন্ধানঃ স কর্ণো নাববুধ্যতে॥]  8-97-91 (59803) 
ততো জ্যাং বিনিধায়ান্যামভিমন্ত্র্য চ পাণ্ডবঃ।
শরৈরবাকিরৎকর্ণং দীপ্যমানৈরিবাহিভিঃ॥ 8-97-92 (59804) 
তস্য জ্যাচ্ছেদনং কর্ণো জ্যাবধানং চ সংয়ুগে।
নান্ববুধ্যত শীঘ্রৎবাত্তদদ্ভুতমিবাভবৎ॥ 8-97-93 (59805) 
অস্ত্রৈরস্ত্রাণি সংবার্য প্রনিঘ্নন্সব্যসাচিনঃ।
চক্রে চাপ্যধিকং পার্থাৎস্ববীর্যমতিদর্শয়ন্॥ 8-97-94 (59806) 
ততঃ কর্ণোঽর্জুনং দৃষ্ট্বা স্বস্যাস্ত্রেণ চ পীডিতম্।
অভ্যসেত্যব্রবীৎপার্থমাতিষ্ঠাস্ত্রং ব্রজেতি চ॥ 8-97-95 (59807) 
ততোঽগ্নিসদৃশং ঘোরং শরং সর্পবিষোপমম্।
অশ্মসারমং দিব্যমভিমন্ত্র্যং পরন্তপঃ। 
রৌদ্রমস্ত্রং সমাধায় ক্ষেপ্তুকামঃ কিরীটিনে॥  8-97-96 (59808) 
ততোঽগ্রসন্মহী চক্রং রাধেয়স্য তদা নৃপ॥  8-97-97 (59809) 
[ততোঽবতীর্য রাধেয়ো রথাদাশু সমুদ্যতঃ।
চক্রং ভুজাভ্যামালম্ব্য সমুৎক্ষেপ্তুমিয়েষ সঃ॥ 8-97-98 (59810) 
সপ্তদ্বীপা বসুমতী সশৈলবনকাননা।
গীর্ণচক্রা সমুৎক্ষিপ্তা কর্ণেন চতুরঙ্গুলম্॥ 8-97-99 (59811) 
গ্রস্তচক্রস্তু রাধেয়ঃ ক্রোধাদশ্রূণ্যবর্তয়ৎ।
অর্জুনং বীক্ষ্য সংরব্ধমিদং বচনমব্রবীৎ॥ 8-97-100 (59812) 
ভোভো পার্থ মহেষ্বাস মুহুর্তং পরিপালয়।
যাবচ্চক্রমিদং গ্রস্তমুদ্ধরামি মহীতলাৎ॥ 8-97-101 (59813) 
সব্যং চক্রং মহীগ্রস্তং দৃষ্ট্বা দৈবাদিদং মম।
পার্থ কাপুরুষাচীর্ণমভিসন্ধিং বিসর্জয়॥ 8-97-102 (59814) 
ন ৎবং কাপুরুষাচীর্ণং মার্গমাস্থাতুমর্হসি।
খ্যাতস্ৎবমসি কৌন্তেয় বিশিষ্টো রণকর্মসু। 
বিশিষ্টতরমেব ৎবং কর্তুমর্হসি পাণ্ডব॥  8-97-103 (59815) 
প্রকীর্ণকেশে বিমুখে ব্রাহ্মণেঽথ কৃতাঞ্জলৌ।
শরণাগতে ন্যস্তশস্ত্রেয়াচমানে তথাঽর্জুন॥ 8-97-104 (59816) 
অবাণে ভ্রষ্টকবচে ভ্রষ্টভগ্নায়ুধে তথা।
ন বিমুঞ্চন্তি শস্ত্রাণি শূরাঃ সাধুব্রতে স্থিতাঃ॥ 8-97-105 (59817) 
ৎবং চ শূরতমো লোকে সাধুবৃত্তশ্চ পাণ্ডব।
অভিজ্ঞো যুদ্ধধর্মাণাং তস্মাৎক্ষম মুহূর্তকম্॥ 8-97-106 (59818) 
দিব্যাস্ত্রবিদমেয়াত্মা কার্তবীর্যসমো যুধি।
যাবচ্চক্রমিদং গ্রস্তমুদ্বরামি মহাভুজ॥ 8-97-107 (59819) 
ন মাং রথস্থো ভূমিষ্ঠং বিকলং হন্তুমর্হসি।
ন বাসুদেবাত্ৎবত্তো বা পাণ্ডবেয় বিভেম্যহম্॥ 8-97-108 (59820) 
ৎবং হি ক্ষত্রিয়দায়াদো মহালকুলবিবর্ধনঃ।
অতস্ৎবাং প্রববীম্যেষ মুহূর্তং ক্ষম পাণ়্ডব॥ ॥ 8-97-109 (59821) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে সপ্তনবতিতমোঽধ্যায়ঃ॥ 97 ॥

[বিনা কিরীটং শংশুভে স পার্থঃ।
শ্যামো যুবা নীল ইবোচ্চশৃঙ্গঃ। 
ততঃ সমুদ্গ্রথ্য সিতেন বাসসা
স্বমূর্ধজানব্যথিতস্তদাঽর্জুনঃ।
বিভাসিতঃ সূর্যমরীচিনা দৃঢং
শিরোগতেনোদয়পর্বতো যথা॥  8-97-1 (59822) 
গোকর্ণা সুমুখী কৃতেন ইষুণা গোপুত্রসম্প্রেষিতা
গোশব্দাত্মজভূষণং সুবিহিতং সুব্যক্তগোঽসুপ্রভং 
দৃষ্ট্বা গোগতকং জহার মুকুটং গোশব্দগোপূরি বৈ
গোকর্ণাসনমর্দনশ্চ ন যয়াবপ্রাপ্য মৃত্যোর্বশং  8-97-2 (59823) 
স সায়কঃ কর্ণভুজপ্রসৃষ্টো
হুতাশনার্কপ্রতিমো মহার্হঃ। 
মহোরগঃ কৃতবৈরোঽর্জুনেন
কিরীটমাহত্য ততো ব্যতীয়াৎ॥  8-97-3 (59824) 
তং চাপি দগ্ধ্বা তপনীয়চিত্রং
কিরীটমাকৃষ্য তদর্জুনস্য। 
ইয়েষ গন্তুং পুনরেব তূণং
দৃষ্টশ্চ কর্ণেন ততোঽব্রবীত্তম্॥  8-97-4 (59825) 
মুক্তস্ৎবয়াঽহং ৎবসমীক্ষ্য কর্ণ
শিরো হৃতং যন্ন ময়াঽর্জুনস্য। 
সমীক্ষ্য মাং মুঞ্চ রণে ৎবমাশু
হন্তাঽস্মি শত্রুং তব চাত্মনশ্চ॥  8-97-5 (59826) 
স এবমুক্তো যুধি সূতপুত্র--
স্তম্ব্রবীৎকো ভবানুগ্ররূপঃ। 
নাগোঽব্রবীদ্বিদ্বি কৃতাগসং মাং
পার্থেন মাতুর্বধজাতবৈরম্॥  8-97-6 (59827) 
যদি স্বয়ং বজ্রধরোঽস্য গোপ্তা
তথাপি যাতা পিতৃরাজবেশ্মনি।  8-97-7 (59828) 
কর্ণ উবাচ।
ন নাগ কর্ণোঽদ্য রণে পরস্য
বলং সমাস্থায় জয়ং বুভূষেৎ॥  8-97-7 (5065) 
ন সংদধ্যাং দ্বিঃ শরং চৈব নাগ
যদ্যর্জুনানাং শতমেব হন্যাম্। 
তমাহ কর্ণঃ পুনরেব নাগং
তদাঽজিমধ্যে রবিসূনুসত্তমঃ॥  8-97-8 (59829) 
ব্যালাস্ত্রসর্গোত্তময়ত্নমন্যুভি--
র্হন্তাঽস্মি পার্থং সুসুখী ব্রজ ৎবম্। 
ইত্যেবমুক্তো যুধি নাগরাজঃ
কর্ণেন রোষাদসহংস্তস্য বাক্যম্॥  8-97-9 (59830) 
স্বয়ং প্রায়াৎপার্থবধায় রাজন্
কৃৎবা স্বরূপং বিজিঘাংসুরুগ্রঃ। 
ততঃ কৃষ্ণঃ পার্থমুবাচ সঙ্খ্যে
মহোরগং কৃতবৈরং জহি ৎবম্॥  8-97-10 (59831) 
8-97-11 (59832) 
স এবমুক্তো মধুসূদনেন
গাণ্ডীবধন্বা রিপুবীর্যসাহঃ। 
উবাচ কো হ্যেষ মমাদ্য নাগঃ
স্বয়ং য আয়াদ্গরুডস্য বক্ত্রম্॥] 
 -   -  

8-97-16 বাণজালৈকময়ং দৃষ্ট্বেতি শেষঃ॥ 8-97-30 পদা বিনিষ্পিষ্য রথোত্তমং স প্রাবেশয়ৎপৃথিবীং কিঞ্চিদেব। ক্ষিতিং গতা জানুভিস্তেঽথ বাহা হেমচ্ছন্নাশ্চন্দ্রমরীচিবর্ণাঃ ইতি ঝ.পাঠঃ॥ 8-97-48 গতে গমিতে। বিভুঃ সমর্থঃ॥ 8-97-49 বর্হিণানাং বর্হা এব বাজাঃ পক্ষাঃ সঞ্জাতা যেষাং তৈর্বর্হিণবর্হবাজিতৈঃ॥ 8-97-62 অগ্নিজঃ কার্তিকেয়ঃ॥ 8-97-64 ঈষিবান্ মনসি কৃতবান্॥ 8-97-78 চৈত্যঃ সবেদিকো গ্রামসূচকো মহাদ্রুমঃ॥ 8-97-89 প্রত্যস্যৎপ্রতিপ্রাক্ষিতৎ॥ 8-97-95 অভ্যস পুনঃ পুনঃ অস্ত্রং আতিষ্ঠ বজ প্রেরয়েত্যব্রবীদিতি যোজনা। ততঃ কৃষ্ণোঽর্জুনং দৃষ্ট্বা কর্ণাস্ত্রেণ চ পীডিতম্ ইতি ঝ.পাঠঃ॥ 8-97-96 ক্ষেপ্তুকামঃ কিরীটবান্ ইতি ঝ. পাঠঃ॥ 8-97-97 সপ্তনবতিতমোঽধ্যায়ঃ॥ 8-97-* এতদারভ্য গরুডস্য বক্রং ইত্যন্তানাং চতুর্ণাং শ্লোকানাং স্থানে অধোদৃশ্যমানা একাদশ শ্লোকা ঝ.পুস্তকে বিদ্যন্তে 8-97-2 গোকর্ণা মুকুটং জহারেত্যন্বয়ঃ। অর্জুনস্য মুকুটহরণমপি মহৎকর্মেতি সূচয়ন্মুকুটং বিশিনষ্টি। গবি চক্ষুষি কর্ণো যস্যাঃ সা গোকর্ণা চক্ষুঃশ্রবাঃ সর্পিণী অর্জুনেন খাণ্ডবে নিহতা সতী ইহ নিমিত্তভূতা তস্য মুকুটমেব হৃতবতী নতু শিরঃ। অথং হতায়া হনননিমিত্তৎবমত আহ। সুমুখী কৃতেন ইষুণা মোপুত্রসম্প্রেষিতা। সন্ধিরবিবক্ষিতৎবান্ন ভবতি। শোভনং পুত্রজীবকরং মুখং যস্যাঃ সা সুমুখী। সা হি পুত্রং নিগীর্য দহ্যমানাৎ খাণ়্বাদুৎপতন্তী শিরোদেশে অর্জুনেন চ্ছিন্না সতী স্বয়ং মৃতাং পুত্রং চ রক্ষিতবতীত্যাদিপর্বণ্যুপাখ্যায়তে। কৃতেন স্বয়ং নির্মিতেন পুত্রেণ ত্রাতেন ইষুণা ইথুভাবং গতেন। আত্মা বৈ পুত্রনামাসীতি শ্রুতেরিষ্বাকারপুত্ররূপেণ সম্পন্না সতী। গোমতো রশ্মিমতোঽর্কস্য পুত্রেণ কর্ণেন প্রেষিতা। ইষুণেতীত্থম্ভাবে তৃতীয়া। গোপুত্রেতি মতুব্লোপ আর্ষঃ। কিঙ্কৃৎবা মুকুটং জহারেত্যত আহ। সুব্যক্তগোঽসুপ্রভং গোগতকং দৃষ্ট্বা সুব্যক্তাঃ অতিশয়েনাবির্ভূতা গাবো রশ্ময়স্তেজ ইতি যাবৎ। সুব্যক্তৈর্গোভিরসুভিশ্চ প্রকর্ষেণ ভাসমানং প্রদেশো লক্ষ্যতে। তত্র গতং বিদ্যমানং কং শিরো যস্য তম্। অর্জুনস্য গ্রীবাদেশং কর্ণেন লক্ষীকৃতং বিজ্ঞায় ভগবতা স্বভারেণাশ্বেষু জানুভ্যামবনীং গমিতেষু রশ্মিভিঃ সমসূত্রদেশেঽর্জুনস্য শিরো দৃষ্ট্বাপি বেগাতিশয়াৎস্বয়ং নীচীভবিতুমশক্তা সতী তদ্দেশস্থং মুকুটং জহারেত্যর্থঃ। গোশব্দাত্মজভূষণং সুবিহিতমিতি। গৌঃ পৃথিবী তয়া শব্দ্যতে গোশব্দা অদিতিঃ। ইয়ং বা অদিতিরিতি পৃথিব্যা অদিতের্নির্দেশাৎ। তস্যা আত্মজস্যেন্দ্রস্য ভূষণং সুবিহিতং বেধসেতি শষঃ। তথাচাত্রৈবোক্তম্। পুরন্দরার্থং তপসা প্রয়ত্নতঃ স্বয়ং কৃতং যদ্বিধিনা স্বয়ম্ভুবেতি। কীদৃশং মুকুটম্। বৈ নিশ্চিতং প্রসিদ্ধং বা। গোশব্দগোপূরি গোভি রশ্মিভিঃ শব্দ্যতে রশ্মিমানিতি কথ্যত ইতি সূর্যস্তস্যেব ভুব নগর্ভব্যাপিনো গাবঃ কিরণাস্তৈর্ভুবনং পূরয়িতুং শীলমস্য তত্তথা। সূর্যসমপ্রভমিত্যর্থঃ। ননু চেতনাধিষ্ঠিতো বাণঃ পুনরেত্যা র্জুনং কুতো ন হতবানিত্যত আহ। গোকর্ণাসনমর্দনশ্চ ন যয়াবপ্রাপ্য মৃত্যোর্বশমিতি। গোকর্ণং সর্পং পুনরর্জুনং হন্তুমিচ্ছন্তমসনেন বাণক্ষেপেণ মর্দয়তি যঃ স তথাভূতোঽর্নুনশ্চ তমেব সর্পমনবাপ্য মৃত্যোর্বশং ন যয়ৌ। সর্পস্য পুনরাগমনং বধশ্চাত্রৈব কীর্ত্যতে। গৌর্নাদিত্যে বলীবর্দে ক্রতুভেদর্ষিভেদয়ো। স্ত্রী তু স্যাদ্দিশি ভারত্যাং ভূমৌ চ সুরভাবপি। নৃস্ত্রিয়োঃ স্বর্গবজ্রাম্বুরশ্মিদৃগ্বাণলোমস্বিতি কোশঃ॥





কর্ণপর্ব - অধ্যায় 098

॥ শ্রীঃ ॥

8.98. অধ্যায়ঃ 098 

 -   -  

পার্থায় ধর্মানুবাদকং কর্ণংম্প্রতি কৃষ্ণেন তৎকৃতদুষ্কৃতানুস্মারণপূর্বকং মর্মোদ্ধাটনম্॥ 1 ॥ কর্ণেন স্ববাণাহতিনির্বিণ্ণেঽর্জুনে তদন্তরে রথাদবরুহ্য তচ্চক্রোদ্ধরণোদ্যমঃ॥ 2 ॥ তদন্তরে কৃষ্ণচোদনয়া পার্থেন কর্ণশিরশ্ছেদঃ॥ 3 ॥

 -   -  

8-98-0 (59833) 
সঞ্জয় উবাচ। 8-98-0 (5066) 
অথাব্রবীদ্বাসুদেবো মহাত্মা
রাধেয় দিষ্ট্যা স্মরসীহ ধর্মম্। 
`ধর্মে হি বদ্ধা সততং হি পার্থা--
স্তেভ্যস্ততো বৃদ্ধিসৌ দদাতি॥  8-98-1 (59834) 
ধর্মাদপেতাঃ পরিপন্থিনস্তে
তস্মাদ্গতা বৈ কুরবো বিনাশম্'। 
প্রায়েণ নীচা ব্যসনেষু মগ্না
নিন্দন্তি দৈবং ন তু দুষ্কৃতং স্বম্॥  8-98-2 (59835) 
কৃষ্ণাং সভাং কর্ণ যদেকবস্ত্রা--
মানীতবাংস্ৎবং চ সুয়োধনশ্চ। 
দুঃশাসনঃ শকুনিঃ সৌবলশ্চ।
ধর্মস্তদা তে রুচিতো ন কস্মাৎ॥  8-98-3 (59836) 
যদা সভায়াং রাজানমনক্ষজ্ঞং যুধিষ্ঠিরম্।
আনীয় জিতবন্তো বৈ ক্ব তে ধর্মস্তদা গতঃ॥ 8-98-4 (59837) 
বনবাসে ব্যতীতে চ কর্ণ বর্ষে ত্রয়োদশে।
ন প্রয়চ্ছসি যদ্রাজ্যং ক্ব তে ধর্মস্তদা গতঃ॥ 8-98-5 (59838) 
যদ্ভীমসেনং সর্পৈশ্চ বিষয়ুক্তৈশ্চ ভোজনৈঃ।
আচরত্ৎবন্মতে রাজা ক্ব তে ধর্মস্তদা গতঃ॥ 8-98-6 (59839) 
যদ্বারণাবতে পার্থান্সুপ্তাঞ্জতুগৃহে তদা।
হন্তুকামাস্তদা যূয়ং ক্ব তে ধর্মস্তদা গতঃ॥ 8-98-7 (59840) 
যদা রজস্বলাং কৃষ্ণাং দুঃশাসনবশে স্থিতাম্।
সভায়াং প্রাহসঃ কর্ণ ক্ব তে ধর্মস্তদা গতঃ॥ 8-98-8 (59841) 
যদনার্যৈঃ পুরা কৃষ্ণাং ক্লিশ্যমানামনাগসম্।
উপপ্রেক্ষসি রাধেয় ক্ব তে ধর্মস্তদা গতঃ॥ 8-98-9 (59842) 
বিনষ্টাঃ পাণ্ডবাঃ কৃষ্ণে শাশ্বতং নরকং গতাঃ।
পতিমন্যং বৃণীষ্বেতি বদংস্ৎবং গজগামিনীম্। 
উপপ্রেক্ষসি রাধেয় ক্ব তে ধর্মস্তদা গতঃ॥  8-98-10 (59843) 
রাজ্যলুব্ধঃ পুনঃ কর্ণ সমাহ্বয়সি পাণ্ডবান্।
যদা শকুনিমাশ্রিত্য ক্ব তে ধর্মস্তদা গতঃ॥ 8-98-11 (59844) 
যদাঽভিমন্যুং বহবো যুদ্ধে জঘ্নুর্মহারথাঃ।
পরিবার্য রণে বালং ক্ব তে ধর্মস্তদা গতঃ॥ 8-98-12 (59845) 
[যদ্যেষ ধর্মস্তত্র ন বিদ্যতে হি
কিং সর্বথা তালুবিশোষণেন। 
অদ্যেহ ধর্ম্যাণি বিধৎস্ব সূত
তথাপি জীবন্ন বিমোক্ষ্যসে হি॥  8-98-13 (59846) 
নলো হ্যক্ষৈর্নির্জিতঃ পুষ্করেণ
পুনর্যশো রাজ্যমবাপ বীর্যাৎ। 
প্রাপ্তাস্তথা পাণ্ডবা বাহুবীর্যা--
ৎসর্বৈঃ সমেতাঃ পরিবৃত্তলোভাঃ॥  8-98-14 (59847) 
নিহত্য শত্রূন্সমরে প্রবৃদ্ধা--
ন্সসোমকা রাজ্যমবাপ্নুয়ুস্তে। 
তথা গতা ধার্তরাষ্ট্রা বিনাশং
ধর্মাভিগুপ্তৈঃ সততং নৃসিংহৈঃ]॥  8-98-15 (59848) 
সঞ্জয় উবাচ। 8-98-16 (5067) 
এবমুক্তস্তদা কর্ণো বাসুদেবেন ভারত।
লজ্জয়াবনতো ভূৎবা নোত্তরং কিঞ্চিদুক্তবান্॥ 8-98-16 (59849) 
ক্রোধাৎপ্রস্ফুরমাণৌষ্ঠো ধনুরুদ্যম্য ভারত।
যোধয়ামাস বৈ পার্থং মহাবেগপরাক্রমঃ॥ 8-98-17 (59850) 
ততোঽব্রবীদ্বাসুদেবঃ ফল্গুনং পুরুষর্ষভম্।
দিব্যাস্ত্রেণৈব নির্ভিদ্য পাতয়স্ব মহাবল॥ 8-98-18 (59851) 
এবমুক্তস্তু দেবেন ক্রোধমাগাত্তদাঽর্জুনঃ।
মন্যুমভ্যাবিশদ্ধোরং স্মৃৎবা তত্তু ধনঞ্জয়ঃ॥ 8-98-19 (59852) 
তস্য ক্রুদ্ধস্য সর্বেভ্যঃ স্রোতোভ্যস্তেজসোঽর্চিষঃ।
প্রাদুরাসংস্তদা রাজংস্তদদ্ভুতমিবাভবৎ॥ 8-98-20 (59853) 
তৎসমীক্ষ্য ততঃ কর্ণো ব্রহ্মাস্ত্রেণ ধনঞ্জয়ম্।
অভ্যবর্ষৎপুনর্যত্নমকরোদ্রথসর্জনে॥ 8-98-21 (59854) 
ব্রহ্মাস্ত্রেণব তং পার্থো কবর্ষ শরবৃষ্টিভিঃ।
তদস্ত্রমস্ত্রেণাবার্য প্রজহার চ পাণ্ডবঃ॥ 8-98-22 (59855) 
ততোঽন্যদস্ত্রং কৌন্তেয়ো দয়িতং জাতবেদসঃ।
মুমোচ কর্ণমুদ্দিশ্য তৎপ্রজজ্বাল তেজসা॥ 8-98-23 (59856) 
বারুণেন ততঃ কর্ণঃ শময়ামাস পাবক্রম্।
জীমূতৈশ্চ দিশঃ সর্বাশ্চক্রে তিমিরদুর্দিনাঃ॥ 8-98-24 (59857) 
পাণ্ডবেয়স্ৎবসম্ভ্রান্তো বায়ব্যাস্ত্রেণ বীর্যবান্।
অপোবাহ তদাঽভ্রাণি রাধেয়স্য প্রপশ্যতঃ॥ 8-98-25 (59858) 
[ততঃ শরং মহাঘোরং জ্বলন্তিমিব পাবকম্।
আদদে পাণ্ডুপুত্রস্য সূতপুত্রো জিঘাংসয়া॥ 8-98-26 (59859) 
যোজ্যমানে ততস্তস্মিন্বাণে ধনুষি পূজিতে।
চচাল পৃথিবী রাজন্সশৈলবনকাননা॥ 8-98-27 (59860) 
ববৌ সশর্করো বায়ুর্দিশশ্চ রজসা বৃতাঃ।
হাহাকারশ্চ সংবজ্ঞে সুরাণাং দিবি ভারত॥ 8-98-28 (59861) 
তমিগুং সন্ধিতং দৃষ্ট্বা সূতপুত্রেণ মারিষ।
বিষাদং পরমং জগ্মুঃ পাণ্ডবা দীনচেতসঃ॥ 8-98-29 (59862) 
স সায়কঃ কর্ণভুজপ্রমুক্তঃ
শক্রাশনিগ্রখ্যরুচিঃ শিতাগ্রঃ। 
মুলান্তরং প্রাপ্য ধনঞ্জয়স্য
বিবেশ বল্মীকমিবোরমোত্তমঃ॥  8-98-30 (59863) 
স রাঢবিদ্ধঃ সমরে মহাত্মা
বিধূর্ণমানঃ শ্লথহস্তগাণ্ডিবঃ। 
চচাল বীভৎসুরমিত্রমর্দনঃ
ক্ষিতেঃ প্রকম্পে চ যথাঽচলোত্তমঃ॥  8-98-31 (59864) 
তদন্তরং প্রাপ্য বৃষো মহারথো
রথাঙ্গসুর্বীগতমুজ্জিহীর্ষুঃ। 
রথাদবপ্লুত্য নিগৃহ্য দোর্ভ্যাং
শশাক দৈবান্ন মহাবলোঽপি॥  8-98-32 (59865) 
ততঃ কিরীটি প্রতিলভ্য সংজ্ঞাং
জগ্রাহ বাণং যমদণ্ডকল্পম্। 
ততোঽর্জুনঃ প্রাঞ্জলিকং মহাত্মা
ততোঽব্রবীদ্বাসুদেবোঽপি পার্থম্॥  8-98-33 (59866) 
ছিন্ধ্যস্য মূর্ধানমরেঃ শরেণ
ন যাবদারোহতি বৈ রথং বৃষঃ। 
তথৈব সম্পূজ্য স তদ্বচঃ প্রভো--
স্ততঃ শরং প্রজ্বলিতং প্রগৃহ্য।
জঘান কক্ষামমলার্কবর্ণাং
মহারথে রথচক্রে বিমগ্নে॥  8-98-34 (59867) 
তং হস্তিকক্ষাপ্রবরং সুকেতুং
সুবর্ণমুক্তামণিবজ্রজুষ্টম্। 
কলাপ্রকৃষ্টোত্তমশিল্পিয়ত্নৈঃ
কৃতং সুরূপং তপনীয়চিত্রম্॥  8-98-35 (59868) 
জয়াস্পদং তব সৈন্যস্য নিত্য---
মমিত্রবিত্রাসনমীড্যরূপম্। 
বিখ্যাতমাদিত্যসুতস্য লোকে
ৎবিষা সমং পাবকভানুচন্দ্রৈঃ॥  8-98-36 (59869) 
ততঃ ক্ষুরপ্রেণ সুসংশিতেন
সুবর্ণপুঙ্খেন হুতাগ্নিবর্চসা। 
শ্রিয়া জ্বলন্তং ধ্বজমুন্মমাথ
মহারথস্যাধিরথেঃ কিরীটী॥  8-98-37 (59870) 
যশশ্চ দর্পশ্চ তথা প্রিয়াণি
সর্বাণি কার্যাণি চ তেন কেতুনা। 
সাকং কুরূণাং হৃদয়ানি চাপতন্
বভূব হাহেতি চ নিঃস্বনো মহান্॥  8-98-38 (59871) 
দ্বষ্ট্বা ধ্বজং পাতিতমাশুকারিণা
কুরুপ্রবীরেণ নিকৃত্তমাহবে। 
নাশংসিরে সূতপুত্রস্য সর্বে
জয়ং তদা ভারত যে ৎবদীয়াঃ॥  8-98-39 (59872) 
অথ ৎবরন্কর্ণবধায় পার্থো
মহেদ্রবজ্রানলদণ্ডসন্নিভম্। 
আদত্ত চাথাঞ্জলিকং নিষঙ্গা--
ৎসহস্ররশ্মেরিব রশ্মিমুত্তমম্॥  8-98-40 (59873) 
মর্মচ্ছিদং শোণিতমাংসদিগ্ধং
বৈশ্বানরার্কপ্রতিমং মহার্হম্। 
নরাশ্বনাগাসুহরং ত্র্যরত্নিং
ষড্বাজমঞ্জোগতিমুগ্রবেগম্॥  8-98-41 (59874) 
সহস্রনেত্রাশনিতুল্যবীর্যং
কালানলং ব্যাত্তমিবাতিঘোরম্। 
পিনাকনারায়ণচক্রসন্নিভং
ভয়ঙ্করং প্রাণভৃতাং বিনাশনম্॥  8-98-42 (59875) 
জগ্রাহ পার্থঃ স শরং প্রহৃষ্টো
যো দেবসঙ্ঘৈরপি দুর্নিবার্যঃ। 
সম্পূজিতো যঃ সততং মহাত্মা
দেবাসুরান্যো বিজয়েন্মহেষুঃ॥  8-98-43 (59876) 
তং বৈ প্রমৃষ্টং প্রসমীক্ষ্য যুদ্ধে
চচাল সর্বং সচরাচরং জগৎ। 
কৃৎস্নং জগৎস্বস্ত্যৃষয়োঽভিচক্রু--
স্তমুদ্যতং প্রেক্ষ্য মহাহবেষুম্॥  8-98-44 (59877) 
ততস্তু তং বৈ শরমপ্রমেয়ং
গাণ্ডীবধন্বা ধনুষি ব্যযোজয়ৎ। 
যুক্ৎবা মহাস্ত্রেণ পরেণ চাপং
বিকৃষ্য গাণ্ডীবমুবাচ সৎবরম্॥  8-98-45 (59878) 
অয়ং হাস্ত্রপ্রহিতো মহাশরঃ
শরীরহৃচ্চাসুহরশ্চ দুর্হৃদঃ। 
তপোঽস্তি তপ্তং গুরবশ্চ তোষিতা
ময়া যদীষ্টং সুহুতং যদি শ্রুতম্॥  8-98-46 (59879) 
অনেন সত্যেন নিহন্ৎবয়ং শরঃ
সুসংহিতঃ কর্ণমরিং মমোর্জিতম্। 
ইত্যূচিবাংস্তং প্রমুমোচ বাণং
ধনঞ্জয়ঃ কর্ণবধায় ঘোরম্॥  8-98-47 (59880) 
কৃত্যা হ্যথর্বাঙ্গিরসী প্রচোদিতা
যথা তথা ৎবং জহি শাত্রবং মম। 
ব্রুবন্কিরীটী তমতিপ্রহৃষ্টো--
ঽসৃজদ্দেবানাং জয়হেতুং মহেষুম্॥  8-98-48 (59881) 
জিঘাংসুরর্কেন্দুসমপ্রভাবঃ
কর্ণং বশী পাণ্ডবঃ ক্ষিপ্রকারী। 
ততো বিমুক্তো বলিনা মহেষুঃ
প্রজ্বালয়ামাস নভো দিশশ্চ॥  8-98-49 (59882) 
সৈন্যান্যনেকানি চ বিপ্রমোহ্য
গাণ্ডীবমুক্তেন ততো মহাত্মা। 
তেনার্জুনস্তন্মহনীয়মস্য
শিরোঽহরৎসূতপুত্রস্য রাজন্॥  8-98-50 (59883) 
শরোত্তমেনাঞ্জলিকেন রাজং--
স্তদা মহাস্ত্রপ্রতিমন্ত্রিতেন। 
পার্থোঽপরাহ্ণে শির উচ্চকর্ত
বৈকর্তনস্যাথ মহেন্দ্রসূনুঃ।
ছিন্নং পপাতাঞ্জলিকেন তূর্ণং
কায়শ্চ পশ্চাদ্ধরণীং জগাম॥  8-98-51 (59884) 
তদুদ্যতাদিত্যসমানতেজসং
শরন্নভোমধ্যগভাস্করোপমম্। 
বরাঙ্গমুর্ব্যামপতচ্চমুমূখে
দিবাকরোঽস্তাদিব রক্তমণ্ডলঃ॥  8-98-52 (59885) 
ততোঽস্য দেহং সততং সুখৈধিতং
সুরূপমত্যর্থসুখং সুগন্ধি চ। 
পরেণ কৃচ্ছ্রেণ শিরঃ সমত্যজ--
দ্গৃহং মহর্ধীন্নিবসন্নিবেশ্বরঃ॥  8-98-53 (59886) 
শরৈর্বিভিন্নং ব্যসু তৎসুবর্চসঃ
পপাত কর্ণস্য শরীমুচ্ছ্রিতম্। 
স্রবদ্ব্রণং গৈরিকতোয়বিস্রবং
গিরের্যথা বজ্রহতং মহাশিরঃ॥  8-98-54 (59887) 
দেহাচ্চ কর্ণস্য নিপাতিতস্য
তেজঃ সূর্যং খং বিতত্যাবিবেশ। 
তদদ্ভুতং সর্বমনুষ্যযোধাঃ
সংদৃষ্টবন্তো নিহতে স্ম কর্ণে॥  8-98-55 (59888) 
ততঃ শঙ্খান্পাণ্ডবা দধ্মুরুচ্চৈ--
র্দৃষ্ট্বা কর্ণং পাতিতং ফল্গুনেন। 
তথৈব কৃষ্ণশ্চ ধনঞ্জয়শ্চ
হষ্টৌ যমৌ দধ্মতুর্বারিজাতৌ॥  8-98-56 (59889) 
তং সোমকাঃ প্রেক্ষ্য হতং শয়ানং
সৈন্যৈঃ সার্ধং সিংহনাদান্প্রচক্রুঃ। 
তূর্যাণি সঞ্জঘ্নুরতীব হৃষ্টা
বাসাংসি চৈবাদুধুবুর্ভুজাংশ্চ॥  8-98-57 (59890) 
সংবর্ধয়ন্তশ্চ নরেন্দ্র যোধাঃ
পার্থং সমাজগ্মুরতীব হৃষ্টাঃ। 
বলান্বিতাশ্চাপরে হ্যপ্যনৃত্য--
ন্নন্যোন্যমাশ্লিষ্য নদন্ত ঊচুঃ॥  8-98-58 (59891) 
দৃষ্ট্বা তু কর্ণং ভুবি বা বিপন্নং
কৃত্তং রথাৎসায়কৈরর্জুনস্য। 
মহানিলেনাদ্রিমিবাপবিদ্বং
যজ্ঞাবসানেঽগ্নিমিব প্রশান্তম্॥  8-98-59 (59892) 
তদাননং সূর্যসুতস্য রাজ--
ন্বিভ্রাজতে পদ্মিবাবনালম্। 
ররাজ কর্ণস্য শিরো নিকৃত্ত--
মস্তংগতং ভাস্করস্যেব বিম্বম্॥  8-98-60 (59893) 
শরৈরাচিতসর্বাঙ্গঃ শোণিতৌঘপরিপ্লুতঃ।
ররাজ দেহঃ কর্ণস্য স্বরশ্মিভিরিবাংশুমান্॥ 8-98-61 (59894) 
প্রতাপ্য সেনামামিত্রীং দীপ্তৈঃ শরগভস্তিভিঃ।
বলিনার্জুনকালেন নীতোঽস্তং কর্ণভাস্করঃ॥ 8-98-62 (59895) 
অস্তং গচ্ছন্যথাঽদিত্যঃ প্রভামাদায় গচ্ছতি।
তথা জীবিতমাহায় কর্ণস্যেষুর্জগাম সঃ॥ 8-98-63 (59896) 
অপরাহ্ণেঽপরাহ্ণস্য সূতপুত্রস্য মারিষ।
ছিন্নমঞ্জলিকেনাজৌ সোৎসেধমপতচ্ছিরঃ॥ 8-98-64 (59897) 
উপর্যুপরি সৈন্যানাং বিনিঘ্নন্নিতরাঞ্জনান্।
শিরঃ কর্ণস্য সোঽৎসেধমিষুঃ সোপ্যহরদ্দ্রুতম্॥ 8-98-65 (59898) 
কর্ণং তু শূরং পতিতং পৃথিব্যাং
শরাচিতং শোণিতদিগ্ধগাত্রম্। 
দৃষ্ট্বা শয়ানং ভুবি মদ্ররাজ--
শ্ছিন্নধ্বজেনাথ যয়ৌ রথেন॥  8-98-66 (59899) 
হতে কর্ণে কুরবঃ প্রাদ্রবন্ত
ভয়ার্দিতা গাঢবিদ্ধাশ্চ সঙ্খ্যে। 
অবেক্ষমাণা মুহুরর্জুনস্য
ধ্বজং মহান্তং বপুষা জ্বলন্তম্॥  8-98-67 (59900) 
তচ্ছিরো ভরতশ্রেষ্ঠ শোভয়ামাস মেদিনীম্।
যদৃচ্ছয়েব পতিতং মণ্ডলং চাণ্ডদীধিতেঃ॥ 8-98-68 (59901) 
তং দৃষ্ট্বা সমরবিমর্দ (বদ্ধ) লব্ধনিদ্রং
দষ্টোষ্ঠং রুধিরপীরতকাতরাক্ষম্। 
রাধেয়ং রথবরপৃষ্ঠসন্নিষণ্ণং
হীনাংশুর্দিবসকরো মুহূর্তমাসীৎ॥  8-98-69 (59902) 
নিঃশব্দতূর্যং হতয়োধমুখ্যং
প্রশান্তদর্পং ধৃতরাষ্ট্রসৈন্যম্। 
ন শোভতে সূর্যসুতেন হীনং
বৃন্দং গ্রহাণামিব চন্দ্রহীনম্॥  8-98-70 (59903) 
সহস্রনেত্রপ্রতিমানকর্মণঃ
সহস্রপত্রপ্রতিমাননং শুভম্। 
সহস্ররশ্মির্দিবসক্ষয়ে যথা
তথাঽপতৎকর্ণশিরো বসুন্ধরাম্॥  8-98-71 (59904) 
ব্যূঢোরস্কং কমলবদনং তপ্তহেমাবভাসং
কর্ণং দৃষ্ট্বা ভুবি নিপতিতং পার্থবাণাভিতপ্তম্। 
পাংসুগ্রস্তং মলিনমসকৃৎপুত্রমন্বীক্ষমাণো
মন্দম্মন্দং ব্রজতি সবিতা মন্দিরং মন্দরশ্মিঃ॥ ॥  8-98-72 (59905) 
 
ইতি শ্রীমন্মহাভারতে কর্ণপর্বণি সপ্তদশদিবসয়ুদ্ধে অষ্টনবতিতমোঽধ্যায়ঃ॥ 98 ॥

 -   -  

8-98-64 অপরাহ্ণে দিবসস্য পশ্চিমে ভাগে। অপরং চরমম্ অহঃ মরণদিনং যস্য॥ 8-98-98 অষ্টনবতিতমোঽধ্যায়ঃ॥





কর্ণপর্ব - অধ্যায় 099

॥ শ্রীঃ ॥

8.99. অধ্যায়ঃ 099 

 -   -  

শল্যেন কর্ণমরণাদ্ব্যাকুলমনসো দুর্যোধনস্য সমাশ্বাসনম্॥ 1 ॥ তথা তম্প্রতি রণাঙ্কণবর্ণনম্॥ 2 ॥ দেবগন্ধর্বাদীনাং স্বস্বস্থানগমনম্॥ 3 ॥

 -   -  

8-99-0 (59906) 
সঞ্জয় উবাচ। 8-99-0 (5068) 
কর্ণং তু শূরং পতিতং পৃথিব্যাং
শরাচিতং শোণিতদিগ্ধগাত্রম্। 
যদৃচ্ছয়া সূর্যমিবাবনিং গতং
দিদৃক্ষবঃ সম্পরিবার্য তস্থুঃ॥  8-99-1 (59907) 
প্রহৃষ্টবিত্রস্তবিষণ্ণবিস্মিতা--
স্তথাঽপরে শোকসমন্বিতাঽভবন্। 
পরে ৎবদীয়াশ্চ রণে বিশাম্পতে
যথায়থেষ্টং পৃতনা তথা গতা॥  8-99-2 (59908) 
প্রবিদ্ধবর্মাভরণায়ুধাম্বরং
ধনঞ্জয়েন প্রহতং মহারথম্। 
নিশাম্য কর্ণং কুরবঃ প্রদুদ্রুবু--
র্হতর্ষভং কেসরিণেব গোকুলম্॥  8-99-3 (59909) 
কৃৎবা দিমর্দং ভৃশমর্জুনেন
কর্ণং হতং কেসরিণেব নাগম্। 
দৃষ্ট্বা শয়ানং যুধি মদ্ররাজ--
শ্ছিন্নধ্বজেনাপয়যৌ রথেন॥  8-99-4 (59910) 
কর্ণে হতে পার্থভয়াৎপ্রদুদ্রুবু--
র্বৈকর্তনে ধার্তরাষ্ট্রাঃ সশল্যাঃ। 
অবেক্ষমাণা মুহুরর্জুনস্য
কেতুং মহান্তং যশসা জ্বলন্তম্॥  8-99-5 (59911) 
শল্যস্তু কর্ণার্জুনয়োর্বিমর্দে
বলানি দৃষ্ট্বা মৃদিতধ্বজানি। 
যয়ৌ স তেনৈব রথেন তূর্ণং
হেলীকৃতঃ সৃঞ্জয়সোমকৈশ্চ॥  8-99-6 (59912) 
নিপাতিতস্যন্দনবাজিনাগং
বলং চ দৃষ্ট্বা হতসূতপুত্রম্। 
ভীমস্তু ভীমেন তদা স্বরেণ
সমুন্নদদ্রোদসী কম্পয়ংশ্চ।  8-99-7 (59913) 
আস্ফোটয়ন্নৃত্যতি বল্গতে চ
হতে কর্ণে ত্রাসয়ন্ধার্তরাষ্ট্রান্। 
তদা রাজন্সৃঞ্জয়াঃ সোমকাশ্চ
শঙ্খান্দধ্মুঃ সস্বজুশ্চাপি সর্বে॥  8-99-8 (59914) 
পরস্পরং ক্ষত্রিয়া হৃষ্টরূপাঃ
সূতাত্মজে বৈ নিহতে তদানীম্। 
দুর্যোধনোঽশ্রুপ্রতিপূর্ণনেত্রো
দীনো মুহুর্নিশ্বসন্নার্তরূপঃ॥  8-99-9 (59915) 
মদ্রাধিপশ্চাপি বিমূঢচেতা--
স্তূর্ণং ধ্বজেনাপহৃতেন তেন। 
রথেন দুর্যোধনমেত্য তূর্ণং
পশ্যন্সুদুঃখাত্তমুবাচ রাজন্॥  8-99-10 (59916) 
বিশীর্ণনাগাশ্বরথপ্রবীরং
বলং ৎবদীয়ং যমরাষ্ট্রকল্পম্। 
অন্যোন্যমাসাদ্য হতৈঃ শয়ানৈ--
র্নরাশ্বনাগৈর্গিরিকূটকল্পৈঃ॥  8-99-11 (59917) 
নৈতাদৃশং ভারত যুদ্ধমাসী--
দ্যথা হি কর্ণার্জুনয়োর্বভূব। 
গ্রস্তৌ হি কর্ণেন সমেত্য কৃষ্ণা--
বন্যে হি সর্বে তব শাত্রবেয়াঃ॥  8-99-12 (59918) 
দৈবং তু যত্তৎস্ববশে প্রবৃত্তং
তৎপাণ্ডবান্পাতি নিহন্তি চাস্মান্। 
তবার্থসিদ্ধ্যর্থকরা হি সর্বে
প্রসহ্য বীরা নিহতা দ্বিষদ্ভিঃ॥  8-99-13 (59919) 
কুবেরবৈবস্বতবাসবানাং
তুল্যপ্রভাবা বরুণস্য চাপি। 
বীর্যেণ শৌর্যেণ পরাক্রমেণ
তৈশ্চাপি যুক্তা বিমলৈর্গুণৌঘৈঃ॥  8-99-14 (59920) 
অবধ্যকল্পা নিহতা নরেন্দ্রা--
স্তবার্থকামা যুধি পাণ্ডবেয়ৈঃ। 
তন্মা শুচো ভারত দিষ্টমেত--
ৎপর্যায়সিদ্ধির্ন তু নিত্যসিদ্ধিঃ॥  8-99-15 (59921) 
এতদ্বচো মদ্রপতের্নিশম্য
স্বং চাবিনীতং মনসা বিচিন্ত্য। 
দুর্যোধনোঽশ্রুপ্রতিপূর্ণনেত্রো
মুহুর্মুহুর্নিশ্বসন্নার্তরূপঃ॥  8-99-16 (59922) 
*তদ্ব্যানমূকং কৃপণং ভৃশার্ত--
মার্তায়নির্দীনমুবাচ রাজন্। 
পশ্যেদমুগ্রৈর্নরবাজিনাগৈ--
রায়োধনং বীর হতৈঃ সুপূর্ণম্॥  8-99-17 (59923) 
মহীধরাভৈঃ পতিতৈশ্চ নাগৈঃ
সকৃৎপ্রয়ত্নৈঃ শরভিন্নগাত্রৈঃ। 
প্রবিহ্বলদ্ভিশ্চ গতাসুভিশ্চ
প্রধ্বস্তবর্মায়ুধসর্বয়োধৈঃ॥  8-99-18 (59924) 
বজ্রাপবিদ্বৈরিব চাচলৌঘৈ--
র্বিভিন্নপাষাণমৃগদ্রুমৌঘৈঃ। 
প্রবিদ্ধঘণ্টাঙ্কুশতোমরধ্বজৈঃ
সহেমজালৈ রুধিরৌঘসম্প্লবৈঃ॥  8-99-19 (59925) 
শরাবনুন্নৈঃ পতিতৈস্তুরঙ্গৈ--
স্তনদ্ভিরার্তৈঃ ক্ষতজং বমদ্ভিঃ। 
দীনৈস্ত্রসদ্ভিঃ পরিবৃত্তনেত্রৈ--
র্মহী পতদ্ভিঃ কৃপণা বভূব॥  8-99-20 (59926) 
তথাঽপবিদ্বৈর্গজবাজিয়ূথৈ--
র্মন্দাসুভিশ্চাপি গতাসুভিশ্চ। 
রথৈশ্চ নাগৈস্তুরগৈশ্চ নুন্নৈ--
র্মহী মহাবৈতরণীব ভাতি॥  8-99-21 (59927) 
গজৈর্নিকৃত্তাপরহস্তগাত্রৈ--
রুদ্বেপমানৈঃ পতিতৈঃ পৃথিব্যাম্। 
রথর্ষভৈর্নাগবরাশ্বয়োধৈঃ
পদাতিভিশ্চাভিমুখৈঃ পরৈর্হতৈঃ॥  8-99-22 (59928) 
বিশীর্ণবর্মাভরণাম্বরায়ুধৈ--
র্যুতা প্রশান্তৈরিব পাবকৈর্মহী। 
শরপ্রহারাভিহতৈর্মহাবলৈ--
রবেক্ষমাণৈঃ পতিতৈঃ সমন্ততঃ॥  8-99-23 (59929) 
প্রনষ্টসংজ্ঞৈঃ পুনরাশ্বসদ্ভি--
র্মহী বভৌ কুম্ভগতৈরিবাগ্নিভিঃ। 
রত্নৈশ্চ্যুতৈর্ভূরতিদীপ্তিমদ্ভি--
র্নক্তং গ্রহৈর্দ্যৌর্বিমলৈর্বিভাতি॥  8-99-24 (59930) 
শরাস্তু কর্ণার্জুনবাহুমুক্তা
বিদার্য নাগাংশ্চ মনুষ্যদেহান্। 
প্রাণান্নিরস্যাশু মহীং প্রতীয়ু--
র্মহোরগা বাসমিবাভিনম্রাঃ॥  8-99-25 (59931) 
হতৈর্মনুষ্যৈশ্চ গজৈশ্চ সঙ্খ্যে
শরাবভিন্নৈ রুধিরপ্রদিগ্ধৈঃ। 
ধন়ঞ্জয়স্যাধিরথেশ্চ মার্গে
হতৈরগম্যা বসুধাঽতিদুর্গা॥  8-99-26 (59932) 
রথৈর্মহেষূন্মথিতৈঃ সুকল্পিতৈঃ
সনাগয়োধাশ্ববরায়ুধধ্বজৈঃ 
বিশীর্ণয়োক্ত্রৈর্বিনিকীর্ণবন্ধনৈ--
র্নিকৃত্তচক্রাক্ষয়ুগত্রিবেণুভিঃ॥  8-99-27 (59933) 
বিমুক্তয়োক্ত্রৈশ্চ রথৈরুপস্করৈঃ
কৃতাভিষঙ্গৈর্বিনিবদ্বকূবরৈঃ। 
প্রভগ্ননীডৈর্মণিহেমভূষিতৈ--
র্বৃতা মহী দ্যৌরিব শারদৈর্ঘনৈঃ॥  8-99-28 (59934) 
নিকৃষ্যমাণা জবনৈস্তুরঙ্গমৈ--
র্হতেশ্বরা রাজরথাঃ সুকল্পিতাঃ। 
মনুষ্যমাতঙ্করথাশ্বসাদিষু
দ্রুতং ব্রজন্তো বহুধা বিঘূর্ণিতাঃ॥  8-99-29 (59935) 
সহেমপৃষ্ঠাঃ সপরশ্বথায়ুধাঃ
শিতাশ্চ শূলা মুসলাঃ সমুদ্গরাঃ। 
চিত্রাশ্চ খঙ্গা বিমলাশ্চ কোশা
গজাশ্চ জাম্বূনদপট্টনদ্ধাঃ॥  8-99-30 (59936) 
চাপানি জাম্বূনদভূষিতানি
শরাশ্চ কার্তস্বরচিত্রপুঙ্খাঃ। 
ঋষ্ট্যশ্চ পীতা বিমলাশ্চ কোশাঃ
প্রাসাশ্চ দণ্ডাঃ কনকপ্রভাসাঃ॥  8-99-31 (59937) 
শুভ্রাণি বালব্যজনানি শঙ্খা--
শ্ছিন্নাবরুদ্ধা বিরুচঃ স্রজশ্চ। 
কুথাঃ পতাকাম্বরবেষ্টনানি
কিরীটমালা মকুটাশ্চ শুভ্রাঃ॥  8-99-32 (59938) 
প্রকীর্ণকা বিপ্রতিকীর্ণকাশ্চ
প্রধানমুখ্যাস্তরলাশ্চ হারাঃ। 
আপীডকেয়ূরবরাঙ্গদানি
গ্রৈবেয়নিষ্কাঃ সসুবর্ণসূত্রাঃ॥  8-99-33 (59939) 
মণ্যুত্তমা বজ্রসুবর্ণয়ুক্তা
রত্নানি চোচ্চাবচমঙ্গলানি। 
গাত্রাণি চাভান্তি সুখোচিতানি
শিরাংসি চেন্দুপ্রতিমাননানি॥  8-99-34 (59940) 
দেহাংশ্চ ভোগাংশ্চ পরিচ্ছদাংশ্চ
ত্যক্ৎবা মনোজ্ঞা নিহতাঃ সুখানি। 
স্বধর্মনিষ্ঠাং মহতীমবাপ্য
প্রাপ্তাশ্চ লোকান্যশসা গতাস্তে॥  8-99-35 (59941) 
নিবর্ত দুর্যোধন যান্তু সৈনিকা
ব্রজস্ব রাজঞ্শিবিরাণি মানদ। 
দিবাকরোঽপ্যেষ বিলম্বতে প্রভো
পুনস্ৎবমেবাত্র নরেন্দ্র কারণম্॥  8-99-36 (59942) 
সঞ্জয় উবাচ। 8-99-37 (5069) 
এতাবদুক্ৎবা বিররাম শল্যো
দুর্যোধনং চৈব নিবর্তয়িৎবা। 
যুদ্ধায় রাজন্বিনিবিষ্টবুদ্ধি--
র্হা কর্ণ হা কর্ণ ইতি ব্রুবাণম্॥  8-99-37 (59943) 
তং দ্রোণপুত্রপ্রমুখা নরেন্দ্রাঃ
সর্বে সমাশ্বাস্য ততঃ প্রজগ্মুঃ। 
নিরীক্ষমাণা ধ্বজমর্জুনস্য
রথং চ দিব্যং যশসা জ্বলন্তম্॥  8-99-38 (59944) 
নরাশ্বমাতঙ্গশরীরজেন
রক্তেন সিক্তাং রুধিরেণ ভূমিম্। 
রক্তাম্বরস্রক্তপনীয়যোগা--
ন্নারীং প্রকাশামিব সর্বরম্যাম্॥  8-99-39 (59945) 
প্রচ্ছন্নরূপাং রুধিরেণ রাজ
ন্রৌদ্রে মুহূর্তেঽতিবিরাজমানে। 
নৈবাবতস্থুঃ কুরবঃ সমীক্ষ্য
প্রব্রাজিতা নরদেবা যথাঽক্ষৈঃ॥  8-99-40 (59946) 
বধেন কর্ণস্য সুদুঃখিতাস্তে
হা কর্ণ হা কর্ণ ইতি ব্রুবাণাঃ। 
দ্রুতং প্রজগ্মুঃ শিবিরাণি রাজ-- 
ন্দিবাকরং রক্তমবেক্ষমাণাঃ॥  8-99-41 (59947) 
গাণ্ডীবমুক্তৈস্তু সুবর্ণপুঙ্খৈঃ
শিলাশিতৈঃ শোণিতদিগ্ধবাজৈঃ। 
শরৈশ্চিতাঙ্গোঽপি ররাজ কর্ণো
হতোঽপি দীপ্তাংশুরিবাংশুজালৈঃ॥  8-99-42 (59948) 
কর্ণস্য দেহং রুধিরাম্বুসিক্তং
পুত্রানকুম্পী ভগবান্বিবস্বান্। 
স্পৃষ্ট্বা করাগ্রৈঃ ক্ষতজানুরূপৈঃ
স্নাতুং তদাঽগাদপরং সমুদ্রম্॥  8-99-43 (59949) 
ইতীব সঞ্চিন্ত্য সুরর্ষভাশ্চ
সম্প্রস্থিতাস্তে তু যথানিকেতম্। 
সঞ্চিন্ত্য সর্বা জনতা বিসস্রু--
র্যথাসুখং খে চ মহীতলে চ॥  8-99-44 (59950) 
তদদ্ভুতং প্রাণভৃতাং ভয়ঙ্করং
নিশাম্য যুদ্ধং কুরুবীরমুখ্যযোঃ। 
সমাচিতৌ কর্ণশরৈঋ পরন্তপৌ
তথৈব সংরেজতুরচ্যুতার্জুনৌ॥  8-99-45 (59951) 
তমো নিহত্যাভ্যুদিতৌ যথাঽমলৌ
শশাঙ্কসূর্যাবিব রশ্মিমালিনৌ। 
বিহায় তান্বাণগণান্মহাবলৌ
সুহৃদ্বৃতাবপ্রতিমানবিক্রমৌ॥  8-99-46 (59952) 
সুখপ্রবিষ্টৌ সুখদৌ বিরেজতুঃ
সদস্যচিন্ত্যাবিব বিষ্ণুবাসবৌ। 
সদেবগন্ধর্বমনুষ্যচারণৈ--
র্মহর্ষিভির্যক্ষমহোরগৈরপি।
জয়াভিবৃদ্ধ্যা পরয়াঽভিপূজিতৌ
নিহত্য কর্ণং পরমাহবে তদা॥  8-99-47 (59953) 
যথানুরূপং প্রতিপূজ্য তানথ
প্রশস্যমানাবতুলৈশ্চ কর্মভিঃ। 
ননন্দতুশ্চৈব সুহৃদ্ভিরাবৃতৌ
বলং নিহত্যেব সুরেশকেশবৌ॥ ॥  8-99-48 (59954) 
 
ইতি শ্রীমন্মহাভারতে কর্ণপর্বণি একোনশততমোঽধ্যায়ঃ॥ 99 ॥

 -   -  

8-99-0 (59955) 
[ধৃষ্টরাষ্ট্র উবাচ। 8-99-0 (5070) 
তস্মিংস্তু কর্ণার্জুনয়োর্বিমর্দে
দগ্ধস্য রৌদ্রেঽহনি বিদ্রুতস্য। 
বভূব কুরুসৃঞ্জয়ানাং
বলস্য বাণোন্মথিতস্য কীদৃক্॥  8-99-1 (59956) 
সঞ্জয় উবাচ। 8-99-2 (5071) 
শৃণু রাজন্নবহিতো যথা বৃত্তো মহাক্ষয়ঃ।
ঘোরো মনুষ্যদেহানামাজৌ চ গজবাজিনাম্॥ 8-99-2 (59957) 
যত্র কর্ণে হতে পার্থঃ সিংহনাদমথাকরোৎ।
তদা তব সুতান্রাজন্নাবিবেশ মহদ্ভয়ম্॥ 8-99-3 (59958) 
ন সন্ধাতুমনীকানি ন চৈবাশু পরাক্রমে।
আসীদ্বুদ্বির্হতে কর্ণে তব যোধস্য কর্হিচিৎ॥ 8-99-4 (59959) 
বণিজো নাবি ভিন্নায়ামগাধে বিপ্লুবে যথা।
অপারে পারমিচ্ছন্তো হতে দ্বীপে কিরীটিনা॥ 8-99-5 (59960) 
সূতপুত্রে হতে রাজন্বিত্রস্তাঃ শস্ত্রবিক্ষতাঃ।
অনাথা নাথমিচ্ছন্তো মৃগাঃ সিংহৈরিবার্দিতাঃ॥ 8-99-6 (59961) 
ভগ্নশৃঙ্গা বৃষা যদ্বদ্ভগ্নদংষ্ট্রা ইবোরগাঃ।
প্রত্যপায়াম সায়াহ্নে নির্জিতাঃ সব্যসাচিনা॥ 8-99-7 (59962) 
হতপ্রবীরা বিধ্বস্তা নিকৃত্তা নিশিতৈঃ শরৈঃ।
সূতপুত্রে হতে রাজন্পুত্রাস্তে দুদ্রুবুর্ভয়াৎ॥ 8-99-8 (59963) 
বিস্রস্তয়ন্ত্রকবচাঃ কান্দিগ্ভূতা বিচেতসঃ।
অন্যোন্যমবমৃদ্গন্তো বীক্ষমাণা ভয়ার্দিতাঃ॥ 8-99-9 (59964) 
মামেব নূনং বীভৎসুর্মামেব চ বৃকোদরঃ।
অভিয়াতীতি মন্বানাঃ পেতুর্মম্লুশ্চ সম্ভ্রমাৎ॥ 8-99-10 (59965) 
হয়ানন্যে গজানন্যে রথানন্যে মহারথাঃ।
আরুহ্য জবসম্পন্নাঃ পদাতীন্প্রজহুর্ভয়াৎ॥ 8-99-11 (59966) 
কুঞ্জরৈঃ স্যন্দনাঃ ক্ষুণ্ণাঃ সাদিনশ্চ মহারথৈঃ।
পদাতিসঙ্ঘাশ্চাশ্বৌধৈঃ পলায়দ্ভির্ভয়ার্দিতৈঃ॥ 8-99-12 (59967) 
ব্যালতস্করসঙ্কীর্ণে সার্থহীনা যথা বনে।
সূতপুত্রে হতে রাজংস্তব যোধাস্তথাঽভবন্॥ 8-99-13 (59968) 
হতারোহা যথা নাগাশ্ছিন্নহস্তা যথা নরাঃ।
সর্বে পার্থময়ং লোকং সম্পশ্যন্তো ভয়ার্দিতাঃ॥ 8-99-14 (59969) 
সম্প্রেক্ষ্য দ্রবতঃ সর্বান্ভীমসেনভয়ার্দিতান্।
দুর্যোধনোঽথ স্বং সূতং হাহাকৃৎবেদমব্রবীৎ॥ 8-99-15 (59970) 
নাতিক্রমেচ্চ মাং পার্থো ধনুষ্পাণিমবস্থিতম্।
জঘনে সর্বসৈন্যানাং শনৈরশ্বান্প্রচোদয়॥ 8-99-16 (59971) 
যুধ্যমানং হি কৌন্তেয়ং হনিষ্যামি ন সংশয়ঃ।
নোৎসহেন্মামতিক্রান্তুং বেলামিব মহোদধিঃ॥ 8-99-17 (59972) 
অদ্যার্জুনং সগোবিন্দং মানিনং চ বৃকোদরম্।
অন্যাঞ্শিষ্টাংস্তথা শত্রূন্কর্ণস্যানৃণ্যমাপ্নুয়াম্॥ 8-99-18 (59973) 
তচ্ছ্রুৎবা কুরুরাজস্য শূরার্যসদৃশং বচঃ।
সূতো হেমপরিচ্ছন্নাঞ্শনৈরশ্বানচোদয়ৎ॥ 8-99-19 (59974) 
রথাশ্বনাগহীনাস্তু পাদাতাস্তব মারিষ।
পঞ্চবিংশতিসাহস্রা যুদ্বায়ৈব ব্যবস্থিতাঃ॥ 8-99-20 (59975) 
তান্ভীমসেনঃ সঙ্ক্রুদ্ধো ধৃষ্ট্যদ্যুম্নশ্চ পার্ষতঃ।
বলেন চতুরঙ্গেণ সংবৃত্যাজঘ্নতুঃ শরৈঃ॥ 8-99-21 (59976) 
প্রত্যযুধ্যন্ত সমরে ভীমসেনং সপার্ষতম্।
পার্থপার্ষতয়োশ্চান্যে জগৃহুস্তত্র নামনী॥ 8-99-22 (59977) 
অক্রুধ্যত রণে ভীমস্তৈস্তদা পর্যবস্থিতৈঃ।
সোঽবতীর্য রথাত্তূর্ণং গদাপাণিরয়ুধ্যত॥ 8-99-23 (59978) 
ন তান্রথস্থো ভূমিষ্ঠান্ধর্মাপেক্ষী বৃকোদরঃ।
যোধয়ামাস কৌন্তেয়ো ভুজবীর্যব্যপাশ্রয়ঃ॥ 8-99-24 (59979) 
জাতরূপপরিচ্ছন্নাং প্রগৃহ্য মহতীং গদাম্।
অবধীত্তাবকান্সর্বান্দণ্ডপাণিরিবান্তকঃ॥ 8-99-25 (59980) 
পদাতিনোঽপি সন্ত্যক্ৎবা প্রিয়ং জীবিতমাত্মনঃ।
ভীমমভ্যদ্রবন্সঙ্খ্যে পতঙ্গা জ্বলনং যথা॥ 8-99-26 (59981) 
আসাদ্য ভীমসেনং তু সংরব্ধা যুদ্ধদুর্মদাঃ।
বিনেশুঃ সহসা দৃষ্ট্বা ভূতগ্রামা ইবান্তকম্॥ 8-99-27 (59982) 
শ্যেনবদ্বিচরন্ভীমো গদাহস্তো মহাবলঃ।
পঞ্চবিংশতিসাহস্রাংস্তাবকানবপোথয়ৎ॥ 8-99-28 (59983) 
হৎবা তৎপুরুষানীকং ভীমঃ সত্যপরাক্রমঃ।
ধৃষ্টদ্যুম্নং পুরস্কৃত্য তস্থৌ তত্র মহাবলঃ॥ 8-99-29 (59984) 
ধনঞ্জয়ো রথানীকমভ্যবর্তত বীর্যবান্।
মাদ্রীপুত্রৌ তু শকুনিং সাত্যকিশ্চ মহারথঃ। 
জবেনাভ্যপতন্হৃষ্টা ঘ্নন্তো দৌর্যোধনং বলম্॥  8-99-30 (59985) 
তস্যাশ্বসাদীন্সুবহূংস্তে নিহত্য শিতৈঃ শরৈঃ।
সমভ্যধাবংস্ৎবরিতাস্তত্র যুদ্ধমভূন্মহৎ॥ 8-99-31 (59986) 
ধনঞ্জয়োঽপি চাভ্যেত্য রথানীকং তব প্রভো।
বিশ্রুতং ত্রিষু লোকেষু গাণ্ডীবং বিক্ষিপন্ধনুঃ॥ 8-99-32 (59987) 
কৃষ্ণসারথিমায়ান্তং দৃষ্ট্বা শ্বেতহয়ং রথম্।
অর্জুনং চাপি যোদ্বারং ৎবদীয়াঃ প্রাদ্রবন্ভয়াৎ॥ 8-99-33 (59988) 
বিপ্রহীণরথাশ্চৈব শরৈশ্চ পরিকর্শিতাঃ।
পঞ্চবিংশতিসাহস্রাঃ কালমার্ছন্পদাতয়ঃ॥ 8-99-34 (59989) 
হৎবা তান্পুরুষব্যাঘ্রঃ পাঞ্চালানাং মহারথঃ।
পুত্রাঃ পাঞ্চালরাজস্য ধৃষ্টদ্যুম্নো মহামনাঃ॥ 8-99-35 (59990) 
ভীমসেনং পুরস্কৃত্য নচিরাৎপ্রত্যদৃশ্যত।
মহাধনুর্ধরঃ শ্রীমানমিত্রগণতাপনঃ॥ 8-99-36 (59991) 
পারাবতসবর্ণাশ্বং কোবিদারময়ধ্বজম্।
ধৃষ্টদ্যুম্নং রণে দৃষ্ট্বা ৎবদীয়াঃ প্রাদ্রবন্ভয়াৎ॥ 8-99-37 (59992) 
গান্ধাররাজং শীঘ্রাস্ত্রমনুসৃত্য যশস্বিনৌ।
নচিরাৎপ্রত্যদৃশ্যেতাং মাদ্রীপুত্রৌ সসাত্যকী॥ 8-99-38 (59993) 
বেকিতানঃ শিখণ্ডী চ দ্রৌপদেয়াশ্চ মারিষ।
হৎবা ৎবদীয়ং সুমহৎসৈন্যং শঙ্খাংস্তথাঽধমন্॥ 8-99-39 (59994) 
তে সর্বে তাবকান্প্রেক্ষ্য দ্রবতোঽপি পরাঙ্মুখান্।
অভ্যবর্তন্ত সংরব্ধান্বৃষাঞ্জিৎবা যথা বৃষাঃ॥ 8-99-40 (59995) 
সেনাবশেষং তং দৃষ্ট্বা তব সৈন্যস্য পাণ্ডবঃ।
ব্যবস্থিতঃ সব্যসাচী চুক্রোধ বলবান্নৃপ॥ 8-99-41 (59996) 
ধনঞ্জয়ো রথানীকমভ্যবর্তত বীর্যবান্।
বিশ্রুতং ত্রিষু লোকেষু ব্যাক্ষিপদ্গাণ্ডিবং ধনুঃ॥ 8-99-42 (59997) 
তত এনাঞ্শরব্রাতৈঃ সহসা সমবাকিরৎ।
তমসা সংবৃতেনাথ ন স্ম কিঞ্চিদ্বদৃশ্যত॥ 8-99-43 (59998) 
অন্ধকারীকৃতে লোকে রজোভূতে মহীতলে।
যোধাঃ সর্বে মহারাজ তাবকাঃ প্রাদ্রাবন্ভয়াৎ॥ 8-99-44 (59999) 
সম্ভজ্যমানে সৈন্যে তু কুরুরাজো বিশাম্পতে।
পরানভিমুখাংশ্চৈব সুতস্তে সমুপাদ্রবৎ॥ 8-99-45 (60000) 
ততো দুর্যোধনঃ সর্বানাজুহাবাথ পাণ্ডবান্।
যুদ্ধায় ভরতশ্রেষ্ঠ দেবানিব পুরা বলিঃ॥ 8-99-46 (60001) 
ত এনমভিগর্জন্তঃ সহিতাঃ সমুপাদ্রবন্।
নানাশস্ত্রভৃতঃ ক্রুদ্ধা ভর্ৎসয়ন্তো মুহুর্মুহুঃ॥ 8-99-47 (60002) 
দুর্যোধনোঽপ্যসম্ভ্রান্তস্তান্রণে নিশিতৈঃ শরৈঃ।
তত্রাবধীত্ততঃ ক্রুদ্বঃ শতশোঽথ সহস্রশঃ॥ 8-99-48 (60003) 
তৎসৈন্যং পাণ্ডবেয়ানাং যোধয়ামাস সর্বতঃ॥  8-99-49 (60004) 
তত্রাদ্ভুতমপশ্যাম তব পুত্রস্য পৌরুষম্।
যদেকঃ সহিতান্সর্বান্রণেঽয়ুধ্যত পাণ্ডবান্। 
ততোঽপশ্যন্মহাত্মা স স্বসৈন্যং ভৃশদুঃখিতম্॥  8-99-50 (60005) 
ততোঽবস্থাপ্য রাজেন্দ্র কৃতবুদ্ধিস্তবাত্মজঃ।
হর্ষয়ন্নিব তান্যোধানিদং বচনমব্রবীৎ॥ 8-99-51 (60006) 
ন তং দেশং প্রপশ্যামি যত্র যাতা ভয়ার্দিতাঃ।
গতানাং যত্র বৈ মোক্ষঃ পাণ্ডবাৎকিং গতেন বঃ॥ 8-99-52 (60007) 
অল্পং চ বলমেতেষাং কৃষ্ণৌ চ ভৃশবিক্ষতৌ।
অদ্য সর্বান্হনিষ্যামিধ্রুবো হি বিজয়ো ভবেৎ॥ 8-99-53 (60008) 
বিপ্রয়াতাংস্তু বো ভিন্নান্পাণ্ডবাঃ কৃতকিল্বিষান্।
অনুসৃত্য বধিষ্যন্তি শ্রেয়ান্নঃ সমরে বধঃ॥ 8-99-54 (60009) 
সুখং সাঙ্গ্রামিকো মৃত্যুঃ ক্ষত্রধর্মেণ যুধ্যতাম্।
মৃতো দুঃখং ন জানীতে প্রেত্য চানন্ত্যমশ্নুতে॥ 8-99-55 (60010) 
শৃণুধ্বং ক্ষত্রিয়াঃ সর্বে যাবন্তঃ স্থ সমাগতাঃ।
যদা শূরং চ ভীরুং চ মারয়ত্যন্তকো ময়ঃ॥ 8-99-56 (60011) 
কো ন মূঢো ন যুধ্যেত মাদৃশঃ ক্ষত্রিয়ব্রতঃ।
দ্বিষতো ভীমসেনস্য ক্রদ্ধস্য বশমেষ্যথা॥ 8-99-57 (60012) 
পিতামহৈরাচরিতং ন ধর্মং হাতুমর্হথ।
ন হ্যধর্মোঽস্তি পাপীয়ান্ক্ষত্রিয়স্য পলায়নাৎ॥ 8-99-58 (60013) 
ন যুদ্ধধর্মাচ্ছ্রেয়ো হি পন্থাঃ স্বর্গস্য কৌরবাঃ।
অচিরেণ হতা লোকান্সদ্যো যোধাঃ সমশ্নুত॥ 8-99-59 (60014) 
সঞ্জয় উবাচ। 8-99-60 (5072) 
এবং ব্রুবতি পুত্রে তে সৈনিকা ভৃশবিক্ষতাঃ।
অনবেক্ষ্যৈব তদ্বাক্যং প্রাদ্রবন্সর্বতো দিশঃ॥ 8-99-60 (60015) 
সঞ্জয় উবাচ। 8-99-61 (5073) 
8-99-61 (60016) 
দৃষ্ট্বা তু সৈন্যং পরিবৃত্যমানং
পুত্রেণ তে মদ্রপতিস্তদানীম্। 
সন্ত্রস্তরূপঃ পরিমূঢচেতা
দুর্যোধনং বাক্যমিদং বভাষে]॥ 
 -   -  

8-99-2 প্রহৃষ্টাঃ অর্জুনাদয়ঃ। বিত্রস্তাঃ ভীরবঃ। বিষণ্ণাঃ শত্রবঃ। বিস্মিতাঃ প্রেক্ষকাঃ॥ 8-99-* অত্র ঝ.পাঠে 61 শ্লোকা অধিকা দৃশ্যন্তে 8-99-99 একোনশততমোঽধ্যায়ঃ॥






কর্ণপর্ব - অধ্যায় 100

॥ শ্রীঃ ॥

8.100. অধ্যায়ঃ 100 

 -   -  

কর্ণবধানন্তরং কৃষ্ণার্জুনয়োর্যুধিষ্ঠিরসমীপগমনম্॥ 1 ॥

 -   -  

8-100-0 (60017) 
সঞ্জয় উবাচ। 8-100-0 (5074) 
শরসঙ্কৃত্তবর্মাণং রুধিরোক্ষিতবক্ষসম্।
গতাসুমপি রাধেয়ং নৈব লক্ষ্মীর্বিমুঞ্চতি॥ 8-100-1 (60018) 
তপ্তজাম্বূনদনিভং বালার্কসদৃশদ্যুতিম্।
জীবন্তমিব তং শূরং সর্বভূতানি মেনিরে॥ 8-100-2 (60019) 
হতস্যাপি মহারাজ সূতপুত্রস্য সংয়ুগে।
বিত্রেসুঃ সর্বতো যোধাঃ সিংহস্যেবেতরে মৃগাঃ॥ 8-100-3 (60020) 
হতোঽপি পুরুষব্যাঘ্রো ব্যাহরন্নিব লক্ষ্যতে।
নাভবদ্বিকৃতিঃ কাচিন্মৃতস্যাপি মহাত্মনঃ॥ 8-100-4 (60021) 
চারুবেষধরং রাজংশ্চারুমৌলিশিরোধরম্।
তন্মুখং সূতপুত্রস্য পূর্ণচন্দ্রসমদ্যুতি॥ 8-100-5 (60022) 
কনকোত্তমসহ্কাশো জ্বলন্নিব বিভাবসুঃ।
স শান্তঃ পুরুষব্যাঘ্রঃ পার্থসায়কবারিণা॥ 8-100-6 (60023) 
যথাঽগ্নির্জ্বলনো দীপ্তো জলমাসাদ্য শাম্যতি।
কর্ণাগ্নিঃ সমরে তদ্বৎপার্থমেঘেন শামিতঃ॥ 8-100-7 (60024) 
আহৃত্য স যশো দীপ্তং সুয়ুদ্ধেনাত্মনো ভুবি।
সপুত্রঃ সমরে কর্ণঃ প্রশান্তঃ পার্থতেজসা॥ 8-100-8 (60025) 
প্রতাপ্য পাণ্ডবান্সর্বান্পাঞ্চালানস্ত্রতেজসা।
নানাভরণবান্রজংস্তপ্তজাম্বূনদপ্রভঃ॥ 8-100-9 (60026) 
বর্ষিৎবা শরবর্ষাণি প্রতাপ্য রিপুবাহিনীম্।
শ্রীমানিব সহস্রাংশুর্জ্বলন্সর্বান্প্রতাপ্য চ। 
হতো বৈকর্তনঃ কর্ণঃ পাদপোঽঙ্কুরবানিব॥  8-100-10 (60027) 
দদানীত্যেব যঃ প্রাদান্ন নাস্তীত্যর্থিতোঽবদৎ।
সদ্ধ্যঃ সদা সৎপুরুষঃ স হতো দ্বৈরথে বৃষা॥ 8-100-11 (60028) 
যস্য ব্রাহ্মণসাৎসর্বং বিত্তমাসীন্মহাত্মনঃ।
নাদেয়ং ব্রাহ্মণেষ্বাসীদ্যস্য স্বমপি জীবিতম্॥ 8-100-12 (60029) 
স দাতৄণাং প্রিয়ো রাজন্দাতা চৈব মনোরথান্।
স পার্থাস্ত্রবিনির্দগ্ধো গতঃ পরমিকাং গতিম্॥ 8-100-13 (60030) 
যমাশ্রিত্যাকরোদ্বৈরং সুতস্তে স গতো দিবম্।
আদায় তব পুত্রাণাং জয়াশাং সর্ম বর্ম চ॥ 8-100-14 (60031) 
হতে চ কর্ণে সরিতো ন সস্রু--
র্জগাম চাস্তং কলুষো দিবাকরঃ। 
শ্বেতো গ্রহশ্চ জ্বলিতার্কবর্ণো
যমস্য পুত্রোঽভ্যুদিতঃ স তির্যক্॥  8-100-15 (60032) 
নভশ্চচালাথ ননাদ চোর্বী
ববুশ্চ বাতাঃ পরুষাশ্চ ঘোরাঃ। 
দিশো বভূবুর্জ্বলিতাঃ সধূমা
মহার্ণবাঃ সস্বনুশ্চুক্ষুভুশ্চ॥  8-100-16 (60033) 
সকাননাশ্চাদ্রিবরাশ্চকম্পিরে
প্রবিব্যথুর্ভূতগণাশ্চ মারিষ। 
বৃহস্পতিঃ সম্পরিবার্য রোহিণীং
বভূব চন্দ্রার্কসমো বিশাম্পতে॥  8-100-17 (60034) 
হতে কর্ণে ন দিশো বিপ্রচারাঃ
সচন্দ্রার্কা দ্যৌর্বিচচাল ভূমিঃ। 
পপাত চোল্কা জ্বলনপ্রভা চ
নিশাচরা হৃষ্টতরা বভূবুঃ॥  8-100-18 (60035) 
শশিপ্রকাশাননমর্জুনো যদা
জহার কর্ণস্য শিরঃ শরেণ। 
ততোঽন্তরিক্ষে সহসৈব শব্দো
বভূব হাহেতি সুরৈর্বিমুক্তঃ॥  8-100-19 (60036) 
সদেবগন্ধর্বমনুষ্যপূজিতং
নিহত্য কর্ণং রিপুমাহবেঽর্জুনঃ। 
ররাজ রাজন্পরমেণ তেজসা
যথা পুরা বৃত্রবধে শতক্রতুঃ॥  8-100-20 (60037) 
পতাকিনা ভীমনিনাদকেতুনা
রথেন শঙ্খস্ফটিকাবভাসিনা। 
মহেন্দ্রবাহপ্রতিমেন তাবুভৌ
মহেন্দ্রবীর্যপ্রতিমানপৌরুষৌ॥  8-100-21 (60038) 
সুবর্ণমুক্তামণিবজ্রবিদ্রুমৈ--
রলঙ্কৃতেনাপ্রতিমেন রংহসা। 
নরোত্তমৌ যাদবপাণ্ডুনন্দনৌ
দিবাকরৌ দীপ্তহুতাশনাবিব।
রণাজিরে বীতভয়ৌ বিরেজতুঃ
সমানয়োগাবিব বিষ্ণুবাসবৈঃ॥  8-100-22 (60039) 
ততো ধনুর্জ্যাতলনেমিনিস্বনৈঃ
প্রসহ্য কৃৎবা চ রিপূন্গতপ্রভান্। 
স সাধয়িৎবা চ রিপূঞ্শরৌঘৈঃ
কপিধ্বজঃ পক্ষিবরধ্বজশ্চ।
প্রদধ্মতুঃ শঙ্খবরৌ সুঘোষৌ
মনাংস্যরীণামুপতাপয়ন্তৌ॥  8-100-23 (60040) 
সুবর্ণজালাবততৌ মহাস্বনৌ
হিমাবদাতৌ পরিগৃহ্য পাণিমিঃ। 
চুচুম্বতুঃ শঙ্খবরৌ নৃণাং বরৌ
বিঘোষয়ন্তৌ বিজয়ং জগত্ত্রয়ে॥  8-100-24 (60041) 
পাঞ্চজন্যস্য নির্ঘোষো দেবদত্তস্য চোভয়োঃ।
পৃথিবীমন্তরিক্ষং চ দিশশ্চ সমপূরয়ৎ॥ 8-100-25 (60042) 
বিত্রস্তাশ্চাভবন্সর্বে কুরবো রাজসত্তম।
শূরয়োঃ শঙ্খশব্দেন মাধবস্যার্জুনস্য চ॥ 8-100-26 (60043) 
তৌ শঙ্খশব্দেন নিনাদয়ন্তৌ
বনানি শৈলান্সরিতো গুহাশ্চ। 
বিত্রাসয়ন্তৌ তব পুত্রসেনাং
যুধিষ্ঠিরং নন্দয়িতুং প্রয়াতৌ॥  8-100-27 (60044) 
ততঃ প্রজগ্মুঃ কুরবো জবেন
শ্রুৎবৈব শঙ্খস্বনমীর্যমাণম্। 
বিহায় মদ্রাধিপতিং পতিং চ
দুর্যোধনং ভারত ভারতানাম্॥  8-100-28 (60045) 
ততো রথেনাম্বুদবৃন্দনাদিনা
শরদ্বহর্মধ্যদিবাকরৎবিষা। 
ধনঞ্জয়স্যাধিরথেশ্চ বিস্মিতাঃ
প্রশংসমানাঃ প্রয়যুস্তদাঽর্জুনম্॥  8-100-29 (60046) 
মহাহবে তং বহুশোভমানং
ধনঞ্জয়ং যোধগণৈঃ সমেতাঃ। 
তাবন্বমোদংশ্চ জনাঃ প্রকামং
প্রভাকরাবভ্যুদিতৌ যথৈব॥ ॥  8-100-30 (60047) 
 
ইতি শ্রীমন্মহাভারতে কর্ণপর্বণি শততমোঽধ্যায়ঃ॥ 100 ॥

 -   -  

8-100-13 সদা স্ত্রীণাং প্রিয় ইতি ঝ.পাঠঃ॥ 8-100-100 শততমোঽধ্যায়ঃ॥





কর্ণপর্ব - অধ্যায় 101

॥ শ্রীঃ ॥

8.101. অধ্যায়ঃ 101 

 -   -  

কর্ণবধানন্তরমর্জুনেন যুধিষ্ঠিরাভিবাদনম্॥ 1 ॥ তেন কৃষ্ণার্জুনপ্রশংসনম্॥ 2 ॥ কৃষ্ণয়ুধিষ্ঠিরসংবাদঃ॥ 3 ॥

 -   -  

8-101-0 (60048) 
সঞ্জয় উবাচ। 8-101-0 (5075) 
হতে বৈকর্তনে কর্ণে কুরবো ভয়পীডিতাঃ।
বীক্ষমাণা দিশঃ সর্বাঃ পলায়ন্ত সহস্রশঃ॥ 8-101-1 (60049) 
রাবণং নিহতং দৃষ্ট্বা রাক্ষসা রাঘবেণ বা।
দিশো ভীতা দ্রবন্নেব তাবকা ভয়পীডিতাঃ॥ 8-101-2 (60050) 
ততো মহারবং চক্রুর্যোধা রাজন্সমন্ততঃ।
বার্যমাণা ভৃশোদ্বিগ্নাস্তব পুত্রেণ ভারত॥ 8-101-3 (60051) 
তেষাং তু মতমাজ্ঞায় পুত্রস্তে ভরতর্ষভ।
অবহারং ততশ্চক্রে শল্যস্যানুমতেন চ॥ 8-101-4 (60052) 
কৃতবর্মা রণে তূর্ণং বৃতো ভারত তাবকৈঃ।
নারায়ণাবশিষ্টৈশ্চ শিবিরায়ৈব দুদ্রুবে॥ 8-101-5 (60053) 
অশ্বত্থামা ততঃ শূরো বিনিশ্বস্য মুহুর্মুহুঃ।
পাণ্ডবানাং জয়ং দৃষ্ট্বা শিবিরায়ৈব দুদ্রুবে॥ 8-101-6 (60054) 
কৃপঃ শারদ্বতো রাজন্নাগানীকেন ভারত।
মহতা মেঘকল্পেন শিবিরায়ৈব দুদ্রুবে॥ 8-101-7 (60055) 
গান্ধারাণাং সহস্রেণ শকুনিঃ পরিবারিতঃ।
সুশর্মা চ যয়ৌ রাজন্বীক্ষমাণো ভয়ার্দিতঃ॥ 8-101-8 (60056) 
দুর্যোধনোঽপি স যয়ৌ হ্বতসর্বস্ব আতুরঃ।
জ্ঞাতিশোকসমাপন্নশ্চিন্তয়িৎবা মুহুর্মুহুঃ॥ 8-101-9 (60057) 
ছিন্নধ্বজেন শল্যস্তু রথেন রথিনাং বরঃ।
প্রয়যৌ শিবিরায়ৈব বীক্ষমাণো দিশো দশ॥ 8-101-10 (60058) 
ততোঽপরে সুবহুশো ভারতানাং মহারথাঃ।
ব্যদ্রবন্ত দিশো ভীতা ভয়বিহ্বলচেতসঃ॥ 8-101-11 (60059) 
অশ্রূপূর্ণা ভয়োদ্বিগ্না বেপমানা ভয়াতুরাঃ।
কুরবঃ প্রাদ্রবন্সর্বে দৃষ্ট্বা কর্ণং নিপাতিতম্॥ 8-101-12 (60060) 
প্রশংসন্তোঽর্জুনং কেচিৎকেচিৎকর্ণং মহারথাঃ।
প্রাদ্রবন্ত রণে ভীতাঃ কুরবঃ কুরুসত্তম॥ 8-101-13 (60061) 
তেষাং যোধসহস্রাণাং তাবকানাং মহামৃধে।
নাসীত্তত্র পুমান্কশ্চিদ্যস্তু যুদ্ধে মনো দধে॥ 8-101-14 (60062) 
কর্ণে হতে মহারাজ নিরাশাঃ কুরবোঽভবন্।
জীবনেষু চ রাজ্যেষু দারেষু চ ধনেষু চ॥ 8-101-15 (60063) 
তান্সমানীয় পুত্রস্তে যত্নেন মহতা বিভো।
নিবেশায় মনো দধ্রে দুঃখশোকসমন্বিতঃ॥ 8-101-16 (60064) 
তস্যাজ্ঞাং শিরসা দীনাঃ প্রতিগৃহ্য বিশাম্পতে।
বিষণ্ণমনসো ভীত্যা ন্যবিশন্ত মহারথাঃ॥ 8-101-17 (60065) 
চিন্তয়ন্তো বধং ঘোরং সূতপুত্রস্য সংয়ুগে।
অর্জুনস্য জয়ং যুদ্ধে চিন্তয়ানাঃ পুনঃপুনঃ॥ 8-101-18 (60066) 
পাণ্ডবাশ্চ মহেষ্বাসা ন্যবিশন্ত পরন্তপাঃ।
প্রহৃষ্টমনসঃ সর্বে জিৎবা শত্রুং মহারথাঃ॥ 8-101-19 (60067) 
ততো যুধিষ্ঠিরং তত্র নিবিষ্টং বৈ মুদান্বিতম্।
সমেত্য সর্বে পাঞ্চালা বর্ধয়ন্তো যথাবিধি॥ 8-101-20 (60068) 
অর্জুনস্তু রথাত্তূর্ণমবরুহ্য মহায়শাঃ।
ধর্মরাজস্য চরণৌ পীডয়ামাস হৃষ্টবৎ॥ 8-101-21 (60069) 
তমুত্থাপ্য মহারাজ ধর্মপুত্রঃ প্রতাপবান্।
সস্বজে ভরতশ্রেষ্ঠমুপজিঘ্রন্নুপস্পৃশন্॥ 8-101-22 (60070) 
নকুলঃ সহদেবশ্চ পাণ্ডবশ্চ বৃকোদরঃ।
অভিবাদ্য মহারাজমস্বজন্ত স্ম ফল্গুনম্॥ 8-101-23 (60071) 
ধৃষ্টদ্যুম্নঃ শিখণ্ডী চ পাণ্ডবানাং চ যে রথাঃ।
বর্ধয়ন্তে স্ম রাজানং নিহতে সূতনন্দনে॥ 8-101-24 (60072) 
ততঃ কৃষ্ণো মহারাজ সাত্যকিশ্চাপি সাৎবতঃ।
বর্ধয়ন্তে স্ম রাজানং নিহতে সূতনন্দনে॥ 8-101-25 (60073) 
বাসুদেবশ্চ কৌন্তেয়ং প্রণয়াদিদমব্রবীৎ।
অদ্য রাজন্হতাঃ সর্বে ধার্তরাষ্ট্রাঃ সরাজকাঃ। 
হতে বৈকর্তনে কর্ণে রথানাং প্রবরে রথে॥  8-101-26 (60074) 
যদি লোকাস্ত্রয়ঃ সর্বে যোধয়েয়ুঃ সবাসবাঃ।
তথাপি দুর্জয়ঃ সূতস্তব কোপাত্তু সূদিতঃ॥ 8-101-27 (60075) 
এবমুক্তঃ প্রত্যুবাচ ধর্মরাজো জনার্দনম্॥  8-101-28 (60076) 
তব প্রসাদাদ্গ্রোবিন্দ হতঃ কর্ণো মহায়শাঃ।
পাণ্ডবাশ্চ জয়ং প্রাপ্যা নাশিতাশ্চাপি শত্রবঃ॥ 8-101-29 (60077) 
ৎবং হি শক্তো ভয়াত্ত্রাতুং যস্য কস্যচিদাহবে।
ৎবমস্য জগতো গোপ্তা পাণ্ডবানাং চ সর্বদা॥ 8-101-30 (60078) 
ৎবাং সমাসাদ্য শক্রোঽপি মোদতে দিবি নিত্যশঃ।
ৎবং পাতা পাণ্ডুপুত্রাণাং যথৈব জগতস্তথা॥ 8-101-31 (60079) 
অনাশ্চর্যো জয়স্তেষাং ভক্তির্যেষাং ৎবয়ি প্রভো॥  8-101-32 (60080) 
ৎবয়া নাথেন গোবিন্দ নাথবন্তো বয়ং যুধি।
যথেন্দ্রেণ পুরা দেবাস্ৎবয়া চাপি জনার্দন॥ 8-101-33 (60081) 
স্বপ্স্যাম্যদ্য সুখং কৃষ্ণনিদ্রাং লপ্স্যে ৎবহং ক্ষপাম্।
বিগতং হি ভয়ং মেঽদ্য ৎবৎপ্রসাদান্ন সংশয়ঃ॥ 8-101-34 (60082) 
এবমুক্তস্তু পার্থেন কেশবঃ প্রাহ পাণ্ডবম্।
নিমিত্তমাত্রং হি বয়ং তবাপ্যস্মিন্মুদাগমে॥ 8-101-35 (60083) 
যস্য তে ভ্রাতরঃ শূরা ভীমসেনাদয়ো নৃপ।
সম্বন্ধিনশ্চেন্দ্রবীর্যাঃ পার্ষতপ্রমুখাস্তথা॥ 8-101-36 (60084) 
অর্হতে চ ভবান্নিত্যং প্রিয়ং নিত্যং চ মদ্বিতম্।
প্রিয়ো হি মে ৎবমেতেন বচনেন নরোত্তম॥ 8-101-37 (60085) 
ইত্যুক্তো ধর্মরাজস্তু স্বরথং হেমভূপিতম্।
দন্তবর্ণৈর্হয়ৈর্যুক্তং কালবালৈর্মহীপতিঃ॥ 8-101-38 (60086) 
আস্থায় পুরুষব্যাঘ্রঃ স্ববলেনাপি সংবৃতঃ।
প্রয়যৌ বহুবৃত্তান্তং দ্রষ্টুমায়োধনং প্রতি॥ 8-101-39 (60087) 
সম্ভাষমাণৌ তৌ বীর উভৌ মাধবপাণ্ডবৌ॥  8-101-40 (60088) 
স দদর্শ রণে কর্ণং শয়ানং পুরুষর্ষভম্।
গাণ্ডীবমুক্তৈর্বিশিখৈঃ সর্বতঃ সন্নিপীডিতম্॥ 8-101-41 (60089) 
সপুত্রং নিহতং দৃষ্ট্বা কর্ণং রাজা যুধিষ্ঠিরঃ।
প্রশশংস নরব্যাঘ্রাবুভৌ মাধবপাণ্ডবৌ॥ 8-101-42 (60090) 
অদ্য রাজাঽস্মি সর্বস্যাং পৃথিব্যাং মধুসূদন।
দিষ্ট্যা জয়সি গোবিন্দ দিষ্ট্যাশত্রুর্নিপাতিতঃ॥ 8-101-43 (60091) 
এবং সুবহুশো রাজন্প্রশশংস জনার্দনম্।
অর্জুনং চ কুরুশ্রেষ্ঠো ধর্মরাজো যুধিষ্ঠিরঃ॥ 8-101-44 (60092) 
দৃষ্ট্বা চ নিহতং কর্ণং স পুত্রং পার্থসায়কৈঃ।
পুনর্জাতমিবাত্মানং মেনে কুরুকুলোদ্বহঃ॥ 8-101-45 (60093) 
সমেত্য চ কুরুশ্রেষ্ঠং কুন্তীপুত্রং যুধিষ্ঠিরম্।
বর্ধয়ন্তি স্ম রাজানো হর্ষয়ুক্তা মহারথাঃ॥ 8-101-46 (60094) 
সঞ্জয় উবাচ। 8-101-47 (5076) 
এবমেষ ক্ষয়ো বৃত্তঃ সুমহান্রোমহর্ষণঃ।
তব দুর্মন্ত্রিতে রাজন্দিষ্ট্যা ৎবমনুশোচসি॥ 8-101-47 (60095) 
বৈশম্পায়ন উবাচ। 8-101-48 (5077) 
শ্রুৎবৈতদপ্রিয়ং রাজা ধৃতরাষ্ট্রো মহীপতিঃ।
পপাত ভূমৌ নিশ্চেষ্টঃ কৌরব্যঃ পরমাসনাৎ। 
তথা সত্যব্রতা দেবী গান্ধারী দিব্যদর্শনা॥  8-101-48 (60096) 
ততস্তূর্ণং তু বিদুরস্তং নৃপং সঞ্জয়স্তথা।
পর্যাশ্বাসয়তাং চৈতাবুভাবেব তু ভূমিপম্॥ 8-101-49 (60097) 
তথৈবাশ্বাসয়ামাসুর্গান্ধারীং কুরুয়োষিতঃ॥  8-101-50 (60098) 
স দৈবং পরমং মেনে ভবিতব্যং চ ভারত।
তাভ্যামাশ্বাসিতো রাজা তূষ্ণীমাস্তে বিশাম্পতে॥ 8-101-51 (60099) 
এবমাখ্যায় রাজ্ঞে চ সঞ্জয়ো রাজসত্তম।
জগাম শিবিরং ভূয়ো হতে কর্ণে মহাত্মনি॥ 8-101-52 (60100) 
স দৃষ্ট্বা নিহতং শল্যং রাজানং চ সুয়োধনম্।
শকুনিং সুবহূন্রাজন্সৈনিকাংশ্চ সহস্রশঃ॥ 8-101-53 (60101) 
তথৈব পাণ্ডবীং সেনাং নিহতাং প্রেক্ষ্য সঞ্জয়ঃ।
সৌপ্তিকে দ্রৌণিনা রাজন্হতবাজিনরদ্বিপাম্॥ 8-101-54 (60102) 
স হি দৃষ্ট্বা হতান্সর্বান্সমন্তাদ্যুধি সঞ্জয়ঃ।
প্রয়াতো হাস্তিনপুরং শোকার্তো ভয়বিহ্বলঃ॥ 8-101-55 (60103) 
হতেষু পুনরেতেষু প্রভূতগজবাজিষু।
যোধৈশ্চ তৈর্মহারাজ নানাদেশসমুদ্ভবৈঃ॥ 8-101-56 (60104) 
কুরুক্ষেত্রং তু তৎসর্বং শূন্যমাসীদ্বিশাম্পতে।
নিহতৈঃ পাণ্ডবেয়ৈশ্চ ধার্তরাষ্ট্রৈশ্চ সংয়ুগে॥ 8-101-57 (60105) 
যথাহি বিষয়ং বৃত্তং ধার্তরাষ্ট্রস্য সংঞ্জয়ঃ।
নিবেদয়তি তৎসর্বং যথাবৃত্তং যথাবিধি॥ 8-101-58 (60106) 
এবং মহায়ুদ্ধমিদং মহাত্মনো
ধনঞ্জয়স্যাধিরথেশ্চ যঃ পঠেৎ। 
স সম্যগিষ্টস্য মখস্য যৎফলং
তদাপ্নুয়াদ্যঃ শৃণুয়াচ্চ নিত্যশঃ॥  8-101-59 (60107) 
মখো হি বিষ্ণুর্ভগবান্সনাতনো
বহন্তি যং চাপ্যনিলেন্দুভানবঃ। 
অতোঽনসূয়ুঃ শৃণুয়াৎপঠেচ্চ যঃ
স সর্বলোকাংশ্চ জয়েৎসুখী ভবেৎ॥ ॥  8-101-60 (60108) 
 
ইতি শ্রীমন্মহাভারতে শতসাহস্রিকায়াং সংহিতায়াং বৈয়াসিক্যাং কর্ণপর্বণি একাধিকশততমোঽধ্যায়ঃ॥ 101 ॥ ॥ কর্ণপর্ব সমাপ্তম্॥ 8 ॥

অতঃ পরং শল্যপর্ব ভবিষ্যতি।
তস্যায়মাদ্যঃ শ্লোকঃ॥ 8-101-1 (60109) 
জনমেজয় উবাচ। 8-101-2 (5078) 
এবং নিপাতিতে কর্ণে সমরে সব্যসাচিনা।
অল্পাবশিষ্টাঃ কুরবঃ কিমকুর্বত বৈ দ্বিজ॥ 8-101-2 (60110) 
 
ইদং কর্ণপর্ব কুম্ভঘোণস্থেন টী.আর্.কৃষ্ণাচার্যেণ টী. আর্. ব্যাসাচার্যেণ চ মুম্বয়্যাং নির্ণয়সাগরমুদ্রায়ন্ত্রে মুদ্রাপিতম্। শকাব্দাঃ 1829 সন 1907.





  






