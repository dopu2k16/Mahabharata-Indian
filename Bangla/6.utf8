













মহাভারত - পর্ব 6. ভীষ্মপর্ব  -  -   -   -   






           |
		  |
		  |
		 

    




6. ভীষ্মপর্ব 


ভীষ্মপর্ব - অধ্যায় 001

॥ শ্রীঃ ॥

6.1. অধ্যায়ঃ 001 

কুরুক্ষেত্রে কুরুপাণ্ডবসেনয়োঃ পরস্পরসমাগমঃ|| ১||
উভয়পক্ষীয়ৈঃ পরস্পরং সময়করণং ||২||
 
শ্রীবেদব্যাসায় নমঃ

নারায়ণং নমস্কৃত্য নরং নরোত্তমম্|
 -   -  

দেবীং সরস্বতীং চৈব ততো জয়মুদীরয়েৎ|| ১ 6-1-0 (38622) 
 
জনমেজয় উবাচ|

কথং যুয়ুধিরে বীরাঃ কুরুপাণ্ডবসোমকাঃ
পার্থিবাশ্চ মহাত্মানো নানাদেশসমাগতাঃ|| ১ 6-1-1 (38623) 
 
বৈশম্পায়ন উবাচ

যথা যুয়ুধিরে বীরাঃ কুরুপাণ্ডবসোমকাঃ|
কুরুক্ষেত্রে তপঃক্ষেত্রে শৃণু ৎবং পৃথিবীপতে|| ২ 6-1-2 (38624) 
তেঽবতীর্য কুরুক্ষেত্রং পাণ্ডবাঃ সহসোমকাঃ|
কৌরবানভ্যবর্তন্ত জিগীষন্তো মহাবলাঃ|| ৩ 6-1-3 (38625) 
বেদাধ্যযনসংপন্নাঃ সর্বে যুদ্দাভিনন্দিনঃ|
আশংসন্তো জয়ং যুদ্ধে বলেনাভিমুখা রণে|| ৪ 6-1-4 (38626) 
অভিয়ায় চ দুর্ধর্ষাং ধার্তরাষ্ট্রস্য বাহিনীং|
প্রাঙ্মুখাঃ পশ্চিমে ভাগে ন্যবশন্ত সসৈনিকাঃ ৫ 6-1-5 (38627) 
স্যমন্তপঞ্চকাদ্বাহ্যং শিবিরাণি সহস্রশঃ|
কারয়ামাস বিধিবৎকুন্তীপুত্রো যুধিষ্ঠিরঃ|| ৬ 6-1-6 (38628) 
শূন্যেব পৃথিবী সর্বা বালবৃদ্ধাবশেষিতা|
নিরশ্বপুরুষেবাসীদ্রথকুঞ্জরবর্জিতা|| ৭ 6-1-7 (38629) 
যাবত্তপতি সুর্যো হি জম্বুদ্বীপস্য মণ্ডলং|
তাবদেব সমাবৃত্তং বলং পার্থিবসত্তম|| ৮ 6-1-8 (38630) 
একস্থাঃ সর্ববর্ণাস্তে মণ্ডলং বহুয়োজনম্ ।
পর্যাক্রামন্ত দেশাংশ্চ নদীঃ শৈলান্বনানি চ ॥ 6-1-9 (38631) 
তেষাং যুধিষ্ঠিরো রাজা সর্বেষাং পুরুষর্ষভ ।
ব্যাদিদেশ সবাহানাং ভক্ষ্যভোজ্যমনুত্তমম্ ॥ 6-1-10 (38632) 
সংজ্ঞায় বিবিধাস্তাত তেষাং চক্রে যুধিষ্ঠিরঃ।
এবংবাদী বেদিতব্যঃ পাণ্ডবেয়োঽয়মিত্যুত ॥ 6-1-11 (38633) 
অভিজ্ঞানানি সর্বেষাং সংজ্ঞাশ্চাভরণানি চ ।
যোজয়ামাস কৌরব্যো যুদ্ধকাল উপস্থিতে ॥ 6-1-12 (38634) 
দৃষ্ট্বা ধ্বজাগ্রং পার্থস্য ধার্তরাষ্ট্রো মহামনাঃ ।
সহ সর্বৈর্মহীপালৈঃ প্রত্যব্যূহত পাণ্ডবম্ ॥ 6-1-13 (38635) 
পাণ্ডুরেণাতপত্রেণ ধ্রিয়মাণেন মূর্ধনি ।
মধ্যে নাগসহস্রস্য ভ্রাতৃভিঃ পরিবারিতঃ ॥ 6-1-14 (38636) 
দৃষ্ট্বা দুর্যোধনং হৃষ্টাঃ পাঞ্চালা যুদ্ধনন্দিনঃ ।
দধ্মুঃ প্রীতা মহাশঙ্খান্ভেরীর্জঘ্নুঃ সহস্রশঃ ॥ 6-1-15 (38637) 
ততঃ প্রহৃষ্টাং স্বাং সেনামভিবীক্ষ্যাথ পাণ্ডবাঃ ।
বভূবুর্হৃষ্টমনসো বাসুদেবশ্চ বীর্যবান্ ॥ 6-1-16 (38638) 
স্বয়োধান্হর্ষয়ন্তৌ চ বাসুদেবধনঞ্জয়ৌ ।
দধ্মতুঃ পুরুষব্যাঘ্রৌ দিব্যৌ শঙ্খৌ রথে স্থিতৌ ॥ 6-1-17 (38639) 
পাঞ্চজন্যস্য শঙ্খস্য দেবদত্তস্য চোভয়োঃ ।
শ্রুৎবা তু নিনদং যোধাঃ শকৃন্মূত্রং প্রসুস্রুবুঃ ॥ 6-1-18 (38640) 
যথা সিংহস্য নদতঃ স্বনং শ্রুৎবেতরে মৃগাঃ ।
ত্রয়েয়ুর্নিনদং শ্রুৎবা তথাঽসীদত তদ্বলম্ ॥ 6-1-19 (38641) 
উদতিষ্ঠদ্রজো ভৌমং ন প্রাজ্ঞায়ত কিংচন।
অস্তং গত ইবাদিত্যঃ সৈন্যেন রজসা বৃতঃ ॥ 6-1-20 (38642) 
সবর্ষ তত্র পর্জন্যো মাংসশোণিতবৃষ্টিমান্।
ব্যুক্ষন্সর্বাণি সৈন্যানি তদদ্ভুতমিবাভবৎ ॥ 6-1-21 (38643) 
বায়ুস্ততঃ প্রাদূরভূন্নীচৈঃ শর্করকর্ষণঃ ।
বিনিঘ্নংস্তান্যনীকানি শতশোঽথ সহস্রশঃ ॥ 6-1-22 (38644) 
উভে সৈন্যে চ রাজেন্দ্র যুদ্ধায় মুদিতে ভৃশম্ ।
কুরুক্ষেত্রে স্থিতে যত্তে সাগরক্ষুভিতোপমে ॥ 6-1-23 (38645) 
তয়োস্তু সেনয়োরাসীদদ্ভুতঃ স তু সংগমঃ ।
যুগান্তে সমনুপ্রাপ্তে দ্বয়োঃ সাগরয়োরিব ॥ 6-1-24 (38646) 
শূন্যাঽঽসীৎপৃথিবী সর্বা বৃদ্ধবালাবশেষিতা।
নিরশ্বপুরুষেবাসীদ্রথকুঞ্জরবর্জিতা। 
তেন সেনাসমূহেন সমানীতেন কৌরবৈঃ ॥  6-1-25 (38647) 
ততস্তে সময়ং চক্রুঃ কুরুপাণ্ডবসোমকাঃ।
ধর্মান্সংস্থাপয়ামাসুর্যুদ্ধানাং ভরতর্ষভ ॥ 6-1-26 (38648) 
নিবৃত্তে বিহিতে যুদ্ধে স্যাৎপ্রীতির্নঃ পরস্পরম্ ।
যথাপরং যথায়োগং ন চ স্যাৎকস্যচিৎপুনঃ ॥ 6-1-27 (38649) 
বাচা যুদ্ধে প্রবৃত্তানাং বাচৈব প্রতিয়োধনম্ ।
নিষ্ক্রান্তাঃ পৃতনামধ্যান্ন হন্তব্যাঃ কদাচন ॥ 6-1-28 (38650) 
রথী চ রথিনা যোধ্যো গজেন গজধূর্গতঃ ।
অশ্বেনাশ্বী পদাতিশ্চ পাদাতেনৈব ভারত ॥ 6-1-29 (38651) 
যথায়োগং যথাকামং যথোৎসাহং যথাবলম্ ।
সমাভাষ্য প্রহর্তব্যং ন বিশ্বস্তে ন বিহ্বলে ॥ 6-1-30 (38652) 
পরেণ সহ সংয়ুক্তঃ প্রমত্তো বিমুখস্তথা ।
ক্ষীণশস্ত্রো বিবর্মা চ ন হন্তব্যঃ কদাচন ॥ 6-1-31 (38653) 
ন সূতেষু ন ধুর্যেষু ন চ শস্ত্রোপনায়িষু ।
ন ভেরীশঙ্খবাদেষু প্রহর্তব্যং কথংচন ॥ 6-1-32 (38654) 
এবং তে সময়ং কৃৎবা কুরুপাণ্ডবসোমকাঃ ।
বিস্ময়ং পরমং জগ্মুঃ প্রেক্ষমাণাঃ পরস্পরম্ ॥ 6-1-33 (38655) 
নিবিশ্য চ মহাত্মানস্ততস্তে পুরুষর্ষভাঃ ।
হৃষ্টরূপাঃ সমুনসো বভূবুঃ সহসৈনিকাঃ ॥ ॥ 6-1-34 (38656) 
 
ইতি শ্রীমন্মহাভারতে ভীষ্মপর্বণি জম্বূখণ্ডবিনির্মাণপর্বণি প্রথমোঽধ্যায়ঃ ॥

 -   -  

6-1-5 6-1-6 6-1-11 তব্যঃ ইতি ঝ পাঠঃ তৎপাঠে এবমিতি। এবংবেদী বিদ্বান্ ইতি অন্যৈঃ পাণ্ডবেয়ো জ্ঞাতব্য ইত্যেতদর্থমিত্যর্থঃ ॥ 6-1-19 অসীদ্ত অবসন্নমভূৎ ॥ 6-1-23 সাগরক্ষুভিতোপমে ক্ষুভিতসাগরোপমে ॥ 6-1-27 ধর্মসংস্থাপনমেবাহ যথাপরমিতি। যথায়োগং তুল্যযোর্যোগস্যানতিক্রমণাম্। যথা যেন প্রকারেণ অপরং অনুৎকৃষ্টং অন্যায়্যমিত্যর্থঃ । তথা ন কস্যচিত্তুল্যযোগাতিক্রমঃ স্যাদ্তি ভাবঃ ॥ 6-1-29 গজধূর্গতঃ গজস্কন্ধগতঃ ॥




ভীষ্মপর্ব - অধ্যায় 002

॥ শ্রীঃ ॥

6.2. অধ্যায়ঃ 002 

 -   -  

শ্রীব্যাসেন ধৃতরাষ্ট্রংপ্রতি যুদ্ধদর্শনায় চক্ষুর্দানকথনম্ ॥ 1 ॥ ধৃতরাষ্ট্রেণ যুদ্ধশ্রবণমাত্রে প্রার্থিতে ব্যাসেন সঞ্জয়ংপ্রতি যুদ্ধিবিষয়ে সার্বজ্ঞদানপূর্বকং যুদ্ধপ্রকারকথননিয়োগঃ ॥ 2 । ব্যাসেন ধৃতরাষ্ট্রংপ্রতি দুর্নিমিত্তপ্রাদুর্ভাবকথনম্ ॥ 3 ॥

 -   -  

6-2-0 (38657) 
বৈশম্পায়ন উবাচ। 6-2-0 (3949) 
ততঃ পূর্বাপরে সৈন্যে সমীক্ষ্য ভগবানৃষিঃ।
সর্ববেদবিদাং শ্রেষ্ঠো ব্যাসঃ সত্যবতীসুতঃ ॥ 6-2-1 (38658) 
ভবিষ্যতি রণে ঘোরে ভরতানাং পিতামহঃ ।
প্রত্যক্ষদর্শী ভগবান্ভূতভব্যভবিষ্যবিৎ ॥ 6-2-2 (38659) 
বৈচিত্রবীর্যং রাজানং রহস্স্থমিদমব্রবীৎ ।
শোচন্তমার্তং ধ্যায়ন্তং পুত্রাণামনয়ং তদা ॥ 6-2-3 (38660) 
ব্যাস উবাচ। 6-2-4 (3950) 
রাজন্পরিকালাস্তে পুত্রাশ্চান্যে চ পার্থিবাঃ।
তে হিংসন্তীব সঙ্গ্রামে সমাসাদ্যেতরেতরম্ ॥ 6-2-4 (38661) 
তেষু কালপরীতেষু বিনশ্যৎস্বেব ভারত ।
কালপর্যায়মাহায় মা স্ম শোকে মনঃ কৃথা ॥ 6-2-5 (38662) 
যদি চেচ্ছসি সংগ্রামং দ্রুষ্টুমেনং বিশাংপতে ।
চক্ষুর্দদানি তে পুত্র যুদ্ধমেতন্নিশাময়া ॥ 6-2-6 (38663) 
ধৃতরাষ্ট্র উবাচ। 6-2-7 (3951) 
ন রোচয়ে জ্ঞাতিবধং দ্রষ্টুং ব্রহ্মর্ষিসত্তম।  6-2-7 (38664) 
যুদ্ধমেতত্ৎবশেষেণ শ্রৃণুয়াং তব তেজসা ॥  6-2-7 (38665) 
বৈশম্পায়ন উবাচ। 6-2-8 (3952) 
তস্মিন্ননিচ্ছতি দ্রষ্টুং সংগ্রামং শ্রোতুমিচ্ছতি।
বরাণামীশ্বরো ব্যাসঃ সংজয়ায় বরং দদৌ ॥ 6-2-8 (38666) 
ব্যাস উবাচ। 6-2-9 (3953) 
এষ তে সংজয়ো রাজন্যুদ্ধমেতদ্বদিষ্যতি।
এতস্য সর্বং সংগ্রামে ন পরোক্ষং ভবিষ্যতি ॥ 6-2-9 (38667) 
চক্ষুষা সংজয়ো রাজন্দিব্যেনৈব সমন্বিতঃ ।
কথয়িষ্যতি তে যুদ্ধং সর্বজ্ঞশ্চ ভবিষ্যতি ॥ 6-2-10 (38668) 
প্রকাশং বাঽপ্রকাশং বা দিবা বা যদি বা নিশি ।
মনসা চিন্তিতমপি সর্বং বেৎস্যতি সংজয়ঃ ॥ 6-2-11 (38669) 
নৈনং শস্ত্রাণি ভেৎস্যন্তি নৈনং বাধিষ্যতে শ্রমঃ ।
গাবল্গণিরয়ং জীবন্যুদ্ধাদস্মাদ্বিমোক্ষ্যতে ॥ 6-2-12 (38670) 
অহং তু কীর্তিমেতেষাং করূণাং ভরতর্ষভ ।
পাণ্ডবানাং চ সর্বেষাং প্রথয়িষ্যামি মা শুচঃ ॥ 6-2-13 (38671) 
দিষ্টমেতন্নরব্যাঘ্র নাভিশোচিতুমর্হসি ।
ন চৈব শক্যং সংয়ন্তুং যতো ধর্মস্ততো জয়ঃ ॥ 6-2-14 (38672) 
বৈশম্পায়ন উবাচ। 6-2-15 (3954) 
এবমুক্ৎবা স ভগবান্কুরূণাং প্রতিতামহঃ ।
পুনরেব মহাভাগো ধৃতরাষ্ট্রমুবাচ হ ॥ 6-2-15 (38673) 
ইহ যুদ্ধে মহারাজ ভবিষ্যতি মহান্ক্ষয়ঃ ।
তথেহ চ নিমিত্তানি ভয়দান্যুপলক্ষয়ে ॥ 6-2-16 (38674) 
শ্যেনা গৃধ্রাশ্চ কাকাশ্চ কাঙ্কাশ্চ সহিতা বকৈঃ ।
সংপতন্তি ধ্বজাগ্রেষু সমবায়াংশ্চ কুর্বতে ॥ 6-2-17 (38675) 
অভ্যগ্রং চ প্রপশ্যন্তি যুদ্ধমানন্দিনো দ্বিজাঃ ।
ক্রব্যাদা ভক্ষয়িষ্যন্তি মাংসানি গজবাজিনাং ॥ 6-2-18 (38676) 
কটাকটেতি বাশন্তো ভৈরবা ভয়বেদিনঃ ।
কঙ্কাঃ ক্রোশন্তি মধ্যাহ্নে দক্ষিণামভিতো দিশং ॥ 6-2-19 (38677) 
উভে পূর্বাপরে সন্ধ্যে নিত্যং পশ্যামি ভারত ।
উদয়াস্তমনে সূর্যং কবন্ধৈঃ পরিবারিতম্ ॥ 6-2-20 (38678) 
শ্বেতলোহিতপর্যন্তাঃ কৃষ্ণাগ্রীবাঃ সবিদ্যুতঃ ।
ত্রিবর্ণাঃ পরিঘাঃ সন্ধৌ ভানুমাবারয়ন্ত্যুত ॥ 6-2-21 (38679) 
জ্বলিতার্কে .......ত্রং নির্বিশেষদিনক্ষপম্ ।
চন্দ্রোঽভূতগ্নিবর্ণশ্চ পদ্মবর্ণে নভস্তলে ।  6-2-22 (38680) 
আলক্ষে প্রভয়া হীনাং পৌর্ণমাসীং চ কীর্তিকীম্ ।
চন্দ্রোঽভূদগ্নিবর্ণশ্চ পদ্মবর্ণে নভস্তলে ॥ 6-2-23 (38681) 
স্বপ্স্যন্তি নিহতা বীরা ভূমিমাবৃত্য পার্থিবাঃ ।
রাজানো রাজপুত্রাশ্চ শূরাঃ পরিঘবাহবঃ ॥ 6-2-24 (38682) 
অন্তরিক্ষে বরাহস্য পৃষদংশকস্য চোভয়োঃ।
প্রণাদং যুধ্যতো রাত্রৌ রৌদ্রং নিত্যং প্রলক্ষয়ে ॥ 6-2-25 (38683) 
দেবতাপ্রতিমাশ্চৈব কম্পন্তি চ হসন্তি চ।
বমন্তি রুধিরং চাস্যৈঃ স্বিদ্যন্তি প্রপতন্তি চ॥ 6-2-26 (38684) 
অনাহতা দুন্দুভয়ঃ প্রণদন্তি বিশাংপতে ।
অয়ুক্তাশ্চ প্রবর্তন্তে ক্ষত্রিয়াণাং মহারথাঃ ॥ 6-2-27 (38685) 
কোকিলাঃ শতপত্রাশ্চ চাষা ভাসাঃ শুকাস্তথা ।
সারসাশ্চ ময়ূরাশ্চ বাচো মুঞ্চন্তি দারুণাঃ ॥ 6-2-28 (38686) 
গৃহীতশস্ত্রাঃ ক্রোশন্তি চর্মিণো বাজিপৃষ্ঠগাঃ ।
অরুণোদয়ে প্রদৃশ্যন্তে শতশঃ শলভব্রজাঃ ॥ 6-2-29 (38687) 
উভে সন্ধ্যে প্রকাশন্তে দিশো দাহসমন্বিতে।
পর্জন্যঃ পাংসুবর্ষী চ মাংসবর্ষী চ ভারত ॥ 6-2-30 (38688) 
যা চৈষা বিশ্রুতা রাজংস্ত্রৈলোক্যে সাধুসংমতা।
অরুন্ধতী তয়াপ্যেষ বসিষ্ঠঃ পৃষ্ঠতঃ কৃতঃ ॥ 6-2-31 (38689) 
রোহিণীং পীডয়ন্নেষ স্থিতো রাজঞ্শনৈশ্চরঃ ।
ব্যাবৃত্তং লক্ষ্ম সোমস্য ভবিষ্যতি মহদ্ভয়ম্ ॥ 6-2-32 (38690) 
অনভ্রে চ মহাঘোরস্তনিতং শ্রূয়তে ভৃশম্ ।
বাহনানাং চ রুদতাং নিপতন্ত্যুশ্রুবিন্দবঃ ॥ ॥ 6-2-33 (38691) 
 
ইতি শ্রীমন্মহাভারতে ভীষ্মপর্বণি জম্বূখণ্ডবিনির্মাণপর্বণি দ্বিতীয়োঽধ্যায়ঃ ॥

 -   -  

6-2-2 ভবিষ্যতি ভাবিনি ॥ 6-2-4 হিংসন্তীব নাশয়িষ্যন্ত্যেব ॥ 6-2-5 পর্যায়ং বৈপরীত্যম্ ॥ 6-2-6 নিশাময় পশ্য ॥ 6-2-17 সমবায়ান্ সংঘান্ ॥ 6-2-18 অভ্যগ্রং সমীপম্ । ক্রব্যাদামাংসভক্ষকাঃ ॥ 6-2-19 বাশন্তঃ শব্দং কুর্বন্তঃ ॥ 6-2-21 পরিঘাঃ পরিবেষাঃ কৃষ্ণগ্রীবাঃ মধ্যে কৃষ্ণাঃ শ্বেতলোহিতপর্যন্তাশ্চ সংধৌ সংধ্যায়াম্ আবারয়ন্তি বেষ্টয়ন্তি ॥ 6-2-22 নির্বিশেষদিনক্ষয়ং ইতি ঝ পাঠে নির্বিশেষদিনক্ষয়ং অহোরাত্রম্। নিশ্চয়েন বিগতঃ শেষো যস্য তস্য দিনস্য তিথেঃ ক্ষয়ো যস্মিন্ । সূর্যোদয়দ্বয়স্পর্শিনী ক্ষয়তিথির্যস্মিন্ অহোরাত্রে তন্ময়া দৃষ্টম্। তদেব বিশিনষ্টি জ্বলিতেতি। অর্কেন্দ্বোর্নক্ষত্রমমাবাস্যায়ামুভাভ্যামাক্রান্তং নক্ষত্রং তদেব জ্বলিতং পাপগ্রহাক্রান্তং যস্মিন্। দর্সে ক্ষয়তিথিঃ তন্নক্ষত্রে চ পাপগ্রহ ইত্যযং মহান্ দুর্যোগ ইত্যর্থঃ ॥ 6-2-23 পদ্মবর্ণে রক্তপদ্মবর্ণে ॥ 6-2-27 অয়ুক্তাঃ অশ্বৈরয়োজিতা অপি প্রবর্তন্তে চলন্তি। মহান্তো রথাঃ মহারথাঃ । মনোরথা ইতি ক পাঠঃ ॥ 6-2-29 গৃহীতশস্ত্রঃ আত্তলোহাঃ লোহতুণ্ডা ইতি যাবৎ শস্ত্রমায়ুধলোহয়োরিত্যমরঃ। চর্মিণো ভৃঙ্গরিটিসংজ্ঞাঃ কৃষ্ণশলভবিশেষাঃ ॥




ভীষ্মপর্ব - অধ্যায় 003

॥ শ্রীঃ ॥

6.3. অধ্যায়ঃ 003 

 -   -  

ব্যাসেন ধৃতরাষ্ট্রংপ্রতি দুর্নিমিত্তপ্রাদুর্ভাবকথনম্ ॥ 1 ॥ তথা জেপ্যতাং জয়সূচকলিঙ্গকথনম্ ॥ 2 ॥

 -   -  

6-3-0 (38692) 
ব্যাস উবাচ। 6-3-0 (3955) 
খরা গোষু প্রজায়ন্তে রমন্তে মাতৃভিঃ সুতাঃ।
অনার্তবং পুষ্পফলং দর্শয়ন্তি বনদ্রুমাঃ ॥ 6-3-1 (38693) 
গর্ভিণ্যোঽজাতপুত্রাশ্চ জনয়ন্তি বিভীষণান্ ।
ক্রব্যাদাঃ পক্ষিভিশ্চাপি সহা শ্নন্তি পরস্পরম্ ॥ 6-3-2 (38694) 
ত্রিবিষাণাশ্চতুর্নেত্রাঃ পঞ্চপাদা দ্বিমেহনাঃ ।
দ্বিশীর্ষাশ্চ দ্বিপুচ্ছাশ্চ দংষ্ট্রিণঃ পশবোঽশিবাঃ ॥ 6-3-3 (38695) 
জায়ন্তে বিবৃতাস্যাশ্চ ব্যাহরন্তোঽশিবা গিরঃ ।
ত্রিপদাঃ শিখিনস্তার্ক্ষ্যাশ্চতুর্দংষ্ট্রা বিষাণিনঃ ॥ 6-3-4 (38696) 
তথৈবান্যাশ্চ দৃশ্যন্তে স্ত্রিয়ো বৈ ব্রহ্মবাদিনাম্ ।
বৈনতেয়ান্ময়ূরাংশ্চ জনয়ন্তি পুরে তব ॥ 6-3-5 (38697) 
গোবৎসং বডবা সূতে শ্বা সৃগালং মহীপতে ।
কুক্কুরান্করভাশ্চৈব শুকাশ্চাশুবাদিনঃ ॥ 6-3-6 (38698) 
স্ত্রিয়ঃ কাশ্চিৎপ্রজায়ন্তে চতস্রঃ পঞ্চ কন্যকাঃ ।
জাতমাত্রাশ্চ নৃত্যন্তি গায়ন্ত চ হসন্তি চ ॥ 6-3-7 (38699) 
পৃথগ্জনস্য সর্বস্য ক্ষুদ্রকাঃ প্রহসন্তি চ।
নৃত্যন্তি পরিগায়ন্তি বেদয়ন্তো মহদ্ভয়ম্ ॥ 6-3-8 (38700) 
প্রতিমাশ্চালিখন্ত্যেতাঃ সশস্ত্রাঃ কালচোদিতাঃ ।
অন্যোন্যমভিধাবন্তি শিশবো দণ্ডপাণয়ঃ ॥ 6-3-9 (38701) 
অন্যোন্যমভিমৃদ্গন্তি নগরাণি যুয়ুৎসবঃ ।
পদ্মোৎপলানি বৃক্ষেষু জায়ন্তে কুমুদানি চ ॥ 6-3-10 (38702) 
বিষ্ব্বাতাশ্চ বান্ত্যুগ্রা রজো নাপ্যুপশাম্যতি।
অভীক্ষ্ণং কম্পতে ভূমিরর্কং রাহুরুপৈতি চ ॥ 6-3-11 (38703) 
শ্বেতো গ্রহস্তথা চিত্রাং সমতিক্রম্য তিষ্ঠতি ।
অভাবং হি বিশেষেণ কুরূণাং তত্র পশ্যতি ॥ 6-3-12 (38704) 
ধূমকেতুর্মহাঘোরঃ পুষ্যং চাক্রম্য তিষ্ঠতি ।
সেনয়োরশিবং ঘোরং করিষ্যতি মহাগ্রহঃ ॥ 6-3-13 (38705) 
মঘাস্বঙ্গারকো বক্রঃ শ্রবণে চ বৃহস্পতিঃ ।
ভগং নক্ষত্রমাক্রম্য সূর্যপুত্রেণ পীড্যতে ॥ 6-3-14 (38706) 
শুক্রঃ প্রোষ্ঠপদে পূর্বে সমারুহ্য বিরোচতে ।
উত্তরে তু পরিক্রম্য সহিতঃ সমুদীক্ষতে ॥ 6-3-15 (38707) 
শ্যামো গ্রহঃ প্রজ্বলিতঃ সধূম ইব পাবকঃ ।
ঐন্দ্রং তেজস্বি নক্ষত্রং জ্যেষ্ঠামাক্রম্য তিষ্ঠতি ॥ 6-3-16 (38708) 
ধ্রুবং প্রজ্বলিতো ঘোরমপসব্যং প্রবর্ততে ।
রোহিণীং পীডয়ত্যেবমুভৌ চ শশিভাস্করো । 
চিত্রাস্বাত্যন্তরে চৈব বিষ্ঠিতঃ পরুষগ্রহঃ ॥  6-3-17 (38709) 
বক্রানুবক্রং কৃৎবা চ শ্রবণং পাবকপ্রভঃ ।
ব্রহ্মরাশিং সমাবৃত্য লোহিতাঙ্গো ব্যবস্থিতঃ ॥ 6-3-18 (38710) 
সর্বসস্যপরিচ্ছন্না পৃথিবী সস্যমালিনী ।
পঞ্চশীর্ষা যবাশ্চাপি শতশীর্ষাশ্চ শালয়ঃ ॥ 6-3-19 (38711) 
প্রধানাঃ সর্বলোকস্য যাস্বায়ত্তমিদং জগৎ ।
তা গাবঃ প্রস্নুতা বৎসৈঃ শোণিতং প্রক্ষরন্ত্যুত ॥ 6-3-20 (38712) 
নিশ্চেরুরর্চিষশ্চাপাৎখঙ্গাশ্চ জ্বলিতা ভৃশম্ ।
ব্যক্তং পশ্যন্তি শস্ত্রাণি সংগ্রামং সমুপস্থিতম্ ॥ 6-3-21 (38713) 
অগ্নিবর্ণা যথা ভাসঃ শস্ত্রাণামুদকস্য চ।
কবচানাং ধ্বজানাং চ ভবিষ্যতি মহাক্ষয়ঃ ॥ 6-3-22 (38714) 
পৃথিবী শোণিতাবর্তা ধ্বজোডুপসমাকুলা ।
কুরূণাং বৈশসে রাজন্পাণ্ডবৈঃ সহ ভারত ॥ 6-3-23 (38715) 
দিক্ষু প্রজ্বলিতাস্যাশ্চ ব্যাহরন্তি মৃগদ্বিজাঃ ।
অত্যাহিতং দর্শয়ন্তঃ ক্ষত্রিয়াণাং মহদ্ভয়ম্ ॥ 6-3-24 (38716) 
একপক্ষাক্ষিচরণাঃ শকুন্তাঃ খেচরা নিশি।
রৌদ্রং বদন্তি সংরব্ধাঃ শোণিতং ছর্দয়ন্তি চ ॥ 6-3-25 (38717) 
গ্রহৌ তাম্রারুণনিভৌ প্রজ্বলন্তাবিব স্থিতৌ ।
সপ্তর্ষীণামুদারাণাং সমবচ্ছাদ্য বৈ প্রভাম্ ॥ 6-3-26 (38718) 
সংবৎসরস্থায়িনৌ চ গ্রহৌ প্রজ্বলিতাবুভৌ ।
বিশাখয়োঃ সমীপস্থৌ বৃহস্পতিশনৈশ্চরৌ ॥ 6-3-27 (38719) 
চন্দ্রাদিত্যাবুভৌ গ্রস্তাবেকাহ্না হি ত্রয়োদশীম্।
অপর্বমি গ্রহং যাতৌ প্রজাসংক্ষয়মিচ্ছতঃ ॥ 6-3-28 (38720) 
অশোভিতা দিশঃ সর্বাঃ পাংসুবর্ষৈঃ সমন্ততঃ।
উৎপাতমেঘা রৌদ্রাশ্চ রাত্রৌ বর্ষন্তি শোণিতম্ ॥ 6-3-29 (38721) 
কৃত্তিকাং পীডয়ংস্তীক্ষ্ণৈর্নক্ষত্রং পৃথিবীপতে ।
অভীক্ষ্ণবাতা বায়ন্তে ধূমকেতুমবস্থিতাঃ ॥ 6-3-30 (38722) 
বিষমং জনয়ন্ত্যেত আক্রন্দজননং মহৎ।
ত্রিষু পূর্বেষু সর্বেষু নক্ষত্রেষু বিশাংপতে । 
বুধঃ সংপততেঽভীক্ষ্ণং জনয়ন্প্রাণিনাং ভয়ম্ ॥  6-3-31 (38723) 
চতুর্দশীং পঞ্চদশীং ভূতপূর্বাং চ ষোডশীম্।
ইমাং তু নাভিজানামি অমাবাস্যাং ত্রয়োদশীম্ । 
চন্দ্রসূর্যাবুভৌ গ্রস্তাবেকান্হা হি ত্রয়োদশীম্ ॥  6-3-32 (38724) 
অপর্বণি গ্রহেণৈতৌ প্রজাঃ সংক্ষপয়িষ্যতঃ ।
মাংসবর্ষং পুনস্তীব্রমাসীৎকৃষ্ণচতুর্দশীম্ । 
শোণিতৈর্বক্রসংপূর্ণা অতৃপ্তাস্তত্র রাক্ষসাঃ ॥  6-3-33 (38725) 
প্রতিস্নোতোবহা নদ্যঃ সরিতঃ শোণিতোদকাঃ ।
ফেনায়মানাঃ কূপাশ্চ কূর্দন্তি বৃষভা ইব ॥ 6-3-34 (38726) 
পতন্ত্যুল্কাঃ সনির্ঘাতাঃ শক্রাশনিসমপ্রভাঃ ।
অদ্য চৈব নিশাং ব্যুষ্টামনয়ং সমবাপ্স্যথ ॥ 6-3-35 (38727) 
বিনিঃসৃত্য মহোল্কাভিস্তিমিরং সর্বতো দিশম্ ।
অন্যোন্যমুপতিষ্ঠদ্ভিস্তত্র চোক্তং মহর্ষিভিঃ । 
ভূমিপালসহস্রাণাং ভূমিঃ পাস্যতি শোণিতম্ ॥  6-3-36 (38728) 
কৈলাসমন্দরাভ্যাং তু তথা হিমবতো বিভো ।
সহস্রশো মহাশব্দং শিখরাণি পতন্তি চ ॥ 6-3-37 (38729) 
মহাভূতা ভূমিকম্পে চৎবারঃ সাগরাঃ পৃথক্ ।
বেলামুদ্বর্তয়ন্তীব ক্ষোভয়ন্তো বসুন্ধরাম্ ॥ 6-3-38 (38730) 
বৃক্ষানুন্মথ্য বান্ত্যুগ্রা বাতাঃ শর্করকর্ষিণঃ ।
আভগ্রাঃ সুমহাবাতৈরশনীভিঃ সমাহতাঃ ॥ 6-3-39 (38731) 
বৃক্ষাঃ পতন্তি চৈত্যাশ্চ গ্রামেষু নগরেষু চ ।
নীললোহিতপীতশ্চ ভবত্যগ্নির্হুতো দ্বিজৈঃ ॥ 6-3-40 (38732) 
বামার্চির্দুষ্টগন্ধশ্চ মুঞ্চন্বৈ দারুণং স্বনম্ ।
স্পর্শা গন্ধা রসাশ্চৈব বিপরীতা মহীপতে ॥ 6-3-41 (38733) 
ধূমং ধ্বজাঃ প্রমুঞ্চন্তি কম্পমানা মুহুর্মুহুঃ ।
মুঞ্চন্ত্যঙ্গারবর্ষং চ ভের্যশ্চ পটহাস্তথা ॥ 6-3-42 (38734) 
শিখরাণাং সমৃদ্ধানামুপরিষ্টাৎসমন্ততঃ ।
বায়সাশ্চ রুবন্ত্যুগ্রং বামং মণ্ডলমাশ্রিতাঃ ॥ 6-3-43 (38735) 
পক্বাপক্বেঽতিসুভৃশং বাবাশ্যন্তে বয়াংসি চ।
নিলীয়ন্তে ধ্বজাগ্রেষু ক্ষয়ায় পৃথিবীক্ষিতাম্ ॥ 6-3-44 (38736) 
ধ্যায়ন্তঃ প্রকিরন্তশ্চ ব্যালা বেপথুসংয়ুতাঃ ।
দীনাস্তুরংগমাঃ সর্বে বারণাঃ সলিলাশ্রয়াঃ ॥ 6-3-45 (38737) 
`এবংবিধং দুর্নিমিত্তং ক্ষয়ায় পৃথীবীক্ষিতাম্।
ভৌমং দিব্যং চান্তরিক্ষং ত্রিবিধং জায়তেঽনিশম্'  6-3-46 (38738) 
এতচ্ছ্রুৎবা ভবানত্র প্রাপ্তকালং ব্যবস্যতাম্।
যথা লোকঃ সমুচ্ছেদং নায়ং গচ্ছেত ভারত ॥ 6-3-47 (38739) 
বৈশম্পায়ন উবাচ। 6-3-48 (3956) 
পিতুর্বচো নিশম্যৈতদ্ধৃতরাষ্ট্রোঽব্রবীদিদম্ ।
দিষ্টমেতৎপুরা মন্যে ভবিষ্যতি নরক্ষয়ঃ ॥ 6-3-48 (38740) 
রাজানঃ ক্ষত্রধর্মেণ যদি বধ্যন্তি সংয়ুগে।
বীরলোকং সমাসাদ্য সুখং প্রাপ্স্যন্তি কেবলম্ ॥ 6-3-49 (38741) 
ইহ কীর্তিং পরে লোকে দীর্ঘকালং মহৎসুখম্ ।
প্রাপ্স্যন্তি পুরুষব্যাঘ্রাঃ প্রাণাংস্ত্যক্ৎবা মহাহবে ॥ 6-3-50 (38742) 
বৈশম্পায়ন উবাচ। 6-3-51 (3957) 
এবং মুনিস্তথেৎসুক্ৎবা কবীন্দ্রো রাজসত্তম।
ধৃতরাষ্ট্রেণ পুত্রেণ ধ্যানমন্বগমৎপরম্ ॥ 6-3-51 (38743) 
স মুহূর্তং তথা ধ্যাৎবা পুনরেবাব্রবীদ্বচঃ ।
অসংশয়ং পার্থিবেন্দ্র কালঃ সংক্ষয়তে জগৎ ॥ 6-3-52 (38744) 
সৃজতে চ পুনর্লোকান্নেহ বিদ্যতি শাশ্বতম্।
জ্ঞাতীনাং বৈ কুরূণাং চ সংবন্ধিসুহৃদাং তথা ॥ 6-3-53 (38745) 
ধর্ম্যং দর্শয় পন্থানং সমর্থো হ্যসি বারণে ।
ক্ষুদ্রং জাতিবধং প্রাহুর্মা কুরুষ্ব মমাপ্রিয়ম্ ॥ 6-3-54 (38746) 
কালোঽয়ং পুত্ররূপেণ তব জাতো বিশাংপতে ।
ন বধঃ পূজ্যতে বেদে হিতং নৈব কথংচন ॥ 6-3-55 (38747) 
হন্যাৎস এনং যো হন্যাৎকুলধর্মং স্বিকাং তনুম্ ।
কালেনোৎপথগন্তসি শক্যে সতি যথাঽঽপদি ॥ 6-3-56 (38748) 
কুলস্যাস্য বিনাশায় তথৈব চ মহীক্ষিতাম্ ।
অনর্থো রাজ্যরূপেণ তব জাতো বিশাংপতে ॥ 6-3-57 (38749) 
লুপ্তধর্মা পরেণাসি ধর্মং দর্শয় বৈ সুতান্ ।
কিং তে রাজ্যেন দুর্ধর্ষয়েন প্রাপ্তোঽসি কিল্বিষম্ ॥ 6-3-58 (38750) 
যশো ধর্মং চ কীর্তিং চ পালয়ন্স্বর্গমাপ্স্যসি ।
লভন্তাং পাণ্ডবা রাজ্যং শমং গচ্ছন্তু কৌরবাঃ ॥ 6-3-59 (38751) 
বৈশম্পায়ন উবাচ। 6-3-60 (3958) 
এবং ব্রুবতি বিপ্রেন্দ্রে ধৃতরাষ্ট্রোঽম্বিকাসুতঃ ।
প্রশস্য বাক্যং বাক্যজ্ঞো বাক্যং চৈবাব্রবীৎপুনঃ ॥ 6-3-60 (38752) 
ধৃতরাষ্ট্র উবাচ। 6-3-61 (3959) 
যথা ভবান্বেত্তি তথৈব বেত্তা
ভাবাভাবৌ বিদিতৌ মে যথার্থৌ । 
স্বার্থে হি সংমুহ্যতি তাত লোকো
মাং চাপি লোকাত্মকমেব বিদ্ধি ॥  6-3-61 (38753) 
প্রসাদয়ে ৎবামতুলপ্রভাবং
ৎবং নো গতির্দর্শয়িতা চ ধীরঃ । 
ন চাপি তে বশগা মে সুতাশ্চ
ন চাধর্মং কর্তুমর্হা হি মে মতিঃ ॥  6-3-62 (38754) 
ৎবং হি ধর্মঃ পবিত্রং চ যশঃ কীর্তির্ধৃতিঃ স্মৃতিঃ ।
কুরূণাং পাণ্ডবানাং চ মান্যশ্চাপি পিতামহঃ ॥ 6-3-63 (38755) 
ব্যাস উবাচ। 6-3-64 (3960) 
বৈচিত্রবীর্য নৃপতে যত্তে মনসি বর্ততে।
অভিধৎস্ব যথাকামং ছেত্তাঽস্মি তব সংশয়ম্ ॥ 6-3-64 (38756) 
ধৃতরাষ্ট্র উবাচ। 6-3-65 (3961) 
যানি লিঙ্গানি সংগ্রামে ভবন্তি বিজয়িষ্যতাম্।
তানি সর্বাণি ভগবঞ্ছ্রোতুমিচ্ছামি তত্ৎবতঃ ॥ 6-3-65 (38757) 
ব্যাস উবাচ। 6-3-66 (3962) 
প্রসন্নভাঃ পাবক ঊর্ধ্বরশ্মিঃ
প্রদক্ষিণাবর্তশিখো বিধূমঃ । 
পুণ্যা গন্ধাশ্চাহুতীনাং প্রবান্তি
জয়স্যৈতদ্ভাবিনো রূপমাহুঃ ॥  6-3-66 (38758) 
গম্ভীরঘোষাশ্চ মহাস্বনাশ্চ
শঙ্খা মৃদঙ্গাশ্চ নদন্তি যত্র। 
বিশুদ্ধরশ্মিস্তপনঃ শশী চ
জয়স্যেতদ্ভাবিনো রূপমাহুঃ ॥  6-3-67 (38759) 
ইষ্টা বাচঃ প্রসৃতা বায়সানাং
সংপ্রস্থিতানাং চ গমিষ্যতাং চ। 
যে পৃষ্ঠতস্তে ৎবরয়ন্তি রাজ-
ন্যে চাগ্রতস্তে প্রতিষেধয়ন্তি ॥  6-3-68 (38760) 
কল্যাণবাচঃ শকুনা রাজহংসাঃ
শুকাঃ ক্রৌঞ্চাঃ শতপত্রাশ্চ যত্র। 
প্রদক্ষিণাশ্চৈব ভবন্তি সঙ্খ্যে
ধ্রুবং জয়স্তত্র বদন্তি বিপ্রাঃ ॥  6-3-69 (38761) 
অলংকারৈঃ কবচৈঃ কেতুভিশ্চ
সুখপ্রণাদৈর্হেষিতৈর্বা হয়ানাম্। 
ভ্রাজিষ্মতী দুষ্প্রতিবীক্ষণীয়া
যেষাং চমূস্তে বিজয়ন্তি শত্রূন্ ॥  6-3-70 (38762) 
হৃষ্টা বাচস্তথা সৎবং যোধানাং যত্র ভারত।
ন ম্লায়ন্তি স্রজশ্চৈব তে তরন্তি রণোদধিম্ ॥ 6-3-71 (38763) 
`প্রয়াণে বায়সো বামে দক্ষিণে প্রবিবিক্ষতাম্।
পশ্চাৎসংসাধয়ত্যর্থং পুরস্তাৎপ্রতিষেধতি ॥ '  6-3-72 (38764) 
শব্দরূপরসস্পর্শগন্ধাশ্চাবিকৃতাঃ শুভাঃ ।
সদা হর্ষশ্চ যোধানাং জয়তামিহ লক্ষণম্ ॥ 6-3-73 (38765) 
অনুগা বায়বো বান্তি তথাঽভ্রাণি বয়াংসি চ ।
অনুপ্লবন্তি মেঘাশ্চ তথৈবেন্দ্রধনূংষি চ ॥ 6-3-74 (38766) 
এতানি জয়মানানাং লক্ষণানি বিশাংপতে ।
ভবন্তি বিপরীতানি মুমূর্ষূণাং জনাধিপ ॥ 6-3-75 (38767) 
অল্পায়াং বা মহত্যাং বা সেনায়ামিতি নিশ্চয়ঃ।
হর্ষো যোধগণস্যৈকো জয়লক্ষণমুচ্যতে ॥ 6-3-76 (38768) 
একো দীর্ণো দারয়তি সেনাং সুমহতীমপি ।
তাং দীর্ণামনুদীর্যন্তে যোধাঃ শূরতরা অপি ॥ 6-3-77 (38769) 
দুর্নিবর্ত্যা তদা চৈব প্রভগ্না মহতী বমূঃ ।
অপামিব মহাবেগা ত্রস্তা মগগণা ইব ॥ 6-3-78 (38770) 
নৈব শক্যা সমাধাতুং সন্নিপাতে মহাচমূঃ ।
দীর্ণ ইত্যেব দীর্যন্তে সুবিদ্বাংসোঽপি ভারত ॥ 6-3-79 (38771) 
ভীতান্ভগ্নাংশ্চ সংপ্রেক্ষ্য ভয়ং ভূয়োঽভিবর্ধতে।
প্রভগ্না সহসা রাজন্দিশো বিদ্রবতে চমূঃ । 
নৈব স্থাপয়িতুং শক্যা শূরৈরপি মহাচমূঃ ॥  6-3-80 (38772) 
সৎকৃত্য মহতীং সেনাং চতুরঙ্গাং মহীপতিঃ ।
উপায়পূর্বং মেধাবী যতেত সততোত্থিতঃ ॥ 6-3-81 (38773) 
উপায়বিজয়ং শ্রেষ্ঠমাহুর্ভেদেন মধ্যমম্ ।
জঘন্য এষ বিজয়ো যো যুদ্ধেন বিশাংপতে ॥ 6-3-82 (38774) 
মহান্দোষঃ সন্নিপাতস্তস্যাদ্যঃ ক্ষয় উচ্যতে ।
পরস্পরজ্ঞাঃ সংহৃষ্টা ব্যবধূতাঃ সুনিশ্চিতাঃ ॥ 6-3-83 (38775) 
অপি পঞ্চাশতং শূরা মৃদ্গন্তি মহতীং চমূম্ ।
অপি বা পঞ্চ ষট্ সপ্ত বিজয়ন্ত্যনিবর্তিনঃ ॥ 6-3-84 (38776) 
ন বৈনতেয়ো গরুডঃ প্রশংসতি মহাজনম্ ।
দৃষ্ট্বা সুপর্ণোঽপচিতিং মহত্যা অপি ভারত ॥ 6-3-85 (38777) 
ন বাহুল্যেন সেনায়া জয়ো ভবতি নিত্যশঃ ।
অধ্রুবো হি জয়ো নাম দৈবং চাত্র পরায়ণম্ । 
জয়বন্তো হি সংগ্রামে কৃতকৃত্যা ভবন্তি হি ॥ ॥  6-3-86 (38778) 
 
ইতি শ্রীমন্মহাভারতে ভীষ্মপর্বণি জম্বূখণ্ডবিনির্মাণপর্বণি তৃতীয়োঽধ্যায়ঃ ॥

 -   -  

6-3-6 বডবা অশ্বা শ্বা শুনী। করভো মৃগবিশেষঃ ॥ 6-3-7 প্রজায়ন্তে জনয়ন্তি ॥ 6-3-8 পৃথগ্জনস্য নীচজনস্য সংবন্ধিনঃ ক্ষুদ্রকাঃ ব্যঙ্গাঃ চণ্ডালাদিষু জাতাঃ কাণকুব্জাদয় ইত্যর্থঃ । ক্ষুদ্রা ব্যঙ্গানটীত্যাদিমেদিনী ॥ 6-3-10 নগরাণি কৃত্রিমাণি শিশব এবাবমৃদ্গন্তি ॥ 6-3-11 কার্তিক্যাঃ পরং হি সংগ্রামারম্ভস্তত্র তুলাস্থমর্কং রাহুরুপৈতি ॥ 6-3-12 তদৈব শ্বেতো গ্রহঃ কেতুশ্চিত্রামতিক্রামতি স্বাত্যাদৌ বর্ততে । নিত্যং সমসস্তকস্থৌ রাহুকেতূ ইদানীমেকরাশিগতৌ মহানিষ্টসূচকাবিতি ভাবঃ ॥ 6-3-13 ধূমকেতুরুপগ্রহবিশেষঃ স পুষ্যং ক্ষত্রিয়নক্ষত্রমাক্রম্য তিষ্ঠতি। তথা বক্ষ্যমাণরীত্যা জ্যেষ্ঠাস্থেনাপি কেতুনা পুষ্যো বিদ্ধস্তথা চ স্বনক্ষত্রে ক্রূরাক্রান্তে ক্রূরবিদ্ধে চ সত্যবশ্যং ক্ষত্রিয়াণাং নাশো ভবতীত্যর্থঃ । যথোক্তম্ । কৃত্তিকায়াং তথা পুষ্পে রেবত্যাং চ পুনর্বসৌ । বেধে সতি ত্রমাদ্বেধো বর্ণেষু ব্রাহ্মণাদিষ্বিতি নরতিবিজয়ে ॥ 6-3-14 ভগং নক্ষত্রং পূর্বাফল্গুনী । শ্রুতিমতে তূত্তরাফল্গুনী ॥ 6-3-15 পূর্বেপ্রোষ্ঠপদে পূর্বাভাদ্রপদানক্ষত্রং সমারুহ্য পরিক্রম্য পরিঘাখ্য উপগ্রহস্তেন সহিতঃ উত্তরে উত্তরাভাদ্রপদানক্ষত্রং উদীক্ষতে আক্রান্তুমিচ্ছতি ॥ 6-3-16 শ্যামো দ্বিতীয় উপগ্রহঃ কেতুসংজ্ঞঃ ঐন্দ্রং জ্যেষ্ঠাং নক্ষত্রমিতি যোজ্যম্ ॥ 6-3-17 পরুষগ্রহো রাহুরেকনক্ষত্রস্থৌ শশিভাস্করৌ পীডয়তি । অপসব্যং প্রবর্ততে সর্বদা বক্রী সন্। সর্বতোভদ্রচক্রে বেধেন কস্বাতীস্থঃ সন্ রোহিণীনক্ষত্রং চ পীডয়তীত্যর্থঃ ॥ 6-3-18 তত্রৈব সর্বতোভদ্রচক্রে মঘাস্থো লিহিতাঙ্গোঽঙ্গারকো বক্রানুবক্রং কৃৎবা পুনঃপুনর্বক্রীভূয় ব্রহ্মণা বৃহস্পতিনাক্রান্তং রাশিং শ্রবণং সমাবৃত্য সম্যক্ পূর্ণদৃষ্ট্যা বিদ্বা তিষ্ঠতি ॥ 6-3-19 পরিচ্ছন্না আচ্ছাদিতা । পঞ্চশীর্ষাণি শিম্বীসদৃশানি যেষাং তে পঞ্চশীর্ষাঃ ॥ 6-3-27 পূর্বং শ্রবণস্থো বৃহস্পতির্ভগনক্ষত্রস্থঃ সূর্যপুত্র ইত্যুক্তং তাবুভৌ বিশাখাসমীপে তির্যগ্বেধেন শতপদে চক্রে বিশাখানক্ষত্রং বিধ্যত ইত্যর্থঃ ॥ 6-3-28 অপর্বণি পর্ব দর্শাখ্যং পঞ্চদশেহ্নি ভবতি একতিথিবৃদ্ধৌ ষোডশে বা একতিথিক্ষয়ে চতুর্দশে বাহ্নি ভবতি। তিথিদ্বয়ক্ষয়স্তু লোকেঽত্যন্তমপ্রসিদ্ধ ইতি অপর্বণীত্যুক্তং । গ্রহং যাতৌ রাহুণা গ্রহণং প্রাপ্তৌ । এতদেব প্রজাসংক্ষয়হেতুৎবেন শাস্ত্রে দৃষ্টমিত্যাহ প্রজেতি। অয়ং শ্লোকোত্র দাক্ষিণাত্যকোশেষু নাস্তি। ঝ পুস্তক এবাস্তি॥ 6-3-30 চিত্রাস্বান্ত্যতরস্থঃ পুরুষো গ্রহো রোহিণীং পীডয়তীত্যুক্তং তত্র চিত্রাংশে স্থিৎবা রোহিণী অষ্টাদশৎবেন স্মমুদায়িকনক্ষত্রং পীডয়তি। স্বাত্যংশে স্থিৎবা কৃত্তিকাং ষোডশকৎবেন সাংঘাতিকনক্ষত্রং পীডয়তি। সর্বতোভদ্রচক্রে তথা দর্শনাৎ তদেতদাহ কৃত্তিকামিত্যর্ধেন । তীক্ষ্ণৈ ক্রূরৈঃ কর্মভিরুপলক্ষিতো রাহুরিত্যর্থঃ । ধূমকেতুং উৎপাতবিশেষমনুলক্ষ্যাবস্থিতাঃ ॥ 6-3-31 ত্রিষ্বিতি। ত্রিষু সর্বেষু নক্ষত্রনক্ষত্রেষু বিশাংপতে। গৃধ্নঃ সংপততে শীর্ষং জনয়ন্ভয়মুত্তমম্ ইতি ঝ পাঠঃ ॥ 6-3-32 গ্রস্তাবেকমাসীং ত্রয়োদশীম্ ইতি ঝ পাঠঃ । তৎপক্ষে চন্দ্রাদিত্যাবুভৌ গ্রস্তাবিত্যেতেন শ্লোকেনোক্তমর্থং বিশদয়তি দ্বাভ্যাম্। চতুর্দশীমিতি। ত্রয়োদশীং ত্রয়োদাশানামহ্নাং পূরণীং অমাবাস্যাং ভূতপূর্বাং নাভিজানামি। অতিভূয়সা কালেন অয়ং দুর্যোগ আগত ইতি ভাবঃ। একমাসীং একস্মিন্নেব মাসে ভবাম্। পূর্বং ত্রয়োদশ্যাং রাত্রৌ পক্ষসমাপ্ত্যা সূর্যগ্রহণমেবোক্তম্। ইদানীং তু একস্মিন্মাসে চন্দ্রঃ পূর্বমাস্যাং রাহুণা গ্রহেণ গ্রস্তঃ সূর্যোঽমাবাস্যায়াম্। যদা সূর্যো গ্রস্তস্তদা চন্দ্রোপি গ্রস্ত এব দর্শে তয়োঃ সংহতৎবাৎ ॥ 6-3-33 অপর্বণীতি। লোকাপ্রসিদ্ধপর্বণীতি পূর্ববৎ জ্ঞেয়ম্ ॥ 6-3-34 কূপাঃ কূর্দন্তি ক্রীডন্তি বাতৈঃ ক্ষুভ্যন্ত ইত্যর্থঃ ॥ 6-3-35 অনয়ং অনীতিফলম্ ॥ 6-3-38 মহাভূতা বৃদ্ধীভূতাঃ ॥ 6-3-43 শিখরাণাং দ্রুমাগ্রাণাম্ ॥ 6-3-44 পক্বাপক্বেতি পক্ষিরুতানুকরণম্। বাবাশ্যন্তে অতিশয়েন শব্দং কুর্বন্তি ॥ 6-3-45 প্রকিরন্তঃ শকৃন্মূত্রমিতি শেষঃ। ব্যালাঃ দুষ্টহস্তিনঃ । সলিলাশ্রয়াঃ অত্যন্তং প্রস্বেদয়ুক্তাঃ ॥ 6-3-51 মুনিঃ এবং তথেত্যুক্ৎবেতি সংবন্ধঃ । ধৃতরাষ্ট্রেণ হেতুনা। তদর্থমিত্যর্থঃ। ধ্যানং চিন্তাম্ ॥ 6-3-55 অয়ং দুর্যোধনঃ ॥ 6-3-56 সঃ ধর্মঃ এবং ধর্মহন্তারং শক্যেঽনাপদি সত্যাং কিমর্থমাপদীব উন্মার্গগামী ভবসীত্যর্থঃ ॥ 6-3-58 পরেণ অতিশয়েন ॥ 6-3-61 ভাবাভাবৌ স্থিতিবিনাশৌ ॥ 6-3-63 ৎবং হি ধর্মাদৌ হেতুরিত্যর্থঃ ॥ 6-3-67 রূপং গমকং চিহ্নম্ ॥ 6-3-68 যে পৃষ্ঠতো ভাষমাণা বায়সাস্তে গন্তারং ৎবরয়ন্তি সিদ্ধিসূচকা ইত্যর্থঃ । যে পুরতো ভাষমাণাস্তে গমনং নিষেধন্তীত্যর্থঃ ॥ 6-3-83 সন্নিপাতো যোধানাং সংঘর্ষঃ । ব্যবধূতাঃ দারাদিষ্বনাসক্তাঃ ॥ 6-3-85 শূরাণাং সহায়সংপত্তির্নাপেক্ষিতেত্যত্র দৃষ্টান্তমাহ ন বৈনতেয় ইতি। মহত্যা অপি সেনায়া অপচিতিং প্রতিকারং নাশং বা একেনৈবাত্মনা কর্তুং শক্যং দৃষ্ট্বা সুপর্ণঃ শোভনপতত্রঃ গরুডো নামতঃ বৈনতেয়ো বিনতায়াঃ পুত্রো মহাজনং বহুজনসমূহং ন প্রশংসতি ॥




ভীষ্মপর্ব - অধ্যায় 004

॥ শ্রীঃ ॥

6.4. অধ্যায়ঃ 004 

 -   -  

ব্যাসে গতে সংজয়েন ধৃতরাষ্ট্রংপ্রতি ভূমিগুণানুবর্ণনম্ ॥ 1 ॥

 -   -  

6-4-0 (38779) 
বৈশম্পায়ন উবাচ। 6-4-0 (3963) 
এবমুক্ৎবা যয়ৌ ব্যাসো ধৃতরাষ্ট্রয় ধীমতে।
ধৃতরাষ্ট্রোঽপি তচ্ছ্রুৎবা ধ্যানমেবান্বপদ্যত॥ 6-4-1 (38780) 
স মুহূর্তমিব ধ্যাৎবা বিনিঃশ্বস্য মুহুর্মুহুঃ ।
সংজয়ং সংশিতাত্মানমপৃচ্ছদ্রতর্ষভ ॥ 6-4-2 (38781) 
সংজয়েমে মহীপালাঃ শূরা যুদ্ধাভিনন্দিনঃ ।
অন্যোন্যমভিনিঘ্নন্তি শস্ত্রৈরুচ্চাবচৈরিহ ॥ 6-4-3 (38782) 
পার্থিবাঃ পৃথিবীহেতোঃ সমভিত্যজ্য জীবিতম্ ।
ন বা শাম্যন্তি নিঘ্নন্তো বর্ধয়ন্তি যমক্ষয়ম্ ॥ 6-4-4 (38783) 
ভৌমমৈশ্বর্যমিচ্ছন্তো ন মৃষ্যন্তে পরস্পরম্ ।
মন্যে বহুগুণা ভূমিস্তন্মমাচক্ষ্ব সংজয় ॥ 6-4-5 (38784) 
বহূনি চ সহস্রাণি প্রয়ুতান্যর্বুদানি চ।
কোট্যশ্চ লোকবীরাণাং সমেতাঃ কুরুজাঙ্গলে ॥ 6-4-6 (38785) 
দেশানাং চ পরীমাণং নগরাণাং চ সংজয় ।
শ্রোতুমিচ্ছামি তত্ৎবেন যত এতে সমাগতাঃ ॥ 6-4-7 (38786) 
দিব্যবুদ্ধিপ্রদীপেন যুক্তস্ৎবং জ্ঞানচক্ষুষা।
প্রভাবাত্তস্য বিপ্রর্ষের্ব্যাসস্যামিততেজসঃ ॥ 6-4-8 (38787) 
সংজয় উবাচ। 6-4-9 (3964) 
যথাপ্রজ্ঞং মহাপ্রাজ্ঞ ভৌমান্বক্ষ্যামি তে গুণান্।
শাস্ত্রচক্ষুরবেক্ষস্ব নমস্তে ভরতর্ষভ ॥ 6-4-9 (38788) 
দ্বিবিধানীহ ভূতানি চরাণি স্থাবরাণি চ।
ত্রসানাং ত্রিবিধা যোনিরণ্ডস্বেদজরায়ুজাঃ ॥ 6-4-10 (38789) 
ত্রসানাং খলু সর্বেষাং শ্রেষ্ঠা রাজঞ্জরায়ুজাঃ।
জরায়ুজানাং প্রবরা মানবাঃ পশবশ্চ যে ॥ 6-4-11 (38790) 
নানারূপধরা রাজংস্তেষাং ভেদাশ্চতুর্দশ ।
বেদোক্তাঃ পৃথিবীপাল যেষু যজ্ঞাঃ প্রতিষ্ঠিতাঃ ॥ 6-4-12 (38791) 
গ্রাম্যাণাং পুরুষাঃ শ্রেষ্ঠাঃ সিংহাশ্চারণ্যবাসিনাম্ ।
সর্বেষামেব ভূতানামন্যোন্যেনোপজীবনম্ ॥ 6-4-13 (38792) 
উদ্ভিঞ্জাঃ স্থাবরাঃ প্রোক্তাস্তেষাং পঞ্চৈব জাতয়ঃ ।
বৃক্ষগুল্মলতাবল্ল্যস্ৎবক্সারাস্তৃণজাতয়ঃ ॥ 6-4-14 (38793) 
তেষাং বিংশতিরেকোনা মহাভূতেষু পঞ্চসু ।
চতুর্বিশতিরুদ্দিষ্টা গায়ত্রী লোকসংমতা ॥ 6-4-15 (38794) 
য এতাং বেদ গায়ত্রীং পুণ্যাং সর্বগুণান্বিতাম্ ।
তত্ৎবেন ভরতশ্রেষ্ঠ স লোকে ন প্রণশ্যতি॥ 6-4-16 (38795) 
অরণ্যবাসিনঃ সপ্ত সপ্তৈষাং গ্রামবাসিনঃ ।
সিংহা ব্যাঘ্রা বরাহাশ্চ মহিষা বারণাস্তথা ॥ 6-4-17 (38796) 
ঋক্ষাশ্চ বানরাশ্চৈব সপ্তারণ্যাঃ স্মৃতা নৃপ ।
গৌরজাবিমনুষ্যাশ্চ অশ্বাশ্বতরগর্দভাঃ ॥ 6-4-18 (38797) 
এতে গ্রাম্যাঃ সমাখ্যাতাঃ পশবঃ সপ্ত সাধুভিঃ ।
এতে বৈ পশবো রাজন্গ্রাম্যারণ্যাশ্চতুর্দশ ॥ 6-4-19 (38798) 
ভূমৌ চ জায়তে সর্বং ভূমৌ সর্বং বিনশ্যতি ।
ভূমিঃ প্রতিষ্ঠা ভূতানাং ভূমিরেব সনাতনম্ ॥ 6-4-20 (38799) 
যস্য ভূমিস্তস্য সর্বং জগৎস্থাবরজঙ্গমম্ ।
তত্রাতিগৃদ্ধা রাজানো বিনিঘ্নন্তীতরেতরম্ ॥ ॥ 6-4-21 (38800) 
 
ইতি শ্রীমন্মহাভারতে উদ্যোগপর্বণি জম্বূখণ্ডবিনির্মাণপর্বণি চতুর্থোঽধ্যায়ঃ ॥

 -   -  

6-4-4 নবা নৈব । যমক্ষয়ং যমলোকম্ ॥ 6-4-10 ত্রসানাং জংগমানাং যোনিরুৎপত্তিস্থানম্ ॥




ভীষ্মপর্ব - অধ্যায় 005

॥ শ্রীঃ ॥

6.5. অধ্যায়ঃ 005 

 -   -  

সংজয়েন ধৃতরাষ্ট্রংপ্রতি ভূতপঞ্চকগুণবর্ণনপূর্বকং সংক্ষেপেণ জম্বূদ্বীপবর্ণনম্ ॥ 1 ।

 -   -  

6-5-0 (38801) 
ধৃতরাষ্ট্র উবাচ। 6-5-0 (3965) 
নদীনাং পর্বতানাং চ নামধেয়ানি সংজয় ।
তথা জনপদানাং চ যে চান্যে ভূমিমাশ্রিতাঃ ॥ 6-5-1 (38802) 
প্রমাণং চ প্রমাণজ্ঞ পৃথিব্যা মম সর্বতঃ ।
নিখিলেন সমাচক্ষ্ব কাননানি চ সংজয় ॥ 6-5-2 (38803) 
সংজয় উবাচ। 6-5-3 (3966) 
পঞ্চেমানি মহারাজ মহাভূতানি সংগ্রহাৎ।
জগতীস্থানি সর্বাণি সমান্যাহুর্মনীষিণঃ ॥ 6-5-3 (38804) 
ভূমিরাপস্তথা বায়ুরগ্নিরাকাশমেব চ।
গুণোত্তরাণি সর্বাণি তেষাং ভূমিঃ প্রধানতঃ ॥ 6-5-4 (38805) 
শব্দঃ স্পর্শশ্চ রূপং চ রসো গন্ধশ্চ পঞ্চমঃ।
ভূমেরেতে গুণাঃ প্রোক্তা ঋষিভিস্তত্ৎববেদিভিঃক ॥ 6-5-5 (38806) 
চৎবারোঽপ্সু গুণা রাজন্গন্ধস্তত্র ন বিদ্যতে।
শব্দঃ স্পর্শশ্চ রূপং চ তেজসোঽথ গুণাস্ত্রয়ঃ । 
শব্দঃ স্পর্শশ্চ বায়ৌ দ্বৌ অকাশে শব্দ এব তু ॥  6-5-6 (38807) 
এতে পঞ্চ গুণা রাজন্মহাভূতেষু পঞ্চসু।
বর্তন্তে সর্বলোকেষু যেষু ভূতাঃ প্রতিষ্ঠিতাঃ ॥ 6-5-7 (38808) 
অন্যোন্যং নাভিবর্তন্তে সাম্যং ভবতি বৈ যদা ॥  6-5-8 (38809) 
যদা তু বিষমীভাবমাবিশন্তি পরস্পরম্ ।
তদা দেহৈর্দেহবন্তো ব্যতিরোহন্তি নান্যথা ॥ 6-5-9 (38810) 
আনুপূর্ব্যা বিনশ্যন্তি জায়ন্তে চানুপূর্বশঃ ।
সর্বাম্যপরিমেয়াণি তদেষাং রূপমৈশ্বরম্ ॥ 6-5-10 (38811) 
তত্রতত্র হি দৃশ্যন্তে ধাতবঃ পাঞ্চভৌতিকাঃ ।
তেষাং মনুষ্যাস্তর্কেণ প্রমাণানি প্রচক্ষতে ॥ 6-5-11 (38812) 
অচিন্ত্যাঃ খলু যে ভাবা ন তাংস্তর্কেণ সাধয়েৎ।
প্রকৃতিভ্যঃ পরং যত্তু তদচিন্ত্যস্য লক্ষণম্ ॥ 6-5-12 (38813) 
সুদর্শনং প্রবক্ষ্যামি দ্বীপং তু কুরুনন্দন।
পরিমণ্ডলো মহারাজ দ্বীপোঽসৌ চক্রসংস্থিতঃ ॥ 6-5-13 (38814) 
নদীজালপ্রতিচ্ছন্নঃ পর্বতৈশ্চাভ্রসন্নিভৈঃ ।
পুরৈশ্চ বিবিধাকারৈ রম্যৈর্জনপদৈস্তথা ॥ 6-5-14 (38815) 
বৃক্ষৈঃ পুষ্পফলোপেতৈঃ সংপন্নধনধান্যবান্ ।
লবণেন সমুদ্রেণ সমন্তাৎপরিবারিতঃ ॥ 6-5-15 (38816) 
যথা হি পুরুষঃ পশ্যেদাদর্শে মুখমাত্মনঃ ।
এবং সুদর্শনদ্বীপো দৃশ্যতে চন্দ্রমণ্ডলে ॥ 6-5-16 (38817) 
দ্বিরশস্তু ততঃ প্লক্ষো দ্বিরংশঃ শাল্মলির্মহান্ ।
দ্বিরংশঃ পিপ্পলস্তস্য দ্বিরংশশ্চ কুশো মহান্। 
সর্বৌষধিসমাপন্নঃ পর্বতৈঃ পরিবারিতঃ ॥  6-5-17 (38818) 
আপস্ততোঽন্যা বিজ্ঞেয়াঃ শেষঃ সংক্ষেপ উচ্যতে।
ততোঽন্য উচ্যতে চায়মেনং সংক্ষেপতঃ শ্রৃণু ॥ ॥ 6-5-18 (38819) 
 
ইতি শ্রীমন্মহাভারতে ভীষ্মপর্বণি জম্বূখণ্ডবিনির্মাণপর্বণি পঞ্চমোঽধ্যায়ঃ ॥

 -   -  

6-5-13 কিমস্য প্রমাণং কা বা আকৃতিস্তবাভিমতেত্যাশঙ্ক্যাহ সুদর্শনমিতি। সুদর্শনো নাম জম্বূবৃক্ষবিশেষস্তন্নামাঙ্কিতোঽয়ং দ্বীপঃ সুদর্শনদ্বীপঃ তং প্রমাণত আকৃতিতশ্চ প্রকর্ষেণ বক্ষ্যামি। তুশব্দঃ পক্ষান্তরব্যাবৃত্ত্যর্থঃ । চক্রসংস্থিতঃ চক্রবৎ সংস্থিতং উস্থংনমাকারো যস্য সঃ ॥ 6-5-16 নন্বেবংবিধস্য কথমতিসূক্ষ্মৎবমুচ্যতেঽত আহ যথা হীতি ॥




ভীষ্মপর্ব - অধ্যায় 006

॥ শ্রীঃ ॥

6.6. অধ্যায়ঃ 006 

 -   -  

সংজয়েন ভারতাদিনবখণ্ডানাং তত্তৎসীমাপর্বতানাং মেরোশ্চ বর্ণনম্ ॥ 1 ॥

 -   -  

6-6-0 (38820) 
ধৃতরাষ্ট্র উবাচ। 6-6-0 (3967) 
উক্তো দ্বীপস্য সংক্ষেপো বিধিবদ্বুদ্ধিমংস্ৎবয়া।
তত্ৎবজ্ঞশ্চাসি সর্বস্য বিস্তারং ব্রূহি সঞ্জয় ॥ 6-6-1 (38821) 
যাবান্ভূম্যবকাশোঽয়ং দৃশ্যতে শশলক্ষণে।
তস্য প্রমাণাং প্রব্রূহি ততো বক্ষ্যসি পিপ্পলম্ ॥ 6-6-2 (38822) 
বৈশম্পায়ন উবাচ। 6-6-3 (3968) 
এবং রাজ্ঞা স পৃষ্টস্তু সংজয়ো বাক্যমব্রবীৎ। 6-6-3 সংজয় উবাচ।
প্রাগায়তা মহারাজ ষডেতে বর্ষপর্বতাঃ । 
অবগাঢা হ্যুভয়তঃ সমুদ্রৌ পূর্বপশ্চিমৌ ॥  6-6-3 (38823) 
হিমবান্হেমকূটশ্চ নিষধশ্চ নগোত্তমঃ।
নীলশ্চ বৈদূর্যময়ঃ শ্বেতশ্চ শশিসন্নিভঃ ॥ 6-6-4 (38824) 
সর্বধাতুবিচিত্রশ্চ শ্রৃঙ্গবান্নাম পর্বতঃ।
এতে বৈ পর্বতা রাজন্সিদ্ধচারণসেবিতাঃ ॥ 6-6-5 (38825) 
এষামন্তরবিষ্কম্ভা যোজনানি সহস্রশঃ।
তত্র পুণ্যা জনপদাস্তানি বর্ষাণি ভারত ॥ 6-6-6 (38826) 
বসন্তি তেষু সৎবানি নানাজাতীনি সর্বশঃ ।
ইদং তু ভারতং বর্ষং ততো হৈমবতং পরম্ ॥ 6-6-8` ততঃ কিংপুরুষাবাসং বর্ষং হিমবতঃ পরম্'।
হেমকূটাৎপরং চৈব হরিবর্ষং প্রচক্ষতে ॥  6-6-7 (38827) 
দক্ষিণেন তু নীলস্য নিষধস্যোত্তরেণ তু।
ব্রাগায়তো মহাভাগ মাল্যবান্নাম পর্বতঃ ॥ 6-6-9 (38828) 
ততঃ পরং মাল্যবতঃ পর্বতো গন্ধমাদনঃ ।
পরিমণ্ডলস্তয়োর্মধ্যে মেরুঃ কনকপর্বতঃ । 
তরুণাদিত্যসংকাশো বিধূম ইব পাবকঃ ॥  6-6-10 (38829) 
যোজনানাং সহস্রাণি ষোডশাধঃ কিল স্মৃতঃ ।
ঊর্ধ্বং চ চতুরশীতির্দ্বাত্রিংশন্মূর্ধ্নি বিস্তৃতঃ। 
অধস্তাচ্চতুরশীতির্যোজনানাং মহীপতে॥  6-6-11 (38830) 
ঊর্ধ্বংমধশ্চ তির্যক্ব মেরুরাবৃত্য তিষ্ঠতি ।
তস্য পার্শ্বেষ্বমী দ্বীপাশ্চৎবারঃ সস্থিতা বিভো ॥ 6-6-12 (38831) 
ভদ্রাশ্বঃ কেতুমালশ্চ জম্বূদ্বীপশ্চ ভারত।
উত্তরাশ্চৈব কুরবঃ কৃতপুণ্যপ্রতিশ্রয়াঃ ॥ 6-6-13 (38832) 
বিহগঃ সুমুখো যস্তু সুপর্ণস্যাত্মজঃ কিল।
স বৈ বিচিন্তয়ামাস সৌবর্ণান্বীক্ষ্য বায়সান্ ॥ 6-6-14 (38833) 
মেরুরুত্তমমধ্যানামধমানাং চ পক্ষিণাম্।
অবিশেষকরো যস্মাত্তস্মাদেনং ত্যজাম্যহম্ ॥ 6-6-15 (38834) 
তমাদিত্যোঽনুপর্যেতি সততং জ্যোতিষাং বরঃ।
চন্দ্রমাশ্চ সনক্ষত্রো বায়ুশ্চৈব প্রদক্ষিণঃ ॥ 6-6-16 (38835) 
সপর্বতো মহারাজ দিব্যপুষ্পফলান্বিতঃ।
ভবনৈরাবৃতঃ সর্বৈর্জাম্বূনদপরিষ্কৃতৈঃ ॥ 6-6-17 (38836) 
তত্র দেবগণা রাজন্গন্ধর্বাসুররাক্ষসাঃ।
অপ্সরোগণসংয়ুক্তাঃ শৈলে ক্রীডন্তি সর্বদা ॥ 6-6-18 (38837) 
তত্র ব্রহ্মা চ রুদ্রশ্চ শক্রশ্চাপি সুরেশ্বরঃ।
সমেত্য বিবিধৈর্যজ্ঞৈর্যজন্তেঽনেকদক্ষিণৈঃ ॥ 6-6-19 (38838) 
তুম্বুরুর্নারদশ্চৈব বিশ্বাবসুর্হহাহুহূঃ ।
অভিগম্যামরশ্রেষ্ঠাংস্তুষ্টুবুর্বিবিধৈঃ স্তবৈঃ ॥ 6-6-20 (38839) 
সপ্তর্ষয়ো মহাত্মানঃ কশ্যপশ্চ প্রজাপতিঃ ।
তত্র গচ্ছন্তি ভদ্রং তে সদা পর্বণি পর্বণি ॥ 6-6-21 (38840) 
তস্যৈব মূর্ধন্যুশনাঃ কাব্যো দৈত্যৈর্মহীপতে ।
ইমানি তস্য রত্নানি তস্যেমে রত্নপর্বতাঃ ॥ 6-6-22 (38841) 
তস্মাৎকুবেরো ভগবাংশ্চতুর্থং ভাগমশ্রুতে ।
ততঃ কলাংশং বিত্তস্য মনুষ্যেভ্যঃ প্রয়চ্ছতি ॥ 6-6-23 (38842) 
পার্শ্বে তস্যোত্তরে দিব্যং সর্বর্তুকুসুমৈশ্চিতম্।
কর্ণিকারবনং রম্যং শিলাজালসমুদ্গতম্ ॥ 6-6-24 (38843) 
তত্র সাক্ষাৎপশুপতির্দিব্যৈর্ভূতৈঃ সমাবৃতঃ ।
উমাসহায়ো ভগবান্রমতে ভূতভাবনঃ ॥ 6-6-25 (38844) 
কর্ণিকারময়ী মালাং বিভ্রৎপাদাবলম্বিনীম্ ।
ত্রিভির্নেত্রৈঃ কৃতোদ্যোতস্ত্রিভিঃ সূর্যৈরিবোদিতৈঃ ॥ 6-6-26 (38845) 
তমুগ্রতপসঃ সিদ্ধাঃ সুব্রতাঃ সত্যবাদিনঃ ।
পশ্যন্তি নহি দুর্বৃত্তৈঃ শক্যো দ্রুষ্টুং মহেশ্বরঃ ॥ 6-6-27 (38846) 
তস্য শৈলস্য শিখরাৎক্ষীরধারা নরেশ্বর।
বিশ্বরূপাঽপরিমিতা ভীমনির্ঘাতনিঃস্বনা ॥ 6-6-28 (38847) 
পুণ্যা পুণ্যতমৈর্জুষ্টা গঙ্গা ভাগীরথী শুভা ।
প্লবন্তীব প্রবেগেন হ্রদে চন্দ্রমসঃ শুভে ॥ 6-6-29 (38848) 
তয়া হ্যুৎপাদিতঃ পুণ্যঃ স হ্রদঃ সাগরোপমঃ ।
তাং ধারয়ামাস তদা দুর্ধরাং পর্বতৈরপি ॥ 6-6-30 (38849) 
শতং বর্ষসহস্রাণাং শিরসৈব মহেশ্বরঃ ।
মেরোস্তু পশ্চিমে পার্শ্বে কেতুমালো মহীপতে ॥ 6-6-31 (38850) 
জম্বূখণ্ডে তু তত্রৈব মহাজনপদো নৃপ ।
আয়ুর্দশসহস্রাণি বর্ষাণাং তত্র ভারত ॥ 6-6-32 (38851) 
সুবর্ণবর্ণাশ্চ নরাঃ স্ত্রিয়শ্চাপ্সরসোপমাঃ ।
অনাময়া বীতশোকা নিত্যং মুদিতমানসাঃ ॥ 6-6-33 (38852) 
জায়ন্তে মানবাস্তত্র নিষ্টপ্তকনকপ্রভাঃ ।
গন্ধমাদনশ্রৃঙ্গেষু কুবেরঃ সহ রাক্ষসৈঃ ॥ 6-6-34 (38853) 
সংবৃতোঽপ্সরসাং সঙ্ঘৈর্মোদতে গুহ্যকাধিপঃ ।
গন্ধমাদনপার্শ্বে তু পর ৎবপরগণ্ডিকাঃ ॥ 6-6-35 (38854) 
একাদশসহস্রাণি বর্ষাণাং পরমায়ুষঃ ।
তত্র কৃষ্ণা নরা রাজংস্তেজোয়ুক্তা মহাবলাঃ । 
স্ত্রিয়শ্চোৎপলবর্ণাভাঃ সর্বাঃ সুপ্রিয়দর্শনাঃ ॥  6-6-36 (38855) 
নীলাৎপরতরং শ্বেতং শ্বেতাদ্ধৈরণ্যকং পরম্।
বর্ষমৈরষ্বতং রাজন্নানাজনপদাবৃতম্ ॥ 6-6-37 (38856) 
ধনুঃসংস্থে মহারাজ দ্বে বর্ষে দক্ষিণোত্তরে।
ইলাবৃত্তং মধ্যমং তু পঞ্চ দীর্ঘাণি চৈব হি ॥ 6-6-38 (38857) 
উত্তরোত্তরমেতেভ্যো বর্ষমুদ্রিচ্যতে গুণৈঃ ।
আয়ুঃপ্রমাণমারোগ্যং ধর্মতঃ কামতোঽর্থতঃ॥ 6-6-39 (38858) 
সমন্বিতানি ভূতানি তেষু বর্ষেষু ভারত।
এবমেষা মহারাজ পর্বতৈঃ পৃথিবী চিতা ॥ 6-6-40 (38859) 
হেমকূটস্তু সুমহান্কৈলাসো নাম পর্বতঃ । 6-6-41যত্র বৈশ্রবণো রাজন্গুহ্যকৈঃ সহ মোদতে ॥  6-6-41 (38860) 
তত্র দেবো মহাদেবো নিত্যমাস্তে সহোময়া।
শীতে শিলাতলে রম্যে দেবর্ষিগণপূজিতঃক ॥ 6-6-42 (38861) 
অস্ত্যুত্তরেণ কৈলাসং মৈনাকং পর্বতং প্রতি।
হিরণ্যশ্রৃঙ্গঃ সুমহান্দিব্যো মণিময়ো গিরিঃ ॥ 6-6-43 (38862) 
তস্য পার্শ্বে মহদ্দিব্যং শুভ্রং কাঞ্চনবালুকম্ ।
রম্যং বিন্দুসরো নাম যত্র রাজা ভগীরথঃ ॥ 6-6-44 (38863) 
দৃষ্ট্বা ভাগীরথীং গঙ্গামুবাস বহুলাঃ সমাঃ।
যূপা মণিময়াস্তত্র চৈত্যাশ্চাপি হিরণ্ময়াঃ ॥ 6-6-45 (38864) 
তত্রেষ্ট্বা তু গতঃ সিদ্ধিং সহস্রাক্ষো মহায়শাঃ।
স্রষ্টা ভূতপতির্যত্র সর্বলোকান্সনাতনান্ ॥ 6-6-46 (38865) 
উপাস্যতে তিগ্মতেজা যত্র ভূতৈঃ সমন্ততঃ ।
নরনারায়ণৌ ব্রহ্মা মনুঃ স্থাণুশ্চ পঞ্চমঃ ॥ 6-6-47 (38866) 
তত্র দিব্যা ত্রিপথগা প্রথমং তু প্রতিষ্ঠিতা।
ব্রহ্মলোকাদপক্রান্তা সপ্তধা প্রতিপদ্যতে॥ 6-6-48 (38867) 
বস্বৌকসারা নলিনী পাবনী চ সরস্বতী ।
জম্বূনদী চ সীতা চ গঙ্গা সিংধুশ্চ সপ্তমী ॥ 6-6-49 (38868) 
অচিন্ত্যা দিব্যসংকাশা প্রভোরেষৈব সংবিধিঃ ।
উপাসতে যত্র সত্রং সহস্রয়ুগপর্যযে ॥ 6-6-50 (38869) 
দৃশ্যাঽদৃশ্যা চ ভবতি তত্র তত্র সরস্বতী ।
এতা দিব্যাঃ সপ্ত গঙ্গাস্ত্রিষু লোকেষু বিশ্রুতাঃ ॥ 6-6-51 (38870) 
রক্ষাংসি বৈ হিমবতি হেমকূটে তু গুহ্যকাঃ ।
সর্পা নাগাশ্চ নিষধে গোকর্ণং চ তপোবনম্ ॥ 6-6-52 (38871) 
দেবাসুরাণাং সর্বেষাং শ্বেতপর্বত উচ্যতে।
গন্ধর্বা নিষধে নিত্যং নীলে ব্রহ্মর্ষয়স্তথা । 
শ্রৃঙ্গবাংস্তু মহারাজ দেবানাং প্রতিসংচরঃ ॥  6-6-53 (38872) 
ইত্যেতানি মহারাজ সপ্ত বর্ষাণি ভাগশঃ।
ভূতান্যুপনিবিষ্টানি গতিমন্তি ধ্রুবাণি চ ॥ 6-6-54 (38873) 
তেষামৃদ্ধির্বহুবিধা দৃশ্যতে দৈবমানুষী।
অশক্যা পরিসংখ্যাতুং শ্রদ্ধেয়া তু বুভূষতা ॥ 6-6-55 (38874) 
যাং তু পৃচ্ছসি মাং রাজন্দিব্যামেতাং শশাকৃতিম্।
পার্শ্বে শশস্য দ্বে বর্ষে উক্তে যে দক্ষিণোত্তরে । 
কর্ণৌ তু শাকদ্বীপশ্চ কাশ্যপদ্বীপ এব চ ॥  6-6-56 (38875) 
তাম্রপর্ণীশিরো রাজঞ্ছ্রীমান্মলয়পর্বতঃ ।
এতদ্দ্বিতীয়ং দ্বীপস্য দৃশ্যতে শশসংস্থিতম্ ॥ ॥ 6-6-57 (38876) 
 
ইতি শ্রীমন্মহাভারতে ভীষ্মপর্বণি জম্বূখণ্ডবিনির্মাণপর্বণি ষষ্ঠোঽধ্যায়ঃ ॥

 -   -  

6-6-6 এবং দক্ষিণাং দিশমারভ্য যাবদুত্তরসমাপ্তি ষট্প্রাক্পশ্চিমাস্থানানি ভবন্তি। তেষাং স্থানানাং বর্ষাখ্যানামন্তরমাহ এষামিতি। বিষ্কম্ভো বিস্তারঃ ॥ 6-6-7 বসন্ত্যেষু তানি বর্ষাণীতি যোগান্তরমাহ বসন্তীতি। হিমবতো দক্ষিণে ভারতং বর্ষং উত্তরতো হৈমবতং বর্ষং দ্বিতীয়ম্। অস্যৈব নামান্তরং কিংপুরুষাবাসমিতি ॥ 6-6-8 হেমকূটনিষধয়োর্মধ্যে হরিবর্ষম্। নিষধনীলয়োর্মধ্যে বর্ষবিভাগমাহ দক্ষিণেনেতি। দক্ষিণেন দক্ষিণতঃ সমীপ ইত্যর্থঃ । এবমুত্তরেণেত্যাদৌ জ্ঞেয়ম্ ॥ 6-6-9 নীলনিষধয়োর্মধ্যে মেরুস্তস্য প্রাক্ মাল্যবান্ পূর্বসমুদ্রাবধিঃ। পশ্চিমসমুদ্রাবধির্গন্ধমাদন ইত্যর্থঃ ॥ 6-6-12 তস্য পার্শ্বেষ্বিতি। পার্শ্বেষু চতুর্দিক্ষু। দ্বীপা ইব দ্বীপাঃ নদ্যন্তরৎবাদ্বর্ষাণি ॥ 6-6-13 ভদ্রাশ্বাদিসাহচর্যাজ্জম্বূদ্বীপশব্দোঽত্র ভরতবর্ষপরস্তস্য তৎসারৎবজ্ঞাপনার্থঃ । তানেব স্তৌতি কৃতপুণ্যপ্রতিশ্রয়া ইত্যাদিনা । কৃতা বিহিতাঃ পুণ্যৈঃ পুণ্যবদ্ভিঃ প্রতিশ্রয়া আশ্রমা যেষু তে ॥ 6-6-16 তং মেরুমাদিত্যোঽনুপর্যেতি প্রদক্ষিণীকরোতি ॥ 6-6-22 কাব্যঃ কবিশ্রেষ্ঠঃ শুক্রো রমত ইতি শেষঃ। তস্য কাব্যস্য ॥ 6-6-23 তস্মাৎ কাব্যাৎ । ততঃ কুবেরাৎ । কলাংশং ষোডশভাগস্যাপি লেশম্ ॥ 6-6-28 ক্ষীরবৎ শ্বেতা ধারা যস্যাঃ সা গঙ্গা। বিশ্বরূপা বিশ্বো বিষ্ণুস্তদ্রূপা। তথাচ স্মরন্তি- যোসৌ সর্বগতো বিষ্ণুশ্চিৎবরূপী নিরঞ্জনঃ। স এব দ্রবরূপেণ গাঙ্গাম্ভো কনাত্র সংশয় ইতি ॥ 6-6-30 তয়ৈব প্রবেগেন মেরুপ্রাকারাৎ পতনজনিতবলেন খনন্ত্যা স হ্রদ উৎপাদিত ইতি সংবন্ধঃ ॥ 6-6-35 অপরগণ্ডিকাঃ অন্যে গন্ধমাদনস্যৈবাবয়বভূতা বুদ্বুদোপমাঃ ক্ষুদ্রশৈলাঃ । গণ্ডো ভূষণবুদ্ব্রদে ইতি মেদিনী । স্বার্থিকঃ কঃ ॥ 6-6-36 উৎপলবর্ণেন আভান্তি তাঃ উৎপলবর্ণাভাঃ ॥ 6-6-37 এবং হিমবতো দক্ষিণে ভরতবর্ষং। তদুত্তরে হৈমবতং বর্ষ। হেমকূটাদুত্তরে হরিবর্ষং। নিষধাদুত্তরে নীলাচ্চ দক্ষিণে মেরোঃ পরিত ইলাবৃতমেকমেব চতুর্থং বর্ষং। অত্রৈব কেচিদ্ভদ্রাশ্বকেতুমালয়োর্বর্ষ্নান্তরৎবং প্রকল্প্য নববর্ষাণীত্যাচক্ষতে। ততো নীলাৎপর্বতাৎ উত্তরতঃ শ্বেতং পঞ্চমং বর্ষং। শ্বেতাৎপর্বতাদুত্তরতো হৈরণ্যকং বর্ষং ষষ্ঠম্। ততঃ শৃঙ্গবৎপর্বতাৎ ঐরাবতং সপ্তমং বর্ষম্ ॥ 6-6-38 ধনুঃসংস্থে ধনুরাকারে। এবমাকারং দক্ষিণে ভরতবর্ষং উত্তরে ঐরাবতং চ মধ্যে পঞ্চেতি সপ্তবর্ষাণি ॥ 6-6-41 হেমেতি হেমকূটএব কৈলাসঃ তস্যোত্তরে মৈনাকঃ তস্যোত্তরতো হিরণ্যশৃঙ্গঃ এতয়োরন্তরালে বিন্দুসরোঽস্তীতি শ্লোকত্রয়ার্থঃ ॥ 6-6-50 প্রভোরীশ্বরস্য এষ সপ্তনদ্যাত্মকঃ সংবিধিঃ সমীচীনং লোকোপকারার্থং বিধানম্। এষৈবেতি সংধিরার্ষঃ ॥ 6-6-53 শ্বেতপর্বতঃ স্থানমিতি শেষঃ। গন্ধর্বা বসন্তীতি শেষঃ। প্রতিসংচরঃ ব্যবহারস্থানম্ ॥ 6-6-54 ইতীতি। বর্ষাণি তত্র উপনিবিষ্টানি গতিমন্তি জঙ্গমানি ধ্রুবাণি স্থাবরাণি চ সর্বাণি ভূতান্যেব। সর্বং দৃশ্যং আশ্রয়াশ্রিতরূপং পাঞ্চভৌতিকমেবেত্যর্থঃ ॥ 6-6-55 বুভূষতা শ্রেয়ঃপ্রাপ্তুমিচ্ছতা শ্রদ্ধেয়া ॥




ভীষ্মপর্ব - অধ্যায় 007

॥ শ্রীঃ ॥

6.7. অধ্যায়ঃ 007 

 -   -  

মেরোরুত্তরভাগস্থোত্তরকুরুবর্ণনম্ ॥ 1 ॥ তথা মেরোঃ পূর্বভাগস্থভদ্রাশ্বখণ্ডবর্ণনম্ ॥ 2 ॥

 -   -  

6-7-0 (38877) 
ধৃতরাষ্ট্র উবাচ। 6-7-0 (3969) 
মেরোরথোত্তরং পার্শ্বং পূর্বং চাচক্ষ্ব সংজয়।
নিখিলেন মহাবুদ্ধে মাল্যবন্তং চ পর্বতম্ ॥ 6-7-1 (38878) 
সংজয় উবাচ। 6-7-2 (3970) 
দক্ষিণেন তু নীলস্য মেরোঃ পার্শ্বে তথোত্তরে।
উত্তরাঃ কুরবো রাজন্পুণ্যাঃ সিদ্ধনিষেবিতাঃ ॥ 6-7-2 (38879) 
তত্র বৃক্ষা মধুফলা নিত্যপুষ্পফলোপগাঃ।
পুষ্পাণি চ সুগন্ধীনি রসবন্তি ফলানি চ ॥ 6-7-3 (38880) 
সর্বকামফলাস্তত্র কেচিদ্বৃক্ষা জনাধিপ ।
অপরে ক্ষীরিণো নাম বৃক্ষাস্তত্র নরাধিপ ॥ 6-7-4 (38881) 
যে ক্ষরন্তি সদা ক্ষীরং ষড্রসং চামৃপোতমম্ ।
বস্ত্রাণি চ প্রসূয়ন্তে ফলেষ্বাভরণানি চ ॥ 6-7-5 (38882) 
সর্বা মণিময়ী ভূমিঃ সূক্ষ্মকাঞ্চনবালুকা ।
সর্বর্তুসুখসংস্পর্শা নিষ্পঙ্কা চ জনাধিপ । 
পুষ্করিষ্যঃ শুভাস্তত্র সুখস্পর্শা মনোরমাঃ ॥  6-7-6 (38883) 
দেবলোকচ্যুতাঃ সর্বে জায়ন্তে তত্র মানবাঃ।
শুক্লাভিজনসংয়ন্নাঃ সর্বে সুপ্রিয়দর্শনাঃ॥ 6-7-7 (38884) 
মিথুনানি চ জায়ন্তে স্ত্রিয়শ্চাপ্সরসোপমাঃ।
তেষাং তে ক্ষীরিণাং ক্ষীরং পিবন্ত্যমৃতসন্নিভম্ ॥ 6-7-8 (38885) 
মিথুনং জায়তে কালে সমং তচ্চ প্রবর্ধতে।
তুল্যরূগুণোপেতং সমবেষং তথৈব চ ॥ 6-7-9 (38886) 
এবমেবানুরূপং চ চক্রবাকসমং বিভো ।
নিরাপগাম তে লোকা নিত্যং মুদিতমানসাঃ ॥ 6-7-10 (38887) 
দশবর্ষসহস্রাণি শশবর্ষশতানি চ ।
জীবন্তি তে মহারাজ ন চান্যোন্যং জহত্যুত ॥ 6-7-11 (38888) 
ভারুণ্ডা নাম শকুনাস্তীক্ষ্ণতুণ্ডা মহাবলাঃ ।
তান্নিহেরন্তীহ মৃতান্দরীষু প্রক্ষিপন্তি চ ॥ 6-7-12 (38889) 
উত্তরাঃ কুরবো রাজন্ব্যাখ্যাতাস্তে সমাসতঃ।
মেরোঃ পার্শ্বমহং পূর্বং বক্ষ্যাম্যথ যথাতথম্ ॥ 6-7-13 (38890) 
তস্য মূর্ধাভিষেকস্তু ভদ্রাশ্বস্য বিশাংপতে ।
ভদ্রসালবনং যত্র কালাম্রশ্চ মহাদ্রুমঃ ॥ 6-7-14 (38891) 
কালাম্রস্তু মহারাজ নিত্যপুষ্পফলঃ শুভঃ ।
দ্রুমশ্চ যোজনোৎসেধঃ সিদ্ধচারণসেবিতঃ ॥ 6-7-15 (38892) 
তত্র তে পুরুষাঃ শ্বেতাস্তেজোয়ুক্তা মহাবলাঃ।
স্ত্রিয়ঃ কুমুদবর্ণাশ্চ সুন্দর্যঃ প্রিয়দর্শনাঃ ॥ 6-7-16 (38893) 
চন্দ্রপ্রভাশ্চন্দ্রবর্ণাঃ পূর্বচন্দ্রনিভাননাঃ ।
চন্দ্রশীতলগাত্র্যশ্চ নৃত্তিগীতবিশারদাঃ ॥ 6-7-17 (38894) 
দশবর্ষসহস্রাণি তত্রায়ুর্ভরতর্ষভ ।
কালাম্ররসপীতাস্তে নিত্যং সংস্থিতয়ৌবনাঃ ॥ 6-7-18 (38895) 
দক্ষিণেন তু নীলস্য নিষধস্যোত্তরেণ তু।
সুদর্শনো নাম মহাঞ্জম্বূবৃক্ষঃ সনাতনঃ ॥ 6-7-19 (38896) 
সর্বকামফলঃ পুণ্যঃ সিদ্ধচারণসেবিতঃ।
তস্য নাম্না সমাখ্যাতো জম্বূদ্বীপঃ সনাতনঃ ॥ 6-7-20 (38897) 
যোজনানাং সহস্ত্রং চ শতং চ ভরতর্ষভ ।
উৎসেধো বৃক্ষরাজস্য দিবস্পৃঙ্ভনুজেশ্বর ॥ 6-7-21 (38898) 
অরত্নীনাং সহস্রং চ শতানি দশ পঞ্চ চ ।
পরিণাহস্তু বৃক্ষস্য ফলানাং রসভেদিনাম্ ॥ 6-7-22 (38899) 
পতমানানি তান্যুর্বী কুর্বন্তি বিপুলং স্বনম্ ।
মুঞ্চন্তি চ রসং রাজংস্তস্মিন্রজতসন্নিভম্ ॥ 6-7-23 (38900) 
তস্যা জম্বাঃ ফলরসো নদী ভূৎবা জনাধিপ ।
মেরুং প্রদক্ষিণং কৃৎবা সংপ্রয়াত্যুত্তরান্কুরূন্ ॥ 6-7-24 (38901) 
তত্র তেষাং মনঃশান্তির্ন পিপাসা জনাধিপ ।
তস্মিন্ফলরসে পীতে ন জরা বাধতে চ তান্ ॥ 6-7-25 (38902) 
তত্র জাম্বূনদং নাম কনকং দেবভূষণম্ ।
ইন্দ্রগোপকসংকাশং জায়তে ভাস্বরং তু তৎ ॥ 6-7-26 (38903) 
তরুণাদিত্যবর্ণাশ্চ জায়ন্তে তত্র মানবাঃ ।
তথা মাল্যবতঃ শ্রৃঙ্গে দৃশ্যতে হব্যবাট্ সদা ॥ 6-7-27 (38904) 
নাম্না সংবর্তকো নাম কালাগ্নির্ভরতর্ষভ ।
তথা মাল্যবতঃ শ্রৃঙ্গে পূর্বপূর্বানুগণ্ডিকা ॥ 6-7-28 (38905) 
যোজনানাং সহস্রাণি পঞ্চষণ্মাল্যবানথ ।
মহারজতসংকাশা জায়ন্তে তত্র মানবাঃ ॥ 6-7-29 (38906) 
ব্রহ্মলোকচ্যুতাঃ সর্বে সর্বে সর্বেষু সাধবঃ ।
তপস্তপ্যন্তি তে তীব্রং ভবন্তি হ্যূর্ধ্বরেতসঃ । 
রক্ষণার্থং তু ভূতানাং প্রবিশ্যন্তে দিবাকরম্ ॥  6-7-30 (38907) 
ষষ্টিস্তানি সহস্রাণি ষষ্টিরেব শতানি চ।
অরুণস্যাগ্রতো যান্তি পরিবার্য দিবাকরম্ ॥ 6-7-31 (38908) 
ষষ্টিং বর্ষসহস্রাণি ষষ্টিমেব শতানি চ।
আদিত্যতাপতপ্তাস্তে বিশন্তি শশিমণ্ডলম্ ॥ ॥ 6-7-32 (38909) 
 
ইতি শ্রীমন্মহাভারতে ভীষ্মপর্বণি জম্বূখণ্ডবিনির্মাণপর্বণি সপ্তমোঽধ্যায়াঃ ॥

 -   -  

6-7-3 মধুফলাঃ স্বাদুফলাঃ ॥ 6-7-7 শুক্লাভিজনো বিষ্ণুভক্তজনস্তেন সংপমাস্তৎসঙ্গিনঃ ॥ 6-7-10 চক্রবাকৌ সহচরৌ পক্ষিদম্পতী ॥ 6-7-14 মূর্ধাভিষেকো মূর্ধাভিষিক্তম্। মুখ্যমিতি যাবৎ ॥ 6-7-28 গণ্ডিকা ক্ষুদ্রপর্বতঃ ॥ 6-7-29 পঞ্চষট্ পঞ্চাধিকাঃ ষট্ একাদশেত্যর্থঃ । মহারজতং কাঞ্চনং তৎসংকাশাঃ ॥ 6-7-30 ব্রহ্মলোকেতি। যে ইতঃ কর্মণা ব্রহ্মলোকং গতাস্তে ততশ্চ্যুতাঃ সন্তো মাল্যবতি পর্বতে জন্ম লব্ধা ভূতানাং রক্ষণার্থং তপস্তপ্ৎবা দিবাকরং প্রবিশন্তে তৎসমীপং প্রাপ্নুবন্তি ॥



ভীষ্মপর্ব - অধ্যায় 008

॥ শ্রীঃ ॥

6.8. অধ্যায়ঃ 008 

 -   -  

মেরোরুত্তরভাগস্থখণ্ডত্রয়বর্ণনম্ ॥ 1 ॥

 -   -  

6-8-0 (38910) 
ধৃতরাষ্ট্র উবাচ। 6-8-0 (3971) 
বর্ষাণাং চৈব নামানি পর্বতানাং চ সংজয়।
আচক্ষ্ব মে যথাতত্ৎবং যে চ পর্বতবাসিনঃ ॥ 6-8-1 (38911) 
সংজয় উবাচ। 6-8-2 (3972) 
দক্ষিণেন তু শ্বেতস্য নীলস্যৈবোত্তরেণ তু।
বর্ষং রমণকং নাম জায়ন্তে তত্র মানবাঃ ॥ 6-8-2 (38912) 
শুক্লাভিজনসংপন্নাঃ সর্বে সুপ্রিয়দর্শনাঃ।
নিঃসপত্নাশ্চ তে সর্বে জায়ন্তে তত্র মানবাঃ ॥ 6-8-3 (38913) 
দশবর্ষসহস্রাণি শতানি দশ পঞ্চ চ।
জীবন্তি তে মহারাজ নিত্যং মুদিতমানসাঃ ॥ 6-8-4 (38914) 
দক্ষিণে শৃঙ্গিণশ্চৈব শ্বেতস্যাথোত্তরেণ তু।
বর্ষং হিরণ্ময়ং নাম যত্র হৈরণ্বতী নদী ॥ 6-8-5 (38915) 
যত্র চায়ং মহারাজ পক্ষিরাট্ পতগোত্তমঃ।
যক্ষানুগা মহারাজ ধনিনঃ প্রিয়দর্শনাঃ ॥ 6-8-6 (38916) 
মহাবলাস্তত্র জনা রাজন্মুদিতমানসাঃ।
একাদশসহস্রাণি বর্ষাণাং তে জনাধিপ ॥ 6-8-7 (38917) 
আয়ুঃপ্রমাণং জীবন্তি শতানি দশ পঞ্চ চ।
শ্রৃঙ্গাণি বৈ শ্রৃঙ্গবতস্ত্রীণ্যেব মনুজাধিপ ॥ 6-8-8 (38918) 
একং মণিময়ং তত্র তথৈকং রৌক্মমদ্ভুতম্ ।
সর্বরত্নময়ং চৈকং ভবনৈরুপশোভিতম্ । 
তত্র স্বয়ংপ্রভা দেবী নিত্যং বসতি শাণ্ডিলী ॥  6-8-9 (38919) 
উত্তরেণ তু শ্রৃঙ্গস্য সমুদ্রান্তে জনাধিপ ।
বর্ষমৈরাবতং নাম তস্মাচ্ছৃঙ্গবতঃ পরম্ ॥ 6-8-10 (38920) 
ন তত্র সূর্যস্তপতি ন জীর্যন্তে চ মানবাঃ ।
চন্দ্রমাশ্চ সনক্ষত্রো জ্যোতির্ভূত ইবাবৃতঃ ॥ 6-8-11 (38921) 
পদ্মপ্রভাঃ পদ্মবর্ণাঃ পদ্মপত্রনিভেক্ষণাঃ ।
পদ্মপত্রসুগন্ধাশ্চ জায়ন্তে তত্র মানবাঃ ॥ 6-8-12 (38922) 
অনিষ্পন্দা ইষ্টগন্ধা নিরাহারা জিতেন্দ্রিয়াঃ ।
দেবলোকচ্যুতাঃ সর্বে তথা বিরজসো নৃপ ॥ 6-8-13 (38923) 
ত্রয়োদশসহস্রাণি বর্ষাণাং তে জনাধিপ ।
আয়ুঃপ্রমাণং জীবন্তি নরা ভরতসত্তম ॥ 6-8-14 (38924) 
ক্ষীরোদস্য সমুদ্রস্য তথৈবোত্তরতঃ প্রভুঃ ।
হরির্বসতি বৈকুণ্ঠঃ শকটে কনকোঞ্জ্বলে ॥ 6-8-15 (38925) 
অষ্টচক্রং হি তদ্যানং ভূতয়ুক্তং মনোজবম্ ।
অগ্নিবর্ণং মহাতেজো জাম্বূনদবিভূষিতম্ ॥ 6-8-16 (38926) 
স প্রভুঃ সর্বভূতানাং বিভুশ্চ ভরতর্ষভ ।
সংক্ষেপো বিস্তরশ্চৈব কর্তা কারয়িতা তথা ॥ 6-8-17 (38927) 
পৃথিব্যাপস্তথাঽঽকাশং বায়ুস্তেজশ্চ পার্থিব ।
স যজ্ঞঃ সর্বভূতনামাস্যং তস্য হুতাশনঃ ॥ 6-8-18 (38928) 
বৈশম্পায়ন উবাচ। 6-8-19 (3973) 
এবমুক্তঃ সংজয়েন ধৃতরাষ্ট্রো মহামনাঃ।
ধ্যানমন্বগমদ্রাজা পুত্রান্প্রতি জনাধিপ ॥ 6-8-19 (38929) 
স বিচিন্ত্য মহাতেজাঃ পুনরেবাব্রবীদ্বচঃ।
অসংশয়ং সূতপুত্র কালঃ সংক্ষিপতে জগৎ ॥ 6-8-20 (38930) 
সৃজতে চ পুনঃ সর্বং নেহ বিদ্যতি শাশ্বতম্ ।
নরো নারায়ণশ্চৈব সর্বজ্ঞঃ সর্বভূতহৃৎ ॥ 6-8-21 (38931) 
দেবা বৈকুণ্ঠ ইত্যাদ্দুর্বেদা বিষ্ণুরিতি প্রভুম্ ॥ ॥  6-8-22 (38932) 
 
ইতি শ্রীমন্মহাভারতে ভীষ্মপর্বণি জম্বূখণ়্ডবিনির্মাণপর্বণি অষ্টমোঽধ্যায়ঃ ॥

 -   -  

6-8-2 যৎপূর্বং শ্বেতবর্ষমিত্যুক্তং তস্যৈব রমণকমিতি সংজ্ঞান্তরম্ ॥ 6-8-8 শৃঙ্গবতঃ ষষ্ঠস্য বর্ষপর্বতস্য ॥ 6-8-10 শৃঙ্গস্য শৃঙ্গবতঃ ॥ 6-8-13 অনিষ্পন্দা অশ্বেদাঃ । দেবতুল্যা ইত্যর্থঃ ॥




ভীষ্মপর্ব - অধ্যায় 009

॥ শ্রীঃ ॥

6.9. অধ্যায়ঃ 009 

 -   -  

ভারতবর্ষস্থনদীপর্বতদেশানাং বিস্তরেণ কথনম্ ॥ 1 ॥

 -   -  

6-9-0 (38933) 
ধৃতরাষ্ট্র উবাচ। 6-9-0 (3974) 
যদিদং ভারতং বর্ষং যত্রেদং মূর্চ্ছিতং বলম্।
যত্রাতিমাত্রলুব্ধোঽয়ং পুত্রো দুর্যোধনো মম ॥ 6-9-1 (38934) 
যত্র গৃদ্ধা পাণ্ডুপুত্রা যত্র মে সঞ্জতে মনঃ।
এতন্মে তত্ৎবমাচক্ষ্ব ৎবং হি মে বুদ্ধিমান্মতঃ ॥ 6-9-2 (38935) 
সংজয় উবাচ। 6-9-3 (3975) 
ন তত্র পাণ্ডবা গৃদ্ধাঃ শৃণু রাজন্বচো মম।
গৃদ্ধো দুর্যোধনস্তত্র শকুনিশ্চাপি সৌবলঃ ॥ 6-9-3 (38936) 
অপরে ক্ষত্রিয়াশ্চৈব নানাজনপদেশ্বরাঃ ।
যে গৃদ্ধা ভারতে বর্ষে ন মৃষ্যন্তি পরস্পরম্ ॥ 6-9-4 (38937) 
অত্র তে কীর্তয়িষ্যামি বর্ষং ভারত ভারতম্ ।
প্রিয়মিন্দ্রস্য দেবস্য মনোর্বৈবস্বতস্য চ ॥ 6-9-5 (38938) 
পৃথোস্তু রাজন্বৈন্যস্য তথেক্ষ্বাকোর্মহাত্মনঃ ।
যয়াতেরম্বরীষস্য মান্ধাতুর্নহুষস্য চ ॥ 6-9-6 (38939) 
তথৈব মুচুকুন্দস্য শিবেরৌশীনরস্য চ।
ঋষভস্য তথৈলস্য নৃগস্য নৃপতেস্তথা ॥ 6-9-7 (38940) 
কুশিকস্য চ দুর্ধর্ষ গাধেশ্চৈব মহাত্মনঃ ।
সোমকস্য চ দুর্ধর্ষ দিলীপস্য তথৈব চ ॥ 6-9-8 (38941) 
অন্যেষাং চ মহারাজ ক্ষত্রিয়াণাং বলীয়সাম্ ।
সর্বেষামেব রাজেন্দ্র প্রিয়ং ভারত ভারতম্ ॥ 6-9-9 (38942) 
তত্তে বর্ষং প্রবক্ষ্যামি যথায়থমরিন্দম ।
শ্রৃণু মে গদতো রাজন্যন্মাং ৎবং পরিপৃচ্ছসি ॥ 6-9-10 (38943) 
মহেন্দ্রো মলয়ঃ সহ্যঃ শুক্তিমানৃক্ষবানপি ।
বিন্ধ্যশ্চ পারিয়াত্রশ্চ সপ্তৈতে কুলপর্বতাঃ ॥ 6-9-11 (38944) 
তেষাং সহস্রশো রাজন্পর্বতাস্তে সমীপতঃ।
অবিজ্ঞাতাঃ সারবন্তো বিপুলাশ্চিত্রসানবঃ ॥ 6-9-12 (38945) 
অন্যে ততোঽপরিজ্ঞাতা হ্রস্বা হ্রস্বোপজীবিনঃ।
আর্যা ম্লেচ্ছাশ্চ কৌরব্য তৈর্মিশ্রাঃ পুরুষা বিভো ॥ 6-9-13 (38946) 
নদীং পিবন্তি বিপুলাং গঙ্গাং সিন্ধুং সরস্বতীম্ ।
গোদাবরীং নর্মদাং চ বাহুদাং চ মহানদীম্ ॥ 6-9-14 (38947) 
শতদ্রূং চন্দ্রভাগাং চ যমুনাং চ মহানদীম্ ।
দৃষদ্বতীং বিপাশাং চ বিপাপাং স্থূলবালুকাম্ ॥ 6-9-15 (38948) 
নদীং বেত্রবতীং চৈব কৃষ্ণবেণীং চ নিম্নগাম্।
ইরাবতীং বিতস্তাং চ পয়োষ্ণীং দেবিকামপি ॥ 6-9-16 (38949) 
বেদস্মৃতাং বেদবতীং ত্রিদিবামিক্ষুলাং কৃমিম্।
করীষিণীং চিত্রবাহাং চিত্রসেনাং চ নিম্নগাম্ ॥ 6-9-17 (38950) 
গোমতীং ধূতপাপাং চ বন্দনাং চ মহানদীম্ ।
কৌশিকীং ত্রিবিদাং কৃত্যাং নিচিতাং লোহিতারণীং ॥ 6-9-18 (38951) 
রহস্যাং শতকুম্ভাং চ সরয়ূং চ তথৈব চ।
চর্মণ্বতীং বেত্রবতীং হস্তিসোমাং দিশং তথা ॥ 6-9-19 (38952) 
শরাবতীং পয়োষ্ণীং চ বেণাং ভীমরথীমপি ।
কাবেরীং চুলুকাং চাপি বাণীং শতবলামপি ॥ 6-9-20 (38953) 
নীবারামহিতাং চাপি সুপ্রয়োগাং জনাধিপ ।
পবিত্রাং কুণ্ডলীং সিন্ধুং রাজনীং পুরমালিনীম্ ॥ 6-9-21 (38954) 
পূর্বাভিরামাং বীরাং চ ভীমামোঘবতীং তথা।
পাশাশিনীং পাপহরাং মহেন্দ্রাং পাটলাবতীম্ ॥ 6-9-22 (38955) 
করীষিণীমসিক্নীং চ কুশচীরাং মহানদীম্ ।
মকরীং প্রবরাং মেনাং হেমাং ঘৃতবতীং তথা ॥ 6-9-23 (38956) 
পুরাবতীমনুষ্ণাং চ শৈব্যাং কাপীং চ ভারত ।
সদানীরামধৃষ্যাং চ কুশধারাং মহানদীম্ ॥ 6-9-24 (38957) 
সদাকান্তাং শিবাং চৈব তথা বীরবতীমপি।
বস্ত্রাং সুবস্ত্রাং গৌরীং চ কম্পনাং সহিরণ্বতীম্ ॥ 6-9-25 (38958) 
বরাং বীরকরাং চাপি পঞ্চমীং চ মহানদীম্ ।
রথচিত্রাং জ্যোতিরথাং বিশ্বামিত্রাং কপিঞ্জলাম্ ॥ 6-9-26 (38959) 
উপেন্দ্রাং বহুলাং চৈব কুবীরামম্বুবাহিনীম্ ।
বিনদীং পিঞ্জলাং বেণাং তুঙ্গবেণাং মহানদীম্ ॥ 6-9-27 (38960) 
বিদিশাং কৃষ্ণবেণাং চ তাম্রাং চ কপিলামপি।
খলুং সুবামাং বেদাশ্বাং হরিশ্রাবাং মহাপগাম্ ॥ 6-9-28 (38961) 
শীঘ্রাং চ পিচ্ছিলাং চৈব ভারদ্বাজীং চ নিম্নগাম্।
কৌশিকীং নিম্নগাং শোণা বাহুদামথ চন্দ্রমাম্ ॥ 6-9-29 (38962) 
দুর্গাং চিত্রশিলাং চৈব ব্রহ্মবেধ্যাং বৃহদ্বতীম্ ।
যবক্ষামথ রোহীং চ তথা জাম্বূনদীমপি ॥ 6-9-30 (38963) 
সুনসাং তমসাং দাসীং বসামন্যাং বরাণসীম্ ।
নীলাং ধৃতবতীং চৈব পর্ণাশাং চ মহানদীম্ ॥ 6-9-31 (38964) 
মানবীং বৃষভাং চৈব ব্রহ্মমেধ্যাং বৃহদ্ধ্বনীম্।
এতাশ্চান্যাশ্চ বহুধা মহানদ্যো জনাধিপ ॥ 6-9-32 (38965) 
সদানিরাময়াং কৃষ্ণাং মন্দগাং মন্দবাহিনীম্ ।
ব্রাহ্মণীং চ মহাগৌরীং দুর্গামপি চ ভারত ॥ 6-9-33 (38966) 
চিত্রোপলাং চিত্ররথাং মঞ্চুলাং বাহিনীং তথা ।
মন্দাকিনীং বৈতরণীং কোষাং চাপি মহানদীম্ ॥ 6-9-34 (38967) 
শুক্তিমতীমনঙ্গাং চ তথৈব বৃষসাহ্বয়াম্ ।
লোহিত্যাং করতোয়াং চ তথৈব বৃষকাহ্বয়াম্ ॥ 6-9-35 (38968) 
কুমারীমৃষিকুল্যাং চ মারিষাং চ সরস্বতীম্।
মন্দাকিনীং সুপুণ্যাং চ সর্বাং গঙ্গাং চ ভারত ॥ 6-9-36 (38969) 
বিশ্বস্য মাতরঃ সর্বাঃ সর্বাশ্চৈব মহাফলাঃ।
তথা নদ্যস্ৎবপ্রকাশাঃ শতশোঽথ সহস্রশঃ॥ 6-9-37 (38970) 
ইত্যেতাঃ সরিতো রাজন্সমাখ্যাতা যথাস্মৃতি।
অত ঊর্ধ্বং জনপদান্নিবোধ গদতো মম ॥ 6-9-38 (38971) 
তত্রেমে কুরুপাঞ্চালাঃ শাল্বা মাদ্রেয়জাঙ্গলাঃ ।
শূরসেনাঃ পুলিন্দাশ্চ বোধা মালাস্তথৈব চ ॥ 6-9-39 (38972) 
মৎস্যাঃ কুশল্যাঃ সৌশল্যাঃ কুংতয়ঃ কাংতিকোসলাঃ ।
চেদিমৎস্যকরূশাশ্চ ভোজাঃ সিন্ধুপুলিন্দকাঃ ॥ 6-9-40 (38973) 
উত্তমাশ্চ দশার্ণাশ্চ মেকলাশ্চোৎকলৈঃ সহ ।
পঞ্চালাঃ কোসলাশ্চৈব নৈকপৃষ্ঠা ধুরন্ধরাঃ ॥ 6-9-41 (38974) 
গোধা মদ্রকলিঙ্গাশ্ছ কাশয়োঽপরকাশয়ঃ ।
জঠরাঃ কুকুরাশ্চৈব সদশার্ণাশ্চ ভারত ॥ 6-9-42 (38975) 
কুন্তয়োঽবন্তয়শ্চৈব তথৈবাপরকুন্তয়ঃ ।
গোমন্তা মন্দকাঃ সণ্ডা বিদর্ভা রূপবাহিকাঃ ॥ 6-9-43 (38976) 
অশ্মকাঃ পাণ্ডুরাষ্ট্রাশ্চ গোপরাষ্ট্রাঃ করীতয়ঃ।
অধিরাজ্যকুশাদ্যশ্চ মল্লরাষ্ট্রং চ কেবলম্ ॥ 6-9-44 (38977) 
বারবাস্যায়বাহাশ্চ চক্রাশ্চক্রাতয়ঃ শকাঃ।
বিদেহা মগধাঃ স্বক্ষা মলজা বিজয়াস্তথা ॥ 6-9-45 (38978) 
অঙ্গা বঙ্গাঃ কলিঙ্গাশ্চ যকৃল্লোমান এব চ।
মল্লাঃ সুদেষ্ণাঃ প্রহ্লাদা মাহিকাঃ শশিকাস্তথা ॥ 6-9-46 (38979) 
বাহ্লীকা বাটধানাশ্চ আভীরাঃ কালতোয়কাঃ।
অপরান্তাঃ পরান্তাশ্চ পঞ্চালাশ্চর্মমণ্ডলাঃ ॥ 6-9-47 (38980) 
অটবীশিখরাশ্চৈব মেরুভূতাশ্চ মারিষ ।
উপাবৃত্তানুপাবৃত্তাঃ স্বরাষ্ট্রাঃ কেকয়াস্তথা ॥ 6-9-48 (38981) 
কুন্দাপরান্তা মাহেয়াঃ কক্ষাঃ সামুদ্রনিষ্কুটাঃ ।
অন্ধ্রাশ্চ বহবো রাজন্নন্তর্গির্যাস্তথৈব চ ॥ 6-9-49 (38982) 
বহির্গির্যাঙ্গমলজা মগধা মানবর্জকাঃ ।
সমন্তরাঃ প্রাবৃষেয়া ভার্গবাশ্চ জনাধিপ ॥ 6-9-50 (38983) 
পুণ্ড্রা ভর্গাঃ কিরাতাশ্চ সুদৃষ্টা যামুনাস্তথা।
শকা নিষাদা নিষধাস্তথৈবানর্তনৈর্ঋতাঃ ॥ 6-9-51 (38984) 
দুর্গালাঃ প্রতিমৎস্যাশ্চ কুন্তলাঃ কোসলাস্তথা।
তীরগ্রহাঃ শূরসেনা ঈজিকাঃ কন্যকা গুণাঃ ॥ 6-9-52 (38985) 
তিলভারা মসীরাশ্চ মধুমন্তঃ সকুন্দকাঃ।
কাশ্মীরাঃ সিন্ধুসৌবীরা গান্ধারা দর্শকাস্তথা ॥ 6-9-53 (38986) 
অভীসারা উলূতাশ্চ শৈবলা বাহ্লিকাস্তথা ।
দার্বী চ বানবা দর্বা বাতজামরথোরগাঃ ॥ 6-9-54 (38987) 
বহুবাদ্যাশ্চ কৌরব্য সুদামানঃ সুমল্লিকাঃ।
বধ্রাঃ করীষকাশ্চাপি কুলিন্দোপত্যকাস্তথা ॥ 6-9-55 (38988) 
বনায়বো দশাপার্শ্বরোমাণঃ কুশবিন্দবঃ।
কচ্ছা গোপালকক্ষাশ্চ জাঙ্গলাঃ কুরুবর্ণকাঃ ॥ 6-9-56 (38989) 
কিরাতা বর্বরাঃ সিদ্ধা বৈদেহাস্তাম্রলিপ্তকাঃ।
ওণ্ড্রা ম্লেচ্ছাঃ সৈসিরিধ্রাঃ পার্বতীয়াশ্চ মারিষ ॥ 6-9-57 (38990) 
অথাপরে জনপদা দক্ষিণা ভরতর্ষভ ।
দ্রবিডাঃ কেরলাঃ প্রাচ্যা ভূষিকা বনবাসিকাঃ ॥ 6-9-58 (38991) 
কর্ণাটকা মহিষকা বিকল্পা মূষকাস্তথা ।
ঝিল্লিকাঃ কুন্তলাশ্চৈব সৌহৃদানভকাননাঃ ॥ 6-9-59 (38992) 
কৌকুট্টকাস্তথা চোলাঃ কোঙ্কণা মালবা নরাঃ ।
সমঙ্গাঃ করকাশ্চৈব কুকুরাঙ্গারমারিষাঃ ॥ 6-9-60 (38993) 
ধ্বজিন্যুৎসবসংকেতাস্ত্রিগর্তাঃ সাল্বসেনয়ঃ।
ব্যূকাঃ কোকবকাঃ প্রোষ্ঠাঃ সর্মবেগবশাস্তথা ॥ 6-9-61 (38994) 
তথৈব বিন্ধ্যচুলিকাঃ পুলিন্দা বল্কলৈঃ সহ।
মালবা বল্লবাশ্চৈব তথৈবাপরবল্লবাঃ ॥ 6-9-62 (38995) 
কুলিন্দাঃ কালদাশ্চৈব কুণ্ডলাঃ করটাস্তথা ।
মূষকাস্তনবালাশ্চ সনীপা ঘটসৃঞ্জয়াঃ॥ 6-9-63 (38996) 
অঠিদাঃ পাশিবাটাশ্চ তনয়াঃ সুনয়াস্তথা ।
ঋষিকা বিদভাঃ কাকাস্তঙ্গণাঃ পরতঙ্গণাঃ ॥ 6-9-64 (38997) 
উত্তরাশ্চাপরে ম্লেচ্ছাঃ ক্রূরা ভরতসত্তম।
যবনাশ্চীনকাভ্যোজা দারুণা ম্লেচ্ছজাতয়ঃ ॥ 6-9-65 (38998) 
সকৃদ্গ্রহাঃ কুলত্থাশ্চ হূণাঃ পারসিকৈঃ সহ।
তথৈব রমণাশ্চীনাস্তথৈব দশমালিকাঃ ॥ 6-9-66 (38999) 
ক্ষত্রিকয়োপনিবেশাশ্চ বৈশ্যশূদ্রকুলানি চ।
শূদ্রাভীরাশ্চ দরদাঃ কাশ্মীরাঃ পশুভিঃ সহ ॥ 6-9-67 (39000) 
খাশীরাশ্চান্তচারাশ্চ পহ্লবা গিরিগহ্বরাঃ।
আত্রেয়াঃ সভরদ্বাজাস্তথৈব স্তনপোষিকাঃ ॥ 6-9-68 (39001) 
প্রোষকাশ্চ কলিঙ্গাশ্চ কিরাতানাং চ জাতয়ঃ।
তোমরা হন্যমানাশ্চ তথৈব করভঞ্জকাঃ ॥ 6-9-69 (39002) 
এতে চান্যে জনপদাঃ প্রাচ্যোদীচ্যাস্তথৈব চ।
উদ্দেশমাত্রেণ ময়া দেশাঃ সংকীর্তিতা বিভো ॥ 6-9-70 (39003) 
যথাগুণবলং চাপি ত্রিবর্গস্য মহাফলম্ ।
দুহ্যাদ্ধেনুঃ কামধুক্ক ভূমিঃ সম্যগনুষ্ঠিতা ॥ 6-9-71 (39004) 
তস্যাং গৃদ্ধ্যন্তি রাজানঃ শূরা ধর্মার্থক্রোবিদাঃ ।
তে ত্যজন্ত্যাহবে প্রাণান্বসুগৃদ্ধাস্তরস্বিনঃ ॥ 6-9-72 (39005) 
দেবমানুষকায়ানাং কামং ভূমিঃ পরায়ণম্ ।
অন্যোন্যস্যাবলুম্পন্তি সারমেয়া যথাঽঽমিষম্ ॥ 6-9-73 (39006) 
রাজানো ভরতশ্রেষ্ঠ ভোক্তুকামা বসুন্ধরাম্।
ন চাপি তৃপ্তিঃ কামানাং বিদ্যতেঽদ্যাপি কস্যচিৎ ॥ 6-9-74 (39007) 
তস্মাৎপরিগ্রহে ভূমের্যতন্তে কুরুপাণ্ডবাঃ ।
সাম্না ভেদেন দানেন দণ্ডেনৈব চ ভারত ॥ 6-9-75 (39008) 
পিতা ভ্রাতা চ পুত্রাশ্চ খং দ্যৌশ্চ নরপুঙ্গব ।
ভূমির্ভবতি ভূতানাং সম্যগচ্ছিদ্রদর্শনা ॥ ॥ 6-9-76 (39009) 
 
ইতি শ্রীমন্মহাভারতে ভীষ্মপর্বণি জম্বূখণ্ডবিনির্মাণপর্বণি নবমোঽধ্যায়ঃ ॥

 -   -  

6-9-2 গৃদ্ধাঃ লোভয়ুক্তাঃ । এতৎ এতস্য । মে মহ্যম্ । তত্ৎবং যাথার্থ্যম্ ॥ 6-9-5 প্রিয়মিতি। কর্মভূমিৎবাদিন্দ্রাদীনামিদং প্রিয়ংক ॥ 6-9-71 যয়াগুণবলমিতি। যথাগুণং সত্ৎবাদিগুণান্ অনতিক্রম্য। তদ্বৎ যথাবলং শৌর্যং চানতিক্রম্য। ত্রিবর্গস্য ধর্মার্থকামাত্মকস্য মহাফলং উৎকৃষ্টফলং হৈরণ্যগর্ভপদপ্রাপ্ত্যন্তং সম্যগনুষ্ঠিতা সম্যক্ পালিতা ভূমির্দুহ্যাৎ পূরয়েৎ । ধেনুরিব কামান্ অন্যাংশ্চ দুগ্ধে ইতি কামধুক্ ॥ 6-9-73 দেবকায়ানাং যজ্ঞেন মানুষকায়ানামন্নপ্রসবেন ভূমিঃ পরায়ণং শরণম্ ॥ 6-9-76 অচ্ছিদ্রং সংপূর্ণং দর্শনং যস্যাঃ সা ভূমিঃ ॥




ভীষ্মপর্ব - অধ্যায় 010

॥ শ্রীঃ ॥

6.10. অধ্যায়ঃ 010 

 -   -  

চতুর্যুগবর্ণনম্ ॥

 -   -  

6-10-0 (39010) 
ধৃতরাষ্ট্র উবাচ। 6-10-0 (3976) 
ভারতস্যাস্য বর্ষস্য তথা হৈমবতস্য চ।
প্রমাণমায়ুষঃ সূত বলং চাপি শুভাশুভম্ ॥ 6-10-1 (39011) 
অনাগতমতিক্রান্তং বর্তমানং চ সংজয় ।
আচক্ষ্ব মে বিস্তরেণ হরিবর্ষং তথৈব চ ॥ 6-10-2 (39012) 
সংজয় উবাচ। 6-10-3 (3977) 
চৎবারি ভারতে বর্ষে যুগানি ভরতর্ষভ।
কৃতং ত্রেতা দ্বাপরং চ তিষ্যং চ কুরুবর্ধন ॥ 6-10-3 (39013) 
পূর্বং কৃতয়ুগং নাম ততস্রেতায়ুগং প্রভো ।
সংক্ষেপাদ্দ্বাপরস্যাথ ততস্তিষ্যং প্রবর্ততে ॥ 6-10-4 (39014) 
চৎবারি তু সহস্রাণি বর্ষাণাং কুরুসত্তম।
আয়ুঃসংখ্যা কৃতয়ুগে সংখ্যাতা রাজসত্তম ॥ 6-10-5 (39015) 
তথা ত্রীণি সহস্রাণি ত্রেতায়াং মনুজাধিপ ।
দ্বে সহস্রে দ্বাপরে তু ভুবি তিষ্ঠন্তি সাংপ্রতম্ ॥ 6-10-6 (39016) 
ন প্রমাণস্থিতির্হ্যস্তি তিষ্যেঽস্মিন্ভরতর্ষভ ।
গর্ভস্থাশ্চ ম্রিয়ন্তেঽত্র তথা জাতা ম্রিয়ন্তি চ ॥ 6-10-7 (39017) 
মহাবলা মহাসৎবাঃ প্রজ্ঞাগুণসমন্বিতাঃ।
প্রজায়ন্তে চ জাতাশ্চ শতশোঽথ সহস্রশঃ ॥ 6-10-8 (39018) 
জাতাঃ কৃতয়ুগে রাজন্ধনিনঃ প্রয়দর্শনাঃ ।
প্রজায়ন্তে চ জাতাশ্চ মুনয়ো বৈ তপোধনাঃ ॥ 6-10-9 (39019) 
মহোৎসাহা মহাত্মানো ধার্মিকাঃ সত্যবাদিনঃ।
প্রিয়দর্শনা বপুষ্মন্তো মহাবীর্যা ধনুর্ধরাঃ ॥ 6-10-10 (39020) 
বরার্হা যুধি জায়ন্তে ক্ষত্রিয়াঃ শূরসত্তমাঃ।
ত্রেতায়াং ক্ষত্রিয়া রাজন্সর্বে বৈ চক্রবর্তিনঃ ॥ 6-10-11 (39021) 
সর্ববর্ণাশ্চ জায়ন্তে সদা চৈব চ দ্বাপরে ।
মহোৎসাহা বীর্যবন্তঃ পরস্পরজয়ৈষিণঃ ॥ 6-10-12 (39022) 
তেজসাল্পেন সংয়ুক্তাঃ ক্রোধনাঃ পুরুষা নৃপ।
লুব্ধা অনৃতকাশ্চৈব তিষ্যে জায়ন্তি ভারত ॥ 6-10-13 (39023) 
ঈর্ষ্যা মানস্তথা ক্রোধো মায়াঽসূয়া তথৈব চ।
তিষ্যে ভবতি ভূতানাং রাগো লোভশ্চ ভারত ॥ 6-10-14 (39024) 
সংক্ষেপো বর্ততে রাজন্দ্বাপরেঽস্মিন্নরাধিপ ।
গুণোত্তরং হৈমবতং হরিবর্ষং ততঃ পরম্ ॥ ॥ 6-10-15 (39025) 
 
ইতি শ্রীমন্মহাভারতে ভীষ্মপর্বণি জম্বূখণ্ডবিনির্মাণপর্বণি দশমোঽধ্যায়ঃ॥

 -   -  

6-10-3 তিষ্যং কলিয়ুগম্ ॥ 6-10-8 প্রজায়ন্তে প্রজাং জনয়ন্তি ॥ 6-10-10 বপুষ্মন্তঃ প্রশস্তদেহাঃ ॥ 6-10-12 সর্বে বর্ণাঃ পরস্পরজয়ৈষিণো জায়ন্ত ইতি সংবন্ধঃ ॥ 6-10-14 ঈর্ষ্যা পরোৎকর্ষাসহিষ্ণুৎবম্ । মানঃ স্বস্মিন্পূজ্যতাবুদ্ধিঃ । ক্রোধোঽভিজ্বলনম্ । মায়া কপটম্। অসূয়া পরগুণেষু দোষাবিষ্করণম্। রাগো বিষয়েষু প্রীতিঃ। লোভস্তল্লিপ্সা ॥ 6-10-15 সংক্ষেপো গুণানামিতি শেষঃ ॥



ভীষ্মপর্ব - অধ্যায় 011

॥ শ্রীঃ ॥

6.11. অধ্যায়ঃ 011 

 -   -  

শাকদ্বীপবর্ণনম্ ॥ 1 ॥

 -   -  

6-11-0 (39026) 
ধৃতরাষ্ট্র উবাচ। 6-11-0 (3978) 
জম্বূখণ্ডস্ৎবয়া প্রোক্তো যথাবদিহ সঞ্জয়।
বিষ্কম্ভমস্য প্রব্রূহি পরিমাণং তু তত্ৎবতঃ ॥ 6-11-1 (39027) 
সমুদ্রস্য প্রমাণং চ সম্যগচ্ছিদ্রদর্শনম্ ।
শাকদ্বীপং চ মে ব্রূহি কুশদ্বীপং চ সঞ্জয় ॥ 6-11-2 (39028) 
শাল্মলিং চৈব তত্ৎবেন ক্রৌঞ্চদ্বীপং তথৈব চ।
ব্রূহি গাবল্গণে সর্বং রাহোঃ সোমার্কয়োস্তথা ॥ 6-11-3 (39029) 
সঞ্জয় উবাচ। 6-11-4 (3979) 
রাজন্সুবহবো দ্বীপা যৈরিদং সন্ততং জগৎ।
সপ্ত দ্বীপান্প্রবক্ষ্যামি চন্দ্রাদিত্যৌ গ্রহং তথা ॥ 6-11-4 (39030) 
অষ্টাদশ সহস্রাণি যোজনানি বিশাংপতে।
ষট্ শতানি চ পূর্ণানি বিষ্কম্ভো জম্বুপর্বতঃ ॥ 6-11-5 (39031) 
লাবণস্য সমুদ্রস্য বিষ্কম্ভো দ্বিগুণঃ স্মৃতঃ ।
নানাজনপদাকীর্ণো মণিবিদ্রুমচিত্রিতঃ ॥ 6-11-6 (39032) 
নৈকধাতুবিচিত্রৈশ্চ পর্বতৈরুপশোভিতঃ।
সিদ্ধচারণসংকীর্ণঃ সাগরঃ পরিমণ্ডলঃ ॥ 6-11-7 (39033) 
শাকদ্বীপং চ বক্ষ্যামি যথাবদিহ পার্থিব ।
শৃণু মে ৎবং যথান্যায়ং ব্রুবতঃ কুরুনন্দন ॥ 6-11-8 (39034) 
জম্বূদ্বীপপরমাণেন দ্বিগুণঃ স নরাধিপ ।
বিষ্কম্ভেণ মহারাজ সাগরোঽপি বিভাগশঃ ॥ 6-11-9 (39035) 
ক্ষীরোদো ভরতশ্রেষ্ঠ যেন সংপরিবারিতাঃ ।
তত্র পুণ্যা জনপদাস্তত্র ন ম্রিয়তে জনঃ। 
কুত এব হি দুর্ভিক্ষং ক্ষমাতেজোয়ুতা হি তে ॥  6-11-10 (39036) 
শাকদ্বীপস্য সংক্ষেপো যথাবদ্ভরতর্ষভ।
উক্ত এষ মহারাজ কিমন্যৎকথয়ামি তে ॥ 6-11-11 (39037) 
ধৃতরাষ্ট্র উবাচ। 6-11-12 (3980) 
শাকদ্বীপস্য সংক্ষেপো যথাবদিহ সঞ্জয় ।
উক্তস্ৎবয়া মহাপ্রাজ্ঞ বিস্তরং ব্রূহি তত্ৎবতঃ ॥ 6-11-12 (39038) 
সঞ্জয় উবাচ। 6-11-13 (3981) 
তথৈব পর্বতা রাজন্সপ্তাত্র মণিভূষিতাঃ।
রত্নাকরাস্তথা নদ্যস্তেষাং নামানি মে শৃণু ॥ 6-11-13 (39039) 
অতীব গুণবৎসর্বং তত্র পুণ্যং জনাধিপ ॥  6-11-14 (39040) 
দেবর্ষিগন্ধর্বয়ুতঃ প্রথমো মেরুরুচ্যতে।
প্রাগায়তো মহারাজ মলয়ো নাম পর্বতঃ ॥ 6-11-15 (39041) 
ততো মেঘাঃ প্রবর্তন্তে প্রভবন্তি চ সর্বশঃ ।
ততঃ পরেণ কৌরব্য জলধারো মহাগিরিঃ ॥ 6-11-16 (39042) 
ততো নিত্যুমুপাদত্তে বাসবঃ পরমং জলম্।
ততো বর্ষং প্রভবতি বর্ষকালে জনেশ্বর ॥ 6-11-17 (39043) 
উচ্চৈর্গিরী রৈবতকো যত্র নিত্যং প্রতিষ্ঠিতা।
রেবতী দিবি নক্ষত্রং পিতামহকৃতো বিধিঃ ॥ 6-11-18 (39044) 
উত্তরেণ তু রাজেন্দ্র শ্যামো নাম মহাগিরিঃ ।
নবমেঘপ্রভঃ প্রাংশুঃ শ্রীমানুজ্জ্বলবিগ্রহঃ । 
যতঃ শ্যামৎবমাপন্নাঃ প্রজা জনপদেশ্বর ॥  6-11-19 (39045) 
ধৃতরাষ্ট্র উবাচ। 6-11-20 (3982) 
সুমহান্সংশয়ো মেঽদ্য প্রোক্তোঽয়ং সঞ্জয় ৎবয়া।
প্রজাঃ কথং সূতপুত্র সংপ্রাপ্তাঃ শ্যামতামিহ ॥ 6-11-20 (39046) 
সঞ্জয় উবাচ। 6-11-21 (3983) 
সর্বেষ্বেব মহারাজ দ্বীপেষু কুরুনন্দন।
গৌরঃ কৃষ্ণশ্চ পতগস্তয়োর্বর্ণান্তরে নৃপ ॥ 6-11-21 (39047) 
শ্যামো যস্মাৎপ্রবৃত্তো বৈ তস্মাচ্ছ্যামো গিরিঃস্মৃতঃ  6-11-22 (39048) 
ততঃ পরং কৌরবেন্দ্র দুর্গশৈলো মহোদয়ঃ ।
কেসরঃ কেসরয়ুতো যতো বাতঃ প্রবর্ততে ॥ 6-11-23 (39049) 
তেষাং যোজনবিষ্কম্ভো দ্বিগুণঃ প্রবিভাগশঃ।
বর্ষাণি তেষু কৌরব্য সপ্তোক্তানি মনীষিভিঃ ॥ 6-11-24 (39050) 
মহামেরুর্মহাকাশো জলদঃ কুমুদোত্তরঃ ।
জলধারো মহারাজ সুকুমার ইতি স্মৃতঃ ॥ 6-11-25 (39051) 
রেবতস্য তু কৌমারঃ শ্যামস্য মণিকাঞ্চনঃ ।
কেসরস্যাথ মৌদাকী পরেণ তু মহাপুমান্ ॥ 6-11-26 (39052) 
পরিবার্য তু কৌরব্য দৈর্ঘ্যং হ্রস্বৎবমেব চ।
জম্বূদ্বীপেন সংক্যাতস্তস্য মধ্যে মহাদ্রুমঃ ॥ 6-11-27 (39053) 
শাকো নাম মহারাজ প্রজা তস্য সদানুগা।
তত্র পুণ্যা জনপদাঃ পূজ্যতে তত্র শংকরঃ ॥ 6-11-28 (39054) 
তত্র গচ্ছন্তি সিদ্ধাশ্চ চারণা দৈবতানি চ।
ধার্মিকাশ্চ প্রজা রাজংশ্চৎবারোঽতীব ভারত ॥ 6-11-29 (39055) 
বর্ণাঃ স্বকর্মনিরতা ন চ স্তেনোঽত্র দৃশ্যতে ।
দীর্ঘায়ুষো মহারাজ জরামৃত্যুবিবর্জিতাঃ ॥ 6-11-30 (39056) 
প্রজাস্তত্র বিবর্ধন্তে বর্ষাস্বিব সমুদ্রগাঃ।
নদ্যঃ পুণ্যজলাস্তত্র গঙ্গা চ বহুধা গতা ॥ 6-11-31 (39057) 
সুকুমারী কুমারী চ শীতাশী বেণিকা তথা।
মহানদী চ কৌরব্য তথা মণিজলা নদী ॥ 6-11-32 (39058) 
চক্ষুর্বর্ধনিকা চৈব নদী ভরতসত্তম ।
তত্র প্রবৃত্তাঃ পুণ্যোদা নদ্যঃ কুরুকুলোদ্বহ ॥ 6-11-33 (39059) 
সহস্রাণাং শতান্যেব যতো বর্ষতি বাসবঃ ।
ন তাসাং নামধেয়ানি পরিমাণং তথৈব চ ॥ 6-11-34 (39060) 
শক্যন্তে পরিসংখ্যাতুং পুণ্যাস্তা হি সরিদ্বরাঃ ।
তত্র পুণ্যা জনপদাশ্চৎবারো লোকসংমতাঃ ॥ 6-11-35 (39061) 
মঙ্গাশ্চ মশকাশ্চৈব মানসা মন্দগাস্তথা ।
মঙ্গা ব্রাহ্মণভূয়িষ্ঠাঃ স্বকর্মনিরতা নৃপ ॥ 6-11-36 (39062) 
মশকেষু চ রাজন্যা ধার্মিকাঃ সর্বকামদাঃ ।
মানসাশ্চ মহারাজ বৈশ্যধর্মোপজীবিনঃ ॥ 6-11-37 (39063) 
সর্বকামসমায়ুক্তাঃ শূরা ধর্মার্থনিশ্চিতাঃ ।
শূদ্রাস্তু মন্দগা নিত্যং পুরুষা ধর্মশীলিনঃ ॥ 6-11-38 (39064) 
ন তত্র রাজা রাজেন্দ্র ন দণ্ডো ন চ দণ্ডিকাঃ।
স্বধর্মেণৈব ধর্মজ্ঞাস্তে রক্ষন্তি পরস্পরম্ ॥ 6-11-39 (39065) 
এতাবদেব শক্যং তু তত্র দ্বীপে প্রভাষিতুম্।
এতদেব চ শ্রোতব্যং শাকদ্বীপে মহৌজসি ॥ ॥ 6-11-40 (39066) 
 
ইতি শ্রীমন্মহাভারতে ভীষ্মপর্বণি ভূমিপর্বণি একাদশোঽধ্যায়ঃ ॥

 -   -  

6-11-4 গ্রহং রাহুম্ ॥ 6-11-5 পর্বতাকৃতিৎবাজ্জম্বুপর্বত ইত্যুচ্যতে ॥ 6-11-6 ক্ষেত্রফলতঃ পঞ্চসহস্রায়ামৎবাজ্জম্বূদ্বীপস্য তদুভয়তঃ পঞ্চপঞ্চভিঃ সহস্রৈঃ সমুদ্রস্য বিষ্কম্ভো বিস্তারঃ তেন সমুদ্রস্য দ্বীপস্য পঞ্চদশসহস্রয়োজনো ব্যাসঃ। দ্বিগুণঃ দশসহস্রয়োজনঃ পরিমণ্ডলশ্চেদুভয়তঃ সমুদ্রবেষ্টনেন সহ চৎবারিংশৎসহস্রঃ। এবং তৃতীয়োঽশীতিসহস্রঃ। চতুর্থঃ ষষ্টিসহস্রাধিকং লক্ষম্। পঞ্চমো লক্ষত্রয়ং বিংশতিসহস্রাণি । ষষ্ঠো লক্ষষঙ্কং চৎবারিংশৎসহস্রাণি। সপ্তমো দ্বাদশলক্ষাণ্যশীতিসহস্রাণি। এতেষাং সংকলনে পঞ্চবিংশতিলক্ষাণি পঞ্চত্রিংশৎসহস্রাণি যোজনানি সপ্তানাং দ্বীপানাং সমুদ্রাণং বিস্তারঃ॥ 6-11-18 রেবতী জ্যোতির্মণ্ডলরূপেণ দিবি বিভ্রম্যমাণাপি দিব্যেন রূপেণাত্রাপি বর্ততে এব । বিধির্মর্যাদা পিতামহেন কৃতা ॥ 6-11-21 পতগবর্ণং ব্যাচষ্টে তমোরিতি। মিশ্রোবর্ণঃ পতগ ইত্যর্থঃ ॥ 6-11-22 যস্মাৎ শ্যামো গিরিস্তস্মাত্তৎস্থানাং শ্যামো বর্ণঃ প্রবৃত্ত ইত্যর্থঃ ॥




ভীষ্মপর্ব - অধ্যায় 012

॥ শ্রীঃ ॥

6.12. অধ্যায়ঃ 012 

 -   -  

ক্রৌঞ্চদিদ্বীপবর্ণনম্ ॥ 1 ॥

 -   -  

6-12-0 (39067) 
সঞ্জয় উবাচ। 6-12-0 (3984) 
উত্তরেষু চ কৌরব্য দ্বীপেষু শ্রূয়তে কথা।
এবং তত্র মহারাজ ব্রুবতশ্চ নিবোধ মে ॥ 6-12-1 (39068) 
ঘৃততোয়ঃ সমুদ্রোঽত্র দধিমণ্ডোদকোঽপরঃ ।
সুরোদঃ সাগরশ্চৈব তথান্যো জলসাগরঃ ॥ 6-12-2 (39069) 
পরস্পরেণ দ্বিগুণাঃ সর্বে দ্বীপা নরাধিপ ।
পর্বতাশ্চ মহারাজ সমুদ্রৈঃ পরিবারিতাঃ ॥ 6-12-3 (39070) 
গৌরস্তু মধ্যমে দ্বীপে গিরির্মানঃশিলো মহান্ ।
পর্বতঃ পশ্চিমে কৃষ্ণো নারায়ণসখো নৃপ ॥ 6-12-4 (39071) 
তত্র রত্নানি দিব্যানি স্বয়ং রক্ষতি কেশবঃ ।
প্রসন্নশ্চাভবত্তত্র প্রজানাং ব্যদধৎসুখম্ ॥ 6-12-5 (39072) 
কুশস্তম্বঃ কুশদ্বীপে মধ্যে জনপদৈঃ সহ ।
সংপূজ্যতে শাল্মলিশ্চ দ্বীপে শাল্মলিকে নৃপ ॥ 6-12-6 (39073) 
ক্রৌঞ্চদ্বীপে মহাক্রৌঞ্চো গিরী রত্নচয়াকরঃ ।
সংপূজ্যতে মহারাজ চাতুর্বর্ণ্যেন নিত্যদা ॥ 6-12-7 (39074) 
গোমন্তঃ পর্বতো রাজন্সুমহান্সর্বধাতুমান্ ।
যত্র নিত্যং নিবসতি শ্রীমান্কমললোচনঃ ॥ 6-12-8 (39075) 
মোক্ষিভিঃ সংস্তুতো নিত্যং প্রভুর্নারায়ণো হরিঃ ।
কুশদ্বীপে তু রাজেন্দ্র পর্বতো বিদ্রুমৈশ্চিতঃ ॥ 6-12-9 (39076) 
সুনামা নাম দুর্ধর্ষো দ্বিতীয়ো হেমপর্বতঃ ।
দ্যুতিমান্নাম কৌরব্য তৃতীয়ঃ কুমুদো গিরিঃ ॥ 6-12-10 (39077) 
চতুর্থঃ পুষ্পবান্নাম পঞ্চমস্তু কুশেশয়ঃ ।
ষষ্ঠো হরিগিরির্নাম ষডেতে পর্বতোত্তমাঃ ॥ 6-12-11 (39078) 
তেষামন্তরবিষ্কম্ভো দ্বিগুণঃ সর্বভাগশঃ ।
ঔদ্ভিদং প্রথমং বর্ষং দ্বিতীয়ং বেণুমণ্ডলম্ ॥ 6-12-12 (39079) 
তৃতীয়ং সুরথাকারং চতুর্থং কম্বলং স্মৃতম্ ।
ধৃতিমৎপঞ্চমং বর্ষং ষষ্ঠং প্রভাকরম্ ॥ 6-12-13 (39080) 
সপ্তমং কাপিলং বর্ষং সপ্তৈতে বর্ষলম্ভকাঃ ।
এতেষু দেবগন্ধর্বাঃ প্রজাশ্চ জগতীশ্বর ॥ 6-12-14 (39081) 
বিহরন্তে রমন্তে চ ন তেষু ম্রিয়তে জনঃ।
ন তেষু দস্যবঃ সন্তি ম্লেচ্ছজাত্যোপি বা নৃপ ॥ 6-12-15 (39082) 
গৌরপ্রায়ো জনঃ সর্বঃ সুকুমারশ্চ পার্থিব ।
অবশিষ্টেষু সর্বেষু বক্ষ্যামি মনুজেশ্বর ॥ 6-12-16 (39083) 
যথাশ্রুতং মহারাজ তদব্যগ্রমনাঃ শ্রৃণু ।
ক্রৌঞ্চদ্বীপে মহারা ক্রৌঞ্চো নাম মহাগিরিঃ ॥ 6-12-17 (39084) 
ক্রৌঞ্চাৎপরো বামনকো বামনাদন্ধকারকঃ।
অন্ধকারাৎপরো রাজন্মৈনাকঃ পর্বতোত্তমঃ ।  6-12-18 (39085) 
মৈনাকাৎপরতো রাদন্গোবিন্দো গিরিরুত্তমঃ ।
গোবিন্দাৎপরতো রাজন্নিবিডো নাম পর্বতঃ ॥ 6-12-19 (39086) 
পরস্তু দ্বিগুণস্তেষাং বিষ্কম্ভো বংশবর্ধন ।
দেশাংস্তত্র প্রবক্ষ্যামি তন্মে নিগদতঃ শ্রৃণু ॥ 6-12-20 (39087) 
ক্রোঞ্চস্য কুশলো দেশো বামনস্য মনোনুগঃ।
মনোনুগাৎপরশ্চোষ্ণো দেশঃ কুরুকুলোদ্বহ ॥ 6-12-21 (39088) 
উষ্ণাৎপরঃ প্রাবরকঃ প্রাবারাদন্ধকারকঃ।
অন্ধকারকদেশাত্তু মুনিদেশঃ পরঃ স্মৃতঃ ॥ 6-12-22 (39089) 
মুনিদেশাৎপরশ্চৈব প্রোচ্যতে দুন্দুভিস্বনঃ।
সিদ্ধচারণসংকীর্ণো গৌরপ্রায়ো জনাধিপ ॥ 6-12-23 (39090) 
এতে দেশা মহারাজ দেবগন্ধর্বসেবিতাঃ ।
পুষ্করে পুষ্করো নাম পর্বতো মণিরত্নবান্ ॥ 6-12-24 (39091) 
তত্র নিত্যং প্রভবতি স্বয়ং দেবঃ প্রজাপতিঃ ।
তং পর্যুপাসতে নিত্যং দেবাঃ সর্বে মহর্ষয়ঃ ॥ 6-12-25 (39092) 
বাগ্ভির্মনোনুকূলাভিঃ পূজয়ন্তো জনাধিপ।
জম্বূদ্বীপাৎপ্রবর্তন্তে রত্নানি বিবিধান্যুত ॥ 6-12-26 (39093) 
দ্বীপেষু তেষু সর্বেষু প্রজানাং কুরুসত্তম।
ব্রহ্মচর্যেণ সত্যেন প্রজানাং হি দমেন চ ॥ 6-12-27 (39094) 
আরোগ্যায়ুঃপ্রমাণাভ্যাং দ্বিগুণং দ্বিগুণং ততঃ।
একো জনপদো রাজন্দ্বীপেষ্বেতেষু ভারত। 
উক্তা জনপদা যেষু ধর্মশ্চৈকঃ প্রদৃশ্যতে ॥  6-12-28 (39095) 
ঈশ্বরো দণ্ডমুদ্যম্য স্বয়মেব প্রজাপতিঃ ।
দ্বীপানেতান্মহারাজ রক্ষংস্তিষ্ঠতি নিত্যদা ॥ 6-12-29 (39096) 
স রাজা স শিবো রাজন্স পিতা প্রতিতামহঃ ।
গোপায়তি নরশ্রেষ্ঠ প্রজাঃ সজডপণ্ডিতাঃ ॥ 6-12-30 (39097) 
ভোজনং চাত্র কৌরব্য প্রজাঃ স্বয়মুপস্থিতম্ ।
সিদ্ধমেব মহাবাহো তদ্ধি ভুঞ্জন্তি নিত্যদা ॥ 6-12-31 (39098) 
ততঃ পরং সমা নাম দৃশ্যতে লোকসংস্থিতিঃ।
চতুরশ্র মহারাজ ত্রয়স্ত্রিংশত্তু মণ্ডলম্ ॥ 6-12-32 (39099) 
তত্র তিষ্ঠন্তি কৌরব্য চৎবারো লোকসংমতাঃ।
দিগ্গজা ভরতশ্রেষ্ঠ বামনৈরাবতাদয়ঃ ॥ 6-12-33 (39100) 
সুপ্রতীকস্তদা রাজন্প্রভিন্নকরটামুখঃ।
তস্যাহং পরিমাণং তু ন সংখ্যাতুমিহোৎসহে ॥ 6-12-34 (39101) 
অসংখ্যাতঃ স নিত্যং হি তির্যগূর্ধ্বমধস্তথা ।
তত্র বৈ বায়বো বান্তি দিগ্ভ্যঃ সর্বাভ্য এব হি ॥ 6-12-35 (39102) 
অসংবদ্ধা মহারাজ তান্নিগৃহ্ণন্তি তে গজাঃ ।
পুষ্করৈঃ পদ্মসংকাশৈর্বিকসদ্ভির্মহাপ্রভৈঃ ॥ 6-12-36 (39103) 
শতধা পুনরেবাশু তে তান্মুঞ্চন্তি নিত্যশঃ ।
শ্বসদ্ভির্মুচ্যমানাস্তু দিগ্গজৈরিহ মারুতাঃ । 
আগচ্ছন্তি মহারাজ ততস্তিষ্ঠন্তি বৈ প্রজাঃ ॥  6-12-37 (39104) 
ধৃতরাষ্ট্র উবাচ। 6-12-38 (3985) 
পরো বৈ বিস্তরোঽত্যর্থং ৎবয়া সঞ্জয় কীর্তিতঃ।
দর্শিতং দ্বীপসংস্থানমুত্তরং ব্রূহি সঞ্জয় ॥ 6-12-38 (39105) 
সঞ্জয় উবাচ। 6-12-39 (3986) 
উক্তা দ্বীপা মহারাজ গ্রহং বৈ শৃণু তত্ৎবতঃ ।
স্বর্ভানোঃ কৌরবশ্রেষ্ঠ যাবদেব প্রমাণতঃ ॥ 6-12-39 (39106) 
পরিমণ্ডলো মহারাজ স্বর্ভানুঃ শ্রূয়তে গ্রহঃ ।
যোজনানাং সহস্রাণি বিষ্কম্ভো দ্বাদশাস্য বৈ ॥ 6-12-40 (39107) 
পরিণাহেন ষট্ত্রিংশদ্বিপুলৎবেন চানঘ ।
ষষ্টিমাহুঃ শতান্যস্য বুধাঃ পৌরাণিকাস্তথা ॥ 6-12-41 (39108) 
চন্দ্রমাস্তু সহস্রাণি রাজন্নেকাদশ স্মৃতঃ ।
বিষ্কম্ভেণ কুরুশ্রেষ্ঠ ত্রয়স্ত্রিংশত্তু মণ্ডলম্ ॥ 6-12-42 (39109) 
একোনষষ্টিবিষ্কম্ভং শীতরশ্মের্মহাত্মনঃ ॥  6-12-43 (39110) 
সূর্যস্ৎবষ্টৌ সহস্রাণি দ্বে চান্যে কুরুনন্দন।
বিষ্কম্ভেণ ততো রাজন্মণ্ডলং ত্রিংশতা সমম্ ॥ 6-12-44 (39111) 
অষ্টপঞ্চাশতং রাজন্বিপুলৎবেন চানঘ।
শ্রূয়তে পরমোদারঃ পতগোঽসৌ বিভাবসুঃ ॥ 6-12-45 (39112) 
এতৎপ্রমাণমর্কস্য নির্দিষ্টমিহ ভারত ।
স রাহুশ্ছাদয়ত্যেতৌ যথাকালং মহাত্তয়া ॥ 6-12-46 (39113) 
চন্দ্রাদিত্যৌ মহারাজ সংক্ষেপোঽয়মুদাহৃতঃ ।
ইত্যেতত্তে মহারাজ পৃচ্ছতঃ শাস্ত্রচক্ষুষা ॥ 6-12-47 (39114) 
সর্বমুক্তং যথাতত্ৎবং তস্মাচ্ছমমবাপ্নুহি ।
যথোদ্দিষ্টং ময়া প্রোক্তং সনির্মাণমিদং জগৎ ॥ 6-12-48 (39115) 
তস্মাদাশ্বস কৌরব্য পুত্রং দুর্যোধনং প্রতি।
শ্রুৎবেদং ভরতশ্রেষ্ঠ ভূমিপর্ব মনোনুগম্ ॥ 6-12-49 (39116) 
শ্রীমান্ভবতি রাজন্যঃ সিদ্ধার্থঃ সাধুসংমতঃ ।
আয়ুর্বলং চ কীর্তিশ্চ তস্য তেজশ্চ বর্ধতে ॥ 6-12-50 (39117) 
যঃ শৃণোতি মহীপাল পর্বণীদং যতব্রতঃ ।
প্রীয়ন্তে পিতরস্তস্য তথৈব চ পিতামহাঃ ॥ 6-12-51 (39118) 
ইদং তু ভারতং বর্ষং যত্র বর্তামহে বয়ম্।
পূর্বৈঃ প্রবর্তিতং পুণ্যং তৎসর্বং শ্রুতবানসি ॥ ॥ 6-12-52 (39119) 
 
ইতি শ্রীমন্মহাভারতে ভীষ্মপর্বণি ভূমিপর্বণি দ্বাদশোঽধ্যায়ঃ ॥ ॥ সমাপ্তমিদং ভূমিপর্ব ॥

 -   -  

6-12-4 মানঃশিলো মনঃশিলাময়ঃ ॥ 6-12-34 তস্য গজচতুষ্টয়স্য পৃথিব্যা আশ্রয়ভূতস্য । তৎকস্যোপরিবর্ততে ইতি দুর্বচম্। তেন ঈশ্বরশক্ত্যৈব দিগ্গজা ধ্রিয়ন্ত ইতি ভাবঃ ॥ 6-12-36 পুষ্করৈঃ শুণ্ডাগ্রৈঃ ॥ 6-12-39 উত্তরং সূর্যেন্দুরাহুপ্রমাণম্ ॥ 6-12-41 পরিণাহেন পরিধিনা ষট্ত্রিংশৎসহস্রাণি বিপুলৎবেন ততোঽপ্যাধিক্যেন ॥ 6-12-42 ষষ্টির্যোজনানি পরিণাহ এবেত্যর্থঃ ॥ 6-12-45 পতগঃ শীঘ্রগঃ । বিভাবসুঃ সূর্যঃ ॥




ভীষ্মপর্ব - অধ্যায় 013

॥ শ্রীঃ ॥

6.13. অধ্যায়ঃ 013 

 -   -  

সঞ্জয়েন ধৃতরাষ্ট্রংপ্রতি ভীষ্মহননকথনম্ ॥ 1 ॥

 -   -  

6-13-0 (39120) 
বৈশম্পায়ন উবাচ। 6-13-0 (3987) 
অথ গাবল্গণির্বিদ্বান্সংয়ুগাদেত্য ভারত।
প্রত্যক্ষদর্শী সর্বস্য ভূতভব্যভবিষ্যবিৎ ॥ 6-13-1 (39121) 
ধ্যায়তে ধৃতরাষ্ট্রায় সহসোৎপত্য দুঃখিতঃ ।
আচষ্ট নিহতং ভীষ্মং ভরতানাং পিতামহম্ ॥ 6-13-2 (39122) 
সঞ্জয় উবাচ। 6-13-3 (3988) 
সঞ্জয়োঽহং মহারাজ নমস্তে ভরতর্ষভ।
হতো ভীষ্মঃ শান্তনবো ভরতানাং পিতামহঃ ॥ 6-13-3 (39123) 
ককুদং সর্বয়োধানাং ধাম সর্বধনুষ্মতাম্।
শরতল্পগতঃ সোঽদ্য শেতে কুরুপিতামহঃ॥ 6-13-4 (39124) 
যস্য বীর্যং সমাশ্রিত্য দ্যূতং পুত্রস্তবাকরোৎ।
স শেতে নিহতো রাজন্সংখ্যে ভীষ্মঃ শিখণ্ডিনা ॥ 6-13-5 (39125) 
যঃ সর্বান্পৃথিবীপালান্সমবেতান্মহামৃধে ।
জিগায়ৈকরথেনৈব কাশিপুর্যাং মহারথঃ ॥ 6-13-6 (39126) 
জামদগ্ন্যং রণে রামং যোঽয়ুধ্যদপসংভ্রমঃ ।
ন হতো জামদগ্ন্যেন স হতোঽদ্য শিখণ্ডিনা ॥ 6-13-7 (39127) 
মহেন্দ্রসদৃশঃ শৌর্যে স্থৈর্যে চ হিমবানিব ।
সমুদ্র ইব গাম্ভীর্যো সহিষ্ণুৎবে ধরাসমঃ ॥ 6-13-8 (39128) 
শরদংষ্ট্রো ধনুর্বক্রঃ খঙ্গিজিহ্বো দুরাসদঃ।
নরসিংহঃ পিতা তেঽদ্য পাঞ্চাল্যেন নিপাতিতঃ ॥ 6-13-9 (39129) 
পাণ্ডবানাং মহাসৈন্যং যং দৃষ্ট্বোদ্যতমাহবে।
প্রাবেপত ভয়োদ্বিগ্নং সিংহ দৃষ্ট্বেব গোগণঃ ॥ 6-13-10 (39130) 
পরিরক্ষ্য স সেনাং তে দশরাত্রমনীকহা ।
জগামাস্তমিবাদিত্যঃ কৃৎবা কর্ম সুদুষ্করম্ ॥ 6-13-11 (39131) 
যঃ স শক্র ইবাক্ষোভ্যো বর্ষন্বাণান্সহস্রশঃ।
জঘান যুধি যোধানামর্বুদং দশভির্দিনৈঃ ॥ 6-13-12 (39132) 
স শেতে নিহতো ভূমৌ বাতভগ্ন ইব দ্রুমঃ।
তব দুর্মন্ত্রিতে রাজন্যথা নার্হঃ স ভারত ॥ ॥ 6-13-13 (39133) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি ত্রয়োদশোঽধ্যায়ঃ ॥

 -   -  

6-13-4 ককুদং রাজ্ঞাং মধ্যে ধ্বজতুল্যম্। ধাম তেজঃ ॥ 6-13-7 অপসংভ্রমো নির্ভয়ঃ ॥




ভীষ্মপর্ব - অধ্যায় 014

॥ শ্রীঃ ॥

6.14. অধ্যায়ঃ 014 

 -   -  

ধৃতরাষ্ট্রেণ ভীষ্মহননশ্রবণাৎপরিশোচনপূর্বকং সংজয়ংপ্রতি বিস্তরেণ ভীষ্মাদিয়ুদ্ধবর্ণনচোদনা ॥ 1 ॥

 -   -  

6-14-0 (39134) 
ধৃতরাষ্ট্র উবাচ। 6-14-0 (3989) 
কথং কুরূণামৃষভো হতো ভীষ্মঃ শিখণ্ডিনা।
কথং রথার্ৎস ন্যপতিৎপিতা মে বাসবোপমঃ ॥ 6-14-1 (39135) 
কথমাচক্ষ্ব মে যোধা হীনা ভীষ্মেণ সংজয় ।
বলিনা দেবকল্পেন গুর্বর্থে ব্রহ্মচারিণা ॥ 6-14-2 (39136) 
তস্মিন্হতে মহাপ্রাজ্ঞে মহেষ্বাসে মহাবলে ।
মহাসৎবে নরব্যাঘ্রে কিমু আসীন্মনস্তব ॥ 6-14-3 (39137) 
আর্তিং পরামাবিশতি মনঃ শংসসি মে হতম্ ।
কুরূণামৃষভং বীরমকম্পং পুরুষর্ষভম্ ॥ 6-14-4 (39138) 
কে তং যান্তমনুপ্রাপ্তাঃ কে বাস্যসন্পুরোগমাঃ।
কেঽতিষ্ঠন্কে ন্যবর্তন্ত কেঽন্ববর্তন্ত সঞ্জয় ॥ 6-14-5 (39139) 
কে শূরা রথশার্দূলমদ্ভুতং ক্ষত্রিয়র্ষভম্ ।
তথাঽনীকং গাহমানং সহসা পৃষ্ঠতোঽন্বয়ুঃ ॥ 6-14-6 (39140) 
যস্তমোর্ক ইবাপোহন্পরসৈন্যমমিত্রহা ।
সহস্ররশ্মিপ্রতিমঃ পরেষাং ভয়মাদধৎ ॥ 6-14-7 (39141) 
অকরোদ্দুষ্করং কর্ম রণে পাণ্ডুসুতেষু যঃ ।
গ্রসমানমনীকানি য এনং পর্যবারয়ন্ ॥ 6-14-8 (39142) 
কৃতিনং তং দুরাধর্ষং সঞ্জয়াস্য ৎবমন্তিকে ।
কথং শান্তনবং যুদ্ধে পাণ্ডবাঃ প্রত্যবারয়ন্ ॥ 6-14-9 (39143) 
নিকৃন্তন্তমনীকানি শরদংষ্ট্রং মনস্বিনম্ ।
চাপব্যাত্তাননং ঘোরমসিজিহ্বং দুরাসদম্ ॥ 6-14-10 (39144) 
অনর্হং পুরুষব্যাঘ্রং হ্রীমন্তমপরাজিতম্ ।
পাতয়ামাস কৌন্তেয়ঃ কথং তমজিতং যুধি ॥ 6-14-11 (39145) 
উগ্রধন্বানমুগ্রেষুং বর্তমানং রথোত্তমে ।
পরেষামুত্তমাঙ্গানি প্রচিন্বন্তমথেষুভিঃ ॥ 6-14-12 (39146) 
পাণ্ডবানাং মহৎসৈন্যং যং দৃষ্ট্বোদ্যতমাহবে ।
কালাগ্নিমিব দুর্ধর্ষং সমচেষ্টত নিত্যশঃ ॥ 6-14-13 (39147) 
পরিকৃষ্য স সেনাং তু দশরাত্রমনীকহা ।
দগামাস্তমিবাদিত্যঃ কৃৎবা কর্ম সুদুষ্করম্ ॥ 6-14-14 (39148) 
যঃ স শক্র ইবাক্ষয়্যং বর্ষং শরময়ং ক্ষিপন্ ।
জঘান যুধি যোধানামর্বুদং দশভির্দিনৈঃ ॥ 6-14-15 (39149) 
স শেতে নিহতো ভূমৌ বাতভুগ্ন ইব দ্রুমঃ ।
মম দুর্মন্ত্রিতেনাজৌ যথা নার্হতি ভারতঃ ॥ 6-14-16 (39150) 
কথং শান্তনবং দৃষ্ট্বা পাণ্ডবানামনীকিনী ।
প্রহর্তুমশকত্তত্র ভীষ্মং ভীমপরাক্রমম্ ॥ 6-14-17 (39151) 
কথং ভীষ্মেণ সংগ্রামং প্রাকুর্বন্পাণ্ডুনন্দনাঃ।
কথং চ নাজয়দ্ভীষ্মো দ্রোণে জীবতি সঞ্জয় ॥ 6-14-18 (39152) 
কৃপে সন্নিহিতে তত্র ভরদ্বাজাত্মজে তথা।
ভীষ্মঃ প্রহরতাং শ্রেষ্ঠঃ কথং স নিধনং গতঃ ॥ 6-14-19 (39153) 
কথং চাতিরথস্তেন পাঞ্চাল্যেন শিখণ্ডিনা।
ভীষ্মো বিনিহতো যুদ্ধে দেবৈরপি দুরাসদঃ ॥ 6-14-20 (39154) 
যঃ স্পর্ধতে রণে নিত্যং জামদগ্ন্যং মহাবলম্ ।
অজিতং জামদগ্ন্যেন শক্রতুল্যপরাক্রমম্ ॥ 6-14-21 (39155) 
তং হতং সমরে ভীষ্মং মহারথকুলোদিতম্ ।
সঞ্জয়াচক্ষ্ব মে বীরং যেন শর্ম ন বিদ্মহে ॥ 6-14-22 (39156) 
মামকাঃ কে মহেষ্বাসা নাজহুঃ সঞ্জয়াচ্যুতম্ ।
দুর্যোধনসমাদিষ্টাঃ কে বীরাঃ পর্যবারয়ন্ ॥ 6-14-23 (39157) 
যচ্ছিখণ্ডিমুখাঃ সর্বে পাণ্ডবা ভীষ্মমভ্যযুঃ ।
কচ্চিত্তে কুরবঃ সর্বে নাজহুঃ সঞ্জয়াচ্যুতম্ ॥ 6-14-24 (39158) 
অশ্মসারময়ং নূনং হৃদয়ং মুদৃঢং মম।
যচ্ছ্রুৎবা পুরুষব্যাঘ্রং হতং ভীষ্মং ন দীর্যতে ॥ 6-14-25 (39159) 
যস্মিন্সত্যং চ মেধা চ নীতিশ্চ ভরতর্ষভে ।
অপ্রমেয়াণি দুর্ধর্ষে কথং স নিহতো যুধি ॥ 6-14-26 (39160) 
মৌর্বীঘোষস্তনয়ুত্নুঃ পৃষৎকপৃষতো মহান্ ।
ধনুর্হ্রাদমহাশব্দো মহামেঘ ইবোন্নতঃ ॥ 6-14-27 (39161) 
যোঽভ্যবর্ষত কৌন্তেয়ান্সপাঞ্চালান্সসৃঞ্জয়ান্।
নিঘ্নন্পরথান্বীরো দানবানিব বজ্রভৃৎ ॥ 6-14-28 (39162) 
ইষ্বস্ত্রসাগরং ঘোরং বাণগ্রহং দুরাসদম্ ।
কার্মুকোর্মিণমক্ষয়্যমদ্বীপং চলমপ্লবম্ ॥ 6-14-29 (39163) 
গদাসিমকরাবাসং হয়াবর্ত্তং গজাকুলম্ ।
পদাতিমৎস্যকলিলং শঙ্খদুন্দুভিনিঃস্বনম্ ॥ 6-14-30 (39164) 
হয়ান্গজপদাতীংশ্চ রথাংশ্চ তরসা বহূন্ ।
নিমঞ্জয়ন্তং সমরে পরবীরাপহারিণম্ ॥ 6-14-31 (39165) 
বিদহ্যমানং কোপেন তেজসা চ পরংতপম্ ।
বেলেব মকরাবাসং কে বীরাঃ পর্যবারয়ন্ ॥ 6-14-32 (39166) 
ভীষ্মো যদকরোৎকর্ম সমরে সঞ্জয়ারিহা ।
দুর্যোধনহিতার্থায় কে তস্যাস্য পুরোঽভবন্ ॥ 6-14-33 (39167) 
কে রক্ষন্দক্ষিণং চক্রং ভীষ্মস্যামিততেজসঃ ।
পৃষ্ঠতঃ কে পরান্বীরানপাসেধন্যতব্রতাঃ ॥ 6-14-34 (39168) 
কে পুরস্তাদবর্তন্ত রক্ষন্তো ভীষ্মমন্তিকে।
কে রক্ষন্নুত্তরং চক্রং বীরা বীরকস্য যুধ্যতঃ ॥ 6-14-35 (39169) 
বামে চক্রে বর্তমানাঃ কেঽঘ্নন্সঞ্জয় সৃঞ্জয়ান্।
অগ্নতোঽগ্ন্যমনীকেষু কেঽভ্যরক্ষন্দুরাসদম্ ॥ 6-14-36 (39170) 
পার্শ্বতঃ কেঽভ্যরক্ষন্ত গচ্ছন্তো দুর্গমাং গতিম্।
সমূহে কে পরান্বীরান্প্রত্যযুধ্যন্ত সঞ্জয় ॥ 6-14-37 (39171) 
রক্ষ্যমাণঃ কথং বীরৈর্গোপ্যমানাশ্চ তেন তে।
দুর্জয়ানামনীকানি নাজয়ংস্তরসা যুধি ॥ 6-14-38 (39172) 
সর্বলোকেশ্বরস্যেব পরমস্য প্রজাপতেঃ।
কথং প্রহর্তুমপি তে শেকুঃ সঞ্জয় পাণ্ডবাঃ ॥ 6-14-39 (39173) 
যস্মিন্দ্বীপে সমাশ্বস্য যুধ্যন্তে কুরবঃ পরৈঃ ।
তং নিমগ্নং নরব্যাঘ্রং ভীষ্মং শংসসি সঞ্জয় ॥ 6-14-40 (39174) 
যস্য বীর্যং সমাশ্রিত্য মম পুত্রো বৃহদ্বলঃ ।
ন পাণ্ডবানগণয়ৎকথং স নিহতঃ পরৈঃ ॥ 6-14-41 (39175) 
যঃ পুরা বিবুধৈঃ সর্বৈঃ সহায়ে যুদ্ধদুর্মদঃ ।
কাঙ্ক্ষিতো দানবান্ধ্নদ্ভিঃ পিতা মম মহাব্রতঃ ॥ 6-14-42 (39176) 
যস্মিজ্জাতে মহাবীর্যে শান্তনুর্লোকবিশ্রুতঃ ।
শোকং দৈন্যং চ দুঃস্বং চ প্রাজহাৎস চ তৎক্ষণে ॥ 6-14-43 (39177) 
প্রোক্তং পরায়ণং প্রাজ্ঞং স্বধর্মনিরতং শুচিম্।
বেদবেদাঙ্গতৎবজ্ঞং কথং শংসসি মে হতম্ ॥ 6-14-44 (39178) 
সর্বাস্ত্রবিনয়োপেতং শান্তং দান্তং মনস্বিনম্।
হতং শান্তনবং শ্রুৎবা মন্যে শেষং হতং বলম্ ॥ 6-14-45 (39179) 
ধর্মাদধর্মো বলবান্সংপ্রাপ্ত ইতি মে মতিঃ ।
যত্র বৃদ্ধং গুরুং হৎবা রাজ্যমিচ্ছন্তি পাণ্ডবাঃ ॥ 6-14-46 (39180) 
জামদগ্ন্যঃ পুরা রামঃ সর্বাস্ত্রবিদনুত্তমঃ ।
অম্বার্থমুদ্যতঃ সঙ্খ্যে ভীষ্মেণ যুধি নির্জিতঃ ॥ 6-14-47 (39181) 
তমিন্দ্রসমকর্মাণং ককুদং সর্বধন্বিনাম্।
হতং শংসসি মে ভীষ্মং কিং নু দুঃখমতঃ পরম্ ॥ 6-14-48 (39182) 
অসকৃৎক্ষত্রিয়ব্রাতাঃ সঙ্খ্যে যেন বিনির্জিতাঃ ।
জামদগ্ন্যেন বীরেণ পরবীরনিঘাতিনা। 
ন হতো যো মহাবুদ্ধিঃ স হতোঽদ্য শিখণ্ডিনা ॥  6-14-49 (39183) 
তস্মান্নূনং মহাবীর্যাদ্ভার্গবাদ্যুদ্ধদুর্মদাৎ।
তেজোবীর্যবলৈর্যূয়াঞ্শিখণ্ডী দ্রুপদাত্মজঃ ॥ 6-14-50 (39184) 
যঃ শূরং কৃতিনং যুদ্ধে সর্বশস্ত্রবিশারদম্।
পরমাস্ত্রবিদং বীরং জঘান ভগ্তর্ষভম্ ॥ 6-14-51 (39185) 
কে বীরাস্তমমিত্রঘ্নমন্বয়ুঃ শস্ত্রসংসদি ।
শংস মে তদ্যথা চাসীদ্যুদ্ভং ভীষ্মস্য পাণ্ডবৈঃ ॥ 6-14-52 (39186) 
যোষেব হতবীরা মে সেন্ম পুত্রস্য সঞ্জয় ।
অগোপমিব চোদ্ভ্রান্তং গোকুলং তদ্বলং মম ॥ 6-14-53 (39187) 
পৌরুষং সর্বলোকস্য পরং যস্মিন্মহাহবে।
পরাসক্তে চ বস্তস্মিন্কথমাসীন্মনস্তদা ॥ 6-14-54 (39188) 
জীবিতেঽপ্যদ্য সামর্থ্যং কিমিবাস্মাসু সঞ্জয়।
ঘাতয়িৎবা মহাবীর্যং পিতরং লোকধার্মিকম্ ॥ 6-14-55 (39189) 
অগাধে সলিলে মগ্নাং নাবং দৃষ্ট্বেব পারগাঃ ।
ভীষ্মে হতে ভৃশং দুঃখান্মন্যে শোচন্তি পুত্রকাঃ ॥ 6-14-56 (39190) 
অদ্রিসারময়ং নূনং হৃদয়ং মম সঞ্জয়।
যচ্ছ্রুৎবা পুরুষব্যাঘ্রং হতং ভীষ্মং ন দীর্যতে ॥ 6-14-57 (39191) 
যস্মিন্নস্ত্রাণি মেধা চ নীতিশ্চ পুরুষর্ষভে।
অপ্রমেয়াণি দুর্ধর্ষে কথং স নিহতো যুধি ॥ 6-14-58 (39192) 
ন চাস্ত্রেণ ন শৌর্যেণ তপসা মেধয়া ন চ।
ন ধৃত্যা ন পুনস্ত্যাগান্মৃত্যোঃ কশ্চিদ্বিমুচ্যতে ॥ 6-14-59 (39193) 
কালো নূনং মহাবীর্যঃ সর্বলোকদুরত্যযঃ ।
যত্র শান্তনবং ভীষ্মং হতং শংসসি সঞ্জয় ॥ 6-14-60 (39194) 
পুত্রশোকাভিসংতপ্তো মহদ্দুঃখমচিন্তয়ন্ ।
আশংসেঽহং পরং ত্রাণং ভীষ্মাচ্ছান্তনুনন্দনাৎ ॥ 6-14-61 (39195) 
যদাদিত্যমিবাপশ্যৎপতিতং ভ্রুবি সঞ্জয় ।
দুর্যোধনঃ শান্তনবং কিং তদা প্রত্যপদ্মত ॥ 6-14-62 (39196) 
নাহং স্বেষাং পরেষাং বা বুদ্ধ্যা সঞ্জয় চিন্তয়ন্ ।
শেষং কিংচিৎপ্রপশ্যামি প্রত্যনীকে মহীক্ষিতাম্ ॥ 6-14-63 (39197) 
দারুণঃ ক্ষত্রধর্মোঽয়মৃষিভিঃ সংপ্রদর্শিতঃ ।
যত্র শান্তনবং হৎবা রাজ্যমিচ্ছন্তি পাণ্ডবাঃ ॥ 6-14-64 (39198) 
বয়ং বা রাজ্যমিচ্ছামো ঘাতয়িৎবা মহাব্রতম্।
ক্ষত্রধর্মে স্থিতাঃ পার্থা নাপরাধ্যন্তি পুত্রকাঃ ॥ 6-14-65 (39199) 
এতদার্যেণ কর্তব্যং কৃচ্ছ্রাস্বাপৎসু সঞ্জয় ।
পরাক্রমঃ পরাশক্তিস্তত্তু তস্মিন্প্রতিষ্ঠিতম্ ॥ 6-14-66 (39200) 
অনীকানি বিনিঘ্নন্তং হ্রীমন্তমপরাজিতম্ ।
কথং শান্তনবং তাতং পাণ্ডুপুত্রা ন্যবারয়ন্ ॥ 6-14-67 (39201) 
যথায়ুক্তান্যনীকানি কথং যুদ্ধং মহাত্মভিঃ।
কথং বা নিহতো ভীষ্মঃ পিতা সঞ্জয় মে পরৈঃ ॥ 6-14-68 (39202) 
দুর্যোধনশ্চ কর্ণশ্চ শকুনিশ্চাপি সৌবলঃ ।
দুঃশাসনশ্চ কিতবো হতে ভীষ্মে কিমব্রুবন্ ॥ 6-14-69 (39203) 
যচ্ছরীরৈরুপাস্তীর্ণাং নরবারণবাজিনাম্ ।
শরশক্তিমহাখঙ্গতোমরাক্ষাং মহাভয়াম্। 
প্রাবিশন্কিতবা মন্দাঃ সভাং যুদ্ধদুরাসদাম্ ॥  6-14-70 (39204) 
প্রাণদ্যূতে প্রতিভয়ে কেঽদীব্যন্ত নরর্ষভাঃ ।
কে জীয়ন্তে জিতাস্তত্র কৃতলক্ষ্যা নিপাতিতাঃ । 
অন্যে ভীষ্মাচ্চান্তনবাত্তন্মমাচক্ষ্ব সঞ্জয় ॥  6-14-71 (39205) 
ন হি মে শান্তিরস্তীহ শ্রুৎবা দেবব্রতং হতম্।
পিতরং ভীমকর্মাণং ভীষ্মমাহবশোভিনম্ ॥ 6-14-72 (39206) 
আর্তিং মে হৃদয়ে রূঢাং মহতীং পুত্রহানিজাম্।
ৎবং হি মে সর্পিষেবাগ্নিমুদ্দীপয়সি সঞ্জয় ॥ 6-14-73 (39207) 
মহান্তং ভারমুদ্যম্য বিশ্রুতং সার্বলৌকিকম্।
দৃষ্ট্বা বিনিহতং ভীষ্মং মন্যে শোচন্তি পুত্রকাঃ ॥ 6-14-74 (39208) 
শ্রোষ্যামি তানি দুঃখানি দুর্যোধনকৃতান্যহম্ ।
তস্মান্মে সর্বমাচক্ষ্ব যদ্বৃত্তং তত্র সঞ্জয় ॥ 6-14-75 (39209) 
যদ্বৃত্তং তত্র সংগ্রামে মন্দস্যাবুদ্ধিসংভবম্ ।
অপনীতং সুনীতং যত্তন্মমাচক্ষ্ব সঞ্জয় ॥ 6-14-76 (39210) 
যৎকৃতং তত্র সংগ্রামে ভীষ্মেণ জয়মিচ্ছতা ।
তেজোয়ুক্তং কৃতাস্ত্রেণ শংস তচ্চাপ্যশেষতঃ ॥ 6-14-77 (39211) 
যথা তদভবদ্যুদ্ধং কুরুপাণ্ডবসেনয়োঃ ।
ক্রমেণ যেন যস্মিংশ্চ কালে যচ্চ যথাঽভবৎ ॥ ॥ 6-14-78 (39212) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি চতুর্দশোঽধ্যায়ঃ ॥

 -   -  

6-14-1 অস্য ৎবমন্তিকে স্থিৎবা সর্বং দৃষ্টবানসীতি শেষঃ ॥ 6-14-12 প্রচিন্বন্তং পুষ্পবদাদদানম্ ॥ 6-14-13 সমচেষ্টত ম্রিয়মাণপশুবদ্ধস্তপাদবিক্ষেপং কৃতবৎ ॥ 6-14-23 অজুস্ত্যক্তবন্তঃ ॥ 6-14-27 মৌর্বীঘোষেণ স্তনয়িত্নুর্গর্জন্মেঘ ইব । পৃষৎকপৃষতো বাণবিন্দুঃ ॥ 6-14-34 অপাসেধন্ ন্যবারয়ন্ ॥ 6-14-44 প্রোক্ত লোকে খ্যাঢম্ ॥ 6-14-45 সর্বাস্ত্রবিনয়োপেতং সর্বাস্ত্রশিক্ষায়ুক্তম্ ॥ 6-14-54 পরাসক্তে পরলোকপ্রিয়ে ॥




ভীষ্মপর্ব - অধ্যায় 015

॥ শ্রীঃ ॥

6.15. অধ্যায়ঃ 015 

 -   -  

দুর্যোধনেন দুঃশাসনংপ্রতি ভীষ্মরক্ষণাজ্ঞাপনম্ ॥ 1 ॥

 -   -  

6-15-0 (39213) 
সঞ্জয় উবাচ। 6-15-0 (3990) 
ৎবদ্যুক্তোঽয়মনুপ্রশ্নো মহারাজ যথার্হসি।
ন তু দুর্যোধনে দোষমিমমাসঙ্ক্তুমর্হসি ॥ 6-15-1 (39214) 
য আত্মনো দুশ্চরিতাদশুভং প্রাপ্নুয়ান্নরঃ।
এনসা তেন নান্যং স উপাশঙ্কিতুমর্হতি॥ 6-15-2 (39215) 
মহারাজ মনুষ্যেষু নিন্দ্যং যঃ সর্বমাচরেৎ।
স বধ্যঃ সর্বলোকস্য নিন্দিতানি সমাচরন্ ॥ 6-15-3 (39216) 
নিকারো নিকৃতিপ্রজ্ঞৈঃ পাণ্ডবৈস্ৎবৎপ্রতীক্ষয়া ।
অনুভূতঃ সহামাত্যৈঃ ক্ষান্তশ্চ সুচিরং বনে ॥ 6-15-4 (39217) 
হয়ানাং চ গজানাং চ রাজ্ঞাং চামিততেজসাম্।
প্রত্যক্ষং যন্ময়া দৃষ্টং দৃষ্টং যোগবলেন চ ॥ 6-15-5 (39218) 
শৃণু তৎপৃথিবীপাল মা চ শোকে মনঃ কৃথাঃ ।
দিষ্টমেতৎপুরা নূনমিদমেব নরাধিপ ॥ 6-15-6 (39219) 
নমস্কৃৎবা প্রবক্ষ্যামি পারাশর্যায় ধীমতে।
যস্য প্রসাদাদ্দিব্যং তৎপ্রাপ্তং জ্ঞানমনুত্তমম্ ॥ 6-15-7 (39220) 
দৃষ্টিশ্চাতীন্দ্রিয়া রাজন্দূরাচ্ছ্রবণমেব চ ।
পরচিত্তস্য বিজ্ঞানমতীতানাগতস্য চ ॥ 6-15-8 (39221) 
ব্যুত্থিতোৎপত্তিবিজ্ঞানমাকাশে চ গতিঃ শুভা ।
অস্ত্রৈরসঙ্গো যুদ্ধেষু বরদানান্মহাত্মনঃ ॥ 6-15-9 (39222) 
শ্রৃণু মে বিস্তরেণেদং বিচিত্রং পরমাদ্ভুতম্ ।
ভরতানামভূদ্যুদ্ধং যথা তদ্রোমহর্ষণম্ ॥ 6-15-10 (39223) 
তেষ্বনীকেষু যত্তেষু ব্যূঢেষু চ বিধানতঃ ।
দুর্যোধনো মহারাজ দুঃশাসনমথাব্রবীৎ ॥ 6-15-11 (39224) 
দুঃশাসন রথাস্তূর্ণং যুজ্যন্তাং ভীষ্মরক্ষিণঃ।
অনীকানি চ সর্বাণি শীঘ্রং ৎবমনুচোদয় ॥ 6-15-12 (39225) 
অয়ং স মামভিপ্রাপ্তো বর্ষপূগাভিচিন্তিতঃ ।
পাণ্ডবানাং সসৈন্যানাং কুরূণাং চ সমাগমঃ ॥ 6-15-13 (39226) 
নাতঃ কার্যতমং মন্যে রণে ভীষ্মস্য রক্ষণাৎ।
হন্যুদ্গুপ্তো হ্যসৌ পার্থান্সোমকাংশ্চ সসৃঞ্জয়ান্ ॥ 6-15-14 (39227) 
অব্রবীচ্চ বিশুদ্ধাত্মা নাহং হন্যাং শিখণ্ডিনাম্ ।
শ্রূয়তে স্ত্রী হ্যসৌ পূর্বং তস্মাদূর্ত্যো রণে মম ॥ 6-15-15 (39228) 
তস্মাদ্ভীষ্মো রক্ষিতব্যো বিশেষেণেতি মে মতিঃ।
শিখণ্ডিনো বধে যত্তাঃ সর্বে তিষ্ঠন্তু মামকাঃ ॥ 6-15-16 (39229) 
তথা প্রাচ্যাঃ প্রতীচ্যাশ্চ দাক্ষিণাত্যোত্তরাপথাঃ ।
সর্বথাঽস্ত্রেষু কুশলাস্তে রক্ষন্তু পিতামহম্ ॥ 6-15-17 (39230) 
অরক্ষ্যমাণং হি বৃকো হন্যাৎসিংহং মহাবলম্ ।
মা সিংহং জম্বুকেনেব ঘাতয়ামঃ শিখণ্ডিনা ॥ 6-15-18 (39231) 
বামং চক্রং যুধামন্যুরুত্তমৌজাশ্চ দক্ষিণম্।
গোপ্তারৌ ফাল্গুনং প্রাপ্তৌ ফাল্গুনোপি শিখণ্ডিনঃ ।  6-15-19 (39232) 
সংরক্ষ্যমাণঃ পার্থেন ভীষ্মেণ চ বিবর্জিতঃ ।
যথা ন হন্যাদ্গাঙ্গেয়ং দুঃশাসন তথা কুরু ॥ ॥ 6-15-20 (39233) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি পঞ্চদশোঽধ্যায়ঃ ॥

 -   -  

6-15-1 আসঙ্ক্তং আসঞ্জয়িতুম্ ॥ 6-15-2 এনসা পাপেন ॥ 6-15-9 ব্যুত্থিতস্য উচ্ছাস্ত্রবর্তিন উৎপত্তিঃ কারণং তস্য বিজ্ঞানম্ ॥ 6-15-11 ব্যূঢেষু ব্যূহরচনয়া স্থিতেষু ॥




ভীষ্মপর্ব - অধ্যায় 016

॥ শ্রীঃ ॥

6.16. অধ্যায়ঃ 016 

 -   -  

কুরুপাণ্ডবসেনাবর্ণনম্ ॥ 1 ॥

 -   -  

6-16-0 (39234) 
সঞ্জয় উবাচ। 6-16-0 (3991) 
ততো রজন্যাং ব্যুষ্টায়াং শব্দঃ সমভবন্মহান্।
ক্রোশতাং ভূমিপলানাং যুজ্যতাং যুজ্যতামিতি ॥ 6-16-1 (39235) 
শঙ্খদুন্দুভিঘোষৈশ্চ সিংহনাদৈশ্চ ভারত।
হয়হেষিতনাদৈশ্চ রথনেমিস্বনৈস্তথা ॥ 6-16-2 (39236) 
গাজানাং বৃহতাং চৈব যোধানাং চাপি গর্জতাম্।
ক্ষ্বেলিতাস্ফোটিতোৎক্রুষ্টৈস্তুমুলং সর্বতোঽভবৎ ॥ 6-16-3 (39237) 
উদতিষ্ঠন্মহারাজ সর্বং যুক্তমশেষতঃ ।
সূর্যোদয়ে মহৎসৈন্যং কুরুপাণ্ডবসেনয়োঃ ॥ 6-16-4 (39238) 
রাজেন্দ্র তব পুত্রাণাং পাণ্ডবানাং তথৈব চ।
দুষ্প্রধৃষ্যাণি চাস্ত্রাণি সশস্রকবচানি চ ॥ 6-16-5 (39239) 
ততঃ প্রকাশে সৈন্যানি সমদৃশ্যন্ত ভারত।
ৎবদীয়ানাং পরেষাং চ শস্ত্রবন্তি মহান্তি চ ॥ 6-16-6 (39240) 
তত্র নাগা রথাশ্চৈব জাম্বূনদপরিষ্কৃতাঃ।
বিভ্রাজমানা দৃশ্যন্তে মেঘা ইব সবিদ্যুতঃ ॥ 6-16-7 (39241) 
রথানীকান্যদৃশ্যন্ত নগরাণীব ভূরিশঃ ।
অতীব শুশুভে তত্র পিতা তে পূর্ণচন্দ্রবৎ ॥ 6-16-8 (39242) 
ধনুর্ভির্ঋষ্টিভিঃ খঙ্গৈর্গদাভিঃ শক্তিতোমরৈঃ ।
যোধাঃ প্রহরণৈঃ শুভ্রৈস্তেষ্বনীকেষ্ববস্থিতাঃ ॥ 6-16-9 (39243) 
গজাঃ পদাতা রথিনস্তুরগাশ্চ বিশাংপতে ।
ব্যতিষ্ঠন্বাগুরাকারাঃ শতশোঽথ সহস্রশঃ ॥ 6-16-10 (39244) 
ধ্বজা বহুবিধাকারা ব্যদৃশ্যন্ত সমুচ্ছ্রিতাঃ।
স্বেষাং চৈব পরেষাং চ দ্যুতিমন্তঃ সহস্রশঃ ॥ 6-16-11 (39245) 
কাঞ্চনা মণিচিত্রাঙ্গা জ্বলন্ত ইব পাবকাঃ।
অর্চিষ্মন্তো ব্যরোচন্ত গজারোহাঃ সহস্রশঃ ॥ 6-16-12 (39246) 
মহেন্দ্রকেতবঃ শুভ্রা মহেন্দ্রসদনেষ্বিব।
সন্নদ্ধাস্তে প্রবীরাশ্চ দদৃশুর্যুদ্ধকাঙ্ক্ষিণঃ ॥ 6-16-13 (39247) 
উদ্যতৈরায়ুধৈশ্চিত্রাস্তলবদ্ধাঃ কলাপিনঃ ।
ঋষভাক্ষা মনুষ্যেন্দ্রাশ্চমূমুখগতা বভুঃ ॥ 6-16-14 (39248) 
শকুনিঃ সৌবলঃ শল্য আবন্ত্যোঽথ জয়দ্রথঃ ।
বিন্দানুবিন্দৌ কৈকেয়াঃ কাম্ভোজশ্চ সুদক্ষিণঃ ॥ 6-16-15 (39249) 
শ্রুতায়ুধশ্চ কালিঙ্গো জয়ৎসেনশ্চ পার্থিবঃ ।
বৃহদ্বলশ্চ কৌশল্যঃ কৃতবর্মা চ সাৎবতঃ ॥ 6-16-16 (39250) 
দশৈতে পুরুষব্যাঘ্রাঃ শূরাঃ পরিঘবাহবঃ ।
অক্ষৌহিণীনাং পতয়ো যজ্বানো ভূরিদক্ষিণাঃ ॥ 6-16-17 (39251) 
এতে চান্যে চ বহবো দুর্যোধনবশানুগাঃ ।
রাজানো রাজপুত্রাশ্চ নীতিমন্তো মহারথাঃ ॥ 6-16-18 (39252) 
সন্নদ্ধাঃ সমদৃশ্যন স্বেষ্বনীকেষ্ববস্থিতাঃ ।
বদ্ধকৃষ্ণাজিনাঃ সর্বে বলিনো যুদ্ধশালিনঃ ॥ 6-16-19 (39253) 
হৃষ্টা দুর্যোধনস্যার্থে ব্রহ্মলোকায় দীক্ষিতাঃ।
সমর্থা দশ বাহিন্যঃ পরিগৃহ্য ব্যবস্থিতাঃ ॥ 6-16-20 (39254) 
একাদশী ধার্তরাষ্ট্রী কৌরবাণাং মহাচমূঃ ।
অগ্রতঃ সর্বসৈন্যানাং যত্র শান্তনবোঽগ্রণীঃ ॥ 6-16-21 (39255) 
শ্বেতোষ্ণীষং শ্বেতহয়ং শ্বেতবর্মাণমচ্যুতম্ ।
অপশ্যাম মহারাজ ভীষ্মং চন্দ্রমিবোদিতম্ ॥ 6-16-22 (39256) 
হেমতালধ্বজং ভীষ্মং রাজতে স্যন্দতে স্থিতম্ ।
শ্বেতাভ্র ইব তীক্ষ্ণাংশুং দদৃশুঃ কুরুপাণ্ডবাঃ ॥ 6-16-23 (39257) 
দৃষ্ট্বা চমূমুখে ভীষ্মং সমকম্পন্ত পাণ্ডবাঃ ।
সৃঞ্জয়াশ্চ মহেষ্বাসা ধৃষ্টদ্যুম্নপুরোগমাঃ । 
জৃম্ভমাণং মহাসিংহং দৃষ্ট্বা ক্ষুদ্রমৃগা যথা ॥  6-16-24 (39258) 
ধৃষ্টদ্যুম্নমুখাঃ সর্বে সমুদ্বিবিজিরে মুহুঃ ।
একাদশৈতাঃ শ্রীজুষ্টা বাহিন্যস্তব পার্থিব ॥ 6-16-25 (39259) 
পাণ্ডবানাং তথা সপ্ত মহাপুরুষপালিতাঃ ।
উন্মত্তমকরাবর্তৌ মহাগ্রাহসমাকুলৌ ॥ 6-16-26 (39260) 
যুগান্তে সমবেতৌ দ্বৌ দৃশ্যেতে সাগরাবিব ।
নৈব নস্তাদৃশো রাজন্দৃষ্টপূর্বো ন চ শ্রুতঃ । 
অনীকানাং সমেতানাং কৌরবাণাং তথাবিধঃ ॥ ॥  6-16-27 (39261) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি ষোডশোঽধ্যায়ঃ ॥

 -   -  

6-16-4 যুক্তং সন্নদ্ধম্ । অশেষতঃ সর্বপ্রকারৈঃ ॥ 6-16-10 বাগুরাকারাঃ পরেষাং বন্ধনার্থমিত্যর্থঃ ॥ 6-16-14 তলবদ্ধাঃ তলং জ্যাধাতত্রাণং বদ্ধং যৈস্তে । কলাপিনঃ তূণবন্তঃ ॥ 6-16-27 তথাবিধঃ সংমর্দ ইতি শেষঃ ॥




ভীষ্মপর্ব - অধ্যায় 017

॥ শ্রীঃ ॥

6.17. অধ্যায়ঃ 017 

 -   -  

যুদ্ধায় কুরুসেনানির্যাণম্ ॥ 1 ॥

 -   -  

6-17-0 (39262) 
সঞ্জয় উবাচ। 6-17-0 (3992) 
যথা স ভগবান্ব্যাসঃ কৃষ্ণদ্বৈপায়নোঽব্রবীৎ।
তথৈব সহিতাঃ সর্বে সমাজগ্মুর্মহীক্ষিতঃ ॥ 6-17-1 (39263) 
মঘাবিষয়গঃ সোমস্তদ্দিনং প্রত্যপদ্যত।
দীপ্যমানাশ্চ সংপেতুর্দিবি সপ্ত মহগ্রহাঃ ॥ 6-17-2 (39264) 
দ্বিধাভূত ইবাদিত্য উদয়ে প্রত্যদৃশ্যত।
জ্বলন্ত্যা শিখয়া ভূয়ো ভানুমানুদিতো রবিঃ ॥ 6-17-3 (39265) 
ববাশিরে চ দীপ্তায়াং দিশি গোমায়ুবায়সাঃ ।
লিপ্সমানাঃ শরীরাণি মাংসশোণিতভোজনাঃ ॥ 6-17-4 (39266) 
অহন্যহনি পার্থানাং বৃদ্ধঃ কুরুপিতামহঃ ।
ভরদ্বাজাত্মজশ্চৈব প্রাতরুত্থায় সংয়তৌ ॥ 6-17-5 (39267) 
জয়োঽস্তু পাণ্ডুপুত্রাণামিত্যূচতুরিন্দমৌ ।
যুয়ুধাতে তবার্থায় যথা স সময়ঃ কৃতঃ ॥ 6-17-6 (39268) 
সর্বধর্মবিশেষজ্ঞঃ পিতা দেবব্রতস্তব ।
সমানীয় মহীপালানিদং বচনমব্রবীৎ ॥ 6-17-7 (39269) 
ইদং বঃ ক্ষত্রিয়া দ্বারং স্বর্গায়াপাবৃতং মহৎ।
গচ্ছধ্বং তেন শক্রস্য ব্রহ্মণঃ সহলোকতাম্ ॥ 6-17-8 (39270) 
এষ বঃ শাশ্বতঃ পন্থাঃ পূর্বৈঃ পূর্বতরৈঃ কৃতঃ ।
সংভাবয়ধ্বমাত্মানমব্যগ্রমনসো যুধি ॥ 6-17-9 (39271) 
নাভাগোঽথ যয়াতিশ্চ মান্ধাতা নহুষো নৃগঃ ।
সংসিদ্ধাঃ পরমং স্থানং গতাঃ কর্মভিরীদৃশৈঃ ॥ 6-17-10 (39272) 
অধর্মঃ ক্ষত্রিয়স্যৈষ যদ্ব্যাধিমরণং গৃহে ।
যদয়োনিধনং যাতি সোঽস্য ধর্মঃ সনাতনঃ ॥ 6-17-11 (39273) 
এবমুক্তা মহীপালা ভীষ্মেণ ভরতর্ষভ।
নির্যযুঃ স্বান্যনীকানি শোভয়ন্তো রথোত্তমৈঃ ॥ 6-17-12 (39274) 
স তু বৈকর্তনঃ কর্ণঃ সামাত্যঃ সহ বন্ধুভিঃ ।
ন্যাসিতঃ সমরে শস্ত্রং ভীষ্মেণ ভরতর্ষভ ॥ 6-17-13 (39275) 
অপেতকর্ণাঃ পুত্রাস্তে রাজনশ্চৈব তাবকাঃ ।
নির্যযুঃ সিংহনাদেন নাদয়ন্তো দিশো দশ ॥ 6-17-14 (39276) 
শ্বেতৈশ্ছত্রৈঃ পতাকাভির্ধ্বজবারণবাজিভিঃ ।
তান্যনীকানি শোভন্তে গজৈরথ পদাতিভিঃ ॥ 6-17-15 (39277) 
ভেরীপণবশব্দৈশ্চ দুন্দুভীনাং চ নিঃস্বনৈঃ ।
রথনেমিনিনাদৈশ্চ বভূবাকুলিতা মহী ॥ 6-17-16 (39278) 
কাঞ্চনাঙ্গদকেয়ূরৈঃ কার্মুকৈশ্চ মহারথাঃ ।
ভ্রাজমানা ব্যরাজন্ত সাগ্নয়ঃ পর্বতা ইব ॥ 6-17-17 (39279) 
তালেন মহতা ভীষ্মঃ পঞ্চতারেণ কেতুনা ।
বিমলাদিত্যসংকাশস্তস্থৌ কুরুচমূপরি ॥ 6-17-18 (39280) 
যে ৎবদীয়া মহেষ্বাসা রাজানো ভরতর্ষভ ।
অবর্তন্ত যথাদেশং রাজঞ্শান্তনবস্য তে ॥ 6-17-19 (39281) 
স তু গোবাসনঃ শৈব্যঃ সহিতঃ সর্বরাজভিঃ ।
যয়ৌ মাতঙ্গরাজেন রাজার্হেণ পতাকিনা । 
পদ্মবর্ণস্ৎবনীকানাং সর্বেষামগ্রতঃ স্থিতঃ ॥  6-17-20 (39282) 
অশ্বত্থামা যয়ৌ যত্তঃ সিংহলাঙ্গূলকেতুনা ।
শ্রুতায়ুধশ্চিত্রসেনঃ পুরুমিত্রো বিবিংশতিঃ ॥ 6-17-21 (39283) 
শল্যো ভূরিশ্রবাশ্চৈব বিকর্ণশ্চ মহারথঃ ।
এতে সপ্ত মহেষ্বাসা দ্রোণপুত্রপুরোগমাঃ ॥ 6-17-22 (39284) 
স্যন্দনৈর্বরবর্মাণো ভীষ্মস্যাসন্পুরোগমাঃ।
তেষামপি মহোৎসেধাঃ শোভয়ন্তো রথোত্তমান্ ॥ 6-17-23 (39285) 
ভ্রাজমানা ব্যরোচন্ত জাম্বূনদময়া ধ্বজাঃ।
জাম্বূনদময়ী বেদী কমণ্ডলুবিভূষিতা ॥ 6-17-24 (39286) 
কেতুরাচার্যমুখ্যস্য দ্রোণস্য ধনুষা সহ ।
অনেকশতসাহস্রমনীকমনুকর্ষতঃ ॥ 6-17-25 (39287) 
মহান্দুর্যোধনস্যাসীন্নাগো মণিময়ো ধ্বজঃ ।
তস্য পৌরবকালিঙ্গকাম্ভোজাঃ সমুদক্ষিণাঃ ॥ 6-17-26 (39288) 
ক্ষেমধন্বা চ শল্যশ্চ তস্থুঃ প্রমুখতো রথাঃ।
স্যন্দনেন মহার্হেণ কেতুনা বৃষভেণ চ। 
প্রকর্ষন্নেব সেনাগ্নং মাগধস্য কৃপো যয়ৌ ॥  6-17-27 (39289) 
তদঙ্গপতিনাং গুপ্তং কৃপেণ চ মনস্বিনা ।
শারদাম্বুধরপ্রখ্যং প্রাচ্যানাং সুমহদ্বলম্ ॥ 6-17-28 (39290) 
অনীকপ্রমুখে তিষ্ঠন্বরাহেণ মহায়শাঃ।
শুশুভে কেতুমুখ্যেন রাজতেন জয়দ্রথঃ ॥ 6-17-29 (39291) 
শতং রতসহস্রাণাং তস্যাসন্বশবর্তিনঃ।
অষ্টৌ নাগসহস্রাণি সাদিনাময়ুতানি ষট্ ॥ 6-17-30 (39292) 
তৎসিন্ধুপতিনা রাজ্ঞা পালিতং ধ্বজিনীমুখম্।
অনন্তরথনাগাশ্বমশোভত মহদ্বলম্ ॥ 6-17-31 (39293) 
ষষ্ট্যা রথসহস্রৈস্তু নাগানাময়ুতেন চ।
পতিঃ সর্বকলিঙ্গানাং যয়ৌ কেতুমতা সহ ॥ 6-17-32 (39294) 
তস্য পর্বতসংকাশা ব্যরোচন্ত মহাগজাঃ ।
যন্ত্রতোমরতূণীরৈঃ পতাকাভিঃ সুশোভিতাঃ ॥ 6-17-33 (39295) 
শুশুভে কেতুমুখ্যেন পাবকেন কলিঙ্গকঃ।
শ্বেতচ্ছত্রেণ নিষ্কেণ চামরব্যজনেন চ॥ 6-17-34 (39296) 
কেতুমানপি মাতঙ্গং বিচিত্রপরমাঙ্কুশম্।
আস্থিতঃ সমরে রাজন্মেঘস্থ ইব ভানুমান্ ॥ 6-17-35 (39297) 
তেজসা দীপ্যমানস্তু বারণোত্তমমাস্থিতঃ ।
ভগদত্তো যয়ৌ রাজা যথা বজ্রধরস্তথা ॥ 6-17-36 (39298) 
গজস্কন্ধগতাবাস্তাং ভগদত্তেন সংমিতৌ ।
বিন্দানুবিন্দাবাবন্ত্যৌ কেতুমন্তমনুব্রতৌ ॥ 6-17-37 (39299) 
স রথানীকবান্ব্যূহো হস্ত্যঙ্গো নৃপশীর্ষবান্ ।
বাজিপক্ষঃ পতত্যুগ্রঃ প্রহসন্সর্বতোমুখঃ ॥ 6-17-38 (39300) 
দ্রোণেন বিহিতো রাজন্রাজ্ঞা শান্তনবেন চ।
তথৈবাচার্যপুত্রেণ বাহ্লীকেন কৃপেম চ ॥ ॥ 6-17-39 (39301) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি সপ্তদশোঽধ্যায়ঃ ॥

 -   -  

6-17-2 মঘাবিষয়গঃ সোমস্তদ্দিনং প্রত্যপদ্যতেতি। মঘা পিত্র্যাং নক্ষত্রং তস্য বিষয়ো দেশঃ পিতৃলোকস্তদ্গতঃ সোমঃ। কুরুপাণ্ডবয়ুদ্ধারম্ভদিনমুক্তং ভারতসাবিত্র্যাম্-হেমন্তে প্রথমে মাসি শুক্লপক্ষে ত্রয়োদশীম্। প্রবৃত্তং ভারতং যুদ্ধং নক্ষত্রে যমদৈবতে। প্রথমে মার্গশীর্ষে। অত্র ত্রয়োদশীশব্দেন তদ্যুক্তা চতুর্দশ্যেব গ্রাহ্যা। অর্জুনেন হতো ভীষ্মো মাঘমাসেঽসিতাষ্টমীতি। ত্রয়োদশ্যাং তু মধ্যাহ্নে ভারদ্বাজো নিপাতিত ইতি। তত্রৈব যুদ্ধস্য দশমে পঞ্চদশে চাহ্নি তয়োর্ভীষ্মদ্রোণয়োরষ্টমীত্রয়োদশীসংয়োগদর্শনাৎ। অত্র পৌষেতি মাঘশব্দো মকরায়নাভিপ্রায়েণ। তদানীং তৎসংভবাৎ অসিতাষ্টমীতি ছেদঃ। অন্যথা সপ্তমীদ্বাদশ্যোরেব তয়োর্হননং প্রাপ্নোতি। যত্তু অমাবাস্যায়াং দুর্যোধনহননং তত্রৈবোক্তং তত্রাপ্যমাবাস্যাশব্দ ইষ্টিদিনে প্রতিপদ্যেব প্রয়ুক্তো বেদিতব্যঃ। যমদৈবতে ইতি ভরণী ন গ্রাহ্য কিংতু যুগ্মদৈবতং মৃগশীর্ষমেব গ্রাহ্যম্। তস্য হি পূর্বদলং শুক্রদৈবত্যৎবাদাসুরং উত্তরার্থং বুধদৈবত্যৎবাদ্দৈব্যম্। তেন তত্রাসুরাণামুপরমো দেবানামভ্যুদয়শ্চ সিদ্ধ্যতি। কিংচ-চৎবারিংশদহান্যদ্য দ্বে চ মে নিঃসৃতস্য বৈ। পুষ্যেণ সংপ্রয়াতোস্মি শ্রবণে পুনরাগত ইতি যুদ্ধারম্ভাদষ্টাদশেঽহ্নি তীর্থয়াত্রাত আগতস্য বলদেবস্য বচনাৎ শ্রবণে যুদ্ধসমাপ্তির্দৃশ্যতে। ততঃ প্রাচীনেঽষ্টাদশর্ক্ষে মৃগশীর্ষ এব যুদ্ধারম্ভঃ সংভবতি নৎবেকবিংশে ভরণ্যাম্। অষ্টাদশদিনমধ্যে নক্ষত্রত্রয়ক্ষয়স্য কল্পয়িতুময়ুক্তৎবাৎ কার্তিকী কৃত্তিকায়োগানুপাতেন চতুর্দশ্যাং মৃগস্যৈব সংভাবনাচ্চ। এতেন যুদ্ধারম্ভং প্রকৃত্য- মঘাবিষয়গঃ সোমস্তদ্দিনং প্রত্যপদ্যতেতি ভীষ্মপর্বণি সঞ্জয়বাক্যান্মঘায়াং যুদ্ধারম্ভ ইত্যপি নিরস্তম্। বলদেববাক্যবিরুদ্ধৎবাৎ । শব্দার্থস্তু মঘাপদেন তৎসহচরাঃ পিতরো লক্ষ্যন্তে। তেন যুদ্ধে মৃতানাং উত্তমদেহপ্রদানার্থং চন্দ্রস্তদা পিতৃলোকে সন্নিহিতোঽভূদিতি। স্বর্গিণাং দিব্যদেহলাভশ্চন্দ্রাধীন ইতি শাস্ত্রপ্রসিদ্ধেঃ । তথা দ্বাদশ্যাং রাত্রিয়ুদ্ধে চন্দ্রোদয়কালে-ত্রিভাগমাত্রশেষায়াং রাত্রৌ যুদ্ধমবর্ততেত্যুক্তম্ তত্র ত্রিভাগেত্যস্য ত্রিমুহূর্তশেষায়ামিত্যর্থঃ। তথা-অষ্টপঞ্চাশতং রাত্র্যঃ শয়ানস্যাদ্য মে গতাঃ ইতি ভীষ্মবচনং তু-মাঘোঽয়ং সমনু প্রাপ্তঃ- ত্রিভগমাত্রঃ পক্ষোঽয়ং ইতি বাক্যশেষানুসারাৎ। অশতং শতহীনং যথা স্যাত্তথা অষ্টপঞ্চ অষ্টপঞ্চাশদ্রাত্রয়ো ব্যতীতা ইতি ব্যাখ্যেয়ম্। বিলোমশোধনাৎ অষ্টপঞ্চাশদূনং শতং রাত্রয়ো দ্বাচৎবারিংশদ্রাত্রয়ো ব্যতীতা ইত্যর্থঃ। তথাচ পৌষকৃষ্ণাষ্টমীতো মাঘশুক্লপঞ্চম্যাং তাবতী দিনসংখ্যা পূর্যতে পক্ষস্য চ তৃতীয়ো ভাগো গতো ভবতি। ততত্রাপ্যেকতিথিক্ষয়াৎ পঞ্চম্যাঃ দ্বিচৎবারিংশত্তমৎবং জ্ঞেয়ম্। শেষো ভবিতুমর্হতীত্যত্র কার্যশেষো দেহত্যাগাদিরেব শেষো নতু পক্ষশেষ ইতি ব্যাখ্যা জ্ঞেয়া। তত্রায়ং নিষ্কর্ষঃ। কার্তিকশুক্লদ্বাদশ্যাং রেবত্যাং কৃষ্ণপ্রয়াণম্। ততো নিষ্কর্ষঃ। কার্তিকশুক্লদ্বাদশ্যাং রেবত্যাং কৃষ্ণপ্রয়াণম্। ততো মার্গশীর্ষকৃষ্ণপঞ্চম্যাং পুষ্যে সেনয়োর্নির্যাণম্। ততঃ পঞ্চম্যাং উপরি ষষ্ঠীমারভ্য সপ্তদিনানি গণয়িৎবা তদুপর্যষ্টমেঽহ্নি অমাবাস্যা ভবিষ্যতীত্যনেন ত্রয়োদশদিনাত্মকোঽয়ং কৃষ্ণপক্ষো মহোৎপাতজনক ইতি সূচিতম্। ক্ষীণয়োশ্চ তিথ্যোঃ পক্ষান্তরে পুনর্বৃদ্ধ্যা সংখ্যাপূরণেভবতীতি মার্গশীর্ষকৃষ্ণপঞ্চমীমারভ্য পৌষশুক্লপ্রতিপৎ দ্বিচৎবারিংশী তিথির্ভবতীতি বলদেববাক্যোক্তা দিনসংখ্যা নক্ষত্রসংখ্যা চানুগৃহীত ভবতি। যত্তু- সপ্তমাচ্চাপি দিবসাদমাবাক্যা ভবিষ্যতি। সংগ্রাময়োজয়েত্তত্র তাং হ্যাহুঃ শক্রদৈবতাম্। প্রয়াধ্বং বৈ কুরুক্ষেত্রং পুষ্যো দ্যেতি পুনঃপুনরিতি দুর্যোধনবাক্যম্ তত্র সংগ্রামমিত্যনেন সংগ্রামে জয়সাধনং ধারাবন্ধাদিকং তস্যাং যোজয়েদিত্যুক্তম্। শক্রদৈবতামিত্যনেন তস্যাং জ্যেষ্ঠানক্ষত্রয়োগ উচ্যতে। সচ তিথিদ্বয়ক্ষয়াত্তত্রাসংভবন্নপি তত্র তিথিবদেব নক্ষত্রক্ষয়াদ্বা তিথিনক্ষত্রয়োরাদ্যন্তয়োগাদ্বা জ্ঞেয় ইতি সর্বং সমঞ্জসম্। মহাগ্রহাঃ রাহুকেতো রুপগ্রহৎবাৎসপ্তৈব ॥ 6-17-4 ববাশিরে শব্দং কৃতবন্তঃ ॥ 6-17-11 অয়োনিধনং অয়সা শস্ত্রেণ মরণম্ ॥ 6-17-18 তালেন ধ্বজভূতেন ॥ 6-17-20 গোবাসনঃ তদ্দ্রেশ্যঃ ॥ 6-17-29 বরাহেণ কেতুমুখ্যেনেতি সংবন্ধঃ ॥ 6-17-34 নিষ্কেণ কণ্ঠাভরণেন ॥




ভীষ্মপর্ব - অধ্যায় 018

॥ শ্রীঃ ॥

6.18. অধ্যায়ঃ 018 

 -   -  

কুরুসেনাবর্ণনম্ ॥ 1 ॥

 -   -  

6-18-0 (39302) 
সঞ্জয় উবাচ। 6-18-0 (3993) 
ততো মুহূর্তাত্তুমুলঃ শব্দো হৃদয়কম্পনঃ।
অশ্রূয়ত মহারাজ যোধানাং প্রয়ুয়ুৎসতাম্ ॥ 6-18-1 (39303) 
শঙ্খদুন্দুভিঘোষৈশ্চ বারণানাং চ বৃংহিতৈঃ ।
নোমিঘোষৈ রথানাং চ দীর্যতীব বসুন্ধরা ॥ 6-18-2 (39304) 
হয়ানাং হেষমাণানাং যোধানাং চৈব গর্জতাম্।
ক্ষণেনৈব নভো ভূমিঃ শব্দেনাপূরিতং তদা ॥ 6-18-3 (39305) 
পুত্রাণাং তব দুর্ধর্ষ পাণ্ডবানাং তথৈব চ ।
সমকম্পন্ত সৈন্যানি পরস্পরসমাগমে ॥ 6-18-4 (39306) 
তত্র নাগা রথাশ্চৈব জাম্বূনদবিভূষিতাঃ ।
ভ্রাজমানা ব্যদৃশ্যন্ত মেঘা ইব সবিদ্যুতঃ ॥ 6-18-5 (39307) 
ধ্বজা বহুবিধাকারাস্তাবকানাং নরাধিপ ।
কাঞ্চনাঙ্গদিনো রেজুর্জ্বলিতা ইব পাবকাঃ ॥ 6-18-6 (39308) 
স্বেষাং চৈব পরেষাং চ সমদৃশ্যন্ত ভারত।
মহেন্দ্রকেতবঃ শুভ্রা মহেন্দ্রসদনেষ্বিব ॥ 6-18-7 (39309) 
কাঞ্চনৈঃ কবচৈর্বীরা জ্বলনার্কসমপ্রভৈঃ।
সন্নদ্ধাঃ সমদৃশ্যন্ত জ্বলনার্কসমপ্রভাঃ ॥ 6-18-8 (39310) 
কুরুয়োধবরা রাজন্বিচিত্রায়ুধকার্মুকাঃ ।
উদ্যতৈরায়ুথৈশ্চিত্রৈস্তলবদ্ধাঃ পতাকিনঃ ॥ 6-18-9 (39311) 
ঋষভাক্ষা মহেষ্বাসাশ্চমূমুখগতা বভুঃ ।
পৃষ্ঠগোপাস্তু ভীষ্মস্য পুত্রাস্তব নরাধিপ । 
দুঃশাসনো দুর্বিষহো দুর্মুখো দুঃসহস্তথা ॥  6-18-10 (39312) 
বিবিংশতিশ্চিত্রসেনো বিকর্ণশ্চ মহারথঃ ।
সত্যব্রতঃ পুরুমিত্রো জয়ো ভূরিশ্রবাঃ শলঃ ॥ 6-18-11 (39313) 
রথা বিংশতিসাহস্রাস্তথৈষামনুয়ায়িনঃ।
অভীষাহাঃ শূরসেনাঃ শিবয়োঽথ বসাতয়ঃ ॥ 6-18-12 (39314) 
শাল্বা মৎস্যাস্তথাম্বষ্ঠাস্ত্রৈগর্তাঃ কেকয়াস্তথা।
সৌবীরাঃ কৈতবাঃ প্রাচ্যাঃ প্রতীচ্যেদীচ্যবাসিনঃ ॥ 6-18-13 (39315) 
দ্বাদশৈতে জনপদাঃ সর্বে শূরাস্তনুত্যজঃ ।
মহতা রথবংশেন তে ররক্ষুঃ পিতামহম্ ॥ 6-18-14 (39316) 
অনীকং দশসাহস্রং কুঞ্জরাণাং তরস্বিনাম্ ।
মাগধো যত্র নৃপতিস্তদ্রথানীকমন্বয়াৎ ॥ 6-18-15 (39317) 
রথানাং চক্ররক্ষাশ্চ পাদরক্ষাশ্চ দন্তিনাম্।
অভবন্বাহিনীমধ্যে শতানাময়ুতানি ষট্ ॥ 6-18-16 (39318) 
পাদাতাশ্চাগ্রতো গচ্ছন্ধনুশ্চর্মাসিপাণয়ঃ ।
অনেকশতসাহস্রা নখরপ্রাসয়োধিনঃ ॥ 6-18-17 (39319) 
অক্ষৌহিণ্যো দশৈকা চ তব পুত্রস্য ভারত।
অদৃশ্যত মহারাজ গঙ্গেব যমুনান্তরা ॥ ॥ 6-18-18 (39320) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি অষ্টাদশোঽধ্যায়ঃ ॥

 -   -  

6-18-16 শতানাগয়ুতানি ষট্ ষট্শতান্যযুতগুণানি। ষষ্টিলক্ষাণীতি যাবৎ ॥




ভীষ্মপর্ব - অধ্যায় 019

॥ শ্রীঃ ॥

6.19. অধ্যায়ঃ 019 

 -   -  

যুদ্ধায় পাণ্ডবসেনানির্যাণম্ ॥ 1 ॥

 -   -  

6-19-0 (39321) 
ধৃতরাষ্ট্র উবাচ। 6-19-0 (3994) 
অর্ক্ষাংহিণীং দশৈকাং চ ব্যূঢাং দৃষ্ট্বা যুধিষ্ঠিরঃ।
কথমল্পেন সৈন্যেন প্রত্যব্যূহত পাণ্ডবঃ ॥ 6-19-1 (39322) 
যো বেদ মানুষং ব্যূহং দৈবং গান্ধর্বমাসুরম্ ।
কথং ভীষ্মং স কৌন্তেয়ঃ প্রত্যযূহত সঞ্জয় ॥ 6-19-2 (39323) 
সঞ্জয় উবাচ। 6-19-3 (3995) 
ধার্তরাষ্ট্রাণ্যনীকানি দৃষ্ট্বা ব্যূঢানি পাণ্ডবঃ।
অভ্যভাষত ধর্মাত্মা ধর্মরাজো ধনঞ্জয়ম্ ॥ 6-19-3 (39324) 
মহর্ষের্বচনাত্তাত বেদয়ন্তি বৃহস্পতেঃ ।
সংহতান্যোধয়েদল্পান্কামং বিস্তারয়েদ্বহূন্ ॥ 6-19-4 (39325) 
সূচীমুখমনীকং স্যাদল্পানাং বহুভিঃ সহ।
অস্মাকং চ তথা সৈন্যমল্পীয়ঃ সুতরাং পরৈঃ ॥ 6-19-5 (39326) 
এতদ্বচনমাজ্ঞায় মহর্ষের্ব্যূহ পাণ্ডব ।
এতচ্ছ্রুৎবা ধর্মরাজং প্রত্যভাষত পাণ্ডবঃ॥ 6-19-6 (39327) 
এষ ব্যূহামি তে ব্যূহং রাজসত্তম দুর্জয়ম্।
অচলং নাম বজ্রাখ্যং বিহিতং বজ্রপাণিনা ॥ 6-19-7 (39328) 
যঃ স বাত ইবোদ্ভূতঃ সমরে দুঃসহঃ পরৈঃ।
স নঃ পুরো যোৎসয়তে বৈ ভীমঃ প্রহরতাং বরঃ ॥ 6-19-8 (39329) 
তেজাংসি রিপুসৈন্যানাং মৃদ্গন্পুরুষসত্তমঃ।
অগ্নেঽগ্রণীর্যোৎস্যতি নো যুদ্ধোপায়বিচক্ষণঃ ॥ 6-19-9 (39330) 
যং দৃষ্ট্বা কুরবঃ সর্বে দুর্যোধনপুরোগমাঃ।
নিবর্তিষ্যন্তি সংত্রস্তাঃ সিংহং ক্ষুদ্রমৃগা যথা ॥ 6-19-10 (39331) 
তং সর্বে সংশ্রয়িষ্যামঃ প্রাকারমকুতোভয়াঃ ।
ভীমং প্রহরতাং শ্রেষ্ঠং দেবারাজমিবামরাঃ ॥ 6-19-11 (39332) 
ন হি সোঽস্তি পুমাঁল্লোকে যঃ সংক্রুদ্ধং বৃকোদরম্।
দ্রষ্টুমত্যুগ্রকর্মাণং বিষহেত নরর্ষভম্ ॥ 6-19-12 (39333) 
ভীমসেনো গদাং বিভ্রদ্বজ্রসারময়ীং দৃঢাম্ ।
চরন্বেগেন মহতা সমুদ্রমপি শোষয়েৎ ॥ 6-19-13 (39334) 
ভীমসেনং তদা রাজন্দর্শয়স্ব মহাবলম্ ।
কেকয়া ধৃষ্টকেতুশ্চ চেকিতানশ্চ বীর্যবান্ ॥ 6-19-14 (39335) 
এতে গচ্ছন্তু সামাত্যাঃ প্রকর্ষন্তো জনাধিপ ।
ধৃতরাষ্ট্রস্য দায়াদানিতি বীভৎসুরব্রবীৎ ॥ 6-19-15 (39336) 
ব্রুবাণং তু তথা পার্থং সর্বসৈন্যানি ভারত ।
অপূজয়ংস্তদা বাগ্ভিরনুকূলাভিরাহবে ॥ 6-19-16 (39337) 
এবমুক্ৎবা মহাবাহুস্তথা চক্রে ধনঞ্জয়ঃ।
ব্যূহ্য তানি বলান্যাশু প্রয়যৌ ফল্গুনস্তথা ॥ 6-19-17 (39338) 
সংপ্রয়াতান্কুরূন্দৃষ্ট্বা পাণ্ডংবানাং মহাচমূঃ।
গঙ্গেব পূর্ণা স্তিমিতা স্পন্দমানা ব্যদৃশ্যত ॥ 6-19-18 (39339) 
ভীমসেনোঽগ্রণীস্তেষাং ধৃষ্টদ্যুম্নশ্চ বীর্যবান্ ।
নকুলঃ সহদেবশ্চ ধৃষ্টকেতুশ্চ পার্থিবঃ ॥ 6-19-19 (39340) 
বিরাটশ্চ ততঃ পশ্চাদ্রাজাথাক্ষৌহিণীবৃতঃ ।
ভ্রাতৃভিঃ সহ পুত্রৈশ্চ সোঽভ্যরক্ষত পৃষ্ঠতঃ ॥ 6-19-20 (39341) 
চক্ররক্ষৌ তু ভীমস্য মাদ্রীপুত্রৌ মহাদ্যুতী।
দ্রৌপদেয়াঃ সসৌভদ্রাঃ পৃষ্ঠগোপাস্তরস্বিনঃ ॥ 6-19-21 (39342) 
ধৃষ্টদ্যুম্নশ্চ পাঞ্চাল্যস্তেষাং গোপ্তা মহারথঃ ।
সহিতঃ পৃতনাশূরৈঃ রথমুখ্যৈঃ প্রভদ্রকৈঃ ॥ 6-19-22 (39343) 
শিখণ্ডী তু ততঃ পশ্চাদর্জুনেনাভিরক্ষিতঃ।
যত্তো ভীষ্মবিনাশায় প্রয়যৌ ভরতর্ষভ ॥ 6-19-23 (39344) 
পৃষ্ঠতোঽপ্যর্জুনস্যাসীদ্যুয়ুধানো মহাবলঃ ।
চক্ররক্ষৌ তু পাঞ্চাল্যৌ যুধামন্যূত্তমোজসৌ ॥ 6-19-24 (39345) 
রাজা তু মধ্যমানীকে কুন্তীপুত্রো যুধিষ্ঠিরঃ ।
বৃহদ্ভীঃ কুঞ্জরৈর্মত্তৈশ্চলদ্ভিরচলৈরিব ॥ 6-19-25 (39346) 
অক্ষৌহিণ্যাথ পাঞ্চাল্যো যজ্ঞসেনো মহামনাঃ ।
বিরাটমন্বয়াৎপশ্চাৎপাণ্ডবার্থং পরাক্রমী ॥ 6-19-27তেষামাদিত্যচন্দ্রাভাঃ কনকোত্তমভূষণাঃ ।
নানাচিহ্নধরা রাজন্রথেষ্বাসন্মহাধ্বজাঃ ॥  6-19-26 (39347) 
সমুৎসার্য ততঃ পশ্চাদ্ধৃষ্টদ্যুম্নো মহারথঃ ।
ভ্রাতৃভিঃ সহপুত্রৈশ্চ সোঽভ্যরক্ষদ্যুধিষ্ঠিরম্ ॥ 6-19-28 (39348) 
ৎবদীয়ানাং পরেষাং চ রথেষু বিপুলান্ধ্বজান্।
অভিভূয়ার্জুনস্যৈকো রথে তস্থৌ মহাকপিঃ ॥ 6-19-29 (39349) 
পদাতাস্ৎবগ্রতোঽগচ্ছন্নসিশক্ত্যৃষ্টিপাণয়ঃ।
অনেকশতসাহস্রা ভীমসেনস্য রক্ষিণঃ ॥ 6-19-30 (39350) 
বারণা দশসাহস্রাঃ প্রভিন্নকরটামুখাঃ ।
শূরা হেমময়ৈর্জালৈর্দীপ্যমানা ইবাচলাঃ ॥ 6-19-31 (39351) 
ক্ষরন্ত ইব জীমূতা মহার্হাঃ পদ্মগন্ধিনঃ।
রাজানমন্বয়ুঃ যশ্চাজ্জীমূতা ইব বার্ষিকাঃ ॥ 6-19-32 (39352) 
ভীমসেনো গদাং ভীমাং প্রকর্ষন্পরিঘোপমাম্।
প্রচকর্ষ মহাসৈন্যং দুরাধর্ষো মহামনাঃ ॥ 6-19-33 (39353) 
তমর্কমিব দুষ্প্রেক্ষ্যং তপন্তমিব বাহিনীম্ ।
ন শেকুঃ সর্বয়োধাস্তে প্রতিবীক্ষিতুমন্তিকে ॥ 6-19-34 (39354) 
বজ্রো নামৈষ স ব্যূহো নির্ভয়ঃ সর্বতোমুখঃ।
চাপবিদ্যুদ্ধ্বজো ঘোরো গুপ্তো গাণ্ডীবধন্বনা ॥ 6-19-35 (39355) 
যং প্রতিব্যূহয়্ তিষ্ঠন্তি পাণ্ডবাস্তব বাহিনীম্ ।
অজেয়ো মানুষে লোকে পাণ্ডবৈরভিরক্ষিতঃ ॥ 6-19-36 (39356) 
সংধ্যাং তিষ্ঠৎসু সৈন্যেষু সূর্যস্যোদয়নং প্রতি।
প্রববৌ পৃষ্ঠতো বায়ুর্নিরভ্রে স্তনয়িত্নুমান্ ॥ 6-19-37 (39357) 
বিষ্বগ্বাতাশ্চ বিববুর্নীচৈঃ শর্করকর্ষিণঃ ।
রজশ্চোদ্ধূয়ত মহত্তম আচ্ছাদয়ঞ্জগৎ ॥ 6-19-38 (39358) 
পপাত মহতী চোল্কা প্রাঙ্ভুখী ভরতর্ষভ ।
উদ্যন্তং সূর্যমাহত্য ব্যশীর্যত মহাস্বনা ॥ 6-19-39 (39359) 
অথ সংনহ্যমানেষু সৈন্যেষু ভরতর্ষভ ।
নিষ্প্রভোঽভ্যুদ্যযৌ সূর্যঃ সঘোষং ভূশ্চচাল চ ॥ 6-19-40 (39360) 
ব্যশীর্যত সনাদা চ ভূস্তদা ভরতর্ষভ ।
নির্ঘাতা বহবো রাজন্দিক্ষু সর্বাসু চাভবন্ । 
প্রাদুরাসীদ্রজস্তীব্রং ন প্রাজ্ঞায়ত কিংচন ॥  6-19-41 (39361) 
ধ্বজানাং ধূয়মানানাং সহসা মাতরিশ্বনা ।
কিঙ্কিণীজালবদ্ধানাং কাঞ্চনস্রগ্বরাম্বরৈঃ ॥ 6-19-42 (39362) 
মহতাং সপতাকানামাদিত্যসমতেজসাম্ ।
সর্বং ঝণঝণীভূতমাসীত্তালবনেষ্বিব ॥ 6-19-43 (39363) 
এবং তে পুরুষব্যাঘ্রাঃ পাণ্ডবা যুদ্ধনন্দিনঃ ।
ব্যবস্থিতাঃ প্রতিব্যূহ্য তব পুত্রস্য বাহিনীম্ ॥ 6-19-44 (39364) 
গ্রসন্ত ইব মঞ্জানো যোধানাং ভরতর্ষভ ।
দৃষ্ট্বাগ্রতো ভীমসেনং গদাপাণিমবস্থিতম্ ॥ ॥ 6-19-45 (39365) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি একোনবিংশোঽধ্যায়ঃ ॥

 -   -  

6-19-4 সংহতানিতি। অল্পৈঃ সংহত্যৈব যোদ্ধব্যম্। বহুভিস্তু বিশকলিতৈরপি যোদ্ধুং শক্যমিত্যর্থঃ ॥ 6-19-6 ব্যূহ ব্যূহং কুরু ॥ 6-19-18 স্পন্দমানা কিংচিঞ্চলন্তী ॥ 6-19-31 বারণা রাজনমন্বয়ুরিতি সংবন্ধঃ । অচলাঃ নিষ্কম্ভাঃ ॥ 6-19-32 জীমূতঃ পর্বতাঃ ॥ 6-19-39 আহত্য আস্ফাল্য ॥ 6-19-45 মজ্জান ইতি। নোঽস্মাকং যোধামঞ্নাঃ ধাতুবিশেষান্ গ্রসন্ত ইবেতি যোজ্যম্। ভীমসেনং দৃষ্ট্বা বস্থিতা ইতি সংবন্ধঃ ॥




ভীষ্মপর্ব - অধ্যায় 020

॥ শ্রীঃ ॥

6.20. অধ্যায়ঃ 020 

 -   -  

কুরুসেনাগমনপ্রকারবর্ণনম্ ॥ 1 ॥

 -   -  

< ="-6-20-1"
="-6-20-1">ধৃতরাষ্ট্র উবাচ।

সূর্যোদয়ে সঞ্জয় কে নু পূর্বং
যুয়ুৎসবো হৃষ্যমাণা ইবাসন্। 
মামকা বা ভীষ্মনেত্রাঃ সমীপে
পাণ্ডবা বা ভীমনেত্রাস্তদানীম্ ॥  6-20-1 (39366) 
কেষাং জঘন্যৌ সমসূর্যৌ সবায়ূ
কেষাং সেনাং শ্বাপদাশ্চাভষন্ত । 
কেষাং যূনাং মুখবর্ণাঃ প্রসন্নাঃ
সর্বং হ্যেতদ্ব্রূহি তত্ৎবং যথাবৎ ॥  6-20-2 (39367) 
সঞ্জয় উবাচ। 6-20-3 (3996) 
উভে সেনে তুল্যমিবোপয়াতে
উভে ব্যূহে হৃষ্টরূপে নরেন্দ্র। 
উভে চিত্রে বনরাজিপ্রকাশে
তথৈবোভে নাগরথাশ্বপূর্ণে॥  6-20-3 (39368) 
উভে সেনে বৃহত্যৌ ভীমরূপে
তথৈবোভে ভারত দুর্বিষহ্যে । 
তথৈবোভে স্বর্গজয়ায় সৃষ্টে
তথৈবোভে সৎপুরুষোপজুষ্টে ॥  6-20-4 (39369) 
পশ্চান্মুখাঃ কুরবো ধার্তরাষ্ট্রাঃ
স্থিতাঃ পার্থাঃ প্রাঙ্মুখা যোৎস্যমানাঃ । 
দৈত্যেন্দ্রসেনেব চ কৌরবাণাং
দেবেন্দ্রসেনেব চ পাণ্ডবানাম্ ॥  6-20-5 (39370) 
শীতো বায়ুঃ পৃষ্ঠতঃ পাণ্ডবানাং
ধার্তরাষ্ট্রাঞ্শ্বাপদা ব্যাহরন্ত । 
গজেন্দ্রাণাং মদগন্ধাংশ্চ তীব্রা-
ন্ন সেহিরে তব পুত্রস্য নাগাঃ ॥  6-20-6 (39371) 
দুর্যোধনো হস্তিনং পদ্মবর্ণং
সুবর্ণকক্ষং জালবন্তং প্রভিন্নম্ । 
সমাস্থিতো মধ্যগতঃ কুরূণাং
সংস্তূয়মানো বন্দিভির্মাগধৈশ্চ ॥  6-20-7 (39372) 
চন্দ্রপ্রভং শ্বেতমথাতপত্রং
সৌবর্ণস্রগ্ভ্রাজতি চোত্তমাঙ্গে । 
তং সর্বতঃ শকুনিঃ পার্বতীয়ৈঃ
সার্ধং গান্ধারৈর্যাতি গান্ধাররাজঃ ॥  6-20-8 (39373) 
ভীষ্মোঽগ্রতঃ সর্বসৈন্যস্য বৃদ্ধঃ
শ্বেতচ্ছত্রঃ শ্বেতধনুঃ সখঙ্গঃ । 
শ্বেতোষ্ণীষঃ পাণ্ডুরেণ ধ্বজেন
শ্বেতৈরশ্বৈঃ শ্বেতশৈলপ্রকাশৈঃ ॥  6-20-9 (39374) 
তস্য সৈন্যে ধার্তরাষ্ট্রাশ্চ সর্বে
বাহ্লীকানামেকদেশঃ শলশ্চ। 
যে চাম্বষ্ঠাঃ ক্ষত্রিয়া যে চ সিন্ধো-
স্তথা সৌবীরাঃ পঞ্চনদাশ্চ শূরাঃ ॥  6-20-10 (39375) 
শোণৈর্হয়ৈ রুক্মরথো মহাত্মা
দ্রোণো ধনুষ্পাণিরদীনসৎবঃ । 
আপ্তো গুরুঃ প্রথিতঃ সর্বরাজ্ঞাং
পশ্চাচ্চমূমিন্দ্র ইবাভিয়াতি ॥  6-20-11 (39376) 
বার্ধক্ষত্রিঃ সর্বসৈন্যস্য মধ্যে
ভূরিশ্রবাঃ পুরুমিত্রো জয়শ্চ। 
সাল্বা মৎস্যাঃ কেকয়াশ্চেতি সর্বে
গজানীকৈর্ভ্রাতরো যোৎস্যমানাঃ ॥  6-20-12 (39377) 
শারদ্বতশ্চোত্তরধূর্মহাত্মা
মহেষ্বাসো গৌতমশ্চিত্রয়োধী। 
শকৈঃ কিরাতৈর্যবনৈঃ পহ্লবৈশ্চ
সার্ধং চমূমুত্তরতোঽভিয়াতি॥  6-20-13 (39378) 
মহারথৈর্বষ্ণিভোজৈঃ সুগুপ্তং
সুরাষ্ট্রকৈর্বিদিতৈরাত্তশস্ত্রৈঃ । 
বৃহদ্বলং কৃতবর্মাভিগুপ্তং
বলং ৎবদীয়ং দক্ষিণেনাভিয়াতি ॥  6-20-14 (39379) 
সংশপ্তকানাময়ুতং রথানাং
মৃত্যুর্জয়ো বার্জুনস্যেতি সৃষ্টাঃ। 
যেনার্জুনস্তেন রাজন্কৃতাস্ত্রাঃ
প্রয়াতারস্তে ত্রিগর্তাশ্চ শূরাঃ ॥  6-20-15 (39380) 
সাগ্রং শতসহস্রং তু নাগানাং তব ভারত ।
নাগেনাগে রথশতং শতমশ্বা রথেরথে ॥ 6-20-16 (39381) 
অশ্বেঽশ্বে দশ ধানুষ্কা ধানুষ্কে শত চর্মিণঃ।
এবং ব্যূঢান্যনীকানি ভীষ্মেণ তব ভারত ॥ 6-20-17 (39382) 
সংব্যূহ্য মানুষং ব্যূহং দৈবং গান্ধর্বমাসুরম্।
দিবসেদিবসে প্রাপ্তে ভীষ্মঃ শান্তনবোঽগ্রণীঃ ॥ 6-20-18 (39383) 
মহারথৌঘবিপুলঃ সমুদ্র ইব ঘোষবান্।
ভীষ্মেণ ধার্তরাষ্ট্রাণাং ব্যূহঃ প্রত্যঙ্মুখো যুধি ॥ 6-20-19 (39384) 
অনন্তরূপা ধ্বজিনী নরেন্দ্র
ভীমা ৎবদীয়া ন তু পাণ্ডবানাম্। 
তাং চৈব মন্যে বৃহতীং দুষ্প্রঘর্ষাং
যস্যা নেতা কেশবশ্চার্জুনশ্চ ॥ ॥  6-20-20 (39385) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি বিংশোঽধ্যায়ঃ ॥

 -   -  

6-20-1 ভীষ্মো নেত্রঃ নেতা যেষাং তে ভীষ্মনেত্রাঃ ॥ 6-20-15 যেন যত্র। তেন তত্র ॥ 6-20-20 অনন্তরূপা বহ্বী ৎবদীয়া নতু পাণ্ডবানাং সেনা বহ্বী। তথাপি তাং বৃহতীমেব মন্যে ইতি সংবন্ধঃ ॥




ভীষ্মপর্ব - অধ্যায় 021

॥ শ্রীঃ ॥

6.21. অধ্যায়ঃ 021 

 -   -  

পরসেনাদর্শনচকিতং যুধিষ্ঠিরং প্রত্যর্জুনেন সয়ুক্তিনিরূপণং সমাশ্বাসনম্ ॥ 1 ॥

 -   -  

6-21-0 (39386) 
সঞ্জয় উবাচ। 6-21-0 (3997) 
বৃহতীং ধার্তরাষ্ট্রস্য সেনাং দৃষ্ট্বা সমুদ্যতাম্।
বিষাদমগমদ্রাজা কুন্তীপুত্রো যুধিষ্ঠিরঃ ॥ 6-21-1 (39387) 
ব্যূহং ভীষ্মেণ চাভেদ্যং কল্পিতং প্রেক্ষ্য পাণ্ডবঃ।
অভেদ্যমিব সংপ্রেক্ষ্য বিবর্ণোঽর্জুনমব্রবীৎ ॥ 6-21-2 (39388) 
ধনঞ্জয় কথং শক্যমস্মাভির্যোদ্ধুমাহবে ।
ধার্তরাষ্ট্রৈর্মহাবাহো যেষাং যোদ্ধা পিতামহঃ ॥ 6-21-3 (39389) 
অক্ষোভ্যোঽয়মভেদ্যশ্চ ভীষ্মেণামিত্রকর্ষিণা ।
কল্পিতঃ শাস্ত্রদৃষ্টেন বিধিনা ভূরিবর্চসা ॥ 6-21-4 (39390) 
তে বয়ং সংশয়্নং প্রাপ্তাঃ সসৈন্যাঃ শত্রুকর্ষণ ।
কথমস্মান্মহাব্যূহাদুত্থানং নো ভবিষ্যতি ॥ 6-21-5 (39391) 
অথার্জুনোঽব্রবীৎপার্থং যুধিষ্ঠিরমমিত্রহা ।
বিষণ্ণমিব সংপ্রেক্ষ্য তব রাজন্ননীকিনীম্ ॥ 6-21-6 (39392) 
প্রজ্ঞয়াভ্যধিকাঞ্শূরান্গুণয়ুক্তান্বহূনপি ।
জয়ন্ত্যল্পতরা যেন তন্নিবোধ বিশাংপতে ॥ 6-21-7 (39393) 
তত্র তে কারণং রাজন্প্রবক্ষ্যাম্যনসূয়বে ।
নারদস্তমৃষির্বেদ ভীষ্মদ্রোণৌ চ পাণ্ডব ॥ 6-21-8 (39394) 
এনমেবার্থমাশ্রিত্য যুদ্ধে দেবাসুরেঽব্রবীৎ।
পিতামহঃ কিল পুরা মহেন্দ্রাদীন্দিবৌকসঃ ॥ 6-21-9 (39395) 
ন তথা বলবীর্যাভ্যাং জয়ন্তি বিজিগীষবঃ ।
যথা সত্যানৃশংস্যাভ্যাং ধর্মেণৈবোদ্যমেন চ ॥ 6-21-10 (39396) 
ৎবক্ৎবাঽধর্মং তথা সর্বে ধর্মং চোত্তমমাস্থিতাঃ ।
যুধ্যধ্বমতহংকারা যতো ধর্মস্ততো জয়ঃ ॥ 6-21-11 (39397) 
এবং রাজন্বিজানীহি ধ্রুবোঽস্মাকং রণে জয়ঃ।
যথা তু নারদঃ প্রাহ যতঃ কৃষ্ণস্ততো জয়ঃ ॥ 6-21-12 (39398) 
গুণভূতো জয়ঃ কৃষ্ণে পৃষ্ঠতোঽভ্যেতি মাধবম্ ।
তদ্যথা বিজয়শ্চাস্য সন্নতিশ্চাপরো গুণঃ ॥ 6-21-13 (39399) 
অনন্ততেজা গোবিন্দঃ শত্রুপূগেষু নির্ব্যথঃ।
পুরুষঃ সনাতনময়ো যতঃ কৃষ্ণস্ততো জয়ঃ ॥ 6-21-14 (39400) 
পুরা হ্যেষ হরির্ভূৎবা বিকুণ্ঠোঽকুণ্ঠসায়কঃ।
সুরাসুরানবস্ফূর্জন্নব্রবীৎকে জয়ন্ৎবিতি ॥ 6-21-15 (39401) 
অনু কৃষ্ণং জয়েমেতি যৈরুক্তং তত্র তৈর্জিতম্ ।
তৎপ্রসাদাদ্ধি ত্রৈলোক্যং প্রাপ্তং শক্রাদিভিঃ সুরৈঃ ॥ 6-21-16 (39402) 
তস্য তে ন ব্যথাং কাংচিদিহ পশ্যামি ভারত ।
যস্য তে যজমাশাস্তে বিশ্বভুক্ ত্রিদিবেশ্বরঃ ॥ ॥ 6-21-17 (39403) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি একবিংশোঽধ্যায়ঃ ॥

 -   -  

6-21-13 গুণভূতো দাসভূতঃ ॥ 6-21-15 অকুণ্ঠসায়কঃ অপ্রতিহতায়ুধঃ ॥




ভীষ্মপর্ব - অধ্যায় 022

॥ শ্রীঃ ॥

6.22. অধ্যায়ঃ 022 

 -   -  

যুধিষ্ঠিরাদীনাং যুদ্ধায় নির্গমঃ ॥ 1 ॥

 -   -  

< ="-6-22-1"
="-6-22-1">সঞ্জয় উবাচ।

ততো যুধিষ্ঠিরো রাজা স্বাং সেনাং সমচোদয়ৎ ।
প্রতিব্যূহন্ননীকানি ভীষ্মস্য ভরতর্ষভ ॥ 6-22-1 (39404) 
যথোদ্দিষ্টান্যনীকানি প্রত্যব্যূহন্ত পাণ্ডবাঃক ।
স্বর্গং পরমমিচ্ছন্তঃ সুয়ুদ্ধেন কুরূদ্বহাঃ ॥ 6-22-2 (39405) 
মধ্যে শিখণ্ডিনোঽনীকং রক্ষিতং সব্যসাচিনা ।
ধৃষ্টদ্যুম্নশ্চরন্নগ্রে ভীমসেনেন পালিতঃ ॥ 6-22-3 (39406) 
অনীকং দক্ষিণং রাজন্যুয়ুধানেন পালিতম্ ।
শ্রীমতা সাৎবতাগ্র্যেণ শক্রেণেব ধনুষ্মতা ॥ 6-22-4 (39407) 
মহেন্দ্রয়ানপ্রতিমং রথং তু
সোপস্করং হাটকরত্নচিত্রম্। 
যুধিষ্ঠিরঃ কাঞ্চনভাণ্ডয়োক্রং
সমাস্থিতো নাগবলস্য মধ্যে ॥  6-22-5 (39408) 
সমুচ্ছ্রিতং দন্তশলাকমস্য
সুপাণ্ডুরং ছত্রমতীব ভাতি। 
প্রদক্ষিণং চৈনমুপাচরন্ত
মহর্ষয়ঃ সংস্তুতিভির্মহেন্দ্রম্ ॥  6-22-6 (39409) 
পুরোহিতাঃ শত্রুবধং বদন্তো
ব্রহ্মর্ষিসিদ্ধাঃ শ্রুতবন্ত এনম্ । 
জপ্যৈশ্চ মন্ত্রৈশ্চ মহৌষধীভিঃ
সমন্ততঃ স্বস্ত্যযনং ব্রুবন্তঃ ॥  6-22-7 (39410) 
ততঃ স বস্ত্রাণি তথৈব গাশ্চ
ফলানি পুষ্পাণি তথৈব নিষ্কান্ । 
কুরূত্তমো ব্রাহ্মণসান্মহাত্মা
কুর্বন্যযৌ শক্র ইবামরেশঃ ॥  6-22-8 (39411) 
সহস্রসূর্যঃ শতকিঙ্কিণীকঃ
পরার্ধ্যজাম্বূনদহেমচিত্রঃ। 
রথোঽর্জুনস্যাগ্নিরিবার্চিমালী
বিভ্রাজতে শ্বেতহয়ঃ সুচক্রঃ ॥  6-22-9 (39412) 
তমাস্থিতঃ কেশবসংগৃহীতং
কপিধ্বজো গাণ্ডিববাণপাণিঃ। 
ধনুর্ধরো যস্য সমঃ পৃথিব্যাং
ন বিদ্যতে নো ভবিতা কদাচিৎ ॥  6-22-10 (39413) 
উদ্ধর্তয়িষ্যংস্তব পুত্রসেনা-
মতীব রৌদ্রং স বিভর্তি রূপম্ । 
অনায়ুধো যঃ সুভুজো ভুজাভ্যাং
নরাশ্বনাগান্যুধি ভস্ম কুর্যাৎ॥  6-22-11 (39414) 
স ভীমসেনঃ সহিতো যমাভ্যাং
বৃকোদরো বীররথস্য গোপ্তা । 
তং তত্র সিংহর্ষভমত্তখেলং
লোকে মহেন্দ্রপ্রতিমানকল্পম্ ॥  6-22-12 (39415) 
সমীক্ষ্য সেনাগ্রগতং দুরাসদং
সংবিব্যথুঃ পঙ্কগতা যথা দ্বিপাঃ । 
বৃকোদরং বারণাজদর্পং
যোধাস্ৎবদীয়া ভয়বিগ্নসত্ৎবাঃ ॥  6-22-13 (39416) 
অনীকমধ্যে তিষ্ঠন্তং রাজপুত্রং দুরাসদম্ ।
অব্রবীদ্ভরতশ্রেষ্ঠং গুডাকেশং জনার্দনঃ ॥ 6-22-14 (39417) 
বাসুদেব উবাচ। 6-22-15 (3998) 
য এষ রোষাৎপ্রতপন্বলস্থো
যো নঃ সেনাং সিংহ ইবেক্ষতে চ। 
স এষ ভীষ্মঃ কুরুবংশকেতু-
র্যেনাহৃতাস্ত্রিশতং বাজিমেধাঃ ॥  6-22-15 (39418) 
এতান্যনীকানি মহানুভাবং
গূহন্তি মেঘা ইব রশ্মিমন্তম্। 
এতানি হৎবা পুরুষপ্রবীর
কাঙ্ক্ষস্ব যুদ্ধং ভরতর্ষভেণ ॥ ॥  6-22-16 (39419) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি দ্বাবিংশোঽধ্যায়ঃ ॥

 -   -  

6-22-9 সহস্রং সূর্যতুল্যান্যাদর্শচক্রাণি যস্মিন্স সহস্রসূর্যঃ ॥ 6-22-16 গূহন্তি পরিবারয়ন্তি ॥




ভীষ্মপর্ব - অধ্যায় 023

॥ শ্রীঃ ॥

6.23. অধ্যায়ঃ 023 

 -   -  

অর্জুনেন দুর্গাস্তোত্রপঠনম্ ॥ 1 ॥

 -   -  

6-23-0 (39420) 
সঞ্জয় উবাচ। 6-23-0 (3999) 
ধার্তরাষ্ট্রবলং দৃষ্ট্বা যুদ্ধায় সমুপস্থিতম্।
অর্জুনস্য হিতার্থায় কৃষ্ণো বচনমব্রবীৎ ॥ 6-23-1 (39421) 
শ্রীভগবানুবাচ। 6-23-2 (4000) 
শুচির্ভূৎবা মহাবাহো সংগ্রামাভিমুখে স্থিতঃ।
পরাজয়ায় শ্ত্রুণাং দুর্গাস্তোত্রমুদীরয় ॥ 6-23-2 (39422) 
সঞ্জয় উবাচ। 6-23-3 (4001) 
এবমুক্তোঽর্জুনঃ সঙ্খ্যে বাসুদেবেন ধীমতা।
অবতীর্য রথাৎপার্থঃ স্তোত্রমাহ কৃতাঞ্জলিঃ ॥ 6-23-3 (39423) 
অর্জুন উবাচ। 6-23-4 (4002) 
নমস্তে সিদ্ধসেনানি আর্যে মন্দরবাসিনি ।
কুমারি কালি কাপালি কপিলে কৃষ্ণপিঙ্গলে ॥ 6-23-4 (39424) 
ভদ্রকালি নমস্তুভ্যং মহাকালি নমোঽস্তু তে ।
চণ্ডি চণ্ডে নমস্তুভ্যং তারিণি বরবর্ণিনি ॥ 6-23-5 (39425) 
কাত্যায়নি মহাভাগে করালি বিজয়ে জয়ে।
শিখিপিচ্ছধ্বজধরে নানাভরণভূষিতে॥ 6-23-6 (39426) 
অট্টশূলপ্রহরণে স্বঙ্গখেটকধারিণি ।
গোপেন্দ্রস্যানুজে জ্যেষ্ঠে নন্দগোপকুলোদ্ভবে ॥ 6-23-7 (39427) 
মহিষাসৃক্প্রিয়ে নিত্যং কৌশিকি পীতবাসিনি ।
অট্টহাসে কোকমুখে নমস্তেঽস্তু রণপ্রিয়ে ॥ 6-23-8 (39428) 
উভে শাকম্ভরি শ্বেতে কৃষ্ণে কৈটভনাশিনি ।
হিরণ্যাশ্চি বিরূপাক্ষি সুধূম্রাক্ষি নমোঽস্তু তে ॥ 6-23-9 (39429) 
বেদশ্রুতি মহাপুণ্যে ব্রহ্মণ্যে জাতবেদসি ।
জম্বূকটকচৈত্যেষু নিত্যং সন্নিহিতালয়ে ॥ 6-23-10 (39430) 
ৎবং ব্রহ্মবিদ্যা বিদ্যানাং মহানিদ্রা চ দেহিনাম্।
স্কন্দমাতর্ভগবতি দুর্গে কান্তারবাসিনি ॥ 6-23-11 (39431) 
স্বাহাকারঃ স্বধা চৈব কলা কাষ্ঠা সরস্বতী।
সাবিত্রী বেদমাতা চ তথা বেদান্ত উচ্যতে ॥ 6-23-12 (39432) 
স্তুতাসি ৎবং মহাদেবি বিশুদ্ধেনান্তরাত্মনা ।
জয়ো ভবতু মে নিত্যং ৎবৎপ্রসাদাদ্রণাজিরে ॥ 6-23-13 (39433) 
কান্তারভয়দুর্গেষু ভক্তানাং চালয়েষু চ ।
নিত্যং বসসি পাতালে যুদ্ধে জয়সি দানবান্ ॥ 6-23-14 (39434) 
ৎবং জম্ভনী মোহিনী চ মায়া হ্রীঃ শ্রীস্তথৈব চ ।
সংধ্যা প্রভাবতী চৈব সাবিত্রী জননী তথা ॥ 6-23-15 (39435) 
তুষ্টিঃ পুষ্টির্ধৃতির্দীপ্তিশ্চন্দ্রাদিত্যবিবর্ধিনী ।
ভূতির্ভূতিমতাং সঙ্খ্যে বীক্ষ্যসে সিদ্ধচারণৈঃ ॥ 6-23-16 (39436) 
সঞ্জয় উবাচ। 6-23-17 (4003) 
ততঃ পার্থস্য বিজ্ঞায় ভক্তিং মানববৎসলা। 6-23-17অন্তরিক্ষগতোবাচ গোবিন্দস্যাগ্রতঃ স্থিতা ॥  6-23-17 (39437) 
দেব্যুবাচ। 6-23-18 (4004) 
স্বল্পেনৈব তু কালেন শত্রূঞ্জেষ্যসি পাণ্ডব ।
নরস্ৎবমসি দুর্ধর্ষ নারায়ণসহায়বান্ ॥ 6-23-18 (39438) 
অজেয়স্ৎবং রণেঽরীণামপি বজ্রভৃতঃ স্বয়ম্ ।
ইত্যেবমুক্ৎবা বরদা ক্ষণেনান্তরধীয়ত ॥ 6-23-19 (39439) 
লব্ধ্বা বরং তু কৌন্তেয়ো মেনে বিজয়মাত্মনঃ ।
আরুরোহ ততঃ পার্থো রথং পরমসংমতম্ ॥ 6-23-20 (39440) 
কৃষ্ণার্জুনাবেকরথৌ দিব্যৌ শঙ্খৌঃ প্রদধ্মতুঃ ।
য ইদং পঠতে স্তোত্রং কল্য উত্থায় মানবঃ ॥ 6-23-21 (39441) 
যক্ষরক্ষঃপিশাচেভ্যো ন ভয়ং বিদ্যতে সদা।
ন চাপি রিপবস্তেভ্যঃ সর্পাদ্যা যে চ দংষ্ট্রিণঃ ॥ 6-23-22 (39442) 
ন ভয়ং বিদ্যতে তস্য সদা রাজকুলাদপি ।
বিবাদেক জয়মাপ্নোতি বদ্ধো মুচ্যতি বন্ধনাৎ ॥ 6-23-23 (39443) 
দুর্গং তরতি চাবশ্যং তথা চোরৈর্বিমুচ্যতে।
সংগ্রামে বিজয়েন্নিত্যং লক্ষ্মীং প্রাপ্নোতি কেবলাম্ ॥ 6-23-24 (39444) 
আরোগ্যবলসংপন্নো জীবেদ্বর্ষশতং তথা ।
এতদ্দৃষ্টং প্রসাদাত্তু ময়া ব্যাসস্য ধীমতঃ ॥ 6-23-25 (39445) 
মোহাদেতৌ ন জানন্তি নরনারায়ণাবৃষী ।
তব পুত্রা দুরাত্মানঃ সর্বে মন্যুবশানুগাঃ ॥ 6-23-26 (39446) 
প্রাপ্তকালমিদং বাক্যং কালপাশেন কুণ্ঠিতাঃ ।
দ্বৈপায়নো নারদশ্চ কণ্বো রামস্তথানঘঃ । 
অবারয়ংস্তব সুতং ন চাসৌ তদ্গৃহীতবান্ ॥  6-23-27 (39447) 
যত্র ধর্মো দ্যুতিঃ কান্তির্যত্র হ্রীঃ শ্রীস্তথা মতিঃ।
যতো ধর্মস্ততঃ কৃষ্ণো যতঃ কৃষ্ণস্ততো জয়ঃ ॥ ॥ 6-23-28 (39448) 
 
ইতি শ্রীমন্মহাভরতে ভীষ্মপর্বণি ভগবদ্গীতাপর্বণি ত্রয়োবিংশোঽধ্যায়ঃ ॥

 -   -  

6-23-1 হিতার্থায় হিতশ্চাসাবর্থশ্চ হিতার্থো জয়স্তদর্থম্ ॥ 6-23-3 সঙ্খ্যে সঙ্গ্রামে ॥ 6-23-4 ইদং স্তোত্রং ঝ পুস্তক এব দৃশ্যতে ন দাক্ষিণাত্যকোশেষু ক্বাপি। হে সিদ্ধসেনানি সিদ্ধানাং সেনায়া নেত্রি। মন্দরে মন্দরবনে বসতীতি তথা। কুমারি অবিপ্লুতব্রহ্মচর্যে জাদিহীনে ইতি বা। কালি কালশক্তে। কাপালি কপালস্যায়ং পতিঃ কাপালো রুদ্রস্তৎপত্নি। কপিলঃ কৃষ্ণপিঙ্গলশ্চ বর্ণবিশেষৌ তদ্বতি ॥ 6-23-5 ভদ্রং কল্যাণং কালয়তি ভক্তান্ প্রতি আনয়তি সা ভদ্রকালী। মহতী চাসী কালী চ কালয়িত্রী সংহত্রী কালরূপা মহাকালী। চণ্ডি চণ্ডস্য কালান্তকস্য ভার্যে। চণ্ডে প্রগল্ভে। তারিণি সংকটোত্তরণকর্ত্রি । বরবর্ণিনী সর্বসৌভাগ্যলক্ষণোপেতা স্ত্রী তদ্রূপে ॥ 6-23-6 কাত্যায়নি কতগোত্রোদ্ভবে। মহাভাগে অতিপূজ্যে। করালি ক্রূরে। বিজয়ে বিশিষ্টো জয়ো যয়া সা। জয়প্রদে ইত্যর্থঃ। জয়ে জয়স্বরূপে ॥ 6-23-7 ভট্টং অত্যুৎকটং শূলং তদেব প্রহরণায়ুধং যস্যাঃ। খেটকং চর্ম ॥ 6-23-8 কৌশিকি কুশিককুলোৎপন্নে। অট্টহাসে প্রশস্তস্মিতে। কোকং চক্রবৎ বৃত্তং বা রক্তবীজবধেঽসুরাদানশীলং বা মুখং যস্যাঃ সা কোকমুখা ॥ 6-23-9 হিরণ্যাক্ষি পীতনেত্রে। বিরূপাক্ষি বিবিধরূপয়ুক্তনেত্রে ॥ 6-23-10 ব্রহ্মণ্যে যজ্ঞকর্মবিপ্রাদিষু সাধ্বী ব্রহ্মণ্যা। জাতবেদসি অতীতজ্ঞে অতীতৈর্জ্ঞাতে বা। জম্বূকটকেষু জম্বূদ্বীপরাজধানীষু চৈত্যেষু দেবতালয়েষু নিত্যং সন্নিহিত আলয়ঃ স্থানং যস্যাঃ সা তথা ॥ 6-23-13 রণাজিরে যুদ্ধাঙ্গণে ॥ 6-23-15 জম্ভনী তন্দ্রা । মোহিনী নিদ্রা। শ্রীর্লক্ষ্মীঃ বিদ্যাতপোধনাদিসমৃদ্ধিরূপা ॥




ভীষ্মপর্ব - অধ্যায় 024

॥ শ্রীঃ ॥

6.24. অধ্যায়ঃ 024 

 -   -  

সঞ্জয়েনোভয়সেনয়োরভ্যুদয়বর্ণনম্ ॥ 1 ॥

 -   -  

6-24-0 (39449) 
ধৃতরাষ্ট্র উবাচ। 6-24-0 (4005) 
কেষাং প্রহৃষ্টাস্তত্রাগ্রে যোধা যুধ্যন্তি সঞ্জয়।
উদগ্রমনসঃ কে বা কে বা দীনা বিচেতসঃ ॥ 6-24-1 (39450) 
কে পূর্বং প্রাহরংস্তত্র যুদ্ধে হৃদয়কম্পনে ।
মামকাঃ পাণ্ডবেয়া বা তন্মমাচক্ষ্ব সঞ্জয় ॥ 6-24-2 (39451) 
কস্য সেনাসমুদয়ে গন্ধো মাল্যসমুদ্ভবঃ ।
বায়ুঃ প্রদক্ষিণশ্চৈব যোধানামভিগর্জতাম্ ॥ 6-24-3 (39452) 
সঞ্জয় উবাচ। 6-24-4 (4006) 
উভয়োঃ সেনয়োস্তত্র যোধা জহৃষিরে তদা।
স্রজঃ সমাঃ সুগন্ধানামুভয়ত্র সমুদ্ভবঃ ॥ 6-24-4 (39453) 
সংহতানামনীকানাং ব্যূঢানাং ভরতর্ষভ ।
সংসর্গাৎসমুদীর্ণানাং বিমর্দঃ সুমহানভূৎ ॥ 6-24-5 (39454) 
বাদিত্রশব্দস্তুমুলঃ শঙ্খভেরীবিমিশ্রিতঃ।
শূরাণাং রণশূরাণাং গর্জতামিতরেতরম্ ॥ 6-24-6 (39455) 
উভয়োঃ সেনয়ো রাজন্মহান্ব্যতিকরোঽভবৎ।
অন্যোন্যং বীক্ষমাণানাং যোধানাং ভরতর্ষভ। 
কুঞ্জরাণাং চ নদতাং সৈন্যানাং চ প্রহৃষ্যতাম্ ॥ ॥  6-24-7 (39456) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি চতুর্বিশোঽধ্যায়ঃ ॥




ভীষ্মপর্ব - অধ্যায় 025

॥ শ্রীঃ ॥

6.25. অধ্যায়ঃ 025 

 -   -  

পঞ্চবিংশোঽধ্যায়ঃ ॥ ভগবদ্গীতাধ্যায়ঃ ॥ 1 ॥

 -   -  

6-25-0 (39457) 
ধৃতরাষ্ট্র উবাচ। 6-25-0 (4007) 
ধর্মক্ষেত্রে কুরুক্ষেত্রে সমবেতা যুয়ুৎসবঃ।
মামকাঃ পাণ্ডবাশ্চৈব কিমকুর্বত সঞ্জয় ॥ 6-25-1 (39458) 
সঞ্জয় উবাচ। 6-25-2 (4008) 
দৃষ্ট্বা তু পাণ্ডবানীকং ব্যূঢং দুর্যোধনস্তদা।
আচার্যমুপসংগম্য রাজা বচনমব্রবীৎ ॥ 6-25-2 (39459) 
পশ্যৈতাং পাণ্ডুপুত্রাণামাচার্য মহতীং চমূম্ ।
ব্যূঢাং দ্রুপদপুত্রেণ তব শিষ্যেণ ধীমতা ॥ 6-25-3 (39460) 
অত্র শূরা মহেষ্বাসা ভীমার্জুনসমা যুধি ।
যুয়ুধানো বিরাটশ্চ দ্রুপদশ্চ মহারথঃ ॥ 6-25-4 (39461) 
ধৃষ্টকেতুশ্চেকিতানঃ কাশিরাজশ্চ বীর্যবান্ ।
পুরুজিৎকৃন্তিভোজশ্চ শৈব্যশ্চ নরপুঙ্গবঃ ॥ 6-25-5 (39462) 
যুধামন্যুশ্চ বিক্রান্ত উত্তমৌজাশ্চ নরপুঙ্গবঃ ॥
সৌভদ্রো দ্রৌপদেয়াশ্চ সর্ব এব মহারথাঃ ॥ 6-25-6 (39463) 
অস্মাকং তু বিশিষ্টা যে তান্নিবোধ দ্বিজোত্তম।
নায়কা মম সৈন্যস্য সংজ্ঞার্থং তান্ব্রবীমি তে ॥ 6-25-7 (39464) 
ভবান্ভীষ্মশ্চ কর্ণশ্চ কৃপশ্চ সমিতিংজয়ঃ ।
অশ্বত্থাংমা বিকর্ণশ্চ সৌমদত্তির্জয়দ্রথঃ ॥ 6-25-8 (39465) 
অন্যে চ বহবঃ শূরা মদর্থে ত্যক্তজীবিতাঃ।
নানাশস্ত্রপ্রহরণাঃ সর্বে যুদ্ধবিশারদাঃ ॥ 6-25-9 (39466) 
অপর্যাপ্তং তদস্মাকং বলং ভীষ্মাভিরক্ষিতম্।
পর্যাপ্তং ৎবিদমেতেষাং বলং ভীমাভিরক্ষিতম্ ॥ 6-25-10 (39467) 
অয়নেষু চ সর্বেষু যথাভাগমবস্থিতাঃ।
ভীষ্মমেবাভিরক্ষন্তু ভবন্তঃ সর্ব এব হি ॥ 6-25-11 (39468) 
তস্য সংজনয়ন্হর্ষং কুরুবৃদ্ধঃ পিতামহঃ ।
সিংহনাদং বিনদ্যোচ্চৈঃ শঙ্খং দধ্মৌ প্রতাপবান্ ॥ 6-25-12 (39469) 
ততঃ শঙ্খাশ্চ ভের্যশ্চ পণবানকগোমুখাঃ ।
সহসৈবাভ্যহন্যন্ত স শব্দস্তুমুলোঽভবৎ ॥ 6-25-13 (39470) 
ততঃ শ্বেতৈর্হয়ৈর্যুক্তে মহতি স্যন্দতে স্থিতৌ ।
মাধবঃ পাণ্ডবশ্চৈব দিব্যৌ শঙ্খৌ প্রদধ্মতুঃ ॥ 6-25-14 (39471) 
পাঞ্চজন্যং হৃষীকেশো দেবদত্তং ধনংজয়ঃ ।
পৌণ্ড্রং দধ্মৌ মহাশঙ্খং ভীমকর্মা বৃকোদরঃ ॥ 6-25-15 (39472) 
অনন্তবিজয়ং রাজা কুন্তীপুত্রো যুধিষ্ঠিরঃ ।
নকুলঃ সহদেবশ্চ সুঘোষমণিপুষ্পকৌ ॥ 6-25-16 (39473) 
কাশ্যশ্চ পরমেষ্বাসঃ শিখণ্ডী চ মহারথঃ ।
ধৃষ্টদ্যুম্নো বিরাটশ্চ সাত্যকিশ্চাপরাজিতঃ ॥ 6-25-17 (39474) 
দ্রুপদো দ্রৌপদেয়াশ্চ সর্বশঃ পৃথিবীপতে ।
সৌভদ্রশ্চ মহাবাহুঃ শঙ্খান্দধ্মুঃ পৃথক্পৃথক্ ॥ 6-25-18 (39475) 
স ঘোষো ধার্তরাষ্ট্রাণাং হৃদয়ানি ব্যদারয়ৎ।
নভশ্চ পৃথিবীং চৈব তুমুলো ব্যনুনাদয়ন্ ॥ 6-25-19 (39476) 
অথ ব্যবস্থিতান্দৃষ্ট্বা ধার্তরাষ্ট্রান্কপিধ্বজঃ ।
প্রবৃত্তে শস্ত্রসংপাতে ধনুরুদ্যম্য পাণ্ডবঃ ॥ 6-25-20 (39477) 
হৃষীকেশং তদা বাক্যমিদমাহ মহীপতে ।  6-25-21 (39478) 
অর্জুন উবাচ।
সেনয়োরুভয়োর্মধ্যে রথং স্থাপয় মেঽচ্যুত ॥  6-25-21 (4009) 
যাবদেতান্নিরীক্ষেঽহং যোদ্ধুকামানবস্থিতান্।
কৈর্ময়া সহ যোদ্ধব্যমস্মিন্রণসমুদ্যমে ॥ 6-25-22 (39479) 
যোৎস্যমানানবেক্ষেঽহং য এতেঽত্র সমাগতাঃ ।
ধার্তরাষ্ট্রস্য দুর্বুদ্ধের্যুদ্ধে প্রিয়চিকীর্ষবঃ ॥ 6-25-23 (39480) 
সঞ্জয় উবাচ। 6-25-24 (4010) 
এবমুক্তো হৃষীকেশো গুডাকেশেন ভারত।
সেনয়োরুভয়োর্মধ্যে স্থাপয়িৎবা রথোত্তমম্ ॥ 6-25-24 (39481) 
ভীষ্মদ্রোণপ্রমুখতঃ সর্বেষাং চ মহীক্ষিতাম্ ।
উবাচ পার্থ পশ্যৈতান্সমবেতান্কুরূনিতি ॥ 6-25-25 (39482) 
তত্রাপশ্যৎস্থিতান্পার্থঃ পিতৄনথ পিতামহান্।
আচার্যান্মাতুলান্ভ্রাতৄন্পুত্রান্পৌত্রান্সখীংস্তথা ॥ 6-25-26 (39483) 
শ্বশুরান্সুহৃদশ্চৈব সেনয়োরুভয়োরপি ।
তান্সমীক্ষ্য স কৌন্তেয়ঃ সর্বান্বন্ধূনবস্থিতান্ ॥ 6-25-27 (39484) 
কৃপয়া পরয়াঽবিষ্টো বিষীদন্নিদমব্রবীৎ ।  6-25-28 (39485) 
অর্জুন উবাচ।
দৃষ্ট্বেমং স্বজনং কৃষ্ণ যুয়ুৎসুং সমুপস্থিতম্ ॥  6-25-28 (4011) 
সীদন্তি মম গাত্রাণি মুখং চ পরিশুষ্যতি।
বেপথুশ্চ শরীরে মে রোমহর্ষশ্চ জায়তে॥ 6-25-29 (39486) 
গাণ্ডীবং স্রংসতে হস্তাত্ৎবক্বৈব পরিদহ্যতে।
ন চ শক্নোম্যবস্থাতুং ভ্রমতীব চ মে মনঃ ॥ 6-25-30 (39487) 
নিমিত্তানি চ পশ্যামি বিপরীতানি কেশব।
ন চ শ্রেয়োঽনুপশ্যামি হৎবা স্বজনমাহবে ॥ 6-25-31 (39488) 
ন কাঙ্ক্ষে বিজয়ং কৃষ্ণ ন চ রাজ্যং সুখানি চ ।
কিং নো রাজ্যেন গোবিন্দ কিং ভোগৈর্জীবিতেন বা ॥ 6-25-32 (39489) 
যেষামর্থে কাঙ্ক্ষিতং নো রাজ্যং ভোগাঃ সুখানি চ।
ত ইমেঽবস্থিতা যুদ্ধে প্রাণাংস্ত্যক্ৎবা ধনানি চ ॥ 6-25-33 (39490) 
আচার্যাঃ পিতরঃ পুত্রাস্তথৈব চ পিতামহাঃ ।
মাতুলাঃ শ্বশুরাঃ পৌত্রাঃ স্যালাঃ সংবন্ধিনস্তথা ॥ 6-25-34 (39491) 
এতান্ন হন্তুমিচ্ছামি ঘ্নতোঽপি মধুসূদন ।
অপি ত্রৈলোক্যরাজ্যস্য হেতোঃ কিং নু মহীকৃতে ॥ 6-25-35 (39492) 
নিহত্য ধার্তরাষ্ট্রান্নঃ কা প্রীতিঃ স্যাজ্জনার্দন।
পাপমেবাশ্রয়েদস্মান্হৎবৈতানাততায়িনঃ ॥ 6-25-36 (39493) 
তস্মান্নার্হা যবং হন্তুং ধার্তরাষ্ট্রান্স্ববান্ধবান্।
স্বজনং হি কথং হৎবা সুখিনঃ স্যাম মাধব ॥ 6-25-37 (39494) 
যদ্যপ্যেতে ন পশ্যন্তি লোভোপহতচেতসঃ ।
কুলক্ষয়কৃতং দোষং পিত্রদ্রোহে চ পাতকম্ ॥ 6-25-38 (39495) 
কথং ন জ্ঞেয়মস্মাভিঃ পাপাদস্মান্নিবর্তিতুম্ ।
কুলক্ষয়কৃতং দোষং প্রপশ্যদ্ভির্জনার্দন ॥ 6-25-39 (39496) 
কুলক্ষয়ে প্রণশ্যন্তি কুলধর্মাঃ সনাতনাঃ।
ধর্মে নষ্টে কুলং কৃৎস্নমধর্মোঽভিভবত্যুত ॥ 6-25-40 (39497) 
অধর্মাভিভবাৎকৃষ্ণ প্রদুষ্যন্তি কুলস্ত্রিয়ঃ ।
স্ত্রীষু দুষ্টাসু বার্ষ্ণেয় জায়তে বর্ণসঙ্করঃ ॥ 6-25-41 (39498) 
সঙ্করো নরকায়ৈব কুলঘ্নানাং কুলস্য চ।
পতন্তি পিতরো হ্যেষাং কুপ্তপিণ্ডোদকক্রিয়াঃ ॥ 6-25-42 (39499) 
দোষৈরেতৈঃ কুলঘ্নানাং বর্ণসঙ্করকারকৈঃ ।
উৎসাদ্যন্তে জাতিধর্মাঃ কুলধর্মাশ্চ শাশ্বতাঃ ॥ 6-25-43 (39500) 
উৎসন্নকুলধর্মাণাং মনুষ্যাণাং জনার্দন ।
নরকে নিয়তং বাসো ভবতীত্যনুশুশ্রুম ॥ 6-25-44 (39501) 
অহো বত মহৎপাপং কর্তুং ব্যবসিতা বয়ম্।
যদ্রাজ্যসুখলোভেন হন্তুং স্বজনমুদ্যতাঃ ॥ 6-25-45 (39502) 
যদি মামপ্রতীকারমশস্ত্রং শস্ত্রপাণয়ঃ ।
ধার্তরাষ্ট্রা রণে হন্যুস্তন্মে ক্ষেমতরং ভবেৎ ॥ 6-25-46 (39503) 
সঞ্জয় উবাচ। 6-25-47 (4012) 
এবমুক্ৎবার্জুনঃ সঙ্খ্যে রথোপস্থ উপাবিশৎ ।
বিসৃজ্য সশরং চাপং শোকসংবিগ্নমানসঃ ॥ ॥ 6-25-47 (39504) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি পঞ্চবিংশোঽধ্যায়ঃ ॥

 
ইতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে অর্জুনবিষাদয়োগোনাম প্রথমোঽধ্যায়ঃ ॥ 1 ॥

 -   -  

6-25-8 সৌমদত্তিস্তঞ্চৈবচেতি মাধ্বপাঠঃ ॥ 6-25-18 শঙ্খং দধ্মুঃ পৃথক্পৃথক্ ইতি মাধ্বপাঠঃ ॥ 6-25-30 গাণ্ডীবং স্রবতে হস্তাৎ ইতি মাধ্বপাঠঃ ॥ 6-25-34 শ্যালা ইতি মাধ্বপাঠঃ ॥




ভীষ্মপর্ব - অধ্যায় 026

॥ শ্রীঃ ॥

6.26. অধ্যায়ঃ 026 

 -   -  

ষড্বিংশোঽধ্যায়ঃ ॥ ভগবদ্গীতাধ্যায়ঃ ॥ 2 ॥

 -   -  

6-26-0 (39505) 
সঞ্জয় উবাচ। 6-26-0 (4013) 
তং তথা কৃপয়াবিষ্টমশ্রুপূর্ণাকুলেক্ষণম্ ।
বিষীদন্তমিদং বাক্যমুবাচ মধুসূদনঃ ॥ 6-26-1 (39506) 
শ্রীভগবানুবাচ। 6-26-2 (4014) 
কুতস্ৎবা কশ্মলমিদং বিষমে সমুপস্থিতম্ ।
অনার্যজুষ্টমস্বর্গ্যমকীর্তিকরমর্জুন ॥ 6-26-2 (39507) 
ক্লৈব্যং মা স্ম গমঃ পার্থ নৈতত্ৎবয়্যুপপদ্যতে।
ক্ষুদ্রং হৃদয়দৌর্বল্যং ত্যক্ৎবোত্তিষ্ঠ পরংতপ ॥ 6-26-3 (39508) 
অর্জুন উবাচ। 6-26-4 (4015) 
কথং ভীষ্মমহং সঙ্খ্যে দ্রোণং চ মধুসূদন ।
ইষুভিঃ প্রতিয়োৎস্যামি পূজার্হাবরিসূদন ॥ 6-26-4 (39509) 
গুরূনহৎবা হি মহানুভাবান্
শ্রেয়ো ভোক্তুং ভেক্ষমপীহ লোকে। 
হৎবার্থকামাংস্তু গুরূনিহৈব
ভুঞ্জীয় ভোগান্রুধিরপ্রদিগ্ধান্ ॥  6-26-5 (39510) 
ন চৈতদ্বীদ্মঃ কতরন্নো গরীয়ো
যদ্বা জয়ম যদি বা নো জয়েয়ুঃ। 
যানেব হৎবা ন জিজীবিষাম-
স্তেঽবস্থিতাঃ প্রমুখে ধার্তরাষ্ট্রাঃ ॥  6-26-6 (39511) 
কার্পণ্যদোষোপহতস্বভাবঃ
পৃচ্ছামি ৎবাং ধর্মসংমূঢচেতাঃ। 
যচ্ছ্রেয়ঃ স্যান্নিশ্চিতং ব্রূহি তন্মে
শিষ্যস্তেঽহং শাধি মাং ৎবাং প্রপন্নম্ ॥  6-26-7 (39512) 
ন হি প্রপশ্যামি মমাপনুদ্যা-
দ্যচ্ছোকমুচ্ছোষণমিন্দ্রিয়াণাম্। 
অবাপ্য ভূমাবসপত্নমৃদ্ধং
রাজ্যং সুরাণামপি চাধিপত্যম্ ॥  6-26-8 (39513) 
সঞ্জয় উবাচ। 6-26-9 (4016) 
এবমুকৎবা হৃষীকেশং গুডাকেশং পরংতপ ।
ন যোৎস্য ইতি গোবিন্দমুক্ৎবা তূষ্ণীং বভূব হ ॥ 6-26-9 (39514) 
তমুবাচ হৃষীকেশঃ প্রহসন্নিব ভারত।
সেনয়োরুভয়োর্মধ্যে বিষীদন্তমিদং বচঃ ॥ 6-26-10 (39515) 
শ্রীভগবানুবাচ। 6-26-11 (4017) 
অশোচ্যানন্বশোচস্ৎবং প্রজ্ঞাবাদাংশ্চ ভাষসে।
গতাসূনগতাসূংশ্চ নানুশোচন্তি পাণ্ডিতাঃ ॥ 6-26-11 (39516) 
নৎবেবাহং জাতু নাসং ন ৎবং নেমে জনাধিপাঃ।
ন চৈব নভবিষ্যামঃ সর্বে বয়মতঃ পরম্ ॥ 6-26-12 (39517) 
দেহিনোঽস্মিন্যথা দেহে কৌমারং যৌবনং জরা।
তথা দেহান্তরপ্রাপ্তির্ধীরস্তত্র ন মুহ্যতি ॥ 6-26-13 (39518) 
মাত্রাস্পর্শাস্তু কৌন্তেয় শীতোষ্ণসুখদুঃখদাঃ ।
আগমাপায়িনোঽনিৎস্যাস্তাংস্তিতিক্ষস্ব ভারত ॥ 6-26-14 (39519) 
যং হি ব্যথয়ন্ত্যেতে পুরুষং পুরুষর্ষভ।
সমদুঃখসুখং ধীরং সোঽমৃতৎবায় কল্পতে ॥ 6-26-15 (39520) 
নাসতো বিদ্যতে ভাবো নাভাবো বিদ্যতে সতঃ।
উভয়োরপি দৃষ্টোঽন্তস্ৎবনয়োস্তত্ৎবদর্শিভিঃক ॥ 6-26-16 (39521) 
অবিনাশি তু তদ্বিদ্ধি যেন সর্বমিদং ততম্।
বিনাশমব্যযস্যাস্য ন কশ্চিৎকর্তুমর্হতি ॥ 6-26-17 (39522) 
অন্তবন্ত ইমে দেহা নিত্যস্যোক্তাঃ শরীরিণঃ ।
অনাশিনোঽপ্রমেয়স্য তস্মাদ্যুধ্যস্ব ভারত ॥ 6-26-18 (39523) 
য এনং বেত্তি হন্তারং যশ্চৈনং মন্যতে হতম্।
উভৌ তৌ ন বিজানীতো নায়ং হন্তি ন হন্যতে ॥ 6-26-19 (39524) 
ন জায়তে ম্রিয়তে বা কদাচি-
ন্নায়ং ভূৎবা ভবিতা বা ন ভূয়ঃ । 
অজো নিত্যঃ শাশ্বতোঽয়ং পুরাণো
ন হন্তয়ে হন্যমানে শরীরে ॥  6-26-20 (39525) 
বেদাবিনাশিনং নিত্যং য এনমজমব্যযম্।
কথং স পুরুষঃ পার্থ কং ঘাতয়তি হন্তি কম্ ॥ 6-26-21 (39526) 
বাসাংসি জীর্ণানি যথা বিহায়
নবানি গৃহ্ণানি নরোঽপরাণি। 
তথা শরীরাণি বিহায় জীর্ণা-
ন্যন্যানি সংয়াতি নবানি দেহী ॥  6-26-22 (39527) 
নৈনং ছিন্দন্তি শস্ত্রাণি নৈনং দহতি পাবকঃ।
ন চৈনং ক্লেদয়ন্ত্যাপো ন শোষয়তি মারুতঃ ॥ 6-26-23 (39528) 
অচ্ছেদ্যোঽয়মদাহ্যোঽয়মক্লেদ্যোঽশোষ্য এব চ।
নিত্যঃ সর্বগতঃ স্থাণুরচলোঽয়ং সনাতনঃ ॥ 6-26-24 (39529) 
অব্যক্তোঽয়মচিন্ত্যোঽয়মবিকার্যোঽয়মুচ্যতে।
তস্মাদেবং বিদিৎবৈনং নানুশোচিতুমর্হসি ॥ 6-26-25 (39530) 
অথ চৈনং নিত্যজাতং নিত্যং বা মন্যসে মৃতম্।
তথাপি কৎবং মহাবাহো নৈনং শোচিতুমর্হসি ॥ 6-26-26 (39531) 
জাতস্য হি ধ্রুবো মৃত্যুর্ধ্রুবং জন্ম মৃতস্য চ।
তস্মাদপরিহার্যেঽর্থে ন ৎবং শোচিতুমর্হসি ॥ 6-26-27 (39532) 
অব্যক্তাদীনি ভূতানি ব্যক্তমধ্যানি ভারত।
অব্যক্তনিধনান্যেন তত্র কা পরিদেবনা ॥ 6-26-28 (39533) 
আশ্চর্যবৎপশ্যতি কশ্চিদেন-
মাশ্চর্যবদ্বদতি তথৈব চান্যঃ। 
আশ্চর্যবচ্চৈনমন্যঃ শ্রৃণোতি
শ্রুৎবাঽপ্যেনং বেদ ন চৈব কশ্চিৎ ॥  6-26-29 (39534) 
দেহী নিত্যমবধ্যোঽয়ং দেহে সর্বস্য ভারত।
তস্মাৎসর্বাণি ভূতানি ন ৎবং শোচিতুমর্হসি ॥ 6-26-30 (39535) 
স্বধর্মমপি চাবেক্ষ্য ন বিকম্পিতুমর্হসি ।
ধর্ম্যাদ্ধি যুদ্ধাচ্ছ্রেয়োঽন্যৎক্ষত্রিয়স্য ন বিদ্যতে ॥ 6-26-31 (39536) 
যদৃচ্ছয়া চোপপন্নং স্বর্গদ্বারমপাবৃতম্ ।
সুখিনঃ ক্ষত্রিয়াঃ পার্থ লন্তে যুদ্ধমীদৃশম্ ॥ 6-26-32 (39537) 
অথ চেত্ৎবমিমং ধর্ম্যং সংগ্রামং ন করিষ্যসি।
ততঃ স্বধর্মং কীর্তিং চ হিৎবা পাপমবাপ্স্যসি ॥ 6-26-33 (39538) 
অকীর্তিং চাপি ভূতানি কথয়িষ্যন্তি তেঽব্যযাম্ ।
সংভাবিতস্য চাকীর্তির্মরণাদতিরিচ্যতে ॥ 6-26-34 (39539) 
ভয়াদ্রণাদুপরতং মংস্যন্তে ৎবাং মহারথাঃ ।
যেষাং চ ৎবং বহুমতো ভূৎবা যাস্যসি লাঘবম্ ॥ 6-26-35 (39540) 
অবাচ্যবাদাংশ্চক বহূন্বদিষ্যন্তি তবাহিতাঃ ।
নিন্দন্তস্তব সামর্থ্যং ততো দুঃখতরং নু কিম্ ॥ 6-26-36 (39541) 
হতো বা প্রাপ্স্যসি স্বর্গং জিৎবা বা ভোক্ষ্যসে মহীম্ ।
তস্মাদুত্তিষ্ঠ কৌন্তেয় যুদ্ধায় কৃতনিশ্চয়ঃ ॥ 6-26-37 (39542) 
সুখদুঃখে সমে কৃৎবা লাভালাভৌ জয়াজয়ৌ ।
ততো যুদ্ধায় যুজ্যস্ব নৈবং পাপমবাপ্স্যসি ॥ 6-26-38 (39543) 
এষা তেঽভিহিতা সাঙ্খ্যে বুদ্ধির্যোগে ৎবিমাং শ্রৃণু।
বুদ্ধ্যা যুক্তো যয়া পার্থ কর্মবন্ধং প্রহাস্যসি ॥ 6-26-39 (39544) 
নেহাভিক্রমনাশোঽস্তি প্রত্যবায়ো ন বিদ্যতে।
স্বল্পমপ্যস্য ধর্মস্য ত্রায়তে মহতো ভয়াৎ ॥ 6-26-40 (39545) 
ব্যবসায়াত্মিকা বুদ্ধিরেকেহ কুরুনন্দন ।
বহুশাখা হ্যনন্তাশ্চ বুদ্ধয়োঽব্যবসায়িনাম্ ॥ 6-26-41 (39546) 
যামিমাং পুষ্পিতাং বাচং প্রবদন্ত্যবিপশ্চিতঃ ।
বেদবাদরতাঃ পার্থ নান্যদস্তীতি বাদিনঃ ॥ 6-26-42 (39547) 
কামাত্মানঃ স্বর্গপরা জন্মকর্মফলপ্রদাম্ ।
ক্রিয়াবিশেষবহুলাং ভোগৈশ্বর্যগতিং প্রতি ॥ 6-26-43 (39548) 
ভোগৈশ্বর্যপ্রসক্তানাং তয়াঽপহৃতচেতসাম্ ।
ব্যবসায়াত্মিকা বুদ্ধিঃ সমাধৌ ন বিধীয়তে ॥ 6-26-44 (39549) 
ত্রৈগুণ্যবিষয়া বেদা নিস্ত্রৈগুণ্যো ভবার্জুন ।
নির্দ্বন্দ্বো নিত্যসৎবস্থো নির্যোগক্ষেম আত্মবান্ ॥ 6-26-45 (39550) 
যাবানর্থ উদপানে সর্বতঃ সংপ্লুতোদকে।
তাবান্সর্বেষু বেদেষু ব্রাহ্মণস্য বিজানতঃ ॥ 6-26-46 (39551) 
কর্মণ্যেবাধিকারস্তে মা ফলেষু কদা চ ন ।
মা কর্মফলহেতুর্ভূর্মা তে সঙ্গোঽস্ৎবকর্মণি ॥ 6-26-47 (39552) 
যোগস্থঃ কুরু কর্মাণি সঙ্গং ত্যক্ৎবা ধনংজয় ।
সিদ্ধ্যসিদ্ধ্যোঃ সমো ভূৎবা সমৎবং যোগ উচ্যতে ॥ 6-26-48 (39553) 
দূরেণ হ্যবরং কর্ম বুদ্ধিয়োগাদ্ধনংজয়।
বুদ্ধৌ শরণমন্বিচ্ছ কৃপণাঃ ফলহেতবঃ ॥ 6-26-49 (39554) 
বুদ্ধিয়ুক্তো জহাতীহক উভে সুকৃতদুষ্কৃতে ।
তস্মাদ্যোগায় যুজ্যস্ব যোগঃ কর্মসু কৌশলম্ ॥ 6-26-50 (39555) 
কর্মজং বুদ্ধিয়ুক্তা হি ফলং ত্যক্ৎবা মনীষিণঃ ।
জন্মবন্ধবিনির্মুক্তাঃ পদং গচ্ছন্ত্যনাময়ম্ ॥ 6-26-51 (39556) 
যদা তে মোহকলিলং বুদ্ধির্ব্যতিতরিষ্যতি।
তদা গন্তাসি নির্বেদং শ্রোতব্যস্য শ্রুতস্য চ ॥ 6-26-52 (39557) 
শ্রুতিবিপ্রতিপন্না তে যদা স্থাস্যতি নিশ্চলা ।
সমাধাবচলা বুদ্ধিস্তদা যোগমবাপ্স্যসি ॥ 6-26-53 (39558) 
অর্জুন উবাচ। 6-26-54 (4018) 
স্থিতপ্রজ্ঞস্য কা ভাষা সমাধিস্থস্য কেশব ।
স্থিতধীঃ কিং প্রভাষেত কিমাসীত ব্রজেত কিং ॥ 6-26-54 (39559) 
শ্রীভগবানুবাচ । 6-26-55 (4019) 
প্রজহাতি যদা কামান্সর্বান্পার্থ মনোগতান্।
আত্মন্যেবাত্মনা তুষ্টঃ স্থিতপ্রজ্ঞস্তদোচ্যতে ॥ 6-26-55 (39560) 
দুঃখেষ্বনুদ্বিগ্নমনাঃ সুখেষু বিগতস্পৃহঃ।
বীতরাগভয়ক্রোধঃ স্থিতধীর্মুনিরুচ্যতে ॥ 6-26-56 (39561) 
যঃ সর্বত্রানভিস্নেহস্তত্তৎপ্রাপ্য শুভাশুভম্ ।
নাভিনন্দতি ন দ্বেষ্টি তস্য প্রজ্ঞা প্রতিষ্ঠিতা ॥ 6-26-57 (39562) 
যদা সংহরতে চায়ং কূর্মোঽঙ্গানীব সর্বশঃ ।
ইন্দ্রিয়াণীন্দ্রিয়ার্থেভ্যস্তস্য প্রজ্ঞা প্রতিষ্ঠিতা ॥ 6-26-58 (39563) 
বিষয়া বিনিবর্তন্তে নিরাহারস্য দেহিনঃ।
রসবর্জং রসোঽপ্যস্য পরং দৃষ্ট্বা নিবর্ততে ॥ 6-26-59 (39564) 
যততো হ্যপি কৌন্তেয় পুরুষস্য বিপশ্চিতঃ।
ইন্দ্রিয়াণি প্রমাথীনি হরন্তি প্রসভং মনঃ ॥ 6-26-60 (39565) 
তানি সর্বাণি সংয়ম্য যুক্ত আসীত মৎপরঃ ।
বশে হি যস্যেন্দ্রিয়ামি তস্য প্রজ্ঞা প্রতিষ্ঠিতা ॥ 6-26-61 (39566) 
ধ্যায়তো বিষয়ান্পুংসঃ সঙ্গস্তেষূপজায়তে।
সঙ্গাৎসংজায়তে কামঃ কামাৎক্রোধোঽভিজায়তে ॥ 6-26-62 (39567) 
ক্রোধাদ্ভবতি সংমোহঃ সংমোহাৎস্মৃতিবিভ্রমঃ ।
স্মৃতিভ্রংশাদ্বুদিনাশো বুদ্ধিনাশাৎপ্রণশ্যতি ॥ 6-26-63 (39568) 
রাগদ্বেষবিয়ুক্তৈস্তু বিষয়ানিন্দ্রিয়ৈশ্চরন্ ।
আত্মবশ্যৈর্বিধেয়াত্মা প্রসাদমধিগচ্ছতি ॥ 6-26-64 (39569) 
প্রসাদে সর্বদুঃখানাং হানিরস্যোপজায়তে।
প্রসন্নচেতসো হ্যাশু বুদ্ধিঃ পর্যবতিষ্ঠতে ॥ 6-26-65 (39570) 
নাস্তি বুদ্ধিরয়ুক্তস্য ন চায়ুক্তস্য ভাবনা ।
ন চাভাবয়তঃ শান্তিরশান্তস্য কুতঃ সুখম্ ॥ 6-26-66 (39571) 
ইন্দ্রিয়াণাং হি চরতাং যন্মনোঽনুবিধীয়তে ।
তদস্য হরতি প্রজ্ঞাং বায়ুর্নাবমিবাম্ভসি ॥ 6-26-67 (39572) 
তস্মাদ্যস্য মহাবাহো নিগৃহীতানি সর্বশঃ ।
ইন্দ্রিয়াণীন্দ্রিয়ার্থেভ্যস্তস্য প্রজ্ঞা প্রতিষ্ঠিতা ॥ 6-26-68 (39573) 
যা নিশা সর্বভূতানাং তস্যাং জাগর্তিং সংয়মী।
যস্যাং জাগ্রতি ভূতানি সা নিশা পশ্যতো মুনেঃ ॥ 6-26-69 (39574) 
আপূর্যমাণমচলপ্রতিষ্ঠং
সমুদ্রমাপঃ প্রবিশন্তি যদ্বৎ। 
তদ্বৎকামা যং প্রবিশন্তি সর্বে
স শান্তিমাপ্নোতি ন কামকামী ॥  6-26-70 (39575) 
বিহায় কামান্যঃ সর্বান্পুমাংশ্চরতি নিঃস্পৃহঃ ।
নির্মমো নিরহংকারঃ স শান্তিমধিগচ্ছতি ॥ 6-26-71 (39576) 
এষা ব্রাহ্মী স্থিতিঃ পার্থ নৈনাং প্রাপ্য বিমুহ্যতি ।
স্থিৎবাস্যামন্তকালেঽপি ব্রহ্ম নির্বাণমৃচ্ছতি ॥ ॥ 6-26-72 (39577) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি ষড্বিংশোঽধ্যায়ঃ ॥

 
ইতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে শাঙ্খ্যযোগোনাম দ্বিতীয়োঽধ্যায়ঃ ॥ 2 ॥




ভীষ্মপর্ব - অধ্যায় 027

॥ শ্রীঃ ॥

6.27. অধ্যায়ঃ 027 

 -   -  

সপ্তবিংশোঽধ্যায়ঃ ॥ ভগবদ্গীতাধ্যায়ঃ ॥ 3 ॥

 -   -  

6-27-0 (39578) 
অর্জুন উবাচ। 6-27-0 (4020) 
জ্যায়সী চেৎকর্মণস্তে মতা বুদ্ধির্জনার্দন।
তৎকিং কর্মণি ঘোরে মাং নিয়োজয়সি কেশব ॥ 6-27-1 (39579) 
ব্যামিশ্রেণেব বাক্যেন বুদ্ধিং মোহয়সীব মে ।
তদেকং বদ নিশ্চিত্য যেন শ্রেয়োঽহমাপ্নুয়াম্ ॥ 6-27-2 (39580) 
শ্রীভগবানুবাচ। 6-27-3 (4021) 
লোকেঽস্মিন্দ্বিবিধা নিষ্ঠা পুরা প্রোপ্তা ময়াঽনঘ।
জ্ঞানয়োগেন সাঙ্খ্যানাং কর্ময়োগেন যোগিনাম্ ॥ 6-27-3 (39581) 
ন কর্মণামনারম্ভান্নৈষ্কর্ম্যং পুরুষোঽশ্রুতে।
ন চ সংন্যসনাদেব সিদ্ধিং সমধিগচ্ছতি ॥ 6-27-4 (39582) 
ন হি কশ্চিৎক্ষণমপি জাতু তিষ্ঠত্যকর্মকৃৎ ।
কার্যতে হ্যবশঃ কর্ম সর্বঃ প্রকৃতিজৈর্গুণৈঃ ॥ 6-27-5 (39583) 
কর্মেন্দ্রিয়াণি সংয়ম্য য আস্তে মনসা স্মরন্ ।
ইন্দ্রিয়ার্থান্বিমূঢাত্মা মিথ্যাচারাঃ স উচ্যতে ॥ 6-27-6 (39584) 
যস্ৎবিন্দ্রিয়াণি পনসা নিয়ম্যারমভতেঽর্জুন।
কর্মেন্দ্রিয়ৈঃ কর্ময়োগমসক্তঃ স বিশিষ্যতে ॥ 6-27-7 (39585) 
নিয়তং কুরু কর্ম ৎবং জ্যায়ো হ্যকর্মণঃ ।
শরীরয়াত্রাপি চ তে ন প্রতিদ্ধ্যেদকর্মণঃ ॥ 6-27-8 (39586) 
যজ্ঞার্থাৎকর্মণোঽন্যত্র লোকোঽয়ং কর্মবন্ধনঃ।
তদর্থং কর্ম কৌন্তেয় মুক্তসঙ্গঃ সমাচর ॥ 6-27-9 (39587) 
সহয়জ্ঞাঃ প্রজাঃ সৃষ্ট্বা পুরোবাচ প্রজাপতিঃ ।
অনেন প্রসবিষ্যধ্বমেষ বোঽস্ৎবিষ্টকামধুক্ ॥ 6-27-10 (39588) 
দেবান্ভাবয়তাঽনেন তে দেবা ভাবয়ন্তু বঃ।
পরস্পরং ভাবয়ন্তঃ শ্রেয়ঃ পরমবাপ্স্যথ ॥ 6-27-11 (39589) 
ইষ্টান্ভোগান্হি বো দেবা দাস্যন্তে যজ্ঞভাবিতাঃ।
তৈর্দত্তানপ্রদায়ৈভ্যো যো ভুঙ্ক্তে স্তেন এব সঃ ॥ 6-27-12 (39590) 
যজ্ঞশিষ্টাশিনঃ সন্তো মুচ্যন্তে সর্বকিল্বিষৈঃ ।
ভুঞ্জতে তে ৎবঘং পাপা যে পচন্ত্যাত্মকারণাৎ ॥ 6-27-13 (39591) 
অন্নাদ্ভবন্তি ভূতানি পর্জন্যাদন্নসংভবঃ ।
যজ্ঞাদ্ভবতি পর্জন্যো যজ্ঞঃ কর্মসমুদ্ভবঃ ॥ 6-27-14 (39592) 
কর্ম ব্রহ্মোদ্ভবং বিদ্ধি ব্রহ্মাঽক্ষরসমুদ্ভবম্ ।
তস্মাৎসর্বগতং ব্রহ্ম নিত্যং যজ্ঞে প্রতিষ্ঠিতম্ ॥ 6-27-15 (39593) 
এবং প্রবর্তিতং চক্রং নানুবর্তয়তীহ যঃ ।
অঘায়ুরিন্দ্রিয়ারামো মোঘং পার্থ স জীবতি ॥ 6-27-16 (39594) 
যস্ৎবাত্মরতিরেব স্যাদাত্মতৃপ্তশ্চ মানবঃ ।
আত্মন্যেব চ সংতুষ্টস্তস্য কার্যং ন বিদ্যতে ॥ 6-27-17 (39595) 
নৈব তস্য কৃতেনার্থো নাকৃতেনেহ কশ্চন।
ন চাস্য সর্বভূতেষু কশ্চিদর্থব্যপাশ্রয়ঃ ॥ 6-27-18 (39596) 
তস্মাদসক্তঃ সততং কার্যং কর্ম সমাচর ।
অসক্তো হ্যাচরন্কর্ম পরমাপ্নোতি পুরূষঃ ॥ 6-27-19 (39597) 
কর্মণৈব হি সংসিদ্ধিমাস্থিতা জনকাদয়ঃ ।
লোকসংগ্রহমেবাপি সংপশ্যন্কর্তুমর্হসি ॥ 6-27-20 (39598) 
যদ্যদাচরতি শ্রেষ্ঠস্তত্তদেবেতরো জনঃ ।
স যৎপ্রমাণং কুরুতে লোকস্তদনুবর্ততে ॥ 6-27-21 (39599) 
ন মে পার্থাস্তি কর্তব্যং ত্রিষু লোকেষু কিংচন ।
নানবাপ্তমবাপ্তব্যং বর্ত এব চ কর্মণি ॥ 6-27-22 (39600) 
যদি হ্যহং ন বর্তেয়ং জাতু কর্মণ্যতন্দ্রিতঃ ।
মম বর্ন্মানুবর্তন্তে মনুষ্যাঃ পার্থ সর্বশঃ ॥ 6-27-23 (39601) 
উৎসীদেয়ুরিমে লোকা ন কুর্যাং কর্ম চেদহম্ ।
সংকরস্য চ কর্তা স্যামুপহন্যামিমাঃ প্রজাঃ ॥ 6-27-24 (39602) 
সক্তাঃ কর্মণ্যবিদ্বাংসো যথা কুর্বন্তি ভারত ।
কুর্যাদ্বিদ্বাংস্তথাঽসক্তশ্চিকীর্ষুর্লোকসংগ্রহম্ ॥ 6-27-25 (39603) 
ন বুদ্ধিভেদং জনয়েদজ্ঞানাং কর্মসঙ্গিনাম্ ।
জোষয়েৎসর্বকর্মাণি বিদ্বান্যুক্তঃ সমাচরন্ ॥ 6-27-26 (39604) 
প্রকৃতেঃ ক্রিয়মাণানি গুণৈঃ কর্মাণি সর্বশঃ।
অহঙ্কারবিমূঢাত্মা কর্তাহমিতি মন্যতে ॥ 6-27-27 (39605) 
তত্ৎববিত্তু মহাবাহো গুণকর্মবিভাগয়োঃ ।
গুণাঽনুণেষু বর্তন্ত ইতি মৎবা ন সঞ্জতে ॥ 6-27-28 (39606) 
প্রকৃতের্গুণসংমূঢাঃ সঞ্জন্তে গুণকর্মসু।
তানকৃৎস্নবিদো মন্দান্কৃৎস্নবিন্ন বিচালয়েৎ ॥ 6-27-29 (39607) 
ময়ি সর্বাণি কর্মাণি সংন্যস্যাধ্যাত্মচেতসা ।
নিরাশীর্নির্মমো ভূৎবা যুধ্যস্ব বিগতজ্বরঃ ॥ 6-27-30 (39608) 
যে মে মতমিদং নিত্যমনুতিষ্ঠন্তি মানবাঃ ।
শ্রদ্ধাবন্তোঽনসূয়ন্তো মুচ্যন্তে তেঽপি কর্মভিঃ ॥ 6-27-31 (39609) 
যে ৎবেতদভ্যসূয়ন্তো নানুতিষ্ঠন্তি মে মতম্ ।
সর্বজ্ঞানবিমূঢাংস্তান্বিদ্ধি নষ্টানচেতসঃ ॥ 6-27-32 (39610) 
সদৃশং চেষ্টতে স্বস্যাঃ প্রকৃতের্জ্ঞানবানপি ।
প্রকৃতিং যান্তি ভূতানি নিগ্রহঃ কিং করিষ্যতি ॥ 6-27-33 (39611) 
ইন্দ্রিয়স্যেন্দ্রিয়স্যার্থে রাগদ্বেষৌ ব্যবস্থিতৌ ।
তয়োর্ন বশমাগচ্ছেত্তৌ হ্যস্য পরিপন্থিনৌ ॥ 6-27-34 (39612) 
শ্রেয়ান্স্বধর্মো বিগুণঃ পরধর্মাৎস্বনুষ্ঠিতাৎ ।
স্বধর্মে নিধনং শ্রেয়ঃ পরধর্মো ভয়াবহঃ ॥ 6-27-35 (39613) 
অর্জুন উবাচ। 6-27-36 (4022) 
অথ কেন প্রয়ুক্তোঽয়ং পাপং চরতি পূরুষঃ।
অনিচ্ছন্নপি বার্ষ্ণেয় বলাদিব নিয়োজিতঃ ॥ 6-27-36 (39614) 
শ্রীভগবানুবাচ। 6-27-37 (4023) 
কাম এষ ক্রোধ এষ রজোগুণসমুদ্ভবঃ ।
মহাশনো মহাপাপ্মা বিদ্ধ্যেনমিহ বৈরিণম্ ॥ 6-27-37 (39615) 
ধূমেনাব্রিয়তে বহ্নির্যথাঽঽদর্শো মলেন চ।
যথোল্বেনাবৃতো গর্ভস্তথা তেনেদমাবৃতম্ ॥ 6-27-38 (39616) 
আবৃতং জ্ঞানমেতেন জ্ঞানিনো নিত্যবৈরিণা ।
কামরূপেণ কৌন্তেয় দুষ্পূরেণানলেন চ ॥ 6-27-39 (39617) 
ইন্দ্রিয়াণি মনো বুদ্ধিরস্যাধিষ্ঠানমুচ্যতে ।
এতৈর্বিমোহয়ত্যেষ জ্ঞানমাবৃত্ত্য দেহিনম্ ॥ 6-27-40 (39618) 
তস্মাত্ৎবমিন্দ্রিয়াণ্যাদৌ নিয়ম্য ভরতর্ষভ ।
পাপ্মানং প্রজহি হ্যেনং জ্ঞানবিজ্ঞাননাশনম্ ॥ 6-27-41 (39619) 
ইন্দ্রিয়ামি পরাণ্যাহুরিন্দ্রিয়েভ্যঃ পরং মনঃ ।
মনসস্তু পরা বুদ্ধির্যো বুদ্ধেঃ পরতস্তু সঃ ॥ 6-27-42 (39620) 
এবং বুদ্ধেঃ পরং বুদ্ধাঃ সংস্তভ্যাত্মানমাত্মনা ।
জহি শত্রুং মহাবাহো কামরূপং দুরাসদম্ ॥ ॥ 6-27-43 (39621) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি সপ্তবিংশোঽধ্যায়ঃ ॥

 
ইতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে কর্ময়োগোনাম তৃতীয়োঽধ্যায়ঃ ॥




ভীষ্মপর্ব - অধ্যায় 028

॥ শ্রীঃ ॥

6.28. অধ্যায়ঃ 028 

 -   -  

অষ্টাচিংশোঽধ্যায়ঃ ॥ ভগবদ্গীতাধ্যায়ঃ ॥ 4 ॥

 -   -  

6-28-0 (39622) 
শ্রীভগবানুবাচ। 6-28-0 (4024) 
ইমং বিবস্বতে যোগং প্রোক্তবানহমব্যযম্ ।
বিবস্বান্মনবে প্রাহ মনুরিক্ষ্বাকবেঽব্রবীৎ ॥ 6-28-1 (39623) 
এবং পরম্পরাপ্রাপ্তমিমং রাজর্ষয়োঽবিদুঃ ।
স কালেনেহ মহতা যোগো নষ্টঃ পরংতপ ॥ 6-28-2 (39624) 
স এবায়ং ময়া তেঽদ্য যোগঃ প্রোক্তঃ পুরাতনঃ ।
ভক্তোঽসি মে সখা চেতি রহস্যং হ্যেতদুত্তমম্ ॥ 6-28-3 (39625) 
অর্জুন উবাচ। 6-28-4 (4025) 
অপরং ভবতো জন্ম পরং জন্ম বিবস্বতঃ।
কথমেতদ্বিজানীয়াং ৎবমাদৌ প্রোক্তবানিতি ॥ 6-28-4 (39626) 
শ্রীভগবানুবাচ। 6-28-5 (4026) 
বহূনি মে ব্যতীতানি জন্মানি তব চার্জুন ।
তান্যহং বেদ সর্বাণি ন ৎবং বেত্থ পরংতপ ॥ 6-28-5 (39627) 
অজোঽপি সন্নব্যযাত্মা ভূতানামীশ্বরোঽপি সন্ ।
প্রকৃতিং স্বামধিষ্ঠায় সংভবাম্যাত্মমায়যা ॥ 6-28-6 (39628) 
যদা যদা হি ধর্মস্য গ্লানির্ভবতি ভারত।
অভ্যুত্থানমধর্মস্য তদাঽঽত্মানং সৃজাম্যহম্ ॥ 6-28-7 (39629) 
পরিত্রাণায় সাধূনাং বিনাশায় চ দুষ্কৃতাম্।
ধর্মসংস্থাপনার্থায় সংভবামি যুগে যুগে ॥ 6-28-8 (39630) 
জন্ম কর্ম চ মে দিব্যমেবং যো বেত্তি তত্ৎবতঃ ।
ৎবক্ৎবা দেহং পুনর্জন্ম নৈতি মামেতি সোঽর্জুন ॥ 6-28-9 (39631) 
বীতরাগভয়ক্রোধা মন্ময়া মামুপাশ্রিতাঃ ।
বহবো জ্ঞানতপসা পূতা মদ্ভাবমাগতাঃ ॥ 6-28-10 (39632) 
যে যথা মাং প্রপদ্যন্তে তাংস্তথৈব ভজাম্যহম্ ।
মম বর্ত্মানুবর্তন্তে মনুষ্যাঃ পার্থ সর্বশঃ ॥ 6-28-11 (39633) 
কাঙ্ক্ষন্তঃ কর্মণাং সিদ্ধিং যজন্ত ইহ দেবতাঃ ।
ক্ষিপ্রং হি মানুষে লোকে সিদ্ধির্ভবতি কর্মজা ॥ 6-28-12 (39634) 
চাতুর্বর্ণ্যং ময়া সৃষ্টং গুণকর্মবিভাগশঃ ।
তস্য কর্তারমপি মাং বিদ্ধ্যকর্তারমব্যযম্ ॥ 6-28-13 (39635) 
ন মাং কর্মাণি লিম্পন্তিক ন মে কর্মফলে স্পৃহা ।
ইতি মাং যোঽভিজানাতি কর্মভির্ন স বধ্যতে ॥ 6-28-14 (39636) 
এবং জ্ঞাৎবা কৃতং কর্ম পূর্বৈরপি মুমুক্ষুভিঃ ।
কুরু কর্মৈব তস্মাত্ৎবং পূর্বৈঃ পূর্বতরং কৃতম্ ॥ 6-28-15 (39637) 
কিং কর্ম কিমকর্মেতি কবয়োঽপ্যত্র মোহিতাঃ ।
তত্তে কর্ম প্রবক্ষ্যামি যজ্জ্ঞাৎবা মোক্ষ্যসেঽশুভাৎ॥ 6-28-16 (39638) 
কর্মণো হ্যপি বোদ্ধব্যং বোদ্ধব্যং চ বিকর্মণঃ ।
অকর্মণশ্চ বোদ্ধব্যং গহনা কর্মণো গতিঃ ॥ 6-28-17 (39639) 
কর্মণ্যকর্ম যঃ পশ্যেদকর্মণি চ কর্ম যঃ ।
স বুদ্ধিমান্মনুষ্যেষু স যুক্তঃ কৃৎস্নকর্মকৃৎ ॥ 6-28-18 (39640) 
যস্য সর্বে সমারম্ভাঃ কামসংকল্পবর্জিতাঃ ।
জ্ঞানাগ্নিদগ্ধকর্মাণং তমাহুঃ পণ্ডিতং বুধাঃ ॥ 6-28-19 (39641) 
ত্যক্ৎবা কর্মফলাসঙ্গং নিত্যতৃপ্তো নিরাশ্রয়ঃ ।
কর্মণ্যভিপ্রবৃত্তোঽপি নৈব কিংচিৎকরোতি সঃ ॥ 6-28-20 (39642) 
নিরাশীর্যতচিত্তাত্মা ত্যক্তসর্বপরিগ্রহঃ ।
শারীরং কেবলং কর্ম কুর্বন্নাপ্নোতি কিল্বিষম্ ॥ 6-28-21 (39643) 
যদৃচ্ছালাভসংতুষ্টো দ্বন্দ্বাতীতো বিমৎসরঃ।
সমঃ সিদ্ধাবসিদ্ধৌ চ কৃৎবাপি ন নিবধ্যতে ॥ 6-28-22 (39644) 
গতসঙ্গস্য মুক্তস্য জ্ঞানাবস্থিতচেতসঃ ।
যজ্ঞায়াচরতঃ কর্ম সমগ্রং প্রবিলীয়তে ॥ 6-28-23 (39645) 
ব্রহ্মার্পণং ব্রহ্ম হবির্ব্রহ্মাগ্নৌ ব্রহ্মণা হুতম্ ।
ব্রহ্মৈব তেন গন্তব্যং ব্রহ্ম কর্ম সমাধিনা ॥ 6-28-24 (39646) 
দৈবমেবাপরে যজ্ঞং যোগিনঃ পর্যুপাসতে।
ব্রহ্মাগ্নাবপরে যজ্ঞং যজ্ঞেনৈবোপজুহ্বতি ॥ 6-28-25 (39647) 
শ্রোত্রাদীনীন্দ্রিয়াণ্যন্যে সংয়মাগ্নিষু জুহ্বতি ।
শব্দাদীন্বিষয়ানন্য ইন্দ্রিয়াগ্নিষু জুহ্বতি ॥ 6-28-26 (39648) 
সর্বাণীন্দ্রিয়কর্মাণি প্রাণকর্মাণি চাপরে ।
আত্মসংয়ময়োগাগ্নৌ জুহ্বতি জ্ঞানদীপিতে ॥ 6-28-27 (39649) 
দ্রব্যযজ্ঞাস্তপোয়জ্ঞা যোগয়জ্ঞাস্তথাপরে।
স্বাধ্যায়জ্ঞানয়জ্ঞাশ্চ যতয়ঃ সংশিতব্রতাঃ ॥ 6-28-28 (39650) 
অপানে জুহ্বতি প্রাণং প্রাণেঽপানং তথাঽপরে ।
প্রাণাপানগতী রুদ্ধ্বা প্রাণায়ামপরায়ণাঃ ॥ 6-28-29 (39651) 
অপরে নিয়তাহারাঃ প্রাণান্প্রাণেষু জুহ্বতি ।
সর্বেঽপ্যেতে যজ্ঞবিদো যজ্ঞক্ষপিতকল্মষাঃ॥ 6-28-30 (39652) 
যজ্ঞশিষ্টামৃতভুজো যান্তি ব্রহ্ম সনাতনম্ ।
নায়ং লোকোঽস্ত্যযজ্ঞস্য কুতোঽন্যঃ কুরুসত্তম ॥ 6-28-31 (39653) 
এবং বহুবিধা যজ্ঞা বিততা ব্রহ্মণো মুখে।
কর্মজান্বিদ্ধি তান্সর্বানেবং জ্ঞাৎবা বিমোক্ষ্যসে ॥ 6-28-32 (39654) 
শ্রেয়ান্দ্রব্যময়াদ্যজাজ্জ্ঞানয়জ্ঞঃ পরংতপ ।
সর্বং কর্মাখিলং পার্থ জ্ঞানে পরিসমাপ্যতে ॥ 6-28-33 (39655) 
তদ্বিদ্ধি প্রণিপাতেন পরিপ্রশ্নেন সেবয়া ।
উপদেক্ষ্যন্তি তে জ্ঞানং জ্ঞানিনস্তত্ৎবদর্শিনঃ ॥ 6-28-34 (39656) 
যজ্জ্ঞাৎবা ন পুনর্মোহমেবং যাস্যসি পাণ্ডব ।
যেন ভূতান্যশেষেণ দ্রক্ষ্যস্যাত্মন্যথো ময়ি ॥ 6-28-35 (39657) 
অপি চেদসি পাপেভ্যঃ সর্বেভ্যঃ পাপকৃত্তমঃ ।
সর্বং জ্ঞানপ্লবেনৈব বৃজিনং সংতরিষ্যসি ॥ 6-28-36 (39658) 
যথৈধাংসি সমিদ্ধোঽগ্নির্ভস্মাসাৎকুরুতেঽর্জুন ।
জ্ঞানাগ্নিঃ সর্বকর্মাণি ভস্মসাৎকুরুতে যথা ॥ 6-28-37 (39659) 
ন হি জ্ঞানেন সদৃশং পবিত্রমিহ বিদ্যতে।
তৎস্বয়ং যোগসংসিদ্ধঃ কালেনাত্মনি বিন্দতি ॥ 6-28-38 (39660) 
শ্রদ্ধাবাঁল্লভতে জ্ঞানং তৎপরঃ সংয়তেন্দ্রিয়ঃ ।
জ্ঞানং লব্ধ্বা পরাং শান্তিমচিরেণাধিগচ্ছতি ॥ 6-28-39 (39661) 
অজ্ঞশ্চাশ্রদ্দধানশ্চ সংশয়াত্মা বিনশ্যতি।
নায়ং লোকোঽস্তি ন পরো ন সুখং সংশয়াত্মনঃ ॥ 6-28-40 (39662) 
যোগসংন্যস্তকর্মাণং জ্ঞানসংছিন্নসংশয়ম্ ।
আত্মবন্তং ন কর্মাণি নিবধ্নন্তি ধনংজয় ॥ 6-28-41 (39663) 
তস্মাদজ্ঞানসংভূতং হৃৎস্থং জ্ঞানাসিনাঽঽত্মনঃ ।
ছিত্ৎবৈনং সংশয়ং যোগমাতিষ্ঠোত্তিষ্ঠ ভারত ॥ ॥ 6-28-42 (39664) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি অষ্টবিংশোঽধ্যায়ঃ ॥

 
ইতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশস্ত্রে শ্রীকৃষ্ণার্জুনসংবাদে যজ্ঞবিভাগয়োগোনাম চতুর্থোঽধ্যায়ঃ ॥

 -   -  

6-28-39 মৎপরঃ সংয়তেন্দ্রিয়ঃ ইতি মাধ্বপাঠঃ ॥ 6-28-* জ্ঞানয়োগোনাম ইতি মাধ্বপাঠঃ ॥




ভীষ্মপর্ব - অধ্যায় 029

॥ শ্রীঃ ॥

6.29. অধ্যায়ঃ 029 

 -   -  

একোনত্রিংশোঽধ্যায়ঃ ॥ ভগবদ্গীতাধ্যায়ঃ ॥ 5 ॥

 -   -  

6-29-0 (39665) 
অর্জুন উবাচ। 6-29-0 (4027) 
সংন্যাসং কর্মণাং কৃষ্ণ কপুনর্যোগং চ শংসসি।
যচ্ছ্রেয় এতয়োরেকং তন্মে ব্রূহি সুনিশ্চিতম্ ॥ 6-29-1 (39666) 
শ্রীভগবানুবাচ। 6-29-2 (4028) 
সংন্যাসঃ কর্ময়োগশ্চ নিঃশ্রেয়সকরাবুভৌ ।
তয়োস্তু কর্মসংন্যাসাৎকর্ময়োগো বিশিষ্যতে ॥ 6-29-2 (39667) 
জ্ঞেয়ঃ স নিত্যসংন্যাসী যো ন দ্বেষ্টি ন কাঙ্ক্ষতি।
নির্দ্বন্দ্বো হি মহাবাহো সুখং বন্ধাৎপ্রমুচ্যতে ॥ 6-29-3 (39668) 
সাঙ্খ্যযোগৌ পৃথগ্বালাঃ প্রবদন্তি ন পণ্ডিতাঃ ।
একমপ্যাস্থিতঃ সম্যগুভয়োর্বিন্দতে ফলম্ ॥ 6-29-4 (39669) 
যৎসাঙ্খ্যৈঃ প্রাপ্যতে স্থানং তদ্যোগৈরপি গম্যতে ।
একং সাঙ্খ্যং চ যোগং চ যঃ পশ্যতি স পশ্যতি ॥ 6-29-5 (39670) 
সংন্যাসস্তু মহাবাহো দুঃখমাপ্তুময়োগতঃ ।
যোগয়ুক্তো মুনির্ব্রহ্ম নচিরেণাধিগচ্ছতি ॥ 6-29-6 (39671) 
যোগয়ুক্তো বিশুদ্ধাত্মা বিজিতাত্মা জিতেন্দ্রিয়ঃ ।
সর্বভূতাত্মভূতাত্মা কুর্বন্নপি ন লিপ্যতে ॥ 6-29-7 (39672) 
নৈব কিংচিৎকরোমীতি যুক্তো মন্যেত তত্ৎববিৎ ।
পশ্যঞ্শৃণ্বন্স্পৃশঞ্জিঘ্রন্নশ্রন্গচ্ছন্স্বপন্শ্বসন্ ॥ 6-29-8 (39673) 
প্রলপন্বিসৃজন্গৃহ্ণন্নৃন্মিষন্নিমিষন্নপি।
ইন্দ্রিয়াণীন্দ্রিয়ার্থেষু বর্তন্ত ইতি ধারয়ন্ ॥ 6-29-9 (39674) 
ব্রহ্মণ্যাধায় কর্মাণি সঙ্গং ত্যক্ৎবা করোতি যঃ।
লিপ্যতে ন স পাপেন পদ্মপত্রমিবাম্ভসা ॥ 6-29-10 (39675) 
কায়েন মনসা বুদ্ধ্যা কেবলৈরিন্দ্রিয়ৈরপি ।
যোগিনঃ কর্ম কুর্বন্তি সঙ্গং ত্যক্ৎবাত্মশুদ্ধয়ে ॥ 6-29-11 (39676) 
যুক্তঃ কর্মফলং ত্যক্ৎবা শান্তিমাপ্নোতি নৈষ্ঠিকীম্ ।
অয়ুক্তঃ কামকারেণ ফলে সক্তো নিবধ্যতে ॥ 6-29-12 (39677) 
সর্বকর্মাণি মনসা সংন্যস্যাস্তে সুখং বশী ।
নবদ্বারে পুরে দেহী নৈব কুর্বন্ন কারয়ন্ ॥ 6-29-13 (39678) 
ন কর্তৃৎবং ন কর্মাণি লোকস্য সৃজতি প্রভুঃ ।
ন কর্মফলসংয়োগং স্বভাবস্তু প্রবর্ততে ॥ 6-29-14 (39679) 
নাদত্তে কস্য চিৎপাপং ন চৈব সুকৃতং বিভুঃ ।
অজ্ঞানেনাবৃতং জ্ঞানং তেন মুহ্যন্তি জন্তবঃ ॥ 6-29-15 (39680) 
জ্ঞানেন তু তদজ্ঞানং যেষাং নাশিতমাত্মনঃ ।
তেষামাদিত্যবজ্জ্ঞানং প্রকাশয়তি তৎপরম্ ॥ 6-29-16 (39681) 
তদ্বুদ্ধয়স্তদাত্মানস্তন্নিষ্ঠাস্তৎপরায়ণাঃ ।
গচ্ছন্ত্যপুনরাবৃত্তিং জ্ঞাননির্ধূতকল্মষাঃ ॥ 6-29-17 (39682) 
বিদ্যাবিনয়সংপন্নে ব্রাহ্মণে গবি হস্তিনি ।
শুনি চৈব শ্বপাকে চ পণ্ডিতাঃ সমদর্শিনঃ ॥ 6-29-18 (39683) 
ইহৈব তৈর্জিতঃ সর্গো যেষাং সাম্যে স্থিতং মনঃ ।
নির্দোষং হি সমং ব্রহ্ম তস্মাদ্ব্রহ্মণি তে স্থিতাঃ ॥ 6-29-19 (39684) 
ন প্রহৃষ্যেৎপ্রিয়ং ব্যাপ্য নোদ্বিজেৎপ্রাপ্য চাপ্রিয়ম্।
স্থিরবুদ্ধিরসংমূঢো ব্রহ্মবিদ্ব্রহ্মণি স্থিতঃ ॥ 6-29-20 (39685) 
বাহ্যস্পর্শেষ্বসক্তাত্মা বিন্দত্যাত্মনি যৎসুখম্ ।
স ব্রহ্ময়োগয়ুক্তাত্মা সুখমক্ষয়্যমশ্রুতে ॥ 6-29-21 (39686) 
যে হি সংস্পর্শজা ভোগা দুঃখয়োনয় এব তে।
আদ্যন্তবন্তঃ কৌন্তেয় ন তেষু রমতে বুধঃ ॥ 6-29-22 (39687) 
শক্নোতীহৈব যঃ সোঢুং প্রাক্শরীরবিমোক্ষণাৎ।
কামক্রোধোদ্ভবং বেগং স যুক্তঃ স সুখী নরঃ ॥ 6-29-23 (39688) 
যোঽন্তঃসুখোঽন্তরারামস্তথান্তর্জ্যোতিরেব যঃ ।
স যোগী ব্রহ্মনির্বাণং ব্রহ্মভূতোঽধিগচ্ছতি ॥ 6-29-24 (39689) 
লভন্তে ব্রহ্মনির্বাণমৃষয়ঃ ক্ষীণকল্মষাঃ।
ছিন্নদ্বৈধা যতাত্মানঃ সর্বভূতহিতে রতাঃ ॥ 6-29-25 (39690) 
কামক্রোধবিয়ুক্তানাং যতীনাং যতচেতসাম্।
অভিতো ব্রহ্মনির্বাণং বর্ততে বিদিতাত্মনাম্ ॥ 6-29-26 (39691) 
স্পর্শান্কৃৎবা বহির্বাহ্যাংশ্চক্ষুশ্চৈবান্তরে ভ্রুবোঃ ।
প্রাণাপানৌ সমৌ কৃৎবা নাসাভ্যন্তরচারিণৌ ॥ 6-29-27 (39692) 
যতেন্দ্রিয়মনোবুদ্ধির্মুনির্মোক্ষপরায়ণঃ।
বিগতেচ্ছাভয়ক্রোধো যঃ সদা মুক্ত এব সঃ ।  6-29-28 (39693) 
ভোক্তারং যজ্ঞতপসাং সর্বলোকমহেশ্বরম্ ।
সুহৃদং সর্বভূতানাং জ্ঞাৎবা মাং শান্তিমৃচ্ছতি ॥ ॥ 6-29-29 (39694) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি একোনত্রিংশোঽধ্যায়ঃ ॥

 
ইতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে সংন্যাসয়োগোনাম পঞ্চমোঽধ্যায়ঃ ॥




ভীষ্মপর্ব - অধ্যায় 030

॥ শ্রীঃ ॥

6.30. অধ্যায়ঃ 030 

 -   -  

ত্রিংশোঽধ্যায়ঃ ॥ ভগবদ্গীতাধ্যায়ঃ ॥ 6 ॥

 -   -  

6-30-0 (39695) 
শ্রীভগবানুবাচ। 6-30-0 (4029) 
অনাশ্রিতঃ কর্মফলং কার্যং কর্ম করোতি যঃ।
স সংন্যাসী চ যোগী চ ন নিরগ্নির্ন চাক্রিয়ঃ ॥ 6-30-1 (39696) 
যং সংন্যাসমিতি প্রাহুর্যোগং তং বিদ্ধি পাণ্ডব ।
ন হ্যসংন্যস্তসিংকল্পো যোগী ভবতি কশ্চন ॥ 6-30-2 (39697) 
আরুরুক্ষোর্মুনের্যোগং কর্ম কারণমুচ্যতে।
যোগারূঢস্য তস্যৈব শমঃ কারণমুচ্যতে ॥ 6-30-3 (39698) 
যদা হি নেন্দ্রিয়ার্থেষু ন কর্মস্বনুষঞ্জতে ।
সর্বসংকল্পসংন্যাসী যোগারূঢস্তদোচ্যতে ॥ 6-30-4 (39699) 
উদ্ধরেদাত্মনাত্মানং নাত্মানমবসাদয়েৎ ।
আত্মৈব হ্যাত্মনো বন্ধুরাত্মৈব রিপুরাত্মনঃ ॥ 6-30-5 (39700) 
বন্ধুরাত্মাঽঽত্মনস্তস্য যেনাত্মৈবাত্মনা জিতঃ।
অনাত্মনস্তু শত্রুৎবে বর্তেতাত্মৈব শত্রুবৎ ॥ 6-30-6 (39701) 
জিতাত্মনঃ প্রশান্তস্য পরমাত্মা সমাহিতঃ।
শীতোষ্ণসুখদুঃখেষু তথা মানাপমানয়োঃ ॥ 6-30-7 (39702) 
জ্ঞানবিজ্ঞানতৃপ্তাত্মা কূটস্থো বিজিতেন্দ্রিয়ঃ ।
যুক্ত ইত্যুচ্যতে যোগী সমলোষ্ঠাশ্মকাঞ্চনঃ ॥ 6-30-8 (39703) 
সুহৃন্মিত্রার্যুদাসীনমধ্যস্থদ্বেষ্যবন্ধুষু।
সাধুষ্বপি চ পাপেষু সমবুদ্ধির্বিশিষ্যতে ॥ 6-30-9 (39704) 
যোগী যুঞ্জীত সততমাত্মানং রহসি স্থিতঃ ।
একাকী যতচিত্তাত্মা নিরাশীরপরিগ্রহঃ ॥ 6-30-10 (39705) 
শুচৌ দেশে প্রতিষ্ঠাপ্য স্থিরমাসনমাত্মনঃ ।
নাত্যুচ্ছ্রিতং নাতিনীচং চৈলাজিনকুশোত্তরম্ ॥ 6-30-11 (39706) 
তত্রৈকাগ্রং মনঃ কৃৎবা যতচিত্তেন্দ্রিয়ক্রিয়ঃ ।
উপবিশ্যাসনে যুঞ্জ্যাদ্যোগমাত্মবিশুদ্ধয়ে ॥ 6-30-12 (39707) 
সমং কায়শিরোগ্রীবং ধারয়ন্নচলং স্থিরঃ।
সংপ্রেক্ষ্য নাসিকাগ্রং স্বং দিশশ্চানবলোকথন্ ॥ 6-30-13 (39708) 
প্রশান্তাত্মা বিগতভীর্ব্রহ্মচারিব্রতে স্থিতঃ ।
প্রনঃ সংয়ম্য মচ্চিত্তো যুক্ত আসীত মৎপরঃ ॥ 6-30-14 (39709) 
যুঞ্জন্নেবং সদাত্মানং যোগী নিয়তমানসঃ ।
শান্তিং নির্বাণপরমাং মৎসংস্থামধিগচ্ছতি ॥ 6-30-15 (39710) 
নাত্যশ্রতস্তু যোগোঽস্তি ন চৈকান্তমনশ্নতঃ ।
ন চাতিস্বপ্রশীলস্য জাগ্রতো নৈব চার্জুন ॥ 6-30-16 (39711) 
যুক্তাহারবিহারস্য যুক্তচেষ্টস্য কর্মসু।
যুক্তস্বপ্নাববোধস্য যোগো ভবতি দুঃখহা ॥ 6-30-17 (39712) 
যদা বিনিয়তং চিত্তমাত্মন্যেবাবতিষ্ঠতে।
নিস্পৃহঃ সর্বকামেভ্যো যুক্ত ইত্যুচ্যতে তদা ॥ 6-30-18 (39713) 
যথা দীপো নিবাতস্থো নেঙ্গতে সোপমা স্মৃতা।
যোগিনো যতচিত্তস্য যুঞ্জতো যোগমাত্মনঃ ॥ 6-30-19 (39714) 
যত্রোপরমতে চিত্তং নিরুদ্ধং যোগসেবয়া ।
যত্র চৈবাত্মনাত্মানং পশ্যন্নাত্মনি তুষ্যতি ॥ 6-30-20 (39715) 
মুখমাত্যন্তিকং যত্তদ্বুদ্ধিগ্রাহ্যমতীন্দ্রিয়ম্।
বেত্তি যত্র ন চৈবায়ং স্থিতশ্চলতি তত্ৎবতঃ ॥ 6-30-21 (39716) 
যং লব্ধ্বা চাপরং লাভং মন্যতে নাধিকং ততঃ।
যস্মিন্স্থিতো ন দুঃখেন গুরুণাপি বিচাল্যতে ॥ 6-30-22 (39717) 
তং বিদ্যাদ্দুঃখসংয়োগবয়োগং যোগসংজ্ঞিতম্।
স নিশ্চয়েন যোক্তব্যো যোগোঽনির্বিণ্ণচেতসা ॥ 6-30-23 (39718) 
সংকল্পপ্রভবান্কামাংস্ত্যক্ৎবা সর্বানশেষতঃ ।
মনসৈবেন্দ্রিয়গ্রামং বিনিবম্য সমন্ততঃ ॥ 6-30-24 (39719) 
শনৈঃ শনৈরুপরমেদ্ভুদ্ধ্যা ধৃতিগৃহীতয়া ।
আত্মসংস্থং মনঃ কৃৎবা ন কিংচিদপি চিন্তয়েৎ ॥ 6-30-25 (39720) 
যতো যতো নিশ্চরতি মনশ্চঞ্চলমস্থিরম্ ।
ততস্ততো নিয়ম্যৈতদাত্মন্যেব বশং নয়েৎ ॥ 6-30-26 (39721) 
প্রশান্তমনসং হ্যেনং যোগিনং মুখমুত্তমম্ ।
উপৈতি শ্চান্তরজসং ব্রহ্মভূতমকল্মষম্ ॥ 6-30-27 (39722) 
যুঞ্চয়েবং সদাত্মানং যোগী বিমতকল্মষঃক ।
মুখেন ব্রহ্মসংস্কপর্শমত্যন্তং সুখমশ্রুতে ॥ 6-30-28 (39723) 
সর্বভূতস্থমাত্মানং সর্বভূতানি চাত্মনি।
ঈক্ষতে কয়োগয়ুক্তাত্মা সর্বত্র সমদর্শনঃ ॥ 6-30-29 (39724) 
যো মাং পশ্যতি সর্বত্র সর্বং চ ময়ি পশ্যতি ।
তস্যাহং ন প্রণশ্যামি স চ মে ন প্রণশ্যতি ॥ 6-30-30 (39725) 
সর্বভূতস্থিতং যো মাং ভজত্যেকৎবমাস্থিতঃ ।
সর্বথা বর্তমানোঽপি স যোগী ময়ি বর্ততে ॥ 6-30-31 (39726) 
আত্মৌপম্যেন সর্বত্র সমং পশ্যতি যোঽর্জুন ।
সুখংক বা যদি বা দুঃখং স যোগী মরমো মতঃ ॥ 6-30-32 (39727) 
অর্জুন উবাচ। 6-30-33 (4030) 
যোঽয়ং যোগস্ৎবয়া প্রোক্তঃ সাম্যেন মধুসূদন।
এতস্যাহং ন পশ্যামি চঞ্চলৎবাৎস্থিতিং স্থিরাং ॥ 6-30-33 (39728) 
চঞ্চলং হি মনঃ কৃষ্ণ প্রমাথি বলবদ্দৃঢম্ ।
তস্যাহং নিগ্রহং মন্যে বায়োরিব সুদুষ্করম্ ॥ 6-30-34 (39729) 
শ্রীভগবানুবাচ। 6-30-35 (4031) 
অসংশয়ং মহাবাহো মনো দুর্নিগ্রহং চলম্।
অভ্যাসেন তু কৌন্তেয় বৈরাগ্যেণ চ গৃহ্যতে ॥ 6-30-35 (39730) 
অসংয়তাত্মনা যোগো দুষ্প্রাপ ইতি মে মতিঃ।
বশ্যাত্মনা তু যততা শক্যোঽঽবাপ্তুমুপায়তঃ ॥ 6-30-36 (39731) 
অর্জুন উবাচ। 6-30-37 (4032) 
অয়তিঃ শ্রদ্ধয়োপেতো যোগাচ্চলিতমানসঃ।
অপ্রাপ্য যোগসংসিদ্ধিং কাং গতিং কৃষ্ণ গচ্ছতি ॥ 6-30-37 (39732) 
কচ্চিন্নোভয়বিভ্রষ্টশ্ছিন্নাভ্রমিব নশ্যতি।
অপ্রতিকষ্ঠো মহাবাহো বিমূঢো ব্রহ্মণঃ পথি ॥ 6-30-38 (39733) 
এতন্মে সংশয়ং কৃষ্ণ ছেত্তুমর্হস্যশেষতঃ ।
ৎবদন্যঃ সংশয়স্যাস্য ছেত্তা ন হ্যুপপদ্যতে ॥ 6-30-39 (39734) 
শ্রীভগবানুবাচ। 6-30-40 (4033) 
পার্থ নৈবেহ নামুত্র বিনাশস্তস্য বিদ্যতে।
ন হি কল্যাণকৃৎকশ্চিদ্দুর্গতিং তাত গচ্ছতি ॥ 6-30-40 (39735) 
প্রাপ্য পুণ্যকৃতাং লোকানুষিৎবা শাশ্বতীঃ সমাঃ ।
শুচীনাং শ্রীমতাং গেহে যোগভ্রষ্টোঽভিজায়তে ॥ 6-30-41 (39736) 
অথবা যোগিনামেব কুলে ভবতি ধীমতাম্ ।
এতদ্ধি দুর্লভতরং লোকে জন্ম যদীদৃশ্যম্ ॥ 6-30-42 (39737) 
তত্র তং বুদ্ধিসংয়োগং লভতে পৌর্বদেহিকম্ ।
যততে চ ততো ভূয়ঃ সংসিদ্ধৌ কুরুনন্দন ॥ 6-30-43 (39738) 
পূর্বাভ্যাসেন তেনৈব হ্রিয়তে হ্যবশেঽপি সঃ।
জিজ্ঞাসুরপি যোগস্য শব্দব্রহ্মাতিবর্ততে ॥ 6-30-44 (39739) 
প্রয়ত্নাদ্যতমানস্তু যোগী সংশুদ্ধকিল্বিষঃ ।
অনেকন্মসংসিদ্ধস্ততো যাতি পরাং গতিম্ ॥ 6-30-45 (39740) 
তপস্বিভ্যোঽধিকো যোগী জ্ঞানিভ্যোপি মতোঽধিকঃ ।
কর্মিভ্যশ্চাধিকো যোগী তস্মাদ্যোগী ভাবার্জুন ॥ 6-30-46 (39741) 
যোগিনামপি সর্বেষাং মদ্গতেনান্তরাত্মনা।
শ্রদ্ধাবান্ভজতে যো মাং স মে যুক্ততমো মতঃ ॥ ॥ 6-30-47 (39742) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি ত্রিংশোঽধ্যায়ঃ ॥

 
ইতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে অধ্যাত্ময়োগোনাম ষষ্ঠোঽধ্যায়ঃ ॥

 -   -  

6-30-11 চেলাজিনেতি মাধ্বপাঠঃ ॥ 6-30-28 এবং যুঞ্জন্ ইতি মাধ্বপাঠঃ ॥ 6-30-41 পুণ্যকৃতাঁল্লোকান্ ইতি মাধ্বপাঠঃ ॥ 6-31-* আত্মসংয়ময়োগোনাম ইতি মাধ্বপাঠঃ ॥




ভীষ্মপর্ব - অধ্যায় 031

॥ শ্রীঃ ॥

6.31. অধ্যায়ঃ 031 

 -   -  

একত্রিংশোঽধ্যায়ঃ ॥ ভগবদ্গীতাধ্যায়ঃ ॥ 7 ॥

 -   -  

6-31-0 (39743) 
শ্রীভগবানুবাচ। 6-31-0 (4034) 
ময়্যাসক্তমনাঃ পার্থ যোগং যুঞ্জন্মদাশ্রয়ঃ।
অসংশয়ং সমগ্রং মাং যথা জ্ঞাস্যসি তচ্ছৃণু ॥ 6-31-1 (39744) 
জ্ঞানং তেঽহং সবিজ্ঞানমিদং বক্ষ্যাম্যশেষতঃ ।
যজ্জ্ঞাৎবা নেহ ভূয়োঽন্যজ্জ্ঞাতব্যমবশিষ্যতে ॥ 6-31-2 (39745) 
মনুষ্যাণাং সহস্রেষু কশ্চিদ্যততি সিদ্ধয়ে।
যততামপি সিদ্ধানাং কশ্চিন্মাং বেত্তি তত্ৎবতঃ ॥ 6-31-3 (39746) 
ভূমিরাপোঽনলো বায়ুঃ স্বং মনো বুদ্ধিরেব চ ।
অহংকার ইতী যং মে ভিন্না প্রকৃতিরষ্টধা ॥ 6-31-4 (39747) 
অপরেয়মিতস্ৎবন্যাং প্রকৃতিং বিদ্ধি মে পরাম্ ।
জীবভূতাং মহাবাহো যয়েদং ধার্যতে জগৎ ॥ 6-31-5 (39748) 
এতদ্যোনীনি ভূতানি সর্বাণীত্যুপধারয় ।
অহং কৃৎস্নস্য জগতঃ প্রভবঃ প্রলয়স্তথা ॥ 6-31-6 (39749) 
মত্তঃ পরতরং নান্যৎকিংচিদস্তি ধনংজয় ।
ময়ি সর্বমিদং প্রোতং সূত্রে মণিগণা ইব ॥ 6-31-7 (39750) 
রসোঽহমংপ্সু কৌন্তেয় প্রভাঽস্মি শশিসূর্যযোঃ ॥
প্রণবঃ সর্ববেদেষু শব্দঃ খে পৌরুষং নৃষু ॥ 6-31-8 (39751) 
পুণ্যো গন্ধঃ পৃথিব্যাং চ তেজশ্চাস্মি বিভাবসৌ ।
জীবনং সর্বভূতেষু তপশ্চাস্মি তপস্বিষু ॥ 6-31-9 (39752) 
বীজং মাং সর্বভূতানাং বিদ্ধি পার্থ সনাতনম্ ।
বুদ্ধির্বুদ্ধিমতামস্মি তেজস্তেজস্বিনামহম্ ॥ 6-31-10 (39753) 
বলং বলবতাং চাহং কামরাগবিবর্জিতম্ ।
ধর্মাবিরুদ্ধো ভূতেষু কামোঽস্মি ভরতর্ষভ ॥ 6-31-11 (39754) 
যে চৈব সাৎবিকা ভাবা রাজসাস্তামসাশ্চ যে।
মত্ত এবেতি তান্বিদ্ধি ন ৎবহং তেষু তে ময়ি ॥ 6-31-12 (39755) 
ত্রিভির্গুণময়ৈর্ভাবৈরেভিঃ সর্বমিদং জগৎ ।
মোহিতং নাভিজানাতি মামেভ্যঃ পরমব্যযম্ ॥ 6-31-13 (39756) 
দৈবী হ্যেষা গুণময়ী মম মায়া দুরত্যযা ।
মামেব যে প্রপদ্যন্তে মায়ামেতাং তরন্তি তে ॥ 6-31-14 (39757) 
ন মাং তুষ্কৃতিনো মূঢাঃ প্রপদ্যন্তে নরাধমাঃ ।
মায়যাঽপহৃতজ্ঞানা আসুরং ভাবমাশ্রিতাঃ ॥ 6-31-15 (39758) 
চুত্রর্বিধা ভজন্তে মাং জনাঃ সুকৃতিনোঽর্জুন।
আর্তো জিজ্ঞাসুরর্থার্থী জ্ঞানী চ ভরতর্ষভ ॥ 6-31-16 (39759) 
তেষাং জ্ঞানী নিত্যযুক্ত একভক্তির্বিশিষ্যতে ।
প্রিয়ো হি জ্ঞানিনোঽত্যর্থমহং স চ মম প্রিয়ঃ ॥ 6-31-17 (39760) 
উদারাঃ সর্ব এবৈতে জ্ঞানী ৎবাত্মৈব মে মতম্ ।
আস্থিতঃক স হি যুক্তাত্মা মামেবানুত্তমাং গতিং ॥ 6-31-18 (39761) 
বহূনাং জন্মনামন্তে জ্ঞানবান্মাং প্রপদ্যতে ।
বাসুদেবঃ সর্বমিতি স মহাত্মা সুদুর্লভঃ ॥ 6-31-19 (39762) 
কামৈস্তৈস্তৈর্হৃতজ্ঞানাঃ প্রপদ্যন্তেঽন্যদেবতাঃ ।
তং তং নিয়মমাস্থায় প্রকৃত্যা নিয়তাঃ স্বয়া ॥ 6-31-20 (39763) 
যো যো যাং যাং তনুং ভক্তঃ শ্রদ্ধয়ার্চিতুমিচ্ছতি ।
তস্য তস্যাচলাং শ্রদ্ধাং তামেব বিদধাম্যহম্ ॥ 6-31-21 (39764) 
স তয়া শ্রদ্ধয়া যুক্তস্তস্যারাধনমীহতে ।
লভতে চ ততঃ কামান্ময়ৈব বিহিতান্হিতান্ ॥ 6-31-22 (39765) 
অন্তবত্তু ফলং তেষাং তদ্ভবত্যল্পমেধসাম্ ।
দেবান্দেবয়জো যান্তি মদ্ভক্তা যান্তি মামপি ॥ 6-31-23 (39766) 
অব্যক্তং ব্যক্তিমাপন্নং মন্যন্তে মামবুদ্ধয়ঃ।
পরং ভাবমজানন্তো মমাব্যযমনুত্তমম্ ॥ 6-31-24 (39767) 
নাহং প্রকাশঃ সর্বস্য যোগমায়াসমাবৃতঃ ।
মূঢোঽয়ং নাভিজানাতি লোকো মামজমব্যযম্ ॥ 6-31-25 (39768) 
বেদাহং সমতীতানি বর্তমানানি চার্জুন।
ভবিষ্যাণি চ ভূতানি মাং তু বেদ ন কশ্চন ॥ 6-31-26 (39769) 
ইচ্ছাদ্বেষসমুত্থেন দ্বন্দ্বমোহেন ভারত ।
সর্বভূতানি সংমোহং সর্গে যান্তি পরংতপ ॥ 6-31-27 (39770) 
যোষাং ৎবন্তগতং পাপং জনানাং পুণ্যকর্মণাম্ ।
তে দ্বন্দ্বমোহনির্মুক্ত ভজন্তে মাং দৃঢব্রতাঃ ॥ 6-31-28 (39771) 
জরামরণমোক্ষায় মামাশ্রিত্য যতন্তি যে ।
তে ব্রহ্ম তদ্বিদুঃ কৃৎস্নমধ্যাত্মং কর্ম চাখিলম্ ॥ 6-31-29 (39772) 
সাধিভূতাধিদৈবং মাং সাধিয়জ্ঞং চ যে বিদুঃ ।
প্রয়াণকালেঽপি চ মাং তে বিদুর্যুক্তচেতসঃ ॥ ॥ 6-31-30 (39773) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি একত্রিংশোঽধ্যায়ঃ ॥

 
ইতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে জ্ঞানয়োগোনাম সপ্তমোঽধ্যায়ঃ ॥

 -   -  

6-31-* জ্ঞানবিজ্ঞানয়োগোনাম ইতি মাধ্বপাঠঃ ॥ 6-31-16 আব্রহ্মভবনাৎ ইতি মাধ্বপাঠঃ ॥




ভীষ্মপর্ব - অধ্যায় 032

॥ শ্রীঃ ॥

6.32. অধ্যায়ঃ 032 

 -   -  

দ্বাত্রিংশোঽধ্যায়ঃ ॥ ভগবদ্গীতাধ্যায়ঃ ॥ 8 ॥

 -   -  

6-32-0 (39774) 
অর্জুন উবাচ। 6-32-0 (4035) 
কিং তদ্ব্রহ্ম কিমধ্যাত্মং কিং কর্ম পুরুষোত্তম্।
অধিভূতং চ কিং প্রোক্তমধিদৈবং কিমুচ্যতে ॥ 6-32-1 (39775) 
অধিয়জ্ঞঃ কথং কোঽত্র দেহেঽস্মিন্মধুসীদন।
প্রয়াণকালে চ কথং জ্ঞেয়োঽসি নিয়তাত্মভিঃ ॥ 6-32-2 (39776) 
শ্রীভগবানুবাচ। 6-32-3 (4036) 
অক্ষরং ব্রহ্ম পরমং স্বভাবোঽধ্যাত্মমুচ্যতে।
ভূতভাবোদ্ভবকরো বিসর্গঃ কর্মসংজ্ঞিতঃ ॥ 6-32-3 (39777) 
অধিভূতং ক্ষরো ভাবঃ পুরুষশ্চাধিদৈবতম্ ।
অধিয়জ্ঞোঽহমেবাত্র দেহে দেহভৃতাং বর ॥ 6-32-4 (39778) 
অন্তকালে চ মামেব স্মরন্মুক্ৎবা কলেবরম্ ।
যঃ প্রয়াতি স মদ্ভাবং যাতি নাস্ত্যত্র সংশয়ঃ ॥ 6-32-5 (39779) 
যং যং বাপি স্মরন্ভাবং ত্যজত্যন্তে কলেবরম্ ।
তং তমেবৈতি কৌন্তেয় সদা তদ্ভাবভাবিতঃ ॥ 6-32-6 (39780) 
তস্মাৎসর্বেষু কালেষু মামনুস্মর যুধ্য চ।
ময়্যর্পিতমনোবুদ্ধির্মামেবৈষ্যস্যসংশয়ঃ ॥ 6-32-7 (39781) 
অভ্যাসয়োগয়ুক্তেন চেতসাঽনান্যগামিনা ।
পরমং পুরুষং দিব্যং যাতি পার্থানুচিন্তয়ন্ ॥ 6-32-8 (39782) 
কবিং পুরাণমনুশাসিতার-
মণোরণীয়াংসমনুস্মরেদ্যঃ । 
সর্বস্য ধাতারমচিন্ত্যরূপ-
মাদিত্যবর্ণং তমসঃ পরস্তাৎ ॥  6-32-9 (39783) 
প্রয়াণকালে মনসাঽচলেন
ভক্ত্যা যুক্তো যোগবলেন চৈব। 
ভ্রুবোর্মধ্যে প্রাণমাবেশ্য সম্য-
ক্স তং পরং পুরুষমুপৈতি দিব্যম্ ॥  6-32-10 (39784) 
যদক্ষরং বেদবিদো বদন্তি
বিশন্তি যদ্যতয়ো বীতরাগাঃ । 
যদিচ্ছন্তো ব্রহ্মচর্যং চরন্তি
তত্তে পদং সংগ্রহেণ প্রবক্ষ্যে ॥  6-32-11 (39785) 
সর্বদ্বারাণি সংয়ম্য মনো হৃদি নিরুধ্য চ।
মূর্ধ্ন্যাধায়াত্মনঃ প্রাণমাস্থিতো যোগধারণাং ॥ 6-32-12 (39786) 
ওমিত্যেকাক্ষরং ব্রহ্ম ব্যাহরন্মামনুস্মরন্ ।
যঃ প্রয়াতি ত্যজন্দেং স যাতি পরমাং গতিম্ ॥ 6-32-13 (39787) 
অনন্যচেতাঃ সততং যো মাং স্মরতি নিত্যশঃ ।
তস্যাহং সুলভঃ পার্থ নিত্যযুক্তস্য যোগিনঃ ॥ 6-32-14 (39788) 
মামুপেত্য পুনর্জন্ম দুঃখালয়মশাশ্বতম্ ।
নাপ্নুবন্তি মহাত্মানঃ সংসিদ্ধিং পরমাং গতাঃ ॥ 6-32-15 (39789) 
আব্রহ্মভুবনাল্লোকাঃ পুনরাবর্তিনোঽর্জুন ।
মামুপেত্য তু কৌন্তেয় পুনর্জন্ম ন বিদ্যতে ॥ 6-32-16 (39790) 
সহস্রয়ুগপর্যন্তমহর্যদ্ব্রহ্মণো বিদুঃ ।
রাত্রিং যুগসহস্রাং তাং তেঽহোরাত্রবিদো জনাঃ ॥ 6-32-17 (39791) 
অব্যক্তাদ্ব্যক্তয়ঃ সর্বাঃ প্রভবন্ত্যহরাগমে ।
রাত্র্যামে প্রলীয়ন্তে তত্রৈবাব্যক্তসংজ্ঞকে ॥ 6-32-18 (39792) 
ভূতগ্রামঃ স এবায়ং ভূৎবা ভূৎবা প্রলীয়তে ।
রাত্র্যগমেঽবশঃ পার্থত প্রভবত্যহরাগমে ॥ 6-32-19 (39793) 
পরস্তস্মাত্তু ভাবোঽন্যো ব্যক্তোঽব্যক্তাৎসনাতনঃ ।
যঃ স সর্বেষু ভূতেষুক নশ্যৎসু ন বিনশ্যতি ॥ 6-32-20 (39794) 
অব্যক্তোঽক্ষর ইত্যুক্তস্তমাহুঃ পরমাং গতিম্ ।
যং প্রাপ্য ন নিবর্তন্তে তদ্ধাম পরমং মম ॥ 6-32-21 (39795) 
পুরুষঃ স পরঃ পার্থ ভক্ত্যা লভ্যস্ৎবনন্যযা ।
যস্যান্তস্থানি ভূতানি যেন সর্বমিদং ততম্ ॥ 6-32-22 (39796) 
যত্র কালে ৎবনাবৃত্তিমাবৃত্তিং চৈব যোগিনঃ ।
প্রয়াতা যান্তি তং কালং বক্ষ্যামি ভরতর্ষভ ॥ 6-32-23 (39797) 
অগ্নির্জ্যোতিরহঃ শুক্লঃ ষণ্মাসা উত্তরায়ণম্ ।
তত্র প্রয়াতা গচ্ছন্তি ব্রহ্ম ব্রহ্মবিদো জনাঃ ॥ 6-32-24 (39798) 
ধূমো রাত্রিস্তথা কৃষ্ণঃ ষণ্মসা দক্ষিণায়নম্ ।
তত্র চান্দ্রমসং জ্যোতির্যোগী প্রাপ্য নিবর্ততে ॥ 6-32-25 (39799) 
শুক্লকৃষ্ণে গতী হ্যেতে জগতঃ শাশ্বতে মতে।
একয়া যাত্যনাবৃত্তিমন্যযাঽঽবর্ততে পুনঃ ॥ 6-32-26 (39800) 
নৈতে সৃতী পার্থ জানন্যোগী মুহ্যতি কশ্চন।
তস্মাৎসর্বেষু কালেষু যোগয়ুক্তো ভবার্জুন ॥ 6-32-27 (39801) 
বেদেষু যজ্ঞেষু তপঃসু চৈব
দানেষু যৎপুণ্যফলং প্রদিষ্টম্। 
অত্যেতি তৎসর্বমিদং বিদিৎবা
যোগী পরং স্থানমুপৈতি চাদ্যম্ ॥ ॥  6-32-28 (39802) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি দ্বাত্রিংশোঽধ্যায়ঃ ॥ ইতিত শ্রীমদ্ভগবদ্গীতাসুপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে তারকব্রহ্ময়োগোনাম অষ্টমোঽধ্যায়ঃ ॥

 -   -  

6-32-* অক্ষরব্রহ্ময়োগোনাম ইতি মাধ্বপাঠঃ ॥




ভীষ্মপর্ব - অধ্যায় 033

॥ শ্রীঃ ॥

6.33. অধ্যায়ঃ 033 

 -   -  

ত্রয়স্ত্রিংশোঽধ্যায়ঃ ॥ ভগবদ্গীতাধ্যায়ঃ ॥ 9 ॥

 -   -  

6-33-0 (39803) 
শ্রীভগবানুবাচ। 6-33-0 (4037) 
ইদং তু তে গুহ্যতমং প্রবক্ষ্যাম্যনসূয়বে ।
জ্ঞানং বিজ্ঞানসহিতং যজ্জ্ঞাৎবা মোক্ষ্যসেঽশুভাৎ ॥ 6-33-1 (39804) 
রাজবিদ্যা রাজগুহ্যং পবিত্রমিদমুত্তমম্ ।
প্রত্যক্ষাবগমং ধর্ম্যং সুসুখং কর্তুমব্যযম্ ॥ 6-33-2 (39805) 
অশ্রদ্দধানাং পুরুষা ধর্মস্যাস্য পরংতপ ।
অপ্রাপ্য মাং নিবর্তন্তে মৃত্যুসংসারবর্ত্মনি ॥ 6-33-3 (39806) 
ময়া ততমিদং সর্বং জগদব্যক্তমূর্তিনা ।
মৎস্থানি সর্বভূতানি ন চাহং তেষ্ববস্থিতঃক ॥ 6-33-4 (39807) 
ন চ মৎস্থানি ভূতানি পশ্য মে যোগমৈশ্বরম্ ।
ভূতভৃন্ন চ ভূতস্থো মমাত্মা ভূতভাবনঃ ॥ 6-33-5 (39808) 
যথাঽঽকাশস্থিতো নিত্যং বায়ুঃ সর্বত্রগো মহান্ ।
তথা সর্বাণি ভূতানি মৎস্থানীত্যুপধারয় ॥ 6-33-6 (39809) 
সর্বভূতানি কৌন্তেয় প্রকৃতিং যান্তি মামিকাম্ ।
কল্পক্ষয়ে পুনস্তানি কল্পাদৌ বিসৃজাম্যহম্ ॥ 6-33-7 (39810) 
প্রকৃতিং স্বামবষ্টভ্য বিসৃজামি পুনঃ পুনঃ ।
ভূতগ্রামমিমং কৃৎস্নমবশং প্রকৃতের্বশাৎ ॥ 6-33-8 (39811) 
ন চ মাং তানি কর্মাণি নিবধ্নন্তি ধনংজয় ।
উদাসীনবদাসীনমসক্তং তেষু কর্মসু ॥ 6-33-9 (39812) 
ময়াঽঽধ্যক্ষেণ প্রকৃতিঃ সূয়তে সচরাচরম্ ।
হেতুনাঽনেন কৌন্তেয় জগদ্বিপরিবর্ততে ॥ 6-33-10 (39813) 
অবজানন্তি মাং মূঢা মানুষীং তনুমাশ্রিতম্ ।
পরং ভাবমজানন্তো মম ভূতমহেশ্বরম্ ॥ 6-33-11 (39814) 
মোঘাশা মোঘকর্মাণো মোঘজ্ঞানা বিচেতসঃ ।
রাক্ষসীমাসুরীং চৈব প্রকৃতিং মোহিনীং শ্রিতাঃ ॥ 6-33-12 (39815) 
মহাত্মানস্তু মাং পার্থ দৈবীং প্রকৃতিমাশ্রিতাঃ ।
ভজন্ত্যনন্যমনসো জ্ঞাৎবা ভূতাদিমব্যযম্ ॥ 6-33-13 (39816) 
সততং কীর্তয়ন্তো মাং যতন্তশ্চ দৃঢব্রতাঃ ।
নমস্যন্তশ্চ মাং ভক্ত্যা নিত্যযুক্তা উপাসতে ॥ 6-33-14 (39817) 
জ্ঞানয়জ্ঞেন চাপ্যন্তে যজন্তো মামুপাসতে।
একৎবেন পৃথক্ৎকবেন বহুধা বিশ্বতোমুম্ ॥ 6-33-15 (39818) 
অহং ক্রতুরহং যজ্ঞঃ স্বধাঽহমহমৌষধম্।
মন্ত্রোঽহমহমেবাজ্যমহমগ্নিরহং হুতম্ ॥ 6-33-16 (39819) 
পিতাঽহমস্য জগতো মাতা ধাতা পিতামহঃ ।
বেদ্যং পবিত্রমোংকার ঋক্ সাম যজুরেব চ ॥ 6-33-17 (39820) 
গতির্ভর্তা প্রভুঃ সাক্ষী নিবাসঃ শরণং সুহৃৎ।
প্রভবঃ প্রলয়ঃ স্থানং নিধানং বীজমব্যযম্ ॥ 6-33-18 (39821) 
তপাম্যহমহং বর্ষং নিগৃহ্ণাম্যুৎসৃজামি চ ।
অমৃতং চৈব মৃত্যুশ্চ সদসচ্চাহমর্জুন ॥ 6-33-19 (39822) 
ত্রৈবিদ্যা মাং সোমপাঃ পূতপাপা
যজ্ঞেরিষ্ট্বা স্বর্গতিং প্রার্থয়ন্তে। 
তে পুণ্যমাসাদ্য সুরেন্দ্রলোক-
মশ্রন্তি দিব্যান্দিবি দেবভোগান্ ॥  6-33-20 (39823) 
তে তং ভুক্ৎবা স্বর্গলোকং বিশালং
ক্ষীণো পুণ্যে পর্ত্যলোকং বিশন্তি। 
এবং ত্রয়ীধর্মমনুপ্রপন্না
গতাগতং কামকামা লভন্তে ॥  6-33-21 (39824) 
অনন্যাশ্চিন্তয়ন্তো মাং যে জনাঃ পর্যুপাসতে।
তেষাং নিত্যাভিয়ুক্তানাং যোগক্ষেমং বহাম্যহম্ ॥ 6-33-22 (39825) 
যেঽপ্যন্যদেবতাভক্তা যজন্তে শ্রদ্ধয়ান্বিতাঃ।
তেঽপি মামেব কৌন্তেয় যজন্ত্যবিধিপূর্বকম্ ॥ 6-33-23 (39826) 
অহং হি সর্বয়জ্ঞানাং ভোক্তা চ প্রভুরেব চ।
ন তু মামভিজানন্তি তত্ৎবেনাতশ্চ্যবন্তি তে ॥ 6-33-24 (39827) 
যান্তি দেবব্রতা দেবান্পিতৄন্যান্তি পিতৃব্রতাঃ।
ভূতানি যান্তি ভূতেজ্যা যান্তি মদ্যাজিনোপি মাম্  6-33-25 (39828) 
পত্রং পুষ্পং ফলং তোয়ং যো মে ভক্ত্যা প্রয়চ্ছতি।
তদহং ভক্ত্যুপহৃতমশ্নামি প্রয়তাত্মনঃ ॥ 6-33-26 (39829) 
যৎকরোষি যদশ্রাসি যজ্জুহোষি দদাসি যৎ।
যত্তপস্যসি কৌন্তেয় তৎকুরুষ্ব মদর্পণম্ ॥ 6-33-27 (39830) 
শুভাশুভফলৈরেবং মোক্ষ্যসে কর্মবন্ধনৈঃ ।
সংন্যাসয়োগয়ুক্তাত্মা বিমুক্তো মামুপৈষ্যসি ॥ 6-33-28 (39831) 
সমোঽহং সর্বভূতেষু ন মে দ্বেষ্যোঽস্তি ন প্রিয়ঃ ।
যে ভজন্তি তু মাং ভক্ত্যা ময়ি তে তেষু চাপ্যহম্ ॥ 6-33-29 (39832) 
অপি চেৎসুদুরাচারো ভজতে মামনন্যভাক্।
সাধুরেব স মন্তব্যঃ সম্যগ্ব্যবসিতো হি সঃ ॥ 6-33-30 (39833) 
ক্ষিপ্রং ভবতি ধর্মাত্মা শশ্বচ্ছান্তিং নিগচ্ছতি।
কৌন্তেয় প্রতিজানীহি ন মে ভক্তঃ প্রণশ্যতি ।  6-33-31 (39834) 
মাং হি পার্থ ব্যপাশ্রিত্য যেঽপি স্যুঃ পাপয়োনয়ঃ ।
স্ত্রিয়ো বৈশ্যাস্তথা শূদ্রাস্তেঽপি যান্তি পরাং গতিং ॥ 6-33-32 (39835) 
কিং পুনর্ব্রাহ্মণাঃ পুণ্যা ভক্তা রাজর্ষয়স্তথা ।
অনিত্যমসুখং লোকমিমং প্রাপ্য ভজস্ব মাম্ ॥ 6-33-33 (39836) 
মন্মনা ভব মদ্ভক্তো মদ্যাজী মাং নমস্কুরু ।
মামেবৈষ্যসি যুক্ৎবৈবমাত্মানং মৎপরায়ণঃ ॥ ॥ 6-33-34 (39837) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি ত্রয়স্ত্রিংশোঽধ্যায়ঃ ॥

 
ইতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে রাজবিদ্যারাজগুহ্যযোগোনাম নবমোঽধ্যায়ঃ ॥




ভীষ্মপর্ব - অধ্যায় 034

॥ শ্রীঃ ॥

6.34. অধ্যায়ঃ 034 

 -   -  

চতুস্ত্রিংশোঽধ্যায়ঃ ॥ ভগবদ্গীতাধ্যায়ঃ ॥ 10 ॥

 -   -  

6-34-0 (39838) 
শ্রীভগবানুবাচ। 6-34-0 (4038) 
ভূয় এব মহাবাহো শ্রৃণু মে পরমং বচঃ।
যত্তেঽহং প্রীয়মাণায় বক্ষ্যামি হিতকাম্যযা ॥ 6-34-1 (39839) 
ন মে বিদুঃ সুরগণাঃ প্রভবং ন মহর্ষয়ঃ।
অহমাদির্হি দেবানাং মহর্ষীণাং চ সর্বশঃ ॥ 6-34-2 (39840) 
যো মামজমনাদিং চ বেত্তি লোকমহেশ্বরম্ ।
অসংমূঢঃ স মর্ত্যেষু সর্বপাপৈঃ প্রমুচ্যতে॥ 6-34-3 (39841) 
বুদ্ধির্জ্ঞানমসংমোহঃ ক্ষমা সত্যং দমঃ শমঃ ।
সুখং দুঃখং ভবো ভবো ভয়ং চাভয়মেব চ ॥ 6-34-4 (39842) 
অহিংসা সমতা তুষ্টিস্তপো দানং যশোঽয়শঃ ।
ভবন্তি ভাবা ভূতানাং মত্ত এব পৃথগ্বিধাঃ ॥ 6-34-5 (39843) 
মহর্ষয়ঃ সপ্ত পূর্বে চৎবারো মনবস্তথা।
মদ্ভাব মানসা জাতা যেষাং লোক ইমাঃ প্রজাঃ ॥ 6-34-6 (39844) 
এতাং বিভূতিং যোগং চ মম যো বেত্তি তত্ৎবতঃ ।
সোঽবিকম্পেন যোগেন যুজ্যতে নাত্র সংশয়ঃ ॥ 6-34-7 (39845) 
অহং সর্বস্য প্রভবো মত্তঃ সর্বং প্রবর্ততে।
ইতি মৎবা ভজন্তে মাং বুধা ভাবসমন্বিতাঃ ॥ 6-34-8 (39846) 
মচ্চিত্তা মদ্গতপ্রাণা বোধয়ন্তঃ পরস্পরম্ ।
কথয়ন্তশ্চ মাং নিত্যং তুষ্যন্তি চ রমন্তি চ ॥ 6-34-9 (39847) 
তেষাং সততয়ুক্তানাং ভজতাং প্রীতিপূর্বকম্ ।
দদামি বুদ্ধিয়োগং তং যেন মামুপয়ান্তি তে ॥ 6-34-10 (39848) 
তেষামেবানুকম্পার্থমহমজ্ঞানজং তমঃ।
নাশয়াম্যাত্মভাবস্থো জ্ঞানদীপেন ভাস্বতা ॥ 6-34-11 (39849) 
অর্জুন উবাচ। 6-34-12 (4039) 
পরং ব্রহ্ম পরং ধাম পবিত্রং পরমং ভবান্।
পুরুষং শাশ্বতং দিব্যমাদিদেবমজং বিভুম্ ॥ 6-34-12 (39850) 
আহুস্ৎবামৃষয়ঃ সর্বে দেবর্ষির্নারদস্তথাক ।
অসিতো দেবলো ব্যাসঃ স্বয়ং চৈব ব্রবীষি মে ॥ 6-34-13 (39851) 
সর্বতেমদৃতং মন্যে যন্মাং বদসি কেশব ।
ন হি তে ভগবন্ব্যক্তিং বিদুর্দেবা ন দানবাঃ ॥ 6-34-14 (39852) 
স্বয়মেবাত্মনাত্মানং বেত্থ ৎবং পুরুষোত্তম।
ভূতভাবন ভূতেশ দেবদেব জগৎপতে ॥ 6-34-15 (39853) 
বক্তুমর্হস্যশেষেণ দিব্যা হ্যাত্মবিভূতয়ঃ ।
যাভির্বিভূতিভির্লোকানিমাংস্ৎবং ব্যাপ্য তিষ্ঠসি ॥ 6-34-16 (39854) 
কথং বিদ্যামহং যোগিংস্ৎবাং সদা পরিচিন্তয়ন্।
কেষু কেষু চ ভাবেষু চিন্ত্যোঽসি ভগবন্ময়া ॥ 6-34-17 (39855) 
বিস্তরেণাত্মনো যোগং বিভূতিং চ জনার্দন ।
ভূয়ঃ কথয় তৃপ্তির্হি শৃণ্বতো নাস্তি মেঽমৃতম্ ॥ 6-34-18 (39856) 
শ্রীভগবনুবাচ। 6-34-19 (4040) 
হন্ত তে কথয়িষ্যামি দিব্যা হ্যাত্মবিভূতয়ঃ ।
প্রাধান্যতঃ কুরুশ্রেষ্ঠ নাস্ত্যন্তো বিস্তরস্য মে ॥ 6-34-19 (39857) 
অহমাত্মা গুডাকেশ সর্বভূতাশয়স্থিতঃক ।
অহমাদিশ্চ মধ্যং চ ভূতানামন্ত এব চ ॥ 6-34-20 (39858) 
আদিত্যানামহং বিষ্ণুর্জ্যোতিষাং রবিরংশুমান্।
মরীচির্মরুতামস্মি নক্ষত্রাণামহং শশী ॥ 6-34-21 (39859) 
বেদানাং সামবেদোঽস্মি দেবানামস্মি বাসবঃ ।
ইন্দ্রিয়াণাং মনশ্চাস্মি ভূতানামস্মি চেতনা ॥ 6-34-22 (39860) 
রুদ্রাণাং শংকরশ্চাস্মি বিত্তেশো যক্ষরক্ষসাম্।
বসূনাং পাবকশ্চাস্মি মেরুঃ শিখরিণামহম্ ॥ 6-34-23 (39861) 
পুরোধসাং চ মুখ্যং মাং বিদ্ধি পার্থ বৃহস্পতিম্।
সেনানীনামহং স্কন্দঃ সরসামস্মি সাগরঃ ॥ 6-34-24 (39862) 
মহর্ষীণাং ভৃগুরহং গিরামস্ম্যেকমক্ষরম্।
যজ্ঞানাং জপয়জ্ঞোঽস্মি স্থাবরাণাং হিমালয়ঃ ॥ 6-34-25 (39863) 
অশ্বত্থঃ সর্ববৃক্ষাণাং দেবর্ষীণাং চ নারদঃ।
গন্ধর্বাণাং চিত্ররথঃ সিদ্ধানাং কপিলো মুনিঃ ॥ 6-34-26 (39864) 
উচ্চৈঃ শ্রবসমশ্বানাং বিদ্ধি মামমৃতোদ্ভবম্ ।
ঐরাবতং গজেন্দ্রাণাং নরাণাং চ নরাধিপম্ ॥ 6-34-27 (39865) 
আয়ুধানামহং বজ্রং ধেনূনামস্মি কামধুক্ ।
প্রজনশ্চাস্মি কন্দর্পঃ সর্পাণামস্মি বাসুকিঃ ॥ 6-34-28 (39866) 
অনন্তশ্চাস্মি নাগানাং বরুণো যাদসামহম্।
পিতৄণামর্যমা চাস্মি যমঃ সংয়মতামহম্ ॥ 6-34-29 (39867) 
প্রহ্লাদশ্চাস্মি দৈত্যানাং কালঃ কলয়তামহম্।
মৃগাণাং চ মৃগেন্দ্রোঽহং বৈনতেয়শ্চ পরিণাম্ ॥ 6-34-30 (39868) 
পবনঃ পবতামস্মি রামঃ শস্ত্রভৃতামহম্ ।
ঝষাণাং মকরশ্চাস্মি স্রোতসামস্মি জাহ্নবী ॥ 6-34-31 (39869) 
সর্গাণামাদিরন্তশ্চ মধ্যং চৈবাহমর্জুন ।
অধ্যাত্মবিদ্যা বিদ্যানাং বাদঃ প্রবদতামহম্ ॥ 6-34-32 (39870) 
অক্ষরাণামকারোঽস্মি দ্বন্দ্বঃ সামাসিকস্য চ ।
অহমেবাক্ষয়ঃ কালো ধাতাঽহং বিশ্বতোমুখঃ ॥ 6-34-33 (39871) 
মৃত্যুঃ সর্বহরশ্চাহমুদ্ভবশ্চ ভবিষ্যতাম্।
কীর্তিঃ শ্রীর্বাক্ক নারীণাং স্মৃতির্মেধা ধৃতিঃ ক্ষমা ॥ 6-34-34 (39872) 
বৃহৎসাম কতথা সাম্নাং গায়ত্রী ছন্দসামহম্।
মাসানাং মার্গশীর্ষোঽহমৃতূনাং কুসুমাকরঃ ॥ 6-34-35 (39873) 
দ্যূতং ছলয়তামস্মি তেজস্তেজস্বিনামহম্।
জয়োঽস্মি ব্যবসায়োঽস্মি সত্ৎবং সত্ৎববতামহম্ ॥ 6-34-36 (39874) 
বৃষ্ণীনাং বাসুদেবোঽস্মি পাণ্ডবানাং ধনঞ্জয়ঃ ।
মুনীনামপ্যহং ব্যাসঃ কবীনামুশনা কবিঃ ॥ 6-34-37 (39875) 
দণ্ডো দময়তামস্মি নীতিরস্মি জিগীষতাম্ ।
মৌনং চৈবাস্মি গুহ্যানাং জ্ঞানং জ্ঞানবতামহম্ ॥ 6-34-38 (39876) 
যচ্চাপি সর্বভূতানাং বীজং তদহমর্জুন।
ন তদস্তি বিনা যৎস্যান্ময়া ভূতং চরাচরম্ ॥ 6-34-39 (39877) 
নান্তোঽস্তি মম দিব্যানাং বিভূতীনাং পরংতপ ।
এষ তূদ্দেশতঃ প্রোক্তো বিভূতের্বিস্তরো ময়া ॥ 6-34-40 (39878) 
যদ্যদ্বিভূতিতৎসত্ৎবং শ্রীমদূর্জিতমেব বা।
তত্তদেবাবগচ্ছ ৎবং মম তেজোংশসংভবম্ ॥ 6-34-41 (39879) 
অথবা বহুনৈতেন কিং জ্ঞাতেন তবার্জুন ।
বিষ্টভ্যাহমিদং কৃৎস্নমেকাংশেন স্থিতো জগৎ ॥ ॥ 6-34-42 (39880) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি চতুস্ত্রিংশোঽধ্যায়ঃ ॥

 
ইতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে বিভূতিয়োগোনাম দশমোঽধ্যায়ঃ ॥




ভীষ্মপর্ব - অধ্যায় 035

॥ শ্রীঃ ॥

6.35. অধ্যায়ঃ 035 

 -   -  

পঞ্চত্রিংশোঽধ্যায়ঃ ॥ ভগবদ্গীতাদ্যায়ঃ ॥ 11 ॥

 -   -  

6-35-0 (39881) 
অর্জুন উবাচ। 6-35-0 (4041) 
মদনুগ্রহায় পরমং গুহ্যমধ্যাত্মসংজ্ঞিতম্।
যত্ৎবয়োক্তং বচস্তেন মোহোঽয়ং বিগতো মম ॥ 6-35-1 (39882) 
ভবাপ্যযৌ হি ভূতানাং শ্রুতৌ বিস্তরশো ময়া।
ৎবত্তঃ কমলপত্রাক্ষ মাহাত্ম্যমপি চাব্যযম্ ॥ 6-35-2 (39883) 
এবমেতদ্যথাত্থ ৎবমাত্মানং পরমেশ্বর।
দ্রষ্টুমিচ্ছামি তে রূপমৈশ্বরং পুরুষোত্তম ॥ 6-35-3 (39884) 
মন্যসে যদি তচ্ছক্যং ময়া দ্রষ্টুমিতি প্রভো।
যোগেশ্বর ততো মে ৎবং দর্শয়াত্মানমব্যযম্ ॥ 6-35-4 (39885) 
শ্রীভগবানুবাচ। 6-35-5 (4042) 
পশ্য মে পার্থ রূপাণি শতশোঽথ সহস্রশঃ ।
নানাবিধানি দিব্যানি নানাবর্ণাকৃতীনি চ ॥ 6-35-5 (39886) 
পশ্যাদিত্যান্বসূন্রুদ্রানশ্বিনৌ মরুতস্তথা।
বহূন্যদৃষ্টপূর্বাণি পশ্যাঽশ্চর্যাণি ভারত॥ 6-35-6 (39887) 
ইহৈকস্থং জগৎকৃৎস্নং পশ্যাদ্য সচরাচরম্ ।
মম দেহে গুডাকেশ যচ্চান্যদ্দ্রষ্টুমিচ্ছসি ॥ 6-35-7 (39888) 
ন তু মাং শক্ষ্যসে দ্রষ্টুমনেনৈব স্বচক্ষুষা ।
দিব্যং দদামি তে চক্ষুঃ পশ্য মে যোগমৈশ্বরম্ ॥ 6-35-8 (39889) 
সঞ্জয় উবাচ। 6-35-9 (4043) 
এবমুক্ৎবা ততো রাজন্মহায়োগেশ্বরো হরিঃ।
দর্শয়ামাস পার্থায় মরমং রূপমৈশ্বরম্ ॥ 6-35-9 (39890) 
অনেকবক্রনয়নমনেকাদ্ভুতদর্শনম্ ।
অনেকদিব্যাভারণং দিব্যানেকোদ্যতায়ুধম্ ॥ 6-35-10 (39891) 
দিব্যমাল্যাম্বরধরং দিব্যগন্ধানুলেপনম্ ।
সর্বাশ্চর্যময়ং দেবমনন্তং বিশ্বতোমুখম্ ॥ 6-35-11 (39892) 
দিবি সূর্যসহস্রস্য ভবেদ্যুগপদুত্থিতা ।
যদি ভাঃ সদৃশী সা স্যাদ্ভাসস্তস্য মহাত্মনঃ ॥ 6-35-12 (39893) 
তত্রৈকস্থং জগৎকৃৎস্নং প্রবিভক্তমনেকধা ।
অপশ্যদ্দেবদেবস্য শরীরে পাণ্ডবস্তদা ॥ 6-35-13 (39894) 
ততঃ স বিস্ময়াবিষ্টো হৃষ্টরোমা ধন়ঞ্জয়ঃ ।
প্রণম্য শিরসা দেবং কৃতাঞ্জলিরভাষত ॥ 6-35-14 (39895) 
অর্জুন উবাচ। 6-35-15 (4044) 
পশ্যামি দেবাংস্তব দেব দেহে
সর্বাংস্তথা ভূতবিশেষসঙ্ঘান্ । 
ব্রহ্মাণমীশং কমলাসনস্থ-
মৃষীংশ্চ সর্বানুরগাংশ্চ দিব্যান্ ॥  6-35-15 (39896) 
অনেকবাহূদরবক্রনেত্রং
পশ্যামি ৎবাং সর্বতোঽনন্তরূপম্ । 
নান্তং ন মধ্যং ন পুনস্তবাদিং
পশ্যামি বিশ্বেশ্বর বিশ্বরূপ ॥  6-35-16 (39897) 
কিরীটিনং গদিনং চক্রিণং চ
তেজোরাশিং সর্বতো দীপ্তিমন্তম্ । 
পশ্যামি ৎবাং দুর্নিরীক্ষ্যং সমন্তা-
দ্দীপ্তানলার্কদ্যুতিমপ্রমেয়যম্ ॥  6-35-17 (39898) 
ৎবমক্ষরং পরমং বেদিতব্যং
ৎবমস্য বিশ্বস্য পরং নিধানম্ । 
ৎবমব্যযঃ শাশ্বতধর্মগোপ্তা
সনাতনস্ৎবং পুরুষো মতো মে ॥  6-35-18 (39899) 
অনাদিমধ্যান্তমনন্তবীর্য-
মনন্তবাহুং শশিসূর্যনেত্রম্ । 
পশ্যামি ৎবাং দীপ্তহুতাশবক্রং
স্বতেজসা বিশ্বমিদং তপন্তম্ ॥  6-35-19 (39900) 
দ্যাবাপৃথিব্যোরিদমন্তরং হি
ব্যাপ্তং ৎবয়ৈকেন দিশশ্চ সর্বাঃ । 
দৃষ্ট্বাদ্ভুতং রূপমুগ্রং তদেবং
লোকত্রয়ং প্রব্যথিতং মহাত্মন্ ॥  6-35-20 (39901) 
অমী হি ৎবা সুরসঙ্ঘা বিশন্তি
কেচিদ্ভীতাঃ প্রাঞ্জলয়ো গৃণান্তি। 
স্বস্তীত্যুক্ৎবা মহর্ষিসিদ্ধসঙ্ঘাঃ
স্তুবন্তি ৎবাং স্তুতিভিঃ পুষ্কলাভিঃ ॥  6-35-21 (39902) 
রুদ্রাদিত্যা বসবো যে চ সাধ্যা
বিশ্বেঽশ্বিনৌ মরুতশ্চোষ্মপাশ্চ । 
গন্ধর্বয়ক্ষাসুরসিদ্ধসঙ্ঘা
বীক্ষন্তে ৎবাং বিস্মিতাশ্চৈব সর্বে ॥  6-35-22 (39903) 
রূপং মহত্তে বহুবক্রনেত্রং
মহাবাহো বহুবাহূরুপাদম্। 
বহূদরং বহুদংষ্ট্রাকরালং
দৃষ্ট্বা লোকাঃ প্রব্যথিতাস্তথাহম্ ॥  6-35-23 (39904) 
নভঃস্পৃশং দীপ্তমনেকবর্ণং
ব্যাত্তাননং দীপ্তবিশালনেত্রম্ । 
দৃষ্ট্বা হি ৎবা প্রব্যথিতান্তরাত্মা
ধৃতিং ন বিন্দামি শমং চ বিষ্ণো ॥  6-35-24 (39905) 
দংষ্ট্রাকরালানি চ তে সুখানি
দৃষ্ট্বৈব কালানলসন্নিভানি। 
দিশো ন জানে ন লভে চ শর্ম
প্রসীদ দেবেশ জগন্নিবাস ॥  6-35-25 (39906) 
অমী চ ৎবাং ধৃতরাষ্ট্রস্য পুত্রাঃ
সর্বে সহৈবাবনিপালসঙ্ঘৈঃ । 
ভীষ্মো দ্রোণঃ সূতপুত্রস্তথাসৌ
সহাস্মদীয়ৈরপি যোধমুখ্যৈঃ ॥  6-35-26 (39907) 
বক্রাণি তে ৎবরমাণা বিশন্তি
দংষ্ট্রাকরালানি ভয়ানকানি। 
কেচিদ্বিলগ্না দশনান্তরেষু
সংদৃশ্যন্তে চূর্ণিতৈরুত্তমাঙ্গৈঃ ॥  6-35-27 (39908) 
যথা নদীনাং বহবোঽম্বুবেগাঃ
সমুদ্রমেবাভিমুখা দ্রবন্তি। 
তথা তবামী নরলোকবীরা
বিশন্তি বক্রাণ্যভিবিজ্বলন্তি ॥  6-35-28 (39909) 
যথা প্রদীপ্তং জ্বলনং পতঙ্গা
বিশন্তি নাশায় সমৃদ্ধবেগাঃ । 
তথৈব নাশায় বিশন্তি লোকা-
স্তবাপি বক্রাণি সমৃদ্ধবেগাঃ ॥  6-35-29 (39910) 
লেলিহ্যসে গ্রসমানঃ সমন্তা-
ল্লোকান্সমগ্রান্বদনৈর্জ্বলদ্ভিঃক । 
তেজোভিরাপূর্য জগৎসমগ্রং
ভাসস্তবোগ্রাঃ প্রতপন্তি বিষ্ণো ॥  6-35-30 (39911) 
আখ্যাহি মে কো ভবানুগ্ররূপো
নমোঽস্তু তে দেববর প্রসীদ । 
বিজ্ঞাতুমিচ্ছামি ভবন্তমাদ্যং
ন হি প্রজানামি তব প্রবৃত্তিম্ ॥  6-35-31 (39912) 
শ্রীভগবানুবাচ। 6-35-32 (4045) 
কালোঽস্মি লোকক্ষয়কৃৎপ্রবৃদ্ধো
লোকান্সমাহর্তুমিহ প্রবৃত্তঃ। 
ঋতেঽপি ৎবা ন ভবিষ্যন্তি সর্বে
যেঽবস্থিতাঃ প্রত্যনীকেষু যোধাঃ ॥  6-35-32 (39913) 
তস্মাত্ৎবমুত্তিষ্ঠ যশো লভস্ব
জিৎবা শত্রূন্ভুঙ্ক্ষ্ব রাজ্যং সমৃদ্ধম্। 
ময়ৈবৈতে নিহতাঃ পূর্বমেব
নিমিত্তমাত্রং ভব সব্যসাচিন্ ॥  6-35-33 (39914) 
দ্রোণং চ ভীষ্মং চ জয়দ্রথং চ
কর্ণং তথান্যানপি যোধবীরান্। 
ময়া হতাংস্ৎবং জহি মাব্যথিষ্ঠা
যুদ্ধ্যস্ব জেতানি রণে সপত্নান্ ॥  6-35-34 (39915) 
সঞ্জয় উবাচ। 6-35-35 (4046) 
এতচ্ছ্রুৎবা বচনং কেশবস্য
কৃতাঞ্জলির্বেপমানঃ কিরীটী। 
নমস্কৃৎবা ভূয় এবাহ কৃষ্ণং
সগদ্গদং ভীতভীতঃ প্রণম্য ॥  6-35-35 (39916) 
অর্জুন উবাচ। 6-35-36 (4047) 
স্থানে হৃষীকেশ তব প্রকীর্ত্যা
জগৎপ্রহৃষ্যত্যনুরজ্যতে চ। 
রক্ষাংসি ভীতানি দিশো দ্রবন্তি
সর্বে নমস্যন্তি চ সিদ্ধসঙ্ঘাঃ॥  6-35-36 (39917) 
কস্মাচ্চ তে ন নমেরন্মহাত্মন্
গরীয়সে ব্রহ্মণোঽপ্যাদিকর্ত্রে। 
অনন্ত দেবেশ জগন্নিবাস
ৎবমক্ষরং সদসত্তৎপরং যৎ ॥  6-35-37 (39918) 
ৎবমাদিদেবঃ পুরুষঃ পুরাণ-
স্ৎবমস্য বিশ্বস্য পরং নিধানম্ । 
বেত্তাঽসি বেদ্যং চ পরং চ ধাম
ৎবয়া ততং বিশ্বমনন্তরূপ ॥  6-35-38 (39919) 
বায়ুর্যমোঽগ্নির্বরুণঃ শশাঙ্কঃ
প্রজাপতিস্ৎবং প্রপিতামহশ্চ। 
নমো নমস্তেঽতু সহস্রকৃৎবঃ
পুনশ্চ ভূয়োঽপি নমো নমস্তে ॥  6-35-39 (39920) 
নমঃ পুরস্তাদথ পৃষ্ঠতস্তে
নমোঽস্তু তে সর্বত এব সর্ব। 
অনন্তবীর্যামিতবিক্রমস্ৎবং
সর্বং সমাপ্নোষি ততোঽসি সর্বঃ ॥  6-35-40 (39921) 
সখেতি মৎবা প্রসভং যদুক্তং
হে কৃষ্ণ হে যাদব হে সখেতি। 
অজানতা মহিমানং তবেদং
ময়া প্রমাদাৎপ্রণয়েন বাঽপি ॥  6-35-41 (39922) 
যচ্চাপহাসার্থমসৎকৃতোঽসি
বিহারশয়্যাসনভোজনেষু । 
একোঽথবাপ্যচ্যুত তৎসমক্ষং
তৎক্ষাময়ে ৎবামহমপ্রমেয়ম্ ॥  6-35-42 (39923) 
পিতাসি লোকস্য চরাচরস্য
ৎবমস্য পূজ্যশ্ গুরুর্গরীয়ান্। 
ন ৎবৎসমোঽস্ত্যভ্যধিকঃ কুতোঽন্যো
লোকত্রয়েঽপ্যপ্রতিমপ্রভাবঃ ॥  6-35-43 (39924) 
তস্মাৎপ্রণম্য প্রণিধায় কায়ং
প্রসাদয়ে ৎবামহমীশমীড্যম্ । 
পিতেব পুত্রস্য সখেব সখ্যুঃ
প্রিয়ঃ প্রিয়ায়ার্হসি দেব সোঢুম্ ॥  6-35-44 (39925) 
অদৃষ্টপূর্বং হৃষিতোঽস্মি দৃষ্ট্বা
ভয়েন চ প্রব্যথিতং মনো মে। 
তদেব মে দর্শয় দেব রূপং
প্রসীদ দেবেশ জগন্নিবাস ॥  6-35-45 (39926) 
কিরীটিনং গদিনং চক্রহস্ত-
মিচ্ছামি ৎবাং দ্রষ্টুমহং তথৈব। 
তেনৈব রূপেণ চতুর্ভুজেন
সহস্রবাহো ভব বিশ্বমূর্তে ॥  6-35-46 (39927) 
শ্রীভগবানুবাচ। 6-35-47 (4048) 
ময়া প্রসন্নেন তবার্জুনেদং
রূপং পরং দর্শিতমাত্ময়োগাৎ। 
তেজোময়ং বিশ্বমনন্তমাদ্যং
যন্মে ৎবদন্যেন ন দৃষ্টপূর্বম্ ॥  6-35-47 (39928) 
ন বেদ যজ্ঞাধ্যযনৈর্ন দানৈ-
র্ন চ ক্রিয়াভির্ন তপোভিরুগ্রৈঃ । 
এবংরূপঃ শক্য অহং নৃলোকে
দ্রষ্টুং ৎবদন্যেন কুরুপ্রবীর ॥  6-35-48 (39929) 
মা তে ব্যথা মা চ বিমূঢভাবো
দৃষ্ট্বা রূপং ঘোরমীদৃঙ্ভমেদম্ । 
ব্যপেতভীঃ প্রীতমনাঃ পুনস্ৎবং
তদেব মে রূপমিদং প্রপশ্য ॥  6-35-49 (39930) 
সঞ্জয় উবাচ। 6-35-50 (4049) 
ইত্যর্জুনং বাসুদেবস্তথোক্ৎবা
স্বকং রূপং দর্শয়ামাস ভূয়ঃ। 
আশ্বাসয়ামাস চ ভীতমেনং
ভূৎবা পুনঃ সৌম্যবপুর্মহাত্মা ॥  6-35-50 (39931) 
অর্জুন উবাচ। 6-35-51 (4050) 
দৃষ্ট্বেদং মানুষং রূপং তব সৌম্যং জনার্দন ।
ইদানীমস্মি সংবৃত্তঃ সচেতাঃ প্রকৃতিং গতঃ ॥ 6-35-51 (39932) 
শ্রীভগবানুবাচ। 6-35-52 (4051) 
সুদুর্দর্শমিদং রূপং দৃষ্টবানসি যন্মম।
দেবা অপ্যস্য রূপস্য নিত্যং দর্শনকাঙ্ক্ষিণঃ ॥ 6-35-52 (39933) 
নাহং বেদৈর্ন তপসা ন দানেন ন চেজ্যযা।
শক্য এবংবিধো দ্রষ্টুং দৃষ্টবানসি মাং যথা ॥ 6-35-53 (39934) 
ভক্ত্যা ৎবনন্যযা শক্য অহমেবংবিধোঽর্জুন।
জ্ঞাতুং দ্রষ্টুং চ তত্ৎবেন প্রবেষ্টুং চ পরংতপ ॥ 6-35-54 (39935) 
মৎকর্মকৃন্মৎপরমো মদ্ভক্তঃ সঙ্গবর্জিতঃ ।
নির্বৈরঃ সর্বভূতেষু যঃ স মামেতি পাণ্ডব ॥ ॥ 6-35-55 (39936) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি পঞ্চত্রিংশোঽধ্যায়ঃ ॥

 
ইতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে বিশ্বরূপদর্শনয়োগো নাম একাদশোঽধ্যায়ঃ ॥




ভীষ্মপর্ব - অধ্যায় 036

॥ শ্রীঃ ॥

6.36. অধ্যায়ঃ 036 

 -   -  

ষট্ত্রিংশোঽধ্যায়ঃ ॥ ভগবদ্গীতাধ্যায়ঃ ॥ 12 ॥

 -   -  

6-36-0 (39937) 
অর্জুন উবাচ। 6-36-0 (4052) 
এবং সততয়ুক্তা যে ভক্তাস্ৎবাং পর্যুপাসতে।
যে চাপ্যক্ষরমব্যক্তং তেষাং কে যোগবিত্তমাঃ ॥ 6-36-1 (39938) 
শ্রীভগবানুবাচ। 6-36-2 (4053) 
ময়্যাবেশ্য মনো যে মাং নিত্যযুক্তা উপাসতে।
শ্রদ্ধয়া পরয়োপেতাস্তে মে যুক্ততমা মতাঃ ॥ 6-36-2 (39939) 
যে ৎবক্ষরমনির্দেশ্যমব্যক্তং পর্যুপাসতে।
সর্বত্রগমচিন্ত্যং চ কূটস্থমচলং ধ্রুবম্ ॥ 6-36-3 (39940) 
সংনিয়ম্যেন্দ্রিয়গ্রামং সর্বত্র সমবুদ্ধয়ঃ ।
তে প্রাপ্নুবন্তি মামেব সর্বভূতহিতে রতাঃক ॥ 6-36-4 (39941) 
ক্লেশোঽধিকতরস্তেষামব্যক্তাসক্তচেতসাম্ ।
অব্যক্তা হি গদির্দুঃখং দেহবদ্ভিরবাপ্যতে ॥ 6-36-5 (39942) 
যে তু সর্বাণি কর্মাণি ময়ি সংন্যস্য মৎপরাঃ ।
অনন্যেনৈব যোগেন মাং ধ্যায়ন্ত উপাসতে ॥ 6-36-6 (39943) 
তেষামহং সমুদ্ধর্তা মৃত্যুসংসারসাগরাৎ।
ভবামি ন চিরাৎপার্থ ময়্যাবেশিতচেতসাম্ ॥ 6-36-7 (39944) 
ময়্যেব মন আধৎস্ব ময়ি বুদ্ধিং নিবেশয় ।
নিবসিষ্যসি ময়্যেব অত ঊর্ধ্বং ন শংশকয়ঃ ॥ 6-36-8 (39945) 
অথ চিত্তং সমাধাতুং ন শক্নোষি ময়ি স্থিরম্ ।
অভ্যাসয়োগেন ততো মামিচ্ছাঽঽপ্তুং ধনংজয় ॥ 6-36-9 (39946) 
অভ্যাসেঽপ্যসমর্থোঽসি মৎকর্মপরমো ভব।
মদর্থমপি কর্মাণি কুর্বন্সিদ্ধিমবাপ্য্যসি ॥ 6-36-10 (39947) 
অথৈতদপ্যশক্তোঽসি কর্তুং মদ্যোগমাশ্রিতঃ ।
সর্বকর্মফলত্যাগং ততঃ কুরু যতাত্মবান্ ॥ 6-36-11 (39948) 
শ্রেয়ো হি জ্ঞানমভ্যাসাজ্জ্ঞানাদ্ধ্যানং বিশিষ্যতে।
ধ্যানাৎকর্মফলত্যাগস্ত্যাগাচ্ছান্তিরনন্তরম্ ॥ 6-36-12 (39949) 
অদ্বেষ্টা সর্বভূতানাং মৈত্রঃ করুণ এব চ।
নির্মমো নিরহংকারঃ সমদুঃখসুখঃ ক্ষমী ॥ 6-36-13 (39950) 
সংতুষ্টঃ সততং যোগী যতাত্মা দৃঢনিশ্চয়ঃ ।
ময়্যর্পিতমনোবুদ্ধির্যো মে ভক্তঃ স মে প্রিয়ঃ ॥ 6-36-14 (39951) 
যস্মান্নোদ্বিজতে লোকো লোকান্নোদ্বিজতে চ যঃ ।
হর্ষামর্ষভয়োদ্বেগৈর্মুক্তো যঃ স চ মে প্রিয়ঃ ॥ 6-36-15 (39952) 
অনপেক্ষঃ শুচির্দক্ষ উদাসীনো গতব্যথঃ ।
সর্বারম্ভপরিত্যাগী যো মদ্ভক্তঃ স মে প্রিয়ঃ ॥ 6-36-16 (39953) 
যো ন হৃষ্যতি ন দ্বেষ্টি ন শোচতি ন কাঙ্ক্ষতি।
শুভাশুভপরিত্যাগী ভক্তিমান্যঃ স মে প্রিয়ঃ ॥ 6-36-17 (39954) 
সমঃ শত্রৌ চ মিত্রে চ তথা মানাপমানয়োঃ ।
শীতোষ্ণসুখদুঃখেষু সমঃ সঙ্গবিবর্জিতঃ ॥ 6-36-18 (39955) 
তুল্যনিন্দাস্তুতির্মৌনী সংতুষ্টো যেন কেন চিৎ ।
অনিকেতঃ স্থিরমতির্ভক্তিমান্মে প্রিয়ো নরঃ ॥ 6-36-19 (39956) 
যে তু ধর্মামৃতমিদং যথোক্তং পর্যুপাসতে।
শ্রদ্দধানা মৎপরমা ভক্তাস্তেঽতীব মে প্রিয়াঃ ॥ ॥ 6-36-20 (39957) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি ষট্ত্রিংশোঽধ্যায়ঃ ॥

 
ইতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে ভক্তিয়োগোনাম দ্বাদশোঽধ্যায়ঃ ॥




ভীষ্মপর্ব - অধ্যায় 037

॥ শ্রীঃ ॥

6.37. অধ্যায়ঃ 037 

 -   -  

সপ্তত্রিংশোঽধ্যায়ঃ ॥ ভগবদ্গীতাধ্যায়ঃ ॥ 13 ॥

 -   -  

6-37-0 (39958) 
অর্জুন উবাচ। 6-37-0 (4054) 
প্রকৃতিং পুরুষং চৈব ক্ষেত্রং ক্ষেত্রজ্ঞমেব চ।
এতদ্বেদিতুমিচ্ছামি জ্ঞানং জ্ঞেয়ং চ কেশব ॥ 6-37-1 (39959) 
শ্রীভগবানুবাচ। 6-37-2 (4055) 
ইদং শরীরং কৌন্তেয় ক্ষেত্রমিত্যভিধীয়তে।
এতদ্যো বেত্তি তং প্রাহুঃ ক্ষেত্রজ্ঞ ইতি তদ্বিদঃ ॥ 6-37-2 (39960) 
ক্ষেত্রজ্ঞং চাপি মাং বিদ্ধি সর্বক্ষেত্রেষু ভারত ।
ক্ষেত্রক্ষেত্রজ্ঞয়োর্জ্ঞানং যত্তজ্জ্ঞানং মতং মম ॥ 6-37-3 (39961) 
তৎক্ষেত্রং যচ্চ যাদৃক্ যদ্বিকারি যতশ্চ যৎ।
স চ যো যৎপ্রভাবশ্চ তৎসমাসেন মে শ্রৃণু ॥ 6-37-4 (39962) 
ঋষিভির্বহুধা গীতং ছন্দোভির্বিবিধৈঃ পৃথক্ ।
ব্রহ্মসূত্রপদৈশ্চৈব হেতুমদ্ভির্বিনিশ্চিতৈঃ ॥ 6-37-5 (39963) 
মহাভূতান্যহঙ্কারো বুদ্ধিরব্যক্তমেব চ ।
ইন্দ্রিয়াণি দশৈকং চ পঞ্চ চেন্দ্রিয়গোচরাঃ ॥ 6-37-6 (39964) 
ইচ্ছা দ্বেষঃ সুখং দুঃখং সঙ্ঘাতশ্চেতনা ধৃতিঃ ।
এতৎক্ষেত্রং সমাসেন সবিকারমুদাহৃতম্ ॥ 6-37-7 (39965) 
অমানিৎবমদম্ভিৎবমহিংসা ক্ষান্তিরার্জবম্।
আচার্যোপাসনং শৌচং স্থৈর্যমাত্মবিনিগ্রহঃ ॥ 6-37-8 (39966) 
ইন্দ্রিয়ার্থেষু বৈরাগ্যমনহঙ্কার এব চ ।
জন্মমৃত্যুজরাব্যাধিদুঃখদোষানুদর্শনম্ ॥ 6-37-9 (39967) 
অসক্তিরনভিষ্বঙ্গঃ পুত্রদারগৃহাদিষু।
নিত্যং চ সমচিত্তৎবমিষ্টানিষ্টোপপত্তিষু ॥ 6-37-10 (39968) 
ময়ি চানন্যযোগেন ভক্তিরব্যভিচারিণী ।
বিবিক্তদেশসেবিৎবমরতির্জনসংসদি ॥ 6-37-11 (39969) 
অধ্যাত্মজ্ঞাননিত্যৎবং তত্ৎবজ্ঞানার্থদর্শনম্ ।
এতজ্জ্ঞানমিতি প্রোক্তমজ্ঞানং যদতোঽন্যথা ॥ 6-37-12 (39970) 
জ্ঞেয়ং যত্তৎপ্রবক্ষ্যামি যজ্জ্ঞাৎবাঽমৃতমশ্রুতে ।
অনাদিমৎপরং ব্রহ্ম ন সত্তন্নাসদুচ্যতে ॥ 6-37-13 (39971) 
সর্বতঃ পাণিপাদং তৎসর্বতোঽক্ষিশিরোমুখম্ ।
সর্বতঃ শ্রুতিমল্লোকে সর্বমাবৃত্য তিষ্ঠতি ॥ 6-37-14 (39972) 
সর্বেন্দ্রিয়গুণাভাসং সর্বেন্দ্রিয়বিবর্জিতম্।
অসক্তং সর্বভৃচ্চৈব নির্গুণং গুণভোক্তৃ চ ॥ 6-37-15 (39973) 
বহিরন্তশ্চ ভূতানামচরং চরমেব চ ।
সূক্ষ্মৎবাত্তদবিজ্ঞেয়ং দূরস্থং চান্তিকে চ তৎ ॥ 6-37-16 (39974) 
অবিভক্তং চ ভূতেষু বিভক্তমিব চ স্থিতম্ ।
ভূতভর্তৃ চ তজ্জ্ঞেয়ং গ্রসিষ্ণু প্রভবিষ্ণু চ ॥ 6-37-17 (39975) 
জ্যোতিষামপি তজ্জ্যোতিস্তমসঃ পরমুচ্যতে ।
জ্ঞানং জ্ঞেয়ং জ্ঞানগম্যং হৃদি সর্বস্য বিষ্ঠিতম্ ॥ 6-37-18 (39976) 
ইতি ক্ষেত্রং তথা জ্ঞানং জ্ঞেয়ং চোক্তং সমাসতঃ।
মদ্ভক্ত এতদ্বিজ্ঞায় মদ্ভাবায়োপপদ্যতে ॥ 6-37-19 (39977) 
প্রকৃতিং পুরুষং চৈব বিদ্ধ্যনাদী উভাবপি।
বিকারাংশ্চ গুণাংশ্চৈব বিদ্ধি প্রকৃতিসংভবান্ ॥ 6-37-20 (39978) 
কার্যকারণকর্তৃৎবে হেতুঃ প্রকৃতিরুচ্যতে ।
পুরুষঃ সুখদুঃখানাং ভোক্তৃৎবে হেতুরুচ্যতে ॥ 6-37-21 (39979) 
পুরুষঃ প্রকৃতিস্থো হি ভুঙ্ক্তে প্রকৃতিজান্গুণান্ ।
কারণং গুণসঙ্গোঽস্য সদসদ্যোনিজন্মসু ॥ 6-37-22 (39980) 
উপদ্রষ্টানুমন্তা চ ভর্তা ভোক্তা মহেশ্বরঃ ।
পরমাত্মেতি চাপ্যুক্তো দেহেঽস্মিন্পুরুষঃ পরঃ ॥ 6-37-23 (39981) 
য এবং বেত্তি পুরুষং প্রকৃতিং চ গুণৈঃ সহ ।
সর্বথা বর্তমানোঽপি ন স ভূয়োঽভিজায়তে ॥ 6-37-24 (39982) 
ধ্যানেনাত্মনি পশ্যন্তি কেচিদাত্মানমাত্মনা ।
অন্যে সাঙ্খ্যেন যোগেন কর্ময়োগেন চাপরে ॥ 6-37-25 (39983) 
অন্যে ৎবেবমজানন্তঃ শ্রুৎবাঽন্যেভ্য উপাসতে।
তেঽপি চাতিতরন্ত্যেব মৃত্যুং শ্রুতিপরায়ণাঃ ॥ 6-37-27যাবৎসংজায়তে কিংচিৎসত্ৎবং স্থাবরজঙ্গমম্ ।
ক্ষেত্রক্ষেত্রজ্ঞসংয়োগাত্তদ্বিদ্ধি ভরতর্ষভ ॥  6-37-26 (39984) 
সমং সর্বেষু ভূতেষু তিষ্ঠন্তং পরমেশ্বরম্।
বিনশ্যৎস্ববিনশ্যন্তং যঃ পশ্যতি স পশ্যতি ॥ 6-37-28 (39985) 
সমং পশ্যন্হি সর্বত্র সমবস্থিতমীশ্বরম্ ।
ন হিনস্ত্যাত্মনাত্মানং ততো যাতি পরাং গতিং ॥ 6-37-29 (39986) 
প্রত্যত্যৈব চ কর্মাণি ক্রিয়মাণানি সর্বশঃ ।
যঃ পশ্যতি তথাত্মানমকর্তারং স পশ্যতি ॥ 6-37-30 (39987) 
যদা ভূতপৃথগ্ভাবমেকস্থমনুপশ্যতি ।
তত এব চ বিস্তারং ব্রহ্ম সংপদ্যতে তদা ॥ 6-37-31 (39988) 
অনাদিৎবান্নির্গুণৎবাৎপরমাত্মায়মব্যযঃ ।
শরীরস্থোঽপি কৌন্তেয় ন করোতি ন লিপ্যতে ॥ 6-37-32 (39989) 
যথা সর্বগতং সৌক্ষ্ম্যাদাকাশং নোপলিপ্যতে।
সর্বত্রাবস্থিতো দেহে তথাত্মা নোপলিপ্যতে ॥ 6-37-33 (39990) 
যথা প্রকাশয়ত্যেকঃ কৃৎস্নং লোকমিমং রবিঃ ।
ক্ষেত্রং ক্ষেত্রী তথা কৃৎস্নং প্রকাশয়তি ভারত ॥ 6-37-34 (39991) 
ক্ষেত্রক্ষেত্রজ্ঞয়োরেবমন্তরং জ্ঞানচক্ষুষা ।
ভূতপ্রকৃতিমোক্ষং চ যে বিদুর্যান্তি তে পরম্ ॥ ॥ 6-37-35 (39992) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি সপ্তত্রিংশোঽধ্যায়ঃ ॥

 
ইতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে ক্ষেত্রক্ষেত্রজ্ঞবিভাগয়োগোনাম ত্রয়োদশোঽধ্যায়ঃ ॥

 -   -  

6-37-1 অয়ং শ্লোকঃ প্রক্ষিত ইতি কেচিৎ ॥ 6-37-5 বিনিশ্চিতাম্ ইতি মাধ্বপাঠঃ ॥ 6-37-18 সর্বস্য ধিষ্ঠিতমিতি পাঠান্তরম্ ॥ 6-37-24 য এনং বেত্তি ইতি মাধ্বপাঠঃ ॥




ভীষ্মপর্ব - অধ্যায় 038

॥ শ্রীঃ ॥

6.38. অধ্যায়ঃ 038 

 -   -  

অষ্টত্রিংশোঽধ্যায়ঃ ॥ ভগবদ্গীতাধ্যায়ঃ ॥ 14 ॥

 -   -  

6-38-0 (39993) 
শ্রীভগবানুবাচ। 6-38-0 (4056) 
পরং ভূয়ঃ প্রবক্ষ্যামি জ্ঞানানাং জ্ঞানমুত্তমম্ ।
যজ্জ্ঞাৎবা মুনয়ঃ সর্বে পরাং সিদ্ধিমিতো গতাঃ ॥ 6-38-1 (39994) 
ইদং জ্ঞানমুপাশ্রিত্য মম সাধর্ম্যমাগতাঃ।
সর্গেঽপি নোপজায়ন্তে প্রলয়ে ন ব্যথন্তি চ ॥ 6-38-2 (39995) 
মম যোনির্মহদ্ব্রহ্ম তস্মিন্গর্ভং দধাম্যহম্ ।
সংভবঃ সর্বভূতানাং ততো ভবতি ভারত ॥ 6-38-3 (39996) 
সর্বয়োনিষু কৌন্তেয় মূর্তয়ঃ সংভবন্তিঃ যাঃ ।
তাসাং ব্রহ্ম মহদ্যোনিরহং বীজপ্রদঃ পিতা ॥ 6-38-4 (39997) 
সৎবং রজস্তম ইতি গুণাঃ প্রকৃতিসংভবাঃ ।
নিবধ্নন্তি মহাবাহো দেহে দেহিনমব্যযম্ ॥ 6-38-5 (39998) 
তত্র সত্ৎবং নির্মলৎবাৎপ্রকাশকমনাময়ম্ ।
সুখসঙ্গেন বধ্নাতি জ্ঞানসঙ্গেন চানঘ ॥ 6-38-6 (39999) 
রজো রাগাত্মকং বিদ্ধি তৃষ্ণাসঙ্গসমুদ্ভবম্ ।
তন্নিবধ্নাতি কৌন্তেয় কর্মসঙ্গেন দেহিনম্ ॥ 6-38-7 (40000) 
তমস্ৎবজ্ঞানজং বিদ্ধি মোহনং সর্বদেহিনাম্ ।
প্রমাদালস্যনিদ্রাভিস্তন্নিবধ্নাতি ভারত ॥ 6-38-8 (40001) 
সৎবং সুখে সংজয়তি রজঃ কর্মণি ভারত ।
জ্ঞানমাবৃত্য তু তমঃ প্রমাদে সংজয়ত্যুত ॥ 6-38-9 (40002) 
রজস্তমশ্চাভিভূয় সৎবং ভবতি ভারত।
রজঃ সৎবং তমশ্চৈব তমঃ সৎবং রজস্তথা ॥ 6-38-10 (40003) 
সর্বদ্বারেষু দেহেঽস্মিন্প্রাকাশ উপজায়তে।
জ্ঞানং যদা তদা বিদ্যাদ্বিবৃদ্ধং সৎবমিত্যুত ॥ 6-38-11 (40004) 
লোভঃ প্রবৃত্তিরারম্ভঃ কর্মণামশমঃ স্পৃহা ।
রজস্যেতানি জায়ন্তে বিবৃদ্ধে ভরতর্ষভ ॥ 6-38-12 (40005) 
অপ্রকাশোঽপ্রবৃত্তিশ্চ প্রমাদো মোহ এব চ ।
তমস্যেতানি জায়ন্তে বিবৃদ্ধে কুরুনন্দন ॥ 6-38-13 (40006) 
যদা সৎবে প্রবৃদ্ধে তু প্রলয়ং যাতি দেহভৃৎ ।
তদোত্তমবিদাং লোকানমলান্প্রতিপদ্যতে ॥ 6-38-14 (40007) 
রজসি প্রলয়ং গৎবা কর্মসঙ্গিষু জায়তে ।
তথা প্রলীনস্তমসি মূঢয়োনিষু জায়তে ॥ 6-38-15 (40008) 
কর্মণঃ সুকৃতস্যাহুঃ সাৎবিকং নির্মলং ফলম্।
রজসস্তু ফলং দুঃখমজ্ঞানং তমসঃ ফলম্ ॥ 6-38-16 (40009) 
সৎবাৎসংজায়তে জ্ঞানং রজসো লোভ এব চ।
প্রমাদমোহৌ তমসো ভবতোঽজ্ঞানমেব চ ॥ 6-38-17 (40010) 
ঊর্ধ্বং গচ্ছন্তি সৎবস্থা মধ্যে তিষ্ঠন্তি রাজসাঃ ।
জঘন্যগুণবৃত্তস্থা অঘো গচ্ছন্তি তামসাঃ ॥ 6-38-18 (40011) 
নান্যং গুণেভ্যঃ কর্তারং যদা দ্রষ্টাঽনুপশ্যতি ।
গুণেভ্যশ্চ পরং বেত্তি মদ্ভাবং সোঽধিগচ্ছতি ॥ 6-38-19 (40012) 
গুণানেতানতীত্য ত্রীন্দেহী দেহসমুদ্ভবান্ ।
জন্মমৃত্যুজরাদুঃখৈর্বিমুক্তোঽমৃতমশ্রুতে ॥ 6-38-20 (40013) 
অর্জুন উবাচ। 6-38-21 (4057) 
কৈর্লিঙ্গৈস্ত্রীন্গুণানেতানীতো ভবতি প্রভো ।
কিমাচারঃ কথং চৈতাংস্ত্রীন্গুণানতিবর্ততে ॥ 6-38-21 (40014) 
শ্রীভগবানুবাচ। 6-38-22 (4058) 
প্রকাশং চ প্রবৃত্তিং চ মোহমেব চ পাণ্ডব।
ন দ্বেষ্টি সংপ্রবৃত্তানি ন নিবৃত্তানি কাঙ্ক্ষতি ॥ 6-38-22 (40015) 
উদাসীনবদাসীনো গুণৈর্যো ন বিচাল্যতে ।
গুণা বর্তন্ত ইত্যেব যোঽবতিষ্ঠতি নেঙ্গতে ॥ 6-38-23 (40016) 
সমদুঃখসুখঃ স্বস্থঃ সমলোষ্টাশ্মকাঞ্চনঃ ।
তুল্যপ্রিয়াপ্রিয়ো ধীরস্তুল্যনিন্দাত্মসংস্তুতিঃ ॥ 6-38-24 (40017) 
মানাপমানয়োস্তুল্যস্তুল্যো মিত্রারিপক্ষয়োঃ ।
সর্বারম্ভপরিত্যাগী গুণাতীতঃ স উচ্যতে ॥ 6-38-25 (40018) 
মাং চ যোঽব্যভিচারেণ ভক্তিয়োগেন সেবতে ।
স গুণান্সমতীত্যৈতান্ব্রহ্ম ভূয়ায় কল্পতে ॥ 6-38-26 (40019) 
ব্রহ্মণো হি প্রতিষ্ঠাহমমৃতস্যাব্যযস্য চ।
শাশ্বতস্য চ ধর্মস্য সুখস্যৈকান্তিকস্য চ ॥ ॥ 6-38-27 (40020) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি অষ্টত্রিংশোঽধ্যায়ঃ ॥

 
ইতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্দুনসংবাদে গুণত্রয়বিভাগয়োগোনাম চতুর্দশোঽধ্যায়ঃ ॥

 -   -  

6-38-18 জঘন্যগুণবৃত্তিস্থাঃ ইতি মাধ্যপাঠঃ ॥




ভীষ্মপর্ব - অধ্যায় 039

॥ শ্রীঃ ॥

6.39. অধ্যায়ঃ 039 

 -   -  

একোনচৎবারিংশোঽধ্যায়ঃ ॥ ভগবদ্গীতাধ্যায়ঃ ॥ 15 ॥

 -   -  

6-39-0 (40021) 
শ্রীভগবানুবাচ। 6-39-0 (4059) 
ঊর্ধ্বমূলমধঃশাখমশ্বত্থং প্রাহুরব্যযম্।
ছন্দাংসি যস্য পর্ণানি যস্তং বেদ স বেদবিৎ ॥ 6-39-1 (40022) 
অধশ্চোর্ধ্বং প্রসৃতাস্তস্য শাখা
গুণপ্রবৃদ্ধা বিষয়প্রবালাঃ । 
অধশ্চ মূলান্যনুসংততানি
কর্মানুবন্ধীনি মনুষ্যলোকে ॥  6-39-2 (40023) 
ন রূপমস্যেহ তথোপলভ্যতে
নান্তো ন চাদির্ন চ সংপ্রতিষ্ঠা । 
অশ্বত্থমেনং সুবিরূঢমূল-
মসঙ্গশস্ত্রেণ দৃঢেন ছিৎবা ॥  6-39-3 (40024) 
ততঃ পদং তৎপরিমার্গিতব্যং
যস্মিন্গতা ন নিবর্তন্তি ভূয়ঃ । 
তমেব চাদ্যং পুরুষং প্রপদ্যে
যতঃ প্রবৃত্তিঃ প্রসৃতা পুরাণী ॥  6-39-4 (40025) 
নির্মানমোহা জিতসঙ্গদোষা
অধ্যাত্মনিত্যা বিনিবৃত্তকামাঃ । 
দ্বদ্বৈর্বিমুক্তাঃ সুখদুঃখসংজ্ঞৈ-
র্গচ্ছন্ত্যমূঢাঃ পদমব্যযং তৎ ॥  6-39-5 (40026) 
ন তদ্ভাসয়তে সূর্যো ন শশাঙ্কো ন পাবকঃ ।
যদ্গৎবা ন নিবর্তন্তে তদ্ধাম পরমং মম ॥ 6-39-6 (40027) 
মমৈবাংশো জীবলোকে জীবভূতঃ সনাতনঃ ।
মনঃষষ্ঠানীন্দ্রিয়াণি প্রকৃতিস্থানি কর্ষতি ॥ 6-39-7 (40028) 
শরীরং যদবাপ্নোতি যচ্চাপ্যুৎক্রামতীশ্বরঃ ।
গৃহীৎবৈতানি সংয়াতি বায়ুর্গন্ধানিবাশয়াৎ ॥ 6-39-8 (40029) 
শ্রোত্রং চক্ষুঃ স্পর্শনং চ রসনং ঘ্রাণমেব চ।
অধিষ্ঠায় মনশ্চায়ং বিষয়ানুপসেবতে ॥ 6-39-9 (40030) 
উৎক্রামন্তং স্থিতং বাঽপি ভুঞ্জানং বা গুণান্বিতম্ ।
বিমূঢা নানুপশ্যন্তি পশ্যন্তি জ্ঞানচক্ষুষঃ ॥ 6-39-10 (40031) 
যতন্তো যোগিনশ্চৈনং পশ্যন্ত্যাত্মন্যবস্থিতম্ ।
যতন্তোঽপ্যকৃতাত্মানো নৈনং পশ্যন্ত্যচেতসঃ ॥ 6-39-11 (40032) 
যদাদিত্যগতং তেজো জগদ্ভাসয়তেঽখিলম্।
যচ্চন্দ্রমসি যচ্চাগ্নৌ তত্তেজো বিদ্ধি মার্মকম্ ॥ 6-39-12 (40033) 
গামাবিশ্য চ ভূতানি ধারয়ম্যহমোজসা ।
পুষ্ণামি চৌষধীঃ সর্বাঃ সোমো ভূৎবা রসাত্মকঃ ॥ 6-39-13 (40034) 
অহং বৈশ্বানরো ভূৎবা প্রাণিনাং দেহমাশ্রিতঃ ।
প্রাণাপানসমায়ুক্তঃ পচাম্যন্নং চতুর্বিধম্ ॥ 6-39-14 (40035) 
সর্বস্য চাহং হৃদি সন্নিবিষ্টো
মত্তঃ স্মৃতির্জ্ঞানমপোহনং চ । 
বেদৈশ্চ সর্বৈরহমেব বেদ্যো
বেদান্তকৃদ্বেদবিদেব চাহম্ ॥  6-39-15 (40036) 
দ্বাবিমৌ পুরুষৌ লোকে ক্ষরশ্চাক্ষর এব চ।
ক্ষরঃ সর্বাণি ভূতানি কূটস্থোঽক্ষর উচ্যতে ॥ 6-39-16 (40037) 
উত্তমঃ পুরুষস্ৎবন্যঃ পরমাত্মেত্যুদাহৃতঃ ।
যো লোকত্রয়মাবিশ্য বিভর্ত্যব্যয ঈশ্বরঃ ॥ 6-39-17 (40038) 
যস্মাৎক্ষরমতীতোঽহমক্ষরাদপি চোত্তমঃ ।
অতোঽস্মি লোকে বেদে চ প্রস্থিতঃ পুরুষোত্তমঃ ॥ 6-39-18 (40039) 
যো মামেবমসংমূঢো জানাতি পুরুষোত্তমম্ ।
স সর্ববিদ্ভজতি মাং সর্বভাবেন ভারত ॥ 6-39-19 (40040) 
ইতি গুহ্যতমং শাস্ত্রমিদমুক্তং ময়াঽনঘ।
এবদ্বুদ্ধ্বা বুদ্ধিমান্স্যাৎকৃতকৃত্যশ্চ ভারত ॥ ॥ 6-39-20 (40041) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি একোনচৎবারিংশোঽধ্যায়ঃ ॥

 
ইতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে পুরুষোত্তময়োগোনাম পঞ্চশোঽধ্যায়ঃ ॥

 -   -  

6-39-3 ন চ সংপ্রবিষ্টঃ ইতি মাধ্বপাঠঃ ॥ 6-39-* পুরাণপুরুষোত্তময়োয়োনাম ইতি মাধ্বপাঠঃ ॥




ভীষ্মপর্ব - অধ্যায় 040

॥ শ্রীঃ ॥

6.40. অধ্যায়ঃ 040 

 -   -  

চৎবারিংশোঽধ্যায়ঃ ॥ ভগবদ্গীতাধ্যায়ঃ ॥ 16 ॥

 -   -  

6-40-0 (40042) 
শ্রীভগবানুবাচ। 6-40-0 (4060) 
অভয়ং সৎবসংশুদ্ধির্জ্ঞানয়োগব্যবস্থিতিঃ ।
দানং দমশ্চ যজ্ঞশ্চ স্বাধ্যায়স্তপ আর্জবম্ ॥ 6-40-1 (40043) 
অহিংসা সত্যমক্রোধস্ত্যাগঃ শান্তিরপৈশুনম্ ।
দয়া ভূতেষ্বলোলুৎবং মার্দবং হ্রীরচাপলম্ ॥ 6-40-2 (40044) 
তেজঃ ক্ষমা ধৃতিঃ শৌচমদ্রোহো নাতিমানিতা ।
ভবন্তি সংপদং দৈবীমভিজাতস্য ভারত ॥ 6-40-3 (40045) 
দম্ভো দর্পোঽভিমানশ্চ ক্রোধঃ পারুষ্যমেব চ ।
অজ্ঞানং চাভিজাতস্য পার্থ সংপদমাসুরীম্ ॥ 6-40-4 (40046) 
দৈবী সংপদ্বিমোক্ষায় নিবন্ধায়াসুরী মতা।
মা শুচঃ সংপদং দৈবীমভিজাতোঽসি পাণ্ডব ॥ 6-40-5 (40047) 
দ্বৌ ভূতসর্গৌ লোকেঽস্মিন্দৈব আসুর এব চ।
দৈবো বিস্তরশঃ প্রোক্ত আসুরং পার্থ মে শৃণু ॥ 6-40-6 (40048) 
প্রবৃত্তিং চ নিবৃত্তিং চ জনা ন বিদুরাসুরাঃ।
ন শৌচং নাপি চাচারো ন সত্যং তেষু বিদ্যতে ॥ 6-40-7 (40049) 
অসত্যমপ্রতিষ্ঠং তে জগদাহুরনীশ্বরম্ ।
অপরস্পরসংভূতং কিমন্যৎকামহৈতুকম্ ॥ 6-40-8 (40050) 
এতাং দৃষ্টিমবষ্টভ্য নষ্টাত্মানোঽল্পবুদ্ধয়ঃ ।
প্রভবন্ত্যুগ্রকর্মাণঃ ক্ষয়ায় জগতোঽহিতাঃ ॥ 6-40-9 (40051) 
কামমাশ্রিত্য দুষ্পূরং দম্ভমানমদান্বিতাঃ ।
মোহাদ্গৃহীৎবাঽসদ্গ্রাহান্প্রবর্তন্তেঽশুচিব্রতাঃ ॥ 6-40-10 (40052) 
চিন্তামপরিমেয়াং চ প্রলয়ান্তামুপাশ্রিতাঃ।
কামোপভোগপরমা এতাবদিতি নিশ্চিতাঃ ॥ 6-40-11 (40053) 
আশাপাশশতৈর্বদ্ধাঃ কামক্রোধপরায়ণাঃ ।
ঈহন্তো কামভোগার্থমন্যায়েনার্থসংচয়ান্ ॥ 6-40-12 (40054) 
ইদমদ্য ময়া লব্ধমিমং প্রাপ্স্যে মনোরথম্ ।
ইদমস্তীদমপি মে ভবিষ্যতি পুনর্ধনম্ ॥ 6-40-13 (40055) 
অসৌ ময়া হতঃ শত্রুর্হনিষ্যে চাপরানপি।
ঈশ্বরোঽহমহং ভোগী সিদ্ধোঽহং বলবান্সুখী ॥ 6-40-14 (40056) 
আঢ্যোঽভিজনবানস্মি কোঽন্যোস্তি সদৃশো ময়া ।
যক্ষ্যে দাস্যামি মোদিষ্য ইত্যজ্ঞানবিমোহিতাঃ ॥ 6-40-15 (40057) 
অনেকচিত্তবিভ্রান্ত মোহজালসমাবৃতাঃ ।
প্রসক্তাঃ কামভোগেষু পতন্তি নরকেঽশুচৌ ॥ 6-40-16 (40058) 
আত্মসংভাবিতাঃ স্তব্ধা ধনমানমদান্বিতাঃ ।
যজন্তে নাময়জ্ঞৈস্তে দম্ভেনাবিধিপূর্বকম্ ॥ 6-40-17 (40059) 
অহঙ্কারং বলং দর্পং কামং ক্রোধং চ সংশ্রিতাঃ ।
মামত্মপরদেহেষু প্রদ্বিষন্তোঽভ্যসূয়কাঃ ॥ 6-40-18 (40060) 
তানহং দ্বিষতঃ ক্রূরান্সংসারেষু নরাধমান্ ।
ক্ষিপাম্যজস্রমশুভানাসুরীষ্বেব যোনিষু ॥ 6-40-19 (40061) 
আসুরীং যোনিমাপন্না মূঢা জন্মনিজন্মনি ।
মামপ্রাপ্যৈব কৌন্তেয় ততো যান্ত্যধমাং গতিম্ ॥ 6-40-20 (40062) 
ত্রিবিধং নরকস্যেদং দ্বারং নাশনমাত্মনঃ ।
কামঃ ক্রোধস্তথা লোভস্তস্মাদেতত্রয়ং ত্যজেৎ ॥ 6-40-21 (40063) 
এতৈর্বিমুক্তঃ কৌন্তেয় তমোদ্বারৈস্ত্রিভির্নরঃ ।
আচরত্যাত্মনঃ শ্রেয়স্ততো যাতি পরাং গতিম্ ॥ 6-40-22 (40064) 
যঃ শাস্ত্রবিধিমুৎসৃজ্য বর্ততে কামকারতঃ।
ন স সিদ্ধিমবাপ্নোতি ন সুখং ন পরাং গতিম্ ॥ 6-40-23 (40065) 
তস্মাচ্ছাস্ত্রং প্রমাণং তে কার্যাকার্যব্যবস্থিতৌ ।
জ্ঞাৎবা শাস্ত্রবিধানোক্তং কর্ম কর্তুমিহার্হসি ॥ ॥ 6-40-24 (40066) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি চৎবারিংশোঽধ্যায়ঃ ॥

 
ইতি শ্রীমন্মদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে দেবাসুরসংপদ্বিভাগয়োগোনাম ষোডশোঽধ্যায়ঃ ॥




ভীষ্মপর্ব - অধ্যায় 041

॥ শ্রীঃ ॥

6.41. অধ্যায়ঃ 041 

 -   -  

একচৎবারিংশোঽধ্যায়ঃ ॥ ভগবদ্গীতাধ্যায়ঃ ॥ 17 ॥

 -   -  

6-41-0 (40067) 
অর্জুন উবাচ। 6-41-0 (4061) 
যে শাস্ত্রবিধিমুৎসৃজ্য যজন্তে শ্রদ্ধয়ান্বিতা।
তেষাং নিষ্ঠা তু কা কৃষ্ণ সৎবমাহো সজস্তমঃ ॥ 6-41-1 (40068) 
শ্রীভগবানুবাচ। 6-41-2 (4062) 
ত্রিবিধা ভবতি শ্রদ্ধা দেহিনাং সা স্বভাবজা।
সাৎবিকী রাজসী চৈব তামসী চেতি তাং শ্রৃণু ॥ 6-41-2 (40069) 
সৎবানুরূপা সর্বস্য শ্রদ্ধা ভবতি ভারত।
শ্রদ্ধাময়োঽয়ং পুরুষো যো যচ্ছ্রদ্ধঃ স এব সঃ ॥ 6-41-3 (40070) 
যজন্তে সাৎবিকা দেবান্যক্ষরক্ষাংসি রাজসাঃ।
প্রেতান্ভূতগণাংশ্চান্যে যজন্তে তামসা জনাঃ ॥ 6-41-4 (40071) 
অশাস্ত্রবিহিতং ঘোরং তপ্যন্তে যে তপো জনাঃ ।
দম্ভাহঙ্কারসংয়ুক্তাঃ কামরাগবলান্বিতাঃ ॥ 6-41-5 (40072) 
কর্শয়ন্তঃ শরীরস্থং ভূতগ্রামমচেতসঃ।
মাং চৈবান্তঃ শরীরস্থং তান্বিদ্ধ্যাসুরনিশ্চয়ান্ ॥ 6-41-6 (40073) 
আহারস্ৎবপি সর্বস্য ত্রিবিধো ভবতি প্রিয়ঃ ।
যজ্ঞস্তপস্তথা দানং তেষাং ভেদমিমং শ্রৃণু ॥ 6-41-7 (40074) 
আয়ুঃসৎববলারোগ্যসুখপ্রীতিবিবর্ধনাঃ ।
রস্যাঃস্রিগ্ধাঃ স্থিরা হৃদ্যা আহারাঃসাৎবিকপ্রিয়াঃ ॥ 6-41-8 (40075) 
কট্বম্ললবণাত্যুষ্ণতীক্ষ্ণরূক্ষবিদাহিনঃ ।
আহারা রাজসস্যেষ্টা দুঃখশোকাময়প্রদাঃ ॥ 6-41-9 (40076) 
যাতয়ামং গতরসং পূতি পর্যুষিতং চ যৎ।
উচ্ছিষ্টমপি চামেধ্যং ভোজনং তামসপ্রিয়ম্ ॥ 6-41-10 (40077) 
অফলাকাঙ্ক্ষিভির্যজ্ঞো বিধিদৃষ্টো য ইজ্যতে।
যষ্টব্যমেবেতি মনঃ সমাধায় স সাৎবিকঃ ॥ 6-41-11 (40078) 
অভিসংঘায় তু ফলং দম্ভার্থমপি চৈব যৎ।
ইজ্যতে ভরতশ্রেষ্ঠ তং যজ্ঞং বিদ্ধি রাজসম্ ॥ 6-41-12 (40079) 
বিধিহীনমসৃষ্টান্নং মন্ত্রহীনমদক্ষিণম্ ।
শ্রদ্ধাবিরহিতং যজ্ঞং তামসং পরিচক্ষতে ॥ 6-41-13 (40080) 
দেবদ্বিজগুরুপ্রাজ্ঞপূজনং শৌচমার্জবম্ ।
ব্রহ্মচর্যমহিংসা চ শারীরং তপ উচ্যতে ॥ 6-41-14 (40081) 
অনুদ্বেগকরং বাক্যং সত্যং প্রিয়হিতং চ যৎ ।
স্বাধ্যায়াভ্যসনং চৈব বাঙ্ভয়ং তপ উচ্যতে ॥ 6-41-15 (40082) 
মনঃপ্রসাদঃ সম্যৎবং মৌনমাত্মবিনিগ্রহঃ ।
ভাবসংশুদ্ধিরিত্যেতত্তপো মানসমুচ্যতে ॥ 6-41-16 (40083) 
শ্রদ্ধয়া পরয়া তপ্তং তপস্তত্রিবিধং নরৈঃ ।
অফলাকাঙ্ক্ষিভির্যুক্তৈঃ সাৎবিকং পরিচক্ষতে ॥ 6-41-17 (40084) 
সৎকারমানপূজারাথং তপো দম্ভেন চৈব যৎ ।
ক্রিয়তে তদিহ প্রোক্তং রাজসং চলমধ্রুবম্ ॥ 6-41-18 (40085) 
মূঢগ্রাহেণাত্মনো যৎপীডয়া ক্রিয়তে তপঃ ।
পরস্যোৎসাদনার্থং বা তত্তামসমুদাহৃতম্ ॥ 6-41-19 (40086) 
দাতব্যমিতি যদ্দানং দীয়তেঽনুপকারিণে ।
দেশে কালে চ পাত্রে চ তদ্দানং সাৎবিকং স্মৃতম্ ॥ 6-41-20 (40087) 
যত্তু প্রত্যুপকারার্থং ফলমুদ্দিশ্য বা পুনঃ ।
দীয়তে চ পরিক্লিষ্টং তদ্দানং রাজসং স্মৃতম্ ॥ 6-41-21 (40088) 
অদেশকালে যদ্দানমপাত্রেভ্যশ্চ দীয়তে।
অসৎকৃতমবজ্ঞাতং তত্তামসমুদাহৃতম্ ॥ 6-41-22 (40089) 
ওংতৎসদিতি নির্দেশো ব্রহ্মণস্ত্রিবিধঃ স্মৃতাঃ ।
ব্রাহ্মণাস্তেন বেদাশ্চ যজ্ঞাশ্চ বিহিতাঃ পুরা ॥ 6-41-23 (40090) 
তস্মাদোমিত্যুদাহৃত্য যজ্ঞদানতপঃক্রিয়াঃ ।
প্রবর্তন্তে বিধানোক্তাঃ সততং ব্রহ্মবাদিনাম্ ॥ 6-41-24 (40091) 
তদিত্যনভিসংধায় ফলং যজ্ঞতপঃক্রিয়াঃ ।
দানক্রিয়াশ্চ বিবিধাঃ ক্রিয়ন্তে মোক্ষকাঙ্ক্ষিভিঃ ॥ 6-41-25 (40092) 
সদ্ভাবে সাধুভাবে চ সদিত্যেতৎপ্রুয়ুজ্যতে।
প্রশস্তে কর্মণি তথা সচ্ছব্দঃ পার্থ যুজ্যতে ॥ 6-41-26 (40093) 
যজ্ঞে তপসি দানে চ স্থিতিঃ সদিতি চোচ্যতে ।
কর্ম চৈব তদর্থীয়ং সাদিত্যেবাভিধীয়তে ॥ 6-41-27 (40094) 
অশ্রদ্ধয়া হুতং দত্তং তপস্তপ্তং কৃতং চ যৎ ।
অসদিত্যুচ্যতে পার্থ ন চ তৎপ্রেত্য নো ইহ ॥ ॥ 6-41-28 (40095) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি একচৎবারিংশোঽধ্যায়ঃ ॥

 
ইতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে শ্রদ্ধাত্রয়বিভাগয়োগোনাম সপ্তদশোঽধ্যায়ঃ ॥

 -   -  

6-41-27 তদর্থোয়ং ইতি মাধ্বপাঠঃ ॥




ভীষ্মপর্ব - অধ্যায় 042

॥ শ্রীঃ ॥

6.42. অধ্যায়ঃ 042 

 -   -  

দ্বিচৎবারিংশোঽধ্যায়ঃ ॥ ভগবদ্গীতাধ্যায়ঃ ॥ 18 ॥

 -   -  

6-42-0 (40096) 
অর্জুন উবাচ। 6-42-0 (4063) 
সংন্যাসত্য মহাবাহো তত্ৎবমিচ্ছামি বেদিতুম্ ।
ত্যাগস্য চ হৃষীকেশ পৃথক্কেশিনিপূদন ॥ 6-42-1 (40097) 
শ্রীভগবানুবাচ। 6-42-2 (4064) 
কাম্যানাং কর্মণাং ন্যাসং সংন্যাসং কবয়ো বিদুঃ।
সর্বকর্মফলত্যাগং প্রাহুস্ত্যাগং বিচক্ষণাঃ ॥ 6-42-2 (40098) 
ত্যাজ্যং দোষবদিত্যেকে কর্ম প্রাহুর্মনীষিণঃ ।
যজ্ঞদানতপঃকর্ম ন ত্যাজ্যমিতি চাপরে ॥ 6-42-3 (40099) 
নিশ্চয়ং শ্রৃণু মে তত্র ত্যাগে ভরতসত্তম।
ত্যাগো হি পুরুষব্যাঘ্র ত্রিবিধঃ সংপ্রকীর্তিতঃ ॥ 6-42-4 (40100) 
যজ্ঞদানতপঃকর্ম ন ত্যাজ্যং কার্যমেব তৎ।
যজ্ঞো দানং তপশ্চৈব পাবনানি মনীষিণাম্ ॥ 6-42-5 (40101) 
এতান্যপি তু কর্মাণি সঙ্গং ত্যক্ৎবা ফলানি চ ।
কর্তব্যানীতি মে পার্থ নিশ্চিতং মতমুত্তমম্ ॥ 6-42-6 (40102) 
নিয়তস্য তু সংন্যাসঃ কর্মণো নোপপদ্যতে ।
মোহাত্তস্য পরিত্যাগস্তামসঃ পরিকীর্তিতঃ ॥ 6-42-7 (40103) 
দুঃখমিত্যেব যৎকর্ম কায়ক্লেশভয়াত্ত্যজেৎ ।
স কৃৎবা রাজসং ত্যাগং নৈব ত্যাগফলং লভেৎ ॥ 6-42-8 (40104) 
কার্যমিত্যেব যৎকর্ম নিয়তং ক্রিয়তেঽর্জুন ।
সঙ্গং ত্যক্ৎবা ফলং চৈব স ত্যাগঃ সাৎবিকো মতঃ ॥ 6-42-9 (40105) 
ন দ্বেষ্ট্যকুশলং কর্ম কুশলে নানুষজ্জতে ।
ত্যাগী সত্ৎবসমাবিষ্টো মেধাবী ছিন্নসংশয়ঃ ॥ 6-42-10 (40106) 
ন হি দেহভৃতা শক্যং ত্যক্তুং কর্মাণ্যশেষতঃ ।
যস্তু কর্মফলত্যাগী স ত্যাগীত্যভিধীয়তে ॥ 6-42-11 (40107) 
অনিষ্টমিষ্টং মিশ্রং চ ত্রিবিধং কর্মণঃ ফলম্ ।
ভবত্যত্যাগিনীং প্রেত্য ন তু সংন্যাসিনাং ক্বচিৎ ॥ 6-42-12 (40108) 
পঞ্চৈতানি মহাবাহো কারণানি নিবোধ মে।
সাঙ্খ্যে কৃতান্তে প্রোক্তানি সিদ্ধয়ে সর্বকর্মণাং ॥ 6-42-13 (40109) 
অধিষ্ঠানং তথা কর্তা করণং চ পৃথগ্বিধম্।
বিবিধাশ্চ পৃথক্কেষ্টা দৈবং চৈবাত্র পঞ্চমম্ ॥ 6-42-14 (40110) 
শরীরবাঙ্ভনোভির্যৎকর্ম প্রারভতে নরঃ।
ন্যায়্যং বা বিপরীতং বা পঞ্চৈতে তস্য হেতবঃ ॥ 6-42-15 (40111) 
তত্রৈবং সতি কর্তারমাত্মানং কেবলং তু যঃ ।
পশ্যত্যকৃতবুদ্ধিৎবান্ন স পশ্যতি দুর্মতিঃ ॥ 6-42-16 (40112) 
যস্য নাহংকৃতো ভবো বুদ্ধির্যস্য ন লিপ্যতে ।
হৎবাঽপি স ইমাঁল্লোকান্ন হন্তি ন নিবধ্যতে ॥ 6-42-17 (40113) 
জ্ঞানং জ্ঞেয়ং পরিজ্ঞাতা ত্রিবিধা কর্মচোদনা ।
করণং কর্ম কর্তেতি ত্রিবিধঃ কর্মসংগ্রহঃ ॥ 6-42-18 (40114) 
জ্ঞানং কর্ম চ কর্তা চ ত্রিধৈব গুণভেদতঃ ।
প্রোচ্যতে গুণসংখ্যানে যথাবচ্ছৃণু তান্যপি ॥ 6-42-19 (40115) 
সর্বভূতেষু যেনৈকং ভাবমব্যযমীক্ষতে ।
অবিভক্তং বিভক্তেষু তজ্জ্ঞানং বিদ্ধি সাৎবিকং ॥ 6-42-20 (40116) 
পৃথক্ৎবেন তু যজ্জ্ঞানং নানাভাবান্পৃথগ্বিধান্ ।
বেত্তি সর্বেষু ভূতেষু তজ্জ্ঞানং বিদ্ধি রাজসম্ ॥ 6-42-21 (40117) 
যত্তু কৃৎস্নবদেকস্মিন্কার্যে সক্তমহৈতুকম্ ।
অতত্ৎবার্থবদল্পং চ তত্তাসমমুদাহৃতম্ ॥ 6-42-22 (40118) 
নিয়তং সঙ্গরহিতমরাগদ্বেষতঃ কৃতম্ ।
অফলপ্রেপ্সুনা কর্ম যত্তৎসাৎবিকমুচ্যতে ॥ 6-42-23 (40119) 
যত্তু কামেপ্সুনা কর্ম তাহঙ্কারেণ বা পুনঃ।
ক্রিয়তে বহুলায়াসং তদ্রাজসমুদাহৃতম্ ॥ 6-42-24 (40120) 
অনুবন্ধং ক্ষয়ং হিংসামনপেক্ষ্য চ পৌরুষম্ ।
মোহাদারভ্যতে কর্ম যত্তত্তামসমুচ্যতে ॥ 6-42-25 (40121) 
মুক্তসঙ্গোনহংবাদী ধৃত্যুৎসাহসমন্বিতঃ । 6-42-26সিদ্ধ্যসিদ্ধ্যোর্নির্বিকারঃ কর্তা সাৎবিক উচ্যতে ॥  6-42-26 (40122) 
রাগী কর্মফলপ্রেপ্সুর্লুব্ধো হিংসাত্মকোঽশুচিঃ ।
হর্ষশোকান্বিতঃ কর্তা রাজসঃ পরিকীর্তিতঃ ॥ 6-42-27 (40123) 
অয়ুক্তঃ প্রাকৃতঃ স্তব্ধঃ শঠো নৈকৃতিকোঽলসঃ ।
বিষাদী দীর্ঘসূত্রী চ কর্তা তামস উচ্যতে ॥ 6-42-28 (40124) 
বুদ্ধের্ভেদং ধৃতেশ্চৈব গুণতস্ত্রিবিধং শ্রৃণু ।
প্রোচ্যমানমশেষেণ পৃথক্ৎবেন ধনংজয় ॥ 6-42-29 (40125) 
প্রবৃত্তিং চ নিবৃত্তিং চ কার্যাকার্যে ভয়াভয়ে ।
বন্ধং মোক্ষং চ যা বেত্তি বুদ্ধিঃ সা পার্থ সাৎবিকী ॥ 6-42-30 (40126) 
যয়া ধর্মমধর্মং চ কার্যং চাকার্যমেব চ ।
অয়থাবৎপ্রজানাতি বুদ্ধিঃ সা পার্থ রাজসী ॥ 6-42-31 (40127) 
অধর্মং ধর্মমিতি যা মন্যতে তমসাঽঽবৃতা।
সর্বার্থান্বিপরীতাংশ্চ বুদ্ধিঃ সা পার্থ তামসী ॥ 6-42-32 (40128) 
ধৃত্যা যয়া ধারয়তে মনঃপ্রণেন্দ্রিয়ক্রিয়াঃ ।
যোগেনাব্যভিচারিণ্যা ধৃতিঃ সা পার্থ সাৎবিকী ॥ 6-42-33 (40129) 
যয়া তু ধর্মকামার্ধান্ধৃত্যা ধারয়তেঽর্জুন ।
প্রসঙ্গেন ফলাকাঙ্ক্ষী ধৃতিঃ সা পার্থ রাজসী॥ 6-42-34 (40130) 
যথা স্বপ্নং ভয়ং শোকং বিষাদং ভদেমেব চ ।
ন বিমুঞ্চতি দুর্মেধা ধৃতিঃ সা পার্থ তামসী ॥ 6-42-35 (40131) 
সুখং ৎবিদানীং ত্রিবিধং শ্রুণু মে ভারতর্ষভ ।
অভ্যাসাদ্রমতে যত্র দুঃখান্তং চ নিগচ্ছতি ॥ 6-42-36 (40132) 
যত্তদগ্রে বিষমিব পরিণামেঽমৃতোপমম্।
তৎসুখং সাৎবিকং প্রোক্তমাত্মবুদ্ধিপ্রসাদজম্ ॥ 6-42-37 (40133) 
বিষয়েন্দ্রিয়সংয়োগাদ্যত্তদগ্রেঽমৃতোপভম্ ।
পরিণামে বিষমিব তৎসুখং রাজসং স্মৃতম্ ॥ 6-42-38 (40134) 
যদগ্রে চানুবন্ধে চ সুখং মোহনমাত্মনঃ ।
নিদ্রালস্যপ্রমাদোত্থং তত্তাভসমুদাহৃতম্ ॥ 6-42-39 (40135) 
ন তদস্তি পৃথিব্যাং বা দিবি দেবেষু বা পুনঃ ।
সত্ৎবং প্রকৃতিজৈর্মুক্তং যদেমিঃ স্যাত্রিভির্গুণৈঃ ॥ 6-42-40 (40136) 
ব্রাহ্মণক্ষত্রিয়বিশাং শূদ্রাণাং চ পরংতপ ।
কর্মাণি প্রবিভক্তানি স্বভাবপ্রভবৈর্গুণৈঃ ॥ 6-42-41 (40137) 
শমো দমস্তপঃ শৌচং ক্ষান্তিরার্জবমেব চ ।
জ্ঞানং বিজ্ঞানমাস্তিক্যং ব্রহ্মকর্ম স্বভাবজম্ ॥ 6-42-42 (40138) 
শৌর্যং তেজো ধৃতির্দাক্ষ্যং যুদ্ধে চাপ্যপলায়নম্ ।
দানমীশ্বরভাবশ্চ ক্ষাত্রং কর্ম স্বভাবজম্ ॥ 6-42-43 (40139) 
কৃষিগোরক্ষ্যরভাবশ্চ ক্ষাত্রং কর্ম স্বভাবজম্ ।
পরিচর্যাত্মকং কর্ম শূদ্রস্যাপি স্বভাবজম্ ॥ 6-42-44 (40140) 
স্বে স্বে কর্মণ্যভিরতঃ সংসিদ্ধিং লভতে নরঃ।
স্বকর্মনিরত্তঃ সিদ্ধিং যথা বিন্দতি তচ্ছৃণু ॥ 6-42-45 (40141) 
যতঃ প্রবৃত্তির্ভূতানাং যোন সর্বমিদং ততম্।
স্বকর্মণা তমভ্যর্চ্য সিদ্ধিং বিন্দতি মানবঃক ॥ 6-42-46 (40142) 
শ্রেয়ান্স্বধর্মো বিগুণঃ পরধর্মাৎস্বনুষ্ঠিতাৎ ।
স্বভাবনিয়তং কর্ম কুর্বন্নাপ্নোতি কিল্বিষম্ ॥ 6-42-47 (40143) 
সহজং কর্ম কৌন্তেয় সদোষমপি ন ত্যজেৎ ।
সর্বারম্ভা হি দোষেণ ধূমেনাগ্নিরিবাবৃতাঃ ॥ 6-42-48 (40144) 
অসক্তবুদ্ধিঃ সর্বত্র জিতাত্মা বিগতস্পৃহঃ ।
নৈষ্কর্ম্যসিদ্ধিং পরমাং সংন্যাসেনাধিগচ্ছতি ॥ 6-42-49 (40145) 
সিদ্ধিং প্রাপ্তো যথা ব্রহ্ম তথাঽঽপ্নেতি নিবোধ মে ।
সমাসেনৈব কৌন্তেয় নিষ্ঠা জ্ঞানস্য যা পরা ॥ 6-42-50 (40146) 
বুদ্ধ্যা বিশুদ্ধয়া যুক্তো ধৃত্যাঽঽত্মানং নিয়ম্য চ।
শব্দাদীন্বিষয়াংস্ত্যক্ৎবা রাগদ্বেষৌ ব্যুদস্য চ ॥ 6-42-51 (40147) 
বিবিক্তসেবী লধ্বাশী যতকাক্কায়মানসঃ।
ধ্যানয়োগপরো নিত্যং বৈরাগ্যং সমুপাশ্রিতঃ ॥ 6-42-52 (40148) 
অহঙ্কারং বলং দর্পং কামং ক্রোধং পরিগ্রহম্ ।
বিমুচ্য নির্মমঃ শান্তো ব্রহ্মভূয়ায় কল্পতে ॥ 6-42-53 (40149) 
ব্রহ্মভূতঃ প্রসন্নাত্মা ন শোচতিক ন কাঙ্ক্ষতি ।
সমঃ সর্বেষু ভূতেষু মদ্তভক্তিং লভতে পরাম্ ॥ 6-42-54 (40150) 
ভক্ত্যা মামভিজানাতি যাবান্যশ্চাস্মি তত্ৎবতঃ।
ততো মাং তত্ৎবতো জ্ঞাৎবা বিশতে তদনন্তরম্ ॥ 6-42-55 (40151) 
সর্বকর্মাণ্যপি সদা কুর্বাণো মদ্ব্যপাশ্রয়ঃ ।
মৎপ্রসাদাদবাপ্নোতি শাশ্বতং পদমব্যযম্ ॥ 6-42-56 (40152) 
চেতসা সর্বকর্মাণি ময়ি সংন্যস্য মৎপরঃ ।
বুদ্ধিয়োগমপাশ্রিত্য মচ্চিত্তঃ সততং ভব ॥ 6-42-57 (40153) 
মচ্চিত্তঃ সর্বদুর্গাণি মৎপ্রসাদাত্তরিষ্যসি ।
অথ চেত্ৎবমহঙ্কারান্ন শ্রোষ্যসি বিনঙ্ক্ষ্যসি ॥ 6-42-58 (40154) 
যদহঙ্কারমাশ্রিত্য ন যোৎস্য ইতি মন্যসে ।
মিথ্যৈষ ব্যবসায়স্তে প্রকৃতিস্ৎবাং নিয়োক্ষ্যতি ॥ 6-42-59 (40155) 
স্বভাবজেন কৌন্তেয় নিবদ্ধঃ স্বেন কর্মণা ।
কর্তুং নেচ্ছসি যন্মোহাৎকরিষ্যস্যবশোপি তৎ ॥ 6-42-60 (40156) 
ঈশ্বরঃ সর্বভূতানাং হৃদ্দেশেঽর্জুন তিষ্ঠতি।
ভ্রাময়ন্সর্বভূতানি যন্ত্রারূঢানি মায়যা ॥ 6-42-61 (40157) 
তমেব শরণং গচ্ছ সর্বভাবেন ভারত।
তৎপ্রসাদাৎপরাং শান্তিং স্থানং প্রাপ্স্যসি শাশ্বতং ॥ 6-42-62 (40158) 
ইতি তে জ্ঞানমাখ্যাতং গুহ্যাদ্গুহ্যতরং ময়া ।
বিমৃশ্যৈতদশেষেণ যথেচ্ছসি তথা কুরু ॥ 6-42-63 (40159) 
সর্বগুহ্যতমং ভূয়ঃ শ্রৃণু মে পরমং বচঃ ।
ইষ্টেঽসি মে দৃঢমিতি ততো বক্ষ্যামি তে হিতম্ ॥ 6-42-64 (40160) 
মন্মনা ভব মদ্ভক্তো মদ্যাজী মাং নমস্কুরু ।
মামেবৈষ্যসি সত্যং তে প্রতিজানে প্রিয়োঽসি মে ॥ 6-42-65 (40161) 
সর্বধর্মান্পরিত্যজ্য মামেকং শরণং ব্রজ ।
অহং ৎবা সর্বপাপেভ্যো মোক্ষয়িষ্যামি মা শুচঃ ॥ 6-42-66 (40162) 
ইদং তে নাতপস্কায় নাভক্তায় কদাচন।
ন চাশুশ্রূষবে বাচ্যং ন চ মাং যোঽভ্যসূয়তি ॥ 6-42-67 (40163) 
য ইদং পরমং গুহ্যং মদ্ভক্তেষ্বভিধাস্যতি।
ভক্তিং ময়ি পরাং কৃৎবা মামেবৈষ্যত্যসংশয়ঃ ॥ 6-42-68 (40164) 
ন চ তস্মান্মনুষ্যেষু কশ্চিন্মে প্রিয়কৃত্তমঃ ।
ভবিতা ন চ মে তস্মাদন্যঃ প্রিয়তরো ভুবি ॥ 6-42-69 (40165) 
অধ্যেষ্যতে চ য ইমং ধর্ম্যং সংবাদমাবয়োঃ ।
জ্ঞানয়জ্ঞেন তেনাহমিষ্টঃ স্যামিতি মে মতিঃ ॥ 6-42-70 (40166) 
শ্রদ্ধাবাননসূয়শ্চ শ্রৃণুয়াদপি যো নরঃ।
সোপি মুক্তঃ শুভাঁল্লোকান্প্রাপ্নুয়াৎপুণ্যকর্মণাং ॥ 6-42-71 (40167) 
কচ্চিদেতচ্ছ্রুতং পার্থ ৎবয়ৈকাগ্রেণ চেতসা ।
কচ্চিদজ্ঞানসংমোহঃ প্রনষ্টস্তে ধনংজয় ॥ 6-42-72 (40168) 
অর্জুন উবাচ। 6-42-73 (4065) 
নষ্টো মোহঃ স্মৃতির্লব্ধা ৎবৎপ্রসাদান্ময়াঽচ্যুত ।
স্থিতোঽস্মি গতসংদেহঃ করিষ্যে বচনং তব ॥ 6-42-73 (40169) 
সঞ্জয় উবাচ। 6-42-74 (4066) 
ইত্যহং বাসুদেবস্য পার্থস্য চ মহাত্মনঃ।
সংবাদমিমমশ্রৌষমদ্ভুতং রোমহর্ষণম্ ॥ 6-42-74 (40170) 
ব্যাসপ্রসাদাচ্ছ্রুতবানেতদ্গুহ্যমহং পরম্।
যোগং যোগেশ্বরাৎকৃষ্ণাৎসাক্ষাৎকথয়তঃ স্বয়ম্ ॥ 6-42-75 (40171) 
রাজন্সংস্মৃত্য সংস্মৃত্য সংবাদমিমমদ্ভুতম্ ।
কেশবার্জুবয়োঃ পুণ্যং হৃষ্যামি চ মুহুর্মুহুঃ ॥ 6-42-76 (40172) 
তচ্চ সংস্মৃত্য সংস্মৃত্য রূপমত্যদ্ভুতং হরেঃ।
বিস্ময়ো মে মহান্রাজন্হৃষ্যামি চ পুনঃ পুনঃ ॥ 6-42-77 (40173) 
যত্র যোগেশ্বরঃ কৃষ্ণো যত্র পার্থো ধনুর্ধরঃ ।
তত্র শ্রীর্বিজয়ো ভূতির্ধ্রুবা নীতির্মতির্মম ॥ ॥ 6-42-78 (40174) 
 
ইতি শ্রীমন্মহাভারতে ভীষ্মপর্বণি ভগবদ্গীতাপর্বণি দ্বিচৎবারিংশোঽধ্যায়ঃ ॥

 
ইতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে সংন্যাসয়োগোনাম অষ্টাদশোঽধ্যায়ঃ ॥ ॥ সমাপ্তং ভগবদ্গীতাপর্ব ॥

 -   -  

6-42-14 বিবিধা চেতি মাধ্বপাঠঃ ॥ 6-42-42ব্রহ্মং কর্ম স্বভাবজম্ ইতি মাধ্বপাঠঃ ॥ 6-42-57 বুদ্ধিয়োগমুপাশ্রিত্যেতি মাধ্বপাঠঃ ॥ 6-42-78 যত্র যোগীশ্বর ইতি মাধ্বপাঠঃ ॥




ভীষ্মপর্ব - অধ্যায় 043

॥ শ্রীঃ ॥

6.43. অধ্যায়ঃ 043 

 -   -  

যুধিষ্ঠিরেণ রথাদবরুহ্য ভীষ্মদ্রোণাদ্যভিবাদনপূর্বকং তেভ্যো জয়াশীর্গ্রহণম্ ॥ 1 ॥ যুধিষ্ঠিরে পুনর্ভ্রাতৃভিঃ সহ রথারূঢে সন্নহাভেরীন্নাদনম্ ॥ 2 ॥

 -   -  

6-43-0 (40175) 
বৈশম্পায়ন উবাচ। 6-43-0 (4067) 
গীতা সুগীতা কর্তব্যা কিমন্যৈঃ শাস্ত্রসংগ্রহৈঃ ।
যা স্বয়ং পদ্মনাভস্য সুখপদ্মাদ্বিনিঃসৃতা ॥ 6-43-1 (40176) 
সর্বশাস্ত্রময়ী গীতা সর্বদেবময়ো হরিঃ।
সর্বতীর্থময়ী গঙ্গা সর্বদেবময়ো মনুঃ ॥ 6-43-2 (40177) 
গীতা গঙ্গা চ গায়ত্রী গোবিন্দেতি হৃদি স্থিতে।
চতুর্গকারসংয়ুক্তে পুনর্জন্ম ন বিদ্যতে ॥ 6-43-3 (40178) 
ষট্শতানি সবিংশানি শ্লোকানাং প্রাহ কেশবঃ।
অর্জুনঃ সপ্তপঞ্চাশৎসপ্তষষ্টিং তু সঞ্জয়ঃ॥ 6-43-4 (40179) 
ধৃতরাষ্ট্রঃ শ্লোকমেকং গীতায়া মানমুচ্যতে ।
ভারতামৃতসর্বস্বগীতায়া মথিতস্য চ। 
সারমুদ্ধৃত্য কৃষ্ণেন অর্জুনস্য মুখে হুতম্ ॥  6-43-5 (40180) 
সঞ্জয় উবাচ। 6-43-6 (4068) 
ততো ধনংজয়ং দৃষ্ট্বা বাণগাণ্ডীবধারিণম্ ।
পুনরেব মহানাদং ব্যসৃজন্ত মহারথাঃক ॥ 6-43-6 (40181) 
পাণ্ডবাঃ সোমকাশ্চৈব যে চৈষামনুয়ায়িনঃ ।
দধ্মুশ্চ মুদিতাঃ শঙ্খান্বীরাঃ সাগরসংভবান্ ॥ 6-43-7 (40182) 
ততো ভের্যশ্চ পেশ্যশ্চ ক্রকচা গোবিষাণিকাঃ ।
সহসৈবাভ্যহন্যন্ত ততঃ শব্দো মহানভূৎ ॥ 6-43-8 (40183) 
তথা দেবাঃ সগন্ধর্বাঃ পিতরশ্চ জনাধিপ ।
সিদ্ধচারণসঙ্ঘাশ্চ সমীয়ুস্তে দিদৃক্ষয়া ॥ 6-43-9 (40184) 
ঋষয়শ্চ মহাভাগাঃ পুরস্কৃত্য শতক্রতুম্ ।
সমীয়ুস্তত্র সহিতা দ্রুষ্টুং তদ্বৈশসং মহৎ ॥ 6-43-10 (40185) 
` তে সেনে স্তিমিতে সঞ্জে বীক্ষমাণে পরস্পরম্ ।
গঙ্গায়মুনয়োর্বেগো যথৈবৈত্য পরস্পরম্ ॥ 6-43-11 (40186) 
এবং প্রবত্তে তে সেনে নিঃশব্দে জনসংসদি ।
চিত্রে পট ইবালেখ্যে দর্শনীয়তরে শুভে ॥'  6-43-12 (40187) 
ততো যুধিষ্ঠিরো দৃষ্ট্বা যুদ্ধায় সমবস্থিতে।
তে সেনে সাগরপ্রখ্যে মুহুঃ প্রজ্বলিতে নৃপ ॥ 6-43-13 (40188) 
বিমুচ্য কবচং বীরো নিক্ষিপ্য চ বরায়ুধম্ ।
অবরুহ্য রথাৎক্ষিপ্রং পদ্ম্যামেব কৃতাঞ্জলিঃ ॥ 6-43-14 (40189) 
পিতামহমভিপ্রেক্ষ্য ধর্মরাজো যুধিষ্ঠিরঃ ।
বাগ্যতঃ প্রয়যৌ ধীরঃ প্রাঙ্ভুখো রিপুবাহিনীম্ ॥ 6-43-15 (40190) 
তং প্রয়ান্তমভিপ্রেভ্য কুন্তীপুত্রো ধনঞ্জয়ঃ ।
অবতীর্য রথাত্তূর্ণং ভ্রাতৃভিঃ সহিতোঽন্বয়াৎ ॥ 6-43-16 (40191) 
বাসুদেবশ্চ ভগবান্পৃষ্ঠতোঽনুজগাম তম্ ।
তথা মুখ্যাশ্চ রাজানস্তচ্চিত্তা জগ্মুরুৎসুকাঃ ॥ 6-43-17 (40192) 
অর্জুন উবাচ। 6-43-18 (4069) 
কিং তে ব্যবসিতং রাজন্যদস্মানপহায় বৈ।
প্রদ্ম্যামেব প্রয়াতোঽসি প্রাঙ্মুখো রিপুবাহিনীম্ ॥ 6-43-18 (40193) 
ভীমসেন উবাচ। 6-43-19 (4070) 
ক্ব গমিষ্যসি রাজেন্দ্র নিক্ষিপ্তকবচায়ুধঃ।
দংশিতেষ্বরিসৈন্যেষু ভ্রাতৄনুৎসৃজ্য পার্থিব ॥ 6-43-19 (40194) 
নকুল উবাচ। 6-43-20 (4071) 
এবং গতে ৎবয়ি জ্যেষ্ঠে মম ভ্রাতরি ভারত।
ভীমে দুনোতি হৃদয়ং ব্রূহি গন্তা ভবান্ক্ব নু ॥ 6-43-20 (40195) 
সহদেব উবাচ। 6-43-21 (4072) 
অস্মিন্রণসমূহে বৈ বর্তমানে মহাভয়ে।
উৎসৃজ্য ক্ব নু গন্তাসি শত্রূনভিমুখো নৃপ ॥ 6-43-21 (40196) 
সঞ্জয় উবাচ। 6-43-22 (4073) 
এবমাভাষ্যমাণোঽপি ভ্রাতৃভিঃ কুরুনন্দনঃ।
নোবাচ বাগ্যতঃ কিংচিদ্গচ্ছত্যেব যুধিষ্ঠিরঃ ॥ 6-43-22 (40197) 
তানুবাচ মহাপ্রাজ্ঞো বাসুদেবো মহামনাঃ ।
অভিপ্রায়োঽস্য বিজ্ঞাতো ময়েতি প্রহসন্নিব ॥ 6-43-23 (40198) 
এষ ভীষ্মং তথা দ্রোণং গৌতমং শল্যমেব চ।
অনুমান্য গুরূন্সর্বান্যোৎস্যতে পার্থিবোঽরিভিঃ ॥ 6-43-24 (40199) 
শ্রূয়তে হি পুরাকল্পে গুরূনননুমান্য যঃ।
যুধ্যতে স ভবেদ্ব্যক্তমপধ্যাতো মহত্তরৈঃ ॥ 6-43-25 (40200) 
অনুমান্য যথাশাস্ত্রং যস্তু যুধ্যেন্মহত্তরৈঃ ।
ধ্রুবস্তস্য জয়ো যুদ্ধে ভবেদিতি মতির্মম ॥ 6-43-26 (40201) 
এবং ব্রুবতি কৃষ্ণেঽত্র ধার্তরাষ্ট্রচমূং প্রতি।
হাহাকারো মহানাসীন্নিঃশব্দাস্ৎবপরেঽভবন্ ॥ 6-43-27 (40202) 
দৃষ্ট্বা যুধিষ্ঠিরং দূরাদ্ধার্তরাষ্ট্রস্য সৈনিকাঃ ।
মিথঃ সংকথয়াংচক্রুরেষো হি কুলপাংসনঃ ॥ 6-43-29ব্যক্তং ভীত ইবাভ্যেতি রাজাসৌ ভীষ্মমন্তিকম্ ।
যুধিষ্ঠিরঃ সসোদর্যঃ শরণার্থং প্রয়াচকঃ ॥  6-43-28 (40203) 
ধনঞ্জয়ে কথং নাথে পাণ্ডবে চ বৃকোদরে ।
নকুলে সহদেবে চ ভীতিরভ্যেতি পাণ্ডবম্ ॥ 6-43-30 (40204) 
ন নূনং ক্ষত্রিয়কুলে জাতঃ সংপ্রথিতে ভুবি।
যথাঽস্য হৃদয়ং ভীতমল্পসৎবস্য সংয়ুগে ॥ 6-43-31 (40205) 
ততস্তে সৈনিকাঃ সর্বে প্রশংসন্তি স্ম কৌরবান্ ।
হৃষ্টাঃ সুমনসো ভূৎবা চেলানি দুধুবুশ্চ হ ॥ 6-43-32 (40206) 
ব্যনিন্দংশ্চ তথা সর্বে যোধাস্তব বিশাংপতে।
যুধিষ্ঠিরং সসোদর্যং সহিতং কেশবনেন হি ॥ 6-43-33 (40207) 
ততস্তৎকৌরবং সৈন্যং ধিক্বৃৎবা তু যুধিষ্ঠিরম্ ।
নিঃশব্দমভবত্তূর্ণং পুনরেব বিশাংপতে ॥ 6-43-34 (40208) 
কিং নু বক্ষ্যাতি রাজাঽসৌ কিং ভীষ্মঃ প্রতিবক্ষ্যতি।
কিং ভীমঃ সমরশ্লাঘী কিং নু কৃষ্ণার্জুনাবিতি ॥ 6-43-35 (40209) 
বিবক্ষিতং কিমস্যেতি সংশয়ঃ সুমহানভূৎ ।
উভয়ো সেনয়ো রাজন্যুধিষ্ঠিরকৃতে তদা ॥ 6-43-36 (40210) 
সোঽবগাহ্য চমূং শত্রোঃ শরশক্তিসমাকুলাম্ ।
ভীষ্মমেবাভ্যাত্তূর্ণং ভ্রাতৃভিঃ পরিবারিতঃ ॥ 6-43-37 (40211) 
তমুবাচ ততঃ পাদৌ কারভ্যাং পীড্য পাণ্ডবঃ ।
ভীষ্মং শান্তনবং রাজা যুদ্ধায় সমুপস্থিতম্ ॥ 6-43-38 (40212) 
যুধিষ্ঠির উবাচ। 6-43-39 (4074) 
আমন্ত্রয়ে ৎবাং দুর্ধর্ষ ৎবয়া যোৎস্যামহে সহ।
অনজানীহি মাং তাত আশিষশ্চ প্রয়োজয় ॥ 6-43-39 (40213) 
ভীষ্ম উবাচ। 6-43-40 (4075) 
যদ্যেবং নাভিগচ্ছেথা যুধি মাং পৃথিবীপতে।
শপেয়ং ৎবাং মহারাজ পরীভাবায় ভারত ॥ 6-43-40 (40214) 
প্রীতোঽহং পুত্র যুধ্যস্ব জয়মাপ্নুহি পাণ্ডব ।
যত্তেঽভিলষিতং চান্যত্তদবাপ্নুহি সংয়ুগে ॥ 6-43-41 (40215) 
ব্রিয়তাং চ বরঃ পার্থ কিমস্মত্তোঽভিকাঙ্ক্ষসি ।
এবং গতে মহারাজ ন তবাস্তি পরাজয়ঃ ॥ 6-43-42 (40216) 
অর্থস্য পুরুষো দাসো দাসস্ৎবর্থো ন কস্যচিৎ।
ইতি সত্যং মহারাজ বদ্ধোঽস্ম্যর্থেন কৌরবৈঃ ॥ 6-43-43 (40217) 
অতস্ৎবাং ক্লীববদ্বাক্যং ব্রবীমি কুরুনন্দন ।
ভৃতোঽস্ত্ম্যর্থেন কৌরব্য যুদ্ধাদন্যৎকিমিচ্ছসি ॥ 6-43-44 (40218) 
যুধিষ্ঠির উবাচ। 6-43-45 (4076) 
মন্ত্রয়স্ব মহাবাহো হিতৈষী মম নিত্যশঃ।
যুধ্যস্ব কৌরবস্যার্থে মমৈষ সততং বরঃ ॥ 6-43-45 (40219) 
ভীষ্ম উবাচ। 6-43-46 (4077) 
রাজন্কিমত্র সাহ্যং তে করোমি কুরুনন্দন।
কামং যোৎস্যে পরস্যার্থে ব্রূহি যত্তে বিবক্ষিতম্ ॥ 6-43-46 (40220) 
যুধিষ্ঠির উবাচ। 6-43-47 (4078) 
কথং জয়েয়ং সংগ্রামে ভবন্তমপরাজিতম্।
এতন্মে মন্ত্রয় হিতং যদি শ্রেয়ঃ প্রপশ্যসি ॥ 6-43-47 (40221) 
ভীষ্ম উবাচ। 6-43-48 (4079) 
নৈনং পশ্যামি কৌন্তেয় যো মাং যুধ্যন্তমাহবে।
বিজয়েত পুমান্কশ্তিৎসাক্ষাদপি শতক্রতুঃ ॥ 6-43-48 (40222) 
যুধিষ্ঠির উবাচ। 6-43-49 (4080) 
হন্ত পৃচ্ছামি তস্মাত্ৎবাং পিতামহ নমোস্তু তে।
বধোপায়ং ব্রবীহি ৎবমাত্মনঃ সমরে পরৈঃ ॥ 6-43-49 (40223) 
ভীষ্ম উবাচ। 6-43-50 (4081) 
ন স্ম তং তাত পশ্যামি সমরে যো জয়েত মাম্।
ন তাবন্মৃত্যুকালোঽপি পুনরাগমনং কুরু ॥ 6-43-50 (40224) 
সঞ্জয় উবাচ। 6-43-51 (4082) 
ততো যুধিষ্ঠিরো বাক্যং ভীষ্মস্য কুরুনন্দন।
শিরসা প্রতিজগ্রাহ ভূয়স্তমভিবাদ্য চ ॥ 6-43-51 (40225) 
প্রায়াৎপুনর্মহাবাহুরাচার্যস্য রথং প্রতি।
পশ্যতাং সর্বসৈন্যানাং মধ্যেন ভ্রাতৃভিঃ সহ ॥ 6-43-52 (40226) 
স দ্রোণমভিবাদ্যাথ কৃৎবং চাভিপ্রদক্ষিণম্ ।
উবাচ রাজা দুর্ধর্ষমাত্মনিঃশ্রেয়সং বচঃ ॥ 6-43-53 (40227) 
আমন্ত্রয়ে ৎবাং ভগবন্যোৎস্যে বিগিতকল্মষঃ ।
কথং জয়ে রিপূন্সর্বাননুজ্ঞাতস্ৎবয়া দ্বিজ ॥ 6-43-54 (40228) 
দ্রোণ উবাচ। 6-43-55 (4083) 
যদি মাং নাভিগচ্ছেথা যুদ্ধায় কৃতনিশ্চয়ঃ।
শপেয়ং ৎবাং মহারাজ পরীভাবায় সর্বশঃ ॥ 6-43-55 (40229) 
তদ্যুধিষ্ঠির তুষ্টোঽস্মি পূজিতশ্চ ৎবয়াঽনঘ।
অনুজানামি যুধ্যস্ব বিজয়ং সমবাপ্নুহি ॥ 6-43-56 (40230) 
করবাণি চ তে কামং ব্রূহি ৎবমভিকাঙ্ক্ষিতম্ ।
এবং গতে মহারাজ যুদ্ধাদন্যৎকিমিচ্ছসি ॥ 6-43-57 (40231) 
অর্থস্য পুরুষো দাসো দাসস্ৎবর্থো ন কস্যচিৎ।
ইতি সত্যং মহারাজ বদ্ধোঽস্ম্যর্থেন কৌরবৈঃক ॥ 6-43-58 (40232) 
ব্রবীম্যেতৎক্লীববত্ৎবাং যুদ্ধাদন্যৎকিমিচ্ছসি।
যোৎস্যেঽহং কৌরবস্যার্থে তবাশাস্যো জয়ো ময়া ॥ 6-43-59 (40233) 
যুধিষ্ঠির উবাচ। 6-43-60 (4084) 
জয়মাশাস্স্ব মে ব্রহ্মন্মন্ত্রয়স্ব চ মদ্ধিতম্।
যুধ্যস্ব কৌরবস্যার্থে বর এষ বৃতো ময়া ॥ 6-43-60 (40234) 
দ্রোণ উবাচ। 6-43-61 (4085) 
ধ্রুবস্তে বিজয়ো রাজন্যস্য মন্ত্রী হরিস্তব ।
অহং ৎবামভিজানামি রণে শত্রূন্বিজেষ্যসি ॥ 6-43-61 (40235) 
যতো ধর্মস্ততঃ কৃষ্ণো যতঃ কৃষ্ণস্ততো জয়ঃ।
যুধ্যস্ব গচ্ছ কৌন্তেয় পৃচ্ছ মাং কিং ব্রবীমি তে ॥ 6-43-62 (40236) 
যুধিষ্ঠির উবাচ। 6-43-63 (4086) 
পৃচ্ছামি ৎবাং দ্বিজশ্রেষ্ঠ শ্রৃণু যন্মেঽভিকাঙ্ক্ষিতম্।
কথং জয়েয়ং সংগ্রামে ভবন্তমপরাজিতম্ ॥ 6-43-63 (40237) 
দ্রোণ উবাচ। 6-43-64 (4087) 
ন তেঽস্তি বিজয়স্তাবদ্যাবদ্যুদ্ধ্যাম্যহং রণে।
মমাশু নিধনে রাজন্যতস্ব সহ সদরৈঃ ॥ 6-43-64 (40238) 
যুধিষ্ঠির উবাচ। 6-43-65 (4088) 
হন্ত তস্মান্মহাবাহো বধোপায়ং বদাত্মনঃ।
আচার্য প্রণিপত্যৈষ পৃচ্ছামি ৎবাং নমোঽস্তু তে ॥ 6-43-65 (40239) 
দ্রোণ উবাচ। 6-43-66 (4089) 
ন শত্রুং তাত পশ্যামি যো মাং হন্যাদ্রথে স্থিতম্।
যুধ্যমানং সুসংরব্ধং শরবর্ষৌঘবর্ষিণম্ ॥ 6-43-66 (40240) 
ঋতে প্রায়গতং রজন্ন্যস্তশস্ত্রমচেতনম্ ।
হন্যান্মাং যুধি যোধানাং সত্যমেতদ্ব্রবীমি তে ।  6-43-67 (40241) 
শস্ত্রং চাহং রণে জহ্যাং শ্রুৎবা তু মহদপ্রিয়ম্।
শ্রদ্ধেপবাক্যাৎপুরুষাদেতৎসত্যং ব্রবীতি তে ॥ 6-43-68 (40242) 
সঞ্জয় উবাচ। 6-43-69 (4090) 
এতচ্ছ্রুৎবা মহারাজ ভারদ্বাজস্য ধীমতঃ।
অনুমান্য তমাচার্যং প্রায়াচ্ছারদ্বতং প্রতি ॥ 6-43-69 (40243) 
সোঽভিবাদ্য কৃপং রাজা কৃৎবা চাপি প্রদক্ষিণম্ ।
উবাচ দুর্ধর্ষতমং বাক্যং বাক্যবিদাং বরঃ ॥ 6-43-70 (40244) 
অনুমানয়ে ৎবাং যোৎস্যেঽহং গুরো বিগতকল্মষঃ ।
জয়েয়ং চ রিপূন্সর্বাননুজ্ঞাতস্ৎবয়াঽনঘ ॥ 6-43-71 (40245) 
কৃপ উবাচ। 6-43-72 (4091) 
যদি মাং নাভিগচ্ছেথা যুদ্ধায় কৃতনিশ্চয়ঃ।
শপেয়ং ৎবাং মহারাজ পরীভাবায় সর্বশঃ ॥ 6-43-72 (40246) 
অর্থস্য পুরুষো দাসো দাসস্ৎবর্থো ন কস্যচিৎ ।
ইতি সত্যং মহারাজ বদ্ধোঽস্ম্যর্থেন কৌরবৈঃ ।  6-43-73 (40247) 
তেষামর্থে মহারাজ যোদ্ধব্যমিতি মে মতিঃ ।
অতস্ৎবাং ক্লীববদ্ব্রূয়াংয়ুদ্ধাদন্যৎকিমিচ্ছসি ॥ 6-43-74 (40248) 
যুধিষ্ঠির উবাচ। 6-43-75 (4092) 
হন্ত পৃচ্ছামি তে তস্মাদাচার্য শ্রৃণু মে বচঃ।
ইত্যুক্ৎবা ব্যথিতো রাজা নোবাচ গতচেতনঃ ॥ 6-43-75 (40249) 
সঞ্জয় উবাচ 6-43-76 (4093) 
তং গৌতমঃ প্রত্যুবাচ বিজ্ঞায়াস্য বিবক্ষিতম্।
অবধ্যোঽহং মহীপাল যদ্ধ্যস্ব জয়মাপ্নুহি ॥ 6-43-76 (40250) 
প্রীতস্তেঽভিগমেনাহং জয়ং তব নরাধিপ ।
আশাসিষ্যে সদোত্থায় সত্যমেতদ্ব্রবীমি তে ॥ 6-43-77 (40251) 
এতচ্ছ্রুৎবা মহারাজ গৌতমস্য বিশাংপতে।
অনুমান্য কৃপং রাজা প্রয়যৌ যেন মদ্ররাট্ ॥ 6-43-78 (40252) 
স শল্যমভিবাদ্যাথ কৃৎবা চাভিপ্রদক্ষিণম্ ।
উবাচ রাজা দুর্ধর্ষমাত্মনিঃশ্রেয়সং বচঃ ॥ 6-43-79 (40253) 
অনুমানয়ে ৎবাং দুর্ধর্ষ যোৎস্যে বিগতকল্মষঃ ।
জয়েয়ং নু পরান্রাজন্ননুজ্ঞাতস্ৎবয়া রিপূন্ ॥ 6-43-80 (40254) 
শল্য উবাচ। 6-43-81 (4094) 
যদি মাং নাধিগচ্ছেথা যুদ্ধায় কৃতনিশ্চয়ঃ ।
শপেয়ং ৎবাং মহারাজ পরীভাবায় বৈ রণে ॥ 6-43-81 (40255) 
তুষ্টোঽস্মি পূজিতশ্চাস্মি যৎকাঙ্ক্ষসি তদস্তু তে ।
অনুজানামি চৈব ৎবাং যুধ্যস্ব জয়মাপ্নুহি ॥ 6-43-82 (40256) 
ব্রূহি চৈষ পরং বীর কেনার্থঃ কিং দদামি তে।
এবং গতে মহারাজ যুদ্ধাদন্যৎকিমিচ্ছসি ॥ 6-43-83 (40257) 
অর্থস্য পুরুষো দাসো দাসস্ৎবর্থো ন কস্যচিৎ।
ইতি সত্যং মহারাজ বদ্ধোস্ম্যর্থেন কৌরবৈঃ ॥ 6-43-84 (40258) 
করিষ্যামি হি তে কামং ভাগিনেয় যথেপ্সিতম্।
ব্রবীম্যতঃ ক্লীববত্ৎবাং যুদ্ধাদন্যৎকিমিচ্ছসি ॥ 6-43-85 (40259) 
যুধিষ্ঠির উবাচ। 6-43-86 (4095) 
মন্ত্রয়স্ব মহারাজ নিত্যং মদ্ধিতমুত্তমম্।
কামং যুদ্ধ্য পরস্যার্থে বরমেতং বৃণোম্যহম্ ॥ 6-43-86 (40260) 
শল্য উবাচ। 6-43-87 (4096) 
কিমত্র ব্রূহি সাহ্যং তে করোমি নৃপসত্তম।
কামং যোৎস্যে পরস্যার্থে বদ্ধোঽস্ম্যর্থেন কৌরবৈঃ ॥ 6-43-87 (40261) 
যুধিষ্ঠির উবাচ। 6-43-88 (4097) 
স এব মে বরঃ শল্য উদ্যোগে যস্ৎবয়া কৃতঃ।
সূতপুত্রস্য সংগ্রামে কার্যস্তেজোবধস্ৎবয়া ॥ 6-43-88 (40262) 
শল্য উবাচ। 6-43-89 (4098) 
সংপৎস্যত্যেষ তে কামঃ কুন্তীপুত্র যথেপ্সিতম্ ।
গচ্ছ যুধ্যস্ব বিস্রব্ধঃ প্রতিজানে বচস্তব ॥ 6-43-89 (40263) 
সঞ্জয় উবাচ। 6-43-90 (4099) 
অনুমান্যাথ কৌন্তেয়ো মাতুলং মদ্রকেশ্বরম্ ।
নির্জগাম মহাসৈন্যাদ্ভ্রতৃভিঃ পরিবারিতঃ ॥ 6-43-90 (40264) 
বাসুদেবস্তু রাধেয়মাহবেঽভিজগাম বৈ।
তত এনমুবাচেদং পাণ্ডবার্থে গদাগ্রজঃ ॥ 6-43-91 (40265) 
শ্রুতং মে কর্ণ ভীষ্মস্য দ্বোষাৎকিল ন যোৎস্যসে।
অস্মান্বরয় রাধেয় যাবদ্ভীষ্মো ন হন্যতে ॥ 6-43-92 (40266) 
হতে তু ভীষ্মে রাধেয় পুনরেষ্যসি সংয়ুগম্ ।
ধার্তরাষ্ট্রস্য সাহায়্যং যদি পশ্যসি চেৎসমম্ ॥ 6-43-93 (40267) 
কর্ণ উবাচ। 6-43-94 (4100) 
ন বিপ্রিয়ং করিষ্যামি ধার্তরাষ্ট্রস্য কেশব ।
ত্যক্তপ্রাণং হি মাং বিদ্ধি দুর্যোধনহিতৈষিণম্ ॥ 6-43-94 (40268) 
সঞ্জয় উবাচ। 6-43-95 (4101) 
তচ্ছ্রুৎবা বচনং কৃষ্ণঃ সংন্যবর্তত ভারত ।
যুধিষ্ঠিরপুরোগৈশ্চ পাণ্ডবৈঃ সহ সংগতঃ ॥ 6-43-95 (40269) 
অথ সৈন্যস্য মধ্যে তু প্রাক্রোশৎপাণ্ডবাগ্রজঃ ।
যোঽস্মান্বৃণোতি তমহং বরয়ে সাহ্যকারণাৎ ॥ 6-43-96 (40270) 
অথ তান্সমভিপ্রেক্ষ্য যুয়ুৎসুরিদমব্রবীৎ ।
প্রীতাত্মা ধর্মরাজানং কুন্তীপুত্রং যুধিষ্ঠিরম্ ॥ 6-43-97 (40271) 
অহং যোৎস্যামি ভবতঃ সংয়ুগে ধৃতরাষ্ট্রজান্ ।
যুষ্মদর্থং মহারাজ যদি মাং বৃণুষেঽনঘ ॥ 6-43-98 (40272) 
যুধিষ্ঠির উবাচ। 6-43-99 (4102) 
এহ্যেহি সর্বে যোৎস্যামস্তব ভ্রাতৄনপণ্ডিতান্।
যুয়ুৎসো বাসুদেবশ্চ বয়ং চ ব্রূম সর্বশঃ ॥ 6-43-99 (40273) 
বৃণোমি ৎবাং মহাবাহো যুধ্যস্ব মম কারণাৎ।
ৎবয়ি পিণ্ডশ্চ তন্তুশ্চ ধৃতরাষ্ট্রস্য দৃশ্যতে ॥ 6-43-100 (40274) 
ভজস্বাস্মান্রাজপুত্র ভজমানান্মহাদ্যুতে ।
ন ভবিষ্যতি দুর্বুদ্ধির্ধার্তরাষ্ট্রোঽত্যমর্ষণঃ ॥ 6-43-101 (40275) 
সঞ্জয় উবাচ। 6-43-102 (4103) 
ততো যুয়ুৎসুঃ কৌরব্যান্পরিত্যজ্য সুতাংস্তব।
জগাম পাণ্ডুপুত্রাণাং সেনাং বিশ্রাব্য দুন্দুভিং ॥ 6-43-102 (40276) 
ততো যুধিষ্ঠিরো রাজা সংপ্রহৃষ্টঃক সহানুজঃ ।
জগ্রাহ কবচং ভূয়ো দীপ্তিমৎকনকোঞ্জ্বলম্ ॥ 6-43-103 (40277) 
প্রত্যপদ্যন্ত তে সর্বে স্বরথান্পুরুষর্ষভাঃ ।
ততো ব্যূহং যথাপূর্বং প্রত্যব্যূহন্ত তে পুনঃ ॥ 6-43-104 (40278) 
অবাদয়ন্দুন্দুভীংশ্চ শতশশ্চৈব পুষ্করান্ ।
সিংহনাদাংশ্চ বিবিধান্বিনেদুঃ পুরুষর্ষভাঃ ॥ 6-43-105 (40279) 
রথস্থান্পুরুষব্যাঘ্রান্পাণ্ডবান্প্রেক্ষ্য পার্থিবাঃ ।
ধৃষ্টদ্যুম্নাদয়ঃ সর্বে পুনর্জহৃষিরে তদা ॥ 6-43-106 (40280) 
গৌরবং পাণ্ডুপুত্রাণাং মান্যান্মানয়তাং চ তান্।
দৃষ্ট্বা মহীক্ষিতস্তত্র পূজয়াংচক্রিরে ভৃশম্ ॥ 6-43-107 (40281) 
সৌহৃদং চ কৃপাং চৈব প্রাপ্তকালং মহাত্মনাম্ ।
দয়াং চ জ্ঞাতিষু পরাং কথয়াংচক্রিরে নৃপাঃ ॥ 6-43-108 (40282) 
সাধুসাধ্বিতি সর্বত্র নিশ্চেরুঃ স্তুতিসংহিতাঃ।
বাচঃ পুণ্যাঃ কীর্তিমতাং মনোহৃদয়হর্ষণাঃ ॥ 6-43-109 (40283) 
ম্লেচ্ছাশ্চার্যাশ্চ যে তত্র দদৃশুঃ শুশ্রুবুস্তথা ।
বৃত্তং তৎপাণ্ডুপুত্রাণাং রুরুদুস্তে সগদ্গদাঃ ॥ 6-43-110 (40284) 
ততো জঘ্নুর্মহাভেরীঃ শতশশ্চ সহস্রশঃ ।
শঙ্খাংশ্চ গোক্ষীরনিভান্দধ্মুর্হৃষ্টা মনস্বিনঃ ॥ ॥ 6-43-111 (40285) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি ত্রিচৎবারিংশোঽধ্যায়ঃ ॥

 -   -  

6-43-8 পেশ্যঃ কাহলাঃ। ক্রকচা জয়মঙ্গলাঃ। গোবিষাণিকাঃ গবাদিশ্রৃঙ্গাণি ॥ 6-43-25 পুরাকল্পে প্রাচীনশাস্ত্রে ॥ 6-43-29 ব্যক্তং নিয়তম্। ভীষ্মং ভীষ্মস্য। অন্তিকং সমীপম্ ॥ 6-43-36 বিবক্ষিতং বক্তুমিষ্টম্ ॥ 6-43-50 তাবৎ সংপ্রতি ॥ 6-43-53 আত্মনিঃশ্রেসং স্বহিত সাধনম্ ॥ 6-43-65 অভিজানামি অনুজানামি ॥ 6-43-67 প্রায়গতং মরণায় নিয়তম্ । অচেতনং যোগবলেন ত্যক্তদেহম্ । যোধানাং মধ্যে কশ্চিদিতি শেষঃ ॥ 6-43-68 জহ্যাং ত্যজেয়ম্ ॥ 6-43-98 ভবতঃ ভবৎসংবন্ধী ॥ 6-43-100 তন্তুঃ সংততিঃ । পিণ্ডঃ পিতৃয়জ্ঞঃ । অন্যে সর্বে মরিষ্যন্তীতি ভাবঃ ॥ 6-43-107 গৌরবং মান্যৎবম্ ॥ 6-43-108 সৌহৃদং মৈত্রীম্ । কৃপাং স্নেহম্। দয়াং পরদুঃখপ্রহাণেচ্ছাম্ ॥ 6-43-109 কীর্তিমতাং পাণ্ডবানাং স্তুতিসংহিতা বাচ ইতি সংবন্ধঃ ॥




ভীষ্মপর্ব - অধ্যায় 044

॥ শ্রীঃ ॥

6.44. অধ্যায়ঃ 044 

 -   -  

কুরুপাণ্ডবসেনয়োর্যুদ্ধারম্ভঃ ॥ 1 ॥

 -   -  

6-44-0 (40286) 
ধৃতরাষ্ট্র উবাচ। 6-44-0 (4104) 
এবং ব্যূঢেষ্বনীকেষু মামকেষ্বিতরেষু চ।
কে পূর্বং প্রাহরংস্তত্র কুরবঃক পাণ্ডবা নু কিম্ ॥ 6-44-1 (40287) 
সঞ্জয় উবাচ। 6-44-2 (4105) 
ভ্রাতৃভিঃ সহিতো রাজন্পুত্রো দুঃশাসনস্তব।
ভীষ্মং প্রমুখতঃ কৃৎবা প্রয়যৌ সহ সেনয়া ॥ 6-44-2 (40288) 
তথৈব পাণ্ডবাঃ সর্বে ভীমসেনপুরোগমাঃ ।
ভীষ্মেণ যুদ্ধমিচ্ছন্তঃ প্রয়যুর্হৃষ্টমানসাঃ ॥ 6-44-3 (40289) 
ক্ষ্বেডাঃ কিলকিলাশব্দাঃ ক্রকচা গোবিষাণিকাঃ ।
ভেরীমৃদঙ্গমুরজা হয়কুঞ্জরনিঃস্বনাঃ ॥ 6-44-4 (40290) 
উভয়োঃক সেনয়োর্হ্যাসংস্ততস্তেঽস্মান্সমাদ্রবন্।
বয়ং তান্প্রতির্দন্তস্তদাঽঽসীত্তুমুলং মহৎ ॥ 6-44-5 (40291) 
মহান্ত্যনীকানি মহাসমুচ্ছ্রয়ে
সমাগমে পাণ্ডবধার্তরাষ্ট্রয়োঃ। 
চকম্পিরে শঙ্খমৃদঙ্গনিঃস্বনৈঃ
প্রকম্পিতানীব বনানি বায়ুনা ॥  6-44-6 (40292) 
নরেন্দ্র নাগাশ্বরতাকুলানা-
মভ্যাগতানামশিবে মুহূর্তে। 
বভূব ঘোষস্তুমুলশ্চমূনাং
বাতোদ্ধুতানামিব সাগরাণাম্ ॥  6-44-7 (40293) 
তস্মিন্সমুত্থিতে শব্দে তুমুলে রোমহর্ষণে।
ভীমসেনো মহাবাহুঃ প্রাণদদ্গোবৃষো যথা ॥ 6-44-8 (40294) 
শঙ্খদুন্দুভিনির্ঘোষং বারণানাং চ বৃংহিতম্।
সিংহনাদং চ সৈন্যানাং ভীসসেনরবোঽভ্যভূৎ ॥ 6-44-9 (40295) 
হয়ানাং হেষমাণানামনীকেষু সহস্রশঃ ।
সর্বানভ্যভবচ্চব্দান্ভীমস্য নদতঃ স্বনঃ ॥ 6-44-10 (40296) 
তং শ্রুৎবা নিনদং তস্য সৈন্যাস্তব বিতত্রসুঃ ।
জীমূতস্যেব নদতঃ শক্রাশনিসমস্বনম্ ॥ 6-44-11 (40297) 
বাহনানি চ সর্বাণি শকৃন্মূত্রং প্রমুস্রুবুঃ ।
শব্দেন তস্য বীরস্য সিংহস্যেবেতরেক মৃগাঃ ॥ 6-44-12 (40298) 
দর্শয়ন্ঘোরমাত্মানং মহাভ্রমিব নাদয়ন্।
বিভীষয়ংস্তব সুতান্ভীমসেনঃ সমভ্যযাৎ ॥ 6-44-13 (40299) 
তমায়ান্তং মহেষ্বাসং সোদর্যাঃ পর্যবারয়ন্ ।
ছাদয়ন্তঃ শরব্রাতৈর্মেঘা ইব দিবাকরম্ ॥ 6-44-14 (40300) 
দুর্যোধনশ্চ পুত্রস্তে দুর্মুখো দুঃসহঃ শলঃ ।
দুঃশাসনশ্চাতিরথস্তথা দুর্মর্ষণো নৃপঃ ॥ 6-44-15 (40301) 
বিবিংশতিশ্চিত্রসেনো বিকর্ণশ্চ মহারথঃ ।
পুরুমিত্রো জয়ো ভোজঃ সৌমদত্তিশ্চ বীর্যবান্ ॥ 6-44-16 (40302) 
মহাচাপানি ধুন্বন্তো মেঘা ইব সবিদ্যুতঃ ।
আদদানাশ্চ নারাচান্নির্মুক্তাশীবিষোপমান্ ॥ 6-44-17 (40303) 
অথ তে দ্রৌপদীপুত্রাঃ সৌভদ্রশ্চ মহারথঃ ।
নকুলঃ সহদেবশ্চ ধৃষ্টদ্যুম্নশ্চ পার্ষতঃ ॥ 6-44-18 (40304) 
ধার্তরাষ্ট্রান্প্রতিয়যুরর্দয়ন্তঃ শিতৈঃ শরৈঃ ।
বজ্রৈরিব মহাবেগৈঃ শিখরাণি ধরাভৃতাম্ ॥ 6-44-19 (40305) 
তস্মিন্প্রথমসংগ্রামে ভীমজ্যাতলনিঃস্বনে।
তাবকানাং পরেষাং চ নাসীৎকশ্চিৎপরাঙ্মুখঃ ॥ 6-44-20 (40306) 
লাঘবং দ্রোণশিষ্যাণামপশ্যং ভরতর্ষভ ।
নিমিত্তবেধিনাং চৈব শরানুৎসৃজতাং ভৃশম্ ॥ 6-44-21 (40307) 
নোপশাম্যতি নির্ঘোষো ধনুষাং কূজতাং তথা।
বিনিশ্চেরুঃ শরা দীপ্তাজ্যোতীংষীব নভস্তলাৎ ॥ 6-44-22 (40308) 
সর্বে ৎবন্যে মহীপালাঃ প্রেক্ষকা ইব ভারত।
দদৃশুর্দর্শনীয়ং তং ভীমং জ্ঞাতিসমাগমম্ ॥ 6-44-23 (40309) 
ততস্তে জাতসংরম্ভাঃ পরস্পরকৃতাগসঃ ।
অন্যোন্যস্পর্ধয়া রাজন্ব্যায়চ্ছন্ত মহারথাঃ ॥ 6-44-24 (40310) 
কুরুপাণ্ডবসেনে তে হস্ত্যশ্বরথসংকুলে ।
শুশুভাতে রণেঽতীব পটে চিত্রার্পিতে ইব ॥ 6-44-25 (40311) 
ততস্তে পার্থিবাঃ সর্বে প্রগৃহীতশরাসনাঃ ।
সহসৈন্যাঃ সমাপেতুঃ পুত্রস্য তব শাসনাৎ ॥ 6-44-26 (40312) 
যুধিষ্ঠিরেণ চদিষ্টাঃ পার্থিবাস্তে সহস্রশঃ ।
বিনদন্তঃ সমাপেতুঃ পুত্রস্য তব বাহিনীম্ ॥ 6-44-27 (40313) 
উভয়োঃ সেনয়োস্তীব্রঃ সৈন্যানাং স সমাগমঃ ।
অন্তর্ধীয়ত চাদিত্যঃ সৈন্যেন রজসা বৃতঃ ॥ 6-44-28 (40314) 
প্রয়ুদ্ধানাং প্রভগ্নানাং পুনরাবর্তিনামপি।
নাত্র স্বেষাং পরেষাং বা বিশেষঃ সমদৃশ্যত ॥ 6-44-29 (40315) 
তস্মিস্তু তুমুলে যুদ্ধে বর্তমানে মহাভয়ে।
অতি সর্বাণ্যনীকানি পিতা তেঽভিব্যরোচত ॥ ॥ 6-44-30 (40316) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি চতুশ্চৎবারিংশোঽধ্যায়ঃ ॥

 -   -  

6-44-6 মহান্ সমুচ্ছ্রয়ঃ সংপ্রহারো যত্র ॥ 6-44-9 অভ্যভূৎ অভিভূতবান্ ॥ 6-44-14 সোদর্যাঃ রাজানুজাঃ ॥ 6-44-21 নিমিত্তং লক্ষ্যম্ ॥ 6-44-25 পটে ইতি সপ্তম্যন্তম্ ॥ 6-44-28 সৈন্যেন সেনাভবেন ॥ 6-44-30 অতি অতিক্রম্য ॥




ভীষ্মপর্ব - অধ্যায় 045

॥ শ্রীঃ ॥

6.45. অধ্যায়ঃ 045 

 -   -  

কুরুপাণ্ডবসেনয়োর্দ্বন্দ্বয়ুদ্ধবর্ণনম্ ॥ 1 ॥

 -   -  

6-45-0 (40317) 
সঞ্জয় উবাচ। 6-45-0 (4106) 
পূর্বাহ্ণে তস্য রৌদ্রস্য যুদ্ধমহ্নো বিশাংপতে।
প্রাবর্তত মহাঘোরং রাজ্ঞাং দেহাবকর্তনম্ ॥ 6-45-1 (40318) 
কুরূণাং সৃঞ্জয়ানাং চ জিগীষূণাং পরস্পরম্ ।
সিংহানামিব সংহ্রাদো দিবমুর্বী চ নাদয়ন্ ॥ 6-45-2 (40319) 
আসীৎকিলকিলাশব্দস্তলশঙ্খরবৈঃ সহ ।
জঝিরে সিংহনাদাশ্চ শূরাণাং প্রতিগর্জতাম্ ॥ 6-45-3 (40320) 
তলত্রাভিহতাশ্চৈব জ্যাশব্দা ভরতর্ষভ।
পত্তীনাং পাদশব্দশ্চ বাজিনাং চ মহাস্বনঃ ॥ 6-45-4 (40321) 
তোত্রাঙ্কুশনিপাতশ্চ আয়ুধানাং চ নিঃস্বনঃ।
ঘণ্টাশব্দশ্চ নাগানামন্যোন্যমভিধাবতাম্ ॥ 6-45-5 (40322) 
তস্মিন্সমুদিতে শব্দে তুগুলে রোমহর্ষণে ।
বভূব রথনির্ঘোষঃ পর্জন্যনিনদোপমঃক ॥ 6-45-6 (40323) 
তে মনঃ ক্রূরমাধায় সমভিত্যক্তজীবিতাঃ ।
পাণ্ডবানভ্যবর্তন্ত সর্ব এবোচ্ছ্রিতধ্বজাঃ ॥ 6-45-7 (40324) 
অথ শান্তনবো রাজন্নভ্যধাবদ্ধনঞ্জয়ম্ ।
প্রগৃহ্য কার্মুকং ঘোরং কালদণ্ডোপমং রণে ॥ 6-45-8 (40325) 
অর্জুনোঽপি ধনুর্গৃহ্য গাণ্ডীবং লোকবিশ্রুতম্ ।
অভ্যধাবত তেজস্বী গাঙ্গেয়ং রণমূর্ধনি ॥ 6-45-9 (40326) 
তাবুভৌ কুরুশার্দূলৌ পরস্পরবধৈষিণৌ।
গাঙ্গেয়স্তু রণে পার্থং বিদ্ধ্বা নাকম্পয়দ্বলী ॥ 6-45-10 (40327) 
তথৈব পাণ্ডবো রাজন্ভীষ্মং নাকম্পয়দ্যুধি।
সাত্যকিস্তু মহেষ্বাসঃ কৃতবর্মাণমভ্যাৎ ॥ 6-45-11 (40328) 
তয়োঃ সমভয়বদ্যুদ্ধং তুমুলং রোমহর্ষণম্ ।
সাত্যকিঃ কৃতবর্মাণং কৃতবার্মা চ সাত্যকিম্ ॥ 6-45-12 (40329) 
আনর্চ্ছতুঃ শরৈর্ঘোরৈস্তক্ষমাণৌ পরস্পরম্।
তৌ শরাচিতসর্বাঙ্গৌ শুশুভাতে মহাবলৌ ॥ 6-45-13 (40330) 
বসন্তে পুষ্পশবলৌ পুষ্পিতাবিব কিংশুকৌ ।
অভিমন্যুর্মহেষ্বাসং বৃহদ্বলময়োধয়ৎ ॥ 6-45-14 (40331) 
ততঃ কোসলরাজাঽসাবভিমন্যোর্বিশাংপতে ।
ধ্বজং চিচ্ছেদ সমরে সারথিং চ ব্যপাতয়ৎ ॥ 6-45-15 (40332) 
সৌভদ্রস্তু ততঃ ক্রুদ্ধঃ পাতিতে রথসারথৌ।
বৃহদ্বলং মহারাজ বিব্যাধ নবভিঃ শরৈঃ ॥ 6-45-16 (40333) 
অথাপরাভ্যাং ভল্লাভ্যাং শিতাভ্যামরিমর্দনঃ ।
ধ্বজমেকেন চিচ্ছেদ পার্ষ্ণিমেকেন সারথিম্ ॥ 6-45-17 (40334) 
অন্যোন্যং চ শরৈঃ ক্রুদ্ধৌ ততক্ষাতে পরস্পরম্ ।
মানিনং সমরে দৃপ্তং কৃতবৈরং মহারথম্॥ 6-45-18 (40335) 
ভীমসেনস্তব সুতং দুর্যোধনময়োধয়ৎ ।
তাবুভৌ নরশার্দূলৌ কুরুমুখ্যৌ মহাবলৌ ॥ 6-45-19 (40336) 
অন্যোন্যং শরবর্ষাভ্যাং ববৃষাতে রণাজিরে।
তৌ বীক্ষ্য তু মহাত্মানৌ কৃতিনৌ চিত্রয়োধিনৌ ॥ 6-45-20 (40337) 
বিস্ময়ঃ সর্বভূতানাং সমপদ্যত ভারত।
দুঃশাসনস্তু নকুলং প্রত্যুদ্যায় মহাবলম্ ॥ 6-45-21 (40338) 
অবিধ্যন্নিশিতৈর্বাণৈর্বহুভির্মর্মভেদিভিঃ ।
তস্য মাদ্রীসুতঃ কেতুং সশরং চ শরাসনম্ ॥ 6-45-22 (40339) 
চিচ্ছেদ নিশিতৈর্বাণৈঃ প্রহসন্নিব ভারত ।
অথৈনং পঞ্চবিংশত্যা ক্ষুদ্রকাণাং সমার্পয়ৎ ॥ 6-45-23 (40340) 
পুত্রস্তু তব দুর্ধর্ষো নকুলস্য মহাহবে ।
তুরঙ্গাংশ্চিচ্ছিদে বাণৈর্ধ্বজং চৈবাভ্যপাতয়ৎ ॥ 6-45-24 (40341) 
দুর্মুখঃ সহদেবং চ প্রত্যুদ্যায় মহাবলম্ ।
বিব্যাধ শরবর্ষেণ যতমানং মহাহবে ॥ 6-45-25 (40342) 
সহদেবস্ততো বীরো দুর্মুখস্য মহারণে।
শরেণ ভৃতশীক্ষ্ণেন পাতয়ামাস সারথিম্ ॥ 6-45-27তাবন্যোন্যং সমাসাদ্য সমরে যুদ্ধদুর্মদৌ । 6-45-27ত্রাসয়েতাং শরৈর্ঘোরৈঃ কৃতপ্রতিকৃতৈষিণৌ ॥  6-45-26 (40343) 
যুধিষ্ঠিরঃ স্বয়ং রাজা মদ্ররাজানমভ্যযাৎ।
তস্য মদ্রাধিপশ্চাপং দ্বিধা চিচ্ছেদ মারিষ ॥ 6-45-28 (40344) 
তদপাস্য ধনুশ্ছিন্নং কুন্তীপুত্রো যুধিষ্ঠিরঃ ।
অন্যৎকার্মুকমাদায় বেগবদ্বলবত্তরম্ ॥ 6-45-29 (40345) 
ততো মদ্রেশ্বরং রাজা শরৈঃ সন্নতপর্বভিঃ ।
ছাদয়ামাস সংক্রুদ্ধস্তিষ্ঠ তিষ্ঠেতি চাব্রবীৎ ॥ 6-45-30 (40346) 
ধৃষ্টদ্যুম্নস্ততো দ্রোণমভ্যদ্রবত ভারত।
তস্য দ্রোণঃ সুসংক্রুদ্ধঃ পরাসুকরণং দৃঢম্ ॥ 6-45-31 (40347) 
ত্রিধা চিচ্ছেদ সমরে পাঞ্চাল্যস্য তু কার্মুকম্ ।
শরং চৈব মহাঘোরং কালদণ্ডমিবাপরম্ ॥ 6-45-32 (40348) 
প্রেষয়ামাস সমরে সোঽস্য কায়ে ন্যমঞ্জত।
অথান্যদ্ধনুরাদায় সায়কাংশ্চ চতুর্দশ ॥ 6-45-33 (40349) 
দ্রোণং দ্রুপদপুত্রস্তু প্রতিবিব্যাধ সংয়ুগে ।
তাবন্যোন্যং সুসংক্রুদ্ধৌ চক্রতুঃ শুভৃশং রণম্ ॥ 6-45-34 (40350) 
সৌমদত্তিং রণে শঙ্খো রভসং রভসো যুধি ।
প্রত্যুদ্যযৌ মহারাজ তিষ্ঠতিষ্ঠেতি চাব্রবীৎ ॥ 6-45-35 (40351) 
তস্য বৈ দক্ষিণং বীরো নির্বিভেদ রণে ভুজম্ ।
সমদত্তিস্তথা শঙ্খং জত্রুদেশে সমাহনৎ ॥ 6-45-36 (40352) 
তয়োস্তদভবদ্যুদ্ধং ঘোররূপং বিশাংপতে ।
দৃপ্তয়োঃ সমরে পূর্বং বৃত্রবাসবয়োরিব ॥ 6-45-37 (40353) 
বাহ্লীকং তু রণে ক্রুদ্ধ ক্রুদ্ধরূপো বিশাংপতে।
অভ্যদ্রবদমেয়াত্মা ধৃষ্টকেতুর্মহারথঃ ॥ 6-45-38 (40354) 
বাহ্লীকস্তু রণে রাজন্ধৃষ্টকেতুমমর্ষণঃ ।
শরৈর্বহুভিরানর্চ্ছৎসিংহনাদমথানদৎ ॥ 6-45-39 (40355) 
চেদিরাজস্তু সংক্রুদ্ধো বাহ্লীকং নবভিঃ শরৈঃ ।
বিব্যাধ সমরে তূর্ণং মত্তো মত্তমিব দ্বিপম্ ॥ 6-45-40 (40356) 
তৌ তত্র সমরে ক্রুদ্ধৌ নর্দন্তৌ চ পুনঃ পুনঃ ।
সমীয়তুঃ সুসংক্রুদ্ধাবঙ্গারববুধাবিব ॥ 6-45-41 (40357) 
রাক্ষসং রৌদ্রকর্মাণং ক্রূরকর্মা ঘটোৎকচঃ ।
অলম্বুসং প্রত্যুদিয়াদ্বলং শক্র ইবাহবে ॥ 6-45-42 (40358) 
ঘটোৎকচস্ততঃ ক্রুদ্ধো রাক্ষসং তং মহাবলম্ ।
নবত্যা সায়কৈস্তীক্ষ্ণৈর্দারয়ামাস ভারত ॥ 6-45-43 (40359) 
অলম্বুসস্তু সমরে ভৈমসেনিং মহাবলম্ ।
বহুধা দারয়ামাস শরৈঃ সন্নতপর্বভিঃ ॥ 6-45-44 (40360) 
ব্যভ্রাজেতাং ততস্তৌ তু সংয়ুগে শরবিক্ষতৌ।
যথা দেবাসুরে যুদ্ধে বলশক্রৌ মহাবলৌ ॥ 6-45-45 (40361) 
শিখণ্ডী সমরে রাজন্দ্রৌণিমভ্যুদ্যযৌ বলী ।
অশ্বত্থামা ততঃ ক্রুদ্দঃ শিখণ্ডিনমুপস্থিতম্ ॥ 6-45-46 (40362) 
নারাচেন সুতীক্ষ্ণেন ভৃশং বিদ্ধ্বা হ্যকম্পয়ৎ ।
শিখণ্ড্যপি ততো রাজন্দ্রোণপুত্রমতাডয়ৎ ॥ 6-45-47 (40363) 
সায়কেন সুপীতেন তীক্ষ্ণেন নিশিতেন চ।
তৌ জঘ্নতুস্তদান্যোন্যং শরৈর্বহুবিধৈর্মৃধে ॥ 6-45-48 (40364) 
ভগদত্তং রণে শূরং বিরাটো বাহিনীপতিঃ।
অভ্যযাত্ৎবরিতো রাজংস্ততো যুদ্ধমবর্তত ॥ 6-45-49 (40365) 
বিরাটো ভগদত্তং তু শরবর্ষণ ভারত।
অভ্যবর্ষৎসুসংক্রুদ্ধো মেঘো বৃষ্ট্যা ইবাচলম্ ॥ 6-45-50 (40366) 
ভগদত্তস্ততস্তূর্ণং বিরাটং পৃথিবীপতিম্ ।
ছাদয়ামাস সমরে মেঘঃ সূর্যমিবোদিতম্ ॥ 6-45-51 (40367) 
বৃহৎক্ষত্রং তু কৈকেয়ং কৃপঃ শারদ্বতো যয়ৌ ।
তং কৃপঃ শরবর্ষেণ চ্ছাদয়ামাস ভারত ॥ 6-45-52 (40368) 
গৌতমং কৈকয়ঃ ক্রুদ্ধঃ শরবৃষ্ট্যাঽভ্যপূরয়ৎ ।
তাবন্যোন্যং হয়ান্হৎবা ধনুশ্ছিৎবা চ ভারত ॥ 6-45-53 (40369) 
বিরথাবসিয়ুদ্ধায় সমীয়তুরমর্ষণৌ ।
তয়োস্তদভবদ্যুদ্ধং ঘোররূপং সুদারুণম্ ॥ 6-45-54 (40370) 
দ্রুপদস্তু ততো রাজন্সৈন্ধবং বৈ জয়দ্রথম্ ।
অভ্যুদ্যযৌ হৃষ্টরূপো হৃষ্টরূপং পরংতপঃ ॥ 6-45-55 (40371) 
ততঃ সৈন্ধবকো রাজা দ্রুপদং বিশিখৈস্ত্রিভিঃ ।
তাজয়ামাস সমরে স চ তং প্রত্যবিধ্যত ॥ 6-45-56 (40372) 
তয়োস্তদভবদ্যুদ্ধং ঘোররূপং সুদারুণম্ ।
ঈক্ষণপ্রীতিজননং শুক্রাঙ্গরকয়োরিব ॥ 6-45-57 (40373) 
বিকর্ণস্তু সুতস্তুভ্যং সুতসোমং মহাবলম্ ।
অভ্যযাঞ্জবনৈরশ্বৈস্ততো যুদ্ধমবর্তত ॥ 6-45-58 (40374) 
বিকর্ণঃ সুতসোমং তু বিদ্ধ্বা নাকম্পয়চ্ছরৈঃ ।
সুতসোমো বিকর্ণং চ তদদ্ভুতমিবাভবৎ ॥ 6-45-59 (40375) 
সুশর্মাণং নরব্যাঘ্রশ্চেকিতানো মহারথঃ ।
অভ্যদ্রবৎসুসংক্রুদ্ধঃ পাণ্ডবার্থে পরাক্রমী ॥ 6-45-60 (40376) 
শুশর্মা তু মহারাজ চেকিতানং মহারথম্ ।
মহতা শরবর্ষেণ বারয়ামাস সংয়ুগে ॥ 6-45-61 (40377) 
চেকিতানোঽপি সংরব্ধঃ সুশর্মাণাং মহাহবে ।
প্রাচ্ছাদয়ত্তমিষুভির্মহামেঘ ইবাচলম্ ॥ 6-45-62 (40378) 
শকুনিঃ প্রতিবিন্ধ্যং তু পরাক্রান্তং পরাক্রমী ।
অভ্যদ্রবত রাজেন্দ্র মত্তঃ সিংহ ইব দ্বিপম্ ॥ 6-45-63 (40379) 
যৌধিষ্ঠিরস্তু সংক্রুদ্ধঃ সৌবলং নিশিতৈঃ শরৈঃ ।
ব্যদারয়ত সংগ্রামে মঘবানিব দানবম্ ॥ 6-45-64 (40380) 
শকুনিঃ প্রতিবিন্ধ্যং তু প্রতিবিধ্যন্তমাহবে।
ব্যদারয়ন্মহাপ্রাজ্ঞঃ শরৈঃ সন্নতপর্বভিঃ ॥ 6-45-65 (40381) 
সুদক্ষিণং তু রাজেন্দ্র কাম্ভোজানাং মহারথম্ ।
শ্রুতকর্মা পরাক্রান্তমভ্যদ্রবত সংয়ুগে ॥ 6-45-66 (40382) 
সুদক্ষিণস্তু সমরে সাহদেবিং মহারথম্ ।
বিদ্ধ্বা নাকম্পয়ত বৈ মৈনাকমিব পর্বতম্ ॥ 6-45-67 (40383) 
শ্রুতকর্মা ততঃ ক্রুদ্ধঃ কাম্ভোজানাং মহারথম্ ।
শরৈর্বহুভিরানর্চ্ছদ্দারয়ন্নিব সর্বশঃ ॥ 6-45-68 (40384) 
ইরাবানথ সংক্রুদ্ধঃ শ্রুতায়ুষমরিন্দমম্ ।
প্রত্যুদ্যযৌ রণে যত্তো যত্তরূপং পরংতপঃ ॥ 6-45-69 (40385) 
আর্জুনিস্তস্য সমরে হয়ান্হৎবা মহারথঃ ।
ননাদ বলবান্নাদং তৎসৈন্যং প্রত্যপূরয়ৎ ॥ 6-45-70 (40386) 
শ্রুতায়ুস্তু ততঃ ক্রুদ্ধঃ ফাল্গুনেঃ সমরে হয়ান্।
নিজঘান গদাগ্রেণ ততো যুদ্ধমবর্তত ॥ 6-45-71 (40387) 
বিন্দানিবিন্দাবাবন্ত্যৌ কুন্তিভোজং মহারথম্ ।
সসেনং সসুতং বীরং সংসস়ঞ্জতুরাহবে ॥ 6-45-72 (40388) 
তত্রাদ্ভুতমপশ্যাম তয়োর্ঘোরং পরাক্রমম্ ।
অয়ুধ্যেতাং স্থিরৌ ভূৎবা মহত্যা সেনয়া সহ ॥ 6-45-73 (40389) 
অনুবিন্দস্তু গদয়া কুন্তিভোজমতাডয়ৎ।
কুন্তিভোজশ্চ তং তূর্ণং শরব্রাতৈরবাকিরৎ ॥ 6-45-74 (40390) 
কুন্তিভোজসুতশ্চাপি বিন্দং বিব্যাধ সায়কৈঃ ।
স চ তং প্রতিবিব্যাধ তদদ্ভুতমিবাভবৎ ॥ 6-45-75 (40391) 
কেকয়া ভ্রাতরঃ পঞ্চ গান্ধারান্পঞ্চ মারিষ ।
সসৈন্যাস্তে সসৈন্যাংশ্চ যোধয়ামাসুরাহবে ॥ 6-45-76 (40392) 
বীরবাহুশ্চ তে পুত্রো বৈরাটিং রথসত্তমম্ ।
উত্তরং যোধয়ামাস বিব্যাধ নিশিতৈঃ শরৈঃ ॥ 6-45-77 (40393) 
উত্তরশ্চাপি তং বীরং বিব্যাধ নিশিতৈঃ শরৈঃ ।
চেদিরাট্ সমরে রাজন্নুলূকং সমভিদ্রবৎ ॥ 6-45-78 (40394) 
তথৈব শরবর্ষেণ উলূকং সমবিদ্ধ্যত ।
উলূকশ্চাপি তং বাণৈর্নিশিতৈর্লোমবাহিভিঃ ॥ 6-45-79 (40395) 
তয়োর্যুদ্ধং সমভবদ্ধোররূপং বিশাংতে ।
দারয়েতাং সুসংক্রুদ্ধাবন্যোন্যমপরাজিতৌ ॥ 6-45-80 (40396) 
এবং দ্বন্দ্বসহস্রাণি রথবারণবাজিনাম্ ।
পদাতীনাং চ সমরে তব তেষাং চ সংকুলে ॥ 6-45-81 (40397) 
মুহূর্তমিব তদ্যুদ্ধমাসীন্মধুরদর্শনম্ ।
তত উন্মত্তবদ্রাজন্ন প্রাজ্ঞায়ত কিংচন ॥ 6-45-82 (40398) 
গজো গজেন সমরে রথিনং চ রথী যয়ৌ ।
অশ্বোঽশ্বং সমভিপ্রায়াৎপদাতিশ্চ পদাতিনম্ ॥ 6-45-83 (40399) 
ততো যুদ্ধং সুদুর্ধর্ষং ব্যাকুলং সমপদ্যত।
শূরাণাং সমরে তত্র সমাসাদ্যেতরেতরম্ ॥ 6-45-84 (40400) 
তত্র দেবর্ষয়ঃ সিদ্ধাশ্চারণাশ্চ সমাগতাঃ ।
প্রেক্ষন্ত তদ্রণং ঘোরং দেবাসুরসমং ভুবি ॥ 6-45-85 (40401) 
ততো দন্তিসহস্রাণি র্থানাং চাপি মারিষ।
অশ্বৌঘাঃ পুরুষৌঘাশ্চ বিপরীতং সমায়যুঃ ॥ 6-45-86 (40402) 
তত্রতত্র প্রদৃশ্যন্তে রথবারণপত্তয়ঃ ।
সাদিনশ্চ নরব্যাঘ্র যুধ্যমানা মুহুর্মুহুঃ ॥ ॥ 6-45-87 (40403) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি প্রথমদিবসয়ুদ্ধে পঞ্চচৎবারিংশোঽধ্যায়ঃ ॥

 -   -  

6-45-1 পূর্বাহ্ণে পূর্বভাগে ॥ 6-45-5 তোত্রং গজদমনং বেণুকাখ্যং বেণুবুধ্নসমাকারম্ ॥ 6-45-13 আনর্চ্ছতুঃ পীডিতবন্তৌ। তক্ষমাণৌ তনূকুর্বাণৌ ॥ 6-45-14 পুষ্পৈঃ শবলৌ বিচিত্রৌ ॥ 6-45-17 একেন প্রাষ্ণি পৃষ্ঠগোপং একেন সারথিমিতি চ ॥ 6-45-23 ক্ষুদ্রকাণাং বাণবিশেষাণাম্ ॥ 6-45-31 পরাসুকরণং মারণসাধনম্ ॥ 6-45-36 বীরঃ শঙ্খঃ। জত্রুদেশে অংসসংধৌ ॥ 6-45-38 ধৃষ্টকেতুঃ শিশুপালসুতঃ ॥ 6-45-44 সন্নতপর্বভিঃ অলক্ষিতগ্রন্থিভিঃ ॥ 6-45-48 তীক্ষ্ণেন সূক্ষ্মধারেণ । নিশিতে শাণোল্লীঢেন । মৃধে সংগ্রামে ॥ 6-45-58 তুভ্যং তব। সুতসোমং ভৈমসেনিম্ ॥ 6-45-60 চেকিতানো যাদবঃ ॥ 6-45-69 ইরাবানর্জুনপুত্রঃ ॥ 6-45-72 সংসসজ্জতুঃ সংসক্তাবভূতাম্ ॥ 6-45-81 দ্বন্দ্বং দ্বয়োর্দ্বয়োর্যুদ্ধম্ ॥ 6-45-86 বিপরীতং অতীতক্রমম্ ॥




ভীষ্মপর্ব - অধ্যায় 046

॥ শ্রীঃ ॥

6.46. অধ্যায়ঃ 046 

 -   -  

সংকুলয়ুদ্ধবর্ণনম্ ॥ 1 ॥

 -   -  

6-46-0 (40404) 
সঞ্জয় উবাচ। 6-46-0 (4107) 
রাজঞ্শতসহস্রাণি তত্রতত্র পদাতিনাম্ ।
নির্মর্যাদং প্রয়ুদ্ধানি তত্তে বক্ষ্যামি ভারত ॥ 6-46-1 (40405) 
ন পুত্রঃ পিতরং জজ্ঞে পিতা বা পুত্রমৌরসম্ ।
ন ভ্রাতা ভ্রাতরং তত্র স্বস্ত্রীয়ং ন চ মাতুলঃ ॥ 6-46-2 (40406) 
ন মাতুলং চ স্বস্রীয়ো ন সখায়ং সখা তথা।
আবিষ্টা ইব যুধ্যন্তে পাণ্ডবাঃ কুরুভিঃ সহ ॥ 6-46-3 (40407) 
রথানীকং নরব্যাঘ্রাঃ কেচিদভ্যপতন্রথৈঃ ।
অভজ্যন্ত যুগৈরেব যুগানি ভরতর্ষভ ॥ 6-46-4 (40408) 
রথেষাশ্চ রতেষাভিঃ কূরা রথকূবরৈঃ।
সংগতৈঃ সহিতাঃ কেচিৎপরস্পরজিঘাংসবঃ ॥ 6-46-5 (40409) 
ন শেকুশ্চলিতুং কেচিৎসন্নিপত্য রথা রথৈঃ ।
প্রভিন্নাস্তু মহাকায়াঃ সন্নিপত্য গজা গজৈঃ ॥ 6-46-6 (40410) 
বহুধা দারয়ন্ক্রুদ্ধা বিষাণৈরিতরেতরম্।
সতোরণপতাকৈশ্চ বারণা বরবারণৈঃ ॥ 6-46-7 (40411) 
অভিসৃত্য মহারাজ বেগবদ্ভির্মহাগজৈঃ ।
দন্তৈরভিহতাস্তত্র চুক্রুশুঃ পরমাতুরাঃ ॥ 6-46-8 (40412) 
অভিনীতাশ্চ শিক্ষাভিস্তোত্রাঙ্কুশসমাহতাঃ।
অপ্রভিন্নাঃ প্রভিন্নানাং সংমুখাভিমুখা যয়ুঃ ॥ 6-46-9 (40413) 
প্রভিন্নৈরপি সংসক্তাঃ কেচিত্তত্র মহাগজাঃ ।
ক্রৌঞ্চবন্নিনদং কৃৎবা দুদ্রুবুঃ সর্বতো দিশম্ ॥ 6-46-10 (40414) 
সম্যক্প্রণীতা নাগাশ্চ প্রভিন্নকরটামুখাঃ ।
ঋষিতোমরনারাচৈর্নির্বিদ্ধা বরবারণাঃ ॥ 6-46-11 (40415) 
প্রণেদুর্ভিন্নমর্মাণো নিপেতুশ্চ গতাসবঃ।
প্রাদ্রবন্ত দিশঃ কেচিন্নদন্তো ভৈরবান্রবান্ ॥ 6-46-12 (40416) 
গজানাং পাদরক্ষাস্তু ব্যূঢোরস্কাঃ প্রহারিণঃ ।
ঋষ্টিভিশ্চ ধনুর্ভিশ্চ বিমলৈশ্চ পরশ্বথৈঃ ॥ 6-46-13 (40417) 
গদাভির্মুসলৈশ্চৈব ভিন্দিপালৈঃ সতোমরৈঃ ।
আয়সৈঃ পরিঘৈশ্চৈব নিস্তিরংশৈর্বিমলৈ শিতৈঃ ।  6-46-14 (40418) 
প্রগৃহীতৈঃ সুসংরব্ধা দ্রবমাণাস্ততস্ততঃ।
ব্যদৃশ্যন্ত মহারাজ পরস্পরজিঘাংসবঃ ॥ 6-46-15 (40419) 
রাজমানাশ্চ নিস্ত্রিংশাঃ সংসিক্তা নরশোণিতৈঃ।
প্রত্যদৃশ্যন্ত শূরাণামন্যোন্যমভিধাবতাম্ ॥ 6-46-16 (40420) 
অবক্ষিপ্তাবধূতানামসীনাং বীরবাহুভিঃ ।
সংজজ্ঞে তুমুলঃ শব্দঃ পততাং পরমর্মসু ॥ 6-46-17 (40421) 
গদামুসলরুগ্ণানাং ভিন্নানাং চ বরাসিভিঃ ।
দন্তিদন্তাবভিন্নানাং মৃদিতানাং চ দন্তিভিঃ ॥ 6-46-18 (40422) 
তত্র তত্র নরৌঘাণাং ক্রোশতামিতরেতরম্ ।
শুশ্রুবুর্দারুণা বাচঃ প্রেতানামিব ভারত ॥ 6-46-19 (40423) 
হয়ৈরপি হয়ারোহাশ্চামরাপীডধারিভিঃ ।
হংসৈরিব মহাবেগৈরন্যোন্যমভিবিদ্রুতাঃ ॥ 6-46-20 (40424) 
তৈর্বিমুক্তা মহাপ্রাসা জাম্বূনদবিভূষণাঃ ।
আশুগা বিমলাস্তীক্ষ্ণাঃ সংপেতুর্ভুজগোপমাঃ ॥ 6-46-21 (40425) 
অশ্বৈরগ্ন্যজবৈঃ কেচিদাপ্লুত্য মহতো রথাৎ ।
শিরাংস্যাদদিরে বীরা রথিনামশ্বসাদিনঃ ॥ 6-46-22 (40426) 
বহূনপি হয়ারোহান্ভল্লৈঃ সন্নতপর্বভিঃ ।
রথী জঘান সংপ্রাপ্য বাণগোচরমাগতান্ ॥ 6-46-23 (40427) 
নবমেঘপ্রতীকাশাশ্চাক্ষিপ্য তুরগান্গজাঃ ।
পাদৈরেব বিমৃদ্গন্তি মত্তাঃ কনকভূষণাঃ ॥ 6-46-24 (40428) 
পাঠ্যমানেষু কুম্ভেষু পার্শ্বেষ্বপি চ বারণাঃ।
প্রাসৈর্বিনিহতাঃ কেচিদ্বিনেদুঃ পরমাতুরাঃ ॥ 6-46-25 (40429) 
সাশ্বারোহান্হয়ান্কাংশ্চিদুন্মথ্য বরবারণাঃ ।
সহসা চিক্ষিপুস্তত্র সংকুলে ভৈরবে সতি ॥ 6-46-26 (40430) 
সাশ্বারোহান্বিষাণাগ্রৈরুৎক্ষিপ্য তুরগান্গজাঃ ।
রথৌঘানভিমৃদ্গন্তঃ সধ্বজানভিচক্রমুঃ ॥ 6-46-27 (40431) 
পুংস্ৎবাদতিমদৎবাচ্চ কেচিত্তত্র মহাগজাঃ ।
সাশ্বারোহান্হয়াঞ্জঘ্নুঃ করৈঃ সচরণৈস্তথা ॥ 6-46-28 (40432) 
অশ্বারোহৈশ্চ সমরে হস্তিসাদিভিরেব চ ।
প্রতিমানেষু গাত্রেষু পার্শ্বষ্বভি চ বারণান্ । 
আশুগা বিমলাস্তীক্ষ্ণাঃ সংপেতুর্ভুজগোপমাঃ ॥  6-46-29 (40433) 
নরাশ্বকায়ান্নির্ভিদ্য লৌহানি কবচানি চ।
নিপেতুর্বিমলাঃ শক্ত্যো বীরবাহুভিরর্পিতাঃ ॥ 6-46-30 (40434) 
মহোল্ককাপ্রতিমা ঘোরাস্তত্র তত্র বিশাংপতে।
দ্বীপিচর্মাবনদ্ধৈশ্চ ব্যাঘ্রচর্মচ্ছদৈরপি ॥ 6-46-31 (40435) 
বিকোশৈর্বিমলৈঃ খঙ্গৈরভিজধ্নুঃ পরান্রণে ।
অভিপ্লুতমভিক্রুদ্ধমেকপার্শ্বাবদারিতম্ ॥ 6-46-32 (40436) 
বিদর্শয়ন্তঃ সংপেতুঃ খঙ্গচর্মপরশ্বথৈঃ।
কেচিদাক্ষিপ্য করিণঃ সাশ্বানপি রথান্করৈঃ ॥ 6-46-33 (40437) 
বিকর্ষন্তো দিশঃ সর্বাঃ সংপেতুঃ সর্বশব্দগাঃ।
শঙ্কুভির্দারিতাঃ কেচিৎসংভিন্নাশ্চ পরশ্বথৈঃ ॥ 6-46-34 (40438) 
হস্তিভির্মৃদিতাঃ কেচিৎক্ষুণ্ণাশ্চান্যে তুরংগমৈঃ ।
রথনেমিনিকৃত্তাশ্চ নিকৃত্তাশ্চ পরশ্বথৈঃ ॥ 6-46-35 (40439) 
ব্যাক্রোশন্ত নরা রাজংস্তত্রতত্র স্ম বান্ধবান্।
পুত্রানন্যে পিতৄনন্যে ভ্রাতৄংশ্চ সহ বন্ধুভিঃ ॥ 6-46-36 (40440) 
মাতুলান্ভাগিনেয়াংশ্চ পরানপি চ সংয়ুগে ।
বিকীর্ণান্ত্রাঃ সুবহবো ভগ্নসক্থাশ্চ ভারত ॥ 6-46-37 (40441) 
বাহুভিশ্চাপরে ছিন্নৈঃ পার্শ্বেষু চ বিদারিতাঃ ।
ক্রন্দন্তঃ সমদৃশ্যন্ত তৃষিতা জীবিতেপ্সবঃ ॥ 6-46-38 (40442) 
তৃষাপরিগতাঃ কেচিদল্পসৎবা বিশাংপতে।
ভূমৌ নিপতিতাঃ সঙ্খ্যে মৃগয়াংচক্রিরে জলম্ ॥ 6-46-39 (40443) 
রুধিরৌঘপরিক্লিন্নাঃ ক্লিশ্যমানাশ্চ ভারত ।
ব্যনিন্দন্ভৃশমাত্মানং তব পুত্রাংশ্চ সংগতান্ ॥ 6-46-40 (40444) 
অপরে ক্ষত্রিকয়াঃ শূরাঃ কৃতবৈরাঃ পরস্পরম্ ।
নৈব শস্ত্রং বিমুঞ্চন্তি নৈব ক্রন্দন্তি মারিষ । 
তর্জয়ন্তি চ সংহৃষ্টাস্তত্রতত্র পরস্পরম্ ॥  6-46-41 (40445) 
আদশ্য দশনৈশ্চাপি ক্রোধাৎস্বরদনচ্ছদম্ ।
ভ্রুকুটীকুটিলৈর্বক্রৈঃ প্রেক্ষন্তি চ পরস্পরম্ ॥ 6-46-42 (40446) 
অপরে ক্লিশ্যমানাস্তু শরার্তা ব্রণপীডিতাঃ।
নিষ্কূজাঃ সমপদ্যন্ত দৃঢসৎবা মহাবলাঃ ॥ 6-46-43 (40447) 
অন্যে চ বিরথাঃ শূরা রথমন্যস্য সংয়ুগে।
প্রার্থয়ানা নিপতিতাঃ সংক্ষুণ্ণা বরবারণৈঃ । 
অশোভন্ত মহারাজ সপুষ্পা ইব কিংশুকাঃ ॥  6-46-44 (40448) 
সংবভূবুরনীকেষু বহবো ভৈরবস্বনাঃ।
বর্তমানে মহাভীমে তস্মিন্বীরবরক্ষয়ে॥ 6-46-45 (40449) 
নিজঘান পিতা পুত্রং পুত্রশ্চ পিতরং রণে।
স্বস্ত্রীয়ো মাতুলং চাপি স্বস্রীয়ং চাপি মাতুলঃ ॥ 6-46-46 (40450) 
সখা সখায়ং চ তথা সংবন্ধী বান্ধবং তথা।
এবং যুয়ুধিরে তত্র কুরবঃ পাণ্ডবৈঃ সহ ॥ 6-46-47 (40451) 
বর্তমানে তথা তস্মিন্নির্মর্যাদে ভয়ানকে ।
ভীষ্মমাসাদ্য পার্থানাং বাহিনী সমকম্পত ॥ 6-46-48 (40452) 
কেতুনা পঞ্চতারেণ তালেন ভারতর্ষভ ।
রাজতেন মহাবাহুরুচ্ছ্রিতেন মহারথে । 
বভৌ ভীষ্মস্তদা রাজংশ্চন্দ্রমা ইব মেরুণা ॥ ॥  6-46-49 (40453) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি প্রথমদিবসয়ুদ্ধে ষট্চৎবারিংশোঽধ্যায়ঃ ॥

 -   -  

6-46-1 প্রয়ুদ্ধানি যুদ্ধং কৃতবন্তি ॥ 6-46-2 জজ্ঞে জ্ঞাতবান্ ॥ 6-46-3 আবিষ্টা ইব ভূতাদিনা গৃহীতা ইব ॥ 6-46-4 যুগানি অশ্বস্কন্ধার্পিতানি দারূণি ॥ 6-46-5 রথেষা রথদণ্ডঃ । কূবরো যুগকীলঃ। সংগতৈঃ সংমুখাগতৈঃ ॥ 6-46-6 প্রভিন্নাশ্র্যোতন্মদাঃ ॥ 6-46-7 বিষাণৈর্দন্তৈঃ তোরণানি চতুঃস্তম্ভমণ্ডপাকারস্য গজপল্যাণস্য অম্বারীতি ভাষয়া প্রসিদ্ধস্য। দ্বারাণি পতাকাশ্চ তত্রৈব স্তম্ভশেখরস্থাঃ ॥ 6-46-9 সংমুখাভিমুখাঃ অন্যোন্যসংমুখা ইত্যর্থঃ ॥ 6-46-17 অবক্ষিপ্তাবধূতানাং অধোমুখং পাতিতানাং পরেষাং মর্মসু পততামসীনামিতি সংবন্ধঃ ॥ 6-46-19 প্রেতানাং নারকাণাম্ ॥ 6-46-26 সহসা বলেন ॥ 6-46-28 পুংস্ৎবাদ্বীর্যবত্ৎবাৎ। অতিমদৎবাদুদ্ভিন্নমদৎবাৎ ॥ 6-46-29 প্রতিমানেষু ললাটেষু ॥ 6-46-30 শক্ত্যঃ শক্তয়ঃ 6-46-43 নিষ্কূজা নিঃশব্দাঃ ॥




ভীষ্মপর্ব - অধ্যায় 047

॥ শ্রীঃ ॥

6.47. অধ্যায়ঃ 047 

 -   -  

উত্তরকুমারবধঃ ॥ 1 ॥

 -   -  

6-47-0 (40454) 
সঞ্জয় উবাচ। 6-47-0 (4108) 
গতপূর্বাহ্ণভূয়িষ্ঠি তস্মিন্নহনি দারুণে।
বর্তমানে তথা রৌদ্রে মহাবীরবরক্ষয়ে ॥ 6-47-1 (40455) 
দুর্মুখঃ কৃতবর্মা চ কৃপঃ শল্যো বিবিংশতিঃ।
ভীষ্মং জুগুপুরাসাদ্য তব পুত্রেণ চোদিতাঃ ॥ 6-47-2 (40456) 
এতৈরতিরথৈর্গুপ্তঃ পঞ্চভির্ভরতর্ষভঃ ।
পাণ্ডবানামনীকানি বিজগাহে মহারথঃ ॥ 6-47-3 (40457) 
চেদিকাশিকরূষেষু পঞ্চালেষু চ ভারত ।
ভীষ্মস্য বহুধা তালশ্চলৎকেতুরদৃশ্যত ॥ 6-47-4 (40458) 
স শিরাংসি রণেঽরীণাং রথাংশ্চ সয়ুগধ্বজান্ ।
নিচকর্ত মহাবেগৈর্ভল্লৈঃ সন্নতপর্বভিঃ ॥ 6-47-5 (40459) 
নৃত্যতো রথমার্গেষু ভীষ্মস্য ভরতর্ষভ ।
ভৃশমার্তস্বরং চক্রুর্নাগা মর্মণি তাডিতাঃ ॥ 6-47-6 (40460) 
অভিমন্যুঃ সুসংক্রুদ্ধঃ পিশহ্গৈস্তুরগোত্তমৈঃ ।
সংয়ুক্তং রথমাস্থায় প্রায়াদ্ভীষ্মরথং প্রতি ॥ 6-47-7 (40461) 
জাম্বূনদবিচিত্রেণ কর্ণিকারেণ কেতুনা ।
অভ্যবর্তত ভীষ্মং চ তাংশ্চৈব রথসত্তমান্ ॥ 6-47-8 (40462) 
স তালকেতোস্তীক্ষ্ণেন কেতুমাহত্য পত্রিণা ।
ভীষ্মেণ যুয়ুধে বীরস্তস্য চানুরথৈঃ সহ ॥ 6-47-9 (40463) 
কৃতবর্মাণমেকেন শল্যং পঞ্চভিরাশুগৈঃ ।
বিদ্ধ্বা নবভিরানর্চ্ছচ্ছিতাগ্রৈঃ প্রতিপামহম্ ॥ 6-47-10 (40464) 
পূর্ণায়তবিসৃষ্টেন সম্যক্প্রণিহিতেন চ।
ধ্বজমেকেন বিব্যাধ জাম্বূনদপরিষ্কৃতম্ ॥ 6-47-11 (40465) 
দুর্মুখস্য তু ভল্লেন সর্বাবরণভেদিনা ।
জহার সারথেঃ কায়াচ্ছিরঃ সন্নতপর্বণা ॥ 6-47-12 (40466) 
ধনুশ্চিচ্ছেদ ভল্লেন কার্তস্বরবিভূষিতম্।
কৃপস্য নিশিতাগ্রেণ তাংশ্চ তীক্ষ্ণমুখৈঃ শরৈঃ ॥ 6-47-13 (40467) 
জঘান পরমক্রুদ্ধো নৃত্যন্নিব মহারথঃ ।
তস্য লাঘবমুদ্বীক্ষ্য তুতুষুর্দেবতা অপি ॥ 6-47-14 (40468) 
লব্ধলক্ষতয়া কার্ষ্ণেঃ সর্বে ভীষ্মমুখা রথাঃ ।
সৎববন্তমমন্যন্ত সাক্ষাদিব ধনংজয়ম্ ॥ 6-47-15 (40469) 
তস্য লাঘবমার্গস্থমলাতসদৃশপ্রভম্।
দিশঃ পর্যপতচ্চাপং গাণ্ডীবমিব ঘোষবৎ ॥ 6-47-16 (40470) 
তমাসাদ্য মহাবেগৈর্ভীষ্মো নব্রভিরাশুগৈঃ ।
বিব্যাধ সমরে তূর্ণমার্জুনিং পরবীরহা ॥ 6-47-17 (40471) 
ধ্বজং চাস্য ত্রিভির্ভল্লৈশ্চিচ্ছেদ পরমৌজসঃ ।
সারথিং চ ত্রিভির্বাণৈরাজঘান যতব্রতঃ ॥ 6-47-18 (40472) 
তথৈব কৃতবর্মা চ কৃপঃ শল্যশ্চ মারিষ ।
বিদ্ধ্বা নাকম্পয়ৎকার্ষ্ণিং মৈনাকমিব পর্বতম্ ॥ 6-47-19 (40473) 
স তৈঃ পরিবৃতঃ শূরো ধার্তরাষ্ট্রৈর্মহারথৈঃ ।
ববর্ষ শরবর্ষাণি কার্ষ্ণিঃ পঞ্চরথান্প্রতি ॥ 6-47-20 (40474) 
ততস্তেষাং সহস্রাণি সংবার্য শরবৃষ্টিভিঃ ।
ননাদ বলবান্কার্ষ্ণির্ভীষ্মায় বিসৃজ্যঞ্শরান্ ॥ 6-47-21 (40475) 
তত্রাস্য সুমহদ্রাজন্বাহ্বোর্বলমদৃশ্যত ।
যতমানস্য সমরে ভীষ্মমর্দয়তঃ শরৈঃ ॥ 6-47-22 (40476) 
পরাক্রান্তস্য তস্যৈব ভীষ্মোঽপি প্রাহিণোচ্ছরান্ ।
স তাংশ্চিচ্ছেদ সমরে ভীষ্মচাপচ্যুতাঞ্শরান্ ॥ 6-47-23 (40477) 
ততো ধ্বজমামোঘেংষুর্ভীষ্মস্য নবভিঃ শরৈঃ ।
চিচ্ছেদ সমরে বীরস্তত উচ্চুক্রুশুর্জনাঃ ॥ 6-47-24 (40478) 
স রাজতো মহাস্কন্ধস্তালো হেমবিভূষিতঃ ।
সৌভদ্রবিশিখৈশ্ছিন্নঃ পপাত ভুবি ভারত ॥ 6-47-25 (40479) 
তং তু সৌভদ্রবিশিখৈঃ পাতিতং ভরতর্ষভ ।
দৃষ্ট্বা ভীমো ননাদোচ্চৈঃ সৌভদ্রমভিহর্ষয়ন্ ॥ 6-47-26 (40480) 
অথ ভীষ্মো মহাস্রাণি দিব্যানি সুবহূনি চ ।
প্রাদুশ্চক্রে মহারৌদ্রে রণে তস্মিন্মহাবলঃ ॥ 6-47-27 (40481) 
ততঃ শরসহস্রেণ সৌভদ্রং প্রতিতামহঃ ।
অবাকিরদমেয়াত্মা তদদ্ভুতমিবাভবৎ ॥ 6-47-28 (40482) 
ততো দশ মহেষ্বাসাঃ পাণ্ডবানাং মহারথাঃ ।
রক্ষার্থমভ্যধাবন্ত সৌভদ্রং ৎবরিতা রথৈঃ ॥ 6-47-29 (40483) 
বিরাটঃ সহ পুত্রেণ ধৃষ্টদ্যুম্নশ্চ পার্ষতঃ ।
ভীমশ্চ কেকয়াশ্চৈব সাত্যকিশ্চ বিশাংপতে ॥ 6-47-30 (40484) 
তেষাং জবেনাপততাং ভীষ্মঃ শান্তনবো রণে ।
পাঞ্চাল্যং ত্রিভিরানর্চ্ছৎসাত্যকিং নবভিঃ শরৈঃ ।  6-47-31 (40485) 
পূর্ণায়তবিসৃষ্টেন ক্ষুরেণ নিশিতেন চ।
ধ্বজমেকেন চিচ্ছেদ ভীমসেনস্য পত্রিণা ॥ 6-47-32 (40486) 
জাম্বূনদময়ঃ শ্রীমান্কেসরী স নরোত্তম ।
পপাত ভীমসেনস্য ভীষ্মেণ মথিতো রথাৎ ॥ 6-47-33 (40487) 
ততো ভীমস্ত্রিভির্বিদ্ধ্বা ভীষ্মং শান্তনবং রণে।
কৃপমেকেন বিব্যাধ কৃতবর্মাণমষ্টভিঃ ॥ 6-47-34 (40488) 
প্রগৃহীতাগ্রহস্তেকন বৈরাটিরপি দন্তিনা ।
অভ্যদ্রবত রাজানং মদ্রাধিপতিমুত্তরঃ ॥ 6-47-35 (40489) 
তস্য বারণরাজস্য জবেনাপততো রথে ।
শল্যো নিবারয়ামাস বেগমপ্রতিমং শরৈঃ ।  6-47-36 (40490) 
তস্য ক্রুদ্ধঃ স নাগেন্দ্রো বৃহতঃ সাধুবাহিনঃ ।
পদা যুগমধিষ্ঠায় জঘান চতুরো হয়ান্ ॥ 6-47-37 (40491) 
স হতাশ্বে রথে তিষ্ঠন্মদ্রাধিপতিরায়সীম্ ।
উত্তরান্তকরীং শক্তিং চিক্ষেপ ভুজগোপমাম্ ॥ 6-47-38 (40492) 
তয়া ভিন্নতনুত্রাণঃ প্রবিশ্য বিপুলং তমঃ।
স পপাত গজস্কন্ধাৎপরমুক্তাঙ্কুশতোমরঃ ॥ 6-47-39 (40493) 
অসিমাদায় শল্যোঽপি অবপ্লুত্য রথোত্তমাৎ।
তস্য বারণরাজস্য চিচ্ছেদাথ মহাকরম্ ॥ 6-47-40 (40494) 
ভিন্নমর্মা শরশতৈশ্ছিন্নহস্তঃ সবারণঃ।
ভীমমার্তস্বরং কৃৎবা পপাত চ মমার চ ॥ 6-47-41 (40495) 
এতদীদৃশকং কৃৎবা মদ্ররাজো নরাধিপ ।
আরুরোহ রথং তূর্ণং ভাস্বরং কৃতবর্মণঃ ॥ 6-47-42 (40496) 
উত্তরং বৈ হতং দৃষ্ট্বা বৈরাটির্ভ্রাতরং তদা ।
কৃতবর্মণা চ সহিতং দৃষ্ট্বা শল্যমবস্থিতম্ ॥ 6-47-43 (40497) 
শ্বেতঃ ক্রোধাৎপ্রজজ্বাল হবিষা হব্যবাডিব ।
স বিস্ফার্য মহচ্চাপং শক্রচাপোপমং বলী ॥ 6-47-44 (40498) 
অভ্যধাব়ঞ্জিঘাংসন্বৈ শল্যং মদ্রাধিপং বলী।
মহতা রথবংশেন সমন্তাৎপরিবারিতঃ ॥ 6-47-45 (40499) 
মুঞ্চন্বাণময়ং বর্ষং প্রায়াচ্ছল্যরথং প্রতি।
তমাপতন্তং সংপ্রেক্ষ্য মত্তবারণবিক্রমম্ ॥ 6-47-46 (40500) 
তাবকানাং রথাঃ সপ্ত সমন্তাৎপর্যবারয়ন্ ।
মদ্ররাজমভীপ্সন্তো মৃত্যোর্দংষ্ট্রান্তরং গতম্ ॥ 6-47-47 (40501) 
বৃহদ্বলশ্চ কৌসল্যো জয়ৎসেনশ্চ মাগধঃ ।
তথা রুক্মরথো রাজঞ্শল্যপুত্রঃ প্রতাপবান্ ॥ 6-47-48 (40502) 
বিন্দানুবিন্দাবাবান্ত্যৌ কাম্ভোজশ্চ সুদক্ষিণঃ ।
বৃহৎক্ষত্রস্য দায়াদঃ সৈন্ধবশ্চ জয়দ্রথঃ ॥ 6-47-49 (40503) 
নানাবর্ণবিচিত্রাণি ধনূংষি চ মহাত্মনাম্ ।
বিস্ফারিতানি দৃশ্যন্তে তোয়দেষ্বিব বিদ্যুতঃ ॥ 6-47-50 (40504) 
তে তু বাণময়ং বর্ষং শ্বেতমূর্ধন্যপাতয়ন্।
নিদাঘান্তেঽনিলোদ্ধূতা মেঘা ইব নগে জলম্ ॥ 6-47-51 (40505) 
ততঃ ক্রুদ্ধো মহেষ্বাসঃ সপ্তভল্লৈঃ সুতেজনৈঃ ।
ধনূংষি তেষামাচ্ছিদ্য মমর্দ পৃতনাপতিঃ ॥ 6-47-52 (40506) 
নিকৃত্তান্যেব তানি স্ম সমদৃশ্যন্ত ভারত ।
ততস্তে তু নিমেষার্ধাৎপ্রত্যপদ্যন্ধনূংষি চ ॥ 6-47-53 (40507) 
সপ্ত চৈব পৃষৎকাংশ্চ শ্বেতস্যোপর্যপাতয়ন্।
ততঃ পুনরমেয়াত্মা ভল্লৈঃ সপ্তভিরাশুগৈঃ । 
নিচকর্ত মহাবাহুস্তেষাং চাপানি ধন্বিনাম্ ॥  6-47-54 (40508) 
তে নিকৃত্তমহাচাপাস্ৎবরমাণা মহারথাঃ ।
রথশক্তীঃ পরামৃশ্য বিনেদুর্ভৈরবান্রবান্ ॥ 6-47-55 (40509) 
অন্বয়ুর্ভরতশ্রেষ্ঠ সপ্ত শ্বেতরথং প্রতি।
ততস্তা জ্বলিতাঃ সপ্ত মহেন্দ্রাশনিনিঃস্বনাঃ ॥ 6-47-56 (40510) 
অপ্রাপ্তাঃ সপ্তভির্ভল্লৈশ্চিচ্ছেদ পরমাস্ত্রবিৎ। 6-47-57ততঃ সমাদায় শরং সর্বকায়বিদারণম্ ॥  6-47-57 (40511) 
প্রাহিণোদ্ভরতশ্রেষ্ঠ শ্বেতো রুক্মরথং প্রতি।
তস্য দেহে নিপতিতো বাণো বজ্রাতিগো মহান্ ॥ 6-47-58 (40512) 
ততো রুক্মরথো রাজন্সায়কেন দৃঢাহতঃ ।
নিষসাদ রথোপস্থে কশ্মলং চাবিশন্মহৎ ॥ 6-47-59 (40513) 
তং বিসংজ্ঞং বিমনসং ৎবরমাণস্তু সারথিঃ ।
অপোবাহ নসংভ্রান্তঃ সর্বলোকস্য পশ্যতঃ ॥ 6-47-60 (40514) 
ততোঽন্যান্ষট্ সমাদায় শ্বেতো হেমবিভূষিতান্ ।
তেষাং ষণ্মাং মহাবাহুর্ধ্বজশীর্ষণ্যপাতয়ৎ ॥ 6-47-61 (40515) 
হয়াংশ্চ তেষাং নির্ভিদ্য সারথীংশ্চ পরংতপ ।
শরৈশ্চৈতান্সমাকীর্য প্রায়াচ্ছল্যরথং প্রতি ॥ 6-47-62 (40516) 
ততো হলহলাশব্দস্তব সৈন্যেষু ভারত।
দৃষ্ট্বা সেনাপতিং তূর্ণং যান্তং শল্যরথং প্রতি ॥ 6-47-63 (40517) 
ততো ভীষ্মং পুরস্কৃত্য তব পুত্রো মহাবলঃ ।
বৃতস্তু সর্বসৈন্যেন প্রায়াচ্ছ্বেতরথং প্রতি ॥ 6-47-64 (40518) 
মৃত্যোরাস্যমনুপ্রাপ্তং মদ্ররাজমমোচয়ৎ ।
ততো যুদ্ধং সমভবত্তুমুলং রোমহর্ষণম্ ॥ 6-47-65 (40519) 
তাবকানাং পরেষাং চ ব্যতিষক্তরথদ্বিপম্ ।
সৌভদ্রে ভীমসেন চ সাত্যকৌ চ মহারথে ॥ 6-47-66 (40520) 
কৈকেয়ে চ বিরাটে চ ধৃষ্টদ্যুম্নে চ পার্ষতে ।
এতেষু নরসিংহেষু চেদিমৎস্যেষু চৈব হ । 
ববর্ষ শরবর্ষাণি কুরুবৃদ্ধঃ পিতামহঃ ॥ ॥  6-47-67 (40521) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি প্রথমদিবসয়ুদ্ধে সপ্তচৎবারিংশোঽধ্যায়ঃ ॥

 -   -  

6-47-7 পিশঙ্কৈঃ পিঙ্গলৈঃ ॥ 6-47-8 কর্ণিকারেণ কর্ণিকারদ্রুমোপমেন ॥ 6-47-9 অনুরথৈঃ পার্ষ্ণিগোপাদিভিঃ ॥ 6-47-11 পূর্ণয়তবিসৃষ্টেন আকর্ণাকৃষ্টত্যক্তেন। প্রণিহিতেন প্রেরিতেন ॥ 6-47-36 রথে রথোপরি ॥ 6-47-43 বৈরাটিঃ শঙ্খঃ ॥ 6-47-47 সপ্তচৎবারিংশোঽধ্যায়ঃ ॥




ভীষ্মপর্ব - অধ্যায় 048

॥ শ্রীঃ ॥

6.48. অধ্যায়ঃ 048 

 -   -  

শ্বেতয়ুদ্ধম্ ॥ 1 ॥ ভীষ্মেণ শ্বেতবধঃ ॥ 2 ॥

 -   -  

6-48-0 (40522) 
ধৃতরাষ্ট্র উবাচ। 6-48-0 (4109) 
এবং শ্বেতে মহেষ্বাসে প্রাপ্তে শল্যরথং প্রতি।
কুরবঃ পাণ্ডবেয়াশ্চ কিমকুর্বত সঞ্জয় ॥ 6-48-1 (40523) 
ভীষ্মঃ শান্তনবঃ কিং বা তন্মমাচক্ষ্ব পৃচ্ছতঃ ।  6-48-2 (40524) 
সঞ্জয় উবাচ।
রাজঞ্শতসহস্রাণি ততঃ ক্ষত্রিয়পুঙ্গবাঃ ॥  6-48-2 (4110) 
শ্বেতং সেনাপতিং শূরং পুরস্কৃত্য মহারথাঃ ।
রাজ্ঞো বলং দর্শয়ন্তস্তব পুত্রস্য ভারত ॥ 6-48-3 (40525) 
শিখণ্ডিনং পুরস্কৃত্য ত্রাতুমৈচ্ছন্মহারথাঃ ।
অভ্যবর্তন্ত ভীষ্মস্য রথং হেমপরিষ্কৃতম্ ॥ 6-48-4 (40526) 
জিঘাংসন্তং যুধাংশ্রেষ্ঠং তদাসীত্তুমুলং মহৎ ।
তত্তেঽহং সংপ্রবক্ষ্যামি মহাবৈশসমচ্যুত ॥ 6-48-5 (40527) 
তাবকানাং পরেষাং চ যথা যুদ্ধমবর্তত ।
তত্রাকরোদ্রথোপস্থাঞ্শূন্যাঞ্শান্তনবো বহূন্ ॥ 6-48-6 (40528) 
তত্রাদ্ভুতং মহচ্চক্রে শরৈরার্চ্ছদ্রথোত্তমান্ ।
সমাবৃণোচ্ছরৈরর্কমর্কতুল্যপ্রতাপবান্ ॥ 6-48-7 (40529) 
নুদন্সমন্তাৎসমরে রবিরুদ্যন্যথা তমঃ ।
তেনাজৌ প্রেষিতা রাজঞ্শরাঃ শতসহস্রশঃ ॥ 6-48-8 (40530) 
ক্ষত্রিয়ান্তকরাঃ সঙ্খ্যে মহাবেগা মহাবলাঃ ।
শিরাংসি পাতয়ামাসুর্বীরাণাং শতশো রণে ॥ 6-48-9 (40531) 
গজান্কণ্টকসন্নাহান্বজ্রেণেব শিলোচ্চয়ান্ ।
রথা রথেষু সংসক্তা ব্যদৃশ্যন্ত বিশাংপতে ॥ 6-48-10 (40532) 
একে রথং পর্যবহংস্তুরগাঃ সতুরংগমম্ ।
যুবানং নিহতং বীরং লম্বমানং সকার্মুকম্ ॥ 6-48-11 (40533) 
উদীর্ণাশ্চ হয়া রাজন্বহনক্তস্তত্রতত্র হ।
বদ্ধস্বঙ্গনিষঙ্গাশ্চ বিধ্বস্তশিরসো হতাঃ ॥ 6-48-12 (40534) 
শতশঃ পতিতা ভূমৌ বীরশয়্যাসু শেরতে ।
পরস্পেরণ ধাবন্তঃ পতিতাঃ পুনরুত্থিতাঃ ॥ 6-48-13 (40535) 
উত্থায় চ প্রধাবন্তো দ্বন্দ্বয়ুদ্ধমবাপ্নুবন্ ।
পীডিতাঃ পুনরন্যোন্যং লুঠন্তো রণমূর্ধনি ॥ 6-48-14 (40536) 
সচাপাঃ সনিষঙ্গাশ্চ জাতরূপপরিষ্কৃতাঃ ।
বিস্রব্ধহতবীরাশ্চ শতশঃ পরিপীডিতাঃ ॥ 6-48-15 (40537) 
তেনতেনাভ্যধাবন্ত বিসৃজন্তশ্চ ভারত ।
মত্তো গজঃ পর্যবর্তদ্ধয়াংশ্চ হতসাদিনঃ ॥ 6-48-16 (40538) 
সরথা রথিনশ্চাপি বিমৃদ্গন্তঃ সমন্ততঃ ।
স্যান্দনাদপতৎকশ্চিন্নিহতোঽন্যেন সায়কৈঃ ॥ 6-48-17 (40539) 
হতসারথিরপ্যুচ্চৈঃ পপাত কাষ্ঠবদ্রথঃ ।
যুধ্যমানস্য সংগ্রামে ব্যূঢে রজসি চোত্থিতে ॥ 6-48-18 (40540) 
ধনুঃকূজিতবিজ্ঞানং তত্রাসীৎপ্রতিয়ুদ্ধ্যতঃ।
গাত্রস্পর্শেন যোধানাং ব্যজ্ঞাস্ত পরিপন্থিনম্ ॥ 6-48-19 (40541) 
যুদ্ধ্যমানং শরৈ রাজন্সিঞ্জিনীধ্বজিনীরবাৎ।
অন্যোন্যং বীরসংশব্দো নাশ্রূয়ত ভটৈঃ কৃতঃ ॥ 6-48-20 (40542) 
শব্দায়মানে সংগ্রামে পটহে কর্ণদারিণি।
যুধ্যমানস্য সংগ্রামে কুর্বতঃ পৌরুষং স্বকম্ ॥ 6-48-21 (40543) 
নাশ্রৌষং নামগোত্রাণি কীর্তনং চ পরস্পরম্ ।
ভীষ্মচাপচ্যুতৈর্বাণৈরার্তানাং যুধ্যতাং মৃধে ॥ 6-48-22 (40544) 
পরস্পরেষাং বীরাণাং মনাংসি সমকম্পয়ন্ ।
তস্মিন্নত্যাকুলে যুদ্ধে দারুণে রোমহর্ষণে ॥ 6-48-23 (40545) 
পিতা পুত্রং চ সমরে নাভিজানাতি কশ্চন ।
চক্রে ভগ্নে যুগে চ্ছিন্নে একধুর্যে হয়ে হতঃ ॥ 6-48-24 (40546) 
আক্ষিপ্তঃ স্যন্দনাদ্বীরঃ সমারথিরজিহ্মগৈঃ।
এবং চ সমরে সর্বে বীরাশ্চ বিরথীকৃতাঃ ॥ 6-48-25 (40547) 
তেন তেন স্ম দৃশ্যন্তে ধাবমানাঃ সমংততঃ ।
গজো হতঃ শিরশ্ছিন্নং মর্ম ভিন্নং হয়ো হতঃ ॥ 6-48-26 (40548) 
অহতঃ কোপি নৈবাসীদ্ভীষ্মে নঘ্নতি শাত্রবান্ ।
শ্বেতঃ কুরূণামকরোৎক্ষয়ং তস্মিন্মহাহবে ॥ 6-48-27 (40549) 
রাজপুত্রান্রথোদারানবধীচ্ছতসঙ্ঘশঃ।
চিচ্ছেদ রথিনাং বাণৈঃ শিরাংসি ভরতর্ষভ ॥ 6-48-28 (40550) 
সাঙ্গদা বাহবশ্চৈব ধনূংষি চ সমংততঃ।
রথেষাং রথচক্রাণি তূণীরাণি যুগানি চ ॥ 6-48-29 (40551) 
ছত্রাণি চ মহার্হাণি পতাকাশ্চ বিশাংপতে।
হয়ৈঘাশ্চ রথৌঘাশ্চ নরৌঘাশ্চৈব ভারত ॥ 6-48-30 (40552) 
বারণাঃ শতশশ্চৈব হতাঃ শ্বেতেন ভারত ।
বয়ং শ্বেতভয়াদ্ভীতা বিহায় রথসত্তমম্ ॥ 6-48-31 (40553) 
অপয়াতাস্তথা পশ্চাদ্বিভুং পশ্যাম ধৃষ্ণবঃ ।
শরপাতমতিক্রম্য কুরবঃ কুরুনন্দন ॥ 6-48-32 (40554) 
ভীষ্মং শান্তনবং যুদ্ধে স্থিতাঃ পশ্যাম সর্বশঃ ।
অদীনো দীনসময়ে ভীষ্মোঽস্মাকং মহাহবে ॥ 6-48-33 (40555) 
একস্তস্থৌ নরব্যাঘ্রো গিরির্মেরুরিবাচলঃ।
আদদান ইব প্রাণান্সবিতা শিশিরাত্যযে ॥ 6-48-34 (40556) 
গভস্তিভিরিবাদিত্যস্তস্থৌ শরমরীচিমান্।
স মুমোচ মহেষ্বাসঃ শরসঙ্ঘাননেকশঃ ॥ 6-48-35 (40557) 
নিঘ্নন্নমিত্রান্সমরে বজ্রপাণিরিবাসুরান্ ।
তে বধ্যমানা ভীষ্মেণ প্রজহুস্তং মহাবলম্ ॥ 6-48-36 (40558) 
স্বয়ূথাদিব তে যূথান্মুক্তং ভূমিষু দারুণম্ ।
তমেবমুপলক্ষ্যৈকো হৃষ্টঃ পুষ্টঃ পরংতপ ॥ 6-48-37 (40559) 
দুর্যোধনপ্রিয়ে যুক্তঃ পাণ্ডবান্পরিশোচয়ন্।
জীবিতং দুস্ত্যজং ত্যক্ৎবা ভয়ং চ সুমহাহবে ॥ 6-48-38 (40560) 
পাতয়ামাস সৈন্যানি পাণ্ডবানাং বিশাংপতে ।
প্রহরন্তমনীকানি পিতা দেবব্রতস্তব ॥ 6-48-39 (40561) 
দৃষ্ট্বা সেনাপতিং ভীষ্মস্ৎবরিতঃ শ্বেতমভ্যযাৎ।
স ভীষ্মং শরজালেন মহতা সমবাকিরৎ ॥ 6-48-40 (40562) 
শ্বেতং চাপি তথা ভীষ্মঃ শরৌঘৈঃ সমবাকিরৎ ।
তৌ বৃষাবিব নর্দন্তৌ মত্তাবিব মহাদ্বিপৌ ॥ 6-48-41 (40563) 
ব্যাঘ্রাবিব সুসংরব্ধাবন্যোন্যমভিজঘ্নতুঃ ।
অস্ত্রৈরস্ত্রাণি সংবার্য ততস্তৌ পুরুষর্ষভৌ ॥ 6-48-42 (40564) 
ভীষ্মঃ শ্বেতশ্চ যুয়ুধে পরস্পরবধৈষিণৌ ।
একাহ্না নির্দহেদ্ভীষ্মঃ পাম্ডবানামনীকিনীম্ ॥ 6-48-43 (40565) 
শরৈঃ পরমসংক্রুদ্ধো যদি শ্বেতো ন পালয়েৎ।
পিতামহং ততো দৃষ্ট্বা শ্বেতো বিমুখীকৃতম্ ॥ 6-48-44 (40566) 
প্রহর্ষং পাণ্ডবা জগ্মুঃ পুত্রস্তে বিমনাভবৎ।
ততো দুর্যোধনঃ ক্রুদ্ধঃ পার্থিবৈঃ পরিবারিতঃ ॥ 6-48-45 (40567) 
সসৈন্যঃ পাণ্ডবানীকমভ্যদ্রবত সংয়ুগে।
দুর্মুখঃ কৃতবর্মা চ কৃপঃ শল্যো বিশাংপতিঃক ॥ 6-48-46 (40568) 
ভীষ্মং জুগুপুরাসাদ্য তব পুত্রেণ নোদিতাঃ।
দৃষ্ট্বা তু পার্থিবৈঃ সর্বৈর্দুর্যোধনপুরোগমৈঃ ॥ 6-48-47 (40569) 
পাণ্ডবানামনীকানি বধ্যমানানি সংয়ুগে।
শ্বেতো গাঙ্গেয়মুৎসৃজ্য তব পুত্রস্য বাহিনীম্ ॥ 6-48-48 (40570) 
নাশয়ামাস বেগেন বায়ুর্বৃক্ষানিবৌজসা ।
দ্রাবয়িৎবা চমূং রাজন্বৈরাটিঃ ক্রোধমূর্চ্ছিতঃ ॥ 6-48-49 (40571) 
আপতৎসহসা ভূয়ো যত্র ভীষ্মো ব্যবস্থিতঃ ।
তৌ তত্রোপগতৌ রাজঞ্শরদীপ্তৌ মহাবলৌ ॥ 6-48-50 (40572) 
অয়ুধ্যেতাং মহাত্মানৌ যথোভৌ বৃত্রবাসবৌ ।
অন্যোন্যং তু মহারাজ পরস্পরবধৈষিণৌ ॥ 6-48-51 (40573) 
নিগৃহ্য কার্মুকং শ্বেতো ভীষ্মং বিব্যাধ সপ্তভিঃ ।
পরাক্রমং ততস্তস্য পরাক্রম্য পরাক্রমী॥ 6-48-52 (40574) 
তরসা বারয়ামাস মত্তো মত্তমিব দ্বিপম্।
শ্বেতঃ শান্তনবং ভূয়ঃ শরৈঃ সন্নতপর্বভিঃ ॥ 6-48-53 (40575) 
বিব্যাধ প়ঞ্চবিংশত্যা তদদ্ভুতমিবাভবৎ।
তং প্রত্যবিধ্যদ্দশভির্ভীষ্মঃ শান্তনবস্তদা ॥ 6-48-54 (40576) 
স বিদ্ধস্তেন বলবান্নাকম্পত যথাঽচলঃ ।
বৈরাটিঃ সমরে ক্রুদ্ধো ভৃশমায়ম্য কার্মুকম্ ॥ 6-48-55 (40577) 
আজঘান ততো ভীষ্মং শ্বেতঃ ক্ষত্রিয়নন্দনঃ।
সংপ্রহস্য তত শ্বেতঃ সৃক্কিণী পরিসংলিহন্ ॥ 6-48-56 (40578) 
ঘনুশ্চিচ্ছেদ ভীষ্মস্য নবভির্দশধা শরৈঃ ।
সংধায় বিশিখং চৈব শরং লোমপ্রবাহিনম্ ॥ 6-48-57 (40579) 
উন্মমাথ ততস্তালং ধ্বজশীর্ষং মহাত্মনঃ ।
কেতুং নিপতিতং দৃষ্ট্বা ভীষ্মস্য তনয়াস্তব ॥ 6-48-58 (40580) 
হতং ভীষ্মমমন্যন্ত শ্বেতস্য বশমাগতম্।
পাণ্ডবাশ্চাপি সংহৃষ্টা দধ্মুঃ শঙ্খান্মুদা যুতাঃ ॥ 6-48-59 (40581) 
ভীষ্মস্য পতিতং কেতুং দৃষ্ট্বা তালং মহাত্মনঃ ।
ততো দুর্যোধনঃ ক্রোধাৎস্বমনীকমনোদয়ৎ ॥ 6-48-60 (40582) 
যত্তা ভীষ্মং পরীপ্সধ্বং রক্ষমাণাঃ সমংততঃ।
মা নঃ প্রপশ্যমানানাং শ্বেতান্মৃত্যুমবাপ্স্যতি ॥ 6-48-61 (40583) 
ভীষ্মঃ শান্তনবঃ শূরস্তথা সত্যং ব্রবীমি বঃ।
রাজ্ঞস্তু বচনং শ্রৎবা ৎবরমাণা মহারথাঃ ॥ 6-48-62 (40584) 
বলেন চতুরঙ্গেণ গাঙ্গেয়প্রন্বপালয়ন্।
বাহ্লীকঃ কৃতবর্মা চ শলঃ শল্যশ্চ ভারত ॥ 6-48-63 (40585) 
জলসন্ধো বিকর্ণশ্চ চিত্রসেনো বিবিংশতিঃ।
ৎবরমাণাস্ৎবরাকালে পরিবার্য সমংততঃ ॥ 6-48-64 (40586) 
শস্ত্রবৃষ্টিং সুতুমুলাং শ্বেতস্যোপর্যপাতয়ন্।
তান্ক্রুদ্ধো নিশিতৈর্বাণৈস্ৎবরমাণো মহারথঃ ॥ 6-48-65 (40587) 
অবারয়দমেয়াত্মা দর্শয়ন্পাণিলাঘবম্ ।
স নিবার্য তু তান্সর্বান্কেসরী কুঞ্জরাবিব ॥ 6-48-66 (40588) 
মহতা শরবর্ষেণ ভীষ্মস্য ধনুরাচ্ছিনৎ।
ততোঽন্যদ্ধনুরাদায় ভীষ্মঃ শান্তনবো যুধি ॥ 6-48-67 (40589) 
শ্বেতং বিব্যাধ রাজেন্দ্র কঙ্কপত্রৈঃ শিতৈঃ শরৈঃ ।
ততঃ সেনাপতিঃ ক্রুদ্ধো ভীষ্মং বহুভিরায়সৈঃ ॥ 6-48-68 (40590) 
বিব্যাধ সমরে রাজন্সর্বলোকস্য পশ্যতঃ ।
ততঃ প্রব্যথিতো রাজা ভীষ্মং দৃষ্ট্বা নিবারিতম্ ॥ 6-48-69 (40591) 
প্রবীরং সর্বলোকস্য শ্বেতেন যুধি বৈ তদা।
নিষ্ঠানকশ্চ সুমহাংস্তব সৈন্যস্য চাভবৎ ॥ 6-48-70 (40592) 
তং বীরং বারিতং দৃষ্ট্বা শ্বেতেন শরবিক্ষতম্ ।
হতং শ্বেতেন মন্যন্তে শ্বেতস্য বশমাগতম্ ॥ 6-48-71 (40593) 
ততঃ ক্রোধবশং প্রাপ্তঃ পিতা দেবব্রতস্তব ।
ধ্বজমুন্মতিতং দৃষ্ট্বা তাং চ সেনাং নিবারিতাম্ ॥ 6-48-72 (40594) 
শ্বেতং প্রতি মহারাজ ব্যসৃজৎপ্তায়কান্বহূন্ ।
তানাবার্য রণে শ্বেতো ভীষ্মস্য রথিনাং বরঃ ॥ 6-48-73 (40595) 
ধনুশ্চিচ্ছেদ ভল্লেন পুনরেব পিতুস্তব।
উৎসৃজ্য কার্মুকং রাজন্গাঙ্গেয়ঃ ক্রোধমূর্চ্ছিতঃ ॥ 6-48-74 (40596) 
অন্যৎকার্মুকমাদায় বিপুলং বলবত্তরম্।
তত্র সংধায় বিপুলান্ভল্লান্সপ্ত শিলাশিতান্ ॥ 6-48-75 (40597) 
চতুর্ভিশ্চ জঘানাশ্বাঞ্শ্বেতস্য পৃতনাপতেঃ ।
ধ্বজং দ্বাভ্যাং তু চিচ্ছেদ সপ্তমেন চ সারথে ॥ 6-48-76 (40598) 
শিরশ্চিচ্ছেদ ভল্লেন সংক্রুদ্ধোঽলঘুবিক্রমঃ ।
হতাশ্বসূতাৎসু রথাদবপ্লুত্য মহাবলঃ ॥ 6-48-77 (40599) 
অমর্ষবশমাপন্নো ব্যাকুলঃ সমপদ্যত ।
বিরথং রথিনাং শ্রেষ্ঠং শ্বেতং দৃষ্ট্বা পিতামহঃ ॥ 6-48-78 (40600) 
তাডয়ামাস নিশিতৈঃ শরসঙ্ঘৈঃ সমংততঃ ।
স তাড্যমানঃ সমরে ভীষ্মচাপচ্যুতৈঃ শরৈঃ ॥ 6-48-79 (40601) 
স্বরথে ধনুরুৎসৃজ্য শক্তিং জগ্রাহ কাঞ্চনীম্ ।
ততঃ শক্তিং রণে শ্বেতো জগ্রাহোগ্রং মহাভয়াম্ ॥ 6-48-80 (40602) 
কালদণ্ডোপমাং ঘোরাং মৃত্যোর্জিহ্বামেব শ্বসন্ ।
অব্রবীচ্চ তদা শ্বেতো ভীষ্মং শান্তনবং রণে ॥ 6-48-81 (40603) 
তিষ্ঠেদানীং সুসংরব্ধঃ পশ্য মাং পুরুষো ভব।
এবমুক্ৎবা মহেষ্বাসো ভীষ্মং যুধি পরাক্রমী ॥ 6-48-82 (40604) 
ততঃ শক্তিমমেয়াত্মা চিক্ষেপ ভুজগোপমাম্।
পাণ্ডবার্থে পরাক্রান্তস্তবানর্থং চিকীর্ষুকঃ ॥ 6-48-83 (40605) 
হাহাকারো মহানাসীৎপুত্রাণাং তে বিশাংপতে ।
দৃষ্ট্বা শক্তিং মহাঘোরাং মৃত্যোর্দণ্ডসমপ্রভাম্ ॥ 6-48-84 (40606) 
শ্বেতস্য করনির্মুক্তাং নির্মুক্তোরগসন্নিভাম্ ।
অপতৎসহসা রাজন্মহোল্কেব নভস্তলাৎ ॥ 6-48-85 (40607) 
জ্বলন্তীমন্তরিক্ষে তাং জ্বালাভিরিব সংবৃতাম্ ।
অসংভ্রান্তস্তদা রাজন্পিতা দেবব্রতস্তব ॥ 6-48-86 (40608) 
অষ্টভির্নবভির্ভীষ্মঃ শক্তিং চিচ্ছেদ পত্রিভিঃ ।
উৎকৃষ্টহেমবিকৃতাং নিকৃতাং নিশিতৈঃ শরৈঃ ॥ 6-48-87 (40609) 
উচ্চুক্রুশুস্ততঃ সর্বে তাবকা ভরতর্ষভ ।
শক্তিং বিনিহতাং দৃষ্ট্বা বৈরাটিঃ ক্রোধমূর্চ্ছিতঃ ॥ 6-48-88 (40610) 
কালোপহতচেতাস্তু কর্তবক্যং নাভ্যজানত।
ক্রোধসংমূর্চ্ছিতো রাজন্বৈরাটিঃ প্রহসন্নিব ॥ 6-48-89 (40611) 
গদাং জগ্রাহ সংহৃষ্টো ভীষ্মস্য নিধনং প্রতি।
ক্রোধেন রক্তনয়নো দণ্ডপাণিরিবান্তকঃ ॥ 6-48-90 (40612) 
ভীষ্মং সমিদুদ্রাব জলৌঘ ইব পর্বতম্।
তস্য বেগমসংবার্যং মৎবা ভীষ্মঃ প্রতাপবান্ ॥ 6-48-91 (40613) 
প্রহারবিপ্রমোক্ষার্থং সহসা ধরণীংগতঃ।
শ্বেতঃ ক্রোধসমাবিষ্টো ভ্রাময়িৎবা তু তাং গদাম্ ॥ 6-48-92 (40614) 
রথে ভীষ্মস্য চিক্ষেপ যথা দেবো ধনেশ্বরঃ ।
তয়া ভীষ্মনিপাতিন্যা স রথো ভস্মসাৎকৃতঃ ॥ 6-48-93 (40615) 
সধ্বজঃ সহ সূতেন সাশ্বঃ সয়ুগবন্ধুরঃ ।
বিরথং রথিনাং শ্রেষ্ঠং ভীষ্মং দৃষ্ট্বা রথোত্তমকাঃ ॥ 6-48-94 (40616) 
অভ্যধাবন্ত সহিতাঃ শল্যপ্রভৃতয়ো রথাঃ।
ততোঽন্যং রথমাস্থায় ধনুর্বিস্ফার্য দুর্মনাঃ ॥ 6-48-95 (40617) 
শনকৈরভ্যায়াচ্ছ্বেতং গাঙ্গেয়ঃ প্রহসন্নিব।
এতস্মিন্নন্তরে ভীষ্মঃ শুশ্রাব বিপুলাং গিরম্ ॥ 6-48-96 (40618) 
আকাশাদীরিতাং দিব্যামাত্মনো হিতসংভবাম্ ।
ভীষ্মভীষ্ম মহাবাহো শীঘ্রং যত্নং কুরুষ্ব বৈ ॥ 6-48-97 (40619) 
এষ হ্যস্য জয়ে কালো নির্দিষ্টো বিশ্বয়োনিনা ।
এতচ্ছ্রুৎবা তু বচনং দেবদূতেন ভাষিতম্ ॥ 6-48-98 (40620) 
সংপ্রহৃষ্টমনা ভূৎবা বধে তস্য মনো দধে ।
বিরথং রথিনাং শ্রেষ্ঠং শ্বেতং দৃষ্ট্বা পদাতিনম্ ॥ 6-48-99 (40621) 
সহিতাস্ৎবভ্যবর্তন্ত পরীপ্সন্তো মহারথাঃ ।
সাত্যকির্ভীমসেনশ্চ ধৃষ্টদ্যুম্নশ্চ পার্ষতঃ ॥ 6-48-100 (40622) 
কৈকেয়ো ধৃষ্টকেতুশ্চ অভিমন্যুশ্চ বীর্যবান্।
এতানাপততঃ সর্বান্দ্রোণশল্যকৃপৈঃ সহ ॥ 6-48-101 (40623) 
অবারয়দমেয়াত্মা বারিবেগানিবাচলঃ ।
স নিরুদ্ধেষু সর্বেষু পাণ্ডবেষু মহাত্মসু ॥ 6-48-102 (40624) 
শ্বেতঃ খঙ্গমথাকৃষ্য ভীষ্মস্য ধনুরাচ্ছিনাৎ।
তদপাস্য ধনুশ্ছিন্নং ৎবরমাণঃ পিতামহঃ ॥ 6-48-103 (40625) 
দেবদূতবচঃ শ্রুৎবা বধে তস্য মনো দধে ।
ততঃ প্রচরমাণস্তু পিতা দেবব্রতস্তব ॥ 6-48-104 (40626) 
অন্যৎকার্মুকমাদায় ৎবরমাণো মহারথঃ।
ক্ষণেন সজ্যমকরোচ্ছক্রচাপসমপ্রভম্ ॥ 6-48-105 (40627) 
পিতা তে ভরতশ্রেষ্ঠ শ্বেতং দৃষ্ট্বা মহারথৈঃ ।
বৃতং তং মনুজব্যাঘ্রৈর্ভীমসেনপুরোগমৈঃক ॥ 6-48-106 (40628) 
অভ্যবর্তত গাঙ্গেয়ঃ শ্বেতং সেনাপতিং দ্রুতম্ ।
আপতন্তং ততো ভীষ্মো ভীমসেনং প্রতাপবান্ ॥ 6-48-107 (40629) 
আজঘ্নে বিশিখৈঃ ষষ্ট্যা সেনান্যং স মহারথঃ ।
অভিমন্যুং চ সমরে পিতা দেবব্রতস্তব ॥ 6-48-108 (40630) 
আজঘ্নে ভরতশ্রেষ্ঠস্ত্রিভিঃ সন্নতপর্বভিঃ ।
সাত্যকিং চ শতেনাজৌ ভরতানাং পিতামহঃ ॥ 6-48-110ধৃষ্টদ্যুম্নং চ বিংশত্যা কৈকেয়ং চাপি পঞ্চভিঃ ।
তাংশ্চ সর্বান্মহেষ্বাসান্পিতা দেবব্রতস্তব ॥  6-48-109 (40631) 
বারয়িৎবা শরৈর্ঘোরৈঃ শ্বেতমেবাভিদুদ্রুবে।
ততঃ শরং মৃত্যুসমং ভারসাধনমুত্তমম্ ॥ 6-48-111 (40632) 
বিকৃষ্য বলবান্ভীষ্মঃ সমাধত্ত দুরাসদম্।
ব্রহ্মাস্ত্রেণ সুসংয়ুক্তং তং শরং লোমবাহিনম্ ॥ 6-48-112 (40633) 
দদৃশুর্দেবগন্ধর্বাঃ পিশাচোরগরাক্ষসাঃ ।
স তস্য কবচং ভিৎবা হৃদয়ং চামিতৌজসঃ ॥ 6-48-113 (40634) 
জগাম ধরণীং বাণো মহাশনিরিব জ্বলন্।
অস্তং গচ্ছন্যথাঽঽদিত্যঃ প্রভাপ্রাদায় সৎবরঃ ॥ 6-48-114 (40635) 
এবং জীবিতমাদায় শ্বেতদেহাঞ্জগাম হ।
তং ভীষ্মেণ নরব্যাঘ্রং তথা বিনিহতং যুধি ॥ 6-48-115 (40636) 
প্রপতন্তমপশ্যাম গিরেঃ শৃঙ্গমিব চ্যুতম্।
অশোচন্পাণ্ডবাস্তত্র ক্ষত্রিয়াশ্চ মহারথাঃ ॥ 6-48-116 (40637) 
প্রহৃষ্টাশ্চ সুতাস্তুভ্যং কুরবশ্চাপি সর্বশঃ । 6-48-117ততো দুঃশাসনো রাজঞ্শ্বেতং দৃষ্ট্বা নিপাতিতম্ ॥  6-48-117 (40638) 
বাদিত্রনিনদৈর্ঘোরৈর্নৃত্যতি স্ম সমংততঃ ।
তস্মিন্হতে মহেষ্বাসে ভীষ্মেণাহবশোভিনা ॥ 6-48-118 (40639) 
প্রাবেপন্ত মহেষ্বাসাঃ শিখণ্ডিপ্রমুখা রথাঃ ।
ততো ধনংজয়ো রাজন্বার্ষ্ণেয়শ্চাপি সর্বশঃ ॥ 6-48-119 (40640) 
অবহারং শনৈশ্চক্রুর্নিহতে বাহিনীপতৌ।
ততোঽবহারঃ সৈন্যানাং তব তেষাং চ ভারত ॥ 6-48-120 (40641) 
তাবকানাং পরেষাং চ নর্দতাং চ মুহুর্মুহুঃ ।
পার্থা বিমনসো ভূৎবা ন্যবর্তন্ত মহারথাঃ । 
চিন্তয়ন্তো বধং ঘোরং দ্বৈরথেন পরংতপাঃ ॥ ॥  6-48-121 (40642) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি প্রথমদিবসয়ুদ্ধে অষ্টচৎবারিংশোঽধ্যায়ঃ ॥




ভীষ্মপর্ব - অধ্যায় 049

॥ শ্রীঃ ॥

6.49. অধ্যায়ঃ 049 

 -   -  

শঙ্খয়ুদ্ধবর্ণনম্ ॥ 1 ॥

 -   -  

6-49-0 (40643) 
ধৃতরাষ্ট্র উবাচ। 6-49-0 (4111) 
( শ্বেতে সেনাপতৌ তাত সংগ্রমে নিহতে পরৈঃ।
কিমকুর্বন্মহেষ্বাসাঃ পাঞ্চালাঃ পাণ্ডবৈঃ সহ ॥ 6-49-1 (40644) 
সেনাপতিং সমাকর্ণ্য শ্বেতং যুধি নিপাতিতম্ ।
তদর্থং যততাং চাপি পরেষাং প্রপলায়িনাম্ ॥ 6-49-2 (40645) 
মনঃ প্রীণাতি মে বাক্যং জয়ং সংজয় শ্রৃণ্বতঃ।
প্রত্যুপায়ং চিন্তয়ন্তঃ সঞ্জনাঃ প্রস্রবন্তি মে ॥ 6-49-3 (40646) 
স হি বীরোঽনুরক্তশ্চ বৃদ্ধঃ কুরুপতিস্তদা ।
কৃতং বৈরং সদা তেন পিতুঃ পুত্রেণ ধীমতা ॥ 6-49-4 (40647) 
তস্যোদ্বেগভয়াচ্চাপি সংশ্রিতঃ পাণ্ডবান্পুরা ।
সর্বং বলং পরিত্যজ্য দুর্গং সংশ্রিত্য তিষ্ঠতি ॥ 6-49-5 (40648) 
পাণ্ডবানাং প্রতাপেন দুর্গং দেশং নিবেশ্য চ ।
সপত্নান্সততং বাধন্নার্যবৃত্তিমনুষ্ঠিতঃ ॥ 6-49-6 (40649) 
আশ্চর্যং বৈ সদা তেষাং পুরা রাজ্ঞাং সুদুর্মতিঃ।
ততো যুধিষ্ঠিরে ভক্তঃ কথং সঞ্জয় সূদিতঃ ॥)  6-49-7 (40650) 
প্রক্ষিপ্তঃ সংমতঃ ক্ষুদ্রঃ পুত্রো মে পুরুষাধমঃ।
ন যুদ্ধং রোচয়েদ্ভীষ্মো ন চাচার্যঃ কথংচন ॥ 6-49-8 (40651) 
ন কৃপো ন চ গান্ধারী নাহং সঞ্জয় রোচয়ে ।
ন বাসুদেবো বার্ষ্ণেয়ো ধর্মরাজশ্চ পাণ্ডবঃ ॥ 6-49-9 (40652) 
ন ভীমো নার্জুনশ্চৈব ন যমৌ পুরুষর্ষভৌ ।
বার্যমাণো ময়া নিত্যং গান্ধার্যা বিদুরেণ চ ॥ 6-49-10 (40653) 
জামদগ্ন্যেন রামেণ ব্যাসেন চ মহাত্মনা ।
দুর্যোধনো যুধ্যমানো নিত্যমেব হি সঞ্জয় ॥ 6-49-11 (40654) 
কর্ণস্য মতমাস্থায় সৌবলস্য চ পাপকৃৎ ।
দুঃশাসনস্য চ তথা পাণ্ডবান্নান্বচিন্তয়ৎ ॥ 6-49-12 (40655) 
তস্যাহং ব্যসনং ঘোরং মন্যে প্রাপ্তং তু সঞ্জয় ।
শ্বেতস্য চ বিনাশেন ভীষ্মস্য বিজয়েন চ ॥ 6-49-13 (40656) 
সংক্রুদ্ধঃ কৃষ্ণসহিতঃ পার্থঃ কিমকরোদ্যুধি ।
অর্জুনাদ্ধি ভয়ং ভূয়স্তন্মে তাত ন শাম্যতি ॥ 6-49-14 (40657) 
স হি শূরশ্চ কৌন্তেয়ঃ ক্ষিপ্রকারী ধনংজয়ঃ ।
মন্যে শরৈঃ শরীরাণি শত্রূণাং প্রমথিষ্যতি ॥ 6-49-15 (40658) 
ঐন্দ্রিমিন্দ্রানুজসমং মহেন্দ্রসদৃশং বলে ।
অমোঘক্রোধসংকল্পং দৃষ্ট্বা বঃ কিমভূন্মনঃ ॥ 6-49-16 (40659) 
তথৈব বেদবিচ্ছূরো জ্বলনার্কসমদ্যুতিঃ ।
ইন্দ্রাস্ত্রবিদমেয়াত্মা প্রপতন্সমিতিংজয়ঃ ॥ 6-49-17 (40660) 
বজ্রসংস্পর্শরূপাণামস্ত্রাণাং চ প্রয়োজকঃ ।
সখঙ্গাক্ষেপহস্তস্তু ঘোষং চক্রে মহারথঃ ॥ 6-49-18 (40661) 
স সঞ্জয় মহাপ্রাজ্ঞো দ্রুপদস্যাত্মজো বলী ।
ধৃষ্টদ্যুম্নঃ কিমকরোচ্ছ্বেতে যুধি নিপাতিতে ॥ 6-49-19 (40662) 
পুরা চৈবাপরাধেন বধেন চ চমূপতেঃ ।
মন্যে মনঃ প্রজজ্বাল পাণ্ডবানাং মহাত্মনাম্ ॥ 6-49-20 (40663) 
তেষাং ক্রোধং চিন্তয়ংস্তু অহঃসু চ নিশাসু চ ।
ন শান্তিমধিগচ্ছামি দুর্যোদনকৃতেন হি । 
কথং চাভূন্মহায়ুদ্ধং সর্বমাচক্ষ্ব সঞ্জয় ॥  6-49-21 (40664) 
সঞ্জয় উবাচ। 6-49-22 (4112) 
শ্রৃণু রাজন্স্থিরো ভূৎবা তবাপনয়নো মহান্ ।
ন চ দুর্যোধনে দোষমিমামাধাতুমর্হসি ॥ 6-49-22 (40665) 
গতোদকে সেতুবন্ধো যাদৃক্তাদৃঙ্ভতিস্তব।
সংদীপ্তে ভবনে যদ্বৎকূপস্য খননং তথা ॥ 6-49-23 (40666) 
গতপূর্বাহ্ণভূয়িষ্ঠে তস্মিন্নহনি দারুণে ।
তাবকানাং পরেষাং চ পুনর্যুদ্ধমবর্তত ॥ 6-49-24 (40667) 
শ্বেতং তু নিহতং দৃষ্ট্বা বিরাটস্য চমূপতিম্ ।
কৃতবর্মণা চ সহিতং দৃষ্ট্বা শল্যমবস্থিতম্ ॥ 6-49-25 (40668) 
শঙ্খঃ ক্রোধাৎপ্রজজ্বাল হবিষা হব্যবাডিব ।
স বিস্ফার্য মহচ্চাপং শক্রচাপোপমং বলী ॥ 6-49-26 (40669) 
অভ্যধাবজ্জিঘাংসন্বৈ শল্যং মদ্রাধিপং যুধি ।
মহতা রথসঙ্ঘেন সমন্তাৎপরিরক্ষিতঃ ॥ 6-49-27 (40670) 
সৃজন্বাণময়ং বর্ষং প্রায়াচ্ছল্যরথং প্রতি।
তমাপতন্তং সংপ্রেক্ষ্য মত্তবারণবিক্রমম্ ॥ 6-49-28 (40671) 
তাবকানাং রথাঃ সপ্ত সমন্তাৎপর্যবারয়ন্ ।
মদ্ররাজং পরীপ্সন্তো মৃত্যোর্দংষ্ট্রান্তরং গতম্ ॥ 6-49-29 (40672) 
বৃহদ্বলশ্চ কৌসল্যো জয়ৎসেনশ্চ মাগধঃ।
তথা রুক্মরথো রাজন্পুত্রঃ শল্যস্য মানিতঃ ॥ 6-49-30 (40673) 
বিন্দানুবিন্দাবাবন্ত্যৌ কাম্ভোজশ্চ সুদক্ষিণঃক ।
বৃহৎক্ষত্রস্য দায়াদঃ সৈন্ধবশ্চ জয়দ্রথঃ ॥ 6-49-31 (40674) 
নানাধাতুবিচিত্রাণি কার্মুকাণি মহাত্মনাম্ ।
বিস্ফারিতান্যদৃশ্যন্ত তোয়দেষ্বিব বিদ্যুতঃ ॥ 6-49-32 (40675) 
তে তু বাণময়ং বর্ষং শঙ্খমূর্ধ্নিং ন্যপাতয়ন্ ।
নিদাঘান্তেঽনিলোদ্ধৃতা মেঘা ইব নগে জলম্ ॥ 6-49-33 (40676) 
ততঃ ক্রুদ্ধো মহেষ্বাসঃ সপ্তভল্লৈঃ সুতেজনৈঃ ।
ধনূংষি তেষামাচ্ছিদ্য ননর্দ পৃতনাপতিঃ ॥ 6-49-34 (40677) 
ততো ভীষ্মো মহাবাহুর্বিনদ্য জলদো যথা।
তালমাত্রং ধনুর্গৃহ্য শঙ্খমভ্যদ্রবদ্রণে ॥ 6-49-35 (40678) 
তমুদ্যন্তমুদীক্ষ্যাথ মহেষ্বাসং মহাবলম্ ।
সংত্রস্তা পাণ্ডবী সেনা বাতবেগহতেব নৌঃ ॥ 6-49-36 (40679) 
ততোঽর্জুনঃ সংৎবরিতঃ শঙ্খস্যাসীৎপুরঃসরঃ ।
ভীষ্মাদ্রক্ষ্যোঽয়মদ্যেতি ততো যুদ্ধমবর্তত ॥ 6-49-37 (40680) 
হাহাকারো মহানাসীদ্যোধানাং যুধি যুধ্যতাম্ ।
তেজস্তেজসি সংপৃক্তমিত্যেবং বিস্ময়ং যয়ুঃ ॥ 6-49-38 (40681) 
অথ শল্যো গদাপাণিরবতীর্য মহারথাৎ ।
শঙ্খস্য চতুরো বাহানহনদ্ভরতর্ষভ ॥ 6-49-39 (40682) 
স হতাশ্বাদ্রথাত্তূর্ণং খঙ্গমাদায় বিদ্রুতঃ ।
বীভৎসোশ্চ রথং প্রাপ্য পুনঃ শান্তিমবিন্দত ॥ 6-49-40 (40683) 
ততো ভীষ্মরথাত্তূর্ণমুৎপতন্তি পতত্রিণঃ ।
যৈরন্তরীক্ষং ভূমিশ্চ সর্বতঃ সমবস্তৃতা ॥ 6-49-41 (40684) 
পঞ্চালানথ মৎস্যাংশ্চ কেকয়াংশ্চ প্রভদ্রকান্ ।
ভীষ্মঃ প্রহরতাং শ্রেষ্ঠঃ পাতয়ামাস পত্রিভিঃ ॥ 6-49-42 (40685) 
উৎসৃজ্য সমরে রাজন্পাণ্ডবং সব্যসাচিনম্ ।
অভ্যদ্রবত পাঞ্চাল্যং দ্রুপদং সেনয়া বৃতম্ ॥ 6-49-43 (40686) 
প্রিয়ং সংবন্ধিনং রাজঞ্শরানবকিরন্বহূন্ ।
অগ্নিনেব প্রদগ্ধানি বনানি শিশিরাত্যযে ॥ 6-49-44 (40687) 
শরদগ্ধান্যদৃশ্যন্ত সৈন্যানি দ্রুপদস্য হ।
অত্যতিষ্ঠদ্রণে ভীষ্মো বিধূম ইব পাবকঃ ॥ 6-49-45 (40688) 
মধ্যন্দিনে যথাঽঽদিত্যং তপন্তমিব তেজসা।
ন শেকুঃ পাণ্ডবেয়স্য যোধা ভীষ্মং নিরীক্ষিতুম্ ॥ 6-49-46 (40689) 
বীক্ষাংচক্রুঃ সমংতাত্তে পাণ্ডবা ভয়পীডিতাঃ ।
ত্রাতারং নাধ্যগচ্ছন্ত গাবঃ শীতার্দিতা ইব ॥ 6-49-47 (40690) 
সা তু যৌধিষ্ঠিরী সেনা গাঙ্গেয়শরপীডিতা ।
সিংহেনেব বিনির্ভিন্না শুক্লা গৌরিব গোপতেঃ ॥ 6-49-48 (40691) 
হতে বিপ্রুদ্রুতে সৈন্যে নিরুৎসাহে বিমর্দিতে।
হাহাকারো মহানাসীৎপাণ্ডুসৈন্যেষু ভারত ॥ 6-49-49 (40692) 
ততো ভীষ্মঃ শান্তনবো নিত্যং মণ্ডলকার্মুকঃ ।
মুমোচ বাণান্দীপ্তাগ্রানহীনাশীবিষানিব ॥ 6-49-50 (40693) 
শরৈরেকায়নীকুর্বন্দিশঃ সর্বা যতব্রতঃ।
জঘান পাণ্ডবরথানাদিশ্যাদিশ্য ভারত ॥ 6-49-51 (40694) 
ততঃ সৈন্যেষু ভগ্নেষু মথিতেষু চ সর্বশঃ ।
প্রাপ্তে চাস্তং দিনকরে ন প্রাজ্ঞায়ত কিংচন ॥ 6-49-52 (40695) 
ভীষ্মং চ সমুদীর্যন্তং দৃষ্ট্বা পার্থা মহাহবে ।
অবহারমকুর্বন্ত সৈন্যানাং ভরতর্ষভ ॥ ॥ 6-49-53 (40696) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি প্রথমদিবসয়ুদ্ধে একোনপঞ্চাশোঽধ্যায়ঃ ॥ ॥ ইতি প্রথমদিবসয়ুদ্ধম্ ॥

 -   -  

6-49-51 একায়নীকুর্বন্ একমার্গাঃ কুর্বন্ ॥




ভীষ্মপর্ব - অধ্যায় 050

॥ শ্রীঃ ॥

6.50. অধ্যায়ঃ 050 

 -   -  

ধৃষ্টদ্যুম্নেন ক্রৌঞ্চব্যূহনির্মাণম্ ॥ 1 ॥

 -   -  

6-50-0 (40697) 
সঞ্জয় উবাচ। 6-50-0 (4113) 
কৃতেঽবহারে সৈন্যানাং প্রথমে ভরতর্ষভ ।
ভীষ্মে চ যুদ্ধসংরব্ধে হৃষ্টে দুর্যোধনে তথা ॥ 6-50-1 (40698) 
ধর্মরাজস্ততস্তূর্ণমভিগম্য জনার্দনম্ ।
ভ্রাতৃভিঃ সহিতঃ সর্বৈঃ সর্বৈশ্চৈব জনেশ্বরৈঃ ॥ 6-50-2 (40699) 
শুচা পরময়া যুক্তশ্চিন্তয়ানঃ পরাজয়ম্।
বার্ষ্ণেয়মব্রবীদ্রজান্দৃষ্ট্বা ভীষ্মস্য বিক্রমম্ ॥ 6-50-3 (40700) 
কৃষ্ণ পশ্য মহেষ্বাসং ভীষ্মং ভীমপরাক্রমম্ ।
শরৈর্দহন্তং সৈন্যং মে গ্রীষ্মে কক্ষমিবানলম্ ॥ 6-50-4 (40701) 
কথমেনং মহাত্মানং শক্ষ্যামঃ প্রতিবীক্ষিতুম্ ।
লেলিহ্যমানং সৈন্যং মে হবিষ্মন্তমিবানলম্ ॥ 6-50-5 (40702) 
এতং হি পুরুষব্যাঘ্রং ধনুষ্মন্তং মহাবলম্ ।
দৃষ্ট্বা বিপ্রদ্রুর্ত সৈন্যং সমরে মার্গণাহতম্ ॥ 6-50-6 (40703) 
শক্যো জেতুং যমঃ ক্রুদ্ধো বজ্রপাণিশ্চ সংয়ুগে ।
বরুণঃ পাশভৃদ্বাপি কুবেরো বা গদাধরঃ ॥ 6-50-7 (40704) 
ন তু ভীষ্মো মহাজেতাঃ শক্যো জেতুং মহাবলঃ ।
সোঽহমেবং গতে মগ্নো ভীষ্মাগাধজলেঽপ্লুবে ॥ 6-50-8 (40705) 
আত্মনো বুদ্ধিদৌর্বল্যাদ্ভীষ্মমাসাদ্য কেশব ।
বনং যাৎসামি বার্ষ্ণেয় শ্রেয়ো মে তত্র জীবিতুম্ ॥ 6-50-9 (40706) 
ন ৎবেতান্পৃথিবীপালান্দাতুং ভীষ্মায় মৃত্যবে ।
ক্ষপয়িষ্যতি সেনাং মে কৃষ্ণ ভীষ্মো মহাস্ত্রবিৎ ॥ 6-50-10 (40707) 
যথাঽনলং প্রজ্বলিতং পতঙ্গাঃ সমভিদ্রুতাঃ ।
বিনাশায়োপগচ্ছন্তি তথা মে সনিকো জনঃ ॥ 6-50-11 (40708) 
ক্ষয়ং নীতোঽস্মি বার্ষ্ণেয় রাজ্যহেতোঃ পরাক্রমী ।
ভ্রাতশ্চৈব মে বীরাঃ কর্শিতাঃ শরপীডিতাঃ ॥ 6-50-12 (40709) 
মৎকৃতে ভ্রাতৃহার্দেন রাজ্যাদ্ভ্রষ্টাস্তথা সুখাৎ।
জীবিতং বহুমন্যেঽহং জীবিতং হ্যদ্য দুর্লভম্ ॥ 6-50-13 (40710) 
জীবিতস্য চ শেষেণ তপস্তপ্স্যামি দুশ্চরম্ ।
ন ঘাতয়িষ্যামি রণে মিত্রাণীমানি কেশব ॥ 6-50-14 (40711) 
রথান্মে বহুসাহস্রান্দিব্যৈরস্ত্রৈর্মহাবলঃ ।
ঘাতয়ত্যনিশং ভীষ্মঃ প্রবরাণাং প্রহারিণাম্ ॥ 6-50-15 (40712) 
কিং নু কৃৎবা হিতং মে স্যাদ্ব্রূহি মাধব মাচিরম্ ।
মধ্যস্থমিব পশ্যামি সমরে সব্যসাচিনম্ ॥ 6-50-16 (40713) 
একো ভীমঃ পরং শক্ত্যা যুধ্যত্যেব মহাভুজঃ ।
কেবলং বাহুবীর্যেণ ক্ষত্রধর্মমনুস্মরন্ ॥ 6-50-17 (40714) 
গদয়া বীরঘাতিন্যা যথোৎসাহং মহামনাঃ ।
করোত্যসুকরং কর্ম রথাশ্বনরপঙ্ক্তিষু ॥ 6-50-18 (40715) 
নালমেষ ক্ষয়ং কর্তুং পরসৈন্যস্য মারিষ ।
আর্জবেনৈব যুদ্ধেন বীর বর্ষশতৈরপি ॥ 6-50-19 (40716) 
একোঽস্ত্রবিৎসখা তেঽয়ং সোঽপ্যস্মান্সমুপেক্ষতে ।
নির্দহ্যমানান্ভীষ্মেণ দ্রোণেন চ মহাত্মনা ॥ 6-50-20 (40717) 
দিব্যান্যস্ত্রাণি ভীষ্মস্য দ্রোণস্য চ মহাত্মনঃ ।
ধক্ষ্যন্তি ক্ষত্রিয়ান্সর্বান্প্রয়ুক্তানি পুনঃ পুনঃ ॥ 6-50-21 (40718) 
কৃষ্ণ ভীষ্মঃ সুসংরব্ধঃ সহিতঃ সর্বপার্থিবৈঃ ।
ক্ষপয়িষ্যতি নো নূনং যাদৃশোঽস্য পরাক্রমঃ ॥ 6-50-22 (40719) 
স ৎবং পশ্য মহাভাগ যোগেশ্বর মহারথম্ ।
ভীষ্মং যঃ শময়েৎসংখ্যে দাবাগ্নিং জলদো যথা ॥ 6-50-23 (40720) 
তব প্রসাদাদ্গোবিন্দ পাণ্ডবা নিহতদ্বিষঃ ।
স্বরাজ্যমনুসংপ্রাপ্তা মোদিষ্যন্তে সবান্ধবাঃ ॥ 6-50-24 (40721) 
এবমুক্ৎবা ততঃ পার্থো ধ্যান্নাস্তে মহামনাঃ ।
চিরমন্তর্মনা ভূৎবা শোকোপহতচেতনঃ ॥ 6-50-25 (40722) 
শোকার্তং তমথো জ্ঞাৎবা দুঃখোপহতচেতসম্ ।
অব্রবীত্তত্র গোবিন্দো হর্ষয়ন্সর্বপাণ্ডবান্ ॥ 6-50-27মাশুচো ভরতশ্রেষ্ট ন ৎবং শোচিতুমর্হসি ।
যস্য তে ভ্রাতরঃ শূরাঃ সর্বলোকেষু ধন্বিনঃক ॥  6-50-26 (40723) 
অহং চ প্রিয়কৃদ্রাজন্সাত্যকিশ্চ মহায়শাঃ ।
বিরাটদ্রুপদৌ চেমৌ ধৃষ্টদ্যুম্নশ্চ পার্ষতঃ ॥ 6-50-28 (40724) 
তথৈব সবলাশ্চেমে রাজানো রাজসত্তম।
ৎবৎপ্রসাদং প্রতীক্ষন্তে ৎবদ্ভক্তাশ্চ বিশাংপতে ॥ 6-50-29 (40725) 
এষ তে পার্ষতো নিত্যং হিতকামঃ প্রিয়ে রতঃ ।
সৈনাপত্যমনুপ্রাপ্তো ধৃষ্টদ্যুম্নো মহাবলঃ ॥ 6-50-30 (40726) 
শিখণ্ডী চ মহাবাহো ভীষ্মস্য নিধনং কিল।
এতচ্ছ্রুৎবা ততো ধর্মো ধৃষ্টদ্যুম্নং মহারথম্ । 
অব্রবীৎসমিতৌ তস্যাং বাসুদেবস্য শ্রৃণ্বতঃ ॥  6-50-31 (40727) 
ধৃষ্টদ্যুম্ন নিবোধেদং যত্ৎবাং বক্ষ্যামি মারিষ।
নাতিক্রম্যং ভবেত্তচ্চ বচনং মম ভাষিতম্ ॥ 6-50-32 (40728) 
ভবান্সেনাপতির্মহ্যং বাসুদেবেন সংমিতঃ।
কার্তিকেয়ো যথা নিত্যং দেবানামভবৎপুরা ॥ 6-50-33 (40729) 
তথা ৎবমপি পাণ্ডূনাং সেনানীঃ পুরুষর্ষভ।
স ৎবং পুরুষশার্দূল বিক্রম্য জহি কৌরবান্ ॥ 6-50-34 (40730) 
অহং চ তেঽনুয়াস্যামি ভীমঃ কৃষ্ণশ্চ মারিষ ।
মাদ্রীপুত্রৌ চ সহিতৌ দ্রৌপদেয়াশ্চ দংশিতাঃ ॥ 6-50-35 (40731) 
যে চান্যে পৃথিবীপালাঃ প্রধানাঃ পুরুষর্ষভ ।
তত উদ্ধর্ষয়ন্সর্বান্ধৃষ্টদ্যুম্নোঽভ্যভাষত ॥ 6-50-36 (40732) 
অহং দ্রোণান্তকঃ পার্থ বিহিতঃ শম্ভুনা পুরা।
রণে ভীষ্মং কৃপং দ্রোণং তথা শল্যং জয়দ্রথম্ ॥ 6-50-37 (40733) 
সর্বানদ্য রণে দৃপ্তান্প্রতিয়োৎস্যামি পার্থিব ।
অথোৎক্রুষ্টং মহেষ্বাসৈঃ পাণ্ডবৈর্যুদ্ধদুর্মদৈঃ ॥ 6-50-38 (40734) 
সমুদ্যতে পার্থিবেন্দ্রে পার্ষতে শত্রুসূদনে ।
তমব্রবীত্ততঃ পার্থঃ পার্ষতং পৃতনাপতিম্ ॥ 6-50-39 (40735) 
ব্যূহঃ ক্রৌঞ্চারুণো নাম সর্বশত্রুনিবর্হণঃ ।
যং বৃহস্পতিরিন্দ্রায় তদা দেবাসুরেঽব্রবীৎ ॥ 6-50-40 (40736) 
তং যথাবৎপ্রতিব্যূহং পরানীকবিনাশনম্ ।
অদৃষ্টপূর্বং রাজানঃ পশ্যন্তু কুরুভিঃ সহ ॥ 6-50-41 (40737) 
যথোক্তঃ স নৃদেবেন বিষ্ণুর্বজ্রভৃতা যথা।
প্রভাতে সর্বসৈন্যানামগ্রে চক্রে ধনঞ্জয়ম্ ॥ 6-50-42 (40738) 
আদিত্যপথগঃ কেতুস্তস্যাদ্ভুতমনোরমঃ ।
শাসনাৎপুরুহূতস্য নির্মিতো বিশ্বকর্মণা ॥ 6-50-43 (40739) 
ইন্দ্রায়ুধসবর্ণাভিঃ পতাকাভিরলঙ্কৃতঃ । 6-50-44আকাশগ ইবাকাশে গন্ধর্বনগরোপমঃ ॥  6-50-44 (40740) 
নৃত্যমান ইবাভাতি রথচর্যাসু মারিষ ।
তেন রত্নবতা পার্থঃ স চ গাণ্ডীবধন্বনা ॥ 6-50-45 (40741) 
বভূব পরমোপেতঃ সুমেরুরিব ভানুনা ।
শিরোভূদ্দ্রুপদো রাজা মহত্যা সেনয়া বৃতঃ ॥ 6-50-46 (40742) 
কুন্তিভোজশ্চ চৈদ্যশ্চ চক্ষুর্ভ্যাং তৌ জনেশ্বরৌ ।
দাশার্ণকাঃ প্রভদ্রাশ্চ দাশেরকগণৈঃ সহ ॥ 6-50-47 (40743) 
অনূপকাঃ কিরাতাশ্চ গ্রীবায়াং ভরতর্ষভ ।
পটচ্চরৈশ্চ পৌণ্ড্রৈশ্চ রাজন্পৌরবকৈস্তথা ॥ 6-50-48 (40744) 
নিষাদৈঃ সহিতশ্চাপি পৃষ্ঠমাসীদ্যুধিষ্ঠিরঃ।
পক্ষৌ তু ভীমসেনশ্চ ধৃষ্টদ্যুম্নশ্চ পার্ষতঃ ॥ 6-50-49 (40745) 
দ্রৌপদেয়াভিমন্যুশ্চ সাত্যকিশ্চ মহারথঃ ।
পিশাচা দারদাশ্চৈব পুণ্ড্রাঃ কুণ্ডীবিষৈঃ সহ ॥ 6-50-50 (40746) 
মারুতা ধেনুকাশ্চৈব তংগমাঃ পরতংগণাঃ ।
বাহ্লিকাস্তিত্তিরাশ্চৈব চোলাঃ পাণ্ড্যাশ্চ ভারত ॥ 6-50-51 (40747) 
এতে জনপদা রাজন্দক্ষিণং পক্ষমাশ্রিতাঃ ।
অগ্নিবেশাস্তুদ্দুণ্ডাশ্চ মালবা দানভারয়ঃ ॥ 6-50-52 (40748) 
শবরা উদ্ভসাশ্চৈব বৎসাশ্চ সহ নাকুলৈঃ ।
নকুলঃ সহদেবশ্চ বামং পক্ষং সমাশ্রিতাঃ ॥ 6-50-53 (40749) 
রথানাময়ুতং পক্ষৌ শিরস্তু নিয়ুতং তথা।
পৃষ্ঠমর্বুদমেবাসীৎসহস্রামি চ বিংশতিঃ ॥ 6-50-54 (40750) 
গ্রীবায়াং নিয়ুতং চাপি সহস্রামি চ সপ্ততিঃ ।
পক্ষকোটিপ্রপক্ষেষু পক্ষান্তেষু চ বারণাঃ ॥ 6-50-55 (40751) 
জগ্মুঃ পরিবৃতা রাজংশ্চলন্ত ইব পর্বতাঃ ।
জঘনং পালয়ামাস বিরাটঃ সহ কেকয়ৈঃ ॥ 6-50-56 (40752) 
কাশিরাজশ্চ শৈব্যশ্চ রথানাময়ুতৈস্ত্রিভিঃ ।
এবমেনং মহাব্যূহং ব্যূহ্য ভারত পাণ্ডবাঃ ॥ 6-50-57 (40753) 
সূর্যোধয়ং ত ইচ্ছতঃ স্থিতা যুদ্ধায় দংশিতাঃ ।
তেষামাদিত্যবর্মানি বিমলানি মহান্তি চ । 
শ্বেতচ্ছত্রাণ্যশোভন্ত বারণেষু রথেষু চ ॥ ॥  6-50-58 (40754) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দ্বিতীয়দিবসয়ুদ্ধে পঞ্চাশোঽদ্যায়ঃ ॥

 -   -  

6-50-19 আর্জবেন অকুটিলেন দিব্যাস্ত্রমায়াহীনেন ॥ 6-50-25 অন্তর্মনাঃ বিমনাঃ ॥ 6-50-31 নিধনং নিধনহেতুঃ ॥ 6-50-32 ভাষিতমুক্তম্ ॥ 6-50-33 মহ্যং মম ॥ 6-50-44 আকাশগ ইব পক্ষীব ॥ 6-50-45 রথচর্যাসু রথবর্ত্মসু ॥ 6-50-46 পরমোপেতঃ পরা উৎকৃষ্টা চাসৌ মা লক্ষ্মীশ্চেতি পরমা তয়া উপেতঃ ॥




ভীষ্মপর্ব - অধ্যায় 051

॥ শ্রীঃ ॥

6.51. অধ্যায়ঃ 051 

 -   -  

ভীষ্মাদিভিঃ প্রতিব্যূহরচনা ॥ 1 ॥

 -   -  

6-51-0 (40755) 
সঞ্জয় উবাচ। 6-51-0 (4114) 
ক্রৌঞ্চং দৃষ্ট্বা ততো ব্যূহমভেদ্যং তনয়স্তব ।
রক্ষমাণং মহাঘোরং পার্থেনামিততেজসা ॥ 6-51-1 (40756) 
আচার্যমুপসংগম্য কৃপং শল্যং চ পার্থিব ।
সৌমদত্তিং বিকর্ণং চ সোঽশ্বত্থামানমেব চ ॥ 6-51-2 (40757) 
দুঃশাকসনাদীন্ভ্রাতৄংশ্চ সর্বনেব চ ভারত ।
অন্যাংশ্চ সুবহূঞ্শূরান্যুদ্ধায় সমুপাগতান্ ॥ 6-51-3 (40758) 
প্রাহেদং বচনং কালে হর্ষয়ংস্তনয়স্তব ।
নানাশস্ত্রপ্রহরণাঃ সর্বে যুদ্ধবিশারদাঃ ॥ 6-51-4 (40759) 
একৈকশঃ সমর্থা হি যূয়ং সর্বে মহারথাঃ ।
পাণ্ডুপুত্রান্রণে হন্তুং সসৈন্যান্কিমু সংহতাঃ ॥ 6-51-5 (40760) 
অপর্যাপ্তং তদস্মাকং বলং ভীষ্মাভিরক্ষিতম্ ।
পর্যাপ্তমিদমেতেষাং বলং ভীমাভিরক্ষিতম্ ॥ 6-51-6 (40761) 
সংস্থানাঃ শূরসেনাশ্চ বেত্রিকাঃ কুকুরাস্তথা ।
আরোচকাস্ত্রিগর্তাশ্চ মদ্রকা যবনাস্তথা ॥ 6-51-7 (40762) 
শত্রুংজয়েন সহিতাস্তথা দুঃশাসনেন চ ।
বিকর্ণেন চ বীরেণ তথা নন্দোপনন্দকৈঃ ॥ 6-51-8 (40763) 
চিত্রসেনেন সহিতাঃ সহিতাঃ পারিভদ্রকৈঃ ।
ভীষ্মমেবাভিরক্ষন্তু সহ সৈন্যপুরস্কৃতাঃ ॥ 6-51-9 (40764) 
ততো ভীষ্মশ্চ দ্রোণশ্চ তব পুত্রাশ্চ মারিষ ।
অব্যূহন্ত মহাব্যূহং পাণ্ডূনাং প্রতিবাধকম্ ॥ 6-51-10 (40765) 
ভীষ্মঃ সৈন্যেন মহতা সমনন্তাৎপরিবারিতঃ ।
যয়ৌ প্রকর্ষন্মহতীং বাহিনীং সররাডিব ॥ 6-51-11 (40766) 
তমন্বায়ান্মহেষ্বাসো ভারদ্বাজঃ প্রতাপবান্ ।
কুন্তলৈশ্চ দশার্ণৈশ্চ মাগধৈশ্চ বিশাংপতে ॥ 6-51-12 (40767) 
বিদমর্ভৈর্মেকলৈশ্চৈব কর্ণপ্রাবরণৈরপি ।
সহিতাঃ সর্বসৈন্যেন ভীষ্মমহাবশোভিনম্ ॥ 6-51-13 (40768) 
গান্ধারাঃ সিন্ধুসৌবীরাঃ শিবয়োঽথ বসাতয়ঃ।
শকুনিশ্চ স্বসৈন্যেন ভীষ্মমাহবশোভিনম্ ॥ 6-51-14 (40769) 
ততো দুর্যোধনো রাজা সহিতঃ সর্বসোদরৈঃ ।
অশ্বাতর্কের্বিকর্ণৈশ্চ তথা চাম্বষ্ঠকোসলৈঃ ॥ 6-51-15 (40770) 
দরদৈশ্চ শকৈশ্চৈব তথা ক্ষুদ্রকমালবৈঃ ।
অভ্যরক্ষত সংহৃষ্টঃ সৌবলেয়স্য বাহিনীম্ ॥ 6-51-16 (40771) 
ভূরিশ্রবাঃ শলঃ শল্যো ভগদত্তশ্চ মারিষঃ।
বিন্দানুবিন্দাবাবন্ত্যৌ বামং পার্শ্বমপালয়ন্ ॥ 6-51-17 (40772) 
সৌমদত্তিঃ সুশর্মা চ কাম্ভোজশ্চ সুদক্ষিণঃ।
শ্রুতায়ুশ্চাচ্যুতায়ুশ্চ দক্ষিণং পক্ষমাস্থিতাঃ ॥ 6-51-18 (40773) 
অশ্বত্থামা কৃপশ্চৈব কৃতবর্মা চ সাৎবতঃ ।
মহত্যা সেনয়া সার্ধং সেনাপৃষ্টে ব্যবস্থিতাঃ ॥ 6-51-19 (40774) 
পৃষ্ঠগোপাস্তু তস্যাসন্নানাদেশ্যা জনেশ্বরাঃ। 6-51-20কেতুমান্বসুদানশ্চ পুত্রঃ কাশ্যস্য চাভিভূঃ ॥  6-51-20 (40775) 
ততস্তে তাবকাঃ সর্বে হৃষ্টা যুদ্ধায় ভারত।
দধ্মুঃ শঙ্খান্মুদা যুক্তাঃ সিংহনাদাংস্তথোন্নদন্ ॥ 6-51-21 (40776) 
তেষাং শ্রুৎবা তু হৃষ্টানাং বৃদ্ধঃ কুরুপিতামহঃ।
সিংহনাদং বিনদ্যোচ্চৈঃ শঙ্খং দধ্মৌ প্রতাপবান্ ॥ 6-51-22 (40777) 
ততঃ শঙ্খাশ্চ ভের্যশ্চ পেশ্যশ্চ বিবিধাঃ পরৈঃ।
আনকাশ্চাভ্যহন্যন্ত স শব্দস্তুমুলোঽভবৎ ॥ 6-51-23 (40778) 
ততঃ শ্বেতৈর্হয়ৈর্যুক্তে মহতি স্যন্দনে স্থিতৌ ।
প্রদধ্মতুঃ শঙ্খবরৌ হেমরত্নপরিষ্কৃতৌ ॥ 6-51-24 (40779) 
পাঞ্চজন্যং হৃষীকেশো দেবদত্তং ধনংজয়ঃ।
পৌণ্ড্রং দধ্মৌ মহাশঙ্খং ভীমকর্মা বৃকোদরঃ ॥ 6-51-25 (40780) 
অন্তবিজয়ং রাজা কুন্তীপুত্রো যুধিষ্ঠিরঃ।
নকুলঃ সহদেবশ্চ সুঘোষমণিপুষ্পকৌ ॥ 6-51-26 (40781) 
কাশিরাজশ্চ শৈব্যশ্চ শিখণ্ডী চ মহারথঃ ।
ধৃষ্টদ্যুম্নো বিরাটশ্চ সাত্যকিশ্চ মহারথঃ ॥ 6-51-27 (40782) 
পাঞ্চাল্যাশ্চ মহেষ্বাসা দ্রৌপদ্যাঃ পঞ্চ চাত্মজাঃ ।
সর্বে দধ্যুর্মহাশঙ্খান্সিংহনাদাংশ্চ নেদিরে ॥ 6-51-28 (40783) 
স ঘোষঃ সুমহাংস্তত্র বীরৈস্তৈঃ সমুদীরিতঃ।
নভশ্চ পৃথিবীং চৈব তুমুলো ব্যনুনাদয়ন্ ॥ 6-51-29 (40784) 
এবমেতে মহারাজ প্রহৃষ্টাঃ কুরুপাণ্ডবাঃ।
পুনর্যুদ্ধায় সংজগ্মুস্তাপয়ানাঃ পরস্পরম্ ॥ ॥ 6-51-30 (40785) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দ্বিতীয়দিবসয়ুদ্ধে একপঞ্চাশোঽধ্যায়ঃ ॥

 -   -  

6-51-6 অপর্যাপ্তমপরিমেয়ম্ ॥ 6-51-20 অভিভবত্যভিভূঃ ॥




ভীষ্মপর্ব - অধ্যায় 052

॥ শ্রীঃ ॥

6.52. অধ্যায়ঃ 052 

 -   -  

ভীষ্মার্জুনয়োর্যুদ্ধম্ ॥ 1 ॥

 -   -  

6-52-0 (40786) 
ধৃতরাষ্ট্র উবাচ। 6-52-0 (4115) 
এবং ব্যূঢেষ্বনীকেষু মামকেষ্বিতরেষু চ ।
কথং প্রহরতাং শ্রেষ্ঠাঃ সংপ্রহারং প্রচক্রিরে ॥ 6-52-1 (40787) 
সঞ্জয় উবাচ। 6-52-2 (4116) 
তথা ব্যূঢেষ্বনীকেষু সন্নদ্ধরুচিরধ্বজাঃ।
`তাবকাঃ পাণ্ডবৈঃ সার্ধং যথাঽয়ুধ্যন্ত তচ্ছৃণু।' 
অপারমিব সংদৃশ্য সাগরপ্রতিমং বলম্ ॥  6-52-2 (40788) 
তেষাং মধ্যে স্থিতো রাজন্পুত্রো দুর্যোধনস্তব ।
অব্রবীত্তাবকান্সর্বান্যুদ্ধ্যধ্বমিতি দংশিতাঃ ॥ 6-52-3 (40789) 
তে মনঃ ক্রূরমাধায় সমভিত্যক্তজীবিতাঃ ।
পাণ্ডবানভ্যবর্তন্ত সর্ব এবোচ্ছ্রিতধ্বজাঃ ॥ 6-52-4 (40790) 
ততো যুদ্ধং সমভবত্তুমুলং রোমহর্ষণম্।
তাবকানাং পরেষাং চ ব্যতিষক্তরথদ্বিপম্ ॥ 6-52-5 (40791) 
মুক্তাস্তু রথিভির্বাণা রুক্মপুঙ্খাঃ সুতেজিতাঃক ।
সন্নিপেতুরকুণ্ঠাগ্রা নাগেষু চ হয়েষু চ ॥ 6-52-6 (40792) 
তথা প্রবৃত্তে সংগ্রামে ধনুরুদ্যম্য দংশিতঃ ।
অভিপত্য মহাবাহুর্ভীষ্মো ভীমপরাক্রমঃ ॥ 6-52-7 (40793) 
সৌভদ্রে ভীমসেনে চ সাত্যকৌ চ মহারথে ।
কৈকেয়ে চ বিরাটে চ ধৃষ্টদ্যুম্নে চ পার্ষতে ॥ 6-52-8 (40794) 
এতেষু নরবীরেষু চেদিমৎস্যেষু চাভিভূঃ ।
ববর্ষ শরবর্ষাণি বৃদ্ধঃ কুরুপিতামহঃ ॥ 6-52-9 (40795) 
অভিদ্যত ততো ব্যূহস্তস্মিন্বীরসমাগমে।
সর্বেষামেব সৈন্যানামাসীদ্ব্যতিকরো মহান্ ॥ 6-52-10 (40796) 
সাদিনো ধ্বজিনশ্চৈব হতপ্রবরবাজিনঃ ।
বিপ্রদ্রুতরথানীকাঃ সমপদ্যন্ত পাণ্ডবাঃ ॥ 6-52-11 (40797) 
অর্জুনস্তু নরব্যাঘ্রো দৃষ্ট্বা ভীষ্মং মহারথম্ ।
বার্ষ্ণেয়মব্রবীৎক্রুদ্ধো যাহি যত্র পিতামহঃ ॥ 6-52-12 (40798) 
এষ ভীষ্মঃ সুসংক্রুদ্ধো বার্ষ্ণেয় মম বাহিনীম্ ।
নাশয়িষ্যতি সুব্যক্তং দুর্যোধনহিতে রতঃ ॥ 6-52-13 (40799) 
এষ দ্রোণঃ কৃপঃ শল্যো বিকর্ণশ্চ জনার্দন ।
ধার্তরাষ্ট্রাশ্চ সহিতা দুর্যোধনপুরোগমাঃ ॥ 6-52-14 (40800) 
পাঞ্চালান্নিহনিষ্যন্তি রক্ষিতা দৃঢধন্বনা ।
সোঽহং ভীষ্মং বধিষ্যামি সৈন্যহেতোর্জনার্দন ॥ 6-52-15 (40801) 
তমব্রবীদ্বাসুদেবো যত্তো ভব ধনংজয়।
এষ ৎবাং প্রাপয়িষ্যামি পিতামহরথং প্রতি ॥ 6-52-16 (40802) 
এবমুক্ৎবা ততঃ শৌরী রথং তং লোকবিশ্রুতম্ ।
প্রাপয়ামাস ভীষ্মস্য রথং প্রতি জনেশ্বর ॥ 6-52-17 (40803) 
চলদ্বহুপাতকেন বলাকাবর্ণবাজিনা ।
সমুচ্ছ্রিতমহাভীমনদদ্বানরকেতুনা ॥ 6-52-18 (40804) 
মহতা মেঘনাদেন রথেনামিততেজসা ।
বিনিঘ্নন্কৌরবানীকং শূরসেনাংশ্চ পাণ্ডবঃ ॥ 6-52-19 (40805) 
প্রায়াচ্ছরণদঃ শীঘ্রং সুহৃদাং হর্ষবর্ধনঃ ।
তমাপতন্তং বেগেন প্রভিন্নমিব বারণম্ ॥ 6-52-20 (40806) 
ত্রসয়নতং রণে শূরান্মর্দয়ন্তং চ সায়কৈঃ ।
সৈন্ধবপ্রমুখৈর্গুপ্তঃ প্রাচ্যসৌবীরকেকয়ৈঃ । 
সহসা প্রত্যুদীয়ায় ভীষ্মঃ শান্তনবোঽর্জুনম্ ॥  6-52-21 (40807) 
কো হি গাণ্ডীবধন্বানমন্যঃ কুরুপিতামহাৎ।
দ্রোণবৈকর্তনাভ্যাং বা রথী সংয়াতুমর্হতি ॥ 6-52-22 (40808) 
ততো ভীষ্মো মহারাজ সর্বলোকমহারথঃ ।
অর্জুনং সপ্ততসপ্তত্যা নারাচানাং সমাচিনোৎ ॥ 6-52-23 (40809) 
দ্রোণশ্চ পঞ্চবিংশত্যা কৃপঃ পঞ্চাশতা শরৈঃ।
দুর্যোধনশ্রতুঃষষ্ট্যা শল্যশ্চ নবভিঃ শরৈঃ ॥ 6-52-24 (40810) 
সৈন্ধবো নবভিশ্চৈব শকুনিশ্চাপি পঞ্চভিঃ ।
বিকর্ণো দশভির্ভল্লৈ রাজন্বিব্যাধ পাণ্ডবম্ ॥ 6-52-25 (40811) 
স তৈর্বিদ্ধো মহেষ্বাসঃ সমন্তান্নিশিতৈঃ শরৈঃ।
ন বিব্যথে মহাবাহুর্ভিদ্যমান ইবাচলঃ ॥ 6-52-26 (40812) 
স ভীষ্মং পঞ্চবিংশত্যা কৃপং চ নবভিঃ শরৈঃ ।
দ্রোণং ষষ্ট্যা নরব্যাঘ্রো বিকর্ণং চ ত্রিভিঃ শরৈঃ ॥ 6-52-27 (40813) 
শল্যং চৈব ত্রিভির্বাণৈ রাজানং চৈব পঞ্চভিঃ ।
প্রত্যবিধ্যদমেয়াত্মা কিরীটী ভরতর্ষভ ॥ 6-52-28 (40814) 
তং সাত্যকির্বিরাটশ্চ ধৃষ্টদ্যুম্নশ্চ পার্ষতঃ।
সৌভদ্রো দ্রৌপদেয়াশ্চ পরিবব্রুর্ধনংজয়ম্ ॥ 6-52-29 (40815) 
ততো দ্রোণং মহেষ্বাসং গাঙ্গেয়স্য প্রিয়ে রতম্।
অভ্যবর্তত পাঞ্চাল্যঃ সংয়ুক্তঃ সহ সোমকৈঃ ॥ 6-52-30 (40816) 
ভীষ্মস্তু রথিনাং শ্রেষ্ঠো রাজন্বিব্যাধ পাণ্ডবম্।
অশীত্যা নিশিতৈর্বাণৈস্ততোঽক্রোশন্ত পাণ্ডবাঃ ॥ 6-52-31 (40817) 
তেষাং তু নিনদং শ্রুৎবা সহিতানাং প্রহৃষ্টবৎ।
প্রবিবেশ ততো মধ্যং নরসিংহঃ প্রতাপবান্ ॥ 6-52-32 (40818) 
তেষাং মহারথানাং স মধ্যং প্রাপ্য ধনংজয়ঃ।
চিক্রীড ধনুষা রাজঁল্লক্ষং কৃৎবা মহারথান্ ॥ 6-52-33 (40819) 
`ক্ষত্রিয়াণাং শিরাংস্যুগ্রৈঃ কৃন্তঞ্শস্ত্রৈর্মহারথঃ ।
শূন্যান্কৃৎবা রথোপস্থান্ব্যচরৎফল্গুনস্তদা ।'  6-52-34 (40820) 
ততো দুর্যোধনো রাজা ভীষ্মমাহ জনেশ্বরঃ ।
পীড্যমানং স্বকং সৈন্যং দৃষ্ট্বা পার্থেন সংয়ুগে ॥ 6-52-35 (40821) 
এষ পাণ্ডুসুতস্তাত কৃষ্ণেন সহিতো বলী।
যততাং সর্বসৈন্যানাং মূলং নঃ পরিকৃন্ততি। 
ৎবয়ি জীবতি গাঙ্গেয় দ্রোণে চ রথিনাং বরে ॥  6-52-36 (40822) 
ৎবৎকৃতে চৈব কর্ণোঽপি ন্যস্তশস্ত্রো বিশাংপতে।
ন যুধ্যতি রণে পার্থান্হিতকামঃ সদা মম। 
স তথা কুরু গাঙ্গেয় যথা হন্যেত ফল্গুনঃ ॥  6-52-37 (40823) 
এবমুক্তস্ততো রাজন্পিতা দেবব্রতস্তব।
ধিক্ ক্ষাত্রং ধর্মমিত্যুক্ৎবা প্রায়াৎপার্থং রথং প্রতি ॥ 6-52-38 (40824) 
উভৌ শ্বেতহয়ৌ রাজন্সংসক্তৌ প্রেক্ষ্য পার্থিবাঃ ।
সিংহনাদান্ভৃশং চক্রুঃ শঙ্খান্দধ্মুশ্চ মারিষত ॥ 6-52-39 (40825) 
দ্রৌণির্দুর্যোধনশ্চৈব বিকর্ণশ্চ তবাত্মজঃ ।
পরিবার্য রণে ভীষ্মং স্থিতা যুদ্ধায় মারিষ ॥ 6-52-40 (40826) 
তথৈব পাণ্ডবাঃ সর্বে পরিবার্য ধনঞ্জয়ম্ ।
স্থিতা যুদ্ধায় মহতে ততো যুদ্ধমবর্তত ॥ 6-52-41 (40827) 
গাঙ্গেয়স্তু রণে পার্থমানর্চ্ছন্নবভিঃ শরৈঃ ।
তমর্জুনঃ প্রত্যবিধ্যদ্দশভির্মর্মভেদিভিঃ ॥ 6-52-42 (40828) 
ততঃ শরসহস্রেণ সুপ্রয়ুক্তেন পাণ্ডবঃ ।
অর্জুনঃ সমরশ্লাঘী ভীষ্মস্যাবারয়দ্দিশঃ ॥ 6-52-43 (40829) 
শরজালং ততস্তত্তু শরজালেন মারিষ।
বারয়ামাস পার্থস্য ভীষ্মঃ শান্তনবস্তদা ॥ 6-52-44 (40830) 
উভৌ পরমসংহৃষ্টাবুভৌ যুদ্ধাভিনন্দিনৌ ।
নির্বিশেষময়ুধ্যেতাং কৃতপ্রতিকৃতৈষিণৌ ॥ 6-52-45 (40831) 
ভীষ্মচাপবিমুক্তানি শরজালানি শঙ্ঘশঃ।
শীর্যমাণান্যদৃশ্যন্ত ভিন্নান্যর্জুনসায়কৈঃক ॥ 6-52-46 (40832) 
তথৈবার্জুনমুক্তানি শরজালানি সর্বশঃ ।
গাঙ্গেয়শরনুন্নানি প্রাপতন্ত মহীতলে ॥ 6-52-47 (40833) 
অর্জুনঃ পঞ্চবিংশত্যা ভীষ্মমার্চ্ছচ্ছিতৈঃ শরৈঃ ।
ভীষ্মোপি সমরে পার্থং বিব্যাধ নিশিতৈঃ শরৈঃ ।  6-52-48 (40834) 
অন্যোন্যস্য হয়ান্বিদ্ধ্বা ধ্বজৌ চ সুমহাবলৌ ।
রথেষাং রথচক্রে চ চিক্রীডতুররিন্দমৌ ॥ 6-52-49 (40835) 
ততঃ ক্রুদ্ধো মহারাজ ভীষ্মঃ প্রহরতাং বরঃ।
বাসুদেবং ত্রিভির্বাণৈরাজঘান স্তনান্তরে ॥ 6-52-50 (40836) 
ভীষ্মচাপচ্যুতৈস্তৈস্তু নির্বিদ্ধো মধুসূদনঃ ।
বিররাজ রণে রাজন্সপুষ্প ইব কিংশুকঃ ॥ 6-52-51 (40837) 
ততোঽর্জুনো ভৃশং ক্রুদ্ধো নির্বিদ্ধং প্রেক্ষ্য মাধবম্ ।
সারথিং কুরুবৃদ্ধস্য নির্বিভেদ শিতৈঃ শরৈঃ ॥ 6-52-52 (40838) 
যতমানৌ তু তৌ বীরাবন্যোন্যস্য বধং প্রতি।
ন শক্নুতাং তদাঽন্যোন্যমভিসন্ধাতুমাহবে ॥ 6-52-53 (40839) 
তৌ মণ্ডলানি চিত্রাণি গতৎপ্রত্যাগতানি চ।
অদর্শয়েতাং বহুধা সূতসামর্থ্যলাঘবাৎ ॥ 6-52-54 (40840) 
অন্তরং চ প্রহারেষু তর্কয়ন্তৌ পরস্পরম্ ।
রাজন্নন্তরমার্গস্থৌ স্থিতাবাস্তাং মুহুর্মুহুঃ ॥ 6-52-55 (40841) 
উভৌ সিংহরবোন্মিশ্রং শঙ্খশব্দং চ চক্রতুঃ ।
তথৈব চাপনির্ঘোষং চক্রতুস্তৌ মহারথৌ ॥ 6-52-56 (40842) 
তয়োঃ শঙ্খনিনাদেন রথনেমিস্বনেন চ।
দারিতা সহসা ভূমিশ্চকম্পে চ ননাদ চ ॥ 6-52-57 (40843) 
নোভয়োরন্তরং কশ্চিদ্দদৃশে ভরতর্ষভ ।
বলিনৌ যুদ্ধদুর্ধর্ষাবন্যোন্যসদৃশাবুভৌ ॥ 6-52-58 (40844) 
চিহ্নমাত্রেণ ভীষ্মং তু প্রজজ্ঞুস্তত্র কৌরবাঃ ।
তথা পাণ্ডুসুতাঃ পার্থং চিহ্নমাত্রেণ জজ্ঞিরেক ॥ 6-52-59 (40845) 
তয়োর্নৃবরয়োর্দৃষ্ট্বা তাদৃশং তং পরাক্রমম্।
বিস্কময়ং সর্বভূতানি জগ্মুর্ভারতসংয়ুগে ॥ 6-52-60 (40846) 
ন তয়োর্বিবরং কশ্চিদ্রণে পশ্যতি ভারত।
ধর্মে স্থিতস্য হি যথা ন কশ্চিদ্বৃজিনং ক্বচিৎ ॥ 6-52-61 (40847) 
উভৌ চ শরজালেন তাবদৃশ্যো বভূবতুঃ।
প্রকাশৌ চ পুনস্তূর্ণং বভূবতুরুভৌ রণে॥ 6-52-62 (40848) 
তত্র দেবাঃ সগন্ধর্বাশ্চারণাশ্চর্ষিভিঃ সহ।
অন্যোন্যং প্রত্যভাষন্ত তয়োর্দৃষ্ট্বা পরাক্রমম্ ॥ 6-52-63 (40849) 
ন শক্যৌ যুধি সংরব্ধৌ জেতুমেতৌ কথংচন।
সদেবাসুরগন্ধর্বৈর্লোকৈরপি মহারথৌ ॥ 6-52-64 (40850) 
আশ্চর্যভূতং লোকেষু যুদ্ধমেতন্মহাদ্ভুতম্ ।
নৈতাদৃশানি যুদ্ধানি ভবিষ্যন্তি কথংচন ॥ 6-52-65 (40851) 
ন হি শক্যো রণে জেতুং ভীষ্মঃ পার্থেন ধীমতা।
সধনুঃ সরথঃ সাশ্বঃ প্রবপন্সায়কান্রণে ॥ 6-52-66 (40852) 
তথৈব পাণ্ডবং যুদ্ধে দেবৈরপি দুরাসদম্ ।
ন বিজেতুং রণে ভীষ্ম উৎসহেত ধনুর্ধরম্ ॥ 6-52-67 (40853) 
আলোকাদপি যুদ্ধং হি সমমেতদ্ভবিষ্যতি।
ইতি স্ম বাচোঽশ্রূয়ন্ত প্রোচ্চরন্ত্যকস্ততস্ততঃ। 
গাঙ্গেয়ার্জুনয়োঃ সঙ্খ্যে স্তবয়ুক্তা বিশাংপতে ॥  6-52-68 (40854) 
ৎবদীয়াস্তু তদা যোধাঃ পাণ্ডবেয়াশ্চ ভারত।
অন্যোন্যং সমরে জঘ্নুস্তয়োস্তত্র সমাগমে ॥ 6-52-69 (40855) 
শিতধারৈস্তথা স্বঙ্গৈর্বিমলৈশ্চ পরশ্বধৈঃ ।
শরৈরন্যৈশ্চ বহুভিঃ সস্ত্রৈর্নানাবিধৈরপি ॥ 6-52-70 (40856) 
উভয়োঃ সেনয়োঃ শূরা ন্যকৃন্তন্ত পরস্পরম্ ।
বর্তমানে তথা ঘোরে তস্মিন্যুদ্ধে সুদারুণে। 
দ্রোণপাঞ্চাল্যযো রাজন্মহানাসীৎসমাগমঃ ॥ ॥  6-52-71 (40857) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দ্বিতীয়দিবসয়ুদ্ধে দ্বিপঞ্চশোঽধ্যায়ঃ ॥

 -   -  

6-52-10 ব্যতিকরো মেলকঃ। সমাগম ইত্যর্থঃ ॥ 6-52-15 দৃঢধন্বনা ভীষ্মেণ ॥ 6-52-55 অন্তরং ছিদ্রম্। তর্কয়ন্তৌ চিন্তয়ন্তৌ। অন্তরমার্গস্থৌ ছিদ্রান্বেষণপরৌ ॥ 6-52-59 চিহ্নং ধ্বজঃ ॥ 6-52-68 আলোকাৎ আসংসারস্থিতেঃ ॥




ভীষ্মপর্ব - অধ্যায় 053

॥ শ্রীঃ ॥

6.53. অধ্যায়ঃ 053 

 -   -  

দ্রোণধৃষ্টদ্যুম্নয়োর্যুদ্ধম্ ॥ 1 ॥

 -   -  

6-53-0 (40858) 
ধৃতরাষ্ট্র উবাচ। 6-53-0 (4117) 
কথং দ্রোণো মহেষ্বাসঃ পাঞ্চাল্যশ্চাপি পার্ষতঃ।
উভৌ সমীয়তুর্যত্তৌ তন্মমাচক্ষ্ব সঞ্জয় ॥ 6-53-1 (40859) 
দিষ্টমেব পরং মন্যে পৌরুষাদিতি মে মতিঃ।
যত্র শান্তনবো ভীষ্মো নাতরদ্যুধি পাণ্ডবম্ ॥ 6-53-2 (40860) 
ভীষ্মো হি সমরে ক্রুদ্ধো হন্যাল্লোকাংশ্চরাচরান্।
স কথং পাণ্ডবং যুদ্ধে নাতরৎসঞ্জয়ৌজসা ॥ 6-53-3 (40861) 
সঞ্জয় উবাচ। 6-53-4 (4118) 
শ্রৃণু রাজন্স্থিরো ভূৎবা যুদ্ধমেতৎসুদারুণম্।
ন শক্যাঃ পাণ্ডবা জেতুং দেবৈরপি সবাসবৈঃ ॥ 6-53-4 (40862) 
দ্রোণস্তু নিশিতৈর্বাণৈর্ধৃষ্টদ্যুম্নমবিধ্যত।
সারথিং চাস্য ভল্লেন রথনীডাদপাতয়ৎ ॥ 6-53-5 (40863) 
তথাঽস্য চতুরো বাহাংশ্চতুর্ভিঃ সায়কোত্তমৈঃ ।
পীডয়ামাস সংক্রুদ্ধো ধৃষ্টদ্যুম্নস্য মারিষ ॥ 6-53-6 (40864) 
ধৃষ্টদ্যুম্নস্ততো দ্রোণং নবত্যা নিশিতৈঃ শরৈঃ ।
বিব্যাধ প্রহসন্বীরস্তিষ্ঠতিষ্ঠেতি চাব্রবীৎ ॥ 6-53-7 (40865) 
ততঃ পুনরমেয়াত্মা ভারদ্বাজঃ প্রতাপবান্।
শরৈঃ প্রচ্ছাদয়ামাস ধৃষ্টদ্যুম্নমমর্ষণম্ ॥ 6-53-8 (40866) 
আদদে চ শরং ঘোরং পার্ষতান্তচিকীর্ষকয়া।
শক্রাশনিসমস্পর্শং কালদণ্ডমিবাপরম্ ॥ 6-53-9 (40867) 
হাহাকারো মহানাসীৎসর্বসৈন্যেষু ভারত ।
তমিষুং সংধিতং দৃষ্ট্বা ভারদ্বাজেন সংয়ুগে ॥ 6-53-10 (40868) 
তত্রাদ্ভুতমপশ্যাম ধৃষ্টদ্যুম্নস্য পৌরুষম্।
যদেকঃ সমরে বীরস্তস্থৌ গিরিরিবাচলঃ ॥ 6-53-11 (40869) 
তং চ দীপ্তং শরং ঘোরমায়ান্তং মৃত্যুমাত্মনঃ ।
চিচ্ছেদ শরবৃষ্টিং চ ভারদ্বাজে মুমোচ হ ॥ 6-53-12 (40870) 
তত উচ্চুক্রুশুঃ সর্বে পাঞ্চালাঃ পাণ্ডবৈঃ সহ।
ধৃষ্টদ্যুম্নেন তৎকর্ম কৃতং দৃষ্ট্বা সুদুষ্করম্ ॥ 6-53-13 (40871) 
ততঃ শক্তিং মহাবেগাং স্বর্ণবৈডূর্যভূষিতাম্ ।
দ্রোণস্য নিধনাকাঙ্ক্ষী চিক্ষেপ স পরাক্রমী ॥ 6-53-14 (40872) 
তামাপতন্তীং সহসা শক্তিং কনকভূষিতাম্।
ত্রিধা চিচ্ছেদ সমরে ভারদ্বাজো হসন্নিব ॥ 6-53-15 (40873) 
শক্তিং বিনিহতাং দৃষ্ট্বা ধৃষ্টদ্যুম্নঃ প্রতপবান্ ।
ববর্ষ শরবর্ষাণি দ্রোণং প্রতি জনেশ্বরঃ॥ 6-53-16 (40874) 
শরবর্ষং ততস্তত্তু সন্নিবার্য মহায়শাঃ।
দ্রোণো দ্রুপদপুত্রস্য মধ্যে চিচ্ছেদ কার্মুকম্ ॥ 6-53-17 (40875) 
স চ্ছিন্নধন্বা সমরে গদাং গুর্বী মহায়শাঃ ।
দ্রোণায় প্রেষয়ামাস গিরিসারময়ীং বলী ॥ 6-53-18 (40876) 
সা গদা বেগবন্মুক্তা প্রায়াদ্দ্রোণজিঘাংসয়া ।
তত্রাদ্ভুতমপশ্যাম ভারদ্বাজস্য পৌরুষম্ ॥ 6-53-19 (40877) 
লাঘবাদ্ব্যংসয়ামাস গদাং হেমবিভূষিতাম্।
ব্যংসয়িৎবা গদাং তাং চ প্রেষয়ামাস পার্ষতম্ ॥ 6-53-20 (40878) 
ভল্লান্সুনিশিতান্পীতাতান্রুক্মপুঙ্খান্সুদারুণান্।
তে তস্য কবচং ভিত্ৎবা পপুঃ শোণিতমাহবে ॥ 6-53-21 (40879) 
অথান্যদ্ধনুরাদায় ধৃষ্টদ্যুম্নো মহারথঃ ।
দ্রোণং যুধি পরাক্রম্য শরৈর্বিব্যাধ পঞ্চভিঃ ॥ 6-53-22 (40880) 
রুধিরাক্তৌ ততস্তৌ তু শুশুভাতে নরর্ষভৌ ।
বসন্তসময়ে রাজন্পুষ্পিতাবিব কিংশুকৌ ॥ 6-53-23 (40881) 
অমর্ষিতস্ততো রাজন্পরাক্রম্য চমূমুখে ।
দ্রোণো দ্রুপদপুত্রস্য পুনশ্চিচ্ছেদ কার্মুকম্ ॥ 6-53-24 (40882) 
অথৈনং ছিন্নধন্বানং শরৈঃ সন্নতপর্বভিঃ ।
অভ্যবর্ষদমেয়াত্মা বৃষ্ট্যা মেঘ ইবাচলম্ ॥ 6-53-25 (40883) 
সারথিং চাস্য ভল্লেন রথনীজাদপাতয়ৎ ।
অথাস্য চতুরো বাহাংশ্চতুর্ভির্নিশিতৈঃ শরৈঃ ॥ 6-53-26 (40884) 
পাতয়ামাস সমরে সিংহনাদং ননাদ চ।
ততোঽপরেণ ভল্লেন হস্তাচ্চাপমথাচ্ছিনৎ ॥ 6-53-27 (40885) 
স চ্ছিন্নধন্বা বিরথো হতাশ্বো হতসারথিঃ ।
গদাপাণিরবারোহৎস্ব্যাপয়ন্পৌরুষং মহৎ॥ 6-53-28 (40886) 
তামস্য বিশিস্বৈস্তূর্ণং পাতয়ামাস ভারত ।
রথাদনবরূঢস্য তদদ্ভুতমিবাভবৎ ॥ 6-53-29 (40887) 
ততঃ স বিপুলং চর্ম শতচন্দ্রং চ ভানুমৎ।
খঙ্গং চ বিপুলং দিব্যং প্রগৃহ্য সুভুজো বলী ॥ 6-53-30 (40888) 
অভিদুদ্রাব বেগেন দ্রোণস্য বধাকাঙ্ক্ষয়া।
আমিষার্থী যথা সিংহো বনে মত্তমিব দ্বিপম্ ॥ 6-53-31 (40889) 
তত্রাদ্ভুতমপশ্যাম ভারদ্বাজস্য পৌরুষম্ ।
লাঘবং চাস্ত্রয়োগং চ বলং বাহ্বোশ্চ ভারত ॥ 6-53-32 (40890) 
যদেনং শরবর্ষেণ বারয়ামাস পার্ষতম্ ।
ন শশাক ততো গন্তুং বলবানপি সংয়ুগে ॥ 6-53-33 (40891) 
নিবারিতস্তু দ্রোণেন ধৃষ্টদ্যুম্নো মহারথঃ ।
ন্যাবারয়চ্ছরৌঘাংস্তাংশ্চর্মণা কৃতহস্তবৎ ॥ 6-53-34 (40892) 
ততো ভীমো মহাবাহুঃ সহসাঽভ্যপতদ্বলী ।
সাহায়্যকারী সমরে পার্ষতস্য মহাত্মনঃ ॥ 6-53-35 (40893) 
স দ্রোমং নিশিতৈর্বাণৈ রাজন্বিব্যাধ সপ্তভিঃ ।
পার্ষতং চ রথং তূর্ণং স্বকমারোহয়ত্তদা॥ 6-53-36 (40894) 
ততো দুর্যোধনো রাজন্কলিঙ্গং সমচোদয়ৎ।
সৈন্যেন মহতা যুক্তং ভারদ্বাজস্য রক্ষণে ॥ 6-53-37 (40895) 
ততঃ সা মহতী সেন কলিঙ্গানাং জনেশ্বর ।
ভীমমভ্যুদ্যযৌ তূর্ণং তব পুত্রস্য শাসনাৎ ॥ 6-53-38 (40896) 
পাঞ্চাল্যমথ সংত্যজ্য দ্রোণোঽপি রথিনাং বরঃ।
বিরাটদ্রুপদৌ বৃদ্ধৌ বারয়ামাস সংয়ুগে॥ 6-53-39 (40897) 
ধৃষ্টদ্যুম্নোঽপি সমরে ধর্মরাজানমভ্যযাৎ।
ততঃ প্রববৃতে যুদ্ধং তুমুলং রোমহর্ষণম্ ॥ 6-53-40 (40898) 
কলিঙ্গানাং চ সমরে ভীষ্মস্য চ মহাত্মনঃ ।
জগতঃ প্রক্ষয়করং ঘোররূপং ভয়াবহম্ ॥ ॥ 6-53-41 (40899) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দ্বিতীয়দিবসয়ুদ্ধে ত্রিপঞ্চাশোঽধ্যায়ঃ ॥

 -   -  

6-53-3 নাতরৎ ন লঙ্ঘিতবান্ ॥ 6-53-5 নীডাৎ স্থানাৎ ॥ 6-53-20 ব্যংসয়ামাস বঞ্চয়তিস্ম ॥ 6-53-21 পীতান্ পায়িতজলান্ ॥




ভীষ্মপর্ব - অধ্যায় 054

॥ শ্রীঃ ॥

6.54. অধ্যায়ঃ 054 

 -   -  

ভীমসেনেন কলিঙ্গাদিবধঃ ॥ 1 ॥

 -   -  

6-54-0 (40900) 
ধৃতরাষ্ট্র উবাচ। 6-54-0 (4119) 
মম পুত্রসমাদিষ্টঃ কলিঙ্গোঃ বাহিনীপতিঃ।
কথমদ্ভুতকর্মাণং ভীমসেনং মহাবলম্ ॥ 6-54-1 (40901) 
চরন্তং গদয়া বীর দণ্ডহস্তমিবান্তকম্ ।
যোধয়ামাস সমরে কলিঙ্গঃ সহ সেনয়া ॥ 6-54-2 (40902) 
সঞ্জয় উবাচ। 6-54-3 (4120) 
পুত্রেণ তব রাজেন্দ্র স তথোক্তো মহাবলঃ ।
মহত্যা সেনয়া গুপ্তঃ প্রায়াদ্ভীমরথং প্রতি ॥ 6-54-3 (40903) 
তামাপতন্তীং মহতীং কলিঙ্গানাং মহাচমূম্।
রথাশ্বনাগকলিলাং প্রগৃহীতমহায়ুধাম্ ॥ 6-54-4 (40904) 
ভীমসেনঃ কলিঙ্গানামার্চ্ছদ্ভারত বাহিনীম্ ।
কেতুমন্তং চ নৈষাদিমায়ান্তং সহ চেদিভিঃ ॥ 6-54-5 (40905) 
ততঃ শ্রুতায়ুঃ সংক্রুদ্ধো রাজ্ঞা কেতুমতা সহ।
আসসাদ রণে ভীমং ব্যূঢানীকেষু চেদিষু ॥ 6-54-6 (40906) 
রথৈরনেকসাহস্রৈঃ কলিঙ্গানাং নরাধিপ ।
অয়ুতেন গজানাং চ নিষাদৈঃক সহ কেতুমান্ ॥ 6-54-7 (40907) 
ভিমসেনং রণে রাজন্সমন্তাৎপর্যবারয়ৎ ।
চেদিমৎস্যকরূষাশ্চ ভীমসেনপদানুগাঃ ॥ 6-54-8 (40908) 
অভ্যধাবন্ত সমরে নিষাদান্সহ রাজভিঃ ।
ততঃ প্রববৃতে যুদ্ধং ঘোররূপং ভয়াবহম্ ॥ 6-54-9 (40909) 
ন প্রাজানন্ত যোধাঃ স্বান্পরস্পরজিঘাংসয়া ।
ঘোরমাসীত্ততো যুদ্ধং ভীমস্য সহসা পরৈঃ ॥ 6-54-10 (40910) 
যথেন্দ্রস্য মহারাজ মহত্যা দৈত্যসেনয়া।
তস্য সৈন্যস্য সংগ্রামে যুধ্যমানস্য ভারত ॥ 6-54-11 (40911) 
বভূব সুমহাঞ্শব্দঃ সাগরস্যেব গর্জতঃ।
অন্যোন্যং স্ম তদা যোধা বিকর্ষন্তো বিশাংপতে ॥ 6-54-12 (40912) 
মহীং চক্রুশ্চিতাং সর্বাং শশলোহিতসন্নিভাম্ ।
যোধাংশ্চ স্বান্পরান্বাপি নাভ্যজানঞ্জিঘাংসয়া ॥ 6-54-13 (40913) 
স্বানপ্যাদদতে স্বাশ্চ শূরাঃ পরমদুর্জয়াঃ।
বিমর্দঃ সুমহানাসীদল্পানাং বহুভিঃ সহ ॥ 6-54-14 (40914) 
কলিঙ্গৈঃ সহ চৈদীনাং নিষাদৈশ্চ বিশাংপতে ।
কৃৎবা পুরুষকারং তু যথাশক্তি মহাবলাঃ ॥ 6-54-15 (40915) 
ভীমসেনং পরিত্যজ্য সংন্যবর্তনক্ত চেদয়ঃ।
সর্বৈঃ কলিঙ্গৈরাসন্নঃ সন্নিবৃত্তেষু চেদিষু ॥ 6-54-16 (40916) 
স্ববাহুবলমস্থায় অভ্যবর্ষন্ত পাণ্ডবম্ ।
ন চচাল রথোপস্থাদ্ভীমসেনো মহাবলঃ ॥ 6-54-17 (40917) 
শিতৈরবাকিরদ্বাণৈঃ কলিঙ্গানাং বরূথিনীম্ ।
কালিঙ্গস্তু মহেষ্বাসঃ পুত্রশ্চাস্য মহারথঃ ॥ 6-54-18 (40918) 
শক্রদেব ইতি খ্যাতো জঘ্নতুঃ পাণ্ডবং শরৈঃ।
ততো ভীমো মহাবাহুর্বিধুন্বন্রুচিরং ধনুঃ ॥ 6-54-19 (40919) 
যোধয়ামাস কালিঙ্গং স্ববাহুবলমাশ্রিতঃ।
শক্রদেবস্তু সমরে বিসৃজন্সায়কান্বহূন্ ॥ 6-54-20 (40920) 
অশ্বাঞ্জঘান সমরে ভীমসেনস্য সায়কৈঃ।
তং দৃষ্ট্বা বিরথং তত্র ভীমসেনমরিন্দমম্ ॥ 6-54-21 (40921) 
শক্রদেবোঽভিদুদ্রাব শরৈরবকিরঞ্সিতৈঃ।
ভীমস্যোপরি রাজেন্দ্র শক্রদেবো মহাবলঃ ॥ 6-54-22 (40922) 
ববর্ষ শরবর্ষাণি তপান্তে জলদো যথা।
হতাশ্বে তু রথে তিষ্ঠন্ভীমসেনো মহাবলঃ ॥ 6-54-23 (40923) 
শক্রদেবায় চিক্ষেপ সর্বশৈক্যায়সীং গদাম্।
স তয়া নিহতো রাজন্কালিঙ্গতনয়ো রথাৎ ॥ 6-54-24 (40924) 
বিরথঃ সহ সূতেন জগাম ধরণীতলম্।
কহতমাত্মসুতং দৃষ্ট্বা কলিঙ্গানাং জনাধিপঃ ॥ 6-54-25 (40925) 
রথৈরনেকসাহস্রৈর্ভীমস্যাবারয়দ্দিশঃ ।
`অয়ুতেন গজানাং চ নিষাদৈঃ পরিবারিতঃ।' 
ততো ভীমো মহাবেগাং ত্যক্ৎবা গুর্বী মহাগদাং ॥  6-54-26 (40926) 
নিস্ত্রিংশমাদদে ঘোরং চিকীর্ষুঃ কর্ম দারুণম্ ।
চর্ম চাপ্রতিমং রাজন্নার্ষভং পুরুষর্ষভ ॥ 6-54-27 (40927) 
নক্ষত্রৈরর্ধচন্দ্রৈশ্চ শাতকুম্ভময়ৈশ্চিতম্ ।
কালিঙ্গস্তু ততঃ ক্রুদ্ধো ধনুর্জ্যামবমৃজ্য চ ॥ 6-54-28 (40928) 
প্রগৃহ্য চ শরং ঘোরমেকং সর্পবিষোপমম্।
প্রাহিণোদ্ভীমসেনায় বধাকাঙ্ক্ষী জনেশ্বরঃ ॥ 6-54-29 (40929) 
তমাপতন্তং বেগেন প্রেরিতং নিশিতং শরম্।
ভীমসেনো দ্বিধা রাজংশ্চিচ্ছেদ বিপুলাসিনা ॥ 6-54-30 (40930) 
উদক্রোশচ্চ সংহৃষ্টস্ত্রাসয়ানো বরূথিনীম্ ।
কালিঙ্গোঽথ ততঃ ক্রুদ্ধো ভীমসেনায় সংয়ুগে ॥ 6-54-31 (40931) 
তোমরান্প্রাহিণোচ্ছীঘ্রং চতুর্দশ শিলাশিতান্।
তানপ্রাপ্তান্মহাবাহুঃ খগতানেব পাণ্ডবঃ ॥ 6-54-32 (40932) 
চিচ্ছেদ সহসা রাজন্নসংভ্রান্তো বরাসিনা।
নিত্যত্য তু রণে ভীমস্তোমরান্বৈ চতুর্দশ ॥ 6-54-33 (40933) 
ভানুমন্তং ততো ভীমঃ প্রাদ্রবৎপুরুষর্ষভঃ ।
ভানুমাংস্তু ততো ভীমং শরবর্ষেণ চ্ছাদয়ন্ ॥ 6-54-34 (40934) 
ননাদ বলবন্নাদং নাদয়ানো নভস্তলম্।
ন চ তং মমৃষে ভীমঃ সিংহনাদং মহাহবে॥ 6-54-35 (40935) 
ততঃ শব্দেন মহতা বিননাদ মহাস্বনঃ।
তেন নাদেন বিত্রস্তা কলিঙ্গানাং বরূথিনী ॥ 6-54-36 (40936) 
ন ভীমং সমরে মেনে মানুষং ভরতর্ষভ ।
ততো ভীমো মহাবাহুর্নর্দিৎবা বিপুলং স্বনম্ ॥ 6-54-37 (40937) 
সাসির্বেগবদাপ্লুত্য দন্তাভ্যাং বারণোত্তমম্ ।
আরুরোহ ততো মধ্যং নাগরাজস্য মারিষ ॥ 6-54-38 (40938) 
ততো মুমোচ কালিঙ্গঃ শক্তিং তামকরোদ্দ্বীধা ।
খঙ্গেন পৃথুনা মধ্যে ভানুমন্তমথাচ্ছিনৎ ॥ 6-54-39 (40939) 
সোঽন্তরায়ুধিনং হৎবা রাজপুত্রমরিন্দমঃ।
গুরুভারসহে স্কন্ধে নাগস্যাসিমপাতয়ৎ ॥ 6-54-40 (40940) 
ছিন্নস্কন্ধঃ স বিনদন্পপাত গজয়ূথপঃ।
আরুগণঃ সিন্ধুবেগন সানুমানিব পর্বতঃ ॥ 6-54-41 (40941) 
ততস্তস্মাদপ্লুত্য গজাদ্ভারত ভারতঃ।
খঙ্গপাণিরদীনাত্মা তস্থৌ ভূমৌ সুদংশিতঃ ॥ 6-54-42 (40942) 
স চচার বহূন্মার্গানভিতঃ পাতয়ন্গজান্ ।
অগ্নিচক্রমিবাবিদ্ধং সর্বতঃ প্রত্যদৃশ্যত ॥ 6-54-43 (40943) 
অশ্ববৃন্দেষু নাগেষু রথানীকেষু চাভিভূঃ ।
পদাতীনাং চ সঙ্ঘেষু বিনিঘ্নঞ্শোণিতোক্ষিতঃ।  6-54-44 (40944) 
শ্যেনবদ্ব্যচরদ্ভীমো রণেঽরিষু বলোৎকটঃ।
ছিন্দংস্তেষাকং শরীরাণি শিরাংসি চ মহাবলঃ ॥ 6-54-45 (40945) 
খঙঘ্গেকন শিতধারেণ সংয়ুগে গজয়োধিনাম্।
পদাতিরেকঃ সংক্রুদ্ধঃ শত্রূণাং ভয়বর্ধনঃ॥ 6-54-46 (40946) 
সংমাহয়ামাস স তান্কালান্তকয়মোপমঃ।
মূঢাশ্চ তে তমেবাজৌ বিনদন্তঃ সমাদ্রবন্ ॥ 6-54-47 (40947) 
সাসিমুত্তমবেগেন বিচরন্তং মহারণে।
নিকৃত্য রথিনাং চাজৌ রথেষাশ্চ যুগানি চ ॥ 6-54-48 (40948) 
জঘান রথিনশ্চাপি বলবান্রিপুমর্দনঃ।
ভীমসেনশ্চরন্মার্গান্সুবহূন্প্রত্যদৃশ্যত॥ 6-54-49 (40949) 
ভ্রান্তমাবিদ্ধমুদ্ভ্রান্তমাপ্লুতং প্রসৃতং প্লুতম্ ।
সংপাতং সমুদীর্ণং চ দর্শয়ামাস পাণ্ডবঃ ॥ 6-54-50 (40950) 
কেচিদগ্রাসিনা ছিন্নাঃ পাণ্ডবেন মহাত্মনা।
বিনেদুর্ভিন্নমর্মাণো নিপেতুশ্চ গতাসবঃ ॥ 6-54-51 (40951) 
ছইন্নদন্তাগ্রহস্তাশ্চ ভিন্নকুম্ভাস্তথাঽপরে ।
বিয়োধাঃ স্বান্যনীকানি জঘ্নুর্ভারত বারণাঃ ।  6-54-52 (40952) 
নিপেতুরুর্ব্যাং চ তথা বিনদন্তো মহারবান্।
ছিন্নাংশ্চ তোমরান্রাজন্মহামাত্রশিরাংসি চ ॥ 6-54-53 (40953) 
পরিস্তোমান্বিচিত্রাংশ্চ কক্ষ্যাশ্চ কনকোজ্জ্বলাঃ।
গ্রৈবেয়াণ্যথ শক্তীশ্চ পতাকাঃ কণপাংস্তথা ॥ 6-54-54 (40954) 
তূণীরানথ যন্ত্রাণি ধনূংষি চ।
ভিন্দিপালানি শুভ্রাণি তোত্রাণি চাঙ্কুশৈঃ সহ ॥ 6-54-55 (40955) 
ঘণ্টাশ্চ বিবিধা রাজন্হেমগর্ভান্ৎসরূনপি ।
পততঃ পাতিতাংশ্চৈব পশ্যামঃ সহ সাদিভিঃ ॥ 6-54-56 (40956) 
ছিন্নগাত্রাবরকরৈর্নিহতৈশ্চাপ বারণৈঃ ॥
আসীদ্ভূমিঃক সমাস্তীর্ণা পতিতৈর্ভূধরৈরিব ॥ 6-54-57 (40957) 
বিমৃদ্যৈবং মহানাগান্মমর্দাশ্বান্মহাবলঃ ।
অশ্বারোহবরাংশ্চৈব পাতয়ামাস সংয়ুগে ॥ 6-54-58 (40958) 
তদ্ধোরমভবদ্যুদ্ধং তস্য তেষাং চ ভারত।
খলীনান্যথ যোক্রাণি কক্ষ্যাশ্চ কনকোজ্জ্বলাঃ ॥ 6-54-59 (40959) 
পরিস্তোমাশ্চ প্রাসাশ্চ ঋষ্টয়শ্চ মহাধনাঃ।
কবচান্যথ চর্মাণি চিত্রাণ্যাস্তরণানি চ ॥ 6-54-60 (40960) 
তত্রতত্রাপবিদ্ধআনি ব্যদৃশ্যন্ত মহাহবে।
প্রাসৈর্যন্ত্রৈর্বিচিত্রৈশ্চ শস্ত্রৈশ্চ বিমলৈস্তথা ॥ 6-54-61 (40961) 
স চক্রে বসুধাং কীর্ণাং শবলৈঃ কুসুমৈরিব ।
আপ্লুত্য রথিনঃ কাশ্চিৎপরামৃশ্য মহাবলঃ ॥ 6-54-62 (40962) 
পাতয়ামাস খঙ্গেন সধ্বজানপি পাণ্ডবঃ।
মুহুরুৎপততো দিক্ষু ধাবতশ্চ যশস্বিনঃক ॥ 6-54-63 (40963) 
মার্গাংশ্চ চরতশ্চিত্রং ব্যস্ময়ন্ত রণে জনাঃ ।
স জঘান পদা কাংশ্চিদ্ব্যাক্ষিপ্যান্যানপোথয়ৎ ॥ 6-54-64 (40964) 
খহ্গেনান্যাংশ্চ চিচ্ছেদ নাদেনান্যাংশ্চ ভীষয়ন্।
ঊরুবেগেন চাপ্যন্যান্পাতয়ামাস ভূতলে ॥ 6-54-65 (40965) 
অপরে চৈনমালোক্য ভয়াৎপঞ্চৎবমাগতাঃ।
এবং সা বহুলা সেনা কলিঙ্গানাং তরস্বিনাম্ ॥ 6-54-66 (40966) 
পরিবার্য রণে ভীষ্মং ভীমসেনমুপাদ্রবৎ।
ততঃ কালিঙ্গয়ৈন্যানাং প্রমুখে ভরতর্ষভ ॥ 6-54-67 (40967) 
শ্রুতায়ুষমভিপ্রেক্ষ্য ভীমসেনঃ সমভ্যযাৎ।
তমায়ান্তমভিপ্রেক্ষ্য কালিঙ্গো নবভিঃ শরৈঃ ।  6-54-68 (40968) 
ভীমসেনমমেয়াত্মা প্রত্যবিধ্যৎস্তনান্তরে ।
কলিঙ্গবাণাভিহতস্তোত্রার্দিত ইব দ্বিপঃ ॥ 6-54-69 (40969) 
ভীমসেনঃ প্রজজ্বাল ক্রোদেনাগ্নিরিবৈধিতঃ।
অথাশোকঃ সমাদায় রথং হেমপরিষ্কৃতম্ ॥ 6-54-70 (40970) 
ভীমং সংপাদয়ামাস রথেন রথসারথিঃ।
তামরুহ্য রথং তূর্ণং কৌন্তেয়ঃ শত্রুসূদনঃ ॥ 6-54-71 (40971) 
কলিঙ্গমভিদুদ্রাব তিষ্ঠিতিষ্ঠেতি চাব্রবীৎ ।
ততঃ শ্রুতায়ুর্বলাবান্ভীমায় নিশিতাঞ্শরান্ ॥ 6-54-72 (40972) 
প্রেষয়ামাস সংক্রুদ্ধো দর্শয়ন্পাণিলাঘবম্।
স কার্মুকবরোৎসৃষ্টৈর্নবভির্নিশিতৈঃ শরৈঃ ॥ 6-54-73 (40973) 
সমাহতো মহারাজ কলিঙ্গেন মহাত্মনা ।
সংচুক্রুশে ভৃশং ভীমো দণ্ডাহত ইবোরগঃ ॥ 6-54-74 (40974) 
ক্রুদ্ধশ্চ চাপমায়ম্য বলবদ্বলিনাং বরঃ।
কলিঙ্গমবধীৎপার্থো ভীমঃ সপ্তভিরায়সৈঃ ॥ 6-54-75 (40975) 
ক্ষুরাভ্যাং চক্ররক্ষৌ চ কলিঙ্গস্য মহাবলৌ ।
সত্যদেবং চ সত্যং চ প্রাহিণোদ্যমসাদনম্ ॥ 6-54-76 (40976) 
ততঃ পুনমেয়াত্মা নাসচৈর্নিশিতৈস্ত্রিভিঃ ।
কেতুমন্তং রণে ভীমোঽগময়দ্যমসাদনম্ ॥ 6-54-77 (40977) 
ততঃ কলিঙ্গাঃ সন্নদ্ধা ভীমসেনমমর্ষণম্ ।
অনীকৈর্বহুসাহস্রৈঃ ক্ষত্রিয়াঃ সমবারয়ন্ ॥ 6-54-78 (40978) 
ততঃ শক্তিগদাখঙ্গতোমরর্ষ্টিপরশ্বথৈঃ ।
কলিঙ্গাশ্চ ততো রাজন্ভীমসেনমবাকিরন্ ॥ 6-54-79 (40979) 
সংনিবার্য স তাং ঘোরাং শরবৃষ্টিং সমুত্থিতাম্।
গদামাদায় তরসা সংনিপত্য মহাবলঃ ॥ 6-54-80 (40980) 
ভীমঃ সপ্তশতান্বীরাননয়দ্যমসাদনম্ ।
পুনশ্চৈব দ্বিসাহস্রান্কলিঙ্গানরিমর্দনঃ ॥ 6-54-81 (40981) 
প্রাহিণোন্মৃত্যুলোকায় তদদ্ভুতমিবাভবৎ।
এবং স তান্যনীকানি কলিঙ্গানাং পুনঃপুনঃ ॥ 6-54-82 (40982) 
বিভেদ সমরে তূর্ণং প্রেক্ষ্য ভীষ্মং মহারথম্ ।
হতারোহাশ্চ মাতঙ্গাঃ পাণ্ডবেন কৃতা রণে ॥ 6-54-83 (40983) 
বিপ্রজগ্মুরনীকেষু মেঘা বাতহতা ইব।
মৃদ্গন্তঃ স্বান্যনীকানি বিনদন্তঃ শরাতুরাঃ ॥ 6-54-84 (40984) 
ততো ভীমো মহাবাহুঃ খঙ্গহস্তো মহাভুজঃক ।
সংপ্রহৃষ্টো মহাঘোষং শঙ্খং প্রাধ্মাপয়দ্বলী ॥ 6-54-85 (40985) 
সর্বকালিঙ্গসৈন্যানাং মনাংসি সমকম্পয়ৎ ।
মোহশ্চাপি কলিঙ্গানামাবিবেশ পরংতপ ॥ 6-54-86 (40986) 
প্রাকম্পন্ত চ সৈন্যানি বাহনানি চ সর্বশঃ ।
ভীমেন সমরে রাজন্গজেন্দ্রেণেব সর্বশঃ ॥ 6-54-87 (40987) 
মার্গান্বহূন্বিচরতা ধাবতা চ ততস্ততঃ।
মুহুরুৎপততা চৈব সংমোহঃ সমপদ্যত॥ 6-54-88 (40988) 
ভীমসেনভয়ত্রস্তং সৈন্যং চ সমকম্পত।
ক্ষোভ্যমাণমসংবাধং গ্রাহেণেব মহৎসরঃ ॥ 6-54-89 (40989) 
ত্রাসিতেষু চ সর্বেষু ভীমেনাদ্ভুতকর্মণা ।
পুনরাবর্তমানেষু বিদ্রবৎসু চ সঙ্ঘশঃ ॥ 6-54-90 (40990) 
সর্বকালিঙ্গয়োধেষু পাণ্ডূনাং ধ্বজিনীপতিঃ ।
অব্রবীৎস্বান্যনীকানি যুধ্যধ্বমিতি পার্ষতঃ ॥ 6-54-91 (40991) 
সেনাপতিবচঃ শ্রুৎবা শিখণ্ডিপ্রমুখা গণাঃ।
ভীমমেবাভ্যবর্তন্ত রথানীকৈঃ প্রহারিভিঃ ॥ 6-54-93ধর্মরাজশ্চ তান্সর্বানুপজগ্রাহ পাণ্ডবঃ।
মহতা মেঘবর্ণেন নাগানীকেন পৃষ্ঠতঃ॥  6-54-92 (40992) 
এবং সংনোদ্য সর্বামি স্বান্যনীকানি পার্ষতঃ।
ভীমসেনস্য জগ্রাহ পার্ষ্ণি সৎপুরুষৈর্বৃতঃ ॥ 6-54-94 (40993) 
ন হি পঞ্চালরাজস্য লোকে কশ্চন বিদ্যতে।
ভীমসাত্যকয়োরন্যঃ প্রাণেভ্যঃ প্রিয়কৃত্তমঃ ॥ 6-54-95 (40994) 
সোঽপশ্যচ্চ কলিঙ্গেষু চরন্তমরিসূদনঃ ।
ভীমসেনং মহাবাহুং পার্ষতঃ পরবীরহা ॥ 6-54-96 (40995) 
ননর্দ বহুধা রাজন্হৃষ্টশ্চাসীৎপরংতপঃ।
শঙ্খং দধ্মৌ চ সমরে সিংহনাদং ননাদ চ ॥ 6-54-97 (40996) 
স চ পারাবতাশ্বস্য রথে হেমপরিষ্কৃতে।
কোবিদারধ্বজং দৃষ্ট্বা ভীমসেনঃ সমাশ্বসৎ ।  6-54-98 (40997) 
ধৃষ্টদ্যুম্নস্তু তং দৃষ্ট্বা কলিঙ্গৈঃ সমভিদ্রুতম্ ॥
ভীমসেনমমেয়াত্মা ত্রাণায়াজৌ সমভ্যযাৎ ॥ 6-54-99 (40998) 
তৌ দূরাৎসাত্যকিং দৃষ্ট্বা ধৃষ্টদ্যুম্নবৃকোদরৌ ।
কলিঙ্গান্সমরে বীরৌ যোধয়েতাং মনস্বিনৌ ।  6-54-100 (40999) 
স তত্র গৎবা শৈনেয়ো জবেন জয়তাং বরঃ।
পার্থপার্ষতয়োঃ পার্ষিং জগ্রাহ পুরুষর্ষভঃ ॥ 6-54-101 (41000) 
স কৃৎকবা দারুণং কর্ম প্রগৃহীতশরাসনঃ ।
আস্থিতো রৌদ্রমাত্মানং কলিঙ্গানন্ববৈক্ষত ॥ 6-54-102 (41001) 
কলিঙ্গপ্রভবাং চৈব মাংসশোণিতকর্দমাম্।
রুধিরস্যন্দিনীং তত্র ভীমঃ প্রাবর্তয়ন্নদীম্ ॥ 6-54-103 (41002) 
অন্তরেণ কলিঙ্গানাং পাণ্ডবানাং চ বাহিনীম্।
তাং সংততার দুস্তারাং ভীমসেনো মহাবলঃ ॥ 6-54-104 (41003) 
ভীমসেনং তথা দৃষ্ট্বা প্রাক্রোশংস্তাবকা নৃপ।
কালোঽয়ং ভীমরূপেণ কলিঙ্গৈঃ কসহ যুধ্যতে ॥ 6-54-105 (41004) 
ততঃ শান্তনবো ভীষ্মঃ শ্রুৎবা তং নিনদং রণে।
অভ্যযাত্ৎবরিতো ভীমং ব্যূঢানীকঃ সমংততঃ ॥ 6-54-106 (41005) 
তং সাত্যকির্ভীমসেনো ধৃষ্টদ্যুম্নশ্চ পার্ষতঃ ।
অভ্যদ্রবন্ত ভীষ্মস্য রথং হেমপরিষ্কৃতম্ ॥ 6-54-107 (41006) 
পরিবার্য তু তে সর্বে গাঙ্গেয়ং তরসা রণে।
ত্রিভিস্ত্রিভিঃ শরৈর্ঘোরৈর্ভীষ্মমানর্চ্ছুরোজসা ॥ 6-54-108 (41007) 
প্রত্যবিধ্যত তান্সর্বান্পিতা দেবব্রতস্তব ।
যতমানান্মহেষ্বাসাংস্ত্রিভিস্ত্রিভিরজিহ্মগৈঃ ॥ 6-54-109 (41008) 
ততঃ শরসহস্রেণ সন্নিবার্য মহারথান্ ।
হয়ান্কাঞ্চনসন্নাহান্ভীমস্য ন্যহনচ্ছরৈঃ ॥ 6-54-110 (41009) 
হতাশ্বে স রথে তিষ্ঠন্ভীমসেনঃ প্রতাপবান্ ।
শক্তিং চিক্ষেপ তরসা গাঙ্গেয়স্য রথং প্রতি ॥ 6-54-111 (41010) 
অপ্রাপ্তামথ তাং শক্তিং পিতা দেবব্রতস্তব ।
ত্রিধা চিচ্ছেদ সমরে সা পৃথিব্যামশীর্যত ॥ 6-54-112 (41011) 
ততঃ শৈক্যায়সীং গুর্বী প্রগৃহ্য বলবান্গদাম্ ।
ভীমসেনস্ততস্তূর্ণং পুপ্লুবে মনুজর্ষভ ॥ 6-54-113 (41012) 
সাত্যকোঽপি ততস্তূর্ণং ভীমস্য প্রিয়কাম্যযা ।
গাঙ্গেয়সারথিং তূর্ণং পাতয়ামাস সায়কৈঃ ॥ 6-54-114 (41013) 
ভীষ্মস্তু নিহতে তস্মিন্সারথৌ রথিনাং বরঃ ।
বাতায়মানৈস্তৈরশ্বৈরপনীতো রণাজিরাৎ ॥ 6-54-115 (41014) 
ভীমসেনস্ততো রাজন্নপয়াতে মহাব্রতে ।
প্রজজ্বাল যথা বহ্নির্দহন্কক্ষমিবৈধিতঃ ॥ 6-54-116 (41015) 
স হৎবা সর্বকালিঙ্গান্সেনামধ্যে ব্যতিষ্ঠত।
নৈনমভ্যুৎসহন্কেচিত্তাবকা ভরতর্ষভ ॥ 6-54-117 (41016) 
ধৃষ্টদ্যুম্নস্তমারোপ্য স্বরথে রথিনাং বরঃ।
পশ্যতাং সর্বসৈন্যানামপোবাহক যশস্বিনম্ ॥ 6-54-118 (41017) 
সংপূজ্যমানঃ পাঞ্চাল্যৈর্মৎস্যৈশ্চ ভরতর্ষভ ।
ধৃষ্টদ্যুম্নং পরিষ্বজ্য সমেয়াদথ সাত্যকিম্ ॥ 6-54-119 (41018) 
অথাব্রবীদ্ভীমসেনং সাত্যকিঃ সত্যবিক্রমঃ ।
প্রহর্ষয়ন্যদুব্যাঘ্রো ধৃষ্টদ্যুম্নস্য পশ্যতঃ ॥ 6-54-120 (41019) 
দিষ্ট্যা কালিঙ্গরাজশ্চ রাজপুত্রশ্চ কেতুমান ।
শক্রদেবশ্চ কালিঙ্গঃ কলিঙ্গাশ্চ মৃধে হতাঃ ॥ 6-54-121 (41020) 
স্ববাহুবলবীর্যেণ নাগাশ্বরথসংকুলঃ ।
মহাপুরুষভূয়িষ্ঠো ধীরয়োধনিষেবিতঃ ॥ 6-54-122 (41021) 
মহাব্যূহঃ কলিঙ্গানামেকেন মৃদিতস্ৎবয়া ।
এবমুক্ৎবা শিনের্নপ্তা দীর্ঘবাহুররিন্দম। 
রথাদ্রথমভিদ্রুত্য পর্যষ্বজত পাণ্ডবম্ ॥  6-54-123 (41022) 
ততঃ স্বরথমাস্থায় পুনরেব মহারথঃ ।
তাবকানবধীৎক্রুদ্ধো ভীমস্য বলমাদধৎ ॥ ॥ 6-54-124 (41023) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দ্বিতীয়দিবসয়ুদ্ধে চতুঃপঞ্চাশোঽধ্যায়ঃ ॥

 -   -  

6-54-34 ভানুমন্তং কলিঙ্গাত্মজম্ ॥ 6-54-40 অন্তরায়ুধিনং গজারূঢয়োধম্ ॥ 6-54-43 আবিদ্ধং ভ্রামিতম্ ॥ 6-54-47 কালান্তকয়মোপমঃ প্রলয়কালীননাশকয়মতুল্যঃ ॥ 6-54-53 মহামাত্রো হস্তিপকঃ ॥ 6-54-54 কণপান্ মুদ্গরান্ ॥ 6-54-57 গাত্রাবরৈর্গাত্রৈঃ পূর্বকায়ৈঃ অবররধঃকায়ৈঃ ॥ 6-54-59 খলীনানি অশ্বাস্যনিবেশ্যনি অডিআলীতী প্রসিদ্ধানি। কক্ষ্যা গজমধ্যবন্ধনম্ ॥ 6-54-70 অশোকো বিশোকঃ ॥ 6-54-108 আনর্চ্ছুঃ আচ্ছাদিতবন্তঃ ॥ 6-54-115 বাতায়মানৈঃ ইতস্ততো ধাবদ্ভিঃ ॥




ভীষ্মপর্ব - অধ্যায় 055

॥ শ্রীঃ ॥

6.55. অধ্যায়ঃ 055 

 -   -  

অর্জুনয়ুদ্ধবর্ণনম্ ॥ 1 ॥

 -   -  

6-55-0 (41024) 
সঞ্জয় উবাচ। 6-55-0 (4121) 
ততোঽপরাহ্ণভূয়িষ্ঠে তস্মিন্নহনি ভারত।
রথনাগাশ্বপত্তীনাং সাদিনাং চ মহাক্ষয়ে ॥ 6-55-1 (41025) 
দ্রোণপুত্রেণ শল্যেন কৃপেণ চ মহাত্মনা ।
সমসজ্জত পাঞ্চাল্যস্ত্রিভিরৈতৈর্মহারথৈঃ ॥ 6-55-2 (41026) 
স লোকবিদিতানশ্বান্নিজঘান মহাবলঃ ।
দ্রৌণেঃ পাঞ্চালদায়াদঃ শিতৈর্দশভিরাশুগৈঃ ॥ 6-55-3 (41027) 
ততঃ শল্যরথং তূর্ণমাস্থায় হতবাহনঃ ।
দ্রৌণিঃ পাঞ্চালদায়াদমভ্যবর্ষদথেষুভিঃ ॥ 6-55-4 (41028) 
ধৃষ্টদ্যুম্নং তু সংয়ুক্তং দ্রৌণিনা বীক্ষ্য ভারত।
সৌভদ্রোঽভ্যপতত্তূর্ণং বিকিরন্নিশিতাঞ্শরান্ ॥ 6-55-5 (41029) 
স শল্যং প়ঞ্চবিংশত্যা কৃপং চ নবভিঃ শরৈঃ ।
অশ্বত্থামানমষ্টাভির্বিব্যাধ পুরুষর্ষভঃ ॥ 6-55-6 (41030) 
আর্জুনিং তু ততস্তূর্ণং দ্রৌণির্বিব্যাধ পত্রিণা।
শল্যোঽথ দশভিশ্চৈব কৃপশ্চ নিশিতৈস্ত্রিভিঃ ॥ 6-55-7 (41031) 
লক্ষ্মণস্তব পৌত্রস্তু সৌভদ্রং সমবস্থিতম্ ।
অভ্যবর্তত সংহৃষ্টস্ততো যুদ্ধমবর্তত ॥ 6-55-8 (41032) 
দৌর্যোধনিঃ সুসংক্রুদ্ধঃ সৌভদ্রং পরবীরহা ।
বিব্যাধ সমরে রাজংস্তদদ্ভুতমিবাভবৎ ॥ 6-55-9 (41033) 
অভিমন্যুঃ সুসংক্রুদ্ধো ভ্রাতরং ভরতর্ষভ ।
শরৈঃ পঞ্চাশতৈ রাজন্ক্ষিপ্রহস্তোঽভ্যবিধ্যত ॥ 6-55-10 (41034) 
লক্ষ্মণোঽপি পুনস্তস্য ধনুশ্চিচ্ছেদ পত্রিণা।
মুষ্টিদেশে মহারাজ ততস্তে চুক্রুশুর্জনাঃ ॥ 6-55-11 (41035) 
তদ্বিহায় ধনুশ্ছিন্নং সৌভদ্রং পরবীরহা।
অন্যদাদত্তবাংশ্চিত্রং কার্মুকং বেগবত্তরম্ ॥ 6-55-12 (41036) 
তৌ তত্র সমরে যুক্তৌ কৃতপ্রতিকৃতৈষিণৌ ।
অন্যোন্যং বিশিস্বৈস্তীক্ষ্ণৈর্জঘ্নতুঃ পুরুষর্ষভৌ ॥ 6-55-13 (41037) 
ততো দুর্যোধনো রাজ দৃষ্ট্বা পুত্রং মহারথম্।
পীডিতং তব পৌত্রেণ প্রায়াত্তত্র প্রজেশ্বরঃ ॥ 6-55-14 (41038) 
সন্নিবৃত্তে তব সুতে সর্ব এব জনাধিপাঃ ।
আর্জুনিং রথবংশেন সমন্তাৎপর্যবারয়ন্ ॥ 6-55-15 (41039) 
স তৈঃ পরিবৃতঃ শূরৈঃ শূরো যুধি সুদুর্জয়ৈঃ ।
ন স্ম প্রব্যথতে রাজন্কৃষ্ণতুল্যপরাক্রমঃ ॥ 6-55-16 (41040) 
সৌভদ্রমথ সংসক্তং দৃষ্ট্বা তত্র ধনংজয়ঃ ।
অভিদুদ্রাব বেগেন ত্রাতুকামঃ স্বমাত্মজম্ ॥ 6-55-17 (41041) 
ততঃ সরথনাগাশ্বা ভীষ্মদ্রোণপুরোগমাঃ ।
অভ্যবর্তন্ত রাজানঃ সহিতাঃ সব্যসাচিনম্ ॥ 6-55-18 (41042) 
উদ্বূতং সহসা ভৌমং নাগাশ্বরথপত্তিভিঃ ।
দিবাকররথং প্রাপ্য রজস্তীব্রমদৃশ্যত ॥ 6-55-19 (41043) 
তানি নাগসহস্রাণি ভূমিপালশতানি চ।
তস্য বাণপথং প্রাপ্য নাভ্যবর্তন্ত সর্বশঃ ॥ 6-55-20 (41044) 
প্রণেদুঃ সর্বভূতানি বভূবুস্তিমিরা দিশঃ।
কুরূণাং চানয়স্তীব্রঃ সমদৃশ্যত দারুণঃ ॥ 6-55-21 (41045) 
নাপ্যন্তরিক্ষং ন দিশো ন ভূমির্ন চ ভাস্করঃ ।
প্রজজ্ঞে ভরতশ্রেষ্ঠ সস্ত্রসঙ্ঘৈঃ কিরীটিনঃ ॥ 6-55-22 (41046) 
সাদিতা রথনাগাশ্চ হতাশ্বা রথিনো রণে।
বিপ্রদ্রুতরথাঃ কেচিদ্দৃশ্যন্তে রথয়ূথপাঃ ॥ 6-55-23 (41047) 
বিরথা রথিনশ্চান্যে ধাবমানাঃ সমন্ততঃ ।
তত্রতত্রৈব দৃশ্যন্তে সায়ুধাঃ সাঙ্গদৈর্ভুজৈঃ ॥ 6-55-24 (41048) 
হয়ারোহা হয়াংস্ত্যক্ৎবা গজারোহাশ্চ দন্তিনঃ ।
অর্জুনস্য ভয়াদ্রাজন্সমন্তাদ্বিপ্রদুদ্রুবুঃ ॥ 6-55-25 (41049) 
রথেভ্যশ্চ গজেভ্যশ্চ হয়েভ্যশ্চ নরাধিপাঃ ।
পতিতাঃ পাত্যমানাশ্চ দৃশ্যন্তেঽর্জুনসায়কৈঃ ॥ 6-55-26 (41050) 
সগদানুদ্যতান্বাহূন্সখঙ্গাংশ্চ বিশাংপতে ।
সপ্রাসাংশ্চ সতূণীরান্সশরান্সশরাসনান্ ॥ 6-55-27 (41051) 
সাঙ্কুশাকন্সপতাকাংশ্চ তত্রতত্রার্জুনো নৃণাম্ ।
নিচকর্ত শরৈরুগ্রৈ রৌদ্রং বপুরধারয়ৎ ॥ 6-55-28 (41052) 
পরিঘাণাং প্রদীপ্তানাং মুদ্গরাণাং চ মারিষ ।
প্রাসানাং ভিন্দিপালানাং নিস্ত্রিশানাং চ সংয়ুগে ॥ 6-55-29 (41053) 
পরশ্বথানাং পীক্ষ্ণানাং তোমরাণাং চ ভারত।
বর্মণাং চাপবিদ্ধানাং কাঞ্চনানাং চ ভূমিপ ॥ 6-55-30 (41054) 
ধ্বজানাং চর্মণাং চৈব ব্যজনানাং চ সর্বশঃ ।
ছত্রাণাং হেমদণ্ডানাং তোমরাণাং চ ভারত ॥ 6-55-31 (41055) 
প্রতোদানাং চ যোক্রাণাং কশানাং চৈব মারিষ ।
রাশয়ঃ স্মাত্র দৃশ্যন্তে বিনিকীর্ণা রণক্ষিতৌ ॥ 6-55-32 (41056) 
নাসীত্তত্র পুমান্কশ্চিত্তব সৈন্যস্য ভারত ।
যোঽর্জুনং সমরে শূরং প্রত্যুদ্যায়াৎকথংচন ॥ 6-55-33 (41057) 
যো যো হি সমরে পার্থং প্রত্যুদ্যাতি বিশাংপতে।
স সঙ্খ্যে বিশিখৈস্তীক্ষ্ণৈঃ পরলোকায় নীয়তে ॥ 6-55-34 (41058) 
তেষু বিদ্রবমাণেষু তব যোধেষু সর্বশঃ।
অর্জুনো বাসুদেবশ্চ দধ্মতুর্বারিজোত্তমৌ ॥ 6-55-35 (41059) 
তৎপভগ্নং বলং দৃষ্ট্বা পিতা দেবব্রতস্তব।
অব্রবীৎসমরে শূরং ভারদ্বাজং স্ময়ন্নিব ॥ 6-55-36 (41060) 
এষ পাণ্ডুসুতো বীর কৃষ্ণেন সহিতো বলী ।
তথা করোতি সৈন্যানি যথা কুর্যাদ্ধন়ঞ্জয়ঃ ॥ 6-55-37 (41061) 
ন হ্যেষ সমরে শক্যো বিজেতুং হি কথংচন ।
যথাস্য দৃশ্যতে রূপ কালান্তকয়মোপমম্ ॥ 6-55-38 (41062) 
ন নিবর্তয়িতুং চাপি শক্যেয়ং মহতী চমূঃ ।
অন্যোন্যপ্রেয়া পশ্য দ্রবতীয়ং বরূথিনী ॥ 6-55-39 (41063) 
এষ চাস্তং গিরিশ্রেষ্ঠং ভানুমান্প্রতিপদ্যতে।
চক্ষূংষি সর্বলোকস্য সংহরন্নিব সর্বথা ॥ 6-55-40 (41064) 
তত্রাবহারং সংপ্রাপ্তং মন্যেঽহং পুরুষর্ষভ ।
শ্রান্তা ভীতাশ্চ নো যোধা ন যোৎস্যন্তি কথংচন ॥ 6-55-41 (41065) 
এবমুক্ৎবা ততো ভীষ্মো দ্রোণমাচার্যসত্তমম্ ।
অবহারমথো চক্রে তাবকানাং মহারথঃ ॥ 6-55-42 (41066) 
`ততঃ সরথনাগাশ্বা জংয় প্রাপ্য সমোপকাঃ।
পাঞ্চালাঃ পাণ্ডবাশ্চৈব প্রণেদুশ্চ পুনঃ পুনঃ ॥ 6-55-43 (41067) 
প্রয়যুঃ শিবিরায়ৈব ধনঞ্জয়পুরস্কৃতাঃ।
বাদিত্রঘোষৈঃ সংহৃষ্টা প্রণদ্যন্তো মহারথাঃ ॥'  6-55-44 (41068) 
ততোঽবহারঃ সৈন্যানাং তব তেষাং চ ভারত।
অস্তং গচ্ছতি সূর্যেঽভূৎসন্ধ্যাকালে চ বর্ততি ॥ ॥ 6-55-45 (41069) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দ্বিতীয়দিবসয়ুদ্ধে প়ঞ্চপঞ্চাশোঽধ্যায়ঃ ॥ ॥ ইতি দ্বিতীয়দিবসয়ুদ্ধম্ ॥

 -   -  

6-55-8 তব পৌত্রমবস্থিতং ইতি ক ঘ পুস্তকপাঠঃ ॥ 6-55-37 যথা কুর্যাদ্ধনংজয়ঃ । ধনঞ্জয়োঽগ্নিঃ ॥ 6-55-43 নরোতি বতমানৈ ॥




ভীষ্মপর্ব - অধ্যায় 056

॥ শ্রীঃ ॥

6.56. অধ্যায়ঃ 056 

 -   -  

উভয়পক্ষয়োর্ব্যূহরচনা ॥ 1 ॥

 -   -  

6-56-0 (41070) 
সঞ্জয় উবাচ। 6-56-0 (4122) 
প্রভাতায়াং চ শর্বর্যাং ভীষ্মঃ শান্তনস্তদা।
অনীকান্যনুসংয়ানে ব্যাদিদেশায় ভারত ॥ 6-56-1 (41071) 
গারুডং চ মহাব্যূহং চক্রে শান্তনবস্তদা।
পুত্রাণাং তে জয়াকাঙ্ক্ষী ভীষ্মঃ কুরুপিতামহঃ ।  6-56-2 (41072) 
গরুডস্য স্বয়ং তুণ্ডে পিতা দেবব্রতস্তব।
চক্ষুষী চ ভরজ্বাজঃ কৃতবর্মা চ সাৎবতঃ ॥ 6-56-3 (41073) 
অশ্বত্থামা কৃপশ্চৈব শির আস্তাং যশস্বিনৌ ।
ত্রৈগর্ত্তৈরথ কৈকেয়ৈর্বাটধানৈশ্চ সংয়ুগে ॥ 6-56-4 (41074) 
ভূরিশ্রবাঃ শলঃ শল্যো ভগদত্তশ্চ মারিষ ।
মদ্রকাঃ সিন্ধুসৌবীরাস্তথা পাঞ্চনদাশ্চ যে ॥ 6-56-5 (41075) 
জয়দ্রথেন সহিতা গ্রীবায়াং সন্নিবেশিতাঃ ।
পৃষ্ঠে দুর্যোধনো রাজা সোদর্যৈঃ সানুগৈর্বৃতঃ ॥ 6-56-6 (41076) 
বিন্দানুবিন্দাবাবন্ত্যৌ কাম্ভোজশ্চ শকৈঃ সহ।
পচ্ছমাসন্মহারাজ শূরসেনাশ্চ সর্বশঃ ॥ 6-56-7 (41077) 
মাগধাশ্চ কলিঙ্গাশ্চ দাসেরকগণৈঃ সহ ।
দক্ষিণং পক্ষমাসাদ্য স্থিতা ব্যূহস্য দংশিতাঃ ॥ 6-56-8 (41078) 
কাকরুশা বিকুঞ্চাশ্চ মুণ্ডাঃ কুণ্ডীবৃষাস্তথা।
বৃহদ্বলেন সহিতা বামং পার্শ্বমবস্থিতাঃ ॥ 6-56-9 (41079) 
ব্যূঢং দৃষ্ট্বা তু তৎসৈন্যং সব্যসাচী পরংতপঃ।
ধৃষ্টদ্যুম্নেন সহিতঃ প্রত্যব্যূহত সংয়ুগে ॥ 6-56-10 (41080) 
অর্ধচন্দ্রেণ ব্যূহেন ব্যূহন্তমতিদারুণম্ ।
দক্ষিণং শৃঙ্গমাস্বয় ভিমসেনো ব্যরোচত ॥ 6-56-11 (41081) 
নানাসংস্ত্রৌপসংষত্রৈর্নানাদেশ্যৈর্নৃপৈর্বৃতঃ ।
তদন্যেব বিরাটশ্চ দ্রুপদশ্চ মহারথঃ ॥ 6-56-12 (41082) 
তদনন্তরমেবাসীন্নীলো নীলায়ুধৈঃ সহ ।
নীলাদনন্তরশ্চৈব ধৃষ্টকেতুর্মহাবলঃ ॥ 6-56-13 (41083) 
চেদিকাশিকরূপেশ্চ পৌরবৈরপি সংবৃতঃ।
ধৃষ্টদ্যুম্নঃ শিখণ্ডী চ পাঞ্চালাশ্চ প্রভদ্রকাঃ ॥ 6-56-14 (41084) 
মধ্যে সৈন্যস্য মহতঃ স্থিতা যুদ্ধায় ভারত।
তত্রৈব ধর্মরাজোঽপি গজানীকেন সংবৃতঃ ।  6-56-15 (41085) 
ততস্তু সাত্যকী রাজন্দ্রৌপদ্যাঃ পঞ্চ চাত্মজাঃ ।
অভিমন্যুস্ততঃ শূর ইরাবাংশ্চ ততঃ পরম্ ॥ 6-56-16 (41086) 
ভৈমসেনিস্ততো রাজন্কেকয়াশ্চ মহারথাঃ ।
এতে সর্বে মহারাজ বামং পার্শ্বমুপাশ্রিতাঃ ॥ 6-56-17 (41087) 
সর্বস্য জগতো গোপ্তা গোপ্তা যস্য জনার্দনঃ।
`তত্রানুরথিনাং শ্রেষ্ঠো বামশ্রৃঙ্গে ব্যবস্থিতঃ।' 
এবমেতং মহাব্যূহং প্রত্যব্যূহন্ত পাণ্ডবাঃ ॥  6-56-18 (41088) 
বধার্থং তব পুত্রামাং তৎপক্ষে যে চ সঙ্গতাঃ ।
ততঃ প্রববৃতে যুদ্ধং ব্যতিষক্তরথদ্বিপম্ ॥ 6-56-19 (41089) 
তাবকানাং পরেষাং চ নিঘ্নতামিতরেতরম্ ।
হয়ৌঘাশ্চ রথৌঘাশ্ব তত্র তত্র বিশাংপতে ॥ 6-56-20 (41090) 
সংপতন্তো ব্যদৃশ্যন্ত নিঘ্নন্তস্তে পরস্পরম্ ।
ধাবতাং চ রথোঘানাং নিঘ্নতাং চ পৃথক্ পৃথক্ ॥ 6-56-21 (41091) 
বভূব তুমুলঃ শব্দো বিমিশ্রো দুন্দুভিস্বনৈঃ ।
দিবস্পৃঙ্বরবীরাণাং নিঘ্নতামিতরেতরম্ । 
সংপ্রহারে সুতুমুলে তব তেষাং চ ভারত ॥ ॥  6-56-22 (41092) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি তৃতীয়দিবসয়ুদ্ধে ষট্পঞ্চাশোঽধ্যায়ঃ ॥

 -   -  

6-56-17 ততোঽভূদ্দ্বিপদাং শ্রেষ্ঠো বামং পার্শ্বমপাশ্রিতঃ ইতি খ পাঠঃ ॥




ভীষ্মপর্ব - অধ্যায় 057

॥ শ্রীঃ ॥

6.57. অধ্যায়ঃ 057 

 -   -  

সংকুলয়ুদ্ধবর্ণনম্ ॥ 1 ॥

 -   -  

6-57-0 (41093) 
সঞ্জয় উবাচ। 6-57-0 (4123) 
ততো ব্যূঢেষ্বনীকেষু তাবকেষু পরেষু চ।
ধনঞ্জয়ো রথানীকমবধীত্তব ভারত ॥ 6-57-1 (41094) 
শরৈরথিরথো যুদ্ধে দারয়ন্রথয়ূথপান্ ।
তে বধ্যমানাঃ পার্থেন কালেনেব যুগক্ষয়ে ॥ 6-57-2 (41095) 
ধার্তরাষ্ট্রা রণে যত্নাৎপাণ্ডবান্প্রত্যযোধয়ন্ ।
প্রার্থয়ানা যশো দীপ্তাং মৃত্যুং কৃৎবা নিবর্তনম্ ॥ 6-57-3 (41096) 
একাগ্রমনসো ভূৎবা পাণ্ডবানাং বরূথিনীম্ ।
বভঞ্জুর্বহুশো রাজংস্তে চাসঞ্জন্ত সংয়ুগে ॥ 6-57-4 (41097) 
দ্রবদ্ভিরথভগ্নৈশ্চ পরিবর্তদ্ভিরেব চ।
পাণ্ডবৈঃ কৌরবেয়ৈশ্চ ন প্রাজ্ঞায়ত কিংচন ॥ 6-57-5 (41098) 
উদতিষ্ঠদ্রজো ভৌমং ছাদয়ানং দিবাকরম্।
ন দিশঃ প্রদিশো বাপি জজ্ঞিরেঽত্র সমাগতাঃ ॥ 6-57-6 (41099) 
অনুমানেন সংজ্ঞাভির্নামগোত্রৈশ্চ সংয়ুগে।
অবর্তত তদা যুদ্ধং তত্র তত্র বিশাংপতে ॥ 6-57-7 (41100) 
ন ব্যূহো ভিদ্যতে তত্র কৌরবাণাং কথঞ্চন ।
রক্ষিতঃ সত্যসন্ধেন ভারদ্বাজেন সংয়ুগে ॥ 6-57-8 (41101) 
তথৈব পাণ্ডবানাং চ রক্ষিতঃ সব্যসাচিনা।
নাভিদ্যত মহাব্যূহো ভীমেন চ সুরক্ষিতঃ ॥ 6-57-9 (41102) 
সেনাগ্রাদপি নিষ্পত্য প্রায়ুধ্যংস্তত্র মানবাঃ ।
উভয়োঃ সেনয়ো রাজন্ব্যতিষক্তরথদ্বিপাঃ ॥ 6-57-10 (41103) 
হয়ারোহৈর্হয়ারোহাঃ পাত্যন্তে স্ম মহাহবে।
ঋষ্টিভির্বিমলাভিশ্চ প্রাসৈরপি চ সংয়ুগে ॥ 6-57-11 (41104) 
রথী রথিনমাসাদ্য শরৈঃ কনকভূষণৈঃক ।
পাতয়ামাস সমরে তস্মিন্নতিভয়ংকরে ॥ 6-57-12 (41105) 
গজারোহা গজারোহান্নারাচশরতোমরৈঃ ।
সংসক্তান্পাতয়ামাসুস্তব তেষাং চ সর্বশঃ ॥ 6-57-13 (41106) 
কশ্চিদুৎপত্য সমরে বস্বারণমাস্থিতঃ ।
কেশপক্ষে পরামৃশ্য জহার সমরে শিরঃ ॥ 6-57-14 (41107) 
অন্যে দ্বিরদদন্তাগ্রনির্ভিন্নহৃদয়া রণে।
বেমুশ্চ রুধিরং বীরা নিঃশ্বসন্তঃ সমন্ততঃ ॥ 6-57-15 (41108) 
কশ্চিৎকরিবিষাণস্থো বীরো রণবিশারদাঃ ।
প্রাবেপচ্ছক্তিনির্ভিন্নো গজশিক্ষাস্ত্রবেদিনা ॥ 6-57-16 (41109) 
পত্তিমঙ্ঘা রণে পক্তীন্ভিমন্দিপালপরশ্বথৈঃ ।
ন্যতাপতয়ন্ত সংহৃষ্টাঃ পরস্পরকৃতাগসঃ ॥ 6-57-17 (41110) 
রথী চ সমরে রাজন্নাসাদ্য গজয়ূথপম্ ।
স গজং পাতয়ামাস গজী চ রথিনাং বরম্ ॥ 6-57-18 (41111) 
রথিনং চ হয়ারোহঃ প্রাসেন ভরতর্ষভ ।
পাতয়ামাস সমরে রথী চ হয়সাদিনম্ ॥ 6-57-19 (41112) 
পদাতী রথিনং সঙ্খ্যে রথী চাপি পদাতিনম্ ।
ন্যপাতয়চ্ছিতৈঃ শস্ত্রৈঃ সেনয়োরুভয়োরপি ॥ 6-57-20 (41113) 
গজারোহা হয়ারোহান্পাতয়াংচক্রিরে তদা।
হয়ারোহা গজস্থাংশ্চ তদদ্ভুতমিবাভবৎ ॥ 6-57-21 (41114) 
গজারোহবরৈশ্চাপি তত্রতত্র পদাতয়ঃ।
পাতিতাঃ সমদৃশ্যন্ত তৈশ্চাপি গজয়োধিনঃ ॥ 6-57-22 (41115) 
পত্তিসঙ্ঘা হয়ারোহৈঃ সাদিসঙ্ঘাশ্চ পত্তিভিঃ ।
পাত্যমানা ব্যদৃশ্যন্ত শতশোঽথ সহস্রশঃ ॥ 6-57-23 (41116) 
ধ্বজৈস্তত্রাপবিদ্ধৈশ্চ কার্মুকৈস্তোমরৈস্তথা।
প্রাসৈস্তথা গদাভিশ্চ পরিঘৈঃ কম্পনৈস্তথা ॥ 6-57-24 (41117) 
শক্তিভিঃ কবচৈশ্চিত্রৈঃ কণপৈরঙ্কুশৈরপি।
নিস্ত্রিংশৈর্বিমলৈশ্চাপি স্বর্ণপুঙ্খৈঃ শরৈস্তথা ॥ 6-57-25 (41118) 
পরিস্তোমৈঃ কুথাভিশ্চ কম্বলৈশ্চ মহাধনৈঃ ।
ভূর্ভাতি ভরতশ্রেষ্ঠ স্রগ্দামৈরিব চিত্রিতা ॥ 6-57-26 (41119) 
নরাশ্বকায়ৈঃ পতিতৈর্দন্তিভিশ্চ মহাহবে ।
অগম্যরূপা পৃথিবী মাংসশোণিতকর্দমা ॥ 6-57-27 (41120) 
প্রশশাম রজো ভৌমং ব্যুক্ষিতং রণশোণিতৈঃ ।
দিশশ্চ বিমলাঃ সর্বাঃ সংবভূবুর্জনেশ্বর ॥ 6-57-28 (41121) 
উত্থিতান্যগণেয়ানি কবন্ধানি সমন্ততঃ।
চিহ্নভূতানি জগতো বিনাশার্থায় ভারত ॥ 6-57-29 (41122) 
তস্মিন্যুদ্ধে মহারৌদ্রে বর্তমানে সুদারুণে ।
প্রত্যদৃশ্যন্ত রথিনো ধাবমানাঃ সমন্ততঃ ॥ 6-57-30 (41123) 
ততো ভীষ্মশ্চ দ্রোণশ্চ সৈন্ধবশ্চ জয়দ্রথঃ ।
পুরুমিত্রো জয়ো ভোজঃ শল্যশ্চাপি সসৌবলঃ ॥ 6-57-31 (41124) 
এতে সমরদুর্ধর্ষাঃ সিংহতুল্যপরাক্রমাঃ।
পাণ্ডবানামনীকানি বভঞ্জুঃস্ম পুনঃপুনঃ ॥ 6-57-32 (41125) 
তথৈব ভীমসেনোঽপি রাক্ষসশ্চ ঘটোৎকচঃ ।
সাত্যকিশ্চেকিতানশ্চ দ্রোপদেয়াশ্চ ভারত॥ 6-57-33 (41126) 
তাবকাংস্তব পুত্রাংশ্চ সহিতান্সর্বরাজভিঃ ।
দ্রাবয়ামাসুরাজৌ তে ত্রিদশা দানবানিব ॥ 6-57-34 (41127) 
তথা তে সমরেঽন্যোন্যং নিঘ্নন্তঃ ক্ষত্রিয়র্ষভাঃ ।
রক্তোক্ষিতা ঘোররূপা বিরের্জুর্দানবা ইব ॥ 6-57-35 (41128) 
বিনির্জিত্য রিপূন্বীরা সেকনয়োরুভয়োরপি।
ব্যদৃস্যন্ত মহামাত্রা গ্রহা ইব নভস্তলে ॥ 6-57-36 (41129) 
ততো রথসহস্রেণ পুত্রো দুর্যোধনস্তব ।
অভ্যযাৎপাণ্ডবং যুদ্ধে রাক্ষসং চ ঘটোৎকচম্ ॥ 6-57-38তথৈব পাণ্ডবাঃ সর্বে মহত্যা সেনয়া সহ ।
দ্রোণভীষ্মৌ রণে যত্তৌ প্রত্যুদ্যযুররিন্দমৌ ॥  6-57-37 (41130) 
কিরীটী চ যয়ৌ ক্রুদ্ধঃ সমন্তাৎপার্থিবোত্তমান্ ।
আর্জুনিঃ সাত্যকিশ্চৈব যয়তুঃ সৌবলং বলম্ ॥ 6-57-39 (41131) 
ততঃ প্রববৃতে ভূয়ঃ সংগ্রামো রোমহর্ষণঃ ।
তাবকানাং পরেষাং চ সমরে বিজয়ৈষিণাম্ ॥ ॥ 6-57-40 (41132) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি তৃতীয়দিবসয়ুদ্ধে সপ্তপঞ্চশোঽধ্যায়ঃ ॥

 -   -  

6-57-3 মৃত্যুরেব নিবর্তনহেতুর্নান্য ইত্যর্থঃ ॥ 6-57-7 অনুমানেন ধ্বজাদিচিহ্নেন। সংজ্ঞাভি সংকেতৈশ্চ ॥ 6-57-26 পরিকস্তোমৈশ্চিত্রকম্বলৈঃ । কুথাভিস্তৈরেব ক্ষুদ্রৈঃ । কম্বলৈ রাঙ্কবৈঃ । মহাধনৈর্মহামূল্যৈঃ ॥ 6-57-36 মহামাত্রাঃ প্রধানাঃ ॥




ভীষ্মপর্ব - অধ্যায় 058

॥ শ্রীঃ ॥

6.58. অধ্যায়ঃ 058 

 -   -  

অর্জুনাদিয়ুদ্ধবর্ণনম্ ॥ 1 ॥

 -   -  

6-58-0 (41133) 
সঞ্জয় উবাচ। 6-58-0 (4124) 
ততস্তে পার্থিবাঃ ক্রুদ্ধাঃ ফল্গুনং বীক্ষ্য সংয়ুগে।
রথৈরনেকসাহস্রৈঃ সমন্তাৎপর্যবারয়ন্ ॥ 6-58-1 (41134) 
অথৈনং রথবৃন্দেন কোষ্ঠকীকৃত্য ভারত।
শরৈঃ সুবহুসাহস্রৈঃ সমন্তাদভ্যবারয়ন্ ॥ 6-58-2 (41135) 
শক্তীশ্চ বিমলাকস্তীক্ষ্ণা গদাশ্চ পরিঘৈঃ সহ ।
প্রাসান্পরশ্বথাংশ্চৈব মুদ্গরান্মুসলানপি ॥ 6-58-3 (41136) 
চিক্ষিষুঃ সমরে ক্রুদ্ধাঃ ফল্গুনস্য রথং প্রতি।
শস্ত্রাণামথ তাং বৃষ্টিং শলভানামিবায়তিম্ ॥ 6-58-4 (41137) 
রুরোধ সর্বতঃ পার্থঃ শরৈঃ কনকভূষণৈঃ ।
তত্র তল্লাঘবং দৃষ্ট্বা বীভৎসোরতিমানুষম্ ॥ 6-58-5 (41138) 
দেবদানবগন্ধর্বাঃ পিশাচোরগরাক্ষসাঃ ।
সাধুসাধ্বিতি রাজেন্দ্র ফল্গুনং প্রত্যপূজয়ন্ ॥ 6-58-6 (41139) 
সাত্যকিশ্চাভিমন্যুশ্চ মহত্যা সেকনয়া বৃতৌ ।
গান্ধারান্সমরে শূরাঞ্জগ্মতুঃ সহসৌবলান্ ॥ 6-58-7 (41140) 
তত্র সৌবলকাঃ ক্রুদ্ধা বার্ষ্ণেয়স্য রথোত্তমম্ ।
তিশলশ্চিচ্ছিদুঃ ক্রোধাচ্ছস্ত্রৈর্নানাবিধৈর্যুধি ॥ 6-58-8 (41141) 
সাত্যকিস্তু রথং ত্যক্ৎবা বর্তমানে ভয়াবহে ।
অভিমন্যো রথং তূর্ণমারুরোহ পরংতপঃ ॥ 6-58-9 (41142) 
তাবেকরথসংয়ুক্তৌ সৌবলেয়স্য বাহিনীম্ ।
ব্যধমেতাং শিতৈস্তূর্ণং শরৈঃক সন্নতপর্বভিঃ ॥ 6-58-10 (41143) 
দ্রোণভীষ্মৌ রণে যত্তৌ ধর্মরাজস্য বাহিনীম্ ।
নাশয়েতাং শরৈস্তীক্ষ্ণৈঃ কঙ্কপত্রপরিচ্ছদৈঃ ॥ 6-58-11 (41144) 
ততো ধর্মসুতোক রাজা মাদ্রীপুত্রৌ চ পাণ্ডবৌ ।
মিষতাং সর্বসৈন্যানাং দ্রোণানীকমুপাদ্রবন্ ॥ 6-58-12 (41145) 
তত্রাসীৎসুমহদ্যুদ্ধং তুমুলং রোমহর্ষণম্ ।
যথা দেবাসুরং যুদ্ধং পূর্বমাসীৎসুদারুণম্ ॥ 6-58-13 (41146) 
কুর্বাণৌ সুমহৎকর্ম ভীমসেনঘটোৎকচৌ।
দুর্যোধনস্ততোঽভ্যেত্য তাবুভাবপ্যবারয়ৎ ॥ 6-58-14 (41147) 
তত্রাদ্ভুতমপশ্যাম হৈডিম্বস্য পরাক্রমম্।
অতীত্য পীতরং যুদ্ধে যদয়ুধ্যত ভারত ॥ 6-58-15 (41148) 
ভীমসেনস্তু সংক্রুদ্ধো দুর্যোধনমমর্ষণম্।
হৃদ্যবিধ্যৎপৃষৎকেন প্রহসন্নিব পাণ্ডবঃ ॥ 6-58-16 (41149) 
ততো দুর্যোধননো রাজা প্রহারবরপীডিতঃ।
নিষসাদ রথোপস্থে কশ্মলং চ জগাম হ ॥ 6-58-17 (41150) 
তং বিসংজ্ঞং বিদিৎবা তু ৎবরমাণোঽস্য সারথিঃ ।
অপোবাহ রণাদ্রাজংস্ততঃ সৈন্যমভজ্যত ॥ 6-58-18 (41151) 
ততস্তাং কৌরবীং সেনাং দ্রবমাণাং সমন্ততঃ।
নিঘ্নন্ভীমঃ শরৈস্তীক্ষ্ণৈরনুবব্রাজ পৃষ্ঠতঃ ॥ 6-58-19 (41152) 
পার্ষতশ্চ রথশ্রোষ্ঠো ধর্মপুত্রশ্চ পাণ্ডবঃ।
দ্রোণস্য পশ্যতঃ সৈন্যং গাঙ্গেয়স্য চ পশ্যতঃ ॥ 6-58-20 (41153) 
জঘ্নতুর্বিশিকৈস্তীক্ষ্ণৈঃ পরানীকবিনাশনৈঃ ।
দ্রবমাণং তু তৎসৈন্যং তব পুত্রস্য সংয়ুগে ॥ 6-58-21 (41154) 
নাশক্নুতাং বারয়িতুং ভীষ্মদ্রোণৌ মহারথৌ ।
বার্যমাণং চ ভীষ্মেণ দ্রোণেন চ মহাত্মনা ॥ 6-58-22 (41155) 
বিদ্রবত্যেব তৎসৈন্যং পশ্যতোর্দ্রোণভীষ্ময়োঃ।
ততো রথসহস্রেষু বিদ্রবৎসু ততস্ততঃক ॥ 6-58-23 (41156) 
তাবাস্থিতাবেকরথং সৌভদ্রশিনিপুঙ্গবৌ ।
সৌবলীং সমরে সেনাং শাতয়েতাং সমন্ততঃ ॥ 6-58-24 (41157) 
শুশুভাতে তদা তৌ তু শৈনেয়কুরুপুঙ্গবৌ।
অমাবাস্যাং গতৌ যদ্বৎসোমসূর্যৌ নভস্তলে ॥ 6-58-25 (41158) 
অর্জুনস্তু ততঃ ক্রুদ্ধস্তব সৈন্যং বিশাংপতে ।
ববর্ষ শরবর্ষেণ ধারাভিরিব তোয়দঃ ॥ 6-58-26 (41159) 
বধ্যমানং ততস্তত্র শরৈঃ পার্থস্য সংয়ুগে।
দুদ্রাব কৌরবং সৈন্যং বিষাদভয়কম্পিতম্ ॥ 6-58-27 (41160) 
দ্রবতস্তান্সমালক্ষ্য ভীষ্মদ্রোণৌ মহারথৌ ।
ন্যবারয়েতাং সংরব্ধৌ দুর্যোধনহিতৈষিণৌ ॥ 6-58-28 (41161) 
ততো দুর্যোধনো রাজা সমাশ্বস্য বিশাংপতে ।
ন্যবর্তয়ত তৎসৈন্যং দ্রবমাণাং সমন্ততঃ ॥ 6-58-29 (41162) 
যত্র যত্র হি পুত্রং তে যে যে পশ্যন্তি ভারত।
তত্র তত্র ন্যবর্তন্ত ক্ষত্রিয়াণাং মহরথাঃ ॥ 6-58-30 (41163) 
তান্নিবৃত্তান্সমীক্ষ্যৈব ততোঽন্যেঽপীতরে জনাঃ।
অন্যোন্যস্পর্ধয়া রাজঁল্লজ্জয়া চাবতস্থিরে ॥ 6-58-31 (41164) 
পুনরাবর্ততাং তেষাং বেগ আসীদ্বিশাংপতে।
পূর্যতঃ সাগরস্যেব চন্দ্রস্যোদয়নং প্রতি ॥ 6-58-32 (41165) 
অন্নিবৃত্তাংস্ততস্তাংস্তু দৃষ্ট্বা রাজা সুয়োধনঃ।
অব্রবীত্ৎবরিতো গৎবা ভীষ্মং শান্তনবং বচঃ ॥ 6-58-33 (41166) 
পিতামহ নিবোধেদং যত্ৎবাং বক্ষ্যামি ভারত।
নানুরূপমহং মন্যে ৎবয়ি জীবতি কৌরব ॥ 6-58-34 (41167) 
দ্রোণো চাস্ত্রবিদাং শ্রেষ্ঠে সপুত্রে সসুহৃঞ্জনে।
কৃপে চৈব মহেষ্বাসে দ্রবতে যদ্বরূথিনী ॥ 6-58-35 (41168) 
ন পাণ্ডবান্প্রতিলাংস্তব মন্যে কথংচন ।
তথা দ্রোণস্য সঙ্গ্রমে দ্রৌমেশ্চৈব কৃপস্য চ ॥ 6-58-36 (41169) 
অনুগ্রাহ্যাঃ পাণ্ডুসুতাস্তব নূনং পিতামহ ।
যথেমাং ক্ষমসে বীর বধ্যমানাং বরূথিনীম্ ॥ 6-58-38সোঽস্মি বাচ্যস্ৎবয়া রাজন্পূর্বমেব সমাগমে।
ন যোৎস্যে পাণ্ডবান্সঙ্খ্যে নাপি পার্ষতসাত্যকী ॥  6-58-37 (41170) 
শ্রুৎবা তু বচনং তুভ্যমাচার্যস্য কৃপস্য চ।
কর্ণেন সহিতঃ কৃত্যং চিন্তয়ানস্তদৈব হি ॥ 6-58-39 (41171) 
যদি নাহং পরিত্যাজ্যো যুবাভ্যামিহ সংয়ুগে ।
বিক্রমেণানুরূপেণ যুধ্যেতাং পুরুষর্ষভৌ ॥ 6-58-40 (41172) 
এতচ্ছ্রুৎবা বচো ভীষ্মঃ প্রহসন্বৈ মুহুর্মুহুঃ ।
অব্রবীত্তনয়ং তুভ্যং ক্রোধাদুদ্বৃত্য চক্ষুষী ॥ 6-58-41 (41173) 
বহুশোঽসি ময়া রাজংস্তথ্যমুক্তো হিতং বচঃ।
অজেয়াঃ পাণ্ডবা যুদ্ধে দেবৈরপি সবাসবৈঃ ॥ 6-58-42 (41174) 
যত্তু শক্যং ময়া কর্তুং বৃদ্ধেনাদ্য গতায়ুষা।
করিষ্যামি যথাশক্তি পশ্যেদানীং সবান্ধবঃ ॥ 6-58-43 (41175) 
অদ্য পাণ্ডুসুতানেকঃ সসৈন্যান্সহ বন্ধুভিঃ ।
সোঽহং নিবারয়িষ্যামি সর্বলোকস্য পশ্যতঃ ॥ 6-58-44 (41176) 
এবমুক্তে তু ভীষ্মেণ পুত্রাস্তব জনেশ্বর ।
দধ্মুঃ শঙ্খান্মুদা যুক্তা ভেরীঃ সংজঘ্নিরে ভৃশম্ ॥ 6-58-45 (41177) 
পাণ্ডবা হি ততো রাজঞ্শ্রুৎবা তং নিনদং মহৎ।
দধ্মুঃ শঙ্খাংশ্চ ভেরীশ্চ মুরজাংশ্চাপ্যনাদয়ন্ ॥ ॥ 6-58-46 (41178) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি তৃতীয়দিবসয়ুদ্ধে অষ্টপঞ্চাশোঽধ্যায়ঃ ॥

 -   -  

6-58-2 কোষ্ঠকীকৃত্য বেষ্টয়িৎবা ॥ 6-58-39 চিন্তয়ানঃ অভবিষ্যমিতি শেষঃ ॥




ভীষ্মপর্ব - অধ্যায় 059

॥ শ্রীঃ ॥

6.59. অধ্যায়ঃ 059 

 -   -  

স্বপ্রতিজ্ঞাং বিহায় গৃহীতচক্রেম কৃষ্ণেন পাদচারেম ভীষ্মং হন্তুমভিয়ানম্ ॥ 1 ॥ অর্জুনেন কৃষ্ণস্য প্রতিনিবর্তনম্ ॥ 2 ॥

 -   -  

6-59-0 (41179) 
ধৃতরাষ্ট্র উবাচ। 6-59-0 (4125) 
প্রতিজ্ঞাতে ততস্তস্মিন্যুদ্ধে ভীষ্মেণ দারুণে।
ক্রোধিতো মম পুত্রেণ দুঃখিতেন বিশেষতঃ ॥ 6-59-1 (41180) 
ভীষ্মঃ কিমকরোত্তত্র পাণ্ডবেয়েষু ভারত।
পিতামহে বা পঞ্চালাস্তন্মমাচক্ষ্ব সঞ্জয় ॥ 6-59-2 (41181) 
স়ঞ্জয় উবাচ। 6-59-3 (4126) 
গতপূর্বাহ্ণভূয়িষ্ঠে তস্মিন্নহনি ভারত।
পশ্চিমাং দিশমাস্থায় স্থিতে চাপি দিবাকরে ॥ 6-59-3 (41182) 
জয়ং প্রাপ্তেষু হৃষ্টেষু পাণ্ডবেষু মহাৎসসু।
সর্বধর্মবিশেষজ্ঞঃ পিতা দেবব্রতস্তব ॥ 6-59-4 (41183) 
অভ্যযাঞ্জবনৈরশ্বৈঃ পাণ্ডবানামনীকিনীম্ ।
মহত্যা সেনয়া গুপ্তস্তব পুত্রৈশ্চ সর্বশঃ ॥ 6-59-5 (41184) 
প্রাবর্তত ততো যুদ্ধং তুমুলং রোমহর্ষণম্ ।
অস্মাকং পাণ্ডবৈঃ সার্ধমনায়াত্তব ভারত ॥ 6-59-6 (41185) 
ঘনুষাং কূজতাং তত্র তলানাং চাভিহন্যতাম্।
মহান্সমভবচ্ছব্দো গিরীণামিব দীর্যতাম্ ॥ 6-59-7 (41186) 
তিষ্ঠ স্থিতোঽস্মি বিদ্ধ্যৈনং নিবর্তস্ব স্থিরো ভব।
স্থিরোঽস্মি প্রহরস্বেতি শব্দোঽশ্রূয়ত সর্বশঃ ॥ 6-59-8 (41187) 
কাঞ্চনেষু তনুত্রেষু কিরীটেষু ধ্বজেষু চ।
শিলানামিব শৈলেষু পতিতানামভূদ্ধ্বনিঃ ॥ 6-59-9 (41188) 
পতিতান্যুত্তমাঙ্গানি বাহবশ্চ বিভূষিতাঃ ।
ব্যচেষ্টন্ত মহীং প্রাপ্য শতশোঽথ সহস্রশঃ ॥ 6-59-10 (41189) 
হৃতোত্তমাহ্গাঃ কেচিত্তু তথৈবোদ্যতকার্মুকাঃ।
প্রগৃহীতায়ুধাশ্চাপি তস্থুঃ পুরুষসত্তমাঃক ॥ 6-59-11 (41190) 
প্রাবর্তত মহাবেগা নদী রুধিরবাহিনী ।
মাতঙ্গাঙ্গশিলা রৌদ্রা মাংসশোণিতকর্দমা ॥ 6-59-12 (41191) 
বরশ্বনরনাগানাং শরীরপ্রভবা তদা।
পরলোকার্ণবমুখী গৃধ্রগোমায়ুমোদিনী ॥ 6-59-13 (41192) 
ন দৃষ্টং ন শ্রুতং বাপি যুদ্ধমেতাদৃশং নৃপ।
যথা তব সুতানাং চ পাণ্ডবানাং চ ভারত ॥ 6-59-14 (41193) 
নাসীদ্রথপথস্তত্র যৌধৈর্যুধি নিপাতিতৈঃ ।
গজৈশ্চ পতিতৈর্নীলৈর্গিরিশ্রৃঙ্গৈনিরবাবৃতঃ ॥ 6-59-15 (41194) 
বিকীর্ণৈঃ কবচৈশ্চিত্রৈঃ শিরস্ত্রণৈশ্চ মারিষ ।
শুশুভে তদ্রাণস্থানং শরদীব নভস্তলম্ ॥ 6-59-16 (41195) 
বিনির্ভিন্নাঃ শরৈঃ কেচিদন্ত্রাপীডপ্রকর্ষিণঃ ।
অভীতাঃ সমরে শত্রূনভ্যধাবন্ত দর্পিতাঃ ॥ 6-59-17 (41196) 
তাত ভ্রাতঃ সখে বন্ধো বয়স্য মম মাতুল ।
মা মাং পরিত্যজেত্যন্যে চুক্রুশুঃ পতিতা রণে ॥ 6-59-18 (41197) 
অথাভ্যেহি ৎবমাগচ্ছ কিং ভীতোসি ক্ব যাস্যসি।
স্থিতোঽহং সমরে মা ভৈরিতি চান্যে বিচুক্রুশুঃ ॥ 6-59-19 (41198) 
তত্র ভীষ্মঃ শান্তনবো নিত্যং মণ্ডলকার্মুকঃ ।
মুমীচ বাণান্দীপ্তাগ্রানহীনাশীবিষানিব ॥ 6-59-20 (41199) 
শরৈরেকায়নীকুর্বন্দিশঃ সর্বা যতব্রতঃ ।
জঘান পাণ্ডবরথানাদিশ্য ভারতর্ষভ ॥ 6-59-21 (41200) 
স নৃত্যন্বৈ রথোপস্থে দর্শয়ন্পাণিলাঘবম্ ।
অলাতচক্রবদ্রাজংস্তত্র তত্র স্ম দৃশ্যতে ॥ 6-59-22 (41201) 
তমেকং সমরে শূরং পাণ্ডবাঃ সৃঞ্জয়ৈঃ সহ।
অনেকশতসাহস্রং সমপশ্যন্ত লাঘবাৎ ॥ 6-59-23 (41202) 
মায়াকৃতাত্মানমিব ভীষ্মং তত্র স্ম মেনিরে ।
পূর্বস্যাং দিশি তং দৃষ্ট্বা প্রতীচ্যাং দদৃশুর্জনাঃ ॥ 6-59-24 (41203) 
উদীচ্যাং চৈবমালোক্য দক্ষিণস্যাং পুনঃ প্রভো।
এবং স সমরে শূরো গাঙ্গেয়ঃ প্রত্যদৃশ্যত ॥ 6-59-25 (41204) 
ন চৈবং পাণ্ডবেয়ানাং কশ্চিচ্ছক্নোতি বীক্ষিতুম্ ।
বিশিখানেব পশ্যন্তি ভীষ্মচাপচ্যুতান্বহূন্ ॥ 6-59-26 (41205) 
কুর্বাণং সমরে কর্ম সূদয়ানং চ বাহিনীম্ ।
ব্যাক্রোশন্ত রণে তত্র নরা বহুবিধা বহু ॥ 6-59-27 (41206) 
অমানুষেণ রূপেণ চরন্তং পিতরং তব।
শলভা ইব রাজানঃ পতন্তি বিধিচোদিতাঃ ॥ 6-59-28 (41207) 
ভীষ্মাগ্নিমভিসংক্রুদ্ধং বিনাশায় সহস্রশঃ ।
ন হি মোঘঃ শরঃ কশ্চিদাসীদ্ভীষ্মস্য সংয়ুগে ॥ 6-59-29 (41208) 
নরনাগাশ্বকায়েষু বহুৎবাল্লঘুয়োধিনঃ ।
ভিনত্ত্যেকেন বাণেন সুমুখেন পতত্রিণা ॥ 6-59-30 (41209) 
গজং কংকটসন্নদ্ধং বজ্রেণেব শিলোচ্চয়ম্ ।
দ্বৌ ত্রীনপি গজারোহান্পিণ্ডিতান্বর্মিতানপি ॥ 6-59-31 (41210) 
নারাচেন সুমুক্তেন নিজঘান পিতা তব।
যো যো ভীষ্মং নরব্যাঘ্রমভ্যেতি যুধি কশ্চন ॥ 6-59-32 (41211) 
মুহূর্তদৃষ্টঃ স ময়া পতিতো ভুবি দৃশ্যতে।
এবং সা ধর্মরাজস্য বধ্যমানা মহাচমূঃ ॥ 6-59-33 (41212) 
ভীষ্মেণাতুলবীর্যেণ ব্যশীর্যত সংহস্রধা।
প্রাকম্পত মহাসেনা শরবর্ষেণ তাপিতা ॥ 6-59-34 (41213) 
পশ্যতো বাসুদেবস্য পার্থস্যাথ শিখণ্ডিনঃ।
যতমানাঽপি তে বীরা দ্রবমাণান্মহারথান্ ॥ 6-59-35 (41214) 
নাশক্নুবন্বারয়িতুং ভীষ্মবাণপ্রপীডিতান্।
মহেন্দ্রসমবীর্যেণ বধ্যমানা মহাচমূঃ ॥ 6-59-36 (41215) 
অভজ্যত মহারাজ ন চ দ্বৌ সহ ধাবতঃ।
আবিদ্ধরনাগাশ্বং পতিতধ্বজকূবরম্ ॥ 6-59-37 (41216) 
অনীকং পাণ্ডুপুত্রাণাং হাহাভূতমচেতনম্।
জঘানাত্র পিতা পুত্রং পুত্রশ্চ পিতরং তথা ॥ 6-59-38 (41217) 
প্রিয়ং সখায়ং চাক্রন্দে সখা দৈববলাৎকৃতঃ । 6-59-39বিমুচ্য কবচান্যন্যে পাণ্ডুপুত্রস্য সৈনিকাঃ ॥  6-59-39 (41218) 
বিনুক্তকেশা ধাবন্তঃ প্রত্যদৃশ্যন্ত ভারত।
তদ্গোকুলমিবোদ্ধান্তমুদ্ধান্তরথয়ূথপম্ ॥ 6-59-40 (41219) 
দদৃশে পাণ্ডুপুত্রস্য সৈন্যমার্তস্বরং তদা।
প্রভজ্যমানং সৈন্যং তু দৃষ্ট্বা যাদবনন্দনঃ ॥ 6-59-41 (41220) 
উবাচ পার্থং বীভৎসুং নিগৃহ্য রথমুত্তমম্।
অসং স কালঃ সংপ্রাপ্তঃ পার্থ পস্তেঽভিকাঙ্ক্ষিতঃ ॥ 6-59-42 (41221) 
প্রহরস্ব নরব্যাঘ্র ন চেন্মোহাদ্বিমুহ্যসে।
যত্ৎবয়া কথিতং বীর পুরা রাজ্ঞাং সমাগমে ।  6-59-43 (41222) 
ভীষ্মদ্রোণমুখান্সর্বান্ধার্তরাষ্ট্রস্য সৈনিকান্।
সানুবন্ধান্হনিষ্যামি যে মাং যোৎস্যন্তি সংয়ুগে ॥ 6-59-44 (41223) 
ইতি তৎকুরু কৌন্তেয় সত্যং বাক্যমরিন্দম ।
বীভৎসো পশ্য সৈন্যং স্বং ভজ্যমানং ততস্ততঃ ॥ 6-59-45 (41224) 
দ্রবতশ্চ মহীপালান্পশ্য যৌধিষ্ঠিরে বলে।
দৃষ্ট্বা হি ভীষ্মং সমরে ব্যাত্তাননমিবান্তকম্ ॥ 6-59-46 (41225) 
ভয়ার্তাঃ প্রপলায়ন্তে সিংহাৎক্ষুদ্রমৃগা ইব।
এবমুক্তঃ প্রত্যুবাচ বাসুদেবং ধনংজয়ঃ ॥ 6-59-47 (41226) 
নোদয়াশ্বান্যতো ভীষ্মো বিগাহে তদ্বলার্ণবম্ ।
পাতয়িষ্যামি দুর্ধর্ষং বৃদ্ধং কুরুপিতামহম্ ॥ 6-59-48 (41227) 
সঞ্জয় উবাচ। 6-59-49 (4127) 
ততোঽশ্বান্রজতপ্রকখ্যান্নোদয়ামাস মাধবঃ।
যতো ভীষ্মরথো রাজন্দুষ্প্রেক্ষ্যো রশ্মিমানিব ॥ 6-59-49 (41228) 
ততস্তৎপুনরাবৃত্তং যুধিষ্ঠিরবলং মহৎ।
দৃষ্ট্বা পার্থং মহাবাহুং ভীষ্মায়োদ্যতমাহবে॥ 6-59-50 (41229) 
ততো ভীষ্মঃক কুরুশ্রেষ্ঠ সিংহবদ্বিনদন্মুহুঃ ।
ধনঞ্জয়রথং শীঘ্রং শরবর্ষৈরবাকিরৎ ॥ 6-59-51 (41230) 
ক্ষণেন স রথস্তস্য সহয়ঃ কসহসারথিঃ ।
শরবর্ষেণ মহতা সংছন্নো ন প্রকাশতে ॥ 6-59-52 (41231) 
বাসুদেবস্ৎবসংভ্রান্তো ধৈর্যমাস্থায় সত্ৎববান্ ।
চোদয়ামাস তানশ্বান্বিভিন্নান্ভীষ্মসায়কৈঃ ॥ 6-59-53 (41232) 
ততঃ পার্থো ধনুর্গৃহ্য দিব্যং জলদনিঃস্বনম্ ।
পাতয়ামাস ভীষ্মস্য ধনুশ্ছিৎবা ত্রিভিঃ শরৈঃ ॥ 6-59-54 (41233) 
স চ্ছিন্নধন্বা কৌরব্যঃ পুনরন্যন্মহদ্ধনুঃ ।
নিমিষান্তরমাত্রেণ সজ্যং চক্রে পিতা তব ॥ 6-59-55 (41234) 
বিচকর্ষ ততো দোর্ভ্যাং ধনুর্জলদনিঃস্বনম্ ।
অথাস্য তদপি ক্রুদ্ধশ্চিচ্ছেদ ধনুরর্জুনঃ ॥ 6-59-56 (41235) 
তস্য তৎপূজয়ামাস লাঘবং শন্তনোঃ সুতঃ।
সাধু পার্থ মহাবাহো সাধু ভো পাণ্ডুনন্দন ॥ 6-59-57 (41236) 
ৎবয়্যেবৈতদ্যুক্তরূপং মহৎকর্ম ধনংজয় ।
প্রীতোঽস্মি সুভৃশং পুত্র কুরু যুদ্ধং ময়া সহ ॥ 6-59-58 (41237) 
ইতি পার্থং প্রশস্যাথ প্রগৃহ্যান্যন্মহদ্ধনুঃ ।
মুমোচ সমরে বীরঃ শরান্পার্থরথং প্রতি॥ 6-59-59 (41238) 
অদর্শয়দ্বাসুদেবো হয়যানে পরং বলম্ ।
মোঘান্কুর্বঞ্শরাংস্তস্য মণ্ডলান্ব্যচরল্লুঘু ॥ 6-59-60 (41239) 
তথা ভীষ্মস্তু সুদৃঢং বাসুদেবধনংজয়ৌ।
বিব্যাধ নিশিতৈর্বাণৈঃ সর্বগাত্রেষু ভারত ॥ 6-59-61 (41240) 
শুশুভাতে নরব্যাঘ্রৌ তৌ ভীষ্মশরবিক্ষতৌ ।
গোবৃষাবিব সংরব্ধৌ বিষাণোল্লেখনাঙ্ক্তিতৌ ॥ 6-59-62 (41241) 
পুনশ্চাপি সুসংরব্ধঃ শরৈঃ শতসহস্রশঃ ।
কৃষ্ণয়োর্যুধি সংরব্ধো ভীষ্মাঃ প্রাচ্ছাদয়দ্দিশঃ । 
`পার্থোঽপি সমরে ক্রুদ্ধো ভীষ্মস্যাবারয়দ্দিশঃ ॥'  6-59-63 (41242) 
বার্ষ্ণেয়ং চ শরৈস্তীক্ষ্ণৈঃ কম্পয়ামাস রোষিতঃ ।
মুহুরভ্যর্দয়ন্ভীষ্মঃ প্রহস্য স্বনবত্তদা ॥ 6-59-64 (41243) 
ততস্তু কৃষ্ণঃ সমরে দৃষ্ট্বা ভীষ্মপরাক্রমম্।
সংপ্রেক্ষ্য চ মহাবাহুঃ পার্থস্য মৃদুয়ুদ্ধতাম্ ॥ 6-59-65 (41244) 
ভীষ্মং চ শরবর্ষাণি সৃজন্তমনিশং যুধি ।
প্রতপন্তমিবাদিত্যং মধ্যমাসাদ্য সেনয়োঃ ॥ 6-59-66 (41245) 
বারন্বরান্বিনিঘ্নন্তং পাণ্ডুপুত্রস্য সৈনিকান্।
যুগান্তমিব কুর্বাণং ভীষ্মং যৌধিষ্ঠিরে বলে ॥ 6-59-67 (41246) 
অমৃষ্যমাণো ভগবান্কেশবঃ পরবীরহা।
অচিন্তয়দমেয়াত্মা নাস্তি যৌধিষ্ঠিরং বলম্ ॥ 6-59-68 (41247) 
একাহ্না হি রণে ভীষ্মো নাশয়েদ্দেবদানবান্।
কিং নু পাণ্ডুসুতান্যুদ্ধে সবলান্সপদানুগান্ ॥ 6-59-69 (41248) 
দ্রবতে চ মহাসৈন্যং পাণ্ডবস্য মহাত্মনঃ ।
এতে চ কৌরবাস্তূর্ণং প্রভগ্নান্বীক্ষ্য সোমকান্ ॥ 6-59-70 (41249) 
প্রাদ্রবন্তি রণে দৃষ্ট্বা হর্ষয়ন্তঃ পিতামহম্ ।
সোহং ভীষ্মং নিহন্ম্যদ্য পাণ্ডবার্থায় দংশিতঃ ॥ 6-59-71 (41250) 
ভারমেতং বিনেষ্যামি পাণ্ডবানাং মহাত্মনাম্ ।
অর্জুনো হি শরৈস্তীক্ষ্ণৈর্বধ্যমানোঽপি সংয়ুগে ॥ 6-59-72 (41251) 
কর্তব্যং নাভিজানাতি রণে ভীষ্মস্য গৌরবাৎ।
তথা চিন্তয়তস্তস্য ভূয় এব পিতামহঃ । 
প্রেষয়ামাস সংক্রুদ্ধঃ শরান্পার্থরথং প্রতি ॥  6-59-73 (41252) 
তেষাং বহুৎবাসু ভৃসং শরাণাং
দিশশ্চ সর্বাঃ পিহিতা বভূবুঃ । 
ন চান্তরিক্ষং ন দিশো ন ভূমি-
র্ন ভাস্করোঽদৃশ্যত রশ্মিমালীক ॥  6-59-74 (41253) 
ববুশ্চ বাতাস্তুমুলাঃ সধূমা
দিশশ্চ সর্বাঃ ক্ষুভিতা বভূবুঃ। 
দ্রোণো বিকর্ণোঽথ জয়দ্রথশ্চ
ভূরিশ্রবাঃ কৃতবর্মা কৃপশ্চ ॥  6-59-75 (41254) 
শ্রুতায়ুরম্বষ্ঠপতিশ্চ রাজা
বিন্দানুবিন্দৌ চ সুদক্ষিণশ্চ। 
প্রাচ্যাশ্চ সৌবীরগণাশ্চ সর্বে
বসাতয়ঃ ক্ষুদ্রকমালবাশ্চ॥  6-59-76 (41255) 
কিরীটিনং ৎবরমাণাভিস্রু-
র্নিদেশগাঃ শান্তনবস্য রাজ্ঞঃ। 
তং বাজিপাদাতরথৌঘজালৈ-
রনেকসাহস্রশতৈর্দদর্শ ॥  6-59-77 (41256) 
কিরীটিনং সংপরিবার্যমাণং
শিনের্নপ্তা বারণয়ূথপৈশ্চ। 
ততস্তু দৃষ্ট্বার্জুনবাসুদেবৌ
পদাতিনাগাশ্বরথৈঃ সমন্তাৎ ॥  6-59-78 (41257) 
অভিদ্রুতৌ শস্ত্রভৃতাং বরিষ্ঠৌ
শিনিপ্রবীরোঽভিসসার তূর্ণম্। 
স তান্যনীকানি মহাধনুষ্মান্
শিনিপ্রবীরঃ সহসাঽভিপত্য ॥  6-59-79 (41258) 
চকার সাহায়্যমথার্জুনস্য
বিষ্ণুর্যথা বৃত্রনিষূদনস্য। 
বিশীর্ণনাগাশ্বরথধ্বজৌঘং
ভীষ্মেণ বিত্রাসিতসর্বয়োধম্ ॥  6-59-80 (41259) 
যুধিষ্ঠিরানীকমভিদ্রবন্তং
প্রোবাচ সংদৃশ্য শিনিপ্রবীরঃ । 
ক্ব ক্ষত্রিয়া যাস্যথ নৈষ ধর্মঃ
সতাং পুরস্তাৎকথিতঃ পুরাণৈঃ ॥  6-59-81 (41260) 
মা স্বাং প্রতিজ্ঞাং ত্যজত প্রবীরাঃ
স্বং বীরধর্মং পরিপালয়ধ্বম্। 
তান্বাসবানন্তরজো নিশাম্য
নরেন্দ্রমুখ্যান্দ্রবতঃ সমন্তাৎ ॥  6-59-82 (41261) 
পার্থস্য দৃষ্টবা মৃদুয়ুদ্ধাতাং চ
ভীষ্মং চ সঙ্খ্যে সমুদীর্যমাণম্। 
অমৃষ্যমাণঃ স ততো মহাত্মা
যশস্বিনং সর্বদশার্হভর্তা ॥  6-59-83 (41262) 
উবাচ শৈনেয়মভিপ্রশংসন্
দৃষ্ট্বা কুরূনাপততঃ সমগ্রান্। 
যে যান্তি তে যান্তু শিনিপ্রবীর
যেঽপি স্থিতাঃ সাৎবত তেঽপি যান্তু ॥  6-59-84 (41263) 
ভীষ্মং রথাৎপশ্য নিপাত্যমানং
দ্রোণং চ সঙ্খ্যে সগণং ময়াঽদ্য। 
ন সারথেঃ সাৎবত কৌরবাণাং
ক্রুদ্ধস্য মুচ্যেত রণেঽদ্য কশ্চিৎ ॥  6-59-85 (41264) 
তস্মাদহং গৃহ্য রথাঙ্গমুগ্রং
প্রাণং হরিষ্যামি মহাব্রতস্য। 
নিহত্য ভীষ্মং সগণং তথাজৌ
দ্রোণং চ শৈনেয় রথপ্রবীরৌ ॥  6-59-86 (41265) 
প্রীতিং করিষ্যামি ধনংজয়স্য
রাজ্ঞশ্চ ভীমস্য তথাঽশ্বিনোশ্চ। 
নিহত্য সর্বান্ধৃতরাষ্ট্রপুত্রাং-
স্তৎপক্ষিণো যে চ নরেন্দ্রমুখ্যাঃ ।
রাজ্যেন রাজানমজাতশত্রুং
সংপাদয়িষ্যাম্যহমদ্য হৃষ্টঃ ॥  6-59-87 (41266) 
` ইতীদমুক্ৎবা স মহানুভাবঃ
সস্মার চক্রং নিশিতং পুরাণম্। 
সুদর্শনং চিন্তিতমাত্রমেব
তস্যাগ্রহস্তং স্বয়মারুরোহ ॥  6-59-88 (41267) 
তচ্চক্রপদ্মং প্রগৃহীতমাজৌ
ররাজ নারায়ণবাহুনালম্। 
যথাদিপদ্মং তরুণার্কবর্ণং
ররাজ নারায়ণনাভিজাতমক্ ॥  6-59-89 (41268) 
তৎকৃষ্ণকোপোদয়সূর্যবুদ্ধং
ক্ষুরান্ততীক্ষ্ণাগ্রসুজাতপত্রম্। 
তেস্যৈব দেহোরুসরঃপ্ররূঢং
ররাজ নারায়ণবাহুনালম্ ॥'  6-59-90 (41269) 
ততঃ সুনাভং বসুদেবপুত্রঃ
সূর্যপ্রভং বজ্রসমপ্রভাবম্ । 
ক্ষুরান্তমুদ্যম্য ভুজেন চক্রং
রথাদবপ্লুত্য বিসৃজ্য বাহান্।
সংকম্পয়ন্গাং চরণৈর্মহাত্মা
বেগেন কৃষ্মঃ প্রসসার ভীষ্মম্ ॥  6-59-91 (41270) 
মদান্ধমাজৌ সমুদীর্ণদর্পং
সিংহো জিঘাংসন্নিব বারণেন্দ্রম্। 
সোঽভিদ্রবন্ভীষ্মমনীকমধ্যে
ক্রুদ্ধো মহেন্দ্রাবরজঃ প্রমাথী ।
ব্যালম্বিপীতাম্বরধৃক্ককাশে
ঘনো যথা খে তডিতাবনদ্ধঃ ॥  6-59-92 (41271) 
তমাত্তচক্রং প্রণদন্তমুচ্চৈঃ
ক্রুদ্ধং মহেন্দ্রাবরজং সমীক্ষ্য । 
সর্বাণি ভূতানি ভৃশং বিনেদুঃ
ক্ষয়ং কুরূণামিব চিন্তয়িৎবা ॥  6-59-93 (41272) 
স বাসুদেবঃ প্রগৃহীতচক্রঃ
সংবর্তয়িষ্যন্নিব সর্বলোকম্। 
অভ্যুৎপতঁল্লোকগুরুর্বভাসে
ভূতানি ধক্ষ্যন্নিব ধূমকেতুঃ ॥  6-59-94 (41273) 
তমাদ্রবন্তং প্রগৃহীতচক্রং
দৃষ্ট্বা দেবং শান্তনবস্তদানীম্। 
অসংভ্রমং তদ্বিচকর্ষ দোর্ভ্যাং
মহাধনুর্গামডিবতুল্যঘোষম্।
উবাচ ভীষ্মস্তমনন্তপৌরুষং
গোবিন্দমাজাববিমূঢচেতাঃ ॥  6-59-95 (41274) 
এহ্যেহি দেবেশ জগন্নিবাস
নমোস্তু তে মাধব চক্রপাণে। 
প্রসহ্য মাং পাতয় লোকনাথ
রথোত্তমাৎসর্বশরণ্য সঙ্খ্যে ॥  6-59-96 (41275) 
ৎবয়া হতস্যাপি মমাঽদ্য কৃষ্ণ
শ্রেয়ঃ পরিস্মিন্নিহ চৈব লোকে। 
সংভাবিতোঽস্ম্যন্ধকবৃষ্ণিনাথ
লোকৈস্ত্রিভির্বীর তবাভিয়ানাৎ ॥  6-59-97 (41276) 
রথাদবপ্লুত্য ততস্ৎবরাবান্
পার্থোঽপ্যনুদ্রুত্য যদুপ্রবীরম্। 
জগ্রাহ পীনোত্তমলম্ববাহুং
বাহ্বোর্হরিং ব্যায়তপীনবাহুঃ ॥  6-59-98 (41277) 
নিগৃহ্যমণাশ্চ তদাঽঽদিদেবো
ভৃশ সরোষঃ কিল নাম যোগী । 
আদায় বেগেন জগাম বিষ্ণু-
র্জিষ্ণুং মহাবাত ইবৈকবৃক্ষম্ ॥  6-59-99 (41278) 
পার্থস্তু বিষ্টভ্য বলেন পাদৌ
ভীষ্মান্তিকং তূর্ণমভিদ্রবন্তম্। 
বলান্নিজগ্রাহ হরিং কিরীটী
পদেঽথ রাজন্দশমে কথংচিৎ ॥  6-59-100 (41279) 
অবস্থিতং চ প্রণিপত্য কৃষ্ণং
প্রীতোঽর্জুনঃ কাঞ্চনচিত্রমালী। 
উবাচ কোপে প্রতিসংহরেতি
গতির্ভবান্কেশব পাণ্ডবানাম্ ॥  6-59-101 (41280) 
ন হাস্যতে কর্ম যথাপ্রতিজ্ঞং
পুত্রৈঃ শপে কেশব সোদরৈশ্চ । 
অন্তং করিষ্যামি যথা কুরূণাং
ৎবয়াঽহমিন্দ্রানুজসংপ্রয়ুক্তঃ ॥  6-59-102 (41281) 
ততঃ প্রতিজ্ঞাং সময়ং চ তস্য
জনার্দনঃ প্রীতমনা নিশম্য। 
স্থিতঃ প্রিয়ে কৌরবসত্তমস্য
রথং সচক্রঃ পুনরারুরোহ ॥  6-59-103 (41282) 
`ততঃ প্রতিজ্ঞাং সমবাপ্য ভীষ্মঃ
কৃতাঞ্চলিঃ স্তুত্যমথাকরোদ্বৈ । 
ত্রৈবিক্রমে যস্য বপুর্বভাসে
তথৈব দৃষ্ট্বা তু সমুঞ্জ্বলন্তম্ ॥  6-59-104 (41283) 
প্রগৃহ্য শঙ্খং দ্বিষতাকং নিহন্তা
স তানভূষূন্পুনরাদদানঃ । 
ভীষ্মং শরৈঃ সংপরিবার্য সঙ্খ্যে
চিচ্ছেদ ভূরিশ্রবসশ্চ চাপম্ ॥  6-59-105 (41284) 
শল্যং চ বিদ্ধ্বা নবভিঃ পৃষৎকৈ-
র্দুর্যোধং বক্ষসি নির্বিভেদ।' 
বিনাদয়ামাস ততো দিশশ্চ
স পাঞ্চজন্যস্য রবেণ শৌরিঃ ॥  6-59-106 (41285) 
ব্যাবিদ্ধনিষ্কাঙ্গদকুণ্ডলং তং
রজোবিকীর্ণাঞ্চিতপদ্মনেত্রম্ । 
বিশুদ্ধদংষ্ট্রং প্রগৃহীতশঙ্খং
বিচুক্রুশুঃ প্রেক্ষ্য কুরুপ্রবীরাঃ ॥  6-59-107 (41286) 
মৃদঙ্গভেরীপণবপ্রণাদা
নেমিস্বনা দুন্দুভিনিঃস্বনাশ্চ। 
সসিংহনাদাশ্চ বভূবুরুগ্রাঃ
সর্বেষ্বনীকেষু ততঃ কুরূণাম্ ॥  6-59-108 (41287) 
গাণ্ডীবঘোষঃ স্তনয়িত্নুকল্পো
জগাম পার্থস্য নভো দিশশ্চ। 
জগ্মুশ্চ বাণা বিমলাঃ প্রসন্নাঃ
সর্বা দিশঃ পাণ্ডবচাপমুক্তাঃ ॥  6-59-109 (41288) 
তং কৌরবাণামধিপো জবেন
ভীষ্মেণ ভূরিশ্রবসা চ সার্ধম্। 
অভ্যুদ্যযাবুদ্যতবাণপাণিঃ
কক্ষং দিধক্ষন্নিব ধূমকেতুঃ ॥  6-59-110 (41289) 
অথার্জুনায় প্রজিঘায় ভল্লান্
ভূরিশ্রবাঃ সপ্ত সুবর্ণপুঙ্খান্। 
দুর্যোদনস্তোমরমুগ্রবেগং
শল্যো গদাং শান্তনবশ্চ শক্তিম্ ॥  6-59-111 (41290) 
স সপ্তভিঃ সপ্ত শরপ্রবেকান্
সংবার্য ভীরিশ্রবসা বিসৃষ্টান্ । 
শিতেন দুর্যোধনবাহুমুক্তং
ক্ষুরেণ তত্তোমরমুন্মমাথ ॥  6-59-112 (41291) 
ততঃ শুভামাপততীং স শক্তিং
বিদ্যুৎপ্রভাং শান্তনবেন মুক্তাম্। 
গদাং চ মদ্রাধিপবাহুমুক্তাং
দ্বাভ্যাং শরাভ্যাং নিচর্ত বীরঃ ॥  6-59-113 (41292) 
ততো ভুজাভ্যাং বলবদ্বিকৃষ্য
চিত্রং ধনুর্গাণ্ডিবমপ্রমেয়ম্ । 
মাহেন্দ্রমস্রং বিধিবৎসুঘোরং
প্রাদুশ্চকারাদ্ভুতমন্তরিক্ষে ॥  6-59-114 (41293) 
তেনোত্তমাস্ত্রেণ ততো মহাত্মা
সর্বাণ্যনীকানি মহাধনুষ্মান্। 
শরৌঘজালৈর্বিমলাগ্নিবর্ণৈ-
র্নিবারয়ামাস কিরীটমালী ॥  6-59-115 (41294) 
শিলীমুখাঃ পার্থধনুঃপ্রমুক্তা
রথান্ধ্বজাগ্রাণি ধনূংষি বাহূন্ । 
নিকৃত্য দেহান্বিবিশুঃ পরেষাং
নরেন্দ্রনাগেন্দ্রতুরঙ্গমাণাম্ ।  6-59-116 (41295) 
ততো দিশঃ সোঽনুদিশশ্চ পার্থঃ
শরৈঃ সুধারৈঃ সমরে বিতত্য । 
গাণ্ডীবশব্দেন মনাংসি তেষাং
কিরীটমালী ব্যথয়াংচকার ॥  6-59-117 (41296) 
তস্মিংস্তথা ঘোরতমে প্রবৃত্তে
শঙ্খস্বনা দুন্দুভিনিঃস্বনাশ্চ। 
অন্তর্হিতা গাণ্ডিবনিঃস্বনেন
বভূবুরুগ্রাশ্বরথপ্রণাদাঃ ॥  6-59-118 (41297) 
গাণ্ডীবশব্দং তমথো বিদিৎবা
বিরাটরাজপ্রমুখাঃ প্রবীরাঃ। 
পাঞ্চালরাজো দ্রুপদশ্চ বীর-
স্তং দেশমাজগ্মুরদীনসত্ৎবাঃ ॥  6-59-119 (41298) 
সর্বাণি সৈন্যানি তু তাবকানি
যতোয়তো গাণ্ডিবজঃ প্রণাদঃ । 
ততস্ততঃ সন্নতিমেব জগ্মু-
র্ন তং প্রতীপোঽভিসসার কশ্চিৎ ॥  6-59-120 (41299) 
তস্মিন্সুঘোরে কনৃপ সংপ্রহারে
হতাঃ প্রবীরাঃ সরথাশ্বসূতাঃ। 
গজাশ্চ নারাচনিপাততপ্তা
মহাপতাকাঃ শুভরুক্মকক্ষ্যাঃ ॥  6-59-121 (41300) 
পরীতসৎবাঃ সহসা নিপেতুঃ
কিরীটিনা ভিন্নতনুত্রকায়াঃ । 
দৃঢং হতাঃ পাত্রিভিরুগ্রবেগৈঃ
পার্থেন ভল্লৈর্বিমলৈঃ শিতাগ্নৈঃ ॥  6-59-122 (41301) 
নিকৃত্তয়ন্ত্রা নিহতেন্দ্রকীলা
ধ্বজা মহান্তো ধ্বজিনিমুখেষু। 
পদাতিসঙ্ঘাশ্চ রথাশ্চ সঙ্খ্যে
হয়াশ্চ নাগাশ্চ ধনঞ্জয়েন ॥  6-59-123 (41302) 
বাণাহতাস্তূর্ণমপেতসৎবা
বিষ্টভ্য গাত্রাণি নিপেতুরুর্ব্যাম্ । 
ঐন্দ্রেণ তেনাস্ত্রবরেণ রাজন্
মহাহবে ভিন্নতনুত্রদেহাঃ ॥  6-59-124 (41303) 
ততঃ শরৌঘৈর্নিশিতৈঃ কিরীটিনা
নৃদেহশস্ত্রক্ষতলোহিতোদা। 
নদী সুঘোরা নরমেদফেনা
প্রবর্তিতা তত্র রণাজিরে বৈ ॥  6-59-125 (41304) 
বেগেন সাঽতীব পৃথুপ্রবাহা
পরেতনাগাশ্বশরীররোধাঃ। 
নরেন্দ্রমঞ্জোচ্ছ্রিতমাংসপঙ্কাঃ
প্রভূতরক্ষোগণভূতসেবিতা ॥  6-59-126 (41305) 
শিরঃকপালাকুলকেশশাদ্বলা
শরীরসঙ্ঘাতসহস্রবাহিনী । 
বিশীর্ণনানাকবচোর্মিসংকুলা
নরাশ্বনাগাস্থিনিকৃত্তশর্করা ॥  6-59-127 (41306) 
শ্বকঙ্কশালাবৃকগৃধ্রকাকৈঃ
ক্রব্যাদসঙ্ঘৈশ্চ তরক্ষুভিশ্চ। 
উপেতকূলাং দদৃশুর্মনুষ্যাঃ
ক্রূরাং মহাবৈতরণীপ্রকাশাম্ ॥  6-59-128 (41307) 
প্রবর্তিতামর্জুনবাণসঙ্ঘৈ-
র্মেদোবসাসৃকপ্রবহাং সুভীমাম্। 
হতপ্রবীরাং চ তথৈব দৃষ্ট্বা
সেনাং কুরূণামথ ফল্গুনেন ॥  6-59-129 (41308) 
তে চেদিপাঞ্চালকরূষমৎস্যাঃ
পার্থাশ্চ সর্বে সহিতাঃ প্রণেদুঃ । 
জয়প্রগল্ভাঃক পুরুষপ্রবীরাঃ
সংত্রাসয়ন্তঃ কুরুবীরয়োধান্ ॥  6-59-130 (41309) 
হতপ্রবীরাণি বলানি দৃষ্ট্বা
কিরীটিনা শত্রুভয়াবহেন । 
বিত্রাস্য সেনাং ধ্বজিনীপতীনাং
সিংহো মৃগাণামিব যূথসঙ্ঘান্ ॥  6-59-131 (41310) 
বিনেদতুস্তাবতিহর্ষয়ুক্তৌ
গাণ্ডীবধন্বা চ জনার্দনশ্চ। 
ততো রবিং সংবৃতরশ্মিজালং
দৃষ্ট্বা ভৃশং শস্ত্রপরিক্ষতাঙ্গাঃ ॥  6-59-132 (41311) 
তদৈন্দ্রমস্ত্রং বিততং চ ঘোর-
মসহ্যমুদ্বীক্ষ্য যুগান্তকল্পম্ । 
অথাপয়ানং কুরবঃ সভীষ্মাঃ
সদ্রোণদুর্যোধনবাহ্লিকাশ্চ॥  6-59-133 (41312) 
চক্রুর্নিশাং সন্ধিগতাং সমীক্ষ্য
বিভাবসোর্লোহিতরাগয়ুক্তাম্। 
অবাপয় কীর্তি চ যশশ্চ লোকে
বিজিত্য শত্রূংশ্চ ধনংজয়োঽপি ॥  6-59-134 (41313) 
যয়ৌ নরেন্দ্রৈঃ সহসোদরৈশ্চ
সমাপ্তকর্মা শিবিরং নিশায়াম্। 
ততঃ প্রজজ্ঞে তুমুলঃ কুরূণাং
নিশামুখে ঘোরতমঃ প্রণাদঃ ॥  6-59-135 (41314) 
রণে রথানাময়ুতং নিহত্য
হতা গজাঃ সপ্তশতার্জুনেন । 
প্রাজ্যাশ্চ সৌবীরগণাশ্চ সর্বে
নিপাতিতাঃ ক্ষুদ্রকমালবাশ্চ ॥  6-59-136 (41315) 
মহৎকৃতং কর্ম ধনঞ্জয়েন
কর্তুং যথা নার্হতি কশ্চিদন্যঃ। 
শ্রুতায়ুরম্বষ্ঠপতিশ্চ রাজা
তথৈব দুর্মর্ষণচিত্রসেনৌ ॥  6-59-137 (41316) 
দ্রোণঃ কৃপঃ সৈন্ধববাহ্লিকৌ চ
ভূরিশ্রবাঃ শল্যশলৌ চ রাজন্। 
অন্যে চ যোধাঃ শতশঃ সমেতাঃ
ক্রুদ্ধেন পার্থেন রণস্য মধ্যে॥  6-59-138 (41317) 
স্ববাহুবীর্যেণ জিতাঃ সভীষ্মাঃ
কিরীটিনা লোকমহারথেন। 
ইতি ব্রুবন্তঃ শিবিরাণি জগ্মুঃ
সর্বে গণা ভারত যে ৎবদীয়াঃ ॥  6-59-139 (41318) 
উল্কাসহস্রৈশ্চ সুসংপ্রদীপ্তৈ-
র্বিভ্রাজমানৈশ্চ তথা প্রদীপ্রৈঃ। 
কিরীটিবিত্রাসিতসর্বয়োধা
চক্রে নিবেশং ধ্বজিনী কুরূণাম্ ॥ ॥  6-59-140 (41319) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি তৃতীয়দিবসয়ুদ্ধে একোনষষ্টিতমোঽধ্যায়ঃ ॥

 -   -  

6-59-31 পিণ্ডিতান্ একস্থান্। বর্মিতান্ কবচিনঃ ॥ 6-59-39 আক্রন্দে যুদ্ধে ॥ 6-59-83সমুদীর্যমাণং বর্ধমানপ্রয়ত্নম্ ॥ 6-59-87 অশ্বিনোরশ্বিপুত্রয়োর্নকুলসহদেবয়োঃ ॥ 6-59-111 প্রজিঘায় প্রেষয়ামাস ॥ 6-59-112 শরপ্রবেকান্ বাণশ্রেষ্ঠান্ ॥




ভীষ্মপর্ব - অধ্যায় 060

॥ শ্রীঃ ॥

6.60. অধ্যায়ঃ 060 

 -   -  

ভীষ্মার্জুনয়ুদ্ধবর্ণনম্ ॥ 1 ॥

 -   -  

6-60-0 (41320) 
সঞ্জয় উবাচ। 6-60-0 (4128) 
ব্যুষ্টাং নিশাং ভারত ভারতানা-
মনীকিনীনাং প্রমুখে মহাত্মা। 
যয়ৌ সপত্নান্প্রতি জাতকোপো
বৃতঃ সমগ্রেণ বলেন ভীষ্মঃ ॥  6-60-1 (41321) 
তং দ্রোণদুর্যোধনবাহ্লিকাশ্চ
তথৈব দুর্মর্ষণচিত্রসেনৌ। 
জয়দ্রথশ্চাতিবলো বলৌঘৈ-
র্নৃপাস্তথান্যে প্রয়যুঃ সমন্তাৎ ॥  6-60-2 (41322) 
স তৈর্মহদ্ভিশ্চ মহারথৈশ্চ
তেজস্বিভির্বীর্যবদ্ভিশ্চ রাজন্। 
ররাজ রাজা স তু রাজমুখ্যৈ-
র্বৃতঃ সদেবৈরিব বজ্রপাণিঃ ॥  6-60-3 (41323) 
তস্মিন্ননীকপ্রমুখে বিষক্তা
দোধূয়মানাশ্চ মহাপতাকাঃ । 
সুরক্তপীতাসিতপাণ্ডুরাভা
মহাগজস্কন্ধগতা বিরেজুঃ ॥  6-60-4 (41324) 
সা বাহিনী শান্তনবেন গুপ্তা
মহারথৈর্বারণবাজিভিশ্চ। 
বভৌ সবিদ্যুৎস্তনয়িত্নুকল্পা
জলাগমে দ্যৌরিব জাতমেঘা ॥  6-60-5 (41325) 
ততো রণায়াভিমুখী প্রয়াতা
প্রত্যর্জুনং শান্তনবাভিগুপ্তা। 
সেনামহোগ্না সহসা কুরূণাং
বেগো যথা ভীম ইবাপগায়াঃ ॥  6-60-6 (41326) 
তং ব্যালনানাবিধগূঢসারং
গজাশ্বপাদাতরথৌঘপক্ষম্। 
ব্যূহং মহামেঘসমং মহাত্মা
দদর্শ দূরাৎকপিরাজকেতুঃ ॥  6-60-7 (41327) 
বিনির্যযৌ কেতুমতা রথেন
নরর্ষভঃ শ্বেতহয়েন কালে। 
` জয়ে ধৃতঃ শত্রুবরূথিনীনাং
যথা সুরেন্দ্রোঽসুরবাহিনীনাম্ ॥  6-60-8 (41328) 
নারায়ণেনেন্দ্র ইবাভিগুপ্তঃ
শশীব সূর্যেণ সমেয়িবান্যথা । 
তথা মহাত্মা সহ কেশবেন
বরীথিনীনাং প্রমুখে ররাজ '॥  6-60-9 (41329) 
সোপস্করং সোত্তরবন্ধুরেষং
যত্তং যদূনামৃষভেণ সঙ্খ্যে। 
কপিধ্বজং প্রেক্ষ্য রথং বিষেদুঃ
সহৈব পুত্রৈস্তব কৌরবেয়াঃ ॥  6-60-10 (41330) 
প্রকল্পিতং গুপ্তমুদায়ুধেন
কিরীটিনা লোকমহারথেন । 
তং ব্যূহরাজং দদৃশুস্ৎবদীয়া-
শ্চতুশ্চতুর্ব্যালসহস্রকীর্ণম্ ॥  6-60-11 (41331) 
যথৈব পূর্বেঽহনি ধর্মরাজ্ঞা
ব্যূহঃ কৃতঃ কৌরবসত্তমেন। 
যথা ন ভূতো ভুবি মানুষেষু
ন দৃষ্টপূর্বো ন চ সংশ্রুতশ্চ ॥  6-60-12 (41332) 
ততো যথাদেশমুপেত্য তস্থুঃ
পাঞ্চালমুখ্যাঃ সহ চেদিমুখ্যৈঃ। 
ততঃ সমাদেশসমাহতানি
ভেরীসহস্রাণি বিনেদুরাজৌ ॥  6-60-13 (41333) 
শঙ্খস্বনাস্তূর্যরবাঃ প্রণেদুঃ
সর্বেষ্বনীকেষু সসিংহনাদাঃ। 
ততঃ সবাণানি মহাস্বনানি
বিস্ফার্যমাণানি ধনূংষি বীরৈঃ ॥  6-60-14 (41334) 
ক্ষণেন ভেরীপণবপ্রণাদা-
নন্তর্দধুঃ শঙ্খমহাস্বনাংশ্চ। 
তচ্ছঙ্খশব্দাবৃতমন্তরিক্ষ-
মুদ্ধূতভৌমদ্রুতরেণুজালম্ ॥  6-60-15 (41335) 
মহানুভাবাশ্চ ততঃ প্রকাশ-
নালোক্য বীরাঃ সহসাঽভিপেতুঃ । 
রথী রথেনাভিহতঃ সসূতঃ
পপাত সাশ্বঃ সরথঃ সকেতুঃ ॥  6-60-16 (41336) 
গজো গজেনাভিহতাঃ পপাত
পদাতিনা চাভিহতঃ পদাতিঃ। 
আবর্তমানান্যভিবর্তমানৈ-
র্ঘোরীকৃতান্যদ্ভুতদর্শনানি ॥  6-60-17 (41337) 
প্রাসৈশ্চ খঙ্গৈশ্চ সমাহতানি
সদশ্ববৃন্দানি সদশ্ববৃন্দৈঃ। 
সুবর্ণতারাগণভূষিতানি
সূর্যপ্রভাভানি শরাবরাণি ॥  6-60-18 (41338) 
বিদার্যমাণানি পরশ্বথৈশ্চ
প্রাসৈশ্চ স্বঙ্গৈশ্চ নিপেতুরুর্ব্যাম্। 
গজৈর্বিষণাপরগাত্ররুগ্ণাঃ
কেচিৎসসূতা রথিনঃ প্রপেতুঃ ॥  6-60-19 (41339) 
গজর্ষভাশ্চাপি জগর্ষভেণ
নিপাতিতা বাণহতাঃ পৃথিব্যাম্। 
গজৌঘবেগোদ্ধতসাদিতানাং
শ্রুৎবা বিষেদুঃ সহসা মনুষ্যাঃ ॥  6-60-20 (41340) 
আর্তস্বনং সাদিপদাতিয়ূনাং
বিষাণগাত্রাবরতাডিতানাম্ । 
সংভ্রান্তনাগাশ্বরথে মুহূর্তে
মহাক্ষয়ে সাদিপদাতিয়ূনাম্ ॥  6-60-21 (41341) 
মহারথৈঃ সংপরিবার্যমাণং
সংদৃশ্য দূরাৎকপিরাজকেতুম্ । 
তং পঞ্চতালোচ্ছ্রিততালকেতুঃ
সদশ্ববেগাদ্ভুতবীর্যযানঃ॥  6-60-22 (41342) 
মহাস্ত্রবাণাশনিদীপ্তমন্তং
কিরীটিনং শান্তনবোঽভ্যধাবৎ। 
তথৈব শক্রপ্রতিমপ্রভাব-
মিন্দ্রাত্মজং দ্রোণমুখা বিসস্নুঃ ॥  6-60-23 (41343) 
কৃপশ্চ শল্যশ্চ বিবিংশতিশ্চ
দুর্যোধনঃ সৌমদত্তিশ্চ রাজন্। 
ততো রথানাং প্রমুখাদুপেত্য
সর্বাস্ত্রিবিৎকাঞ্চনচিত্রবর্মা ॥  6-60-24 (41344) 
জবেন শূরোঽভিসসার সর্বাং-
স্তানর্জুনস্যাত্মভবোঽভিমন্যুঃ। 
তেষাং মহাস্ত্রাণি মহারথানা-
মসহ্যকর্মা বিনিহত্য কার্ষ্ণিঃ ॥  6-60-25 (41345) 
বভৌ মহামন্ত্রহুতার্চিমালী
সদোগতঃ সন্ভগবানিবাগ্নিঃ । 
ততঃ স তূর্ণং রুধিরোদফেনাং
কৃৎবা নদীমাশু রণে রিপূণাম্ ॥  6-60-26 (41346) 
জগাম সৌভদ্রমতীত্য ভীষ্মো
মহারথং পার্থমদীনসৎবঃ । 
ততঃ প্রহস্যাদ্ভুতবিক্রমেণ
গাণ্ডীবমুক্তেন শিলাশিতেন ॥  6-60-27 (41347) 
বিপাঠজালেন মহাস্ত্রজালং
বিনাশয়ামাস কিরীটমালী। 
তমুত্তমং সর্বধনুর্ধরাণা-
মসক্তকর্মা কপিরাজকেতুঃ ॥  6-60-28 (41348) 
ভীষ্মং মহাত্মাঽভিববর্ষ তূর্ণং
শরৌঘজালৈর্বিমলৈশ্চ ভল্লৈঃ। 
তথৈব ভীষ্মাহতমন্তরিক্ষে
মহাস্ত্রজালং কপিরাজকেতোঃ ॥  6-60-29 (41349) 
বিশীর্যমাণং দদৃশুস্ৎবদীয়া
দিবাকরেণেব তমোভিভূতম্। 
এবংবিধং কার্মুকভীমনাদ-
মদীনবৎসৎপুরুষোত্তমাভ্যাম্।
দদর্শ লোকঃ কুরুসৃংজয়াশ্চ  6-60-30 (41350) 
6-60-30"
তদ্দ্বৈরথং ভীষ্মধনঞ্জয়াভ্যাম্ ॥ ॥
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি চতুর্থদিবসয়ুদ্ধে ষষ্টিতমোঽধ্যায়ঃ ॥

 -   -  

6-60-1 ব্যুষ্টাং প্রভাতাম্ ॥ 6-60-7 ব্যালো ব্যূহবিশেষস্তেন নানাবিধং গূঢসারং চ ॥ 6-60-9 সোত্তরবন্ধুরেষং উত্তরেণাচ্ছাদনেন বন্ধুরা রম্যা ঈষা তৎসহিতম্ ॥ 6-60-18 শরাবরাণি কবচানি ॥




ভীষ্মপর্ব - অধ্যায় 061

॥ শ্রীঃ ॥

6.61. অধ্যায়ঃ 061 

 -   -  

ধৃষ্টদ্যুন্মেন শলপুত্রবধঃ ॥ 1 ॥

 -   -  

6-61-0 (41351) 
সঞ্জয় উবাচ। 6-61-0 (4129) 
দ্রৌণির্ভূরিশ্রবাঃ শত্যশ্চিত্রসেনশ্চ মারিষঃ।
পুত্রঃ সাংয়মনেশ্চৈব সৌভদ্রং পর্যবারয়ন্ ॥ 6-61-1 (41352) 
সংসক্তমতিতেজোভিস্তমেকং দদৃশুর্জনাঃ।
পঞ্চভির্মনুজব্যাঘ্রৈর্গজৈঃ সিংহশিশুং যথা ॥ 6-61-2 (41353) 
নাতিলক্ষ্যতয়া কশ্চিন্ন শৌর্যে ন পরাক্রমে ।
বভূব সদৃশঃ কার্ষ্ণের্নাস্ত্রে নাপি চ লাঘবে ॥ 6-61-3 (41354) 
তথা তমাত্মজং যুদ্ধে বিক্রমন্তমরিন্দমম্।
দৃষ্ট্বা পার্থঃ সুসংয়ত্তং সিংহনাদমথানদৎ ॥ 6-61-4 (41355) 
পীডয়ানং তু তৎসৈন্যং পৌত্রং তব বিশাংপতে।
দৃষ্ট্বা ৎবদীয়া রাজেন্দ্র সমন্তাৎপর্যবারয়ন্ ॥ 6-61-5 (41356) 
ধ্বজিনীং ধার্তরাষ্ট্রাণাং দীনশত্রুরদীনবৎ ।
প্রত্যুদ্যযৌ স সৌভদ্রস্তেজসা চ বলেন চ ॥ 6-61-6 (41357) 
তস্য লাঘবমার্গস্থমাদিত্যসদৃশপ্রভম্ ।
ব্যদৃশ্যত মহচ্চাপং সমরে যুধ্যতঃ পরৈঃ ।  6-61-7 (41358) 
স দ্রৌণিমিষুণৈকেন বিদ্ধ্বা শল্যং চ পঞ্চভিঃ ।
ধ্বজং সাংয়মনেশ্বৈব সোঽষ্টাভিশ্চিচ্ছিদে ততঃ ॥ 6-61-8 (41359) 
রুক্মদণ্ডাং মহাশক্তিং প্রেষিতাং সৌমদত্তিন ।
শিতেনোরগসংকাশাং পত্রিণাভিজঘান তাম্ ॥ 6-61-9 (41360) 
শল্যস্য চ মহাবেগানস্যতঃ সমরে শরান্।
`ধনুশ্চিচ্ছেদ ভল্লেন তীব্রবেগন ফাল্গুনিঃ' 
জঘানার্জুনদায়াদশ্চতুর্ভিশ্চতুরো হয়ান্ ॥  6-61-10 (41361) 
ভূরিশ্রবাশ্চ শল্যশ্চ দ্রৌণিঃ সাংয়মনিঃ শলঃ।
নাভ্যবর্তন্তং সংরব্ধাঃ কার্ষ্ণের্বাহুবলোদয়াৎ ॥ 6-61-11 (41362) 
ততস্ত্রিগর্তা রাজেন্দ্র মদ্রাশ্চ সহ কেকয়ৈঃ ।
পঞ্চবিংশতিসাহস্রাস্তব পুত্রেণ চোদিতাঃ ॥ 6-61-12 (41363) 
ধনুর্বেদবিদো মুখ্যা অজেয়াঃ শত্রুভির্যুধি।
সহ পুত্রং জিঘাংসন্তং পরিবব্রুঃ কিরীটিনম্ ॥ 6-61-13 (41364) 
তৌ তু তত্র পিতাপুত্রৌ পরিক্ষিপ্তৌ মহারথৌ ।
দদর্শ রাজন্পাঞ্চল্যঃ সেনাপতিররিন্দম ॥ 6-61-14 (41365) 
স বারণরথোঘানাং সহস্রৈর্বহুভির্বৃতঃ।
বাজিভিঃ পত্তিভিশ্চৈব বৃতঃ শতসহস্রশঃ ॥ 6-61-15 (41366) 
`পারাবতাশ্বঃ স রথমাস্থায় পরবীরহা'
ধনুর্বিষ্ফার্য সংক্রুদ্ধো নোদয়িৎবা চ বাহিনীম্ । 
যয়ৌ তং মদ্রকানীকং কেকয়াংশ্চ পরংতপ ॥  6-61-16 (41367) 
তেন কীর্তিমতা গুপ্তমনীকং দৃঢধন্বনা।
সংরব্ধরথনাগাশ্বং যোৎস্যমানমশোভত ॥ 6-61-17 (41368) 
সোঽর্জুনপ্রমুখে যান্তং পাঞ্চালকুলবর্ধনঃ ।
ত্রিভিঃ শারদ্বতং বাণৈর্জত্রদেশে সমার্পয়ৎ ॥ 6-61-18 (41369) 
ততঃ স মদ্রকান্হৎবা দশৈব দশভিঃ শরৈঃ ।
পৃষ্ঠরক্ষং জঘানাশু ভল্লেন কৃতবর্মণঃ ॥ 6-61-19 (41370) 
দমনং চাপি দায়াদং পৌরবস্য মহাত্মনঃ ।
জঘান বিমলাগ্নেণ নারাচেন পরংতপঃ ॥ 6-61-20 (41371) 
ততঃ সাংয়মনেঃ পুত্রঃ পাঞ্চাল্যং যুদ্ধদুর্মদম্ ।
অবিধ্যত্রিংশতা বাণৈর্দশভিশ্চাস্য সারথিম্ ॥ 6-61-21 (41372) 
সোঽতিবিদ্ধো মহেষ্বাসঃ সৃক্কিণী পরিসংলিহন্।
ভল্লেন ভৃশতীক্ষ্ণেন নিচকর্তাস্য কার্মুকম্ ॥ 6-61-22 (41373) 
অথৈনং পঞ্চবিংশত্যা ক্ষিপ্রমেব সমার্পয়ৎ ।
অশ্বাংশ্চাস্যাবধীদ্রাজন্নুভৌ তৌ পার্ষ্ণিসারথী ॥ 6-61-23 (41374) 
স হতাশ্বে রতে তিষ্ঠন্দদর্শ ভরতর্ষভ ।
পুত্রঃ সাংয়মনেঃ পুত্রং পাঞ্চাল্যস্য মহাত্মনঃ ॥ 6-61-24 (41375) 
স প্রগৃহ্য মহাঘোরং নিস্ত্রিংশবরমায়সম্ ।
পদাতিস্তূর্ণমানর্চ্ছদ্রথস্যং পুরুষর্ষভঃ ॥ 6-61-25 (41376) 
তং মহৌঘমিবায়ান্তং স্বাৎপতন্তমিবোরগম্ ।
ভ্রান্তাবরণনিস্ত্রিংশং কালোৎসৃষ্টমিবান্তকম্ ॥ 6-61-26 (41377) 
দীপ্যমানমিবাদিত্যং মত্তবারণবিক্রমম্ ।
অপশ্যন্পাণ্ডবাস্তত্র ধৃষ্টদ্যুম্নশ্চ পার্ষতঃ ॥ 6-61-27 (41378) 
তস্য পাঞ্চালদায়াদঃ প্রতীপমভিধাবতঃ।
শিতনিস্ত্রিংশহস্তস্য শরাবরণধারিণঃ ॥ 6-61-28 (41379) 
বাণবেগমতীতস্য তথাভ্যাশমুপেয়ুষঃ ।
ৎবরন্সেনাপতিঃ ক্রুদ্ধো বিভেদ গদয়া শিরঃ ॥ 6-61-29 (41380) 
তস্য রাজন্সনিস্ত্রিংশং সুপ্রভং চ শরাবরম্ ।
হতস্য পততো হস্তাদ্বেগেন ন্যপতদ্ভুবি ॥ 6-61-30 (41381) 
তং নিহত্য গদাগ্রেণ স লেভে পরমাং মুদম্।
পুত্রঃ পাঞ্চালরাজস্য মহাত্মা ভীমবিক্রমঃ ॥ 6-61-31 (41382) 
তস্মিন্হতে মহেষ্বাসে শল্যপুত্রে মহারথে ।
হাহাকারো মহানাসীত্তব সৈন্যস্য মারিষ ॥ 6-61-32 (41383) 
ততঃ সাংয়মনিঃ ক্রুদ্ধো দৃষ্ট্বা নিহতামাত্মজম্ ।
অভিদুদ্রাব বেগেন পাঞ্চাল্যং যুদ্ধদুর্মদম্ ॥ 6-61-33 (41384) 
তৌ তত্র সমরে শূরৌ সমেতৌ যুদ্ধদুর্মদৌ ।
দদৃশুঃ সর্বরাজানঃ কুরবঃ পাণ্ডবাস্তথা ॥ 6-61-34 (41385) 
ততঃ সাংয়মনিঃ ক্রুদ্ধঃ পার্ষতং পরবীরহা।
আজঘান ত্রিভির্বাণৈস্তোত্রৈরিব মহাদ্বিপম্ ॥ 6-61-35 (41386) 
তথৈব পার্ষতং শূরং শল্যঃ সমিতিশোভনঃ।
আজঘানোরসি ক্রুদ্ধস্ততো যুদ্ধমবর্তত ॥ ॥ 6-61-36 (41387) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি চতুর্থদিবসয়ুদ্ধে একষষ্টিতমোঽধ্যায়ঃ ॥

 -   -  

6-61-1 সাংয়মনেঃ শলস্য পুত্রঃ ॥




ভীষ্মপর্ব - অধ্যায় 062

॥ শ্রীঃ ॥

6.62. অধ্যায়ঃ 062 

 -   -  

ভীমসেনাদিয়ুদ্ধবর্ণনম্ ॥ 1 ॥

 -   -  

6-62-0 (41388) 
ধৃতরাষ্ট্র উবাচ। 6-62-0 (4130) 
দৈবমেব পরং মন্যে পৌরুষাদপি সঞ্জয়।
যৎসৈন্যং মম পুত্রস্য পাণ্ডুপুত্রেণ বধ্যতে ॥ 6-62-1 (41389) 
নিত্যং হি মামকাংস্তাত হতানেব হি শংসসি।
অব্যগ্রাংশ্চ প্রহৃষ্টাংশ্চ নিত্যং শংশসি পাণ্ডবান্ ॥ 6-62-2 (41390) 
`বিভগ্নাংশ্চ প্রনষ্টাংশ্চ নিত্যং শংসসি মামকান্।'
হীনান্পুরুষকারেণ মামকানদ্য সঞ্জয় । 
পাতিতান্পাত্যমানাংশ্চ হতানেব চ শংসসি ॥  6-62-3 (41391) 
যুধ্যমানান্যথাশক্তি ঘটমানাঞ্জয়ং প্রতি।
পাণ্ডবা হি জয়ন্ত্যেব জীয়ন্তে চৈব মামকাঃ ॥ 6-62-4 (41392) 
সোঽহং তীব্রাণি দুঃস্বানি দুর্যোধনকৃতানি চ।
শ্রোষ্যামি সততং তাত দুঃসহানি বহূনি চ ॥ 6-62-5 (41393) 
তমুপায়ং ন পশ্যামি জীয়েরন্যেন পাণ্ডবান্ ।
মামকা বিজয়ং যুদ্ধে প্রাপ্নুয়ুর্যেন সঞ্জয় ॥ 6-62-6 (41394) 
সঞ্জয় উবাচ। 6-62-7 (4131) 
ক্ষয়ং মনুষ্যদেহানাং গজবাজিরথক্ষয়ম্।
শ্রৃণু রাজন্স্থিরো ভূৎবা তবৈবাপনয়ো মহান্ ॥ 6-62-7 (41395) 
ধৃষ্টদ্যুম্নস্তু শল্যেন পীডিতো নবভিঃ শরৈঃ।
পীডয়ামাস সংক্রুদ্ধো মদ্রাধিপতিমায়সৈঃক ॥ 6-62-8 (41396) 
তত্রাদ্ভুতমপশ্যাম পার্ষস্য পরাক্রমম্ ।
ন্যবারয়ত যস্তূর্ণং শল্যং সমিতিশোভনম্ ॥ 6-62-9 (41397) 
নান্তরং দৃশ্যতে তত্র তয়োশ্চ রথিনোস্তদা।
মুহূর্তমিব তদ্যুদ্ধং তয়োঃ সমমিবাভবৎ ॥ 6-62-10 (41398) 
ততঃ শল্যো মহারাজ ধৃষ্টদ্যুম্নস্য সংয়ুগে।
ধনুশ্চিচ্ছেদ ভল্লেন পীতেন নিশিতেন চ ॥ 6-62-11 (41399) 
অথৈনং শরবর্ষেণ চ্ছাদয়ামাস সংয়ুগে।
গিরিং জলাগমে যদ্বঞ্জলদা জলবৃষ্টিভিঃ ॥ 6-62-12 (41400) 
অভিমন্যুস্ততঃ ক্রুদ্ধো ধৃষ্টদ্যুম্নে চ পীডিতে ।
অভিদুদ্রাব বেগেন মদ্ররাজরথং প্রতি ॥ 6-62-13 (41401) 
ততো মদ্রাধিপস্থং কার্ষ্ণিঃ প্রাপ্যাতিকোপনঃ ।
আর্তায়নিমমেয়াত্মা বিব্যাধ নিশিতৈঃ শরৈঃ ॥ 6-62-14 (41402) 
ততস্তু তাবকা রাজন্পরীপ্সন্তোঽর্জুনং রণে।
মদ্ররাজরথং তূর্ণং পরিবার্যাবতস্থিরে॥ 6-62-15 (41403) 
দুর্যোধনো বিকর্ণশ্চ দুঃশাসনবিবিংশতী।
দুর্মর্ষণো দুঃসহশ্চ চিত্রসেনোঽথ দুর্মুখঃ ॥ 6-62-16 (41404) 
সত্যব্রতশ্চ ভদ্রং তে পুরুমিত্রশ্চ ভারত।
এতে মদ্রাধিপরথং পালয়ন্তঃ স্থিতা রণে ॥ 6-62-17 (41405) 
তান্ভীমসেনঃ সংক্রুদ্ধো ধৃষ্টদ্যুম্নশ্চ পার্ষতঃ ।
দ্রৌপদেয়াভিমন্যুশ্চ মাদ্রীপুত্রৌ চ পাণ্ডবৌ ॥ 6-62-18 (41406) 
ধার্তরাষ্ট্রান্দশ রথান্দশৈব প্রত্যবারয়ন্ ।
নানারূপাণি শস্ত্রাণি বিসৃজন্তো বিশাংপতে ॥ 6-62-19 (41407) 
অভ্যবর্তন্তং সংহৃষ্টাঃ পরস্পরবধৈষিণঃ।
তে বৈ সমেয়ুঃ সংগ্রামে রাজন্দুর্মন্ত্রিতে তব ॥ 6-62-20 (41408) 
তস্মিন্দশরথে ক্রুদ্ধে বর্তমানে মহাভয়ে।
তাবকানাং পরেষাং বা প্রেক্ষকা রথিনোঽভবন্ ॥ 6-62-21 (41409) 
শস্ত্রাণ্যনেকরূপাণি বিসৃজন্তো মহারথাঃ।
অন্যোন্যমভিনর্দন্তঃ সংপ্রহারং প্রচক্রিরে ॥ 6-62-22 (41410) 
তে তদা জাতসংরম্ভাঃ সর্বেঽন্যোন্যং জিঘাংসবঃ ।
অন্যোন্যমভিমর্দন্তঃ স্পর্ধমানাঃ পরস্পরম্ ॥ 6-62-23 (41411) 
অন্যোন্যস্পর্ধয়া রাজঞ্জ্ঞাতয়ঃ সংগতা মিথঃ ।
মহাস্রাণি বিমুঞ্চন্তঃ সমাপেতুরমর্ষিণঃ ॥ 6-62-24 (41412) 
দুর্যোধনস্তু সংক্রুদ্ধো ধৃষ্টদ্যুম্নং মহারণে ।
বিব্যাধ নিশিতৈর্বাণৈশ্চতুর্ভিঃ সমরে দ্রুতম্ ॥ 6-62-25 (41413) 
দুর্মর্ষণশ্চ বিংশত্যা চিত্রসেনশ্চ প়ঞ্চভিঃ ।
দুর্মুখো নবভির্বাণৈর্দুঃসহশ্চাপি সপ্তভিঃ ॥ 6-62-26 (41414) 
বিবিংশতিঃ পঞ্চভিশ্চ ত্রিভির্দুঃশাসনস্তথা।
তান্প্রত্যবিধ্যদ্রাজেন্দ্র পার্ষতঃ শত্রুতাপনঃ ॥ 6-62-27 (41415) 
একৈকং পঞ্চবিংশত্যা দর্শয়ন্পাণিলাঘবম্ ।
সত্যব্রতং চ সমরে পুরুমিত্রং চ ভারত ॥ 6-62-28 (41416) 
অভিমন্যুরবিধ্যত্তু দশভির্দশভিঃ শরৈঃ।
মাদ্রীপুত্রৌ তু সমরে মাতুলং মাতৃনন্দনৌ ॥ 6-62-29 (41417) 
অবিধ্যেতাং শরৈস্তীক্ষ্ণৈস্তদদ্ভুতমিবাভবৎ।
ততঃ শল্যো মহারাজ স্বস্ত্রীয়ৌ রথিনাং বরৌ ॥ 6-62-30 (41418) 
শরৈর্বহুভিরানর্চ্ছৎকৃতপ্রতিকৃতৈষিণৌ ।
ছাদ্যমানৌ ততস্তৌ কতু মাদ্রীপুত্রৌ ন চেলতুঃ ॥ 6-62-31 (41419) 
অথ দুর্যোধনং দৃষ্ট্বা ভীমসেনো মহাবলঃ ।
বিধিৎসুঃ কলহস্যান্তং গদাং জগ্রাহ পাণ্ডবঃ ॥ 6-62-32 (41420) 
তমুদ্যতগদং দৃষ্ট্বা কৈলাসমিব শ্রৃঙ্গিণম্।
ভীমসেনং মহাবাহুং পুত্রাস্তে প্রাদ্রবন্ভয়াৎ ॥ 6-62-33 (41421) 
দুর্যোধনস্তু সংক্রুদ্ধো মাগধং সমচোদয়ৎ।
অনীকং দশসাহস্রং কুঞ্জরাণাং তরস্বিনাম্ ॥ 6-62-34 (41422) 
গজানীকেন সহিতস্তেন রাজা সুয়োধনাঃ ।
মাগধং পুরতঃ কৃৎবা ভীমসেনং সমভ্যযাৎ ॥ 6-62-35 (41423) 
আপতন্তং চ তং দৃষ্ট্বা গজানীকং বৃকোদরঃ ।
গদাপাণিরবারোহদ্রথাংৎসিংহ ইবোন্নদন্ ॥ 6-62-36 (41424) 
অদ্রিসারময়ীং গুর্বীং প্রগৃহ্য মহতীং গদাম্।
অভ্যধাবদ্গজানীকং ব্যাদিতাস্য ইবান্তকঃ ॥ 6-62-37 (41425) 
স গজান্গদয়া নিঘ্নন্ব্যচরৎসমরে বলী।
ভীমসেনো মহাবাহুঃ সবজ্র ইব বাসবঃ ॥ 6-62-38 (41426) 
তস্য নাদেন মহতা মনোহৃদয়কম্পিনা ।
ব্যত্যচেষ্টন্ত সংহত্য গজা ভিমস্য গর্জতঃ ॥ 6-62-39 (41427) 
ততস্তু দ্রৌপদীপুত্রাঃ সৌভদ্রশ্চ মহারথঃ।
নকুলঃ সহদেবশ্চ ধৃষ্টদ্যুম্নশ্চ পার্ষতঃ ॥ 6-62-40 (41428) 
পৃষ্ঠং ভীমস্য রক্ষন্তঃ শরবর্ষেণ বারণান্।
অভ্যবর্ষন্ত ধাবন্তো মেঘা ইব গিরিব্রজান্ ॥ 6-62-41 (41429) 
নাকুলিস্তু শতানীকঃ সমরে শত্রুপূগহা ।
ক্ষুরৈঃ ক্ষুরপ্রৈর্ভল্লৈশ্চ পীতৈশ্চাঞ্জলিকৈঃ শিতৈঃ। 
ন্যহনচ্চোত্তমাঙ্গানি পাণ্ডবো গজয়োধিনাম্ ॥  6-62-42 (41430) 
শিরোভিঃ প্রপতদ্ভিশ্চ বাহুভিশ্চ বিভূষিতৈঃ ।
অশ্মবৃষ্টিরিবাভাতি পাণিভিশ্চ সহাঙ্কুশৈঃ ॥ 6-62-43 (41431) 
হৃতোত্তমাঙ্গাঃ স্কন্ধেষু গজানাং গজয়োধিনঃ।
অদৃশ্যন্তাচলাগ্রেকষু দ্রুমা ভগ্নশিখা ইব ॥ 6-62-44 (41432) 
ধৃষ্টদ্যুম্নহতানন্যানপশ্যাম মহাগজান্।
পততঃ পাত্যমানাংশ্চ পার্ষতেন মহাত্মনা ॥ 6-62-45 (41433) 
মাগধোঽথ মহীপালো গজমৈরাবণোপমম্।
প্রেষয়ামাস সমরে সৌভদ্রস্য রথং প্রতি॥ 6-62-46 (41434) 
তমাপতন্তং সংপ্রেক্ষ্য মাগধস্য মহাগজম্ ।
জঘানৈকেষুণা বীরঃত সৌভদ্রঃ পরবীরহা ॥ 6-62-47 (41435) 
তস্যাবর্জিতনাগস্য কার্ষ্ণিঃ পরপুরংজয়ঃ।
রাজ্ঞো রজতপুঙ্খেন ভল্লেনাপাহরচ্ছিরঃ॥ 6-62-48 (41436) 
বিগাহ্য তদ্গজানীকং ভীমসেনোঽপি পাণ্ডবঃ।
ব্যচরৎসমরে মৃদ্গন্গজানিন্দ্রো গিরীনিব ॥ 6-62-49 (41437) 
একপ্রহারনিহতান্ভীমসেনেন দন্তিনঃ।
অপশ্যাম রণে তস্মিন্গিরীন্বজ্রহতানিব ॥ 6-62-50 (41438) 
ভগ্নদন্তান্ভগ্নকরান্ভগ্নসক্থীশ্চ বারণান্।
ভগ্নপৃষ্ঠত্রিকানন্যান্নিহতান্পর্বতোপমান্ ॥ 6-62-51 (41439) 
নদতঃ সীদতশ্চান্যান্বিমুখান্সমরে গতান্।
বিদ্রুতান্ভয়সংবিগ্নাংস্তথা বিশকৃতোঽপরান্ ॥ 6-62-52 (41440) 
ভীমসেনস্য মার্গেষু পতিতান্পর্বতোপমান্ ।
অপশ্যং নিহতান্নাগান্রাজন্নিষ্ঠীবতোপরান্ ॥ 6-62-53 (41441) 
বমন্তো রুধিরং চান্যে ভিন্নকুম্ভা মহাগজাঃ ।
বিহ্নলন্তো গতা ভূমিং শৈলা ইব ধরাতলে ॥ 6-62-54 (41442) 
মেদোরুধিরদিগ্ধাঙ্গো বসামজ্জাসমুক্ষিতঃ ।
ব্যচরৎসমরে ভীমো দণ্ডপাণিরিবান্তকঃ ॥ 6-62-55 (41443) 
গজানাং রুধিরক্লিন্নাং গদাং বিভ্রদ্বৃকোদরঃ ।
ঘোরঃ প্রতিভয়শ্চাসীৎপিনাকীব পিনাকভৃৎ ॥ 6-62-56 (41444) 
সংমথ্যমানাঃ ক্রুদ্ধেন ভীমসেনেন দন্তিনঃ ।
সহসা প্রাদ্রবন্ক্লিষ্ঠা মৃদ্গন্তস্তব বাহিনীম্ ॥ 6-62-57 (41445) 
তং হি বীরং মহেষ্বাসং সৌভদ্রপ্রমুখা রথাঃ ।
পর্যরক্ষন্ত যুধ্যন্তং বজ্রায়ুধমিবামরাঃ ॥ 6-62-58 (41446) 
শোণিতাক্তাং গদাং বিভ্রদুক্ষিতাং গজশোণিতৈঃ ।
কৃতান্ত ইব রোদ্রাত্মা ভীমসেনো ব্যদৃশ্যত ॥ 6-62-59 (41447) 
ব্যায়চ্ছমানং গদয়া দিক্ষু সর্বাসু ভারত।
অপশ্যাম রণে ভীমং নৃত্যন্তমিব শঙ্করম্ ॥ 6-62-60 (41448) 
যমদণ্ডোপমাং গুর্বীমিন্দ্রাশনিসমকস্বনাম্ ।
অপশ্যাম মহারায় রৌদ্রাং বিশসনীং গদাম্ ॥ 6-62-61 (41449) 
বিমিশ্রাং কেশমঞ্জাভিঃ প্রদিগ্ধাং রুধিরেণ চ।
পিনাকমিব রুদ্রস্য ক্রুদ্ধস্যাভিঘ্নতঃ পশূন্ ॥ 6-62-62 (41450) 
যথা পশূনাং সঙ্ঘাতং যষ্ট্যা পালঃ প্রকালয়েৎ।
তথা ভীমো গজানীকং গদয়া সমকালয়ৎ ॥ 6-62-63 (41451) 
গদয়া বধ্যমানাস্তে মার্গণৈশ্চ সমন্ততঃ।
স্বান্যনীকানি মৃদ্গন্তঃ প্রাদ্রবন্কুঞ্জরাস্তব ॥ 6-62-64 (41452) 
মহাবাত ইবাভ্রাণি বিধমিৎবা স বারণান্।
অতিষ্ঠত্তুমুলে ভীমঃ শ্মশান ইব শূলভৃৎ ॥ ॥ 6-62-65 (41453) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি চতুর্থদিবসয়ুদ্ধে দ্বিষষ্টিতমোঽদ্যায়ঃ ॥

 -   -  

6-62-14 আর্তায়নিং ঋতায়নপুত্রং শল্যম্ ॥




ভীষ্মপর্ব - অধ্যায় 063

॥ শ্রীঃ ॥

6.63. অধ্যায়ঃ 063 

 -   -  

সাত্যকিভূরিশ্রবসোঃ সমাগমঃ ॥ 1 ॥

 -   -  

6-63-0 (41454) 
সঞ্জয় উবাচ। 6-63-0 (4132) 
হতে তস্মিন্গজানীকে পুত্রো দুর্যোধনস্তব।
ভীমসেনং ধ্নতেত্যেবং সর্বসৈন্যান্যচোদয়ৎ ॥ 6-63-1 (41455) 
ততঃ সর্বাণ্যনীকানি তব পুত্রস্য শাসনাৎ।
অভ্যদ্রবন্ভীমসেনং নদন্তং ভৈরবান্রবান্ ॥ 6-63-2 (41456) 
তং বলৌঘমপর্যন্তং দেবৈরপি সুদুঃসহম্ ।
আপতন্তং সুদুষ্পারং সমুদ্রিমিব পর্বণি ॥ 6-63-3 (41457) 
রথনাগাশ্বকলিলং শঙ্খদুন্দুভিনাদিতম্ ।
অনন্তরথপাদাতং রজসা সর্বতো বৃতম্ ॥ 6-63-4 (41458) 
তং ভীমসেনঃ সমরে মহোদধিমিবাপরম্ ।
সেনাসাগরমক্ষোভ্যং বেলেব সমবারয়ৎ ॥ 6-63-5 (41459) 
তদাশ্চর্যমপশ্যাম পাণ্ডবস্য মহাত্মনঃ ।
ভীমসেনস্য সমরে রাজন্কর্মাতিমানুষম্ ॥ 6-63-6 (41460) 
উদীর্ণান্পার্থিবান্সর্বান্সাশ্বান্সরথকুঞ্জরান্ ।
অসংভ্রমং ভীমসেনো গদয়া সমবারয়ৎ ॥ 6-63-7 (41461) 
স সংবার্য বলৌঘাংস্তন্গদয়া রথিনাং বরঃ।
অতিষ্ঠত্তুমুলে ভীমো গিরির্মেরুরিবাচলঃ ॥ 6-63-8 (41462) 
তস্মিন্সুতুমুলে ঘোরে কালে পরমদারুণে।
ভ্রাতরশ্চৈব পুত্রাশ্চ ধৃষ্টদ্যুম্নশ্চ পার্ষতঃ॥ 6-63-9 (41463) 
দ্রৌপদেয়াভিমন্যুশ্চ শিখণ্ডী চাপরাজিতঃ ।
ন প্রাজহন্ভীমসেনং ভয়ে জাতে মহাবলম্ ॥ 6-63-10 (41464) 
ততঃ শৈক্যায়সীং গুর্বীং প্রগৃহ্য মহতীং গদাম্।
অধাবত্তাবকান্যোধান্দণ্ডপাণিরিবান্তকঃ ॥ 6-63-11 (41465) 
পোয়যন্রথবৃন্দানি বাজিবৃন্দনি চাভিভূঃ ।
কর্ষয়ন্রথবৃন্দানি বাহুবেগেন পাণ্ডবঃ ॥ 6-63-12 (41466) 
বিনিধ্রন্যচতৎসঙ্খ্যে যুগান্তে কালবিদ্বিভুঃ ।
ঊরুবেগেন সংকর্ষন্রথজালানি পাণ্ডবঃ ॥ 6-63-13 (41467) 
বলানি সংমমর্দাশু নড্বলানীব কুঞ্জরঃ ।
মৃদ্গন্রথেভ্যো রথিনো গজেভ্যো গজয়োধিনঃ ॥ 6-63-14 (41468) 
সাদিনশ্চাশ্বপৃষ্ঠেভ্যো ভূমৌ বাপি পদাতিনঃ ।
গদয়া ব্যবমৎসর্বান্বাতো বৃক্ষানিবৌজসা ॥ 6-63-15 (41469) 
ভীমসেনো মহাবাহুস্তব পুত্রস্য বৈ বলে।
সাপি প্রঞ্জানসামাসৈঃ প্রদিগ্ধা রুধিরেণ চ ॥ 6-63-16 (41470) 
অদৃশ্যত মহারৌদ্রা গদা নাগাশ্বপাতনী।
তত্রতত্র হতৈশ্চাপি মনুষ্যগজবাজিভিঃ ॥ 6-63-17 (41471) 
রণাঙ্গণং সমভবন্মৃত্যোরাবাসসন্নিভম্ ।
পিনাকমিব রুদ্রস্য ক্রুদ্ধস্যাভিঘ্নতঃ পশূন্ ॥ 6-63-18 (41472) 
যমদণ্ডোপমামুগ্রামিন্দ্রাশনিসমস্বনাম্ ।
দদৃশুর্ভীমসেনস্য রৌদ্রাং বিশসনীং গদাম্ ॥ 6-63-19 (41473) 
আবিধ্যতো গদাং তস্য কৌন্তেয়স্য মহাত্মনঃ ।
বভৌ রূপং মহাঘোরং কালস্যেব যুগক্ষয়ে ॥ 6-63-20 (41474) 
তং তথা মহতীং সেনাং দ্রাবয়ন্তং পুনঃ পুনঃ ।
দৃষ্ট্বা মৃত্যুমবায়ান্তং সর্বে বিমনসোঽভবন্ ॥ 6-63-21 (41475) 
যতোয়তঃ প্রেক্ষতে স্ম গদামুদ্যম্য পাণ্ডবঃ।
তেনতেন স্ম দীর্যন্তে সর্বসৈন্যানি ভারত ॥ 6-63-22 (41476) 
প্রদারয়ন্তং সৈন্যানি বলেনামিতবিক্রমম্ ।
গ্রসমানমনীকানি ব্যাদিতাস্যমিবান্তকম্ ॥ 6-63-23 (41477) 
তং তথা ভীমকর্মাণং প্রগৃহীতমহাগদম্ ।
দৃষ্ট্বা বৃকোদরং ভীষ্মঃ সহসৈব সমভ্যযাৎ ॥ 6-63-24 (41478) 
মহতা রথঘোষেণ রথেনাদিত্যবর্চসা ।
ছাদয়ঞ্শরবর্ষেণ পর্জন্য ইব বৃষ্টিমান্ ॥ 6-63-25 (41479) 
তমায়ান্তং তথা দৃষ্ট্বা ব্যাত্তাননমিবান্তকম্ ।
ভীষ্মং ভীমো মহাবাহুঃ প্রত্যুদীয়াদমর্ষিতঃ ॥ 6-63-26 (41480) 
তস্মিন্ক্ষণে সাত্যকিঃ সত্যসন্ধঃ
শিনিপ্রবীরোঽভ্যপতৎপিতামহম্। 
নিঘ্নন্নমিত্রান্ধনুষা দৃঢেন
সংকম্পয়ংস্তব পুত্রস্য সৈন্যম্ ॥  6-63-27 (41481) 
তং যান্তমশ্বৈ রজতপ্রকাশৈঃ
শরান্বপন্তং নিশিতান্সুপুঙ্খান্। 
নাশক্নবন্ধারয়িতুং তদানীং
সর্বে গণা ভারত যে ৎবদীয়াঃ ॥  6-63-28 (41482) 
অবিধ্যদেনং দশভিঃ পৃষৎকৈঃ-
রলম্বুসো রাক্ষসোঽসৌ তদানীম্ । 
শরৈশ্চতুর্ভিঃ প্রতিবিদ্ধ্য তং চ
নপ্তা শিনেরভ্যপতদ্রথেন ॥  6-63-29 (41483) 
অন্বাগতং বৃষ্ণিবরং নিশম্য
তং শত্রুমধ্যে পরিবর্তমানম্। 
প্রদ্রাবয়ন্তং কুরুপুঙ্গবাংশ্চ
পুনঃ পুনশ্চ প্রণদন্তমাজৌ ॥  6-63-30 (41484) 
যোধাস্ৎবদীয়াঃ শরবর্ষৈরবর্ষ-
ন্মেঘা যথা ভূধরমম্বুবেগৈঃ । 
তথাপি তং ধারয়িতুং ন শেকু-
র্মধ্যংদিনে সূর্যমিবাতপন্তম্ ॥  6-63-31 (41485) 
ন তত্র কশ্চিন্নবিষণ্ণ আসী-
দৃতে রাজন্সোমদত্তস্য পুত্রাৎ। 
স বৈ সমাদায় ধনুর্মহাত্মা
ভিরিশ্রবা ভারত সৌমদত্তিঃ ॥  6-63-32 (41486) 
দৃষ্ট্বা রথান্স্বান্ব্যপনীয়মানা-
ন্প্রত্যুদ্যযৌ সাত্যকিং যোদ্ধুমিচ্ছন্ ॥ ॥  6-63-33 (41487) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি চতুর্থদিবসয়ুদ্ধে ত্রিষষ্টিতমোঽধ্যায়ঃ ॥




ভীষ্মপর্ব - অধ্যায় 064

॥ শ্রীঃ ॥

6.64. অধ্যায়ঃ 064 

 -   -  

ভীমেন দুর্যোধনানুজাষ্টকবধঃ ॥ 1 ॥ ঘটোৎকচভয়েন কুরুভিঃ সেনাবহারঃ ॥ 2 ॥

 -   -  

6-64-0 (41488) 
সঞ্জয় উবাচ। 6-64-0 (4133) 
ততো ভূরিশ্রবা রাজন্সাত্যকিং নবভিঃ শরৈঃ।
প্রাবিধ্যদ্ভৃশসংক্রুদ্ধস্তোত্রৈরিব মহাদ্বিপম্ ॥ 6-64-1 (41489) 
কৌরবং সাত্যকিশ্চৈব শরৈঃ সন্নতপর্বভিঃ।
অবারয়দমেয়াত্মা সর্বলোকস্য পশ্যতঃ॥ 6-64-2 (41490) 
ততো দুর্যোধনো রাজা সোদর্যৈঃ পরিবারিতঃ।
সোমদত্তিং রণে যত্তঃ সমন্তাৎপর্যবারয়ৎ ॥ 6-64-3 (41491) 
তং চৈব পাণ্ডবাঃ সর্বে সাত্যকিং রভসং রণে।
পরিবার্য স্থিতাঃ সঙ্খ্যে সমন্তাৎসুমহৌজসঃ ॥ 6-64-4 (41492) 
ভীমসেনস্তু সংক্রুদ্ধো গজামুদ্যম্য ভারত ।
দুর্যোধনমুখান্সর্বান্পুত্রাংস্তে পর্যবারয়ৎ ॥ 6-64-5 (41493) 
রথৈরনেকসাহস্রৈঃ ক্রোধামর্ষসমন্বিতঃ ।
নন্দকস্তব পুত্রস্তু ভীমসেনং মহাবলম্ ॥ 6-64-6 (41494) 
বিব্যাধ বিশিখৈঃ ষড্ভিঃ কঙ্কপত্রৈঃ শিলাশিতৈঃ ।
দুর্যোধনস্তদা রাজন্ভীমসেনং মহারথম্ ॥ 6-64-7 (41495) 
আজঘানোরসি ক্রুদ্ধো মার্গণৈর্নবভিঃ শিতৈঃ ।
ততো ভীমো মহাবাহুঃ স্বরথং সুমহাবলঃ ॥ 6-64-8 (41496) 
আরুরোহ রথশ্রেষ্ঠং বিশোকং চেদমব্রবীৎ ।
এতে মহারথাঃ শূরা ধার্তরাষ্ট্রাঃ সমাগতাঃ ॥ 6-64-9 (41497) 
মামেব ভৃশসংক্রুদ্ধা হন্তুমভ্যুদ্যতা যুধি।
মনোরথদ্রুমোঽস্মাকং চিন্তিতো বহুবার্ষিকঃ ॥ 6-64-10 (41498) 
সফলঃ সূত চাদ্যেহ যোঽহং পশ্যামি সোদরান্।
যত্রাশোকসমুৎক্ষিপ্তা রেণবো রথনেমিভিঃ ॥ 6-64-11 (41499) 
প্রয়াস্যন্ত্যন্তরিক্ষং হি শরবৃন্দৈর্দিগন্তরে ।
তত্র তিষ্ঠতি সন্নদ্ধঃ স্বয়ং রাজা সুয়োধনঃ ॥ 6-64-12 (41500) 
ভ্রাতরশ্চাস্য সন্নদ্ধাঃ কুলপুত্রা মদোৎকটাঃ ।
এতানদ্য হনিষ্যামি পশ্যতস্তে ন সংশয়ঃ ॥ 6-64-13 (41501) 
তস্মান্মমাশ্বান্সংগ্রমে যত্তঃ সংয়চ্ছ সারথে।
এবমুক্ৎবা ততঃ পার্থস্তব পুত্রং বিশাংপতে ॥ 6-64-14 (41502) 
বিব্যাধ নিশিতৈস্তীক্ষ্ণৈঃ শরৈঃ কনকভূষণৈঃ।
নন্দকং চ ত্রিভির্ভাণৈরভ্যবিধ্যৎস্তনান্তরে ॥ 6-64-15 (41503) 
তং তু দুর্যোধনঃ ষষ্ট্যা বিদ্ধ্বা ভীমং মহাবলম্।
ত্রিভিরন্যৈঃ সুনিশিতৈর্বিশোকং প্রত্যবিধ্যত ॥ 6-64-16 (41504) 
ভিমস্য চ রণে রাজন্ধনুশ্চিচ্ছেদ ভাসুরম্ ।
মুষ্টিদেশে ভৃশং তীক্ষ্ণৌস্ত্রিভির্ভল্লৈর্হসন্নিব ॥ 6-64-17 (41505) 
সমরে প্রেক্ষ্য যন্তারং বিশোকং তু বৃকোদরঃ ।
পীডিতং বিশিখৈস্তীক্ষ্ণৈস্তব পুত্রেণ ধন্বিনা ॥ 6-64-18 (41506) 
অমৃষ্যমাণঃ সংরব্ধো ধনুর্দিব্যং পরামৃশম্ ।
পুত্রস্য তে মহারাজ বধার্থং ভরতর্ষভ ॥ 6-64-19 (41507) 
সমাদধৎসুসংক্রুদ্ধঃ ক্ষুরপ্রং রোমবাহিনম্ ।
তেন চিচ্ছেদ নৃপতের্ভীমঃ কার্মুকমুত্তমম্ ॥ 6-64-20 (41508) 
সোঽপবিদ্ধ্য ধনুশ্ছিন্নং পুত্রস্তে ক্রোধমূর্চ্ছিতঃ ।
অন্যৎকার্মুকমাদত্ত সৎবরং বেগবত্তরম্ ॥ 6-64-21 (41509) 
সংদধে বিশিখং ঘোর কালমৃত্যুসমপ্রভম্ ।
তেনাজঘান সংক্রুদ্ধো ভীমসেনং স্তনান্তরে ॥ 6-64-22 (41510) 
স গাঢবিদ্ধো ব্যথিতঃ স্যান্দনোপস্থ আবিশৎ।
স নিষণ্ণো রথোপস্থে মূর্চ্ছামভিজগাম হ ॥ 6-64-23 (41511) 
তং দৃষ্ট্বা ব্যথিতং ভীমমভিমন্যুপুরোগমাঃ ।
নামৃষ্যন্ত মহেষ্বাসাঃ পাণ্ডবানাং মহারথঃ ॥ 6-64-24 (41512) 
ততস্তু তুমুলাং বৃষ্টিং শস্ত্রাণাং তিগ্মতেজসাম্ ।
পাতয়ামাসুরব্যগ্রাঃ পুত্রস্য তব মূর্ধনি ॥ 6-64-25 (41513) 
প্রতিলভ্য ততঃ সংজ্ঞাং ভীমসেনো মহাবলঃ ।
দুর্যোধনং ত্রিভির্বিদ্ধ্বা পুনর্বিব্যাধ পঞ্চভিঃ ॥ 6-64-26 (41514) 
শল্যং চ পঞ্চবিংশত্যা শরৈর্বিব্যাধ পাণ্ডবঃ।
রুক্মপুঙ্খৈর্মহেষ্বাসঃ স বিদ্ধো ব্যপয়াদ্রণাৎ ॥ 6-64-27 (41515) 
প্রত্যুদ্যযুস্ততো ভীমং তব পুত্রাশ্চতুর্দশ ।
সেনাপতিঃ সুষেণশ্চ জলসন্ধঃ সুলোচনঃ ॥ 6-64-28 (41516) 
উদ্রো ভীমরথো ভীমো বীরবাহুরলোলুপঃ ।
দুর্মুখো দুষ্প্রধর্ষশ্চ বিবিৎসুর্বিকটঃ সমঃ ॥ 6-64-29 (41517) 
বিসৃজন্তো বহূন্বাণান্ক্রোধসংরক্তলোচনাঃ ।
ভীমসেনমভিদ্রুত্য বিব্যধুঃ সহিতা ভৃশম্ ॥ 6-64-30 (41518) 
পুত্রাংস্তু তব সংপ্রেক্ষ্য ভীমসেনো মহাবলঃ ।
সৃক্কিণী বিলিহন্বীরঃ পশুমধ্যে যথা বৃকঃ ॥ 6-64-31 (41519) 
অভিপত্য মহাবাহুর্গরুত্মানিব বেগিতঃ।
সেনাপতেঃ ক্ষুরপ্রেণ শিরশ্চিচ্ছেদ পাণ্ডবঃ ॥ 6-64-32 (41520) 
সংপ্রহস্য চ হৃষ্টাত্মা ত্রিভির্বাণৈর্মহাভুজঃ ।
জলসন্ধং বিনির্ভিদ্য সোঽনয়দ্যমসাদনম্ ॥ 6-64-33 (41521) 
সুষেণং চ ততো হৎবা প্রেষয়ামাস মৃত্যবে।
উগ্রস্য সশিরস্ত্রাণং শিরশ্চন্দ্রোপমং ভুবি ॥ 6-64-34 (41522) 
পাতয়ামাস ভল্লেন কুণ্ডলাভ্যাং বিভূষিতম্।
বীরবাহুং চ সপ্তত্যা সাশ্বকেতুং সসারথিম্ ॥ 6-64-35 (41523) 
নিনায় সমরে বীরঃ পরলোকায় পাণ্ডবঃ।
ভীমং ভীমরথং চোভৌ ভীমসেনো হসন্নিব ॥ 6-64-36 (41524) 
পুত্রৌ তে দুর্মদৌ রাজন্ননয়দ্যমসাদনম্ ।
ততঃ সুলোচনং ভীমঃ ক্ষুরপ্রেণ মহামৃধে ॥ 6-64-37 (41525) 
মিষতাং সর্বসৈন্যানামনয়দ্যমসাদনম্।
পুত্রাস্তু তব তং দৃষ্ট্বা ভীমসেনপরাক্রমম্ ॥ 6-64-38 (41526) 
শেষা যেঽন্যেঽভবংস্তত্র তে ভীমস্য ভয়ার্দিতাঃ।
বিপ্রদ্রুতা দিশো রাজন্বধ্যমানা মহাত্মনা ॥ 6-64-39 (41527) 
ততোঽব্রবীচ্ছান্তনবঃ সর্বানেব মহারথান্।
এষ ভীমো রণে ক্রুদ্ধো ধার্তরাষ্ট্রান্মহারথান্ ॥ 6-64-40 (41528) 
যথা প্রাগ্র্যান্যথা জ্যেষ্ঠান্যথা শূরাংশ্চ সংগতান্।
নিপাতয়ত্যুগ্রধন্বা তং প্রগৃহ্ণীত মাচিরম্ ॥ 6-64-41 (41529) 
এবমুক্ৎবা ততঃ সর্বে ধার্তরাষ্ট্রস্য সৈনিকাঃ।
অভ্যদ্রবন্ত সংক্রুদ্ধা ভীমসেনং মহাবলম্ ॥ 6-64-42 (41530) 
ভগদত্তঃ প্রভিন্নেন কুঞ্জরেণ বিশাংপতে ।
অভ্যযাৎসহসা তত্রয়ত্র ভীমো ব্যবস্থিতঃ ॥ 6-64-43 (41531) 
আপতন্নেব চ রণে ভীমসেনং শিলীমুখৈঃ ।
অদৃশ্যং সমরে চক্রে জীমূত ইব ভাস্করম্ ॥ 6-64-44 (41532) 
অভিমন্যুমুখাস্তত্তু নামৃষ্যন্ত মহারথাঃ ।
ভীমস্যাচ্ছাদনং শঙ্খ্যে স্ববাহুবলমাশ্রিতাঃ ॥ 6-64-45 (41533) 
ত এনং শরবর্ষেণ সমন্তাৎপর্যবারয়ন্ । 6-64-46গজং চ শরবৃষ্ট্যা তু বিভিদুস্তে সমন্ততঃ ॥  6-64-46 (41534) 
স শস্ত্রবৃষ্ট্যাঽভিহতঃ সমস্তৈস্তৈর্মহারথৈঃ।
প্রাগ্জ্যোতিষগজো রাজন্নানালিঙ্গৈঃ সুতেজনৈঃ ॥ 6-64-47 (41535) 
সংজাতরুধিরোৎপীডঃ প্রেক্ষণীয়োঽভবদ্রণে।
গভস্তিভিরিবার্কস্য সংস্যূতো জলদো মহান্ ॥ 6-64-48 (41536) 
সংচোদিতো মদস্রাবী ভগদত্তেন বারণঃ।
অভ্যধাবত তন্সর্বান্কালোৎসৃষ্ট ইবান্তকঃ ॥ 6-64-49 (41537) 
দ্বিগুণং জবমাস্থায় কম্পয়ংশ্চরণৈর্মহীম্।
তস্য তৎসুমহদ্রূপং দৃষ্ট্বা সর্বে মহারথাঃ ॥ 6-64-50 (41538) 
অসহ্যং মন্যমানাশ্চ নাতিপ্রমনসোঽভবন্ ।
ততস্তু নৃপতিঃ ক্রুদ্ধো ভীমসেনং স্তনান্তরে ॥ 6-64-51 (41539) 
আজঘান মহারাজ শরেণানতপর্বণা।
সোঽতিবিদ্ধো মহেষ্বাসস্তেন রাজ্ঞা মহারথঃ ।  6-64-52 (41540) 
মূর্চ্ছয়াঽভিপরীতাত্মা ধ্বজয়ষ্টিং সমাশ্রয়ৎ।
তাংস্তু ভীতান্সমালক্ষ্য ভীমসেনং চ মূর্চ্ছিতম্ ॥ 6-64-53 (41541) 
ননাদ বলবন্নাদং ভগদত্তঃ প্রতাপবান্।
ততো ঘটোৎকচো রাজন্প্রেক্ষ্য ভীমং তথাঽঽগতং ॥ 6-64-54 (41542) 
সংক্রুদ্ধো রাক্ষসো ঘোরস্তত্রৈবান্তরধীয়ত।
স কৃৎবা দারুণাং মায়াং ভূরূণাং ভয়বর্ধিনীম্ ॥ 6-64-55 (41543) 
অদৃশ্যত নিমেষার্ধাদ্ধোররূপং সমাস্থিতঃ।
ঐরাবতং সমারূঢঃ স বৈ মায়াকৃতং স্বয়ম্ ॥ 6-64-56 (41544) 
তস্য চান্যেঽপি দিঙ্বাগা বভূবুরনুয়ায়িনঃ।
অঞ্জনো বমানশ্চৈব মহাপদ্মশ্চ সুপ্রভঃ ॥ 6-64-57 (41545) 
ত্রয় এতে মহানাগা রাক্ষসৈঃ সমধিষ্ঠিতাঃ।
মহাকায়াস্ত্রিধা রাজন্প্রস্রবন্তো মদং বহু ॥ 6-64-58 (41546) 
তেজোবীর্যবলোপেতা মহাবলপরাক্রমাঃ।
ঘটোৎকচস্তু স্বং নাগং চোদয়ামাস তং তদা ॥ 6-64-59 (41547) 
সগজং ভগদত্তং তু হন্তুকামঃ পরংতপঃ।
তে চান্যে চোদিতা নাগা রাক্ষসৈস্তৈর্মহাবলৈঃ ॥ 6-64-60 (41548) 
পরিপেতুঃ সুসংরব্ধাশ্চতুর্দংষ্ট্রাশ্চতুর্দিশম্।
ভগদত্তস্য তং নাগং বিষাণৈরভ্যপীডয়ন্ ॥ 6-64-61 (41549) 
স পীড্যমানস্তৈর্নাগৈর্বেদনার্তঃ শরাহতঃ।
অনদৎসুমহানাদমিন্দ্রাশনিসমস্বনম্ ॥ 6-64-62 (41550) 
`ব্যবর্তত মহাঘোষো ভৈমসেনিশরার্দিতঃ ।
মৃদিৎবা সর্বসৈন্যানি তব পুত্রস্য ভারত'॥ 6-64-63 (41551) 
তস্য তং নদতো নাদং সুঘোরং ভীমনিঃশ্বনম্ ।
শ্রুৎবা ভীষ্মোঽব্রবীদ্দ্রোণং রাজানং চ সুয়োধনম্ ॥ 6-64-64 (41552) 
এষ যুধ্যতি সংগ্রামে হৈডিম্বেন দুরাত্মনা।
ভগদত্তো মহেষ্বাসঃ কৃচ্ছ্রে চ পরিবর্ততে ॥ 6-64-65 (41553) 
রাক্ষসশ্চ মহামায়ঃ স চ রাজাঽতিকোপনঃ ।
এতৌ সমেতৌ সমরে কালমৃত্যুসমাবুভৌ ॥ 6-64-66 (41554) 
শ্রীয়তে চৈব হৃষ্টানাং পাণ্ডবানাং মহাস্বনঃ ।
হস্তিনশ্চৈব সুমহান্ভীতস্য রুদিতধ্বনিঃ ॥ 6-64-67 (41555) 
তত্র গচ্ছাম ভদ্রং বো রাজানং পরিরক্ষিতুম্ ।
অরক্ষ্যমাণঃ সমরে ক্ষিপ্রং প্রাণান্বিমোক্ষ্যতি ॥ 6-64-68 (41556) 
তে ৎবরধ্বং মহাবীর্যাঃ কিং চিরেণ প্রয়ামহে ।
মহান্হি বর্ততে রৌদ্রঃ সংগ্রামো রোমহর্ষণঃ ॥ 6-64-69 (41557) 
ভক্তশ্চ কুলপুত্রশ্চ শূরশ্চ পৃতনাপতিঃ।
যুক্তং তস্য পরিত্রাণং কর্তুমস্মাভিরচ্যুত ॥ 6-64-70 (41558) 
ভীষ্মস্য তদ্বচঃ শ্রুৎবা সর্ব এব মহারথাঃ ।
দ্রোণভীষ্মৌ পুরস্কৃত্য ভগদত্তপরীপ্সয়া ॥ 6-64-71 (41559) 
উত্তমং জবমাস্থায় প্রয়যুর্যত্র সোঽভবৎ।
তান্প্রয়াতান্সমালোক্য যুধিষ্ঠিরপুরোগমাঃ ॥ 6-64-72 (41560) 
পঞ্চালাঃ পাণ্ডবৈঃ সার্ধং পৃষ্ঠতোঽনুয়যুঃ পরান্।
তান্যনীকান্যথালোক্য রাক্ষসেন্দ্রঃ প্রতাপবান্ ॥ 6-64-73 (41561) 
ননাদ সুমহানাদং বিস্ফোটমশনেরিব ।
তস্য তং নিনদং শ্রুৎবা দৃষ্ট্বা নাগাংশ্চ যুধ্যতঃ ॥ 6-64-74 (41562) 
ভীষ্মঃ শান্তনবো ভূয়ো ভারদ্বাজমভাষত ।
ন রোচতে মে সংগ্রামো হৈডিম্বেন দুরাত্মনা ॥ 6-64-75 (41563) 
বলবীর্যমসাবিষ্টঃ সসহায়শ্চ সাংপ্রতজ্ ।
নৈষ শক্যো যুধা জেতুমপি বজ্রভৃতা স্বয়ম্ ॥ 6-64-76 (41564) 
লব্ধলক্ষঃ প্রহারী চ বয়ং চ শ্রান্তবাহনাঃ।
পাঞ্চালৈঃ পাণ্ডবেয়ৈশ্চ দিবসং ক্ষতবিক্ষতাঃ ॥ 6-64-77 (41565) 
ইদানীং যুধি নির্জেতুং ন শক্যোঽসৌ স রাক্ষসঃ ।
অস্তমভ্যেতি সবিতা রাত্রৌ যোদ্ধুং কন শক্যতে। 
অবহারমতঃ কুর্মঃ শ্বো যোৎস্যামঃ পরৈ সহ ॥  6-64-78 (41566) 
পিতামহবচঃ শ্রুৎবা যথা চক্রুঃস্ম কৌরবাঃ ।
উপায়েনাপয়ানং তে ঘটোৎকচভয়ার্দিতাঃ ॥ 6-64-79 (41567) 
কৌরবেষু নিবৃত্তেষু পাণ্ডবা জিতকাশিনঃ।
সিংহনাদান্ভৃশং চক্রুঃ শঙ্খান্দধ্মুশ্চ ভারত ॥ 6-64-80 (41568) 
এবং তদভবদ্যুদ্ধং দিবসং ভরতর্ষভ ।
পাণ্ডবানাং কুরূণাং চ পুরস্কৃত্য ঘটোৎকচম্ ॥ 6-64-81 (41569) 
কৌরবাস্তু ততো রাজন্প্রয়যুঃ শিবিরং স্বকম্।
ব্রীডমানা নিশাকালে পাণ্ডবেয়ৈঃ পরাজিতাঃ ॥ 6-64-82 (41570) 
শরবিক্ষতগাত্রাস্তু পাণ্ডপপুত্রা মহারথাঃ।
যুদ্ধে সুমনসো ভূৎবা জগ্মুঃ স্বশিবিরং প্রতি ॥ 6-64-83 (41571) 
পুরস্কৃত্য মহারাজ ভীমসেনঘটোৎকচৌ।
পূজয়ন্তস্তদান্যোন্যং মুদা পরময়া যুতাঃ ॥ 6-64-84 (41572) 
নদন্তো বিবিধান্নাদাংস্তূর্যস্বনবিমিশ্রিতান্ ।
সিংহনাদাংশ্চ কুর্বন্তো বিমিশ্রাঞ্শঙ্খনিঃ স্বনৈঃ ॥ 6-64-85 (41573) 
বিনদন্তো মহাত্মানঃ কম্পয়ন্তশ্চ মেদিনীম্ ।
ঘট্টয়ন্তশ্চ মর্মাণি তব পুত্রস্য মারিষ ।  6-64-86 (41574) 
প্রয়াতাঃ শিবিরায়ৈব নিশাকালে পরংতপ ।
দুর্যোধনস্তু নৃপতির্দীনো ভ্রাতৃবধেন চ ॥ 6-64-87 (41575) 
মুহূর্তং চিন্তয়ামাস বাষ্পশোকসমাকুলঃ।
ততঃ কৃৎবা বিধিং সর্বং শিবিরস্য যথাবিধি । 
প্রদধ্যৌ শোকসংতপ্তো ভ্রাতৃব্যসনকর্শিতঃ ॥ ॥  6-64-88 (41576) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি চতুর্থদিবসয়ুদ্ধে চতুঃষষ্টিতমোঽধ্যায়ঃ ॥ ॥ ইতি চতুর্থদিবসয়ুদ্ধং সমাপ্তম্ ॥

 -   -  

6-64-47 সুতেজনৈর্বাণৈরিতি শেষঃ ॥ 6-64-85 ঘট্টয়ন্তঃ স্পৃশন্তঃ ॥




ভীষ্মপর্ব - অধ্যায় 065

॥ শ্রীঃ ॥

6.65. অধ্যায়ঃ 065 

 -   -  

ভীষ্মেণ দুর্যোধনংপ্রতি বিশ্বোপাখ্যানকথনম্ ॥ 1 ॥

 -   -  

6-65-0 (41577) 
ধৃতরাষ্ট্র উবাচ। 6-65-0 (4134) 
ভয়ং মে সুমহঞ্জাতং বিস্ময়শ্চৈব সঞ্জয়।
শ্রুৎবা পাণ্ডুকুমারাণাং কর্ম দেবৈঃ সুদুষ্করম্ ॥ 6-65-1 (41578) 
পুত্রাণাং চ পরাভাবং শ্রুৎবা সঞ্জয় সর্বশঃ।
চিন্তা মে মহতী সূত ভবিষ্যতি কথং ৎবিতি ॥ 6-65-2 (41579) 
ধ্রুবং বিদুরবাক্যানি ধক্ষ্যন্তি হৃদয়ং মম।
তথা হি দৃশ্যতে সর্বং দৈবয়োগেন সঞ্জয় ॥ 6-65-3 (41580) 
যত্র ভীষ্মমুখান্সর্বাঞ্শস্ত্রজ্ঞান্যোধসত্তমান্।
পাণ্ডবানামনীকেষু যোধয়ন্তি প্রহারিণঃ ॥ 6-65-4 (41581) 
কেনাবধ্যা মহাত্মানঃ পাণ্ডুপুত্রা মহাবলাঃ ।
কেন দত্তবরাস্তাত কিং বা জ্ঞানং বিদন্তি তে ॥ 6-65-5 (41582) 
যেন ক্ষয়ং ন গচ্ছন্তি দিবি তারাগণা ইব।
পুনঃপুনর্ন মৃষ্যামি হতং সৈন্যং তু পাণ্ডবৈঃ ॥ 6-65-6 (41583) 
ময়্যেব দণ্ডঃ পততি দৈবাৎপরমদারুণঃ।
যথাঽবধ্যাঃ পাণ্ডুসুতা যথা বাধ্যাশ্চ মে সুতাঃ ॥ 6-65-7 (41584) 
এতন্মে সর্বমাচক্ষ্ব যাথাতথ্যেন সঞ্জয় ।
ন হি পারং প্রপশ্যামি দুঃখস্যাস্য কথংচন॥ 6-65-8 (41585) 
সমুদ্রস্যেব মহতো ভুজাভ্যাং প্রতরন্নরঃ ।
পুত্রাণাং ব্যসনং মন্যে ধ্রুবং প্রাপ্তং সুদারুণম্ ॥ 6-65-9 (41586) 
ঘাতয়িষ্যতি মে স্রবান্পুত্রান্ভীমো ন শংসয়ঃ।
ন হি পশ্যামি তং বীরং যো মে রক্ষেৎসুতান্রণে ॥ 6-65-10 (41587) 
ধ্রুবং বিনাশঃ সংপ্রাপ্তঃ পুত্রামাং মম সঞ্জয়।
তস্মান্মে কারণং সূত শক্তিং চৈব বিশেষতঃ ॥ 6-65-11 (41588) 
পৃচ্ছতো বৈ যথাতত্ৎবং সর্বমাখ্যাতুমর্হসি।
দুর্যোধনশ্চ যচ্চক্রে দৃষ্ট্বা স্বান্বিমুখান্রণে ॥ 6-65-12 (41589) 
ভীষ্মদ্রোণৌ কৃপশ্চৈব সৌবলশ্চ জয়দ্রথঃ ।
দ্রৌণির্বাপি মহেষ্বাসো বিকর্ণো বা মহাবলঃ ॥ 6-65-13 (41590) 
নিশ্চয়ো বাপি কস্তেষাং তদা হ্যাসীন্মহাত্মানাম্ ।
বিমুখেষু মহাপ্রাজ্ঞ মম পুত্রেষু সঞ্জয় ॥ 6-65-14 (41591) 
সঞ্জয় উবাচ। 6-65-15 (4135) 
শ্রৃণু রাজন্নবহিতঃ শ্রুৎবা চৈবাবধারয়।
নৈব মন্ত্রকৃতং কিংচিন্নৈব মায়াং তথাবিধাম্ ॥ 6-65-15 (41592) 
ন বৈ বিভীষিকাং কাংচিদ্রাজন্কুর্বন্তি পাণ্ডবাঃ ।
যুধ্যন্তি তে যথান্যায়ং শক্তিমন্তশ্চ সংয়ুগে ॥ 6-65-16 (41593) 
ধর্মেণ সর্বকার্যাণি জীবিতাদীনি ভারত।
আরভন্তে সদা পার্থাঃ প্রার্থয়ানা মহদ্যশঃ॥ 6-65-17 (41594) 
ন তে যুদ্ধান্নিবর্তন্তে ধর্মোপেতা মহাবলাঃ ।
শ্রিয়া পরময়া যুক্তা যতো ধর্মস্ততো জয়ঃ ॥ 6-65-18 (41595) 
তেনাবধ্যা রণে পার্থা জয়যুক্তাশ্চ পার্থিব ।
তব পুত্রা দুরাত্মানঃ পাপেষ্বভিরতাঃ সদা ॥ 6-65-19 (41596) 
নিষ্ঠুরা হীনকর্মাণস্তেন হীয়ন্তি সংয়ুগে।
সুবহূনি নৃশংসানি পুত্রৈস্তব জনেশ্বরে ॥ 6-65-20 (41597) 
নিকৃতানীহ পাণ্ডূনাং নীচৈরিব যথা নরৈঃ ।
সর্বং চ তদনাদৃত্য পুত্রাণাং তব কিল্বিষম্ ॥ 6-65-21 (41598) 
ধর্মমূলাঃ সদৈবাসন্পাণ্ডবাঃ পাণ্ডুপূর্বজ।
ন চৈতান্বহুমন্যন্তে পুত্রাস্তব বিশাংপতে ।  6-65-22 (41599) 
তস্য পাপস্য সততং ক্রিয়মাণস্য কর্মণঃ।
সাংপ্রতং সুমহদ্ধোরং ফলং প্রাপ্তং জনেশ্বর ॥ 6-65-23 (41600) 
স ৎবং ভুঙ্ক্ষ্ব মহারাজ সপুত্রঃ সমুহৃঞ্জনঃ।
নাববুধ্যসি যদ্রাজন্বার্যমাণঃ সুহৃজ্জনৈঃ ॥ 6-65-24 (41601) 
বিদুরেণাথ ভীষ্মেণ দ্রোণেন ন মহাত্মনা।
তথা ময়া চাপ্যসকৃদ্বার্যমাণো ন বুধ্যসে ॥ 6-65-25 (41602) 
বাক্যং হিতং চ পথ্যং চ মর্ত্যঃ পথ্যমিবৌষধম্ ।
পুত্রাণাং মতমাস্থায় জিতান্মন্যসি পাণ্ডবান্ ॥ 6-65-26 (41603) 
শৃণু ভূয়ো যথাতত্ৎবং যন্মাং ৎবং পরিপৃচ্ছসি।
কারণং ভরতশ্রেষ্ঠ পাণ্ডবানাং জয়ং প্রতি ॥ 6-65-27 (41604) 
তত্তেঽহং কথয়িষ্যামি যথাশ্রুতমরিন্দম।
দুর্যোধনেন সংপৃষ্ট এতমর্থং পিতামহঃ ॥ 6-65-28 (41605) 
দৃষ্ট্বা ভ্রাতৄন্রণে সর্বান্নির্জিতাংস্তু মহারথান্ ।
শোকসংমূঢহৃদয়ো নিশাকালে স্ম কৌরবঃ ॥ 6-65-29 (41606) 
পিতামহং মহাপ্রাজ্ঞং বিনয়োপগম্য হ।
যদব্রবীৎসুতস্তেঽসৌ তন্মে শৃণু জনেশ্বর ॥ 6-65-30 (41607) 
দুর্যোধন উবাচ। 6-65-31 (4136) 
ভবান্দ্রোণশ্চ কর্ণশ্চ কৃপো দ্রৌণিস্তথৈব চ।
কৃতবর্মা চ হার্দিক্যঃ কাম্ভোজশ্চ সুদক্ষিণঃ ॥ 6-65-31 (41608) 
ভূরিশ্রবা বিকর্ণশ্চ ভগদত্তশ্চ বীর্যবান্ ।
মহারথাঃ সমাখ্যাতাঃ কুলপুত্রাস্তনুত্যজঃ ॥ 6-65-32 (41609) 
ত্রয়াণামপি লোকানাং পর্যাপ্তা ইতি মে মতিঃ।
পাণ্ডবানাং সমস্তাশ্চ ন তিষ্ঠন্তি পরাক্রমে ॥ 6-65-33 (41610) 
তত্র মে সংশয়ো জাতস্তত্ৎবমাচক্ষ্ব পৃচ্ছতঃ।
যং সমাশ্রিত্য কৌন্তেয় জয়ন্ত্যস্মান্ক্ষণেক্ষণে ॥ 6-65-34 (41611) 
ভীষ্ম উবাচ। 6-65-35 (4137) 
শৃণু রাজন্বচো মহ্যং যথা বক্ষ্যামি কৌরব।
বহুশশ্চ ময়োক্তোঽসি ন চ মে তত্ৎবয়া কৃতম্ ॥ 6-65-35 (41612) 
ক্রিয়তাং পাণ্ডবৈঃ সার্ধ সমো ভরতসত্তম।
এতৎক্ষেমমহং মন্যে পৃথিব্যাস্তব বা বিভো ॥ 6-65-36 (41613) 
ভুঙ্ক্ষ্বেমাং পৃথিবীং রাজন্ভ্রাতৃভিঃ সহিতঃ সুখী।
দুর্হৃদস্তাপয়ন্সর্বান্নন্দয়ংশ্চাপি বান্ধবান্ ॥ 6-65-37 (41614) 
ন চ মে ক্রোশতস্তাত শ্রুতবানসি বৈ পুরা।
তদিদং সমনুপ্রাপ্তং যৎপাণ্ডূনবমন্যসে ॥ 6-65-38 (41615) 
যশ্চ হেতুরবধ্যৎবে তেকষামক্লিষ্টকর্মণাম্।
তং শৃণুষ্ব মহাবাহো মম কীর্তয়তঃ প্রভো ॥ 6-65-39 (41616) 
নাস্তি লোকেষু তদ্ভূতং ভবিতা নো ভবিষ্যতি।
যো জয়েৎপাণ্ডবান্সর্বান্পালিতাঞ্ছার্ঙ্গধন্বনা ॥ 6-65-40 (41617) 
যত্তু মে কথিতং তাত মুনিভির্ভাবিতাত্মভিঃ।
পুরাণগীতং ধর্মজ্ঞ তচ্ছৃণুষ্ব যথাতথম্ ॥ 6-65-41 (41618) 
পুরা কিল সুরাঃ সর্বে ঋষয়শ্চ সমাগতাঃ ।
পিতামহমুপাসেদুঃ পর্বত গন্ধমাদনে ॥ 6-65-42 (41619) 
তেষাং মধ্যে সমাসীনঃ প্রজাপতিরপশ্যত ।
বিমানং প্রজ্বলদ্ভাসা স্থিতং প্রবরমম্বরে ॥ 6-65-43 (41620) 
ধ্যানেনাবেদ্য তদ্ব্রহ্মা কৃৎবা চ নিয়তোঽঞ্জলিম্ ।
নমশ্চকার হৃষ্টাত্মা পুরুষং পরমেশ্বরম্ ॥ 6-65-44 (41621) 
ঋষয়স্ৎবথ দেবাশ্চ দৃষ্ট্বা ব্রহ্মাণমুত্থিতম্ ।
স্থিতাঃ প্রাঞ্জলয়ঃ সর্বে পশ্যন্তো মহদদ্ভুতম্ ॥ 6-65-45 (41622) 
যথাবচ্চ তমভ্যর্চ্য ব্রহ্মা ব্রহ্মবিদাং বরঃ ।
জগাদ জগতঃ স্রষ্টা পরং পরমধর্মবিৎ ॥ 6-65-46 (41623) 
বিশ্বাবসুর্বিশ্বমূর্তির্হি বিশ্বে
বিষ্বক্সেনো বিশ্বকর্মা বশী চ। 
বিশ্বেশ্বরো বাসুদেবোঽসি তস্মা-
দ্যোগাত্মানং দেবতং ৎবামুপৈমি ॥  6-65-47 (41624) 
জয় বিশ্বমহাদেব জয় লোকহিতে রত।
জয় যোগীশ্বর বিভো জয় যোগপরাবর ॥ 6-65-48 (41625) 
পদ্মগর্ভবিশালাক্ষ জয় লোকেশ্বরেশ্বর।
ভূতভব্যভবন্নাথ জয় সৌম্যাত্মজাত্মজ ॥ 6-65-49 (41626) 
অসঙ্ক্যেয়গুণাধার জয় সর্বপরায়ণ।
নারায়ণ সুদুষ্পার জয় শার্ঙ্গধনুর্ধর ॥ 6-65-50 (41627) 
জয় সর্বগুণোপেত বিশ্বমূর্তে নিরাময়।
বিশ্বেশ্বর মহাবাহো জয় লোকার্থতৎপর ॥ 6-65-51 (41628) 
মহোরগবরাহাদ্য হরিকেশ বিভো জয়।
হরিবাসদিশামীশ বিশ্ববাসামিতাব্যয ॥ 6-65-52 (41629) 
ব্যক্তাব্যক্তামিতস্থান নিয়তেন্দ্রিয় সত্ৎক্রিয় ।
অসঙ্খ্যেয়াত্মভাবজ্ঞ জয় গম্ভীর কামদ ॥ 6-65-53 (41630) 
অনন্ত বিদিত ব্রহ্মন্নিত্যভূতবিভাবন ।
কৃতকার্য কৃতপ্রজ্ঞ ধর্মজ্ঞ বিজয়াবহ ॥ 6-65-54 (41631) 
গুহ্যাত্মন্সর্বয়োগাত্মন্স্ফুটসংভূতসংভব।
ভূতাদ্য লোকত্ৎবেশ জয় ভূতবিভাবন ॥ 6-65-55 (41632) 
আত্ময়োগে মহাভাগ কল্পসংক্ষেপতৎপর ।
উদ্ভাবনমনোভাব জয় ব্রহ্ম জয়প্রিয় ॥ 6-65-56 (41633) 
নিসর্গসর্গনিরত কামেশ পরমেশ্বর ।
অমৃতোদ্ভবসদ্ভাব মুক্তাত্মন্বিজয়প্রদ ॥ 6-65-57 (41634) 
প্রজাপতিপতে দেব পদ্মনাভ মহাবল।
আত্মভূতমহাভূত সৎবাত্মঞ্জয় সর্বদা ॥ 6-65-58 (41635) 
পাদৌ তব ধা দেবী দিশো বাহু দিবং শিরঃ।
মূর্তিস্তেঽহং সুরাঃ কায়শ্চন্দ্রাদিত্যৌ চ চক্ষুষী ॥ 6-65-59 (41636) 
বলং তপশ্চ সত্যং চ কর্ম ধর্মাত্মকং তব।
তেজোঽগ্নিঃ পবনঃ শ্বাস আপস্তে স্বেদসংভবাঃ ॥ 6-65-60 (41637) 
অশ্বিনৌ শ্রবণৌ নিত্যং দেবী জিহ্বা সরস্বতী।
বেদাঃ সংস্কারনিষ্ঠা হি ৎবয়ীদং জগদাশ্রিতম্ ॥ 6-65-61 (41638) 
ন সঙ্খ্যানং পরীমাণং ন তেজো ন পরাক্রমম্ ।
ন বলং যোগয়োগীশ জানীমস্তে পরংতপ ॥ 6-65-62 (41639) 
ৎবদ্ভক্তিনিরতা দেব নিয়মৈস্ৎবাং সমাশ্রিতাঃ।
অর্চয়ামঃ সদা বিষ্ণো পরমেশং মহেশ্বরম্ ॥ 6-65-63 (41640) 
ঋষয়ো দেবগন্ধর্বা যক্ষরাক্ষসপন্নগাঃ।
পিশাচা মানুষাশ্চৈব মৃগপক্ষিসরীসৃপাঃ ॥ 6-65-64 (41641) 
এবমাদি ময়া সৃষ্টং পৃথিব্যাং ৎবৎপ্রসাদজম্ ।
পদ্মনাভ বিশালাক্ষ কৃষ্ণ দুঃশ্বপ্রণাশন ॥ 6-65-65 (41642) 
ৎবং গতিঃ সর্বভূতানাং ৎবং নেতা ৎবং জগদ্গুরুঃ ।
ৎবৎপ্রসাদেন দেবেশ সুখিনো বিবুধাঃ সদা ॥ 6-65-66 (41643) 
পৃথিবী নির্ভয়া দেব ৎবৎপ্রসাদাৎসদাঽভবৎ ।
তস্মাদ্ভব বিশালাক্ষ যদুবংশবিবর্ধনঃ ॥ 6-65-67 (41644) 
ধর্মসংস্থাপনার্থায় দৈত্যানাং চ বধায় চ।
জগতো ধারণার্থায় বিজ্ঞাপ্যং কুরু মে বিভো ॥ 6-65-68 (41645) 
যত্তৎপরমকং গুহ্যং ৎবৎপ্রসাদাদিদং বিভো।
বাসুদেব তদেতত্তে ময়োদ্গীতং যথাতথম্ ॥ 6-65-69 (41646) 
সৃষ্ট্বা সংকর্ষণং দেবং স্বয়মাত্মানমাত্মনা।
কৃষ্ণ ৎবমাত্মনাস্রাক্ষীঃ প্রদ্যুম্নং চাত্মসংভবম্ ॥ 6-65-70 (41647) 
প্রদ্যুম্নাদনিরুদ্ধং ৎবং যং বিদুর্বিষ্ণুমব্যযম্।
অনিরুদ্ধোঽসৃজন্মাং বৈ ব্রহ্মাণং লোকধারিণম্॥ 6-65-71 (41648) 
বাসুদেবময়ঃ সোঽহং ৎবয়ৈবাস্মি বিনির্মিতঃ।
তস্মাদ্যাচামি লোকেশ চতুরাত্মানমাত্মনা। 
বিভজ্য ভাগশোত্মানং ব্রজ মানুষতাং বিভো ॥  6-65-72 (41649) 
তত্রাসুরবধং কৃৎবা সর্বলোকসুখায় বৈ।
ধর্মং প্রাপ্য যশঃ প্রাপ্য যোগং প্রাপ্স্যতি তত্ৎবতঃ ॥ 6-65-73 (41650) 
ৎবাং হি ব্রহ্মর্ষয়ো লোকে দেবাশ্চামিতবিক্রম ।
তৈস্তৈর্হি নামভির্যুক্তা গায়ন্তি পরমাত্মকম্ ॥ 6-65-74 (41651) 
স্থিতাশ্চ সর্বে ৎবয়ি ভূতসঙ্ঘাঃ
কৃৎবাশ্রয়ং ৎবাং বরদং সুবাহো। 
অনাদিমধ্যান্তমপারয়োগং
লোকস্য সেতুং প্রবদন্তি বিপ্রাঃ ॥ ॥  6-65-75 (41652) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি পঞ্চষষ্টিতমোঽধ্যায়ঃ ॥

 -   -  

6-65-22 সাপহ্নবাঃ ইতি পাঠে অপরিসংখ্যাতকিল্বিষা ॥ 6-65-26 মন্যসি কমন্যসে ॥ 6-65-35 মহ্যং নম ॥




ভীষ্মপর্ব - অধ্যায় 066

॥ শ্রীঃ ॥

6.66. অধ্যায়ঃ 066 

 -   -  

বিশ্বোপাখ্যানম্ ॥ 1 ॥

 -   -  

6-66-0 (41653) 
ভীষ্ম উবাচ। 6-66-0 (4138) 
ততঃ স ভগবান্দেবো লোকানামীশ্বরেশ্বরঃ।
ব্রহ্মাণং প্রত্যুবাচেদং স্রিগ্ধগম্ভীরয়া গিরা ॥ 6-66-1 (41654) 
বিদিতং তাত যোগান্মে সর্বমেতত্তবেপ্সিতম্ ।
তথা তদ্ভবিতেত্যুক্ৎবা তত্রৈবান্তরধীয়ত ॥ 6-66-2 (41655) 
ততো দেবর্ষিগন্ধর্বা বিস্ময়ং পরমং গতাঃ ।
কৌতূহলপরাঃ সর্বে পিতামহমথাব্রুবন্ ॥ 6-66-3 (41656) 
কোন্বয়ং যো ভগবতা প্রণম্য বিনয়াদ্বিভো ।
বাগ্ভিঃ স্তুতো বরিষ্ঠাভিঃ শ্রোতুমিচ্ছাম তং বয়ম্ ॥ 6-66-4 (41657) 
এবমুক্তস্তু ভগবান্প্রত্যুবাচ পিতামহঃ ।
দেবব্রহ্মর্ষিগন্ধর্বান্সর্বান্মধুরয়া গিরা ॥ 6-66-5 (41658) 
যত্তৎপরং ভবিষ্যং চ ভবিতব্যং চ যৎপরম্ ।
ভূতাত্মা চ প্রভুশ্চৈব ব্রহ্ম যচ্চ পরং পদম্ ॥ 6-66-6 (41659) 
তেনাস্মি কৃতসংবাদঃ প্রসন্নেন সুরর্ষভাঃ ।
জগতোঽনুগ্রহার্থায় যাচিতো মে জগৎপতিঃ ।  6-66-7 (41660) 
মানুষং লোকমাতিষ্ঠ বাসুদেব ইতি শ্রুতঃ ।
অস্রুরাণাং বধার্থায় সংভবস্ব মহীতলে ॥ 6-66-8 (41661) 
সংগ্রামে নিহতা যে তে দৈত্যদানবরাক্ষসাঃ ।
ত ইমে নৃষু সংভূতা ঘোররূপা মহাবলাঃ ॥ 6-66-9 (41662) 
তেষাং বধার্থং ভগবান্নরেণ সহিতো বশী ।
মানুষীং যোনিমাস্থায় চরিষ্যতি মহীতলে ॥ 6-66-10 (41663) 
নরনারায়ণৌ যৌ তৌ পুরাণাবৃষিসত্তমৌ ।
সহিতো মানুষে লোকে সংভূতাবমিতদ্যুতী ॥ 6-66-11 (41664) 
অজেয়ৌ সমরে যত্তৌ সহিতৈরমরৈরপি ।
মূঢাস্ৎবেতৌ ন জানন্তি নরনারায়ণাবৃষী ॥ 6-66-12 (41665) 
তস্যাহমগ্রজঃ পুত্রঃ সর্বস্য জগতঃ প্রভুঃ ।
বাসুদেবোঽর্চনীয়ো বঃ সর্বলোকমহেশ্বরঃ ॥ 6-66-13 (41666) 
তথা মনুষ্যোঽয়মিতি কদাচিৎসুরসত্তমাঃ ।
নাবজ্ঞেয়ো মহাবীর্যঃ শঙ্খচক্রগদাধরঃ ॥ 6-66-14 (41667) 
এতৎপরমকং গুহ্যমেতৎপরমকং পদম্ ।
এতৎপরমকং ব্রহ্ম এতৎপরমকং যশঃ ॥ 6-66-15 (41668) 
এতদক্ষরমব্যক্তমেতদ্বৈ শাশ্বতং মহঃ ।
যত্তৎপুরুষসংজ্ঞং বৈ গীয়তে জ্ঞায়তে ন চ ॥ 6-66-16 (41669) 
এতৎপরমকং তেজ এতৎপরমকং সুখম্।
এতৎপরমকং সত্যং কীর্তিতং বিশ্বকর্মণা ॥ 6-66-17 (41670) 
তস্মাৎসেন্দ্রৈঃ সুরৈঃ সর্বৈর্লোকৈশ্চামিতবিক্রমঃক ।
নাবজ্ঞেয়ো বাসুদেবো মানুষোঽয়মিতি প্রভুঃ ॥ 6-66-18 (41671) 
যশ্চ মানুষমাত্রোঽয়মিতি ব্রূয়াৎস মন্দধীঃ ।
হৃষীকেশমবজ্ঞানাত্তমাহুঃ পুরুষাধমম্ ॥ 6-66-19 (41672) 
যোগিনং তং মহাত্মানং প্রবিষ্টং মানুষীং তনুম্ ।
অবমন্যেদ্বাসুদেবং তমাহুস্তমসং জনাঃ ॥ 6-66-20 (41673) 
দেবং চরাচরাত্মানং শ্রীবৎসাঙ্কং সুবর্চসম্।
পদ্মনাভং ন জানাতি তমাহুস্তামসং বুধাঃ ॥ 6-66-21 (41674) 
কিরীটকৌস্তুভধরং মিত্রাণামভয়ংকরম্।
অবজানন্মহাত্মানং ঘোরে তমসি মঞ্জতি ॥ 6-66-22 (41675) 
এবং বিদিৎবা তত্ৎবার্থং লোকানামীশ্বরেশ্বরঃ ।
বাসুদেবো নমস্কার্যঃ সর্বলোকৈঃ সুরোত্তমাঃ । 
তস্যামহাত্মাজো ব্রহ্মা সর্বস্য জগতঃ পতিঃ ॥  6-66-23 (41676) 
ভীষ্ম উবাচ। 6-66-24 (4139) 
এবমুক্ৎবা স ভগবান্দেবান্সর্ষিগকণান্পুরা।
বিসৃজ্য সর্বভূতানি জগাম ভবনং স্বকম্ ॥ 6-66-24 (41677) 
ততো দেবাঃ সগন্ধর্বা মুনয়োঽপ্সরসোঽপি চ।
কথাং তাং ব্রহ্মণা গীতাং শ্রুৎবা প্রীতা দিবং যয়ুঃ ॥ 6-66-25 (41678) 
এতচ্ছ্রুতং ময়া তাত ঋষীণাং ভাবিতাত্মনাম্।
বাসুদেবং কথয়তাং সমবায়ে পুরাতনম্ ॥ 6-66-26 (41679) 
রামস্য জামদগ্ন্যস্য মার্কণ্ডেয়স্য ধীমতঃ ।
ব্যাসনারদয়োশ্চাপি সকাশাদ্ভরতর্ষভ ॥ 6-66-27 (41680) 
এতমর্থং চ বিজ্ঞায় শ্রুৎবা চ প্রভুমব্যযম্ ।
বাসুদেবং মহাত্মানং লোকানামীশ্বরেশ্বরম্ ॥ 6-66-28 (41681) 
যস্য চৈবাত্মজো ব্রহ্মা সর্বস্য জগতঃ পিতা ।
কথং ন বাসুদেবোঽয়মর্চ্যশ্চেজ্যশ্চ মানবৈঃ ॥ 6-66-29 (41682) 
বারিতোঽসি ময়া তাত মুনির্ভির্বেদপারগৈঃ ।
মা গচ্ছ সংয়ুগং তেন বাসুদেবেন ধন্বিনা ॥ 6-66-30 (41683) 
মা পাণ্ডবৈঃ সার্ধমিতি তত্ৎবং মোহান্ন বুধ্যসে।
মন্যে ৎবাং রাক্ষসং ক্রূরং তথা চাসি তমোবৃতঃ ॥ 6-66-31 (41684) 
যস্মাদ্দ্বিষসি গোবিন্দং পাণ্ডবং তং ধনঞ্জয়ম্ ।
নরনারায়ণৌ দেবী কোঽন্যো দ্বিষ্যাদ্ধি মানবঃ ॥ 6-66-32 (41685) 
তস্মাদ্ব্রবীমি তে রাজন্নেষ বৈ শাশ্বতোঽব্যযঃ ।
সর্কবলোকময়ো নিত্যঃ শাস্তা ধাতা ধরো ধ্রুবঃ ॥ 6-66-33 (41686) 
যো ধারয়তি লোকাংস্ত্রীংশ্চরাচরগুরুঃ প্রভুঃ ।
যোদ্ধা জয়শ্চ জেতা চ সর্বপ্রকৃতিরীশ্বরঃ ॥ 6-66-34 (41687) 
রাজন্সর্বময়ো হ্যেষ তমোরাগবিবর্জিতঃ ।
যতঃ কৃষ্ণস্ততো ধর্মো যতো ধর্মস্ততো জয়ঃ ॥ 6-66-35 (41688) 
তস্য মাহাত্ম্যযোগেন যোগেনাত্মময়েন চ ।
ধৃতাঃ পাণ্ডুসুতা রাজঞ্জয়শ্চৈষাং ভবিষ্যতি ॥ 6-66-36 (41689) 
শ্রেয়োয়ুক্তাং সদা বুদ্ধিং পাণ়্ডবানাং দধাতি যঃ।
বলং চৈব রণে নিত্যং ভয়েভ্যশ্চৈব রক্ষতি ॥ 6-66-37 (41690) 
স এষ শাশ্বতো দেবাঃ সর্বগুহ্যময়ঃ শিবঃ ।
বাসুদেব ইতি জ্ঞেয়ো যন্মাং পৃচ্ছসি ভারত ॥ 6-66-38 (41691) 
ব্রাহ্মণৈঃ ক্ষত্রিকয়ৈর্বৈশ্যৈঃ শূদ্রৈশ্চ কৃতলক্ষণৈঃ ।
সেব্যতেঽভ্যর্চ্যতে চৈব নিত্যযুক্তৈঃ স্বকর্মভিঃক ॥ 6-66-39 (41692) 
দ্বাপরস্য যুগস্যান্তে আদৌ কলিয়ুগস্য চ।
সাৎবতং বিধিমাস্থায় গীতঃ সংকর্ষণেন বৈ ॥ 6-66-40 (41693) 
স এষ সর্বং সুরমর্ত্যলোকং
সমুদ্রকক্ষ্যান্তরিতাং পুরীং চ। 
যুগেয়ুগে মানুষং চৈব বাসং
পুনঃপুনঃ সৃজতে বাসুদেবাঃক ॥ ॥  6-66-41 (41694) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি ষট্ষষ্টিতমোঽধ্যায়ঃ ॥

 -   -  

6-66-39 কৃতলক্ষণৈঃ স্বস্বগুণপ্রখ্যাতৈঃ ॥ 6-66-40 সাৎবতাঃ পঞ্চরাত্রাগমবিধিনা পূজকাস্তদীয়ং সাৎবতম্ ॥ 6-66-41 কক্ষ্যা কাঞ্চী। পুরীং দ্বারকাম্ ॥




ভীষ্মপর্ব - অধ্যায় 067

॥ শ্রীঃ ॥

6.67. অধ্যায়ঃ 067 

 -   -  

ভীষ্মেণ বিশ্বোপাখ্যানকথনে বাসুদেবমাহাত্ম্যকথনম্ ॥ 1 ॥ যুধিষ্ঠিরস্য কৃষ্মসমাশ্রয়ণেন বিজয় ইতি কথনম্ ॥ 2 ॥

 -   -  

6-67-0 (41695) 
দুর্যোধন উবাচ। 6-67-0 (4140) 
বাসুদেবো মহদ্ভূতং সর্বলোকেষু কথ্যতে।
তস্যাগমং প্রতিষ্ঠাং চ জ্ঞাতুমিচ্ছে পিতামহ ॥ 6-67-1 (41696) 
ভীষ্ম উবাচ। 6-67-2 (4141) 
বাসুদেবো মহদ্ভূতং সর্বদৈবতদৈবতম্ ।
ন পরং পুণ্ডরীকাক্ষাদ্দৃশ্যতে ভরতর্ষভ ॥ 6-67-2 (41697) 
শ্রুতং মে তাত রামস্য জামদগ্ন্যস্য জল্পতঃ।
নারদস্য চ দেবর্ষেঃ কৃষ্ণদ্বৈপায়নস্য চ। 
অসিতো দেবলশ্চাপি বালখিল্যাস্তপোধনাঃ ॥  6-67-3 (41698) 
মার্কণ্ডেয়শ্চ গোবিন্দে কথয়ত্যদ্ভুতং মহৎ।
সর্বভূতাদিভূতাত্মা মহাত্মা পুরুষোত্তমঃ ॥ 6-67-4 (41699) 
আপো বায়ুশ্চ তেজশ্চ ত্রয়মেতদকল্পয়ৎ।
স সৃষ্ট্বা পৃথিবীং দেবীং সর্বলোকেশ্বরঃ প্রভুঃ ॥ 6-67-5 (41700) 
অপ্সু বৈ শয়নং চক্রে মহাত্মা পুরুষোত্তমঃ ।
সর্বদেবময়ো দেবঃ শয়ানঃ শয়নে সুখম্ ॥ 6-67-6 (41701) 
মুখতঃ সোঽগ্নিমসৃজৎপ্রাণাদ্বায়ুমথাপি চ।
সরস্বতীং চ বেদাংশ্চ মনসঃ সসৃজেঽচ্যুত ॥ 6-67-7 (41702) 
এষক লোকান্সসর্জাদৌ দেবাংশ্চ ঋষিভিঃ সহ।
অমৃতং চৈব মৃত্যুং চ প্রজানাং প্রভবাপ্যযৌ ॥ 6-67-8 (41703) 
এষ ধর্মশ্চ ধর্মজ্ঞো বরদঃ সর্বকামদঃ ।
এষ কর্তা চ কার্যং চ আদেরাদিঃ স্বয়ং প্রভুঃ ॥ 6-67-9 (41704) 
ভূতং ভব্যং ভবিষ্যচ্চ পূর্বমেতদকল্পয়ৎ ।
উভে সন্ধ্যে দিবঃ খং চ নিয়মাংশ্চ জনার্দনঃ ॥ 6-67-10 (41705) 
ঋষীংশ্চৈব হি গোবিন্দস্তপশ্চৈবাভ্যকল্পয়ৎ ।
স্রষ্টারং জগতশ্চাপি মহাত্মা প্রভুরব্যযঃ ॥ 6-67-11 (41706) 
অগ্রজং সর্বভূতানাং সংকর্ষণমকল্পয়ৎ।
শেষং চাকল্পয়দ্দেবমনন্তমিতি তং বিদুঃ ॥ 6-67-12 (41707) 
যো ধারয়তি ভূতানি ধরাং চেমাং সপর্বতাম্।
ধ্যানয়োগেন বিপ্রাশ্চ তং বিদন্তি মহৌজসম্। 
কর্ণস্রোতোভবং চাপি মধুং নাম মহাসুরম্ ॥  6-67-13 (41708) 
তমুগ্রমুগ্রকর্মাণমুগ্রাং বুদ্ধইং সমাস্থিতম্ ।
হরন্তং ব্রহ্মণো বেদাঞ্জঘান ব্রহ্মণঃ পিতা। 
ব্রহ্মণোপচিতিং কুর্বন্মহাত্মা পুরুষোত্তমঃ ॥  6-67-14 (41709) 
তস্য তাত বধাদেব দেবদানবমানবাঃ ।
মধুসূদনমিত্যাহুর্ঋষয়শ্চ জনার্দনম্ ॥ 6-67-15 (41710) 
বরাহং নারসিংহং চ ত্রিবিক্রমমিতি প্রভুম্ ।
এষ ধাতা বিধাতা চ সর্বেষাং প্রামিনাং হরিঃ ॥ 6-67-16 (41711) 
পরং হি পুণ্ডরীকাক্ষান্ন ভূতং ন ভবিষ্যতি।
মুখতঃ সোসৃজদ্বিপ্রান্বাহুভ্যাং ক্ষত্রিয়াংস্তথা ॥ 6-67-17 (41712) 
বৈশ্যাংশ্চাপ্যূরুতো রাজঞ্শূদ্রান্পদ্ভ্যাং তথৈবচ।
তপসা নিয়তং দেবং নিধানং সর্বদেহিনাম্ ॥ 6-67-18 (41713) 
ব্রহ্মভূতমমাবাস্যাং পৌর্ণমাস্যাং তথৈব চ।
যোগভূতং পরিচরন্কেশবং মহদাপ্নুয়াৎ॥ 6-67-19 (41714) 
কেশবঃ পরমং তেজঃ সর্বলোকপিতামহঃ ।
এবমার্হুর্হৃষীকেশং মুনয়ো বৈ নরাধিপ ॥ 6-67-20 (41715) 
এবমেনং বিজানীহি আচার্যং পিতরং গুরুম্ ।
কৃষ্ণো যস্য প্রসীদেত লোকাস্তেনাক্ষয়া জিতাঃ ॥ 6-67-21 (41716) 
যশ্চৈবৈনং ভয়স্থানে কেশবং শরণং ব্রজেৎ ।
সদা নরঃ পঠংশ্চেদং স্বস্তিমান্স সুখী ভবেৎ ॥ 6-67-22 (41717) 
যে চ কৃষ্ণং প্রপদ্যন্তে তে ন মুহ্যন্তি মানবাঃ ।
ভয়ে মহতি মগ্নাংশ্চ পাতি নিত্যং জনার্দনঃক ॥ 6-67-23 (41718) 
স তং যুধিষ্ঠিরো জ্ঞাৎবা যাথাতথ্যেন ভারত।
সর্বাত্মনা মহাত্মানং কেশবং জগদীশ্বরম্। 
প্রপন্নঃ শরণং রাজন্যোগানাং প্রভুমীশ্বরম্ ॥ ॥  6-67-24 (41719) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি সপ্তষষ্টিতমোঽধ্যায়ঃ ॥

 -   -  

6-67-8 প্রভব উৎপত্তিহেতুঃ। অপ্যযঃ প্রলয়হেতুঃ ॥ 6-67-13 কর্ণাৎস্রবতীতি কর্ণস্রোতঃ কর্ণমলম্ ॥




ভীষ্মপর্ব - অধ্যায় 068

॥ শ্রীঃ ॥

6.68. অধ্যায়ঃ 068 

 -   -  

ভীষ্মেণ দুর্যোধনংপ্রতি ব্রহ্মর্ষিকৃতকৃষ্ণস্তবকথনম্ ॥ 1 ॥ তথা কৃষ্ণস্য পাণ্ডবেষু প্রীতিকথনপূর্বকং তৈঃ সহ শমবিধানম্ ॥ 2 ॥

 -   -  

6-68-0 (41720) 
ভীষ্ম উবাচ। 6-68-0 (4142) 
স্তবং বৈ ব্রহ্মসংয়ুক্তং শৃণু কৃষ্ণস্য ভারত।
ব্রহ্মর্ষিভিশ্চ দেবৈশ্চ যঃ পুরা কথিতো ভুবি ॥ 6-68-1 (41721) 
সাধ্যানামপি দেবানাং দেবদেবেশ্বরঃ প্রভুঃ ।
লোকভাবনভাবজ্ঞ ইতি ৎবাং নারদোঽব্রবীৎ ॥ 6-68-2 (41722) 
ভূতং ভব্যং ভবিষ্যচ্চ মার্কণ্ডেয়োঽভ্যুবাচ হ।
যজ্ঞং ৎবাং চৈব যজ্ঞানাং তপশ্চ তপসামপি ॥ 6-68-3 (41723) 
দেবানামপি দেবং চ ৎবামাহ ভগবান্ভৃগুঃ ।
পুরাণাং চৈব পরমং বিষ্ণো রূপং তবেতি চ ॥ 6-68-4 (41724) 
বাসুদেবো বসূনাং ৎবং শক্রং স্থাপয়িতা তথা।
দেবদেবোঽসি দেবানামিতি দ্বৈপায়নোঽব্রবীৎ ॥ 6-68-5 (41725) 
পূর্বে প্রজানিসর্গে চ দক্ষমাহুঃ প্রজাপতিম্।
স্রষ্টারং সর্বভূতানামঙ্গিরাস্ৎবাং তথাঽব্রবীৎ ॥ 6-68-6 (41726) 
অব্যক্তং তে শরীরোত্থং ব্যক্তং তে মনসি স্থিতম্ ।
দেবাস্ৎবৎসংভবাশ্চৈব দেবলস্ৎবসিতোঽব্রবীৎ ॥ 6-68-7 (41727) 
শিরসা তে দিব্যং ব্যাপ্তং বাহুভ্যাং পৃথিবী তথা ।
জঠরং তে ত্রয়ো লোকাঃ পুরুষোঽসি সনাতনঃ ॥ 6-68-8 (41728) 
এবং ৎবামভিজানন্তি তপসা ভাবিতা নরাঃ।
আত্মদর্শনতৃপ্তানামৃষীণাং চাসি সত্তমঃ ॥ 6-68-9 (41729) 
রাজর্ষীণামুদারাণামাহবেষ্বনিবর্তিনাম্ ।
সর্বধর্মপ্রধানানাং ৎবং গতির্মধুসূদন ॥ 6-68-10 (41730) 
ইতি নিত্যং যোগবির্দ্ভির্ভগবান্পুরুষোত্তমঃ।
সনৎকুমারপ্রমুখৈঃ স্তূয়তেঽভ্যর্চ্যতে হরিঃ ॥ 6-68-11 (41731) 
এষ তে বিস্তরস্তাত সংক্ষেপশ্চ প্রকীর্তিতঃ ।
কেশবস্য যথা তত্ৎবং সুপ্রীতো ভজ কেশবম্ ॥ 6-68-12 (41732) 
সঞ্জয় উবাচ। 6-68-13 (4143) 
পুণ্যং শ্রুৎবৈতদাখ্যানং মহারাজ সুতস্তব।
কেশবং বহুমেনে স পাণ্ডবাংশ্চ মহারথান্ ॥ 6-68-13 (41733) 
তমব্রবীন্মহারাজ ভীষ্মঃ শান্তনবঃ পুনঃ ।
মাহাত্ম্যং তে শ্রুতং রাজন্কেশবস্য মহাৎকমনঃ ॥ 6-68-14 (41734) 
নরস্য চ যথাতত্ৎবং যন্মাং ৎবং পৃচ্ছসে নৃপ।
যদর্থং নৃষু সংভূতৌ নরানারায়ণাবৃষী ॥ 6-68-15 (41735) 
অবধ্যৌ চ যথা বীরৌ সংয়ুগেষ্বপরাজিতৌ ।
যথা চ পাণ্ডবা রাজন্নবধ্যা যুধি কস্যচিৎ ॥ 6-68-16 (41736) 
প্রীতিমান্হি দৃঢং কৃষ্ণঃ পাণ্ডবেষু যশস্বিষু ।
তস্মাদ্ব্রবীমি রাজেন্দ্র শমো ভবতু পাণ্ডবৈঃ ॥ 6-68-17 (41737) 
পৃথিবীং ভুঙ্ক্ষ্ব সহিতো ভ্রাতৃভির্বলিভির্বশী ।
নরানারায়ণৌ দেবাববজ্ঞায় নশিষ্যসি ॥ 6-68-18 (41738) 
এবমুক্ৎবা তব পিতা তূষ্ণীমাসীদ্বিশাংপতে ।
ব্যসর্জয়চ্চ রাজানং শয়নং চ বিবেশ হ ॥ 6-68-19 (41739) 
রাজা চ শিবিরং প্রায়াৎপ্রণিপত্য মহাত্মনে ।
শিশ্যে চ শয়নে শুভ্রে রাত্রিং তাং ভরতর্ষভ ॥ ॥ 6-68-20 (41740) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি অষ্টষষ্টিতমোঽধ্যায়ঃ ॥ ॥ বিশ্বোপাখ্যানং সমাপ্তম্ ॥




ভীষ্মপর্ব - অধ্যায় 069

॥ শ্রীঃ ॥

6.69. অধ্যায়ঃ 069 

 -   -  

কুরুপাণ্ডবয়োর্মকরশ্যেনব্যূহরচনাপূর্বকং যুদ্ধারম্ভঃ ॥ 1 ॥

 -   -  

6-69-0 (41741) 
সঞ্জয় উবাচ। 6-69-0 (4144) 
ব্যুষিতায়াং তু শর্বর্যামুদিতে চ দিবাকরে।
উভে সেনে মহারাজ যুদ্ধায়ৈব সমীয়তুঃ ॥ 6-69-1 (41742) 
অভ্যধাবন্ত সংক্রুদ্ধাঃ পরস্পরজিগীষবঃ ।
তে সর্বে সহিতা যুদ্ধে সমালোক্য পরস্পরম্ ॥ 6-69-2 (41743) 
পাণ্ডবা ধার্তরাষ্ট্রাশ্চ রাজন্দর্মন্ত্রিতে তব।
ব্যূহৌ চ ব্যূহ্য সংরব্ধাঃ সংপ্রহৃষ্টাঃ প্রহারিণঃ ॥ 6-69-3 (41744) 
অরক্ষন্মকরব্যূহং ভীষ্মো রাজন্সমন্ততঃ ।
তথৈব পাণ্ডবা রাজন্নরক্ষন্ব্যূহমাত্মনঃ ॥ 6-69-4 (41745) 
`অজাতশত্রুঃ শত্রূণাং মনাংসি সমকম্পয়ৎ।'
শ্যেনবদ্ব্যূহ্য তং ব্যূহং ধৌম্যস্য বচনাৎস্বয়ম্ ॥  6-69-5 (41746) 
স হি তস্য সুবিজ্ঞাত অগ্নিচিত্যেষু ভারত।
মকরস্তু মহাব্যূহস্তব পুত্রস্য ধীমতঃ ॥ 6-69-6 (41747) 
স্বয়ং সর্বেণ সৈন্যেন দ্রোণেনানুমতস্তদা ।
যথাব্যূহং শান্তনবঃ সোঽন্ববর্তত তৎপুনঃ ॥ 6-69-7 (41748) 
স নির্যযৌ মহারাজ পিতা দেবব্রতস্তব ।
মহতা রথবংশেন সংবৃতো রথিনাং বরঃ ॥ 6-69-8 (41749) 
ইতরেতরমন্বীয়ুর্যথাভাগমবস্থিতাঃ ।
রথিনঃ পত্তয়শ্চৈব দন্তিনঃ সাদিনস্তথা ॥ 6-69-9 (41750) 
তান্দৃষ্ট্বাঽভ্যুদ্যতান্সঙ্খ্যে পাণ্ডবা হি যশস্বিনঃ ।
শ্যেনব্যূহেন সংব্যূহ্য সমনহ্যন্ত সংয়ুগে ॥ 6-69-10 (41751) 
অশোভত মুখে তস্য ভীমসেনো মহাবলঃ ।
নেত্রে শিখণ্ডী দুর্ধর্ষো ধৃষ্টদ্যুম্নশ্চ পার্ষতঃ ॥ 6-69-11 (41752) 
শীর্ষে তস্যাভবদ্বীরঃ সাত্যকিঃ সত্যবিক্রমঃ ।
বিধুন্বন্গাণ্ডিবং পার্থো গ্রীবায়ামভবত্তদা ॥ 6-69-12 (41753) 
অক্ষৌহিণ্যা সমং তত্র বামপক্ষোঽভবত্তদা ।
মহাত্মা দ্রুপদঃ শ্রীমান্সহ পুত্রেণ সংয়ুগে ॥ 6-69-13 (41754) 
দক্ষিণশ্চাভবৎপক্ষঃ কৈকেয়োঽক্ষৌহিণীপতিঃ ।
পৃষ্ঠতো দ্রৌপদেয়াশ্চ সৌভদ্রশ্চাপি বীর্যবান্ ॥ 6-69-14 (41755) 
পৃষ্ঠে সমভবচ্ছ্রীমান্স্বয়ং রাজা যুধিষ্ঠিরঃক ।
ভ্রাতৃভ্যাং সহিতো বীরো যমাভ্যাং চারুবিক্রমঃ ॥ 6-69-15 (41756) 
প্রবিশ্য তু রণে ভীমো মকরং মুখতস্তদা।
ভীষ্মমাসাদ্য সংগ্রামে চ্ছাদয়ামাস সায়কৈঃ ॥ 6-69-16 (41757) 
ততো ভীষ্মো মহাস্রাণি পাতয়ামাস ভারত।
মোহয়ন্পাণ্ডুপুত্রাণাং ব্যূঢং সৈন্যং মহাহবে ॥ 6-69-17 (41758) 
সংমুহ্যতি তদা সৈন্যে ৎবরমাণো ধনংজয়ঃ ।
ভীষ্মং শরসহস্রেণ বিব্যাধ রণমূর্ধনি ॥ 6-69-18 (41759) 
প্রতিসংবার্য চাস্রাণি ভীষ্মমুক্তানি সংয়ুগে।
স্বেনানীকেন হৃষ্টেন যুদ্ধায় সমুপস্থিতঃ ॥ 6-69-19 (41760) 
ততো দুর্যোধনো রাজা ভারজ্বাজমভাষত ।
পূর্বং দৃষ্ট্বা বধং ঘোরং বলস্য বলিনাং বরঃ ॥ 6-69-20 (41761) 
ভ্রাতৄণাং চ বধং যুদ্ধে স্মরমাণো মহারথঃ।
আচার্যঃ সততং হি ৎবং হিতকামো মমানঘ ॥ 6-69-21 (41762) 
বয়ং হি ৎবাং সমাশ্রিত্য ভীষ্মং চৈব পিতামহম্ ।
দেবানপি রণে জেতুং প্রার্থয়ামো ন সংশয়ঃ ॥ 6-69-22 (41763) 
কিমু পাণ্ডুসুতাকন্যুদ্ধে হীনবীর্যপরাক্রমান্ ।
স তথা কুরু ভদ্রং তে যথা বধ্যন্তি পাণ্ডবাঃ ॥ 6-69-23 (41764) 
এবমুক্তস্ততো দ্রোণস্তব পুত্রেণ মারিষ ।
তত্র সংপ্রেক্ষ্য রাজনং সংক্রুদ্ধ ইব নিশ্চসন্ ॥ 6-69-24 (41765) 
বালিশস্ৎবং ন জানীষে পাণ্ডবানাং পরাক্রমম্ ।
ন শক্যা হি যথা জেতুং পাণ্ডবা হি মহাবলাঃ ॥ 6-69-25 (41766) 
যথাবলং যথাবীর্যং কর্ম কুর্যামহং হি তে।
ইত্যুক্তবা তে সুতং রাজন্নভ্যপদ্যত বাহিনীম্ । 
অভিনৎপাণ্ডবানীকং প্রেক্ষমাণস্য সাত্যকেঃ ॥  6-69-26 (41767) 
সাত্যকিস্তু ততো দ্রৌণং বারয়ামাত ভারত।
তয়োঃ প্রববৃতে যুদ্ধং ঘোররূপং ভয়াবহম্ ॥ 6-69-27 (41768) 
শৈনেয়ং তু রণে ক্রুদ্ধো ভারদ্বাজঃ প্রতাপাবান্।
অবিধ্যন্নিশিতৈর্বাণৈর্জত্রুদেশে হসন্নিব ॥ 6-69-28 (41769) 
ভীমসেনস্ততঃ ক্রুদ্ধো ভারদ্বাজমবিধ্যত ।
সংরক্ষন্সাত্যকিং রাজন্দ্রোণাচ্ছস্ত্রভৃতাং বরাৎ ॥ 6-69-29 (41770) 
ততো দ্রোণশ্চ ভীষ্মশ্চ তথা শল্যশ্চ মারিষ।
ভীমসেনং রণে ক্রুদ্ধাশ্ছাদয়াংচক্রিরে শরৈঃ ॥ 6-69-30 (41771) 
তত্রাভিমন্যুঃ সংক্রুদ্ধো দ্রৌপদেয়াশ্চ মারিষ ।
বিব্যধুর্নিশিতৈর্বৈণৈঃ সর্বাংস্তানুদ্যতায়ুধান্ ॥ 6-69-31 (41772) 
দ্রোণভীষ্মৌ তু সংক্রুদ্ধাবাপতন্তৌ মহাবলৌ ।
প্রত্যুদ্যযৌ শিখণ্ডী তু মহেষ্বাসো মহাহবে ॥ 6-69-32 (41773) 
প্রগৃহ্য বলবদ্বীরো ধনুর্জলদনিঃশ্বনম্ ।
অভ্যবর্ষচ্ছরৈস্তূর্ণং ছাদয়ানো দিবাকরম্ ॥ 6-69-33 (41774) 
শিখণ্ডিনং সমাসাদ্য ভরতানাং পিতামহঃ ।
অবর্জয়ত সংগ্রামং স্ত্রীৎবং তস্যানুসংস্মরন্ ॥ 6-69-34 (41775) 
ততো দ্রোণো মহারাজ অভ্যদ্রবত তং রণে।
রক্ষমাণস্তদা ভীষ্মং তব পুত্রেণ চোদিতঃ ॥ 6-69-35 (41776) 
শিখণ্ডী তু সমাসাদ্য দ্রোণং শস্ত্রভৃতাং বরম্।
অবর্জয়ত সংত্রস্তো যুগান্তাগ্নিমিবোল্বণম্ ॥ 6-69-36 (41777) 
ততো বলেন মহতা পুত্রস্তব বিশাংপতে ।
জুগোপ ভীষ্মমাসাদ্য প্রার্থয়ানো মহদ্যশঃ ॥ 6-69-37 (41778) 
তথৈব পাণ্ডবা রাজন্পুরুস্কৃত্য ধনঞ্জয়ম্।
ভীষ্মমেবাভ্যবর্তন্ত জয়ে কৃৎবা দৃঢাং মতিম্ ॥ 6-69-38 (41779) 
তদ্যুদ্ধমভবদ্ধোরং দেবানাং দানবৈরিব।
জয়মাকাঙ্ক্ষতাং সঙ্ক্ষ্যে যশশ্চ সুমহাদ্ভুতম্ ॥ ॥ 6-69-39 (41780) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি পঞ্চমদিবসয়ুদ্ধে একোনসপ্ততিতমোঽধ্যায়ঃ ॥




ভীষ্মপর্ব - অধ্যায় 070

॥ শ্রীঃ ॥

6.70. অধ্যায়ঃ 070 

 -   -  

সংকুলয়ুদ্ধবর্ণনম্ ॥ 1 ॥

 -   -  

6-70-0 (41781) 
সঞ্জয় উবাচ। 6-70-0 (4145) 
অকরোত্তুমুলং যুদ্ধং ভীষ্মঃ শান্তনবস্তদা।
ভীমসেনভয়াদিচ্ছন্পুত্রাংস্তারয়িতুং তব ॥ 6-70-1 (41782) 
পূর্বাহ্ণে তন্মহারৌদ্রং রাজ্ঞাং যুদ্ধমবর্তত ।
কুরূণাং পাণ্ডবানাং চ মুখ্যশূরবিনাশনম্ ॥ 6-70-2 (41783) 
তস্মিন্নাকুলসংগ্রামে বর্তমানে মহাভয়ে ।
অভবত্তুমুলঃ শব্দঃ সংস্পৃশন্গগনং মহৎ ॥ 6-70-3 (41784) 
নদদ্ভিশ্চ মহানাগৈর্হেষমাণৈশ্চ বাজিভিঃ ।
ভেরীশঙ্খনিনাদৈশ্চ তুমুলং সমপদ্যত ॥ 6-70-4 (41785) 
যুয়ুৎসবস্তে বিক্রান্তা বিজয়ায় মহাবলাঃক ।
অন্যোন্যমভিগর্জন্তো গোষ্ঠিষ্বিব মহর্ষভাঃ ॥ 6-70-5 (41786) 
শিরাসং পাত্যমানানাং সমরে নিশিতৈঃ শরৈঃ।
অশ্যবৃষ্টিরিবাকাশে বভূব ভরতর্ষভ ॥ 6-70-6 (41787) 
কুণ্ডলোষ্ণীষধারীণি জাতরূপোজ্জ্বলানি চ।
পতিতানি স্ম দৃশ্যন্তে শিরাংসি ভরতর্ষভ ॥ 6-70-7 (41788) 
বিশিখোন্মথিতৈর্গাত্রৈর্বাহুভিশ্চ সকার্মুকৈঃ ।
সহস্তাভরণৈশ্চান্যৈরভবচ্ছাদিতা মহী ॥ 6-70-8 (41789) 
কবচোপহিতৈর্গাত্রৈর্হস্তৈশ্চ সমলঙ্কৃতৈঃ ।
মুখৈশ্চ চন্দ্রসংকাশৈ রক্তান্তনয়নৈঃ শুভৈঃ ॥ 6-70-9 (41790) 
গজবাজিমনুষ্যাণাং সর্বগাত্রৈশ্চ ভূপতে ।
আসীৎসর্বা সমাস্তীর্ণা মুহূর্তেন বসুংধরাঃ ॥ 6-70-10 (41791) 
রজোমেঘৈশ্চ তুমুলৈঃ শস্ত্রবিদ্যুৎপ্রকাশিভিঃ ।
আয়ুধানাং চ নির্ঘোষঃ স্তনয়িত্নুসমোঽভবৎ ॥ 6-70-11 (41792) 
স সংপ্রহারস্তুমুলঃক কটুকঃ শোণিতোদকঃ।
প্রাবর্তত কুরূণাং চ পাণ্ডবানাং চ ভারত ॥ 6-70-12 (41793) 
তস্মিন্মহাভয়ে ঘোরে তুমুলে রোমহর্ষণে।
ববৃষুঃ শরবর্ষাণি ক্ষত্রিয়া যুদ্ধদুর্মদাঃ ॥ 6-70-13 (41794) 
আক্রোশন্কুঞ্জরাস্তত্র শরবর্ষপ্রতাপিতাঃ ।
তাবকানাং পরেষাং চ সংয়ুগে ভরতর্ষভ ॥ 6-70-14 (41795) 
সংরব্ধানাং চ বীরাণাং ধীরাণামমিতৌজসাম্ ।
ধনুর্জ্যাতলশব্দেন ন প্রাজ্ঞায়ত কিংচন ॥ 6-70-15 (41796) 
উত্থিতেষু কবন্ধেষু সর্বতঃ শোমিতোদকে।
সমরে পর্যধাবন্ত নৃপা রিপুবধোদ্যতাঃ ॥ 6-70-16 (41797) 
শরশক্তিগদাভিস্তে খঙ্গৈশ্চামিততেজসঃ ।
নিজঘ্নুঃ সমরেঽন্যোন্যং শূরাঃ পরিঘবাহবঃ ॥ 6-70-17 (41798) 
বভ্রমুঃ কুঞ্জরাশ্চাত্র শরৈর্বিদ্ধা নিরঙ্কুশাঃ ।
অশ্বাশ্চ পর্যধাবন্ত হতারোহা দিশো দশ ॥ 6-70-18 (41799) 
উৎপত্য নিপতন্ত্যন্যে শরঘাতপ্রপীডিতাঃ।
তাবকানাং পরেষাং চ যোধা ভরতসত্তম ॥ 6-70-19 (41800) 
বাহানামুত্তমাঙ্গানাং কার্মুকাণাং চ ভারত।
গদানাং পরিঘাণাং চ হস্তানাং চোরুভিঃ সহ ॥ 6-70-20 (41801) 
পাদানাং ভূষণানাং চ কেয়ূরাণাং চ সঙ্ঘশঃ।
রাশয়স্তত্র দৃশ্যন্তে ভীষ্মভীমসমাগমে ॥ 6-70-21 (41802) 
অশ্বানাং কুঞ্জরাণাং চ রথানাং চানিবর্তিনাম্ ।
সঙ্ঘাতাঃ স্ম প্রদৃশ্যন্তে তত্রতত্র বিশাংপতে ॥ 6-70-22 (41803) 
গদাভিরসিভিঃ প্রাসৈর্বাণৈশ্চ নতপর্বভিঃ ।
জঘ্নুঃ পরস্পর তত্র ক্ষত্রিয়াঃ কাল আগতে ॥ 6-70-23 (41804) 
অপরে বাহুভির্বীরা নিয়ুদ্ধকুশলা যুধি।
বহুধা সমসঞ্জন্ত আয়সৈঃ পরিঘৈরিব ॥ 6-70-24 (41805) 
মুষ্টিভির্জানুভিশ্চৈব তলৈশ্চৈব বিশাংপতে ।
অন্যোন্যং জঘ্রিরে বীরাস্তাবকাঃ পাণ্ডবৈঃ সহ ॥ 6-70-25 (41806) 
পতিতৈঃ পাত্যমানৈশ্চ বিচেষ্টদ্ভিশ্চ ভূতলে।
ঘোরমায়োধনং জজ্ঞে তত্রতত্র জনেশ্বর ॥ 6-70-26 (41807) 
বিরথা রথিনশ্চাত্র নিস্ত্রিংশবরধারিণঃক ।
অন্যোন্যমভিধাবন্তঃ পরস্পরবধৈষিণঃ ॥ 6-70-27 (41808) 
ততো দুর্যোধনো রাজা কলিঙ্গৈর্বহুভির্বৃতঃ।
পুরস্কৃত্য রণে ভীষ্মং পাণ্ডবানভ্যবর্তত ॥ 6-70-28 (41809) 
তথৈব পাণ্ডবাঃ সর্বে পরিবার্য বৃকোদরম্।
ভীষ্মমভ্যদ্রবন্ক্রুদ্ধাস্ততো যুদ্ধমবর্তত ॥ ॥ 6-70-29 (41810) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি পঞ্চমদিবসয়ুদ্ধে সপ্ততিতমোঽধ্যায়ঃ ॥




ভীষ্মপর্ব - অধ্যায় 071

॥ শ্রীঃ ॥

6.71. অধ্যায়ঃ 071 

 -   -  

সংকুলয়ুদ্ধবর্ণনম্ ॥ 1 ॥

 -   -  

6-71-0 (41811) 
সঞ্জয় উবাচ। 6-71-0 (4146) 
দৃষ্ট্বা ভীষ্মেণ সংসক্তান্ভ্রাতৄনন্যাংশ্চ পার্থিবান্ ।
সমভ্যধাবদ্গাংঙ্গেয়মুদ্যতাস্ত্রো ধনঞ্জয়ঃ ॥ 6-71-1 (41812) 
পাঞ্চজন্যস্য নির্ঘোষং ধনুষো গাণ্ডিবস্য চ।
ধ্বজং চ দৃষ্ট্বা পার্থস্য সর্বান্নো ভয়মাবিশৎ ॥ 6-71-2 (41813) 
সিংহলাঙ্গূলমাকাশে জ্বলন্তমিব পর্বতম্।
অসঞ্জমানং বৃক্ষেষু ধূমকেতুমিবোত্থিতম্ ॥ 6-71-3 (41814) 
বহুবর্ণং বিচিত্রং চ দিব্যং বানরলক্ষণম্ ।
অপশ্যাম মহারাজ ধ্বজং গাণ্ডীবধন্বনঃ ॥ 6-71-4 (41815) 
সুবর্ণপৃষ্ঠং গাণ্ডীবং রণে দ্রক্ষ্যামি ভারত।
বিদ্যুতং মেঘমধ্যস্থাং ভ্রাজমানামিবাম্বরে । 
দদৃশুর্গাণ্ডিবং যোধা রুক্মপৃষ্ঠং মহামৃধে ॥  6-71-5 (41816) 
আশুশ্রুম ভৃশং চাস্য শক্রস্যেবাভিগর্জতঃ।
সুঘোরং তলয়োঃ শব্দং নিঘ্নতস্তব বাহিনীম্ ॥ 6-71-6 (41817) 
চণ্ডবাতো যথা মেঘঃ সবিদ্যুৎস্তনয়িত্নুমান্ ।
দিশঃ সংপ্লাবয়ন্সর্বাঃ শরবর্ষৈঃ সমন্ততঃ ॥ 6-71-7 (41818) 
সমভ্যধাবদ্গাঙ্গেয়ং ভৈরবাস্ত্রো ধনঞ্জয়ঃ ।
দিশং প্রাচীং প্রতীচীং চ ন জানীমোঽস্ত্রমোহিতাঃ ॥ 6-71-8 (41819) 
কান্দিগ্ভূতা শ্রান্তপত্রা হতাশ্বা হতচেতসঃ।
অন্যোন্যমভিসংশ্লিষ্য যোধাস্তে ভরতর্ষভ ॥ 6-71-9 (41820) 
ভীষ্মমেবাভ্যলীয়ন্ত সহ সর্বৈস্তবাত্মজৈঃ ।
তেষামার্তায়নমভূদ্ভীষ্মঃ শান্তনবো রণে ॥ 6-71-10 (41821) 
সমুৎপতন্তি বিত্রস্তা রথেভ্যো রথিনস্তথা ।
সাদিনশ্চাশ্বপৃষ্ঠেভ্যো ভূমৌ চাপি পদাতয়ঃ ॥ 6-71-11 (41822) 
শ্রুৎবা গাণ্ডীবনির্ঘোষং বিস্ফূর্জিতমিবাশনেঃ ।
সর্বসৈন্যানি ভীতানি ব্যবালীয়ন্ত ভারত ॥ 6-71-12 (41823) 
অথ কাম্ভোজৈজরশ্বৈর্মহদ্ভিঃ শীঘ্রগামিভিঃ ।
গোপানাং বহুসাহস্ত্রৈর্বালৈর্গাপায়নৈর্বৃতঃ ॥ 6-71-13 (41824) 
মদ্রসৌবীরগান্ধারৈস্ত্রৈগর্তৈশ্চ বিশাংপতে ।
সর্বকালিঙ্গমুখ্যৈশ্চ কলিঙ্গাধিপতির্বৃতঃ ॥ 6-71-14 (41825) 
নানানরগণৌঘৈশ্চ দুঃশাসনপুরঃসরঃ ।
জয়দ্রথশ্চ নৃপতিঃ সহিতঃ সর্বরাজভিঃ ॥ 6-71-15 (41826) 
হয়ারোহবরাশ্চৈব তব পুত্রেণ চোদিতাঃ ।
চতুর্দশসহস্রাণি সৌবলং পর্যবারয়ন্ ॥ 6-71-16 (41827) 
ততস্তে সহিতাঃ সর্বে বিভক্তরথবাহনাঃ ।
অর্জুনং সমরে জঘ্নুস্তাবকা ভরতর্ষভ ॥ 6-71-17 (41828) 
চেদিকাশিপদাতৈশ্চ রথৈঃ পাঞ্চালসৃঞ্জয়ৈঃ ।
পাণ্ডবাঃ সহিতাঃ সর্বে ধৃষ্টদ্যুম্নপুরোগমাঃ। 
তাবকান্সমরে জঘ্নুর্ধর্মপুত্রেণ চোদিতাঃ ॥  6-71-18 (41829) 
রথিভির্বারণৈরশ্বৈঃ পাদাতৈশ্চ সমীরিতম্ ।
ঘোরমায়োধনং চক্রে মহাভ্রসদৃশং রজঃ ॥ 6-71-19 (41830) 
তোমরপ্রাসনারাচগজাশ্বরথয়োধিনাম্ ।
বলেন মহতা ভীষ্মঃ সমসঞ্জৎকিরীটিনা ॥ 6-71-20 (41831) 
আবন্ত্যঃ কাশিরাজেন ভীমসেনেন সৈন্ধবঃ ।
অজাতশত্রুর্মদ্রাণামৃষভেণ যশশ্বিনা ॥ 6-71-21 (41832) 
সহপুত্রঃ সহামাত্যঃ শল্যেন সমসঞ্জত।
বিকর্ণঃ সহদেবেন চিত্রসেনঃ শিখণ্ডিনা ॥ 6-71-22 (41833) 
মৎস্যা দুর্যোধনং জগ্মুঃ শংকুনিং ন বিশাংপতে।
দ্রুপদশ্চেকিতানশ্চ সাত্যকিশ্চক মহারথঃ ॥ 6-71-23 (41834) 
দ্রোণেন সমসঞ্জন্ত সপুত্রেণ মহাত্মনা ।
কৃপশ্চ কৃতবর্মা চ ধৃষ্টদ্যুম্নমভিদ্রুতৌ ॥ 6-71-24 (41835) 
এবং প্রব্রজিতাশ্বানি ভ্রান্তনাগরথানি চ।
সৈন্যানি সমসঞ্জন্ত প্রয়ুদ্ধানি সমন্ততঃ ॥ 6-71-25 (41836) 
নিরভ্রে বিদ্যুতস্তীব্রা দিশশ্চ রজসা বৃতাঃ ।
প্রাদুরাসন্মহোৎকাশ্চ সনির্ঘাতা বিশাংপতে ॥ 6-71-26 (41837) 
প্রাদুর্ভূতো মহাবাতঃ পাংসুবর্ষং পপাত চ ।
নভস্যন্তর্দধে সূর্যঃ সৈন্যেন সজসা বৃতঃ ॥ 6-71-27 (41838) 
প্রমোহঃ সর্বসৎবানামতীব সমপদ্যত।
রজসা চাভিভূতানামস্ত্রজালৈশ্চ তুদ্যতাম্ ॥ 6-71-28 (41839) 
বীরবাহুবিসৃষ্টানাং সর্বাবরণভেদিনাম্ ।
সংঘাতঃ শরজালানাং তুমুলঃ সমপদ্যত ॥ 6-71-29 (41840) 
প্রকাশং চক্রুরাকাশমুদ্যতানি ভুজোত্তমৈঃ ।
নক্ষত্রবিমলাভানি শস্ত্রাণি ভরতর্ষভ ॥ 6-71-30 (41841) 
আর্ষভাণি বিচিত্রাণি রুক্মজালাবৃতানি চ ।
সংপেতুর্দিক্ষু সর্বাসু চর্মাণি ভরতর্ষভ ॥ 6-71-31 (41842) 
সূর্যবর্ণৈশ্চ নিস্ত্রিংশৈঃ পাত্যমানানি সর্বশঃ ।
দিক্ষু সর্বাস্বদৃশ্যন্ত শরীরাণি শিরাংসি চ ।  6-71-32 (41843) 
ভগ্নচক্রাক্ষনীডাশ্চ নিপাতিতমহাধ্বজাঃ ।
হতাশ্বাঃ পৃথিবীং জগ্মুস্তত্রতত্র মহারথাঃ ॥ 6-71-33 (41844) 
পরিপেতুর্হয়াশ্চাত্র কেচিচ্ছস্ত্রকৃতব্রণাঃ ।
রথান্বিপরিকর্ষন্তো হতেষু রথয়োধিষু ॥ 6-71-34 (41845) 
শরাহতা ভিন্নদেহা বদ্ধয়োক্রা হয়োত্তমাঃ ।
যুগানি পর্যকর্ষন্ত তত্রতত্র স্ম ভারত।  6-71-35 (41846) 
অদৃশ্যন্ত সসূতাশ্চ সাশ্বাঃ সরথয়োধিনঃ ।
একেন বলিনা রাজন্বারণেন বিমর্দিতাঃ ॥ 6-71-36 (41847) 
গন্ধহস্তিমদস্রাবমাঘ্রায় বহবো রণে।
সন্নিপাতে বলৌঘানাং গজৈর্মমৃদিরে গজাঃ ॥ 6-71-37 (41848) 
সতোমরৈর্মহামাত্রৈর্নিপতদ্ভির্গতাসুভিঃ ।
বভূবায়োধনং ছন্নং নারাচাভিহতৈর্গজৈঃ ॥ 6-71-38 (41849) 
সন্নিপাতে বলৌঘানাং প্রেষিতৈর্বরবারণৈঃ ।
নিপেতুর্যুধি সংভগ্নাঃ সয়োধাঃ সধ্বজা গজাঃ ॥ 6-71-39 (41850) 
নাগরাজোপমৈর্হস্তৈর্নাগৈরাক্ষিপ্য সংয়ুগে ।
ব্যদৃশ্যন্ত মহারাজ সংভগ্না রথকূবরাঃ ॥ 6-71-40 (41851) 
বিশীর্ণরথসঙ্ঘাশ্চ কেশেষ্বাক্ষিপ্য দন্তিভিঃ ।
দ্রুমশাখা ইবাবিধ্য নিষ্পিষ্টা রথিনো রণে ॥ 6-71-41 (41852) 
রথেষু চ রথান্যুদ্ধে সংসক্তান্বরবারণাঃ ।
বিকর্ষন্তো দিশঃ সর্বাঃ সংপেতুঃ সর্বশব্দগাঃ ॥ 6-71-42 (41853) 
তেষাং তথা কর্ষতাং তু গজানাং রূপমাবভৌ ।
সরঃসু নলিনীজালং বিষক্তমিব কর্ষতাম্ ॥ 6-71-43 (41854) 
এবং সংছাদিতং তত্র বভূবায়োধনং মহৎ।
সাদিভিশ্চ পদাতৈশ্চ সধ্বজৈশ্চ মহারথৈঃ ॥ ॥ 6-71-44 (41855) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি পঞ্চমদিবসয়ুদ্ধে একসপ্ততিতমোঽধ্যায়ঃ ॥

 -   -  

6-71-7 স্তনয়িত্নুর্গর্জিতম্ ॥




ভীষ্মপর্ব - অধ্যায় 072

॥ শ্রীঃ ॥

6.72. অধ্যায়ঃ 072 

 -   -  

সংকুলয়ুদ্ধবর্ণনম্ ॥ 1 ॥

 -   -  

6-72-0 (41856) 
সঞ্জয় উবাচ। 6-72-0 (4147) 
শিখণ্ডী সহ মৎস্যেন বিরাটেন বিশাংপতে।
ভীষ্মমাশু মহেষ্বাসমাসসাদ সুদুর্জয়ম্ ॥ 6-72-1 (41857) 
দ্রোণং কৃপং বিকর্ণং চ মহেষ্বাসং মহাবলম্ ।
রাজ্ঞশ্চান্যান্রণে শূরান্বহূনার্চ্ছদ্ধনংজয়ঃ ॥ 6-72-2 (41858) 
সৈন্ধবং চ মহেষ্বাসং সামাত্যং সহ বন্ধুভিঃ ।
প্রাচ্যাংশ্চ দাক্ষিণাত্যাংশ্চ ভূমিপান্ভূমিপর্ষভ ॥ 6-72-3 (41859) 
পুত্রং চ তে মহেষ্বাসং দুর্যোধনমমর্ষণম্ ।
দুঃসহং চৈব সমরে ভীমসেনোঽভ্যবর্তত ॥ 6-72-4 (41860) 
সহদেবস্তু শকুনিমুলূকং চ মহারথম্ ।
পিতাপুত্রৌ মহেষ্বাসাবভ্যবর্তত দুর্জয়ৌ ॥ 6-72-5 (41861) 
যুধিষ্ঠিরো মহারাজ গজানীকং মহারথঃ ।
সমবর্তত সংগ্রামে পুত্রেণ নিকৃতস্তব ॥ 6-72-6 (41862) 
মাদ্রীপুত্রস্তু নকুলঃ শূরসংক্রন্দনো যুধি ।
ত্রিগর্তানাং বলৈঃ সার্ধং সমসঞ্জত পাণ্ডবঃ ॥ 6-72-7 (41863) 
অভ্যবর্তন্ত সংক্রুদ্ধাঃ সমরে সাল্বকেকয়ান্।
সাত্যকিশ্চেকিতানশ্চ সৌভদ্রশ্চ মহারথঃ ॥ 6-72-8 (41864) 
ধৃষ্টকেতুশ্চ সমরে রাক্ষসশ্চ ঘটোৎকচঃ ।
নাকুলিশ্চ শতানীকঃ সমরে রথপুঙ্গবঃ । 
পুত্রাণাং তে রথানীকং প্রত্যুদ্যাতাঃ সুদুর্জয়াঃ ॥  6-72-9 (41865) 
সেনাপতিরমেয়াত্মা ধৃষ্টদ্যুম্নো মহাবলঃ ।
দ্রোণেন সমরে রাজন্সমিয়ায়োগ্রকর্মণা ॥ 6-72-10 (41866) 
এবমেতে মহেষ্বাসাস্তাবকাঃ পাণ্ডবৈঃ সহ ।
সমেত্য সমরে শূরাঃ সংপ্রাহারং প্রচক্রিরে ॥ 6-72-11 (41867) 
মধ্যংদিনগতে সূর্যে নভস্যাকুলতাং গতে ।
কুরবঃ পাণ্ডবেয়াশ্চ নিজঘ্নুরিতরেতরম্ ॥ 6-72-12 (41868) 
ধ্বজিনো হেমচিত্রাঙ্গা বিচরন্তো রণাজিরে ।
সপতাকা রথা রেজুর্বৈয়াঘ্রপরিবারণাঃ ॥ 6-72-13 (41869) 
সমেতানাং চ সমরে জিগীষূণাং পরস্পরম্ ।
বভূব তুমুলঃ শব্দঃ সিংহানামিব নর্দতাম্ ॥ 6-72-14 (41870) 
তত্রাদ্ভুতমপশ্যাস সংপ্রহারং সুদারুণম্।
যদকুর্বন্রণে শূরাঃ সৃঞ্জয়াঃ কুরুভিঃ সহ ॥ 6-72-15 (41871) 
নৈব খং ন দিশো রাজন্ন সূর্যং শত্রুতাপন।
বিদিশো বাপি পশ্যামঃ শরৈর্মুক্তৈঃ সমন্ততঃ ॥ 6-72-16 (41872) 
শক্তীনাং বিমলাগ্রাণাং তোমরাণাং তথাস্যতাম্ ।
নিস্ত্রিংশানাং চ পীতানাং নীলোৎপলনিভাঃ প্রভাঃ ॥ 6-72-17 (41873) 
কবচানাং বিচিত্রাণাং ভূষণানাং প্রভাস্তথা ।
খং দিশঃ প্রদিশশ্চৈব ভাসয়ামাসুরোজসা ॥ 6-72-18 (41874) 
বপুর্ভিশ্চ নরেন্দ্রাণাং চন্দ্রসূর্যসমপ্রভৈঃ ।
বিররাজ তদা রাজংস্তত্রতত্র রণাঙ্গণম্ ॥ 6-72-19 (41875) 
রথসঙ্ঘা নরব্যাঘ্রাঃ সমায়ান্তশ্চ সংয়ুগে।
বিরেজুঃ সমরে রাজন্গ্রহা ইব নভস্তলে ॥ 6-72-20 (41876) 
ভীষ্মস্তু রথিনাং শ্রেষ্ঠো ভীমসেনং মহাবলম্ ।
অবারয়ত সংক্রুদ্ধঃ সর্বসৈন্যস্য পশ্যতঃ ॥ 6-72-21 (41877) 
ততো ভীষ্মবিনির্মুক্তা রুক্মপুঙ্খাঃ শিলাশিতাঃ।
অভ্যঙ্গন্তমরে ভীমং তৈলঘৌতাঃ সুতেজনাঃ ॥ 6-72-22 (41878) 
তস্য শক্তিং মহাবেগং ভীমসেনো মহাবলঃ ।
ক্রুদ্ধাশীবিষসংকাশং প্রেষয়ামাস ভারত ॥ 6-72-23 (41879) 
তামাপতন্তীং সহসা রুক্মদণ্ডং দুরাসদাম্।
চিচ্ছেদ সমরে ভীষ্মঃ শরৈঃ সন্নতপর্বভিঃ ॥ 6-72-24 (41880) 
ততোঽপরেণ ভল্লেন পীতেন নিশিতেন চ।
কার্মুকং ভীমসেনস্য দ্বিধা চিচ্ছেদ ভারত ॥ 6-72-25 (41881) 
অপাস্য তু ধনুশ্ছিন্নং ভীমসেনো মহাবলঃ ।
শরৈর্বহুভিরানর্চ্ছদ্ভীষ্মং শান্তনবং যুধি ॥ 6-72-26 (41882) 
সাত্যকিস্তু ততস্তূর্ণং ভীষ্মমাসাদ্য সংয়ুগে ।
আকর্ণপ্রহিতৈস্ত্রীক্ষ্ণৈর্নিশিতৈস্তিগ্মতেজনৈঃ ॥ 6-72-27 (41883) 
শরৈর্বহুভিরানর্চ্ছৎপিতরং তে জনেশ্বর ।
ততঃ সংধায় বৈ তীক্ষ্ণং শরং পরমদারুণম্ ॥ 6-72-28 (41884) 
বার্ষ্ণেয়স্য রথাদ্ভীষ্মঃ পাতয়ামাস সারথিম্।
তস্যাশ্বাঃ প্রদ্রুতা রাজন্নিহতে রথসারথৌ ॥ 6-72-29 (41885) 
তেন তেনৈব ধাবন্তি মনোমারুতরংহসঃ।
ততঃ সর্বস্য সৈন্যস্য নিঃস্বনস্তুমুলোঽভবৎ ॥ 6-72-30 (41886) 
হাহাকারশ্চ সংজজ্ঞে পাণ্ডবানাং মহাত্মনাম্ ।
অভ্যদ্রবত গৃহ্ণীত হয়ান্যচ্ছত ধাবত ॥ 6-72-31 (41887) 
ইত্যাসীত্তুমুলঃ শব্দো যুয়ুধানরথং প্রতি ।
এতস্মিন্নেব কালে তু ভীষ্মঃ শান্তনবস্তদা ॥ 6-72-32 (41888) 
ন্যহনৎপাণ্ডবীং সেনামাসুরীমিব বৃত্রাহা ।
তে বধ্যমানা ভীষ্মেণ পাঞ্চালাঃ সোমকৈঃ সহ । 
স্থিরাং যুদ্ধে মতিং কৃৎবা ভীষ্মমেবাভিদুদ্রুবুঃ ॥  6-72-33 (41889) 
ধৃষ্টদ্যুম্নমুখাশ্চাপি পার্থাঃ শান্তনবং রণে।
অভ্যধাবঞ্জিগীষন্তস্তব পুত্রস্য বাহিনীম্ ॥ 6-72-34 (41890) 
তথৈব কৌরবা রাজন্ভীষ্মদ্রোণপুরোগমাঃ।
অভ্যধাবন্ত বেগেন ততো যুদ্ধমবর্তত ॥ ॥ 6-72-35 (41891) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি পঞ্চমদিবসয়ুদ্ধে দ্বিসপ্ততিতমোঽধ্যায়ঃ ॥

 -   -  

6-72-18 ওজসা স্বপ্রভাবেণ ॥




ভীষ্মপর্ব - অধ্যায় 073

॥ শ্রীঃ ॥

6.73. অধ্যায়ঃ 073 

 -   -  

যুদ্ধবর্ণনম্ ॥ 1 ॥

 -   -  

6-73-0 (41892) 
সঞ্জয় উবাচ। 6-73-0 (4148) 
বিরাটোঽয় ত্রিভির্বাণৈর্ভীষ্মমার্চ্ছন্মহারথম্ ।
বিব্যাধ তুরমাংত্রাস্য ত্রিভির্বাণৈর্মহারথঃ ॥ 6-73-1 (41893) 
তং প্রত্যবিধ্যদ্দশভির্ভীষ্মঃ শান্তনবঃ শরৈঃ।
রুক্মপুঙ্খৈর্মহেষ্বাসঃ কৃতহস্তো মহাবলঃ ॥ 6-73-2 (41894) 
দ্রৌণির্গাণ্ডীবধন্বানং ভীমধন্বা মহারথঃ ।
অবিধ্যদিষুভিঃ ষঙ্ভির্দৃঢহস্তঃ স্তনান্তরে ॥ 6-73-3 (41895) 
কার্মুকং তস্য চিচ্ছেদ ফল্গুনঃ পরবীরহা ।
অবিধ্যচ্চ ভৃশং তীক্ষ্ণৈঃ পত্রিভিঃ শত্রুকর্শনঃ ॥ 6-73-4 (41896) 
সোঽন্যৎকার্মুকমাদায় বেগবান্ক্রোধমূর্চ্ছিতঃ।
অমৃষ্যমাণঃ পার্থেন কার্মুকচ্ছেদমাহবে ॥ 6-73-5 (41897) 
অবিধ্যৎফল্গুনং রাজন্নবত্যা নিশিতৈঃ শরৈঃ ।
বাসুদেবং চ সপ্তত্যা বিব্যাধ পরমেষুভিঃ ॥ 6-73-6 (41898) 
ততঃ ক্রোধাভিতাম্রাক্ষঃ কৃষ্ণেন সহ ফল্গুনঃ ।
দীর্ঘমুষ্ণং চ নিঃশ্বস্য চিন্তয়িৎবা পুনঃপুনঃ ॥ 6-73-7 (41899) 
ধনুঃ প্রপীড্য বামেন করেণামিত্রকর্শনঃ ।
গাণ্ডীবধন্বা সংক্রুদ্ধঃ শিতান্সন্নতপর্বণঃ ॥ 6-73-8 (41900) 
জীবিতান্তকরান্ঘোরান্সমাদত্ত শিলীমুখান্।
তৈস্তূর্ণং সমরেঽবিধ্যদ্রৌণিং বলবতাং বরঃ ॥ 6-73-9 (41901) 
তস্য তে কবচং ভিত্ৎবা পপুঃ শোণিতমাহবে।
ন বিব্যথে চ নির্ভিন্নো দ্রৌণির্গাণ্ডীবধন্বনা ॥ 6-73-10 (41902) 
তথৈব চ শরান্দ্রৌণিঃ প্রবিমুঞ্চন্নবিহ্বলঃ ।
তস্থৌ চ সমরে রাজংস্ত্রাতুমিচ্ছন্মহাব্রতম্ ॥ 6-73-11 (41903) 
তস্য তৎসুমহৎকর্ম শশংসুঃ কুরুসত্তমাঃ ।
যৎকৃষ্ণাভ্যাং সমেতাভ্যামভ্যাপতত সংয়ুগে ॥ 6-73-12 (41904) 
স হি নিত্যমনীকেষু যুধ্যতেঽভয়মাস্তিতঃ।
অস্ত্রগ্রামং সসংহারং দ্রোণাৎপ্রাপ্য সুদুর্লভম্ ॥ 6-73-13 (41905) 
মমৈষ আচার্যসুতো দ্রোণস্যাপি প্রিয়ঃ সুতঃ ।
ব্রাহ্মণশ্চ বিশেষেণ মাননীয়ো মমেতি চ ॥ 6-73-14 (41906) 
সমাস্থআয় মতিং বীরো বীভৎসুঃ সত্রুতাপনঃ ।
কৃপাং চক্রে রথশ্রেষ্ঠো ভারদ্বাজসুতং প্রতি ॥ 6-73-15 (41907) 
দ্রৌণিং ত্যক্ৎবা ততো যুদ্ধে কৌন্তেয়ঃ শ্বেতবাহনঃ।
যুয়ুধে তাবকান্নিঘ্নংস্ৎবরমাণঃ পরাক্রমী ॥ 6-73-16 (41908) 
দুর্যোধনস্তু দশভির্গার্ধ্রপত্রৈঃ শিলাশিতৈঃ ।
ভীমসেনং মহেষ্বাসং রুক্মপুঙ্খৈঃ সমার্পয়ৎ ॥ 6-73-17 (41909) 
ভীমসেনঃ সুসংক্রুদ্ধঃ পরাসুকরণং দৃঢম্ ।
চিত্রং কার্মুকমাদত্ত শরাংশ্চ নিশিতান্দশ ॥ 6-73-18 (41910) 
আকর্ণপ্রহিতৈস্তীক্ষ্ণৈর্বেগবদ্ভিরজিহ্মগৈঃ।
অবিধ্যত্তূর্ণমব্যগ্রঃ কুরুরাজং মহোরসি ॥ 6-73-19 (41911) 
তস্য কাঞ্চনসূত্রস্থঃ শরৈঃ সংছাদিতো মণিঃ।
ররাজোরসি খে সূর্যো গ্রহৈরিব সমাবৃতঃ॥ 6-73-20 (41912) 
পুত্রস্তু তব তেজস্বী ভীমসেনেন তাডিত।
নামৃষ্যত যথা নাগস্তলশব্দং মদোৎকটঃ ॥ 6-73-21 (41913) 
ততঃ শরৈর্মহারাজ রুক্মপুঙ্খৈঃ শিলাশিতৈঃ ।
ভীমং বিব্যাধ সংক্রুদ্ধস্ত্রাসয়ানো বরূথিনীম্ ॥ 6-73-22 (41914) 
তৌ যুধ্যমানৌ সমরে ভৃশমন্যোন্যবিক্ষতৌ ।
পুত্রৌ তে দেবসংকাশৌ ব্যরোচেতাং মহাবলৌ ॥ 6-73-23 (41915) 
চিত্রসেনং নরব্যাঘ্রং সৌভদ্রঃ পরবীরহা।
অবিধ্যদ্দশভির্বাণৈঃ পুরুমিত্রং চ সপ্তভিঃ ॥ 6-73-24 (41916) 
সত্যব্রতং চ সপ্তত্যা বিদ্ধ্বা শক্রসমো যুধি।
নৃত্যন্নিব রণে বীর আর্তিং নঃ সমজীজনৎ ॥ 6-73-25 (41917) 
তং প্রত্যবিধ্যদ্দশভিশ্চিত্রসেনঃ শিলীমুখৈঃ ।
সত্যব্রতশ্চ নবভিঃ পুরুমিত্রশ্চ সপ্তভিঃ ॥ 6-73-26 (41918) 
স বিদ্ধো বিক্ষরন্রক্তং শত্রুসংবারণং মহৎ।
চিচ্ছেদ চিত্রসেনস্য চিত্রং কার্মুকমার্জুনিঃ ॥ 6-73-27 (41919) 
ভিত্ৎবা চাস্য তনুত্রাণং শরেণোরস্যতাডয়ৎ ।
ততস্তে তাবকা বীরা রাজপুত্রা মহারথাঃ ॥ 6-73-28 (41920) 
সমেত্য যুধি সংরব্ধা বিব্যধুর্নিশিতৈঃ শরৈঃ।
তাংশ্চ সর্বাঞ্শরৈস্তীক্ষ্ণৈর্জঘান পরমাস্ত্রবিৎ ॥ 6-73-29 (41921) 
তস্য দৃষ্ট্বা তু তৎকর্ম পরিবব্রুঃ সুতাস্তব।
দহন্তং সমরে সৈন্যং বনে কক্ষং যথোল্বণম্ ॥ 6-73-30 (41922) 
অপেতশিশিরে কালে সমিদ্ধমিব পাবকম্ ।
অত্যরোচত সৌভদ্রস্তব সৈন্যানি নাশয়ন্ ॥ 6-73-31 (41923) 
তত্তস্য চরিতং দৃষ্ট্বা পৌত্রস্তব বিশাংপতে ।
লক্ষ্মণোঽভ্যপতত্তূর্ণং সাত্তীপুত্রমাহবে ॥ 6-73-32 (41924) 
অভিমন্যুস্তু সংক্রুদ্ধো লক্ষ্মণং শুভলক্ষণম্ ।
বিব্যাধ নিশিতৈঃ ষঙভিঃ সারথিং চ ত্রিভিঃ শরৈঃ ॥ 6-73-33 (41925) 
তথৈব লক্ষ্মণো রাজন্সৌভদ্রং নিশিতৈঃ শরৈঃ।
অবিধ্যত মহারাজ তদদ্ভুতমিবাভবৎ ॥ 6-73-34 (41926) 
তস্যাশ্বাংশ্চতুরো হৎবা সারথিং চ মহাবলঃ ।
অভ্যদ্রবত সৌভদ্রো লক্ষ্মণং নিশিতৈঃ শরৈঃ ॥ 6-73-35 (41927) 
হতাশ্বে তু রথে তিষ্ঠঁল্লক্ষ্মণঃ পরবীরহা ।
শক্তিং চিক্ষেপ সংক্রুদ্ধঃ সৌভদ্রস্য রথং প্রতি॥ 6-73-36 (41928) 
তামাপতন্তীং সহসা ঘোররূপাং দুরাসদাম্।
অভিমন্যুঃ শরৈস্তীক্ষ্ণৈশ্চিচ্ছেদ ভুজগোপমাম্ ॥ 6-73-37 (41929) 
ততঃ স্বরথমারোপ্য লক্ষ্মণং গৌতমস্তদা।
অপোবাহ রথেনাজৌ সর্বসৈন্যস্য পশ্যতঃ ॥ 6-73-38 (41930) 
ততঃ সমাকুলে তস্মিন্বর্তমানে মহাভয়ে ।
অভ্যদ্রবঞ্জিঘাংসন্তঃ পরস্পরবধৈষিণঃ ॥ 6-73-39 (41931) 
তাবকাশ্চ মহেষ্বাসাঃ পাণ্ডবাশ্চ মহারথাঃ ।
জুহ্বন্তঃ সমরে প্রাণান্নিজঘ্নুরিতরেতরম্ ॥ 6-73-40 (41932) 
মুক্তকেশা বিকবচা বিরথাশ্ছিন্নকার্মুকাঃ ।
বাহুভইঃ সময়ুধ্যন্ত সৃঞ্জয়াঃ কুরুভিঃ সহ ॥ 6-73-41 (41933) 
ততো ভীষ্মো মহাবাহুঃ পাণ্ডবানাং মহাত্মনাম্ ।
সেনাং জঘান সংক্রুদ্ধো দিব্যৈরস্ত্রৈর্মহাবলঃ ॥ 6-73-42 (41934) 
হতেশ্বরৈর্গজৈস্তত্র নরৈরশ্বৈশ্চ পাতিতৈঃ ।
রথিভিঃ সাদিভিশ্চৈব সমাস্তীর্যত মেদিনী ॥ ॥ 6-73-43 (41935) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি পঞ্চমদিবসয়ুদ্ধে ত্রিসপ্ততিতমোঽধ্যায়ঃ ॥

 -   -  

6-73-32 সাৎবতীপুত্রং অভিমন্যুম্ ॥




ভীষ্মপর্ব - অধ্যায় 074

॥ শ্রীঃ ॥

6.74. অধ্যায়ঃ 074 

 -   -  

ভূরিশ্রবসা সাত্যকিপুত্রদশকবধঃ ॥ 1 ॥ সাত্যকিভূরিশ্রবসোয়ুর্দ্ধম্ ॥ 2 ॥

 -   -  

6-74-0 (41936) 
সঞ্জয় উবাচ। 6-74-0 (4149) 
অথ রাজন্মহাবাহুঃ সাত্যকির্যুদ্ধদুর্মদঃ।
বিকৃষ্য চাপং সমরে ভারসাহমনুত্তমম্ ॥ 6-74-1 (41937) 
যত্তৎসখ্যুস্তু পূর্বেণ অর্জুনাদুপশিক্ষিতম্ ।
প্রগাঢং লঘু চিত্রং চ দর্শয়ন্হস্তলাঘবম্। 
প্রামুঞ্চৎপুঙ্খসংয়ুক্তাঞ্শরানাশীবিষোপমান্ ॥  6-74-2 (41938) 
তস্য বিক্ষিপতস্ছাপং শরানন্যাংশ্চ মুঞ্চতঃ।
আদদানস্য ভূয়শ্চ সংদধানস্য চাপরান্ ॥ 6-74-3 (41939) 
ক্ষিপতশ্চ পরাংস্তস্য রণে শত্রূন্বিনিঘ্নতঃ।
দদৃশে রূপমত্যর্থং মেঘস্যেব প্রবর্ষতঃ ॥ 6-74-4 (41940) 
তমুদীর্যন্তমালোক্য রাজা দুর্যোধস্ততঃ ।
রথানাময়ুতং তস্য প্রেষয়ামাস ভারত ॥ 6-74-5 (41941) 
তাংস্তু সর্বান্মহেষ্বাসান্সাত্যকিঃ সত্যবিক্রমঃ ।
জঘান পরমেষ্বাসো দিব্যেনাস্ত্রেণ বীর্যবান্ ॥ 6-74-6 (41942) 
স কৃৎকবা দারুণং কর্ম প্রগৃহীতশরাসনঃ।
আসসাদ ততো বীরো ভূরিশ্রবসমাহবে॥ 6-74-7 (41943) 
স হি সংদৃশ্য সেনাং তে যুয়ুধানেন পাতিতাম্ ।
অভ্যধাবত সংক্রুদ্ধঃ কুরূণাং কীর্তিবর্ধনঃ ॥ 6-74-8 (41944) 
ইন্দ্রায়ুধসবর্ণং তু বিস্ফার্য সুমহদ্ধনুঃ ।
সৃষ্টবান্বজ্রসংকাশাঞ্শরানাশীবিষোপমান্ ॥ 6-74-9 (41945) 
সহস্রশো মাহারাজ দর্শয়ন্পাণিলাঘবম্ ।
শরাংস্তান্মৃত্যুসংস্পর্শান্সাত্যকেশ্চ পদানুগাঃ ॥ 6-74-10 (41946) 
ন বিষেহুস্তদা রাজন্দুদ্রুবুস্তে সমন্ততঃ ।
বিহায় সাত্যকিং রাজন্সমরে যুদ্ধদুর্মদম্ ॥ 6-74-11 (41947) 
তং দৃষ্ট্বা যুয়ুধানস্য সুতা দশ মহাবলাঃ ।
মহারথাঃক সমাখ্যাতাশ্চিত্রবর্মায়ুধধ্বজাঃ ॥ 6-74-12 (41948) 
সমাসাদ্য মহেষ্বাসং ভূরিশ্রবসমাহবে।
ঊচুঃ সর্বে সুসংরব্ধা যূপকেতুং মহারণে ॥ 6-74-13 (41949) 
ভোভো কৌরবাদায়াদ সহাস্মাভির্মহাবল ।
এহি যুধ্যস্ব সংগ্রামে সমস্তৈঃ পৃথগেব বা ॥ 6-74-14 (41950) 
অস্মান্বা ৎবং পরাজিত্য যশঃ প্রাপ্নুহি সংয়ুগে।
বয়ং বা ৎবাং পরাজিত্য প্রীতিং ধাস্যামহে পিতুঃ ॥ 6-74-15 (41951) 
এবমুক্তস্তদা শূরৈস্তানুবাচ মহাবলঃ ।
বীর্যশ্লাঘী নরশ্রেষ্ঠস্তান্দৃষ্ট্বা সমবস্থিতান্ ॥ 6-74-16 (41952) 
সাধ্বিদং কথ্যতে বীরা যংদ্যেবং মতিরদ্য বঃ।
যুধ্যধ্বং সহিতা যত্তা নিহনিষ্যামি বো রণে ॥ 6-74-17 (41953) 
এবমুক্তা মহেষ্বাসাস্তে বীরাঃ ক্ষিপ্রকারিণঃ ।
মহতা শরবর্ষেণ অভ্যধাবন্নরিন্দমম্ ॥ 6-74-18 (41954) 
সোঽপরাহ্ণে মহারাজ সংগ্রামস্তুমুলোঽভবৎ।
একস্য চ বহূনাং চ সমেতানাং রণাজিরে ॥ 6-74-19 (41955) 
তমেকং রথিনাং শ্রেষ্ঠং শরৈস্তে সমবাকিরন্ ।
প্রাবৃষীব যথা মেরুং সিষিচুর্জলদা নৃপ ॥ 6-74-20 (41956) 
তৈস্তু মুক্তাঞ্শরান্ঘোরান্যমদণ্ডাশনিপ্রভান্ ।
অসংপ্রাপ্তানসংভ্রাকন্তিশ্চিচ্ছেদাশু মহারথঃ ॥ 6-74-21 (41957) 
তত্রাদ্ভুতমপশ্যাম সৌমদত্তেঃ পরাক্রমম্ ।
যদেকো বহুবির্যুদ্ধে সমসঞ্জদভীতবৎ ॥ 6-74-22 (41958) 
বিসৃজ্য শরবৃষ্টিং তাং দশ রাজন্মহারথাঃ ।
পরিবার্য মহাবাহুং নিহন্তুমুপচক্রমুঃ ॥ 6-74-23 (41959) 
সমদত্তিস্ততঃ ক্রুদ্ধস্তেষাং চাপানি ভারত ।
চিচ্ছেদ সমরে রাজন্যুধ্যমানো মহারথৈঃ ॥ 6-74-24 (41960) 
অথৈষাং ছিন্নধনুষাং শরৈঃ সন্নতপর্বভিঃ ।
চিচ্ছেদ সমরে রাজঞ্শিরাংসি ভরতর্ষভ ॥ 6-74-25 (41961) 
তে হতা ন্যপতন্রাজন্বজ্রভগ্না ইব দ্রুমাঃ । 6-74-26তান্দৃষ্ট্বা নিহতান্বীরো রণে পুত্রান্মহাবলান্ ॥  6-74-26 (41962) 
বার্ষ্ণেয়ো বিনদরাজন্ভূরিশ্রবসমভ্যযাৎ।
রথং রথেন সমরে পীডয়িৎবা মহাবলৌ ॥ 6-74-27 (41963) 
তাবন্যোন্যং হি সমরে নিহত্য রথবাজিনঃ ।
বিরথাবভিবল্গন্তৌ সমেয়াতাং মহারথৌ ॥ 6-74-28 (41964) 
প্রগৃহীতমহাখঙ্গৌ তৌ চর্মবরধারিণৌ ।
শুশুভাতে নরব্যাঘ্রৌ যুদ্ধায় সমবস্থিতৌ ॥ 6-74-29 (41965) 
অসহ্যমসিয়ুদ্ধায় ভূরিশ্রবসমাহবে।
মৎবা বৃকোদরস্তূর্ণমভিপ্লুত্য মহারথঃ ॥ 6-74-30 (41966) 
ততঃ সাত্যকিমভ্যেত্য নিস্ত্রিংশবরধারিণম্ ।
ভীমসেনস্ৎবরন্রাজন্রথমারোপয়ত্তদা ॥ 6-74-31 (41967) 
তবাপি তনয়ো রাজন্ভূরিশ্রবসমাহবে।
আরোপয়দ্রথং তূর্ণং পশ্যতাং সর্বধন্বিনাম্ ॥ 6-74-32 (41968) 
তস্মিস্তথা বর্তমানে রণে ভীষ্মং মহারথম্।
অয়োধয়ন্ত সংরব্ধাঃ পাণ্ডবা ভরতর্ষভ ॥ 6-74-33 (41969) 
লোহিতায়তি চাদিত্যে ৎবরমাণো ধনঞ্জয়ঃ ।
পঞ্চবিংশতিসাহস্রান্নিজঘান মহারথান্ ॥ 6-74-34 (41970) 
তে হি দুর্যোধনাদিষ্টাস্তদা পার্থনিবর্হণে ।
সংপ্রাপ্যৈব গতা নাশং শলভা ইব পাবকম্ ॥ 6-74-35 (41971) 
ততো মৎস্যাঃ কেকয়াশ্চ ধনুর্বেদবিশারদাঃ ।
পরিবব্রুস্তদা পার্থং সহপুত্রং মহারথম্ ॥ 6-74-36 (41972) 
এবস্মিন্নেব কালে তু সূর্যেঽস্তমুপগচ্ছতি।
সর্বেষাং চৈব সৈন্যানাং প্রমোহঃ সমজায়ত ॥ 6-74-37 (41973) 
অবহারং ততশ্চক্রে পিতা দেবব্রতস্তব ।
সংধ্যাকালে মহারাজ সৈন্যানাং শ্রান্তবাহনঃ ॥ 6-74-38 (41974) 
পাণ্ডবানাং কুরূণাং চ পরস্পরসমাগমে।
তে সেনে ভৃশসংবিগ্নে যয়তুঃ স্বং নিবেশনম্ ॥ 6-74-39 (41975) 
ততঃ স্বশিবিরং গৎবা ন্যবিশংস্তত্র ভারত।
পাণ্ডবাঃ সৃঞ্জয়ৈঃ সার্ধং কুরবশ্চ যথাবিধিঃ ॥ ॥ 6-74-40 (41976) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি প়ঞ্চমদিবসয়ুদ্ধএ চতুঃসপ্ততিতমোঽধ্যায়ঃ ॥




ভীষ্মপর্ব - অধ্যায় 075

॥ শ্রীঃ ॥

6.75. অধ্যায়ঃ 075 

 -   -  

কুরুপাণ্ডবয়োঃ ক্রৌঞ্চমকরব্যূহরচনাপূর্বকমায়োধনম্ ॥ 1 ॥

 -   -  

6-75-0 (41977) 
সঞ্জয় উবাচ। 6-75-0 (4150) 
বিহৃত্য তু ততো রাজন্সহিতাঃ কুরুপাণ্ডবাঃ ।
ব্যতীতায়াং তু শর্বর্যাং পুনর্যুদ্ধায় নির্যযুঃ ॥ 6-75-1 (41978) 
ততঃ শব্দো মহানাসীত্তব তেষাং চ ভারত ।
যুজ্যতাং রথমুখ্যানাং কল্প্যতাং চৈব দন্তিনাম্ ॥ 6-75-2 (41979) 
সংনহ্যতাং পদাতীনাং হয়ানাং চৈব ভারত।
শঙ্খদুন্দুভিনাদশ্চ তুমুলঃ সর্বতোঽভবৎ ॥ 6-75-3 (41980) 
ততো যুধিষ্ঠিরো রাজা ধৃষ্টদ্যুম্নমভাষত।
ব্যূহং ব্যূহস্ব পাঞ্চাল মকরং শত্রুনাশনম্ ॥ 6-75-4 (41981) 
এবমুক্তস্তু পার্থেন ধৃষ্টদ্যুম্নো মহারথঃ।
ব্যাদিদেশ যথান্যায়ং রথিনো রথিনাং বরঃ ॥ 6-75-5 (41982) 
শিরোঽভূদ্দ্রুপদস্তস্য পাণ্ডবশ্চ ধনঞ্জয়ঃ।
চক্ষুষী সহদেবশ্চ নকুলশ্চ মহারথঃ ॥ 6-75-6 (41983) 
তুণ্ডমাসীন্মহারাজ ভীমসেনো মহাবলঃ ।
সৌভদ্রো দ্রৌপদেয়াশ্চ রাক্ষসশ্চ ঘটোৎকচঃ ॥ 6-75-7 (41984) 
সাত্যকির্ধর্মরাজশ্চ ব্যূহগ্রীবাং সমাস্থিতাঃ ।
পৃষ্ঠমাসীন্মহারাজ বিরাটো বাহিনীপতিঃ ॥ 6-75-9ধৃষ্টদ্যুম্নো মহারাজ মহত্যা সেনয়া বৃতঃ ।
কেকয়া ভ্রাতরঃ পঞ্চ বামপার্শ্বং সমাশ্রিতাঃ ॥  6-75-8 (41985) 
ধৃষ্টকেতুর্নরব্যাঘ্রশ্চেকিতানশ্চ বীর্যবান্।
দক্ষিণং পক্ষমাশ্রিত্য স্থিতৌ ব্যূহস্য রক্ষণে ॥ 6-75-10 (41986) 
পাদয়োস্তু মহারাজ স্থিতঃ শ্রীমান্মহারথঃ।
কুন্তিভোজঃ শতানীকো মহত্যা সেনয়া বৃতঃ ॥ 6-75-11 (41987) 
শিখণ্ডী তু মহেষ্বাসঃ সোমকৈঃ সংবৃতো বলী ।
ইরাবাংশ্চ ততঃ পুচ্ছে মকরস্য ব্যবস্থিতৌ ॥ 6-75-12 (41988) 
এবমেতং মহাব্যূহং ব্যূহ্য ভারত পাণ়্ডবাঃ ।
সূর্যোদয়ে মহারাজ পুনর্যুদ্ধায় দংশিতাঃক ॥ 6-75-13 (41989) 
কৌরবানভ্যযুস্তূর্ণং হস্ত্যশ্বরথপত্তিভিঃ ।
সমুচ্ছ্রিতৈর্ধ্বজৈশ্ছত্রৈঃ শস্ত্রৈশ্চ বিমলৈঃ শিতৈঃ ॥ 6-75-14 (41990) 
ব্যূঢং দৃষ্ট্বা তু তৎসৈন্যং পিতা দেবব্রতস্তব ।
কৌঞ্চেন মহতা রাজন্প্রত্যব্যূহত বাহিনীম্ ॥ 6-75-15 (41991) 
তস্য তুণ্ডে মহেষ্বাসো ভারদ্বাজো ব্যরোচত।
অশ্বত্থামা কৃপশ্চৈব চক্ষুরাস্তাং জনেশ্বর ॥ 6-75-16 (41992) 
কৃতবর্মা তু সহিতঃ কাম্ভোজৈরথ বাহ্লিকৈঃ ।
শিরস্যাসীন্নরশ্রেষ্ঠঃ শ্রেষ্ঠঃ সর্বধনুষ্মতাম্ ॥ 6-75-17 (41993) 
গ্রীবায়াং শূরসেনশ্চ তব পুত্রশ্চ মারিষ ।
দুর্যোধনো মহারাজ রাজভির্বহুভির্বৃতঃ ॥ 6-75-18 (41994) 
প্রাগ্জোতিষস্তু সহিতো মদ্রসৌবীরকেকয়ৈঃ ।
উরস্যভূন্নরশ্রেষ্ঠ মহত্যা সেনয়া বৃতঃ ॥ 6-75-19 (41995) 
পৃষ্ঠে চাস্তাং মহেষ্বাসাবাবন্ত্যৌ সপদানুগৌঃ ।
স্বসেনয়া চ সহিতঃ শুশর্মা প্রস্থলাধিপঃ । 
বামং পক্ষং সমাশ্রিত্য দংশিতঃ সমবস্থিতঃ ॥  6-75-20 (41996) 
তুষারা যবনাশ্চৈব শকাশ্চ সহ চূচুপৈঃ ।
দক্ষিণং পক্ষমাশ্রিত্য স্থিতা ব্যূহস্ত ভারত ॥ 6-75-21 (41997) 
শ্রুতায়ুশ্চ শাতায়ুশ্চ সৌমদত্তিশ্চ মারিষ ।
ব্যূহস্য জঘনে তস্থূ রক্ষমাণাঃ পরস্পরম্ ॥ 6-75-22 (41998) 
ততো যুদ্ধায় সংজগ্মুঃ পাণ্ডবাঃ কৌরবৈঃ সহ।
সূর্যোদয়ে মহারাজ প্রাবর্তত জনক্ষয়ঃ ॥ 6-75-23 (41999) 
প্রতীয়ূ রথিনো নামান্নাগাশ্চ রথিনো যয়ুঃ ।
হয়ারোহান্রথারোহা রথিনশ্চাপি সাদিনঃ ॥ 6-75-24 (42000) 
সাদিনশ্চ হয়ান্রাজন্রথিনশ্চ মহারণে ।
হস্ত্যারোহান্হয়ারোহা রথিনঃ সাদিনস্তথা ॥ 6-75-25 (42001) 
রথিনঃ পত্তিভিঃ সার্ধং সাদিনশ্চাপি পত্তিভিঃ ।
অন্যোন্যং সমরে রাজন্প্রত্যধাবন্নমর্ষিতাঃ ॥ 6-75-26 (42002) 
ভীমসেনার্জুনয়মৈর্গুপ্তা চান্যৈর্মহারথৈঃ ।
শুশুভে পাণ্ডবী সেনা নক্ষত্রৈরিব শর্বরী ॥ 6-75-27 (42003) 
তথা ভীষ্মকৃপদ্রোণশল্যদুর্যোধনাদিভিঃ ।
তবাপি চ বভৌ সেনা গ্রহৈর্দ্যৌরিব সংবৃতাঃ ॥ 6-75-28 (42004) 
ভীমসেনস্তু কৌন্তেয়ো দ্রোণং দৃষ্ট্বা পরাক্রমী ।
অভ্যযাঞ্জবনৈরশ্বৈর্ভারদ্বাজস্য বাহিনীম্ ॥ 6-75-29 (42005) 
দ্রোণাস্তু সমরে ক্রুদ্ধো ভীমং নবভিরায়সৈঃ ।
বিব্যাধ সমরশ্লাঘী মর্মাণ্যুদ্দিষ্য বীর্যবান্ ॥ 6-75-30 (42006) 
দৃঢাহতস্তো ভীমো ভারদ্বাজস্য সংয়ুগে।
সারথিং প্রেষয়ামাস যমস্য সদনং প্রতি ॥ 6-75-31 (42007) 
স সংগৃহ্য স্কবয়ং বাহান্ভারদ্বাজঃ প্রতাপবান্ ।
ব্যধমৎপাণ্ডবীং সেনাং তূলরাশিমিবানলঃ ॥ 6-75-32 (42008) 
তে বদ্যমানা দ্রোণেন ভীষ্মেণ চ নরোত্তমাঃ ।
সৃঞ্জয়াঃ তাবকং সৈন্যং ভীমার্জুনপরিক্ষতম্ ॥ 6-75-33 (42009) 
তথৈব তাবকং সৈন্যং ভীমার্জুনপরিক্ষতম্।
মুহ্যতে তত্রতত্রৈব সমদেব বরাঙ্গনা॥ 6-75-34 (42010) 
অভিদ্যেতাং ততো ব্যূহৌ তস্মিন্বীরবরক্ষয়ে।
আসীদ্ব্যতিকরো ঘোরস্তব তেষাং চ ভারত ॥ 6-75-35 (42011) 
তদদ্ভুতমপশ্যাম তাবকানাং পরৈঃ সহ ।
একায়নগতাঃ সর্বে যদয়ুধ্যন্ত ভারত ॥ 6-75-36 (42012) 
প্রতিসংবার্য চাস্ত্রাণি তেঽন্যোন্যস্য বিশাংপতে ।
যুয়ুধুঃ পাণ্ডবাশ্চৈব কৌরবাশ্চ মহাবলাঃ ॥ ॥ 6-75-37 (42013) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি ষষ্ঠদিবসয়ুদ্ধে পঞ্চসপ্ততিতমোঽধ্যায়ঃ ॥




ভীষ্মপর্ব - অধ্যায় 076

॥ শ্রীঃ ॥

6.76. অধ্যায়ঃ 076 

 -   -  

ধৃতরাষ্ট্রেণ স্বসেনাক্ষয়শ্রবণেন শোচনম্ ॥ 1 ॥

 -   -  

6-76-0 (42014) 
ধৃতরাষ্ট্র উবাচ। 6-76-0 (4151) 
এবং বহুগুণং সৈন্যমেবং বহুবিধং পরম্।
ব্যূঢমেবং যথাশাস্ত্রমমোঘং চৈব সঞ্জয় ॥ 6-76-1 (42015) 
জুষ্টমস্মাকমত্যন্তমভিকামং চ নঃ সদা ।
প্রহৃষ্টং ব্যসনোপেতং পুরস্তাদ্দৃষ্টবিক্রমম্ ॥ 6-76-2 (42016) 
নাতিবৃদ্ধমবালং চ ন কৃশং ন চ পীবরম্ ।
লঘুবৃত্তায়তপ্রায়ং সাগরাকারমব্যযম্ ॥ 6-76-3 (42017) 
আত্তসন্নাহশস্ত্রং চ বহুশস্ত্রপরিগ্রহম্ ।
অসিয়ুদ্ধে নিয়ুদ্ধে চ গদায়ুদ্ধে চ কোবিদম্ ॥ 6-76-4 (42018) 
প্রাসর্ষ্টিতোমরেষ্বাজৌ পরিঘেষ্বায়সেষু চ ।
ভিণ্ডিপালেষু শক্তীষু মুসলেষু চ সর্বশঃ ॥ 6-76-5 (42019) 
কম্পনেষু চ চাপেষু কণপেষু চ সর্বশঃ ।
ক্ষেণণীয়েষু চিত্রেষু মুষ্টয়ুদ্ধেষু চ ক্ষমম্ ॥ 6-76-6 (42020) 
অপরোক্ষং চ বিদ্যাসু ব্যায়ামে চ কৃতশ্রমম্ ।
শস্ত্রগ্রহণবিদ্যাসু সর্বাসু পরিনিষ্ঠিতম্ ॥ 6-76-7 (42021) 
আরোহে পর্যবস্কন্দে সরণে সান্তরপ্লুতে ।
সম্যক্প্রহরণে যানে ব্যপয়ানে চ কোবিদম্ ॥ 6-76-8 (42022) 
নাগাশ্বরথয়ানেষু বহুশঃ সুপরীক্ষিতম্ ।
পরীক্ষ্য চ যথান্যায়ং বেতনেনোপপাদিতম্ ॥ 6-76-9 (42023) 
ন গোষ্ঠ্যা নোপকারেণ ন চ বন্ধুনিমিত্ততঃ ।
ন সৌহৃদবলৈর্বাপি নাকুলীনপরিগ্রহৈঃ ॥ 6-76-10 (42024) 
সমৃদ্ধজনমার্যং চ তুষ্টসংবন্ধিবান্ধবম্ ।
কৃতোপকারভূয়িষ্ঠং যশস্বি চ মনস্বি চ ॥ 6-76-11 (42025) 
স্বজনৈস্তু নরৈর্মুখ্যৈর্বহুশো দৃষ্টকর্মভিঃ ।
লোকপালোপমৈস্তাত পালিতং লোকবিশ্রুতম্ ॥ 6-76-12 (42026) 
বহুভিঃ ক্ষত্রিয়ৈর্গুপ্তং পৃথিব্যাং লোকসংমতৈঃ ।
অস্মানভিগতৈঃ কামাৎসবলৈঃ সপদানুগৈঃ ॥ 6-76-13 (42027) 
মহোদধিমিবাপূর্ণমাপগাভিঃ সমন্ততঃ ।
অপক্ষপক্ষিসংকাশৈ রথৈর্নাগৈশ্চ সংবৃতম্ ॥ 6-76-14 (42028) 
নানায়োধজলং ভীমং বাহনোর্মিতরঙ্গিণম্।
ক্ষেপণ্যসিগদাশক্তিশরপ্রাসসামাকুলম্ ॥ 6-76-15 (42029) 
ধ্বজভূষণসংবাধং রত্নপট্টসুসংচিতম্ ।
পরিধাবদ্ভিরশ্বৈশ্চ বায়ুবেগবিকম্পিতম্ ॥ 6-76-16 (42030) 
অপারমিব গর্জন্তং সাগরপ্রতিমং মহৎ।
দ্রোণভীষ্মাসিসংগপ্তং গুপ্তং চ কৃতবর্মণা ॥ 6-76-17 (42031) 
কৃপদুঃশাসনাভ্যাং চ জয়দ্রথমুখৈস্তথা ।
ভগদত্তবিকর্ণাভ্যাং দ্রৌণিসৌবলবাহ্লিকৈঃ ॥ 6-76-18 (42032) 
গুপ্তং প্রবীরৈর্লৌকৈশ্চ সারবদ্ভির্মহাত্মভিঃ ।
যদহন্যত সৈন্যং মে দিষ্টমত্র পরায়ণম্ ॥ 6-76-19 (42033) 
নৈতাদৃশং সমুদ্যোগং দৃষ্টবন্তো হি মানুষাঃ ।
ঋষয়ো বা মহাভাগাঃ পুরাণা ভুবি সঞ্জয় ॥ 6-76-20 (42034) 
ঈদৃশোঽপি বলৌঘস্তু সংয়ুক্তঃ শস্ত্রসংপদা ।
বধ্যতে যত্র সংগ্রামে কিমন্যদ্ভাগধেয়তঃ ॥ 6-76-21 (42035) 
বিপরীতমিদং সর্বং প্রতিভাতি হি সঞ্জয় ।
যত্রেদৃশং বলং ঘোরং নাবধীদ্যুধি পাণ্ডবান্ ॥ 6-76-22 (42036) 
পাণ্ডবার্থায় নিয়তং দেবাস্তত্র সমাগতাঃ ।
যুধ্যন্তে মামকং সৈন্যং যথাঽবধ্যত সঞ্জয় ॥ 6-76-23 (42037) 
উক্তোঽপি বিদুরেণাহং হিতং পথ্যং চ নিত্যশঃ ।
ন চ জগ্রাহ তন্মন্দঃ পুত্রো দুর্যোধনো মম ॥ 6-76-24 (42038) 
তথ্যাং মন্যে মতিং তস্য সর্বজ্ঞস্য মহাত্মনঃ ।
আসীত্তথাঽঽগতং তাত যেন দৃষ্টমিদং পুরা ॥ 6-76-25 (42039) 
অথবা ভাব্যমেবং হি সংজয়ৈতেন সর্বথা ।
পুরা ধাত্রা যথা দিষ্টং তত্তথা ন তদন্যথা ॥ ॥ 6-76-26 (42040) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি ষষ্ঠদিবসয়ুদ্ধে ষট্সপ্ততিতমোঽধ্যায়ঃ ॥

 -   -  

6-76-2 নঃ অস্মান্ অভিকামং আকাঙ্ক্ষমাণম্। প্রহ্বনিমিপাঠে প্রণতম্ ॥ 6-76-3 লঘুবৃত্তং শীঘ্রকারি। আয়তপ্রায়ং প্রাংশুবহুলম্ ॥ 6-76-8 আরোহে হস্ত্যাদীনাম্। পর্যবস্কন্দে হস্ত্যাদিভ্যোঽবতরণে ॥ 6-76-11 মনস্বি সাহংকারম্ ॥




ভীষ্মপর্ব - অধ্যায় 077

॥ শ্রীঃ ॥

6.77. অধ্যায়ঃ 077 

 -   -  

ভীমদ্রোণপরাক্রমবর্ণনম্ ॥ 1 ॥

 -   -  

6-77-0 (42041) 
সঞ্জয় উবাচ। 6-77-0 (4152) 
আত্মদোষাত্ৎবয়া রাজন্প্রাপ্তং ব্যসনমীদৃশম্ ।
ন হি দুর্যোধনস্তানি পশ্যতে ভরতর্ষভ ॥ 6-77-1 (42042) 
যানি ৎবং পশ্যসে রাজন্ধর্মসংকরকারণাৎ।
তব দোষাৎপুরা বৃত্তং দ্যূতমেতদ্বিশাংপতে ॥ 6-77-2 (42043) 
তব দোষেণ যুদ্দং চ প্রবৃত্তং সহ পাণ্ডবৈঃ ।
ৎবমেবাদ্য ফলং ভুঙ্ক্ষ্ব কৃৎবা কিল্বিষমাত্মনা ॥ 6-77-3 (42044) 
আত্মনা হি কৃতং কর্ম আত্মনৈবোপভুজ্যতে।
ইহ বা প্রেত্য বা রাজংস্ৎবয়া প্রাপ্তং যথাতথম্ ॥ 6-77-4 (42045) 
তস্মাদ্রাজন্স্থিরো ভূৎবা প্রাপ্যেদং ব্যসনং মহৎ।
শৃণু যুদ্ধং যথা বৃত্তং শংসতো মে নরাধিপ ॥ 6-77-5 (42046) 
ভীমসেনঃ সুনিশিতৈর্বাণৈর্ভিত্ৎবা মহাচমূম্ ।
আসসাদ ততো বীরঃ সর্বান্দুর্যোধনানুজান্ ॥ 6-77-6 (42047) 
দুঃশাসনং দুর্বিষহং দুঃসহং দুর্মদং জয়ম্।
জয়ৎসেনং বিকর্ণং চ চিত্রসেনং সুদর্শনম্ ॥ 6-77-7 (42048) 
চারুচিত্রং সুবর্মাণং দুষ্কর্ণং কর্ণমেব চ ।
এতাংশ্চান্যাংশ্চ সুবহূন্সমীপস্থান্মহারথান্ ॥ 6-77-8 (42049) 
ধার্তরাষ্ট্রান্সুসংক্রুদ্ধান্দৃষ্ট্বা ভীমো মহারথঃ ।
ভীষ্মেণ সমরে গুপ্তাং প্রবিবেশ মহাচমূম্ ॥ 6-77-9 (42050) 
অথালোক্য প্রবিষ্টং তমূচুস্তে সর্ব এব তু ।
জীবগ্রাহং নিগৃহ্ণীমো বয়মেনং নরাধিপাঃ ॥ 6-77-10 (42051) 
স তৈঃ পরিবৃতঃ পার্থো ভ্রাতৃভিঃ কৃতনিশ্চয়ৈঃ ।
প্রজাসংহরণে সূর্যঃ ক্রূরৈরিব মহাগ্রহৈঃ ॥ 6-77-11 (42052) 
সংপ্রাপ্য মধ্যং সৈন্যস্য ন ভীঃ পাণ্ডবমাবিশৎ।
যথা দেবাসুরে যুদ্ধে মহেন্দ্রং প্রাপ্য দানবান্ ।  6-77-12 (42053) 
ততঃ শতসহস্রাণি রথিনাং সর্বশঃ প্রভো ।
উদ্যতানি শরৈস্তীব্রৈস্তমেকং পরিবব্রিরে ॥ 6-77-13 (42054) 
স তেষাং প্রবরান্যোধান্হস্ত্যশ্বরথসাদিনঃ ।
জঘান সমরে শূরো ধার্তরাষ্ট্রানচিন্তয়ন্ ॥ 6-77-14 (42055) 
তেষাং ব্যবসিতং জ্ঞাৎবা ভীমসেনো জিঘৃক্ষতাম্।
সমস্তানাং বধে রাজন্মতিং চক্রে মহামনাঃ ॥ 6-77-15 (42056) 
ততো রথং সমুৎসৃজ্য গদামাদায় পাণ্ডবঃ ।
উবাচ সারথিং ভীমং স্থীয়তামিতি ভারত ॥ 6-77-16 (42057) 
যাবদেতান্হনিষ্যামি ধার্তরাষ্ট্রান্সহানুগান্ ।
ইত্যুক্ৎবা ভীমসেনস্তু প্রবিশ্য মহতীং চমূম্ । 
জঘান ধার্তরাষ্ট্রাণাং তদ্বলৌঘমহার্ণবম্ ॥  6-77-17 (42058) 
গদয়া ভিমসেনেন তাডিতা বারণোত্তমাঃ ।
ভিন্নকুম্ভা মহাকায়া ভিন্নপৃষ্ঠাস্তথৈবচ ॥ 6-77-18 (42059) 
ভিন্নগাত্রাঃ সহারোহৈঃ শেরতে পর্বতা ইব।
রথাশ্চ ভগ্নাস্তিলশঃ সয়োধাঃ শতশো রণে ॥ 6-77-19 (42060) 
অশ্বাশ্চ সাদিনশ্চৈব পাদাতৈঃ সহ ভারত ।
তত্রাদ্ভুতমপশ্যাম ভীমসেনস্য বিক্রমম্ ॥ 6-77-20 (42061) 
যদেকঃ সমরে রাজন্বহুভিঃ সময়োধয়ৎ ।
অন্তকালে প্রজাঃ সর্বা দণ্ডপাণিরিবান্তকঃ ॥ 6-77-21 (42062) 
ভীমসেনে প্রবিষ্টে তু ধৃষ্টদ্যুম্নোঽপি পার্ষতঃ ।
দ্রোণমুৎসৃজ্য তরসা যয়ৌ যত্র বৃকোদরঃ ॥ 6-77-22 (42063) 
বিদার্য মহতীং সেনাং তাবকানাং নরর্ষভঃ ।
আসসাদ রথং শূন্যং ভীমসেনস্য সংয়ুগে ॥ 6-77-23 (42064) 
দৃষ্ট্বা বিশোকং সমরে ভীমসেনস্য সারথিম্ ।
ধৃষ্টদ্যুম্নো মহারাজ দুর্মনা গতচেতনঃ ॥ 6-77-24 (42065) 
অপৃচ্ছদ্বাষ্পসংরুদ্ধো নিঃশ্বসন্বাচমীরয়ন্ ।
মম প্রাণৈঃ প্রিয়তমঃ ক্ব ভীম ইতি দুঃখিতঃ ॥ 6-77-25 (42066) 
বিশোকস্তমুবাচেদং ধৃষ্টদ্যুম্নং কৃতাঞ্জলিঃ ।
সংস্থাপ্য মামিহ বলী পাণ্ডবেয়ঃ পরাক্রমী ॥ 6-77-26 (42067) 
প্রবিষ্টো ধার্তরাষ্ট্রাণামেতদ্বলমহার্ণবম্ ।
মামুক্ৎবা পুরুষব্যাঘ্রঃ প্রীতিয়ুক্তমিদং বচঃ ॥ 6-77-27 (42068) 
প্রতিপালয় মাং সূত নিয়ম্যাশ্বান্মুহূর্তকম্।
যাবদেবান্নিহন্ম্যদ্য য ইমে মদ্বধোদ্যতাঃ । 
অভ্যধাবদ্গদাপাণিস্তদ্বলং স মহাবলঃ ॥  6-77-28 (42069) 
ততো দৃষ্ট্বা প্রধাবন্তং গদাহস্তং মহাবলম্ ।
সর্বেষামেব সৈন্যানাং সংহর্ষঃ সমজায়ত ॥ 6-77-29 (42070) 
তস্মিন্সুতুমুলে যুদ্ধে বর্তমানে ভয়ানকে ।
ভিত্ৎবা রাজন্মহাব্যূহং প্রবিবেশ সখা তব ॥ 6-77-30 (42071) 
বিশোকস্য বচঃ শ্রুৎবা ধৃষ্টদ্যুম্নোঽথ পার্ষতঃ ।
প্রত্যুবাচ ততঃ সূতং রণমধ্যে মহাবলঃ ॥ 6-77-31 (42072) 
ন হি মে জীবিতেনাপি বিদ্যতেঽদ্য প্রয়োজনম্ ।
ভীমসেনং রণে হিৎবা স্নেহমুৎসৃজ্য পাণ্ডবৈঃ ॥ 6-77-32 (42073) 
যদি যামি বিনা ভীমং কিং মাং ক্ষত্রং বদিষ্যতি।
একায়নগতে ভীমে ময়ি চাবস্থিতে যুধি ॥ 6-77-33 (42074) 
তস্য ন স্বস্তি কুর্বন্তি দেবাঃ শক্রপুরোগমাঃ ।
যঃ সহায়ান্পরিত্যজ্য স্বস্তিমানাব্রজেদ্গৃহম্ ॥ 6-77-34 (42075) 
`রৌরবে নরকে মঞ্জেদপ্লবে দুস্তরে নৃভিঃ ।'
মম ভীমঃ সখা চৈব সংবন্ধী চ মহাবলঃ । 
ভক্তোঽস্মান্ভক্তিমাংশ্চাহং তমপ্যরিনিষূদনম্ ॥  6-77-35 (42076) 
সোঽহং তত্র গমিষ্যামি যত্র যাতো বৃকোদরঃ ।
নিঘ্নন্তং মাং রিপূন্পশ্য দানবানিব বাসবম্ ॥ 6-77-36 (42077) 
এবমুক্ৎবা ততো বীরো যয়ৌ মধ্যেন বাহিনীম্ ।
ভীমসেনস্য মার্গেষু গদাপ্রমথিতৈর্গজৈঃ ॥ 6-77-37 (42078) 
স দদর্শ তদা ভীমং দহন্তং রিপুবাহিনীম্।
বাতো বৃক্ষানিব বলাৎপ্রভঞ্জন্তং রণে রিপূন্ ॥ 6-77-38 (42079) 
তে বধ্যমানাঃ সমরে রথিনঃ সাদিনস্তথা ।
পাদাতা দন্তিনশ্চৈব চক্রুরাৎস্বরং মহৎ ॥ 6-77-39 (42080) 
হাহাকারশ্চ সংজজ্ঞে তব সৈন্যস্য মারিষ ।
বধ্যতো ভীমসেনেন কৃতিনা চিত্রয়োধিনা ॥ 6-77-40 (42081) 
ততঃ কৃতাস্ত্রাস্তে সর্বে পরিবার্য বৃকোদরম্ ।
অভীতাঃ সমবর্তন্ত শস্ত্রবৃষ্ট্যা পরংতপ ॥ 6-77-41 (42082) 
অভিদ্রুতং শস্ত্রভৃতাং বরিষ্ঠং
সমন্ততঃ পাণ্ডবং লোকবীরঃ। 
সৈন্যেন ঘোরেণ সুসংহিতেন
দৃষ্ট্বা বলী পার্ষতো ভীমসেনম্ ॥  6-77-42 (42083) 
অথোপগচ্ছচ্ছরবিক্ষতাঙ্গং
পদাতিনং ক্রোধবিষং বমন্তম্। 
আশ্বাসয়ন্পার্ষতো ভীমসেনং
গদাহস্তং কালমিবান্তকালে ॥  6-77-43 (42084) 
বিশল্যমেনং চ চকার তূর্ণ-
মারোপয়চ্চাত্মরথে মহাত্মা। 
ভৃশং পরিষ্বজ্য চ ভীমসেন-
মাশ্বাসয়ামাস স শত্রুমধ্যে ॥  6-77-44 (42085) 
তথা তস্মিন্বর্তমানেঽতিবেগং
ভ্রাতৄনথোপেত্য তবাপি পুত্রঃ । 
তস্মিন্বিমর্দে তব সংপ্রবৃত্তে
দৃষ্ট্বা রণে বাক্যমিদং বভাষে ॥  6-77-45 (42086) 
অয়ং দুরাত্মা দ্রুপদস্য পুত্রঃ
সমাগতো ভীমসেনেন সার্ধম্ ॥  6-77-46 (42087) 
তং যাম সর্বে মহতা বলেন
মা বো রিপুঃ প্রার্থয়তামনীকম্। 
শ্রুৎবা তু বাক্যং তমমৃষ্যমাণা
জ্যেষ্ঠজ্ঞয়া নোদিতা ধার্তরাষ্ট্রাঃ ॥  6-77-47 (42088) 
বধায় নিষ্পেতুরুদায়ুধাস্তে
যুগক্ষয়ে কেতবো যদ্বদুগ্রাঃ। 
প্রগৃহ্য চাস্ত্রাণি ধনূংষি বীরা
জ্যাং নেমিঘোষৈঃ প্রবিকম্পয়ন্তঃ ॥  6-77-48 (42089) 
শরৈরবর্ষন্দ্রুপদস্য পুত্রং
যথাম্বুদা ভূধরং বারিজালৈঃ । 
নিহত্য তাংশ্চাপি শরৈঃ সুতীক্ষ্ণৈ-
র্ন বিব্যথে সমরে চিত্রয়োধী ॥  6-77-49 (42090) 
সমভ্যুদীর্ণাংশ্চ তবাত্মজাংস্তথা
নিশাম্য বীরানভিতঃ স্থিতান্রণে । 
জিঘাংসুরুগ্রো দ্রুপদাত্মজো যুবা।
প্রমোহনাস্ত্রং যুয়ুজে মহারথঃ ।
ক্রুদ্ধো ভৃশং তব পুত্রেষু রাজ-
ন্দৈত্যেষু যদ্বৎসমরে মহেন্দ্রঃ ॥  6-77-50 (42091) 
`স বৈ ততোঽস্ত্রং সুমহাপ্রভাবং'
প্রমোহনং দ্রোণদত্তং মহাত্মা। 
প্রয়োজয়ামাস উদারকর্মা
তস্মিন্রণে তব সৈন্যস্য রাজন্॥'  6-77-51 (42092) 
ততো ব্যমুহ্যন্ত রণে নৃবীরাঃ
প্রমোহনাস্ত্রাহতবুদ্ধিসৎবাঃ 
প্রদুদ্রুবুঃ কুরবশ্চৈব সর্বে
সবাজিনাগাঃ সরথাঃ সমন্তাৎ।
পরীতকালানিব নষ্টসংজ্ঞা-
ন্মোহোপেতাংস্তব পুত্রান্নিশম্য ॥  6-77-52 (42093) 
এতস্মিন্নেব কালে তু ভীমঃ প্রহরতাং বরঃ।
বিশ্রম্য চ তদা রাজন্পীৎবাঽমৃতরসং জলম্ ॥ 6-77-53 (42094) 
পুনঃ সন্নহ্য সংক্রুদ্ধো যোধয়ামাস সংয়ুগে।
ধৃষ্টদ্যম্নেন সহিতঃ কালয়ামাস ভারত ॥ 6-77-54 (42095) 
এতস্মিন্নন্তরে রাজন্দ্রোণঃ শস্ত্রভৃতাং বরঃ।
দ্রুপদং ত্রিভিরাসাদ্য শরৈর্বিব্যাধ দারুণৈঃ ॥ 6-77-55 (42096) 
সোঽতিবিদ্ধস্ততো রাজন্রণে দ্রোণেন পার্থিবঃ ।
অপায়াদ্দ্রুপদো রাজন্পূর্ববৈরমনুস্মরন্ ।  6-77-56 (42097) 
জিৎবা তু দ্রুপদং দ্রোণঃ শঙ্খং দধ্মৌ প্রতাপবান্ ।
তস্য শঙ্খস্বনং শ্রুৎবা বিত্রেসুঃ সর্বসোমকাঃ ॥ 6-77-57 (42098) 
অথ শুশ্রাব তেজস্বী দ্রোণঃ শস্ত্রভৃতাং বরঃ।
প্রমোহনাস্ত্রেণ রণে মোহিতানাত্মজাংস্তব ॥ 6-77-58 (42099) 
ততো দ্রোণো মহারাজ ৎবরিতোঽভ্যায়যৌ রণাৎ।
তত্রাপশ্যন্মহেষ্বাসো ভারদ্বাজঃ প্রতাপবান্ ॥ 6-77-59 (42100) 
ধৃষ্টদ্যুম্নং চ ভীমং চ বিচরন্তৌ মহারণে ।
মোহাবিষ্টাংশ্চ তে পুত্রানপশ্যৎস মহারথঃ ॥ 6-77-60 (42101) 
ততঃ প্রজ্ঞাংস্ত্রমদায় মোহনাস্ত্রং ব্যনাশয়ৎ ।
ততঃ প্রত্যাগতপ্রাণাস্তব পুত্রা মহারথাঃ ॥ 6-77-61 (42102) 
পুনর্যুদ্ধায় সমরে প্রত্যুদ্যাতা জিগীষবঃ ।
ততো যুধিষ্ঠিরঃ প্রাহ সমাহূয় স্বসৈনিকান্ ॥ 6-77-62 (42103) 
গচ্ছন্তু পদবীং শক্ত্যা ভীমপার্ষতয়োর্যুধি।
সৌভদ্রপ্রমুখা বীরা রথা দ্বাদশ দংশিতাঃ ॥ 6-77-63 (42104) 
প্রবৃত্তিমধিগচ্ছন্তু ন হি শুদ্ধ্যতি মে মনঃ ।
প্রবৃত্তির্ভিমসেনস্য পার্ষতস্য চ সংয়ুগে ॥ 6-77-64 (42105) 
বিজ্ঞেয়া সমরে শীঘ্রং প্রবিশধ্বং রথার্ণবম্ ।
গচ্ছন্তু পরয়া শক্ত্যা ভবন্ত ইতি মে মতিঃ ॥ 6-77-65 (42106) 
ত এবং সমনুজ্ঞাতাঃ শূরা বিক্রান্তয়োধিনঃ ।
বাঢমিত্যেবমুক্ৎবা তু সর্বে পুরুষমানিনঃ । 
মধ্যংদিনগতে সূর্যে প্রয়যুঃ সর্ব এব হি ॥  6-77-66 (42107) 
কেকয়া দ্রৌপদেয়াশ্চ ধৃষ্টকেতুশ্চ বীর্যবান্ ।
অভিমন্যুং পুরস্কৃত্য মহত্যা সেনয়া বৃতাঃ ॥ 6-77-67 (42108) 
তে কৃৎবা সমরে ব্যূহং সূচীমুখমরিন্দমম্ ।
বিভিদুর্ধার্তরাষ্ট্রাণাং তদ্রথানীকমাহবে ॥ 6-77-68 (42109) 
তান্প্রয়াতান্মহেষ্বাসানভিমন্যুপুরোগমান্।
ভীমসেনভয়াবিষ্টা ধৃষ্টদ্যুম্নবিমোহিতা ॥ 6-77-69 (42110) 
ন সংবারয়িতুং শক্তা তব সেনা জনাধিপ ।
মদমূর্চ্ছন্বিতাত্মা বৈ প্রমদেবাধ্বনি স্থিতা ॥ 6-77-70 (42111) 
তেঽভিজাতা মহেষ্বাসাঃ সুবর্ণবিকৃতধ্বজাঃ ।
পরীপ্সন্তোঽভ্যধাবন্ত ধৃষ্টদ্যুম্রবৃকোদরৌ ॥ 6-77-71 (42112) 
তৌ চ দৃষ্ট্বা মহেষ্বাসাবভিমন্যুপুরোগমান্ ।
বভূবতুর্মুদায়ুক্তৌ নিঘ্নন্তৌ তব বাহিনীম্ ॥ 6-77-72 (42113) 
`দ্রোণমিষ্বস্ত্রকুশলং সর্ববিদ্যাসু পারগম্।'
দৃষ্ট্বা তু সহসায়ান্তং পাঞ্চাল্যো গুরুমাত্মনঃ । 
নাশংসত বধং বীরঃ পুত্রাণাং তব পার্ষতঃ ॥  6-77-73 (42114) 
ততো রথং সমারোপ্য কৈকেয়স্য বৃকোদরম্ ।
অভ্যধাবৎসুসংক্রুদ্ধো দ্রোণমিষ্বস্ত্রপারগম্ ॥ 6-77-74 (42115) 
তস্যাভিপততস্তূর্ণং ভারদ্বাজঃ প্রতাপবান্।
ক্রুদ্ধশ্চিচ্ছেদ বাণেন ধনুঃ শত্রুনিবর্হণঃ ॥ 6-77-75 (42116) 
অন্যাংশ্চ শতশো বাণান্প্রেষয়ামাস পার্ষতে ।
দুর্যোধনহিতার্থায় ভর্তৃপিণ্ডমনুস্মরন্ ॥ 6-77-76 (42117) 
অথান্যদ্ধনুরাদায় পার্ষতঃ পরবীরহা ।
দ্রোণং বিব্যাধ বিংশত্যা রুক্মপুঙ্খৈঃ শিলাশিতৈঃ ॥ 6-77-77 (42118) 
তস্য দ্রোণঃ পুনশ্চাপং চিচ্ছেদামিত্রকর্শনঃক ।
হয়াংশ্চ চতুরস্তূর্ণং চতুর্ভিঃ সায়কোত্তমৈঃ ॥ 6-77-78 (42119) 
বৈবস্বতক্ষয়ং ঘোরং প্রেষয়ামাস ভারত ।
সারথিং চাস্য ভল্লেন প্রেষয়ামাস ভারত ।  6-77-79 (42120) 
হতাশ্বাৎস রথাত্তূর্ণমবপ্লুত্য মহারথঃ ।
আরুরোহ মহাবাহুরভিমন্যোর্মহারথম্ ॥ 6-77-80 (42121) 
ততঃ সরথনাগাশ্বা সমকম্পত বাহিনী ।
পশ্যতো ভীমসেনস্য পার্ষতস্য চ পশ্যতঃ ॥ 6-77-81 (42122) 
তৎপ্রভগ্নং বলং দৃষ্ট্বা দ্রোণেনামিততেজসা ।
নাশক্রুবন্বারয়িতুং সমস্তাস্তে মহারথাঃ ॥ 6-77-82 (42123) 
বধ্যমানং তু তৎসৈন্যং দ্রোণেন নিশিতৈঃ শরৈঃ ।
ব্যভ্রমত্তত্রতত্রৈব ক্ষোভ্যমাণ ইবার্ণবঃ ॥ 6-77-83 (42124) 
তথা দৃষ্ট্বা চ তৎসৈন্যং জহৃষে তাবকং বলম্ ।
দৃষ্ট্বাচার্যং সুসংক্রুদ্ধং তপন্তং রিপুবাহিনীম্ । 
তুষ্টুবুঃ সর্বতো যোধাঃ সাধুসাধ্বিতি ভারত ॥ ॥  6-77-84 (42125) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি ষষ্ঠদিবসয়ুদ্ধে সপ্তসপ্ততিতমোঽধ্যায়ঃ ॥




ভীষ্মপর্ব - অধ্যায় 078

॥ শ্রীঃ ॥

6.78. অধ্যায়ঃ 078 

 -   -  

সংকুলয়ুদ্ধবর্ণনম্ ॥ 1 ॥

 -   -  

6-78-0 (42126) 
সঞ্জয় উবাচ। 6-78-0 (4153) 
ততো দুর্যোধনো রাজা মহোৎপ্রত্যাগতস্মৃতিঃ ।
শরবর্ষৈঃ পুনর্ভীমং প্রত্যবারয়দচ্যুতম্ ॥ 6-78-1 (42127) 
একীভূতাস্ততশ্চৈব তব পুত্রা মহারথাঃ ।
সমেত্য সমরে ভীমং যোধয়ামাসুরুদ্যতাঃ ॥ 6-78-2 (42128) 
ভীমসেনোঽপি সমরে সংপ্রাপ্য স্বরথং পুনঃ ।
সমারুহ্য মহাবাহুর্যযৌ যেন তবাত্মজঃ ॥ 6-78-3 (42129) 
প্রগৃহ্য চ মহাবেগং পরাসুকরণং দৃঢম্ ।
সজ্যং শরাসনং সঙ্খ্যে শরৈর্বিব্যাধ তে সুতম্ ॥ 6-78-4 (42130) 
ততো দুর্যোধনো রাজা ভীমসেনং মহাবলম্ ।
নারাচেন সুতীক্ষ্ণেন ভৃশং মর্মণ্যতাডয়ৎ ॥ 6-78-5 (42131) 
সোঽতিবিদ্ধো মহেষ্বাসস্তব পুত্রেণ ধন্বিনা ।
ক্রোধসংরক্তনয়নো বেগেনাক্ষিপ্য কার্মুকম্ ॥ 6-78-6 (42132) 
দুর্যোধনং ত্রিভির্বাণৈর্বাহ্বোরুরসি চার্পয়ৎ ।
স তত্র শুশুভে রাজা শিখরৈর্গিরিরাডিব ॥ 6-78-7 (42133) 
তৌ দষ্ট্বা সমরে ক্রুদ্ধৌ বিনিঘ্নন্তৌ পরস্পরম্ ।
দুর্যোধনানুজাঃ সর্বে শূরাঃ সংত্যক্তজীবিতাঃ ॥ 6-78-8 (42134) 
সংস্মৃত্য মন্ত্রিতং পূর্বং নিগ্রহে ভীমকর্মণঃ ।
নিশ্চয়ং পরমং কৃৎবা নিগ্রহীতুং প্রচক্রমুঃ ॥ 6-78-9 (42135) 
তানাপতত এবাজৌ ভীমসেনো মহাবলঃ ।
প্রত্যুদ্যযৌ মহারাজ গজঃ প্রতিগজানিব ॥ 6-78-10 (42136) 
ভৃশং ক্রুদ্ধশ্চ তেজস্বী নারাচেন সমার্পয়ৎ ।
চিত্রসেনং মহারাজ তব পুত্রং মহায়শাঃ ॥ 6-78-11 (42137) 
তথেতরাংস্তব সুতাংস্তাডয়ামাস ভারত ।
শরৈর্বহুবিধৈঃ সঙ্খ্যে রুক্মপুঙ্খৈঃ সুতেজনৈঃ ॥ 6-78-12 (42138) 
ততঃ সংপ্রেক্ষ্য পুত্রৈস্তে ভীমসেনং সমাবৃতম্ ।
অভিমন্যুপ্রভৃতয়স্তে দ্বদশ মহারথাঃ ॥ 6-78-13 (42139) 
প্রেষিতা ধর্মরাজেন ভীমসেনপদানুগাঃ ।
প্রতিজগ্মুর্মহারাজ তব পুত্রান্মহাবলান্ ॥ 6-78-14 (42140) 
দৃষ্ট্বা রথস্থাংস্তাঞ্শূরান্সূর্যাগ্নিসমতেজসঃ ।
সর্বানেব মহেষ্বাসান্ভ্রাজমানাঞ্শ্রিয়া বৃতান্ ॥ 6-78-15 (42141) 
মহাহবে দীষ্যমানান্সুবর্ণমকুটোঞ্জ্বলান্।
তত্যজুঃ সমরে ভীমং তব পুত্রা মহাবলাঃ ॥ 6-78-16 (42142) 
তান্নামৃষ্যত কৌন্তেয়ো জীবমানা গতা ইতি ।
অন্বীয় চ পুনঃ সর্বাংস্তব পুত্রানপীডয়ৎ ॥ 6-78-17 (42143) 
অথাভিমন্যুঃ সমরে ভীমসেনেন সংগতঃ ।
পার্ষতেন চ তে সর্বে কৈকয়া দ্রৌপদীসুতাঃ ॥ 6-78-18 (42144) 
তাদৃষ্ট্বা সমরে ক্রুদ্ধাংস্তব সৈন্যে মহারথাঃ।
দুর্যোধনপ্রভৃতয়ঃ প্রগৃহীতশরাসনাঃ। 
ভৃশমর্শ্বৈঃ প্রজবিতৈঃ প্রয়যুর্যত্র তে রথাঃ ॥  6-78-19 (42145) 
অপরাহ্ণে মহারাজ প্রাবর্তত মহারণঃ।
তাবকানাং চ বলিনাং পরেষাং চৈব ভারত ॥ 6-78-20 (42146) 
অভিমন্যুর্বিকর্ণস্য হয়ান্হৎবা মহাহবে।
অথৈনং পঞ্চবিংশত্যা ক্ষুদ্রকাণাং সমার্পয়ৎ ॥ 6-78-21 (42147) 
হতাশ্বং রথমুৎসৃজ্য বিকর্ণস্তু মহারথঃ ।
আরুরোহ রথং রাজংশ্চিত্রসেনস্য ভারত । 
যোধয়ামাস সমরে তদদ্ভুতমিবাভবৎ ॥  6-78-22 (42148) 
স্থিতাবেকরথে তৌ তু ভ্রাতরৌ কুলবর্ধনৌ।
আর্জিনিঃ শরজালেন চ্ছাদয়ামাস ভারত ॥ 6-78-23 (42149) 
চিত্রসেনো বিকর্ণশ্চ কার্ষ্ণিং পঞ্চভিরায়সৈঃ ।
বিব্যধাতে ন চাকম্পৎকার্ষ্ণির্মেরুরিব স্থিতঃ ॥ 6-78-24 (42150) 
দুঃশাসনস্তু সমরে কেকয়ান্পঞ্চ মারিপ ।
যোধয়ামাস রাজেন্দ্র তদদ্ভুতমিবাভবৎ ॥ 6-78-25 (42151) 
দ্রৌপদেয়া রণে ক্রুদ্ধা দুর্যোধনমবারয়ন্ ।
শরৈরাশীবিষাকারৈঃ পুত্রং তব বিশাংপতে ॥ 6-78-26 (42152) 
পুত্রোঽপি তব দুর্ধর্ষো দ্রৌপদ্যাস্তনয়ান্রণে ।
সায়কৈর্নিশিতৈ রাজন্নাজঘান পৃথক্পৃথক্ ॥ 6-78-27 (42153) 
তৈশ্চাপি বিদ্ধঃ শুশুভে রুধিরেম সমুক্ষিতঃ ।
গিরিঃ প্রস্রবণৈর্যদ্বদ্গৈরিকাদিবিমিশ্রিতৈঃ ॥ 6-78-28 (42154) 
ভীষ্মোঽপি সমরে রাজন্পাণ্ডবানামনীকিনীম্ ।
কালয়ামাস বলবান্পালঃ পশুগণানিব ॥ 6-78-29 (42155) 
ততো গাণ্ডীবনির্ঘোষঃ প্রাদুরাসীদ্বিশাংপতে ।
দক্ষিণেন বরূথিন্যাঃ পার্থস্যরীন্বিনিঘ্নতঃ ॥ 6-78-30 (42156) 
উত্তস্থুঃ সমরে তত্র কবন্ধানি সমন্ততঃ।
কুরূণাং চৈব সৈন্যেষু পাণ্ডবানাং চ ভারত ॥ 6-78-31 (42157) 
শোণিতোদং শরাবর্তং গজদ্বীপং হয়োর্মিণম্ ।
রথনৌভির্নরব্যাঘ্রাঃ প্রতেরুঃ সৈন্যসাগরম্ ॥ 6-78-32 (42158) 
ছিন্নহস্তা বিকবচা বিদেহাশ্চ নরোত্তমাঃ ।
দৃশ্যন্তে পতিতাস্তত্র শতশোঽথ সহস্রশঃ ॥ 6-78-33 (42159) 
নিহতৈর্মত্তমাতঙ্গৈঃ শোণিতৌঘপরিপ্লুতৈঃ ।
ভূর্ভাতি ভরতশ্রেষ্ঠ পর্বতৈরাচিতা যথা ॥ 6-78-34 (42160) 
তত্রাদ্ভুতমপশ্যাম তব তেষাং চ ভারত ।
ন তত্রাসীৎপুমান্কশ্চিদ্যো যুদ্ধং নাভিকাঙ্ক্ষতি ॥ 6-78-35 (42161) 
এবং যুয়ুধিরে বীরাঃ প্রার্থয়ানা মহদ্যশঃ।
তাবকাঃ পাণ্ডবৈঃ সার্ধমাকাঙ্ক্ষন্তো জয়ং যুধি ॥ ॥ 6-78-36 (42162) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি ষষ্ঠদিবসয়ুদ্ধে অষ্টসপ্ততিতমোঽধ্যায়ঃ ॥




ভীষ্মপর্ব - অধ্যায় 079

॥ শ্রীঃ ॥

6.79. অধ্যায়ঃ 079 

 -   -  

সংকুলয়ুদ্ধবর্ণনম্ ॥ 1 ॥

 -   -  

6-79-0 (42163) 
সঞ্জয় উবাচ। 6-79-0 (4154) 
ততো দুর্যোধনো রাজা লোহিতায়তি ভাস্করে।
সংগ্রামরভসো ভীমং হন্তুকামোঽভ্যধাবত ॥ 6-79-1 (42164) 
তমায়ান্তমভিপ্রেক্ষ্য নৃবীরং দৃঢবৈরিণম্ ।
ভীমসেনঃ সুসংক্রুদ্ধ ইদং বচনমব্রবীৎ ॥ 6-79-2 (42165) 
অয়ং স কালঃ সংপ্রাপ্তো বর্ষপূগাভিবাঞ্ছিতঃ ।
অদ্য ৎবাং নিহনিষ্যামি যদি নোৎসৃজসে রণম্ ॥ 6-79-3 (42166) 
অদ্য কুন্ত্যাঃ পরিক্লেশং বনবাসং চ কৃৎস্নশঃ।
দ্রৌপদ্যাশ্চ পরিক্লেশং প্রণেষ্যামি হতে ৎবয়ি ॥ 6-79-4 (42167) 
যৎপুরা মৎসরীভূৎবা পাণ্ডবানবমন্যসে ।
তস্য পাপস্য গান্ধারে পশ্য ব্যসনমাগতম্ ॥ 6-79-5 (42168) 
কর্ণস্য মতমাস্থায় সৌবলস্য চ যৎপুরা ।
অচিন্ত্য পাণ্ডবান্কামাদ্যথেষ্টং কৃতবানসি ॥ 6-79-6 (42169) 
যাচমানং চ যন্মোহাদ্দাশার্হমবমন্যসে।
উলূকস্য সমাদেশং যদ্দদাসি চ হৃষ্টবৎ ॥ 6-79-7 (42170) 
তেন ৎবাং নিহনিষ্যামি সানুবন্ধং সবান্ধবম্ ।
শমীকরিষ্যে তৎপাপং যৎপুরা কৃতবানসি ॥ 6-79-8 (42171) 
এবমুক্ৎবা ধনুর্ঘোরং বিকৃষ্যোদ্ভ্রাম্য চাসকৃৎ ।
সমাধত্ত শরান্ঘোরান্মহাশনিসমপ্রভান্ ॥ 6-79-9 (42172) 
ষড্বিংশতিমসং ক্রুদ্ধো মুমোচাশু সুয়োধনে ।
জ্বলিতাগ্নিশিখাকারান্বজ্রকল্পানজিহ্মগান্ ॥ 6-79-10 (42173) 
ততোঽস্য কার্মুকং দ্বাভ্যাং সূতং দ্বাভ্যাং চ বিব্যধে ।
চতুর্ভিরশ্বাঞ্জবনাননয়দ্যমসাদনম্ ॥ 6-79-11 (42174) 
দ্বাভ্যাং চ সুবিকৃষ্টাভ্যাং শরাভ্যামরিমর্দনঃ ।
ছত্রং চিচ্ছেদ সমরে রাজ্ঞস্তস্য নরোত্তম্ ॥ 6-79-12 (42175) 
ষঙ্ভিশ্চ তস্য চিচ্ছেদ জ্বলন্তং ধ্বজমুত্তমম্ ।
ছিত্ৎবা তং চ ননাদোচ্চৈস্তব পুত্রস্য পশ্যতঃ ॥ 6-79-13 (42176) 
রথাচ্চ স ধ্বজঃ শ্রীমান্নানারত্নবিভূষিতাৎ।
পপাত সহসা ভূমৌ বিদ্যুঞ্জলধরাদিব ॥ 6-79-14 (42177) 
জ্বলন্তং সূর্যসংকাশং নাগং মণিময়ং শুভম্ ।
ধ্বজং কুরুপতেশ্ছিন্নং দদৃশুঃ সর্বপার্থিবাঃ ॥ 6-79-15 (42178) 
অথৈনং দশভির্বাণৈস্তোত্রৈরিব মহাদ্বিপম্ ।
আজঘান রণে বীরং স্ময়ন্নিব মহারথঃ ॥ 6-79-16 (42179) 
স গাঢবিদ্ধো ব্যথিতো ভীমসেনেন সংয়ুগে ।
নিষসাদ রথোপস্থে মূর্চ্ছাভিহতচেতনঃ ॥ 6-79-17 (42180) 
ততঃ স রাজা সিন্ধূনাং রথশ্রেষ্ঠো মহাবলঃ ।
দুর্যোধনস্য জগ্রাহ পার্ষ্ণিং স্বপুরুষৈর্বৃতঃ ॥ 6-79-18 (42181) 
কৃপশ্চ রথিনাং শ্রেষ্ঠস্তব পুত্রমচেতনম্ ।
আরোপয়দ্রথং রাজন্দুর্যোধনমমর্ষণম্ ॥ 6-79-19 (42182) 
পরিবার্য ততো ভীমং জেতুকামো জয়দ্রথঃ ।
রথৈরনেকসাহস্রৈর্ভীমস্যাবারয়দ্দিশঃ ॥ 6-79-20 (42183) 
ধৃষ্টকেতুস্ততো রাজন্নভিমন্যুশ্চ বীর্যবান্।
কেকয়া দ্রৌপদেয়াশ্চ তব পুত্রানয়োধয়ন্ ॥ 6-79-21 (42184) 
চিত্রসেনঃ সুচিত্রশ্চ চিত্রাঙ্গশ্চিত্রদর্শনঃ ।
চারুচিত্রঃ সুচারুশ্চ তথা নন্দোপনন্দকৌ ॥ 6-79-22 (42185) 
অষ্টাবেতে মহেষ্বাসাঃ সুকুমারা যশস্বিনঃ ।
অভিমন্যুরথং রাজন্সমন্তাৎপর্যবারয়ন্ ॥ 6-79-23 (42186) 
আজঘান ততস্তূর্ণমভিমন্যুর্মহামনাঃ ।
একৈকং পঞ্চভির্বাণৈঃ শিতৈঃ সন্নতপর্বভিঃ ॥ 6-79-24 (42187) 
বজ্রমৃত্যুপ্রতীকাশৈর্বিচিত্রায়ুধনিঃসৃতৈঃ ।
অমৃষ্যমাণাস্তে সর্বে সৌভদ্রং রথসত্তমম্ ॥ 6-79-25 (42188) 
ববৃষুর্মার্গণৈস্তীক্ষ্ণৈর্গিরিং মেরুমিবাম্বুদাঃ ।
স পীড্যমানঃ সমরে কৃতাস্ত্রো যুদ্ধদুর্মদঃ ॥ 6-79-26 (42189) 
অভিমন্যুর্মহারাজ তাবকান্সমকম্পয়ৎ।
যথা দেবাসুরে যুদ্ধে বজ্রপাণির্মহাসুরান্ ॥ 6-79-27 (42190) 
বিকর্ণস্য ততো ভল্লান্প্রেষয়ামাস ভারত।
চতুর্দশ রথশ্রেষ্ঠো ঘোরানাশীবিষোপমান্ ॥ 6-79-28 (42191) 
স তৈর্বিকর্ণস্য রথাৎপাতয়ামাস বীর্যবান্ ।
ধ্বজং সূতং হয়াংশ্চৈব নৃত্যমান ইবাহবে ॥ 6-79-29 (42192) 
পুনশ্চান্যাঞ্শরান্পীতানকুণ্ঠাগ্রাঞ্শিলাশিতান্।
প্রেষয়ামাস সংক্রুদ্ধো বিকর্ণায় মহাবলঃ ॥ 6-79-30 (42193) 
তে বিকর্ণং সমাসাদ্য কঙ্কবর্হিণবাসসঃ।
ভিত্ৎবা দেহং গতা ভূমিং জ্বলন্ত ইব পন্নগাঃ ॥ 6-79-31 (42194) 
তে শরা হেমপুঙ্খাগ্রা ব্যদৃশ্যন্ত মহীতলে ।
বিকর্ণরুধিরক্লিন্না বমন্ত ইব শোণিতম্ ॥ 6-79-32 (42195) 
বিকর্ণং বীক্ষ্য নির্ভিন্নং তস্যৈবান্যে সহোদরাঃ ।
অভ্যদ্রবন্ত সমরে সৌভদ্রপ্রমুখান্রথান্ ॥ 6-79-33 (42196) 
অভিয়াৎবা তথৈবান্যান্রথাংস্তান্সূর্যবর্চসঃ ।
অবিধ্যন্সমরেঽন্যোন্যং সংরম্ভাদ্যুদ্ধদুর্মদাঃ ॥ 6-79-34 (42197) 
দুর্মুখঃ শ্রুতকর্মাণং বিদ্ধ্বা সপ্তভিরাশুগৈঃ ।
ধ্বজমেকেন চিচ্ছেদ সারথিং চাস্য সপ্তমিঃ ॥ 6-79-35 (42198) 
অশ্বাঞ্জাম্বূনদৈর্জালৈঃ প্রচ্ছন্নান্বাতরংহসঃ ।
জঘান ষঙ্ভিরাসাদ্য সারথিং চাভ্যপাতয়ৎ ॥ 6-79-36 (42199) 
স হতাশ্বে রথে তিষ্ঠঞ্শ্রুতকর্মা মহারথঃ ।
শক্তিং চিক্ষেপ সংক্রুদ্ধো মহোল্কাং জ্বলিতামিব ॥ 6-79-37 (42200) 
সা দুর্মুখস্য বিমলং বর্ম ভিত্ৎবা যশস্বিনঃ ।
বিদার্য প্রাবিশদ্ভূভিং দীপ্যমানা স্বতেজসা ॥ 6-79-38 (42201) 
দুর্মুখো বিহ্বলস্তত্র নিষসাদ রণে বিভো।
বিসংজ্ঞং প্রেক্ষ্য তে সর্বে ভ্রাতরঃ পর্যবারয়ন্ ॥ 6-79-39 (42202) 
তং দৃষ্ট্বা বিরথং তত্র সুতসোমো মহারথঃ ।
পশ্যতাং সর্বসৈন্যানাং রথমারোপয়ৎস্বকম্ ॥ 6-79-40 (42203) 
শ্রুতকীর্তিস্তথা বীরো জয়ৎসেনং সুতং তব।
অভ্যযাৎসমরে রাজন্হন্তুকামো যশস্বিনম্ ॥ 6-79-41 (42204) 
তস্য বিক্ষিপতশ্চাপং শ্রুতকীর্তের্মহাস্বনম্।
চিচ্ছেদ সমরে তূর্ণং জয়ৎসেনঃ সুতস্তব ॥ 6-79-42 (42205) 
ক্ষুরপ্রেণ সুতীক্ষ্ণেন প্রহসন্নিব ভারত।
তং দৃষ্ট্বা চ্ছিন্নধন্বানং শতানীকঃ সহোদরম্ ॥ 6-79-43 (42206) 
অভ্যপদ্যত তেজস্বী সিংহবন্নিনদন্মুহুঃ ।
শতানীকস্তু সমরে দৃঢং বিস্পার্য কার্মুকম্ ॥ 6-79-44 (42207) 
বিব্যাধ দশভিস্তূর্ণং জয়ৎসেনং শিলীমুখৈঃ ।
ননাদ সুমহানাদং প্রভিন্ন ইব বারণঃ ॥ 6-79-45 (42208) 
অথান্যেন সুতীক্ষ্ণেন সর্বাবরণভেদিনা ।
শতানীকো জয়ৎসেনং বিব্যাধ হৃদয়ে ভৃশম্ ॥ 6-79-46 (42209) 
তথা তস্মিন্বর্তমানে দুষ্কর্ণো ভ্রাতুরন্তিকে ।
মুমোচাস্মৈশিতান্বাণাংস্তীক্ষ্ণানাশীবিষোপমান্ 
চিচ্ছেদ সমরে চাপং নাকুলেঃ ক্রোধমূর্চ্ছিতঃ ॥  6-79-47 (42210) 
অথান্যদ্ধনুরাদায় ভারসাহমনুত্তমম্ ।
সমাদত্ত শরান্ঘোরাঞ্শতানীকো মহাবলঃ ॥ 6-79-48 (42211) 
তিষ্ঠতিষ্ঠেতি চামন্ত্র্য দুষ্কর্ণং ভ্রাতুরগ্রতঃ।
মুমোচাস্মৈ শিতান্বাণাজ্জ্বলিতান্পন্নগানিব ॥ 6-79-49 (42212) 
ততোঽস্য ধনুরেকেন দ্বাভ্যাং সূতং চ মারিষ ।
চিচ্ছেদ সমরে তূর্ণং তং চ বিব্যাধ সপ্তভিঃ ॥ 6-79-50 (42213) 
অশ্বান্মনোজবাংস্তস্য কর্বুরান্বাতরংহসঃ ।
জঘান নিশিতৈস্তূর্ণং সর্বান্দ্বাদশভিঃ শরৈঃ ॥ 6-79-51 (42214) 
অথাপরেণ ভল্লেন সুয়ুক্তেনাশুপাতিনা।
দুষ্কর্ণং নাকুলিঃ ক্রুদ্ধো বিব্যাধ হৃদয়ে ভৃশম্ ॥ 6-79-52 (42215) 
স পপাত ততো ভূমৌ বজ্রাহত ইব দ্রুমঃ ।
দুষ্কর্ণং ব্যথিতং দৃষ্ট্বা পঞ্চ রাজন্মহারথাঃ ॥ 6-79-53 (42216) 
দিঘাংসন্তঃ শতানীকং সর্বতঃ পর্যবারয়ন্।
ছাদ্যমানং শরব্রতৈঃ শতানীকং যশস্বিনম্ ॥ 6-79-54 (42217) 
অভ্যধাবন্ত সংক্রুদ্ধাঃ কেকয়াঃ পঞ্চ সোদরাঃ ।
তানভ্যাপততঃ প্রেক্ষ্য তব পুত্রা মহারথাঃ ॥ 6-79-55 (42218) 
প্রত্যুদ্যযুর্মহারাজ গজানিব মহাগজাঃ ।
দুর্মুখো দুর্জয়শ্চৈব তথা দুর্মর্ষণো যুবা ॥ 6-79-56 (42219) 
শত্রুংজয়ঃ সত্রুসহঃ সর্বে ক্রুদ্ধা যশস্বিনঃ ।
প্রত্যুদ্যাতা মহারাজ কেকয়ান্ভ্রাতরঃ সমম্ ॥ 6-79-57 (42220) 
রথৈর্নগরসংকাশৈর্হয়ৈর্যুক্তৈর্মনোজবৈঃ ।
নানাবর্ণবিচিত্রাভিঃ পতাকাভিরলঙ্কৃতৈঃ ॥ 6-79-58 (42221) 
শরচাপধরা বীরা বিচিত্রকবচধ্বজাঃ ।
বিবিশুস্তে পরং সৈন্যং সিংহা ইব বনাদ্বনম্ ॥ 6-79-59 (42222) 
তেষাং সুতুমুলং যুদ্ধং ব্যতিষক্তরথদ্বিপম্।
অবর্তত মহারৌদ্রং নিঘ্নতামিতরেতরম্ ॥ 6-79-60 (42223) 
অন্যোন্যাগস্কৃতাং রাজন্যমরাষ্ট্রবিবর্ধনম্ ।
মুহূর্তাস্তমিতে সূর্যে চক্রুর্যুদ্ধং সুদারুণম্ ॥ 6-79-61 (42224) 
রথিনঃ সাদিনশ্চাথ ব্যকীর্যন্ত সহস্রশঃ ।
ততঃ শান্তনবঃ ক্রুদ্ধঃ শরৈঃ সন্নতপর্বভিঃ ॥ 6-79-62 (42225) 
নাশয়ামাস সেনাং তাং ভীষ্মস্তেষাং মহাত্মনাম্ ।
পঞ্চালানাং চ সৈন্যানি শরৈর্নিন্যে যমক্ষয়ম্ ॥ 6-79-63 (42226) 
এবং ভিত্ৎবা মহেষ্বাসঃ পাণ্ডবানামনীকিনীম্।
কৃৎবাঽবহারং সৈন্যানাং যয়ৌ স্বশিবিরং নৃপ ॥ 6-79-64 (42227) 
নাশয়ামাসতুর্বীরৌ ধৃষ্টদ্যুম্নবৃকোদরৌ।
করবাণামনীকানি শরৈঃ সন্নতপর্বভিঃ ॥ 6-79-65 (42228) 
ধর্মরাজোঽপি সংপ্রেক্ষ্য ধৃষ্টদ্যুম্নবৃকোদরৌ ।
মূর্ধ্নি চৈতাবুপাঘ্রায় প্রহৃষ্টঃ শিবিরং যয়ৌ ॥ 6-79-66 (42229) 
` অর্জুনো বাসুদেবশ্চ কৌরবাণামনীকিনীম্ ।'
হৎবা বিদ্রাব্য চ শরৈঃ শিবিরায়ৈব জগ্মতুঃ ॥ ॥  6-79-67 (42230) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি ষষ্ঠদিবসয়ুদ্ধে একোনাশীতিতমোঽধ্যায়ঃ ॥




ভীষ্মপর্ব - অধ্যায় 080

॥ শ্রীঃ ॥

6.80. অধ্যায়ঃ 080 

 -   -  

ভীষ্মদুর্যোধনসংবাদঃ ॥ 1 ॥

 -   -  

6-80-0 (42231) 
সঞ্জয় উবাচ। 6-80-0 (4155) 
ক্ষত্রিয়াস্তে মহারাজ পরস্পরকৃতাগসঃ।
জগ্মুঃ স্বশিবিরাণ্যেব রুধিরেণ সমুক্ষিতাঃ ॥ 6-80-1 (42232) 
বিশ্রম্য চ যথান্যায়ং পূজয়িৎবা পরস্পরম্ ।
সন্নদ্ধাঃ সমদৃশ্যন্ত ভূয়ো যুদ্ধচিকীর্ষবঃ ॥ 6-80-2 (42233) 
ততস্তব সুতো রাজংশ্চিন্তয়াভিপরিপ্লুতঃ ।
বিস্রবচ্ছোণিতাক্তাঙ্গঃ পপ্রচ্ছেদং পিতামহম্ ॥ 6-80-3 (42234) 
সৈন্যানি রৌদ্রাণি ভয়ানকানি
ব্যূঢানি সম্যগ্বহুলধ্বজানি। 
বিদার্য হৎবা চ নিপীড্য শূরাং-
স্তে পাণ্ডবা লব্ধজয়াঃ প্রহৃষ্টাঃ ॥  6-80-4 (42235) 
সংমোহ্য সর্বান্যুধি কীর্তিমন্তো
ব্যূহং চ তং মকরং মৃত্যুকল্পম্ । 
প্রবিশ্য ভীমেন রণে হতোঽস্মি
ঘোরৈঃ শরৈর্মৃত্যুদণ্ডপ্রকাশৈঃ ॥  6-80-5 (42236) 
ক্রুদ্ধং তমুদ্বীক্ষ্য ভয়েন রাজ-
ন্সংমূর্চ্ছিতো ন লভে শান্তিমদ্য । 
ইচ্ছে প্রসাদাত্তব সত্যসন্ধ
প্রাপ্তুং জয়ং পাণ্ডবেয়াংশ্চ হন্তুম্ ॥  6-80-6 (42237) 
তেনৈবমুক্তঃ প্রহসন্মহাত্মা
দুর্যোধনং মন্যুগতং বিদিৎবা। 
তং প্রত্যুবাচাবিমনা মনস্বী
গঙ্গাসুতঃ সস্ত্রভৃতাং বরিষ্ঠঃ ॥  6-80-7 (42238) 
পরেণ যত্নেন বিগাহ্য সেনাং
সর্বাত্মনাঽহং তব রাজপুত্র। 
ইচ্ছামি দাতুং বিজয়ং সুখং চ
ন চাত্মানং ছাদয়েঽহং ৎবদর্থে ॥  6-80-8 (42239) 
এতে তু রৌদ্রা বহবো মহারথা
যশস্বিনঃ শূরতমাঃ কৃতাস্ত্রাঃ । 
যে পাণ্ডবানাং সমরে সহায়া
জিতক্লমা রোষবিষং বমন্তি ॥  6-80-9 (42240) 
কেনেহ শক্যাঃ সহসা বিজেতুং
বীর্যোদ্ধতাঃ কৃতবৈরাস্ৎবয়া চ। 
অহং হ্যেতান্প্রতিয়োৎস্যামি রাজ-
ন্সর্বাত্মনা জীবিতং ত্যজ্য বীর ॥  6-80-10 (42241) 
রণে তবার্থায় মহানুভাব
ন জীবিতং রক্ষিতব্যং মমাদ্য। 
সর্বাংস্তবার্থায় সদেবদৈত্যাঁ-
ল্লোকান্দহেয়ং কিমু শত্রুসেনাম্ ॥ 6-80-12তান্পাণ্ডবান্যোধয়িষ্যামি রাজন্
প্রিয়ং চ তে সর্বমহং করিষ্যে।  6-80-11 (42242) 
সঞ্জয় উবাচ।
শ্রুৎবা পিতুস্তে বচনং প্রতীতো
দুর্যোধনঃ প্রীতমনা বভূব ॥  6-80-12 (4156) 
সর্বাণি সৈন্যানি ততঃ প্রহৃষ্টো
নির্গচ্ছতেত্যাহ নৃপাংশ্চ সর্বান্। 
তদাক্ষয়া তানি বিনির্যযুর্দ্রুতং
গজাশ্বপাদাতরথায়ুতানি ॥  6-80-13 (42243) 
প্রহর্ষয়ুক্তানি তু তানি রাজ-
ন্মহান্তি নানাবিধশস্ত্রবন্তি। 
স্থিতানি নাগাশ্বপদাতিমন্তি
বিরেজুরাজৌ তব রাজন্বলানি ॥  6-80-14 (42244) 
শস্ত্রাস্ত্রবিদ্ভির্নরবীরয়োধৈ-
রধিষ্ঠিতাঃ সৈন্যগণাস্ৎবদীয়াঃ। 
রথৌঘপাদাতগজাশ্বসঙ্ঘৈঃ
প্রয়াদ্ভিরাজৌ বিধিবৎপ্রণুন্নৈঃ ॥  6-80-15 (42245) 
সমুদ্ধতং বৈ তরুণার্কবর্ণং
রজো বভৌ চ্ছাদয়ৎসূর্যশ্মীন্। 
রেজুঃ পতাকা রথদন্তিসংস্থা
বাতেরিতা ভ্রাম্যমাণাঃ সমন্তাৎ ॥  6-80-16 (42246) 
নানালিঙ্গৈঃ সমরে তত্র রাজন্
মেঘৈর্যুতা বিদ্যুতঃ খে যথৈব। 
বৃন্দৈঃ স্থিতাশ্চাপি সুসংপ্রয়ুক্তা-
শ্চকাশিরে দন্তিগণাঃ সমন্তাৎ ॥  6-80-17 (42247) 
ধনূংষি বিষ্ফারয়তাং নৃপাণাং
বভূব শব্দস্তুমুলোঽতিঘোরঃ। 
বিমথ্যতো দেবমহাসুরৌঘৈ-
র্যথার্ণবস্যাদিয়ুগে তদানীম্ ॥  6-80-18 (42248) 
তদুগ্রনাগং বহুরূপবর্ণং
তবাত্মজানাং সমুদীর্ণকোপম্ । 
বভূব সৈন্যং রিপুসৈন্যহন্ত-
যুগান্তমেঘৌঘনিভং তদানীম্ ॥ ॥  6-80-19 (42249) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি সপ্তমদিবসয়ুদ্ধে অশীতিতমোঽদ্যায়ঃ ॥




ভীষ্মপর্ব - অধ্যায় 081

॥ শ্রীঃ ॥

6.81. অধ্যায়ঃ 081 

 -   -  

ভীষ্মেণ দুর্যোধনসংহর্ষণম্ ॥ 1 ॥ রাজ্ঞাং দ্বন্দ্বীভূয় মেলনম্ ॥ 2 ॥ অর্জুনপরাক্রমবর্ণনম্ ॥ 3 ॥

 -   -  

6-81-0 (42250) 
সঞ্জয় উবাচ। 6-81-0 (4157) 
অথাত্মজং তব পুনর্গাঙ্গেয়ো ধ্যানমাস্থিতম্ ।
অব্রবীদ্ভরতশ্রেষ্ঠঃ সংপ্রহর্ষকর বচঃ ॥ 6-81-1 (42251) 
ভীষ্ম উবাচ। 6-81-2 (4158) 
অহং দ্রোণশ্চ শল্যশ্চ কৃতবর্মা চ সাৎবতঃ।
অশ্বত্থামা বিকর্ণশ্চ ভগদত্তোঽথ সৌবলঃ ॥ 6-81-2 (42252) 
বিন্দানুবিন্দাবাবন্ত্যৌ বাহ্লীকঃ সহ বাহ্লিকৈঃ ।
ত্রিগর্তরাজো বলবান্মাগধশ্চ সুদুর্জয়ঃ ॥ 6-81-3 (42253) 
বৃহদ্বলশ্চ কৌসল্যশ্চিত্রসেনো বিবিংশতিঃ ।
`কৃপশ্চ সহ সোদর্যৈস্তব রাজন্পদানুগাঃ।' 
রথাশ্চ বহুসাহস্রাঃ শোভনাশ্চ মহাধ্বজাঃ ॥  6-81-4 (42254) 
দেশজাশ্চ হয়া রাজন্স্বারূঢা হয়সাদিভিঃ ।
গজেন্দ্রাশ্চ মদোদ্বৃত্তাঃ প্রভিন্নকরটামুখাঃ ॥ 6-81-5 (42255) 
পাদাতাশ্চ তথা শূরা নানাপ্রহরণা যুধি।
নানাদেশসমুৎপন্নাস্ৎবদর্থে যোদ্ধুমুদ্যতাঃ ॥ 6-81-6 (42256) 
এতে চান্যে চ বহবস্ৎবদর্থে ত্যক্তজীবিতাঃ।
দেবানপি রণে জেতুং সমর্থা ইতি মে মতিঃ ॥ 6-81-7 (42257) 
অবশ্যং হি ময়া রাজংস্তব বাচ্যং হিতং সদা।
অশক্যাঃ পাণ্ডবা জেতুং দেবৈরপি সবাসবৈঃ ॥ 6-81-8 (42258) 
বাসুদেবসহায়াশ্চ মহেন্দ্রসমবিক্রমাঃ ।
সর্বথাঽহং তু রাজেন্দ্র করিষ্যে বচনং তব ॥ 6-81-9 (42259) 
পাণ্ডবাংশ্চ রণে জেষ্যে মাং বা জেষ্যন্তি পাণ্ডবাঃ ।  6-81-10 (42260) 
সঞ্জয় উবাচ।
এবমুক্ৎবা দদাবস্মৈ বিশল্যকরণীং শুভাম্ ॥  6-81-10 (4159) 
ওষধীং বীয়সংপন্নাং বিশল্যশ্চাভবত্তদা ।
ততঃ প্রভাতে বিমলে স্বেন সৈন্যেন বীর্যবান্ ॥ 6-81-11 (42261) 
অব্যূহত স্বয়ং ব্যূহং ভীষ্মো ব্যূহবিশারদঃ ।
মণ়্ডলং মনুজশ্রেষ্ঠো নানাশস্ত্রসমাকুলম্ ॥ 6-81-12 (42262) 
সংপূর্ণং যোধমুখ্যৈশ্চ তথা দন্তিপদাতিভিঃ ।
রথৈরনেকসাহস্রৈঃ সমন্তৎপরিবারিতম্ ॥ 6-81-13 (42263) 
অশ্ববৃন্দৈর্মহদ্ভিশ্চ রিষ্টিতোমরধারিভিঃ ।
নাগেনাগে রথাঃ সপ্ত সপ্ত চাশ্বা রথেরথে ॥ 6-81-14 (42264) 
অন্বশ্বং দশ ধানুষ্কা ধানুষ্কে দশ চর্মিণঃ।
এবং ব্যূহং মহারাজ তব সৈন্যস্য দংশিতম্ ॥ 6-81-15 (42265) 
স্থিতং রণায় মহতে ভীষ্মেণ যুধি পালিতম্ ।
দশাশ্বানাং সহস্রাণি দন্তিনাং চ তথৈব চ ॥ 6-81-16 (42266) 
রথানাময়ুতং চাপি পুত্রাশ্চ তব দংশিতাঃ।
চিত্রসেনাদয়ঃ শূরা অভ্যরক্ষন্তিতামহম্ ॥ 6-81-17 (42267) 
রক্ষ্যমাণাঃ স তৈঃ শূরৈর্গোপ্যমানাশ্চ তেন তে।
সন্নদ্ধাঃ সমদৃশ্যন্ত রাজানশ্চ মহাবলাঃ ॥ 6-81-18 (42268) 
দুর্যোধনস্তু সমরে দংশিতো রথমাস্থিতঃ ।
ব্যরাজত শ্রিয়া জুষ্টো যথা শক্রস্ত্রিবিষ্টপে ॥ 6-81-19 (42269) 
ততঃ শব্দো মহানাসীৎপুত্রাণাং তব ভারত ।
রথঘোষশ্চ বিপুলো বাদিত্রাণাং চ নিঃস্বনঃ ॥ 6-81-20 (42270) 
ভীষ্মেণ ধার্তরাষ্ট্রাণাং ব্যূঢঃ প্রত্যঙ্ভুখো যুধি।
মণ্ডলঃ স মহাব্যূহো দুর্ভেদ্যোঽমিত্রঘাতনঃ ॥ 6-81-21 (42271) 
সর্বতঃ শুশুভে রাজন্রণেঽরীণাং দুরাসদঃ ।
মণ্ডলং তু সমালোক্য ব্যূহং পরমদুর্যযম্ ॥ 6-81-22 (42272) 
স্বয়ং যুধিষ্ঠিরো রাজা বজ্রং ব্যূহমথাকরোৎ।
তথা ব্যূঢেষ্বনীকেষু যথাস্থানমবস্থিতাঃ ॥ 6-81-23 (42273) 
রথিনঃ সাদিনঃ সর্বে সিংহনাদমথানদন্ ।
বিভিৎসবস্ততো ব্যূহং নির্যযুর্যুদ্ধকাঙ্ক্ষিণঃ ॥ 6-81-24 (42274) 
ইতরেতরতঃ শূরাঃ সহসৈন্যাঃ প্রহারিণঃ ।
ভারদ্বাজো যয়ৌ মৎস্যং দ্রৌণিশ্চাপি সিখণ্ডিনম্ ॥ 6-81-25 (42275) 
স্বয়ং দুর্যোধনো রাজা পার্ষতং সমুপাদ্রবৎ ।
নকুলঃ সহদেবশ্চ মদ্ররাজানমীয়তুঃ ॥ 6-81-26 (42276) 
বিন্দানুবিন্দাবাবন্ত্যৌ যুয়ুধানমভিদ্রুতৌ ।
সর্বে নৃপাস্তু সমরে ধনংজয়ময়োধয়ন্ ॥ 6-81-27 (42277) 
ভীমসেনো রণে যান্তং হার্দিক্যং সমবারয়ৎ।
চিত্রসেনং বিকর্ণং চ তথা দুর্মর্ষণং বিভুঃ ॥ 6-81-28 (42278) 
আর্জুনিঃ সমরে রাজংস্তব মুত্রানয়োধয়ৎ ।
প্রাগ্জ্যোতিষো মহেষ্বাসো হৈডিম্বং রাক্ষসোত্তমম্ ॥ 6-81-29 (42279) 
অভিদুদ্রাব বেগেন মত্তো মত্তমিব দ্বিপম্ ।
অলম্বুসস্তদা রাজন্সাত্যকিং যুদ্ধদুর্মদম্ ॥ 6-81-30 (42280) 
সসৈন্যং সমরে ক্রুদ্ধো রাক্ষসঃ সমুপাদ্রবৎ।
ভূরিশ্রবা রণে যত্তো ধৃষ্টকেতুময়োধয়ৎ ॥ 6-81-31 (42281) 
শ্রুতায়ুষং চ রাজানং ধর্মপুত্রো যুধিষ্ঠিরঃ ।
চেকিতানশ্চ সমরে কৃপমেবান্বয়োধয়ৎ ॥ 6-81-32 (42282) 
শেষাঃ প্রতিয়যুর্যত্তা ভীষ্মমেব মহারথম্ ।
ততো রাজসমূহাস্তে পরিবব্রুর্ধনংজয়ম্ ॥ 6-81-33 (42283) 
শক্তিতোমরনারাচগদাপরিঘপাণয়ঃ।
অর্জুনোঽথ ভৃশং ক্রুদ্ধো বার্ষ্ণেয়মিদমব্রবীৎ॥ 6-81-34 (42284) 
পশ্য মাধব সৈন্যানি ধার্তরাষ্ট্রস্য সংয়ুগে।
ব্যূঢানি ব্যূহবিদুষা গাঙ্গেয়েন মহাত্মনা ॥ 6-81-35 (42285) 
যুদ্ধাভিকামাঞ্শূরাংশ্চ পশ্য মাধব দংশিতান্ ।
ত্রিগর্তরাজং সহিতং ভ্রাতৃভিঃ পশ্য কেশব ॥ 6-81-36 (42286) 
অদ্যৈতান্নাশয়িষ্যামি পশ্যতস্তে জনার্দন ।
য ইমে মাং যদুশ্রেষ্ঠ যোদ্ধুকামা রণাজিরে ॥ 6-81-37 (42287) 
এতদুক্ৎবা তু কৌন্তেয়ো ধনুর্জ্যামবমৃদ্য চ ।
ববর্ষ শরবর্ষাণি নরাধিপগণান্প্রতি ॥ 6-81-38 (42288) 
তেঽপি তং পরমেষ্বাসাঃ শরবর্ষৈরপূরয়ন্ ।
তটাকং বারিধারাভির্যথা প্রাবৃষি তোয়দাঃ ॥ 6-81-39 (42289) 
হাহাকারো মহানাসীত্তব সৈন্যে বিশাংপতে ।
ছাদ্মমানৌ রণে কৃষ্ণৌ শরৈর্দৃষ্ট্বা মহারণে ॥ 6-81-40 (42290) 
দেবা দেবর্ষয়শ্চৈব গন্ধর্বাশ্চ সহোরগৈঃ ।
বিস্ময়ং পরমং জগ্মুর্দৃষ্ট্বা কৃষ্ণৌ তথাঽঽগতৌ ॥ 6-81-41 (42291) 
ততঃ ক্রুদ্ধোঽর্জুনো রাজন্নৈন্দ্রমস্ত্রমুদৈরয়ৎ ।
তত্রাদ্ভুতমপশ্যাম বিজয়স্য পরাক্রমম্ ॥ 6-81-42 (42292) 
শস্ত্রবৃষ্টিং পরৈর্মুক্তাং শরৌঘৈর্যদবারয়ৎ ।
ন চ তত্রাপ্যনির্ভিন্নঃ কশ্চিদাসীদ্বিশাংপতে ॥ 6-81-43 (42293) 
তেষাং রাজসহস্রাণাং হয়ানাং দন্তিনাং তথা।
দ্বাভ্যাং ত্রিভিঃ শরৈশ্চান্যান্পার্থো বিব্যাধ মারিষ ॥ 6-81-44 (42294) 
তে হন্যমানাঃ পার্থেন ভীষ্মং শান্তনবং যয়ুঃ ।
অগাধে মঞ্জমানানাং ভীষ্মঃ পোতোঽভবত্তদা ॥ 6-81-45 (42295) 
আপতদ্ভিস্তু তৈস্তত্র প্রভগ্নং তাবকং বলম্ ।
সংচুক্ষুভে মহারাজ বাতৈরিব মহার্ণবঃ ॥ ॥ 6-81-46 (42296) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি সপ্তমদিবসয়ুদ্ধে একাশীতিতমোঽধ্যায়ঃ ॥




ভীষ্মপর্ব - অধ্যায় 082

॥ শ্রীঃ ॥

6.82. অধ্যায়ঃ 082 

 -   -  

দ্রোণেন বিরাটসূনোঃ শঙ্খস্য বধঃ ॥ 1 ॥ দ্বন্দ্বয়ুদ্ধম্ ॥ 2 ॥

 -   -  

6-82-0 (42297) 
সঞ্জয় উবাচ। 6-82-0 (4160) 
প্রবৃত্তমাত্রে সংগ্রামে নিবৃত্তে চ সুশর্মণি ।
ভগ্নেষু চাপি বীরেষু পাণ্ডবেন মহাত্মনা ॥ 6-82-1 (42298) 
ক্ষুভ্যমাণে বলে তূর্ণং সাগরপ্রতিমে তব।
প্রত্যুদ্যাতে চ গাঙ্গেয়ে ৎবরিতং বিজয়ং প্রতি ॥ 6-82-2 (42299) 
দৃষ্ট্বা দুর্যোধনো রাজা রণে পার্থস্য বিক্রমম্ ।
ৎবরমাণঃ সমভ্যেত্য সর্বাংস্তানব্রবীন্নৃপান্ ॥ 6-82-4তেষাং তু প্রমুখে শূরং সুশর্মাণং মহাবলম্ ।
মধ্যে সর্বস্য সৈন্যস্য ভৃশং সংহর্ষয়ন্নিব॥  6-82-3 (42300) 
এষ ভীষ্মঃ শান্তনবো যোদ্ধুকামো ধনঞ্জয়ম্ ।
সর্বাত্মনা কুরুশ্রেষ্ঠস্ত্যক্ৎবা জীবিতমাত্মনঃ ॥ 6-82-5 (42301) 
তং প্রয়ান্তং রণে বীরং সর্বসৈন্যেন ভারতম্ ।
সংয়ত্তাঃ সমরে সর্বে পালয়ধ্বং পিতামহম্ ॥ 6-82-6 (42302) 
বাঢমিত্যেবমুক্ৎবা তু তান্যনীকানি সর্বশঃ ।
নরেন্দ্রাণাং মহারাজ সমাজগ্মুঃ পিতামহম্ ॥ 6-82-7 (42303) 
ততঃ প্রয়াতঃ সহসা ভীষ্মঃ শান্তনবোঽর্জুনম্ ।
রণে ভারতমায়ান্তমাসসাদ মহাবলঃ ॥ 6-82-8 (42304) 
মহাশ্বেতাশ্বয়ুক্তেন ভীমবানরকেতুনা ।
মহতা মেঘনাদেন রথেনাতিবিরাজতা ॥ 6-82-9 (42305) 
সমরে সর্বসৈন্যানামুপয়ানং ধনঞ্জয়ম্।
অভবত্তুমুলো নাদো ভয়াদ্দৃষ্ট্বা কিরীটিনম্ ॥ 6-82-10 (42306) 
অভীশুহস্তং কৃষ্ণং চ দৃষ্ট্বাদিত্যমিবাপরম্ ।
মধ্যংদিনগতং সঙ্খ্যে ন শেকুঃ প্রতিবীক্ষিতুম্ ॥ 6-82-11 (42307) 
তথা শান্তনবং ভীষ্মং শ্বেতাশ্বং শ্বেতকার্মুকম্ ।
ন শেকুঃ পাণ্ডবা দ্রষ্টুং শ্বেতং গ্রহমিবোদিতম্ ॥ 6-82-12 (42308) 
স সর্বতঃ পরিবৃতস্ত্রিগর্তৈঃ সুমহাত্মভিঃ ।
ভ্রাতৃভিঃ সহ পুত্রৈশ্চ তথাঽন্যৈশ্চ মহারথৈঃ ॥ 6-82-13 (42309) 
ভারদ্বাজস্তু সমরে মৎস্যং বিব্যাধ পত্রিণা।
ধ্বজং চাস্য শরেণাজৌ ধনুশ্চৈকেন চিচ্ছিদে ॥ 6-82-14 (42310) 
তদপাস্য ধনুশ্ছিন্নং বিরাটো বাহিনীপতিঃ ।
অন্যদাদত্ত বেগেন ধনুর্ভারসহং দৃঢম্ ॥ 6-82-15 (42311) 
শরাংশ্চাশীবিষাকারাজ্জ্বলিতান্পন্নগানিব ।
দ্রোণং ত্রিভিশ্চ বিব্যাধ চতুর্ভিশ্চাস্য বাজিনঃ ॥ 6-82-16 (42312) 
ধ্বজমেকেন বিব্যাধক সারথিং চাস্য পঞ্চভিঃ ।
ধনুরেকেষুণাঽবিধ্যত্তত্রাক্রুধ্যদ্দ্বিজর্ষভঃ ॥ 6-82-17 (42313) 
তস্য দ্রোণোঽবধীদশ্বাঞ্শরৈঃ সন্নতপর্বভিঃ।
অষ্টাভির্ভরতশ্রেষ্ঠ সূতমেকেন পত্রিণা ॥ 6-82-18 (42314) 
স হতাশ্বাদবপ্লুত্য স্যন্দনাদ্ধতসারথিঃ।
আরুরোহ রথং তূর্ণং পুত্রস্য রথিনাং বরঃ ॥ 6-82-19 (42315) 
ততস্তু তৌ পিতাপুত্রৌ ভারদ্বাজং রথে স্থিতৌ ।
মহতা শরবর্ষেণ বারয়ামাসসতুর্বলাৎ ॥ 6-82-20 (42316) 
ভারদ্বাজস্ততঃ ক্রুদ্ধঃ শরমাশীবিষোপমম্ ।
চিক্ষেপ সমরে তূর্ণং শঙ্খং প্রতি জনেশ্বরঃ ॥ 6-82-21 (42317) 
স তস্য হৃদয়ং ভিত্ৎবা পীত্ৎবা শোণিতমাহবে।
জগাম ধরণীং বাণো লোহিতার্দ্রবরচ্ছদঃ ॥ 6-82-22 (42318) 
স পপাত রণে তূর্ণং ভারদ্বাজশরাহতঃ।
ধনুস্ত্যক্ৎবা শরাংশ্চৈব পিতুরেব সমীপতঃ ॥ 6-82-23 (42319) 
হতং তমাত্মজং দৃষ্ট্বা বিরাটঃ প্রাদ্রবদ্ভয়াৎ।
উৎসৃজ্য সমরে দ্রোণং ব্যাত্তাননমিবান্তকম্ ॥ 6-82-24 (42320) 
ভারদ্বাজস্ততস্তূর্ণং পাণ্ডবানাং মহাচমূম্।
দারয়ামাস সমরে শতশোঽথ সহস্রশঃ ॥ 6-82-25 (42321) 
শিখণ্ডী তু মহারাজ দ্রৌণিমাসাদ্য সংয়ুগে।
আজঘান ভ্রবোর্মধ্যে নারাচৈস্ত্রিভিরাশুগৈঃ ॥ 6-82-26 (42322) 
স বভৌ রথশার্দূলো ললাটে সংস্থিতৈস্ত্রিভিঃ ।
শিখরৈঃ কাঞ্চনময়ৈর্মেরুস্ত্রিভিরিবোচ্ছ্রিতৈঃ ॥ 6-82-27 (42323) 
অশ্বত্থাম ততঃ ক্রুদ্ধো নিমেষার্ধাচ্ছিখণ্ডিনঃ ।
ধ্বজং সূতমথো রাজংস্তুরগানায়ুধানি চ ॥ 6-82-28 (42324) 
শরৈর্বহুভিরাচ্ছিদ্য পাতয়ামাস সংয়ুগে ষ।
স হতাশ্বাদবপ্লুত্য রথাদ্বৈ রথিনাং বরঃ ॥ 6-82-29 (42325) 
খঙ্গমাদায় সুশিতং বিমলং চ শরাবরম্ ।
শ্যেনবদ্ব্যচরৎক্রুদ্ধঃ শিখণ্ডী শত্রুতাপনঃ ॥ 6-82-30 (42326) 
সখঙ্গস্য মহারাজ চরতস্তস্য সংয়ুগে ।
নান্তরং দদৃশে দ্রৌণিস্তদদ্ভুতমিবাভবৎ ॥ 6-82-31 (42327) 
ততঃ শরসহস্রাণি বহূনি ভরতর্ষভ ।
প্রেষয়ামাস সমরে দ্রৌণিঃ পরমকোপনঃ ॥ 6-82-32 (42328) 
তামাপতন্তীং সমরে শরবৃষ্টিং সুদারুণাম্।
অসিনা তীক্ষ্ণধারেণ চিচ্ছেদ বলিনাং বরঃ ॥ 6-82-33 (42329) 
ততোঽস্য বিমলং দ্রৌণিঃ শতচন্দ্রং মনোরমম্।
চর্মাচ্ছিনদসিং চাস্থ খণ্ডয়ামাস সংয়ুগে ॥ 6-82-34 (42330) 
শিতৈস্তু বহুশো রাজংস্তং চ বিব্যাধ পত্রিভিঃ ।
শিখণ্ডী তু ততঃ খঙ্গং খণ্ডিতং তেন সায়কৈঃ ॥ 6-82-35 (42331) 
আবিধ্য ব্যসৃজত্তূর্ণং জ্বলন্তমিব পন্নগম্ ।
তমাপতন্তং সহসা কালানলসমপ্রভম্ ॥ 6-82-36 (42332) 
চিচ্ছেদ সমরে দ্রৌণির্দর্শয়ন্পাণিলাঘবম্ ।
শিখণ্ডিনং চ বিব্যাধ শরৈর্বহুভিরায়সৈঃ ॥ 6-82-37 (42333) 
শিখণ্ডী তু ভৃশং রাজংস্তড্যমানঃ শিতৈঃ শরৈঃ ।
আরুরোহ রথং তূর্ণং মাধবস্য মহাত্মনঃ ॥ 6-82-38 (42334) 
সাত্যকিশ্চাপি সংক্রুদ্ধো রাক্ষসং ক্রূরমাহবে।
অলম্বুসং শরৈস্তীক্ষ্ণৈর্বিব্যাধ বলিনাং বরঃ ॥ 6-82-39 (42335) 
রাক্ষসেন্দ্রস্ততস্তস্য ধনুশ্চিচ্ছেদ ভারত।
অর্ধচন্দ্রেণ সমরে তং চ বিব্যাধ সায়কৈঃ ॥ 6-82-40 (42336) 
মায়াং চ রাক্ষসীং কৃৎবা শরবর্ষৈরবাকিরৎ।
তত্রাদ্ভুতমপশ্যাম শৈনেয়স্য পরাক্রমম্ ॥ 6-82-41 (42337) 
অসংভ্রমস্তু সমরে বধ্যমানঃ শিতৈঃ শরৈঃ ।
ঐন্দ্রমস্ত্রং চ বার্ষ্ণেয়ো যোজয়ামাস ভারত ॥ 6-82-42 (42338) 
বিজয়াদ্যদনুপ্রাপ্তং মাধবেন যশস্বিনা।
তদস্ত্রং ভস্মাসাৎকৃৎবা মায়াং তাং রাক্ষসীং তদা ॥ 6-82-43 (42339) 
অলম্বুসং শরৈরন্যৈরভ্যাকিরত সর্বতঃ।
পর্বতং বারিধারাভিঃ প্রাবৃষীব বলাহকঃ ॥ 6-82-44 (42340) 
তত্তথা পীডিতং তেন মাধবেন যশস্বিনা ।
প্রদুদ্রাব ভয়াদ্রক্ষস্ত্যক্ৎবা সাত্যকিমাহবে ॥ 6-82-45 (42341) 
........ মাঘবতা জিৎবা ভারত সাত্যকিঃ।
শৈনেয়ঃ প্রাণদ়জ্জিৎবা যোধানাং তব পশ্যতাম্ ॥ 6-82-46 (42342) 
ন্যহনত্তাবকাংশ্চাপি সাত্যকিঃ সত্যবিক্রমঃ ।
নিশিতৈর্বহুভির্বাণৈস্তেঽদ্রবন্ত ভয়ার্দিতাঃ ॥ 6-82-47 (42343) 
এতস্মিন্নেব কালে তু দ্রুপদস্যাত্মজো বলী।
ধৃষ্টদ্যুম্নো মহারাজ পুত্রং তব জনেশ্বরম্ ॥ 6-82-48 (42344) 
ছাদয়ামাস সমরে শরৈঃ সন্নতপর্বভিঃ ।
স চ্ছাদ্যমানো বিশিখৈর্ধৃষ্টদ্যুম্নেন ভারত ॥ 6-82-49 (42345) 
বিব্যথে ন চ রাজেন্দ্র তব পুত্রো জনেশ্বর ।
ধৃষ্টদ্যুম্নং চ সমরে তূর্ণং বিব্যাধ পত্রিভিঃক ॥ 6-82-50 (42346) 
ষষ্ট্যা চ ত্রিংশতা চৈব তদদ্ভুতমিবাভবৎ ।
তস্য সেনাপতিঃ ক্রুদ্ধো ধনুশ্চিচ্ছেদ মারিষ ॥ 6-82-51 (42347) 
হয়াংশ্চ চতুরঃ শীঘ্রং নিজঘান মহাবলঃ ।
শরৈশ্চৈনং সুনিশিতৈঃ ক্ষিপ্রং বিব্যাধ সপ্তভিঃ ॥ 6-82-52 (42348) 
স হতাশ্বান্মহাবাহুরবপ্লুত্য রথাদ্বলী ।
পদাতিরসিমুদ্যম্য প্রাদ্রবৎপার্ষতং প্রতি॥ 6-82-53 (42349) 
শকুনিস্তং সমভ্যেত্য রাজগৃদ্ধী মহাবলঃ ।
রাজানং সর্বলোকস্য রথমারোপয়ৎস্বকম্ ॥ 6-82-54 (42350) 
ততো নৃপং পরাজিত্য পার্ষতঃ পরবীরহা ।
ন্যহনত্তাবকং সৈন্যং বজ্রপাণিরিবাসুরান্ ॥ 6-82-55 (42351) 
কৃতবর্মা রণে ভীমং শরৈরার্চ্ছন্মহারথঃ ।
প্রচ্ছাদয়ামাস চ তং মহামেঘো রবিং যথা ॥ 6-82-56 (42352) 
ততঃ প্রহস্য সমরে ভীমসেনঃ পরংতপঃ ।
প্রেষয়ামাস সংক্রুদ্ধঃ সায়ংকান্কৃতবর্মণে ॥ 6-82-57 (42353) 
তৈরর্দ্যমানোঽতিরথঃ সাৎবতঃ শস্ত্রকোবিদঃ ।
নাকম্পত মহারাজ ভীমং চার্চ্ছচ্ছিতৈঃ শরৈঃ ॥ 6-82-58 (42354) 
তস্যাশ্বাংশ্চতুরো হৎবা ভীমসেনো মহারথঃ ।
সারথিং পাতয়ামাস সধ্বজং সুপরিষ্কৃতম্ ॥ 6-82-59 (42355) 
শরৈর্বহুবিধৈশ্চৈনমাচিনোৎপরবীরহা ।
শকলীকৃতসর্বাঙ্গঃ শ্বাবিত্তু শললৈর্যথা ॥ 6-82-60 (42356) 
হতাশ্বশ্চ ততস্তূর্ণং সুবলস্য রথং যয়ৌ।
স্বালস্য তে মহারাজ তব পুত্রস্য পশ্যতঃ ॥ 6-82-61 (42357) 
ভীমসেনোঽপি সংক্রুদ্ধস্তব সৈন্যমুপাদ্রবৎ।
নিজঘান চ সংক্রুদ্ধো দণ্ডপাণিরিবান্তকঃ ॥ ॥ 6-82-62 (42358) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি সপ্তমদিবসয়ুদ্ধে দ্বশীতিতমোঽধ্যায়ঃ ॥

 -   -  

6-82-60 সর্বাঙ্গো হতাশ্বঃ প্রত্যদৃশ্যতেতি ঝ পাঠঃ ॥




ভীষ্মপর্ব - অধ্যায় 083

॥ শ্রীঃ ॥

6.83. অধ্যায়ঃ 083 

 -   -  

দ্বন্দ্বয়ুদ্ধবর্ণনম্ ॥ 1 ॥

 -   -  

6-83-0 (42359) 
ধৃতরাষ্ট্র উবাচ। 6-83-0 (4161) 
বহূনি হি বিচিত্রাণি দ্বৈরথানি স্ম সঞ্জয়।
পাণ্ডূনাং মামকৈঃ সার্ধমশ্রৌষং তব জল্পতঃ ॥ 6-83-1 (42360) 
ন চৈব মামকং কিংচিদ্ধৃষ্টং শংসসি সঞ্জয় ।
নিত্যং পাণ্ডুসুতান্হৃষ্টানভগ্নান্সংপ্রশংসসি ॥ 6-83-2 (42361) 
জীয়মানান্বিমনসো মামকান্বিগতৌজসঃ ।
বদসে সংয়ুগে সূত দিষ্টমেতন্ন সংশয়ঃ ॥ 6-83-3 (42362) 
সঞ্জয় উবাচ। 6-83-4 (4162) 
যথাশক্তি যথোৎসাহং যুদ্ধে চেষ্টন্তি তাবকাঃ।
দর্শয়ানাঃ পরং শক্ত্যা পৌরুষং পুরুষর্ষভ ॥ 6-83-4 (42363) 
গঙ্গায়াঃ সুরনদ্যা বৈ স্বাদুভূতং যথোদকম্ ।
মহোদধিসমভ্যাশে লবণৎবং নিগচ্ছতি ॥ 6-83-5 (42364) 
তথা তৎপৌরুষং রাজংস্তাবকানাং পরংতপ ।
প্রাপ্য পাণ্ডুসুতান্বীরান্ব্যর্থং ভবতি সংয়ুগে ॥ 6-83-6 (42365) 
ঘটমানান্যথাশক্তি কুর্বাণান্কর্ম দুষ্করম্ ।
ন দোষেণ কুরুশ্রেষ্ঠ কৌরবান্গন্তুমর্হসি ॥ 6-83-7 (42366) 
তবাপরাধাৎসুমহান্সপুত্রস্য বিশাংপতে ।
পৃতিব্যাঃ প্রক্ষয়ো ঘোরো যমরাষ্ট্রবিবর্ধনঃ ॥ 6-83-8 (42367) 
আত্মদোষাৎসমুৎপন্নং শোচিতুং নার্হসে নৃপ ।
ন হি রক্ষন্তি রাজানঃ সর্বথাঽত্রাপি জীবিতম্ ॥ 6-83-9 (42368) 
যুদ্ধে সুকৃতিনাং লোকানিচ্ছন্তো বসুধাধিপাঃ।
চমূং বিগাহ্য যুদ্ধ্যন্তে নিত্যং স্বর্গপরায়ণাঃ ॥ 6-83-10 (42369) 
পূর্বাহ্ণে তু মহারাজ প্রাবর্তত জনক্ষয়ঃ।
তং ৎবমেকমনা ভূৎবা শৃণু দেবাসুরোপমম্ ॥ 6-83-11 (42370) 
আবন্ত্যৌ তু মহেষ্বাসৌ মহাসেনৌ মহাবলৌ ।
যুধামন্যুমভিপ্রেক্ষ্য সমেয়তা রণোৎকটৌ ॥ 6-83-12 (42371) 
তেষাং প্রববৃতে যুদ্ধং সমুহদ্রোণহর্ষণম্ ।
যুধামন্যুঃ সুসংক্রুদ্ধো ভ্রাতরৌ দেবরূপিণৌ ॥ 6-83-13 (42372) 
বিব্যাধ নিশিতৈস্তূর্ণং শরৈঃ সন্নতপর্বভিঃ।
তাবেনং প্রত্যবিধ্যেতাং সমরে চিত্রয়োধিনৌ ॥ 6-83-14 (42373) 
যুধ্যতাং হি তথা রাজন্বিশেষো ন ব্যদৃশ্যত ।
যততাং শত্রুনাশায় কৃতপ্রতিকৃতৈষিণাম্ ॥ 6-83-15 (42374) 
যুধামন্যুস্ততো রাজন্ননুবিন্দস্য সায়কৈঃ ।
চতুর্ভিশ্চতুরো বাহাননয়দ্যমসাদনম্ ॥ 6-83-16 (42375) 
ভল্লাভ্যাং চ সুতীক্ষ্ণাভ্যাং ধনুঃ কেতুং চ মারিষ ।
চিচ্ছেদ সমরে রাজংস্তদদ্ভুতমিবাভবৎ ॥ 6-83-17 (42376) 
ত্যক্ৎবাঽনুবিন্দোঽথ রথং বিন্দস্য রথমাস্থিতঃ।
ধনুর্গৃহীৎবা পরমং ভারসাধনমুত্তমম্ ॥ 6-83-18 (42377) 
তাবেকস্থৌ রণে বীরাবাবন্ত্যৌ রথিনাং বরৌ।
শরান্মুমুচতুস্তূর্ণং যুধামন্যৌ মহাত্মনি ॥ 6-83-19 (42378) 
তাভ্যাং মুক্তা মহাবেগাঃ শরাঃ কাঞ্চনভূষণাঃ ।
দিবাকরপথং প্রাপ্য চ্ছাদয়ামাসুরম্বরম্ ॥ 6-83-20 (42379) 
যুধামন্যূ রণে ক্রুদ্ধো ভ্রাতরৌ তৌ মহারথৌ ।
ববর্ষ শরবর্ষেণ সারথিং চাপ্যপাতয়ৎ ॥ 6-83-21 (42380) 
তস্মিংস্তু পতিতে ভূমৌ গতসৎবে তু সারথৌ ।
রথঃ প্রদুদ্রাব দিশঃ সমুদ্ধান্তহয়স্ততঃ ॥ 6-83-22 (42381) 
তৌ স জিৎবা মহারাজ যজ্ঞসেনসুতঃ প্রভুঃ।
পৌরুষং খ্যাপয়ংস্তূর্ণং ব্যধমত্তব বাহিনীম্ ॥ 6-83-23 (42382) 
সা বধ্যমানা সমরে ধার্তরাষ্ট্রী মহাচমূঃ ।
বেগান্বহুবিধাংশ্চক্রে বিষং পীৎবেন মানবঃ ॥ 6-83-24 (42383) 
হৈডিম্বো রাক্ষসেন্দ্রস্তু ভগদত্তং সমাদ্রবৎ।
রথেনাদিত্যবর্ণেন সধ্বজেন মহাবলঃ ॥ 6-83-25 (42384) 
ততঃ প্রাগ্জ্যোতিষো রাজা নাগরাজং সমাস্থিতঃক ।
যথা বজ্রধরঃ পূর্বং সংগ্রামে তারকাময়ে ॥ 6-83-26 (42385) 
তত্র দেবাঃ সগন্ধর্বা ঋষয়শ্চ সমাগতাঃ ।
বিশেষং ন স্ম বিবিদুর্হৈডিম্বভগদত্তয়োঃ ॥ 6-83-27 (42386) 
যথা সুরপতিঃ শক্রস্ত্রাসয়ামাস দানবান্।
তথৈব সমরে রাজা দ্রাবয়ামাস পাণ্ডবান্ ॥ 6-83-28 (42387) 
তেন বিদ্রাব্যমাণাস্তে পাণ্ডবাঃ সর্বতো দিশম্।
ত্রাতারং নাভ্যগচ্ছন্তঃ স্বেষ্বনীকেষু ভারত ॥ 6-83-29 (42388) 
ভৈমসেনিং রথস্থং তু তত্রাপশ্যাম ভারত ।
শেষা বিমনসো ভূৎবা প্রাদ্রবন্ত মহারথাঃ ॥ 6-83-30 (42389) 
নিবৃত্তেষু তু পাণ্ডূনাং পুনঃ সৈন্যেষু ভারত ।
আসীন্নিষ্ঠানকো ঘোরস্তব সৈন্যস্য সংয়ুগে ॥ 6-83-31 (42390) 
ঘটোৎকচস্ততো রাজন্ভগদত্তং মহারণে।
শরৈঃ প্রচ্ছাদয়ামাস মেরুং গিরিমিবাম্বুদঃ ॥ 6-83-32 (42391) 
নিহত্য তাঞ্শরান্রাজা রাক্ষসস্য ধনুশ্র্যুতান্।
ভৈমসেনিং রণে তূর্ণং সর্বমর্মস্বতাডয়ৎ ॥ 6-83-33 (42392) 
স তাড্যমানো বহুভিঃ শরৈঃ সন্নতপর্বভিঃ ।
ন বিব্যথে রাক্ষসন্দ্রো ভিদ্যমান ইবাচলঃ ॥ 6-83-34 (42393) 
তস্য প্রাগ্জ্যোতিষঃ ক্রুদ্ধস্তোমরাংশ্চ চতুর্দশ ।
প্রেষয়ামাস সমরে তাংশ্চিচ্ছেদ স রাক্ষসঃ ॥ 6-83-35 (42394) 
স তাংশ্ছিত্ৎবা মহাবাহুস্তোমরান্নিশিতৈঃ শরৈঃ ।
ভগদত্তং চ বিব্যাধ সপ্তত্যা কঙ্কপত্রিভিঃ ॥ 6-83-36 (42395) 
ততঃ প্রাগ্জ্যোতিষো রাজা প্রহসন্নিব ভারত।
তস্যাশ্বাংশ্চতুরঃ সঙ্খ্যে পাতয়ামাস সায়কৈঃ ॥ 6-83-37 (42396) 
স হতাশ্বে রথে তিষ্ঠন্রাক্ষসেন্দ্রঃ প্রতাপবান্ ।
শক্তিং চিক্ষেপ বেগেন প্রগ্জ্যোতিষগজং প্রতি ॥ 6-83-38 (42397) 
তামাপতন্তীং সহসা হেমদণ্ডাং সুবেগিনীম্ ।
ত্রিধা চিচ্ছেদ নৃপতিঃ সা ব্যকীর্যত মেদিনীং ॥ 6-83-39 (42398) 
শক্তিং বিনিহতাং দৃষ্ট্বা হৈডিম্বঃ প্রাদ্রবদ্ভয়াৎ ।
যথেন্দ্রস্য রণাৎপূর্বং নমুচির্দৈত্যসত্তমঃ ॥ 6-83-40 (42399) 
তং বিজিত্য রণে শূরং বিক্রান্তং খ্যাতপৌরুষম্ ।
অজয়্যং সমরে বীরং যমেন বরুণেন চ ॥ 6-83-41 (42400) 
পাণ্ডবীং সমরে সেনাং সংমমর্দ স কুঞ্জরঃ ।
যথা বনগজো রাজন্মৃদ্গশ্চরতি পদ্মিনীম্ ॥ 6-83-42 (42401) 
মদ্রেশ্বরস্তু সমরে যমাভ্যাং সমসঞ্জত ।
স্বস্ত্রীয়ৌ ছাদয়াংচক্রে শরৌঘৈঃ পাণ্ডুনন্দনৌ ॥ 6-83-43 (42402) 
সহদেবস্তু সমরে মাতুলং দৃশ্য সংগতম্ ।
অবারয়চ্ছরৌঘেণ মেঘো যদ্বদ্দিবাকরম্ ॥ 6-83-44 (42403) 
ছাদ্যমানঃ শরৌঘেণ হৃষ্টরূপতরোঽভবৎ ।
তয়োশ্চাপ্যভবৎপ্রীতিরতুলা মাতৃকারণাৎ ॥ 6-83-45 (42404) 
ততঃ প্রহস্য সমরে নকুলস্য মহারথঃ।
` ধ্বজং চিচ্ছেদ বাণেন ধনুশ্চৈকেন মারিষ ॥ 6-83-46 (42405) 
অথৈনং ছিন্নধন্বানং ছাদয়ামাস ভারত।
নিজঘান রণে তং তু সূতং চাস্য ন্যপাতয়ৎ ॥ 6-83-47 (42406) 
ততঃ প্রসহ্য সমরে নকুলস্য মহারথঃ ।
অশ্বাংশ্চ চতুরো রাজংশ্চতুর্ভিঃ সায়কোত্তমৈঃ ॥ 6-83-48 (42407) 
প্রেষয়ামাস সমরে যমস্য সদনং প্রতি।
হতাশ্বাত্তু রথাত্তূর্ণমবপ্লুত্য মহারথঃ ॥ 6-83-49 (42408) 
আরুরোহ ততো যানং ভ্রাতুরেব যশস্বিনঃ ।
একস্থৌ তু রণে শূরৌ দৃঢে বিক্ষিপ্য কার্মুকে ॥ 6-83-50 (42409) 
মদ্ররাজরথং তূর্ণং চ্ছাদয়ামাসতুঃ ক্ষণাৎ।
স চ্ছাদ্যমানো বহুভিঃ শরৈঃ সন্নতপর্বভিঃ ॥ 6-83-51 (42410) 
স্বস্ত্রীয়াভ্যাং নরব্যাঘ্রো নাকম্পত যথাঽচলঃ।
প্রহসন্নিব তাং চাপি শস্ত্রবৃষ্টিং জঘান হ ॥ 6-83-52 (42411) 
সহদেবস্ততঃ ক্রুদ্ধঃ শরমুদ্গৃহ্য বীর্যবান্।
মদ্ররাজমভিপ্রেক্ষ্য প্রেষয়ামাস ভারত ॥ 6-83-53 (42412) 
স শরঃ প্রেষিতস্তেন গরুডানিলবেগবান্ ।
মদ্ররাজং বিনির্ভিদ্য নিপপাত মহীতলে ॥ 6-83-54 (42413) 
স গাঢবিদ্ধো ব্যথিতো রথোপস্থে মহারথঃ ।
নিষসাদ মহারাজ কশ্মলং চ জগাম হ ॥ 6-83-55 (42414) 
তং বিসংজ্ঞং নিপতিতং সূতঃ সংপ্রেক্ষ্য সংয়ুগে।
অপোবাহ রথেনাজৌ যমাভ্যামভিপীডিতম্ ॥ 6-83-56 (42415) 
দৃষ্ট্বা মদ্রেশ্বররথং ধার্তরাষ্ট্রাঃ পরাঙ্ভুখম্।
সর্বে বিমনসো ভূৎবা নেদমস্তীত্যচিন্তয়ন্ ॥ 6-83-57 (42416) 
নির্জিত্য মাতুলং সঙ্খ্যে মাদ্রীপুত্রৌ মহারথৌ ।
দধ্যতুর্মুদিতৌ শঙ্খৌ সিংহনাদং চ নেদতুঃ ॥ 6-83-58 (42417) 
অভিদুদ্রুবতুর্হৃষ্টৌ তব সৈন্যং বিশাংপতে ।
যথা দৈত্যচমূং রাজন্নিন্দ্রোপেন্দ্রাবিবামরৌ ॥ ॥ 6-83-59 (42418) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি সপ্তমদিবসয়ুদ্ধে ত্র্যশীতিতমোঽধ্যায়ঃ ॥

 -   -  

6-83-12 ইরাবন্তমভিপ্রেক্ষ্য ইতি ঝ পাঠঃ ॥ 6-83-13 ইরাবাংস্তু সুসংক্রুদ্ধ ইতি ঝ পাঠঃ ॥ 6-83-16 ইরাবাংস্তু ততং ইতি ঝ পাঠঃ ॥ 6-83-19 ইরাবতি মহাত্মনীতি ঝ পাঠঃ ॥ 6-83-21 ইরাবাংস্তু রণে ইতি ঝ পাঠঃ ॥ 6-83-23 নাগরাজসুতাসুত ইতি ঝ পাঠঃ । তত্র নাগরাজঃ কৌরব্যস্তস্য সুতা উলূপী তস্যাঃ সুত ইরাবানিত্যর্থঃ ॥ 6-83-31 নিষ্ঠানকঃ সব্যথঃ কশব্দঃ ॥




ভীষ্মপর্ব - অধ্যায় 084

॥ শ্রীঃ ॥

6.84. অধ্যায়ঃ 084 

 -   -  

যুধিষ্ঠিরাদিয়ুদ্ধবর্ণনম্ ॥ 1 ॥

 -   -  

6-84-0 (42419) 
সঞ্জয় উবাচ। 6-84-0 (4163) 
ততো যুধিষ্ঠিরো রাজা মধ্যং প্রাপ্তে দিবাকরে।
শ্রুতায়ুপমভিপ্রেক্ষ্য প্রেষয়ামাস বাজিনঃ ॥ 6-84-1 (42420) 
ততস্তু ৎবরিতো রাজঞ্শ্রুতায়ুষমরিন্দমন্ ।
নিজঘ্নে সায়কৈস্তীক্ষ্ণৈর্নবভির্নতপর্বভিঃক ॥ 6-84-2 (42421) 
স সংবার্য রমে রাজা প্রেষিতান্ধর্মসূনুনা ।
শরান্সপ্ত মহেষ্বাসঃ কৌন্তেয়ায়া সমার্ষয়ৎ॥ 6-84-3 (42422) 
তে তস্ব কবচং ভিত্ৎবা পপুঃ শোণিতমাহবে।
অসূনিব বিচিন্বন্তো দেহে তস্য মহাত্মনঃ ॥ 6-84-4 (42423) 
পাণ্ডবস্তু ভৃশং ক্রুদ্ধো বিদ্ধস্তেন মহাত্মনা ।
রণে বরাহকর্ণেন রাজানং হৃদ্যবিধ্যতা ॥ 6-84-5 (42424) 
অথাপরেণ ভল্লেন কেতুং তস্য মহাত্মনঃ ।
রথশ্রেষ্ঠো রথাত্তূর্ণং ভূমৌ পার্থো ন্যপাতয়ৎ ॥ 6-84-6 (42425) 
কেতু নিপতিতং দৃষ্ট্বা শ্রুতায়ুঃ স তু পার্থিবঃ ।
পাণ্ডবং বিশিখৈতীক্ষ্ণৈ রাজন্বিব্যাধ সপ্তভিঃ ॥ 6-84-7 (42426) 
ততঃ ক্রোঘাৎপ্রজজ্বল ধর্মপুত্রো যুধিষ্ঠিরঃ ।
যথা যুগান্তে ভূতানি দিধক্ষুরিব পাবকঃ ॥ 6-84-8 (42427) 
ক্রুদ্ধং তু পাণ্ডবং দৃষ্ট্বা দেবগন্ধর্বরাক্ষসাঃ ।
প্রবিব্যধুর্মহারাজ ব্যাকুলং জাপ্যভূজ্জগৎ ॥ 6-84-9 (42428) 
সর্বেষাং চৈব ভূতানামিদমাসীন্মনোগতম্ ।
ত্রীংল্লোকান্ম সংক্রুদ্ধো নৃপোঽয়ং ধক্ষ্যতীতি বৈ ॥ 6-84-10 (42429) 
ঋষ..... দেবাশ্চ চক্রুঃ স্বস্ত্যযনং মহৎ।
লোকানাং নৃপাশান্ত্যর্থং ক্রোধিতে পাণ্ডবে তদা ॥ 6-84-11 (42430) 
স চ ক্রোধসমাবিষ্টঃ সৃক্বিণী পরিসংলিহন ।
ইবারাৎসবপুর্ঘোরং যুগান্তাদিত্যসন্নিভম্ ॥ 6-84-12 (42431) 
ততঃ সৈন্যানি সর্বাণি তাবকানি বিশাংপতে ।
নিরাশান্যভবংস্তত্র জীবিতং প্রতি ভারত ॥ 6-84-13 (42432) 
স তু ধৈর্যেণ তং কোপং সন্নিবার্য মহায়শাঃ ।
শ্রুতায়ুষঃ প্রচিচ্ছেদ মুষ্টিদেশে মহাধনুঃ ॥ 6-84-14 (42433) 
অথৈনং ছিন্নধন্বানং নারাচেন স্তনান্তরে ।
নির্বিভেদ রণে রাজা সর্বসৈন্যস্য পশ্যতঃ ॥ 6-84-15 (42434) 
সৎবরং চ রণে রাজংস্তস্য বাহান্মহাত্মনঃ ।
নিজঘান শরৈঃ ক্ষিপ্রং সূতং চ সুমহাবলঃ ॥ 6-84-16 (42435) 
হতাশ্বং তু রথং ত্যক্ৎবা দৃষ্ট্বা রাজ্ঞোঽস্য পৌরুষম্ ।
বিপ্রদুদ্রাব বেগেন শ্রুতায়ুঃ সমরে তদা॥ 6-84-17 (42436) 
তস্মিঞ্জিতে মহেষ্বাসে ধর্মপুত্রেণ সংয়ুগে।
দুর্যোধনবলং রাজন্সর্বমাসীৎপরাঙ্ভুখম্ ॥ 6-84-18 (42437) 
এবং জিৎবা মহারাজ ধর্মপুত্রো যুধিষ্ঠিরঃ ।
ব্যাত্তাননো যথা কালস্তব সৈন্যং জঘান হ ॥ 6-84-19 (42438) 
চেকিতানস্তু বার্ষ্ণেয়ো গৌতমং রথিনাং বরম্ ।
প্রেক্ষতাং সর্বসৈন্যানাং ছাদয়ামাস সায়কৈঃ ॥ 6-84-20 (42439) 
সংনিবার্য শরাংস্তাংস্তু কৃপঃ শারদ্বতো যুধি।
চেকিতানাং রণে যত্তং রাজন্বিব্যাধ পত্রিভিঃ ॥ 6-84-21 (42440) 
অথাপরেণ ভল্লেন ধনুশ্চিচ্ছেদ মারিষ ।
সারথিং চাস্য সমরে ক্ষিপ্রহস্তো ন্যপাতয়ৎ ॥ 6-84-22 (42441) 
অশ্বাংস্ছাস্যাবধীদ্রাজন্নুভৌ তৌ পার্ষ্ণিসারথী ।
অবপ্লুত্য রথাত্তূর্ণং গদাং জগ্রাহ সাৎবতঃ ॥ 6-84-23 (42442) 
স তয়া বীরঘাতিন্যা গদয়া গদিনাং বরঃ ।
গৌতমস্য হয়ান্হৎবা সারথিং চ ন্যপাতয়ৎ ॥ 6-84-24 (42443) 
ভূমিষ্ঠো গৌতমস্তস্য শরাংশ্চিক্ষেপ ষোডশক ।
শরাস্তে সাৎবতং ভিত্ৎবা প্রাবিশন্ধরণীতলম্ ॥ 6-84-25 (42444) 
চেকিতানস্ততঃ ক্রুদ্ধঃ পুনশ্চিক্ষেপ তাং গদাম্ ।
গৌতমস্য বধাকাঙ্ক্ষী বৃত্রস্যেব পুরন্দরঃ ॥ 6-84-26 (42445) 
তামাপতন্তীং বিমলামশ্যমগর্ভাং মহাগদাম্।
শরৈরনেকসাহস্ত্রৈর্বারয়ামাস গৌতমঃ ॥ 6-84-27 (42446) 
চেকিতানস্ততঃ খঙ্গং ক্রোধাদুদ্ধৃত্য ভারত।
লাঘবং পরমাস্থায় গৌতমং সমুপাদ্রবৎ ॥ 6-84-28 (42447) 
গৌতমোঽপি ধনুস্ত্যক্ৎবা প্রগৃহ্যাসিং সুসংয়তঃ ।
বেগেন মহতা রাজংশ্চেকিতানমুপাদ্রবৎ ॥ 6-84-29 (42448) 
তাবুভৌ বলসংপন্নৌ নিস্ত্রিংশবরধারিণৌ ।
নিস্ত্রিংশাভ্যাং সুতীক্ষ্ণাভ্যামন্যোন্যং সংততক্ষতুঃ ॥ 6-84-30 (42449) 
নিস্ত্রিংশবেগাভিহতৌ ততস্তৌ পুরুষর্ষভৌ ।
ধরণীং সমনুপ্রাপ্তৌ সর্বভূতনিষেবিতাম্ ॥ 6-84-31 (42450) 
মূর্ছয়াঽভিপরীতাঙ্গৌ ব্যায়ামেন তু মোহিতৌ ।
ততোঽভ্যধাবদ্বেগেন ভীমসেনঃ সুহৃত্তয়া ॥ 6-84-32 (42451) 
চেকিতানং তথাভূতং দৃষ্ট্বা সমরদুর্মদঃ ।
রথমারোপয়চ্চৈনং সর্বসৈকন্যস্য পশ্যতঃ ॥ 6-84-33 (42452) 
তথৈব শকুনি শূরঃ স্যালস্তব বিশাংপতেক ।
আরোপয়দ্রথং তূর্ণং গৌতমং রথিনাং বরম্ ॥ 6-84-34 (42453) 
সৌমদত্তিং ততঃ ক্রুদ্ধো ধৃষ্টকেতুর্মহাবলঃ ।
নবত্যা সায়কৈঃ ক্ষিপ্রং রাজন্বিব্যাধ বক্ষসি ॥ 6-84-35 (42454) 
সৌমদত্তিরুরস্থৈস্তৈর্ভৃশং বাণৈরশোভত ।
মধ্যংদিনে মহারাজ রশ্মিভিস্তপনো যথা ॥ 6-84-36 (42455) 
ভূরিশ্রবাস্তু সমরে ধৃষ্টকেতুং মহারথম্ ।
হতসূতহয়ং চক্রে বিরথং সায়কোত্তমৈঃ ॥ 6-84-37 (42456) 
বিরথং তং সমালোক্য হতাশ্বং হতসারথিম্ ।
মহতা শরবর্ষেণ চ্ছাদয়ামাস সংয়ুগে ॥ 6-84-38 (42457) 
স তু তং রথমুৎসৃজ্য ধৃষ্টকেতুর্মহামনাঃ ।
আরুরোহ ততো যানং শতানীকস্য মারিষ ॥ 6-84-39 (42458) 
চিত্রসেনো বিকর্ণশ্চ রাজন্দুর্মর্ষণস্তথা।
রথিনো হেমসন্নাহাঃ সৌভদ্রমভিদুদ্রুবুঃ ॥ 6-84-40 (42459) 
অভিমন্যোস্ততস্তৈস্তু ঘোরং যুদ্ধমবর্তত।
শরীরস্য যথা রাজন্বাতপিত্তকফৈস্ত্রিভিঃ ॥ 6-84-41 (42460) 
বিরথাংস্তব পুত্রাংস্তু কৃৎবা রাজন্মহাহবে ।
ন জঘান নরব্যাঘ্রঃ স্মরন্ভীমবচস্তদা ॥ 6-84-42 (42461) 
ততো রাজ্ঞাং বহুশতৈর্গজাশ্বরথয়ায়িভিঃ ।
সংবৃতং সমরে ভীষ্মং দেবৈরপি দুরাসদম্ ॥ 6-84-43 (42462) 
প্রয়ান্তং শীঘ্রমুদ্বীক্ষ্য পরিত্রাতুং সুতাংস্তব ।
অভিমন্যুং সমুদ্দিশ্য বালমেকং মহারথম্ ॥ 6-84-44 (42463) 
বাসুদেবমুবাচেদং কৌন্তেয়ঃ শ্বেতবাহনঃ ।
চোদয়াশ্বান্হৃষীকেশ যত্রৈতে বহুলা রথাঃ ॥ 6-84-45 (42464) 
এতে হি বহবঃ শূরাঃ কৃতাস্ত্রা যুদ্ধদুর্মদাঃ।
যথা হন্যুর্ন নঃ সেনাং তথা মাধব চোদয় ॥ 6-84-46 (42465) 
এবমুক্তঃ স বার্ষ্ণেয়ঃ কৌন্তেয়েনামিতৌজসা ।
রথং শ্বেতহয়ৈর্যুক্তং প্রেষয়ামাস সংয়ুগে ॥ 6-84-47 (42466) 
নিষ্ঠানকো মহানাসীত্তব সৈন্যস্য মারিষ ।
যদর্জুনো রণে ক্রুদ্ধঃ সংয়াতস্তাবকান্প্রতি ॥ 6-84-48 (42467) 
সমাসাদ্য তু কৌন্তেয়ো রাজ্ঞস্তান্ভীষ্মরক্ষিণঃ ।
সুশর্মাণমথো রাজন্নিদং বচনমব্রবীৎ ॥ 6-84-49 (42468) 
জানামি ৎবাং যুধাং শ্রেষ্ঠমত্যন্তং পূর্ববৈরিণম্ ।
অনয়স্যাদ্য সংপ্রাপ্তং ফলং পশ্য সুদারুণম্ ॥ 6-84-50 (42469) 
অদ্য তে দর্শয়িষ্যামি পূর্বপ্রেতান্পিতামহান্ ।
এবং সংজল্পতস্তস্য বীভৎসোঃ শত্রুঘাতিনঃ ॥ 6-84-51 (42470) 
শ্রুৎবাপি পরুষং বাক্যং সুশর্মা রথয়ূথপঃ ।
ন চৈনমব্রবীৎকিংচিচ্ছুভং বা যদি বাঽশুভম্ ॥ 6-84-52 (42471) 
অভিগম্যার্জুনং বীরং রাজভির্বহুভির্বৃতঃ।
পুরস্তাৎপৃষ্ঠতশ্চৈব পার্শ্বতশ্চৈব সর্বতঃ ॥ 6-84-53 (42472) 
পরিবার্যার্জুনং সঙ্খ্যে তব পুত্রৈর্মহারথঃ ।
শরৈঃ সংছাদয়ামাস মেঘৈরিব দিবাকরম্ ॥ 6-84-54 (42473) 
6-84-55 (42474) 
ততঃ প্রবৃত্তঃ সুমহান্সংগ্রামঃ শোণিতোদকঃ।
তাবকানাং চ সমরে পাণ্ডবানাং চ ভারত ॥ 



ভীষ্মপর্ব - অধ্যায় 085

॥ শ্রীঃ ॥

6.85. অধ্যায়ঃ 085 

 -   -  

সংকুলয়ুদ্ধবর্ণনম্ ॥ 1 ॥

 -   -  

6-85-0 (42475) 
সঞ্জয় উবাচ। 6-85-0 (4164) 
স তাড্যমানস্তু শরৈর্ধনংজয়ঃ
পদাহতো নাগ ইব শ্বসন্বলী । 
বাণাংশ্চ বাণেন মহারথানাং
চিচ্ছেদ চাপানি রণে প্রসহ্য ॥  6-85-1 (42476) 
সংছিদ্য চাপানি চ তানি রাজ্ঞাং
তেষাং রণে বীর্যবতাং ক্ষণেন। 
বিব্যাধ বাণৈর্যুগপন্মহাত্মা
নিঃশেষতাং তেষ্বথ মন্যমানঃ ॥  6-85-2 (42477) 
নিপেতুরাজৌ রুধিরপ্রদিগ্ধা-
স্তে তাডিতাঃ শক্রসুতেন রাজন্। 
বিভিন্নগাত্রাঃ পতিতোত্তমাঙ্গা
গতাসবশ্ছিন্নতনুক্রকায়াঃ ॥  6-85-3 (42478) 
মহীং গতাঃ পর্থবলাভিভূতা
বিচিত্ররূপা যুগপদ্বিনেশুঃ। 
দৃষ্ট্বা হতাংস্তান্যুধি রাজপুত্রাং-
স্ত্রিগর্তরাজঃ প্রয়যৌ রথেন ॥  6-85-4 (42479) 
তেষাং রথানামথ পৃষ্ঠগোপা
দ্বাত্রিংশদন্যেঽভ্যপতন্ত পার্থম্। 
তথৈব তে তং পরিবার্য পার্থং
বিকৃষ্য চাপানি মহারবাণি ॥  6-85-5 (42480) 
অবীবৃষন্বাণমহৌঘবৃষ্ট্যা
যথা গিরিং তোয়ধরা জলৌঘৈঃ। 
সংপীড্যমানস্তু শরৌঘবৃষ্ট্যা
ধনংজয়স্তান্যুধি জাতরোষঃ ॥  6-85-6 (42481) 
ষষ্ট্যা শরৈঃ সংয়তি তৈলধৌতৈ-
র্জঘান তানপ্যথ পৃষ্ঠগোপান্। 
রথাংশ্চ তাংস্তনবজিত্য সঙ্খ্যে
ধনঞ্জয়ঃ প্রীতমনা যশস্বী॥  6-85-7 (42482) 
অথাৎবরদ্ভীষ্মবধায় জিষ্ণু-
র্বলানি রাজন্সমরে নিহত্য। 
ত্রিগর্তরাজো নিহতান্সমীক্ষ্য
মহাত্মনা তানথ বন্ধুবর্গান্ ॥  6-85-8 (42483) 
রণে পুরস্কৃত্য নরাধিপাংস্তান্
জগাম পার্থং ৎবরিতো বধায় 
অভিদ্রুতং চাস্ত্রভৃতাং বরিষ্ঠং
ধনংজয়ং বীক্ষ্য শিখণ্ডিমুখ্যাঃ ॥  6-85-9 (42484) 
অভ্যদ্যযুস্তে শিতশস্ত্রহস্তা
রিরক্ষিষন্তো রথমর্জুনস্য। 
পার্থোঽপি তানাপততঃ সমীক্ষ্য
ত্রিগর্তরাজ্ঞা সহিতান্নৃবীরান ॥  6-85-10 (42485) 
বিধ্বংসয়িৎবা সমরে ধনুষ্মান্
গাণ্ডীবমুক্তৈর্নিশিতৈঃ পৃষৎকৈঃ । 
ভীষ্মং যিয়াসুর্যুধি সংদদর্শ
দুর্যোধনং সৈন্ধবাদীংশ্চ রাজ্ঞঃ ॥  6-85-11 (42486) 
সংবারয়িষ্ণূনভিবারয়িৎবা
মুহূর্তমায়োধ্য বলেন বীরঃ। 
উৎসৃজ্য রাজানমনন্তবীর্যো
জয়দ্রথাদীংশ্চ নৃপান্মহৌজাঃ।
যয়ৌ ততো ভীমবলো মনস্বী
গাঙ্গেয়মাজৌ শরচাপপাণিঃ ॥  6-85-12 (42487) 
ভীষ্মোঽপি দৃষ্ট্বা সমরে কৃতাস্ত্রান্
স পাণ্ডবানাং রথিনোঽভ্যুদারান্। 
বিহায় সংগ্রামমুখে ধনংজয়ং
জবেন পার্থং পুনরাজগাম॥  6-85-13 (42488) 
যুধিষ্ঠিরশ্চ প্রবলো মহাত্মা
সমায়যৌ ৎবরিতো জাতকোপঃ। 
মদ্রাধিপং সমভিত্যজ্য সঙ্খ্যে
স্বভাগমাপ্তং তমনন্তকীর্তিঃ।
সার্ধং স মাদ্রীসুতভীমসেনৈ-
র্ভীষ্মং যয়ৌ শান্তনবং রণায় ॥  6-85-14 (42489) 
তৈঃ সংপ্রয়ুক্তৈঃ স মহারথাগ্র্যৈ-
র্গঙ্গাসুতঃ সমরে চিত্রয়োধী। 
ন বিব্যধে শান্তনবো মহাত্মা
সমাগতৈঃ পাণ্ডুসুতৈঃ সমস্তৈঃ ॥  6-85-15 (42490) 
অথৈত্য রাজা যুধি সত্যসন্ধো
জয়দ্রথোঽত্যুগ্রবলো মনস্বী। 
চিচ্ছেদ চাপানি মহারথানাং
প্রসহ্য তেষাং ধনুষা বরেণ ॥  6-85-16 (42491) 
যুধিষ্ঠিরং ভীমসেনং যমৌ চ
পার্থং কৃষ্ণং যুধি সংজাতকোপঃ । 
দুর্যোদনঃ ক্রোধবিষো মহাত্মা
জঘান বাণৈরনলপ্রকাশৈঃ ॥  6-85-17 (42492) 
কৃপেণ শল্যেন শলেন চৈব
তথা বিভো চিত্রসেনেন চৌজৌ। 
বিদ্ধাঃ শরৈস্তেঽতিবিবৃদ্ধকোপৈ-
র্দেবা যথা দৈত্যগণৈঃ সমেতৈঃ ॥  6-85-18 (42493) 
ছিন্নায়ুধং শান্তনবেন রাজা
শিখণ্ডিনং প্রেক্ষ্য চ জাতকোপঃ। 
অজাতশত্রুঃ সমরে মহাত্মা
শিখণ্ডিনং ক্রুদ্ধ উবাচ বাক্যম্ ॥  6-85-19 (42494) 
উক্ৎবা তথা ৎবং পিতুরগ্রতো মা-
মহং হনিষ্যামি মহাব্রতং তম্। 
ভীষ্মং শরৌঘৈর্বিমলার্কবর্ণৈঃ
সত্যং বদামীতি কৃতা প্রতিজ্ঞা ॥  6-85-20 (42495) 
ৎবয়া চ নৈনাং সফলাং করোষি
দেবব্রতং যন্ন নিহংসি যুদ্ধে। 
মিথ্যাপ্রতিজ্ঞো ভব মাত্র বীর
রক্ষস্ব ধর্মং স্বকুলং যশশ্চ॥  6-85-21 (42496) 
প্রেক্ষস্ব ভীষ্মং যুধি ভীমবেগং
সর্বাংস্তপন্তং মম সৈন্যসঙ্ঘান্। 
শরৌঘজালৈরতিতিগ্মবেগৈঃ
কালং যথা কালকৃতং ক্ষণেন ॥  6-85-22 (42497) 
নিকৃত্তচাপঃ সমরেঽনপেক্ষঃ
পরাজিতঃ শান্তনবেন চাজৌ । 
বিহায় বন্ধূনথ সদরাংশ্চ
ক্ব যাস্যসে নানুরূপং তবেদম্ ॥  6-85-23 (42498) 
দৃষ্ট্বা হি ভীষ্মং তমনন্তবীর্যং
ভগ্নং চ সৈন্যং দ্রবমাণমেবম্ । 
ভীতোঽসি নূনং দ্রুপদস্য পুত্র
তথা হি তে মুখবর্ণোঽপ্রহৃষ্টঃ ॥  6-85-24 (42499) 
অজ্ঞায়মানে চ ধনংজয়ে তু
মহাহাবে সংপ্রসক্তে নৃবীরে। 
কথং হি ভীষ্মাৎপ্রথিতঃ পৃথিব্যাং
ভয়ং ৎবমদ্য প্রকরোষি বীর ॥  6-85-25 (42500) 
স ধর্মরাজস্য বচো নিশম্য 6-85-26রূক্ষাক্ষরং বিপ্রলাপানুবদ্ধম্ । 
প্রত্যাদেশং মন্যমানো মহাত্মা
প্রতৎবরে ভীষ্মবধায় রাজন্ ॥  6-85-26 (42501) 
তমাপতন্তং মহতা জবেন
শিখণ্ডিনং ভীষ্মমভিদ্রবন্তম্। 
নিবারয়ামাস হি শল্য এন-
মস্ত্রেণ ঘোরেণ সুদুর্জয়েন ॥  6-85-27 (42502) 
স চাপি দৃষ্ট্বা সমুদীর্যমাণ-
মস্ত্রং যুগান্তাগ্নিসমপ্রকাশম্। 
ন সংমুমোহ দ্রুপদস্য পুত্রো
রাজন্মহেন্দ্রপ্রতিমপ্রভাবঃ ।
তস্থৌ চ তত্রৈব মহাধনুষ্মান্
শরৈস্তদস্ত্রং প্রতিবাধমানঃ ॥  6-85-28 (42503) 
অথাদদে বারুণমন্যদস্ত্রং
শিখণ্ড্যথোঽগ্রং প্রতিঘাতমস্য। 
তদস্ত্রমস্ত্রেণ বিদার্যমাণং
খস্থাঃ সুরা দদৃশুঃ পার্থিবাশ্চ ॥  6-85-29 (42504) 
ভীষ্মস্তু রাজন্সমরে মহাত্মা
ধনুশ্চ চিত্রং ধ্বজমেব চাপি। 
ছিত্ৎবাঽনদৎপাণ্ডুসুতস্য বীরো
যুধিষ্ঠিরস্যাজমীঢস্য রাজ্ঞঃ ॥  6-85-30 (42505) 
ততঃ সমুৎসৃজ্য ধনুঃ সবাণং
যুধিষ্ঠিরং বীক্ষ্য ভয়াভিভূতম্। 
গদাং প্রগৃহ্যাভিপপাত সঙ্খ্যে
জয়দ্রথং ভীমসেনঃ পদাতিঃ ॥  6-85-31 (42506) 
তমাপতন্তং সহসা জবেন
জয়দ্রথঃ সগদং ভীমসেনম্। 
বিব্যাধ ঘোরৈর্যমদণ্ডকল্পৈঃ
শিতৈঃ শরৈঃ পঞ্চশরৈঃ সমন্তাৎ ॥  6-85-32 (42507) 
অচিন্তয়িৎবা স শরাংস্তরস্বী
বৃকোদরঃ ক্রোধপরীতচেতাঃ । 
জঘান বাহান্সমরে সমন্তাৎ
সুসংমতান্সিন্ধুরাজস্য সঙ্খ্যে ॥  6-85-33 (42508) 
ততোঽভিবীক্ষ্যাপ্রতিমপ্রভাব-
স্তবাত্মজস্ৎবরমাণো রথেন 
অভ্যায়ৌ ভীমসেনং নিহন্তুং
সমুদ্যতাস্ত্রঃ সুররাজকল্পঃ ॥  6-85-34 (42509) 
জয়দ্রথো ভগ্রবাহং রথং ত
ত্যক্ৎবা যয়ৌ যত্র রাজা কুরূণাম্ । 
ভয়েন ভীমস্য সমূঢচেতাঃ
সসৌবলস্তত্র যুদ্ধস্য ভীতঃ ॥  6-85-35 (42510) 
ভীমোঽপ্যথৈনং সহসা বিনদ্য
প্রত্যুদ্যযৌ গদয়া তর্জয়ানঃ। 
সমুদ্যতাং তাং যমদণ্ডকল্পাং
দৃষ্ট্বা গদাং তে কুরবঃ সমন্তাৎ ॥  6-85-36 (42511) 
বিহায় সর্বে তব পুত্রমুগ্নং  6-85-37 (42512) 
পাতং গদায়াঃ পরিহর্তুকামাঃ। 
অপক্রান্তাস্তুমুলে সংপ্রমর্দে
সুদূরুণে ভারত মোহনীয়ে ॥  6-85-37 (42513) 
অমূঢচেতাস্ৎবথ চিত্রসেনো
মহাগদামাপতন্তীং নিরীক্ষ্য। 
রথং সমুৎসৃজ্য পদাতিরাজৌ
প্রগৃহ্য খঙ্গং বিপুলং চ চর্ম।
অবপ্লুতঃ সিংহ উবাচলাগ্রা-
জ্জগামান্যং ভ্রমপ ভূমিদেশম্ ॥  6-85-38 (42514) 
গদাপি সা প্রাপ্য রথং সুচিত্রং
সাশ্ব সসূতং বিনিহত্য সঙ্খ্যে। 
জগাম ভূমিং জ্বলিতা মহোল্ক
ভ্রষ্টাঽম্বরাদ্গামিব সংপতন্তী ॥  6-85-39 (42515) 
আশ্চর্যভূতং সুমহত্ৎবদীয়া
দৃষ্ট্বৈব তদ্ভারত সংপ্রহৃষ্টাঃ। 
সর্বে বিনেদুঃ সহিতাঃ সমন্তা-
ৎপুপূজিরে তব পুত্রস্য শৌর্যম্ ॥ ॥  6-85-40 (42516) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি সপ্তমদিবসয়ুদ্ধে পঞ্চাশীতিতমোঽধ্যায়ঃ ॥

 -   -  

6-85-25 অজ্ঞায়মানে পশ্চাৎস্থিতে ॥ 6-85-26 প্রত্যাদেশং ভর্ৎসনং ॥




ভীষ্মপর্ব - অধ্যায় 086

॥ শ্রীঃ ॥

6.86. অধ্যায়ঃ 086 

 -   -  

সংকুলয়ুদ্ধবর্ণনম্ ॥ 1 ॥

 -   -  

6-86-0 (42517) 
সঞ্জয় উবাচ। 6-86-0 (4165) 
বিরথং তং সমাসাদ্য চিত্রসেনং যশস্বিনম্ ।
রথমারোপয়ামাস বিকর্ণস্তনয়স্তব ॥ 6-86-1 (42518) 
তস্মিংস্তথা বর্তমানে তুমুলে সংকুলে ভৃশম্।
ভীষ্মঃ শান্তনবস্তূর্ণং যুধিষ্ঠিরমুপাদ্রবৎ ॥ 6-86-2 (42519) 
ততঃ সরথনাগাশ্বাঃ সমকম্পন্ত সৃঞ্জয়াঃ ।
মৃত্যোরাস্যমনুপ্রাপ্তং মেনিরে চ যুধিষ্ঠিরম্ ॥ 6-86-3 (42520) 
যুধিষ্ঠিরোঽপি কৌরব্যো যমাভ্যাং সহিতঃ প্রভুঃ ।
মহেষ্বাসং নরব্যাঘ্রং ভীষ্মং শান্তনবং যয়ৌ ॥ 6-86-4 (42521) 
ততঃ শরসহস্রাণি প্রমুঞ্চন্পাণ্ডবো যুধি ।
ভীষ্মং সংছাদয়ামাস যথা মেঘো দিবাকরম্ ॥ 6-86-5 (42522) 
তেন সম্যক্প্রণীতানি শরজালানি মারিষ ।
প্রতিজগ্রাহ গাঙ্গয়ঃ শতশোঽথ সহস্রশঃ ॥ 6-86-6 (42523) 
তথৈব শরজালানি ভীষ্মোণাস্তানি মারিষ ।
আকাশে সমদৃশ্যন্ত স্বগমানাং ব্রজা ইব ॥ 6-86-7 (42524) 
নিমেষার্ধেন কৌন্তেয়ং ভীষ্মঃ শান্তনবো যুধি ।
অদৃশ্যং সমরে চক্রে শরজালেন ভারত ॥ 6-86-8 (42525) 
ততো যুধিষ্ঠিরে রাজা কৌরব্যস্য মহাত্মনঃ ।
নারাচং প্রেষয়ামাস ক্রুদ্ধ আশীবিষোপমম্ ॥ 6-86-9 (42526) 
অসংপ্রাপ্তং ততস্তং তু ক্ষুরপ্রেণ মহারথঃ ।
চচ্ছেদ সমরে রাজন্ভীষ্মস্তস্য ধনুশ্চ্যুতম্ ॥ 6-86-10 (42527) 
তং তু চ্ছিৎবা রণে ভীষ্মো নারাচং কলসংমিতম্ ।
নজঘ্নে কৌরবেন্দ্রস্য হয়ান্কাঞ্চনভূষণান্ ॥ 6-86-11 (42528) 
হতাশ্বং তু রথং ত্যক্ৎবা ধর্মপুত্রো যুধিষ্ঠিরঃ।
আরুরোহ রথং তূর্ণং নকুলস্য মহাত্মনঃক ॥ 6-86-12 (42529) 
যমাবপি হি সংক্রুদ্ধঃ সমাসাদ্য রণে তদা ।
শরৈঃ সংছাদয়ামাস ভীষ্মঃ পরপুরংজয়ঃ ॥ 6-86-13 (42530) 
তৌ তু দৃষ্ট্বা মহারাজ ভীষ্মবাণপ্রপীডিতৌ।
জগাম পরমাং চিন্তাং ভীষ্মস্য বধকাঙ্ক্ষয়া ॥ 6-86-14 (42531) 
ততো যুধিষ্ঠিরো বশ্যান্রাজ্ঞস্তান্সমচোদয়ৎ ।
ভীষ্মং শান্তনবং সর্বে নিহতেতি সুহৃদ্গণান্ ॥ 6-86-15 (42532) 
ততস্তে পার্থিবাঃ সর্বে শ্রুৎবা পার্থস্য ভাষিতম্ ।
মহতা রথবংশেন পরিবব্রুঃ পিতামহম্ ॥ 6-86-16 (42533) 
স সমন্তাৎপরিবৃতঃ পিতা দেবব্রতস্তব।
চিক্রীড ধনুষা রাজন্পাতয়ানো মহারথান্ ॥ 6-86-17 (42534) 
তং চরন্তং রণে পার্থা দদৃশুঃ কৌরবং যুধি।
মৃগমধ্যং প্রবিশ্যেব যথা সিংহশিশুং বনে ॥ 6-86-18 (42535) 
তর্জয়ানং রমে বীরাংস্ত্রাসয়ানং চ সায়কৈঃ ।
দৃষ্ট্বা ত্রেসুর্মহারাজ সিংহং মৃগগণা ইব ॥ 6-86-19 (42536) 
রণে ভারত সিংহস্য দদৃশুঃ ক্ষত্রিয়া গতিম্।
অগ্নের্বায়ুসহায়স্য যথা কক্ষং দিধক্ষতঃ ॥ 6-86-20 (42537) 
শিরাংসি রথিনাং ভীষ্মঃ পাতয়ামাস সংয়ুগে।
তালেভ্যঃ পরিপক্বানি ফলানি কুশলো নরঃ ॥ 6-86-21 (42538) 
পতদ্ভিশ্চ মহারাজ শিরোভির্ধরণীতলে।
বভূব তুমুলঃ শব্দঃ পততামশ্মনামিব ॥ 6-86-22 (42539) 
তস্মিন্সুতুমুলে যুদ্ধে বর্তমানে ভয়ানকে।
সর্বেষামেব সৈন্যানামাসীদ্ব্যতিকরো মহান্ ॥ 6-86-23 (42540) 
ভিন্নেষু তেষু ব্যূহেষু ক্ষত্রিয়া ইতরেতরম্ ।
একমেকং সমাহূয় যুদ্ধায়ৈবাবতস্থিরে ॥ 6-86-24 (42541) 
শিখণ্ডী তু সমাসাদ্য ভরতানাং পিতামহম্ ।
অভিদুদ্রাব বেগেন তিষ্ঠতিষ্ঠেতি চাব্রবীৎ ॥ 6-86-25 (42542) 
অনাদৃত্য ততো ভীষ্মস্তং শিখণ্ডিনমাহবে ।
প্রয়যৌ সৃঞ্জয়ান্ক্রুদ্ধঃ স্ত্রীৎবং তস্য বিচিন্তয়ন্ ॥ 6-86-26 (42543) 
সৃংজয়াস্তু ততো দৃষ্ট্বা হৃষ্টং ভীষ্ম মহারণে ।
সিংহনাদাংশ্চ বিবিধাংশ্চক্রুঃ শঙ্খবিমিশ্রিতান্ ॥ 6-86-27 (42544) 
ততঃ প্রববৃতে যুদ্ধং ব্যতিষক্তরথদ্বিপম্ ।
পশ্চিমাং দিশমাসাদ্য স্থিতে সবিতরি প্রভো ॥ 6-86-28 (42545) 
ধৃষ্টদ্যুম্নোঽথ পাঞ্চাল্যঃ সাত্যকিশ্চ মহারথঃ ।
পীডয়ন্তৌ ভৃশং সৈন্যং শক্তিতোমরবৃষ্টিভিঃ ॥ 6-86-29 (42546) 
শস্ত্রৈশ্চ বহুভী রাজঞ্জঘ্নতুস্তাবকান্রণে ।
তে হন্যমানাঃ সমরে তাবকা ভরতর্ষভ ॥ 6-86-30 (42547) 
আর্যাং যুদ্ধে মতিং কৃৎবা ন ত্যজন্তি স্ম সংয়ুগম্।
যথোৎসাহং তু সমরে নিজঘ্নুস্তাবকা রণে ॥ 6-86-31 (42548) 
তত্রাক্রন্দো মহানাসীত্তাবকানাং মহাত্মানাম্ ।
বধ্যতাং সমরে রাজন্পার্ষতেন মহাত্মনা ॥ 6-86-32 (42549) 
তং শ্রুৎবা নিনদং ঘোরং তাবকানাং মহারথৌ ।
বিন্দানুবিন্দাবাবন্ত্যৌ পার্ষতং প্রত্যুপস্থিতৌ ॥ 6-86-33 (42550) 
তৌ তস্য তুরগান্হৎবা ৎবরমাণৌ মহারথৌ ।
ছাদয়ামাসতুরুভৌ শরবর্ষেণ পার্ষতম্ ॥ 6-86-34 (42551) 
অবপ্লুত্যাথ পাঞ্চাল্যো রথাত্তূর্ণং মহাবলঃ ।
আরুরোহক রথং তূর্ণং সাত্যকেস্তু মহাত্মনঃ ॥ 6-86-35 (42552) 
ততো যুধিষ্ঠিরো রাজা মহত্যা সেনয়া বৃতঃ।
আবন্ত্যৌ সমরে ক্রুদ্ধাবভ্যযাৎস পরংতপৌ ॥ 6-86-36 (42553) 
তথৈব তব পুত্রোঽপি সর্বোদ্যোগেন মারিষ ।
বিন্দানুবিন্দৌ সমরে পরিবার্যাবতস্থিবান্ ॥ 6-86-37 (42554) 
অর্জুনশ্চাপি সংক্রুদ্ধঃ ক্ষত্রিয়ান্ক্ষত্রিয়র্ষভঃ ।
অয়োধয়ত সংগ্রামে বজ্রপাণিরিবাসুরান্ ॥ 6-86-38 (42555) 
দ্রোণাস্তু সমরে ক্রুদ্ধঃ পুত্রস্য প্রিয়কৃত্তব ।
ব্যধমৎসর্বপাঞ্চালাংস্তূলরাশিমিবানলঃ ॥ 6-86-39 (42556) 
দুর্যোধনপুরোগাস্তু পুত্রাস্তব বিশাংপতে ।
পরিবার্য রণে ভীষ্মং যুয়ুধুঃ পাণ্ডবৈঃ সহ ॥ 6-86-40 (42557) 
ততো দুর্যোধনো রাজা লোহিতায়তি ভাস্করে।
অব্রবীত্তাবকান্সর্বাংস্ৎবরধ্বমিতি ভারত ॥ 6-86-41 (42558) 
যুধ্যতাং তু তথা তেষাং কুর্বতাং কর্ম দুষ্করম্।
অস্তং গিরিমথারূঢে অপ্রকাশতি ভাস্করে ॥ 6-86-42 (42559) 
প্রাবর্তত নদী ঘোরা শোণিতৌঘতরঙ্গিণী ।
গোমায়ুগণসংকীর্ণা ক্ষণেন ক্ষণদামুখে ॥ 6-86-43 (42560) 
শিবাভিরশিবাভিশ্চ রুবদ্ভির্ভৈরবং রবম্।
ঘোরমায়োধনং জজ্ঞে ভূতসঙ্ঘৈঃ সমাকুলম্ ॥ 6-86-44 (42561) 
রাক্ষসাশ্চ পিশাচাশ্চ তথান্যে পিশিতাশিনঃ ।
সমন্ততো ব্যদৃশ্যন্ত শতশোঽথ সহস্রশঃ ॥ 6-86-45 (42562) 
অর্জুনোঽথ সুশর্মাদীন্রাজ্ঞস্তান্সপদানুগান্।
বিজিত্য পৃতনামধ্যে যয়ৌ স্বশিবিরং প্রতি ॥ 6-86-46 (42563) 
যুধিষ্ঠিরোঽপি কৌরব্যো ভ্রাতৃভ্যাং সহিতস্তথা।
যয়ৌ স্বশিবিরং রাজা নিশায়াং সেনয়া বৃতঃ ॥ 6-86-47 (42564) 
ভীমসেনোঽপি রাজেন্দ্র দুর্যোধনমুখান্রথান্ ।
অবজিত্য ততঃ সঙ্খ্যে যয়ৌ স্বশিবিরং প্রতি ॥ 6-86-48 (42565) 
দুর্যোধনোঽপি নৃপতিঃ পরিবার্য মহারণে।
ভীষ্মং শান্তনবং তূর্ণং প্রয়াতঃ শিবিরং প্রতি ॥ 6-86-49 (42566) 
দ্রোণো দ্রৌণিঃ কৃপঃ শল্যঃ কৃতবর্মা চ সাৎবতঃ ।
পরিবার্য চমূং সর্বাঃ প্রয়যুঃ শিবিরং প্রতি ॥ 6-86-50 (42567) 
তথৈব সাত্যকী রাজন্ধৃষ্টদ্যুম্নশ্চ পার্ষতঃ।
পরিবার্য রণে যোধান্যযতুঃ শিবিরং প্রতি ॥ 6-86-51 (42568) 
এবমেতে মহারাজ তাবকাঃ পাণ্ডবৈঃ সহ।
পর্যবর্তন্ত সহিতা নিশাকালে পরংতপ ॥ 6-86-52 (42569) 
ততঃ স্বশিবিরং গৎবা পাণ্ডবাঃ কুরবস্তথা ।
ন্যবসন্ত মহারাজ পূজয়ন্তঃ পরস্পরম্ ॥ 6-86-53 (42570) 
রক্ষাং কৃৎবা ততঃ শূরা ন্যস্য গুল্মান্যথাবিধি।
অপনীয় চ শল্যানি স্নাৎবা চ বিবিধৈর্জলৈঃ ॥ 6-86-54 (42571) 
কৃতস্বস্ত্যযনাঃ সর্বে স্তূয়মানাশ্চ বন্দিভিঃ ।
গীতবাদিত্রশব্দেন ব্যক্রীডন্ত যশস্বিনঃ ॥ 6-86-55 (42572) 
মুহূর্তাদিব তৎসর্বমভবৎস্বর্গসন্নিভম্ ।
ন হি যুদ্ধকথাং কাংচিত্তত্রাকুর্বন্মহারথাঃ ॥ 6-86-56 (42573) 
তে প্রসুপ্তে বলে তত্র পরিশ্রান্তজনে নৃপ ।
হস্ত্যশ্ববহুলে রাত্রৌ প্রেক্ষণীয়ে বভূবতুঃ ॥ ॥ 6-86-57 (42574) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি সপ্তমদিবসয়ুদ্ধে ষডশীতিতমোঽধ্যায়ঃ ॥




ভীষ্মপর্ব - অধ্যায় 087

॥ শ্রীঃ ॥

6.87. অধ্যায়ঃ 087 

 -   -  

উভয়সেনয়োর্ব্যূহরচনাপূর্বকং পরস্পরাভিয়ানম্ ॥ 1 ॥

 -   -  

6-87-0 (42575) 
সঞ্জয় উবাচ। 6-87-0 (4166) 
পরিণাম্য নিশাং তাং তু সুখসুপ্তা জনেশ্বরাঃ।
কুরবঃ পাণ্ডবাশ্চৈব পুনর্যুদ্ধায় নির্যযুঃ ॥ 6-87-1 (42576) 
ততঃ শব্দো মহানাসীৎসেনয়োরুভয়োর্নৃপ ।
নির্গচ্ছমানয়োঃ সঙ্খ্যে যথা সাগরয়োরিব ॥ 6-87-2 (42577) 
ততো দুর্যোধনো রাজা চিত্রসেনো বিবিংশতিঃ।
ভীষ্মশ্চ রথিনাং শ্রেষ্ঠো ভারদ্বাজশ্চ বৈ দ্বিজঃ ॥ 6-87-3 (42578) 
একীভূতাঃ সুসংয়ত্তাঃ কৌরবাণাং মহাচমূম্ ।
ব্যূহায় বিদধূ রাজন্পাণ্ডবান্প্রতিদংশিতান্ ॥ 6-87-4 (42579) 
কূর্মব্যূহং ততঃ কৃৎবা পিতা তব বিশাংপতে ।
সাগরপ্রতিমং ঘোরং বাহনোর্মিতরঙ্গিণম্ ॥ 6-87-5 (42580) 
অগ্রতঃ সর্বসৈন্যানাং ভীষ্মঃ শান্তনবো যয়ৌ ।
মালবৈর্দাক্ষিণাত্যৈশ্চ আবন্ত্যৈশ্চ সমন্বিতঃ ॥ 6-87-6 (42581) 
ততোঽনন্তরমেবাসীদ্ভারদ্বাজঃ প্রতাপবান ।
পুলিন্দৈঃ পারদৈশ্চৈব তথা ক্ষুদ্রকমালবৈঃ ॥ 6-87-7 (42582) 
দ্রোণাদনন্তরং যত্তো ভগদত্তঃ প্রতাপবান্ ।
মগধৈশ্চ কলিঙ্গৈশ্চ পিশাচৈশ্চ বিশাংপতে ॥ 6-87-8 (42583) 
প্রাগ্জ্যোতিষাদনু নৃপঃ কৌসল্যোঽথ বৃহদ্বলঃ ।
মেকলৈঃ কুরুবিন্দৈশ্চ ত্রৈপুরৈশ্চ সমন্বিতাঃ ॥ 6-87-9 (42584) 
বৃহদ্বলাদনু নৃপস্ত্রিগর্তঃ প্রস্থলাধিপঃ।
কাম্ভোজৈর্বহুভিঃ সার্ধং যবনৈশ্চ সহস্রশঃ ॥ 6-87-10 (42585) 
দ্রৌণিস্তু রভসঃ শূরস্ত্রৈগর্তাদনু ভারত।
প্রয়যৌ সিংহনাদেন নাদয়ানো ধরাতলম্ ॥ 6-87-11 (42586) 
তথা সর্বেণ সৈন্যেন রাজা দুর্যোধনস্তদা।
দ্রৌণেরনন্তরং প্রায়াৎসোদর্যৈঃ পরিবারিতঃ ॥ 6-87-12 (42587) 
দুর্যোধনাদনু ততঃ কৃপঃ শারদ্বতো যয়ৌ।
এবমেষ মহাব্যূহঃ প্রয়যৌ সাগরোপমঃ ॥ 6-87-13 (42588) 
রেজুস্তত্র পতাকাশ্চ শ্বেতচ্ছত্রাণি ভারত ।
অঙ্গদান্যত্র চিত্রাণি মহার্হাণি ধনূংষি চ ॥ 6-87-14 (42589) 
তং তু দৃষ্ট্বা মহাব্যূহং তাবকানাং মহারথঃ ।
যুধিষ্ঠিরোঽব্রবীত্তূর্ণং পার্ষতং পৃতনাপতিম্ ॥ 6-87-15 (42590) 
পশ্য ব্যূহং মহেষ্বাস নির্মিতং সাগরোপমম্ ।
প্রতিব্যূহং রণে শূর কুরু ক্ষিপ্রং মহারথ ॥ 6-87-16 (42591) 
ততঃ স পার্ষতঃ ক্রূরো ব্যূহং চক্রে সুদারুণম্ ।
শ্রৃঙ্গাটকং মহারাজ পরব্যূহবিনাশনম্ ॥ 6-87-17 (42592) 
শ্রৃঙ্গাভ্যাং ভীমসেনশ্চ সাত্যকিশ্চ মহারথঃ ।
রথৈরনেকসাহস্রৈস্তথা হয়পদাতিভিঃ ॥ 6-87-18 (42593) 
নাভাবভূন্নরশ্রেষ্ঠঃ শ্বেতাশ্বঃ কৃষ্ণসারথিঃ ।
মধ্যে যুধিষ্ঠিরো রাজা মাদ্রীপুত্রৌ চ পাণ্ডবৌ ॥ 6-87-19 (42594) 
অথেতরে মহেষ্বাসাঃ সহসৈন্যা নরাধিপাঃ ।
ব্যূহং তং পূরয়ামাসুর্ব্যূহশাস্ত্রবিশারদাঃ ॥ 6-87-20 (42595) 
এবমেতং মহাব্যূহং ব্যূহ্য ভারত পাণ্ডবাঃ ।
অতিষ্ঠন্সমরে শূরা যোদ্ধুকামা জয়ৈষিণঃ ॥ 6-87-21 (42596) 
ভেরীশব্দৈশ্চ বিমলৈর্বিমিশ্রৈঃ শঙ্খনিঃস্বনৈঃ ।
ক্ষ্বেডিতাস্ফোটিতোৎক্রুষ্টৈর্নাদিতাঃ সর্বতো দিশঃ ॥ 6-87-22 (42597) 
ততঃ শূরাঃ সমাসাদ্য সমরে তে পরস্পরম।
নেত্রৈরনিমিষৈ রাজন্নবৈক্ষন্ত পরস্পরম্ ॥ 6-87-24`মনোভিস্তে মনুষ্যেন্দ্র যুদ্ধং যোধাঃ প্রচক্রিরে ।'
পুনরাহূয় তেঽন্যোন্যং শরীরৈরপি চক্রিরে ॥  6-87-23 (42598) 
ততঃ প্রববৃতে যুদ্ধং ঘোররূপং ভয়াবহম্ ।
তাবকানাং পরেষাং চ নিঘ্নতামিতরেতরম্ ॥ 6-87-25 (42599) 
নারাচা নিশিতাঃ সঙ্খ্যে সংপতন্তি স্ম ভারত ।
ব্যাত্তাননা ভয়করা উরগা ইব সঙ্ঘশঃ ॥ 6-87-26 (42600) 
নিষ্পেতুর্বিমলাঃ শক্ত্যস্তৈলধৌতাঃ সুতেজনাঃ ।
অম্বুদেভ্যো যথা রাজন্ভ্রাজমানাঃ শতহ্রদাঃ ॥ 6-87-27 (42601) 
গদাশ্চ বিমলৈঃ পট্টৈঃ পিনদ্ধাঃ স্বর্ণভূষিতাঃ।
পতন্ত্যস্তত্র দৃস্যন্তে গিরিশৃঙ্গোপমাঃ শুভাঃ ॥ 6-87-28 (42602) 
নিস্ত্রিংশাশ্চ ব্যদৃশ্যন্ত বিমলাম্বরসন্নিভাঃ ।
আর্ষভাণি চ চর্মাণি শতচন্দ্রাণি ভারতত ॥ 6-87-29 (42603) 
অশোভন্ত রণে রাজন্পাত্যমানানি সর্বশঃ ।
তেঽন্যোন্যং সমরে সেনে যুধ্যমানে নরাধিপ ॥ 6-87-30 (42604) 
অশোভেতাং যথা দেবদৈত্যসেনে সমুদ্যতে।
অভ্যদ্রবন্ত সমরে তেঽন্যোন্যং বৈ সমন্ততঃ ॥ 6-87-31 (42605) 
রথাস্তু রথিভিস্তূর্ণং প্রেষিতাঃ পরমাহবে।
যুগৈর্যুগানি সংশ্লিষ্য যুয়ুধুঃ পার্থিবর্ষভাঃ ॥ 6-87-32 (42606) 
দন্তিনাং যুধ্যমানানাং সংঘর্ষাৎপাবকোঽভবৎ ।
দন্তেষু ভরতশ্রেষ্ঠ সধূমঃ সর্বতো দিশম্ ॥ 6-87-33 (42607) 
প্রাসৈরভিহতাঃ কেচিদ্গজয়োধাঃ সমন্ততঃ ।
পতমানাঃ স্ম দৃশ্যন্তে গিরিশৃঙ্গান্নগা ইব ॥ 6-87-34 (42608) 
পাদাতাশ্চাপ্যদৃশ্যন্ত নিঘ্নন্তোঽথ পরস্পরম্ ।
চিত্ররূপধরাঃ শূরা নখরপ্রাসয়োধিনঃ ॥ 6-87-35 (42609) 
অন্যোন্যং তে সমাসাদ্য কুরুপাণ্ডবসৈনিকাঃ ।
অস্ত্রৈর্নানাবিধৈর্ঘোরৈ রণে নিন্যুর্যমক্ষয়ম্ ॥ 6-87-36 (42610) 
ততঃ শান্তনবো ভীষ্মো রথঘোষেণ নাদয়ন্ ।
অভ্যাগমদ্রণে পার্থান্ধনুঃশব্দেন মোহয়ন্ ॥ 6-87-37 (42611) 
পাণ্ডবানাং রথাশ্চাপি নদন্তো ভৈরবং স্বনম্ ।
অভ্যদ্রবন্ত সংয়ত্তা ধৃষ্টদ্যুম্নপুরোগমাঃ ॥ 6-87-38 (42612) 
ততঃ প্রববৃতে যুদ্ধং তব তেষাং চ ভারত।
নরাশ্বরথনাগানাং ব্যতিষক্তং পরস্পরম্ ॥ ॥ 6-87-39 (42613) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি অষ্টমদিবসয়ুদ্ধে সপ্তাশীতিতমোঽধ্যায়ঃ ॥




ভীষ্মপর্ব - অধ্যায় 088

॥ শ্রীঃ ॥

6.88. অধ্যায়ঃ 088 

 -   -  

ভীমেন সুনাভাদিদুর্যোধনানুজাষ্টকহননম্ ॥ 1 ॥

 -   -  

6-88-0 (42614) 
সঞ্জয় উবাচ। 6-88-0 (4167) 
ভীষ্মং তু সমরে ক্রুদ্ধং প্রতপন্তং সমন্ততঃ।
ন শেকুঃ পাণ্ডবা দ্রষ্টুং তপন্তমিব ভাস্করম্ ॥ 6-88-1 (42615) 
ততঃ সর্বাণি সৈন্যানি ধর্মপুত্রস্য শাসনাৎ।
অভ্যদ্রবন্ত গাঙ্গেয়ং মর্দয়ন্তং শিতৈঃ শরৈঃ ॥ 6-88-2 (42616) 
স তু ভীষ্মো রণশ্লাঘী তোমকান্সহসৃজ্জয়ান্ ।
পাঞ্চালাংশ্চ মহেষ্বাসান্পাতয়ামাস সায়কৈঃ ॥ 6-88-3 (42617) 
তে বধ্যমানা ভীষ্মেণ পাঞ্চালাঃ পাণ্ডবৈঃ সহ।
ভীষ্মমেবাভ্যযুস্তূর্ণং ত্যক্ৎবা মৃত্যুকৃতং ভয়ম্ ॥ 6-88-4 (42618) 
স তেষাং রথিনাং বীরো ভীষ্মঃ শান্তনবো যুধি ।
চিচ্ছেদ সহসা রাজন্বাহূনথ শিরাংসি চ ॥ 6-88-5 (42619) 
বিরথান্রথিনশ্চক্রে পিতা দেবব্রতস্তব।
পতিতান্যুত্তমাঙ্গানি হয়েভ্যো হয়সাদিনাম্ ॥ 6-88-6 (42620) 
নির্মনুষ্যাংশ্চ মাতঙ্গাঞ্শয়ানান্পর্বতোপমান্ ।
অপশ্যাম মহারাজ ভীষ্মাস্ত্রেণ প্রমাথিতান্ ॥ 6-88-7 (42621) 
ন তত্রাসীৎপুমান্কশ্চিৎপাণ্ডবানাং বিশাংপতে।
অন্যত্র রথিনাং শ্রেষ্ঠদ্ভীমসেনান্মহাবলাৎ ॥ 6-88-8 (42622) 
স হি ভীষ্মং সমাসাদ্য ছাদয়ামাস সায়কৈঃ ।
ততো নিষ্টানকো ঘোরো ভীষ্মভীমসমাগমে ॥ 6-88-9 (42623) 
বভূব সর্বসৈন্যানাং ঘোররূপো ভয়ানকঃ ।
তথৈব পাণ্ডবা হৃষ্টাঃ সিংহনাদমথানদন্ ॥ 6-88-10 (42624) 
ততো দুর্যোধনো রাজা সোদর্যৈঃ পরিবারিতঃ।
ভীষ্মং জুগোপ সমরে বর্তমানে জনক্ষয়ে ॥ 6-88-11 (42625) 
ভীমস্তু সারথিং হৎবা ভীষ্মস্য রথিনাং বরঃ।
প্রদ্রুতাশ্বে রথে তস্মিন্দ্রবমাণে সমন্ততঃ ॥ 6-88-12 (42626) 
সুনাভস্য শরেণাশু শিরশ্চিচ্ছেদ ভারত ।
ক্ষুরপ্রেণ সুতীক্ষ্ণেন স হতো ন্যপতদ্ভুবি ॥ 6-88-13 (42627) 
হতে তস্মিন্মহারাজ তব পুত্রে মহারথে ।
নামৃষ্যন্ত রণে শূরাঃ সোদরাঃ সপ্ত সংয়ুগে ॥ 6-88-14 (42628) 
আদিত্যকেতুর্বহ্বাশী কুণ্ডধারো মহোদরঃ ।
অপরাজিতঃ পণ্ডিতকো বিশালাক্ষঃ সুদুর্জয়ঃ ॥ 6-88-15 (42629) 
পাণ্ডবং চিত্রসন্নাহা বিচিত্রকবচধ্বজাঃ ।
অভ্যদ্রবন্ত সংগ্রামে যোদ্ধুকামারিমর্দনাঃ ॥ 6-88-16 (42630) 
মহোদরস্তু সমরে ভীমং বিব্যাধ পত্রিভিঃ ।
নবভির্বদ্রসংকাশৈর্নমুচিং বৃত্রহা যথা ॥ 6-88-17 (42631) 
আদিত্যকেতুঃ সপ্তত্যা বহ্বাশী চাপি পঞ্চভিঃ ।
নবত্যা কুণ্ডধারশ্চ বিশালাক্ষশ্চ পঞ্চভিঃ ॥ 6-88-18 (42632) 
অপরাজিতো মহারাজ পরাজিষ্ণুর্মহারথম্ ।
শরৈর্বহুভিরানর্চ্ছদ্ভীমসেনং মহাবলম্ ॥ 6-88-19 (42633) 
রণে পণ্ডিতকশ্চৈনং ত্রিভির্বাণৈঃ সমার্পয়ৎ।
স তং ন মমৃষে ভীমঃ শত্রুভির্বধমাহবে॥ 6-88-20 (42634) 
ধনুঃ প্রপীড্য বামেন করেণামিত্রকর্সনঃ ।
শিরশ্চিচ্ছেদ সমরে শরেণানতপর্বণা ॥ 6-88-21 (42635) 
অপরাজিতস্য সুনসং তব পুত্রস্য সংয়ুগে ।
পরাজিতস্য ভীমেন কৃত্তং গামপতচ্ছিরঃ ॥ 6-88-22 (42636) 
অথাপরেণ ভল্লেন কুণ্ডধারং মহারথম্ ।
প্রাহিণোন্মৃত্যুলোকায় সর্বলোকস্য পশ্যতঃ ॥ 6-88-23 (42637) 
ততঃ পুনরমেয়াত্মা প্রসংধায় শিলীমুখম্ ।
প্রেষয়ামাস সমরে পণ্ডিতং প্রতি ভারত॥ 6-88-24 (42638) 
স শরঃ পণ্ডিতং হৎবা বিবেশ ধরণীতলম্ ।
যথা নরং নিহত্যাশু ভুজগঃ কালচোদিতঃ ॥ 6-88-25 (42639) 
বিশালাক্ষশিরশ্ছিত্ৎবা পাতয়ামাস ভূতলে।
ত্রিভিঃ শরৈরদীনাত্মা স্মরন্ক্লেশং পুরাতনম্ ॥ 6-88-26 (42640) 
মহোদরং মহেষ্বাসং নারাচেন স্তনান্তরে ।
বিব্যাধ সমরে রাজন্স হতো ন্যপতদ্ভুবি ॥ 6-88-27 (42641) 
আদিত্যকেতোঃ কেতুং চ চ্ছিত্ৎবা বাণেন সংয়ুগে ।
ভল্লেন ভৃশতীক্ষ্ণেন শিরশ্চিচ্ছেদ ভারত ॥ 6-88-28 (42642) 
বহ্বাশিনং তত ভীমঃ শরেণানতর্বণা ।
প্রেষয়ামাস সংক্রুদ্ধো যমস্য সদনং প্রতি ॥ 6-88-29 (42643) 
প্রদুদ্রুবুস্ততস্তেঽন্যে পুত্রাস্তব বিশাংপতে ।
মন্যমানা হি তৎসত্যং সভায়াং তস্য ভাষিতম্ ॥ 6-88-30 (42644) 
ততো দুর্যোধনো রাজা ভ্রাতৃব্যসনকর্শিতঃ।
অব্রবীত্তাবকান্যোধান্ভীমোঽয়ং বধ্যতামিতি ॥ 6-88-31 (42645) 
এবমেতে মহেষ্বাসাঃ পুত্রাস্ৎব বিশাংপতে ।
ভ্রাতৄন্সংদৃশ্য নিহতান্প্রস্মরংস্তে হি তদ্বচঃ ॥ 6-88-32 (42646) 
যদুক্তবান্মহাপ্রাজ্ঞঃ ক্ষত্তা হিতমনাময়ম্ ।
তদিদং সমনুপ্রাপ্তং বচনং দিব্যদর্শিনঃ ॥ 6-88-33 (42647) 
লোভমোহসমাবিষ্টঃ পুত্রপ্রীত্যা জনাধিপ।
ন বুধ্যসে পুরা যত্তত্তথ্যমুক্তং বচো মহৎ ॥ 6-88-34 (42648) 
তথৈব চ বধার্থায় পুত্রাণাং পাণ্ডবো বলী।
নূনং জাতো মহাবাহুর্যথা হন্তি স্ম কৌরবান্ ॥ 6-88-35 (42649) 
ততো দুরয়োধনো রাজা ভীষ্মমাসাদ্য সংয়ুগে।
দুঃখেন মহতাঽঽবিষ্টো বিললাপ সুদুঃখিতঃ ॥ 6-88-36 (42650) 
নিহতা ভ্রাতরঃ শূরা ভীমসেনেন মে যুধি।
যতমানাস্তথান্যেঽপি হন্যন্তে সর্বসৈনিকাঃ ॥ 6-88-37 (42651) 
ভবাংশ্চ মধ্যস্থতয়া নিত্যমস্মানুপেক্ষতে।
সোঽহং কুপথমারূঢঃ পশ্য দৈবমিদং মম ॥ 6-88-38 (42652) 
এতচ্ছ্রুৎবা বচঃ ক্রূরং পিতা দেবব্রতস্তব।
দুর্যোধনমিদং বাক্যমব্রবীৎসমাশ্রুলোচনঃ ॥ 6-88-39 (42653) 
উক্তমেতন্ময়া পূর্বং দ্রোণেন বিদুরেণ চ ।
গান্ধার্যা চ যশস্বিন্যা তত্ৎবং তাত ন বুদ্ধবান্ ॥ 6-88-40 (42654) 
সময়শ্চ ময়া পূর্বং কৃতো বৈ শত্রুকর্শন ।
নাহংয়ুধি নিয়োক্তব্যো নাপ্যাচার্যঃ কথংচনা ॥ 6-88-41 (42655) 
যয় হি ধর্তরাষ্ট্রাণাং ভীমো দ্রক্ষ্যতি সংয়ুগে।
হনিষ্যতি রণে নিত্যং সত্যমেতদ্ব্রবীমি তে ॥ 6-88-42 (42656) 
স ৎবং রাজন্স্থিরো ভূৎবা রণে কৃৎবা দৃঢাং মতিম্ ।
যোধয়স্ব রণে পার্থান্স্বর্গং কৃৎবা পরায়ণম্ ॥ 6-88-43 (42657) 
ন শক্যঃ পাণ্ডবা জেতুং সেন্দ্রৈরপি সুরাসুরৈঃ ।
তস্মাদ্যুদ্ধে স্থিরাং কৃৎবা মতিং যুদ্ধ্যস্ব ভারত ॥ ॥ 6-88-44 (42658) 
 
ইতি শ্রীমন্মহাভরতে ভীষ্মপর্বণি ভীষ্মবধপর্বণি অষ্টমদিবসয়ুদ্ধে অষ্টাশীতিতমোঽধ্যায়ঃ ॥




ভীষ্মপর্ব - অধ্যায় 089

॥ শ্রীঃ ॥

6.89. অধ্যায়ঃ 089 

 -   -  

ধৃতরাষ্ট্রেণ পুত্রবধশ্রবণাৎ শোচনম্ ॥ 1 ॥

 -   -  

6-89-0 (42659) 
ধৃতরাষ্ট্র উবাচ। 6-89-0 (4168) 
দৃষ্ট্বা মে নিহতান্পুত্রান্বহূনেকেন সঞ্জয় ।
ভীষ্মো দ্রোণঃ কৃপশ্চৈব কিমকুর্বত সংয়ুগে॥ 6-89-1 (42660) 
অহন্যহনি মে পুত্রাঃ ক্ষয়ং গচ্ছন্তি সঞ্জয় ।
মন্যেঽহং সর্বথা পুত্রান্দৈবেনোপহতান্ভৃশম্ ॥ 6-89-2 (42661) 
যত্র মে তনয়াঃ সর্বে জীয়ন্তে ন জয়ন্ত্যুত ।
যত্র ভীষ্মস্য দ্রোণস্য কৃপস্য চ মহাত্মনঃ ॥ 6-89-3 (42662) 
সৌমদত্তেশ্চ বীরস্য ভগদত্তস্য চোভয়োঃ ।
অশ্বত্থাম্নস্তথা তাত শূরাণামনিবর্তিনাম্ ॥ 6-89-4 (42663) 
অন্যেষাং চৈব শূরাণাং মধ্যগাস্তনয়া মম ।
যদহন্যন্ত সংগ্রামে কিমন্যদ্ভাগধেয়তঃ ॥ 6-89-5 (42664) 
ন হি দুর্যোধনো মন্দঃ পুরা প্রোক্তমবুধ্যত ।
বার্যমাণো ময়া তাত ভীষ্মেণ বিদুরেণ চ ॥ 6-89-6 (42665) 
গন্ধার্যা চৈব দুর্মেধাঃ সততং হিতকাম্যযা ।
নাবুধ্যত পুরা মোহাত্তস্য প্রাপ্তমিদং ফলম্ ॥ 6-89-7 (42666) 
যদ্ভীমসেনঃ সমরে পুত্রান্মম বিচেতসঃ ।
অহন্যহনি সংক্রুদ্ধো নয়তে যমসাদনম্ ॥ 6-89-8 (42667) 
ইদং তৎসমনুপ্রাপ্তং ক্ষত্তুর্বচনমুত্তমম্ ।
ন বুদ্ধবানস্মি বিভো প্রোচ্যমানমিদং তদা ॥ 6-89-9 (42668) 
নিবারয় সুতং দ্যূতাৎপাণ্ডবান্মা দ্রুহেতি চ ।
সুহৃদাং হিতকামানাং ব্রুবতাং তত্তদেব চ ॥ 6-89-10 (42669) 
ন শৃণোমি পুরা বাক্যং মর্ত্যঃ পথ্যমিবৌষধম্ ।
তদিদং সমনুপ্রাপ্তং বচনং সাধু ভাষিতম্ ॥ 6-89-11 (42670) 
বিদুরদ্রোণভীষ্মাণাং তথাঽন্যেষাং হিতৈষিণাম্ ।
অকৃৎবা বচনং পথ্যং ক্ষয়ং গচ্ছন্তি কৌরবাঃ ॥ 6-89-12 (42671) 
তদেতৎসমতিক্রান্তং পূর্বমেব হি সঞ্জয়।
তস্মান্মে বদ তত্ৎবেন যথা যুদ্ধমবর্তত ॥ 6-89-13 (42672) 
সঞ্জয় উবাচ। 6-89-14 (4169) 
মধ্যাহ্নে মুমহারৌদ্রঃ সংগ্রামঃ সমুপদ্যত।
লকক্ষয়করো রাজংস্তন্মে নিগদতঃ শৃণু ॥ 6-89-14 (42673) 
ততঃ সর্বাণি সৈন্যানি ধর্মপুত্রস্য শাসনাৎ।
সংরব্ধান্যভ্যবর্তন্ত ভীষ্মমেব জিঘাংসয়া ॥ 6-89-15 (42674) 
ধৃষ্টদ্যুম্নঃ শিখণ্ডী চ সাত্যকিশ্চ মহারথঃ ।
যুক্তানীকা মহারাজ ভীষ্মমেব সমভ্যযুঃ ॥ 6-89-16 (42675) 
বিরাটো দ্রুপদশ্চৈব সহিতাঃ সর্বসোমকৈঃ ।
অভ্যদ্রবন্ত সংগ্রামে ভীষ্মমেব মহারথম্ ॥ 6-89-17 (42676) 
কেকয়া ধৃষ্টকেতুশ্চ কুন্তিভোজশ্চ দংশিতঃ ।
শুক্তানীকা মহারাজ ভীষ্মমেব সমভ্যযুঃ ॥ 6-89-18 (42677) 
অর্জুনো দ্রৌপদশ্চৈব কুন্তিভোজশ্চ দংশিতঃ ।
দুর্যোধনসমাদিষ্টান্রাজ্ঞঃ সর্বান্সমভ্যযুঃ ॥ 6-89-19 (42678) 
অভিমন্যুস্তথা শূরো হৈডিম্বশ্চ মহারথঃ ।
ভীমসেনশ্চ সংক্রুদ্ধস্তেঽভ্যধাবন্ত কৌরবান্ ॥ 6-89-20 (42679) 
ত্রিধাভূতৈরবধ্যন্ত পাণ্ডবৈঃ কৌরবা যুধি।
তথৈব কৌরবৈ রাজন্নবধ্যন্ত পরে রণে ॥ 6-89-21 (42680) 
দ্রোণস্তু রথিনাং শ্রেষ্ঠঃ সোমকান্সৃঞ্জয়ৈঃ সহ ।
অভ্যধাবত সংক্রুদ্ধঃ প্রেষয়িষ্যন্যমক্ষয়ম্ ॥ 6-89-22 (42681) 
তত্রাক্রন্দো মহানাসীৎসৃঞ্জয়ানাং মহাত্মানাম্ ।
বধ্যতাং সমরে রাজন্ভারদ্বাজেন ধন্বিনা ॥ 6-89-23 (42682) 
দ্রোণেন নিহতাস্তত্র ক্ষত্রিয়া বহবো রণে।
বিচেষ্টন্তো হৃদৃশ্যন্ত ব্যাধিক্লিষ্টা বরা ইব ॥ 6-89-24 (42683) 
কূজতাং ক্রন্দতাং চৈব স্তনতাং চৈব ভারত।
অনিশং শুশ্রুবে শব্দঃ ক্ষুৎক্লিষ্টানাং নৃণামিব ॥ 6-89-25 (42684) 
তথৈব কৌরবেয়াণাং ভীমসেনো মহাবলঃ ।
চকার কদনং ঘোরং ক্রুদ্ধঃ কাল ইবাপরঃ ॥ 6-89-26 (42685) 
বধ্যতাং তত্র সৈন্যানামন্যোন্যেন মহারণে ।
প্রাবর্তত নদী ঘোরা রুধিরৌঘপরবাহিনী ॥ 6-89-27 (42686) 
স সংগ্রামো মহারাজ ঘোররূপোঽভবন্মহান্ ।
কুরূণাং পাণডবানাং চ যমরাষ্ট্রবিবর্ধনঃ ॥ 6-89-28 (42687) 
ততো ভীমো রণে ক্রুদ্ধো রভসশ্চ বিশেষতঃ।
গজানীকং সমাসাদ্য প্রেষয়ামাস মৃত্যবে ॥ 6-89-29 (42688) 
তত্র ভারত ভীমেন নারাচাভিহতা গজাঃ ।
পেতুর্নেদুশ্চ সেদুশ্চ দিশশ্চ পরিবভ্রমুঃ ॥ 6-89-30 (42689) 
ছিন্নহস্তা মহানাগাশ্ছিন্নগাত্রাশ্চ মারিষ ।
ক্রৌঞ্চবদ্ব্যনদন্ভীতাঃ পৃথিবীমধিশেরতে ॥ 6-89-31 (42690) 
নকুলঃ সহদেবশ্চ হয়ানীকমভিদ্রুতৌ।
তে হয়াঃ কাঞ্চনাপীডা রুক্মভাণ্ডপরিচ্ছদাঃ ॥ 6-89-32 (42691) 
বধ্যমানা ব্যদৃশ্যন্ত শতশোঽথ সহস্রশঃ।
পতিদ্ভিস্তুরগৈ রাজন্সমাস্তীর্যত মেদিনী ॥ 6-89-33 (42692) 
নির্জিহ্বৈশ্চ শ্বসদ্ভিশ্চ কূজদ্ভিশ্চ গতাসুভিঃ ।
হয়ৈর্বভৌ নরশ্রেষ্ঠ নানারূপধরৈর্ধরা ॥ 6-89-34 (42693) 
অর্জুনেন হতৈঃ সঙ্খ্যে তথা ভারত রাজভিঃ ।
প্রবভৌ বসুধা ঘোরা তত্রতত্র বিশাংপতে ॥ 6-89-35 (42694) 
রথৈর্ভগ্নৈর্ধ্বজৈশ্ছিন্নৈর্নিকৃত্তৈশ্চ মহায়ুধৈঃ ।
চামরৈর্ব্যজনৈশ্চৈব চ্ছত্রৈশ্চ সুমহাপ্রভৈঃ ॥ 6-89-36 (42695) 
হরৈর্নিষ্কৈঃ সকেয়ূরৈঃ শিরোভিশ্চ সকুণ্ডলৈঃ ।
উষ্ণীষৈরপবিদ্ধৈশ্চ পতাকাভিশ্চ সর্বশঃ ॥ 6-89-37 (42696) 
অনুকর্ষৈঃ শুভৈ রাজন্যোক্রৈশ্চৈব সরশ্মিভিঃ ।
সংকীর্ণা বসুধা ভাতি বসন্তে কুসুমৈরিব ॥ 6-89-38 (42697) 
এবমেষ ক্ষয়ো বৃত্তঃ পাণ্ডূনামপি ভারত।
ক্রুদ্ধে শান্তনবে ভীষ্মে দ্রোণে চ রথসত্তমে ॥ 6-89-39 (42698) 
অশ্বত্থাম্নি কৃপে চৈব তথৈব কৃতবর্মণি।
তথেতরেষু ক্রুদ্ধেষু তাবকানামপি ক্ষয়ঃ ॥ ॥ 6-89-40 (42699) 
 
ইতি শ্রীমন্মহাভরতে ভীষ্মপর্বণি ভীষ্মবধপর্বণি অষ্টমদিবসয়ুদ্ধে একোননবতিতমোঽধ্যায়ঃ ॥

 -   -  

6-89-25 কূজতাং অব্যক্তং ধ্বনতাম্। স্তনতাং উচ্চৈঃ শব্দায়মানানাম্ ॥ 6-89-37 নিষ্কৈরুরোভূষণৈঃ ॥ 6-89-38 যোক্রৈরীষায়োজনরজ্জুভিঃ রশ্মিভিরশ্ববন্ধনরজ্জুভিঃ ॥




ভীষ্মপর্ব - অধ্যায় 090

॥ শ্রীঃ ॥

6.90. অধ্যায়ঃ 090 

 -   -  

অর্জুনাত্মজেন ইরাবতা শকুনেরনুজানাং বধঃ ॥ 1 ॥ আর্শ্চশৃঙ্গিনাম্না রাক্ষসেন ইরাবতো বধঃ ॥ 2 ॥

 -   -  

6-90-0 (42700) 
সঞ্জয় উবাচ। 6-90-0 (4170) 
বর্তমানে তথা রৌদ্রে রাজন্বীরবরক্ষয়ে।
শকুনিঃ সৌবলঃ শ্রীমান্পাণ্ডবান্সমুপাদ্রবৎ ॥ 6-90-1 (42701) 
তথৈব সাৎবতো রাজন্হার্দিক্যঃ পরবীরহা।
অভ্যদ্রবত সংগ্রামে পাণ্ডবানাং বরূথিনীম্ ॥ 6-90-2 (42702) 
ততঃ কাম্ভোজমুখ্যানাং নদীজানাং চ বাজিনাম্ ।
আরট্টানাং মহীজানাং সিন্ধুজানাং চ সর্বশঃ ॥ 6-90-3 (42703) 
বনায়ুজানাং শুভ্রাণাং তথা পর্বতবাসিনাম্ ।
বাজিনাং বহুভিঃ সঙ্খ্যে সমন্তাৎপরিবারয়ন্ ॥ 6-90-4 (42704) 
যে চাপরে তিত্তিরিজা জবনা বাতরংহসঃ ।
সুবর্ণালঙ্কৃতৈরেতৈর্বর্মবদ্ভিঃ সুকল্পিতৈঃ ॥ 6-90-5 (42705) 
হয়ৈর্বাতজবৈর্মুখ্যৈঃ পাণ্ডবস্য সুতো বলী ।
অভ্যবর্তত তৎসৈন্যং হৃষ্টরূপঃ পরংতপাঃ ॥ 6-90-6 (42706) 
অর্জুনস্য সুতঃ শ্রীমানিরাবান্নাম বীর্যবান্ ।
সুতায়াং নাগরাজস্য জাতঃ পার্থেন ধীমতা ॥ 6-90-7 (42707) 
ঐরাবতেন সা দত্তা অনপত্যা মহাত্মনা ।
পত্যৌ হতে সুপর্ণেন কৃপণা দীনচেতনা ॥ 6-90-8 (42708) 
কার্যার্থং তাং চ জগ্রাহ পার্থঃ কামবশানুগাম্ ।
এবমেষ সমুৎপন্নঃ পরক্ষেত্রেঽর্জুনাত্মজঃ ॥ 6-90-9 (42709) 
স নাগলোকে সংবৃদ্ধো মাত্রা চ পরিরক্ষিতঃ ।
পিতৃব্যেণ পরিত্যক্তঃ পার্থদ্বেষাদ্দুরাত্মনা ॥ 6-90-10 (42710) 
খমুৎপত্য মহারাজ নাগরাট্ সত্যবিক্রমঃ ।
ইন্দ্রলোকং জগামাশু শ্রুৎবা তত্রার্জুনং গতম্ ॥ 6-90-11 (42711) 
সোঽভিগম্য মহাবাহুঃ পিতরং সত্যবিক্রমঃ ।
অভ্যবাদয়দব্যগ্রো বিনয়েন কৃতাঞ্জলিঃ ॥ 6-90-12 (42712) 
ন্যবেদয়ত চাত্মানমর্জুনস্য মহাত্মনঃ ।
ইরাবানস্মি ভদ্রং তে পুত্রশ্চাহং তব প্রভো ॥ 6-90-13 (42713) 
মাতুঃ সমাগমো যশ্চ তৎসর্বং প্রত্যবেদয়ৎ ।
তচ্চ সর্বং যথাবৃত্তমনুসস্মার পাণ্ডবঃ ॥ 6-90-14 (42714) 
পরিষ্বজ্য সুতং চাপি আত্মনঃ সদৃশং গুণৈঃ ।
প্রীতিমাননয়ৎপার্থো দেবরাজনিবেশনম্ ॥ 6-90-15 (42715) 
সোঽর্জুনেন সমাজ্ঞপ্তো দেবলোকে তদা নৃপ ।
প্রীতিপূর্বং মহাবাহুঃ স্বকার্যং প্রতি ভারত ॥ 6-90-16 (42716) 
`স চাপি নরশার্দূলঃ শার্দূলসমবিক্রমঃ।'
অব্রবীচ্চ তদা পার্থময়মস্মি তবানঘ ॥  6-90-17 (42717) 
স্থিতঃ প্রেষ্যশ্চ পুত্রশ্চ সর্বথা ৎবং প্রশাধি মাম্ ।
কং করোমি চ তে কামং কং চ কামং ৎবমিচ্ছসি ॥ 6-90-18 (42718) 
পরিষ্বজ্য সুতং প্রেম্ণা বাসবিঃ প্রত্যুবাচ তম্।
প্রীতিপূর্বং চ কার্যং চ কার্যা প্রীতিশ্চ মানদঃ ॥'  6-90-19 (42719) 
যুদ্ধকালে তু সাহায়্যং দাতব্যং নো ভবেদিতি ।
বাঢমিত্যেবমুক্ৎবা তু যুদ্ধকাল ইহাগতঃ ॥ 6-90-20 (42720) 
কামবর্ণজবৈরশ্বৈঃ সর্বতঃ শুশুভে বৃতঃ ।
তে হয়াঃ কাঞ্চনাপীডা নানাবর্ণা মনোজবাঃ ॥ 6-90-21 (42721) 
উৎপেতুঃ সহসা রাজন্হংসা ইব মহোদধৌ ।
তে ৎবদীয়ান্সমাসাদ্য হয়সংঘান্মনোজবান্ ॥ 6-90-22 (42722) 
ক্রোডৈঃ ক্রোডানভিঘ্নন্তো ঘোণাভিশ্চ পরস্পরম্ ।
নিপেতুঃ সহসা রাজন্সুবেগাভিহতা ভুবি ॥ 6-90-23 (42723) 
নিপতদ্ভিস্তথা তৈশ্চ হয়সঙ্ঘৈঃ পরস্পরম্ ।
শুশ্রুবে দারুণঃ শব্দঃ সুপর্ণপতনে যথা ॥ 6-90-24 (42724) 
তথৈব তাবকা রাজন্সমেত্যান্যোন্যমাহবে ।
পরস্পরবধং ঘোরং চক্রুস্তে হয়সাদিনঃ ॥ 6-90-25 (42725) 
তস্মিংস্তথা বর্তমানে সংকুলে তুমুলে ভৃশম্ ।
উভয়োরপি সংশান্তা হয়সঙ্ঘাঃ সমন্ততঃ ॥ 6-90-26 (42726) 
প্রক্ষীণসায়কাঃ শূরা নিহতাশ্বাঃ শ্রমাতুরাঃ ।
বিলয়ং সমনুপ্রাপ্তাস্তক্ষমাণাঃ পরস্পরম্ ॥ 6-90-27 (42727) 
ততঃ ক্ষীণে হয়ানিকে কিংচিচ্ছেষে চ ভারত ।
সৌবলস্যানুজাঃ শূরা নির্গতা রণমূর্ধনি ॥ 6-90-28 (42728) 
বায়ুবেগসমস্পর্শাঞ্জবে বায়ুসমাংশ্চ তে।
আরুহ্য বলসংপন্নান্বয়ঃস্থাংস্তুরগোত্তমান্ ॥ 6-90-29 (42729) 
গজো গবাক্ষো বৃষকশ্চর্মবানার্জয়ঃ শুকঃ।
ষডেতে বলসংপন্না নির্যযুর্মহতো বলাৎ ॥ 6-90-30 (42730) 
বার্যমাণাঃ শকুনিনা স্বৈশ্চ যোধৈর্মহাবলৈঃ ।
সন্নদ্ধা যুদ্ধকুশলা রৌদ্ররূপা মহাবলাঃ ॥ 6-90-31 (42731) 
তদনীকং মহাবহো ভিত্ৎবা পরমদুর্জয়ম্ ।
বলেন মহতা যুক্তাঃ স্বর্গায় বিজয়ৈষিণঃ ॥ 6-90-32 (42732) 
বিবিশুস্তে তদা হৃষ্টা গান্ধারা যুদ্ধদুর্মদাঃ ।
তান্প্রবিষ্টাংস্তদা দৃষ্ট্বা ইরাবানপি বীর্যবান্ ॥ 6-90-33 (42733) 
অব্রবীৎসমরে যোধান্স্বান্বিচিত্রহয়স্থিতান্ ।
যথৈতে ধার্তরাষ্ট্রস্য যোধাঃ সানুগবাহনাঃ ॥ 6-90-34 (42734) 
হন্যন্তে সমরে সর্বে তথা নীতির্বিধীয়তাম্ ।
বাঢমিত্যেবমুক্ৎবা তে সর্বে যোধা ইরাবতঃ ॥ 6-90-35 (42735) 
জঘ্নুস্তেষাং বলানীকং দুর্জয়ং সমরে পরৈঃ ।
তদনীকমনীকেন সমরে বীক্ষ্য পাতিতম্ ॥ 6-90-36 (42736) 
অমৃষ্যমাণাস্তে সর্বে সুবলস্যাত্মজা রণে ।
ইরাবন্তমভিদ্রুত্য সর্বতঃ পর্যবারয়ন্ ॥ 6-90-37 (42737) 
তাডয়ন্তঃ শিতৈঃ প্রাসৈশ্চোদয়ন্তঃ পরস্পরম্।
তে শূরাঃ পর্যধাবন্ত কুর্বন্তো মহদাকুলম্ ॥ 6-90-38 (42738) 
ইরাবানথ নির্ভিন্নঃ প্রাসৈস্তীক্ষ্ণৈর্মহাত্মভিঃ ।
স্রবতা রুধিরেণাক্তস্তোত্রৈর্বিদ্ধ ইব দ্বিপঃ ॥ 6-90-39 (42739) 
উরস্যপি চ পৃষ্ঠে চ পার্শ্বয়োশ্চ ভৃশাহতঃ ।
একো বহুভিরত্যর্থং ধৈর্যাদ্রাজন্ন বিব্যথে ॥ 6-90-40 (42740) 
ইরাবানপি সংক্রুদ্ধঃ সর্বাস্তান্নিশিতৈঃ শরৈঃ ।
মোহয়ামাস সমরে বিদ্ধ্বা পরপুরংজয়ঃ ॥ 6-90-41 (42741) 
প্রাসানুৎকৃষ্য তরসা স্বশরীরাদরিন্দমঃ ।
তৈরেব তাডয়ামাস সুবলস্যাত্মজান্রণে ॥ 6-90-42 (42742) 
বিকৃষ্য চ শিতং খঙ্গং গৃহীৎবা চ শরাবরম্ ।
পদাতির্দ্রুতমাগচ্ছজ্জিঘাংসুঃ সৌবলান্যুধি ॥ 6-90-43 (42743) 
ততঃ প্রত্যাগতপ্রাণাঃ সর্বে তে সুবলাত্মজাঃ ।
ভূয়ঃ ক্রোধসমাবিষ্টা ইরাবন্তমভিদ্রুতাঃ ॥ 6-90-44 (42744) 
ইরাবানপি খঙ্গেন দর্শয়ন্পাণিলাঘবম্ ।
অভ্যবর্তত দেবাংশ্চ মানুষাংশ্চৈব সংয়ুগে ॥ 6-90-45 (42745) 
লাঘবেনাথ চরতঃ সর্বে তে সুবলাত্মজাঃ ।
অন্তরং নাভ্যগচ্ছন্ত চরন্তঃ শীঘ্রগৈর্হয়ৈঃ ॥ 6-90-46 (42746) 
ভূমিষ্ঠমথ তং সহ্খ্যে হ্যন্তরিক্ষাদবপ্লুতম্ ।
পরিবার্য ভৃশং সর্বে গ্রহীতুমুপচক্রমুঃ ॥ 6-90-47 (42747) 
অথাভ্যাশগতানাং তেষাং গাত্রাণ্যকৃন্তত ।
অসিহস্তোঽস্ত্রহস্তানাং তেষাং গাত্রাণ্যকৃন্তত ॥ 6-90-48 (42748) 
আয়ুধানি চ সর্বেষাং বাহূনপি বিভূষিতান্।
অপতন্ত নিকৃত্তাঙ্গা মৃতা ভূমৌ গতাসবঃ ॥ 6-90-49 (42749) 
বৃষকস্তু মহারাজ বহুধা বিপরিক্ষতঃ।
অমুচ্যত মহারৌদ্রাত্তস্মাদ্বীরাবকর্তনাৎ ॥ 6-90-50 (42750) 
তান্সর্বান্পতিতান্দৃষ্ট্বা ভীতো দুর্যোধনস্ততঃ।
অভ্যধাবত সংক্রুদ্ধো রাক্ষসং ঘোরদর্শনম্ ॥ 6-90-51 (42751) 
আর্শ্যশৃঙ্গিং মহেষ্বাসং মায়াবিনমরিন্দমম্।
বৈরিণং ভীমসেনস্য পূর্বং বকবধেন বৈ ॥ 6-90-52 (42752) 
পশ্য বীর যথা হ্যেষ ফল্গুনস্য সুতো বলী।
মায়াবী বিপ্রিয়ং কর্তুমকার্ষীন্মে বলক্ষয়ম্ ॥ 6-90-53 (42753) 
ৎবং চ কামগমস্তাত মায়াস্ত্রে চ বিশারদঃ ।
কৃতবৈরশ্চ পার্থেন তস্মাদেনং রণে জহি ॥ 6-90-54 (42754) 
বাঢমিত্যেবমুক্ৎবা তু রাক্ষসো ঘোরদর্শনঃ ।
প্রয়যৌ সিংহনাদেন যত্রার্জুনসুতো যুবা ॥ 6-90-55 (42755) 
স যোধৈর্যুদ্ধকুশলৈর্বিমলপ্রাসয়োধিভিঃ ।
বীরৈঃ প্রহারিভির্যুক্তৈঃ স্বৈরনীকৈঃ সমাবৃতঃ ॥ 6-90-56 (42756) 
[হতশেষৈর্মহারাজ দ্বিসাহস্ত্রৈর্হয়োত্তমৈঃ]
নিহন্তুকামঃ সমরে ইরাবন্তং মহাবলম্ ॥  6-90-57 (42757) 
ইরাবানপি সংক্রুদ্ধস্ৎবরমাণঃ পরাক্রমী
হন্তুকামময়িত্রঘ্নো রাক্ষসং প্রত্যবারয়ৎ ॥  6-90-58 (42758) 
তমাপতন্তং সংপ্রেক্ষ্য রাক্ষসঃ সুমহাবলঃ।
ৎবরমাণস্ততো মায়াং প্রয়োক্তুমুপচক্রমে ॥ 6-90-59 (42759) 
তেন মায়াময়াঃ সৃষ্টা হয়াস্তাবন্ত এব হি।
স্বারূঢা রাক্ষসৈর্ঘোরৈঃ শূলপট্টসধারিভিঃ ॥ 6-90-60 (42760) 
তে সংরব্ধাঃ সমাগম্য দ্বিসাহস্রাঃ প্রহারিণঃ।
অচিরাদ্গময়ামাসুঃ প্রেতলোকং পরস্পরম্ ॥ 6-90-61 (42761) 
তস্মিংস্তু নিহতে সৈন্যে তাবুভৌ যুদ্ধদুর্মদৌ।
সংগ্রামে সমতিষ্ঠেতাং যথা বৈ বৃত্রবাসবৌ ॥ 6-90-62 (42762) 
আদ্রবন্তমভিপ্রেক্ষ্য রাক্ষসং যুদ্ধদুর্মদম্ ।
ইরাবাথ সংরব্ধঃ প্রত্যধাবন্মহাবলঃ ॥ 6-90-63 (42763) 
সমভ্যাশগতস্যাজৌ তস্য খঙ্গেন দুর্মদঃ ।
চিচ্ছেদ কার্মুকং দীপ্তং শরবাপং চ কঞ্চুকম্ ॥ 6-90-64 (42764) 
স নিকৃত্তং ধনুর্দৃষ্ট্বা খং জবেন সমাবিশৎ।
ইরাবন্তমভিক্রুদ্ধং মোহয়ন্নিব মায়যা ॥ 6-90-65 (42765) 
ততোঽন্তরিক্ষমুৎপত্য ইরাবানপি রাক্ষসম্।
বিমোহয়িৎবা মায়াভিসৎস্য গাত্রামি সায়কৈঃ ॥ 6-90-66 (42766) 
চিচ্ছেদ সর্বমর্মজ্ঞঃ কামরূপো দুরাসদঃ ।
তথা স রাক্ষসশ্রেষ্ঠঃ শরৈঃ কৃত্তঃ পুনঃ পুনঃ ॥ 6-90-67 (42767) 
সংবভূব মহারাজ সমবাপ চ যৌবনম্ ।
মায়া হি সহরাজ সমবাপ চ যৌবনম্ ॥ 6-90-68 (42768) 
এবং তদ্রাক্ষসস্যাঙ্গং ছিন্নংছিন্নং ব্যরোহত ।
ইরাবানপি সংক্রুদ্ধো রাক্ষসং ত মহাবলম্ ॥ 6-90-69 (42769) 
পরশ্বথেন তীক্ষ্ণেন চিচ্ছেদ চ পুনঃ পুনঃ ।
স তেন বলিনা বীরশ্ছিদ্যমান ইব দ্রুমঃ ॥ 6-90-71রাক্ষসো ব্যনদদ্ধোরং স শব্দস্তুমুলোঽভবৎ।
পরশ্বথক্ষতং রক্ষঃ সুস্রাব বহুশোণিতম্ ॥  6-90-70 (42770) 
ততশ্রুক্রোধ বলবাংশ্চক্রে বেগং চ সংয়ুগে।
আর্শ্যশৃঙ্গিস্ততো দৃষ্ট্বা সমরে শত্রুমূর্চিতম্ ॥ 6-90-72 (42771) 
কৃৎবা ঘোরং মহদ্রূপং গ্রহীতুমুপচক্রমে ।
অর্জুনস্য সুতং বীরমিরাবন্তং যশস্বিনম্ ॥ 6-90-73 (42772) 
সংগ্রামশিরসো মধ্যে সর্বেষাং তত্র পশ্যতাম্।
তাং দৃষ্ট্বা তাদৃশীং মায়াং রাক্ষসস্য দুরাত্মনঃ ॥ 6-90-74 (42773) 
ইরাবানপি সংক্রুদ্ধো মায়াং স্রষ্টুং প্রচক্রমে।
তস্য ক্রোধাভিভূতস্য সমরেষ্বনিবর্তিনঃ ॥ 6-90-75 (42774) 
যোঽন্বয়ো মাতৃকস্তস্য স এনমভিপেদিবান্।
স নাগৈর্বহুভী রাজন্নিরাবান্সংবৃতো রণে ॥ 6-90-76 (42775) 
দধার সুমহদ্রূপমনন্ত ইব ভোগবান্।
ততো বহুবিধৈর্নাগৈশ্ছাদয়ামাস রাক্ষসম্ ॥ 6-90-77 (42776) 
ছাদ্যমানস্তু নাগৈঃ স ধ্যাৎবা রাক্ষসপুঙ্গবঃ।
সৌপর্ণং রূপমাস্থায় ভক্ষয়ামাস পন্নগম্ ॥ 6-90-78 (42777) 
মায়যা ভক্ষিতে তস্মিন্নন্বয়ে তস্য মাতৃকে ।
বিমোহিতমিরাবন্তং ন্যহনদ্রাক্ষসোঽসিনা ॥ 6-90-79 (42778) 
সকুণ্ডলং সমুকুটং পদ্মেন্দুসদৃশপ্রভম্ ।
ইরাবতঃ শিরো রক্ষঃ পাতয়ামাস ভূতলে ॥ 6-90-80 (42779) 
তস্মিংস্তু নিহতে বীরে রাক্ষসেনার্জুনাত্মজে।
বিশোকাঃ সমপদ্যন্ত ধার্তরাষ্ট্রাঃ সরাজকাঃ ॥ 6-90-81 (42780) 
তস্মিন্মহতি সংগ্রামে তাদৃশে ভৈরবে পুনঃ।
মহান্ব্যতিকরো ঘোরঃ সেনয়োঃ সমপদ্যত ॥ 6-90-82 (42781) 
গজা হয়াঃ পদাতাশ্চ বিমিশ্রা দন্তিভির্হতাঃ ।
রথাশ্বা দন্তিনশ্চৈব পত্তিভিস্তত্র সূদিতাঃ ॥ 6-90-83 (42782) 
তথা পত্তিরথৌঘাশ্চ হয়াশ্চ বহবো রণে।
রথিভির্নিহতা রাজংস্তব তেষাং চ সংকুলে ॥ 6-90-84 (42783) 
অজানন্নর্জুনশ্চাপি নিহতং পুত্রমৌরসম্।
জঘান সমরে শূরান্রাজ্ঞস্তান্ভীষ্মরক্ষিণঃ ॥ 6-90-85 (42784) 
তথৈব তাবকা রাজন্সৃঞ্জয়াশ্চ সহস্রশঃ।
জুহ্বতঃ সমরে প্রাণান্নিজঘ্রুরিতরেতরম্ ॥ 6-90-86 (42785) 
মুক্তকেশা বিকবচা বিরথাশ্ছিন্নকার্মুকাঃ ।
বাহুভিঃ সময়ুধ্যন্ত সমবেতাঃ পরস্পরম্ ॥ 6-90-87 (42786) 
তথা মর্মাতিগৈর্ভীষ্মো নিজঘান মহারথান্।
কম্পয়ন্সমরে সেনাং পাণ্ডবানাং পরংতপঃ ॥ 6-90-88 (42787) 
তেন যৌধিষ্ঠিরে সৈন্যে বহবো মানবা হতাঃ।
দন্তিনঃ সাদিনশ্চৈব রথিনোঽথ হয়াস্তথা ॥ 6-90-89 (42788) 
তত্র ভারত ভীষ্মস্য রণে দৃষ্ট্বা পরাক্রমম্ ।
অত্যদ্ভুতমপশ্যাম শক্রস্যেব পরাক্রমম্ ॥ 6-90-90 (42789) 
তথৈব ভীমসেনস্য পার্ষতস্য চ ভারত।
রৌদ্রমাসীদ্রণে যুদ্ধং সাত্যকস্য চ ধন্বিনঃ ॥ 6-90-91 (42790) 
দৃষ্ট্বা দ্রোণস্য বিক্রান্তং পাণ্ডবান্ভয়মাবিশৎ ।
এক এব রণে শক্তো নিহন্তুং সর্বসৈনিকান্ ॥ 6-90-92 (42791) 
কিং পুনঃ পৃথিবীশূরৈর্যোধব্রাতৈঃ সমাবৃতঃ।
ইত্যব্রুবন্মহারাজ রণে দ্রোণেন পীডিতাঃ॥ 6-90-93 (42792) 
বর্তমানে তথা রৌদ্রে সংগ্রামে ভরতর্ষভ ।
উভয়োঃ সেনয়োঃ শূরা নামৃষ্যন্ত পরস্পরম্ ॥ 6-90-94 (42793) 
আবিষ্টা ইব যুধ্যন্তে রক্ষোভূতৈর্মহাবলৈঃ ।
তাবকাঃ পাণ্ডবেয়াশ্চ সংরব্ধাস্তাত ধন্বিনঃ ॥ 6-90-95 (42794) 
ন স্ম পশ্যামহে কংচিৎপ্রাণান্যঃ পরিরক্ষতি।
দৈবাসুরাভে সমরে তস্মিন্যোধা নরাধিপ ॥ ॥ 6-90-96 (42795) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি অষ্টমদিবসয়ুদ্ধে নবতিতমোঽধ্যায়ঃ ॥

 -   -  

6-90-3 বাজিনাং বেগবতাং বাজিনামশ্বানাং বহুভির্গণৈঃ পরিবারয়ন্নিতি গণশব্দাধ্যাহারেণ দ্বয়োঃ সংবন্ধঃ ॥ 6-90-6 পাণ্ডবস্যার্জুনস্য সুত ইরাবান্ ॥ 6-90-7 নাগরাজস্য ঐরাবতস্য ॥ 6-90-10 পিতৃব্যেণ অশ্বসেনেন ॥ 6-90-57 অয়মর্ধঃ শ্লোকো দাক্ষিণাত্যকোশেষু নাস্তি খ ঝ পুস্তকয়োরস্তি ॥ 6-90-95 আবিষ্টাঃ গ্রহাদ্যাবিষ্টাঃ ॥




ভীষ্মপর্ব - অধ্যায় 091

॥ শ্রীঃ ॥

6.91. অধ্যায়ঃ 091 

 -   -  

দুর্যোধনঘটোৎকচয়োর্যুদ্ধম্ ॥ 1 ॥

 -   -  

6-91-0 (42796) 
ধৃতরাষ্ট্র উবাচ। 6-91-0 (4171) 
ইরাবন্তং তু নিহতং দৃষ্ট্বা পার্থা মহারথাঃ ।
সংগ্রামে কিমকুর্বন্ত তন্মমাচক্ষ্ব সঞ্জয় ॥ 6-91-1 (42797) 
সঞ্জয় উবাচ। 6-91-2 (4172) 
ইরাবন্তং তু নিহতং সংগ্রামে বীক্ষ্য রাক্ষসঃ।
ব্যনদৎসুমহানাদং ভৈমসেনির্ঘটোৎকচঃ ॥ 6-91-2 (42798) 
নদতস্তস্য শব্দেন পৃথিবী সাগরাম্বরা ।
সপর্বতবনা রাজংশ্চচাল সুভৃশং তদা ॥ 6-91-3 (42799) 
অন্তরিক্ষং দিশশ্চৈব সর্বাশ্চ প্রদিশস্তথা ।
`চেলুশ্চ সহসা তত্র তেন নাদেন নাদিতাঃ'  6-91-4 (42800) 
তং শ্রুৎবা সুমহানাদং তব সৈন্যস্য ভারত ॥
ঊরুস্তম্ভঃ সমভবদ্বেপথুঃ স্বেদ এব চ।  6-91-5 (42801) 
সর্ব এব মহারাজ তাবকা দীনচেতসঃ ॥
সর্বতঃ সমচেষ্টন্ত সিংহভীতা গজা ইব ।  6-91-6 (42802) 
নর্দিৎবা সুমহানাদং নির্ঘাতমিব রাক্ষসঃ ॥
জ্বলিতং শূলমুদ্যম্য রূপং কৃৎবা বিভীষণম্ ।  6-91-7 (42803) 
নানারূপপ্রহরণৈর্বৃতো রাক্ষসপুঙ্গবৈঃ ॥
আজঘান সুসংক্রুদ্ধঃ কালান্তকয়মোপভঃ ।  6-91-8 (42804) 
তমাপতন্তং সংপ্রেক্ষ্য সংক্রুদ্ধং ভীমদর্শনম্ ॥
স্ববলং চ ভয়াত্তস্য প্রায়শো বিমুখীকৃতম্ ।  6-91-9 (42805) 
ততো দুর্যোধনো রাজা ঘটোৎকচমুপাদ্রবৎ ॥
প্রগৃহ্য বিপুলং চাপং সিংহবদ্বিনদন্মুহুঃ ।  6-91-10 (42806) 
পৃষ্ঠতোঽনুয়যৌ চৈনং স্রবদ্ভিঃ পর্বতোপমৈঃ ॥
কুঞ্জরৈর্দশসাহস্রৈর্বঙ্গানামধিপঃ স্বয়ম্ ॥ 6-91-11 (42807) 
পুত্রং তব মহারাজ চুকোপ স নিশাচরঃ ।
ততঃ প্রববৃতে যুদ্ধং তুমুলং রোমহর্ষণম্ ॥ 6-91-12 (42808) 
রাক্ষসানাং চ রাজেন্দ্র দুর্যোধনবলস্য চ।
গজানীকং চ সংপ্রেক্ষ্য মেঘবৃন্দমিবোদিতম্ ॥ 6-91-13 (42809) 
অভ্যধাবন্ত সংক্রুদ্ধা রাক্ষসাঃ শস্ত্রপাণয়ঃ ।
নদন্তো বিবিধান্নাদান্মেঘা ইব সবিদ্যুতঃ ॥ 6-91-14 (42810) 
শরশক্ত্যৃষ্টিনারাচৈর্নিঘ্নন্তো গজয়োধিনঃ ।
ভিণ্ডিপালৈস্তথা শূলৈর্মুদ্গরৈঃ সপরশ্বথৈঃ ॥ 6-91-15 (42811) 
পর্বতাগ্রৈশ্চ বৃক্ষৈশ্চ নিজঘ্নুস্তে মহাগজান্ ।
ভিন্নকুম্ভান্বিরুধিরান্ভিন্নগাত্রাংশ্চ বারণান্ ॥ 6-91-16 (42812) 
অপশ্যাম মহারাজ বধ্যমানান্নিশাচরৈঃ ।
তেষু প্রক্ষীয়মাণেষু ভগ্নেষু গজয়োধিষু ॥ 6-91-17 (42813) 
দুর্যোধনো মহারাজ রাক্ষসান্সমুপাদ্রবৎ।
অমর্ষবশমাপন্নস্ত্যক্ৎবা জীবিতাত্মনঃ ॥ 6-91-18 (42814) 
মুমোচ নিশিতান্বাণান্রাক্ষসেষু পরংতপ ।
জঘান চ মহেষ্বাসঃ প্রধানাংস্তত্র রাক্ষসান্ ॥ 6-91-19 (42815) 
সংক্রুদ্ধো ভরতশ্রেষ্ঠ পুত্রো দুর্যোধনস্তব ।
বেগবন্তং মহারৌদ্রং বিদ্যুজ্জিহ্বং প্রমাথিনম্ ॥ 6-91-20 (42816) 
শরৈশ্চতুর্ভিশ্চতুরো নিজঘান মহাবলঃ ।
ততঃ পুনরমেয়াত্মা শরবর্ষং দুরাসদম্ ॥ 6-91-21 (42817) 
মুমোচ ভরতশ্রেষ্ঠো নিশাচরবলং প্রতি।
তত্তু দৃষ্ট্বা মহৎকর্ম পুত্রস্য তব মারিষ ॥ 6-91-22 (42818) 
ক্রোধেনাভিপ্রজজ্বাল ভৈমসেনির্মহাবলঃ ।
স বিষ্ফার্য মহচ্চাপমিন্দ্রাশনিসমপ্রভম্ ॥ 6-91-23 (42819) 
অভিদুদ্রাব বেগেন দুর্যোধনমরিন্দমম্ ।
তমাপতন্তমুদ্বীক্ষ্য কালসৃষ্টমিবান্তকম্ ॥ 6-91-24 (42820) 
ন বিব্যথে মহারাজ পুত্রো দুর্যোধনস্তব।
অথৈনমব্রবীৎক্রুদ্ধঃ ক্রূরঃ সংরক্তলোচনঃ ॥ 6-91-25 (42821) 
ঘটোৎকচ উবাচ। 6-91-26 (4173) 
অদ্যানৃণ্যং গমিষ্যামি পিতৄণাং মাতুরেব চ।
যে ৎবয়া সুনৃশংসেন দীর্ঘকালং প্রবাসিতাঃ ॥ 6-91-26 (42822) 
যচ্চ তে পাণ্ডবা রাজংশ্ছলদ্যূতে পরাজিতাঃ ।
যচ্চৈব দ্রৌপদী কৃষ্ণা এববস্ত্রা রজস্বলা ॥ 6-91-27 (42823) 
সভামানীয় দুর্বুদ্ধে বহুধা ক্লেশিতা ৎবয়া।
তব চ প্রিয়কামেন আশ্রমস্থা দুরাত্মনা ॥ 6-91-28 (42824) 
সৈন্ধবেন পরামৃষ্টা পরিভূয় পিতৄন্মম ।
এতেষামপমানানামন্যেষাং চ কুলাধম ॥ 6-91-29 (42825) 
অন্তমদ্য গমিষ্যামি যদি নোৎসৃজসে রণম্।
এবমুক্ৎবা তু হৈডিম্বো মহদ্বিষ্ফার্য কার্মুকম্ ॥ 6-91-30 (42826) 
সংদশ্য দশনৈরোষ্ঠং সৃকিণী পরিসংলিহন্।
শরবর্ষেণ মহতা দুর্যোধনমবাকিরৎ। 
পর্বতং বারিধারাভিঃ প্রাবৃষীব বলাহকঃ ॥ ॥  6-91-31 (42827) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি অষ্টমদিবসয়ুদ্ধে একনবতিতমোঽধ্যায়ঃ ॥




ভীষ্মপর্ব - অধ্যায় 092

॥ শ্রীঃ ॥

6.92. অধ্যায়ঃ 092 

 -   -  

ঘটোৎকচয়ুদ্ধবর্ণনম্ ॥ 1 ॥

 -   -  

6-92-0 (42828) 
সঞ্জয় উবাচ। 6-92-0 (4174) 
ততস্তদ্বাণবর্ষং তু দুঃসহং দানবৈরপি।
দধার যুধি রাজেন্দ্রো যথা বর্ষং মহাদ্বিপঃ ॥ 6-92-1 (42829) 
ততঃ ক্রোধসমাবিষ্টো নিঃশ্বসন্নিব পন্নগঃ ।
সংশয়ং পরমং প্রাপ্তঃ পুত্রস্তে ভরতর্ষভ ॥ 6-92-2 (42830) 
মুমোচ নিশিতাংস্তীক্ষ্ণান্নারাচান্পঞ্চবিংশতিম্।
তেঽপতন্সহসা রাজংস্তস্মিন্রাক্ষসপুঙ্গবে ॥ 6-92-3 (42831) 
আশীবিষা ইব ক্রুদ্ধাঃ পর্বতে গন্ধমাদনে ।
স তৈর্বিদ্ধঃ স্রবন্রক্তং প্রভিন্ন ইব কুঞ্জরঃ ॥ 6-92-4 (42832) 
দধ্রে মতিং বিনাশায় রাজ্ঞঃ স পিশিতাশনঃ।
জগ্রাহ চ মহাশক্তিং গিরীণামপি দারিণীম্ ॥ 6-92-5 (42833) 
সংপ্রদীপ্তাং মহোল্কাভামশনিং জ্বলিতামিব ।
তমাগচ্ছন্মহাবাহুর্জিঘাংসুস্তনয়ং তব॥ 6-92-6 (42834) 
তামুদ্যতামভিপ্রেক্ষ্য বঙ্গানামধিপস্ৎবরন্ ।
কুঞ্জরং গিরিসংকাশং রাক্ষসং প্রত্যচোদয়ৎ ॥ 6-92-7 (42835) 
স নাগপ্রবরেণাজৌ বলিনা শীঘ্রগামিনা ।
যতো দুর্যোধনরথস্তং মার্গং প্রত্যষেধয়ৎ ॥ 6-92-8 (42836) 
পন্থানং বারয়ামাস কুঞ্জরেণ সুতস্য তে।
মার্গমাবারিতং দৃষ্ট্বা রাজ্ঞা বঙ্গেন ধীমতা ॥ 6-92-9 (42837) 
ঘটোৎকচো মহারাজ ক্রোধসংরক্তলোচনঃ ।
উদ্যতাং তাং মহাশক্তিকং তস্মিংশ্চিক্ষেপ বারণে ॥ 6-92-10 (42838) 
স তয়াঽভিহতো রাজংস্তেন বাহুপ্রমুক্তয়া।
সংজাতরুধিরোৎপীডঃ পপাত চ মমার চ ॥ 6-92-11 (42839) 
পতত্যথ গজে চাপি বঙ্গানামীশ্বরো বলী।
জবেন সমভিদ্রুত্য জগাম ধরণীতলম্ ॥ 6-92-12 (42840) 
দুর্যোধোঽপি সংপ্রেক্ষ্য পতিতং বরবারণম্ ।
প্রভগ্নং চ বলং দৃষ্ট্বা জগাম পরমাং ব্যথাম্ ॥ 6-92-13 (42841) 
`অশক্তঃ প্রতিয়োদ্ধুং বৈ দৃষ্ট্বা তস্য পরাক্রমম্।'
ক্ষত্রধর্মং পুরস্কৃত্য আত্মনশ্চাতিমানিতাম্। 
প্রাপ্তেঽপক্রনয়ে রাজা তস্থৌ গিরিরিবাচলঃ ॥  6-92-14 (42842) 
রাধান চ শিতং বাণং কালাগ্নিসমতেজসম্।
সুয়োচ ধরমক্রুদ্ধস্তস্মিন্ঘোরে নিশাচরে ॥ 6-92-15 (42843) 
তমাপতন্তং সংপ্রেক্ষ্য বণিমিন্দ্রাশনিপ্রভম্ ।
লাঘবান্মোচয়ামাস মহাত্মা বৈ ঘটোৎকচঃ ॥ 6-92-16 (42844) 
ভূয়শ্চ নিননাদোষং ক্রোধসংরক্তলোচনঃ ।
ত্রাসয়ামাস রৌন্যানি যুগন্তে জলদো যথা ॥ 6-92-17 (42845) 
তং শ্রুৎবা নিনিদং ঘোরং তস্ব ভীমস্য রক্ষসঃ।
আচার্যমুসংগম্য ভীষ্মঃ শান্তনবোঽব্রবীৎ ॥ 6-92-18 (42846) 
যথৈব নিনন্দো ঘোরঃ শ্রূয়তে রাক্ষসেরিতঃ ।
হৈডিম্বো যুধ্যতে নূনং রাজ্ঞা দুর্যোধনেন চ ॥ 6-92-19 (42847) 
নৈষ শক্যো হি সংগ্রামে জেতুং ভূতেন কেনচিৎ ।
তত্র গচ্ছত ভদ্রং বো রাজানং পরিরক্ষিতুম্ ॥ 6-92-20 (42848) 
অভিদ্রুত্য মহাবাহুং রাক্ষসেন প্রপীডিতম্।
এতদ্ধি পরমং কৃত্যং সর্বেষাং নঃ পরংতপাঃ ॥ 6-92-21 (42849) 
পিতামহবচঃ শ্রুৎবা ৎবরমাণা মহারথাঃ ।
উত্তমং জবমাস্থায় প্রয়যুর্যত্র কৌরবঃ ॥ 6-92-22 (42850) 
দ্রোণশ্চ সোমদত্তশ্চ বাহ্লীকোঽথ জয়দ্রথঃ ।
কৃপো ভিরিশ্রবাঃ শল্য আবন্ত্যঃ স বৃহদ্বলঃ ॥ 6-92-23 (42851) 
অশ্বত্থামা বিকর্ণশ্চ চিত্রসেনো বিবিংশতিঃ।
রথাশ্চানেকসাহস্রা যে তেষামনুয়ায়িনঃ ॥ 6-92-24 (42852) 
অভিদ্রুতং পরীপ্সন্তঃ পুত্রং দুর্যোধনং তব।
তদনীকমনাধৃষ্যং পালিতং তু মহারথৈঃ ॥ 6-92-25 (42853) 
পাততায়িনমায়ান্তং প্রেক্ষ্য রাক্ষসসত্তমঃ ।
...কম্পত মহাবাহুর্মৈনাক ইব পর্বতঃক ॥ 6-92-26 (42854) 
প্রগৃহ্য বিপুলং চাপং জ্ঞাতিভিঃ পরিবারিতঃ ।
শূলমুদ্গরহস্তৈশ্চ নানাপ্রহরণৈরপি ॥ 6-92-27 (42855) 
ততঃ সমভবদ্যুদ্ধং তুমুলং রোমহর্ষণম্ ।
রাক্ষসানাং চ মুখ্যস্য দুর্যোধনবলস্য চ ॥ 6-92-28 (42856) 
ধনুষাং কূজতাং শব্দঃ সর্বতস্তুমুলো রণে ।
অশ্রূয়ত মহারাজ বংশানাং দহ্যতামিব ॥ 6-92-29 (42857) 
শস্ত্রাণাং পাত্যমানানাং কবচেষু শরীরিণাম্।
শব্দঃ সমভবদ্রাজন্গিরীণামিব ভিদ্যতাম্ ॥ 6-92-30 (42858) 
বীরবাহুবিসৃষ্টানাং তোমরাণাং বিশাংপতে ।
রূপমাসীদ্বিয়ৎস্থানাং সর্পাণামিব সর্পতাম্ ॥ 6-92-31 (42859) 
ততঃ পরমসংক্রুদ্ধো বিষ্ফার্য সুমহদ্ধনুঃ ।
রাক্ষসন্দ্রো মহাবাহুর্বিনদন্ভৈরব রবম্ ॥ 6-92-32 (42860) 
আচার্যস্যার্ধচন্দ্রেণ ক্রুদ্ধশ্চিচ্ছেদ কার্মুকম্ ।
সোমদত্তস্য ভল্লেন ধ্বজং চোন্মথ্য চানদৎ ॥ 6-92-33 (42861) 
বাহ্লীকং চ ত্রিভির্বাণৈঃ প্রত্যবিধ্যৎস্তনান্তরে।
কৃপমেকেন বিব্যাধ চিত্রসেনং ত্রিভিঃ শরৈঃ ॥ 6-92-34 (42862) 
পূর্ণায়তবিসৃষ্টেন সম্যক্প্রণিহিতেন চ।
জত্রুদেশে সমাসাদ্য বিকর্ণং সমতাডয়ৎ ॥ 6-92-35 (42863) 
ন্যষীদৎস্বরথোপস্থে শোণিতেন পরিপ্লুতঃ ।
ততঃ পুনরমেয়াত্মা নারাচান্দশ পঞ্চ চ ॥ 6-92-36 (42864) 
ভূরিশ্রবসি সংক্রুদ্ধঃ প্রাহিণোদ্ভরতর্ষভ ।
তে বর্ম ভিত্ৎবা তস্যাশু বিবিশুর্ধরণীতলম্ ॥ 6-92-37 (42865) 
বিবিংশতেশ্চ দ্রৌণেশ্চ যন্তারৌ সমতাডয়ৎ।
তৌ পেততূ রথোপস্থে রশ্মীনুৎসৃজ্য বাজিনাম্ ॥ 6-92-38 (42866) 
সিন্ধুরাজ্ঞোঽর্ধচন্দ্রেণ বারাহং স্বর্ণভূষিতম্ ।
উন্মমাথ মহারাজ দ্বিতীয়েনাচ্ছিনদ্ধনুঃ ॥ 6-92-39 (42867) 
চতুর্ভিরথ নারাচৈরাবন্ত্যস্য মহাত্মনঃ ।
জঘান চতুরো বাহান্ক্রোধসংরক্তলোচনঃ ॥ 6-92-40 (42868) 
পূর্ণায়তবিসৃষ্টেন পীতেন নিশিতেন চ ।
নির্বিভেদ মহারাজ রাজপুত্রং বৃহদ্বলম্ ॥ 6-92-41 (42869) 
স গাঢবিদ্ধো ব্যথিতো রথোপস্থ উপাবিশৎ।
ভৃশং ক্রোধেন চাবিষ্টো রথস্থো রাক্ষসাধিপঃ ॥ 6-92-42 (42870) 
চিক্ষেপ নিশিতাংস্তীক্ষ্ণাঞ্ছরানাশীবিষোপমান্।
বিভিদুস্তে মহারাজ শল্যং যুদ্ধবিশারদম্ ॥ ॥ 6-92-43 (42871) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি অষ্টমদিবসয়ুদ্ধে দ্বিনবতিতমোঽধ্যায়ঃ ॥

 -   -  




ভীষ্মপর্ব - অধ্যায় 093

॥ শ্রীঃ ॥

6.93. অধ্যায়ঃ 093 

 -   -  

সংকুলমুদ্ধবর্ণনম্ ॥ 1 ॥

 -   -  

6-93-0 (42872) 
সঞ্জয় উবাচ। 6-93-0 (4175) 
বিমুখীকৃত্য বর্সাংস্তু তাবকান্যুধি রাক্ষসঃ।
জিঘাংসুভরতশ্রেষ্ঠ দুর্যোধনমুপাদ্রবৎ ॥ 6-93-1 (42873) 
তমাপতন্তং সংপ্রেক্ষ্য রাজানং প্রতি বেগিতম্ ।
অভ্যধাবঞ্জিঘাংসন্তস্তাবকা যুদ্ধদুর্মদাঃক ॥ 6-93-2 (42874) 
তালমাত্রাণি চাপানি বিকর্ষন্তো মহারথাঃ ।
তমেকমভ্যধাবন্ত নদন্তঃ সিংহসঙ্ঘবৎ ॥ 6-93-3 (42875) 
অথৈনং শরবর্ষেণ সমন্তাৎপর্যবাকিরন্ ।
পর্বতং বারিধারাভিঃ শরদীব বলাহকাঃ ॥ 6-93-4 (42876) 
স গাঢবিদ্ধো ব্যথিতস্তোত্রার্দিত ইব দ্বিপঃ ।
উৎপপাত তদাঽঽকাশং সমন্তাদ্বৈনতেয়বৎ ॥ 6-93-5 (42877) 
ব্যনদৎসুমহানাদং জীমূত ইব শারদঃ ।
দিশঃ খং বিদিশশ্চৈব নাদয়ন্ভৈরবস্বনঃ ॥ 6-93-6 (42878) 
রাক্ষসস্য তু তং শব্দং শ্রুৎবা রাজা যুধিষ্ঠিরঃ ।
উবাচ ভরতশ্রেষ্ঠ ভীমসেনমরিন্দমম্ ॥ 6-93-7 (42879) 
যুধ্যতে রাক্ষসো নূনং ধার্তরাষ্ট্রৈর্মহারথৈঃ ।
যথাঽস্য শ্রূয়তে শব্দো নদতো ভৈরবং স্বনম্ ॥ 6-93-8 (42880) 
অতিভারং চ পশ্যামি তস্মিন্রাক্ষসপুঙ্গবে ।
পিতামহশ্চ সংক্রুদ্ধঃ পাঞ্চালান্হন্তুমুদ্যতঃ ॥ 6-93-9 (42881) 
তেষাং চ রক্ষণার্থায় যুধ্যতে ফল্গুনঃ পরৈঃ।
এতজ্জ্ঞাৎবা মহাবাহো কার্যদ্বয়মুপস্থিতম্ ॥ 6-93-10 (42882) 
গচ্ছ রক্ষস্ব হৈডিম্বং শংশয়ং পরমং গতম্ ।
ভ্রাতুর্বচনমাজ্ঞায় ৎবরমাণো বৃকোদরঃ ॥ 6-93-11 (42883) 
প্রয়যৌ সিংহনাদেন ত্রাসয়ন্সর্বপার্থিবান্ ।
বেগেন মহতা রাজন্পর্বকালে যথোদধিঃক ॥ 6-93-12 (42884) 
তমন্বগাৎসত্যধৃতিঃ সৌচিত্তির্যুদ্ধদুর্মদঃ ।
শ্রেণিমান্বসুদানশ্চ পুত্রঃ কাশ্যস্য চাভিভূঃ ॥ 6-93-13 (42885) 
অভিমন্যুমুখাশ্চৈব দ্রৌপদেয়া মহারথাঃ ।
ক্ষত্রদেবশ্চ বিক্রন্তঃ ক্ষত্রধর্মা তথৈব চ ॥ 6-93-14 (42886) 
অনূপাধিপতিশ্চৈব নীলঃ স্ববলমাস্থিতঃ ।
মহতা রথবংশেন হৈডিম্বং পর্যবারয়ন্ ॥ 6-93-15 (42887) 
কুঞ্চরৈশ্চ সদা মত্তৈঃ ষট্সহস্রৈঃ প্রহারিভিঃক ।
অভ্যরক্ষন্ত সহিতা রাক্ষসেন্দ্রং ঘটোৎকচম্ ॥ 6-93-16 (42888) 
সিংহনাদেন মহতা নেমিঘোষেণ চৈব হ।
খুরশব্দনিপাতৈশ্চ কম্পয়ন্তো বসুংধরাম্ ॥ 6-93-17 (42889) 
তেষামাপততাং শ্রুৎবা শব্দং তং তাবকং বলম্ ।
ভীমসেনভয়োদ্বিগ্নং বিবর্ণবদনং তথা ॥ 6-93-18 (42890) 
পরিবৃত্য মহারাজ পরিত্যজ্য ঘটোৎকচম্ ।
ততঃ প্রববৃতে যুদ্ধংক তত্র তেষাং মহাত্মনাম্ ॥ 6-93-19 (42891) 
তাবকানাং পরেষাং চ সংগ্রামেষ্বনিবর্তিনাম্ ।
নানারূপাণি শস্ত্রাণি বিসৃজন্তো মহারথাঃ ॥ 6-93-20 (42892) 
অন্যোন্যমভিধাবন্তঃ সংপ্রহারং প্রচক্রিরে ।
ব্যতিষ্যক্তং মহারৌদ্রং যুদ্ধং ভীরুভয়াবহম্ ॥ 6-93-21 (42893) 
হয়া হয়ৈঃ সমাজগ্মুঃ পাদাতাশ্চ পদাতিভিঃ ।
`রথা রথৈঃ সমাগচ্ছন্নাগা নাগৈশ্চ সংয়ুগে' 
অন্যোন্যং সমরে রাজন্প্রার্থয়ানাঃ সমভ্যযুঃ ॥  6-93-22 (42894) 
সহসা চাভবত্তীব্রং সন্নিপাতন্মহদ্রজঃ।
গজাশ্বরথপত্তীনাং পাদনেমিসমুদ্ধতম্ ॥ 6-93-23 (42895) 
ধূম্রারুণং রজস্তীব্রং রণভূমিং সমাবৃণোৎ।
নৈব স্বে ন পরে রাজন্সমজানন্পরস্পরম্ ॥ 6-93-24 (42896) 
পিতা পুত্রং ন জানীতে পুত্রো বা পিতরং তথা ।
নির্মর্যাদে তথাভূতে বৈশসে রোমহর্ষণে ॥ 6-93-25 (42897) 
শস্ত্রাণাং ভরতশ্রেষ্ঠ মনুষ্যাণাং চ র্জতাম্ ।
সুমহানভবচ্ছব্দঃ প্রেতানামিব ভারত ॥ 6-93-26 (42898) 
গজবাজিমনুষ্যাণাং শোণিতান্রতরঙ্গিণী ।
প্রাববর্তত নদী তত্র কেশশৈবলশাদ্বলা ॥ 6-93-27 (42899) 
নরাণাং চৈব কায়েভ্যঃ শিরসাং পততাং রণে।
শুশ্রুবে সুমহাঞ্ছব্দঃ পততামশ্মনামিব ॥ 6-93-28 (42900) 
বিশিরস্কৈর্মনুষ্যৈশ্চ ছিন্নগাত্রৈশ্চ বারণৈঃ ।
অশ্বৈঃ সংভিন্নদেহৈশ্চ সংকীর্ণাঽভূদ্বসুংধরা ॥ 6-93-29 (42901) 
নানাবিধানি শস্ত্রাণি বিসৃজন্তো মহারথাঃ ।
অন্যোন্যমভিধাবন্তঃ সংপ্রহারার্থমুদ্যতাঃ ॥ 6-93-30 (42902) 
হয়া হয়ান্সমাসাদ্য প্রেষিতা হয়সাদিভিঃ ।
সমাহত্য রণেঽন্যোন্যং নিপেতুর্গতজীবিতাঃ ॥ 6-93-31 (42903) 
নরা নরান্সমাসাদ্য ক্রোধরক্তেক্ষণা ভৃশম্ ।
উরাংস্যুরোভিরন্যোন্যং সমাশ্লিষ্য নিজঘ্নিরে ॥ 6-93-32 (42904) 
প্রেষিতাশ্চ মহামাত্রৈর্বারণাঃ পরবারণৈঃ ।
অভ্যঘ্নন্ত বিষণাগ্রৈর্বারণানেব সংয়ুগে ॥ 6-93-33 (42905) 
তে জাতরুধিরোৎপীডাঃ পতাকাভিরলঙ্কৃতাঃ ।
সংসক্তাঃ প্রত্যদৃশ্যন্ত মেঘা ইব সবিদ্যুতঃ ॥ 6-93-34 (42906) 
কেচিদ্ভিন্না বিষাণাগ্রৈর্ভিন্নকুম্ভাশ্চ তোমরৈঃ ।
বিনদন্তোঽভ্যধাবন্ত গর্জমানা ধনা ইব ॥ 6-93-35 (42907) 
কেচিদ্ধস্তৈর্দ্বিধাচ্ছিন্নৈশ্ছিন্নগাত্রাস্তথাঽপরে ।
নিপেতুস্তুমুলে তস্মিংশ্ছিন্নপক্ষা ইবাদ্রয়ঃ ॥ 6-93-36 (42908) 
পার্শ্বৈস্তু দারিতৈরন্যে বারণৈর্বরবারণাঃ ।
মুমুচুঃ শোণিতং ভূরি ধাতূনিব মহীধরাঃ ॥ 6-93-37 (42909) 
নারাচনিহতাস্ৎবন্যে তথা বিদ্ধাশ্চ তোমরৈঃ ।
বিনদন্তোঽভ্যধাবন্ত বিশৃঙ্গা ইব পর্বতাঃ ॥ 6-93-38 (42910) 
কেচিৎক্রোধসমাবিষ্টা মদান্ধা নিরবগ্রহাঃ ।
রথান্হয়ান্পদাতীংশ্চ মমৃদুঃ শতশো রণে ॥ 6-93-39 (42911) 
তথা হয়া হয়ারোহৈস্তাডিতাঃ প্রাসতোমরৈঃ ।
তেন তেনাভ্যবর্তন্ত কুর্বন্তো ব্যাকুলা দিশঃ ॥ 6-93-40 (42912) 
রথিনো রথিভিঃ সার্ধং কুলপুত্রাস্তনুত্যজঃ।
পরাং শক্তিং সমাস্থায় চক্রুঃ কর্মাণ্যভীতবৎ ॥ 6-93-41 (42913) 
স্বয়ংবর ইবামর্দে প্রজহ্রুরিতরেতরম্ ।
প্রার্থয়ানা যশো রাজন্স্বর্গং বা যুদ্ধশালিনঃ ॥ 6-93-42 (42914) 
তস্মিংস্তথা বর্তমানে সংগ্রামে রোমহর্ষণে।
ধার্তরাষ্ট্রং মহৎসৈন্যং প্রয়যৌ বিমুখীকৃতম্ ॥ ॥ 6-93-43 (42915) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি অষ্টমদিবসয়ুদ্ধে ত্রিনবতিতমোঽধ্যায়ঃ ॥




ভীষ্মপর্ব - অধ্যায় 094

॥ শ্রীঃ ॥

6.94. অধ্যায়ঃ 094 

 -   -  

ঘটোৎকচয়ুদ্ধম্ ॥ 1 ॥

 -   -  

6-94-0 (42916) 
সঞ্জয় উবাচ। 6-94-0 (4176) 
স্বসৈন্যং নিহতং দৃষ্ট্বা রাজা দুর্যোধনঃ স্বয়ম্।
অভ্যধাবৎসুসংক্রুদ্ধো ভীমসেনমরিন্দমম্ ॥ 6-94-1 (42917) 
প্রগৃহ্য সুমহচ্চাপমিন্দ্রাশনিসমস্বনম্ ।
মহতা শরবর্ষেণ পাণ্ডবং সমবাকিরৎ ॥ 6-94-2 (42918) 
অর্ধচন্দ্রং চ সংধায় সুতীক্ষ্ণং লোমবাপিনম্ ।
ভীমসেনস্য চিচ্ছেদ চাপং ক্রোধসমন্বিতঃ ॥ 6-94-3 (42919) 
তদন্তরং চ সংপ্রেক্ষ্য ৎবরমামো মহারথঃ ।
প্রসংদধে শিতং বাণং গিরীণামপি দারণম্ ॥ 6-94-4 (42920) 
তেনোরসি মহারাজ ভীমসেনমতাডয়ৎ ।
স গাঢবিদ্ধো ব্যথিতঃ সৃক্বিণী পরিসংলিহন্ ॥ 6-94-5 (42921) 
সমাললম্বে তেজস্বী ধ্বজং হেমপরিষ্কৃতম্।
তথা বিমনসং দৃষ্ট্বা ভীমসেনং ঘটোৎকচঃ ॥ 6-94-6 (42922) 
ক্রোধেনাভিপ্রজজ্বাল দিধক্ষন্নিব পাবকঃ।
অভিমন্যুমুখাশ্চাপি পাণ্ডবানাং মহারথাঃ ॥ 6-94-7 (42923) 
সমভ্যধাবন্ক্রোশন্তো রাজানং জাতসংভ্রমাঃ ।
সংপ্রেক্ষ্য তান্সংপততঃ সংক্রুদ্ধাঞ্জাতসংভ্রমান্ ॥ 6-94-8 (42924) 
ভারদ্বাজোঽব্রবীদ্বাক্যং তাবকানাং মহারথান্ ।
ক্ষিপ্রং গচ্ছত ভদ্রং বো রাজানং পরিরক্ষত ॥ 6-94-9 (42925) 
সংশয়ং পরমং প্রাপ্তং মঞ্জন্তং ব্যসনার্ণবে।
এতে ক্রুদ্ধা মহেষ্বাসাঃ পাণ্ডবানাং মহারথাঃ ॥ 6-94-10 (42926) 
ভীমসেনং পুরস্কৃত্য দুর্যোধনমুপাদ্রবন্।
নানাবিধানি শস্ত্রাণি বিসৃজন্তো মহারথাঃ ॥ 6-94-11 (42927) 
নদন্তো ভৈরবান্নাদাংস্ত্রাসয়ন্তশ্চ ভূমিপান্ ।
তদাঽঽচার্যবচঃ শ্রুৎবা সৌমদত্তিপুরোগমাঃ ॥ 6-94-12 (42928) 
তাবকাঃ সমবর্তন্ত পাম্ডবানামনীকিনীম্ ।
কৃপো ভূরিশ্রবাঃ শল্যো দ্রোণপুত্রো বিবিংশতিঃ ॥ 6-94-13 (42929) 
চিত্রসেনো বিকর্ণশ্চ সৈন্ধবোঽথ বৃহদ্বলঃ ।
আবন্ত্যৌ চ মহেষ্বাসৌ কৌরবং পর্যবারয়ন্ ॥ 6-94-14 (42930) 
তে বিংশতিপদং গৎবা সংপ্রহারং প্রচক্রিরে ।
পাণ়্ডবা ধার্তরাষ্ট্রাশ্চ পরস্পরজিঘাংসবঃক ॥ 6-94-15 (42931) 
এবমুক্ৎবা মহাবাহুর্মহদ্বিষ্ফার্য কার্মুকম্ ।
ভারদ্বাজস্ততো ভীমং ষড্বিংশত্যা সমার্পয়ৎ ॥ 6-94-16 (42932) 
ভূয়শ্চৈনং মহাবাহুঃ শরৈঃ শীঘ্রমবাকিরৎ ।
পর্বতং বারিধারাভিঃ প্রাবৃষীব বলাহকঃ॥ 6-94-17 (42933) 
তং প্রত্যবিধ্যদ্দশভির্ভীমসেনঃ শিলীমুখৈঃ ।
ৎবরমাণো মহেষ্বাসঃ সব্যে পার্শ্বে মহাবলঃ ॥ 6-94-18 (42934) 
স গাঢবিদ্ধো ব্যথিতো বয়োবৃদ্ধশ্চ ভারত।
প্রনষ্টসংজ্ঞঃ সহসা রথোপস্থ উপাবিশৎ॥ 6-94-19 (42935) 
গুরুং প্রব্যথিতং দৃষ্ট্বা রাজা দুর্যোধনঃ স্বয়ম্ ।
দ্রৌণায়নিশ্চ সংক্রুদ্ধৌ ভীমসেনমভিদ্রুতৌ ॥ 6-94-20 (42936) 
তাবাপতন্তৌ সংপ্রেক্ষ্য কালান্তকয়মোপমৌ ।
ভীমসেনো মহাবাহুর্গদামাদায় সৎবরম্ ॥ 6-94-21 (42937) 
অবপ্লুত্য রথাত্তূর্ণং তস্থৌ গিরিরিবাচলঃ।
সমুদ্যম্য গদাং গুর্বী যমদণ্ডোপমাং রণে।  6-94-22 (42938) 
তমুদ্যতগদং দৃষ্ট্বা কৈলাসমিব শৃঙ্গিণম্।
কৌরবো দ্রোণপুত্রশ্চ সহিতাবভ্যধাবতাম্ ॥ 6-94-23 (42939) 
তাবাপতন্তৌ সহিতৌ ৎবরিতৌ বলিনাং বরৌ।
অভ্যধাবত বেগেন ৎবরমাণো বৃকোদরঃ ॥ 6-94-24 (42940) 
তমাপতন্তং সংপ্রেক্ষ্য সংক্রুদ্ধং ভীমদর্শনম্ ।
সমভ্যধাবংস্ৎবরিতাঃ কৌরবাণাং মহারথাঃ ॥ 6-94-25 (42941) 
ভারদ্বাজমুখাঃ সর্বে ভীমসেনজিঘাংসয়া ।
নানাবিধানি শস্ত্রাণি ভীমস্যোরস্যপাতয়ন্ ॥ 6-94-26 (42942) 
সহিতাঃ পাণ্ডবং সর্বে পীডয়ন্তঃ সমন্ততঃ।
তং দৃষ্ট্বা সংশয়ং প্রাপ্তং পীড্যমানং মহারথম্ ॥ 6-94-27 (42943) 
অভিমন্যুপ্রভৃতয়ঃ পাণ়্ডবানাং মহারথাঃক ।
অভ্যদাবন্পরীপ্সন্তঃ প্রাণাংস্ত্যক্ৎবা সুদুস্ত্যজান্  6-94-28 (42944) 
অনূপাধিপতিঃ শূরো ভীমস্য দয়িতঃ সখা ।
নীলো নীলাম্বুদপ্রখ্যঃ সংক্রুদ্ধো দ্রৌণিমভ্যাৎ ॥ 6-94-29 (42945) 
স্পর্ধতে হি মহেষ্বাসো নিত্যং দ্রোণসুতেন সঃ।
স বিষ্ফার্য মহচ্চাপং দ্রৌণিং বিব্যাধ পত্রিণা ॥ 6-94-30 (42946) 
যথা শক্রো মহারাজ পুরা বিব্যাধ দানবম্ ।
বিপ্রচিত্তিং দুরাধর্ষং দেবতানাং ভয়ংকরম্ ॥ 6-94-31 (42947) 
যেন লোকত্রয়ং ক্রোধাত্রাসিতং স্বেন তেজসাক । 6-94-32`স রুদ্রেণ জিতঃ পূর্বং নিহতো মাতরিশ্বনা' 
তথা নীলেন নির্ভিন্নঃ সম্যঙ্ভুক্তেন পত্রিণা ॥  6-94-32 (42948) 
সংজাতরুধিরোৎপীডো দ্রৌণিঃ ক্রোধসমন্বিতঃ ।
স বিষ্ফার্য ধনুশ্চিত্রমিন্দ্রাশনিসমস্বনম্ ॥ 6-94-33 (42949) 
দধ্রে নীলবিনাশায় মতিং মতিমতাং বরঃ।
ততঃ সংধায় বিমলান্ভল্লান্কর্মারমার্জিতান্ ॥ 6-94-34 (42950) 
জঘান চতুরো বাহান্পাতয়ামাস চ ধ্বজম্।
`সূতং চৈকেন ভল্লেন রথনীডাদপাহরৎ' 
সপ্তমেন চ ভল্লেন নীলং বিব্যাধ বক্ষসি ॥  6-94-35 (42951) 
স গাঢবিদ্ধো ব্যথিতো রথোপস্থ উপাবিশৎ।
মোহিতং বীক্ষ্য রাজানং নীলমশ্মচয়োপমম্ ॥ 6-94-36 (42952) 
ঘটোৎকচোঽভিসংক্রুদ্ধো জ্ঞাতিভিঃ পরিবারিতঃ ।
অভিদুদ্রাব বেগেন দ্রৌণিমাহবশোভিনম্ । 
তথেতরে চাভ্যধাবন্রাক্ষসা যুদ্ধদুর্মদাঃ ॥ 6-94-38` ভীমসেনো মহাবাহুর্নীলং নীলাঞ্জনপ্রভম্।'
আরোপ্য স্বরথং বীরো দুর্যোধনমপাদ্রবৎ ॥  6-94-37 (42953) 
ঘটোৎকচং চ সংপ্রেক্ষ্য রাক্ষসং ঘোরদর্শনম্ ॥
অভ্যধাবত তেজস্বী ভারজ্বাজাত্মজস্ৎবরন্ ॥ 6-94-39 (42954) 
নিজঘান চ সংক্রুদ্ধো রাক্ষসান্ভীমদর্শনান্।
যোঽভবন্নগ্রতঃ ক্রুদ্ধা রাক্ষসস্য পুরঃসরাঃ । 
বিমুখাংশ্চৈব তান্দৃষ্ট্বা দ্রৌণিচাপচ্যুতৈঃ শরৈঃ ॥  6-94-40 (42955) 
অক্রুদ্ধ্যত মহাকায়ো ভৈমসেনির্ঘটোৎকচঃ।
প্রাদুশ্চক্রে ততো মায়াং ঘোররূপাং সুদারুণাম্ ॥ 6-94-41 (42956) 
মোহয়ন্সমরে দ্রৌণিং মায়াবী রাক্ষসাধিপঃ।
ততস্তে তাবকাঃ সর্বে মায়যা বিমুখীকৃতাঃক ॥ 6-94-42 (42957) 
অন্যোন্যং সমপশ্যন্ত নিকৃত্তা মেদিনীতলে।
বিচেষ্টমানাঃ কৃপণাঃ শোণিতেন পরিপ্লুতাঃ ॥ 6-94-43 (42958) 
দ্রোণং দুর্যোধনং শল্যমশ্বত্থামানমেব চ।
প্রায়শশ্চ মহেষ্বাসা যে প্রধানাঃ স্ম কৌরবাঃ ॥ 6-94-44 (42959) 
বিধ্বস্তা রথিনঃ সর্বে গজাশ্চ বিনিপাতিতাঃ।
হয়াশ্চৈব হয়ারোহাঃ সন্নিকৃত্তাঃ সহস্রশঃ ॥ 6-94-45 (42960) 
তদ্দৃষ্ট্বা তাবকং সৈন্যং বিদ্রুতং শিবিরং প্রতি।
মম প্রাক্রোশতো রাজংস্তথা দেবব্রতস্য চ ॥ 6-94-46 (42961) 
যুধ্যধ্বং মা পলায়ধ্বং মায়ৈষা রাক্ষসী রণে।
ঘটোৎকচপ্রমুক্তেতি নাতিষ্ঠন্ত বিমোহিতাঃ ॥ 6-94-47 (42962) 
নৈব তে শ্রদ্দধুর্ভীতা বদতোরাবয়োর্বচঃ ।
তাংশ্চ প্রদ্রবতো দৃষ্ট্বা জয়ং প্রাপ্তাশ্চ পাণ্ডবাঃ ॥ 6-94-48 (42963) 
ঘটোৎকচেন সহিতাঃ সিংহনাদান্প্রচক্রিরে ।
শঙ্খদুন্দুভিনির্ঘোষৈঃ সমন্তান্নেদিরে ভৃশম্ ॥ 6-94-49 (42964) 
এবং তব বলং সর্বং হৈডিম্বেন মহাত্মনা।
সূর্যাস্তমনবেলায়াং প্রভগ্নং বিদ্রুতং দিশঃ ॥ ॥ 6-94-50 (42965) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি অষ্টমদিবসয়ুদ্ধে চতুর্নবতিতমোঽধ্যায়ঃ ॥

 -   -  

6-94-44 দ্রোণাদ্রীংশ্চাপশ্যন্তেতি সংবন্ধঃ ॥




ভীষ্মপর্ব - অধ্যায় 095

॥ শ্রীঃ ॥

6.95. অধ্যায়ঃ 095 

 -   -  

ভগদত্তাদিয়ুদ্ধম্ ॥ 1 ॥

 -   -  

6-95-0 (42966) 
সঞ্জয় উবাচ। 6-95-0 (4177) 
তস্মিন্মহতি সংক্রন্দে রাজা দুর্যোধনস্তদা।
`পরাজয়ং রাক্ষসেন নামৃষ্যত পরংতপঃ।' 
গাঙ্গেয়মুপসংগম্য বিনয়েনাভিবাদ্য চ ॥  6-95-1 (42967) 
তস্য সর্বং যথাবৃত্তমাখ্যাতুমুপচক্রমে।
ঘটোৎকচস্য বিজয়মাত্মনশ্চ পরাজয়ম্ ॥ 6-95-2 (42968) 
কথয়ামাস দুর্ধর্ষো বিনিঃশ্বস্য পুনঃপুনঃ ।
অব্রবীচ্চ তদা রাজন্ভীষ্মং কুরুপিতামহম্ ॥ 6-95-3 (42969) 
ভবন্তং সমুপাশ্রিত্য দ্রোণং চৈব পিতামহ ।
পাণ্ডবৈর্বিগ্রহো ঘোরঃ সমারব্ধো ময়া প্রভো ॥ 6-95-4 (42970) 
একাদশ সমাখ্যাতা অক্ষৌহিণ্যশ্চ যা মম।
নিদেশে তব তিষ্ঠন্তি ময়া সার্ধং পরংতপ ॥ 6-95-5 (42971) 
সোঽহং ভরতশার্দূল ভীমসেনপুরোগমৈঃ ।
ঘটোৎকচং সমাশ্রিত্য পাণ্ডবৈর্যুধি নির্জিতঃ ॥ 6-95-6 (42972) 
তন্মে দহতি গাত্রাণি শুষ্কবৃক্ষমিবানলঃ ।
তদিচ্ছামি মহাভাগ ৎবৎপ্রসাদাৎপরংতপ ॥ 6-95-7 (42973) 
রাক্ষসাপশদং হন্তুং স্বয়মেব পিতামহ ।
ৎবাং সমাশ্রিত্য দুর্ধর্ষং তন্মে কর্তুং ৎবমর্হসি ॥ 6-95-8 (42974) 
সঞ্জয় উবাচ। 6-95-9 (4178) 
এতচ্ছ্রুৎবা তু বচনং রাজ্ঞো ভরতসত্তম।
দুর্যোধনমিদং বাক্যং ভীষ্মঃ শান্তনবোঽব্রবীৎ ॥ 6-95-9 (42975) 
শৃণু রাজন্মম বচো যত্ৎবাং বক্ষ্যামি কৌরব।
যথা ৎবয়া মহারাজ বর্তিতব্যং পরংতপ ॥ 6-95-10 (42976) 
আত্মা রক্ষ্যস্ৎবয়া তাত সর্বাবস্থাস্বরিন্দম।
ধর্মরাজেন সংগ্রামস্ৎবয়া কার্যঃ সদাঽনঘ ॥ 6-95-11 (42977) 
অর্জুনেন যমাভ্যাং বা ভীমসেনেন বা পুনঃ ।
অন্যৈর্বা পৃথিবীপালৈ রাজা রাজানমৃচ্ছতি ॥ 6-95-12 (42978) 
ন তু কার্যস্ৎবয়া রাজন্হৈডিম্বেন দুরাত্মা।
অহং দ্রোণঃ কৃপো দ্রৌণিঃ কৃতবর্মা চ সাৎবতঃ। 
শল্যশ্চ বৃষসেনশ্চ বিকর্ণশ্চ মহারথঃ ॥  6-95-13 (42979) 
শেষাশ্চ ভ্রাতরস্ৎবন্যে দুঃশাসনপুরোগমাঃ।
ৎবদর্থে প্রতিয়োৎস্যামো রাক্ষসং তং মহাবলম্ ॥ 6-95-14 (42980) 
রৌদ্রে তস্মিন্রাক্ষসেন্দ্রে যদি তে হৃচ্ছয়ো মহান্ ।
অয়মাগচ্ছতু রণং তস্য যুদ্ধায় দুর্মতেঃ ॥ 6-95-15 (42981) 
ভগদত্তো মহীপালঃ পুরন্দরসমো যুধি ।
এতাবদুক্ৎবা রাজানং ভগদত্তমথাব্রবীৎ ॥ 6-95-16 (42982) 
সমক্ষং পার্থিবেন্দ্রস্য বাক্যং বাক্যবিশারদঃ।
গচ্ছ শীঘ্রং মহারাজ হৈডিম্বং যুদ্ধদুর্মদম্ ॥ 6-95-17 (42983) 
বারয়স্ব রণে যত্তো মিষতাং সর্বধন্বিনাম্ ।
রাক্ষসং ক্রূরকর্মাণং যথেন্দ্রস্তারকং পুরা ॥ 6-95-18 (42984) 
তব দিব্যানি চাস্ত্রাণি বিক্রমশ্চ পরংতপ ।
সমাগমশ্চ বহুভিঃ পুরাঽভূদমরৈঃ সহ ॥ 6-95-19 (42985) 
ৎবং তস্য নৃপশার্দূল প্রতিয়োদ্ধা মহাহবে ।
স্ববলেনাবৃতো গচ্ছ জহি রাক্ষসপুঙ্গবম্ ॥ 6-95-20 (42986) 
সঞ্জয় উবাচ। 6-95-21 (4179) 
এতচ্ছ্রুৎবা তু বচনং ভীষ্মস্য পৃতনাপতেঃ।
প্রয়যৌ সিংহনাদেন পরানভিমুখকো দ্রুতম্ ॥ 6-95-21 (42987) 
তমাপতন্তং সংপ্রেক্ষ্য গর্জন্তমিব তোয়দম্ ।
অভ্যবর্তন্ত সংক্রুদ্ধাঃ পাণ্ডবানাং মহারথাঃ ॥ 6-95-22 (42988) 
ভীমসেনোঽভিমন্যুশ্চ রাক্ষসশ্চ ঘটোৎকচঃ ।
দ্রৌপদেয়াঃ সত্যধৃতিঃ ক্ষত্রদেবশ্চ ভারত ॥ 6-95-23 (42989) 
চেদিপো বসুদানশ্চ দশার্ণাধিপতিস্তথা ।
সুপ্রতীকেন তাংশ্চাপি ভগদত্তোঽপ্যুপাদ্রবৎ ॥ 6-95-24 (42990) 
ততঃ সমভবদ্যুদ্ধং ঘোররূপং ভয়ানকম্।
পাণ্ডূনাং ভগদত্তেন যমরাষ্ট্রবিবর্ধনম্ ॥ 6-95-25 (42991) 
প্রয়ুক্তা রথিভির্বাণা ভীমবেগাঃ সুতেজনাঃ ।
তে নিপেতুর্মহারাজ নাগেষু চ রথেষু চ ॥ 6-95-26 (42992) 
প্রভিন্নাশ্চ মহানাগা বিনীতা হস্তিসাদিভিঃ ।
পরস্পরং সমাসাদ্য সংনিপেতুরভীতবৎ ॥ 6-95-27 (42993) 
মদান্ধা রোষসংরব্ধা বিষাণাগ্রৈর্মহাহবে ।
বিভিদুর্দন্তমুসলৈঃ সমাসাদ্য পরস্পরম্ ॥ 6-95-28 (42994) 
হয়াশ্চ চামরাপীডাঃ প্রাসপাণিভিরাস্থিতাঃ ।
চোদিতাঃ সাদিভিঃ ক্ষিপ্রং নিজঘ্রুরিতরেতরম্ ॥ 6-95-29 (42995) 
পাদাতাশ্চ পদাত্যোঘৈস্তাডিতাঃ শক্তিতোমরৈঃ।
ন্যপতন্ত তদা ভূমৌ শতশোঽথ সহস্রশঃ ॥ 6-95-30 (42996) 
রথিনশ্চ রথাকংশ্চিত্রান্কর্ণিনালীকতোমরৈঃ ।
নিহত্য সমরে বীরান্সিংহনাদান্বিনেদিরে ॥ 6-95-31 (42997) 
তস্মিংস্তথা বর্তমানে সংগ্রামে রোমহর্ষণে ।
ভগতত্তো মহেষ্বাসো ভীমসেনমথাদ্রবৎ ॥ 6-95-32 (42998) 
কুঞ্জরেণ প্রভিন্নেন সপ্তধা স্রবতা মদম্।
পর্বতেন যথা তোয়ং স্রবমাণেন সর্বশঃ ॥ 6-95-33 (42999) 
কিরঞ্ছরসহস্রাণি সুপ্রতীকশিরোগতঃ ।
ঐরাবতস্থো মঘবান্বারিধারা ইবানঘ ॥ 6-95-34 (43000) 
স ভীমং শরধারাভিস্তাজয়ামাস পার্থিবঃ ।
পর্বতং বারিধারাভিস্তপান্তে জলদো যথা ॥ 6-95-35 (43001) 
ভীমসেনস্তু সংক্রুদ্ধঃ পাদরক্ষান্পরঃশতান্।
নিজঘান মহেষ্বাসঃ সংরব্ধঃ শরবৃষ্টিভিঃ ॥ 6-95-36 (43002) 
তান্দৃষ্ট্বা নিহতান্ক্রুদ্ধো ভগদত্তঃ প্রতাপবান্ ।
চোদয়ামাস নাগেন্দ্রং ভীমসেনরথং প্রতি ॥ 6-95-37 (43003) 
স নাগঃ প্রেষিতস্তেন বাণো জ্যাচোদিতো যথা।
অভ্যধাবত বেগেন ভীমসেনপুরোগমাঃ ॥ 6-95-38 (43004) 
তমাপতন্তং সংপ্রেক্ষ্য পাণ্ডবানাং মহারথাঃ।
অভ্যবর্তন্ত বেগেন ভীমসেনপুরোগমাঃ ॥ 6-95-39 (43005) 
কেকয়াশ্চাভিমন্যুশ্চ দ্রৌপদেয়াশ্চ সর্বশঃ।
দশার্ণাধিপতিঃ শূরঃ ক্ষত্রদেবশ্চ মারিষ ॥ 6-95-40 (43006) 
চেদিপো ধৃষ্টকেতুশ্চ সংরব্ধাঃ সর্ব এব তে।
উত্তমাস্ত্রাণি দিব্যানি দর্শয়ন্তো মহাবলাঃ ॥ 6-95-41 (43007) 
তমেকং কুঞ্জরং ক্রুদ্ধাঃ সমন্তাৎপর্যবারয়ন্ ।
স বিদ্ধো বহুভির্বাণৈর্ব্যরোচত মহাদ্বিপঃ ॥ 6-95-42 (43008) 
সংজাতরুধিরোৎপীডো ধাতুচিত্র ইবাদ্রিরাট্।
দশার্ণাধিপতিশ্চাঽপি গজং ভূমিধরোপমম্ ॥ 6-95-43 (43009) 
সমাস্থিতোঽভিদুদ্রাব ভগদত্তস্য বারণম্।
তমাপতন্তং সমরে জগং জগপতিঃ স চ ॥ 6-95-44 (43010) 
দধার সুপ্রতীকোঽপি বেলেব মকরালয়ম্ ।
বারিতং প্রেক্ষ্য নাগেন্দ্রং দশার্ণস্য মহাত্মনঃ ॥ 6-95-45 (43011) 
সাধুসাধ্বিতি সৈন্যানি ৎবদীয়ান্যভ্যপূজয়ন্ ।
ততঃ প্রাগ্জ্যোতিষঃ ক্রুদ্ধস্তোমরান্বৈ চতুর্দশ ॥ 6-95-46 (43012) 
প্রাহিণোত্তস্য নাগস্য প্রমুখে নৃপসত্তম।
তস্য কুম্ভপরিত্রাণাং শাতকুম্ভপরিষ্কৃতম্ ॥ 6-95-47 (43013) 
বিদার্য প্রাবিশন্ক্ষিপ্রং বল্মীকমিব পন্নগাঃ।
স গাঢবিদ্ধো ব্যথিতো নাগো ভরতসত্তম ॥ 6-95-48 (43014) 
উপাবৃত্তমদঃ ক্ষিপ্রমভ্যবর্তত বেগিনঃ ।
স প্রদুদ্রাব বেগেন প্রণদন্ভৈরবং রবম্ ॥ 6-95-49 (43015) 
সংমর্দমানঃ স্ববলং বায়ুর্বৃক্ষানিবৌজসা ।
তস্মিন্পরাজিতে নাগে পাণ্ডবানাং মহারথাঃ ॥ 6-95-50 (43016) 
সিংহনাদং বিনদ্যোচ্চৈর্যুদ্ধায়ৈবাবতস্থিরে ।
ততো ভীমং পুরস্কৃত্য ভগদত্তমুপাদ্রবন্ ॥ 6-95-51 (43017) 
কিরন্তো বিবিধান্বাণাঞ্শস্ত্রাণি বিবিধানি চ।
তেষামাপততাং রাজন্সংক্রুদ্ধানামমর্ষিণাম্ ॥ 6-95-52 (43018) 
শ্রুৎবা স নিনদংক ঘোরমমর্ষাদ্গতসাধ্বসঃ ।
ভগদত্তো মহেষ্বাসঃ স্বনাগং প্রত্যচোদয়ৎ ॥ 6-95-53 (43019) 
অঙ্কুশাঙ্গুষ্ঠনুদিতঃ স গজপ্রবরো যুধি।
তস্মিন্ক্ষণে সমভবৎসাংবর্তক ইবানলঃ ॥ 6-95-54 (43020) 
রথসঙ্ঘাংস্তথা নাগান্হয়াংশ্চ হয়সাদিনঃ ।
পাদাতাংশ্চ সুসংক্রুদ্ধঃ শতশোঽথ সহস্রশঃক ॥ 6-95-55 (43021) 
অমৃদ্গাৎসমরে নাগঃ সংপ্রধাবংস্ততস্ততঃ।
তেন সংলোড্যমানং তু পাণ্ডবানাং বলং মহৎ ॥ 6-95-56 (43022) 
সংচুকোচ মহারাজ চর্মেবাগ্নৌ সমাহিতম্ ।
ভগ্নং তু স্ববলং দৃষ্ট্বা ভগদত্তেন ধীমতা ॥ 6-95-57 (43023) 
ঘটোৎকচোঽথ সংক্রুদ্ধো ভগদত্তমুপাদ্রবৎ।
বিকটঃ পরুষো রাজন্দীপ্তাস্যো দীপ্তলোচনঃ ॥ 6-95-58 (43024) 
রূপং বিভীষণং কৃৎবা রোষেণ প্রজ্বলন্নিব ।
জগ্রাহ বিমলং শূলং গিরীণামপি দারণম্ ॥ 6-95-59 (43025) 
নাগং জিঘাংসুঃ সহসা চিক্ষেপ চ মহাবলঃ।
স বিস্ফুলিঙ্গমালাভিঃ সমন্তাৎপরিবেষ্টিতম্ ॥ 6-95-60 (43026) 
তমাপতন্তং সহসা দৃষ্ট্বা প্রাগ্জ্যোতিষো নৃপঃ ।
চিক্ষেপ রুচিরং তীক্ষ্ণমর্ধচন্দ্রং সুদারুণম্ ॥ 6-95-61 (43027) 
চিচ্ছেদ তন্মহচ্ছূলং তেন বাণেন বেগবান্ ।
উৎপপাত দ্বিধা চ্ছিন্নং শূলং হেমপরিষ্কৃতম্ ॥ 6-95-62 (43028) 
মহাশনির্যথা ভ্রষ্টা শক্রমুক্তা নভোগতা ।
শূলং নিপতিতং দৃষ্ট্বা দ্বিধা কৃত্তং চ পার্থিবঃ ॥ 6-95-63 (43029) 
রুক্মদণ্ডাং মহাশক্তিং জগ্রাহাগ্নিশিখোপমান্ ।
চিক্ষেপ তাং রাক্ষসস্য তিষ্ঠিতিষ্ঠেতি চাব্রবীৎ ॥ 6-95-64 (43030) 
তামাপতন্তীং সংপ্রেক্ষ্য বিয়ৎস্থামশনীমিব ।
উৎপত্য রাক্ষসস্তূর্ণং জগ্রাহ চ ননাদ চ ॥ 6-95-65 (43031) 
বভঞ্জ চৈনাং ৎবরিতো জানুন্যারোপ্য ভারত।
পশ্যতঃ পার্থিবেন্দ্রস্য তদদ্ভুতমিবাভবৎ ॥ 6-95-66 (43032) 
তদবেক্ষ্য কৃতং কর্ম রাক্ষসেন বলীয়সা।
দিবি দেবাঃ সগন্ধর্বা মুনয়শ্চাপি বিস্মিতাঃ ॥ 6-95-67 (43033) 
পাণ্ডবাশ্চ মহারাজ ভীমসেনপুরোগমাঃ ।
সাধুসাধ্বিতি নাদেন পৃথিবীমন্বনাদয়ন্ ॥ 6-95-68 (43034) 
তং তু শ্রুৎবা মহানাদং প্রহৃষ্টানাং মহাত্মনাম্ ।
নামৃষ্যত মহেষ্বাসো ভগদত্তঃ প্রতাপবান্ ॥ 6-95-69 (43035) 
স বিষ্ফার্য মহচ্চাপমিন্দ্রাশানিসমপ্রভম্ ।
অভিদুদ্রাব বেগেন পাণ্ডবানাং মহারথান্ ॥ 6-95-70 (43036) 
বিসৃজন্বিমলাংস্তীক্ষ্ণান্নারাচাঞ্জ্বলনপ্রভান্ ।
ভীমমেকেন বিব্যাধ রাক্ষসং নবভিঃ শরৈঃ ॥ 6-95-71 (43037) 
অভিমন্যুং ত্রিভিশ্চৈব কেকয়ান্পঞ্চ পঞ্চভিঃ ।
পূর্ণায়তবিসৃষ্টেন শরেণানতপর্বণা ॥ 6-95-72 (43038) 
বিভেদ দক্ষিণং বাহুং ক্ষত্রেদবস্য চাহবে ।
পপাত সহসা তস্য সশরং ধনুরুত্তমম্ ॥ 6-95-73 (43039) 
দ্রৌপদেয়াংস্ততঃ পঞ্চ পঞ্চভিঃ সমতাডয়ৎ ।
ভীমসেনস্য চ ক্রোধান্নিজঘান তুরংগমান্ ॥ 6-95-74 (43040) 
ধ্বজং কেসরিণং চাস্য চিচ্ছেদ বিশিখৈস্ত্রিভিঃ ।
নির্বিভেদ ত্রিভিশ্চান্যৈঃ সারথিং চাস্য পত্রিভিঃ ॥ 6-95-75 (43041) 
স গাঢবিদ্ধো ব্যথিতো রথোপস্থ উপাবিশৎ ।
বিশোকো ভরতশ্রেষ্ঠ ভগদত্তেন সংয়ুগে ॥ 6-95-76 (43042) 
ততো ভীমো মহাবাহুর্বিরথো রথিনাং বরঃ ।
গদাং প্রগৃহ্য বেগেন প্রচস্কন্দ রথোত্তমাৎ ॥ 6-95-77 (43043) 
তমুদ্যতগদং দৃষ্ট্বা সশৃঙ্গমিব পর্বতম্ ।
তাবকানাং ভয়ং ঘোরং সমপদ্যত ভারত ॥ 6-95-78 (43044) 
এতস্মিন্নেব কালে তু পাণ্ডবঃ কৃষ্ণসারথিঃ ।
আজগাম মহারাজ নিঘ্নঞ্শত্রূন্সমন্ততঃ ॥ 6-95-79 (43045) 
যত্র তৌ পুরুষব্যাঘ্রৌ পিতাপুত্রৌ মহাবলৌ ।
প্রাগ্জ্যোতিষেণ সংয়ুক্তৌ ভীমসেনঘটোৎকচৌ ॥ 6-95-80 (43046) 
দৃষ্ট্বা চ পাণ্ডবো ভ্রাতৄন্যুধ্যমানান্মহারথান্ ।
ৎবরিতো ভরতশ্রেষ্ঠ তত্রায়ুধ্যৎকিরঞ্ছরান্ ॥ 6-95-81 (43047) 
ততো দুর্যোধনো রাজা ৎবরমাণো মহারথঃ ।
সেনামচোদয়ৎক্ষিপ্রং রথনাগাশ্বসংকুলাম্ ॥ 6-95-82 (43048) 
তামাপতন্তীং সহসা কৌরবাণাং মহাচমূম্ ।
অভিদুদ্রাব বেগেন পাণ্ডবঃ শ্বেতবাহনঃ ॥ 6-95-83 (43049) 
ভগদত্তশ্চ সমরে তেন নাগেন ভারত।
বিমৃদ্গন্পাণ্ডববলং যুধিষ্ঠিরমুপাদ্রবৎ ॥ 6-95-84 (43050) 
তদাসীৎসুমহদ্যুদ্ধং ভগদত্তস্য মারিষ।
পাঞ্চালৈঃ পাণ্ডবেয়ৈশ্চ কেকয়ৈশ্চোদ্যতায়ুধৈঃ ॥ 6-95-85 (43051) 
ভীমসেনোঽপি সমরে তাবুভৌ কেশবার্জিনৌ ।
অশ্রাবয়দ্যথাবৃত্তমিরাবদ্বধতুত্তমম্ ॥ ॥ 6-95-86 (43052) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি অষ্টমদিবসয়ুদ্ধে পঞ্চনবতিতমোঽধ্যায়ঃ ॥

 -   -  

6-95-4 ভবন্তং সমুপাশ্রিত্য বাসুদেবং যথা পরৈঃ ইতি ঝ পাঠঃ। ড পাঠে অয়মর্থশ্লোকো নাস্তি॥ 6-95-15 অনুশয় ইতি পাঠে পশ্চাত্তাপঃ ॥ 6-95-77 প্রচস্কন্দ অবততার ॥




ভীষ্মপর্ব - অধ্যায় 096

॥ শ্রীঃ ॥

6.96. অধ্যায়ঃ 096 

 -   -  

ভীমেন দুর্যোধনানুজানাং কতিপয়ানাং হননম্ ॥ 1 ॥

 -   -  

6-96-0 (43053) 
সঞ্জয় উবাচ। 6-96-0 (4180) 
পুত্রং বিনিহতং শ্রুৎবা ইরাবন্তং ধন়ঞ্জয়ঃ।
দুঃখেন মহতাঽঽবিষ্টো নিঃশ্বসন্পন্নগো যথা ॥ 6-96-1 (43054) 
অব্রবীৎসমরে রাজন্বাসুদেবমিদং বচঃ।
ইদং নূনং মহাপ্রাজ্ঞো বিদুরো দৃষ্টবান্পুরা ॥ 6-96-2 (43055) 
কুরূণাং পাণ্ডবানাং চ ক্ষয়ং ঘোরং মহামতিঃক ।
স ততো নিবারিতবান্ধৃতরাষ্ট্রং জনেশ্বরম্ ॥ 6-96-3 (43056) 
অন্যে চ বহবো বীরাঃ সংগ্রামে মধুসূদন।
নিহতাঃ কৌরবৈঃ সঙ্খ্যে তথাঽস্মাভিশ্চ কৌরবাঃ ॥ 6-96-4 (43057) 
অর্থহেতোর্নরশ্রেষ্ঠ ক্রিয়তে কর্ম কুৎসিতম্।
ধিগর্থান্যৎকৃতে হ্যেবং ক্রিয়তে জ্ঞাতিসংক্ষয়ঃ ॥ 6-96-5 (43058) 
অধনস্য মৃতং শ্রেয়ো ন চ জ্ঞাতিবধাদ্বনম্ ।
কিং নু প্রাপ্স্যামহে কৃষ্ণ হৎবা জ্ঞাতীন্সমাগতান্ ॥ 6-96-6 (43059) 
দুর্যোধনাপরাধেন শকুনেঃ সৌবলস্য চ।
ক্ষত্রিয়া নিধনং যান্তি কর্ণদুর্মন্ত্রিতেন চ ॥ 6-96-7 (43060) 
ইদানীং চ বিজানামি সুকৃতং মধুসূদন।
কৃতং রাজ্ঞা মহাবাহো যাচতা ত সুয়োধনম্ ॥ 6-96-8 (43061) 
রাজ্যার্ধং পঞ্চ বা গ্রামান্নাকার্ষীৎস চ দুর্মতিঃক ।
দৃষ্ট্বা হি ক্ষত্রিয়াঞ্শূরাঞ্শয়ানান্ধরণীতলে ॥ 6-96-9 (43062) 
নিন্দামি ভৃশমাত্মানং ধিগস্তু ক্ষত্রিজীবিকাম্ ।
অশক্তমিতি মামেতে জ্ঞাস্যন্তে ক্ষত্রিয়া রণে ॥ 6-96-10 (43063) 
এতদর্থং ময়া যুদ্ধং রোচিতং মধুসূদন।
সংচোদয় হয়াঞ্শীঘ্রং ধার্তরাষ্ট্রচমূং প্রতি ॥ 6-96-11 (43064) 
প্রতরিষ্যে মহাপারং ভুজাভ্যাং সমরোদধিম্ ।
নায়ং ক্লীবায়িতুং কালো বিদ্যতে মাধব ক্বচিৎ ॥ 6-96-12 (43065) 
সঞ্জয় উবাচ। 6-96-13 (4181) 
এবমুক্তস্তু পার্থেন কেশবঃ পরবীরহা।
চোদয়ামাস তানশ্বান্পাণ্ডুরান্বাতরংহসঃ ॥ 6-96-13 (43066) 
অথ শব্দো মহানাসীত্তব সৈন্যস্য ভারত।
মারুতোদ্ধূতবেগস্য সাগরস্যেব পর্বণি ॥ 6-96-14 (43067) 
অপরাহ্ণে মহারাজ সংগ্রামঃ সমপদ্যত ।
পর্জন্যসমনির্ঘোষো ভীষ্মস্য সহ পাণ্ডবৈঃ ॥ 6-96-15 (43068) 
ততো রাজংস্তব সুতা ভীমসেনমুপাদ্রবন্ ।
পরিবার্য রণে দ্রোণং বসবো বাসবং যথা ॥ 6-96-16 (43069) 
ততঃ শান্তনবো ভীষ্মঃ কৃপশ্চ রথিনাং বরঃ।
ভগদত্তঃ সুশর্মা চ ধনংজয়মুপাদ্রবন্ ॥ 6-96-17 (43070) 
হার্দিক্যো বাহ্লিকশ্চৈব সাত্যকিং সমভিদ্রুতৌ ।
অম্বষ্ঠকস্তু নৃপতিরভিমন্যুমবস্থিতঃ ॥ 6-96-18 (43071) 
শেষাস্ৎবন্যে মহারাজ শেষানেব মহারথান্ ।
ততঃ প্রববৃতে যুদ্ধং ঘোররূপং ভয়াবহম্ ॥ 6-96-19 (43072) 
`ভীমসেনস্তু সংপ্রেক্ষ্য পুত্রাংস্তব বিশাংপতে'।
প্রজজ্বাল রণে ক্রুদ্ধো হবিষা হব্যবাডিব ॥ 6-96-20 (43073) 
পুত্রাস্তু তব কৌন্তেয়ং ছাদয়াংচক্রিরে শরৈঃ।
প্রাবৃষীব মহারাজ জলদা ইব পর্বতম্ ॥ 6-96-21 (43074) 
স চ্ছাদ্যমানো বহুধা পুত্রৈস্তব বিশাংপতে ।
সৃক্বিণী সংলিহন্বীরঃ শার্দূল ইব দর্পিতঃ ॥ 6-96-22 (43075) 
ব্যূঢোরস্কস্ততো ভীমঃ পোথয়ামাস পার্থিবম্ ।
ক্ষুরপ্রেণ সুতীক্ষ্ণেন সুমুক্তেন মহারণে ॥ 6-96-23 (43076) 
তাডয়ামাস সংক্রুদ্ধঃ সোঽভবদ্ব্যথিতেন্দ্রিয়ঃ ।
অপরেণ তু ভল্লেন পীতেন নিশিতেন তু। 
অপাতয়ৎকুণ্ডলিতং সিংহঃ ক্ষুদ্রমৃগং যথা ॥  6-96-24 (43077) 
ততঃ সুনিশিতান্বাণান্ভীমসেনঃ শিলাশিতান্ ।
স সপ্ত সংদধে হন্তুং পুত্রাস্তে ভরতর্ষভ ॥ 6-96-25 (43078) 
প্রেষিতা ভিমসেনেন শরাস্তে দৃঢধন্বনা ।
অপাতয়ন্ত পুত্রাংস্তে রথেভ্যঃ সুমহারথান্ ॥ 6-96-26 (43079) 
অনাধৃষ্টিং কুণ্ডভেদিং বিরাজং দীপ্তলোচনম্ ।
দীর্ঘবাহুং সুবাহুং চ তথৈব মকরধ্বজম্ ॥ 6-96-27 (43080) 
প্রপতন্তিস্ম বীরাস্তে বিরেজুর্ভরতর্ষভ।
বসন্তে পুষ্পশবলাঃ কিংশুকাঃ পতিতা ইব ॥ 6-96-28 (43081) 
ততঃ প্রদুদ্রুবুঃ শেষাস্তব পুত্রা মহাহবে ।
তং কালমিব মন্যন্তো ভীমসেনং মহাবলম্ ॥ 6-96-29 (43082) 
দ্রোণস্তু সমরে বীরং নির্দহনক্তং সুতাংস্তব ।
যথাদ্রিং বারিধারাভিঃ সমন্তাদ্ব্যকিরচ্ছরৈঃ ॥ 6-96-30 (43083) 
তত্রাদ্ভুতমপশ্যাম কুন্তীপুত্রস্য পৌরুষম্ ।
দ্রোণেন বার্যমাণোঽপি নিজঘ্নে যৎসুতাংস্তব ॥ 6-96-31 (43084) 
যথা গোবৃষভো বর্ষং সংধারয়তি স্বাৎপতৎ ।
ভীমস্তথা দ্রোণমুক্তং শরবর্ষমদীধরৎ ॥ 6-96-32 (43085) 
অদ্ভুতং চ মহারাজ তত্র চক্রে বৃকোদরঃ ।
যৎপুত্রাংস্তেঽবধীৎসঙ্খ্যে দ্রোণং চৈব ন্যবারয়ৎ ॥ 6-96-33 (43086) 
পুত্রেষু তব বীরেষু চিক্রীডার্জুনপূর্বজঃ ।
মৃগেষ্বিব মহারাজ চরন্ব্যাঘ্রো মহাবলঃ ॥ 6-96-34 (43087) 
যথা হি পশুমধ্যস্থো দ্রাবয়েত পশূন্বৃকঃ ।
বৃকোদরস্তব সুতাংস্তথা ব্যদ্রাবয়দ্রণে ॥ 6-96-35 (43088) 
গাঙ্গেয়ো ভগদত্তশ্চ গোতমশ্চ মহারথাঃ ।
পাণ্ডবং রভসং যুদ্ধে বারয়ামাসুরর্জুনম্ ॥ 6-96-36 (43089) 
অস্ত্রৈরস্ত্রাণি সংবার্য তেষাং সোঽতিরথো রণে
প্রবীরাংস্তব সৈন্যেষু প্রেষয়ামাস মৃত্যবে ॥  6-96-37 (43090) 
অভিমন্যুস্তু রাজানমম্বষ্ঠং লোকবিশ্রুতম্ ।
বিরথং রথিনাং শ্রেষ্ঠং কারয়ামাস সায়কৈঃ ॥ 6-96-38 (43091) 
বিরথো বধ্যমানস্তু সৌভদ্রেণ যশস্বিনা ।
অবপ্লুত্য রথাত্তূর্ণমম্বষ্ঠো বসুধাধিপঃ ॥ 6-96-39 (43092) 
অসিং চিক্ষেপ সমরে সৌভদ্রস্য মহাত্মনঃ ।
আরুরোহ রথং চৈব হার্দিক্যস্য মহাবলঃ ॥ 6-96-40 (43093) 
আপতন্তং তু নিস্ত্রিংশং যুদ্ধমার্গবিশারদঃ ।
লাঘবাদ্ব্যংসয়ামাস সৌভদ্রঃ পরবীরহা ॥ 6-96-41 (43094) 
ব্যংসিতং বীক্ষ্য নিস্ত্রিংশং সৌভদ্রেণ রণে তদা।
সাধুসাধ্বিতি সৈন্যানাং প্রণাদোঽভূদ্বিশাংপতে ॥ 6-96-42 (43095) 
ধৃষ্টদ্যুম্নমুখাস্ৎবন্যে তব সৈন্যময়োধয়ন্।
তথৈব তাবকাঃ সর্বে পাণ্ডুসৈন্যময়োধয়ন্ ॥ 6-96-43 (43096) 
তত্রাক্রন্দো মহানাসীত্তব তেষাং চ ভারত।
নিঘ্নতাং দৃঢমন্যোন্যং কুর্বতাং কর্ম দুষ্করম্ ॥ 6-96-44 (43097) 
অন্যোন্যং হি রণে শূরাঃ কেশেষ্বাক্ষিষ্য মানিনঃ।
নখদন্তৈরয়ুধ্যন্ত মুষ্টিভির্জানুভিস্তথা ॥ 6-96-45 (43098) 
তলৈশ্চৈবাথ নিস্ত্রিংশৈর্বাহুভিশ্চ সুসংস্থিতৈঃ।
বিবরং প্রাপ্য চান্যোন্যমনয়ন্যমসাদনম্ ॥ 6-96-46 (43099) 
ন্যহনচ্চ পিতা পুত্রং পুত্রশ্চ পিতরং তথা।
ব্যাকুলীকৃতসংকল্পা যুয়ুধুস্তত্র মানবাঃ ॥ 6-96-47 (43100) 
রণে চারূণি চাপানি হেমপৃষ্ঠানি মারিষ ।
হতানামপবিদ্ধানি কলাপাশ্চ মহাধনাঃ ॥ 6-96-48 (43101) 
জাতরূপময়ৈঃ পুঙ্খৈ রাজতৈর্নিশিতাঃ শরাঃ।
তৈলধৌতা ব্যরাজন্ত নির্মুক্তভুজগোপমাঃ ॥ 6-96-49 (43102) 
খঙ্গাশ্চ দান্তৎসরবো জাতরূপপরিষ্কৃতাঃ ।
চর্মাণি চাপবিদ্ধানি রুক্মচিত্রাণি ধন্বিনাং ॥ 6-96-50 (43103) 
সুবর্ণাবিকৃতাঃ প্রাসাঃ প্রভগ্না হেমভূষিতাঃ।
জাতরূপময়া যষ্ট্যঃ শক্ত্যশ্চ কনকোজ্জ্বলাঃ ॥ 6-96-51 (43104) 
অবস্কন্দাশ্চ পতিতা মুসলানি গুরূণি চ ।
পরিঘাঃ পট্টসাশ্চৈব ভিণ্ডিপালাশ্চ মারিষ ॥ 6-96-52 (43105) 
পতিতা বিবিধাশ্চাপাশ্চিত্রা হেমপরিষ্কৃতাঃ ।
কুথা বহুবিধাকারাশ্চামরা ব্যজনানি চ ॥ 6-96-53 (43106) 
নানাবিধানি শস্ত্রাণি প্রগৃহ্য পতিতা নরাঃ।
জীবন্ত ইব দৃশ্যনতে গতসত্ৎবা মহারথাঃ ॥ 6-96-54 (43107) 
গজাবিমথিতৈর্গাত্রৈর্মুসলৈর্ভিন্নমস্তকাঃ।
গজাবাজিরথক্ষুণ্ণাঃ শেরতে স্ম নরাঃ ক্ষিতৌ ॥ 6-96-55 (43108) 
তথৈবাশ্বনৃনাগানাং শরীরৈর্বিবভৌ তদা।
সংছন্না বসুধা রাজন্পর্বতৈরিব শাতিতৈঃ ॥ 6-96-56 (43109) 
সমরে পতিতৈশ্চৈব শক্ত্যৃষ্টিশরতোমরৈঃ।
নিস্ত্রিংশৈঃ পট্টসৈঃ প্রাসৈরবস্কন্দৈঃ পরশ্বথৈঃ ॥ 6-96-57 (43110) 
পরিঘৈর্ভিণ্ডিপালৈশ্চ শতঘ্নীভিশ্চ মারিষ।
শরীরৈঃ শস্ত্রনির্ভিন্নৈঃ সমাস্তীর্যত মেদিনী ॥ 6-96-58 (43111) 
বিশব্দৈরল্পশব্দৈশ্চ শোণিতৌগপরিপ্লুতৈঃ।
গতাসুভিরমিত্রঘ্ন বিবভৌ নিচিতা মহী ॥ 6-96-59 (43112) 
সতলত্রৈঃ সকেয়ূরৈর্বাহুভিশ্চন্দনোক্ষিতৈঃ ।
হস্তিহস্তোপমৈশ্ছিন্নৈরূরুভিশ্চ তরস্বিনাম্ ॥ 6-96-60 (43113) 
বদ্ধচূজামণিবরৈঃ শিরোভিশ্চ সকুণ্ডলৈঃ ।
পাতিতৈ ঋষভাক্ষাণাং বভৌ ভারত মেদিনী ॥ 6-96-61 (43114) 
কবচৈঃ শোণিতাদিগ্ধৈর্বিপ্রকীর্ণৈশ্চ কাঞ্চনৈঃ ।
ররাজ সুভৃশং ভূমিঃ শান্তার্চির্ভিরিবানলৈঃ ॥ 6-96-62 (43115) 
বিপ্রবিদ্ধৈঃ কলাপৈশ্চ পতিতৈশ্চ শরাসনৈঃ ।
বিপ্রকীর্ণৈঃ শরৈশ্চৈব রুক্মপুঙ্খৈঃ সমন্ততঃ ॥ 6-96-63 (43116) 
রথৈশ্চ সর্বতো ভগ্নৈঃ কিঙ্কিণীজালভূষিতৈঃ ।
বাজিভিশ্চ হতৈর্বাণৈঃ স্রস্তজিহ্বৈঃ সশোণিতৈঃ ॥ 6-96-64 (43117) 
অনুকর্ষৈঃ পতাকাভিরুপাসঙ্গৈর্ধ্বজৈরপি ।
প্রবীরাণাং মহাশঙ্খৈর্বিপ্রকীর্ণৈশ্চ পাণ্ডুরৈঃ ॥ 6-96-65 (43118) 
স্রস্তহস্তৈশ্চ মাতঙ্গৈঃ শয়ানৈর্বিবভৌ মহী ।
নানারূপেরলংকারৈঃ প্রমদেবাভ্যলঙ্কৃতা॥ 6-96-66 (43119) 
দন্তিভিশ্চাপরৈস্তত্র সপ্রাণৈর্গাঢবেদনৈঃ ।
করৈঃ শব্দং বিমুঞ্চদ্ভিঃ শীকরং চ মুহুর্মুহুঃ ॥ 6-96-67 (43120) 
বিবভৌ তদ্রণস্থানং স্যন্দমানৈরিবাচলৈঃ।
নানারাগৈঃ কম্বলৈশ্চ পরিস্তোমেশ্চ দন্তিনাম্ ॥ 6-96-68 (43121) 
বৈদূর্যমণিদণ্ডৈশ্চ পতিতৈরঙ্কুশৈঃ শুভৈঃ।
ঘণ্টাভিশ্চ গজেন্দ্রাণাং পতিতাভিঃ সমন্ততঃ ॥ 6-96-69 (43122) 
বিপাটিতবিচিত্রাভিঃ কুথাভিরঙ্কুশৈস্তথা।
গ্রৈবেয়ৈশ্চিত্ররূপৈশ্চ রুক্মকক্ষ্যাভিরেব চ ॥ 6-96-70 (43123) 
যন্ত্রৈশ্চ বহুধা চ্ছিন্নৈস্তোমরৈশ্চাপি কাঞ্চনৈঃ।
`ররাজ সুভৃশং ভূমিস্তত্রতত্র বিশাংপতে' 
অশ্বানাং রেণুকপিলৈ রুক্মচ্ছন্নৈরুরশ্ছদৈঃ॥  6-96-71 (43124) 
সাদিনাং চ ভুজৈশ্ছিন্নৈঃ পতিতৈঃ সাঙ্গদৈস্তথা।
প্রাসৈশ্চ বিমলৈস্তীক্ষ্ণৈর্বিমলাভিস্তথর্ষ্টিভিঃ॥ 6-96-72 (43125) 
উষ্ণীষৈশ্চ তথা চিত্রৈর্বিপ্রবিদ্ধৈস্ততস্ততঃ।
বিচিত্রৈর্বাণবর্ষৈশ্চ জাতরূপপরিষ্কৃতৈঃ ॥ 6-96-73 (43126) 
অশ্বাস্তরপরিস্তোমৈ রাঙ্কবৈর্মৃদিতৈস্তথা।
নরেন্দ্রচূডামণিভির্বিচিত্রৈশ্চ মহাধনৈঃ ॥ 6-96-74 (43127) 
ছত্রৈস্তথাপবিদ্ধৈশ্চ চামরৈর্ব্যজনৈরপি ।
পদ্মেন্দুদ্যুতিভিশ্চৈব বদনৈশ্চারুকুণ্ডলৈঃ ॥ 6-96-75 (43128) 
ক্লৃপ্তশ্মশ্রুভিরত্যর্থং বীরাণাং সমলঙ্কৃতৈঃ ।
অপবিদ্ধৈর্মহারাজ সুবর্ণাজ্জ্বলকুণ্ডলৈঃ ॥ 6-96-76 (43129) 
গ্রহনক্ষত্রশবলা দ্যৌরিবাসীদ্বসুংধরা।
এবমেতে মহাসেনে মৃদিতে তত্র ভারত ॥ 6-96-77 (43130) 
পরস্পরং সমাসাদ্য তব তেষাং চ সংয়ুগে ।
তেষু শ্রান্তেষু ভগ্নেষু মৃদিতেষু চ ভারত ॥ 6-96-78 (43131) 
রাত্রিঃ সমভবত্তত্র নাপশ্যাম ততোঽনুগান্ ।
ততোঽবহারং সৈকন্যানাং প্রচুক্রুঃ কুরুপাণ্ডবাঃ ॥ 6-96-79 (43132) 
ঘোরে নিশামুখে রৌদ্রে বর্তমানে মহাভয়ে।
অবহারং ততঃ কৃৎবা সহিতাঃ কুরুপাণড্বাঃ । 
ন্যবিশন্ত নিশাকালে গৎবা স্বশিবিরং তদা ॥ ॥  6-96-80 (43133) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি অষ্টমদিবসয়ুদ্ধে ষণ্ণবতিতমোঽধ্যায়ঃ ॥

 -   -  

6-96-23 ব্যূঢোরস্কং ইতি ঝ পাঠঃ ॥ 6-96-48 অপবিদ্ধানি পতিতানি ॥




ভীষ্মপর্ব - অধ্যায় 097

॥ শ্রীঃ ॥

6.97. অধ্যায়ঃ 097 

 -   -  

ভীষ্মো ন্যস্তশস্ত্রশ্চেদহং পাণ্ডবান্ জেষ্যামীতি কর্ণবোধিতেন দুর্যোধনেন রাত্রৌ ভীষ্মমেত্য কর্ণস্য যুদ্ধানুজ্ঞাপ্রার্থনা ॥ 1 ॥

 -   -  

6-97-0 (43134) 
সঞ্জয় উবাচ। 6-97-0 (4182) 
ততো দুর্যোধনো রাজা শকুনিশ্চাপি সৌবলঃ।
দুঃশাসনশ্চ পুত্রস্তে সূতপুত্রশ্চ দুর্জয়ঃ ॥ 6-97-1 (43135) 
সমাগম্য মহারাজ মন্ত্রং চক্রুর্বিবক্ষিতম্ ।
কথং পাণ্ডুসুতাঃ সঙ্খ্যে জেতব্যাঃ সগণা ইতি॥ 6-97-2 (43136) 
ততো দুর্যোধনো রাজা সর্বাংস্তানাহ মন্ত্রিণঃ ।
সূতপুত্রং সমাভাষ্য সৌবলং চ মহাবলম্ ॥ 6-97-3 (43137) 
দ্রোণো ভীষ্ম কৃপঃ শল্যঃ সৌমদত্তিশ্চ সংয়ুগে।
ন পার্থান্প্রতি বাধন্তে ন জানে কিংনু কারণম্ ॥ 6-97-4 (43138) 
অবধ্যমানাস্তে চাপি ক্ষপয়ন্তি বলং মম।
সোঽস্মি ক্ষীণবলঃ কর্ণ ক্ষীণশস্ত্রশ্চ সংয়ুগে ॥ 6-97-5 (43139) 
`দ্রোণস্য প্রমুখে বীরা হতাস্তে ভ্রাতরো মম।
ভীমসেনেন রাধেয় মম চৈব চ পশ্যতঃ '॥ 6-97-6 (43140) 
নিকৃতঃ পাণ্ডবৈঃ শূরৈরবধ্যৈর্দৈবতৈরপি ।
সোঽহং সংশয়মাপন্নঃ প্রকরিষ্যে কথং রণম্ ॥ 6-97-7 (43141) 
সঞ্জয় উবাচ। 6-97-8 (4183) 
তমব্রবীন্মহারাজ সূতপুত্রো নরাধিপম্ ।
মা শোচ ভরতশ্রেষ্ঠ করিষ্যেঽহং প্রিয়ং তব ॥ 6-97-8 (43142) 
ভীষ্মঃ শান্তনবস্তূর্ণমপয়াতু মহারণাৎ ।
নিবৃত্তে যুধি গাঙ্গেয়ে ন্যস্তশস্ত্রে চ ভারত ॥ 6-97-9 (43143) 
অহং পার্থান্হনিষ্যামি সহিতান্সর্বসোমকৈঃ ।
পশ্যতো যুধি ভীষ্মস্য শপে সত্যেন তে নৃপ ॥ 6-97-10 (43144) 
পাণ্ডবেষু দয়াং নিত্যং স হি ভীষ্মঃ করোতি বৈ।
অশক্তশ্চ রণে ভীষ্মো জেতুমেতান্মহারথান্ ॥ 6-97-11 (43145) 
অভিমানী রণে ভীষ্মো নিত্যং চাপি রণপ্রিয়ঃ ।
স কথং পাণ্ডবান্যুদ্ধে জেষ্যতে তাত সংগতান্ ॥ 6-97-12 (43146) 
স ৎবং শীঘ্রমিতো গৎবা ভীষ্মস্য শিবিরং প্রতি ।
অনুমান্য গুরুং বৃদ্ধং শস্ত্রং ন্যাসয় ভারত ॥ 6-97-13 (43147) 
ন্যস্তশস্ত্রে ততো ভীষ্মে নিহতান্পশ্য পাণ্ডবান্ ।
ময়ৈকেন রণে রাজন্সসুহৃদ্গণবান্ধবান্ ॥ 6-97-14 (43148) 
এবমুক্তস্তু কর্ণেন পুত্রো দুর্যোধনস্তব ।
অব্রবীদ্ভ্রাতরং তত্র দুঃশাসনমিদং বচঃ ॥ 6-97-15 (43149) 
অনুয়াত্রং যথা সর্বং সজ্জীভবতি সর্বশঃ ।
দুঃশাসন তথা ক্ষিপ্রং সর্বমেবোপপাদয় ॥ 6-97-16 (43150) 
এবমুক্ৎবা ততো রাজন্কর্ণমাহ জনেশ্বরঃ ।
অনুমান্য রণে ভীষ্মমেষোঽহং দ্বিপদাং বরম্ ॥ 6-97-17 (43151) 
আগমিষ্যে ততঃ ক্ষিপ্রং ৎবৎসকাশমরিন্দম।
অপক্রান্তে ততো ভীষ্মে প্রহরিষ্যসি সংয়ুগে ॥ 6-97-18 (43152) 
নিষ্পপাত ততস্তূর্ণং পুত্রস্তব বিশাংপতে ।
সহিতো ভ্রাতৃভিস্তৈস্তু দেবৈরিব শতক্রতুঃ ॥ 6-97-19 (43153) 
ততস্তং নৃপশার্দূলং শার্দূলসমবিক্রমম্ ।
আরোপয়দ্ধয়ং তূর্ণং ভ্রাতা দুঃশাসনস্তদা ॥ 6-97-20 (43154) 
অঙ্গদী বদ্ধমুকুটো হস্তাভরণবান্নৃপ ।
ধার্তরাষ্ট্রো মহারাজ বিবভৌ স পথি ব্রজন্ ॥ 6-97-21 (43155) 
ভণ্ডীপুষ্পনিকাশেন তপনীয়নিভেন চ।
অনুলিপ্তঃ পরার্দ্ধ্যেন চন্দনেন সুগন্ধিনা ॥ 6-97-22 (43156) 
অরজোম্বরসংবীতঃ সিংহখেলগতির্নৃপ ।
শুশুভে বিমলার্চিষ্মান্নভসীব দিবাকরঃ ॥ 6-97-23 (43157) 
তং প্রয়ান্তং নরব্যাঘ্রং ভীষ্মস্য শিবিরং প্রতি ।
অনুজগ্মুর্মহেষ্বাসাঃ সর্বলোকস্য ধন্বিনঃ । 
ভ্রাতরশ্চ মহেষ্বাসাস্ত্রিদশা ইব বাসবম্ ॥  6-97-24 (43158) 
হয়ানন্যে সমারুহ্য গজানন্যে চ ভারত ।
রথানন্যে নরশ্রেষ্ঠং পরিবব্রুঃ সমন্ততঃ ॥ 6-97-25 (43159) 
`পদাতয়শ্চ ৎবরিতা নখরপ্রাসয়োধিনঃ।
পরিবব্রুর্মহেষ্বাসং ধার্তরাষ্ট্রং মহারথম্ ॥'  6-97-26 (43160) 
আত্তশস্ত্রাশ্চ সুহৃদো রক্ষণার্থং মহীপতেঃ ।
প্রাদুর্বভূবুঃ সহিতাঃ শক্রস্যেবামরা দিবি ॥ 6-97-27 (43161) 
স পূজ্যমানঃ কুরুভিঃ কৌরবাণাং মহাবলঃ ।
প্রয়যৌ সদনং রাজা গাঙ্গেয়স্য যশস্বিনঃ । 
অন্বীয়মানঃ সততং সোদরৈঃ পরিবারিতঃ ॥  6-97-28 (43162) 
দক্ষিণং দক্ষিণঃ কালে সংভৃত্য স্বভুজং তদা।
হস্তিহস্তোপমং সৌম্যং সর্বশত্রুনিবর্হণম্ ॥ 6-97-29 (43163) 
প্রগৃহ্ণন্নঞ্জলীন্নৄণামুদ্যতান্সর্বতো দিশঃ।
শুশ্রাব মধুরা বাচো নানাদেশনিবাসিনাম্ ॥ 6-97-30 (43164) 
সংস্তূয়মানঃ সূতৈশ্চ মাগধৈশ্চ মহায়শাঃ।
পূজয়ানশ্চ তান্সর্বান্সর্বলোকেশ্বরেশ্বরঃ॥ 6-97-31 (43165) 
প্রদীপৈঃ কাঞ্চনৈস্তত্র গন্ধতৈলাবসেচিতৈঃ ।
পরিবব্রুর্মহারাজং প্রজ্বলদ্ভিঃ সমন্ততঃ ॥ 6-97-32 (43166) 
স তৈঃ পরিবৃতো রাজা প্রদীপৈঃ কাঞ্চনৈর্জ্বলন্।
শুশুভে চন্দ্রমায়ুক্তো দীপ্তৈরিব মহাগ্রহৈঃ ॥ 6-97-33 (43167) 
কঞ্চুকোষ্ণীষিণস্তত্র বেত্রঝর্ঝরপাণয়ঃ।
প্রোৎসারয়ন্তঃ শনকৈস্তং জনং সর্বতো দিশম্ ॥ 6-97-34 (43168) 
সংপ্রাপ্য তু ততো রাজা ভীষ্মস্য সদনং শুভম্ ।
অবতীর্য হয়াচ্চাপি ভীষ্মং প্রাপ্য জনেশ্বরঃ ॥ 6-97-35 (43169) 
অভিবাদ্য ততো ভীষ্মং নিষণ্ণঃ পরমাসনে।
কাঞ্চনে সর্বতোভদ্রে স্পর্দ্ধ্যাস্তরণসংবৃতে। 
উবাচ প্রাঞ্জলির্ভীষ্মং বাষ্পকণ্ঠোঽশ্রুলোচনঃ ॥  6-97-36 (43170) 
ৎবাং বয়ং হি সমাশ্রিত্য সংয়ুগে শত্রুসূদন ।
উৎসহেম রণে জেতুং সেন্দ্রানপি সুরাসুরান্ । 
কিমু পাণ্ডুসুতান্বীরান্সসুহৃদ্গণবান্ধবান্ ॥  6-97-37 (43171) 
তস্মাদর্হসি গাঙ্গেয় কৃপাং কর্তুং ময়ি প্রভো।
জহি পাণডুসুতান্বারান্মহেন্দ্র ইব দানবান্ ॥ 6-97-38 (43172) 
পূর্বমুক্তং মহাবাহো হনিষ্যামি সসোমকান্ ।
পাঞ্চালান্কেকয়ৈঃ সার্ধং করূপাংশ্চেতি ভারত ॥ 6-97-39 (43173) 
ৎবদ্বচঃ সত্যমেবাস্তু জহি পার্থান্সমাগতান্ ।
সোমকাংশ্চ মহেষ্বাসান্সত্যবাগ্ভব ভারত ॥ 6-97-40 (43174) 
দয়যা যদি বা রাজন্দ্বেষ্যভাবান্মম প্রভো ।
মন্দভাগ্যতয়া বাপি মম রক্ষসি পাণ্ডবান্ ॥ 6-97-41 (43175) 
অনুজানীহি সমরে কর্ণমাহবশোভিনম্ ।
স জেষ্যতি রণে পার্থান্সসুহৃদ্গণবান্ধবান্ ॥ 6-97-42 (43176) 
সঞ্জয় উবাচ। 6-97-43 (4184) 
স এবমুক্ৎবা নৃপতিঃ পুত্রো দুর্যোধনস্তব।
নোবাচ বচনং কিংচিদ্ভীষ্মং সত্যপরাক্রমম্ ॥ ॥ 6-97-43 (43177) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি সপ্তনবতিতমোঽধ্যায়ঃ ॥

 -   -  

6-97-21 ভণ্ডীপুষ্পং মঞ্জিষ্ঠাপুষ্পম্ ॥ 6-97-29 দক্ষিণং স্বভুজং সংভৃত্য সমুদ্ধৃত্য ॥




ভীষ্মপর্ব - অধ্যায় 098

॥ শ্রীঃ ॥

6.98. অধ্যায়ঃ 098 

 -   -  

ভীষ্মেণ দুর্যোধনংপ্রতি অর্জুনপরাক্রমপ্রশংসনপূর্বকং পাণ্ডবানামজয়্যৎবমভিধায় শিখণ্ডিবর্জং পাঞ্চালাদিবধপ্রতিজ্ঞা ॥ 1 ॥

 -   -  

6-98-0 (43178) 
সঞ্জয় উবাচ। 6-98-0 (4185) 
বাক্শল্যৈস্তব পুত্রেণ সোঽতিবিদ্ধো মহামনাঃ ।
নোবাচ দুঃখোপহতো হ্যপ্রিয়ং প্রিয়মণ্বপি ॥ 6-98-1 (43179) 
স ধ্যাৎবা সুচিরং কালং দুঃখরোষসমন্বিতঃ ।
শ্বসন্নিব মহানাগঃ প্রণুন্নো বাক্শলাকয়া ॥ 6-98-2 (43180) 
উদ্বৃত্য চক্ষুষী লোপান্নির্দহন্নিব ভারত।
সদেবাসুরগন্ধর্বং লোকং কাল ইবাপরঃ ॥ 6-98-3 (43181) 
অব্রবীত্তব পুত্রং চ সামপূর্বমিদং বচঃ।
কিং ৎবং দুর্যোধনৈবং মাং বাক্শল্যৈরপকৃন্তসি ॥ 6-98-4 (43182) 
ঘটমানং যথাশক্তিং কুর্বাণং চ তব প্রিয়ম্ ।
জুহ্বানং সমরে প্রাণাংস্তব বৈ প্রিয়কাম্যযা ॥ 6-98-5 (43183) 
যদা তু পাণ্ডবঃ শূরঃ খাণ্ডবেঽগ্নিমতর্পয়ৎ ।
পরাজিত্য রণে শক্রং পর্যাপ্তং তন্নিদর্শনম্ ॥ 6-98-6 (43184) 
যদা চ ৎবাং মহাবাহো গন্ধর্বৈর্হৃতমোজসা ।
অমোচয়ৎপাণ্ডুসুতঃ পর্যাপ্তং তন্নিদর্শনম্ ॥ 6-98-7 (43185) 
দ্রবমাণেষু শূরেষু সোদরেষু তব প্রভো ।
সূতপুত্রে চ রাধেয়ে পর্যাপ্তং তন্নিদর্শনম্ ॥ 6-98-8 (43186) 
যচ্চ নঃ সহিতান্সর্বান্বিরাটনগরে তদা ।
এক এবাজয়ৎপার্থঃ পর্যাপ্তং তন্নিদর্শনম্ ॥ 6-98-9 (43187) 
দ্রোণং চ যুধি সংরব্ধং মাং চ নির্জিত্য সংয়ুগে।
বাসাংসি স সমাদত্ত পর্যাপ্তং তন্নিদর্শনম্ ॥ 6-98-10 (43188) 
তথা দ্রৌণিং মহেষ্বাসং শারদ্বতমথাপি চ ।
গোগ্রহে জিতবান্পূর্বং পর্যাপ্তং তন্নিদর্শনম্ ॥ 6-98-11 (43189) 
বিজিত্য চ যদা কর্ণং সদা পুরুষমানিনম্ ।
উত্তরায়ৈ দদৌ বস্ত্রং পর্যাপ্তং তন্নিদর্শনম্ ॥ 6-98-12 (43190) 
নিবাতকবচান্যুদ্ধে বাসবেনাপি দুর্জয়ান্।
জিতবান্সমরে পার্থঃ পর্যাপ্তং তন্নিদর্শনম্ ॥ 6-98-13 (43191) 
কো হি শক্তো রণে জেতুং পাণ্ডবং রভসং তদা।
যস্য গোপ্তা জগদ্গোপ্তা শঙ্খচক্রগদাধরঃ ॥ 6-98-14 (43192) 
বাসুদেবোঽনন্তশক্তিঃ সৃষ্টিসংহারকারকঃ ।
সর্বেশ্বরো দেবদেবঃ পরমাত্মা সনাতনঃ ॥ 6-98-15 (43193) 
উক্তোঽস্তি বহুশো রাজন্নারদাদ্যৈর্মহর্ষিভিঃ ।
ৎবং তু মোহান্ন জানীষে বাচ্যাবাচ্যং সুয়োধন ॥ 6-98-16 (43194) 
মুমূর্ষুর্হি নরঃ সর্বান্বৃক্ষান্পশ্যতি কাঞ্চনান্।
তথা ৎবমপি গান্ধারে বিপরীতানি পশ্যসি ॥ 6-98-17 (43195) 
স্বয়ং বৈরং মহৎকৃৎবা পাণ্ডবৈঃ সহ সৃঞ্জয়ৈঃ ।
যুদ্ধ্যস্ব তানদ্য রণে পশ্যামঃ পুরুষো ভব। 
`অশক্যাঃ পাণ্ডবা জেতুং দেবৈরপি সবাসবৈঃ ॥'  6-98-18 (43196) 
অহং তু সোমকান্সর্বান্পাঞ্চালাংশ্চ সমাগতান্।
নিহনিষ্যে নরব্যাঘ্র বর্জয়িৎবা শিখণ্ডিনম্ ॥ 6-98-19 (43197) 
তৈর্বাঽহং নিহতঃ সঙ্খ্যে গমিষ্যে যমসাদনম্ ।
তান্বা নিহত্য সমরে প্রীতিং দাস্যাম্যহং তব ॥ 6-98-20 (43198) 
পূর্ব হি স্ত্রী সমুৎপন্না শিখণ্ডী রাজবেশ্মনি ।
বরদানাৎপুমাঞ্জাতঃ সৈষা বে স্ত্রী শিখণ্ডিনী ॥ 6-98-21 (43199) 
তমহং ন হনিষ্যামি প্রাণত্যাগেঽপি ভারত।
যাঽসৌ প্রাঙ্বর্মিতা ধাত্রা সৈষা বৈ স্ত্রী শিখণ্ডিনী॥ 6-98-22 (43200) 
সুখং স্বপিহি গান্ধারে শ্বোঽস্মি কর্তা মহারণম্।
যং জনাঃ কথয়িষ্যন্তি যাবৎস্থাস্যতি মেদিনী ॥ 6-98-23 (43201) 
সঞ্জয় উবাচ। 6-98-24 (4186) 
এবমুক্তস্তব সুতো নির্জগাম জনেশ্বর।
অভিবাদ্য গুরুং মূর্ধ্না প্রয়যৌ স্বং নিবেশনম্ ॥ 6-98-24 (43202) 
আগম্য তু ততো রাজা বিসৃজ্য চ মহাজনম্ ।
প্রবিবেশ ততস্তূর্ণং ক্ষয়ং শত্রুক্ষয়ংকরঃ ॥ 6-98-25 (43203) 
প্রহৃষ্টঃ স নিশাং তাং চ গময়ামাস পার্থিবঃ।
প্রভাতায়াং চ শর্বর্যাং প্রাতরুত্থায় তান্নৃপঃ ॥ 6-98-26 (43204) 
রাজ্ঞঃ সমাজ্ঞাপয়ত সেনাং যোজয়তেতি হ।
অদ্য ভীষ্মো রণে ক্রদ্ধো নিহনিষ্যতি সোমকান্ ॥ 6-98-27 (43205) 
দুর্যোধনস্য তচ্ছ্রুৎবা রাত্রৌ বিলপিতং বহু।
মন্যমানঃ স তং রাজন্প্রত্যাদেশমিবাত্মনঃ ॥ 6-98-28 (43206) 
নির্বেদং পরমং গৎবা বিনিন্দ্য পরবশ্যতাম্ ।
দীর্ঘং দধ্যৌ শান্তনবো যোদ্ধুকামোঽর্জুনং রণে ॥ 6-98-29 (43207) 
ইঙ্গিতেন তু তজ্জ্ঞাৎবা গাঙ্গেয়েন বিচিন্তিতম্ ।
দুর্যোধনো মহারাজ দুঃশাসনমচোদয়ৎ ॥ 6-98-30 (43208) 
দুঃশাসন রথাস্তূর্ণং যুজ্যন্তাং ভীষ্মরক্ষিণঃ ।
দ্বাবিংশতিমনীকানি সর্বাণ্যেবাভিচোদয় ॥ 6-98-31 (43209) 
অয়ং হি সমনুপ্রাপ্তো বর্ষপূগাভিচিন্তিতঃ ।
পাণ্ডবানাং সসৈন্যানাং বধো রাজ্যস্য চাগমঃ ॥ 6-98-32 (43210) 
তত্র কার্যমহং মন্যে ভীষ্মস্যৈবাভিরক্ষণম্।
স নো গুপ্তঃ সহায়ঃ স্যাদ্ধন্যাৎপার্থাংশ্চ সংয়ুগে ॥ 6-98-33 (43211) 
অব্রবীদ্ধি বিশুদ্ধাত্মা নাহং হন্যাং শিখণ্ডিনম্ ।
স্ত্রীপূর্বকো হ্যসৌ রাজংস্তস্মাদ্বর্জ্যো ময়া রণে ॥ 6-98-34 (43212) 
লোকস্তদ্বেদ যদহং পিতুঃ প্রিয়চিকীর্ষয়া ।
রাজ্যং স্ফীতং মহাবাহো স্ত্রিয়শ্চ ত্যক্তবান্পুরা ॥ 6-98-35 (43213) 
নৈব চাহং স্ত্রিয়ং জাতু ন স্ত্রীপূর্বং কথংচন ।
হন্যাং যুধি নরশ্রেষ্ঠ সত্যমেতদ্ব্রবীমি তে ॥ 6-98-36 (43214) 
অয়ং স্ত্রীপূর্বকো রাজঞ্ছিখণ্ডী যদি তে শ্রুতঃ।
উদ্যোগে কথিতং সর্বং যথা জাতা শিখণ্ডিনী ॥ 6-98-37 (43215) 
কন্যা ভূৎবা পুমাঞ্জাতঃ স চ যোৎস্যতি ভারত ।
তস্যাহং প্রমুখে বাণান্ন মুঞ্চেয়ং কথংচন ॥ 6-98-38 (43216) 
যুদ্ধে হি ক্ষত্রিয়াংস্তাত পাণ্ডবানাং জয়ৈষিণঃ ।
সর্বানন্যান্হনিষ্যামি সংপ্রাপ্তান্রণমূর্ধনি ॥ 6-98-39 (43217) 
এবং মাং ভরতশ্রেষ্ঠ গাঙ্গেয়ঃ প্রাহ শাস্ত্রবিৎ ।
তত্র সর্বাত্মনা মন্যে গাঙ্গেয়স্যৈব পালনম্ ॥ 6-98-40 (43218) 
অরক্ষ্যমাণং হি বৃকো হন্যাৎসিংহং মহাহবে ।
মা বৃকেণেব গাঙ্গেয়ং ঘাতয়েম শিখণ্ডিনা ॥ 6-98-41 (43219) 
মাতুলঃ শকুনিঃ শল্যঃ কৃপো দ্রোণো বিবিংশতিঃ।
যত্তা রক্ষন্তু গাঙ্গেয়ং তস্মিন্গুপ্তে ধ্রুবো জয়ঃ ॥ 6-98-42 (43220) 
এতচ্ছ্রুৎবা তু তে সর্বে দুর্যোধনবচস্তদা ।
সর্বতো রথবংশেন গাঙ্গেয়ং পর্যবারয়ন্ ॥ 6-98-43 (43221) 
পুত্রাশ্চ তব গাঙ্গেয়ং পরিবার্য যয়ুর্মুদা ।
কম্পয়ন্তো ভুবং দ্যাং চ ক্ষোভয়ন্তশ্চ পাণ্ডবান্ ॥ 6-98-44 (43222) 
তে রথৈঃ সুপ্রসংয়ুক্তৈর্দন্তিভিশ্চ মহারথাঃ ।
পরিবার্য রণে ভীষ্মং দংশিতাঃ সমবস্থিতাঃ ॥ 6-98-45 (43223) 
যথা দেবাসুরে যুদ্ধে ত্রিদশা বজ্রধারিণম্।
সর্বে তে স্ম ব্যতিষ্ঠন্ত রক্ষন্তস্তং মহারথম্ ॥ 6-98-46 (43224) 
ততো দুর্যোধনো রাজা পুনর্ভ্রাতরমব্রবীৎ ।
সব্যং চক্রং যুধামন্যুরুত্তমৌজাশ্চ দক্ষিণম্। 
গোপ্তারাবর্জুনস্যৈতাবর্জুনোঽপি শিখণ্ডিনঃ ॥  6-98-47 (43225) 
রক্ষ্যমাণঃ স পার্থেন তথাস্মাভির্বিবর্জিতঃ ।
যথা ভীষ্মং ন নো হন্যাদ্দুঃশাসন তথা কুরু ॥ 6-98-48 (43226) 
সঞ্জয় উবাচ। 6-98-49 (4187) 
ভ্রাতুস্তদ্বচনং শ্রুৎবা পুত্রো দুঃশাসনস্তব।
ভীষ্মং প্রমুখতঃ কৃৎবা প্রয়যৌ সহ সেনয়া ॥ 6-98-49 (43227) 
ভীষ্মং তু রথবংশেন দৃষ্ট্বা সমভিসংবৃতম্।
অর্জুনো রথিনাং শ্রেষ্ঠো ধৃষ্টদ্যুম্নমুবাচ হ ॥ 6-98-50 (43228) 
শিখণ্ডিনং নরব্যাঘ্রং ভীষ্মস্য প্রমুখে নৃপ।
স্থাপয়স্বাদ্য পাঞ্চাল্য তস্য গোপ্তাঽহমিত্যুত ॥ ॥ 6-98-51 (43229) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি নবমদিবসয়ুদ্ধে অষ্টনবতিতমোঽধ্যায়ঃ ॥

 -   -  

6-98-25 মহাজনং জনসমূহম্ । ক্ষয়ং গৃহম্ ॥ 6-98-28 প্রত্যাদেশং নিরাকরম্ ॥ 6-98-29 নির্বেদং খেদম্ ॥ 6-98-37 উদ্যোগে যুদ্ধাৎপ্রাক্ ॥




ভীষ্মপর্ব - অধ্যায় 099

॥ শ্রীঃ ॥

6.99. অধ্যায়ঃ 099 

 -   -  

কুরুপাণ্ডবসেনয়োর্ব্যূহরচনাপূর্বকং পরস্পরাভিগমনম্ ॥ 1 ॥

 -   -  

6-99-0 (43230) 
সঞ্জয় উবাচ। 6-99-0 (4188) 
ততঃ শান্তনবো ভীষ্মো নির্যযৌ সহ সেনয়া।
ব্যূহং চাব্যূহত মহৎসর্বতোভদ্রমাত্মনঃ ॥ 6-99-1 (43231) 
কৃপশ্চ কৃতবর্মা চ শৈব্যশ্চৈব মহারথঃ ।
শকুনিঃ সৈন্ধবশ্চৈব কাম্ভোজশ্চ সুদক্ষিণঃ ॥ 6-99-2 (43232) 
ভীষ্মেণ সহিতাঃ সর্বে পুত্রৈশ্চ তব ভারত ।
অগ্রতঃ সর্বসৈন্যানাং ব্যূহস্য প্রমুখে স্থিতাঃ ॥ 6-99-3 (43233) 
দ্রোণো ভূরিশ্রবাঃ শল্যো ভগদত্তশ্চ মারিষ ।
দক্ষিণং পক্ষমাশ্রিত্য স্থিতা ব্যূহস্য দংশিতাঃ ॥ 6-99-4 (43234) 
অশ্বত্থামা সোমদত্তশ্চাবন্ত্যৌ চ মহারথৌ ।
মহত্যা সেনয়া যুক্তা বামং পক্ষমপালয়ন্ ॥ 6-99-5 (43235) 
দুর্যোধনো মহারাজ ত্রিগর্তৈঃ সর্বতো বৃতঃ ।
ব্যূহমধ্যে স্থিতো রাজন্পাণ্ডবান্প্রতি ভারত ॥ 6-99-6 (43236) 
অলম্বুসো রথশ্রেষ্ঠঃ শ্রুতায়ুশ্চ মহারথঃ ।
পৃষ্ঠতঃ সর্বসৈন্যানাং স্থিতৌ ব্যূহস্য দংশিতৌ ॥ 6-99-7 (43237) 
এবং চ তং তদা ব্যূহং কৃৎবা ভারত তাবকাঃ।
সন্নদ্ধাঃ সমদৃশ্যন্ত প্রতপন্ত ইবাগ্নয়ঃ ॥ 6-99-8 (43238) 
ততো যুধিষ্ঠিরো রাজা ভীমসেনশ্চ পাণ্ডবঃ।
নকুলঃ সহদেবশ্চ মাদ্রীপুত্রাবুভাবপি ॥ 6-99-9 (43239) 
অগ্রতঃ সর্বসৈন্যানাং স্থিতা ব্যূহস্য দংশিতাঃ ।
ধৃষ্টদ্যুম্নো বিরাটশ্চ সাত্যকিশ্চ মহারথঃ ॥ 6-99-10 (43240) 
স্থিতাঃ সৈন্যেন মহতা পরানীকবিনাশনাঃ ।
শিখণ্ডী বিজয়শ্চৈব রাক্ষসশ্চ ঘটোৎকচঃ ॥ 6-99-11 (43241) 
চেকিতানো মহাবাহুঃ কুন্তিভোজশ্চ বীর্যবান্ ।
স্থিতা রণে মহারাজ মহত্যা সেনয়া বৃতাঃ ॥ 6-99-12 (43242) 
অভিমন্যুর্মহেষ্বাসো দ্রুপদশ্চ মহাবলঃ ।
যুয়ুধানো মহেষ্বাসো যুধামন্যুশ্চ বীর্যবান্ ॥ 6-99-13 (43243) 
কেকয়া ভ্রাতরশ্চৈব স্থিতা যুদ্ধায় দংশিতাঃ ।
এবং তেঽপি মহাব্যূহং প্রতিব্যূহ্য সুদুর্জয়ম্ ॥ 6-99-14 (43244) 
পাণ্ডবাঃ সমরে শূরাঃ স্থিতা যুদ্ধায় দংশিতাঃ ।
তাবকাস্তু রণে যত্তাঃ সহসেনা নরাধিপাঃ ॥ 6-99-15 (43245) 
অভ্যুদ্যযূ রণে পার্থান্ভীষ্মং কৃৎবাঽগ্রতো নৃপ।
তথৈব পাণ্ডবা রাজন্ভীমসেনপরোগমাঃ ॥ 6-99-16 (43246) 
ভীষ্মং যোদ্ধুমভীপ্সন্তঃ সংগ্রামে বিজয়ৈষিণঃ ।
ক্ষ্বেলাঃ কিলকিলাঃ শঙ্খান্ক্রকচান্গোবিষাণিকাঃ ॥ 6-99-17 (43247) 
ভেরীমৃদঙ্গপণবান্নাদয়ন্তশ্চ পুষ্করান্।
পাণ্ডবা অভ্যবর্তন্ত নদন্তো ভৈরবান্রবান্ ॥ 6-99-18 (43248) 
ভেরীমৃদ্গশঙ্খানাং দুন্দুভীনাং চ নিঃস্বনৈঃ ।
উৎকৃষ্টসিংহনাদৈশ্চ বল্গিতৈশ্চ পৃথগ্বিধৈঃ ॥ 6-99-19 (43249) 
বয়ং প্রতিনদন্তস্তানগচ্ছাম ৎবরান্বিতাঃ ।
সহসৈবাভিসংক্রদ্ধাস্তদাসীত্তুমুলং মহৎ ॥ 6-99-20 (43250) 
ততোঽন্যোন্যং প্রধাবন্তঃ সংপ্রহারং প্রচক্রিরে ।
ততঃ শব্দেন মহতা প্রচকম্পে বসুংধরা ॥ 6-99-21 (43251) 
পক্ষিণশ্চ মহাঘোরং ব্যাহরন্তো বিবভ্রমুঃ ।
সপ্রভশ্চোদিতঃ সূর্যো নিষ্প্রভঃ সমপদ্যত ॥ 6-99-22 (43252) 
ববুশ্চ বাতাস্তুমুলাঃ শংসন্তঃ সুমহদ্ভয়ম্ ।
ঘোরাশ্চ ঘোরনির্হ্রাদাঃ শিবাস্তত্র ববাশিরে ॥ 6-99-23 (43253) 
বেদয়ন্ত্যো মহারাজ মহদ্বৈশসমাগতম্।
দিশঃ প্রজ্বলিতা রাজন্পাংসুবর্ষং পপাত চ ॥ 6-99-24 (43254) 
রুধিরেণ সমুন্মিশ্রমস্থিবর্ষং পপাত চ ।
রুদতাং বাহনানাং চ নেত্রেভ্যঃ প্রাপতঞ্জলম্ ॥ 6-99-25 (43255) 
সুস্রুবুশ্চ শকৃন্মূত্রং প্রধ্যায়ন্তো বিশাংপতে ।
অন্তর্হিতা মহানাদাঃ শ্রূয়ন্তে ভরতর্ষভ ॥ 6-99-26 (43256) 
রক্ষসাং পুরুষাদানাং নদতাং ভৈরবান্রবান্ ।
সংপতন্তশ্চ দৃশ্যন্তে গোমায়বলবায়সাঃ ॥ 6-99-27 (43257) 
শ্বানশ্চ বিবিধৈর্নাদৈর্ভষন্তস্তত্র মারিষ ।
জ্বলিতাশ্চ মহোল্কা বৈ সমাহত্য দিবাকরম্ । 
নিপেতুঃ সহসা ভূমৌ বেদয়ন্ত্যো মহদ্ভয়ম্ ॥  6-99-28 (43258) 
মহান্ত্যনীকানি মহাসমুচ্ছ্রয়ে
ততস্তয়োঃ পাণ্ডবধার্তরাষ্ট্রয়োঃ। 
চকম্পিরে শঙ্খমৃদঙ্গনিঃস্বনৈঃ
প্রকম্পিতানীব বনানি বায়ুনা ॥  6-99-29 (43259) 
নরেন্দ্রনাগাশ্বসমাকুলানা-
মভ্যায়তীনামশিবে মুহূর্তে। 
বভূব ঘোষস্তুমুলশ্চমূনাং
বাতোদ্ধুতানামিব সাগরাণাম্ ॥ ॥  6-99-30 (43260) 
 
ইতি শ্রীমন্মহাভরতে ভীষ্মপর্বণি ভীষ্মবধপর্বণি নবমদিবসয়ুদ্ধে একোনশততমোঽধ্যায়ঃ ॥

 -   -  

6-99-27 বলবায়সাঃ বলোদগ্রাঃ কাকাঃ ॥ 6-99-29 মহাসমুচ্ছ্রয়ে মহতি যুদ্ধে ॥ 6-99-30 অভ্যায়তীনামভিমুখমাগচ্ছন্তীনাম্ ॥




ভীষ্মপর্ব - অধ্যায় 100

॥ শ্রীঃ ॥

6.100. অধ্যায়ঃ 100 

 -   -  

অলম্বুসস্য দ্রৌপদেয়ৈঃ সহ যুদ্ধমভিমন্যুনা সমাগমশ্চ ॥ 1 ॥

 -   -  

6-100-0 (43261) 
সঞ্জয় উবাচ। 6-100-0 (4189) 
অভিমন্যূ রথোদারঃ পিশঙ্গৈস্তুরগোত্তমৈঃ।
অভিদুদ্রাব তেজস্বী দুর্যোধনবলং মহৎ ॥ 6-100-1 (43262) 
বিকিরঞ্শরবর্ষাণি বারিধারা ইবাম্বুদঃ।
ন শেকুঃ সমরে ক্রুদ্ধং সৌভদ্রমরিসূদনম্ ॥ 6-100-2 (43263) 
শস্ত্রৌঘিণং গাহমানং সেনাসাগরমক্ষয়ম্।
নিবারয়িতুমপ্যাজৌ ৎবদীয়াঃ কুরুনন্দন ॥ 6-100-3 (43264) 
তেন মুক্তা রণে রাজঞ্শরাঃ শত্রুনিবর্হণাঃ।
ক্ষত্রিয়াননয়ঞ্শূরান্প্রেতরাজনিবেশনম্ ॥ 6-100-4 (43265) 
যমদণ্ডোপমান্ঘোরাঞ্জ্বলিতাশীবিষোপমান্ ।
সৌভদ্রঃ সমরে ক্রুদ্ধঃ প্রেষয়ামাস সায়কান্ ॥ 6-100-5 (43266) 
সরথান্রথিনস্তূর্ণং হয়াংশ্চৈব সসাদিনঃ ।
গজারোহাংশ্চ সগজান্দারয়ামাস ফাল্গুনিঃ ॥ 6-100-6 (43267) 
তস্য তৎকুর্বতঃ কর্ম মহৎসঙ্খ্যে মহীভৃতঃ।
পূজয়াংচক্রিরে হৃষ্টাঃ প্রশশংসুশ্চ ফাল্গুনিম্ ॥ 6-100-7 (43268) 
তান্যনীকানি সৌভদ্রো দ্রাবয়ামাস ভারত।
তূলরাশীনিবাকাশে মারুতঃ সর্বতো দিশম্ ॥ 6-100-8 (43269) 
তেন বিদ্রাব্যমাণানি তব সৈন্যানি ভারত ।
ত্রতারং নাধ্যগচ্ছন্ত পঙ্ক্তে মগ্না ইব দ্বীপাঃ ॥ 6-100-9 (43270) 
বিদ্রাব্য সর্বসৈন্যানি তাবকানি নরোত্তম ।
অভিমন্যুঃ স্থিতো রাজন্বিধূমোঽগ্নিরিব জ্বলন্ ॥ 6-100-10 (43271) 
ন চৈনং তাবকা রাজন্বিষেহুররিঘাতিনম্ ।
প্রদীপ্তং পাবকং যদ্বৎপতঙ্গাঃ কালচোদিতাঃ ॥ 6-100-11 (43272) 
প্রহরন্সর্বশত্রুভ্যঃ পাণ্ডবানাং মহারথঃ ।
অদৃশ্যত মহেষ্বাসঃ সবজ্র ইব বাসবঃ ॥ 6-100-12 (43273) 
হেমপৃষ্ঠং ধনুশ্চাস্য দদৃশে বিচরদ্দিশঃ ।
তোয়দেষু যথা রাজন্রাজমানা শতহ্রদা ॥ 6-100-13 (43274) 
শরাশ্চ নিশিতাঃ পীতা নিশ্চরন্তি স্ম সংয়ুগে ।
বনাৎফুল্লদ্রুমাদ্রাজন্ভ্রমরাণামিব ব্রজাঃ ॥ 6-100-14 (43275) 
তথৈব চরতস্তস্য সৌভদ্রস্য মহাত্মনঃ ।
রথেন কাঞ্চনাঙ্গেন দদৃশুর্নান্তরং জনাঃ ॥ 6-100-15 (43276) 
মোহয়িৎবা কৃপং দ্রোণং দ্রৌণিং চ সবৃহদ্বলম্।
সৈন্ধবং চ মহেষ্বাসো ব্যচরল্লঘু সুষ্ঠু চ ॥ 6-100-16 (43277) 
মণ্ডলীকৃতমেবাস্য ধনুঃ পশ্যাম ভারত।
সূর্যমণ্ডলসংকাশং দহতস্তব বাহিনীম্ ॥ 6-100-17 (43278) 
তং দৃষ্ট্বা ক্ষত্রিয়াঃ শুরাঃ প্রতপন্তং তরস্বিনম্ ।
দ্বিফল্গুনমিমং লোকং মেনিরে তস্য কর্মভিঃ ॥ 6-100-18 (43279) 
তেনার্দিতা মহারাজ ভারতী সা মহাচমূঃ ।
ব্যভ্রমত্তত্রতত্রৈব যোষিন্মদবশাদিব ॥ 6-100-19 (43280) 
দ্রাবয়িৎবা মহাসৈন্যং কম্পয়িৎবা মহারথান্ ।
নন্দয়ামাস সুহৃদো ময়ং জিৎবেব বাসবঃ ॥ 6-100-20 (43281) 
তেন নিদ্রাব্যমাণানি তব সৈন্যানি সংয়ুগে।
চক্রুরার্তস্বনং ঘোরং পর্জন্যনিনদোপমম্ ॥ 6-100-21 (43282) 
তং শ্রুৎবা নিনদং ঘোরং তব সৈন্যস্য ভারত।
মারুতোদ্ধূতবেগস্য সাগরস্যেব পর্বণি ॥ 6-100-22 (43283) 
দুর্যোধনস্তদা রাজন্নার্শ্যশৃঙ্গিমভাষত।
এষ কার্ষ্ণির্মহাবাহো দ্বিতীয় ইব ফল্গুনঃ ॥ 6-100-23 (43284) 
চমূং দ্রাবয়তে ক্রোধাদ্বৃত্রো দেবচমূমিব ।
তস্য চান্যত্র পশ্যামি সংয়ুগে ভেষজং মহৎ ॥ 6-100-24 (43285) 
ঋতে ৎবাং রাক্ষসশ্রেষ্ঠং সর্ববিদ্যাসু পারগম্ ।
স গৎবা ৎবরিতং বীরং জহি সৌভদ্রমাহবে ॥ 6-100-25 (43286) 
বয়ং পার্থং হনিষ্যামো ভীষ্মদ্রোণপুরোগমাঃ ।
স এবমুক্তো বলবান্রাক্ষসেন্দ্রঃ প্রতাপবান্ ॥ 6-100-26 (43287) 
প্রয়যৌ সমরে তূর্ণং তব পুত্রস্য শাসনাৎ।
নর্দমানো মহানাদং প্রাবৃষীব বলাহকঃ ॥ 6-100-27 (43288) 
তস্য শব্দেন মহতা পাণ্ডবানাং বলং মহৎ ।
প্রাচলৎসর্বতো রাজন্বাতোদ্ধূত ইবার্ণবঃ ॥ 6-100-28 (43289) 
বহবশ্চ মহারাজ তস্য নাদেন ভীষিতাঃ।
প্রিয়ান্প্রাণান্পরিত্যজ্য নিপেতুর্ধরণীতলে ॥ 6-100-29 (43290) 
কার্ষ্ণিশ্চাপি মুদা যুক্তঃ প্রগৃহ্য সশরং ধনুঃ ।
নৃত্যন্নিব রথোপস্থে তদ্রক্ষঃ সমুপাদ্রবৎ ॥ 6-100-30 (43291) 
ততঃ স রাক্ষসঃ ক্রুদ্ধঃ সংপ্রাপ্যৈবার্জুনং রণে।
নাতিদূরে স্থিতাং তস্য দ্রাবয়ামাস বৈ চমূম্ ॥ 6-100-31 (43292) 
তাং বধ্যমানাং চ তথা পাণ্ডবানাং মহাচমূম্।
প্রত্যদ্যযৌ রণে রক্ষো দেবসেনাং যথা বলঃ ॥ 6-100-32 (43293) 
বিমর্দঃ সুমহানাসীত্তস্য সৈন্যস্য মারিষ ।
রক্ষসা ঘোররূপেণ বধ্যমানস্য সংয়ুগে॥ 6-100-33 (43294) 
ততঃ শরসহস্ত্রৈস্তাং পাণ্ডবানাং মহাচমূম্।
ব্যদ্রাবয়দ্রণে রক্ষো দর্শয়তৎস্বপরাক্রমম্ ॥ 6-100-34 (43295) 
সা বধ্যমানা চ তথা পাণ্ডবানামনীকিনী ।
রক্ষসা ঘোররূপেণ প্রদুদ্রাব রণে ভয়াৎ ॥ 6-100-35 (43296) 
প্রমৃদ্য চ রণে সেনাং পদ্মিনীং বারণো যথা।
ততোঽভিদ্রদ্রাব রণে দ্রৌপদেয়ান্মহাবলান্ ॥ 6-100-36 (43297) 
তে তু ক্রুদ্ধা মহেষ্বাসা দ্রৌপদেয়াঃ প্রহারিণঃ।
রাক্ষসং দুদ্রুবুঃ সঙ্খ্যে গ্রহাঃ পঞ্চ রবিং যথা ॥ 6-100-37 (43298) 
বীর্যবদ্ভিস্ততস্তৈস্তু পীডিতো রাক্ষসোত্তমঃ ।
যথা যুগক্ষয়ে ঘোরে চন্দ্রমাঃ পঞ্চভির্গ্রহৈঃ ॥ 6-100-38 (43299) 
প্রতিবিন্ধ্যস্ততো রক্ষো বিভেদ নিশিতৈঃ শরৈঃ ।
সর্বপারশবৈস্তূর্ণমকুণ্ঠাগ্রৈর্মহাবলঃ ॥ 6-100-39 (43300) 
স তৈর্ভিন্নতনুত্রাণঃ শুশুভে রাক্ষসোত্তমঃ ।
মরীচিভিরিবার্কস্য সংস্যূতো জলদো মহান্ ॥ 6-100-40 (43301) 
বিষক্তৈঃ সশরৈশ্চাপি তপনীয়পরিচ্ছদৈঃ ।
আর্শ্যশৃঙ্গির্বভৌ রাজন্দীপ্তশৃঙ্গ ইবাচলঃ ॥ 6-100-41 (43302) 
ততস্তে ভ্রাতরঃ পঞ্চ রাক্ষসেন্দ্রং মহাহবে।
বিব্যধুর্নিশিতৈর্বাণৈস্তপনীয়বিভূষিতৈঃ ।  6-100-42 (43303) 
স নির্ভিন্নঃ শরৈর্ঘোরৈর্ভুজগৈঃ কোপিতৈরিব ।
অলম্বুসো ভৃশং রাজন্নাগেন্দ্র ইব চুক্রুধে ॥ 6-100-43 (43304) 
সোঽতিবিদ্ধো মহারাজ মুহূর্তমথ মারিষ ।
প্রবিবেশ তমো দীর্ঘং পীডিতস্তৈর্মহারথৈঃ ॥ 6-100-44 (43305) 
প্রতিলভ্য ততঃ সংজ্ঞাং ক্রোধেন দ্বিগুণীকৃতঃ ।
চিচ্ছেদ সায়কৈস্তেষাং ধ্বজাংশ্চৈব ধনূংষি চ ॥ 6-100-45 (43306) 
একৈকং পঞ্চভির্বাণৈরাজঘান স্ময়ন্নিব ।
অলম্বুসো রথোপস্থে নৃত্যন্নিব মহারথঃ ॥ 6-100-46 (43307) 
ৎবরমাণঃ সুসংবদ্ধো হয়াংস্তেষাং মহাত্মনাম্ ।
জঘান রাক্ষসঃ ক্রুদ্ধঃ সারথীংশ্চ সহস্রশঃ ॥ 6-100-47 (43308) 
বিভেদ চ সুসংরব্ধঃ পুনশ্চৈনান্সুতাংশিতৈঃ।
শরৈর্বহুবিধাকারৈঃ শতশোঽথ সহস্রশঃ ॥ 6-100-48 (43309) 
বিরথাংশ্চ মহেষ্বাসান্কৃৎবা তত্র স রাক্ষসঃ ।
অভিদুদ্রাব বেগেন হন্তুকামো নিশাচরঃ ॥ 6-100-49 (43310) 
তানর্দিতান্রণে তেন রাক্ষসেন দুরাত্মনা ।
দৃষ্ট্বাঽর্জুনসুতঃ সঙ্খ্যে রাক্ষসং সমুপাদ্রবৎ ॥ 6-100-50 (43311) 
তয়োঃ সমভবদ্যুদ্ধং বৃত্রবাসবয়োরিব।
দদৃশুস্তাবকাঃ সর্বে পাণ্ডবাশ্চ পরস্পরম্ ॥ 6-100-51 (43312) 
তৌ সমেতৌ মহায়ুদ্ধে ক্রোধদীপ্তৌ পরস্পরম্।
মহাবলৌ মহারাজ ক্রোধসংরক্তলোচনৌ ॥ 6-100-52 (43313) 
পরস্পরমবেক্ষেতাং কালানলসমৌ যুধি।
`আশীবিষাবিব ক্রুদ্ধৌ নেত্রাভ্যামিতরেতরম্ ।' 
তয়োঃ সমাগমো ঘোরো বভূব কটুকোদয়ঃ ॥  6-100-53 (43314) 
যথা দেবাসুরে যুদ্ধে শক্রশম্বরয়োঃ পুরা ॥ ॥  6-100-54 (43315) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি নবমদিবসয়ুদ্ধে শততমোঽধ্যায়ঃ ॥

 -   -  

6-100-16 লঘু সুষ্ঠু চ শীঘ্রং শোভনং চ যথা স্তাত্তথা ॥ 6-100-23 আর্ষ্যশৃঙ্গিমলম্বুসম্ ॥ 6-100-39 সর্বপারশবৈঃ সর্বলোহময়ৈঃ ॥ 6-100-40 সংস্যূতো গ্রথিতঃ ॥




ভীষ্মপর্ব - অধ্যায় 101

॥ শ্রীঃ ॥

6.101. অধ্যায়ঃ 101 

 -   -  

অভিমন্যুনাঽলম্বুসস্য পরাজয়ঃ ॥ 1 ॥

 -   -  

6-101-0 (43316) 
ধৃতরাষ্ট্র উবাচ। 6-101-0 (4190) 
আর্জুনং সমরে শূরং বিনিঘ্নন্তং মহারথান্।
অলম্বুসঃ কথং যুদ্ধে প্রত্যযুধ্যত সঞ্জয় ॥ 6-101-1 (43317) 
আর্শ্যশৃঙ্গিং কথং চৈব সৌভদ্রঃ পরবীরহা।
তন্মমাচক্ষ্ব তত্ৎবেন যথাবৃত্তং স্ম সংয়ুগে ॥ 6-101-2 (43318) 
ধনংজয়শ্চ কিং চক্রে মম সৈন্যেষু সংয়ুগে ।
ভীমো বা রথিনাং শ্রেষ্ঠো রাক্ষসো বা ঘটোৎকচঃ ॥ 6-101-3 (43319) 
নকুলঃ সহদেবো বা সাত্যকির্বা মহারথঃ ।
এতদাচক্ষ্ব মে সত্যং কুশলো হ্যসি সঞ্জয় ॥ 6-101-4 (43320) 
সঞ্জয় উবাচ। 6-101-5 (4191) 
হন্তে তেঽহং প্রবক্ষ্যামি সংগ্রামং রোমহর্ষণম্।
যথাঽভূদ্রাক্ষসেন্দ্রস্য সৌভদ্রস্য চ মারিষ ॥ 6-101-5 (43321) 
অর্জুনশ্চ যথা সঙ্খ্যে ভীমসেনশ্চ পাণ্ডবঃ ।
নকুলঃ সহদেবশ্চ রণে চক্রুঃ পরাক্রমম্॥ 6-101-6 (43322) 
তথৈব তাবকাঃ সর্বে ভীষ্মদ্রোণপুরঃসরাঃ।
অদ্ভুতানি বিচিন্রাণি চক্রুঃ কর্মাণ্যভীতবৎ ॥ 6-101-7 (43323) 
অলম্বুসস্তু সমরে অভিমন্যুং মহারথম্ ।
বিনদ্য সুমহানাদং তর্জয়িৎবা মুহুর্মুহুঃ ॥ 6-101-8 (43324) 
অভিদুদ্রাব বেগেন তিষ্ঠতিষ্ঠেতি চাব্রবীৎ ।
অভিমন্যুশ্চ বেগেন সিংহবদ্বিনদন্মুহুঃ ॥ 6-101-9 (43325) 
আর্শ্যশৃঙ্গিং মহেষ্বাসি পিতুরত্যন্তবৈরিণম্ ।
ততঃ সমীপতুঃ সঙ্খ্যে ৎবরিতৌ নররাক্ষসৌ ॥ 6-101-10 (43326) 
রথাভ্যাং রথিনৌ শ্রেষ্ঠৌ যথা বৈ দেবদানবৌ ।
মায়াবা রাক্ষসশ্রেষ্ঠো দিব্যাস্ত্রশ্চৈব ফাল্গুনিঃ ॥ 6-101-11 (43327) 
ততঃ কর্ষ্ণির্মহারাজ নিশিতৈঃ সায়কৈস্ত্রিভিঃ।
আর্শ্যশৃঙ্গিং রণে বিদ্ধ্বা পুনর্বিব্যাব পঞ্চভিঃ ॥ 6-101-12 (43328) 
অলম্বুরোঽপি সংক্রুদ্ধঃ কার্ষ্ণি নবভিরাশুগৈঃ ।
হৃদি বিব্যাধ বেগেন তোত্রৈরিব মহাদ্বিপম্ ॥ 6-101-13 (43329) 
ততঃ শরসহস্রেণ ক্ষিপ্রকারী নিশাচরঃ ।
অর্জুনাস সুতং সঙ্খ্যে পীডয়ামাস ভারত ॥ 6-101-14 (43330) 
অভিমন্যুস্ততঃ ক্রুদ্ধো নবভির্নতপর্বভিঃ ।
বিভেদ নিশিসৈর্বাণৈ রাক্ষসেন্দ্রং মহোরসি ॥ 6-101-15 (43331) 
তে তস্য বিবিশুস্তূর্ণং কায়ং নির্ভিদ্য মর্মসু।
স তৈর্বিভিন্নসর্বাঙ্গঃ শুশুভে রাক্ষসোত্তমঃ ॥ 6-101-16 (43332) 
পুষ্পিতৈঃ কিংশুকৈ রাজন্সংস্তীর্ণ ইব পর্বতঃ ।
স সংদধানশ্চ শরান্হেমপুঙ্খান্মহাবলঃ ॥ 6-101-17 (43333) 
বিবভৌ রাক্ষসশ্রেষ্ঠঃ সজ্বাল ইব পর্বতঃ ।
ততঃ ক্রুদ্ধো মহারাজ আর্শ্যশৃঙ্গিরমর্ষণঃ ॥ 6-101-18 (43334) 
মহেন্দ্রপ্রতিমং কার্ষ্ণি ছাদয়ামাস পত্রিভিঃ ।
তেন তে বিশিখা মুক্তা যমদণ্ডোপমাঃ শিতাঃ ॥ 6-101-19 (43335) 
অভিমন্যুং বিনির্ভিদ্য প্রাবিশন্ত ধরাতলম্ ।
তথৈবার্জুনিনা মুক্তাঃ শরাঃ কনকভূষণাঃ ॥ 6-101-20 (43336) 
অলম্বুসং বিনির্ভিদ্য প্রাবিশন্ত ধরাতলম্ ।
সৌভদ্রস্তু রণে রক্ষঃ শরৈঃ সন্নতপর্বভিঃ ॥ 6-101-21 (43337) 
চক্রে বিমুখমাসাদ্য বলং শক্র ইবাহবে ।
বিমুখং চ রণে রক্ষো বধ্যমানং রণেঽরিণা ॥ 6-101-22 (43338) 
প্রাদুশ্চক্রে মহামায়াং তামসীমরিঘাতিনীম্ ।
ততস্তে তমসা সর্বে বৃতাশ্চাসন্মহীপতে ॥ 6-101-23 (43339) 
নাভিমন্যুমপশ্যন্ত নৈব স্বান্ন পরান্রণে ।
অভিমন্যুশ্চ তদৃষ্ট্বা ঘোররূপং মহত্তমঃ ॥ 6-101-24 (43340) 
প্রাদুশ্চক্রেঽস্ত্রমৎসুগ্রং ভাস্করং কুরুনন্দনঃ ।
ততঃ প্রকাশমভবজ্জগৎসর্বং মহীপতে ॥ 6-101-25 (43341) 
তাং চাভিজঘ্নিবান্মায়াং রাক্ষসস্য দুরাত্মনঃ ।
সংক্রুদ্ধশ্চ মহাবীর্যো রাক্ষসেন্দ্রং নরোত্তমঃ ॥ 6-101-26 (43342) 
ছাদয়ামাস সমরে শরৈঃ সন্নতপর্বভিঃ।
বহ্বীস্তথাঽন্যা মায়াশ্চ প্রয়ুক্তাস্তেন রক্ষসা ॥ 6-101-27 (43343) 
সর্বাস্ত্রবিদমেয়াত্মা বারয়ামাস ফাল্গুনিঃ।
হতমায়ং ততো রক্ষো বধ্যমানং চ সায়কৈঃ ॥ 6-101-28 (43344) 
রথং তত্রৈব সংত্যজ্য প্রাদ্রবন্মহতো ভয়াৎ।
তস্মিন্বিনির্জিতে তূর্ণং কূটয়োধিনি রাক্ষসে ॥ 6-101-29 (43345) 
আর্জুনিঃ সমরে সৈন্যং তাবকং সংমমর্দ হ।
মদান্ধো বন্যনাগেন্দ্রঃ সপদ্মাং পদ্মিনীমিব ॥ 6-101-30 (43346) 
ততঃ শান্তনবো ভীষ্মঃ সৈন্যং দৃষ্ট্বাঽভিবিদ্রুতম্।
মহতা শরবর্ষেণ সৌভদ্রং পর্যবারয়ৎ ॥ 6-101-31 (43347) 
কোষ্ঠীকৃত্য চ তং বীরং ধার্তরাষ্ট্রা মহারথঃ ।
এবং সুবহবো যুদ্ধে ততক্ষুঃ সায়কৈর্দৃঢম্ ॥ 6-101-32 (43348) 
স তেষাং রথিনাং বীরঃ পিতুস্তুল্যপরাক্রমঃ ।
সদৃশো বাসুদেবস্য বিক্রমেণ বলেন চ ॥ 6-101-33 (43349) 
উভয়োঃ সদৃশং কর্ম স পিতুর্মাতুলস্য চ ।
রণে বহুবিধং চক্রে সর্বশস্ত্রভৃতাং বরঃ ॥ 6-101-34 (43350) 
ততো ধনঞ্জয়ো বীরো বিনিঘ্নংস্তব সৈনিকান্ ।
আসসাদ রণে ভীষ্মং পুত্রপ্রেপ্সুরমর্ষণঃ ॥ 6-101-35 (43351) 
তথৈব সমরে রাজন্পিতা দেবব্রতস্তব ।
আসসাদ রণে পার্থং স্বর্ভানুরিব ভাস্করম্ ॥ 6-101-36 (43352) 
ততঃ সরথনাগাশ্বাঃ পুত্রাস্তব জনেশ্বর ।
পরিবব্রূ রণে ভীষ্মং জুগুপুশ্চ সমন্ততঃ ॥ 6-101-37 (43353) 
তথৈব পাণ্ডবা রাজন্পরিবার্য ধনঞ্জয়ম্ ।
রণায় মহতে যুক্তা দংশিতা ভরতর্ষভ ॥ 6-101-38 (43354) 
শারদ্বতস্ততো রাজন্ভীষ্মস্য প্রমুখে স্থিতম্ ।
অর্জুনং পঞ্চবিংশত্যা সায়কানাং সমাচিনোৎ ॥ 6-101-39 (43355) 
প্রত্যুদ্গম্যাথ বিব্যাধ সাত্যকিস্তং শিতৈঃ শরৈঃ ।
পাণ্ডবপ্রিয়কামার্থং শার্দূল ইব কুঞ্জরম্ ॥ 6-101-40 (43356) 
গৌতমোঽপি ৎবরায়ুক্তো মাধবং নবভিঃ শরৈঃ ।
হৃদি বিব্যাধ সংক্রুদ্ধঃ কঙ্কপত্রপরিচ্ছদৈঃ ॥ 6-101-41 (43357) 
শৈনেয়োঽপি ততঃ ক্রুদ্ধশ্চাপমানম্য বেগবান্ ।
গৌতমান্তকরং তূর্ণং সমাধত্ত শিলীমুখম্ ॥ 6-101-42 (43358) 
তমাপতন্তং বেগেন শক্রাশনিসমদ্যুতিম্ ।
দ্বিধা চিচ্ছেদ সংক্রুদ্ধো দ্রৌণিঃ পরমকোপনঃ ॥ 6-101-43 (43359) 
সমুৎসৃজ্যাথ শৈনেয়ো গৌতমং রথিনাং বরঃ ।
অভ্যদ্রবদ্রণে দ্রৌণিং রাহুঃ খে শশিনং যথা ॥ 6-101-44 (43360) 
তস্য দ্রোণসুতশ্চাপং দ্বিধা চিচ্ছেদ ভারত।
অথৈনং ছিন্নধন্বানং তাডয়ামাস সায়কৈঃ ॥ 6-101-45 (43361) 
সোঽন্যৎকার্মুকমাদায় শত্রুঘ্নং ভারসাধনম্ ।
দ্রৌণিং ষষ্ট্যা মহারাজ বাহ্বোরুরসি চার্পয়ৎ ॥ 6-101-46 (43362) 
স বিদ্ধো ব্যথিতশ্চৈব মুহূর্তং কশ্মলায়ুতঃ।
নিষসাদ রথোপস্থে ধ্বজয়ষ্টিং সমাশ্রিতঃ ॥ 6-101-47 (43363) 
প্রতিলভ্য ততঃ সংজ্ঞাং দ্রোণপুত্রঃ প্রতাপবান্ ।
বার্ষ্ণেয়ং সমরে ক্রুদ্ধো নারাচেন সমার্পয়ৎ ॥ 6-101-48 (43364) 
শৈনেয়ং স তু নির্ভিদ্য প্রাবিশদ্ধরণীতলম্ ।
বসন্তকালে বলবান্বিলং সর্পশিশুর্যথা ॥ 6-101-49 (43365) 
অথাপরেণ ভল্লেন মাধবস্য ধ্বজোত্তমম্ ।
চিচ্ছেদ সমরে দ্রৌণিঃ সিংহনাদং মুমোচ হ ॥ 6-101-50 (43366) 
পুনশ্চৈনং শরৈর্ঘোরৈশ্ছাদয়ামাস ভারত।
নিদাঘান্তে মহারাজ যথা মেঘো দিবাকরম্ ॥ 6-101-51 (43367) 
সাত্যকোঽপি মহারাজ শরজালং নিহত্য তৎ।
দ্রৌণিমভ্যাকিরত্তূর্ণং শরজালৈরনেকধা ॥ 6-101-52 (43368) 
তাপয়ামাস চ দ্রৌণিং শৈনেয়ঃ পরবারহা ।
বিমুক্তো মেঘজালেন যথৈব তপনস্তথা ॥ 6-101-53 (43369) 
শরাণাং চ সহস্রেণ পুনরেব সমুদ্যতঃ ।
সাত্যকিশ্ছাদয়ামাস ননাদ চ মহাবলঃ ॥ 6-101-54 (43370) 
দৃষ্ট্বা পুত্রং চ তং গ্রস্তং রাহুণেব নিশাকরম্ ।
অভ্যদ্রবত শৈনেয়ং ভারদ্বাজঃ প্রতাপবান্ ॥ 6-101-55 (43371) 
বিব্যাধ চ সুতীক্ষ্ণেন পৃষৎকেন মহামৃধে ।
পরীপ্সন্খসুতং রাজন্বার্ষ্ণেয়েনাভিপীডিতম্ ॥ 6-101-56 (43372) 
সাত্যকিস্তু রণে হিৎবা গুরুপুত্রং মহারথম্ ।
দ্রোণং বিব্যাধ বিংশত্যা সর্বপারশবৈঃ শরৈঃ ॥ 6-101-57 (43373) 
তদন্তরমমেয়াত্মা কৌন্তেয়ঃ শত্রুতাপনঃ ।
অভ্যদ্রবদ্রণে ক্রুদ্ধো দ্রোণং প্রতি মহারথঃ ॥ 6-101-58 (43374) 
ততো দ্রোণশ্চ পার্থশ্চ সমেয়াতাং মহামৃধে ।
যথা বুধশ্চ শুক্রশ্চ মহারাজ নভস্তলে ॥ ॥ 6-101-59 (43375) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি নবমদিবসয়ুদ্ধে একাধিকশততমোঽধ্যায়ঃ ॥




ভীষ্মপর্ব - অধ্যায় 102

॥ শ্রীঃ ॥

6.102. অধ্যায়ঃ 102 

 -   -  

দ্রোণার্জুনয়ুদ্ধং ভীমসেনপরাক্রমশ্চ ॥ 1 ॥

 -   -  

6-102-0 (43376) 
ধৃতরাষ্ট্র উবাচ। 6-102-0 (4192) 
কথং দ্রোণো মহেষ্বাসঃ পাণ্ডবশ্চ ধনঞ্জয়ঃ ।
সমীয়তূ রণে যত্তৌ তাবুভৌ পুরুষর্ষভৌ ॥ 6-102-1 (43377) 
প্রিয়ো হি পাণ্ডবো নিত্যং ভারদ্বাজস্য ধীমতঃ ।
আচার্যশ্চ রণে নিত্যং প্রিয়ঃ পার্থস্য সঞ্জয় ॥ 6-102-2 (43378) 
তাবুভৌ রথিনো সঙ্খ্যে হৃষ্টৌ সিংহাবিবোৎকটৌ ।
কথং সমীয়তুর্যত্তৌ ভারদ্বাজধনঞ্জয়ৌ ॥ 6-102-3 (43379) 
সঞ্জয় উবাচ। 6-102-4 (4193) 
ন দ্রোণঃ সমরে পার্থং জানীতে প্রিয়মাত্মনঃ ।
ক্ষত্রধর্মং পুরস্কৃত্য পার্থো বা গুরুমাহবে ॥ 6-102-4 (43380) 
ন ক্ষত্রিয়া রণে রাজন্বর্জয়ন্তি পরস্পরম্ ।
নির্মর্যাদং হি যুধ্যন্তে পিতৃভির্ভ্রাতৃভিঃ সহ ॥ 6-102-5 (43381) 
রণে ভারত পার্থেন দ্রোণো বিদ্ধস্ত্রিভিঃ শরৈঃ ।
নাচিন্তয়চ্চ তান্বাণান্পার্থচাপচ্যুতান্যুধি ॥ 6-102-6 (43382) 
শরবৃষ্ট্যা পুনঃ পার্থশ্ছাদয়ামাস তং রণে ।
স প্রজজ্বাল রোষেণ গহনেঽগ্নিরিবোর্জিতঃ ॥ 6-102-7 (43383) 
ততোঽর্জুনং রণে দ্রোণঃ শরৈঃ সন্নতপর্বভিঃ ।
ছাদয়ামাস রাজেন্দ্র নচিরাদেব ভারত ॥ 6-102-8 (43384) 
ততো দুর্যোধনো রাজা সুশর্মাণমচোদয়ৎ ।
দ্রোণস্য সমরে রাজন্পার্ষ্ণিগ্রহণকারণাৎ ॥ 6-102-9 (43385) 
ত্রিগর্তরাডপি ক্রুদ্ধো ভৃশমায়ম্য কার্মুকম্ ।
ছাদয়ামাস সমরে পার্থং বাণৈরয়োমুখৈঃ ॥ 6-102-10 (43386) 
তাভ্যাং মুক্তাঃ শরা রাজন্নন্তরিক্ষে বিরেজিরে ।
হংসা ইব মহারাজ শরৎকালে নভস্তলে ॥ 6-102-11 (43387) 
তে শরাঃ প্রাপ্য কৌন্তেয়ং সমন্তাদ্বিবিশুঃ প্রভো ।
ফলভারনতং যদ্বৎস্বাদুবৃক্ষং বিহংগমাঃ ॥ 6-102-12 (43388) 
অর্জুনস্তু রণে নাদং বিনদ্য রথিনাং বরঃ।
ত্রিগর্তরাজং সমরে সপুত্রং বিব্যধে শরৈঃ ॥ 6-102-13 (43389) 
তে বধ্যমানাঃ পার্থেন কালেনেব যুগক্ষয়ে ।
পার্থমেবাভ্যবর্তন্ত মরণে কৃতনিশ্চয়াঃ । 
মুমুচুঃ শরবৃষ্টিং চ পাণ্ডবস্য রথং প্রতি ॥  6-102-14 (43390) 
শরবৃষ্টিং ততস্তাং তু শরবর্ষৈঃ সমন্ততঃ ।
প্রতিজগ্রাহ রাজেন্দ্র তোয়বৃষ্টিমিবাচলঃ॥ 6-102-15 (43391) 
তত্রাদ্ভুতমপশ্যাম বীভৎসোর্হস্তলাঘবম্ ।
বিমুক্তাং বহুভির্যোধৈঃ শস্ত্রবৃষ্টিং দুরাসদাম্ ॥ 6-102-16 (43392) 
যদেকো বারয়ামাস মারুতোঽভ্রগণানিব ।
কর্মণা তেন পার্থস্য তুতুষুর্দেবদানবাঃ ॥ 6-102-17 (43393) 
অথ ক্রুদ্ধো রণে পার্থস্ত্রিগর্তান্প্রতি ভারত।
মুমোচাস্ত্রং মহারাজ বায়ব্যং পৃতনামুখে ॥ 6-102-18 (43394) 
প্রাদুরাসীত্ততো বায়ুঃ ক্ষোভয়াণো নভস্তলম্ ।
পাতয়ন্বৈ তরুগণান্বিনিঘ্নংশ্চৈব সৈনিকান্ ॥ 6-102-19 (43395) 
ততো দ্রোণোঽভিবীক্ষ্যৈব বায়ব্যাস্ত্রং সুদারুণম্।
শৈলমন্যন্মহারাজ ঘোরমস্ত্রং মুমোচ হ ॥ 6-102-20 (43396) 
দ্রোণেন যুধি নির্মুক্তে তস্মিন্নস্ত্রে নরাধিপ।
প্রশশাম ততো বয়ুঃ প্রসন্নাশ্চ দিশো দশ ॥ 6-102-21 (43397) 
ততঃ পাণ্ডুসুতো বীরস্ত্রিগর্তস্য রথব্রজান্ ।
নিরুৎসাহান্রণে চক্রে বিমুখান্বিপরাক্রমান্ ॥ 6-102-22 (43398) 
ততো দুর্যোধনশ্চৈব কৃপশ্চ রথিনাং বরঃ।
অশ্বত্থামা তথা শল্যঃ কাম্ভোজশ্চ সুদক্ষিণঃ ॥ 6-102-23 (43399) 
বিন্দানুবিন্দাবাবন্ত্যৌ বাহ্লিকঃ সহ বাহ্লিকৈঃ ।
মহতা রথবংশেন পার্থস্যাবারয়ন্দিশঃ ॥ 6-102-24 (43400) 
তথৈব ভগদত্তশ্চ শ্রতায়ুশ্চ মহাবলঃ।
গজানীকেন ভীমস্য তাববারয়তাং দিশঃ ॥ 6-102-25 (43401) 
ভূরিশ্রবাঃ শলশ্চৈব সৌবলশ্চ বিশাংপতে ।
শরৌঘৈর্বিমলৈস্তীক্ষ্ণৈর্মাদ্রীপুত্রাববারয়ন্ ॥ 6-102-26 (43402) 
ভীষ্মস্তু সংহতঃ সঙ্খ্যে ধার্তরাষ্ট্রৈঃ সসৈনিকৈঃ ।
যুধিষ্ঠিরং সমাসাদ্য সর্বতঃ পর্যবারয়ৎ ॥ 6-102-27 (43403) 
আপতন্তং গজানীকং দৃষ্ট্বা পার্থো বৃকোদরঃ।
লোলিহন্সৃক্কিণী বীরো মৃগরাডিব কাননে ॥ 6-102-28 (43404) 
ভীমস্তু রথিনাং শ্রেষ্ঠো গদাং গৃহ্য মহাহবে ।
অবপ্লুত্য রথাত্তূর্ণং তব সৈন্যান্যভীষয়ৎ ॥ 6-102-29 (43405) 
তমুদ্বীক্ষ্য গদাহস্তং ততস্তে গজসাদিনঃ ।
পরিবব্রূ রণে যত্তা ভীমসেনং সমন্ততঃ ॥ 6-102-30 (43406) 
গজমধ্যমনুপ্রাপ্তঃ পাণ্ডবঃ স ব্যরাজত।
মেঘজালস্য মহতো যথা মধ্যগতো রবিঃ ॥ 6-102-31 (43407) 
ব্যধমৎস গজানীকং গদয়া পাণ্ডবর্ষভঃ ।
মহাভ্রজালমতুলং মাতরিশ্বেব সন্ততম্ ॥ 6-102-32 (43408) 
তে বধ্যমানা বলিনা ভীমসেনেন দন্তিনঃ ।
আর্তনাদং রণে চক্রুর্গর্জন্তো জলদা ইব ॥ 6-102-33 (43409) 
বহুধা দারিতশ্চৈব বিষাণৈস্তত্র দন্তিভিঃ ।
ফুল্লাশোকনিভঃ পার্থঃ শুশুভে রণমূর্ধনি ॥ 6-102-34 (43410) 
`সাদিনাং শস্ত্রবৃষ্টিং চ ব্যধমদ্গদয়া ততঃ।'
বায়ুবেগসমায়ুক্তো ব্যচরৎপাণ্ডবো যুধি ॥  6-102-35 (43411) 
বিষাণোল্লিখিতৈর্গাত্রৌর্বিষাণাভিহতো ভৃশম্।
বিষাণে দন্তিনং গৃহ্য নির্বিষাণমথাকরোৎ ॥ 6-102-36 (43412) 
বিষাণেন চ তেনৈব কুম্ভোঽভ্যাহত্য দন্তিনম্ ।
পাতয়ামাস সমরে দণ্ডহস্ত ইবান্তকঃ ॥ 6-102-37 (43413) 
শোণিতাক্তাং গদাং বিভ্রন্মেদোভঞ্জাকৃতচ্ছবিঃ ।
কৃতাভ্যঙ্গঃ শোণিতেন রুদ্রবৎপ্রত্যদৃশ্যত ॥ 6-102-38 (43414) 
এবং কে বধ্যমানাশ্চ হতশেষা মহাগজাঃ ।
প্রাদ্রবন্ত দিশো রাজন্বিমৃদ্গন্তঃ স্বকং বলম্ ॥ 6-102-39 (43415) 
দ্রবদ্ভিস্তৈর্মহানাগৈঃ সমন্তাদ্ভরতর্ষভ।
দুর্যোধনবলং সর্বং পুনরাসীৎপরাঙ্ভুখম্ ॥  6-102-40 (43416) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি নবমদিবসয়ুদ্ধে দ্ব্যধিকশততমোঽধ্যায়ঃ ॥




ভীষ্মপর্ব - অধ্যায় 103

॥ শ্রীঃ ॥

6.103. অধ্যায়ঃ 103 

 -   -  

সংকুলয়ুদ্ধবর্ণনম্ ॥ 1 ॥

 -   -  

6-103-0 (43417) 
সঞ্জয় উবাচ। 6-103-0 (4194) 
মধ্যংদিনো মহারাজ সংগ্রামঃ সমপদ্যত।
লোকক্ষয়করো রৌদ্রো ভীষ্মস্য সহ সোমকৈঃ ॥ 6-103-1 (43418) 
গাঙ্গেয়ো রথিনাং শ্রেষ্ঠঃ পাণ্ডবানামনীকিনীম্ ।
ব্যধমন্নিশিতৈর্বাণৈঃ শতশোঽথ সহস্রশঃ॥ 6-103-2 (43419) 
সংমমর্দ চ তৎসৈন্যং পিতা দেবব্রতস্তব।
মর্দয়েচ্চ যথা রাজন্সিংহঃ প্রাপ্য মৃগব্রজম্ ॥ 6-103-3 (43420) 
ধৃষ্টদ্যুম্নঃ শিখণ্ডী চ বিরাটো দ্রুপদস্তথা।
ভীষ্মমাসাদ্য সমরে শরৈর্জঘ্নুর্মহারথম্ ॥ 6-103-4 (43421) 
ধৃষ্টদ্যুম্নং ততো বিদ্ধ্বা বিরাটং চ শরৈস্ত্রিভিঃ ।
দ্রুপদস্য চ নারাচং প্রেষয়ামাস ভারত ॥ 6-103-5 (43422) 
তেন বিদ্ধা মহেষ্বাসা ভীষ্মেণামিত্রকর্শিনা ।
চুক্রুধুঃ সমরে রাজন্পাদস্পৃষ্টা ইবোরগাঃ ॥ 6-103-6 (43423) 
শিখণ্ডী তং চ বিব্যাধ ভরতানাং পিতামহম্ ।
স্ত্রীময়ং মনসা ধ্যাৎবা নাস্মৈ প্রাহরদচ্যুতঃ ॥ 6-103-7 (43424) 
ধৃষ্টদ্যুম্নস্তু সমরে ক্রোধেনাগ্নিরিব জ্বলন্ ।
পিতামহং ত্রিভির্বাণৈর্বাহ্বোরুরসি চার্পয়ৎ ॥ 6-103-8 (43425) 
দ্রুপদঃ পঞ্চবিংশত্যা বিরাটো দশমিঃ শরৈঃ।
শিখণ্ডী পঞ্চবিংশত্যা ভীষ্মং বিব্যাধ সায়কৈঃ ॥ 6-103-9 (43426) 
সোঽতিবিদ্ধো মহারাজ শোণিতৌঘপরিপ্লুতঃ।
বসন্তে পুষ্পশবলো রক্তাশোক ইবাবভৌ ॥ 6-103-10 (43427) 
তান্প্রত্যবিধ্যদ্গাঙ্গেয়স্ত্রিভিস্ত্রিভিরজিহ্মগৈঃ ।
দ্রুপদস্য চ ভল্লেন ধনুশ্চিচ্ছেদ মারিষ ॥ 6-103-11 (43428) 
সোঽন্যৎকার্মুকমাদায় ভীষ্মং বিব্যাধ পঞ্চভিঃ ।
সারথিং চ ত্রিভির্বাণৈঃ সুশিতৈ রণমূর্ধনি ॥ 6-103-12 (43429) 
তথা ভীমো মহারাজ দ্রৌপদ্যাঃ পঞ্চ চাত্মজাঃ ।
কেকয়া ভ্রাতরঃ পঞ্চ সাত্যকিশ্চৈব সাৎবতঃ ॥ 6-103-13 (43430) 
অভ্যদ্রবন্ত গাঙ্গেয়ং যুধিষ্ঠিরসমাজ্ঞয়া ।
প্রতি রক্ষণকার্যার্থং ধৃষ্টদ্যুম্নমুখান্রণে ॥ 6-103-14 (43431) 
তথৈব তাবকাঃ সর্বে ভীষ্মরক্ষার্থমুদ্যতাঃ ।
প্রত্যুদ্যযুঃ পাণ্ডুসেনাং সহসৈন্যা নরাধিপ ॥ 6-103-15 (43432) 
তত্রাসীৎসুমহদ্যুদ্ধং তব তেষাং চ সংকুলম্ ।
নরাশ্বরথনাগানাং যমরাষ্ট্রবিবর্ধনম্ ॥ 6-103-16 (43433) 
রথী রথিনমাসাদ্য প্রাহিণোদ্যমসাদনম্।
তথেতরান্সমাসাদ্য নরনাগাশ্বসাদিনঃ ॥ 6-103-17 (43434) 
অনয়ন্পরলোকায় শরৈঃ সন্নতপর্বভিঃ ।
শরৈশ্চ বিবিধৈর্ঘোরৈস্তত্রতত্র বিশাংপতে ॥ 6-103-18 (43435) 
রথাস্তু রথিভির্হীনা হতসারথয়স্তথা ।
বিপ্রদ্রুতাশ্বাঃ সমরে দিশো জগ্মুঃ সমন্ততঃ ॥ 6-103-19 (43436) 
মৃদ্গন্তস্তে নরান্রাজন্হয়াংশ্চ সুবহূন্রণে।
বাতায়মানা দৃশ্যন্তে গন্ধর্বনগরোপমাঃ ॥ 6-103-20 (43437) 
রথিনশ্চ রথৈর্হীনা বর্মিণস্তেজসা যুতাঃ।
কুণ্ডলোষ্ণীষিণঃ সর্বে নিষ্কাঙ্গদবিভূষণাঃ ॥ 6-103-21 (43438) 
দেবপুত্রসমাঃ সর্বে শৌর্যে শক্রসমা যুধি।
ঋদ্ধ্যা বৈশ্রবণাং চাতি নয়েন চ বৃহস্পতিম্ ॥ 6-103-22 (43439) 
সর্বলোকেশ্বরাঃ শূরাস্তত্রতত্র বিশাংপতে।
বিপ্রদ্রুতা ব্যদৃশ্যন্ত প্রাকৃতা ইব মানবাঃ ॥ 6-103-23 (43440) 
দন্তিনশ্চ নরশ্রেষ্ঠ হীনাঃ পরমসাদিভিঃ ।
মৃদ্গন্তঃ স্বান্যনীকানি নিপেতুঃ সর্বশব্দগাঃ ॥ 6-103-24 (43441) 
চর্মভিশ্চামরৈশ্চিত্রৈঃ পতাকাভিশ্চ মারিষ ।
ছত্রৈঃ সিতৈর্হেমদণ্ডৈশ্চামরৈশ্চ সমন্ততঃ ॥ 6-103-25 (43442) 
বিশীর্ণৈর্বিপ্রধাবন্তো দৃশ্যন্তে স্ম দিশো দশ।
নবমেঘপ্রতীকাশা জলদোপমনিঃস্বনাঃ ॥ 6-103-26 (43443) 
তথৈব দন্তিভির্হীনা গজারোহা বিশাংপতে।
প্রধাবন্তোঽন্বদৃশ্যন্ত তব তেষাং চ সংকুলে ॥ 6-103-27 (43444) 
নানাদেশসমুত্থাংশ্চ তুরগান্হেমভীষিতান্ ।
বাতায়মানানদ্রাক্ষং শতশোঽথ সহস্রশঃ ॥ 6-103-28 (43445) 
অশ্বারোহান্হতৈরশ্বৈর্গৃহীতাসন্সমন্ততঃ ।
দ্রবমাণানপশ্যাম দ্রাব্যমাণাংশ্চ সংয়ুগে ॥ 6-103-29 (43446) 
গজো গজং সমাসাদ্য দ্রবমাণং মহাহবে ।
যয়ৌ প্রমৃদ্য তরসা পাদাতান্বাজিনস্তথা । 
তথৈব চ রথান্রাজন্প্রমমর্দ রণে গজঃ ॥  6-103-30 (43447) 
রথাশ্চৈব সমাসাদ্য পতিতাংস্তুরগান্ভুবি।
ব্যমৃদ্গন্সমরে রাজংস্তুরগাংশ্চ নরান্রমে ॥ 6-103-31 (43448) 
এবং তে বহুধা রাজন্প্রত্যমৃদ্গন্পরস্পরম্।
`দৃশ্যন্তেস্ম মহাবাহো তত্রতত্র মহাবলাঃ ॥'  6-103-32 (43449) 
তস্মিন্রৌদ্রে তথা যুদ্ধে বর্তমানে মহাভয়ে।
প্রাবর্তত নদী ঘোরা শোমিতান্ত্রতরঙ্গিণী ॥ 6-103-33 (43450) 
অস্থিসঙ্ঘাতসংবাধা কেশশৈবলাদ্বলা ।
রথহ্রদা শরাবর্তা হয়মীনা দুরাসদা॥ 6-103-34 (43451) 
শীর্ষোপলসমাকীর্ণা হস্তিগ্রাহসমাকুলা ।
কবচোষ্ণীষফেনৌঘা ধনুর্বেগাসিকচ্ছপা ॥ 6-103-35 (43452) 
` শঙ্খনক্রৌঘসংকীর্ণা ছত্রকূর্মরথোডুপা।'
পতাকাধ্বজবৃক্ষাঢ্যা মর্ত্যকূলাপহারিণী । 
ক্রব্যাদহংসসংকীর্ণা যমরাষ্ট্রবিবর্ধনী ॥  6-103-36 (43453) 
তাং নদীং ক্ষত্রিয়াঃ শূরা রথনাগহয়প্লবৈঃ ।
প্রতেরুর্বহবো রাজন্ভয়ং ত্যক্ৎবা মহারথাঃ ॥ 6-103-37 (43454) 
অপোবাহ রণে ভীরূন্কশ্মলেনাভিসংবৃতান্।
যথা বৈতরণী প্রেতান্প্রেতরাজপুরং প্রতি ॥ 6-103-38 (43455) 
প্রাক্রোশন্ক্ষত্রিয়াস্তত্র দৃষ্ট্বা তদ্বৈশসং মহৎ।
দুর্যোধনাপরাধেন গচ্ছন্তি ক্ষত্রিয়াঃ ক্ষয়ম্ ॥ 6-103-39 (43456) 
গুণবৎসু কথং দ্বেষং ধৃতরাষ্ট্রো জনেশ্বরঃ ।
কৃতবান্পাণ্ডুপুত্রেষু পাপাত্মা লোভমোহিতঃ ॥ 6-103-40 (43457) 
এবং বহুবিধা বাচঃ শ্রূয়ন্তে স্ম পরস্পরম্ ।
পাণ্ডবস্তবসংয়ুক্তাঃ পুত্রাণাং তে সুদারুণাঃ ॥ 6-103-41 (43458) 
তা নিশম্য ততো বাচঃ সর্বয়োধৈরুদাহৃতাঃ।
আগস্কৃৎসর্বলোকস্য পুত্রো দুর্যোধনস্তব ॥ 6-103-42 (43459) 
ভীষ্মং দ্রোণং কৃপং চৈব শল্যং চোবাচ ভারত।
যুধ্যধ্বমনহংকরাঃ কিং চিরং কুরুথেতি চ ॥ 6-103-43 (43460) 
`ইতি দুর্যোধনোৎসৃষ্টাঃ সর্বে যুয়ুধিরে নৃপাঃ'
ততঃ প্রববৃতে যুদ্ধং কুরূণাং পাণ্ডবৈঃ সহ। 
অক্ষদ্যূতকৃতং রাজন্সুঘোরং বৈশসং তদা ॥  6-103-44 (43461) 
যৎপুরা ন নিগৃহ্ণাসি বার্যমাণো মহাত্মভিঃ ।
বৈচিত্রবীর্য তস্যেদং ফলং পশ্য সুদারুণম্ ॥ 6-103-45 (43462) 
ন হি পাণ্ডুসুতা রাজন্সসৈন্যাঃ সপদানুগাঃ ।
রক্ষন্তি সমরে প্রাণান্কৌরবা বাপি সংয়ুগে ॥ 6-103-46 (43463) 
6-103-47 (43464) 
এতস্মাৎকারণাদ্ধোরো বর্ততে স্বজনক্ষয়ঃ ।
দৈবাদ্বা পুরুষব্যাঘ্র তব চাপনয়ান্নৃপ ॥ ॥ ইতি শ্রামন্মহাভারতে ভীষ্মপর্বণি ভীষ্মবধপর্বণি নবমদিবসয়ুদ্ধে ত্র্যধিকশততমোঽধ্যায়ঃ ॥ 
 -   -  

6-103-7 স্ত্রীময়ং অয়ং ভীষ্মঃ স্ত্রীং ধ্যাৎবা চিন্তয়িৎবা। যদ্বা স্ত্রীময়ং স্বার্থে ময়ট্ ॥ 6-103-22 বৈশ্রবণং কুবেরং চাতি অতিক্রান্তা ॥ 6-103-28 অদ্রাক্ষমহং সঞ্জয়ঃ ॥ 6-103-42 আগস্কৃদপরাধী ॥




ভীষ্মপর্ব - অধ্যায় 104

॥ শ্রীঃ ॥

6.104. অধ্যায়ঃ 104 

 -   -  

সংকুলয়ুদ্ধবর্ণনম্ ॥ 1 ॥

 -   -  

6-104-0 (43465) 
সঞ্জয় উবাচ। 6-104-0 (4195) 
অর্জুনস্তান্নরব্যাঘ্রঃ সুশর্মানুচরান্নৃপান্ ।
অনয়ৎপ্রেতরাজস্য সদনং সায়কৈঃ শিতৈঃ ॥ 6-104-1 (43466) 
সুশর্মাপি ততো বাণৈঃ পার্থং বিব্যাধ সংয়ুগে।
বাসুদেবং চ সপ্তত্যা পার্থং চ নবভিঃ পুনঃ ॥ 6-104-2 (43467) 
তং নিবার্য শরৌঘেণ সক্রুসূনুর্মহারথঃ ।
সুশর্মণো রণে যোধান্প্রাহিণোদ্যমসাদনম্ ॥ 6-104-3 (43468) 
তে বধ্যমানাঃ পার্থেন কালেনেব যুগক্ষয়ে।
ব্যদ্রবন্ত রণে রাজন্ভয়ে জাতে মহারথাঃ ॥ 6-104-4 (43469) 
উৎসৃজ্য তুরগান্কেচিদ্রথান্কেচিচ্চ মারিষ।
গজানন্যে সমুৎসৃজ্য প্রাদ্রবন্ত দিশো দশ ॥ 6-104-5 (43470) 
অপরে তু তদাদায় বাজিনাগরথান্রণে ।
ৎবরয়া পরয়া যুক্তাঃ প্রাদ্রবন্ত বিশাংপতে ॥ 6-104-6 (43471) 
পাদাতাশ্চাপি শস্ত্রাণি সমুৎসৃজ্য মহারণে ।
নিরপেক্ষা ব্যধাবন্ত তেনতেন স্ম ভারত॥ 6-104-7 (43472) 
বার্যমাণাঃ সুবহুশস্ত্রৈগর্তেন সুশর্মণা ।
তথান্যৈঃ পার্থিবশ্রেষ্ঠৈর্ন ব্যতিষ্ঠন্ত সংয়ুগে ॥ 6-104-8 (43473) 
তদ্বলং প্রদ্রুতং দৃষ্ট্বা পুত্রো দুর্যোধনস্তব।
পুরস্কৃত্য রণে ভীষ্মং সর্বসৈন্যপুরস্কৃতঃ ॥ 6-104-9 (43474) 
সর্বোদ্যোগেন মহতা ধনঞ্জয়মুপাদ্রবৎ ।
ত্রিগর্তাধিপতেরর্থে জীবিতস্য বিশাংপতে ॥ 6-104-10 (43475) 
স একঃ সমরে তস্থৌ কিরন্বহুবিধাঞ্শরান্।
ভ্রাতৃভিঃ সহিতঃ সর্বৈঃ শেষা হি প্রদ্রুতা নরাঃ ॥ 6-104-11 (43476) 
তথৈব পাণ্ডবা রাজন্সর্বোদ্যোগেন দংশিতাঃ।
প্রয়যুঃ ফল্গুনার্থায় যত্র ভীষ্মো ব্যতিষ্ঠত ॥ 6-104-12 (43477) 
জ্ঞায়মানা রণে বীর্যং ঘোরং গাণ্ডীবধন্বনঃ।
হাহাকারকৃতোৎসাহা ভীষ্মং জগ্মুঃ সমন্ততঃ ॥ 6-104-13 (43478) 
ততস্তালধ্বজঃ শূরঃ পাণ্ডবানাং বরূথিনীম্।
ছাদয়ামাস সমরে শরৈঃ সন্নতপর্বভিঃ ॥ 6-104-14 (43479) 
একীভূতাস্ততঃ সর্বে কুরবঃ সহ পাণ্ডবৈঃ ।
অয়ুধ্যন্ত মহারাজ মধ্যং প্রাপ্তে দিবাকরে ॥ 6-104-15 (43480) 
সাত্যকিঃ কৃতবর্মাণং বিদ্ধ্বা পঞ্চভিরাশুগৈঃ ।
অতিষ্ঠদাহবে শূরঃ কিরন্বাণান্সহস্রশঃ ॥ 6-104-16 (43481) 
তথৈব দ্রুপদো রাজা দ্রোণং বিদ্ধ্বা শিতৈঃ শরৈঃ ।
পুনর্বিব্যাধ সপ্তত্যা সারথিং চাস্য পঞ্চভিঃ ॥ 6-104-17 (43482) 
ভীমসেনস্তু রাজানং বাহ্লীকং প্রপিতামহম্ ।
বিদ্ধ্বা নদন্মহানাদং শার্দূল ইব কাননে ॥ 6-104-18 (43483) 
আর্জুনিশ্চিত্রসেনেন বিদ্ধো বহুভিরশুগৈঃ ।
অতিষ্ঠদাহবে শূরঃ কিরন্বাণান্সহস্রশঃ। 
চিত্রসেনং ত্রিভির্বাণৈর্বিব্যাধ সমরে ভৃশম্ ॥  6-104-19 (43484) 
সমাগতৌ তৌ তু রণে মহামাত্রৌ ব্যরোচতাম্।
যথা দিবি মহাঘোরৌ রাজন্বুধশনৈশ্চরৌ ॥ 6-104-20 (43485) 
তস্যাশ্বাংশ্চতুরো হৎবা সূতং চ নবভিঃ শরৈঃ।
ননাদ বলবান্নাদং সৌভদ্রঃ পরবীরহা ॥ 6-104-21 (43486) 
হতাশ্বাত্তু রথাত্তূর্ণং সোঽবপ্লুত্য মহারথঃ ।
আরুরোহ রথং তূর্ণং দুর্মুখস্য বিশাংপতে ॥ 6-104-22 (43487) 
দ্রোণশ্চ দ্রুপদং ভিত্ৎবা শরৈঃ সন্নতপর্বভিঃ।
সারথিং চাস্য বিব্যাধ ৎবরমাণঃ পরাক্রমী ॥ 6-104-23 (43488) 
পীড্যমানস্ততো রাজা দ্রুপদো বাহিনীমুখে।
অপায়াজ্জবনৈরশ্বৈঃ পূর্ববৈরমনুস্মরন্ ॥ 6-104-24 (43489) 
ভীমসেনস্তু রাজানং মুহূর্তাদিব বাহ্লিকম্ ।
ব্যশ্বসূতরথং চক্রে সর্বসৈন্যস্য পশ্যতঃ ॥ 6-104-25 (43490) 
সসংভ্রমো মহারাজ সংশয়ং পরমং গতঃ ॥  6-104-26 (43491) 
অবপ্লুত্য ততো বাহাদ্বাহ্লীকঃ পুরুষোত্তমঃ।
আরুরহ রথং তূর্ণং লক্ষ্মণস্য মহারণে ॥ 6-104-27 (43492) 
সাত্যকিঃ কৃতবর্মাণং বারয়িৎবা মহারণে ।
শরৈর্বহুবিধৈ রাজন্নাসসাদ পিতামহম্ ॥ 6-104-28 (43493) 
স বিদ্ধ্বা ভারতং ষষ্ট্যা নিশিতৈ রোমবাহিভিঃ।
নৃত্যন্নিব রথোপস্থে বিধুন্বানো মহদ্ধনুঃ ॥ 6-104-29 (43494) 
তস্যায়সীং মহাশক্তিং চিক্ষেপাথ পিতামহঃ ।
হেমচিত্রাং মহাবেগাং নাগকন্যোপমাং শুভাম্ ॥ 6-104-30 (43495) 
তামাপতন্তীং সহসা মৃত্যুকল্পাং সুদুর্জয়াম্।
ব্যংসয়ামাস বার্ষ্ণেয়ো লাঘবেন মহায়শাঃ ॥ 6-104-31 (43496) 
অনাসাদ্য তু বার্ষ্ণেয়ং শক্তিঃ পরমদারুণা ।
ন্যপতদ্ধরণীপৃষ্ঠে মহোল্কেব মহাপ্রভা ॥ 6-104-32 (43497) 
বার্ষ্ণেয়স্তু ততো রাজন্স্বাং শক্তিং কনকপ্রভাম্ ।
বেগবদ্গৃহ্য চিক্ষেপ পিতামহরথং প্রতি॥ 6-104-33 (43498) 
বার্ষ্ণেয়ভুজবেগেন প্রণুন্না সা মহাহবে ।
অভিদুদ্রাব বেগেন কালরাত্রির্যথা নরম্ ॥ 6-104-34 (43499) 
তামাপতন্তীং সহসা দ্বিধা চিচ্ছেদ ভারতঃ ।
ক্ষুরপ্রাভ্যাং সুতীক্ষ্ণাভ্যাংসা ব্যশীর্যত মেদিনীম্ ॥ 6-104-35 (43500) 
ছিত্ৎবা শক্তিং তু গাঙ্গয়ঃ সাত্যকিং নবভিঃ শরৈঃ ।
আজঘানোরসি ক্রুদ্ধঃ প্রহসঞ্ছত্রুকর্শনঃ ॥ 6-104-36 (43501) 
ততঃ সরথনাগাশ্বাঃ পাণ্ডবাঃ পাণ্ডুপূর্বজ।
পরিবব্রূ রণে ভীষ্মং মাধবত্রাণকারণাৎ ॥ 6-104-37 (43502) 
ততঃ প্রববৃতে যুদ্ধং তুমুলং রোমহর্ষণম্ ।
পাণ্ডবানাং কুরূণাং চ সমরে বিজয়ৈষিণাম্ ॥ ॥ 6-104-38 (43503) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি নবমদিবসয়ুদ্ধে চতুরধিকশততমোঽধ্যায়ঃ ॥

 -   -  

6-104-7 তেনতেন পথা ॥ 6-104-20 মহামাত্রৌ শ্রেষ্ঠৌ ॥ 6-104-29 ভারত ভীষ্মম্ । রোমবাহিভিঃ রোমচ্ছেদকৈঃ ॥ 6-104-35 মেদিনীং প্রাপ্যেতি শেষঃ ॥ 6-104-37 মাধবঃ সাত্যকিঃ ॥




ভীষ্মপর্ব - অধ্যায় 105

॥ শ্রীঃ ॥

6.105. অধ্যায়ঃ 105 

 -   -  

যুধিষ্ঠিরাদিয়ুদ্ধবর্ণনম্ ॥ 1 ॥

 -   -  

6-105-0 (43504) 
সঞ্জয় উবাচ। 6-105-0 (4196) 
দৃষ্ট্বা ভীষ্মং রণে যুদ্ধং পাণ্ডবৈরভিসংবৃতম্।
যথা মেঘৈর্মহারাজ তপান্তে দিবি ভাস্করম্ ॥ 6-105-1 (43505) 
দুর্যোধনো মহারাজ দুঃশাসনমভাষত।
এষ শূরো মহেষ্বাসো ভীষ্মঃ শূরনিষূদনঃ ॥ 6-105-2 (43506) 
ছাদিতঃ পাণ্ডবৈঃ শূরৈঃ সমন্তাদ্ভরতর্ষভ ।
তস্য কার্যং ৎবয়া বীর রক্ষণং সুমহাত্মনঃ ॥ 6-105-3 (43507) 
রক্ষ্যমাণো হি সমরে ভীষ্মোঽস্মাকং পিতামহঃ ।
নিহন্যাৎসমরে যত্তান্পাঞ্চালান্পাণ্ডবৈঃ সহ ॥ 6-105-4 (43508) 
তত্র কার্যতমং মন্যে ভীষ্মস্যৈবাভিরক্ষণম্ ।
গোপ্তা হ্যেষ মহেষ্বাসো ভীষ্মোঽস্মাকং মহাব্রতঃ ॥ 6-105-5 (43509) 
স ভবান্সর্বসৈন্যেন পরিবার্য পিতামহম্ ।
সমরে কর্ম কুর্বাণং দুষ্করং পরিরক্ষতু ॥ 6-105-6 (43510) 
সঞ্জয় উবাচ। 6-105-7 (4197) 
স এবমুক্তঃ সমরে পুত্রো দুঃশাসনস্তব।
পরিবার্য স্থিতো ভীষ্মং সৈন্যেন মহতা বৃতঃ ॥ 6-105-7 (43511) 
ততঃ শতসহস্রাণাং হয়ানাং সুবলাত্মজঃ ।
বিমলপ্রাসহস্তানামৃষ্টিতোমরধারিণাম্ ॥ 6-105-8 (43512) 
দর্পিতানাং সুবেগানাং বলস্থানাং পতাকিনাম্ ।
শিক্ষিতৈর্যুদ্ধকুশলৈরুপেতানাং নরোত্তমৈঃ ॥ 6-105-9 (43513) 
নকুলং সহদেবং চ ধর্মরাজং চ পাণ্ডবম্ ।
ন্যবারয়ন্নরশ্রেষ্ঠান্পরিবার্য সমন্ততঃ ॥ 6-105-10 (43514) 
ততো দুর্যোধনো রাজা শূরাণাং হয়সাদিনাম্ ।
অয়ুতং প্রেষয়ামাস পাণ্ডবানাং নিবারণে ॥ 6-105-11 (43515) 
তৈঃ প্রবিষ্টৈর্মহাবেগৈর্গরুত্মদ্ভিরিবাহবে।
খুরাহতা ধরা রাজংশ্চকম্পে চ ননাদ চ ॥ 6-105-12 (43516) 
খুরশব্দশ্চ সুমহান্বাজিনাং শুশ্রুবে তদা।
মহাবংশবনস্যেব দহ্যমানস্য পর্বতে ॥ 6-105-13 (43517) 
উৎপতদ্ভিশ্চ তৈস্তত্র সমুদ্ধূতং মহদ্রজঃ।
দিবাকররথং প্রাপ্য চ্ছাদয়ামাস ভাস্করম্ ॥ 6-105-14 (43518) 
বেগবদ্ভির্হয়ৈস্তৈস্তু ক্ষোভিতা পাণ্ডবীক চমূঃ।
নিপতদ্ভির্মহাবেগৈর্হংসৈরিব মহৎসরঃ ॥ 6-105-15 (43519) 
হেষতাং চৈব শব্দেন ন প্রাজ্ঞায়ত কিংচন ।
`অন্তর্দধে মহাঞ্শব্দস্তেন শব্দেন মোহিতঃ॥'  6-105-16 (43520) 
ততো যুধিষ্ঠিরো রাজা মাদ্রীপুত্রৌ চ পাণ্ডবৌ।
প্রত্যঘ্নংস্তরসা বেগং সমরে হয়সাদিনাম্ ॥ 6-105-17 (43521) 
উদ্বৃত্তস্য মহারাজ প্রাবৃট্কালেঽতিপূর্যতঃ।
পৌর্ণমাস্যামম্বুবেগং যথা বেলা মহোদধেঃ ॥ 6-105-18 (43522) 
ততস্তে রথিনো রাজঞ্শরৈঃ সন্নতপর্বভিঃ।
ন্যকৃন্তন্নুত্তমাঙ্গানি শরেণ হয়সাদিনাম্ ॥ 6-105-19 (43523) 
তে নিপেতুর্মহারাজ নিহতা দৃঢধন্বিভিঃ ।
নাগৈরিব মহানাগা যথাবদ্গিরিগহ্বরে ॥ 6-105-20 (43524) 
তেঽপি প্রাসৈঃ সুনিশিতৈঃ শরৈঃ সন্নতপর্বভিঃ ।
ন্যকৃন্তন্নুত্তমাঙ্গানি বিচরন্তো দিশো দশ ॥ 6-105-21 (43525) 
অভ্যাহতা হয়ারোহা ঋষ্টিভির্ভরতর্ষভ ।
অত্যজন্নুত্তমাঙ্গানি ফলানীব মহাদ্রুমাঃ ॥ 6-105-22 (43526) 
সমাদিনো হয়া রাজংস্তত্রতত্র নিষূদিতাঃ।
পতিতাঃ পাত্যমানাশ্চ প্রত্যদৃশ্যন্ত সর্বশঃ ॥ 6-105-23 (43527) 
বধ্যমানা হয়াশ্চৈব প্রাদ্রবন্ত ভয়ার্দিতাঃ।
যথা সিংহং সমাসাদ্য মৃগাঃ প্রাণপরায়ণাঃ ॥ 6-105-24 (43528) 
পাণ্ডবাশ্চ মহারাজ জিৎবা শত্রূন্মহামৃধে ।
দধ্মুঃ শঙ্খাংশ্চ ভেরীশ্চ তাডয়ামাসুরাহবে ॥ 6-105-25 (43529) 
ততো দুর্যোধনো দীনো দৃষ্ট্বা সৈন্যং পরাজিতম্ ।
অব্রবীদ্রতশ্রেষ্ঠ মদ্ররাজমিদং বচঃ ॥ 6-105-26 (43530) 
এষ পাণ্ডুসুতো জ্যেষ্ঠো যমাভ্যাং সহিতো রণে ।
পশ্যতাং বো মহাবাহো সেনাং দ্রাবয়তি প্রভো ॥ 6-105-27 (43531) 
তং বারয় মহাবাহো বেলেব মকরালয়ম্ ।
ৎবং হি সংশ্রূয়সেঽত্যর্থমসহ্যবলবিক্রমঃ ॥ 6-105-28 (43532) 
সঞ্জয় উবাচ। 6-105-29 (4198) 
পুত্রস্য তব তদ্বাক্যং শ্রুৎবা শল্যঃ প্রতাপবান্।
স যয়ৌ রথবংশেন যত্র রাজা যুধিষ্ঠিরঃ ॥ 6-105-29 (43533) 
তদাপতদ্বৈ সহসা শল্যস্য সুমহদ্বলম্ ।
মহৌঘবেগং সমরে বারয়ামাস পাণ্ডবঃ ॥ 6-105-30 (43534) 
মদ্ররাজং চ সমরে ধর্মরাজো মহারথঃ।
দশভিঃ সায়কৈস্তূর্ণমাজঘান স্তনান্তরে । 
নকুলঃ সহদেবশ্চ তং সপ্তভিরজিহ্নগৈঃ ॥  6-105-31 (43535) 
মদ্ররাজোঽপি তান্সর্বানাজঘান ত্রিভিস্ত্রিভিঃ ।
যুধিষ্ঠিরং পুনঃ ষষ্ট্যা বিব্যাধ নিশিতৈঃ শরৈঃ ॥ 6-105-32 (43536) 
মাদ্রীপুত্রৌ চ সংভ্রান্তৌ দ্বাভ্যাং দ্বাভ্যামতাডয়ৎ।
ততো ভীমো মহাবহুর্দৃষ্ট্বা রাজনমাহবে॥ 6-105-33 (43537) 
মদ্ররাজবশং প্রাপ্তং মৃত্যোরাস্যগতং যথা।
অভ্যপদ্যত সংগ্রামে যুধিষ্ঠিরমমিত্রজিৎ ॥ 6-105-34 (43538) 
`আপতন্নেব ভীমস্তু মদ্ররাজমতাডয়ৎ।'
সর্বপারশবৈস্তীক্ষ্ণৈর্নারাচৈর্মর্মভেদিভিঃ ॥  6-105-35 (43539) 
ততো ভীষ্মশ্চ দ্রোণশ্চ সৈন্যেন মহতা বৃতৌ।
রাজানমভ্যপদ্যেতামঞ্জসা শরবর্ষিণৌ ॥ 6-105-36 (43540) 
ততো যুদ্ধং মহাঘোরং প্রাবর্তত সুদারুণম্।
অপরাং দিশমাস্থায় দ্যোতমানে দিবাকরে ॥ ॥ 6-105-37 (43541) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি নবমদিবসয়ুদ্ধে পঞ্চাধিকশততমোঽধ্যায়ঃ ॥

 -   -  

6-105-8 তত ইতি। সৈন্যেনেতি পূর্বস্মাদনুকৃষ্যতে। হয়ানাং সৈন্যেন পরিবার্য ন্যবারয়দিতি তৃতীয়েনান্বয়ঃ ॥




ভীষ্মপর্ব - অধ্যায় 106

॥ শ্রীঃ ॥

6.106. অধ্যায়ঃ 106 

 -   -  

ভীষ্মপরাক্রমমমৃষ্যতা কৃষ্ণেন রথাদবরুহ্য তদ্বধায়াভিয়ানম্ ॥ 1 ॥ অর্জুনেন পশ্চাদনুধাব্য নিবর্তিতস্য কৃষ্ণস্য তেন সহ পুনা রথারোহণম্ ॥ 2 ॥

 -   -  

6-106-0 (43542) 
সঞ্জয় উবাচ। 6-106-0 (4199) 
ততঃ পিতা তব ক্রুদ্ধো নিশিতৈঃ সায়কোত্তমৈঃ।
আজঘান রণে পার্থান্সহসেনান্সমন্ততঃ ॥ 6-106-1 (43543) 
ভীমং দ্বাদশভির্বিদ্ধ্বা সাত্যকিং নবভিঃ শরৈঃ ।
নকুলং চ ত্রিভির্বিদ্ধ্বা সহদেবং চ সপ্তভিঃ ॥ 6-106-2 (43544) 
যুধিষ্ঠিরং দ্বাদশভির্বাহ্বোরুরসি চার্পয়ৎ।
ধৃষ্টদ্যুম্নং ততো বিদ্ধ্বা ননাদ সুমহাবলঃ ॥ 6-106-3 (43545) 
তং দ্বাদশাখ্যৈর্নকুলো মাধবশ্চ ত্রিভিঃ শরৈঃ ।
ধৃষ্টদ্যুম্নশ্চ সপ্তত্যা ভীমসেনশ্চ সপ্তভিঃ । 
যুধিষ্ঠিরো দ্বাদশভিঃ প্রত্যবিধ্যৎপিতামহম্ ॥  6-106-4 (43546) 
দ্রোণস্তু সাত্যকিং বিদ্ধ্বা ভীমসেনমবিধ্যত ।
একৈকং পঞ্চভির্বাণৈর্যমদণ্ডোপমৈঃ শিতৈঃ ॥ 6-106-5 (43547) 
তৌ চ তং প্রত্যবিধ্যেতাং ত্রিভিস্ত্রিভিরজিহ্মগৈঃ ।
তোত্রৈরিব মহানাগং দ্রোণং ব্রাহ্মণপুঙ্গবম্ ॥ 6-106-6 (43548) 
সৌবীরা কিতবাঃ প্রাচ্যাঃ প্রতীচ্যোদীচ্যমালবাঃ ।
অভীষাহাঃ শূরসেনাঃ শিবয়োঽথ বসাতয়ঃ। 
সংগ্রমে নাজহুর্ভীষ্মং বধ্যমানাঃ শিতৈঃ শরৈঃ ॥  6-106-7 (43549) 
তথৈবান্যে মহীপালা নানাদেশসমাগতাঃ ।
পাণ্ডবানভ্যবর্তন্ত বিবিধায়ুধপাণয়ঃ । 
তথৈব পাণ্ডবা রাজন্পরিবব্রুঃ পিতামহম্ ॥  6-106-8 (43550) 
স সমন্তাৎপরিবৃতো রথৌঘৈরপরাজিতঃ ।
গহনেঽগ্নিরিবোৎসৃষ্টঃ প্রজজ্বাল দহন্পরান্ ॥ 6-106-9 (43551) 
রথাগ্ন্যগারশ্চাপার্চিরসিশক্তিগজেন্ধনঃ ।
শরস্ফুলিঙ্গো ভীষ্মাগ্নির্দদাহ ক্ষত্রিয়র্ষভান্ ॥ 6-106-10 (43552) 
` যথা হি সুমহানগ্নিঃ কক্ষে চরসি সানিলঃ ।'
তথা ভীষ্মো মহারাজ দিব্যমস্ত্রমুদীরয়ন্ ॥  6-106-11 (43553) 
সুবর্ণপুঙ্খৈরিষুভির্গার্ধ্রপক্ষৈঃ সুতেজনৈঃ ।
কর্ণিনালীকনারাচৈশ্ছাদয়ামাস তদ্বলম্ ॥ 6-106-12 (43554) 
অপাতয়দ্ধ্বজাংশ্চৈব রথিনশ্চ শিতৈঃ শরৈঃ ।
মুণ্ডতালবনানীব চকার স রথব্রজান্ ॥ 6-106-13 (43555) 
নির্মনুষ্যান্রথান্রাজন্গজানশ্বাংশ্চ সংয়ুগে।
অকরোৎস মহাবাহুঃ সর্বশস্ত্রভৃতাং বরঃ ॥ 6-106-14 (43556) 
তস্য জ্যাতলনির্ঘোষং বিস্ফূর্জিতমিবাশনেঃ।
নিশম্য সর্বভূতানি সমকম্পন্ত ভারত ॥ 6-106-15 (43557) 
অমোঘা হ্যপত্নবাণাঃ পিতুস্তে ভরতর্ষভ।
নাসজ্জন্ত তনুত্রেষু ভীষ্মচাপচ্যুতাঃ শরাঃ ॥ 6-106-16 (43558) 
হতবীরান্রথান্রাজন্সংয়ুক্তাঞ্জবনৈর্হয়ৈঃ ।
অপশ্যাম মহারাজ হ্রিয়মাণান্রণাজিরে ॥ 6-106-17 (43559) 
চেদিকাশিকরূষাণাং সহস্রাণি চতুর্দশ ।
মহারথাঃ সমাখ্যাতাঃ কলপুত্রাস্তনুত্যজঃ । 
অপরাবর্তিনঃ সর্বে সুবর্ণবিকৃতধ্বজাঃ॥  6-106-18 (43560) 
সংগ্রামে ভীষ্মমাসাদ্য ব্যাদিতাস্যমিবান্তকম্।
নিমগ্নাঃ পরলোকায় সবাজিরথকুঞ্জরাঃ ॥ 6-106-19 (43561) 
ভগ্নাক্ষোপস্করান্কাংশ্চিদ্ভগ্নচক্রাংশ্চ ভারত।
অপশ্যাম মহারাজ শতশোঽথ সহস্রশঃ ॥ 6-106-20 (43562) 
সবরূথৈ রথৈর্ভগ্নৈ রথিভিশ্চ নিপাতিতৈঃ ।
শরৈঃ সুকবচৈশ্ছিন্নৈঃ পট্টসৈশ্চ বিশাংপতে ॥ 6-106-21 (43563) 
গদাভির্ভিণ্ডিপালৈশ্চ নিশিতৈশ্চ শিলীমুখৈঃ ।
অনুকর্ষৈরুপাসঙ্গৈশ্চক্রৈর্ভগ্নৈশ্চ মারিষ ॥ 6-106-22 (43564) 
বাহুভিঃ কার্মুকৈঃ খঙ্গৈঃ শিরোভিশ্চ সকুণ্ডলৈঃ।
তলত্রৈরঙ্গুলিত্রৈশ্চ ধ্বজৈশ্চ বিনিপাতিতৈঃ। 
চাপৈশ্চ বহুধা চ্ছিন্নৈঃ সমাস্তীর্যত মেদিনী ॥  6-106-23 (43565) 
গজারোহা গজান্রাজন্হয়াংশ্চ হয়সাদিনঃ ।
অভিপেতুর্দ্রুতং তত্র শতশোঽথ সহস্রশঃ ॥ 6-106-24 (43566) 
যতমানাশ্চ তে বীরা দ্রবমাণান্মহারথান্।
নাশক্নুবন্বারয়িতুং ভীষ্মবাণপ্রপীডিতান্ ॥ 6-106-25 (43567) 
মহেন্দ্রসমবীর্যেণ বধ্যমানা মহাচমূঃ ।
অভজ্যত মহারাজ ন চ দ্বৌ সমধাবতাম্ ॥ 6-106-26 (43568) 
আবিদ্ধরথনাগাশ্বং পতিতধ্বজসংকুলম্ ।
অনীকং পাণ্ডুপুত্রাণাং হাহাভূতমচেতনম্ ॥ 6-106-27 (43569) 
জঘানাত্র পিতা পুত্রং পুত্রশ্চ পিতরং তথ।
প্রিয়ং সখায় চাক্রন্দে সখা দৈববলাৎকৃতঃ ॥ 6-106-28 (43570) 
বিমুচ্য কবচানন্যে পাণ্ডুপুত্রস্য সৈনিকাঃ ।
প্রকীর্য কেশান্ধাবন্তঃ প্রত্যদৃশ্যন্ত সর্বশঃ ॥ 6-106-29 (43571) 
তদ্গোকুলমিবোদ্ভ্রান্তমুদ্ভান্তরথকূবরম্ ।
দদৃশে পাণ্ডুপুত্রস্য সৈন্যমার্তস্বরং তদা ॥ 6-106-30 (43572) 
প্রভজ্যমানং সৈন্যং তু দৃষ্ট্বা যাদবনন্দনঃ ।
উবাচ পার্থং বীভৎসুং নিগৃহ্য রথমুত্তমম্ ॥ 6-106-31 (43573) 
শ্রীভগবানুবাচ। 6-106-32 (4200) 
অয়ং স কালঃ সংপ্রাপ্তঃ পার্থ যঃ কাঙ্ক্ষিতস্তব।
প্রহরাস্মৈ নরব্যাঘ্র ভীষ্মায়াহবশোভিনে ॥ 6-106-32 (43574) 
যৎপুরা কথিতং বীর ৎবয়া রাজ্ঞাং সমাগমে।
বিরাটনগরে তাত সঞ্জয়স্য সমীপতঃ ॥ 6-106-33 (43575) 
ভীষ্মদ্রোণমুখান্সর্বান্ধার্তরাষ্ট্রস্য সৈনিকান্ ।
সানুবন্ধান্হনিষ্যামি যে মাং যোৎস্যন্তি সঙ্গরে ॥ 6-106-34 (43576) 
ইতি তৎকুরু কৌন্তেয় সত্যং বাক্যমরিন্দম।
ক্ষত্রধর্মমনুস্মৃত্য যুধ্যস্ব বিগতজ্বরঃ ॥ 6-106-35 (43577) 
সঞ্জয় উবাচ। 6-106-36 (4201) 
ইত্যুক্তো বাসুদেবেন তির্যগ্দৃষ্টিরধোমুখঃ।
অকাম ইব বীভৎসুরিদং বচনমব্রবীৎ ॥ 6-106-36 (43578) 
অবধ্যানাং বধং কৃৎবা রাজ্যং বা নরকোত্তরম্ ।
দুঃখানি বনবাসে বা কিং নু মে সুকৃতং ভবেৎ ॥ 6-106-37 (43579) 
চোদয়াশ্বান্যতো ভীষ্মঃ করিষ্যে বচনং তব।
পাতয়িষ্যামি দুর্ধর্ষং ভীষ্মং কুরুপিতামহম্ ॥ 6-106-38 (43580) 
সঞ্জয় উবাচ। 6-106-39 (4202) 
স চাশ্বান্রজতপ্রখ্যাংশ্চোদয়ামাস মাধবঃ।
যতো ভীষ্মস্ততো রাজন্দুষ্প্রেক্ষ্যো রশ্মিবানিব ।  6-106-39 (43581) 
ততস্তৎপুনরাবৃত্তং যুধিষ্ঠিরবলং মহৎ।
দৃষ্ট্বা পার্থং মহাবাহুং ভীষ্মায়োদ্যতমাহবে ॥ 6-106-40 (43582) 
ততো ভীষ্মঃ কুরুশ্রেষ্ঠঃ সিংহবদ্বিনদন্মুহুঃ ।
ধনংজয়রথং শীঘ্রং শরবর্ষৈরবাকিরৎ ॥ 6-106-41 (43583) 
ক্ষণেন স রথস্তস্য সহয়ঃ সহসারথিঃ ।
শরবর্ষেণ মহতা ন প্রাজ্ঞায়ত ভারত ॥ 6-106-42 (43584) 
বাসুদেবস্ৎবসংভ্রান্তো ধৈর্যমাস্থায় সৎবরঃ ।
চোদয়ামাস তানশ্বান্বিনুন্নান্ভীষ্মসায়কৈঃ ॥ 6-106-43 (43585) 
ততঃ পার্থো ধনুর্গৃহ্য দিব্যং জলদনিঃস্বনম্ ।
পাতয়ামাস ভীষ্মস্য ধনুশ্ছিত্ৎবা শিতৈঃ শরৈঃ ॥ 6-106-44 (43586) 
স চ্ছিন্নধন্বা কৌরব্যঃ পুনরন্যন্মহদ্ধনুঃ ।
নিমেষান্তরমাত্রেণ সজ্যং চক্রে পিতা তব ॥ 6-106-45 (43587) 
চকর্ষ চ ততো দোর্ভ্যাং ধনুর্জলদনিঃস্বনম্ ।
অথাস্য তদপি ক্রুদ্ধশ্চিচ্ছেদ ধনুরর্জুনঃ । 
তস্য তৎপূজয়ামাস লাঘবং শন্তনোঃ সুতঃ ॥  6-106-46 (43588) 
গাঙ্গেয়স্ৎবব্রবীৎপার্থং ধন্বিশ্রেষ্ঠমরিংদম।
সাধুসাধু মহাবাহো সাধু কুন্তীসুতেতি চ ॥ 6-106-47 (43589) 
সমাভাষ্যৈবমপরং প্রগৃহ্য রুচিরং ধনুঃ।
মুমোচ সমরে ভীষ্মঃ শরান্পার্থরথং প্রতি ॥ 6-106-48 (43590) 
অদর্শয়দ্বসুদেবো হয়যানে পরং বলম্।
মোঘান্কুর্বঞ্শরাংস্তস্য মণ্ডলানি নিদর্শয়ন্ ॥ 6-106-49 (43591) 
শুশুভাতে নরব্যাঘ্রৌ তৌ ভীষ্মশরবিক্ষতৌ ।
গোবৃষাবিব সংরব্ধৌ বিষাণোল্লিখিতাঙ্কিতৌ ॥ 6-106-50 (43592) 
বাসুদেবস্তু সংপ্রেক্ষ্য পার্থস্য মৃদুয়ুদ্ধতাম্ ।
ভীষ্মং চ শরবর্ষাণি সৃজন্তমনিশং যুধি ॥ 6-106-51 (43593) 
প্রতপন্তমিবাদিত্যং মধ্যমাসাদ্য সেনয়োঃ ।
বরান্বরান্বিনিঘ্নন্তং পাণ্ডুপুত্রস্য সৈনিকান্ ॥ 6-106-52 (43594) 
যুগান্তমিব কুর্বাণং ভীষ্মং যৌধিষ্ঠিরে বলে ।
নামৃষ্যত মহাবাহুর্মাধবঃ পরবীরহা ॥ 6-106-53 (43595) 
উৎসৃজ্য রজতপ্রখ্যান্হয়ান্পার্থস্য মারিষ ।
বাসুদেবস্ততো যোগী প্রচস্কন্দ মহারথাৎ ॥ 6-106-54 (43596) 
অভিদুদ্রাব ভীষ্মং স ভুজপ্রহরণো বলী।
প্রতোদপাণিস্তেজস্বী সিংহবদ্বিনদন্মুহুঃ ॥ 6-106-55 (43597) 
দারয়ন্নিব পদ্ভ্যাং স জগতীং জগদীশ্বরঃ ।
ক্রোধতাম্রেক্ষণঃ কৃষ্ণো জিঘাংসুরমিতদ্যুতিঃ ॥ 6-106-56 (43598) 
গ্রসন্নিব চ তেজাংসি তাবকানাং মহাহবে ।
দৃষ্ট্বা মাধবমাক্রন্দে ভীষ্মায়োদ্যতমন্তিকে ॥ 6-106-57 (43599) 
হতো ভীষ্মো হতো ভীষ্ম ইতি তত্রস্ম সৈনিকাঃ ।
ক্রোশন্তঃ প্রাদ্রবন্সর্বে বাসুদেবভয়াতুরাঃ ॥ 6-106-58 (43600) 
পীতকৌশেয়সংবীতো মণিশ্যামো জনার্দনঃ ।
শুশুভে বিদ্রবন্ভীষ্মং বিদ্যুন্মালী যথাম্বুদঃ ॥ 6-106-59 (43601) 
স সিংহ ইব মাতঙ্গং যথর্ষভ ইবর্ষভম্ ।
অভিদুদ্রাব বেগেন বিনদন্যাদবর্ষভঃ ॥ 6-106-60 (43602) 
তমাপতন্তং সংপ্রেক্ষ্য পুণ্ডরীকাক্ষমাহবে।
অসংভ্রমং রণে ভীষ্মো বিচকর্ষ মহদ্ধনুঃ । 
উবাচ চৈব গোবিন্দমসংভ্রান্তেন চেতসা ॥  6-106-61 (43603) 
এহ্যেহি পুণ্ডরীকাক্ষ দেবদেব নমোস্তু তে ।
মামদ্য সাৎবতশ্রেষ্ঠ তাপয়স্ত মহাহবে ॥ 6-106-62 (43604) 
ৎবয়া হি দেব সংগ্রামে হতস্যাপি মমানঘ ।
শ্রেয় এব পরং কৃষ্ণ লোকে ভবতি সর্বতঃ ॥ 6-106-63 (43605) 
সংভাবিতোঽস্মি গোবিন্দ ত্রৈলোক্যেনাদ্য সংয়ুগে।
প্রহরস্ব যথেষ্টং বৈ দাসোঽস্মি তব চানঘ ॥ 6-106-64 (43606) 
সঞ্জয় উবাচ। 6-106-65 (4203) 
অন্বগেব ততঃ পার্থঃ সমভিদ্রুত্য কেশবম্ ।
নিজগ্রাহ মহাবাহুর্বাহুভ্যাং পরিগৃহ্য বৈ ॥ 6-106-65 (43607) 
নিগৃহ্যমাণঃ পার্থেন কৃষ্ণো রাজীবলোচনঃ ।
জগামৈবৈনমাদায় বেগেন পুরুষোত্তমঃ ॥ 6-106-66 (43608) 
পার্থস্তু বিষ্টভ্য বলাচ্চরণৌ পরবীরহা ।
নিজগ্রাহ হৃষীকেশং কথংচিদ্দশমে পদে ॥ 6-106-67 (43609) 
তত এবমুবাচার্তঃ ক্রোধপর্যাকুলেক্ষণম্ ।
নিঃশ্বসন্তং যথা নাগমর্জুনঃ প্রণয়াৎসখা ॥ 6-106-68 (43610) 
নিবর্তস্ব মহাবাহো নানৃতং কর্তুমর্হসি ।
যত্ৎবয়া কথিতং পূর্বং ন যোৎস্যামীতি কেশব ॥ 6-106-69 (43611) 
মিথ্যাবাদীতি লোকাস্ৎবাং কথয়িষ্যন্তি মাধব ।
মমৈষ ভারঃ সর্বো হি হনিষ্যামি পিতামহম্ ॥ 6-106-70 (43612) 
শপে কেশব শস্ত্রেণ সত্যেন সুকৃতেন চ।
অন্তং যথা গমিষ্যামি শত্রূণাং শত্রুসূদন ॥ 6-106-71 (43613) 
অদ্যৈব পশ্য দুর্ধর্ষং পাত্যমানং মহারথম্ ।
তারাপতিমিবাপূর্ণমন্তকালে যদৃচ্ছয়া ॥ 6-106-72 (43614) 
মাধবস্তু বচঃ শ্রুৎবা ফল্গুনস্য মহাত্মনঃ।
`অভবৎপরমপ্রীতো দৃষ্ট্বা পার্থস্য বিক্রমম্'। 
ন কিংচিদুক্ৎবা সক্রোধ আরুরোহ রথং পুনঃ ॥  6-106-73 (43615) 
তৌ রথস্থৌ নরব্যাঘ্রৌ ভীষ্মঃ শান্তনবঃ পুনঃ।
ববর্ষ শরবর্ষেণ মেঘো বৃষ্ট্যা যথাঽচলৌ ॥ 6-106-74 (43616) 
প্রাণানাদত্ত যোধানাং পিতা দেবব্রতস্তব।
গভস্তিভিরিবাদিত্যস্তেজাংসি শিশিরাত্যযে ॥ 6-106-75 (43617) 
যথা কুরূণাং সৈন্যানি বভঞ্জুর্যুধি পাণ্ডবাঃ ।
তথা পাণ্ডবসৈন্যানি বভঞ্জ যুধি তে পিতা ॥ 6-106-76 (43618) 
হতবিদ্রুতসৈন্যাস্তু নিরুৎসাহা বিচেতসঃ ।
নিরীক্ষিতুং ন শেকুস্তে ভীষ্মমপ্রতিমং রণে ॥ 6-106-77 (43619) 
মধ্যং গতমিবাদিত্যং প্রতপন্তং স্বতেজসা ।
তে বধ্যমানা ভীষ্মেণ শতশোঽথ সহস্রশঃ ॥ 6-106-78 (43620) 
কুর্বাণং সমরে কর্মাণ্যতিমানুষবিক্রমম্।
বীক্ষাংচক্রুর্মহারাজ পাণ্ডবা ভয়পীডিতাঃ ॥ 6-106-79 (43621) 
তথা পাণ্ডবসৈন্যানি দ্রাব্যমাণানি ভারত।
ত্রাতারং নাধ্যগচ্ছন্ত গাবঃ পঙ্কগতা ইব। 
পিপীলিকা ইব ক্ষুণ্ণা দুর্বলা বলিনা রণে ॥  6-106-80 (43622) 
তথৈব যোধা রাজেন্দ্র ভীষ্মেণামিত্রঘাতিনা।
সমরে মৃদিতাঃ সর্বে পাণ্ডবাঃ সহ সৃঞ্জয়ৈঃ ॥ 6-106-81 (43623) 
মহারথং ভারত দুষ্প্রকম্পং
শরৌঘিণং প্রতপন্তং নরেন্দ্রান্। 
ভীষ্মং ন শেকুঃ প্রতিবীক্ষিতুং তে
শরার্চিষং সূর্যমিবাতপন্তম্ ॥  6-106-82 (43624) 
বিমৃদ্গতস্তস্য তু পাণ্ডুসেনা-
মস্তং জগামাথ সহস্ররশ্মিঃ। 
ততো হি ভীষ্মঃ সবলান্সসৈন্যা-
ন্ন্যবারয়ৎপাণ্ডুসুতাঞ্শরৌঘৈঃ ॥  6-106-83 (43625) 
জঘান চৈতান্সুভৃশং মহাবলো
মহাব্রতঃ পাণ্ডুসুতান্মহাস্ত্রৈঃ । 
রণে করূণাধিপচেদিপৈর্বলৈ-
র্বৃতান্সদা চক্রধরস্য পশ্যতঃ।
ততো বলানাং শ্রমকর্শিতানাং  6-106-84 (43626) 
6-106-84"
মনোঽবহারং প্রতি সংবভূব ॥ ॥
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি নবমদিবসয়ুদ্ধে ষডধিকশততমোঽধ্যায়ঃ ॥




ভীষ্মপর্ব - অধ্যায় 107

॥ শ্রীঃ ॥

6.107. অধ্যায়ঃ 107 

 -   -  

যুধিষ্ঠিরেণ কৃষ্ণেনসহ সংমন্ত্র্য রাত্রৌ ভীষ্মমেত্য তদ্বধোপায়কথনপ্রার্থনা ॥ 1 ॥ তংপ্রতি ভীষ্মেণ তৎকথনম্ ॥ 2 ॥

 -   -  

6-107-0 (43627) 
সঞ্জয় উবাচ। 6-107-0 (4204) 
যুধ্যতামেব তেষাং তু ভাস্করেঽস্তমুপাগতে।
সন্ধ্যা সমভবদ্ধোরা নাপশ্যাম ততো রণম্ ॥ 6-107-1 (43628) 
ততো যুধিষ্ঠিরো রাজা সন্ধ্যাং সংদৃশ্য ভারত।
বধ্যমানং চ ভীষ্মেণ ত্যক্তাস্ত্রং ভয়বিহ্বলম্ ॥ 6-107-2 (43629) 
স্বসৈন্যং চ পরাবৃত্তং পলায়নপরায়ণম্।
ভীষ্মং চ যুধি সংরব্ধং পীডয়ন্তং মহারথম্ ॥ 6-107-3 (43630) 
সোমকাংশ্চ জিতান্দৃষ্ট্বা নিরুৎসাহান্মহারথান্।
` নিশামুখং চ সংপ্রেক্ষ্য ঘোররূপং ভয়ানকম্।' 
চিন্তয়িৎবা ততো রাজ্ঞামপহারমকারয়ৎ ॥  6-107-4 (43631) 
ততোঽপহারং সৈন্যানাং চক্রে রাজা যুধিষ্ঠিরঃ ।
তথৈব তব সৈন্যানামপহারে হ্যভূত্তদা ॥ 6-107-5 (43632) 
ততোঽপহারং সৈন্যানাং কৃৎবা তত্র মহারথাঃ ।
ন্যবিশন্ত কুরুশ্রেষ্ঠ সংগ্রামে ক্ষতবিক্ষতাঃ ॥ 6-107-6 (43633) 
ভীষ্মস্য সমরে কর্ম চিন্তয়ানাস্তু পাণ্ডবাঃ ।
নালভন্ত তদা শান্তিং ভীষ্মবাণপ্রপীডিতাঃ ॥ 6-107-7 (43634) 
ভীষ্মোঽপি সমরে জিৎবা পাণ্ডবান্সহ সৃঞ্জয়ান্।
পূজ্যমানস্তব সুতৈর্বন্দ্যমানশ্চ ভারত ॥ 6-107-8 (43635) 
ন্যবিশৎকুরুভিঃ সার্ধং হৃষ্টরূপৈঃ সমন্ততঃ ।
ততো রাত্রিঃ সমভবৎসর্বভূতপ্রমোহিনী ॥ 6-107-9 (43636) 
তস্মিন্রাত্রিমুখে ঘোরে পাণ্ডবা বৃষ্ণিভিঃ সহ ।
সৃঞ্জয়াশ্চ দুরাধর্ষা মন্ত্রায় সমুপাবিশন্ ॥ 6-107-10 (43637) 
আত্মনিঃশ্রেয়সং সর্বে প্রাপ্তকালং মহাবলাঃ।
মন্ত্রয়ামাসুরব্যগ্রা মন্ত্রনিশ্চয়কোবিদাঃ ॥ 6-107-11 (43638) 
ততো যুধিষ্ঠিরো রাজা মন্ত্রয়িৎবা চিরং নৃপ ।
বাসুদেবং সমুদ্বীক্ষ্য বচনং চেদমাদদে ॥ 6-107-12 (43639) 
কৃষ্ণ পশ্য মাহাত্মানং ভীষ্মং ভীমপরাক্রমম্ ।
গজং নলবনানীব বিমৃদ্গন্তং বলং মম ॥ 6-107-13 (43640) 
ন চৈবৈনং মহাত্মানমুৎসহামো নিরীক্ষিতুম্ ।
লেলিহ্যমানং সৈন্যেষু প্রবৃদ্ধমিব পাবকম্ ॥ 6-107-14 (43641) 
যথা ঘোরো মহানাগস্তক্ষকো বৈ বিষোল্বণঃ।
তথা ভীষ্মো রণে ক্রুদ্ধস্তীক্ষ্ণশস্ত্রঃ প্রতাপবান্ ॥ 6-107-15 (43642) 
গৃহীতচাপঃ সমরে প্রমুঞ্চন্নিশিতাঞ্ছরান্।
শক্যো জেতুং যমঃ ক্রুদ্ধো বজ্রপাণিশ্চ দেবরাট্ ॥ 6-107-16 (43643) 
বরুণঃ পাশভৃচ্চাপি সগদো বা ধনেশ্বরঃ ।
ন তু ভীষ্মঃ সুসংক্রুদ্ধঃ শক্যো জেতুং মহাহবে ॥ 6-107-17 (43644) 
সোঽহমেবং গতে কৃষ্ণ নিমগ্নঃ শোকসাগরে।
আত্মনো বুদ্ধিদৌর্বল্যাদ্ভীষ্মমাসাদ্য সংয়ুগে ॥ 6-107-18 (43645) 
বনং যাস্যামি দুর্ধর্ষ শ্রেয়ো বৈ তত্র মে গতম্ ।
ন যুদ্ধং রোচতে কৃষ্ণ হন্তি ভীষ্মো হি নঃ সদা ॥ 6-107-19 (43646) 
যথা প্রজ্বলিতং বহ্নিং পতঙ্গঃ সমভিদ্রবন্।
একতো মৃত্যুমভ্যেতি তথাঽহং ভীষ্মমেয়িবান্ ॥ 6-107-20 (43647) 
ক্ষয়ং নীতোঽস্মি বার্ষ্ণেয় রাজ্যহেতোঃ পরাক্রমী ।
ভ্রাতরশ্চৈব মে শুরাঃ সায়কৈর্ভৃশপীডিতাঃ ॥ 6-107-21 (43648) 
মৎকৃতে ভ্রাতৃসৌহার্দাদ্রাজ্যভ্রষ্টা বনং গতাঃ।
পরিক্লিষ্টা তথা কৃষ্ণা মৎকৃতে মধুসূদন ॥ 6-107-22 (43649) 
জীবিতং বহু মন্যেঽহং জীবিতং হ্যদ্য দুর্লভম্।
জীবিতস্যাদ্য শেষেণ চরিষ্যে ধর্মমুত্তমম্ ॥ 6-107-23 (43650) 
যদি তেঽহমনুগ্রাহ্যো ভ্রাতৃভিঃ স কেশব ।
স্বধর্মস্যাবিরোধেন হিতং ব্যাহর কেশব ॥ 6-107-24 (43651) 
সঞ্জয় উবাচ। 6-107-25 (4205) 
এবং শ্রুৎবা বচস্তস্য কারুণ্যাদ্বহুবিস্তরম্।
প্রত্যুবাচ ততঃ কৃষ্ণঃ সান্ৎবয়ানো যুধিষ্ঠিরম্ ॥ 6-107-25 (43652) 
শ্রীভগবানুবাচ । 6-107-26 (4206) 
ধর্মপুত্র বিষাদং ৎবং মা কৃথাঃ সত্যসংগর ।
যস্য তে ভ্রাতরঃ শূরা দুর্জয়াঃ সত্রুসূদনাঃ ॥ 6-107-26 (43653) 
অর্জুনো ভীমসেনশ্চ বায়্বগ্নিসমতেজসৌ।
মাদ্রীপুত্রৌ চ বিক্রান্তৌ ত্রিদশানামিবিশ্বরৌ ॥ 6-107-27 (43654) 
মাং বা নিয়ুঙ্ক্ষ্ব সৌহার্দাদ্যোৎস্যে ভীষ্মেণ পাণ্ডব ।
ৎবপ্রয়ুক্তো মহারাজ কিং ন কুর্যাং মহাহবে ॥ 6-107-28 (43655) 
হনিষ্যামি রণে ভীষ্মমাহূয় পুরুষর্ষভম্ ।
পশ্যতাং ধার্তরাষ্ট্রাণাং যদি নেচ্ছতি ফল্গুনঃ ॥ 6-107-29 (43656) 
যদি ভীষ্মে হতে বীরে জয়ং পশ্যসি পণ্ডব।
হন্তাস্ম্যেকরথেনাদ্য কুরুবৃদ্ধং পিতামহম্ ॥ 6-107-30 (43657) 
পশ্য মে বিক্রমং রাজন্মহেন্দ্রস্যেব সংয়ুগে।
বিমুঞ্চন্তং মহাস্ত্রামি পাতয়িষ্যামি তং রথাৎ ॥ 6-107-31 (43658) 
যঃ শত্রুঃ পাণ্ডুপুত্রাণাং মচ্ছত্রুঃ স ন সংশয়ঃ।
মদর্থা ভবদর্থা যে যে মদীয়াস্তবৈব তে ॥ 6-107-32 (43659) 
তব ভ্রাতা মম সখা সংবন্ধী শিষ্য এব চ ।
মাংসান্যুৎকৃত্য দাস্যামি ফল্গুনার্থে মহীপতে ॥ 6-107-33 (43660) 
এষ চাপি নরব্যাঘ্রো মৎকৃতে জীবিতং ত্যজেৎ।
এষ নঃ সময়স্তাত তারয়েম পরস্পরম্ ॥ 6-107-34 (43661) 
স মাং নিয়ুঙ্ক্ষ্ব রাজেন্দ্র যাবৎসজ্জো ভবাম্যহম্ ।
প্রতিজ্ঞাতমুপপ্লাব্যে যত্তৎপার্থেন পূর্বতঃ ॥ 6-107-35 (43662) 
পাতয়িষ্যামি গাঙ্গেয়মিত্যুলূকস্য সংনিধৌ।
পরিরক্ষ্যমিদং তাবদ্বচঃ পার্থস্য ধীমতঃ ॥ 6-107-36 (43663) 
অনুজ্ঞাতেন পার্থেন ময়া কার্যং ন সংশয়ঃ।
অথবা ফল্গুনস্যৈষ ভারঃ পরিমিতো রণে ॥ 6-107-37 (43664) 
স হনিষ্যতি সংগ্রামে ভীষ্মং পরপুরংজয়ম্ ।
অশক্যমপি কুর্যাদ্ধি রণে পার্থঃ সমুদ্যতঃ ॥ 6-107-38 (43665) 
ত্রিদশান্বা সমুদ্যুক্তান্সহিতান্দৈত্যদানবৈঃ ।
নিহন্ত্যাদর্জুনঃ সঙ্খ্যে কিমু ভীষ্মং নরাধিপ ॥ 6-107-39 (43666) 
বিপরীতো মহাবীর্যো গতসৎবোঽল্পজীবনঃ ।
ভীষ্মঃ শান্তনবো নূনং কর্তব্যং নাববুধ্যতে ॥ 6-107-40 (43667) 
যুধিষ্ঠির উবাচ। 6-107-41 (4207) 
এবমেতন্মহাবাহো যথা বদসি মাধব।
সর্বে হ্যেতে ন পর্যাপ্তাস্তব বেগবিধারণে ॥ 6-107-41 (43668) 
নিয়তং সমাবাপ্স্যামি সর্বমেতদ্যথেপ্সিতম্ ।
যস্য মে পুরুষব্যাঘ্র ভবান্পক্ষে ব্যবস্থিতঃ ॥ 6-107-42 (43669) 
সেন্দ্রানপি রণে দেবাঞ্জয়েয়ং জয়তাং বর।
ৎবয়া নাথেন গোবিন্দ কিমু ভীষ্মং মহারথম্ ॥ 6-107-43 (43670) 
ন তু ৎবামনৃতং কর্তুমুৎসহে স্বাত্মগৌরবাৎ।
অয়ুধ্যমানাঃ সহায়্যং যথোক্তং কুরু মাধব ॥ 6-107-44 (43671) 
সময়স্তু কৃতঃ কশ্চিন্মম ভীষ্মেণ সংয়ুগে।
মন্ত্রয়িষ্যে তবার্থায় ন তু যোৎস্যে কথংচন ॥ 6-107-45 (43672) 
দুর্যোধনার্থং যোৎস্যামি সত্যমেতদিতি প্রভো।
স হি রাজ্যস্য মে দাতা মন্ত্রস্যৈব চ মাধব ॥ 6-107-46 (43673) 
তস্মাদ্দেবব্রতং ভূয়ো বধোপায়ার্থমাত্মনঃ ।
ভবতা সহিতাঃ সর্বে প্রয়াম মধুসূদন ॥ 6-107-47 (43674) 
তদ্বয়ং সহিতা গৎবা ভীষ্মমাশু নরোত্তমম্ ।
রুচিতে তব পৃচ্ছামি মন্ত্রং বার্ষ্ণেয় মাচিরম্ ॥ 6-107-48 (43675) 
স বক্ষ্যতি হিতং বাক্যং সত্যমস্মাজ্জনার্দন।
যথা চ বক্ষ্যতে কৃষ্ণ তথা কর্তাস্মি সংয়ুগে ॥ 6-107-49 (43676) 
স নো জয়স্য দাতা স্যান্মন্ত্রস্য চ দৃঢব্রতঃ ।
বালাঃ পিত্রা বিহীনাশ্চ তেন সংবর্ধিতা বয়ম্ ॥ 6-107-50 (43677) 
তং চেৎপিতামহং বৃদ্ধং হন্তুমিচ্ছামি মাধব।
পিতুঃ পিতরমিষ্টং চ ধিগস্তু ক্ষত্রজীবিকাম্ ॥ 6-107-51 (43678) 
সঞ্জয় উবাচ। 6-107-52 (4208) 
ততোঽব্রবীন্মহারাজ বার্ষ্ণেয়ঃ কুরুনন্দনম্ ।
রোচতে মে মহাপ্রাজ্ঞ রাজেন্দ্র তব ভাষিতম্ ॥ 6-107-52 (43679) 
দেবব্রতঃ কৃতী ভীষ্মঃ প্রেক্ষিতেনাপি নির্দহেৎ।
গম্যতাং স্ববধোপায়ং প্রষ্টুং সাগরগাসুতম্ ॥ 6-107-53 (43680) 
বক্তমর্হতি সত্যং স ৎবয়া পৃষ্টো বিশেষতঃ ।
তে বয়ং তত্র গচ্ছামঃ প্রষ্টুং কুরুপিতামহম্ ॥ 6-107-54 (43681) 
গৎবা শান্তনবং বৃদ্ধং মন্ত্রং পৃচ্ছাম ভারত ।
স নো দাস্যতি মন্ত্রং যং তেন যোৎস্যামহে পরান্ ॥ 6-107-55 (43682) 
সঞ্জয় উবাচ। 6-107-56 (4209) 
এবমামন্ত্র্য তে বীরাঃ পাণ্ডবাঃ পাণ্ডুপূর্বজ।
জগ্মুস্তে সহিতাঃ সর্বে বাসুদেবশ্চ বীর্যবান্ ॥ 6-107-56 (43683) 
বিমুক্তশস্ত্রকবচা ভীষ্মস্য সদনং প্রতি।
প্রবিশ্য চ তদা ভীষ্মং শিরোভিঃ প্রণিপেদিরে ॥ 6-107-57 (43684) 
পূজয়ন্তো মহারাজ পাণ্ডবা ভরতর্ষভম্ ।
প্রণম্য শিরসা চৈনং ভীষ্মং শরণমভ্যযুঃ ॥ 6-107-58 (43685) 
তানুবাচ মহাবাহুর্ভীষ্মঃ কুরুপিতামহঃ ।
স্বাগতং তব বার্ষ্ণেয় স্বাগতং তে ধনঞ্জয় ॥ 6-107-59 (43686) 
স্বাগতং ধর্মপুত্রায় ভীমায় যময়োস্তথা।
কিং বা কার্যং করোম্যদ্য যুষ্মাকং প্রীতিবর্ধনং ॥ 6-107-60 (43687) 
`যুদ্ধাদন্যত্র হে বৎসাঃ প্রীয়ন্তাং মা বিশঙ্কথ ।'
সর্বাত্মনাপি কর্তাস্মি যদপি স্যাৎসদুষ্করম্ । 
তথা ব্রুবাণং গাঙ্গেয়ং প্রীতিয়ুক্তং পুনঃপুনঃ ॥  6-107-61 (43688) 
উবাচ রাজা দীনাত্মা প্রীতিয়ুক্তমিদং বচঃ।
কথং জয়েম সর্বজ্ঞ কথং রাজ্যং লভেমহি ॥ 6-107-62 (43689) 
প্রজানাং সংশয়ো ন স্যাৎকথং তন্মে বদ প্রভো ।
ভবান্হি নো বধোপায়ং ব্রবীতু স্বয়মাত্মনঃ ॥ 6-107-63 (43690) 
ভবন্তং সমরে বীর বিষহেম কথং বয়ম্।
ন হি তে সূক্ষ্মমপ্যস্তি রন্ধ্রং কুরুপিতামহ ॥ 6-107-64 (43691) 
মণ্ডলেনৈব ধনুষা দৃশ্যসে সংয়ুগে সদা।
আদদানং সংদধানং বিকর্ষন্তং ধনুর্ন চ ॥ 6-107-65 (43692) 
পশ্যামস্ৎবাং মহাবাহো রথে সূর্যমিবাপরম্ ।
রথাশ্বনরনাগানাং হন্তারং পরবীরহন্ ॥ 6-107-66 (43693) 
কোঽথবোৎসহতে জেতুং বাং পুমান্ভরতর্ষভ ।
বর্ষতা শরবর্ষাণি মহান্তি পুরুষর্ষভ ॥ 6-107-67 (43694) 
ক্ষয়ং নিতা হি পৃতনা সংয়ুগে মহতী মম।
যথা যুধি জয়েম ৎবাং যথা রাজ্যং ভৃশং মম ॥ 6-107-68 (43695) 
মম সৈন্যস্য চ ক্ষেমং তন্মে ব্রূহি পিতামহ । 6-107-69সঞ্জয় উবাচ।
ততোঽব্রবীচ্ছান্তনবঃ পাণ্ডবান্পাণ্ডুপূর্বজ ॥  6-107-69 (43696) 
ন কথংচন কৌন্তেয় ময়ি জীবতি সংয়ুগে।
জয়ো ভবতি সর্বজ্ঞ সত্যমেতদ্ব্রবীমি তে ॥ 6-107-70 (43697) 
নির্জিতে ময়ি যুদ্ধেন রণে জেষ্যথ পাণ্ডবাঃ ।
ক্ষিপ্রং ময়ি প্রহরত যদীচ্ছথ রণে জয়ম্ ॥ 6-107-71 (43698) 
অনুজানামি বঃ পার্থাঃ প্রহরধ্বং যথাসুখম্ ।
এবং হি সুকৃতং মন্যে ভবতাং বিদিতো হ্যহম্ । 
হতে ময়ি হতং সর্বং তস্মাদেবং বিধীয়তাম্ ॥  6-107-72 (43699) 
যুধিষ্ঠির উবাচ। 6-107-73 (4210) 
ব্রূহি তস্মাদুপায়ং নো যথা যুদ্ধে জয়েমহি।
ভবন্তং সমরে ক্রুদ্ধং দণ্ডহস্তমিবান্তকম্ ॥ 6-107-73 (43700) 
শক্যো বজ্রধরো জেতুং বরুণোঽথ যমস্তথা।
ন ভবান্সমরে শক্যঃ সেন্দ্রৈরপি সুরাসুরৈঃ ॥ 6-107-74 (43701) 
ভীষ্ম উবাচ। 6-107-75 (4211) 
সত্যমেতন্মহাবাহো যথা বদসি পাণ্ডব ॥  6-107-75 (43702) 
নাহং জেতুং রণে শক্যঃ সেন্দ্রৈরপি সুরাসুরৈঃ।
আত্তশস্ত্রো রণে যত্তো গৃহীতবরকার্মুকঃ । 
ততো মাং ন্যস্তশস্ত্রং তু এতে হন্যুর্মহারথাঃ ॥  6-107-76 (43703) 
নিক্ষিপ্তশস্ত্রে পতিতে বিমুক্তকবচধ্বজে ।
দ্রবমাণে চ ভীতে চ তবাস্মীতি চ বাদিনি ॥ 6-107-77 (43704) 
`স্ত্রীজিতে স্ত্রীপ্রধানে চ স্ত্রীপ্রধায়িনি ধর্মজ'
স্ত্রিয়াং স্ত্রীনামধেয়ে চ বিকলে চৈকপুত্রিণি । 
অপ্রসূতে চ ষণ্ডে চ ন যুদ্ধং রোচতে মম ॥  6-107-78 (43705) 
ইমং মে শৃণু রাজেন্দ্র সংকল্পং পূর্বচিন্তিতম্ ।
অসংকল্পধ্বজং দৃষ্ট্বা ন যুধ্যেয়ং কদাচন ॥ 6-107-79 (43706) 
য এষ দ্রৌপদো রাজংস্তব সৈন্যে মহারথঃ ।
শিখণ্ডী সমরামর্ষী শূরশ্চ সমিতিংজয়ঃ ॥ 6-107-80 (43707) 
যথাঽভবচ্চ স্ত্রীপূর্বং পশ্চাৎপুংস্ৎবং সমাগতঃ।
জানন্তি চ ভবন্তোঽপি সর্বমেতদ্যথাতথম্ ॥ 6-107-81 (43708) 
অর্জুনঃ সমরে শূরঃ পুরস্কৃত্য শিখণ্ডীনম্ ।
মামেব বিশিখৈস্তীক্ষ্ণৈরভিদ্রবতু দংশিতঃ ॥ 6-107-82 (43709) 
অসংকল্পধ্বজে তস্মিন্স্ত্রীপূর্বে চ বিশেষতঃ ।
ন প্রহর্তুমভীপ্সামি গৃহীতেষু কথংচন ॥ 6-107-83 (43710) 
তদন্তরং সমাসাদ্য পাণ্ডবো মাং ধনঞ্জয়ঃ।
শরৈর্ঘাতয়তু ক্ষিপ্রং সমন্তাদ্ভরতর্ষভ ॥ 6-107-84 (43711) 
ন তং পশ্যামি লোকেষ মাং হন্যাদ্যঃ সমুদ্যতম্।
ঋতে কৃষ্ণান্মহাভাগাৎপাণ্ডবাদ্বা ধনঞ্জয়াৎ ॥ 6-107-85 (43712) 
পার্ষতং তু পুরোধায় ক্লীবমদ্য মমাগ্রতঃ ।
আত্তশস্ত্রো রণে যত্তো গৃহীতবরকার্মুকঃ । 
মাং পাতয়তু বীভৎসুরেবং তব জয়ো ধ্রুবম্ ॥  6-107-86 (43713) 
এতৎকুরুষ্ব কৌন্তেয় যথোক্তং মম সুব্রত ।
ততো জেষ্বসি সংগ্রামে ধার্তরাষ্ট্রান্সমাগতান্ ॥ 6-107-87 (43714) 
সঞ্জয় উবাচ। 6-107-88 (4212) 
তেঽনুজ্ঞাতাস্ততঃ পার্থা জগ্মুঃ স্বশিবিরং প্রতি।
অভিবাদ্য মহাত্মানং ভীষ্মং কুরুপিতামহম্ ॥ 6-107-88 (43715) 
তথোক্তবতি গাঙ্গেয়ে পরলোকায় দীক্ষিতে।
অর্জুনো দুঃখসংতপ্তঃ সব্রীডমিদমব্রবীৎ ॥ 6-107-89 (43716) 
গুরুণা কুরুবৃদ্ধেন কৃতপ্রজ্ঞেন ধীমতা ।
পিতামহেন সংগ্রামে কথং যোদ্ধাস্মি মাধব ॥ 6-107-90 (43717) 
ক্রীডতা হি ময়া বাল্যে বাসুদেব মহামনাঃ ।
পাংসুরূষিতগাত্রেণ মহাত্মা পরুষীকৃতঃ॥ 6-107-91 (43718) 
যস্যাহমধিরুহ্যাঙ্কং বালঃ কিল গদাগ্রজ ।
তাতেত্যবোচং পিতরং পিতুঃ পাণ্ডোর্মহাত্মনঃ ॥ 6-107-92 (43719) 
নাহং তাতস্তব পিতুস্তাতোঽস্মি তব ভারত ।
ইতি মামব্রবীদ্বাল্যে যঃ স বধ্যঃ কথং ময়া ॥ 6-107-93 (43720) 
কামং বধ্যতু সৈন্যং মে নাহং যোৎস্যে মহাত্মনা ।
জয়ো বাস্তু বধো বা মে কথং বা কৃষ্ণ মন্যসে ॥ 6-107-94 (43721) 
` কথমস্মাদ্বিধঃ কৃষ্ণ জানন্ধর্মং সনাতনম্ ।
ন্যস্তশস্ত্রে চ বৃদ্ধে চ প্রহরেদ্ধি পিতামহে ॥'  6-107-95 (43722) 
শ্রীবাসুদেব উবাচ। 6-107-96 (4213) 
প্রতিজ্ঞায় বধং জিষ্ণো পুরা ভীষ্মস্য সংয়ুগে।
ক্ষত্রধর্মে স্থিতঃ পার্থ কথং নৈনং হনিষ্যসি ॥ 6-107-96 (43723) 
পাতয়ৈনং রথাৎপার্থ ক্ষত্রিয়ং যুদ্ধদুর্মদম্ ।
নাহৎবা যুধি গাঙ্গেয়ং বিজয়স্তে ভবিষ্যতি ॥ 6-107-97 (43724) 
দৃষ্টমেতৎপুরা দেবৈর্ভবিষ্যত্যবশস্য তে।
যদ্দৃষ্টং হি পুরা পার্থ তত্তথা ন তদন্যথা ॥ 6-107-98 (43725) 
ন হি ভীষ্মং দুরাধর্ষং ব্যাত্তাননমিবান্তকম্ ।
ৎবদন্যঃ শক্নুয়াদ্যোদ্ধুমপি বজ্রধরঃ স্বয়ম্ ॥ 6-107-99 (43726) 
জহি ভীষ্মং স্থিরো ভূৎবা শৃণু চেদং বচো মম।
যথোবাচ পুরা শক্রং মহাবুদ্ধির্বৃহস্পতিঃ ॥ 6-107-100 (43727) 
জ্যায়াংসমপি চেদ্বৃদ্ধং গুণৈরপি সমন্বিতম্ ।
আততায়িনমায়ান্তং হন্যাদ্ধাতকমাত্মনঃ ॥ 6-107-101 (43728) 
শাশ্বতোঽয়ং স্থিতো ধর্মঃ ক্ষত্রিয়াণাং ধনঞ্জয় ।
যোদ্ধব্যং রক্ষিতব্যং চ যষ্টব্যং চানসূয়ুভিঃ ॥ 6-107-102 (43729) 
অর্জুন উবাচ। 6-107-103 (4214) 
শিখণ্ডী নিধনং কৃষ্ণ ভীষ্মস্য ভবিতা ধ্রুবম্ ।
দৃষ্ট্বৈব হি সদা ভীষ্মঃ পাঞ্চাল্যং বিনিবর্ততে ॥ 6-107-103 (43730) 
তে বয়ং প্রমুখে তস্য পুরস্কৃত্য শিখণ্ডিনম্।
গাঙ্গেয়ং পাতয়িষ্যাম উপায়েনেতি মে মতিঃ ॥ 6-107-104 (43731) 
অহমন্যান্মহেষ্বাসান্বারয়িষ্যামি সায়কৈঃ ।
শিখণ্ড্যপি যুধাং শ্রেষ্ঠং ভীষ্মমেবাভিয়োধয়েৎ ॥ 6-107-105 (43732) 
শ্রুতং হি কুরুমুখ্যস্য নাহং হন্যাং শিখণ্ডিনম্ ।
কন্যা হ্যেষা পুরা ভূৎবা পুরুষঃ সমপদ্যত ॥ 6-107-106 (43733) 
`অর্জুনস্য বচঃ শ্রুৎবা ভীষ্মস্য বধসংয়ুতম্।
জহৃষুর্হৃষ্টরোমাণঃ সকৃষ্ণাঃ পাণ্ডবাস্তদা॥'  6-107-107 (43734) 
ইত্যেবং নিশ্চয়ং কৃৎবা পাণ্ডবাঃ সহমাধবাঃ।
অনুমান্য মহাত্মানং প্রয়যুর্হৃষ্টমানসাঃ। 
শয়নানি যথা স্বানি ভেজিরে পুরুষর্ষভাঃ ॥ ॥  6-107-108 (43735) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি সপ্তাধিকশততমোঽধ্যায়ঃ ॥

 -   -  

6-107-20 একত ইতি দ্বিতীয়ান্তাত্তসিঃ। একং কেবলং মৃত্যুমেবাভ্যেতীত্যর্থঃ ॥ 6-107-40 বিপরীতঃ ক্ষুদ্রেষু পরাক্রমী । গতসৎবো গতবুদ্ধিঃ ॥ 6-107-61 যুদ্ধাদন্যত্রেত্যর্ধং কঃ পুস্তক এব দৃশ্যতে ॥ 6-107-91 পরুষীকৃতঃ রূক্ষীকৃতঃ ॥ 6-107-97 যুদ্ধদুর্মদং যুদ্ধোৎসুকম্ ॥ 6-107-98 গমিষ্যাতি যমক্ষয়ং ইতি পাঠে ভীষ্ম ইতি শেষঃ ॥ 6-107-101 আততায়িনমিত্যস্য ঘাতকমিতি বিশেষণমন্যেভ্য আততায়িভ্যো ব্যবচ্ছেদায়োক্তম্ ॥ 6-107-103 নিধনং নিধনহেতুঃ ॥




ভীষ্মপর্ব - অধ্যায় 108

॥ শ্রীঃ ॥

6.108. অধ্যায়ঃ 108 

 -   -  

ভীষ্ময়ুদ্ধম্ ॥ 1 । শিখণ্ডিনো ভীষ্মেণ সহ সংবাদো যুদ্ধসন্নাহশ্চ ॥ 2 ॥

 -   -  

6-108-0 (43736) 
ধৃতরাষ্ট্র উবাচ। 6-108-0 (4215) 
কথং শিখণ্ডী গাঙ্গেয়মভ্যবর্তত সংয়ুগে।
পাণ্ডবাশ্চ কথং ভীষ্মং তন্মমাচক্ষ্ব সঞ্জয় ॥ 6-108-1 (43737) 
সঞ্জয় উবাচ। 6-108-2 (4216) 
ততঃ প্রভাতে বিমলে সূর্যস্যোদয়নং প্রতি।
তাড্যমানাসু ভেরীষু মৃদঙ্গেষ্বানকেষু চ ॥ 6-108-2 (43738) 
ধ্মায়মানেষু শঙ্খেষু পাণ্ডরেষু সমন্ততঃ ।
শিখণ্ডিনং পুরস্কৃত্য নির্যাপ্তাঃ পাণ্ডবা যুধি ॥ 6-108-3 (43739) 
কৃৎবা ব্যূহং মহারাজ সর্বশত্রুনিবর্হণম্ ।
শিখণ্ডী সর্বসৈন্যানামগ্র আসীদ্বিশাংপতে ॥ 6-108-4 (43740) 
চক্ররক্ষৌ ততস্তস্য ভীমসেনধনংজয়ৌ ।
পৃষ্ঠতো দ্রৌপদেয়াশ্চ সৌভদ্রশ্চৈব বীর্যবান্ ॥ 6-108-5 (43741) 
সাত্যকিশ্চেকিতানশ্চ তেষাং গোপ্তা মহারথঃ।
ধৃষ্টদ্যুম্নস্ততঃ পশ্চাৎপাঞ্চালৈরভিরক্ষিতঃ ॥ 6-108-6 (43742) 
ততো যুধিষ্ঠিরো রাজা যমাভ্যাং সহিতঃ প্রভুঃ।
প্রয়যৌ সিংহনাদেন নাদয়ন্ভরতর্ষভ ॥ 6-108-7 (43743) 
বিরাটস্তু ততঃ পশ্চাৎস্বেন সৈন্যেন সংবৃত্তঃ ।
দ্রুপদশ্চ মহাবাহো ততঃ পঞ্চাদুপাদ্রবৎ ॥ 6-108-8 (43744) 
কেকয়া ভ্রাতরঃ পঞ্চ ধৃষ্টকেতুশ্চ বীর্যবান্ ।
জঘনং পালয়ামাসুঃ পাণ্ডবেয়শ্চ রাক্ষসঃ ॥ 6-108-9 (43745) 
এবং ব্যূহ্য মহাসৈন্যং পাণ্ডবাস্তব বাহিনীম্ ।
অভ্যদ্রবন্ত সংগ্রামে ত্যক্ৎবা জীবিতমাত্মনঃ ॥ 6-108-10 (43746) 
তথৈব কুরবো রাজন্ভীষ্মং কৃৎবা মহারথম্ ।
অগ্রতঃ সর্বসৈন্যানাং প্রয়যুঃ পাণ্ডবান্প্রতি ॥ 6-108-11 (43747) 
পুত্রৈস্তব দুরাধর্ষো রক্ষিতঃ সুমহাবলৈঃ ।
ততো দ্রোণো মহেষ্বাসঃ পুত্রশ্চাস্য মহাবলঃ ॥ 6-108-12 (43748) 
ভগদত্তস্ততঃ পশ্চাদ্গজানীকেন সংবৃতঃ ।
কৃপশ্চ কৃতবর্মা চ ভগদত্তমনুব্রতৌ ॥ 6-108-13 (43749) 
কাম্ভোজরাজো বলবাংস্ততঃ পশ্চাৎসুদক্ষিণঃ ।
মাগধশ্চ জয়ৎসেনঃ সৌবলশ্চ বৃহদ্বলঃ ॥ 6-108-14 (43750) 
তথৈবান্যে মহেষ্বাসাঃ সুশর্মপ্রমুখা নৃপাঃ ।
জঘনং পালয়ামাসুস্তব সৈন্যস্য ভারত ॥ 6-108-15 (43751) 
দিবসেদিবসে প্রাপ্তে ভীষ্মঃ শান্তনবো যুধি।
আসুরানকরোদ্ব্যূহান্পৈশাচানথ রাক্ষসান্ ॥ 6-108-16 (43752) 
ততঃ প্রববৃতে যুদ্ধং তব তেষাং চ ভারত।
অন্যোন্যং নিঘ্নতাং রাজন্যমরাষ্ট্রবিবর্ধনম্ ॥ 6-108-17 (43753) 
অর্জুনপ্রমুখাঃ পার্থাঃ পুরস্কৃত্য শিখণ্ডিনম্।
ভীষ্মং যুদ্ধেঽভ্যবর্তন্ত কিরন্তো বিবিধাঞ্শরান্॥ 6-108-18 (43754) 
তত্র ভারত ভীমেন তাডিতাস্তাবকাঃ শরৈঃ।
রুধিরৌঘপরিক্লিন্নাঃ পরলোকং যয়ুস্তদা ॥ 6-108-19 (43755) 
নকুলঃ সহদেবশ্চ সাত্যকিশ্চ মহারথঃ ।
তব সৈনয়ং সমাসাদ্য পীডয়ামাসুরোজসা ॥ 6-108-20 (43756) 
তে বধ্যামানাঃ সমরে তাবকা ভরতর্ষভ ।
নাশক্নুবন্বারয়িতুং পাণ্ডবানাং মহদ্বলম্ ॥ 6-108-21 (43757) 
ততস্তু তাবকং সৈন্যং বধ্যমানং সমন্ততঃ।
সংপ্রাদ্রবদ্দশঃ দিশঃ কাল্যমানং মহারথৈঃ ॥ 6-108-22 (43758) 
ত্রাতারং নাধ্যগচ্ছন্ত তাবকা ভরতর্ষভ ।
বধ্যমানাঃ শিতৈর্বাণৈঃ পাণ্ডবৈঃ সহ সৃঞ্জয়ৈঃ ॥ 6-108-23 (43759) 
ধৃতরাষ্ট্র উবাচ। 6-108-24 (4217) 
পীড্যমানং বলং দৃষ্ট্বা পার্থৈর্ভীষ্মঃ পরাক্রমী ।
যদকার্ষীদ্রণে ক্রুদ্ধস্তন্মমাচক্ষ্ব সঞ্জয় ॥ 6-108-24 (43760) 
কথং বা পাণ্ডবা যুদ্ধে প্রত্যুদ্যাতাঃ পরংতপাঃ ।
নিঘ্নন্তো মামকান্বীরাংস্তন্মমাচক্ষ্ব সঞ্জয় ॥ 6-108-25 (43761) 
সঞ্জয় উবাচ। 6-108-26 (4218) 
আচক্ষে তে মহারাজ যদকার্ষীৎপিতা তব।
পীডিতে তব পুত্রস্য সৈন্যে পাণ্ডব সৃঞ্জয়ৈঃ ॥ 6-108-26 (43762) 
প্রংহৃষ্টমনসঃ শূরাঃ পাণ্ডবাঃ পাণ্ডুপূর্বজ ।
অভ্যবর্তন্ত নিঘ্নন্তস্তব পুত্রস্য বাহিনীম্ ॥ 6-108-27 (43763) 
তং বিনাশং মনুষ্যেন্দ্র নরবারণবাজিনাম্ ।
নামৃষ্যত তদা ভীষ্মঃ সৈন্যঘাতং রণে পরৈঃ ॥ 6-108-28 (43764) 
স পাণডবান্মহেষ্বাসঃ পঞ্চালাংশ্চৈব সৃঞ্জয়ান্ ।
নারাচৈর্বৎসদন্তৈশ্চ শিতৈরঞ্জলিকৈস্তথা ॥ 6-108-29 (43765) 
অভ্যবর্ষত দুর্ধর্ষস্ত্যক্ৎবা জীবিতমাত্মনঃ ।
স পাণ্ডবানাং প্রবরান্পঞ্চ রাজন্মহারথান্ ॥ 6-108-30 (43766) 
আত্তশস্ত্রো রণে যত্নাদ্বারয়ামাস সায়কৈঃ ।
নানাশস্ত্রাস্ত্রবর্ষৈস্তান্বীর্যামর্ষপ্রবেরিতৈঃ ॥ 6-108-31 (43767) 
নিজঘ্নে সমরে ক্রুদ্ধো হস্ত্যশ্বং চামিতং বহু।
রথিনোঽপাতয়দ্রাজন্রথেভ্যঃ পুরুষর্ষভ ॥ 6-108-32 (43768) 
সাদিনশ্চাশ্বপৃষ্ঠেভ্যঃ পাদাতাংশ্চ সমাগতান্ ॥  6-108-33 (43769) 
গজারোহান্গজেভ্যশ্চ পরেষাং জয়কারিণঃ ।
তমেকং সমরে ভীষ্মং ৎবরমাণং মহারথম্ ॥ 6-108-34 (43770) 
পাণ্ডবাঃ সমবর্তন্ত বজ্রহস্তমিবাসুরাঃ।
শক্রাশনিসমস্পর্শান্বিমুঞ্চন্নিশিতাঞ্ছরান্ ॥ 6-108-35 (43771) 
দিক্ষ্বদৃশ্যত সর্বাসু ঘোরং সন্ধারয়ন্বপুঃ।
মণ্ডলীভূতমেবাস্য নিত্যং ধনুরদৃশ্যত ॥ 6-108-36 (43772) 
সংগ্রামে যুধ্যমানস্য শক্রচাপোপমং মহৎ ॥
তদৃষ্ট্বা সমরে কর্ম পুত্রাস্তব বিশাংপতে ॥ 6-108-37 (43773) 
বিস্মায়ং পরমং গৎবা পিতামহমপূজয়ন্ ।
পার্থা বিমনসো ভূৎবা প্রৈক্ষন্ত পিতরং তব ॥ 6-108-38 (43774) 
যুধ্যমানং রণে শূরং বিপ্রচিত্তিমিবামরাঃ ।
ন চৈনং বারয়ামাসুর্ব্যাত্তাননমিবান্তকম্ ॥ 6-108-39 (43775) 
দশমেঽহনি সংপ্রাপ্তে রথানীকং শিখণ্ডিনঃ ।
অদহন্নিশিতৈর্বাণৈঃ কৃষ্ণবর্ত্মেব কাননম্ ॥ 6-108-40 (43776) 
তং শিখণ্ডী ত্রিভির্বাণৈরভ্যবিধ্যৎসনান্তরে ।
আশীবিষমিব ক্রুদ্ধং কালসৃষ্টমিবান্তকম্ ॥ 6-108-41 (43777) 
স তেনাতিভৃশং বিদ্ধঃ প্রেক্ষ্য ভীষ্মঃ শিখণ্ডিনম্ ।
পুনর্নালোকয়ৎক্রুদ্ধঃ প্রহসন্নিদমব্রবীৎ ॥ 6-108-42 (43778) 
কামং প্রহর বা মা বা ন ৎবাং যোৎস্যে কথংচন ।
যৈব হি ৎবং কৃতা ধাত্রা সৈব হি ৎবং শিখণ্ডিনী ॥ 6-108-43 (43779) 
তস্য তদ্বচনং শ্রুৎবা শিখণ্ডী ক্রোধমূর্চ্ছিতঃ ।
উবাচ ভীষ্মং সমরে সৃক্বিণী পরিলেলিহন্ ॥ 6-108-44 (43780) 
জানামি ৎবাং মহাবাহো ক্ষত্রিয়াণাং ভয়ংকরম্ ।
ময়া শ্রুতং চ তে যুদ্ধং জামদগ্ন্যেন বৈ সহ ॥ 6-108-45 (43781) 
দিব্যশ্চ তে প্রভাবোঽয়ং ময়া চ বহুশঃ শ্রুতঃ ।
জনন্নপি প্রভাবং তে যোৎস্যেঽদ্যাহং ৎবয়া সহ ॥ 6-108-46 (43782) 
পাণ্ডবানাং প্রিয়ং কুর্বন্নাত্মনশ্চ নরোত্তম ॥
অদ্য ৎবাং যোধয়িষ্যামি রণে পুরুষসত্তম ॥ 6-108-47 (43783) 
ধ্রুবং চ ৎবাং হনিষ্যামি শপে সত্যেন তেঽগ্রতঃ ।
এতচ্ছ্রুৎবা চ মদ্বাক্যং যৎকৃত্যং তৎসমাচর ॥ 6-108-48 (43784) 
কামং যুধ্যস্ব বা মা বা ন মে জীবন্প্রমোক্ষ্যসে ।
সুদৃষ্টঃ ক্রিয়তাং ভীষ্ম লোকোঽয়ং সমিতিংজয় ॥ 6-108-49 (43785) 
সঞ্জয় উবাচ। 6-108-50 (4219) 
এবমুক্ৎবা ততো ভীষ্মং পঞ্চভির্নতপর্বভিঃ।
অবিধ্যত রণে ভীষ্মং প্রতুদন্বাক্যসায়কৈঃ ॥ 6-108-50 (43786) 
তস্য তদ্বচনং শ্রুৎবা সব্যসাচী মহারথঃ ।
কালোঽয়মিতি সংচিন্ত্য শিখণ্ডিনমচোদয়ৎ ॥ 6-108-51 (43787) 
অহং ৎবামনুয়াস্যামি পরান্বিদ্রাবয়ঞ্শরৈঃ ।
অভিদ্রব সুসংরব্ধো ভীষ্মং ভীমপরাক্রমম্ ॥ 6-108-52 (43788) 
ন হি তে সংয়ুগে পীডাং শক্তাঃ কর্তুং মহাবলাঃ ।
তস্মাদদ্য মহাবাহো যত্নাদ্ভীষ্যমভিদ্রব ॥ 6-108-53 (43789) 
অহৎবা সমরে ভীষ্ম যদি যাস্যসি মারিষ ।
অবহাস্যোঽস্য লোকস্য ভবিষ্যসি ময়া সহ ॥ 6-108-54 (43790) 
নাবহাস্যা যথা বীর ভবেম পরমাহবে ।
তথা কুরু রণে যত্নং সাধয়স্ব পিতামহম্ ॥ 6-108-55 (43791) 
কুরূংশ্চ সহিতান্সর্বান্যতমানান্মহারথান্ ।
অহমাবারয়িষ্যামি সাবয়স্ব পিতামহম্ ॥ 6-108-56 (43792) 
দ্রোণং চ দ্রোণপুত্রং চ কৃপং চাথ সুয়োধনম্ ।
চিত্রসেনং বিকর্ণং চ সৈন্ধবং চ যজদ্রথম্ ॥ 6-108-57 (43793) 
বিন্দানুবিন্দাবাবন্ত্যৌ কাম্ভোজং চ সুদক্ষিণম্ ।
ভগদত্তং তথা শূরং মাগদং চ মহাবলম্ ॥ 6-108-58 (43794) 
সৌমদত্তিং তথা শূরমার্শ্যশৃঙ্গিং চ রাক্ষসম্ ।
ত্রিগর্তরাজং চ রণে সহ সর্বৈর্মহারথৈঃ ॥ 6-108-59 (43795) 
অহমাবারয়িষ্যামি বেলেব মকরালয়ম্ ।
কুরূংশ্চ সহিতান্সর্বান্যুধ্যমানান্মহাবলান্ । 
নিবারয়িষ্যামি রণে সাধয়স্ব পিতামহম্ ॥ ॥  6-108-60 (43796) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দশমদিবসয়ুদ্ধে অষ্টাধিকশততমোঽধ্যায়ঃ ॥

 -   -  

6-108-43 কামং স্বচ্ছন্দম্। অভ্যস ইতি পাঠে প্রক্ষিপ ॥ 6-108-49 সুদৃষ্টঃ ক্রিয়তাং ন পুনর্দ্রক্ষ্যসি লোকমিমমিতি ভাবঃ ॥ 6-108-55 সাধয়স্বস্বীকুরু জহি বা ॥




ভীষ্মপর্ব - অধ্যায় 109

॥ শ্রীঃ ॥

6.109. অধ্যায়ঃ 109 

 -   -  

ভীষ্মদুর্যোধনসংবাদঃ ॥ 1 ॥ ভীষ্মপরাক্রমবর্ণনম্ ॥ 2 ॥

 -   -  

6-109-0 (43797) 
ধৃতরাষ্ট্র উবাচ। 6-109-0 (4220) 
কথং শিখণ্ডী গাঙ্গেয়মভ্যধাবৎপিতামহম্ ।
পাঞ্চাল্যঃ সমরে ক্রুদ্ধো ধর্মাত্মানং যতব্রতম্ ॥ 6-109-1 (43798) 
কেঽরক্ষন্পাণ্ডবানীকে শিখণ্ডিনমুদায়ুধাঃ।
ৎবরমাণাস্ৎবরাকালে জিগীষন্তো মহারথাঃ ॥ 6-109-2 (43799) 
কথং শান্তনবো ভীষ্মঃ স তস্মিন্দশমেঽহনি।
অয়ুধ্যত মহাবীর্যঃ পাণ্ডবৈঃ সহ সৃঞ্জয়ৈঃ ॥ 6-109-3 (43800) 
ন মৃষ্যামি রণে ভীষ্মং প্রত্যুদ্যাতং শিখণ্ডিনা ।
কচ্চিন্ন রথমদ্গোঽস্ব ধনুর্বাঽশীর্যতাস্থতঃ ॥ 6-109-4 (43801) 
সঞ্জয় উবাচ। 6-109-5 (4221) 
নাশীর্যত ধনুশ্চাস্য রথভঙ্গো ন চাপ্যভূৎ।
যুধ্যমানস্য সংগ্রামে ভীষ্মস্য ভরতর্ষভ। 
নিঘ্নতঃ সমরে শত্রূন্শরৈঃ সন্নতপর্বভিঃ॥  6-109-5 (43802) 
অনেকশতসাহস্রাবকানাং মহারথাঃ ।
তথা দন্তিগণা রাজন্হায়শ্চৈব সুসঞ্জিতাঃ॥ 6-109-6 (43803) 
অভ্যবর্তন্ত যুদ্ধায় পুরস্কৃত্য পিতামহম্ ॥  6-109-7 (43804) 
যথাপ্রতিজ্ঞং কৌরব্য স চাপি সমির্তিজয়ঃ ।
পার্যানামকরোদ্ভীষ্মঃ সততং সমিতি ক্ষয়ম্ ॥ 6-109-8 (43805) 
যুধ্যমানং মহেষ্বাসং বিনিঘ্নন্তং পরাঞ্শরৈঃ ।
পাঞ্চালাঃ পাণ্ডবৈঃ সার্ধ সর্বতঃ পর্যবারয়ন্ ॥ 6-109-9 (43806) 
দশমেঽহনি সংপ্রাপ্তে ততস্তাং রিপুবাহিনীম্ ।
কীর্যমাণাং শিতৈর্বাণৈঃ শতশোঽথ সহস্রশঃ ॥ 6-109-10 (43807) 
ন হি ভীষ্মং মহেষ্বাসং পাণ্ডবাঃ পাণ্ডুপূর্বজ ।
অশক্নুবন্রণে জেতুং পাশহস্তমিবানতকম্ ॥ 6-109-11 (43808) 
অথোপায়ান্মহারাজ সব্যসাচী ধনঞ্জয়ঃ ।
ত্রাসয়ন্রথিনঃ সর্বান্বীভৎসুরপরাজিতঃ ॥ 6-109-12 (43809) 
সিংহবদ্বিনদন্নুচ্চৈর্ধনুর্জ্যাং বিক্ষিপন্মুহুঃ ।
শরৌঘান্বিসৃজন্পার্থো ব্যচরৎকালবদ্রণে ॥ 6-109-13 (43810) 
তস্য শব্দেন বিত্রস্তাস্তাবকা ভারতর্ষভ ।
সিংহস্যেব মৃগা রাজন্ব্যদ্রবন্ত মহাভয়াৎ ॥ 6-109-14 (43811) 
জয়ন্তং পাণ্ডবং দৃষ্ট্বা ৎবৎসৈন্যং চাভিপীডিতম্ ।
দুর্যোধনস্ততো ভীষ্মমব্রবীদ্ভৃশপীডিতঃ ॥ 6-109-15 (43812) 
এষ পাণ্ডুসুতস্তাত শ্বেতাশ্বঃ কৃষ্ণসারথিঃ।
দহতে মামকান্সর্বান্কৃষ্ণবর্ত্মেন কাননম্ ॥ 6-109-16 (43813) 
পশ্য সৈন্যানি গাঙ্গেয় দ্রবমাণানি সর্বশঃ ।
পণ্ডবেন যুধাং শ্রেষ্ঠ কাল্যমানানি সংয়ুগে ॥ 6-109-17 (43814) 
যথা পশুগণান্পালঃ সংকালয়তি কাননে ।
তথেদং মামকং সৈন্যং কাল্যতে শত্রুতাপন ॥ 6-109-18 (43815) 
ধনঞ্জয়শরৈর্ভগ্নং দ্রবমাণং ততস্ততঃ ।
ভীমোঽপ্যেবং দুরাধর্পো বিদ্রাবয়তি মে বলম্ ॥ 6-109-19 (43816) 
সাত্যকিশ্চেকিতানশ্চ মাদ্রীপুত্রৌ চ পাণ্ডবৌ।
অভিমন্যুঃ সুবিক্রান্তো বাহিনীং দ্রবতে মম ॥ 6-109-20 (43817) 
ধৃষ্টদ্যুম্নস্তথা শূরো রাক্ষসশ্চ ঘটোৎকচঃ ।
ব্যদ্রাবয়েতাং সহসা সৈন্যং মম মহারণে ॥ 6-109-21 (43818) 
বধ্যমানস্য সৈন্যস্য সর্বৈরেতৈর্মহারথৈঃ ।
নান্যাং গতিং প্রপশ্যামি স্থানে যুদ্ধে চ ভারত ॥ 6-109-22 (43819) 
ঋতে ৎবাং পুরুষব্যাঘ্র দেবতুল্যপরাক্রমম্।
পর্যাপ্তস্তু ভবাঞ্শীঘ্রং পীডিতানাং গতির্ভব ॥ 6-109-23 (43820) 
সঞ্জয় উবাচ। 6-109-24 (4222) 
এবমুক্তো মহারাজ পিতা দেবব্রতস্তব।
চিন্তয়িৎবা মুহূর্তং তু কৃৎবা নিশ্চয়মাত্মনঃ ॥ 6-109-24 (43821) 
তব সংধারয়ন্পুত্রমব্রবীচ্ছংতনোঃ সুতঃ।
দুর্যোধন বিজানীহি স্থিরো ভূৎবা বিশাংপতে ॥ 6-109-25 (43822) 
`পাতয়িষ্যে রিপূনন্যান্পাণ্ডবান্প্রতিপালয়ন্ ।
প্রতিজ্ঞাতো জয়ো হ্যদ্য পাণ্ডবানাং মহাত্মনাম্ ॥'  6-109-26 (43823) 
পূর্বকালং তব ময়া প্রতিজ্ঞানং মহাবল ।
হৎবা দশসহস্রাণি ক্ষত্রিয়াণাং মহাত্মনাম্ ॥ 6-109-27 (43824) 
সংগ্রামাদপয়াস্যামি হ্যেতৎকর্ম সমাহিতম্ ।
ইতি তৎকৃতবাংশ্চাহং যথোক্তং ভরতর্ষভ ॥ 6-109-28 (43825) 
অদ্য চাপি মহৎকর্ম প্রকরিষ্যে যথাবলম্ ।
অহং বাঽদ্য হতঃ শেষ্যে হনিষ্যে বাঽদ্য পাণ্ডবান্ ॥ 6-109-29 (43826) 
`অশক্যাঃ পাণ্ডবা জেতুং দেবৈরপি সবাসবৈঃ।'
কিং পুনর্মর্ত্যধর্মেণ ক্ষত্রিয়েণ মহাবলাঃ ॥  6-109-30 (43827) 
অদ্য তে পুরুষব্যাঘ্র প্রতরিষ্যে ঋণং তব।
ভর্তৃপিণ্ডকৃতং রাজন্নিহতাঃ পৃতনামুখে ॥ 6-109-31 (43828) 
সঞ্জয় উবাচ। 6-109-32 (4223) 
ইত্যুক্ৎবা ভরতশ্রেষ্ঠ ক্ষত্রিয়ান্প্রবপঞ্ছরৈঃ।
আসসাদ দুরাধর্ষঃ পাণ্ডবানামনীকিনীম্ ॥ 6-109-32 (43829) 
অনীকমধ্যে তিষ্ঠন্তং গাঙ্গেয়ং ভারতর্ষভ ।
আশীবিষমিব ক্রুদ্ধং পাণ্ডবাঃ প্রত্যবারয়ন্ ॥ 6-109-33 (43830) 
দশমেঽহনি ভীষ্মস্তু দর্শয়ঞ্শক্তিমাত্মনঃ ।
রাজঞ্শতসহস্রাণি সোঽবধীৎকুরুনন্দন ॥ 6-109-34 (43831) 
পাঞ্চালানাং চ যে শ্রেষ্ঠা রাজপুত্রা মহারথাঃ ।
তেষামাদত্ত তেজাংসি জলং সূর্য ইবাংশুভিঃ ॥ 6-109-35 (43832) 
হৎবা দশসহস্রাণি কুঞ্জরাণাং তরস্বিনাম্ ।
সারোহাণাং মহারাজ হয়ানাং চায়ুতং তথা ॥ 6-109-36 (43833) 
পূর্ণে শতসহস্রে দ্বে পাদাতানাং নরোত্তমঃ ।
প্রজজ্বাল রণে ভীষ্মো বিধূম ইব পাবকঃ ॥ 6-109-37 (43834) 
ন চৈবং পাণ্ডবেয়ানাং কেচিচ্ছেকুর্নিরীক্ষিতুম্ ।
উত্তরং মার্গমাস্থায় তপন্তমিব ভাস্করম্ ॥ 6-109-38 (43835) 
তে পাণ্ডবেবাঃ সংরব্ধা মহেষ্বাসেন পীডিতাঃ ।
বধায়াভ্যদ্রবন্ভীষ্মং সৃঞ্জয়াশ্চ মহারথাঃ ॥ 6-109-39 (43836) 
স বধ্যমানো বহুভির্ভীষ্মঃ শান্তনবস্তথা ।
অবকীর্ণো মহেষ্বাসৈঃ শৈলো মেঘৈরিবাবৃতঃ ॥ 6-109-40 (43837) 
পুত্রাস্তু তব গাঙ্গেয়ং সমন্তাৎপর্যবারয়ন্ ।
মহত্যা সেনয়া সার্ধং ততো যুদ্ধমবর্তত ॥ ॥ 6-109-41 (43838) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দশমদিবসয়ুদ্ধে নবাধিকশততমোঽধ্যায়ঃ ॥

 -   -  

6-109-8 সমিতিংজয়ঃ সংগ্রামজিৎ। সমিতি যুদ্ধে ॥ 6-109-20 দ্রবতে দ্রাবয়তি ॥ 6-109-22 গতিং ধাম। আশ্রয়মিতি যাবৎ। স্থানে অবস্থানে ॥ 6-109-29 শেষ্যে স্বপ্স্যামি ॥




ভীষ্মপর্ব - অধ্যায় 110

॥ শ্রীঃ ॥

6.110. অধ্যায়ঃ 110 

 -   -  

অর্জুনদুঃশাসনয়ুদ্ধম্ ॥ 1 ॥

 -   -  

6-110-0 (43839) 
সঞ্জয় উবাচ। 6-110-0 (4224) 
অর্জুনস্তু রণে রাজন্দৃষ্ট্বা ভীষ্মস্য বিক্রমম্ ।
শিখণ্ডিনমথোবাচ সমভ্যোহি পিতামহম্ ॥ 6-110-1 (43840) 
ন চাপি ভীস্ৎবয়া কার্যা ভীষ্মাদদ্য কথংচন ।
অহমেনং শরৈস্তীক্ষ্ণৈঃ পাতয়িষ্যে রথোত্তমাৎ ॥ 6-110-2 (43841) 
সঞ্জয় উবচ। 6-110-3 (4225) 
এবমুক্তস্তু পার্থেন শিখণ্ডী ভরতর্ষভ ।
অভ্যদ্রবত গাঙ্গেয়ং শ্রুৎবা পার্থস্য ভাষিতম্ ॥ 6-110-3 (43842) 
ধৃষ্টদ্যুম্নস্তথা রাজন্সৌভদ্রশ্চ মহারথঃ ।
হৃষ্টাবাদ্রবতাং ভীষ্মং শ্রুৎবা পার্থস্য ভাষিতম্ ॥ 6-110-4 (43843) 
বিরাটদ্রুপদৌ বৃদ্ধৌ কুন্তিভোজস্য দংশিতঃ।
অভ্যদ্রবত গাঙ্গেয়ং পুত্রস্য তব পশ্যতঃ । 
নকুলঃ সহদেবশ্চ ধর্মরাজশ্চ বীর্যবান্ ॥  6-110-5 (43844) 
তথেতরাণি সৈন্যানি সর্বাম্যেব বিশাংপতে ।
সমাদ্রবন্ত গাঙ্গেয়ং শ্রুৎবা পার্থস্য ভাষিতম্ ॥ 6-110-6 (43845) 
প্রত্যুদ্যযুস্তাবকাশ্চ সমেতাংস্তান্মহারথান্ ।
যথাশক্তি যথোৎসাহং তন্মে নিগদতঃ শৃণু ॥ 6-110-7 (43846) 
চিত্রসেনো মহারাজ চেকিতানং সমভ্যায়াৎ ।
ভীষ্মপ্রেপ্সুং রণে যান্তং বৃষং ব্যাঘ্রশিশুর্যথা ॥ 6-110-8 (43847) 
ধৃষ্টদ্যুম্নং মহারাজ ভীষ্মান্তিকমুপাগতম্ ।
ৎবরমাণং রণে যত্তং কৃতবর্মা ন্যবরায়ৎ ॥ 6-110-9 (43848) 
ভীমসেনং সুসংক্রুদ্ধং গাঙ্গেয়স্য বধৈষিণম্ ।
ৎবরমাণো মহারাজ সৌমদত্তির্ন্যবারয়ৎ ॥ 6-110-10 (43849) 
তথৈব নকুলং শূরং কিরন্তং সায়কান্বহূন্ ।
বিকর্ণো বারয়ামাস ইচ্ছন্ভীষ্মস্য জীবিতম্ ॥ 6-110-11 (43850) 
সহদেবং তথা রাজন্যান্তং ভীষ্মরথং প্রতি।
বারয়ামাস সংক্রুদ্ধঃ কৃপঃ শারদ্বতো যুধি ॥ 6-110-12 (43851) 
রাক্ষসং ক্রূরকর্মাণং ভৈমসেনিং মহাবলম্ ।
ভীষ্মস্য নিধনপ্রেপ্সুং দুর্মুখোঽভ্যজ্রবদ্বলী ॥ 6-110-13 (43852) 
সাত্যকিং সমরে ক্রুদ্ধমার্স্যশৃঙ্গিবারয়ৎ ।
`ভীষ্মস্য বধমিচ্ছন্তং পাণ্ডবপ্রীতিকাম্যযা'  6-110-14 (43853) 
অভিমন্যুং মহারাজ যান্তং ভীষ্মরথং প্রতি।
সুদক্ষিণো মহারাজ কাম্ভোজ প্রত্যবারয়ৎ ॥ 6-110-15 (43854) 
বিরাটদ্রুপদৌ বৃদ্ধৌ সমেতাবরিমর্দনৌ ।
অশ্বত্থামা ততঃ ক্রুদ্ধো বারয়ামাস ভারত ॥ 6-110-16 (43855) 
তথা পাণ্ডুসুতং জ্যেষ্ঠং ভীষ্মস্য বধকাঙ্ক্ষিণম্ ।
ভারদ্বাজো রণে যত্তো ধর্মপুত্রমবারয়ৎ ॥ 6-110-17 (43856) 
অর্জুনং রভসং যুদ্ধে পুরস্কৃত্য শিখণ্ডিনম্ ।
ভীষ্মপ্রেপ্সুং মহারাজ ভাসয়ন্তং দিশো দশ ॥ 6-110-18 (43857) 
দুঃশাসনো মহেষ্বাসো বারয়ামাস সংয়ুগে।
অন্যে চ তাবকা যোধাঃ পাণ্ডবানাং মহারথান্ ॥ 6-110-19 (43858) 
ভীষ্মস্যাভিমুখান্যাতান্বারয়ামাসুরাহবে ।
ধৃষ্টদ্যুম্নস্তু সৈন্যানি প্রাক্রোশংস্তু পুনঃ পুনঃ ॥ 6-110-20 (43859) 
অভ্যদ্রবত সংরব্ধো ভীষ্মমেকং মহারথঃ ।
এষোঽর্জুনো রণে ভীষ্মং প্রয়াতি কুরুনন্দনঃ ॥ 6-110-21 (43860) 
অভ্যদ্রবত মাভৈষ্ট ভীষ্মো হি প্রাপ্স্যতে ন বঃ ।
অর্জুনং সমরে যোদ্ধুং নোৎসহেতাপি বাসবঃ ॥ 6-110-22 (43861) 
কিমু ভীষ্মো রণে বীরা গতসৎবোঽল্পজীবিতঃ।
ইতি সেনাপতেঃ শ্রুৎবা পাণ্ডবানাং মহারথাঃ ॥ 6-110-23 (43862) 
অভ্যদ্রবন্ত সংহৃষ্টা গাঙ্গেয়স্য রথং প্রতি।
আগচ্ছতস্তান্সমরে বার্যোঘানচলা ইব ॥ 6-110-24 (43863) 
অবারয়ন্ত সংহৃষ্টাস্তাবকাঃ পুরুষর্ষভাঃ ।
দুঃশাসনো মহারাজ ভয়ং ত্যক্ৎবা মহারথঃ ॥ 6-110-25 (43864) 
ভীষ্মস্য জীবিতাকাঙ্ক্ষী ধনঞ্জয়মুপাদ্রবৎ । 6-110-26তথৈব পাণ্ডবাঃ শূরা গাঙ্গেয়স্য রথং প্রতি ॥  6-110-26 (43865) 
অভ্যদ্রবন্ত সংগ্রামে তব পুত্রান্মহারথাঃ ।
তত্রাদ্ভুতমপশ্যাম চিত্ররূপং বিশাংপতে ॥ 6-110-27 (43866) 
দুঃশাসনরথং প্রাপ্য যৎপার্থো নাত্যবর্তত ।
যথা বারয়তে বেলা ক্ষুব্ধতোয়ং মহার্ণবম্ ॥ 6-110-28 (43867) 
তথৈব পাণ্ডবং ক্রুদ্ধং তব পুত্রো ন্যবারয়ৎ।
উভৌ তৌ রথিনাং শ্রেষ্ঠাবুভৌ ভারতদুর্জয়ৌ ॥ 6-110-29 (43868) 
উভৌ চন্দ্রার্কসদৃশৌ কান্ত্যা দীপ্ত্যা চ ভারত।
তথা তৌ জাতসংরম্ভাবন্যোন্যবধকাঙ্ক্ষিণৌ ॥ 6-110-30 (43869) 
সমীয়তুর্মহাসঙ্খ্যে ময়শক্রৌ যথা পুরা।
দুঃশাসনো মহারাজ পাণ্ডবং বিশিখৈস্ত্রিভিঃ ॥ 6-110-31 (43870) 
বাসুদেবং চ বিংশত্যা তাডয়ামাস সংয়ুগে।
ততোঽর্জুনো জাতমন্যুর্বার্ষ্ণেয়ং বীক্ষ্য পীডিতম্ ॥ 6-110-32 (43871) 
দুঃশাসনং শতেনাজৌ নারাচানাং সমার্পয়ৎ।
তে তস্য কবচং ভিত্ৎবা পপুঃ শোণিতমাহবে ॥ 6-110-33 (43872) 
` যথৈব পন্নগা রাজংস্তটাকং তৃষিতাস্তথা।'
দুঃশাসনস্ত্রিভিঃ ক্রুদ্ধঃ পার্থং বিব্যাধ পত্রিভিঃ। 
ললাটে ভরতশ্রেষ্ঠ শরৈঃ সন্নতপর্বভিঃ ॥  6-110-34 (43873) 
ললাটস্থৈস্তু তৈর্বাণৈঃ শুশুভে পাণ্ডবো রণে।
যথা মেরুর্মহারাজ শৃঙ্গৈরত্যর্থমুচ্ছ্রিতৈঃ ॥ 6-110-35 (43874) 
সোঽতিবিদ্ধো মহেষ্বাসঃ পুত্রেণ তব ধন্বিনা।
ব্যরাজত রণে পার্থঃ কিংশুকঃ পুষ্পবানিব ॥ 6-110-36 (43875) 
দুঃশাসনং ততঃ ক্রুদ্ধঃ পীডয়ামাস পাণ্ডবঃ।
পর্বণীব সুসংক্রুদ্ধো রাহুঃ পূর্ণং নিশাকরম্ ॥ 6-110-37 (43876) 
পীড্যমানো বলবতা পুত্রস্তব বিশাংপতে ।
বিব্যাধ সমরে পার্থং কঙ্কপত্রৈঃ শিলাশিতৈঃ ॥ 6-110-38 (43877) 
তস্য পার্থো ধনুশ্ছিৎবা রথং চাস্য ত্রিভিঃ শরৈঃ ।
আজঘান ততঃ পশ্চাৎপুত্রং তে নিশিতৈঃ শরৈঃ ॥ 6-110-39 (43878) 
সোঽন্যৎকার্মুকমাদায় ভীমস্য প্রমুখে স্থিতঃ।
অর্জুনং পঞ্চাবিংশত্যা বাহ্বোরুরসি চার্পয়ৎ ॥ 6-110-40 (43879) 
তস্য ক্রুদ্ধো মহারাজ পাণ্ডবঃ শত্রুতাপনঃ ।
অপ্রৈষীদ্বিশিখান্ঘোরান্যমদণ্ডোপমান্বহূন্ ॥ 6-110-41 (43880) 
অপ্রাপ্তানেব তান্বাণাংশ্চিচ্ছেদ তনয়স্তব ।
যতমানস্য পার্থস্য তদদ্ভুতমিবাভবৎ ॥ 6-110-42 (43881) 
পার্থং চ নিশিতৈর্বাণৈরবিধ্যত্তনয়স্তব ।
ততঃ ক্রুদ্ধো রণে পার্থঃ শরান্সংধায় কার্মুকে ॥ 6-110-43 (43882) 
প্রেষয়ামাস সমরে স্বর্ণপুঙ্খাঞ্ছিলাশিতান্ ।
ন্যমঞ্জংস্তে মহারাজ তস্য কায়ে মহাত্মনঃ ॥ 6-110-44 (43883) 
যথা হংসা মহারাজ তটাকং প্রাপ্য ভারত।
পীডিতশ্চৈব পুত্রস্তে পাণ্ডবেন মহাত্মনা ॥ 6-110-45 (43884) 
হিৎবা পার্থং রণে তূর্ণং ভীষ্মস্য রথমাব্রজৎ।
অগাধে মঞ্জতস্তস্য দ্বীপো ভীষ্মোঽভবত্তদা ॥ 6-110-46 (43885) 
প্রতিলভ্য ততঃ সংজ্ঞাং পুত্রস্তব বিশাংপতে ।
অবারয়ত্ততঃ শূরো ভূয় এব পরাক্রমী ॥ 6-110-47 (43886) 
শরৈঃ সুনিশিতৈঃ পার্থং যথা বৃত্রং পুরন্দরঃ।
নির্বিভেদ মহাকায়ো বিব্যথে নৈব চার্জুনঃ ॥ ॥ 6-110-48 (43887) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দশমদিবসয়ুদ্ধে দশাধিকশততমোঽধ্যায়ঃ ॥

 -   -  

6-110-18 রভসং কৃতোৎসাহম্ ॥ 6-110-24 প্রলয়ানিব ইতি পাঠে প্রলয়াকালীনানিব॥ 6-110-27 অদ্ভুতং অভূতপূর্বম্ ॥ 6-110-31 যমশক্রৌ ইতি পাঠান্তরম্ ॥ 6-110-41 অপ্রৈষীৎ। উপসর্গাৎপূর্বোঽডগামস্তু ছান্দসঃ। এবমন্যত্রাপি ॥ 6-110-46 দ্বীপ আশ্রয়ঃ ॥




ভীষ্মপর্ব - অধ্যায় 111

॥ শ্রীঃ ॥

6.111. অধ্যায়ঃ 111 

 -   -  

দ্বন্দ্বয়ুদ্ধম্ ॥ 1 ॥

 -   -  

6-111-0 (43888) 
সঞ্জয় উবাচ। 6-111-0 (4226) 
সাত্যকিং দংশিতং যুদ্ধে ভীষ্মায়াভ্যুদ্যতং রণে।
আর্শ্যশৃঙ্গির্মহেষ্বাসো বারয়ামাস সংয়ুগে ॥ 6-111-1 (43889) 
মাধবস্তু সুসংক্রুদ্ধো রাক্ষসং নবভিঃ শরৈঃ ।
আজঘান রণে রাজন্প্রহসন্নিব ভারত ॥ 6-111-2 (43890) 
তথৈব রাক্ষসো রাজন্মাধবং নবভিঃ শরৈঃ ।
অর্দয়ামাস রাজেন্দ্র সংক্রুদ্ধঃ শিনিপুঙ্গবম্ ॥ 6-111-3 (43891) 
শৈনেয়ঃ শরসঙ্ঘং তু প্রেষয়ামাস সংয়ুগে ।
রাক্ষসায় সুসংক্রুদ্ধো মাধবঃ পরবীরহা ॥ 6-111-4 (43892) 
ততো রক্ষো মহাবাহুং সাত্যকিং সত্যবিক্রমম্ ।
বিব্যাধ বিশিখৈস্তীক্ষ্ণৈঃ সিংহনাদ ননাদ চ ॥ 6-111-5 (43893) 
মাধবস্তু ভৃশং বিদ্ধো রাক্ষসেন রণে তদা।
ধৈর্যমালম্ব্য তেজস্বী জহাস চ ননাদ চ ॥ 6-111-6 (43894) 
ভগদত্তস্ততঃ ক্রুদ্ধো মাধবং নিশিতৈঃ শরৈঃ ।
তাডয়ামাস সমরে তোত্রৈরিব মহাগজম্ ॥ 6-111-7 (43895) 
বিহায় রাক্ষসং যুদ্ধে শৈনেয়ো রথিনাং বরঃ ।
প্রাগ্জ্যোতিষায় চিক্ষেপ শরান্সংনতপর্বণঃ ॥ 6-111-8 (43896) 
তস্য প্রাগ্জ্যোতিষো রাজা মাধবস্য মহদ্ধনুঃ ।
চিচ্ছেদ শতধারেণ ভল্লেন কৃতহস্তবৎ ॥ 6-111-9 (43897) 
অথান্যদ্ধনুরাদায় বেগবৎপরবীরহা ।
ভগদত্তং রণে ক্রুদ্ধং বিব্যাধ নিশিতৈঃ শরৈঃ ॥ 6-111-10 (43898) 
সোঽতিবিদ্ধো মহেষ্বাসঃ সৃক্কিণী পরিসংলিহন্ ।
শক্তিং কনকবৈডূর্যভূষিতামায়সীং দৃঢাম্ ॥ 6-111-11 (43899) 
যমদণ্ডোপমাং ঘোরাং চিক্ষেপ পরমাহবে।
তামাপতন্তীং সহসা তস্য বাহুবলেরিতাম্ ॥ 6-111-12 (43900) 
সাত্যকিঃ সমরে রাজন্দ্বিধা চিচ্ছেদ সায়কৈঃ ।
ততঃ পপাত সহসা সহোল্কেব হতপ্রভা ॥ 6-111-13 (43901) 
শক্তিং বিনিহতাং দৃষ্ট্বা পুত্রস্তব বিশাংপতে ।
মহতা রথবংশেন বারয়ামাস মাধবম্ ॥ 6-111-14 (43902) 
তথা পরিবৃতং দৃষ্ট্বা বার্ষ্ণেয়ানাং মহারথম্।
দুর্যোধনো ভৃশং ক্রুদ্ধো ভ্রাতৄন্সর্বানুবাচ হ ॥ 6-111-15 (43903) 
তথা কুরুত কৌরব্যা যথাঃ বঃ সাত্যকো যুধি ।
ন জীবন্প্রতিনির্যাতি মহতোঽস্মাদ্রথব্রজাৎ ॥ 6-111-16 (43904) 
তস্মিন্হতে হতং মন্যে পাণ্ডবানাং মহদ্বলম্ ।
তথেতি চ বচস্তস্য পরিগৃহ্য মহারথাঃ ॥ 6-111-17 (43905) 
শৈনেয়ং যোধয়ামাসর্ভীষ্মায়াভ্যুদ্যতং রণে।
`অভিমন্যুং তদাঽঽয়ান্তং ভীষ্মস্যাভ্যুদ্যতং বধে।' 
কাম্ভোজরাজো বলবান্বারয়ামাস সংয়ুগে ॥  6-111-18 (43906) 
আর্জুনিং নৃপতির্বিদ্ধ্বা শরৈঃ সন্নতপর্বভিঃ।
পুনরেব চতুঃষষ্ট্যা রাজন্বিব্যাধ তং নৃপ ॥ 6-111-19 (43907) 
সুদক্ষিণস্তু সমরে পুনর্বিব্যাধ তং পঞ্চভিঃ ।
সারথিং চাস্য নবভিরিচ্ছন্ভীষ্মস্য জীবিতম্ ॥ 6-111-20 (43908) 
তদ্যুদ্ধমাসীৎসুমহত্তয়োস্তত্র সমাগমে।
যদাভ্যধাবদ্গাঙ্গেয়ং শিখণ্ডী শত্রুকর্শনঃ ॥ 6-111-21 (43909) 
বিরাটদ্রুপদৌ বৃদ্ধৌ বারয়নতৌ মহাচমূম্ ।
ভীষ্মং চ যুধি সংরব্ধাবাদ্রবন্তৌ মহারথৌ ॥ 6-111-22 (43910) 
অশ্বত্থামা রণে ক্রুদ্ধঃ সমিয়াদ্রথসত্তমঃ।
ততঃ প্রববৃতে যুদ্ধং তয়োস্তস্য চ ভারত ॥ 6-111-23 (43911) 
বিরাটো দশভির্ভল্লৈরাজঘান পরংতপ ।
যতমানং মহেষ্বাসং দ্রৌণিমাহবশোভিনম্ ॥ 6-111-24 (43912) 
দ্রুপদশ্চ ত্রিভির্বাণৈর্বিব্যাধ নিশিতৈস্তদা।
গুরুপুত্রং সমাসাদ্য প্রহরন্তৌ মহাবলৌ ॥ 6-111-25 (43913) 
অশ্বত্থামা ততস্তৌ তু বিব্যাধ বহুভিঃ শরৈঃ।
বিরাটদ্রুপদৌ বীরৌ ভীষ্মং প্রতি সমুদ্যতৌ ॥ 6-111-26 (43914) 
তত্রাদ্ভুতমপশ্যাম বৃদ্ধয়োশ্চরিতং মহৎ।
যদ্দ্রৌণিসায়কান্ঘোরান্প্রত্যবারয়তাং যুধি ॥ 6-111-27 (43915) 
সহদেবং তথাঽঽয়ান্তং কৃপঃ শারদ্বতোঽভ্যযাৎ।
যথা নাগো বনে নাগং মত্তো মত্তমুপাদ্রবৎ ॥ 6-111-28 (43916) 
কৃপশ্চ সমরে শূরো মাদ্রীপুত্রং মহারথম্ ।
আজঘান শরৈস্তূর্ণং সপ্তত্যা রুক্মভূষণৈঃ ॥ 6-111-29 (43917) 
তস্য মাদ্রীসুতশ্চাপং দ্বিধা চিচ্ছেদ সায়কৈঃ ।
অথৈনং ছিন্নধন্বানং বিব্যাধ নবভিঃ শরৈঃ ॥ 6-111-30 (43918) 
সোঽন্যৎকার্মুকমাদায় সমরে ভারসাধনম্ ।
মাদ্রীপুত্রং সুসংহৃষ্টো দশভির্নিশিতৈঃ শরৈঃ ॥ 6-111-31 (43919) 
আজঘানোরসি ক্রুদ্ধ ইচ্ছন্ভীষ্মস্য জীবিতম্ ।
তথৈব পাণ্ডবো রাজঞ্ছারদ্বতমমর্ষণম্ ॥ 6-111-32 (43920) 
আজঘানোরসি ক্রুদ্ধো ভীষ্মস্য বধকাঙ্ক্ষয়া ।
তয়োর্যুদ্ধং সমভবদ্ধোররূপং ভয়াবহম্ ॥ 6-111-33 (43921) 
নকুলং তু রণে ক্রুদ্ধো বিকর্ণঃ শত্রুতাপনঃ ।
বিব্যাধ সায়কৈঃ ষষ্ট্যা রক্ষন্ভীষ্মং মহাবলম্ ॥ 6-111-34 (43922) 
নকুলোঽপি ভৃশং বিদ্ধস্তব পুত্রেণ ধীমতা।
বিকর্ণং সপ্তসপ্তত্যা নির্বিভেদ শিলীমুখৈঃ ॥ 6-111-35 (43923) 
তত্র তৌ নরশার্দূলৌ ভীষ্মহেতোঃ পরংতপৌ ।
অন্যোন্যং জঘ্নুতুর্বীরৌ গোষ্ঠে গোবৃষভাবিব ॥ 6-111-36 (43924) 
ঘটোৎকচং রণে যান্তং নিঘ্নন্তং তব বাহিনীম্ ।
দুর্মুখঃ সমরে প্রায়াদ্ভীষ্যহেতোঃ পরাক্রমী ॥ 6-111-37 (43925) 
হৈডিম্বস্তু রণে রাজন্দুর্মুখং শত্রুতাপনম্ ।
আজঘানোরসি ক্রুদ্ধঃ শরেণানতপর্বণা ॥ 6-111-38 (43926) 
ভীমসেনসুতং চাপি দুর্মুখঃ সুমুখৈঃ শরৈঃ।
ষষ্ট্যা বীরো নদন্হৃষ্টো বিব্যাধ রণমূর্ধনি ॥ 6-111-39 (43927) 
ধৃষ্টদ্যুম্নং তথাঽঽয়ান্তং ভীষ্মস্য বধকাঙ্ক্ষিণম্ ।
হার্দিক্যো বারয়ামাস রথশ্রেষ্ঠং মহারথঃ ॥ 6-111-40 (43928) 
হার্দিক্যঃ পার্ষতং চাপি বিদ্ধ্বা পঞ্চভিরায়সৈঃ ।
পুনঃ পঞ্চাশতা তূর্ণং তিষ্ঠতিষ্ঠেতি চাব্রবীৎ ॥ 6-111-41 (43929) 
আজঘান মহাবাহুঃ পার্ষতং তং মহারথম্ ।
তং চৈব পার্ষতো রাজন্হার্দিক্যং নবভিঃ শরৈঃ ॥ 6-111-42 (43930) 
বিব্যাধ নিশিতৈস্তীক্ষ্ণৈঃ কঙ্কপত্রৈরজিহ্নগৈঃ ।
তয়োঃ সমভবদ্যুদ্ধং ভীষ্মহেতোর্মহাহবে ॥ 6-111-43 (43931) 
অন্যোন্যাতিশয়ে যুক্তং যথা বৃত্রমহেন্দ্রয়োঃ ।
ভীমসেনং তথাঽঽয়ান্তং ভীষ্মং প্রতি মহারথম্ ॥ 6-111-44 (43932) 
ভূরিশ্রবাভ্যযাত্তূর্ণং তিষ্ঠতিষ্ঠেতি চাব্রবীৎ ।
সৌমদত্তিরথো ভীমমাজঘান স্তনান্তরে ॥ 6-111-45 (43933) 
নারাচেন সুতীক্ষ্ণেন রুক্মপুঙ্খেন সংয়ুগে।
উরঃস্থেন বভৌ তেন ভীমসেনঃ প্রতাপবান্ ॥ 6-111-46 (43934) 
স্কন্দশক্ত্যা যথা ক্রৌঞ্চঃ পুরা নৃপতিসত্তম।
তৌ শরান্সূর্যসংকাশান্কর্মারপরিমার্জিতান্ ॥ 6-111-47 (43935) 
অন্যোন্যস্য রণে ক্রুদ্ধৌ চিক্ষিপতে নরর্ষভৌ ।
ভীমো ভীষ্মবধাকাঙ্ক্ষী সৌমদত্তিং মহারথম্ ॥ 6-111-48 (43936) 
তথা ভীষ্মজয়ে গৃধ্নুঃ সৌমদত্তিস্তূ পাণ্ডবম্ ।
কৃতপ্রতিকৃতে যত্তৌ যোধয়ামাসতূ রণে ॥ 6-111-49 (43937) 
যুধিষ্ঠিরং তু কৌন্তেয়ং মহত্যা সেনয়া বৃত্তম্।
ভীষ্মাভিমুখমায়ান্তং ভারদ্বাজো ন্যবারয়ৎ ॥ 6-111-50 (43938) 
দ্রোণস্য রথনির্ঘোষং পর্জন্যনিনদোপমম্ ।
শ্রুৎবা প্রভদ্রকা রাজন্সমকম্পন্ত মারিষ ॥ 6-111-51 (43939) 
সা সেনা মহতী রাজন্পাণ্ডুপুত্রস্য সংয়ুগে।
দ্রোণেন বারিতা যত্তা ন চচাল পদাৎপদম্ ॥ 6-111-52 (43940) 
চেকিতান রণে যত্তং ভীষ্মং প্রতি জনেশ্বর ।
চিত্রসেনস্তব সুতঃ ক্রুদ্ধরূপমবারয়ৎ ॥ 6-111-53 (43941) 
ভীষ্মহেতোঃ পরাক্রান্তশ্চিত্রসেনঃ পরাক্রমী ।
চেকিতানং পরং শক্ত্যা যোধয়ামাস ভারত ॥ 6-111-54 (43942) 
তথৈব চেকিতানোঽপি চিত্রসেনমবারয়ৎ ।
তদ্যুদ্ধমাসীৎসুমহত্তয়োস্তত্র সমাগমে ॥ 6-111-55 (43943) 
অর্জুনো বার্যমাণস্তু বহুশস্তত্র ভারত ।
বিমুখীকৃত্য পুত্রং তে সেনাং তব মমর্দ হ ॥ 6-111-56 (43944) 
দুঃশাসনোঽপি পরয়া শক্ত্যা পার্থমবারয়ৎ।
কথং ভীষ্মং ন নো হন্যাদিতি নিশ্চিত্য ভারত ॥ 6-111-57 (43945) 
সা বধ্যমানা সমরে পুত্রস্য তব বাহিনী ।
লোড্যতে রথিভিঃ শ্রেষ্ঠৈস্তত্রতত্রৈব ভারত ॥ ॥ 6-111-58 (43946) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দশদিবসয়ুদ্ধে একাদশাধিকশততমোঽধ্যায়ঃ ॥

 -   -  

6-111-58 লোড্যতে আকুলীক্রিয়তে ॥




ভীষ্মপর্ব - অধ্যায় 112

॥ শ্রীঃ ॥

6.112. অধ্যায়ঃ 112 

 -   -  

দ্রোণেনাশ্বত্থামানংপ্রতি দুর্নিমিত্তপ্রদর্শপূর্বকং যুদ্ধানুশাসনম্ ॥ 1 ॥

 -   -  

6-112-0 (43947) 
সঞ্জয় উবাচ। 6-112-0 (4227) 
অথ বীরো মহেষ্বাসো মত্তবারণবিক্রমঃ।
সমাদায় মহচ্চাপং মত্তবারণবারণম্ ॥ 6-112-1 (43948) 
বিধুন্বানো নরশ্রেষ্ঠো দ্রাবয়াণো বরূথিনীম্ ।
পৃতনাং পাণ্ডবেয়ানাং গাহমানো মহাবলঃ ॥ 6-112-2 (43949) 
নিমিত্তানি নিমিত্তজ্ঞঃ সর্বতো বীক্ষ্য বীর্যবান্ ।
প্রতপন্তমনীকানি দ্রোণঃ পুত্রমভাষত ॥ 6-112-3 (43950) 
দ্রোণ উবাচ। 6-112-4 (4228) 
অয়ং হি দিবসস্তাত যত্র পার্থো মহাবলঃ।
জিঘাংসুঃ সমরে ভীষ্মং পরং যত্নং করিষ্যতি ॥ 6-112-4 (43951) 
উৎপতন্তি হি মে বাণা ধনুঃ প্রস্ফুরতীব চ ।
যোগমস্ত্রাণি নেচ্ছন্তি ক্রূরং মে বর্ততে মনঃ ॥ 6-112-5 (43952) 
দিক্ষ্বশান্তানি ঘোরাণি ব্যাহরন্তি মৃগদ্বিজাঃ ।
নীচৈর্গৃধ্রা নিলীয়ন্তে ভারতানাং চমূং প্রতি ॥ 6-112-6 (43953) 
নষ্টপ্রভ ইবাদিত্যঃ সর্বতো লোহিতা দিশঃ ।
রসতে ব্যথতে ভূমিঃ কম্পতীব চ সর্বশঃ ॥ 6-112-7 (43954) 
কঙ্কগৃধ্রা বলাকাশ্চ ব্যাহরন্তি মুহুর্মুহুঃ ।
শিবাশ্চৈবাশিবা ঘোরা বেদয়ন্ত্যো মহদ্ভয়ম্ ॥ 6-112-8 (43955) 
পপাত মহতী চোল্কা মধ্যেনাদিত্যমণ্ডলাৎ।
সকবন্ধশ্চ পরিঘো ভানুমাবৃত্য তিষ্ঠতি ॥ 6-112-9 (43956) 
পরিবেষস্তথা ঘোরশ্চন্দ্রভাস্করয়োরভূৎ।
বেদয়ানো ভয়ং ঘোরং রাজ্ঞাং দেহাবকর্তনম্ ॥ 6-112-10 (43957) 
দেবতায়তনস্থাশ্চ কৌরবেন্দ্রস্য দেবতাঃ ।
কম্পন্তে চ হসন্তে চ নৃত্যন্তি চ রুদন্তি চ ॥ 6-112-11 (43958) 
অপসব্যং গ্রহাশ্চক্রুরলক্ষ্মাণং দিবাকরম্ ।
অবাক্শিরাশ্চ ভগবানুপাতিষ্ঠত চন্দ্রকমাঃ ॥ 6-112-12 (43959) 
বপূংষি চ নরেন্দ্রাণাং বিগতাভানি লক্ষয়ে ।
ধার্তরাষ্ট্রস্য সৈন্যেষু ন চ ভ্রাজন্তি দংশিতাঃক ॥ 6-112-13 (43960) 
সেনয়োরুভয়োশ্চাপি সমন্তাচ্ছ্রূয়তে মহান্।
পাঞ্চজন্যস্য নির্ঘোষো গাণ্ডীবস্য চ নিঃস্বনঃ ॥ 6-112-14 (43961) 
ধ্রুবমাস্থায় বীভৎসুরুত্তমাস্ত্রাণি সংয়ুগে।
অপাস্যান্যান্রণে যোধানভ্যেষ্যতি পিতামহম্ ॥ 6-112-15 (43962) 
হৃষ্যন্তি রোমকূপাণি সীদতীব চ মে মনঃ ।
চিন্তয়িৎবা মহাবাহো ভীষ্মার্জুনসমাগমম্ ॥ 6-112-16 (43963) 
তং চেহ নিকৃতিপ্রজ্ঞং পাঞ্চাল্যং পাপচেতসম্ ।
পুরস্কৃত্য রণে পার্থো ভীষ্মস্যায়োধনং গতঃ॥ 6-112-17 (43964) 
অব্রবীচ্চ পুরা ভীষ্মো নাহং হন্যাং শিখণ্ডিনম্ ।
স্ত্রী হ্যেষা বিহিতা ধাত্রা দৈবাচ্চ স পুনঃ পুমান্ ॥ 6-112-18 (43965) 
অসংকল্পধ্বজশ্চৈব যাজ্ঞসেনির্মহাবলঃ ।
ন চামঙ্গলিকে তস্মিন্প্রহরেদাপগাসুতঃ ॥ 6-112-19 (43966) 
এতদ্বিচিন্তয়ানস্য প্রজ্ঞা সীদতি মে ভৃশম্ ।
অভ্যুদ্যতো রণে পার্থঃ কুরুবৃদ্ধমুপাদ্রবৎ ॥ 6-112-20 (43967) 
যুধিষ্ঠিরস্য চ ক্রোধো ভীষ্মশ্চার্জুনসংগতঃ ।
মম চাস্ত্রসমারম্ভঃ প্রজানামশিবং ধ্রুবম্ ॥ 6-112-21 (43968) 
মনস্বী বলবাঞ্শূরঃ কৃতাস্ত্রোঽলঘুবিক্রমঃ ।
দূরপাতী দৃঢেষুশ্চ নিমিত্তজ্ঞশ্চ পাণ্ডবঃ ॥ 6-112-22 (43969) 
অজেয়ঃ সমরে চাপি দেবৈরপি সবাসবৈঃ ।
বলবান্বুদ্ধিমাংশ্চৈব জিতক্লেশো যুধাং বরঃ ॥ 6-112-23 (43970) 
বিজয়ী চ রণে নিত্যং ভৈরবাস্ত্রশ্চ পাণ্ডবঃ । 6-112-24`অভ্যুদ্যতং রণে দৃষ্ট্বা ভৈরবাস্ত্রং চ পাণ্ডবম্ ।' 
তস্য মার্গং পরিহরন্দ্রুতং গচ্ছ যতব্রত ॥  6-112-24 (43971) 
পশ্যাদ্যৈতন্মহাঘোরে সংয়ুগে বৈশসং মহৎ।
হেমচিত্রাণি শূরণাং মহান্তি চ শুভানি চ ॥ 6-112-25 (43972) 
কবচান্যবদীর্যন্তে শরৈঃ সন্নতপর্বভিঃ ।
ছিদ্যন্তে চ ধ্বজাগ্রাণি তোমরাশ্চ ধনূংষি চ ॥ 6-112-26 (43973) 
প্রাসাশ্চ বিমলাস্তীক্ষ্ণাঃ শক্ত্যশ্চ কনকোজ্জ্বলাঃ ।
বৈজয়ন্ত্যশ্চ নাগানাং সংক্রুদ্ধেন কিরীটিনা ॥ 6-112-27 (43974) 
নায়ং সংরক্ষিতুং কালঃ প্রাণান্পুত্রোপজীবিভিঃ ।
যাহি স্বর্গং পুরস্কৃত্য যশসে বিজয়ায় চ ॥ 6-112-28 (43975) 
রথনাগহয়াবর্তাং মহাঘোরাং সুদুর্গমাম্ ।
রথেন সংগ্রামনদীং তরত্যেষ কপিধ্বজঃ ॥ 6-112-29 (43976) 
ব্রহ্মণ্যতা দমো দানং তপশ্চ চরিতং মহৎ।
ইহৈব দৃশ্যতে পার্থে ভ্রাতা যস্য ধনঞ্জয়ঃ ॥ 6-112-30 (43977) 
ভীমসেনশ্চ বলবান্মাদ্রীপুত্রৌ চ পাণ্ডবৌ ।
বাসুদেবশ্চ বার্ষ্ণেয়ো যস্য নাথো ব্যবস্থিতঃ ॥ 6-112-31 (43978) 
তস্যৈষ মন্যুপ্রভবো ধার্তরাষ্ট্রস্য দুর্মতেঃ ।
তপোভাবিতদেহস্য কোপো দহতি বাহিনীম্ ॥ 6-112-32 (43979) 
এষ সংদৃশ্যতে পার্থো বাসুদেবব্যপাশ্রয়ঃ ।
দারয়ন্সর্বসৈন্যানি ধার্তরাষ্ট্রাণি সর্বশঃ ॥ 6-112-33 (43980) 
এতদালোক্যতে সৈন্যং ক্ষোভ্যমাণং কিরীটিনা ।
মহোর্মিনদ্ধং সুমহত্তিমিনেব মহাজলম্ ॥ 6-112-34 (43981) 
হাহাকিলকিলাশব্দাঃ শ্রূয়ন্তে চ চমূমুখে ।
যাহি পাঞ্চালদায়াদমহং যাস্যে যুধিষ্ঠিরম্ ॥ 6-112-35 (43982) 
দুর্গমং হ্যন্তরং রাজ্ঞো ব্যূহস্যামিততেজসঃ ।
সমুদ্রকুক্ষিপ্রতিমং সর্বতোঽতিরথৈঃ স্থিতৈঃ ॥ 6-112-36 (43983) 
সাত্যকিশ্চাভিমন্যুশ্চ ধৃষ্টদ্যুম্নবৃকোদরৌ ।
পর্যরক্ষন্ত রাজানং যমৌ চ মনুজেশ্বরম্ ॥ 6-112-37 (43984) 
উপেন্দ্রসদৃশশ্যামো মহাশাল ইবোদ্গতঃ ।
এষ গচ্ছত্যনীকাগ্রে দ্বিতীয় ইব ফল্গুনঃ ॥ 6-112-38 (43985) 
উত্তমাস্ত্রাণি চাধৎস্ব গৃহীৎবা চ মহদ্ধনুঃ ।
পার্ষতং যাহি রাজানং যুধ্যস্ব চ বৃকোদরম্ ॥ 6-112-39 (43986) 
কো হি নেচ্ছেৎপ্রিয়ং পুত্রং জীবন্তং শাশ্বতীঃ সমাঃ ।
ক্ষত্রধর্মং তু সংপ্রেক্ষ্য ততস্ৎবাং নিয়ুনজ্ম্যহম্ ॥ 6-112-40 (43987) 
এষ চাতিরণে ভীষ্মো দহতে বৈ মহাচমূম্ ।
যুদ্ধেষু সদৃশস্তাত যমস্য বরুণস্য চ ॥ 6-112-41 (43988) 
সঞ্জয় উবাচ। 6-112-42 (4229) 
পুত্রং সমনুশাস্যৈবং ভারদ্বাজঃ প্রতাপবান্।
মহারণে মহারাজ ধর্মরাজময়োধয়ৎ ॥ ॥ 6-112-42 (43989) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দশমদিবসয়ুদ্ধে দ্বাদশাধিকশততমোঽধ্যায়ঃ ॥

 -   -  

6-112-6 ঘোরাণি ভয়ংকরাণি । অশান্তানি অনুপরতানি॥ 6-112-7 রসতে শব্দায়তে। ব্যথতে বিভেতীব কম্পত ইব চ ॥ 6-112-12 অলক্ষ্মাণং প্রচণ্ডলক্ষণলক্ষিতম্ । অবাক্শিরা অধোমুখকোটিদ্বয়ঃ ॥ 6-112-15 আস্থায় আলম্ব্য ॥ 6-112-21 অস্ত্রসমারম্ভঃ উদ্যমমাত্রং নতু পূর্ববদস্ত্রাণামুপস্থিতিঃ ॥ 6-112-28 হে পুত্র উপজীবিভিরনুগতৈঃ ॥ 6-112-30 পার্থএ যুধিষ্ঠিরে ॥ 6-112-32 তস্য ধর্মস্য। মন্যুর্দৈন্যম্। ভারতীমিতি পাঠে সেনামিতি শেষঃ ॥




ভীষ্মপর্ব - অধ্যায় 113

॥ শ্রীঃ ॥

6.113. অধ্যায়ঃ 113 

 -   -  

ভীমসেনপরাক্রমবর্ণনম্ ॥ 1 ॥

 -   -  

6-113-0 (43990) 
সঞ্জয় উবাচ। 6-113-0 (4230) 
ভগদত্তঃ কৃপঃ শল্যঃ কৃতবর্তা তথৈব চ।
বিন্দানুবিন্দাবাবন্ত্যৌ সৈন্ধবশ্চ জয়দ্রথঃ ॥ 6-113-1 (43991) 
চিত্রসেনো বিকর্ণশ্চ তথা দুর্মর্ষণো যুবা।
দশৈতে তাবকা যোধা ভীমসেনময়োধয়ন্ ॥ 6-113-2 (43992) 
মহত্যা সেনয়া যুক্তা নানাদেশসমুত্থয়া ।
ভীষ্মস্য সমরে রাজন্প্রার্থয়ানা মহদ্যশঃ ॥ 6-113-3 (43993) 
শল্যস্তু নবভির্বাণৈর্ভীমসেনমতাডয়ৎ ।
কৃতবর্মা ত্রিভির্ভাণৈঃ কৃপশ্চ নবভিঃ শরৈঃ ॥ 6-113-4 (43994) 
চিত্রসেনো বিকর্ণশ্চ ভগদত্তশ্চ মারিষ ।
দশভির্দশভির্বাণৈর্ভীমসেনমতাডয়ন্ ॥ 6-113-5 (43995) 
সৈন্ধবশ্চ ত্রিভির্বাণৈর্ভীমসেনমডায়ৎ ।
বিন্দানুবিন্দাবাবন্ত্যৌ পঞ্চভিঃ পঞ্চভিঃ শরৈঃ ॥ 6-113-6 (43996) 
দুর্মর্ষণস্তু বিংশত্যা পাণ্ডবং নিশিতৈঃ শরৈঃ।
স তান্সর্বান্মহারাজ রাজমানান্পৃথক্পৃথক্ ॥ 6-113-7 (43997) 
প্রবীরান্সর্বলোকস্য ধার্তরাষ্ট্রান্মহারথান্ ।
জঘান সমরে বীরঃ পাণ্ডবঃ পরবীরহা ॥ 6-113-8 (43998) 
সপ্তভিঃ শল্যমাবিধ্যৎকৃতবর্মাণমষ্টভিঃ ।
কৃপস্য সশরং চাপং মধ্যে চিচ্ছেদ ভারত ॥ 6-113-9 (43999) 
অথৈনং চ্ছিন্নধন্বানং পুনর্বিব্যাধ সপ্তভিঃ ।
বিন্দানুবিন্দৌ চ তথা ত্রিভিস্ত্রিভিরতাডয়ৎ ॥ 6-113-10 (44000) 
দুর্মর্ষণং চ বিংশত্যা চিত্রসেনং চ পঞ্চভিঃ ।
বিকর্ণং দশভির্বাণৈঃ পঞ্চভিশ্চ জয়দ্রথম্ ॥ 6-113-11 (44001) 
বিদ্ধ্বা ভীমোঽনদদ্ধৃষ্টঃ সৈন্ধবং চ পুনস্ত্রিভিঃ ।
অথান্যদ্ধনুরাদায় গৌতমো রথিনাং বরঃ ॥ 6-113-12 (44002) 
ভীমং বিব্যাধ সংরব্ধো দশভির্নিশিতৈঃ শরৈঃ।
স বিদ্ধো দশভির্বাণৈস্তোত্রৈরিব মহাদ্বিপঃ ॥ 6-113-13 (44003) 
ততঃ ক্রুদ্ধো মহারাজ ভীমসেনঃ প্রতাপবান্ ।
গৌতমং তাডয়ামাস শরৈর্বহুভিরাহবে ॥ 6-113-14 (44004) 
সৈন্ধবস্য তথাঽশ্বাংশ্চ সারথিং চ ত্রিভিঃ শরৈঃ ।
প্রাহিণোন্মৃত্যুলোকায় কালান্তকসমদ্যুতিঃ ॥ 6-113-15 (44005) 
হতাশ্বাত্তু রথাত্তূর্ণমবপ্লুত্য মহারথঃ ।
শরাংশ্চিক্ষেপ নিশিতান্ভীমসেনস্য সংয়ুগে ॥ 6-113-16 (44006) 
তস্য ভীমো ধনুর্মধ্যে দ্বাভ্যাং চিচ্ছেদ মারিষ ।
ভল্লাভ্যাং ভরতশ্রেষ্ঠ সৈন্ধবস্য মহাত্মনঃ ॥ 6-113-17 (44007) 
স চ্ছিন্নধন্বা বিরথো হতাশ্বো হতসারথিঃ ।
চিত্রসেনরথং রাজন্নারুরোহ ৎবরান্বিতঃ ॥ 6-113-18 (44008) 
অত্যদ্ভুতং রণে কর্ম কৃতবাংস্তত্র পাণ্ডবঃ ।
মহারথাঞ্শরৈর্বিদ্ধ্বা বারয়িৎবা চ মারিষ ॥ 6-113-19 (44009) 
বিরথং সৈন্ধবং চক্রে সর্বলোকস্য পশ্যতঃ ।
তদা ন মমৃষে শল্যো ভীমসেস্য বিক্রমম্ ॥ 6-113-20 (44010) 
স সংধায় শরাংস্তীক্ষ্ণান্করমারপরিমার্জিতান্ ।
ভীমং বিব্যাধ সমরে তিষ্ঠিতিষ্ঠেতি চাব্রবীৎ ॥ 6-113-21 (44011) 
কৃপশ্চ কৃতবর্মাচ ভগদত্তশ্চ বীর্যবান্ ।
বিন্দানুবিন্দাবাবন্ত্যৌ চিত্রসেনশ্চ সংয়ুগে ॥ 6-113-22 (44012) 
দুর্মর্ষণো বিকর্ণশ্চ সিন্ধুরাজশ্চ বীর্যবান্।
ভীমং তে বিব্যধুস্তূর্ণং শল্যহেতোররিন্দমাঃ ॥ 6-113-23 (44013) 
স চ তান্প্রতি বিব্যাধ পঞ্চভিঃ পঞ্চভিঃ শরৈঃক ।
শল্যং বিব্যাধ সপ্তত্যা পুনশ্চ দশভিঃ শরৈঃ ॥ 6-113-24 (44014) 
তং শল্যো নবভির্ভিত্ৎবা পুনর্বিব্যাধ পঞ্চভিঃ ।
সারথিং চাস্য ভল্লেন গাঢং বিব্যাধ মর্মণি ॥ 6-113-25 (44015) 
বিশোকং প্রেক্ষ্য নির্ভিন্নং ভীমসেনঃ প্রতাপবান্ ।
মদ্ররাজং ত্রিভির্বাণৈর্বাহ্বোরুরুসি চার্পয়ৎ ॥ 6-113-26 (44016) 
তথেতরান্মহেষ্বাসাংস্ত্রিভিস্ত্রিভিরজিহ্মগৈঃ ।
তাজয়ামাস সমরে সিংহবাদ্বিননাদ চ ॥ 6-113-27 (44017) 
তে হি যত্তা মহেষ্বাসাঃ পাণ্ডবং যুদ্ধকোবিদম্ ।
ত্রিভিস্ত্রিভিরকুণ্ঠাগ্রৈর্ভৃশং মর্মস্বতাডয়ন্ ॥ 6-113-28 (44018) 
সোঽতিবিদ্ধো মহেষ্বাসো ভীমসেনো ন বিব্যথে ।
পর্বতো বারিধারাভির্বর্ষমাণৈরিবাম্বুদৈঃ ॥ 6-113-29 (44019) 
স তু ক্রোধসমাবিষ্টঃ পাণ্ডবানাং মহারথঃ ।
মদ্রেশ্বরং ত্রিভির্বাণৈর্ভৃশং বিদ্ধ্বা মহায়শাঃ ॥ 6-113-30 (44020) 
কৃপং চ নবভির্বাণৈর্ভৃশং বিদ্ধ্বা সমন্ততঃ ।
প্রগ্জ্যোতিষং শতৈরাজৌ রাজন্বিব্যাধ সায়কৈঃ ॥ 6-113-31 (44021) 
ততস্তু সশরং চাপং সাৎবতস্য মহাত্মনঃ ।
ক্ষুরপ্রেণ সুতীক্ষ্ণেন চিচ্ছেদ কৃতহস্তবৎ ॥ 6-113-32 (44022) 
তথান্যদ্ধনুরাদায় কৃতবর্মা বৃকোদরম্ ।
আজঘান ভ্রুবোর্মধ্যে নারাচেন পরংতপঃ ॥ 6-113-33 (44023) 
ভীমস্তু সমরে বিদ্ধ্বা শল্যং নবভিরায়সৈঃ ।
ভগদত্তং ত্রিভিশ্চৈব কৃতবর্মাণমষ্টভিঃ ॥ 6-113-34 (44024) 
দ্বাভ্যাং দ্বাভ্যাং তু বিব্যাধ গৌতমপ্রভৃতীন্রথান্ ।
তেঽপি তং সমরে রাজন্বিব্যধুর্নিশিতৈঃ শরৈঃ ॥ 6-113-35 (44025) 
স তথা পীড্যমানোঽপি সর্বশস্ত্রৈর্মহারথৈঃ ।
মৎবা তৃণেন তাংস্তুল্যান্বিচচার গতব্যথঃ ॥ 6-113-36 (44026) 
তে চাপি রথিনাং শ্রেষ্ঠা ভীমায় নিশিতাঞ্শরান্ ।
প্রেষয়ামাসুরব্যাগ্রাঃ শতশোঽথ সহস্রশঃ ॥ 6-113-37 (44027) 
তস্য শক্তিং মহাবেগাং ভগদত্তো মহারথঃ।
চিক্ষেপ সমরে বীরঃ স্বর্ণদণ্ডাং মহমতে ॥ 6-113-38 (44028) 
তোমরং সৈন্ধবো রাজা পট্টসং চ মহাভুজঃ ।
শতঘ্নীং চ কৃপো রাজঞ্ছরং শল্যশ্চ সংয়ুগে ॥ 6-113-39 (44029) 
অথেতরে মহেষ্বাসাঃ পঞ্চ পঞ্চ শিলীমুখান্ ।
ভীমসেনং সমুদ্দিশ্য প্রেষয়মাসুরোজসা ॥ 6-113-40 (44030) 
তোমরং চ দ্বিধা চক্রে ক্ষুরপ্রেণানিলাত্মজঃ ।
পট্টসং চ ত্রিভির্বাণৈশ্চিচ্ছেদ তিলকাণ্ডবৎ ॥ 6-113-41 (44031) 
স বিভেদ শতঘ্নীং চ নবভিঃ কঙ্কপত্রিভিঃ ।
মদ্ররাজপ্রয়ুক্তং চ শরং ছিত্ৎবা মহারথঃ ॥ 6-113-42 (44032) 
শক্তিং চিচ্ছেদ সহসা ভগদত্তেরিতাং রণে।
তথেতরাঞ্শরান্ঘোরাঞ্শরৈঃ সন্নতপর্বভিঃ ॥ 6-113-43 (44033) 
ভীমসেনো রণশ্লাঘী ত্রিধৈকৈকং সমাচ্ছিনৎ।
তাংশ্চ সর্বান্মহেষ্বাসাংস্ত্রিভিস্ত্রিভিরতাডয়ৎ ॥ 6-113-44 (44034) 
ততো ধনঞ্জয়স্তত্র বর্তমানে মহারণে ।
আজগাম রথেনাজৌ ভীমং দৃষ্ট্বা মহারথম্ ॥ 6-113-45 (44035) 
নিঘ্নন্তং সমরে শত্রূন্যোধয়ানং চ সায়কৈঃ ।
তৌ তু তত্র মহাত্মানৌ সমেতৌ বীক্ষ্য পাণ্ডবৌ ॥ 6-113-46 (44036) 
ন শশংসুর্জয়ং তত্র তাবকাঃ পুরুষর্ষভাঃ ।
অথার্জুনো রণে ভীমং যোধয়ন্তং মহারথান্ ॥ 6-113-47 (44037) 
ভীষ্মস্য নিধনাকাঙ্ক্ষী পুরস্কৃত্য শিখণ্ডিনম্।
আসসাদ রণে বীরাংস্তাবকান্দশ ভারত ॥ 6-113-48 (44038) 
যে স্ম ভীমং রণে রাজন্যোধয়ন্তো ব্যবস্থিতাঃ।
বীভৎসুস্তানথাবিধ্যদ্ভীমস্য প্রিয়কাম্যযা ॥ 6-113-49 (44039) 
ততো দুর্যোধনো রাজা সুশর্মাণমচোদয়ৎ ।
অর্জুনস্য বধার্থায় ভীমসেনস্য চোভয়োঃ ॥ 6-113-50 (44040) 
সুশর্মন্গচ্ছ শীঘ্রং ৎবং বলৌঘৈঃ পরিবারিতঃ ।
জহি পাণ্ডুসুতাবেতৌ ধনঞ্জয়বৃকোদরৌ ॥ 6-113-51 (44041) 
তচ্ছ্রুৎবা বচনং তস্য ত্রৈগর্তঃ প্রস্থলাধিপঃ ।
অভিদ্রুত্য রণে ভীমমর্জুনং চৈব ধন্বিনৌ ॥ 6-113-52 (44042) 
রথৈরনেকসাহস্রৈঃ সমন্তাৎপর্যবারয়ৎ ।
ততঃ প্রববৃতে যুদ্ধমর্জুনস্য পরৈঃ সহ ॥ ॥ 6-113-53 (44043) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দশমদিবসয়ুদ্ধে ত্রয়োদশাধিকশততমোঽধ্যায়ঃ ॥

 -   -  

6-113-21 কর্মারং শস্ত্রোল্লেখনয়ন্ত্রম্ ॥ 6-113-32 সাৎবতস্য কৃতবর্মণঃ ॥




ভীষ্মপর্ব - অধ্যায় 114

॥ শ্রীঃ ॥

6.114. অধ্যায়ঃ 114 

 -   -  

ভীমার্জুনপরাক্রমবর্ণনম্ ॥ 1 ॥

 -   -  

6-114-0 (44044) 
সঞ্জয় উবাচ। 6-114-0 (4231) 
অর্জুনস্তু রণে শল্যং যতমানং মহারথম্।
ছাদয়ামাস সমরে শরৈঃ সন্নতপর্বভিঃ ॥ 6-114-1 (44045) 
সুশর্মাণং কৃপং চব ত্রিভীস্ত্রিভিরবিধ্যত।
প্রাগ্জ্যোতিষং চ সমরে সৈন্ধবং চ জয়দ্রথম্ ॥ 6-114-2 (44046) 
চিত্রসেনং বিকর্ণং চ কৃতবর্মাণমেব চ ।
দুর্মর্ষণং চ রাজেন্দ্র হ্যাবন্ত্যৌ চ মহারথৌ ॥ 6-114-3 (44047) 
একৈকং ত্রিভিরানর্চ্ছৎকঙ্কবর্হিণবাজিতৈঃ ।
শরৈরতিরথো যুদ্ধে পীডয়ন্বাহিনীং তব॥ 6-114-4 (44048) 
জয়দ্রথো রণে পার্থং বিদ্ধ্বা ভারত সায়কৈঃ ।
ভীমং বিব্যাধ তরসা চিত্রসেনরথে স্থিতঃ ॥ 6-114-5 (44049) 
শল্যশ্চ সমরে জিষ্ণুং কৃপশ্চ রথিনাং বরঃ ॥
বিব্যাধাতে মহারাজ বহুধা মর্মমেদিভিঃ ॥ 6-114-6 (44050) 
চিত্রসেনাদয়শ্চৈব পুত্রাস্তব বিশাংপতে ।
পঞ্চাভিঃ পঞ্চভিস্তূর্ণং সুংয়ুগে নিশিতৈঃ শরৈঃ ॥ 6-114-7 (44051) 
আজঘ্নুরর্জুনং সঙ্খ্যে ভীমসেনং চ মারিষ ।
তৌ তত্র রথিনাং শ্রেষ্ঠৌ কৌন্তেয়ৌ ভরতর্ষভৌ ॥ 6-114-8 (44052) 
অপীডয়েতাং সমরে ত্রিগর্তানাং মহদ্বলম্ ।
সুশর্মাণি রণে পার্থং শরৈর্নবভিরাশুগৈঃ ॥ 6-114-9 (44053) 
ননাদ বলবন্নাদং ত্রাসয়ানো মহদ্বলম্ ।
অন্যে চ রথিনঃ শূরা ভীমসেনধনঞ্জয়ৌ ॥ 6-114-10 (44054) 
বিব্যধুর্নিশিতৈর্বাণৈ রুক্মপুঙ্খৈরজিহ্মগৈঃ ।
তেষাং চ রথিনাং মধ্যে কৌন্তেয়ৌ ভরতর্ষভৌ ॥ 6-114-11 (44055) 
ক্রীডমানৌ রথোদারৌ চিত্ররূপৌ ব্যদৃশ্যতাম্ ।
আমিষেপ্সূ গবাং মধ্যে সিংহাবিব মদোৎকটৌ ॥ 6-114-12 (44056) 
ছিত্ৎবা ধনূংষি শূরাণাং শরাংশ্চ বহুধা রণে ।
পাতয়ামাসতুর্বীরৌ শিরাংসি শতশো নৃণাম্ ॥ 6-114-13 (44057) 
রথাশ্চ বহবো ভগ্না হয়াশ্চ শতশো হতাঃ।
গজাশ্চ সগজারোহাঃ পেতুরুর্ব্যাং মহাহবে ॥ 6-114-14 (44058) 
রথিনঃ সাদিনশ্চাপি তত্রতত্র নিষূদিতাঃ।
দৃশ্যন্তে বহবো রাজন্বেষমানাঃ সমন্ততঃ ॥ 6-114-15 (44059) 
হতৈর্গজপদাত্যোঘৈর্বাজিভিশ্চ নিষূদিতৈঃ।
রথৈশ্চ বহুধা ভগ্নৈঃ সমাস্তীর্যত মেদিনী ॥ 6-114-16 (44060) 
ছত্রৈশ্চ বহুধা চ্ছিন্নৈর্ধ্বজৈশ্চ বিনিপাতিতৈঃ ।
অঙ্কুশৈরপবিদ্ধৈশ্চ পরিস্তোমৈশ্চ ভারত ॥ 6-114-17 (44061) 
কেয়ূরৈরঙ্গদৈর্হারৈ রাঙ্কবৈর্মৃদিতৈস্তথা ।
উষ্ণীষৈর্ঋষ্টিভিশ্চৈব চামরব্যজনৈরপি ॥ 6-114-18 (44062) 
তত্রতত্রাপবিদ্ধৈশ্চ বাহুভিশ্চন্দনোক্ষিতৈঃ ।
ঊরুভিশ্চ নরেন্দ্রাণাং সমাস্তীর্যত মেদিনী ॥ 6-114-19 (44063) 
তত্রাদ্ভুতমপশ্যাম রণে পার্থস্য বিক্রমম্ ।
শরৈঃ সংবার্য তান্বীরান্যজ্জঘান মহাবলঃ ॥ 6-114-20 (44064) 
পুত্রস্তু তব তং দৃষ্ট্বা ভীমার্জুনপরাক্রমম্ ।
গাঙ্গেয়স্য রথাভ্যাশমুপজগ্মে মহাবলঃ ॥ 6-114-21 (44065) 
কৃপশ্চ কৃতবর্মা চ সৈন্ধবশ্চ জয়দ্রথঃ ।
বিন্দানুবিন্দাবাবন্ত্যৌ নাজহুঃ সংয়ুগং তদা ॥ 6-114-22 (44066) 
ততো ভীমো মহেষ্বাসঃ ফল্গুনশ্চ মহারথঃ ।
কৌরবাণাং চমূং ঘোরাং ভৃশং দুদ্রুবতূ রণে ॥ 6-114-23 (44067) 
ততো বর্হিণবাজানাময়ুতান্যর্বুদানি চ।
ধনঞ্জয়রথে তূর্ণং পাতয়ন্তি স্ম ভূমিপাঃ ॥ 6-114-24 (44068) 
ততস্তঞ্শরজালেন সন্নিবার্য মহারথান্ ।
পার্থঃ সমন্তাৎসমরে প্রেষয়ামাস মৃত্যবে ॥ 6-114-25 (44069) 
শল্যস্তু সমরে জিষ্ণুং ক্রীডন্নিব মহারথঃ ।
আজঘানোরসি ক্রুদ্ধো ভল্লৈঃ সন্নতপর্বভিঃ ॥ 6-114-26 (44070) 
তস্য পার্থো ধনুশ্ছিত্ৎবা হস্তাবাপং চ পঞ্চভিঃ ।
অথৈনং সায়কৈস্তীক্ষ্ণৈর্ভৃশং বিব্যাধ মর্মণি ॥ 6-114-27 (44071) 
অথান্যদ্ধনুরাদায় সমরে ভারসাধনম্ ।
মদ্রেশ্বরো রণে জিষ্ণুং তাডয়ামাস রোষিতঃ ॥ 6-114-28 (44072) 
ত্রিভিঃ শরৈর্মহারাজ বাসুদেবং কচ পঞ্চভিঃ ।
ভীমসেনং চ নবভির্বাহ্বোরুরসি চার্পয়ৎ ॥ 6-114-29 (44073) 
ততো দ্রোণো মহারাজ মাগধশ্চ মহারথঃ ।
দুর্যোধনসমাদিষ্টৌ তং দেশমুপজগ্মতুঃ॥ 6-114-30 (44074) 
যত্র পার্থো মহারাজ ভীমসেনশ্চ পাণ্ডবঃ ।
কৌরব্যস্য মহাসেনাং জঘ্নুতুঃ সুমহারথৌ ॥ 6-114-31 (44075) 
জয়ৎসেনস্তু সমরে ভীমং ভীমায়ুধং যুধি।
বিব্যাধ নিশিতৈর্বাণৈরষ্টভির্ভরতর্ষভ ॥ 6-114-32 (44076) 
তং ভীমো দশভির্বিদ্ধা পুনর্বীব্যাধ পঞ্চভিঃ ।
সারথিং চাস্য ভল্লেন রথনীডাদপাতয়ৎ ॥ 6-114-33 (44077) 
উদ্ভ্রাংতৈস্তুরগৈঃ সোঽথ দ্রবমাণৈঃ সমন্ততঃ ।
মাগধোঽপসৃতো রাজা সর্বসৈন্যস্য পশ্যতঃ ॥ 6-114-34 (44078) 
দ্রোণশ্চ বিবরং দৃষ্ট্বা ভীমসেনং শিলীমুখৈঃ ।
বিব্যাধ বাণৈর্নিশিতৈঃ পঞ্চষষ্টিভিরায়সৈঃ ॥ 6-114-35 (44079) 
তং ভীমঃ সমরশ্লাঘী গুরুং পিতৃসমং রণে।
বিব্যাধ পঞ্চভির্ভল্লৈস্তথা ষষ্ট্যা চ ভারত ॥ 6-114-36 (44080) 
অর্জুনস্তু সুশর্মাণং বিদ্ধ্বা বহুভিরায়সৈঃ।
ব্যধমত্তস্য তৎসৈন্যং মহাভ্রাণি যথাঽনিলঃ ॥ 6-114-37 (44081) 
ততো ভীষ্মশ্চ রাজ চ কৌসল্যশ্চ বৃহদ্বলঃ ।
সমবর্তন্ত সংক্রুদ্ধা ভীমসেনধনঞ্জয়ৌ ॥ 6-114-38 (44082) 
তথৈব পাণ্ডবাঃ শূরা ধৃষ্টদ্যুম্নশ্চ পার্ষতঃ ।
অভ্যদ্রবন্রণে ভীষ্মং ব্যাদিতাস্যমিবান্তকম্ ॥ 6-114-39 (44083) 
শিখণ্ডী তু সমাসাদ্য ভরতানাং পিতামহম্ ।
অভ্যদ্রবত সংহৃষ্টো ভয়ং ত্যক্ৎবা মহারথাৎ ॥ 6-114-40 (44084) 
যুধিষ্ঠিরমুখাঃ পার্থাঃ পুরস্কৃত্য শিখণ্ডিনম্ ।
অয়োধয়ন্রণে ভীষ্মং সহিতাঃ সর্বসৃঞ্জয়ৈঃ ॥ 6-114-41 (44085) 
তথৈব তাবকাঃ সর্বে পুরস্কৃত্য যতব্রতম্ ।
শিখণ্ডিপ্রমুখান্পার্থান্যোধয়ন্তি স্ম সংয়ুগে ॥ 6-114-42 (44086) 
ততঃ প্রববৃতে যুদ্ধং কৌরবাণাং ভয়াবহম্।
তত্র পাণ্ডুসুতৈঃ সার্ধং ভীষ্মস্য বিজয়ং প্রতি ॥ 6-114-43 (44087) 
তাবকানাং জয়ে ভীষ্মো গ্লহ আসীদ্বিশাংপতে ।
তত্র হি দ্যূতমাসক্তং বিজয়ায়েতরায় বা ॥ 6-114-44 (44088) 
ধৃষ্টদ্যুম্নস্তু রাজেন্দ্র সর্বসৈন্যান্যচোদয়ৎ।
অভ্যদ্রবত গাঙ্গেয়ং মা ভৈষ্ট রথসত্তমাঃ ॥ 6-114-45 (44089) 
সেনাপতিবচঃ শ্রুৎবা পাণ্ডবানাং বরূথিনী ।
ভীষ্মং সমভ্যযাত্তূর্ণং প্রাণাংস্ত্যক্ৎবা মহাহবে ॥ 6-114-46 (44090) 
ভীষ্মোঽপি রথিনাং শ্রেষ্ঠঃ প্রতিজগ্রাহ তাং চমূম্ ।
আপতন্তীং মহারাজ বেলামিব মহোদধিঃ ॥ ॥ 6-114-47 (44091) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দশমদিবসয়ুদ্ধে চতুর্দশাধিকশততমোঽধ্যায়ঃ ॥

 -   -  

6-114-24 বর্হিণবাজানাং ময়ূরপক্ষবতাং বাণানাম্ ॥ 6-114-30 মাগধো জয়ৎসেনঃ ॥ 6-114-34 অপসৃতঃ পলায়িতঃ ॥




ভীষ্মপর্ব - অধ্যায় 115

॥ শ্রীঃ ॥

6.115. অধ্যায়ঃ 115 

 -   -  

যুদ্ধে বিরক্তেন ভীষ্মেণ যুধিষ্ঠিরংপ্রতি স্ববধোদ্যমচোদনা ॥ 1 ॥

 -   -  

6-115-0 (44092) 
ধৃতরাষ্ট্র উবাচ। 6-115-0 (4232) 
কথং শান্তনবো ভীষ্মো দশমেঽহনি সঞ্জয়।
অয়ুধ্যত মহাবীর্যঃ পাণ্ডবৈঃ সহ সৃজ্জয়ৈঃ ॥ 6-115-1 (44093) 
কুরবশ্চ কথং যুদ্ধে পাণ্ডবান্প্রত্যবারয়ন্।
আচক্ষ্ব মে মহায়ুদ্ধং ভীষ্মস্যাহবশোভিনঃ ॥ 6-115-2 (44094) 
সঞ্জয় উবাচ। 6-115-3 (4233) 
কুরবঃ পাণ্ডবৈঃ সার্ধং যদয়ুধ্যন্ত ভারত।
যথা চ তদভূদ্যুদ্ধং তত্তু বক্ষ্যামি সাংপ্রতম্ ॥ 6-115-3 (44095) 
গমিতাঃ পরলোকায় পরমাস্ত্রৈঃ কিরীটিনা ।
অহন্যহনি সংপ্রাপ্তে তাবকানাং মহারথাঃ ॥ 6-115-4 (44096) 
যথাপ্রতিজ্ঞং কৌরব্যঃ স চাপি সমিতিংজয়ঃ ।
পার্থানামকরোদ্ভীষ্মঃ সততং সমিতি ক্ষয়ম্ ॥ 6-115-5 (44097) 
কুরুভিঃ সহিতং ভীষ্মং যুধ্যমানং পরংতপ ।
অর্জুনং চ সপাঞ্চাল্যং দৃষ্ট্বা সংশয়িতা জনাঃ ॥ 6-115-6 (44098) 
দশমেঽহনি তস্মিংস্তু ভীষ্মার্জুনসমাগমে ।
অবর্তত মহারৌদ্রঃ সততং সমিতি ক্ষয়ঃ ॥ 6-115-7 (44099) 
তস্মিন্নয়ুতশো রাজন্ভূয়শশ্চ পরংতপঃ ।
ভীষ্মঃ শান্তনবো যোধাঞ্জঘান পরামাস্ত্রবিৎ ॥ 6-115-8 (44100) 
যেষামজ্ঞাতকল্পানি নামগোত্রাণি পার্থিব ।
তে হতাস্তত্র ভীষ্মেণ শূরাঃ সর্বেঽনিবর্তিনঃ ॥ 6-115-9 (44101) 
দশাহানি তথা তপ্ৎবা ভীষ্মঃ পাণ্ডববাহিনীম্ ।
নিরবিদ্যত ধর্মাত্মা জীবিতে স পরংতপঃ ॥ 6-115-10 (44102) 
স ক্ষিপ্রং বধমন্বিচ্ছন্নাত্মনোঽভিসুখং রণে।
ন হন্যাং মানবশ্রেষ্ঠান্সংগ্রামেঽভিমুখানিতি ॥ 6-115-11 (44103) 
চিন্তয়িৎবা মহাবাহুঃ পিতা দেবব্রতস্তব ।
অভ্যাশস্থং মহারাজ পাণ্ডবং বাক্যমব্রবীৎ ॥ 6-115-12 (44104) 
ভীষ্ম উবাচ। 6-115-13 (4234) 
যুধিষ্ঠির মহাপ্রাজ্ঞ সর্বশাস্ত্রবিশারদ ।
শৃণুষ্ব বচনং তাত ধর্ম্যং স্বর্গ্যং চ জল্পতঃ ॥ 6-115-13 (44105) 
নির্বিষ্ণোঽস্মি ভৃশং তাত দেহেনানেন ভারত ।
ঘ্নতশ্চ মে গতঃ কালঃ সুবহূন্প্রাণিনো রণে ॥ 6-115-14 (44106) 
তস্মাৎপার্থং পুরোধায় পাঞ্চালান্সৃজ্জয়াংস্তথা ।
মদ্বধে ক্রিয়তাং যত্নো মম চেদিচ্ছসি প্রিয়ম্ ॥ 6-115-15 (44107) 
সঞ্জয় উবাচ। 6-115-16 (4235) 
তস্য তন্মতমাজ্ঞায় পাণ্ডবঃ সত্যদর্শনঃ ।
ভীষ্মং প্রতি যয়ৌ রাজা সংগ্রামে সহ সৃঞ্জয়ৈঃ ॥ 6-115-16 (44108) 
ধৃষ্টদ্যুম্নস্ততো রাজন্পাণ্ডবশ্চ যুধিষ্ঠিরঃ ।
শ্রুৎবা ভীষ্মস্য তাং বাচং চোদয়ামাসতুর্বলম্ ॥ 6-115-17 (44109) 
অভিদ্রবধ্যং যুদ্ধ্যধ্বং ভীষ্মং জয়ত সংয়ুগে ।
রক্ষিতাঃ সত্যসন্ধেন জিষ্ণুনা রিপুজিষ্ণুনা ॥ 6-115-18 (44110) 
অয়ং চাপি মহেষ্বাসঃ পার্ষতো বাহিনীপতিঃ ।
ভীমসেনশ্চ সমরে পালয়িষ্যতি বো ধ্রুবম্ ॥ 6-115-19 (44111) 
মা বো ভীষ্মাদ্ভয়ং কিংচিদস্ৎবদ্য যুধি সৃঞ্জয়াঃ।
ধ্রুবং ভীষ্মং বিজেষ্যামঃ পুরস্কৃত্য শিখণ্ডিনম্ ॥ 6-115-20 (44112) 
তে তথা সময়ং কৃৎবা দশমেঽহনি পাণ্ডবাঃ।
ব্রহ্মলোকপরা ভূৎবা সংজগ্মুঃ ক্রোধমূর্চ্ছিতাঃ ॥ 6-115-21 (44113) 
শিখণ্ডিনং পুরস্কৃত্য পাণ্ডবং চ ধনঞ্জয়ম্ ।
ভীষ্মস্য পাতনে যত্নং পরমং তে সমাস্থিতাঃ ॥ 6-115-22 (44114) 
ততস্ৎব সুতাদিষ্টা নানাজনপদেশ্বরাঃ।
দ্রোণেন সহপুত্রেণ সহসেনা মহাবলাঃ ॥ 6-115-23 (44115) 
দুঃশাসনশ্চ বলবান্সহ সর্বৈঃ সহোদরৈঃ ।
ভীষ্মং সমরমধ্যস্থং পালয়াংচক্রিরে তদা ॥ 6-115-24 (44116) 
ততস্তু তাবকাঃ শূরাঃ পুরস্কৃত্য মহাব্রতম্।
শিখণ্ডিপ্রমুখান্পার্থান্যোধয়ন্তি স্ম সংয়ুগে ॥ 6-115-25 (44117) 
চেদিভিস্তু সপাঞ্চালৈঃ সহিতো বানরধ্বজঃ ।
যয়ৌ শান্তনবং ভীষ্মং পুরস্কৃত্য শিখণ্ডিনম্ ॥ 6-115-26 (44118) 
দ্রোণপুত্রং শিনের্নপ্তা ধৃষ্টকেতুস্তু পৌরবম্ ।
অভিমন্যুঃ সহামাত্যং দুর্যোধময়োধয়ৎ ॥ 6-115-27 (44119) 
বিরাটস্তু সহানীকঃ সহসেনং জয়দ্রথম্ ।
বৃদ্ধক্ষত্রস্য দায়াদমাসসাদ পরংতপ ॥ 6-115-28 (44120) 
মদ্ররাজং মহেষ্বাসং সহসৈন্যং যুধিষ্ঠিরঃ ।
ভীমসেনোঽভিগুপ্তস্তু নাগানীকমুপাদ্রবৎ ॥ 6-115-29 (44121) 
অপ্রধৃষ্যমনাবার্যং সর্বশস্ত্রভৃতাং বরম্ ।
দ্রোণং প্রতি যয়ৌ যত্তঃ পাঞ্চাল্যঃ সহ সোদরৈঃ ॥ 6-115-30 (44122) 
কর্ণিকারধ্বজং চৈব সিংহকৈতুররিংদমঃ ।
প্রত্যুজ্জগাম সৌভদ্রং রাজপুত্রো বৃহদ্বলঃ ॥ 6-115-31 (44123) 
শিখণ্ডিনং চ পুত্রাস্তে পাণ্ডবং চ ধনঞ্জয়ম্ ।
রাজভিঃ সমরে পার্থমভিপেতুর্জিঘাংসবঃ ॥ 6-115-32 (44124) 
তস্মিন্নতিমহাভীমে সেনয়োর্বৈ পরাক্রমে ।
সংপ্রধাবৎস্বনীকেষু মেদিনী সমকম্পত ॥ 6-115-33 (44125) 
তান্যনীকান্যনীকেষু সময়ুধ্যন্ত ভারত ।
তাবকানাং পরেষাং চ দৃষ্ট্বা শান্তনবং রণে ॥ 6-115-34 (44126) 
ততস্তেষাং প্রয়ততামন্যোন্যমভিধাবতাম্ ।
প্রাদুরাসীন্মহাশব্দো দিক্ষু সর্বাসু ভারত ॥ 6-115-35 (44127) 
শঙ্খদুন্দুভিঘোষশ্চ বারণানাং চ বৃংহিতৈঃ ।
সিংহনাদশ্চ সৈন্যানাং দারুণঃ সমপদ্যত ॥ 6-115-36 (44128) 
সা চ সর্বনরেন্দ্রাণাং চন্দ্রার্কসদৃশী প্রভা ।
হারাঙ্গদকিরীটেষু নিষ্প্রভা সমপদ্যত ॥ 6-115-37 (44129) 
রজোমেঘাস্তু সংজজ্ঞুঃ শস্ত্রবিদ্যুদ্ভিরাবৃতাঃ ।
ধনুষাং চাপি নির্ঘোষো দারুণঃ সমপদ্যত ॥ 6-115-38 (44130) 
বাণশঙ্খপ্রণাদাশ্চ ভেরীণাং চ মহাস্বনাঃ ।
রথঘোষশ্চ সংজজ্ঞে সেনয়োরুভয়োরপি ॥ 6-115-39 (44131) 
প্রাসশক্ত্যৃষ্টিসঙ্ঘৈশ্চ বাণৌঘৈশ্চ সমাকুলম্ ।
নিষ্প্রকাশমিবাকাশং সেনয়োঃ সমপদ্যত ॥ 6-115-40 (44132) 
অন্যোন্যং রথিনঃ পেতুর্বাজিনশ্চ মহাহবে ।
কুঞ্জরান্কুঞ্জরা জঘ্নুঃ পাদাতাংশ্চ পদাতয়ঃ ॥ 6-115-41 (44133) 
তত্রাসীৎসুমহদ্যুদ্ধং কুরূণাং পাণ্ডবৈঃ সহ।
ভীষ্মহেতোর্নরব্যাঘ্র শ্যেনয়োরামিষে যথা ॥ 6-115-42 (44134) 
তয়োঃ সমাগমো ঘোরো বভূব যুধি ভারত।
অন্যোন্যস্য বধার্থায় জিগীষূণাং মহাহবে ॥ ॥ 6-115-43 (44135) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দশমদিবসয়ুদ্ধে পঞ্চাদশাধিকশততমোঽধ্যায়ঃ ॥

 -   -  

6-115-10 নিরবিদ্যত নির্বেদং জগাম ॥ 6-115-14 নির্বিণ্যো বিরক্তঃ ॥ 6-115-21 ব্রহ্মলোকপরাঃ বৃহত্ৎবান্মহান্তং লোকং প্রতি যতমানাঃ ॥




ভীষ্মপর্ব - অধ্যায় 116

॥ শ্রীঃ ॥

6.116. অধ্যায়ঃ 116 

 -   -  

সংকুলয়ুদ্ধবর্ণনম্ ॥ 1 ॥

 -   -  

6-116-0 (44136) 
সঞ্জয় উবাচ। 6-116-0 (4236) 
অভিমন্যুর্মহারাজ তব পুত্রময়োধয়ৎ।
মহত্যা সেনয়া যুক্তং ভীষ্মহেতোঃ পরাক্রমী ॥ 6-116-1 (44137) 
দুর্যোধনো রণে কার্ষিং নবভির্নতপর্বভিঃ।
আজঘানোরসি ক্রুদ্ধঃ পুনশ্চৈনং ত্রিভিঃ শরৈঃ ॥ 6-116-2 (44138) 
তস্য শক্তিং রণে কার্ষ্ণির্মৃত্যোর্জিহ্বামিবায়সীম্।
প্রেষয়ামাস সংক্রুদ্ধো দুর্যোধনরথং প্রতি ॥ 6-116-3 (44139) 
তামাপতন্তীং সহসা ঘোররূপাং বিশাংপতে ।
দ্বিধা চিচ্ছেদ তে পুত্রঃ ক্ষুরপ্রেণ মহারথঃ ॥ 6-116-4 (44140) 
তাং শক্তিং পতিতাং দৃষ্ট্বা কার্ষ্ণিঃ পরমকোপনঃ ।
দুর্যোধনং ত্রিভির্বাণৈর্বাহ্বোরুরসি চার্পয়ৎ ॥ 6-116-5 (44141) 
পুনশ্চৈনং শরৈর্ঘোরৈরাজঘান স্তনান্তরে ।
দশভির্ভরতশ্রেষ্ঠ দুর্যোধনমমর্ষণম্ ॥ 6-116-6 (44142) 
তদ্যুদ্ধমভবদ্ধোরং চিত্ররূপং চ ভারত।
ঈক্ষিতৃপ্রীতিতজননং সর্বপার্থিবপূজিতম্ ॥ 6-116-7 (44143) 
ভীষ্মস্য নিধনার্থায় পার্থস্য বিজয়ায় চ।
যুয়ুধাতে রণে বীরৌ সৌভদ্রকুরুপুঙ্গবৌ ॥ 6-116-8 (44144) 
সাত্যকিং রভসং যুদ্ধে দ্রৌণির্ব্রাহ্মণপুঙ্গবঃ ।
আজঘানোরসি ক্রুদ্ধো নারাচেন পরংতপঃ ॥ 6-116-9 (44145) 
শৈনেয়োঽপি গুরোঃ পুত্রং সর্বমর্মসু ভারত।
অতাডয়দমেয়াত্মা নবভিঃ কঙ্কপত্রিভিঃ ॥ 6-116-10 (44146) 
অশ্বত্থামা তু সমরে সাত্যকিং নবভিঃ শরৈঃ ।
ত্রিংশতা চ পুনস্তূর্ণং বাহ্বোরুরসি চার্পয়ৎ ॥ 6-116-11 (44147) 
সোঽতিবিদ্ধো মহেষ্বাসো দ্রোণপুত্রেণ সাত্যকিঃ ।
দ্রোণপুত্রং ত্রিভির্বাণৈরাজঘান মহায়শাঃ ॥ 6-116-12 (44148) 
পৌরবো ধৃষ্টকেতুং চ শরৈরাচ্ছাদ্য সংয়ুগে ।
বহুধা দারয়াংচক্রে মহেষ্বাসং মহারথঃ ॥ 6-116-13 (44149) 
তথৈব পৌরবং যুদ্ধে ধৃষ্টকেতুর্মহারথঃ।
ত্রিংশতা নিশিতৈর্বাণৈর্বিব্যাধাশু মহাভুজঃ ॥ 6-116-14 (44150) 
পৌরবস্তু ধনুশ্ছিত্ৎবা ধৃষ্টকেতোর্মহারথঃ ।
ননাদ বলবন্নাদং বিব্যাধ চ শিতৈঃ শরৈঃ ॥ 6-116-15 (44151) 
সোঽন্যৎকার্মুকমাদায় পৌরবং নিশিতৈঃ শরৈঃ ।
আজঘান মহারাজ ত্রিসপ্তত্যা শিলীমুখৈঃ ॥ 6-116-16 (44152) 
তৌ তু তত্র মহেষ্বাসৌ মহামাত্রৌ মহারথৌ ।
মহতা শরবর্ষেণ পরস্পরমবর্ষতাম্ ॥ 6-116-17 (44153) 
অন্যোন্যস্য ধনুশ্ছিত্ৎবা হয়ান্হৎবা চ ভারত।
বিরথাবসিয়ুদ্ধায় সমীয়তুরমর্ষণৌ ॥ 6-116-18 (44154) 
আর্ষভে চর্মণী চিত্রে শতচন্দ্রপুরস্কৃতে ।
তারকাশতচিত্রে চ নিস্ত্রিংশৌ সুমহাপ্রভৌ ॥ 6-116-19 (44155) 
প্রগৃহ্য বিমলৌ রাজংস্তাবন্যোন্যমভিদ্রুতৌ ।
বাসিতাসংগমে যত্তৌ সিংহাবিব মহাবনে ॥ 6-116-20 (44156) 
মণ্ডলানি বিচিত্রাণি গতপ্রত্যাগতানি চ।
চেরতুর্দর্শয়ন্তৌ চ প্রার্থয়ন্তৌ পরস্পরম্ ॥ 6-116-21 (44157) 
পৌরবো ধৃষ্টকেতুং তু শঙ্খদেশে মহাসিনা ।
তাডয়ামাস সংক্রুদ্ধস্তিষ্ঠতিষ্ঠেতি চাব্রবীৎ ॥ 6-116-22 (44158) 
চেদিরাজোঽপি সমরে পৌরবং পুরুষর্ষভম্ ।
আজঘান শিতাগ্রেণ জত্রুদেশে মহাসিনা ॥ 6-116-23 (44159) 
তাবন্যোন্যং মহারাজ সমাসাদ্য মহাহবে ।
অন্যোন্যবেগাভিহতৌ নিপেততুররিংদমৌ ॥ 6-116-24 (44160) 
ততঃ স্বরথমারোপ্য পৌরবং তনয়স্তব ।
জয়ৎসেনো রথেনাজাবপোবাহ রণাজিরাৎ ॥ 6-116-25 (44161) 
ধৃষ্টকেতু তু সমরে মাদ্রীপুত্রঃ প্রতাপবান্ ।
অপোবাহ রণে ক্রুদ্ধঃ সহদেবঃ পরাক্রমী ॥ 6-116-26 (44162) 
চিত্রসেনঃ সুশর্মাণং বিদ্ধ্বা বহুভিরায়সৈঃ ।
পুনর্বিব্যাধ তং ষষ্ট্যা পুনশ্চ নবভি শরৈঃ ॥ 6-116-27 (44163) 
সুশর্মা তু রণে ক্রুদ্ধস্তব পুত্রং বিশাংপতে ।
দশমির্দশভিশ্চৈব বিব্যাধ নিশিতৈঃ শরৈঃ ॥ 6-116-28 (44164) 
চিত্রসেনশ্চ তং রাজংস্ত্রিংশতা নতপর্বভিঃ ।
আজঘান রমে ক্রুদ্ধঃ স চ তং প্রত্যবিধ্যত ॥ 6-116-29 (44165) 
ভীষ্মস্য সমরে রাজন্যশো মানং চ বর্ধয়ন্ ।
সৌভদ্রো রাজপুত্রং তু বৃহদ্বলময়োধয়ৎ ॥ 6-116-30 (44166) 
পার্থহেতোঃ পরাক্রান্তো ভীষ্মস্য নিধনং প্রতি।
আর্জুনিং কোসলেন্দ্রস্তু বিদ্ধ্বা পঞ্চভিরায়সৈঃ ॥ 6-116-31 (44167) 
পুনর্বিব্যাধ বিংশত্যা শরৈঃ সন্নতপর্বভিঃ ।
সৌভদ্রঃ কোসলেন্দ্রং তু বিব্যাধাষ্টভিরায়সৈঃ ॥ 6-116-32 (44168) 
নাকম্পয়ত সংগ্রামে বিব্যাধ চ পুনঃ শরৈঃ ।
কৌসল্যস্য ধনুশ্চাপি পুনশ্চিচ্ছেদ ফাল্গুনিঃ ॥ 6-116-33 (44169) 
আজঘান শরৈশ্চাপি ত্রিংশতা কঙ্কপত্রিভিঃ ।
সোঽন্যৎকার্মুকমাদায় রাজপুত্রো বৃহদ্বলঃ ॥ 6-116-34 (44170) 
ফাল্গুনিং সমরে ক্রুদ্ধো বিব্যাধ বহুভিঃ শরৈঃ ।
তয়োর্যুদ্ধং সমভবদ্ভীষ্মহেতোঃ পরংতপ ॥ 6-116-35 (44171) 
সংরব্ধয়োর্মহারাজ সমরে চিত্রয়োধিনোঃ ।
যথা দেবাসুরে যুদ্ধে বলিবাসবয়োরভূৎ ॥ 6-116-36 (44172) 
ভীমসেনো গজানীকং যোধয়ন্বহ্বশোভত ।
যথা শক্রো বজ্রপাণির্দারয়ন্পর্বতোত্তমান্ ॥ 6-116-37 (44173) 
তে বধ্যমানা ভীমেন মাৎগা গিরিসন্নিভাঃ ।
নিপেতুরুর্ব্যাং সহিতা নাদয়ন্তো বসুধরাম্ ॥ 6-116-38 (44174) 
গিরিমাত্রা হি তে নাগা ভিন্নাঞ্জনচয়োপমাঃ ।
বিরেজুর্বসুধাং প্রাপ্তা বিকীর্ণা ইব পর্বতাঃ ॥ 6-116-39 (44175) 
যুধিষ্ঠিরো মহেষ্বাসো মদ্ররাজানমাহবে ।
মহত্যা সেনয়া গুপ্তং পীডয়ামাস সংগতম্ ॥ 6-116-40 (44176) 
মদ্রেশ্বরশ্চ সমরে ধর্মপুত্রং মহারথম্ ।
পীডয়ামাস সংরব্ধো ভীষ্মহেতোঃ পরাক্রমী ॥ 6-116-41 (44177) 
বিরাটং সৈন্ধবো রাজা বিদ্ধ্বা সন্নতপর্বভিঃ ।
নবভিঃ সায়কৈস্তীক্ষ্ণৈস্ত্রিংশতা পুনরার্পয়ৎ ॥ 6-116-42 (44178) 
বিরাটশ্চ মহারাজ সৈন্ধবং বাহিনীপতিঃ ।
ত্রিংশদ্ভির্নিশিতৈর্বাণৈরাজঘান স্তনান্তরে ॥ 6-116-43 (44179) 
চিত্রকার্মুকনিস্ত্রিংশৌ চিত্রবর্মায়ুধধ্বজৌ ।
রেজতুশ্চিত্ররূপৌ তৌ সংগ্রামে মৎস্যসৈন্ধবৌ ॥ 6-116-44 (44180) 
দ্রোণঃ পাঞ্চালপুত্রেণ সমাগম্য মহারণে ।
মহাসমুদয়ং চক্রে শরৈঃ সন্নতপর্বভিঃ ॥ 6-116-45 (44181) 
ততো দ্রোণো মহারাজ পার্ষতস্য মহদ্ধনুঃ ।
ছিত্ৎবা পঞ্চাশতেষূংশ্চ পার্ষতং প্রতি সৃষ্টবান্ ॥ 6-116-46 (44182) 
সোঽন্যৎকার্মুকমাদায় পার্ষতঃ পরবীরহা।
দ্রোণস্য মিষতো যুদ্ধে প্রেষয়ামাস সায়কান্ ॥ 6-116-47 (44183) 
তাঞ্ছরাঞ্ছরঘাতেন চিচ্ছেদ স মহারথঃ ।
দ্রোণো দ্রুপদপুত্রায় প্রাহিণোৎপঞ্চ সায়কান্ ॥ 6-116-48 (44184) 
ততঃ ক্রুদ্ধো মহারাজ পার্ষতঃ পরবীরহা ।
দ্রোণায় চিক্ষেপ গদাং যমদণ্ডোপমাং রণে ॥ 6-116-49 (44185) 
তামাপতন্তীং সহসা হেমপট্টবিভূষিতাম্।
শরৈঃ পঞ্চাশতা দ্রোণো বারয়ামাস সংয়ুগে ॥ 6-116-50 (44186) 
সা ছিন্না বহুধা রাজন্দ্রোগচাপচ্যুতৈঃ শরৈঃ ।
চূর্ণীকৃতা বিশীর্যন্তী পপাত বসুধাতলে ॥ 6-116-51 (44187) 
গদাং বিনিহতাং দৃষ্ট্বা পার্ষতঃ শত্রুতাপনঃ ।
দ্রোণায় শক্তিং চিক্ষেপ সর্বপারশবীং শুভাম্ ॥ 6-116-52 (44188) 
তাং দ্রোণো নবভির্বাণৈশ্চিচ্ছেদ যুধি ভারত।
পার্ষতং চ মহেষ্বাসং পীজয়ামাস সংয়ুগে ॥ 6-116-53 (44189) 
এবমেতন্মহায়ুদ্ধং দ্রোণপার্ষতয়োরভূৎ।
ভীষ্মং প্রতি মহারাজ ঘোররূপং ভয়ানকম্ ॥ 6-116-54 (44190) 
অর্জুনঃ প্রাপ্য গাঙ্গেয়ং পীডয়ন্নিশিতৈঃ শরৈঃ ।
অভ্যদ্রবত সংয়ত্তো বনে মত্তমিব দ্বিপম্ ॥ 6-116-55 (44191) 
প্রত্যুদ্যযৌ চ তং রাজা ভগদত্তঃ প্রতাপবান্ ।
ত্রিধা ভিন্নেন নাগেন মদান্ধেন মহাবলঃ ॥ 6-116-56 (44192) 
তমাপতন্তং সহসা মহেন্দ্রগজসন্নিভম্ ।
পরং যত্নং সমস্থায় বীভৎসুঃ প্রত্যপদ্যত ॥ 6-116-57 (44193) 
ততো গজগতো রাজা ভগদত্তঃ প্রতাপবান্ ।
অর্জুনং শরবর্ষেণ বারয়ামাস সংয়ুগে ॥ 6-116-58 (44194) 
অর্জুনস্তু ততো নাগমায়ান্তং রজতোপমৈঃ ।
বিমলৈরায়সৈস্তীক্ষ্ণৈরবিধ্যত মহারণে ॥ 6-116-59 (44195) 
শিখণ্ডিনং চ কৌন্তেয়ো যাহিয়াহীত্যচোদয়ৎ।
ভীষ্মং প্রতি মহারাজ জহ্যেনমিতি চাব্রবীৎ ॥ 6-116-60 (44196) 
প্রাগ্জ্যোতিষস্ততো হিৎবা পাণ্ডবং পাণ্ডুপূর্বজ।
প্রয়যৌ ৎবরিতো রাজন্দ্রুপদস্য রথং প্রতি ॥ 6-116-61 (44197) 
ততোঽর্জুনো মহারাজ ভীষ্মমভ্যদ্রবদ্দ্রুতম্।
শিখণ্ডিনং পুরস্কৃত্য ততো যুদ্ধমবর্তত ।  6-116-62 (44198) 
ততস্তে তাবকাঃ শূরাঃ পাণ্ডবং রভসং যুধি ।
সমভ্যধাবন্ক্রোশন্তস্তদদ্ভুতমিবাভবৎ ॥ 6-116-63 (44199) 
নানাবিধান্যনীকানি পুত্রাণাং তে জনাধিপ ।
অর্জুনো ব্যধমৎকালে দিবীবাভ্রাণি মারুতঃ ॥ 6-116-64 (44200) 
শিখণ্ডী তু সমাসাদ্য ভরতানাং পিতামহম্।
ইষুভিস্তূর্ণমব্যগ্রো বহুভিঃ স সমাচিনোৎ ॥ 6-116-65 (44201) 
রথাগ্ন্যগারশ্চাপার্চিরশিশক্তিগদেন্ধনঃ ।
শরসঙ্ঘমহাজ্বালঃ ক্ষত্রিয়ান্সমরেঽদহৎ ॥ 6-116-66 (44202) 
যথাঽগ্নিঃ সুমহানিদ্ধঃ কক্ষে চরতি সানিলঃ।
তথা জজ্বাল ভীষ্মোঽপি দিব্যান্যস্ত্রাণ্যুদীরয়ন্ ॥ 6-116-67 (44203) 
সোমকাংশ্চ রণে ভীষ্মো জঘ্নে পার্থপদানুগান্ ।
ন্যবারয়ত তৎসৈন্যং পাণ্ডবস্য মহারথঃ ॥ 6-116-68 (44204) 
সুবর্ণপুঙ্খৈরিষুভিঃ শিতৈঃ সন্নতপর্বভিঃ ।
নাদয়ন্স দিশো ভীষ্মঃ প্রদিশশ্চ মহাহবে ॥ 6-116-69 (44205) 
পাতয়ন্রথিনো রাজন্হয়াংশ্চ সহ সাদিভিঃ ।
মুণ্ডতালবনানীব চকার স রথব্রজান্ ॥ 6-116-70 (44206) 
নির্মনুষ্যান্রথান্রাজন্গজানশ্বাংশ্চ সংয়ুগে ।
চকার সমরে ভীষ্মঃ সর্বশস্ত্রভৃতাং বরঃ ॥ 6-116-71 (44207) 
তস্য জ্যাতলনির্ঘোষং বিস্ফূর্জিতমিবাশনেঃ ।
নিশম্য সর্বতো রাজন্সমকম্পন্ত সৈনিকাঃ ॥ 6-116-72 (44208) 
অঘোমা ন্যপতন্বাণাঃ পিতুস্তে মনুজেশ্বর ।
নাসঞ্জন্ত শরীরেষু ভীষ্মচাপচ্যুতাঃ শরাঃ ॥ 6-116-73 (44209) 
নির্মনুষ্যান্রথান্রাজন্সুয়ুক্তাঞ্জবনৈর্হয়ৈঃ ।
বাতায়মানানদ্রাক্ষং ধ্রিয়মাণান্বিশাংপতে ॥ 6-116-74 (44210) 
চেদিকাশিকরূশানাং সহস্রাণি চতুর্দশ ।
মহারথাঃ সমাখ্যাতাঃ কুলপুত্রাস্তনুত্যজঃ ॥ 6-116-75 (44211) 
অপরাবর্তিনঃ শূরাঃ সুবর্ণবিকৃতধ্বজাঃ ।
সংগ্রামে ভীষ্মমাসাদ্য সবাজিরথকুঞ্জরাঃ ॥ 6-116-76 (44212) 
জগ্মুস্তে পরলোকায় ব্যাদিতাস্যমিবান্তকম্।
ন তত্রাসীদ্রণে রাজন্সোমকানাং মহারথঃ ॥ 6-116-77 (44213) 
যঃ সংপ্রাপ্য রণে ভীষ্মং জীবিতে স্ম মনো দধে ।
তাংশ্চ সর্বান্রণে যোধান্প্রেতরাজপুরং প্রতি ॥ 6-116-78 (44214) 
নীতানমন্যন্ত জনা দৃষ্ট্বা ভীষ্মস্য বিক্রমম্ ।
ন কশ্চিদেনং সমরে প্রত্যুদ্যাতি মহারথঃ ॥ 6-116-79 (44215) 
ঋতে পাণ্ডুসুতং বীরং শ্বেতাশ্বং কৃষ্ণসারথিম্ ।
শিখণ্ডিনং চ সমরে পাঞ্চাল্যমমিতৌজসম্ ॥ ॥ 6-116-80 (44216) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দশমদিবসয়ুদ্ধে ষোডশাধিকশততমোঽধ্যায়ঃ ॥

 -   -  

6-116-27 চিত্রসেন ইতি। পাণ্ডবপক্ষীয়ঃ সুশর্মায়মপরো বার্ধক্ষেমির্নতু ত্রৈগর্তঃ ॥ 6-116-45 সমুদয়ং সংগ্রামম্। ভবেৎসমুদয়ঃ সঙ্ঘে সংয়ুগে চ সমুদ্রমে ইতি মেদিনী ॥




ভীষ্মপর্ব - অধ্যায় 117

॥ শ্রীঃ ॥

6.117. অধ্যায়ঃ 117 

 -   -  

সংকুলয়ুদ্ধবর্ণনম্ ॥ 1 ॥

 -   -  

6-117-0 (44217) 
সঞ্জয় উবাচ। 6-117-0 (4237) 
শিখণ্ডী তু রণে ভীষ্মমাসাদ্য পুরুষর্ষভম্ ।
দশভির্নিশিতৈর্ভল্লৈরাজঘান স্তনান্তরে ॥ 6-117-1 (44218) 
শিখণ্ডিনং তু গাঙ্গেয়ঃ ক্রোধদীপ্তেন চক্ষুষা ।
সংপ্রেক্ষত কটাক্ষেণ নির্দহন্নিব ভারত ॥ 6-117-2 (44219) 
স্ত্রীৎবং তস্য স্মরন্রাজন্সর্বলোকস্য পশ্যতঃ।
নাজঘান রণে ভীষ্মঃ স চ তন্নাববুদ্ধবান্ ॥ 6-117-3 (44220) 
অর্জুনস্তু মহারাজ শিখণ্ডিনমভাষত ।
অভিৎবরস্বাস্য বধে শিখণ্ডিন্রথসত্তম ॥ 6-117-4 (44221) 
কিং তে বিবক্ষয়া বীর জহি ভীষ্মং মহারথম্ ।
ন হ্যন্যমনুপশ্যামি কংচিদ্যৌধিষ্ঠিরে বলে ॥ 6-117-5 (44222) 
যঃ শক্তঃ সমরে ভীষ্মং যোধয়েত পিতামহম্ ।
ঋতে ৎবাং পুরুষব্যাঘ্র সত্যমেতদ্ব্রবীমি তে ॥ 6-117-6 (44223) 
এবমুক্তস্তু পার্থেন শিখণ্ডী ভরতর্ষভ ।
শরৈর্নানাবিধৈস্তূর্ণং পিতামহমুপাদ্রবৎ ॥ 6-117-7 (44224) 
অচিন্তয়িৎবা তান্বাণান্পিতা দেবব্রতস্তব ।
অর্জুনং সমরে ক্রুদ্ধং বারয়ামাস সায়কৈঃ ॥ 6-117-8 (44225) 
তথৈব চ চমূং সর্বাং পাণ্ডবানাং মহারথঃ ।
অপ্রৈষীৎস শরৈস্তীক্ষ্ণৈঃ পরলোকায় মারিষ ॥ 6-117-9 (44226) 
তথৈব পাণ্ডবা রাজন্সৈন্যেন মহতা বৃতাঃ ।
ভীষ্মং সংছাদয়ামাসুর্মেঘা ইব দিবাকরম্ ॥ 6-117-10 (44227) 
স সমন্তাৎপরিবৃতো ভীষ্মো হি ভরতর্ষভ ।
নির্দদাহ রণে শূরান্বনে বহ্নিরিব জ্বলন্ ॥ 6-117-11 (44228) 
তত্রাদ্ভুতমপশ্যাম তব পুত্রস্য পৌরুষম্ ।
অয়োধয়চ্চ যৎপার্থং জুগোপ চ পিতামহম্ ॥ 6-117-12 (44229) 
কর্মণা তেন সমরে তব পুত্রস্য ধন্বিনঃ ।
দুঃশাসনস্য তুতুষুঃ সর্বে লোকা মহাত্মনঃ ॥ 6-117-13 (44230) 
যদেকঃ সমরে পার্থান্সানুগান্সময়োধয়ৎ ।
ন চৈনং পাণ্ডবা যুদ্ধে বারয়ামাসুরুল্বণম্ ॥ 6-117-14 (44231) 
দুঃশাসনেন সমরে রথিনো বিরথীকৃতাঃ ।
সাদিনশ্চ মহেষ্বাসা হস্তিনশ্চ মহাবলাঃ ॥ 6-117-15 (44232) 
বিনির্ভিন্নাঃ শরৈস্তীক্ষ্ণৈর্নিপেতুর্বসুধাতলে ।
শরাতুরাস্তথৈবান্যে দন্তিনো বিদ্রুতা দিশঃ ॥ 6-117-16 (44233) 
যথাগ্নিরিন্ধনং প্রাপ্য জ্বলেদ্দীপ্তার্চিরুল্বণম্ ।
তথা জজ্বাল পুত্রস্তে পাণ্ডুসেনাং বিনির্দহন্ ॥ 6-117-17 (44234) 
তং ভারতমহামাত্রং পাণ্ডবানাং মহারথঃ ।
জেতুং নোৎসহতে কশ্চিন্নাভ্যুদ্যাতুং কথংচন ॥ 6-117-18 (44235) 
ঋতে মহেন্দ্রতনয়াচ্ছ্বেতাশ্বাৎকৃষ্ণসারথেঃ ।
স হি তং সমরে রাজন্নির্জিত্য বিজয়োঽর্জুনঃ ॥ 6-117-19 (44236) 
ভীষ্মমেবাভিদুদ্রাব সর্বসৈন্যস্য পশ্যতঃ ।
বিজিতস্তব পুত্রোঽপি ভীষ্মবাহুব্যপাশ্রয়ঃ ॥ 6-117-20 (44237) 
পুনঃ পুনঃ সমাশ্বস্য প্রায়ুধ্যত মদোৎকটঃ ।
অর্জুনস্তু রণে রাজন্যোধয়ন্সংব্যরাজত ॥ 6-117-21 (44238) 
শিখণ্ডী তু রণে রাজন্বিব্যাধৈব পিতামহম্ ।
শরৈরশনিসংস্পর্শৈস্তথা সর্পবিষোপমৈঃ ॥ 6-117-22 (44239) 
ন চ স্ম তে রুজং চক্রুঃ পিতুস্তব জনেশ্বর ।
স্ময়্রমানস্তু গাঙ্গেয়স্তান্বাণাঞ্জগৃহে তদা ॥ 6-117-23 (44240) 
উষ্ণার্তো হি নরো যদ্বজ্জলধারাঃ প্রতীচ্ছতি ।
তথা জগ্রাহ গাঙ্গেয়ঃ শরধারাঃ শিখণ্ডিনঃ ॥ 6-117-24 (44241) 
তং ক্ষত্রিয়া মহারাজ দদৃশুর্ঘোরমাহবে।
ভীষ্মং দহন্তং সৈন্যানি পাণ্ডবানাং মহাত্মনাং ॥ 6-117-25 (44242) 
ততোঽব্রবীত্তব সুতঃ সর্বসৈন্যানি মারিষ ।
অভিদ্রবত সংগ্রামে ফল্গুনং সর্বতো রণে ॥ 6-117-26 (44243) 
ভীষ্মো বঃ সমরে সর্বান্পায়িষ্যতি ধর্মবিৎ।
তদ্ভয়ং সুমহত্ত্যক্ৎবা পাণ্ডবান্প্রতি যুধ্যত ॥ 6-117-27 (44244) 
এষ তালেন মহতা ভীষ্মস্তিষ্ঠতি পালয়ন্।
সর্বেষাং ধার্তরাষ্ট্রাণাং সমরে শর্ম বর্ম চ ॥ 6-117-28 (44245) 
দেবা অপি সমুদ্যুক্তা নালং ভীষ্মং সমাসিতুম্ ।
কিমু পার্থা মহাত্মানং মর্ত্যভূতা মহাবলাঃ ॥ 6-117-29 (44246) 
তস্মাদ্দ্রবত মা যোধাঃ ফল্গুনং প্রাপ্য সংয়ুগে ।
অহমদ্য রণে যত্তো যোধয়িষ্যামি পাণ্ডবম্ ॥ 6-117-30 (44247) 
সহিতঃ সর্বতো যত্তৈর্ভবদ্ভির্বসুধাধিপৈঃ ।
তচ্ছ্রুৎবা তু বচো রাজংস্তব পুত্রস্য ধন্বিনঃ ॥ 6-117-31 (44248) 
অর্জুনং প্রতি সংয়ত্তা বলবন্তো মহাবলাঃ ।
তে বিদেহাঃ কলিঙ্গাশ্চ দাসেরকগণাশ্চ হ ॥ 6-117-32 (44249) 
অভিপেতুর্নিষাদাশ্চ সৌবীরাশ্চ মহারণে ।
বাহ্লীকা দরদাশ্চৈব প্রতীচ্যোদীচ্যমালবাঃ ॥ 6-117-33 (44250) 
অভীষাহাঃ শূরসেনাঃ শিবয়োঽথ বসাতয়ঃ ।
সাল্বঃ শকাস্ত্রিগর্তাশ্চ অম্বষ্ঠাঃ কেকয়ৌঃ সহ ॥ 6-117-34 (44251) 
অভিপেতূ রণে পার্থং পতঙ্গা ইব পাবকম্ ।
স তান্সর্বান্সহানীকান্মহারাজ মহারথান্ ॥ 6-117-35 (44252) 
দিব্যান্যস্ত্রাণি সংচিন্ত্য প্রসংধায় ধনঞ্জয়ঃ ।
স তৈরস্ত্রৈর্মহাবেগৈর্দদাহ সুমহাবলঃ ॥ 6-117-36 (44253) 
শরপ্রতাপৈর্বীভৎসুঃ পতঙ্গানিব পাবকঃ ।
তস্য বাণসহস্রাণি সৃজতো দৃঢধন্বিনঃ ॥ 6-117-37 (44254) 
দীপ্যমানমিবাকাশে গাণ্ডীবং সমদৃশ্যত।
তে শরার্তা মহারাজ বিপ্রকীর্ণমহাধ্বজাঃ ॥ 6-117-38 (44255) 
নাভ্যবর্তন্ত রাজানঃ সহিতা বানরধ্বজম্ ।
সধ্বজা রথিনঃ পেতুর্হয়ারোহা হয়ৈঃ সহ ॥ 6-117-39 (44256) 
সগজাশ্চ গজারোহাঃ কিরীটিশরতাডিতাঃ ।
ততোঽর্জুনভুজোৎসৃষ্টৈরাবৃতাঽঽসীদ্বসুংধরা ॥ 6-117-40 (44257) 
বিদ্রুতং দিক্ষু সর্বাসু শরৈর্বলমদৃশ্যত ।
অথ পার্থো মহারাজ দ্রাবয়িৎবা বরূথিনীম্ ॥ 6-117-41 (44258) 
দুঃশাসনায় সুবহূন্প্রেষয়ামাস সায়কান্ ।
তে তু ভিত্ৎবা তব সুতং দুঃশাসনময়োমুখাঃ ॥ 6-117-42 (44259) 
ধরণীং বিবিশুঃ সর্বে বল্মীকমিব পন্নগাঃ ।
হয়াংশ্চাস্য ততো জঘ্নে সারথিং চ ন্যপাতয়ৎ ॥ 6-117-43 (44260) 
বিবিংশতিং চ বিংশত্যা বিরথীকৃতবান্প্রভুঃ ।
আজঘান ভৃশং চৈব পঞ্চভির্নতপর্বভিঃ ॥ 6-117-44 (44261) 
কৃপং বিকর্ণং শল্যং চ বিদ্ধ্বা বহুভিরায়সৈঃ ।
চকার বিরথাংশ্চৈব কৌন্তেয়ঃ শ্বেতবাহনঃ ॥ 6-117-45 (44262) 
এবং তে বিরথাঃ সর্বে কৃপঃ শল্যশ্চ মারিষ ।
দুঃশাসনো বিকর্ণশ্চ তথৈব চ বিবিংশতিঃ ॥ 6-117-46 (44263) 
সংপ্রাদ্রবন্ত সমরে নির্জিতাঃ সব্যসাচিনা ।
পূর্বাহ্ণে ভরতশ্রেষ্ঠ পরাজিত্য মহারথান্ ॥ 6-117-47 (44264) 
প্রজজ্বাল রণে পার্থো বিধূম ইব পাবকঃ ।
তথৈব শরবর্ষেণ ভাস্করো রশ্মিবানিব ॥ 6-117-48 (44265) 
অন্যানপি মহারাজ তাপয়ামাস পার্থিবান্ ।
পরাঙ্মুখীকৃত্য তথা শরবর্ষৈর্মহারথান্ ॥ 6-117-49 (44266) 
প্রাবর্তয়ত সংগ্রামে শোণিতোদাং মহানদীম্ ।
মধ্যেন কুরুসৈন্যানাং পাণ্ডবানাং চ ভারত ॥ 6-117-50 (44267) 
তস্মিন্নতিমহাভীমে রাজন্বীরবরক্ষয়ে ।
ভীষ্মং প্রতি পরাক্রান্তাঃ পাণ্ডবাঃ সহ সৃঞ্জয়ৈঃ ॥ 6-117-51 (44268) 
তে পরাক্রান্তমালোক্য যুধি রাজন্পিতামহম্ ।
ন ন্যবর্তন্ত তে পুত্রা ব্রহ্মলোকপুরস্কৃতাঃ ॥ 6-117-52 (44269) 
ইচ্ছন্তো নিধনং যুদ্ধে স্বর্গলোকপরায়ণাঃ ।
পাণ্ডবানভ্যবর্তন্ত তাবকা যুদ্ধদুর্মদাঃ ॥ 6-117-53 (44270) 
পাণ্ডবাশ্চ মহারাজ স্মরন্তো বিবিধান্বহূন্ ।
ক্লেশান্কৃতান্সপুত্রেণ ৎবয়া পূর্বং নরাধিপ ॥ 6-117-54 (44271) 
ভয়ং ত্যক্ৎবা রণে শূরাঃ স্বর্গলোকপুরস্কৃতাঃ।
তাবকাংস্তব পুত্রাংশ্চ যোধয়ন্তি স্ম হৃষ্টবৎ ॥ 6-117-55 (44272) 
গজাশ্চ রথসঙ্ঘাশ্চ বহুধা রথিভির্হতাঃ ।
রথাশ্চ নিহতা নাগৈর্হয়াশ্চৈব পদাতিভিঃ ॥ 6-117-56 (44273) 
অন্তরা চ্ছিদ্যমানানি শরীরাণি শিরাংসি চ ।
নিপেতুর্দিক্ষু সর্বাসু গজাশ্বরথয়োধিনাম্ ॥ 6-117-57 (44274) 
ছন্নমায়োধনং রাজন্কুণ্ডলাঙ্গদধারিভিঃ।
পতিতৈঃ পাত্যমানৈশ্চ রাজপুত্রৈর্মহারথৈঃ ॥ 6-117-58 (44275) 
রথনেমিনিকৃত্তৈশ্চ গজৈশ্চৈবাবপোথিতৈঃ ।
পাদাতশ্চাপ্যধাবন্ত সাশ্বাশ্চ হয়যোধিনঃ ॥ 6-117-59 (44276) 
গজাশ্চ রথয়োধাশ্চ পরিপেতুঃ সমন্ততঃ ।
বিকীর্ণাশ্চ রথা ভূমৌ ভগ্রচক্রয়ুগধ্বজাঃ ॥ 6-117-60 (44277) 
তদ্গজাশ্বরথৌঘানাং রুধিরেণ সমুক্ষিতম ।
ছন্নমায়োধনং রেজে রক্তাভ্রমিব শারদম্ ॥ 6-117-61 (44278) 
শ্বানঃ কাকাশ্চ গৃধ্রাশ্চ বৃকা গোমায়ুভিঃ সহ ।
প্রণের্দুর্ভক্ষ্যমাসাদ্য বিকৃতাশ্চ সগদ্বিজাঃ ॥ 6-117-62 (44279) 
ববুর্বহুবিধশ্চৈব দিক্ষু সর্বাসু মারুতাঃ।
দৃশ্যমানেষু রক্ষঃসু ভূতেষু চ নদৎসু চ ॥ 6-117-63 (44280) 
কাঞ্চনানি চ দামানি পতাকাশ্চ মহাধনাঃ ।
ধূয়মানা ব্যদৃশ্যন্ত সহসা মারুতেরিতাঃ ॥ 6-117-64 (44281) 
শ্বেতচ্ছত্রসহস্রাণি সধ্বজাশ্চ মহারথাঃ ।
বিকীর্ণাঃ সমদৃশ্যন্ত শতশোঽথ সহস্রশঃ ॥ 6-117-65 (44282) 
সপতাকাশ্চ মাতঙ্গা দিশো জগ্মুঃ শরাতুরাঃ।
ক্ষত্রিয়াশ্চ মনুষ্যেন্দ্র গদাশক্তিধনুর্ধরাঃ ॥ 6-117-66 (44283) 
সমন্ততশ্চ দৃশ্যন্তে পতিতা ধরণীতলে । 6-117-67`ইষুভিস্তাড্যমানাশ্চ নারাচৈশ্চ সহস্রশঃ।' 
পেতুরার্তস্বরং কৃৎবা তত্রতত্র মহাগজাঃ ॥  6-117-67 (44284) 
সেনাপতিস্তু সমরে প্রাহ সেনাং মহারথঃ ।
অভ্যদ্রবত গাঙ্গেয়ং সৈনিকাঃ কিং কৃতেন বঃ ॥ 6-117-68 (44285) 
সেনাপতিবচঃ শ্রুৎবা সোমকাঃ সহ সৃঞ্জয়ৈঃ ।
অভ্যদ্রবন্ত গোঙ্গেয়ং শস্ত্রবৃষ্ট্যা সমন্ততঃ ॥ 6-117-69 (44286) 
ততো ভীষ্মো মহারাজ দিব্যমস্ত্রমুদীরয়ন্ ।
অভ্যধাবত কৌন্তেয়ং মিষতাং সর্বধন্বিনাম্ ॥ 6-117-70 (44287) 
তং শিখণ্ডী রণে যান্তমভ্যদ্রবত দংশিতঃ ।
ততঃ সমাহরদ্ভীষ্মস্তদস্ত্রং পাবকোপমম্ ॥ 6-117-71 (44288) 
এতস্মিন্নেব কালে তু কৌন্তেয়ঃ শ্বেতবাহনঃ।
নিজঘ্নে তাবকং সৈন্যং মোহয়িৎবা পিতামহম্ ॥ ॥ 6-117-72 (44289) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দশমদিবসয়ুদ্ধে সপ্তদশাধিকশততমোঽধ্যায়ঃ ॥

 -   -  

6-117-5 বিবক্ষয়া বিচারেণ সংশয়েন বা ॥ 6-117-9 তীক্ষ্ণৈস্তদা শরৈঃ প্রৈষীৎ ইতি ড পাঠঃ ॥ 6-117-14 উল্বণমুগ্রম্ ॥ 6-117-18 ভারতমহামাত্রং ভরতবংশশ্রেষ্ঠম্ ॥ 6-117-28 শর্ম সুখহেতুৎবাৎ। বর্ম রক্ষাহেতুৎবাৎ ॥ 6-117-29 সমাসিতুং উপসর্পিতুং নাশয়িতুং বা। মর্ত্যভূতাঃ মর্ত্যস্বরূপাঃ ॥ 6-117-30 তস্মাদ্দ্রবত হে যোধাঃ ইতি ক পাঠঃ ॥ 6-117-63 ভূতেষু প্রেতেষু ॥ 6-117-64 মহাধনাঃ বহুমূল্যাঃ ॥




ভীষ্মপর্ব - অধ্যায় 118

॥ শ্রীঃ ॥

6.118. অধ্যায়ঃ 118 

 -   -  

ভীষ্মপরাক্রমবর্ণনম্ ॥ 1 ॥

 -   -  

6-118-0 (44290) 
সঞ্জয় উবাচ। 6-118-0 (4238) 
অসংব্যূঢেষ্বনীকেষু ভূয়িষ্ঠমনুবর্তিষু ।
ব্রহ্মলোকপরাঃ সর্বে সমপদ্যন্ত ভারত ॥ 6-118-1 (44291) 
চ হ্যনীকমনীকেষু সমসঞ্জত সংকলে ।
রথা ন রথিভিঃ সার্ধং পাদাতা ন পদাতিভিঃ ॥ 6-118-2 (44292) 
অশ্বা নাশ্বৈরয়ুধ্যন্ত গজা ন গজয়োধিভিঃ ।
উন্মত্তবন্মহারাজ যুধ্যন্তে তত্র ভারত ॥ 6-118-3 (44293) 
মহান্ব্যতিকরো রৌদ্রঃ সেনয়োঃ সমপদ্যত ।
নরনাগগণেষ্বেবং বিকীর্ণেষু চ সর্বশঃ ॥ 6-118-4 (44294) 
ক্ষয়ে তস্মিন্মহারৌদ্রে নির্বিশেষমজায়ত ।
ততঃ শল্যঃ কৃপশ্চৈব চিত্রসেনশ্চ ভারত ॥ 6-118-5 (44295) 
দুঃশাসনো বিকর্ণশ্চ রথানাস্থায় ভাস্বরান্ ।
পাণ্ডবানাং রণে শূরা ধ্বজিনীং সমকম্পয়ন্ ॥ 6-118-6 (44296) 
সা বধ্যমানা সমরে পাণ্ডুসেনা মহাত্মভিঃ ।
ত্রাতারং নাধ্যগচ্ছদ্বৈ মঞ্জমানেব নৌর্জংলে ॥ 6-118-7 (44297) 
যথা হি শৈশিরঃ কালো গবাং মর্মাণি কৃন্ততি।
তথা পাণ্ডুসুতানাং বৈ ভীষ্মো মর্মাণি কৃন্ততি  6-118-8 (44298) 
তথৈব তব সৈন্যস্য পার্থেন চ মহাত্মনা।
নবমেঘপ্রতীকাশাঃ পাতিতা বহুধা গজাঃ ॥ 6-118-9 (44299) 
মৃদ্যমানাশ্চ দৃশ্যন্তে পার্থেন নরয়ূথপাঃ ।
ইষুভিস্তাড্যমানাশ্চ নারাচৈশ্চ সহস্রশঃ ॥ 6-118-10 (44300) 
পেতুরার্তস্বরং ঘোরং কৃৎবা তত্র মহাগজাঃ ।
আনদ্ধাভরণৈঃ কায়ৈর্নিহতানাং মহাত্মনাম্ ॥ 6-118-11 (44301) 
ছন্নমায়োধনং রেজে শিরোভিশ্চ সকুণ্ডলৈঃ । 6-118-12তস্মিন্নেব মহারাজ মহাবীরবরক্ষয়ে ॥  6-118-12 (44302) 
ভীষ্মে চ যুধি বিক্রান্তে পাণ্ডবে চ ধনঞ্জয়ে ।
তে পরাক্রান্তমালোক্য রাজন্যুধি পিতামহম্ ॥ 6-118-13 (44303) 
অভ্যবর্তন্ত তে পুত্রাঃ সর্বে সৈন্যপুরস্কৃতাঃ ।
ইচ্ছন্তো নিধনং যুদ্ধে স্বর্গং কৃৎবা পরায়ণম্ ॥ 6-118-14 (44304) 
পাণ্ডবানভ্যবর্তন্ত তস্মিন্বীরবরক্ষয়ে ।
পাণ্ডবাপি মহারাজ স্মরন্তো বিবিধান্বহূন্ ॥ 6-118-15 (44305) 
ক্লেশান্কৃতান্সপুত্রেণ ৎবয়া পূর্বং নরাধিপ ।
ভয়ং ত্যক্ৎবা রণে শূরা ব্রহ্মলোকায় তৎপরাঃ ॥ 6-118-16 (44306) 
তাবকাংস্তব পুত্রাংশ্চ যোধয়ন্তি প্রহৃষ্টবৎ।
সেনাপতিস্তু সমরে প্রাহ সেনাং মহারথঃ ॥ 6-118-17 (44307) 
অভিদ্রবত গাঙ্গেয়ং সোমকাঃ সৃঞ্জয়ৈঃ সহ ।
সেনাপতিবচঃ শ্রুৎবা সোমকাঃ সৃঞ্জয়াশ্চ তে ॥ 6-118-18 (44308) 
অভ্যদ্রবন্ত গাঙ্গেয়ং শরবৃষ্ট্যা সমাহতাঃ ।
বধ্যমানস্ততো রাজন্পিতা শান্তনবস্তব ॥ 6-118-19 (44309) 
অমর্ষবশমাপন্নো যোধয়ামাস সৃঞ্জয়ান্।
তস্য কীর্তিমতস্তাত পুরা রামেণ ধীমতা॥ 6-118-20 (44310) 
সংপ্রদত্তাঽস্ত্রশিক্ষা বৈ পরানীকবিনাশনী ।
স তাং বিদ্যামধিষ্ঠায় কুর্বন্তপরবলক্ষয়ম্ ॥ 6-118-21 (44311) 
অহন্যহনি পার্থানাং বৃদ্ধঃ কুরুপিতামহঃ ।
ভীষ্মো দশসহস্রাণি জঘান পরবীরহা ॥ 6-118-22 (44312) 
তস্মিংস্তু দশমে প্রাপ্তে দিবসে ভরতর্ষভ ।
একো ভীষ্মো হি মৎস্যেষু পাঞ্চালেষু চ সংয়ুগে ॥ 6-118-23 (44313) 
গজাশ্বমমিতং হৎবা হৎবা সপ্ত মহারথান্ ।
হৎবা পঞ্চসহস্রাণি রথানাং প্রতিপামহঃ ॥ 6-118-24 (44314) 
নরাণাং চ মহায়ুদ্ধে সহস্রাণি চতুর্দশ ।
দন্তিনাং চ সহস্রাণি হয়ানাময়ুতং পুনঃ ॥ 6-118-25 (44315) 
শিক্ষবলেন ন্যহনৎপিতা তব বিশাংপতে ।
ততঃ সর্বমহীপানাং ক্ষপয়িৎবা বরূথিনীম্ ॥ 6-118-26 (44316) 
বিরাটস্য প্রিয়ো ভ্রাতা শতানীকো নিপাতিতঃ।
শতানীকং চ সমরে হৎবা ভীষ্মঃ প্রতাপবান্ ॥ 6-118-27 (44317) 
সহস্রাণি মহারাজ রাজ্ঞাং ভল্লৈরপাতয়ৎ।
উদ্বিগ্নাঃ সমরে যোধা বিক্রোশন্তি ধনঞ্জয়ম্ ॥ 6-118-28 (44318) 
যে চ কেচন পার্থানামভিয়াতা ধনঞ্জয়ম্ ।
রাজানো ভীষ্মমাসাদ্য গতাস্তে যমসাদনম্ ॥ 6-118-29 (44319) 
কিরন্দশ দিশো ভীষ্মঃ শরজালৈঃ সমন্ততঃ ।
অতীত্য সেনাং পার্থানামবতস্থে চমূমুখে ॥ 6-118-30 (44320) 
স কৃৎবা সুমহৎকর্ম তস্মিন্বৈ দশমেঽহনি।
সেনয়োরন্তরে তিষ্ঠন্প্রগৃহীতশরাসনঃ ॥ 6-118-31 (44321) 
ন চৈনং পার্থিবাঃ কেচিচ্ছক্তা রাজন্নিরীক্ষিতুম্ ।
মধ্যং প্রাপ্তং যথা গ্রীষ্মে তপন্তং ভাস্করং দিবি ॥ 6-118-32 (44322) 
যথা দৈত্যচমূং শক্রস্তাপয়ামাস সংয়ুগে ।
তথা ভীষ্মঃ পাণ্ডবেয়াংস্তাপয়ামাস ভারত ॥ 6-118-33 (44323) 
তথা চৈনং পরাক্রান্তমালোক্য মধুসূদনঃ।
উবাচ দেবকীপুত্রঃ প্রীয়মাণো ধনঞ্জয়ম্ ॥ 6-118-34 (44324) 
এষ শান্তনবো ভীষ্মঃ সেনয়োরন্তরে স্থিতঃ ।
সন্নিহত্য বলাদেনং বিজয়স্তে ভবিষ্যতি ॥ 6-118-35 (44325) 
বলাৎসংস্তম্ভয়স্বৈনং যত্রৈষা ভিদ্যতে চমূঃ ।
ন হি ভীষ্মশরানন্যঃ সোঢুমুৎসহতে বিভো ॥ 6-118-36 (44326) 
ততস্তস্মিন্ক্ষণে রাজংশ্চোদিতো বানরধ্বজঃ ।
সধ্বজং সরথং সাশ্বং ভীষ্মমন্তর্দধে শরৈঃ ॥ 6-118-37 (44327) 
স চাপি কুরুমুখ্যানামৃষভঃ পাণ্ডবেরিতান্।
সরব্রতৈঃ শরব্রাতান্বহুধা বিদুধাব তান্ ॥ 6-118-38 (44328) 
ততঃ পাঞ্চালরাজশ্চ ধৃষ্টকেতুশ্চ বীর্যবান্ ।
পাণ্ডবো ভীমসেনশ্চ ধৃষ্টদ্যুম্নশ্চ পার্ষতঃ ॥ 6-118-39 (44329) 
যমৌ চ চেকিতানশ্চ কেকয়াঃ পঞ্চ চৈব হ ।
সাত্যকিশ্চ মহাবাহুঃ সৌভদ্রোঽথ ঘটোৎকচঃ ॥ 6-118-40 (44330) 
দ্রৌপদেয়াঃ শিখণ্ডী চ কুন্তিভোজশ্চ বীর্যবান্ ।
বিরাটশ্চ মহারাজ পাণ্ডবেয়া মহাবলাঃ ॥ 6-118-41 (44331) 
এতে চান্যে চ বহবঃ পীডিতা ভীষ্মসায়কৈঃ ।
সমুদ্ধৃতাঃ ফল্গুনেন নিমগ্নাঃ শোকসাগরে ॥ 6-118-42 (44332) 
ততঃ শিখণ্ডী বেগেন প্রগৃহ্য পরমায়ুধম্।
ভীষ্মমেবাভিদুদ্রাব রক্ষ্যমাণঃ কিরীটিনা ॥ 6-118-43 (44333) 
ততোঽস্যানুচরান্হৎবা সর্বান্রণবিভাগবিৎ ।
ভীষ্মমেবাভিদুদ্রাব বীভৎসুরপরাজিতঃ ॥ 6-118-44 (44334) 
সাত্যকিশ্চেকিতানশ্চ ধৃষ্টদ্যুম্নশ্চ পার্ষতঃ ।
বিরাটো দ্রুপদশ্চৈব মাদ্রীপুত্রৌ চ পাণ্ডবৌ ॥ 6-118-45 (44335) 
দুদ্রুবুর্ভীষ্মমেবাজৌ রক্ষিতা দৃঢধন্বনা ।
অভিমন্যুশ্চ সমরে দ্রৌপদ্যাঃ পঞ্চ চাত্মজাঃ ॥ 6-118-46 (44336) 
দদৃশুঃ সমরে ভীষ্মং সমুদ্যতমহায়ুধম্ ।
তে সর্বে দৃঢধন্বানঃ সংয়ুগেষ্বপলায়িনঃ ॥ 6-118-47 (44337) 
বহুধা ভীষ্মমানর্চ্ছুর্মার্গণৈঃ ক্ষতমার্গণৈঃ ।
বিধূয় তান্বাণগণান্যে মুক্তাঃ পার্থিবোত্তমৈঃ ॥ 6-118-48 (44338) 
পাণ্ডবানামদীনাত্মা ব্যগাহত বরূথিনীম্ ।
চক্রে শরবিঘাতং চ ক্রীডন্নিব পিতামহঃ ॥ 6-118-49 (44339) 
নাভিসংধত্ত পাঞ্চাল্যে স্ময়মানো মুহুর্মুহুঃ ।
স্ত্রীৎবং তস্যানুসংস্মৃত্য ভীষ্মো বাণাঞ্শিখণ্ডিনে ॥ 6-118-50 (44340) 
জঘান দ্রুপদানীকে রথান্সপ্ত মহারথঃ ।
ততঃ কিলকিলাশব্দঃ ক্ষণেন সমভূত্তদা ॥ 6-118-51 (44341) 
মৎস্যপাঞ্চালচেদীনাং তমেকমভিধাবতাম্ ।
তে নরাশ্বরথব্রাতৈর্মার্গণৈশ্চ পরংতপ ॥ 6-118-52 (44342) 
তমেকং ছাদয়ামাসুর্মেঘা ইব দিবাকরম্ ।
ভীষ্মং ভাগীরথীপুত্রং প্রতপন্তং রণে রিপূন্ ॥ 6-118-53 (44343) 
ততস্তস্য চ তেষাং চ যুদ্ধে দেবাসুরোপমে ।
কিরীটী ভীষ্মমানর্চ্ছ পুরস্কৃত্য শিখণ্ডিনম্ ॥ ॥ 6-118-54 (44344) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দশমদিবসয়ুদ্ধে অষ্টাদশাধিকশততমোঽধ্যায়ঃ ॥

 -   -  

6-118-1 অনিবর্তিষু ইতি ঝ পাঠঃ ॥ 6-118-4 ব্যতিকরঃ ক্ষোভঃ ॥ 6-118-49 অদীনাত্মা অক্ষীণস্বভাবঃ ॥




ভীষ্মপর্ব - অধ্যায় 119

॥ শ্রীঃ ॥

6.119. অধ্যায়ঃ 119 

 -   -  

ভীষ্মনিপাতঃ ॥ 1 ॥

 -   -  

6-119-0 (44345) 
সঞ্জয় উবাচ। 6-119-0 (4239) 
এবং তে পাণ্ডবাঃ সর্বে পুরস্কৃত্য শিখণ্ডিনম্ ।
বিব্যধুঃ সমরে ভীষ্মং পরিবার্য সমন্ততঃ ॥ 6-119-1 (44346) 
শতঘ্নীভিঃ সুঘোরাভিঃ পরিঘৈশ্চ পরশ্বথৈঃ ।
মুদ্গরৈর্মুসলৈঃ প্রাসৈঃ ক্ষেপণীয়ৈশ্চ সর্বশঃ ॥ 6-119-2 (44347) 
শরৈঃ কনকপুঙ্খৈশ্চ শক্তিতোমরকম্পনৈঃ ।
নারাচৈর্বৎসদন্তৈশ্চ ভুশুণ্ডীভিশ্চ সর্বশঃ ॥ 6-119-3 (44348) 
অতাডয়ন্রণে ভীষ্মং সহিতাঃ সর্বসৃঞ্জয়াঃ ।
স বিশীর্ণতনুত্রামাঃ পীডিতো বহুভিস্তদা ॥ 6-119-4 (44349) 
ন বিব্যথে তদা ভীষ্মো ভিদ্যমানেষু মর্মসু ।
সংদীপ্তশরচাপাগ্নিরস্ত্রপ্রসৃতমারুতঃ ॥ 6-119-5 (44350) 
নেমিনির্হ্রাদসংতাপো মহাস্ত্রোদয়পাবকঃ ।
চিত্রচাপমহাজ্বালো বীরক্ষয়মহেন্ধনঃ ॥ 6-119-6 (44351) 
যুগান্তাগনিসমপ্রখ্যঃ পরেষাং সমপদ্যত ।
নিবৃত্য রথসঙ্ঘানামন্তরেণ বিনিঃসৃতঃ॥ 6-119-7 (44352) 
দৃশ্যতে স্ম নেরন্দ্রাণাং পুনর্মধ্যগতশ্চরন্ ।
ততঃ পাঞ্চালরাজং চ ধৃষ্টকেতুমতীত্য চ ॥ 6-119-8 (44353) 
পাণ্ডবানীকিনীমধ্যমাসসাদ বিশাংপতে।
ততঃ সাত্যকিভীমৌ চ পাণ্ডবং চ ধনঞ্জয়ম্ ॥ 6-119-9 (44354) 
দ্রুপদং চ বিরাটং চ ধৃষ্টদ্যুম্নং চ পার্ষতম্ ।
ভীমঘোষৈর্মহাবেগৈর্মর্মাবরণভেদিভিঃ ॥ 6-119-10 (44355) 
ষডেতান্নিশিতৈর্ভীষ্মঃ প্রবিব্যাধোত্তকৈঃ শরৈঃ ।
তস্য তে নিশিতান্বাণাৎসন্নিবার্য মহারথাঃ ॥ 6-119-11 (44356) 
দশভির্দশভির্ভীষ্মমর্দয়ামাসুরোজসা ।
শিখণ্ডী তু মহাবাণান্যান্মুমোচ মহারথঃ ॥ 6-119-12 (44357) 
ন চক্রুস্তে রুজং তস্য স্বর্মপুঙ্খাঃ শিলাশিতাঃ।
ততঃ কিরীটী সংরব্ধো ভীষ্মমেবাভ্যধাবত ॥ 6-119-13 (44358) 
শিখণ্ডিনং পুরস্কৃত্য ধনুশ্চাস্য সমাচ্ছিনৎ।
ভীষ্মস্য ধনুষশ্ছেদং নামৃষ্যন্ত মহারথাঃ ॥ 6-119-14 (44359) 
দ্রোণশ্চ কৃতবর্মা চ সৈন্ধবশ্চ জয়দ্রথঃ ।
ভূরিশ্রবাঃ শলঃ শল্যো ভগদত্তস্তথৈব চ ॥ 6-119-15 (44360) 
সপ্তৈতে পরমক্রুদ্ধাঃ কিরীটিনমভিদ্রুতাঃ ।
তত্র শস্ত্রাণি দিব্যানি দর্শয়ন্তো মহারথাঃ ॥ 6-119-16 (44361) 
অভিপেতুর্ভৃশং ক্রুদ্ধাশ্চাদয়ন্তশ্চ পাণ্ডবম্ ।
তেষামাপততাং শব্দঃ শুশ্রুবে ফল্গুনং প্রতি ॥ 6-119-17 (44362) 
উদ্ধূতানাং যথা শব্দঃ সমুদ্রাণাং যুগক্ষয়ে ।
ঘ্নত ৎবরত গৃহ্ণীত বিদ্ধ্যধ্বমবকর্তত ॥ 6-119-18 (44363) 
ইত্যাসীত্তুমুলঃ শব্দঃ ফল্গুনস্য রথং প্রতি ।
তং শব্দং তুমুলং শ্রুৎবা পাণ্ডবানাং মহারথাঃ ॥ 6-119-19 (44364) 
অভ্যধাবন্পরীপ্সন্তঃ ফল্গুনং ভরতর্ষভ ।
সাত্যকির্ভীমসেনশ্চ ধৃষ্টদ্যুম্নশ্চ পার্ষতঃ ॥ 6-119-20 (44365) 
বিরাটদ্রুষদৌ চোভৌ রাক্ষসশ্চ ঘটোৎকচঃ ।
অভিমন্যুশ্চ সংক্রুদ্ধঃ সপ্তৈতে ক্রোধমূর্চ্ছিতাঃ ॥ 6-119-21 (44366) 
সমভ্যধাবংস্ৎবরিতাশ্চিত্রকার্মুকধারিণঃ ।
তেষাং সমভবদ্যুদ্ধং তুমুলং রোমহর্ষণম্ ॥ 6-119-22 (44367) 
সংগ্রমে ভরতশ্রেষ্ঠ দেবানাং দানবৈরিব ।
শিখণ্ডী তু রণে শ্রেষ্ঠো রক্ষ্মমাণঃ কিরীটিনা ॥ 6-119-23 (44368) 
অবিধ্যদ্দশভির্ভীষঅমং ছিন্নধন্বানমাহবে।
সারথিং দশভিশ্চাস্য ধ্বজং চৈকেন চিচ্ছিদে ॥ 6-119-24 (44369) 
সোঽন্যৎকার্মুকমাদায় গাঙ্গেয়ো বেগবত্তরম্।
তদপ্যস্য শিতৈর্বাণৈস্ত্রিভিশ্চিচ্ছেদ ফল্গুনঃ ॥ 6-119-25 (44370) 
এবং স পাণ্ডবঃ ক্রুদ্ধ আত্তমাত্তং পুনঃ পুনঃ ।
ধনুশ্চিচ্ছেদ ভীষ্মস্য সব্যসাচী পরংতপঃ ॥ 6-119-26 (44371) 
স চ্ছিন্নধন্বা সংক্রুদ্ধাঃ সৃক্কিণী পরিসংলিহন্ ।
শক্তিং জগ্রাহ তরসা গিরীণামপি দারণীম্ ॥ 6-119-27 (44372) 
তাং চ চিক্ষেপ সংক্রুদ্ধঃ ফল্গুনস্য রথং প্রতি ।
তামাপতন্তীং সংপ্রেক্ষ্য জ্বলন্তীমশনীমিব ॥ 6-119-28 (44373) 
সমাদত্ত শিতান্ভল্লান্পঞ্চ পাণ্ডবনন্দনঃ ।
তস্য চিচ্ছেদ তাং শক্তিং পঞ্চধা পঞ্চভিঃ শরৈঃ ॥ 6-119-29 (44374) 
সংক্রুদ্ধো ভরতশ্রেষ্ঠ ভীষ্মবাহুপ্রবেরিতাম্ ।
সা পপাত তথা চ্ছিন্না সংক্রুদ্ধেন কিরীটিনা ॥ 6-119-30 (44375) 
মেঘবৃন্দপরিভ্রষ্টা বিচ্ছিন্নেব শতহ্রদা ।
ছিন্নাং তাং শক্তিমালোক্য ভীষ্মঃ ক্রোধসমন্বিতঃ ।  6-119-31 (44376) 
অচিন্তয়দ্রণে বীরো বুদ্ধ্যা পরপুরংজয়ঃ।
শক্তোঽহং ধনুষৈকেন নিহন্তুং সর্বপাণ্ডবান্ ॥ 6-119-32 (44377) 
যদ্যেষাং ন ভবেদ্গোপ্তা বিষ্বক্সেনো মহাবলঃ ।
`অজয়্যশ্চৈব সর্বেষাং লোকানামিতি মে মতিঃ ।' 
কারণদ্বয়মাস্থায় নাহং যোৎস্যামি পাণ্ডবান্ ॥  6-119-33 (44378) 
অবধ্যৎবাচ্চ পাণ্ডূনাং স্ত্রীভাবাচ্চ শিখণ্ডিনঃ।
পিত্রা তুষ্টেন মে পূর্বং যদা কালীমুদবহম্ ॥ 6-119-34 (44379) 
স্বচ্ছন্দমরণং দত্তমবধ্যৎবং রণে তথা ।
তস্মান্মৃত্যুমহং মন্যে প্রাপ্তকালমিবাত্মনঃ ॥ 6-119-35 (44380) 
এবং জ্ঞাৎবা ব্যবসিতং ভীষ্মস্যামিততেজসঃ ।
ঋষয়ো বসবশ্চৈব বিয়ৎস্থা ভীষ্মমব্রুবন্ ॥ 6-119-36 (44381) 
যত্তে ব্যবসিতং তাত তদস্মাকমপি প্রিয়ম্ ।
তৎকুরুষ্ব মহারাজ যুদ্ধে বুদ্ধিং নিবর্তয় ॥ 6-119-37 (44382) 
অস্য বাক্যস্য নিধনে প্রাদুসাসীচ্ছিবোঽনিলঃ ।
অনুলোমঃ সুগন্ধী চ পৃষতৈশ্চ সমন্বিতঃ ॥ 6-119-38 (44383) 
দেবদুন্দুভয়শ্চৈব সংপ্রণেদুর্মহাস্বনাঃ।
পপাত পুষ্পবৃষ্টিশ্চ ভীষ্মস্যোপরি মারিষ ॥ 6-119-39 (44384) 
ন চ তাঃ শুশ্রুবে কশ্চিত্তেষাং সংবদতাং গিরঃ।
ঋতে ভীষ্মং মহাবাহুং মাং চাপি মুনিতেজসা ॥ 6-119-40 (44385) 
সংভ্রমশ্চ মহানাসীত্রিদশানাং বিশাংপতে ।
পতিষ্যতি রথাদ্ভীষ্মে সর্বলোকপ্রিয়ে তদা ॥ 6-119-41 (44386) 
ইতি দেবগণানাং চ বাক্যং শ্রুৎবা মহাতপাঃ।
ততঃ শান্তনবো ভীষ্মো বীভৎসুং নাভ্যবর্তত ॥ 6-119-42 (44387) 
ভিদ্যমানঃ শিতৈর্বাণৈঃ সর্বাবরণভেদিভিঃ ।
শিখণ্ডী তু মহারাজ ভরতানাং পিতামহম্ ॥ 6-119-43 (44388) 
আজঘানোরসি ক্রুদ্ধো নবভির্নিশিতৈঃ শরৈঃ ।
স তেনাভিহতঃ সঙ্খ্যে ভীষ্মঃ কুরুপিতামহঃ ॥ 6-119-44 (44389) 
নাকম্পত মহারাজ ক্ষিতিকম্পে যথাঽচলঃ ।
ততঃ প্রহস্য বীভৎসুর্ব্যাক্ষিপন্গাণ্ডিবং ধনুঃ ॥ 6-119-45 (44390) 
গাঙ্গেয়ং পঞ্চবিংশত্যা ক্ষুদ্রকাণাং সমার্পয়ৎ।
পুনঃ পুনঃ শতৈরেনং ৎবরমাণো ধনঞ্জয়ঃ ॥ 6-119-46 (44391) 
সর্বগাত্রেষু সংক্রুদ্ধস্তথা মর্মস্বতাডয়ৎ ।
এবমন্যৈরপি ভৃশং বিদ্ধ্যমানঃ সহস্রশঃ ॥ 6-119-47 (44392) 
তানপ্যাশু শরৈর্ভীষ্মঃ প্রবিব্যাধ মহারথঃ ।
তৈশ্চ মুক্তাঞ্ছরান্ভীষ্মো যুধি সত্যপরাক্রমঃ ॥ 6-119-48 (44393) 
নিবারয়ামাস শরৈঃ সমং সন্নতপর্বভিঃ ।
শিখণ্ডী তু রণে বাণান্যান্মুমোচ মহারথঃ ॥ 6-119-49 (44394) 
ন চক্রুস্তে রুজং তস্য রুক্মপুঙ্খাঃ শিলাসিতাঃ ।
ততঃ কিরীটী সংক্রুদ্ধো ভীষ্মমেবাভ্যবর্তত ॥ 6-119-50 (44395) 
শিখণ্ডিনং পুরস্কৃত্য ধনুশ্চাস্য সমাচ্ছিনৎ।
অথৈনং নবভির্বিদ্ধ্বা ধ্বজমেকেন চিচ্ছিদে ॥ 6-119-51 (44396) 
সারথিং বিশিখৈশ্চাস্য দশভিঃ সমকম্পয়ৎ ।
সোঽন্যৎকার্মুকমাদায় গাঙ্গেয়ো বলবত্তরম্ ॥ 6-119-52 (44397) 
তদপ্যস্য শিতৈর্ভল্লৈস্ত্রিধা ত্রিভিরঘাতয়ৎ ।
নিমেষার্ধেন কৌন্তেয় আত্তমাত্তং মহারণে ॥ 6-119-53 (44398) 
এবমস্য ধনূংষ্যাজৌ চিচ্ছেদ সুবহূন্যথ।
ততঃ শান্তনবো ভীষ্মো বীভৎসুং নাত্যবর্তত ॥ 6-119-54 (44399) 
অথৈনং পঞ্চবিংশত্যা ক্ষুদ্রকাণাং সমার্পয়ৎ।
সোঽতিবিদ্ধো মহেষ্বাসো দুঃশাসনমভাষত ॥ 6-119-55 (44400) 
এষ পার্থো রণে ক্রুদ্ধঃ পাণ্ডবানাং মহারথঃ ।
শরৈরনেকসাহস্ত্রৈর্মামেবাভ্যপতদ্রণে ॥ 6-119-56 (44401) 
ন চৈষ সমরে শক্যো জেতুং বজ্রভৃতা অপি।
ন চাপি সহিতা বীরা দেবদানবরাক্ষসাঃ ॥ 6-119-57 (44402) 
মাং চাপি শক্তা নির্জেতুং কিমু মর্ত্যা মহারথাঃ । 6-119-58`ঋতেঽর্জুনং সুসংক্রুদ্ধমেতৎসত্যং ব্রবীমি তে ॥'  6-119-58 (44403) 
এবং তয়োঃ সংবদতোঃ ফল্গুনো নিশিতৈঃ শরৈঃ।
শিখণ্ডিনং পুরস্কৃত্য ভীষ্মং বিব্যাধ সংয়ুগে ॥ 6-119-59 (44404) 
ততো দুঃশাসনং ভীষ্মঃ স্ময়মান ইবাব্রবীৎ ।
অর্দিতো নিশিতৈর্বাণৈর্ভৃশং গাণ্ডীবধন্বনা ॥ 6-119-60 (44405) 
বজ্রাশনিসমস্পর্শাঃ সুপুঙ্খাঃ সুপ্রতেজনাঃ ।
সুমুক্তা অব্যবচ্ছিন্না নেমে বাণাঃশিখণ্ডিনঃ ॥ 6-119-61 (44406) 
নিকৃন্তমানা মর্মাণি দৃঢাবরণভেদিনঃ ।
সুসলা ইব মে ধ্নন্তি নেমে বাণঃ শিখণ্ডিনঃ ॥ 6-119-62 (44407) 
বজ্রদণ্ডসমস্পর্শা বজ্রবেগদুরাসদাঃ ।
মম প্রাণানারুজন্তি নেমে বাণাঃ শিখণ্ডিনঃ ॥ 6-119-63 (44408) 
নাশয়ন্তীব মে প্রাণান্যমদূতা ইবাগতাঃ ।
গদাপরিঘসংস্পর্শা নেমে বাণাঃ শিখণ্ডিনঃ ॥ 6-119-64 (44409) 
ভুজগা ইব সংক্রুদ্ধা লেলিহানা বিষোল্বণাঃ।
সমাবিশন্তি মর্মাণি নেমে বাণাঃ শিখণ্ডিনঃ ॥ 6-119-65 (44410) 
অর্জুনস্য ইমে বাণা নেমে বাণাঃ শিখণ্ডিনঃ ।
কৃন্তন্তি মম গাত্রাণি মাঘমাং সেগবা ইব ॥ 6-119-66 (44411) 
সর্বে হ্যপি ন মে দুঃখং কুর্যুরন্যে নরাধিপাঃক ।
বীরং গাণ্ডীবধন্বানমৃতে জিষ্ণুং কপিধ্বজম্ ॥ 6-119-67 (44412) 
ইতি ব্রুবঞ্ছান্তনবো দিধক্ষুরিব পাণ্ডবম্ ।
শক্তিং ভীষ্মঃ স পার্থায় ততশ্চিক্ষেপ ভারত ॥ 6-119-68 (44413) 
তামস্য বিশিখৈশ্ছিত্ৎবা ত্রিধা ত্রিভিরপাতয়ৎ।
পশ্যতাং কুরুবীরাণাং সর্বেষাং তত্র ভারত ॥ 6-119-69 (44414) 
চর্মাথাদত্ত গাঙ্গেয়ো জাতরূপপরিষ্কৃতম্ ।
খঙ্গং চান্যতরপ্রেপ্সুর্মৃত্যোরগ্রে জয়ায় বা ॥ 6-119-70 (44415) 
তস্য তচ্ছতধা চর্ম ব্যধমৎসায়কৈস্তথা ।
রথাদনবরূঢস্য তদদ্ভুতমিবাভবৎ ॥ 6-119-71 (44416) 
ততো যুধিষ্ঠিরো রাজা স্বান্যনীকান্যচোদয়ৎ।
অভিদ্রবত গাঙ্গেয়ং মা বোঽস্তু ভয়মণ্বপি ॥ 6-119-72 (44417) 
অথ তে তোমরৈঃ প্রাসৈর্বাণৌঘৈশ্চ সমন্ততঃ।
পট্টসৈশ্চ সুনিস্ত্রিংশৈর্নারাচৈশ্চ তথা শিতৈঃ ॥ 6-119-73 (44418) 
বৎসদন্তৈশ্চ ভল্লৈশ্চ তমেকমভিদুদ্রুবুঃ ।
সিংহনাদস্ততো ঘোরঃ পাণ্ডবানামভূত্তদা ॥ 6-119-74 (44419) 
তথৈব তব পুত্রাশ্চ নেদুর্ভীষ্মজয়ৈষিণঃ।
তমেকমভ্যরক্ষন্ত সিংহনাদাংশ্চ চক্রিরে ॥ 6-119-75 (44420) 
তত্রাসীত্তুমুলং যুদ্ধং তাবকানাং পরৈঃ সহ।
দশমেঽহনি রাজেন্দ্র ভীষ্মার্জুনসমাগমে ॥ 6-119-76 (44421) 
আসীদ্ধোর ইবাবর্তো মুহূর্তমুদধেরিব ।
সৈন্যানাং যুধ্যমানানাং নিঘ্নতামিতরেতরম্ ॥ 6-119-77 (44422) 
অসৌম্যরূপা পৃথিবী শোণিতাক্তাঽভবত্তদা।
সমং চ বিষমং চৈব ন প্রাজ্ঞায়ত কিংচন ॥ 6-119-78 (44423) 
যোধানাময়ুতং হৎবা তস্মিন্স দশমেঽহনি ।
অতিষ্ঠদাহবে ভীষ্মো ভিদ্যমানেষু মর্মসু ॥ 6-119-79 (44424) 
ততঃ সেনামুখে তস্মিন্স্থিতঃ পার্থো ধনুর্ধরঃ।
মধ্যেন কুরুসৈন্যানাং দ্রাবয়ামাস বাহিনীম্ ॥ 6-119-80 (44425) 
`তত্রাদ্ভুতমপশ্যাম পাণ্ডবানাং পরাক্রমম্।
দ্রাবয়ামাসুরিষুভিঃ সর্বান্ভীষ্মপদানুগান্ ॥'  6-119-81 (44426) 
বয়ং শ্বেতহয়াদ্ভীতাঃ কুন্তীপুত্রাদ্ধনঞ্জয়াৎ।
পীড্যমানাঃ শিতৈঃ শস্ত্রৈঃ প্রাদ্রবাম রণে তদা ॥ 6-119-82 (44427) 
`পাণ্ডবৈঃ পঞ্চভিঃ সার্ধং সাত্যকেন চ ধন্বিনা।
ধৃষ্টদ্যুম্নসুখৈঃ সর্বৈঃ পাঞ্চালৈশ্চ সমন্ততঃক ॥ 6-119-83 (44428) 
ভিদ্যমানাঃ শরৈস্তীক্ষ্ণৈঃ সর্বে কার্ষ্ণিপুরোগমৈঃ।
দ্রোণদ্রৌণিকৃতৈঃ সার্ধং সর্বে শল্যশলাদয়ঃ। 
তাবকাঃ সমরে রাজঞ্জহুর্ভীষ্মং মহামৃধে ॥'  6-119-84 (44429) 
সৌবীরাঃ কিতবাঃ প্রাচ্যাঃপ্রতীচ্যোদীচ্যমালবাঃ।
অভীষাহাঃ শূরসেনাঃ শিবয়োঽথ বসাতয়ঃ ॥ 6-119-85 (44430) 
সাল্বাশ্রয়াস্ত্রিগর্তাশ্চ অম্বষ্ঠাঃ কেকয়ৈঃ সহ।
দ্বাদশৈতে জনপদাঃ শরার্তা ব্রণপীডিতাঃ। 
সংগ্রামে প্রজহুর্ভীষ্মং যুধ্যমানাঃ কিরীটিনা ॥  6-119-86 (44431) 
ততস্তমেকং বহবঃ পরিবার্য সমন্ততঃ ।
পরিকাল্য কুরূন্সর্বাঞ্শরর্ষৈরবাকিরন্ ॥ 6-119-87 (44432) 
নিপাতয়ত গৃহ্ণীত যুধ্যধ্বমবকৃন্তত।
ইত্যাসীত্তুমুলঃ শব্দো রাজন্ভীষ্মরথং প্রতি ॥ 6-119-88 (44433) 
নিহত্য সমরে রাজঞ্শতশোঽথ সহস্রশঃ ।
ন তস্যাসীদনির্ভিন্নং গাত্রে দ্ব্যঙ্গুলমন্তরম্ ॥ 6-119-89 (44434) 
এবংভূতস্তব পিতা শরৈর্বিশকলীকৃতঃ।
শিতাগ্রৈঃ ফল্গুনেনাজৌ প্রাক্শিরাঃ প্রাপতদ্রথাৎ ॥ 6-119-90 (44435) 
কিংচিচ্ছেষে দিনকরে পুত্রাণাং তব পশ্যতাম্ ।
হাহেতি দিবি দেবানাং পার্থিবানাং চ ভারত ॥ 6-119-91 (44436) 
পতমানে রথাদ্ভীষ্মে বভূব সুমহাস্বনঃ ।
সংপতন্তমভিপ্রেক্ষ্য মহাত্মানং পিতামহম্ ॥ 6-119-92 (44437) 
সহ ভীষ্মেণ সর্বেষাং প্রাপতন্হৃদয়ানি নঃ ।
স পপাত মহাবাহুর্বসুধামনুনাদয়ন্ ॥ 6-119-93 (44438) 
ইন্দ্রধ্বজ ইবোৎসৃষ্টঃ কেতুঃ সর্বধনুষ্মতাম্ ।
ধরণীং ন স পস্পর্শ শরসঙ্ঘৈঃ সমাবৃতঃ ॥ 6-119-94 (44439) 
শলতল্পে মহেষ্বাসং শয়ানং পুরুষর্ষভম্।
রথাৎপ্রপতিতং চৈনং দিব্যো ভাবঃ সমাবিশৎ ॥ 6-119-95 (44440) 
অভ্যবর্ষচ্চ পর্জন্যঃ প্রাকম্পত চ মেদিনী ।
পতন্স দদৃশে চাপি দক্ষিণেন দিবাকরম্ ॥ 6-119-96 (44441) 
সংজ্ঞাং চোপালভদ্বীরঃ কালং সংচিন্ত্য ভারত ।
অন্তরিক্ষে চ শুশ্রাব দিব্যা বাচঃ সমন্ততঃ ॥ 6-119-97 (44442) 
কথং মহাত্মা গাঙ্গেয়ঃ সর্বশস্ত্রভৃতাং বরঃ ।
কালকর্তা নরব্যাঘ্রঃ সংপ্রাপ্তে দক্ষিণায়নে ॥ 6-119-98 (44443) 
স্থিতোঽস্মীতি চ গাঙ্গেয়স্তচ্ছ্রুৎবা বাক্যমব্রবীৎ।
ধারয়িষ্যাম্যহং প্রাণান্পতিতিঽপি মহীতলে ॥ 6-119-99 (44444) 
উত্তরায়ণমন্বিচ্ছন্সুগতিপ্রতিকাঙ্ক্ষয়া।
তস্য তন্মতমাজ্ঞায় গহ্গা হিমবতঃ সুতাঃ ॥ 6-119-100 (44445) 
মহর্ষীন্হংসরূপেণ প্রেষয়ামাস তত্র বৈ।
ততস্তং প্রতি তে হংসাস্ৎবরিতা মানসৌকসঃ ॥ 6-119-101 (44446) 
আজগ্মুঃ সহিতা দ্রষ্টুং ভীষ্মং কুরুপিতামহম্।
যত্র শেতে নরশ্রেষ্ঠঃ শরতল্পে পিতামহঃ ॥ 6-119-102 (44447) 
তে তু ভীষ্মং সমাসাদ্য ঋষয়ো হংসরূপিণঃ ।
অপশ্যঞ্ছরতল্পস্থং ভীষ্মং কুরুকুলোদ্বহম্ ॥ 6-119-103 (44448) 
তে তং দৃষ্ট্বা মহাত্মানং কৃৎবা চাপি প্রদক্ষিণম্।
গাঙ্গেয়ং ভরতশ্রেষ্ঠং দক্ষিণেন চ ভাস্করম্ ॥ 6-119-104 (44449) 
ইতরেতরমামন্ত্র্য প্রাহুস্তত্র মনীষিণঃ ।
ভীষ্মঃ কথং মহাত্মা সন্সংস্থাতা দক্ষিণায়নে ॥ 6-119-105 (44450) 
ইত্যুক্ৎবা প্রস্থিতা হংসা দক্ষিণামভিতো দিশম্।
সংপ্রেক্ষ্য বৈ মহাবুদ্ধিশ্চিন্তয়িৎবা চ ভারত ॥ 6-119-106 (44451) 
তানব্রবীচ্ছান্তনবো নাহং গন্তা কথংচন ।
দক্ষিণাবর্ত আদিত্যে এতন্মে মনসি স্থিতম্ ॥ 6-119-107 (44452) 
গমিষ্যামি স্বকং স্থানমাসীদ্যন্মে পুরাতনম্ ।
উদগায়ন আদিত্যে হংসাঃ সত্যং ব্রবীমি বঃ ॥ 6-119-108 (44453) 
ধারয়িষ্যাম্যহং প্রাণানুত্তরায়ণকাঙ্ক্ষয়া।
প্রাণানাং চ সমুৎসর্গ ঐশ্বর্যং নিয়তং মম ॥ 6-119-109 (44454) 
তস্মাৎপ্রাণান্ধারয়িষ্যে মুমূর্ষুরুদগায়নে।
যশ্চ দত্তো বরো মহ্যং পিত্রা তেন মহাত্মনা ॥ 6-119-110 (44455) 
ছন্দতস্তে ভবেন্মৃত্যুরিতি তৎসত্যমস্তু মে।
ধারয়িষ্যে ততঃ প্রাণানুৎসর্গে নিয়তে সতি ॥ 6-119-111 (44456) 
ইত্যুক্ৎবা তাংস্তদা হংসান্স শেতে শরতল্পগঃ ।
এবং কুরূণাং পতিতে শৃঙ্গে ভীষ্মে মহৌজসি ॥ 6-119-112 (44457) 
পাণ্ডবাঃ সৃঞ্জয়াশ্চৈব সিংহনাদং প্রচক্রিরে ।
তস্মিন্হতে মহাসৎবে ভরতানাং পিতামহে ॥ 6-119-113 (44458) 
ন কিংচিৎপ্রত্যপদ্যন্ত পুত্রাস্তে ভরতর্ষভ ।
সংমোহশ্চৈব তুমুলঃ করূণামভবত্তদা ॥ 6-119-114 (44459) 
কৃপদুর্যোধনমুখা নিঃশ্বস্য রুরুদুস্ততঃ ।
বিষাদাচ্চ চিরং কালমতিষ্ঠন্বিগতেন্দ্রিয়াঃ ॥ 6-119-115 (44460) 
দধ্যুশ্চৈব মহারাজ ন যুদ্ধে দধিরে মনঃ ।
ঊরুগ্রাহগৃহীতাশ্চ নাভ্যধাবন্ত পাণ্ডবান্ ॥ 6-119-116 (44461) 
অবধ্যে শন্তনোঃ পুত্রে হতে ভীষ্মে মহৌজসি।
`দুঃখার্তাস্তে ততো রাজন্কুরূণাং পতয়োঽভবন্ ।' 
অভাব সহসা রাজন্কুরুরাজস্য তর্কিতঃ ॥  6-119-117 (44462) 
হতপ্রবীরাস্তু বয়ং নিকৃত্তাশ্চ শিতৈঃ শরৈঃ ।
কর্তব্যং নাভিজানীমো নির্জিতাঃ সব্যসাচিনা ॥ 6-119-118 (44463) 
পাণডবাশ্চ জয়ং লব্ধ্বা পরত্র চ পরাং গতিম্ ।
সর্বে দধ্যুর্মহাশঙ্খঞ্শূরাঃ পরিঘবাহবঃ ॥ 6-119-119 (44464) 
সোমকাশ্চ সপাঞ্চালাঃ প্রাহৃষ্যন্ত জনেশ্বর ।
ততস্তূর্যসহস্রেষু নদৎসু স মহাবলঃ ॥ 6-119-120 (44465) 
আস্ফোটয়ামাস ভৃশং ভীমসেনো ননাদ চ।
সেনয়োরুভয়োশ্চাপি গাঙ্গেয়ে নিহতে বিভৌ ॥ 6-119-121 (44466) 
সংন্যস্য বিরাঃ শস্ত্রাণি প্রাধ্যায়ন্ত সমন্ততঃ ।
প্রাক্রোশন্প্রাদ্রবংশ্চান্যে জগ্মুর্মোহং তথাঽপরে ॥ 6-119-122 (44467) 
ক্ষত্রং চান্যেঽভ্যনিন্দন্ত ভীষ্মং চান্যেঽভ্যপূজয়ন্।
ঋষয়ঃ পিতরশ্চৈব প্রশশসুর্মহাব্রতম্ ॥ 6-119-123 (44468) 
ভরতানাং চ যে পূর্বে তে চৈনং প্রশশংসিরে ।
মহোপনিষদং চৈব যোগমাস্থায় বির্যবান্ ॥ 6-119-124 (44469) 
জপঞ্শান্তনবো ধীমান্কালাকাঙ্ক্ষী স্থিতোঽভবৎ ॥ ॥  6-119-125 (44470) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দশমদিবসয়ুদ্ধে একোনবিংশত্যধিকশততমোঽধ্যায়ঃ ॥

 -   -  

6-119-26 আত্তমাত্তং গৃহীতং গৃহীতম্ ॥ 6-119-37 ব্যবসিতং নিশ্চিতম্ ॥ 6-119-38 নিধনে সমাপ্তৌ ॥ 6-119-40 মুনিতেজসা ব্যাসপ্রভাবেন ॥ 6-119-61 অব্যবচ্ছিন্নাঃ সংততাঃচ ॥ 6-119-66 মাঘমা কর্কটী প্রোক্তা তদপত্যং তু সেগবা । যথা মাঘমাং কর্কটী মাতরং সেগবাস্তদপত্যানি কৃন্তন্তি উদরস্থান্যপত্যানি পৃষ্ঠং বিদার্য বহির্নর্গচ্ছন্তি তদ্বদিত্যর্থঃ । তেন প্রাণাপহারিবেদনাজনকৎবং বামানাং নেদং শিখণ্ডিবাণেষু সংভবতি । তেষাং মদঙ্গে পুষ্পতুল্যৎবাৎ॥ 6-119-70 অগ্রে তেষাম্। মৃত্যোরিতি চতুর্থ্যর্থে ষষ্ঠী । মৃত্যবে ইত্যর্থঃ ॥ 6-119-86 প্রাণপীডিতা ইতি ক ঘ পাঠঃ ॥ 6-119-97 কালং মৃত্যুম্ ॥ 6-119-104 দক্ষিণেন দক্ষিণমার্গস্থং ভাস্করং চ দৃষ্ট্বেত্যন্বয়ঃ ॥ 6-119-105 সংস্থাতা মরিষ্যতি ॥ 6-119-109 ঐশ্বর্যং স্বসামর্থ্যং স্বচ্ছন্দমৃত্যুৎবাৎ ॥




ভীষ্মপর্ব - অধ্যায় 120

॥ শ্রীঃ ॥

6.120. অধ্যায়ঃ 120 

 -   -  

কুরুপাণ্ডবৈরন্যৈ রাজভিশ্চ ভীষ্মাভিবাদনম্ ॥ 1 ॥ অর্জুনেন ভীষ্মায় বাণময়োপধানসমর্পণম্ ॥ 2 ॥

 -   -  

6-120-0 (44471) 
ধৃতরাষ্ট্র উবাচ। 6-120-0 (4240) 
কথমাসংস্তদা যোধা হীনা ভীষ্মেণ সঞ্জয় ।
বলিনা দেবকল্পেন কৌমারব্রহ্মচারিণা ॥ 6-120-1 (44472) 
তদৈব নিহতান্মন্যে কুরূনন্যাংশ্চ পাণ্ডবৈঃ ।
ন প্রাহরদ্যদা ভীষ্মো ঘৃণিৎবাদ্দ্রুপদাত্মজম্ ॥ 6-120-2 (44473) 
ততো দুঃখতরং মন্যে কিমন্যৎপ্রভবিষ্যতি ।
অদ্যৈব নিহতং শ্রুৎবা পিতরং মম দুর্মতেঃ ॥ 6-120-3 (44474) 
অশ্মসারময়ং নূনং হৃদয়ং মম সঞ্জয় ।
শ্রুৎবা বিনিহতং ভীষ্মং শতধা যন্ন দীর্যতে ॥ 6-120-4 (44475) 
যদন্যন্নিহতেনাজৌ ভীষ্মেণ জয়মিচ্ছতা ।
চেষ্টিতং কুরুসিংহেন তন্মে কথয় সুব্রত ॥ 6-120-5 (44476) 
পুনঃপুনর্ন মৃষ্যামি হতং দেবব্রতং রণে।
ন হতো জামদগ্ন্যেন দিব্যৈরস্ত্রৈশ্চ যঃ পুরা ॥ 6-120-6 (44477) 
স হতো দ্রৌপদেয়েন পাঞ্চাল্যেন শিখণ্ডিনা ।  6-120-7 (44478) 
সঞ্জয় উবাচ।
সায়াহ্নে ন্যপতদ্ভূমৌ ধার্তরাষ্ট্রান্বিষাদয়ন্ ॥  6-120-7 (4241) 
পাঞ্চালান্হর্ষয়ংশ্চৈব ভীষ্মঃ কুরুপিতামহঃ ।
স শেতে শরতল্পস্থো মেদিনীমস্পৃশংস্তদা ॥ 6-120-8 (44479) 
ভীষ্মো রথাৎপ্রপতিতঃ সংছিন্নো বহুভিঃ শরৈঃ ।
হাহেতি তুমুলঃ শব্দো ভূতানাং সমপদ্যত ॥ 6-120-9 (44480) 
সীমাবৃক্ষে নিপতিতে কুরূণাং সমিতিংজয়ে ।
সেনয়োরুভয়ো রাজন্ক্ষত্রিয়ান্ভয়মাবিশৎ ॥ 6-120-10 (44481) 
ভীষ্মং শান্তনবং দৃষ্ট্বা বিশীর্ণকবচধ্বজম্ ।
কুরবঃ পর্যবর্তন্ত পাণ্ডবাশ্চ বিশাংপতে ॥ 6-120-11 (44482) 
খং তমঃসংবৃতমভূদাসীদ্ভানুর্গতপ্রভঃ ।
ররাস পৃথিবী চৈব ভীষ্মে শান্তনবে হতে ॥ 6-120-12 (44483) 
অয়ং ব্রহ্মবিদাং শ্রেষ্ঠো গতির্ব্রহ্মবিদাং সদা।
ইত্যভাষন্ত ভূতানি শয়ানং পুরুষর্ষভম্ ॥ 6-120-13 (44484) 
অয়ং পিতরমাজ্ঞায় কামার্তং শন্তনুং পুরা ।
ঊর্ধ্বরেতসমাত্মানং চকার পুরুষর্ষভঃ ॥ 6-120-14 (44485) 
ইতি স্ম শরতল্পস্থং ভরতানাং পিতামহম্ ।
ঋষয়স্ৎবভ্যভাষন্ত সহিতাঃ সিদ্ধচারণৈঃ ॥ 6-120-15 (44486) 
হতে শান্তনবে ভীষ্মে ভরতানাং পিতামহে ।
ন কিংচিৎপ্রত্যপদ্যন্ত পুত্রাস্তব হি মারিষ ॥ 6-120-16 (44487) 
বিষণ্ণবদনাশ্চাসন্হতশ্রীকাশ্চ ভারত ।
অতিষ্ঠন্ব্রীডিতাশ্চৈব হ্রিয়া যুক্তা হ্যধোমুখাঃ ॥ 6-120-17 (44488) 
পাণ্ডবাশ্চ জয়ং লব্ধ্বা সংগ্রামশিরসি স্থিতাঃ ।
সর্বে দধ্যুর্মহাশঙ্খান্হেমজালপরিষ্কৃতান্ ॥ 6-120-18 (44489) 
হর্ষাত্তূর্যসহস্রেষু বাদ্যমানেষু চানঘ ।
অপশ্যাম মহারাজ ভীমসেনং মহাবলম্ ॥ 6-120-19 (44490) 
বিক্রীডমানং কৌন্তেয়ং হর্ষেণ মহতা যুতম্।
নিহত্য তরসা শত্রুং মহাবলসমন্বিতম্ ॥ 6-120-20 (44491) 
সংমোহশ্চাপি তুমুলঃ কুরূণামভবত্ততঃ ।
কর্ণদুর্যোধনৌ চাপি নিঃশ্বসেতাং মুহুর্মুহুঃ ॥ 6-120-21 (44492) 
তথা নিপাতিতে ভীষ্মে কৌরবাণাং পিতামহে ।
হাহাভূতমভূৎসর্বং নির্মর্যাদমবর্তত ॥ 6-120-22 (44493) 
দৃষ্ট্বা চ পতিতং ভীষ্মং পুত্রো দুঃশাসনস্তব।
উত্তমং জবমাস্থায় দ্রোণানীকভুপাদ্রবৎ ॥ 6-120-23 (44494) 
ভ্রাত্রা প্রস্থাপিতো বীরঃ স্বেনানীকেন দংশিতঃ।
প্রয়যৌ পুরুষব্যাঘ্রঃ স্বসৈন্যমভিহর্ষয়ন্ ॥ 6-120-24 (44495) 
তমায়ান্তমভিপ্রেক্ষ্য কুরবঃ পর্যবারয়ন্।
দুঃশাসনং মহারাজ কিময়ং বক্ষ্যতীতি চ ॥ 6-120-25 (44496) 
ততো দ্রোণায় নিহতং ভীষ্মমাচষ্ট কৌরবঃ ।
দ্রোণস্তদাঽপ্রিয়ং শ্রুৎবা মুমোহ ভরতর্ষভ ॥ 6-120-26 (44497) 
স সংজ্ঞামুপলভ্যাশু ভারদ্বাজঃ প্রতাপবান্ ।
নিবারয়ামাস তদা স্বান্যনীকানি মারিষ ॥ 6-120-27 (44498) 
বিনিবৃত্তান্কুরূন্দৃষ্ট্বা পাণ্ডবাপি স্বসৈনিকান্।
রথৈঃ শীঘ্রাশ্বসংয়ুক্তৈঃ সমন্তাৎপর্যবারয়ন্ ॥ 6-120-28 (44499) 
নিবৃত্তেষু চ সৈন্যেষু পারম্পর্যেণ সর্বশঃ ।
নির্মুক্তকবচাঃ সর্বে ভীষ্মমীয়ুর্নরাধিপাঃ ॥ 6-120-29 (44500) 
ব্যুপরম্য ততো যুদ্ধাদ্যোধাঃ শতসহস্রশঃ ।
উপতস্থুর্মহাত্মানং প্রজাপতিমিবামরাঃ ॥ 6-120-30 (44501) 
তে তু ভীষ্মং সমাসাদ্য শয়ানং ভরতর্ষভম্ ।
অভিবাদ্যাবতিষ্ঠন্ত পাণ্ডবাঃ কুরুভিঃ সহ ॥ 6-120-31 (44502) 
অথ পাণ্ডূন্কুরূংশ্চৈব প্রণিপত্যাগ্রতঃ স্থিতান্ ।
অভ্যভাষত ধর্মাত্মা ভীষ্মঃ শান্তনবস্তদা ॥ 6-120-32 (44503) 
স্বাগতং বো মহাভাগাঃ স্বাগতং বো মহারথাঃ ।
তুষ্যামি দর্শনাচ্চাহং যুষ্মাকমমরোপমাঃ ॥ 6-120-33 (44504) 
অভিনন্দ্য স তানেবং শিরসা লম্বতাঽব্রবীৎ ।
`পরপার্শ্বে তব সুতান্স্থিতানুদ্বীক্ষ্য ভারত।' 
শিরো মে লম্বতেঽত্যর্থমুপধানং প্রদীয়তাম্ ॥  6-120-34 (44505) 
ততো নৃপাঃ সমাজহ্রুস্তনূনি চ মৃদূনি চ ।
উপধানানি মুখ্যানি নৈচ্ছত্তানি পিতামহঃ ॥ 6-120-35 (44506) 
অথাব্রবীন্নরব্যাঘ্রঃ প্রসহন্নিব তান্নৃপান্ ।
নৈতানি বীরশয়্যাসু যুক্তরূপাণি পার্থিবাঃ ॥ 6-120-36 (44507) 
ততো বীক্ষ্য নরশ্রেষ্ঠমভ্যভাষত পাণ্ডবম্ ।
ধনঞ্জয়ং দীর্ঘবাহুং সর্বলোকমহারথম্ ॥ 6-120-37 (44508) 
ধনঞ্জয় মহাবাহো শিরো মে তাত লম্বতে।
দীয়তামুপধানং বৈ যদ্যুক্তমিহ মন্যসে ॥ 6-120-38 (44509) 
সঞ্জয় উবাচ। 6-120-39 (4242) 
সমারোপ্য মহচ্চাপমভিবাদ্য পিতামহম্।
নেত্রাভ্যামশ্রুপূর্ণাভ্যামিদং বচনমব্রবীৎ ॥ 6-120-39 (44510) 
আজ্ঞাপয় কুরুশ্রেষ্ঠ সর্বশস্ত্রভৃতাং বর।
প্রেষ্যোঽহং তব দুর্ধর্ষ ক্রিয়তাং কিং পিতামহ ॥ 6-120-40 (44511) 
তমব্রবীচ্ছান্তনবঃ শিরো মে তাত লম্বতে । 6-120-41`দীয়তামুপধানং মে যদ্যুক্তমিহ মন্যসে' 
উপধানং কুরুশ্রেষ্ঠ উপধেহি মমার্জুন ॥  6-120-41 (44512) 
বীরশয়্যানুরূপং বৈ শীঘ্রং বীর প্রয়চ্ছ মে ।
ৎবং হি পার্থ সমর্থো বৈ শ্রেষ্ঠঃ সর্বধনুষ্মতাম্ ॥ 6-120-42 (44513) 
ক্ষত্রধর্মস্য বেত্তা চ বুদ্ধিসৎবগুণান্বিতঃ ।
ফল্গুনোঽপি তথেত্যুক্ৎবা ব্যবসায়ং পরংজয়ঃ ॥ 6-120-43 (44514) 
গৃহ্যানুমন্ত্র্য গাণ্ডীবং শরান্সন্নতপর্বণঃ ।
অনুমান্য মহাত্মানং ভরতানাং মহারথম্ ॥ 6-120-44 (44515) 
ত্রিভিস্তীক্ষ্ণৈর্মহাবেগৈরুদগৃহ্ণাচ্ছিরঃ শরৈঃ ।
অভিপ্রায়ে তু বিদিতে ধর্মাত্মা স্বয়সাচিনা ॥ 6-120-45 (44516) 
অতুষ্যদ্ভরতশ্রেষ্ঠো ভীষ্মো ধর্মার্থতত্ৎববিৎ ।
উপধানেন দত্তেন প্রত্যনন্দদ্ধনঞ্জয়ম্ ॥ 6-120-46 (44517) 
প্রাহ সর্বান্সমুদ্বীক্ষ্য ভরতান্ভারতং প্রতি।
কুন্তীপুত্রং যুধাং শ্রেষ্ঠং সুহৃদাং প্রীতিবর্ধনম্ ॥ 6-120-47 (44518) 
শয়নস্যানুরূপং মে পাণ্ডবোপহিতং ৎবয়া।
যদ্যন্যথা প্রপদ্যেথাঃ শপেয়ং ৎবামহং পুরা ॥ 6-120-48 (44519) 
এবমেব মহাবাহো ধর্মেষু পরিতিষ্ঠতা।
স্বপ্তব্যং ক্ষত্রিয়েণাজৌ শরতল্পগতেন বৈ ॥ 6-120-49 (44520) 
এবমুক্ৎবা তু বীভৎসুং সর্বাংস্তানব্রবীদ্বচঃ ।
রাজ্ঞশ্চ রাজপুত্রাংশ্চ পাণ্ডবৈরভিসংবৃতান্ ॥ 6-120-50 (44521) 
পশ্যধ্বমুপধানং মে পাণডবেনাভিসন্ধিতম্ ।
শয়েয়মস্যাং শয়্যায়াং যাবদাবর্তনং রবেঃ ॥ 6-120-51 (44522) 
যে তদা ধারয়িষ্যন্তি তে চ প্রেক্ষ্যন্তি মাং নৃপাঃ।
দিশং বৈশ্রবণাক্রান্তাং যদা গন্তা দিবাকরঃ ॥ 6-120-52 (44523) 
নূনং সপ্তাশ্বয়ুক্তেন রথেনোত্তমতেজসা ।
রক্ষ্যেঽহং বৈ মম প্রাণান্সুহৃদঃ সুপ্রিয়ানিব ॥ 6-120-53 (44524) 
পরিখাঃ খন্যতামত্র মমাবসদনে নৃপাঃ ।
উপাসিষ্যে বিবস্বন্তমেবং শরশতাচিতঃ । 
উপারমধ্বং সংগ্রামাদ্বৈরমুৎসৃজ্য পার্থিবাঃ ॥  6-120-54 (44525) 
স়ঞ্জয় উবাচ। 6-120-55 (4243) 
উপাতিষ্ঠন্নথো বৈদ্যাঃ শল্যোদ্ধরণকোবিদাঃ।
সর্বোপকরণৈর্যুক্তাঃ কুশলৈঃ সাধুশিক্ষিতাঃ ॥ 6-120-55 (44526) 
তান্দৃষ্ট্বা জাহ্নবীপুত্রঃ প্রোবাচ তনয়ং তব ।
দত্তদেয়া বিসৃজ্যন্তাং পূজয়িৎবা চিকিৎসকাঃ ॥ 6-120-56 (44527) 
এবংগতে ময়েদানীং বৈদ্যৈঃ কার্যমিহাস্তি কিম্।
ক্ষত্রধর্মে প্রশস্তাং হি প্রাপ্তোঽস্মি পরমাং গতিম্ ॥ 6-120-57 (44528) 
নৈষ ধর্মো মহীপালাঃ শরতল্পগতস্য মে ।
এভিরেব শরৈশ্চাহং দগ্ধব্যোঽগ্নৌ নরাধিপাঃ ॥ 6-120-58 (44529) 
তচ্ছ্রুৎবা বচনং তস্য পুত্রো দুর্যোধনস্তব।
বৈদ্যান্বিসর্জয়ামাস পূজয়িৎবা যথার্হতঃ ॥ 6-120-59 (44530) 
ততস্তে বিস্ময়ং জগ্মুর্নানাজনপদেশ্বরাঃ ।
স্থিতিং ধর্মে পরাং দৃষ্ট্বা ভীষ্মস্যামিততেজসঃ ॥ 6-120-60 (44531) 
উপধানং ততো দত্ৎবা পিতুস্তে মনুজেশ্বরাঃ ।
সহিতাঃ পাণ্ডবাঃ সর্বে কুরবশ্চ মহারথাঃ ॥ 6-120-61 (44532) 
উপগম্য মহাত্মানং শয়ানং শয়নে শুভে ॥  6-120-62 (44533) 
তেঽভিবাদ্য ততো ভীষ্মং কৃৎবা চ ত্রিঃপ্রদক্ষিণম্।
বিধায় রক্ষাং ভীষ্মস্য সর্ব এব সমন্ততঃ ॥ 6-120-63 (44534) 
বীরাঃ স্বশিবিরাণ্যেব ধ্যায়ন্তঃ পরমাতুরাঃ ।
নিবেশায়াভ্যুপাগচ্ছন্সায়াহ্নে রুধিরোক্ষিতাঃ ॥ 6-120-64 (44535) 
নিবিষ্টান্পাণ্ডবাংশ্চৈব প্রীয়মাণান্মহারথান্ ।
ভীষ্মস্য পতনং দৃষ্ট্বা উপগম্য মহাবলঃ ॥ 6-120-65 (44536) 
উবাচ মাধবঃ কালে ধর্মপুত্রং যুধিষ্ঠিরম্ ।
দিষ্ট্যা জয়সি কৌরব্য দিষ্ট্যা ভীষ্মো নিপাতিতঃ ॥ 6-120-66 (44537) 
অবধ্যো মানুষৈরেব সত্যসন্ধো মহারথঃ ।
অথবা দৈবতৈঃ সার্ধং সর্বশাস্ত্রস্য পারগঃ ॥ 6-120-67 (44538) 
ৎবাং তু চক্ষুর্হণং প্রাপ্য দগ্ধো ঘোরেণ চক্ষুষ ।  6-120-68 (44539) 
সঞ্জয় উবাচ।
এবমুক্তো ধর্মরাজঃ প্রত্যুবাচ জনার্দনম্ ॥  6-120-68 (4244) 
তব প্রসাদাদ্বিজয়ঃ ক্রোধাত্তব পরাজয়ঃ ।
ৎবং হি নঃ শরণং কৃষ্ণ ভক্তানামভয়ংকরঃ ॥ 6-120-69 (44540) 
অনাশ্চর্যো জয়স্তেষাং যেষাং ৎবমসি কেশব ।
রক্ষিতা সমরে নিত্যং নিত্যং চাপি হিতে রতঃ ॥ 6-120-70 (44541) 
সর্বথা ৎবাং সমাসাদ্য নাশ্চর্যমিতি মে মতিঃ।  6-120-71 (44542) 
সঞ্জয় উবাচ।
এবমুক্তঃ প্রত্যুবাচ স্ময়মানো জনার্দনঃ। 
তবৈবৈতদ্যুক্তরূপং বচনং পার্থিবোত্তম ॥ ॥  6-120-71 (4245) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি দশমদিবসে বিংশত্যধিকশততমোঽধ্যায়ঃ ॥

 -   -  

6-120-11 পর্যবর্তন্ত পরিবৃতবন্তঃ ॥ 6-120-17 ব্রীডিতাঃ ব্রীডাবন্তঃ । ব্রীডা চান্যতঃ। হ্রীশ্চাকার্যকরণাৎ ॥ 6-120-29 পারম্পর্যেণ ক্রমেণ॥ 6-120-34 উপধানং উপবর্হম্ ॥ 6-120-38 ইহ বীরশয়্যায়াম্ ॥ 6-120-43 ব্যবসায়মুচিতোদ্যোগম্ ॥ 6-120-45 অন্বগৃহ্ণাৎ অবতষ্টম্ভে ॥ 6-120-48 উপহিতং উপধানীয়ং দত্তম্॥ 6-120-53 বিমোক্ষ্যেঽহং তদা প্রাণান্ ইতি ঝ পাঠঃ ॥ 6-120-54 মমাবসদনে মন্নিবাসস্থানে ॥ 6-120-68 চক্ষুষা হন্তীতি তথা তম্। দৃষ্টিমাত্রেণ হননক্ষমম্ ॥




ভীষ্মপর্ব - অধ্যায় 121

॥ শ্রীঃ ॥

6.121. অধ্যায়ঃ 121 

 -   -  

তৃষার্তেন ভীষ্মেণ পানীয়যাচনম্ ॥ 1 ॥ রাজভিঃ কলশেনানীতে জলে ভীষ্মেণ তন্নিন্দনপূর্বকমর্জুনংপ্রতি যাচনম্ ॥ 2 ॥ অর্জুনেন পর্যন্যাস্ত্রেণ ভূমিংভিত্ৎবোত্থাপিতসলিলধারয়া ভীষ্মস্য তৃষ্ণাশমনম্ ॥ 3 ॥ ভীষ্মেণ দুর্যোধনংপ্রতি অর্জুনপ্রশংসনপূর্বকং পাণ্ডবৈঃ সহ শমোপদেশঃ ॥ 4 ॥

 -   -  

6-121-0 (44543) 
সঞ্জয় উবাচ। 6-121-0 (4246) 
ব্যুষ্টায়াং তু মহারাজ শর্বর্যাং সর্বপার্থিবাঃ।
পাণ্ডবা ধার্তরাষ্ট্রাশ্চ উপাতিষ্ঠন্পিতামহম্ ॥ 6-121-1 (44544) 
তং বীরশয়নে বীরং শয়ানং কুরুসত্তম।
অভিবাদ্যোপতস্থুর্বৈ ক্ষত্রিয়াঃ ক্ষত্রিয়র্ষভম্ ॥ 6-121-2 (44545) 
কন্যাশ্চন্দনচূর্ণৈশ্চ লাজৈর্মাল্যৈশ্চ সর্বশঃ ।
অবাকিরঞ্ছান্তনবং তত্র গৎবা সহস্রশঃ ॥ 6-121-3 (44546) 
স্ত্রিয়ো বৃদ্ধাস্তথা বালাঃ প্রেক্ষকাশ্চ পৃথগ্জনাঃ ।
সমভ্যযুঃ শান্তনবং ভূতানীব তমোনুদম্ ॥ 6-121-4 (44547) 
তূর্যাণি শতসঙ্খ্যানি তথৈব নটনর্তকাঃ।
শিল্পিনশ্চ তথাঽঽজগ্মুঃ কুরুবৃদ্ধং পিতামহম্ ॥ 6-121-5 (44548) 
উপাগম্য চ রাজেন্দ্র সন্নহান্বিপ্রমুচ্য তে।
আয়ুধানি চ নিক্ষিপ্য সহিতাঃ কুরুপাণ্ডবাঃ ॥ 6-121-6 (44549) 
অন্বাসন্ত দুরাধর্ষং দেবব্রতমরিংদমম্।
অন্যোন্যং প্রীতিমন্তস্তে যথাপূর্বং যথাবয়ঃ ॥ 6-121-7 (44550) 
সা পার্থিবশতাকীর্ণা সমিতির্ভীষ্মশোভিতা।
শুশুভে ভারতী দীপ্তা দিবীবাদিত্যমণ্ডলম্ ॥ 6-121-8 (44551) 
বিবভৌ চ নৃপাণাং সা গঙ্গাসুতমুপাসতাম্।
দেবানামিব দেবেশং পিতামহমুপাসতাম্ ॥ 6-121-9 (44552) 
ভীষ্মস্তু বেদনাং ধৈর্যান্নিগৃহ্য ভরতর্ষভ ।
অভিতপ্তঃ শরৈশ্চৈব নাতিহৃষ্টমনাঽব্রবীৎ ॥ 6-121-10 (44553) 
শরাভিতপ্তকায়ো হি শস্ত্রসংপাতমূর্চ্ছিতঃ ।
পানীয়মিত সংপ্রেক্ষ্য রাজ্ঞস্তান্প্রত্যভাষত ॥ 6-121-11 (44554) 
ততস্তে ক্ষত্রিয়া রাজন্নুপাজহ্রুঃ সমন্ততঃ ।
ভক্ষ্যানুচ্চাবচান্রাজন্বারিকুম্ভাংশ্চ শীতলান্ ॥ 6-121-12 (44555) 
উপানীতং তু পানীয়ং দৃষ্ট্বা শান্তনবোঽব্রবীৎ।
ন মেঽদ্য সেবিতুং যোগ্যা ভোগাঃ কেবলমানুষাঃ ॥ 6-121-13 (44556) 
অপক্রান্তো মনুষ্যেভ্যঃ শরশয়্যাং গতো হ্যহম্।
প্রতীক্ষমাণস্তিষ্ঠামি নিবৃত্তিং শশিসূর্যযোঃ ॥ 6-121-14 (44557) 
` সঞ্জয় উবাচ। 6-121-15 (4247) 
এবমুক্ৎবা তদোবাচ ভীষ্মঃ শরশতৈশ্চিতঃ।
পয়ঃ পাস্যামি গোপালা গোময়ং ন তু গোময়ম্। 
গোপয়েনাগ্নিবর্ণেন গোময়ং ন তু গোময়ম্ ॥'  6-121-15 (44558) 
এবমুক্ৎবা শান্তনবো নিন্দন্বাক্যেন পার্থিবান্।
অর্জুনং দ্রষ্টুমিচ্ছামীত্যভ্যভাষত ভারত ॥ 6-121-16 (44559) 
অথোপেত্য মহাবাহুরভিবাদ্য পিতামহম্ ।
অতিষ্ঠৎপ্রাঞ্জলিঃ প্রহ্বঃ কিং করোমীতি চাব্রবীৎ ॥ 6-121-17 (44560) 
তং দৃষ্ট্বা পাণ্ডবং রাজন্নভিবাদ্যাগ্রতঃ স্থিতম্।
অভ্যভাষত ধর্মাত্মা ভীষ্মঃ প্রীতো ধনংজয়ম্ ॥ 6-121-18 (44561) 
দহ্যতীব শরীর মে সংবৃতস্য তবেষুভিঃ।
মর্মাণি পরিদূয়ন্তে মুখং চ পরিশুষ্যতি ॥ 6-121-19 (44562) 
বেদনার্তশরীরস্য প্রয়চ্ছাপো মমার্জুন।
ৎবং হি শক্তো মহেষ্বাস দাতুমাপো যথাবিধি ॥ 6-121-20 (44563) 
সঞ্জয় উবাচ। 6-121-21 (4248) 
অর্জুনস্তু তথেত্যুক্ৎবা রথমারুহ্য বীর্যবান্।
অধিজ্যং বলবৎকৃৎবা গাণ্ডীবং ব্যাক্ষিপদ্ধনুঃ ॥ 6-121-21 (44564) 
তস্য জ্যাতলনির্ঘোষং বিস্ফূর্জিতমিবাশনেঃ ।
বিত্রেসুঃ সর্বভূতানি সর্বে শ্রুৎবা চ পার্থিবাঃ ॥ 6-121-22 (44565) 
ততঃ প্রদক্ষিণং কৃৎবা রথেন রথিনাং বরঃ।
শয়ানং ভরতশ্রেষ্ঠং সর্বশস্ত্রভৃতাং বরম্ ॥ 6-121-23 (44566) 
সংধায় চ শরং দীপ্তমভিমন্ত্র্য স পাণ্ডবঃ।
পর্জন্যাস্ত্রেণ সংয়োজ্য সর্বলোকস্য পশ্যতঃ॥ 6-121-24 (44567) 
অবিধ্যৎপৃথিবীং পার্থঃ পার্শ্বে ভীষ্মস্য দক্ষিণে ।
উৎপপাত ততো ধারা বারিণো বিমলা শুভা ॥ 6-121-25 (44568) 
শীতস্যামৃতকল্পস্য দিব্যগন্ধরসস্য চ ।
অতর্পয়ত্ততঃ পার্থঃ শীতয়া জলধারয়া ॥ 6-121-26 (44569) 
ভীষ্মং কুরূণামৃষভং দিব্যং দিব্যপরাক্রমম্ ।
কর্মণা তেন পার্থস্য শক্রস্যেব বিকুর্বতঃ ॥ 6-121-27 (44570) 
বিস্ময়ং পরমং জগ্মুস্ততস্তে বসুধাধিপাঃ ।
তৎকর্ম প্রেক্ষ্য বীভৎসোরতিমানুষবিক্রমম্ ॥ 6-121-28 (44571) 
সংপ্রাবেপন্ত কুরবো গাবঃ শীতার্দিতা ইব।
বিস্ময়াচ্চোত্তরীয়াণি ব্যাবিধ্যন্সর্বতো নৃপাঃ ॥ 6-121-29 (44572) 
শঙ্খদুন্দুভিনির্ঘোষস্তুমুলঃ সর্বতোঽভবৎ।
তৃপ্তঃ শান্তনবশ্চাপি রাজন্বীভৎসুমব্রবীৎ ॥ 6-121-30 (44573) 
সর্বপার্থিববীরাণাং সন্নিধৌ পূজয়ন্নিব ।
নৈতচ্চিত্রং মহাবাহো ৎবয়ি কৌরবনন্দন ॥ 6-121-31 (44574) 
কথিতো নারদেনাসি পূর্বর্ষিরমিতদ্যুতে ।
বাসুদেবসহায়স্ৎবং মহৎকর্ম করিষ্যসি ॥ 6-121-32 (44575) 
যন্নোৎসহতি দেবেন্দ্রঃ সহ দেবৈরপি ধ্রুবম্ ।
বিদুস্ৎবাং নিধনং পার্থ সর্বক্ষত্রস্য তদ্বিদঃ ॥ 6-121-33 (44576) 
ধনুর্ধরাণামেকস্ৎবং পৃথিব্যাং প্রবরো নৃষু ॥  6-121-34 (44577) 
মনুষ্যা জগতি শ্রেষ্ঠাঃ পক্ষিণাং পতগেশ্বরঃ।
সরিতং সাগরঃ শ্রেষ্ঠো গৌর্বরিষ্ঠা চতুষ্পদাম্ ॥ 6-121-35 (44578) 
আদিত্যস্তেজসাং শ্রেষ্ঠো গিরীণাং হিমবান্বরঃ ।
জাতীনাং ব্রাহ্মণঃ শ্রেষ্ঠঃ শ্রেষ্ঠস্ৎবমসি ধন্বিনাং ॥ 6-121-36 (44579) 
ন বৈ শ্রুতং ধার্তরাষ্ট্রেণ বাক্যং
ময়োচ্যমানং বিদুরেণ চৈব। 
দ্রোণেন রামেণ জনার্দনেন
মুহুর্মুহুঃ সঞ্জয়েনাপি চোক্তম্ ॥  6-121-37 (44580) 
পরীতবুদ্ধির্হি বিসংজ্ঞকল্পো
দুর্যোধনো ন চ তচ্ছ্রদ্দধাতি। 
স শেষ্যতে বৈ নিহতশ্চিরায়
শাস্ত্রাতিগো ভীমবলাভিভূতঃ ॥  6-121-38 (44581) 
সঞ্জয় উবাচ। 6-121-39 (4249) 
এতচ্ছ্রুৎবা তদ্বচঃ কৌরবেন্দ্রো
দুর্যোধনো দীনমনা বভূব। 
তমব্রবিচ্ছান্তনবোঽভিবীক্ষ্য
নিবোধ রাজন্ভব বীতমন্যুঃ ॥  6-121-39 (44582) 
দৃষ্টং দুর্যোধনৈতত্তে যথা পার্থেন ধীমতা।
জলস্য ধারা জনিতা শীতস্যামৃতগন্ধিনঃ ॥ 6-121-40 (44583) 
এতস্য কর্তা লোকেঽস্মিন্নান্যঃ কশ্চন বিদ্যতে।
আগ্নেয়ং বারুণং সৌম্যং বায়ব্যমথ বৈষ্ণবম্ ॥ 6-121-41 (44584) 
ঐন্দ্রং পাশুপতং ব্রহ্মং পারমেষ্ঠ্যং প্রজাপতেঃ ।
ধাতুস্ৎবষ্টুশ্চ সবিতুর্বৈবস্বতমথাপি বা॥ 6-121-42 (44585) 
সর্বস্মিন্মানুষে লোকে বেত্ত্যেকো হি ধনঞ্জয়ঃ।
কৃষ্ণো বা দেবকীপুত্রো নান্যো বেদেহ কশ্চন ॥ 6-121-43 (44586) 
অশক্যঃ পাণ্ডবস্তাত যুদ্ধে জেতুং কথংচন ।
অমানুষাণি কর্মাণি যস্যৈতানি মহাত্মনঃ ॥ 6-121-44 (44587) 
তেন সৎববতা সঙ্খ্যে শূরেণাহবশোভিনা ।
জিষ্ণুনা সমরে রাজন্সংধির্ভবতু মা চিরম্ ॥ 6-121-45 (44588) 
যাবৎকৃষ্ণো মহাবাহুঃ স্বাধীনঃ কুরুসত্তম।
তাবৎপার্থেন শূরেণ সংধিস্তে তাত যুজ্যতাম্ ॥ 6-121-46 (44589) 
যাবন্ন তে চমূঃ সর্বাঃ শরৈঃ সন্নতপর্বভিঃ ।
নাশয়ত্যর্জুনস্তাবৎসংধিস্তে তাত য্রুজ্যতাম্ ॥ 6-121-47 (44590) 
যাবত্তিষ্ঠন্তি সমরে হতশেষাঃ সহোদরাঃ ।
নৃপাশ্চ বহবো রাজংস্তাবৎসংধিঃ প্রয়ুজ্যতাম্ ॥ 6-121-48 (44591) 
ন নির্দহতি তে যাবৎক্রোধদীপ্তেক্ষণশ্চমূম্ ।
যুধিষ্ঠিরো রণে তাবৎসংধিস্তে তাত যুজ্যতাম্ ॥ 6-121-49 (44592) 
নকুলঃ সহদেবশ্চ ভীমসেনশ্চ পাণ্ডবঃ।
যাবচ্চমূং মহারাজ নাশয়ন্তি ন সর্বশঃ ॥ 6-121-50 (44593) 
তাবত্তে পাণ্ডবৈর্বীরৈঃ সৌহার্দং মম রোচতে।
যুদ্ধং মদন্তমেবাস্তু তাত সংশাম্য পাণ্ডবৈঃ ॥ 6-121-51 (44594) 
এতত্তে রোচতাং বাক্যং যদুক্তোঽসি ময়াঽনঘ।
এতৎক্ষমমহং মন্যে তব চৈব কুলস্য চ ॥ 6-121-52 (44595) 
ত্যক্ৎবা মন্যুং ব্যুপশাম্যস্ব পার্থৈঃ
পর্যাপ্তমেতদ্যৎকৃতং ফল্গুনেন । 
ভীষ্মস্যান্তাদস্তু বঃ সৌহৃদং চ
জীবন্তু শেষাঃ সাধু রাজন্প্রসীদ ॥  6-121-53 (44596) 
রাজ্যস্যার্দং দীয়তাং পাণ্ডবানা-
মিন্দ্রপ্রস্থং ধরমরাজোঽভিয়াতু। 
মা মিত্রধ্রুক্পার্থিবানাং জঘন্যঃ
পাপাং কীর্তিং প্রাপ্স্যসে কৌরবেন্দ্র॥  6-121-54 (44597) 
মমাবসানাচ্ছান্তিরস্তু প্রজানাং
সংগচ্ছন্তাং পাণ্ডবাঃ প্রীতিমন্তঃ। 
পিতা পুত্রং মাতুলং ভাগিনেয়ো
ভ্রাতা চৈব ভ্রাতরং প্রৈতু রাজন্ ॥  6-121-55 (44598) 
ন চেদেবং প্রাপ্তকালং বচো মে
মোহাবিষ্টঃ প্রতিপৎস্যস্যবুদ্ধ্যা । 
তপ্স্যস্যন্তে এতদন্তাঃ স্থ সর্বে
সত্যামেতাং ভারতীমীরয়ামি ॥  6-121-56 (44599) 
সঞ্জয় উবাচ। 6-121-57 (4250) 
এতদ্বাক্যং সৌহৃদাদাপগেয়ো
মধ্যে রাজ্ঞাং ভারতং শ্রাবয়িৎবা। 
তূষ্ণীমাসীচ্ছল্যসংতপ্তমর্মা
যোজ্যাত্মানং বেদনাং সংনিয়ম্য ॥  6-121-57 (44600) 
ধর্মার্থসহিতং বাক্যং শ্রুৎবা হিতমনাময়ম্ ।
নারোচয়ত পুত্রস্তে মুমূর্ষুরিব ভেষজম্ ॥ ॥ 6-121-58 (44601) 
 
ইতি শ্রীমন্মহাভারতে ভীষ্মপর্বণি ভীষ্মবধপর্বণি একবিংশত্যধিকশততমোঽধ্যায়ঃ ।

 -   -  

6-121-4 পৃধগ্জনাঃ প্রাকৃতা জনাঃ। ভূতানি প্রাণিনো গন্ধর্বাদীনি বা। তমোনুদং সূর্যম্ ॥ 6-121-19 পরিদূয়ন্তে পরিতপ্যন্তে ॥ 6-121-27 বিকুর্বতো বিশেষেণ কুর্বতঃ ॥ 6-121-29 ব্যাবিধ্যন্ভ্রামিতবন্তঃ ॥ 6-121-33 নিধনং নিধনহেতুঃ। তদ্বিদো দেবরহস্যজ্ঞাঃ ॥ 6-121-35 জগতি ভূলোকে ॥ 6-121-52 ক্ষেমমিতি পাঠে হিতং ॥ 6-121-53 ফল্গুনেন যৎকৃতং এতদেতাবদেব পর্যাপ্তমস্তু। চশব্দাদেতাবতাং ভ্রাতৄণামন্তাদপীতি ॥ 6-121-57 যোজ্যযোগধারণায়ুক্তং কৃৎবা ॥ 6-121-58 ধর্মার্থেতি শ্লোকঃ ঝ পুস্ত এবাস্তি ॥




ভীষ্মপর্ব - অধ্যায় 122

॥ শ্রীঃ ॥

6.122. অধ্যায়ঃ 122 

 -   -  

অপগতেষু রাজসু কর্ণেন রসহি ভীষ্মমেত্য তদভিবাদনম্ ॥ 1 ॥ ভীষ্মেণ কর্ণং প্রতি তস্য কুন্তীসুতৎবোক্ত্যা পাণ্ডবৈঃ সহ সংগমচোদনা ॥ 2 ॥ কর্ণেন সয়ুক্তিকং পাণ্ডবৈঃ সংগমস্য দুষ্করৎবমভিধায় ভীষ্মক্ষমাপনপূর্বকং স্বাবাসগমনম্ ॥ 3 ॥

 -   -  

6-122-0 (44602) 
সঞ্জয় উবাচ। 6-122-0 (4251) 
ততস্তে পার্থিবাঃ সর্বে জগ্মুঃ স্বানালয়ান্পুনঃ ।
তূষ্ণীংভূতে মহারাজ ভীষ্মে শন্তনুনন্দনে ॥ 6-122-1 (44603) 
শ্রুৎবা তু নিহতং ভীষ্মং রাধেয়ঃ পুরুষর্ষভঃ ।
ঈষদাগতসংত্রাসস্ৎবরয়োপজগাম হ ॥ 6-122-2 (44604) 
স দদর্শ মহাত্মানং শরতল্পগতং তদা।
জন্মশয়্যাগতং বীরং কার্তিকেয়মিব প্রভুম্ ॥ 6-122-3 (44605) 
নিমীলিতাক্ষং তং বীরং সাশ্রুকণ্ঠস্তদা বৃষা ।
অভ্যেত্য পাদয়োস্তস্য নিপপাত মহাদ্যুতিঃ ॥ 6-122-4 (44606) 
রাধেয়োঽহং কুরুশ্রেষ্ঠ নিত্যমক্ষিগতস্তব ।
দ্বেভ্যোঽত্যন্তমনাগাঃ সন্নিতি চৈনমুবাচ হ ॥ 6-122-5 (44607) 
তচ্ছ্রুৎবা কুরুবৃদ্ধো হি শরৈঃ সংবৃতলোচনঃ।
রহিতং ধিষ্ণ্যমালোক্য সমুৎসার্য চ রক্ষিণঃ ॥ 6-122-6 (44608) 
পিতেব পুত্রং গাঙ্গেয়ঃ পরিরভ্যৈকপাণিনা ।
শনৈরুদ্বীক্ষ্য সস্নেহমিদং বচনমব্রবীৎ ॥ 6-122-7 (44609) 
ন বিপ্রিয়ং মমৈবেহ যৎস্পর্ধেথা ময়া সহ ।
যদি মাং নাধিগচ্ছেথা ন তে শ্রেয়ো ধ্রুবং ভবেৎ ॥ 6-122-8 (44610) 
কৌন্তেয়স্ৎবং ন রাধেয়ো ন তবাধিরথঃ পিতা।
সূর্যজস্ৎবং মহাবাহো বিদিতো নারদান্ময়া ॥ 6-122-9 (44611) 
কৃষ্ণদ্বৈপায়নাচ্চৈব তেজসা চ ন সংশয়ঃ ।
ন চ দ্বেষোস্তি মে তাত ৎবয়ি সত্যং ব্রবীমি তে ॥ 6-122-10 (44612) 
তেজোবধনিমিত্তং তু পরুষং ৎবাহমব্রুবম্।
অকস্মাৎপাণ্ডবান্হি ৎবং দ্বিষসীতি মতির্মম ॥ 6-122-11 (44613) 
যেনাসি বহুশো রাজ্ঞা চোদিতঃ সূতনন্দন ।
জাতোঽসি ধর্মলোপেন ততস্তে বুদ্ধিরীদৃশী ॥ 6-122-12 (44614) 
নীচাশ্রয়ান্মৎসরেণ দ্বেষিণী গুমিনামপি ।
তেনাসি বহুশো রূক্ষং শ্রাবিতঃ কুরুসংসদি ॥ 6-122-13 (44615) 
জানামি সমরে বীর্যং শত্রুভির্দুঃসহং ভুবি ।
ব্রহ্মণ্যতাং চ শৌর্যং চ দানে চ পরমাং স্থিতিম্ ॥ 6-122-14 (44616) 
ন ৎবয়া সদৃশঃ কশ্চিৎপুরুষেষ্বমরোপম।
কুলভেদভয়াচ্চাহং সদা পরুষমুক্তবান্ ॥ 6-122-15 (44617) 
ইষ্বস্ত্রে ভারসংধানে লাঘবেঽস্ত্রবলে তথা ।
সদৃশঃ ফল্গুনেনাসি কৃষ্ণেন চ মহাত্মনা ॥ 6-122-16 (44618) 
কর্ণ কাশিপুরং গৎবা ৎবয়ৈকেন ধনুষ্মতা ।
কন্যার্থে কুরুরাজস্য রাজানো মৃদিতা যুধি ॥ 6-122-17 (44619) 
তথা চ বলবান্রাজা জরাসন্ধো দুরাসদঃ।
সমরে সমরশ্লাঘিন্ন ৎবয়া সদৃশোঽভবৎ॥ 6-122-18 (44620) 
ব্রহ্মণ্যঃ সত্ৎবয়োধী চ তেজসা চ বলেন চ ।
দেবগর্ভসমঃ সঙ্খ্যে মনুষ্যৈরধিকো যুধি ॥ 6-122-19 (44621) 
ব্যপনীতোঽদ্য মন্যুর্মে যস্ৎবাং প্রতি পুরা কৃতঃ ।
দৈবং পুরুষকারেণ ন শক্যমতিবর্তিতুম্ ॥ 6-122-20 (44622) 
সোদর্যাঃ পাণ্ডবা বীরা ভ্রাতরস্তেঽরিসূদন।
সংগচ্ছ তৈর্মহাবাহো মম চেদিচ্ছসি প্রিয়ম্ ॥ 6-122-21 (44623) 
ময়া ভবতু নির্বৃত্তং বৈরমাদিত্যনন্দন ।
পৃথিব্যাং সর্বরাজানো ভবন্ৎবদ্য নিরাময়াঃ ॥ 6-122-22 (44624) 
কর্ণ উবাচ। 6-122-23 (4252) 
জানাম্যেব মহাবাহো সর্বমেতন্ন সংশয়ঃ।
যথা বদসি মে ভীষ্ম কৌন্তেয়োঽহং ন সূতজঃ ॥ 6-122-23 (44625) 
অবকীর্ণস্ৎবহং কুন্ত্যা সূতেন চ বিবর্ধিতঃ।
ভুক্ৎবা দুর্যোধনৈশ্বর্যং ন মিথ্যা কর্তুমুৎসহে ॥ 6-122-24 (44626) 
বসুদেবসুতো যদ্বৎপাণ্ডবায় দৃঢব্রতঃ ।
বমু চৈব শরীরং চ পুত্রদারং তথা যশঃ ॥ 6-122-25 (44627) 
সর্বং দুর্যোধনস্যার্থে ত্যক্তং মে ভূরিদক্ষিণ ।
মা চৈতদ্ব্যাধিমরণং ক্ষত্রং স্যাদিতি কৌরব ॥ 6-122-26 (44628) 
কোপিতাঃ পাণ্ডবা নিত্যং ময়াঽশ্রিত্য সুয়োধনম্ ।
অবশ্যভাবী হ্যর্থোঽয়ং যো ন শক্যো নিবর্তিতুম্ ॥ 6-122-27 (44629) 
দৈবং পুরুষকারেণ কো বিবর্তিতুমুৎসহেৎ।
পৃথিবীক্ষয়সংশীনি নিমিত্তানি পিতামহ ॥ 6-122-28 (44630) 
ভবদ্ভিরুপলব্ধানি কথিতানি চ সংসদি ।
পাণ্ডবা বাসুদেবশ্চ বিদিতা মম সর্বশঃ॥ 6-122-29 (44631) 
অজেয়াঃ পুরুষৈরন্যৈরিতি তংশ্চোৎসহামহে।
বিজয়িষ্যে রণে পাণ্ডূনিতি মে নিশ্চিতঃ মনঃ ॥ 6-122-30 (44632) 
ন চ শক্যমবস্রষ্টুং বৈরমেতৎসুদারুণম্ ।
ধনংজয়েন যোৎস্যেঽহং স্বধর্মপ্রীতমানসঃ ॥ 6-122-31 (44633) 
অনুজানীষ্ব মাং তাত যুদ্ধায় কৃতনিশ্চয়ম্ ।
অনুজ্ঞাতস্ৎবয়া বীর যুধ্যেয়মিতি মে মতিঃ ॥ 6-122-32 (44634) 
দুরুক্তং বিপ্রতীপং বা রভসাচ্চাপলাত্তথা ।
যন্ময়েহ কৃতং কিংচিত্তন্মে ৎবং ক্ষন্তুমর্হসি ॥ 6-122-33 (44635) 
ভীষ্ম উবাচ। 6-112-34 (4253) 
ন চেচ্ছক্যমবস্রষ্টুং বৈরমেতৎসুদারুণম্।
অনুজানামি কর্ণ ৎবাং যুধ্যস্ব স্বর্গকাম্যযা ॥ 6-122-34 (44636) 
নির্মন্যুর্গতসংরম্ভঃ কৃতকর্মা রণে স্ম হ।
যথাশক্তি যথোৎসাহং সতাং বৃত্তেষু বৃত্তবান্ ॥ 6-122-35 (44637) 
অহং ৎবামনুজানামি যদিচ্ছসি তদাপ্নুহি ।
ক্ষত্রধর্মজিতাঁল্লোকানবাপ্স্যসি ধনংজয়াৎ ॥ 6-122-36 (44638) 
যুধ্যস্ব নিরহংকারো বলবীর্যব্যপাশ্রয়ঃ ।
ধর্ম্যাদ্ধি যুদ্ধাদধিকং ক্ষত্রিয়স্য ন বিদ্যতে ॥ 6-122-37 (44639) 
প্রশমে হি কৃতো যত্নঃ সুমহান্সুচিরং ময়া।
ন চৈব শকিতঃ কর্তুং যতো ধর্মস্ততো জয়ঃ ॥ 6-122-38 (44640) 
সঞ্জয় উবাচ। 6-122-39 (4254) 
ইত্যুক্তবতি গাঙ্গেয়ে অভিবাদ্যোপমন্ত্র্য চ।
রাধেয়ো রথমারুহ্য প্রায়াত্তব সুতং প্রতি ॥ 6-122-39 (44641) 
` বৈশম্পায়ন উবাচ। 6-122-40 (4255) 
ইত্যেতদ্বহুবৃত্তান্তং ভীষ্মপর্বাখিলং ময়া।
শৃণ্বতে তে মহারাজ প্রোক্তং পাপহরং শুভম্ ॥ 6-122-40 (44642) 
যঃ শ্রাবয়েৎসদা রাজন্ব্রাহ্মণান্বেদপারগান্ ।
শ্রদ্ধাবন্তশ্চ যে চাপি শ্রোষ্যন্তি মনুজা ভুবি ॥ 6-122-41 (44643) 
বিধূয় সর্বপাপানি বিহায়ান্তে কলেবরম্ ।
প্রয়ান্তি তৎপদং বিষ্ণোর্যৎপ্রাপ্য ন নিবর্ততে ॥ 6-122-42 (44644) 
তস্মাৎসর্বপ্রয়ত্নেন ভারতং ভরতর্ষভ।
শৃণুয়াৎসিদ্ধিমন্বিচ্ছন্নিহ বামুত্র মানবঃ ॥ 6-122-43 (44645) 
ভোজনং ভোজয়েদ্বিপ্রান্গন্ধমাল্যৈরলঙ্কৃতান্ ।
ভীষ্মপর্বণি রাজেন্দ্র দদ্যাৎপানীয়মুত্তমম্ ॥' ॥  6-122-44 (44646) 
 
ইতি শ্রীমন্মহাভারতে শতসাহস্ত্র্যাং সংহিতায়াং বৈয়াসিক্যাং ভীষ্মপর্বণি ভীষ্মবধপর্বণি দ্বাবিংশত্যধিকশততমোঽধ্যায়ঃ ॥ ॥ সমাপ্তং ভীষ্মবধপর্ব ভীষ্মপর্ব চ । 
------------


 -   -  

6-122-1 অস্যানন্তরং দ্রোণপর্ব ভবিষ্যতি। 6-122-1 তস্যায়মাদ্যঃ শ্লোকঃ। 6-122-1 তমপ্রতিমসৎবৌজোবলবীর্যপরাক্রমম্। 6-122-1 হতং দেবব্রতং শ্রুৎবা পাঞ্চাল্যেন শিখণ্ডিন ॥ 6-122- 6-122-3 জন্মশয়্যাগতং জন্মকালে শরশয়্যাগতম্। শরজন্মৎবাৎ ॥ 6-122-12 যেনাসীতি সার্ধশ্লোকঃ ঝ পুস্তক এবাস্তি ॥ 6-122-15 পুরুষেষু মানুষেষু ॥ 6-122-18 ৎবয়া সদৃশো নাভবৎ ৎবয়া জিত ইত্যর্থঃ । ইয়ং কথা রাজধর্মে। অনেন নাগায়ুতবলৎবং কর্ণস্য সূচিতম্ ॥ 6-122-19 যুধি সংপ্রহারে ॥ 6-122-22 নির্বৃত্তং সমাপ্তম্ ॥ 6-122-24 অবকীর্ণস্ত্যক্তঃ ॥ 6-122-28 নিবর্তিতুং নিবর্তয়িতুম্ ॥ 6-122-30 পাণ্ডূনর্জুনং বিহায় চতুরঃ । অর্জুনেন যোৎস্যে অন্যান্বিজেষ্যে ইতি ভাবঃ ॥ 6-122-33 বিপ্রতীপং বিরুদ্ধম্ ॥ ইদং ভীষ্মপর্ব কুংভঘোণস্থেন টী আর্ কৃষ্ণাচার্যেণ টী আর্ ব্যাসাচার্যেণ চ মুংবয়্যাং নির্ণয়সাগরমুদ্রায়ন্ত্রে মুদ্রাপিতম্ । শকাব্দাঃ 1829 সন 1907



< =""
="/"> 

ব্যাস. : 2012

<!--
  ://.-.//
 2013-09-2715:43:17.
  9.4.0.3.
-->



  






