













ମହାଭାରତ - ପର୍ବ 4. ବିରାଟପର୍ବ  - Mahabharata - Southern Recension - Kumbhaghonam Edition - Sanskrit Documents 






        Sanskrit Documents  |
		Critical Edition |
		Southern Recension |
		Mahabharata Resources

Kumbhaghonam Edition in Odia/Oriya Script




4. ବିରାଟପର୍ବ 


ବିରାଟପର୍ବ - ଅଧ୍ଯାଯ 001

॥ ଶ୍ରୀଃ ॥

4.1. ଅଧ୍ଯାଯଃ 001 

Mahabharata - Virata Parva - Chapter Topics

ଯୁଧିଷ୍ଠିରେଣ ବ୍ରାହ୍ମଣାଯ ମୃଗାପହୃତାରଣିଭାଣ୍ଡପ୍ରତ୍ଯର୍ପଣମ୍ ॥ 1 ॥ ଧୌମ୍ଯେନ ବ୍ରାହ୍ମଣମଧ୍ଯେ ଦୁର୍ଯୋଧନାପନଯାଦିକଥନେନ ଶୋଚତୋ ଯୁଧିଷ୍ଠିରସ୍ଯ ଦୁଃଖାନୁଭବବିଷଯେ ଦେବାଦିନିଦର୍ଶନପ୍ରଦର୍ଶନେନ ପରିସାନ୍ତ୍ବନମ୍ ॥ 2 ॥ ପାଣ୍ଡବୈଃ ସ୍ବସହଚରବ୍ରାହ୍ମଣାଭ୍ଯନୁଜ୍ଞାନସଂପାଦନେନ ତଦ୍ବିତର୍ଜନପୂର୍ବକଂ ଧୌମ୍ଯେନସହ ମନ୍ତ୍ରାଯ କ୍ବଚିଦୁପବେଶନମ୍ ॥ 3 ॥

Mahabharata - Virata Parva - Chapter Text

4-1-0 (28115) 
॥ ଶ୍ରୀବେଦବ୍ଯାସାଯ ନମଃ ॥ 4-1-0x (2967) 
ନାରାଯଣଂ ନମସ୍କୃତ୍ଯ ନରଂ ଚୈବ ନରୋତ୍ତମମ୍।
ଦେବୀଂ ସରସ୍ବତୀଂ ବ୍ଯାସଂ ତତୋ ଜଯମୁଦୀରଯେତ୍ ॥ 4-1-1 (28116) 
॥ ଜନମେଜଯ ଉବାଚ ।
କଥଂ ବିରାଟନଗରେ ମମ ପୂର୍ବପିତାମହାଃ ।
ଅଜ୍ଞାତବାସମୁଷିତା ଦୁର୍ଯୋଧନଭଯାର୍ଦିତାଃ ॥  4-1-2x (2968) 
ପତିବ୍ରତା ମହାଭାଗା ସତତଂ ସୁଖଭାଗିନୀ ।
ଦ୍ରୌପଦୀ ସା କଥଂ ବ୍ରହ୍ମନ୍ନଜ୍ଞାତା ଦୁଃଖିତାଽବସତ୍ ॥ 4-1-2 (28117) 
ତେ ଚ ବ୍ରାହ୍ମଣମୁଖ୍ଯାଶ୍ଚ ସୂତପୌରୋଗବୈଃ ସହ।
ଅଜ୍ଞାତବାସମୁଷିତାଃ କଥଂ ଚ ପରିଚାରକାଃ ॥ 4-1-3 (28118) 
ବୈଶମ୍ପାଯନ ଉବାଚ। 4-1-4x (2969) 
ଯଥା ବିରାଟନଗରେ ତବ ପୂର୍ବପିତାମହାଃ ।
ଅଜ୍ଞାତବାସମୁଷିତାସ୍ତାବଦ୍ବକ୍ଷ୍ଯାମି ତଚ୍ଛୃଣୁ ॥ 4-1-4 (28119) 
ତଥା ସ ତାନ୍ବରାଁଲ୍ଲବ୍ଧ୍ବା ଧର୍ମରାଜୋ ଯୁଧିଷ୍ଠିରଃ।
ଗତ୍ବାଽଽଶ୍ରମଂ ବ୍ରାହ୍ମଣେଭ୍ଯ ଆଚଖ୍ଯୌ ବୃତ୍ତମାତ୍ମନଃ ॥ 4-1-5 (28120) 
କଥଯିତ୍ବା ଚ ତତ୍ସର୍ବଂ ବ୍ରାହ୍ମଣେଭ୍ଯୋ ଯୁଧିଷ୍ଠିରଃ।
ଅରଣୀସହିତଂ ଭାଣ୍ଡଂ ବ୍ରାହ୍ମଣାଯ ନ୍ଯବେଦଯତ୍ ॥ 4-1-6 (28121) 
ତତୋ ଯୁଧିଷ୍ଠିରୋ ରାଜା କୁନ୍ତୀପୁତ୍ରୋ ଦୃଢବ୍ରତଃ।
ସମାହୂଯାନୁଜାନ୍ସର୍ବାନିତି ହୋବାଚ ଭାରତ ॥ 4-1-7 (28122) 
ଦ୍ବାଦଶେମାନି ବର୍ଷାଣି ରାଷ୍ଟ୍ରାଦ୍ବିପ୍ରୋଷିତା ବଯମ୍।
ଛଦ୍ମନା ହୃତରାଜ୍ଯାଶ୍ଚ ନିସ୍ବାଶ୍ଚ ବହୁଶଃ କୃତାଃ ॥ 4-1-8 (28123) 
ଉଷିତାଶ୍ଚ ବନେ ବାସଂ ଯଥା ଦ୍ବାଦଶ ବତ୍ସରାନ୍।
ଅଜ୍ଞାତଚର୍ଯାଂ ବତ୍ସ୍ଯାମଶ୍ଛନ୍ନା ବର୍ଷଂ ତ୍ରଯୋଦଶମ୍ ॥ 4-1-9 (28124) 
ବୈଶମ୍ପାଯନ ଉବାଚ। 4-1-10x (2970) 
ଧର୍ମେଣ ତେଽଭ୍ଯନୁଜ୍ଞାତାଃ ପାଣ୍ଡବାଃ ସତ୍ଯବିକ୍ରମାଃ।
ଅଜ୍ଞାତବାସଂ ବତ୍ସ୍ଯନ୍ତଶ୍ଛନ୍ନା ବର୍ଷଂ ତ୍ରଯୋଦଶମ୍ ॥ 4-1-10 (28125) 
ଉପୋପବିଶ୍ଯ ବିଦ୍ବାଂସଃ ସ୍ନାତକାଃ ସଂଶିତବ୍ରତାଃ ।
ଯେ ତତ୍ର ବ୍ରାହ୍ମଣା ଆସନ୍ବନବାସସହାଯିନଃ । 
ଯେ ଚ ଭକ୍ତା ବସନ୍ତି ସ୍ମ ବନବାସେ ତପସ୍ବିନଃ ॥  4-1-11 (28126) 
ତାନବ୍ରୁବନ୍ମହାତ୍ମାନୋ ହୃଷ୍ଟାଃ ପ୍ରାଞ୍ଜଲଯଃ ସ୍ଥିତାଃ ।
ଅଭ୍ଯନୁଜ୍ଞାପଯିଷ୍ଯନ୍ତସ୍ତାନ୍ପ୍ରବାସେ ଧୃତବ୍ରତାଃ ॥ 4-1-12 (28127) 
ବିଦିତଂ ଭବତାଂ ସର୍ବଂ ଧାର୍ତରାଷ୍ଟ୍ରୈର୍ଯଥା ବଯମ୍ ।
ଛଦ୍ମନା ହୃତରାଜ୍ଯାଶ୍ଚ ନିସ୍ବାଶ୍ଚ ବହୁଶଃ କୃତାଃ ॥ 4-1-13 (28128) 
ଉଷିତାଶ୍ଚ ବନେ ବାସଂ ଯଥା ଦ୍ବାଦଶବତ୍ସରାନ୍ ।
ଭବଦ୍ଭିରେବ ସହିତା ବନ୍ଯାହାରା ଦ୍ବିଜୋତ୍ତମାଃ ॥ 4-1-14 (28129) 
ଅଜ୍ଞାତବାସସମଯଂ ଶେଷଂ ବର୍ଷଂ ତ୍ରଯୋଦଶମ୍।
ତଦ୍ବତ୍ସ୍ଯାମୋ ବଯଂ ଛନ୍ନାସ୍ତଦନୁଜ୍ଞାତୁମର୍ହଥ ॥ 4-1-15 (28130) 
ସୁଯୋଧନଶ୍ଚ ଦୁଷ୍ଟାତ୍ମା କର୍ଣଶ୍ଚ ସହସୌବଲଃ ।
ଜାନନ୍ତୋ ବିଷମଂ କୁର୍ଯୁରସ୍ମାସ୍ବତ୍ଯନ୍ତବୈରିଣଃ ॥ 4-1-16 (28131) 
ଯୁକ୍ତଚାରାଶ୍ଚ ଯତ୍ତାଶ୍ଚ ଦାଯେ ସ୍ବସ୍ଯ ଜନସ୍ଯ ଚ ।
ଦୁରାତ୍ମନାଂ ହି କସ୍ତେଷାଂ ବିଶ୍ବାସଂ ଗନ୍ତୁମର୍ହତି ॥ 4-1-17 (28132) 
ଅପି ନସ୍ତଦ୍ଭବେଦ୍ଭୂଯୋ ଯଦ୍ବଯଂ ବ୍ରାହ୍ମଣୈଃ ସହ।
ସମସ୍ତେଷୁ ଚ ରାଷ୍ଟ୍ରେଷୁ ସ୍ବରାଜ୍ଯସ୍ଥା ଭବେମ ହି ॥ 4-1-18 (28133) 
ଇତ୍ଯୁକ୍ତ୍ବା ଦୁଃଖଶୋକାର୍ତଃ ଶୁଚିର୍ଧର୍ମସୁତସ୍ତଦା।
ସଂମୂର୍ଚ୍ଛିତୋଽଭବଦ୍ରାଜା ସାସ୍ରକଣ୍ଠୋ ଯୁଧିଷ୍ଠିରଃ ॥ 4-1-19 (28134) 
ତମଥାଶ୍ବାସଯନ୍ସର୍ବେ ବ୍ରାହ୍ମଣା ଭ୍ରାତୃଭିଃ ସହ ॥  4-1-20 (28135) 
ପ୍ରବୁଧ୍ଯ ଦୁଃଖମୋହାର୍ତୋ ଧୌମ୍ଯଂ ଧର୍ମଭୃତାଂବରମ୍ ।
ପ୍ରାବୈକ୍ଷତ ତଦା ରାଜା ସାଶ୍ରୁକଣ୍ଠୋ ଯୁଧିଷ୍ଠିରଃ ॥ 4-1-21 (28136) 
ଅଥ ଧୌମ୍ଯୋଽବ୍ରବୀଦ୍ବାକ୍ଯଂ ମହାର୍ଥଂ ନୃପତିଂ ତଦା।
ଆଶ୍ବାସଯଂସ୍ତଂ ସ ନୃପଂ ଭ୍ରାତୄଂଶ୍ଚ ବ୍ରାହ୍ମଣୈଃ ସହ ॥ 4-1-22 (28137) 
ରାଜନ୍ବିଦ୍ବାନ୍ଭବାନ୍ଦାନ୍ତଃ ସତ୍ଯସନ୍ଧୋ ଜିତେନ୍ଦ୍ରିଯଃ।
ନୈବଂବିଧାଃ ପ୍ରମୁହ୍ଯନ୍ତି ଧୀରାଃ କସ୍ଯାଂଚିଦାପଦି ॥ 4-1-23 (28138) 
ଦେବୈରପ୍ଯାପଦଃ ପ୍ରାପ୍ତାଶ୍ଛନ୍ନୈଶ୍ଚ ବହୁଭିସ୍ତଦା।
ତତ୍ରତତ୍ର ସପତ୍ନାନାଂ ନିଗ୍ରହାର୍ଥଂ ମହାତ୍ମଭିଃ ॥ 4-1-24 (28139) 
ଦିତିପୁତ୍ରୈର୍ହୃତେ ରାଜ୍ଯେ ଦେବରାଜଃ ସୁଦୁଃଖିତଃ।
ବ୍ରହ୍ମାଣଂ ତୋଷଯିଷ୍ଯଂଶ୍ଚ ବ୍ରହ୍ମରୂପଂ ବିଧାଯ ଚ ॥ 4-1-25 (28140) 
ଇନ୍ଦ୍ରେଣ ନିଷଧଂ ପ୍ରାପ୍ଯ ଗିରିପ୍ରସ୍ଥାହ୍ବଯେ ପୁରେ।
ଛନ୍ନେନୋଷ୍ଯ କୃତଂ କର୍ମ ଦ୍ବିଷତାଂ ବଲନିଗ୍ରହେ ॥ 4-1-26 (28141) 
ପ୍ରସାଦାଦ୍ବ୍ରହ୍ମଣୋ ରାଜନ୍ଦିତେଃ ପୁତ୍ରାନ୍ମହାବଲାନ୍ ।
ନିର୍ଜିତ୍ଯ ତରସା ଶତ୍ରୂନ୍ପୁନର୍ଲୋକାଞ୍ଜୁଗୋପ ଚ ॥ 4-1-27 (28142) 
ବିଷ୍ଣୁନାଽଶ୍ମଗିରିଂ ପ୍ରାପ୍ଯ ତଦା ଦିତ୍ଯାଂ ନିବତ୍ସ୍ଯତା।
ଗର୍ଭେ ବଧାର୍ଥଂ ଦୈତ୍ଯାନାମଜ୍ଞାତେନୋଷିତଂ ଚିରମ୍ ॥ 4-1-28 (28143) 
ପ୍ରୋଷ୍ଯ ବାମନରୂପେଣ ଚ୍ଛନ୍ନେନ ବ୍ରହ୍ମଚାରିଣା।
ବଲେର୍ଯଥା ହୃତଂ ରାଜ୍ଯଂ ବିକ୍ରମୈସ୍ତଚ୍ଚ ତେ ଶ୍ରୁତମ୍ ॥ 4-1-29 (28144) 
ଔର୍ବେଣ ବସତା ଛନ୍ନମୂରୌ ବ୍ରହ୍ମର୍ଷିଣା ତଦା।
ଯତ୍କୃତଂ ତାତ ଲୋକେଷୁ ତଚ୍ଚ ସର୍ବଂ ଶ୍ରୁତଂ ତ୍ବଯା ॥ 4-1-30 (28145) 
ପ୍ରଚ୍ଛନ୍ନେନାପି ସର୍ବତ୍ର ହରିଣା ବୃତ୍ରନିଗ୍ରହେ।
ବଜ୍ରଂ ପ୍ରବିଶ୍ଯ ଶକ୍ରସ୍ଯ ଯତ୍କୃତଂ ତଚ୍ଚ ତେ ଶ୍ରୁତମ୍ ॥ 4-1-31 (28146) 
ହୁତାଶନେନ ଯଚ୍ଚାପଃ ପ୍ରବିଶ୍ଯ ଚ୍ଛନ୍ନମୂଷିତମ୍।
ବିବୁଧାନାଂ ହି ଯତ୍କର୍ମ କୃତଂ ତଚ୍ଚାପି ତେ ଶ୍ରୁତମ୍ ॥ 4-1-32 (28147) 
ଯଥା ବିବସ୍ବତା ତାତ ଛନ୍ନେନୋତ୍ତମତେଜସା।
ନିର୍ଦଗ୍ଧାଃ ଶତ୍ରବଃ ସର୍ବେ ବସତା ଗବି ବର୍ଷଶଃ ॥ 4-1-33 (28148) 
ବିଷ୍ଣୁନା ବସତା ଚାତ୍ର ଗୃହେ ଦଶରଥସ୍ଯ ବୈ।
ଦଶଗ୍ରୀବୋ ହତଶ୍ଛନ୍ନଂ ସଂଯୁଗେ ଭୀମକର୍ମଣା ॥ 4-1-34 (28149) 
ଏବମେତେ ମହାତ୍ମାନଃ ପ୍ରଚ୍ଛନ୍ନାସ୍ତତ୍ରତତ୍ର ହି।
ଅଜଯଞ୍ଛାତ୍ରବାନ୍ମୁଖ୍ଯାଂସ୍ତଥା ତ୍ବମପି ଜେଷ୍ଯସି ॥ 4-1-35 (28150) 
ବୈଶମ୍ପାଯନ ଉବାଚ। 4-1-36x (2971) 
ଇତି ଧୌମ୍ଯେନ ଧର୍ମଜ୍ଞୋ ବାକ୍ଯୈଃ ସ ପରିହର୍ଷିତଃ।
ଶାନ୍ତବୁଦ୍ଧିଃ ପୁନର୍ଭୂତ୍ବା ବ୍ଯଷ୍ଟମ୍ଭତ ଯୁଧିଷ୍ଠିରଃ ॥ 4-1-36 (28151) 
ଅଥାବ୍ରବୀନ୍ମହାବାହୁର୍ଭୀମସେନୋ ମହାବଲଃ।
ରାଜାନଂ ବଲିନାଂ ଶ୍ରେଷ୍ଠୋ ଗିରା ସଂପରିହର୍ଷଯନ୍ ॥ 4-1-37 (28152) 
ଅବେକ୍ଷଯ ମହାରାଜ ତବ ଗାଣ୍ଡୀବଧନ୍ବନା।
ଧର୍ମାର୍ଥପରଯା ବୁଦ୍ଧ୍ଯା ନ କିଂଚିତ୍ସାହସଂ କୃତମ୍ ॥ 4-1-38 (28153) 
ସହଦେବୋ ମଯା ନିତ୍ଯଂ ନକୁଲଶ୍ଚ ନିବାରିତୌ ।
ଶକ୍ତୌ ବିଧ୍ବଂସନେ ତେଷାଂ ଶତ୍ରୁଘ୍ନୌ ଭୀମବିକ୍ରମୌ ॥ 4-1-39 (28154) 
ନ ବଯଂ ବର୍ତ୍ମ ହାସ୍ଯାମୋ ଯସ୍ମିନ୍ଯୋକ୍ଷ୍ଯତି ନୋ ଭବାନ୍ ।
ତଦ୍ବିଧତ୍ତାଂ ଭବାନ୍ସର୍ବଂ କ୍ଷିପ୍ରଂ ଜେଷ୍ଯାମହେ ପରାନ୍ ॥ 4-1-40 (28155) 
ଇତ୍ଯୁକ୍ତୋ ଭୀମସେନେନ ଧର୍ମରାଜୋ ଯୁଧିଷ୍ଠିରଃ ।
ସୁଖୋପବିଷ୍ଟୋ ବିଦ୍ବଦ୍ଭିସ୍ତାପସୈଃ ସଂଶିତବ୍ରତୈଃ ॥ 4-1-41 (28156) 
ଯେ ତଦ୍ଭକ୍ତ୍ଯାଽଭବଂସ୍ତସ୍ମିନ୍ବନବାସେ ତପସ୍ବିନଃ ।
ତାନବ୍ରବୀନ୍ମହାପ୍ରାଜ୍ଞଃ ଶିଷ୍ଟାନ୍ରାଜା କୃତାଞ୍ଜଲିଃ । 
ଅଭ୍ଯନୁଜ୍ଞାପଯିଷ୍ଯନ୍ବୈ ତସ୍ମିନ୍ବାସେ ଧୃତବ୍ରତଃ ॥  4-1-42 (28157) 
ବିଦିତଂ ଭବତାଂ ସର୍ବେ ର୍ଧାର୍ତରାଷ୍ଟ୍ରୈର୍ଯଥା ବଯମ୍।
ସଂମନ୍ତ୍ରାହୃତରାଜ୍ଯାଶ୍ଚ ନିସ୍ସ୍ବାଶ୍ଚ ବହୁଶଃ କୃତାଃ । 
ଉଷିତାଃ ସ୍ମୋ ବନେ କୃଚ୍ଛ୍ରଂ ତଥା ବର୍ଷାଣି ଦ୍ବାଦଶ ॥  4-1-43 (28158) 
ଅଜ୍ଞାତଚର୍ଯାସମଯଂ ଶେଷଂ ବର୍ଷଂ ତ୍ରଯୋଦଶମ୍।
ତଦ୍ବତ୍ସ୍ଯାମଃ କ୍ବଚିଚ୍ଛନ୍ନାସ୍ତଦନୁଜ୍ଞାତୁମର୍ହଥ ॥ 4-1-44 (28159) 
ଇତ୍ଯୁକ୍ତା ଧର୍ମରାଜେନ ବ୍ରାହ୍ମଣାଃ ପରମାଶିଷଃ ।
ପ୍ରଯୁଜ୍ଯାପୃଚ୍ଛ୍ଯ ଭରତାନ୍ଯଥାସ୍ବଂ ପ୍ରଯଯୁର୍ଗୃହାନ୍ ॥ 4-1-45 (28160) 
ସର୍ବେ ବେଦବିଦୋ ମୁଖ୍ଯା ଯତଯୋ ମୁନଯସ୍ତଦା।
ଆଶୀରୁକ୍ତ୍ବା ଯଥାନ୍ଯାଯଂ ପୁନର୍ଦର୍ଶନକାଙ୍କ୍ଷିଣଃ ॥ 4-1-46 (28161) 
ତେ ତୁ ଭୃତ୍ଯାଶ୍ଚ ଦୂତାଶ୍ଚ ଶିଲ୍ପିନଃ ପରିଚାରକାଃ।
ଅନୁଜ୍ଞାପ୍ଯ ଯଥାନ୍ଯାଯଂ ପୁନର୍ଦର୍ଶନକାଙ୍କ୍ଷିଣଃ ॥ 4-1-47 (28162) 
ସହ ଧୌମ୍ଯେନ ବିଦ୍ବାଂସସ୍ତଥା ତେ ପଞ୍ଚ ପାଣ୍ଡବାଃ।
ଉତ୍ଥାଯ ପ୍ରଯଯୁର୍ବୀରାଃ କୃଷ୍ଣାମାଦାଯ ଭାରତ ॥ 4-1-48 (28163) 
କ୍ରୋଶମାତ୍ରମତିକ୍ରମ୍ଯ ତସ୍ମାଦ୍ବାସାନ୍ନିମିତ୍ତତଃ ।
ଶ୍ବୋଭୂତେ ମନୁଜବ୍ଯାଘ୍ରାଶ୍ଛନ୍ନବାସାର୍ଥମୁଦ୍ଯତାଃ ॥ 4-1-49 (28164) 
ପୃଥକ୍ ଶାସ୍ତ୍ରବିଦଃ ସର୍ବେ ସର୍ବେ ମନ୍ତ୍ରବିଶାରଦାଃ ।
ସନ୍ଧିବିଗ୍ରହତତ୍ବଜ୍ଞା ମନ୍ତ୍ରାଯ ସମୁପାବିଶନ୍ ॥ ॥ 4-1-50 (28165) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ପାଣ୍ଡବପ୍ରବେଶପର୍ବଣି ପ୍ରଥମୋଽଧ୍ଯାଯଃ ॥ 1 ॥

Mahabharata - Virata Parva - Chapter Footnotes

4-1-1ଅଯମଧ୍ଯାଯୋ ଝo ପୁସ୍ତକେ ବନପର୍ବାନ୍ତିମାଧ୍ଯାଯତଯା ବର୍ତତେ। ବିରାଟo।



ବିରାଟପର୍ବ - ଅଧ୍ଯାଯ 002

॥ ଶ୍ରୀଃ ॥

4.2. ଅଧ୍ଯାଯଃ 002 

Mahabharata - Virata Parva - Chapter Topics

ଯୁଧିଷ୍ଠିରେଣ ଭ୍ରାତୃଭିଃ ସହ ମନ୍ତ୍ରଣେନ ବିରାଟନଗରେ ନିବାସନିର୍ଧାରଣମ୍ ॥ 1 ॥ ତଥା ସ୍ବସ୍ଯ ଯତିବେପପରିଗ୍ରହେଣ ବିରାଟସଭାସ୍ତାରୀଭବନକଥନମ୍ ॥ 2 ॥

Mahabharata - Virata Parva - Chapter Text

4-2-0 (28166) 
ବୈଶମ୍ପାଯନ ଉବାଚ । 4-2-0x (2972) 
ନିବୃତ୍ତବନବାସାସ୍ତେ ସତ୍ଯସନ୍ଧା ମନସ୍ବିନଃ।
ଅକୁର୍ବତ ପୁନର୍ମନ୍ତ୍ରଂ ସହ ଧୌମ୍ଯେନ ପାଣ୍ଡବାଃ ॥ 1 ॥ 4-2-1 (28167) 
ଅଥାବ୍ରବୀଦ୍ଧର୍ମରାଜଃ କୁନ୍ତୀପୁତ୍ରୋ ଯୁଧିଷ୍ଠିରଃ।
ଭ୍ରାତୄନ୍କୃଷ୍ଣାଂ ଚ ସଂଗ୍ରେକ୍ଷ୍ଯ ଧୌମ୍ଯଂ ଚ କୁରୁନନ୍ଦନଃ ॥ 2 ॥ 4-2-2 (28168) 
ଦ୍ବାଦଶେମାନି ବର୍ଷାଣି ରାଜ୍ଯାଦ୍ବିପ୍ରୋଷିତା ବଯମ୍।
ତ୍ରଯୋଦଶୋଽଯଂ ସଂପ୍ରାପ୍ତଃ କୃଚ୍ଛ୍ରାତ୍ପରମଦୁର୍ବସଃ। 
ସ ସାଧୁ କୌନ୍ତେଯ ଇତୋ ବାସମର୍ଜୁନ ରୋଚଯ ॥ 3 ॥  4-2-3 (28169) 
ତ୍ରଯୋଦଶମିଦଂ ପ୍ରାପ୍ତଂ କ୍ବନୁ ବତ୍ସ୍ଯାମହେଽର୍ଜୁନ।
ଅବୁଦ୍ଧା ଧାର୍ତରାଷ୍ଟ୍ରୈଶ୍ଚ ସମଗ୍ରାଃ ସହ କୃଷ୍ଣଯା ॥ 4 ॥ 4-2-4 (28170) 
ଅର୍ଜୁନ ଉବାଚ। 4-2-5x (2973) 
ତସ୍ଯୈବ ବରଦାନେନ ଧର୍ମସ୍ଯ ମନୁଜାଧିପ।
ଅଜ୍ଞାତା ବିଚରିଷ୍ଯାମୋ ନରାଣାଂ ଭରତର୍ଷଭ ॥ 5 ॥ 4-2-5 (28171) 
ଯାନି ରାଷ୍ଟ୍ରାଣି ବାସାଯ କୀର୍ତଯିଷ୍ଯାମି କାନିଚିତ୍ ।
ରମଣୀଯାନି ଗୁପ୍ତାନି ତେଷାଂ କିଂଚିତ୍ତୁ ରୋଚଯ ॥ 6 ॥ 4-2-6 (28172) 
ରମ୍ଯା ଜନପଦାଃ ସନ୍ତି ବହବସ୍ତ୍ବଭିତଃ କୁରୂନ୍ ।
ପାଞ୍ଚାଲାଶ୍ଚୈବ ମତ୍ସ୍ଯାଶ୍ଚ ସାଲ୍ବବୈଦେହବାହ୍ଲିକାଃ । 
ଦଶାର୍ଣାଃ ଶୂରସେନାଶ୍ଚ କଲିଙ୍ଗା ମାଗଧା ଅପି ॥ 7 ॥  4-2-7 (28173) 
ବିରାଟନଗରଂ ଚାପି ଶ୍ରୂଯତେ ଶତ୍ରୁସୂଦନ ।
ରମଣୀଯଂ ଜନାକୀର୍ଣଂ ସୁଭିକ୍ଷଂ ସ୍ଫୀତମେବ ଚ ॥ 8 ॥ 4-2-8 (28174) 
ନାନାରାଷ୍ଟ୍ରାଣି ଚାନ୍ଯାନି ଶ୍ରୂଯନ୍ତେ ସୁବହୂନି ଚ ।
ଯତ୍ର ତେ ରୋଚତେ ରାଜଂସ୍ତତ୍ର ଗଚ୍ଛାମହେ ବଯମ୍ ॥ 9 ॥ 4-2-9 (28175) 
କତମସ୍ମିଞ୍ଜନପଦେ ମହାରାଜ ନିବତ୍ସ୍ଯସି ।
ମା ବିଷାଦେ ମନଃ କାର୍ଯଂ ରାଜ୍ଯଭ୍ରଂଶ ଇତି କ୍ବଚିତ୍ ॥ 10 ॥ 4-2-10 (28176) 
ଯୁଧିଷ୍ଠିର ଉବାଚ। 4-2-11x (2974) 
ଏବମେତନ୍ମହାବାହୋ ଯଥା ସ ଭଗବାନ୍ପ୍ରଭୁଃ।
ଅବ୍ରବୀତ୍ସର୍ବଭୂତେଶସ୍ତଥୈତନ୍ନ ତଦନ୍ଯଥା ॥ 11 ॥ 4-2-11 (28177) 
ଅବଶ୍ଯଂ ତ୍ବେବ ବାସାର୍ଥଂ ରମଣୀଯଂ ଶିବଂ ସୁଖମ୍।
ସଂମନ୍ତ୍ର୍ଯ ସହିତୈଃ ସର୍ବୈର୍ଦ୍ରବ୍ଯମକୁତୋଽଭଯମ୍ ॥ 12 ॥ 4-2-12 (28178) 
ମାତ୍ସ୍ଯୋ ବିରାଟୋ ବଲବାନଭିରକ୍ତୋଥ ପାଣ୍ଡବାନ୍।
ଧର୍ମଶୀଲୋ ବଦାନ୍ଯଶ୍ଚ ବୃଦ୍ଧଃ ସତ୍ସ୍ବପି ସଂମତଃ ॥ 13 ॥ 4-2-13 (28179) 
ଗୁଣବାଁଲ୍ଲୋକବିଖ୍ଯାତୋ ଦୃଢଭକ୍ତିର୍ଜିତେନ୍ଦ୍ରିଯଃ ।
ତତ୍ର ମେ ରୋଚତେ ପାର୍ଥ ମତ୍ସ୍ଯରାଜାନ୍ତିକେଽନଘ ॥ 14 ॥ 4-2-14 (28180) 
ବିରାଟନଗରେ ତାତ ମାସାନ୍ଦ୍ବାଦଶସଂମିତାନ୍।
କୁର୍ବନ୍ତସ୍ତସ୍ଯ କର୍ମାଣି ବସାମୋ ଯଦି ରୋଚତେ ॥ 15 ॥ 4-2-15 (28181) 
ଯାନିଯାନି ଚ କର୍ମାଣି ତସ୍ଯ ଶକ୍ଷ୍ଯାମହେ ବଯମ୍।
କର୍ତୁଂ ଯୋ ଯତ୍ସ ତତ୍କର୍ମ ବ୍ରବୀତୁ କୁରୁନନ୍ଦନ ॥ 16 ॥ 4-2-16 (28182) 
ଅର୍ଜୁନ ଉବାଚ ॥ 4-2-16x (2975) 
ନରଦେବ କଥଂ କର୍ମ ତସ୍ଯ ରାଷ୍ଟ୍ରେ କରିଷ୍ଯସି ।
ମନୁଜେନ୍ଦ୍ର ବିରାଟସ୍ଯ ରଂସ୍ଯସେ କେନ କର୍ମଣା ॥ 17 ॥ 4-2-17 (28183) 
ଅକ୍ଲିଷ୍ଟବେଷଧାରୀ ଚ ଧାର୍ମିକୋ ହ୍ଯନସୂଯକଃ ।
ନ ତବାଭ୍ଯୁଚିତଂ କର୍ମ ନୃଶଂସଂ ନାପି କୈତବମ୍ ॥ 18 ॥ 4-2-18 (28184) 
ସତ୍ଯବାଗସି ଯାଜ୍ଞୀକୋ ଲୋଭକ୍ରୋଧବିବର୍ଜିତଃ ।
ମୃଦୁର୍ବଦାନ୍ଯୋ ହ୍ରୀମାଂଶ୍ଚ ଧାର୍ମିକଃ ସତ୍ଯବିକ୍ରମଃ ॥ 19 ॥ 4-2-19 (28185) 
ସ ରାଜଂସ୍ତପସା କ୍ଲିଷ୍ଟଃ କଥଂ ତସ୍ଯ କରିଷ୍ଯସି।
ନ ଦୁଃଖମୁଚିତଂ କିଂଚିଦ୍ରାଜନ୍ପାପମତେର୍ଯଥା। 
ସ ଇମାମାପଦଂ ପ୍ରାପ୍ଯ କଥଂ ଘୋରାଂ ତରିଷ୍ଯସି ॥ 20 ॥  4-2-20 (28186) 
ବୈଶମ୍ପାଯନ ଉବାଚ। 4-2-21x (2976) 
ଅର୍ଜୁନେନୈବମୁକ୍ତସ୍ତୁ ପ୍ରତ୍ଯୁବାଚ ଯୁଧିଷ୍ଠିରଃ ।
ଶୃଣୁ ତ୍ବଂ ଯତ୍କରିଷ୍ଯାମି କର୍ମ ବୈ କୁରୁନନ୍ଦନ ॥ 21 ॥ 4-2-21 (28187) 
ବିରାଟଂ ସମନୁପ୍ରାପ୍ଯ ରାଜାନଂ ମାତ୍ସ୍ଯନନ୍ଦନମ୍ ।
ସଭାସ୍ତାରୋ ଭବିଷ୍ଯାମି ବିରାଟସ୍ଯେତି ମେ ମତିଃ ॥ 22 ॥ 4-2-22 (28188) 
କଙ୍କୋ ନାମ ବ୍ରୁବାଣୋଽହଂ ମତାକ୍ଷଃ ସାଧୁଦେବିତା।
ବୈଡୂର୍ଯାନ୍କାଞ୍ଚନାନ୍ଦାନାନ୍ସ୍ଫାଟିକାନ୍ରାଜତାନପି ॥ 23 ॥ 4-2-23 (28189) 
କୃଷ୍ଣାକ୍ଷାଁଲ୍ଲୋହିତାକ୍ଷାଂଶ୍ଚ ନିବପ୍ସ୍ଯାମି ମନୋରମାନ୍।
ଅରିଷ୍ଟାନ୍ରାଜଗୋଲିଙ୍ଗାନ୍ଦର୍ଶନୀଯାନ୍ସୁବର୍ଚସଃ ॥ 24 ॥ 4-2-24 (28190) 
ଲୋହିତାଶ୍ଚାଶ୍ମଗର୍ଭାଶ୍ଚ ସନ୍ତି ତାତ ଧନାନି ମେ।
ଦର୍ଶନୀଯାଃ ସଭାନନ୍ଦାଃ କୁଶଲୈଃ ସାଧୁନିଷ୍ଠିତାଃ ॥ 25 ॥ 4-2-25 (28191) 
ଅପ୍ଯେତାନ୍ପାଣିନା ସ୍ପୃଷ୍ଟ୍ବା ସଂପ୍ରହୃଷ୍ଯନ୍ତି ମାନବାଃ ॥ 26 ॥  4-2-26 (28192) 
ତାନ୍ବିକୀର୍ଯ ସମେ ଦେଶେ ରମଣୀଯେ ବିପାଂସୁଲେ।
ଦେବିଷ୍ଯାମି ଯଥାକାମଂ ସ ବିହାରୋ ଭବିଷ୍ଯତି ॥ 27 ॥ 4-2-27 (28193) 
କଙ୍କୋ ନାମ୍ନା ପରିବ୍ରାଟ୍ ଚ ବିରାଟସ୍ଯ ସଭାସଦଃ।
ଜ୍ଯୋତିଷେ ଶକୁନଜ୍ଞାନେ ନିମିତ୍ତେ ଚାକ୍ଷକୌଶଲେ । 
ବ୍ରାହ୍ମେ ବେଦେ ମଯାଽଧୀତେ ବେଦାଙ୍ଗେଷୁ ଚ ସର୍ବଶଃ ॥ 28 ॥  4-2-28 (28194) 
ଧର୍ମକାମାର୍ଥମୋକ୍ଷେଷୁ ନୀତିଶାସ୍ତ୍ରେଷୁ ପାରଗଃ।
ପୃଷ୍ଟୋଽହଂ କଥଯିଷ୍ଯାମି ରାଜ୍ଞଃ ପ୍ରିଯତମଂ ବଚଃ ॥ 29 ॥ 4-2-29 (28195) 
ଆସଂ ଯୁଧିଷ୍ଠିରସ୍ଯାହଂ ପୁରା ପ୍ରାଣସମଃ ସଖା।
ଇତି ବକ୍ଷ୍ଯାମି ରାଜାନଂ ଯଦି ମାମନୁଯୋକ୍ଷ୍ଯତେ ॥ 30 ॥ 4-2-30 (28196) 
ବିରାଟନଗରେ ଛନ୍ନ ଏବଂ ଯୁକ୍ତଃ ସଦା ବସେ।
ଇତ୍ଯେବଂ ମେ ପ୍ରତିଜ୍ଞାତଂ ବିଚରିଷ୍ଯାମ୍ଯହଂ ଯଥା ॥ 31 ॥  4-2-31 (28197) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ପାଣ୍ଡବପ୍ରବେଶପର୍ବଣି ଦ୍ବିତୀଯୋଽଧ୍ଯାଯଃ ॥ 2 ॥ 
------------



ବିରାଟପର୍ବ - ଅଧ୍ଯାଯ 003

॥ ଶ୍ରୀଃ ॥

4.3. ଅଧ୍ଯାଯଃ 003 

Mahabharata - Virata Parva - Chapter Topics

ଭୀମେନ ଯୁଧିଷ୍ଠିରଂପ୍ରତି ସ୍ବସ୍ଯ ସୂଦବେଷପରିଗ୍ରହେଣ ବିରାଟଭବନେ ନିବାସକଥନମ୍ ॥ ଅର୍ଜୁନେନ ଯୁଧିଷ୍ଠିରଂପ୍ରତି ସ୍ବେନ ନପୁଂସକବେଷପରିଗ୍ରହେଣ ରାଜକନ୍ଯାନାଟନାଦିକଥନମ୍ ॥

Mahabharata - Virata Parva - Chapter Text

4-3-0 (28198) 
ବୈଶମ୍ପାଯନ ଉବାଚ। 4-3-0x (2977) 
ଏବଂ ନିର୍ଦିଶ୍ଯ ଚାତ୍ମାନଂ ନିଶ୍ବସନ୍ନୁଷ୍ଣମାର୍ତିଜମ୍ ।
ବିମୁଞ୍ଚନ୍ନଶ୍ରୁ ନେତ୍ରାଭ୍ଯାଂ ଭୀମସେନମୁବାଚ ହ ॥ 4-3-1 (28199) 
ଭୀମସେନ କଥଂ କର୍ମ ମାତ୍ସ୍ଯରାଷ୍ଟ୍ରେ କରିଷ୍ଯସି।
ହତ୍ବା କ୍ରୋଧବଶାଂସ୍ତତ୍ର ପର୍ବତେ ଗନ୍ଧମାଦନେ ॥ 4-3-2 (28200) 
ଯକ୍ଷାନ୍କ୍ରୋଧାଭିତାମ୍ରାକ୍ଷାନ୍ରାକ୍ଷସାଂଶ୍ଚାପି ପୌରୁଷାତ୍।
ପ୍ରାଦାଃ ପାଞ୍ଚାଲକନ୍ଯାଯୈ ପଦ୍ମାନି ସୁବହୂନ୍ଯପି ॥ 4-3-3 (28201) 
ବକଂ ରାକ୍ଷସରାଜାନଂ ଭୀଷଣଂ ପୁରୁଷାଦକମ୍ ।
ଜଘ୍ନିବାନସି କୌନ୍ତେଯ ବ୍ରାହ୍ମଣାର୍ଥମରିନ୍ଦମ। 
କ୍ଷେମା ଚାଭଯସଂବୀତା ସୈକଚକ୍ରା ତ୍ବଯା କୃତା ॥  4-3-4 (28202) 
ହିଡିମ୍ବଂ ଚ ମହାବୀର୍ଯଂ କିର୍ମୀରଂ ଚୈବ ରାକ୍ଷସମ୍।
ତ୍ବଯା ହତ୍ବା ମହାବାହୋ ବନଂ ନିଷ୍କଣ୍ଟକଂ କୃତମ୍ ॥ 4-3-5 (28203) 
ଆପଦଂ ଚାପି ସଂପ୍ରାପ୍ତା ଦ୍ରୌପଦୀ ଚାରୁହାସିନୀ ।
ଜଟାସୁରବଧଂ କୃତ୍ବା ବଯଂ ଚ ପରିମୋକ୍ଷିତାଃ ॥ 4-3-6 (28204) 
ମତ୍ସ୍ଯରାଜାଂନ୍ତିକେ ତାତ ବୀର୍ଯପୂର୍ଣୋଽତ୍ଯମର୍ଷଣଃ।
ବୃକୋଦର ବିରାଟସ୍ଯ ବଲୀଯାନ୍ଦୁର୍ବଲୀଯସଃ। 
ସମୀପେ ନଗରେ ତସ୍ଯ ବତ୍ସ୍ଯସେ କେନ କର୍ମଣା ॥  4-3-7 (28205) 
ଭୀମ ଉବାଚ। 4-3-8x (2978) 
ସୂଦୋଽହଂ ବଲଲୋ ନାମ୍ନା ସୂପକାରୋ ନରାଧିପ।
ଉପସ୍ଥାସ୍ଯାମି ରାଜାନଂ ବିରାଟମିତି ରୋଚଯେ ॥ 4-3-8 (28206) 
ରସାନ୍ନାନାବିଧାଂଶ୍ଚାପି ସ୍ବାଦୂଂଶ୍ଚ ମଧୁରାଂସ୍ତଥା ।
ସୂପାଂଶ୍ଚାପି କରିଷ୍ଯାମି କୁଶଲୋସ୍ମି ମହାନସେ ॥ 4-3-9 (28207) 
କୃତପୂର୍ବାଣି ଯାନ୍ଯସ୍ଯ ବ୍ଯଞ୍ଜନାନି ସୁଶିକ୍ଷିତୈଃ ।
ତାନ୍ଯପ୍ଯଭିଭବିଷ୍ଯାମି ପ୍ରୀତିଂ ସଂଜନଯନ୍ନହମ୍ ॥ 4-3-10 (28208) 
ପୂର୍ବମପ୍ରାଶିତାଂସ୍ତେନ କର୍ତା ରସଗୁଣାନ୍ବିତାନ୍ ।
ସ୍ବାଦୁ ବ୍ଯଞ୍ଜନମାସ୍ବାଦ୍ଯ ମାତ୍ସ୍ଯଃ ପ୍ରୀତୋ ଭବିଷ୍ଯତି ॥ 4-3-11 (28209) 
ଆହରିଷ୍ଯାମି ଦାରୂଣାଂ ପାଟିତାନାଂ ଶତଂଶତମ୍।
ରାଜା କର୍ମାଣି ମେ ଦୃଷ୍ଟ୍ବା ନ ମାଂ ପରିଭବିଷ୍ଯତି ॥ 4-3-12 (28210) 
ଯେ ଚ ତସ୍ଯ ମହାମଲ୍ଲାଃ ସମରେଷ୍ବପରାଜିତାଃ ।
କୃତପ୍ରତାପା ବହୁଶୋ ରାଜ୍ଞଃ ପ୍ରତ୍ଯାଯିତା ବଲେ ॥ 4-3-13 (28211) 
ରଙ୍ଗୋପଜୀବିନଃ ସର୍ବେ ପରେଷାଂ ଚ ଭଯାବହାଃ ।
ତାନହଂ ନିହନିଷ୍ଯାମି ରତିଂ ରାଜ୍ଞଃ ପ୍ରବର୍ତଯନ୍ ॥ 4-3-14 (28212) 
ନ ଚ ତାନ୍ଯୁଧ୍ଯମାନୋଽହଂ ନଯିଷ୍ଯେ ଯମସାଦନମ୍।
ତଥା ତାନ୍ନିହନିଷ୍ଯାମି ଜୀବିଷ୍ଯନ୍ତି ଯଥାଽଽତୁରାଃ ॥ 4-3-15 (28213) 
ବୃଷୋ ବା ମହିଷୋ ବାପି ନାଗୋ ବା ଷାଷ୍ଟିହାଯନଃ ।
ସିଂହୋ ବ୍ଯାଘ୍ରୋ ଗ୍ରହୀତବ୍ଯୋ ଭବିଷ୍ଯତି ନ ସଂଶଯଃ ॥ 4-3-16 (28214) 
ତାନ୍ସର୍ବାନ୍ଦୁର୍ଗ୍ରହାନନ୍ଯୈରାଶୀବିଷବିଷୋପମାନ୍।
ବଲାଦହଂ ଗ୍ରହୀଷ୍ଯାମି ମତ୍ସ୍ଯରାଜସ୍ଯ ପଶ୍ଯତଃ ॥ 4-3-17 (28215) 
ଆରାଲିକା ବା ସୂଦା ବା ଯେଽସ୍ଯ ଯୁକ୍ତା ମହାନସେ।
ତାନହଂ ପ୍ରୀଣଯିଷ୍ଯାମିଂ ମନୁଷ୍ଯାନ୍ସ୍ତେନ କର୍ମଣା ॥ 4-3-18 (28216) 
ଆରାଲିକୋ ଗୋବିକର୍ତା ସୂପକର୍ତା ନିଯୋଧକଃ।
ଆସଂ ଯୁଧିଷ୍ଠିରସ୍ଯାହମିତି ବକ୍ଷ୍ଯାମି ମାନବାନ୍ ॥ 4-3-19 (28217) 
ଆତ୍ମାନମାତ୍ମନା ରକ୍ଷଂଶ୍ଚରିଷ୍ଯାମି ବିଶାଂପତେ ।
ଇତ୍ଯେବଂ ଚ ପ୍ରତିଜ୍ଞାତଂ ବିଚରିଷ୍ଯାମ୍ଯହଂ ଯଥା। 
ବିରାଟନଗରେ ଚ୍ଛନ୍ନୋ ବିରାଟସ୍ଯ ସମୀପତଃ ॥  4-3-20 (28218) 
ଯୁଧିଷ୍ଠିର ଉବାଚ। 4-3-21x (2979) 
ଅଗ୍ନିର୍ବ୍ରାହ୍ମଣରୂପେଣ ପ୍ରଚ୍ଛନ୍ନୋଽନ୍ନମଯାଚତ।
ମହାଶନଂ ବ୍ରାହ୍ମଣଂ ମାଂ ପ୍ରମୁଞ୍ଚାର୍ଜୁନ ଖାଣ୍ଡବେ ॥ 4-3-21 (28219) 
ସଂଶୁଶ୍ରୁବେ ଚ ଧର୍ମାତ୍ମା ଯସ୍ତମର୍ଥଂ ଚକାର ହ।
ତସ୍ମୈ ବ୍ରାହ୍ମଣରୂପାଯ ହୁତାଶାଯ ମହାଯଶାଃ । 
ବିଜିତ୍ଯୈକରଥେନେନ୍ଦ୍ରଂ ହତ୍ବା ପନ୍ନଗରାକ୍ଷସାନ୍ ॥  4-3-22 (28220) 
ଯସ୍ତୁ ଦେବାନ୍ମନୁଷ୍ଯାଂଶ୍ଚ ସର୍ବାନେକରଥୋଽଜଯତ୍।
ସ ଭୀମଧନ୍ବା ଶ୍ବେତାଶ୍ବଃ ପାଣ୍ଡବଃ କିଂ କରିଷ୍ଯତି ॥ 4-3-23 (28221) 
ଆଶୀବିଷସମସ୍ପର୍ଶୋ ନାଗାନାମିବ ବାସୁକିଃ ।
ଦୃଷ୍ଟୀବିଷ ଇବାହୀନାମଗ୍ନିସ୍ତେଜସ୍ବିନାମିବ ॥ 4-3-24 (28222) 
ସମୁଦ୍ର ଇବ ସିନ୍ଧୂନାଂ ଶୈଲାନାଂ ହିମବାନିବ।
ମହେନ୍ଦ୍ର ଇବ ଦେବାନାଂ ଦାନବାନାଂ ବଲିର୍ଯଥା ॥ 4-3-25 (28223) 
ସୁପ୍ରତୀକୋ ଗଜେନ୍ଦ୍ରାଣାଂ ଯୁଗ୍ଯାନାଂ ତୁରଗୋ ଯଥା।
କୁବେର ଇବ ଯକ୍ଷାଣାଂ ମୃଗାଣାଂ କେସରୀ ଯଥା ॥ 4-3-26 (28224) 
ରାକ୍ଷସାନାଂ ଦଶଗ୍ରୀବୋ ଦୈତ୍ଯାନାମିବ ଶମ୍ବରଃ ।
ରୁଦ୍ରାଣାମିବ କାପାଲୀ ବିଷ୍ଣୁର୍ବଲବତାମିବ ॥ 4-3-27 (28225) 
ରୋଷାମର୍ଷସମାଯୁକ୍ତୋ ଭୁଜଙ୍ଗାନାଂ ଚ ତକ୍ଷକଃ ।
ବାଯୁବେଗବଲୋଦ୍ଧୃତୋ ଗରୁଡଃ ପତତାମିବ ॥ 4-3-28 (28226) 
ତପତାମିବ ଚାଦିତ୍ଯଃ ପ୍ରଜାନାଂ ବ୍ରାହ୍ମଣୋ ଯଥା।
ହ୍ରଦାନାମିବ ପାତାଲଂ ପର୍ଜନ୍ଯୋ ନର୍ଦତାମିବ ॥ 4-3-29 (28227) 
ଆଯୁଧାନାଂ ବରୋ ବଜ୍ରଃ କକୁଦ୍ମାଂଶ୍ଚ ଗବାଂ ବରଃ।
ଧୃତରାଷ୍ଟ୍ରଶ୍ଚ ନାଗାନାଂ ହସ୍ତିଷ୍ବୈରାବତୋ ଯଥା ॥ 4-3-30 (28228) 
ପୁତ୍ରଃ ପ୍ରିଯାଣାମଧିକୋ ଭାର୍ଯା ଚ ସୁହୃଦାଂ ବରା।
ଗିରୀଣାଂ ପ୍ରବରୋ ମେରୁର୍ଦେବାନାଂ ମଧୁସୂଦନଃ। 
ଗ୍ରହାଣାଂ ପ୍ରବରଶ୍ଚନ୍ଦ୍ରଃ ସରସାଂ ମାନସୋ ଯଥା ॥  4-3-31 (28229) 
ଯଥୈତାନି ବିଶିଷ୍ଟାନି ସ୍ବସ୍ଯାଂ ଜାତ୍ଯାଂ ବୃକୋଦର ।
ଏବଂ ଯୁବା ଗୁଡାକେଶଃ ଶ୍ରେଷ୍ଠଃ ସର୍ବଧନୁଷ୍ମତାମ୍ ॥ 4-3-32 (28230) 
ସୋଯମିନ୍ଦ୍ରାଦନବମୋ ବାସୁଦେବାଚ୍ଚ ଭାରତ ।
ଉଷିତ୍ବା ପଞ୍ଚ ବର୍ଷାଣି ସହସ୍ରାକ୍ଷସ୍ଯ ବେଶ୍ମନି। 
ବ୍ରହ୍ମଚାରୀ ବ୍ରତେ ଯୁକ୍ତଃ ସର୍ବଶସ୍ତ୍ରଭୃତାଂବରଃ ॥  4-3-33 (28231) 
ଅବାପ ଚାସ୍ତ୍ରମସ୍ତ୍ରଜ୍ଞଃ ସର୍ବଜ୍ଞଃ ସର୍ବସଂମତଃ ।
କ୍ଷିପ୍ରଂ ଚାଣୁ ବିଚିତ୍ରଂ ଚ ଧ୍ରୁବଂ ଚ ବଦତାଂ ବରଃ ॥ 4-3-34 (28232) 
ଅନୁଜ୍ଞାତଃ ସୁରେନ୍ଦ୍ରେଣ ପୁନଃ ପ୍ରତ୍ଯାଗତୋ ମହୀମ୍।
ଧାର୍ତରାଷ୍ଟ୍ରବିନାଶାଯ ପାଣ୍ଡବାନାଂ ଜଯାଯ ଚ ॥ 4-3-35 (28233) 
ଯଂ ମନ୍ଯେ ଦ୍ବାଦଶଂ ରୁଦ୍ରମାଦିତ୍ଯାନାଂ ତ୍ରଯୋଦଶମ୍ ।
ବସୂନାଂ ନବମଂ ମନ୍ଯେ ଗିରୀଣାମଷ୍ଟମଃ ସ୍ମୃତଃ ॥ 4-3-36 (28234) 
ଯସ୍ଯ ଦୀର୍ଘୌ ସମୌ ବାହୂ ଜ୍ଯାଘାତେନ କିଣୀକୃତୌ ।
ଦକ୍ଷିଣଶ୍ଚୈବ ସବ୍ଯଶ୍ଚ ବାହୂ ଅନଡୁହୋ ଯଥା।  4-3-37 (28235) 
ତଲାଙ୍ଗୁଲିତ୍ରାଭ୍ଯୁଚିତୌ ନାଗରାଜକରୋପମୌ ।
ପୀନୌ ପରିଘସଙ୍କାଶୌ ମୃଦୁତାମ୍ରତଲୌ ଶୁଭୌ ॥ 4-3-38 (28236) 
ଶ୍ଯାମୋ ଯୁବା ଗୁଡାକେଶୋ ଦର୍ଶନୀଯଶ୍ଚ ପାଣ୍ଡବଃ ।
ଗାଣ୍ଡୀବଧନ୍ବା ଶ୍ବେତାଶ୍ବଃ କିରୀଟୀ ବାନରଧ୍ବଜଃ ॥ 4-3-39 (28237) 
କିଂରୂପଧାରୀ କିଂକର୍ମା କିଂଚେଷ୍ଟଃ କିଂପରାଯଣଃ।
ବୀଭତ୍ସୁର୍ଭୀମଧନ୍ବା ଚ କିଂ କରିଷ୍ଯତି ଚାର୍ଜୁନଃ । 
କୁନ୍ତୀପୁତ୍ରୋ ବିରାଟସ୍ଯ ରମତେ କେନ କର୍ମଣା ॥  4-3-40 (28238) 
ଅର୍ଜୁନ ଉବାଚ। 4-3-41x (2980) 
ଇମୌ କିଣୀକୃତୌ ବାହୂ ଜ୍ଯାଘାତତଲପୀଡନାତ୍।
ନିତ୍ଯଂ କଞ୍ଚୁକସଂଛନ୍ନୌ ନାନ୍ଯଥା ଗୋପ୍ତୁମୁତ୍ସହେ ॥ 4-3-41 (28239) 
କିଂ ତୁ କାର୍ଯବଶାଦେତଦାଚରିଷ୍ଯାମି କୁତ୍ସିତମ୍ ॥  4-3-42 (28240) 
ବାହୂ ମେ ଭରତଶ୍ରେଷ୍ଠ ମହାଲାଞ୍ଛନଲକ୍ଷିତୌ ।
ଜ୍ଯାଘାତେନ ମହାନ୍ତୌ ମେ ଗୂହିତୁଂ ନାନ୍ଯଥୋତ୍ସହେ ॥ 4-3-43 (28241) 
ଉଭୌ କମ୍ବୂ ପ୍ରତୀମୁଚ୍ଯ କୁଣ୍ଡଲେ ପରିପାତୁକେ ।
ବେଣୀକୃତଶିରା ଭୂତ୍ବା ଭବିଷ୍ଯାମି ବୃହନ୍ନଲା ॥ 4-3-44 (28242) 
ପଠନ୍ନାଖ୍ଯାଯିକାଂ ନାମ ସ୍ତ୍ରୀଭାବେନ ପୁନଃ ପୁନଃ ।
ପ୍ରଜାନାଂ ସମୁଦାଚାରଂ ବହୁନର୍ମକୃତଂ ବଦନ୍ । 
ରମଯିଷ୍ଯାମି ରାଜାନମନ୍ଯଂ ଚାନ୍ତଃପୁରେ ଜନମ୍ ॥  4-3-45 (28243) 
ନୃତ୍ତଂ ଗୀତଂ ଚ ବାଦିତ୍ରଂ ଦିବ୍ଯଂ ଚ ବିବିଧଂ ତଥା ।
ଶିକ୍ଷଯିଷ୍ଯାମ୍ଯହଂ ରାଜନ୍ବିରାଟନଗରେ ସ୍ତ୍ରିଯଃ ॥ 4-3-46 (28244) 
ସ୍ତ୍ରୀଭାବସମୁଦାଚାରାନ୍ନୃତ୍ତଗୀତକଥାଶ୍ରଯୈଃ।
ଛାଦଯିଷ୍ଯାମି ରାଜେନ୍ଦ୍ର ମାଯଯାଽଽତ୍ମାନମାତ୍ମନା ॥ 4-3-47 (28245) 
ଯୁଧିଷ୍ଠିରସ୍ଯ ଗେହେଽସ୍ମିନ୍ଦ୍ରୌପଦ୍ଯାଃ ପରିଚାରିକା।
ଉଷିତାଽସ୍ମୀତି ବକ୍ଷ୍ଯାମି ଧର୍ମରାଜସ୍ଯ ସଂମତା ॥ 4-3-48 (28246) 
ଉର୍ବଶ୍ଯାଶ୍ଚାପି ଶାପେନ ପ୍ରାପ୍ତୋସ୍ମି ନୃପ ଷଣ୍ଡତାମ୍।
ଶକ୍ରପ୍ରସାଦାନ୍ମୁକ୍ତୋଽହଂ ବର୍ଷାଦୂର୍ଧ୍ବଂ ତ୍ରଯୋଦଶାତ୍। 
ଇତ୍ଯେତନ୍ମେ ପ୍ରତିଜ୍ଞାତଂ ବିଚରିଷ୍ଯାମ୍ଯହଂ ଯଥା ॥  4-3-49 (28247) 
ଏତେନ ବିଧିନା ଛନ୍ନଃ କୃତକେନ ଯଥା ନଲଃ।
ବିହରିଷ୍ଯାମି ରାଜେନ୍ଦ୍ର ବିରାଟସ୍ଯ ପୁରେ ସୁଖମ୍ ॥ 4-3-50 (28248) 
ଯୁଧିଷ୍ଠିର ଉବାଚ। 4-3-51x (2981) 
ବାସୁଦେବସମୋ ଲୋକେ ଯଶସା ବିକ୍ରମେଣ ଚ।
ସୋଯଂ ରାଜ୍ଯେ ବିରାଟସ୍ଯ ଭବନେ ଭରତର୍ଷଭଃ ॥ 4-3-51 (28249) 
ମେରୁଃ ପ୍ରଚ୍ଛାଦିତ ଇବ ବସନ୍ବଜ୍ରୋଣ ମୁଷ୍ଟିନା।
ଆଖ୍ଯାତା ଷଣ୍ଡକୋସ୍ମୀତି ପ୍ରତିଜ୍ଞାତଂ ହି ପାତକଂ ॥ ॥ 4-3-52 (28250) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ପାଣ୍ଡବପ୍ରବେଶପର୍ବଣି ତୃତୀଯୋଽଧ୍ଯାଯଃ ॥




ବିରାଟପର୍ବ - ଅଧ୍ଯାଯ 004

॥ ଶ୍ରୀଃ ॥

4.4. ଅଧ୍ଯାଯଃ 004 

Mahabharata - Virata Parva - Chapter Topics

ଯୁଧିଷ୍ଠିରଂପ୍ରତି ନକୁଲେନ ବିରାଟନଗରେ ଅଶ୍ବପାଲକତଯା ସ୍ବସ୍ଯ ନିବାସକଥନମ୍ ॥1 ॥ ସହଦେବେନ ଗୋପାଲକତଯା ସ୍ବସ୍ଯ ନିବାସକଥନମ୍ ॥ 2 ॥ ଦ୍ରୌପଦ୍ଯା ସୈରନ୍ଧ୍ରୀଭାବେନ ସ୍ବସ୍ଯ ନିବାସକଥନମ୍ ॥ 3 ॥

Mahabharata - Virata Parva - Chapter Text

4-4-0 (28251) 
ବୈଶମ୍ପାଯନ ଉବାଚ । 4-4-0x (2982) 
ଇତ୍ଯେବମୁକ୍ତ୍ବା ପୁରୁଷପ୍ରବୀରସ୍ତଥାର୍ଜୁନୋ ଧର୍ମାମୃତାଂ ବରିଷ୍ଠଃ।
ବାକ୍ଯଂ ତଥାସୌ .... ଭୂଯୋ ନୃପୋଽପରଂ ଭ୍ରାତର...ବଭାଷେ  4-4-1 (28252) 
କିଂକର୍ମା କିଂସମାଚାରୋ ନକୁଲୋଯଂ ଭବିଷ୍ଯତି।
ସୁକୁମାରଶ୍ଚ ଶୂରଶ୍ଚ ଦର୍ଶନୀଯଃ ସୁଖୋଚିତଃ ॥ 4-4-2 (28253) 
ଅଦୁଃଖାର୍ହଶ୍ଚ ବାଲଶ୍ଚ ଲାଲିତଶ୍ଚାପି ନିତ୍ଯଶଃ ।
ସୋଯମାର୍ତଶ୍ଚ ଶାନ୍ତଶ୍ଚ କିଂ ନୁ ରୋଚଯତାତ୍ତ୍ବିହ ॥ 4-4-3 (28254) 
କିଂ ତ୍ବଂ ନକୁଲ କୁର୍ବାଣସ୍ତସ୍ଯ ତାତ ଚରିଷ୍ଯସି।
କର୍ମ ତତ୍ତ୍ବଂ ସମାଚକ୍ଷ୍ବ ରାଜ୍ଯେ ତସ୍ଯ ମହୀପତେଃ ॥ 4-4-4 (28255) 
ନକୁଲ ଉବାଚ। 4-4-5x (2983) 
ଅଶ୍ବାଧ୍ଯକ୍ଷୋ ଭବିଷ୍ଯାମି ବିରାଟସ୍ଯେତି ମେ ମତିଃ।
ଦାମଗ୍ରନ୍ଥୀତି ନାମ୍ନାଽହଂ କର୍ମୈତତ୍ସୁପ୍ରିଯଂ ମମ ॥ 4-4-5 (28256) 
ଦାମଗ୍ନନ୍ଥୀ ପରିଜ୍ଞାତଃ କୁଶଲୋ ଦାମକର୍ମଣି ।
ନ ମାଂ ପରିଭବିଷ୍ଯନ୍ତି ଜନା ଜାତ୍ବିହ କର୍ହିଚିତ୍ ॥ 4-4-6 (28257) 
କୁଶଲୋତ୍ସ୍ମ୍ଯଶ୍ବଶିକ୍ଷାଯାଂ ତଥୈବାଶ୍ବଚିକିତ୍ସନେ।
ପ୍ରିଯାଶ୍ଚ ସତତଂ ମେଽଶ୍ବାଃ କୁରୁରାଜା ଯଥା ତବ॥ 4-4-7 (28258) 
ନ ମାଂ ପରିଭବିଷ୍ଯନ୍ତି କିଶୋରା ବଡବାସ୍ତଥା ।
ନ ଦୁଷ୍ଟାଶ୍ଚ ଭବିଷ୍ଯନ୍ତି ପୃଷ୍ଠେ ଧୁରି ଚ ମଦ୍ଗତାଃ ॥ 4-4-8 (28259) 
ଦ୍ରକ୍ଷ୍ଯନ୍ତି ଯେ ଚ ମାଂ କେଚିଦ୍ବିରାଟନଗରେ ଜନାଃ ।
ତେଭ୍ଯ ଏବଂ ପ୍ରବକ୍ଷ୍ଯାମି ବିହରିଷ୍ଯାମ୍ଯହଂ ଯଥା ॥ 4-4-9 (28260) 
ପାଣ୍ଡବେନ ହ୍ଯହଂ ତାତ ଅଶ୍ବେଷ୍ବଧିକୃତଃ ପୁରା।
ଇତି ତସ୍ଯ ପୁରେ ଛନ୍ନଶ୍ଚରିଷ୍ଯାମି ମହୀପତେ । 
ଇତ୍ଯେତଦ୍ବଃ ପ୍ରତିଜ୍ଞାତଂ ବିହରିଷ୍ଯାମ୍ଯହଂ ଯଥା ॥  4-4-10 (28261) 
ବୈଶମ୍ପାଯନ ଉବାଚ। 4-4-11x (2984) 
ନକୁଲେନୈବମୁକ୍ତସ୍ତୁ ଧର୍ମରାଜୋଽବ୍ରବୀଦ୍ବଚଃ।
ବୃହସ୍ପତିସମୋ ବୁଦ୍ଧ୍ଯା ନଯେନୋଶନସା ସମଃ ॥ 4-4-11 (28262) 
ମନ୍ତ୍ରୈର୍ନାନାବିଧୈର୍ନୀତଃ ପଥ୍ଯେଷୁ ପରିନିଷ୍ଠିତଃ ।
ସୁପ୍ରଣୀତଃ ସୁମାର୍ଗସ୍ଥୋ ରାଜତନ୍ତ୍ରମବାପ ଯଃ ॥ 4-4-12 (28263) 
ନ ଚାସ୍ଯ ସ୍ଖଲିତଂ କିଂଚିଦ୍ଦଦୃଶୁସ୍ତଦ୍ବିଦୋ ଜନାଃ।
ସୁନୀତିଜ୍ଞଶ୍ଚ ଶୂରଶ୍ଚ ସର୍ବମନ୍ତ୍ରବିଶାରଦଃ ॥ 4-4-13 (28264) 
ଅଧିକୋ ମାତୁରସ୍ମାକଂ କୁନ୍ତ୍ଯାଃ ପ୍ରିଯତମଃ ସଦା।
ସହଦେବ କଥଂ କର୍ମ ତସ୍ଯ ରାଜ୍ଞଃ କରିଷ୍ଯସି। 
କିଂ ବା ତ୍ବଂ ତାତ କୁର୍ବାଣଃ ପ୍ରଚ୍ଛନ୍ନୋ ବିଚରିଷ୍ଯସି ॥  4-4-14 (28265) 
ସହଦେବ ଉବାଚ। 4-4-15x (2985) 
ଗୋସଙ୍ଖ୍ଯାତା ଭବିଷ୍ଯାମି ବିରାଟସ୍ଯେତି ରୋଚଯେ।
ପ୍ରତିଭୋକ୍ତା ଚ ଦୋଗ୍ଧା ଚ ସଙ୍ଖ୍ଯାନକୁଶଲୋ ଗବାମ୍। 
ତନ୍ତ୍ରୀପାଲେତି ମେ ନାମ ସ୍ବଯଂ ପ୍ରୋକ୍ତଂ ଭବିଷ୍ଯତି॥  4-4-15 (28266) 
ଅଯୋଗା ବହୁଲାଃ ପୁଷ୍ଟାଃ କ୍ଷୀରବତ୍ଯୋ ବହୁପ୍ରଜାଃ ।
ନିଷ୍ପନ୍ନସତ୍ତ୍ବାଃ ସୁଭୃତା ହ୍ଯପେତଜ୍ବରକିଲ୍ବିଷାଃ ॥ 4-4-16 (28267) 
ଦୃଷ୍ଟଚୋରଭଯା ନିତ୍ଯଂ ବ୍ଯାଧିବ୍ଯାଘ୍ରବିବର୍ଜିତାଃ ।
ଗାବଃ ସୁସହିତା ରାଜନ୍ନିରୁଦ୍ବିଗ୍ନା ନିରାମଯଃ ॥ 4-4-17 (28268) 
ଭବିଷ୍ଯନ୍ତି ମଯା ଗୁପ୍ତା ବିରାଟନଗରେ ତଦା।
ନିପୁଣତ୍ବଂ ଚରିଷ୍ଯାମି ପ୍ରୀତିରତ୍ର ପରା ହି ମେ ॥ 4-4-18 (28269) 
ଅହଂ ହି ଭବତା ଗୋଷୁ ପ୍ରହିତଃ ସତତ ପୁରା।
ତତ୍ର ମେ କୌଶଲଂ ସର୍ବମନୁବଦ୍ଧଂ ବିଶାଂପତେ ॥ 4-4-19 (28270) 
ଲକ୍ଷଣଂ ଚରିତଂ ଚୈବ ଗବାଂ ଯଚ୍ଚାପି ମଙ୍ଗଲମ୍ ।
ସତ୍ସର୍ବଂ ମେ ସୁବିଦିତମନ୍ଯଚ୍ଚାପି ବିଶାଂପତେ ॥ 4-4-20 (28271) 
ବୃଷଭାନପି ଜାନାମି ରାଜନ୍ପୂଜିତଲକ୍ଷଣାନ୍।
ଯେଷାଂ ମୂତ୍ରମୁପାଘ୍ରାଯ ଅପି ବନ୍ଧ୍ଯା ପ୍ରସୂଯତେ ॥ 4-4-21 (28272) 
ସୋଽହମେବଂ ଚରିଷ୍ଯାମି ପ୍ରୀତିରତ୍ର ପରା ହି ମେ।
ବିରାଟନଗରେ ଗୂଢୋ ରଂସ୍ଯେଽହଂ ତେନ କର୍ମଣା ॥ 4-4-22 (28273) 
ତୋଷଯିଷ୍ଯେ ଚ ରାଜାନାଂ ମା ଭୂଚ୍ଚିନ୍ତା ତବାନଘ ।
ନ ଚ ମାଂ ବେତ୍ସ୍ଯତି ପରସ୍ତତ୍ତେ ରୋଚତୁ ପାର୍ଥିବ। 
ଇତ୍ଯେତଦ୍ବଃ ପ୍ରତିଜ୍ଞାତଂ ବିଚରିଷ୍ଯାମ୍ଯହଂ ଯଥା ॥  4-4-23 (28274) 
ଯୁଧିଷ୍ଠିର ଉବାଚ। 4-4-24x (2986) 
କେନାତ୍ର କର୍ମଣା କୃଷ୍ଣା ଦ୍ରୌପଦୀ ବିଚରିଷ୍ଯତି।
ନ ହି କିଂଚିଦ୍ବିଜାନାତି କର୍ମ କର୍ତୁଂ ଯଥା ସ୍ତ୍ରିଯଃ ॥ 4-4-24 (28275) 
ମାଲ୍ଯାଗନ୍ଧାନଲଙ୍କାରାନ୍ବସ୍ତ୍ରାଣି ବିବିଧାନି ଚ।
ଏତାନ୍ଯେବାଭିଜାନାତି ଯଥାଜାତା ଚ ଭାମିନୀ ॥ 4-4-25 (28276) 
ପତିବ୍ରତା ମହାଭାଗା କଥଂ ନୁ ବିଚରିଷ୍ଯତି।
ଇଯଂ ତୁ ନଃ ପ୍ରିଯା ଭାର୍ଯା ପ୍ରାଣେଭ୍ଯୋପି ଗରୀଯସୀ ॥ 4-4-26 (28277) 
ମାତେବ ପରିପାଲ୍ଯା ଚ ପୂଜ୍ଯା ଜ୍ଯେଷ୍ଠା ସ୍ବସେବ ଚ ।
ସୁକୁମାରୀ ସୁଶୀଲା ଚ ରାଜପୁତ୍ରୀ ଯଶସ୍ବିନୀ । 
କଥଂ ବତ୍ସ୍ଯତି କଲ୍ଯାଣୀ ବିରାଟନଗରେ ସତୀ ॥  4-4-27 (28278) 
ଦ୍ରୌପଦ୍ଯୁବାଚ। 4-4-28x (2987) 
ଅହଂ ବତ୍ସ୍ଯାମି ରାଜେନ୍ଦ୍ର ନିର୍ବୃତୋ ଭବ ପାର୍ଥିବ।
ଯଥା ତେ ମତ୍କୃତେ ଶୋକୋ ନ ଭବେନ୍ନୃପତେ ଶୃଣୁ। 
ଯଥା ତୁ ମାଂ ନ ଜାନନ୍ତି ଯତ୍କରିଷ୍ଯାମ୍ଯହଂ ପ୍ରଭୋ ॥  4-4-28 (28279) 
ଛନ୍ନା ବତ୍ସ୍ଯାମ୍ଯହଂ ଯନ୍ମାଂ ନ ବିଜାନନ୍ତି କେଚନ।
ବୃତ୍ତଂ ତଚ୍ଚ ସମାଖ୍ଯାସ୍ଯେ ଶର୍ମ ତେସ୍ତୁ ବିଶାଂପତେ ॥ 4-4-29 (28280) 
ସୈରନ୍ଧ୍ରୀଜାତିସଂପନ୍ନା ନାମ୍ନାଽହଂ ବ୍ରତଚାରିଣୀ ।
ଭବିଷ୍ଯାମି ମହାରାଜ ବିରାଟସ୍ଯେତି ମେ ମତିଃ ॥ 4-4-30 (28281) 
ସୈରନ୍ଧ୍ର୍ଯୋ ରକ୍ଷିତାଃ ସ୍ତ୍ରୀଣାଂ ଭୁଜିଷ୍ଯାଃ ସନ୍ତି ଭାରତ ।
ଏକପତ୍ନ୍ଯଃ ସ୍ତ୍ରିଯଶ୍ଚୈତା ଇତି ଲୋକସ୍ଯ ନିଶ୍ଚଯଃ ॥ 4-4-31 (28282) 
ସାଽହଂ ବ୍ରୁବାଣା ସୈରନ୍ଧ୍ରୀ କୁଶଲା କେଶକର୍ମଣି।
ପ୍ରମଦାହରିକା ଲୋକେ ପୁରୁଷାଣାଂ ପ୍ରବାସିନାମ୍ ॥ 4-4-32 (28283) 
ଯୁଧିଷ୍ଠିରସ୍ଯ ବୈ ଗେହେ ଦ୍ରୌପଦ୍ଯାଃ ପରିଚାରିକା।
ଉଷିତାଽସ୍ମୀତି ବକ୍ଷ୍ଯାମି ପୃଷ୍ଟା ରାଜ୍ଞା ଚ ଭାରତ। 
ଆତ୍ମଗୁପ୍ତା ଚରିଷ୍ଯାମି ଯନ୍ମାଂ ତ୍ବଂ ପରିପୃଚ୍ଛସି ॥  4-4-33 (28284) 
ନାହଂ ତତ୍ର ଭବିଷ୍ଯାମି ଦୁର୍ଭରା ରାଜବେଶ୍ମନି।
କୃତ୍ବା ଚୈବ ସଦା ରକ୍ଷାଂ ବ୍ରତେନୈବ ନରାଧିପ ॥ 4-4-34 (28285) 
ସୁଦେଷ୍ଣାଂ ପ୍ରତ୍ଯୁପସ୍ଥାସ୍ଯେ ରାଜଭାର୍ଯାଂ ଯଶସ୍ବିନୀମ୍ ।
ସା ରକ୍ଷିଷ୍ଯତି ମାଂ ପ୍ରାପ୍ତାଂ ମା ତେ ଭୂଦ୍ଦୁଃଖମୀଦୃଶମ୍ ॥ 4-4-35 (28286) 
ଅଥ ଗୁପ୍ତା ଚରିଷ୍ଯାମି ଯୁଷ୍ମାଭିସ୍ତତ୍ର ତସ୍ଥୁଷୀ।
ଇତ୍ଯେବଂ ବଃ ପ୍ରତିଜ୍ଞାତଂ ବିହରିଷ୍ଯାମ୍ଯହଂ ଯଥା ॥ 4-4-36 (28287) 
ଯୁଧିଷ୍ଠିର ଉବାଚ। 4-4-37x (2988) 
ଯଥା ନୋ ଦୁର୍ହୃଦଃ ପାପା ଭବନ୍ତି ସୁଖିନଃ ପୁନଃ।
କୁର୍ଯାସ୍ତଥା ତ୍ବଂ କଲ୍ଯାଣି ଲକ୍ଷଯେଯୁର୍ନ ତେ ଜନାଃ ॥ 4-4-37 (28288) 
4-4-38 (28289) 
କଲ୍ଯାଣଂ ଭାଷସେ କୃଷ୍ଣେ ଯଥା କୌଲେଯକୀ ତଥା।
ନ ପାପମଭିଜାନାସି ସାଧ୍ବୀ ସାଧୁବ୍ରତେ ସ୍ଥିତା ॥ 



ବିରାଟପର୍ବ - ଅଧ୍ଯାଯ 005

॥ ଶ୍ରୀଃ ॥

4.5. ଅଧ୍ଯାଯଃ 005 

Mahabharata - Virata Parva - Chapter Topics

ପାଣ୍ଡବୈରିନ୍ଦ୍ରସେନାଦୀନ୍ପ୍ରତି ଦ୍ବାରକାଦିଗମନଚୋଦନା ॥ 1 ॥ ପାଣ୍ଡବାନ୍ପ୍ରତି ଧୌମ୍ଯେନ ରାଜଗୃହବାସପ୍ରକାରାନୁଶାସନମ୍ ॥ 2 ॥

Mahabharata - Virata Parva - Chapter Text

4-5-0 (28290) 
ଯୁଧିଷ୍ଠିର ଉବାଚ। 4-5-0x (2989) 
କର୍ମାଣ୍ଯୁକ୍ତାନି ଯୁଷ୍ମାଭିର୍ଯାନି ତାନି ଚରିଷ୍ଯଥ।
ମମ ଚାପି ଯଥା ବୁଦ୍ଧିରୁଚିତା ହି ବିନିଶ୍ଚଯାତ୍ ॥ 4-5-1 (28291) 
ପୁରୋହିତୋଽଯମସ୍ମାକମଗ୍ନିହୋତ୍ରାଣି ରକ୍ଷତୁ।
ସୂତପୌରୋଗବୈଃ ସାର୍ଧଂ ଦ୍ରୁପଦସ୍ଯ ନିବେଶନେ ॥ 4-5-2 (28292) 
ଇନ୍ଦ୍ରସେନମୁଖାଶ୍ଚେମେ ରଥାନାଦାଯ କେବଲାନ୍ ।
ଯାନ୍ତୁ ଦ୍ବାରବତୀଂ ଶୀଘ୍ରମିତି ମେ ବର୍ତତେ ମତିଃ ॥ 4-5-3 (28293) 
ଇମାଶ୍ଚ ନାର୍ଯୋ ଦ୍ରୌପଦ୍ଯାଃ ସର୍ବାଶ୍ଚ ପରିଚାରିକା ।
ପାଞ୍ଚାଲାନେବ ଗଚ୍ଛନ୍ତୁ ସୂତପୌରୋଗବୈଃ ସହ ॥ 4-5-4 (28294) 
ସର୍ବୈରପି ଚ ବକ୍ତବ୍ଯଂ ନ ପ୍ରାଜ୍ଞାଯନ୍ତ ପାଣ୍ଡବାଃ ।
ଅର୍ଧରାତ୍ରେ ମହାତ୍ମାନୋ ଭିକ୍ଷାଦାନ୍ବ୍ରାହ୍ମଣାନପି। 
ଗତା ହ୍ଯସ୍ମାନପାହାଯ ସର୍ବେ ଦ୍ବୈତବନାଦିତି ॥  4-5-5 (28295) 
ବୈଶମ୍ପାଯନ ଉବାଚ। 4-5-6x (2990) 
ଏବଂ ତେଽନ୍ଯୋନ୍ଯମାମନ୍ତ୍ର୍ଯ କର୍ମାଣ୍ଯୁକ୍ତ୍ବା ପୃଥକ୍ପୃଥକ୍।
ଧୌମ୍ଯମାମନ୍ତ୍ରଯାମାସୁଃ ସ ଚ ତାନ୍ମନ୍ତ୍ରମବ୍ରବୀତ୍ ॥ 4-5-6 (28296) 
ତାନନ୍ବଶାତ୍ସ ଧର୍ମାତ୍ମା ସର୍ବଧର୍ମବିଶେଷବିତ୍ ।
ଧୌମ୍ଯଃ ପୁରୋହିତୋ ରାଜନ୍ପାଣ୍ଡବାନ୍ପୁରୁଷର୍ଷଭାନ୍ ॥ 4-5-7 (28297) 
ଧୌମ୍ଯ ଉବାଚ। 4-5-8x (2991) 
ବିଦିତଂ ବୈ ଯଥା ସର୍ବଂ ଲୋକେ ବୃତ୍ତମିଦଂ ନୃପ।
ବିଦିତେ ଚାପି ବକ୍ତବ୍ଯଂ ସୁହୃଦ୍ଭିରନୁରାଗତଃ ॥ 4-5-8 (28298) 
ଅତୋଽହମଭିବକ୍ଷ୍ଯାମି ହେତୁମାତ୍ରଂ ନିବୋଧତ।
ହନ୍ତେମାଂ ରାଜବସତିଂ ରାଜପୁତ୍ରା ବ୍ରବୀମି ବଃ। 
ଯଥା ରାଜକୁଲଂ ପ୍ରାପ୍ଯ ଚରନ୍ପ୍ରୋଷ୍ଯ ନ ରିଷ୍ଯତି ॥  4-5-9 (28299) 
ଦୁର୍ବାସମେବ କୌରବ୍ଯ ଜାତେନ କୁରୁବେଶ୍ମନି ।
ଅମାନିତେନ ମାନାର୍ହ ଗୂଢେନ ପରିବତ୍ସରମ୍ ॥ 4-5-10 (28300) 
ଦିଷ୍ଟଦ୍ବାରୋ ଲଭେଦ୍ଦ୍ରଷ୍ଟୁଂ ରାଜସ୍ବେଷୁ ନ ବିଶ୍ବସେତ୍।
ନ ଚାନୁଶିଷ୍ଯାଦ୍ରାଜାନମପୃଚ୍ଛନ୍ତଂ କଦାଚନ ॥ 4-5-11 (28301) 
ତୂଷ୍ଣୀଂ ତ୍ବେନମୁପାସୀତ କାଲେ ସମଭିପୂଜଯେତ୍ ॥  4-5-12 (28302) 
ଅସୂଯନ୍ତି ହି ରାଜାନୋ ଜନାନନୃତବାଦିନଃ।
ତଥୈବ ଚାବମନ୍ଯନ୍ତେ ମନ୍ତ୍ରିଣଂ ବାଦିନଂ ମୃଷା ॥ 4-5-13 (28303) 
ବିଦିତେ ଚାସ୍ଯ କୁର୍ବୀତ କାର୍ଯାଣି ସୁଲଘୂନ୍ଯପି।
ଏବଂ ବିଚରତୋ ରାଜ୍ଞି ନ କ୍ଷତିର୍ଜାଯତେ କ୍ବଚିତ୍ ॥ 4-5-14 (28304) 
ପାଣ୍ଡବାଗ୍ନିରଯଂ ଲୋକେ ସର୍ବଶସ୍ତ୍ରମଯୋ ମହାନ ।
ଭର୍ତା ଗୋପ୍ତା ଚ ଭୂତାନାଂ ରାଜା ପୁରୁଷବିଗ୍ରହଃ ॥ 4-5-15 (28305) 
ସର୍ବାତ୍ମନା ବର୍ତମାନଂ ଯଥା ଦୋଷୋ ନ ସଂସ୍ପୃଶେତ୍ ।
ରାଜାନମୁପତିଷ୍ଠନ୍ତଂ ତସ୍ଯ ବୃତ୍ତଂ ନିବୋଧତ ॥ 4-5-16 (28306) 
କ୍ଷତ୍ରିଯଂ ଚୈବ ସର୍ପଂ ଚ ବ୍ରାହ୍ମଣଂ ଚ ବହୁଶ୍ରୁତମ୍ ।
ନାବମନ୍ଯେତ ମେଧାବୀ କୃଶାନପି କଦାଚନ ॥ 4-5-17 (28307) 
ଏତତ୍ରଯଂ ଚ ପୁରୁଷଂ ନିର୍ଦହେଦବମାନିତମ୍।
ରାଜା ତସ୍ମାଦ୍ବୁଧୈର୍ନିତ୍ଯଂ ପୂଜନୀଯଃ ପ୍ରଯତ୍ନତଃ ॥ 4-5-18 (28308) 
ନାତିବର୍ତେତ ମର୍ଯାଦାଂ ପୁରୁଷୋ ରାଜସଂମତଃ।
ବ୍ଯବହାରଂ ପୁନର୍ଲୋକେ ମର୍ଯାଦାଂ ପଣ୍ଡିତା ବିଦୁଃ ॥ 4-5-19 (28309) 
ନ ହି ପୁତ୍ରଂ ନ ନପ୍ତାରଂ ନ ଭ୍ରାତରମରିନ୍ଦମ।
ସମତିକ୍ରାନ୍ତମର୍ଯାଦଂ ପୂଜଯନ୍ତି ପରାଧିପାଃ ॥ 4-5-20 (28310) 
ଗଚ୍ଛନ୍ନପି ପରାଂ ଭୂତିଂ ଭୂମିପାଲନିଯୋଜିତଃ।
ଜାତ୍ଯନ୍ଧ ଇବ ମନ୍ଯେତ ମର୍ଯାଦାମନୁଚିନ୍ତଯନ୍ ॥ 4-5-21 (28311) 
ଧୃଷ୍ଟୋ ଦ୍ବାରଂ ସଦା ପଶ୍ଯନ୍ନ ଚ ରାଜସୁ ବିଶ୍ବସେତ୍ ।
ତଦେବାସନମନ୍ବିଚ୍ଛେଦ୍ଯତ୍ର ନାଭିଲଷେତ୍ପରଃ ॥ 4-5-22 (28312) 
ଯତ୍ରୋପବିଷ୍ଟଃ ସଂକଲ୍ପଂ ନୋପହନ୍ଯାଦ୍ବଲୀଯସଃ ।
ତଦାସନଂ ରାଜକୁଲେ ଈପ୍ସେତ ପୁରୁଷୋ ବସନ୍ ॥ 4-5-23 (28313) 
ଯଥୈନଂ ଯତ୍ର ଚାସୀନଂ ଶଙ୍କଯେଦ୍ଦୁଷ୍ଟଚରିଣମ୍ ।
ନ ତତ୍ରୋପବିଶେଜ୍ଜାତୁ ଯୋ ରାଜବସତିଂ ବସେତ୍ ॥ 4-5-24 (28314) 
ସ୍ବଭୂମୌ କାମମାସୀତ ତିଷ୍ଠେଦ୍ବା ରାଜସନ୍ନିଧୌ।
ନ ତ୍ବେବାସନମନ୍ଯସ୍ଯ ପ୍ରାର୍ଥଯେତ କଦାଚନ ॥ 4-5-25 (28315) 
ପରାସନଗତଂ ହ୍ଯେନଂ ପରସ୍ଯ ପରିଚାରକାଃ ।
ପରିଷଦ୍ଯପକର୍ଷେଯୁଃ ପରିହାସ୍ଯେତ ଶତ୍ରୁଭିଃ ॥ 4-5-26 (28316) 
ନିତ୍ଯଂ ବିପ୍ରତିଷିଦ୍ଧଂ ତତ୍ପୁରସ୍ତାଦାସନଂ ମତମ୍ ।
ଅର୍ଥାର୍ଥଂ ହି ଯଦା ଭୃତ୍ଯୋ ରାଜାନମୁପତିଷ୍ଠତେ ॥ 4-5-27 (28317) 
ଦକ୍ଷିଣଂ ବାଽଥ ବାମଂ ବା ଭାଗମାଶ୍ରିତ୍ଯ ପଣ୍ଡିତଃ।
ତିଷ୍ଠେଦ୍ବିନୀତବଦ୍ରାଜନ୍ନ ପୁରସ୍ତାନ୍ନ ପୃଷ୍ଠତଃ। 
ରାକ୍ଷିଣାମାତ୍ତଶସ୍ତ୍ରାଣାଂ ପଶ୍ଚାତ୍ସ୍ଥାନଂ ବିଧୀଯତେ ॥  4-5-28 (28318) 
ମାତୃଗୋତ୍ରେ ସ୍ବଗୋତ୍ରେ ବା ନାମ୍ନା ଶୀଲେନ ବା ପୁନଃ ।
ସଂଗ୍ରହାର୍ଥଂ ମନୁଷ୍ଯାଣାଂ ନିତ୍ଯମାଭାଷିତା ଭବେତ୍ ॥ 4-5-29 (28319) 
ପୂଜ୍ଯମାନୋପି ଯୋ ରାଜ୍ଞା ନରୋ ନ ପ୍ରତିପୂଜଯେତ୍।
ନୈନମାରାଧଯେଜ୍ଜାତୁ ଶାସ୍ତା ଶିଷ୍ଯାନିବାଲସାନ୍ ॥ 4-5-30 (28320) 
ନାସ୍ଯ ଯୁଗ୍ଯଂ ନ ପର୍ଯଙ୍କଂ ନାସନଂ ନ ରଥଂ ତଥା।
ଆରୋହେତ୍ସଂମତୋଽସ୍ମୀତି ଯୋ ରାଜବସତିଂ ବସେତ୍ ॥ 4-5-31 (28321) 
ଯୋ ବୈ ଗୃହେଭ୍ଯଃ ପ୍ରବସନ୍କ୍ରିଯମାଣମନୁସ୍ମରନ୍ ।
ଉତ୍ଥାନେ ନିତ୍ଯସଂକଲ୍ପୋ ନିସ୍ତନ୍ଦ୍ରୀଃ ସଂଘତାତ୍ମବାନ୍ ॥ 4-5-32 (28322) 
ପରୀତଃ କ୍ଷୁତ୍ପିପାସାଭ୍ଯାଂ ବିହାଯ ପରିଦେବନମ୍ ।
ଦୁଃଖେନ ସୁଖମନ୍ବିଚ୍ଛେଦ୍ଯୋ ରାଜବସତିଂ ବସେତ୍ ॥ 4-5-33 (28323) 
ଅନ୍ଯେଷୁ ପ୍ରେଷ୍ଯମାଣେଷୁ ପୁରସ୍ତାଦ୍ଧୀର ଉତ୍ପତେତ୍ ।
କରିଷ୍ଯାମ୍ଯହମିତ୍ଯେବ ଯଃ ସ ରାଜସୁ ସିଧ୍ଯତି ॥ 4-5-34 (28324) 
ଉଷ୍ଣେ ବା ଯଦି ବା ଶୀତେ ରାତ୍ରୌ ବା ଯଦି ବା ଦିବା ।
ଆଦିଷ୍ଟୋ ନ ବିକଲ୍ପେତ ଯଃ ସ ରାଜସୁ ସିଦ୍ଧ୍ଯତି ॥ 4-5-35 (28325) 
ନୈବ ପ୍ରାପ୍ତୋଽବମନ୍ଯେତ ସଦାଽମାତ୍ଯୋ ବିଶାରଦଃ ।
ମାନଂ ପ୍ରାପ୍ତୋ ନ ହୃଷ୍ଯେତ ନ ବ୍ଯଥେଚ୍ଚ ବିମାନିତଃ । 
ଋଦୁର୍ମୃଦୁଃ ସତ୍ଯବାଦୋ ଯଃ ସ ରାଜସୁ ସିଦ୍ଧ୍ଯତି ॥  4-5-36 (28326) 
ନୈବ ଲାଭାଦ୍ଧର୍ଷମିଯାନ୍ନ ବ୍ଯଥେଚ୍ଚ ବିମାନିତଃ।
ସମଃ ପୂର୍ଣତୁଲେବ ସ୍ଯାଦ୍ଯୋ ରାଜବସତିଂ ବସେତ୍ ॥ 4-5-37 (28327) 
ଅଲ୍ପେଚ୍ଛୋ ଧୃତିମାନ୍ରାଜଞ୍ଛାଯେବାନୁଗତଃ ସଦା।
ଦକ୍ଷଃ ପ୍ରଦକ୍ଷିଣୋ ଧୀରଃ ସ ରାଜବସତିଂ ବସେତ୍ ॥ 4-5-38 (28328) 
ଇତିହାସପୁରାଣଜ୍ଞଃ କୁଶଲଃ ସତ୍କଥାସୁ ଚ।
ବଦାନ୍ଯଃ ସତ୍ଯବାକ୍ବାପି ଯୋ ରାଜବସତିଂ ବସେତ୍ ॥ 4-5-39 (28329) 
ନ ମିଥୋ ଭାଷିତଂ ରାଜ୍ଞୋ ମନୁଷ୍ଯେଷୁ ପ୍ରକାଶଯେତ୍ ।
ଯଂ ଚାସୂଯନ୍ତି ରାଜାନଃ ପୁରୁଷଂ ନୋ ବଦେଚ୍ଚ ତମ୍ ॥ 4-5-40 (28330) 
ନୈଷାଂ କର୍ମସୁ ସଂଯୁକ୍ତୋ ଧନଂ କିଂଚିଦୁପସ୍ପୃଶେତ୍।
ପ୍ରାପ୍ନୁଯାଦାଦଦାନୋ ବା ବନ୍ଧଂ ବା ବଧମେବ ବା ॥ 4-5-41 (28331) 
ହୁଲ୍ଯୋପସ୍ଥିତଯୋଃ ପଶ୍ଯ ମମ ଚାନ୍ଯସ୍ଯ ଚୋଭଯୋଃ ।
ଅନ୍ଯଂ ପୁଷ୍ଣାତି ମଦ୍ଧୀନମିତି ଧୀରୋ ନ ମୁହ୍ଯତି ॥ 4-5-42 (28332) 
ଶ୍ରେଯାଂସଂ ହି ପରିତ୍ଯଜ୍ଯ ବୈଦ୍ଯଂ କର୍ମଣିକର୍ମଣି ।
ପାପୀଯାଂସଂ ପ୍ରକୁର୍ବୀରଞ୍ଶୀଲମେଷାଂ ତଥାବିଧମ୍ ॥ 4-5-43 (28333) 
ନୈଷାଂ ଦାରେଷୁ କୁର୍ବୀତ ପ୍ରାଜ୍ଞୋ ମୈତ୍ରୀଂ କଥଂଚନ ।
ରକ୍ଷଣଂ ତୁ ନ ସେବେତ ଯୋ ରାଜବସତିଂ ବସେତ୍ ॥ 4-5-44 (28334) 
ଯଦା ହ୍ଯଭିସମୀକ୍ଷେତ ପ୍ରେଷ୍ଯଂ ସ୍ତ୍ରୀଭିଃ ସମାଗତମ୍ ।
ବୁଦ୍ଧିଃ ପରିଭବେତ୍ତସ୍ଯ ରାଜା ଶଙ୍କେତ ବା ପୁନଃ ॥ 4-5-45 (28335) 
ଶଙ୍କିତସ୍ଯ ପୁନଃ ସ୍ତ୍ରୀଷୁ କସ୍ଯ ଭୃତ୍ଯସ୍ଯ ଭୂମିପଃ।
ଜୀବିତଂ ସାଧୁ ମନ୍ଯେତ ପ୍ରକୃତିସ୍ଥୋ ବଲାତ୍କୃତଃ ॥ 4-5-46 (28336) 
ହର୍ଷବସ୍ତୁଷୁ ଚାପ୍ଯତ୍ର ବର୍ତମାନେଷୁ କେଷୁ ଚିତ୍।
ନାତିଗାଢଂ ପ୍ରହୃଷ୍ଯେତ ତାନ୍ଯେବାସ୍ଯାନୁପୂଜଯେତ୍ ॥ 47 ॥ 4-5-47 (28337) 
ହର୍ଷାଦ୍ଧି ମନ୍ଦଃ ପୁରୁଷଃ ସ୍ବୈରଂ କୁର୍ବୀତ ବୈକୃତମ୍ ।
ତଦସ୍ଯାନ୍ତଃପୁରେ ବୃତ୍ତମୀକ୍ଷାଂ କୁର୍ବୀତ ଭୂମିପଃ ॥ 4-5-48 (28338) 
ଅନ୍ତଃପୁରଗତଂ ହ୍ଯେନଂ ସ୍ତ୍ରିଯଃ କ୍ଲୀବାଶ୍ଚ ସର୍ବତଃ ।
ବର୍ତମାନଂ ଯଥାବଚ୍ଚ କୁତ୍ସଯେଯୁରସଂଶଯମ୍ ॥ 4-5-49 (28339) 
ତସ୍ମାଦ୍ଗମ୍ଭୀରମାତ୍ମାନଂ କୃତ୍ବା ହର୍ଷଂ ନିଯମ୍ଯ ଚ।
ନିତ୍ଯମନ୍ତଃପୁରେ ରାଜ୍ଞୋ ନ ବୃତ୍ତଂ କୀର୍ତଯେଦ୍ବହିଃ ॥ 4-5-50 (28340) 
ଯଥା ହି ସୁମହାମନ୍ତ୍ରୋ ଭିଦ୍ଯମାନୋ ହରେତ୍ସୁଖମ୍।
ଏବମନ୍ତଃପୁରେ ବୃତ୍ତଂ ଶ୍ରୂଯମାଣଂ ବହିର୍ଭବେତ୍ ॥ 4-5-51 (28341) 
ଯା ତୁ ବୃତ୍ତିରବାହ୍ଯାନାଂ ବାହ୍ଯାନାମପି କେବଲମ୍।
ଉଭଯେଷାଂ ସମସ୍ତାନାଂ ଶୃଣୁ ରାଜୋପଜୀବିନାମ୍ ॥ 4-5-52 (28342) 
ନ ସ୍ତ୍ରିଯୋ ଜାତୁ ମନ୍ଯେତ ବାହ୍ଯେ ବାଭ୍ଯନ୍ତରେଽପି ବା ।
ଅନୁଜୀବିନାଂ ନରେନ୍ଦ୍ରସ୍ତୁ ସୃଜେଦ୍ଧି ସୁମହଦ୍ଭଯମ୍ ॥ 4-5-53 (28343) 
ମତ୍ବାଽସ୍ଯ ପ୍ରିଯମାତ୍ମାନଂ ରାଜରତ୍ନାନି ରାଜବତ୍।
ଅରାଜା ରାଜଯୋଗ୍ଯାନି ନୋପଯୁଞ୍ଜୀତ ପଣ୍ଡିତଃ ॥ 4-5-54 (28344) 
ଅରାଜାନଂ ହି ରତ୍ନାନି ରାଜକାନ୍ତାନି ରାଜବତ୍।
ଭୁଞ୍ଜାନଂ ତଂ ନରଂ ରାଜା ନ ତିତିକ୍ଷେତ ଜୀବିତମ୍ ॥ 4-5-55 (28345) 
ତସ୍ମାଦବ୍ଯକ୍ତଭୋଗେନ ଭୋକ୍ତବ୍ଯଂ ଭୂତିମିଚ୍ଛତା ।
ତୁଲ୍ଯଭୋଗଂ ହି ରାଜା ତୁ ଭୃତ୍ଯଂ କୋପେନ ଯୋଜଯେତ୍ ॥ 4-5-56 (28346) 
ନ ଚାପତ୍ଯେନ ସଂପ୍ରୀତିଂ ରାଜ୍ଞଃ କୁର୍ବୀତ କେନଚିତ୍ ।
ଅଧିକ୍ଷିପ୍ତମନର୍ଥଂ ଚ ଦ୍ବେଷ୍ଯଂ ଚ ପରିବର୍ଜଯେତ୍ ॥ 4-5-57 (28347) 
ଏତାଂ ହି ସେବମାନସ୍ଯ ନରସୀମାଂ ଚତୁର୍ବିଧାମ୍।
ଦ୍ବିଧା ବିଚ୍ଛିଦ୍ଯତେ ମୂଲଂ ରାଜମୂଲୋପସେବିନଃ ॥ 4-5-58 (28348) 
ଏତୈସ୍ତୁ ବିପରୀତା ଯା ନରସୀମା ନରାଧମୈଃ ।
ତଥା କୁର୍ବୀତ ସଂସର୍ଗଂ ନ ବିରୋଧଂ କଥଂଚନ ॥ 4-5-59 (28349) 
ବନ୍ଧୁଭିଶ୍ଚ ନରେନ୍ଦ୍ରସ୍ଯ ବଲବଦ୍ଭିଶ୍ଚ ମାନବୈଃ ।
ସାଧୁ ମନ୍ଯେତ ସଂସର୍ଗଂ ନ ବିରୋଧଂ କଥଂଚନ ॥ 4-5-60 (28350) 
ତାଭ୍ଯାଂ ତୁ ନରସୀମାଭ୍ଯାଂ ବିରୁଦ୍ଧସ୍ଯାଲ୍ପତେଜସଃ ।
ପ୍ରଥମଂ ଛିଦ୍ଯତେ ମୂଲଂ ଦ୍ବିତୀଯଂ ଜାଯତେ ଭଯମ୍ ॥ 4-5-61 (28351) 
ଉଦ୍ଧତାନାଂ ଚ ଯୋ ବେଷଃ କୁହକାନାଂ ଚ ଯୋ ଭବେତ୍ ।
ରାଜବେଷଂ ଚ ବିସ୍ପଷ୍ଟଂ ସେବମାନୋ ନ ବର୍ଧତେ। 
ଇତରାଭ୍ଯାଂ ତୁ ବେଷାଭ୍ଯାଂ ପରିହାସ୍ଯେତ ବାନ୍ଧବୈଃ ॥  4-5-62 (28352) 
ଅପୁଂଭିଶ୍ଚୈବ ପୁଂଭିଶ୍ଚ ସ୍ତ୍ରୀଭିଃ ସ୍ତ୍ରୀଦର୍ଶିଭିର୍ନରୈଃ ।
ଶକ୍ଯେ ସତି ନ ସଂଭାଷାଂ ଜାତୁ କୁର୍ବୀତ କର୍ହିଚିତ୍ ॥ 4-5-63 (28353) 
ପ୍ରତିସଂଭାଷମାଣୋ ହି ତ୍ରିଭିରେତୈରଚେତନଃ।
ଶ୍ଯେନଃ ପେଶୀମିବାଦତ୍ତେ ପୁରୁଷୋ ଭୂତିମାତ୍ମନଃ ॥ 4-5-64 (28354) 
ଯେ ଚ ରାଜ୍ଞାଽଭିସତ୍କାରଂ ଲଭେରନ୍କାରଣାଦିବ।
ତୈଶ୍ଚ ସାମନ୍ତଦୂତୈଶ୍ଚ ନ ସଂସଜ୍ଯେତ କର୍ହିଚିତ୍ ॥ 4-5-65 (28355) 
ନ ଚାନ୍ଯାଚରିତାଂ ଭୂମିମସଂଦିଷ୍ଟୋ ମହୀପତେଃ।
ଉପସେବେତ ମେଧାବୀ ଯୋ ରାଜବସତିଂ ବସେତ୍ ॥ 4-5-66 (28356) 
ନ ଚ ସଂଦର୍ଶନେ ରାଜ୍ଞାଂ ପ୍ରବନ୍ଧମଭିସଂଜପେତ୍ ।
ଅପି ଚୈତଦ୍ଦରିଦ୍ରାଣାଂ ବ୍ଯଲୀକସ୍ଥାନମୁତ୍ତମମ୍ ॥ 4-5-67 (28357) 
ଅର୍ଥକାମା ଚ ଯା ନାରୀ ରାଜାନଂ ସ୍ଯାଦୁପସ୍ଥିତା।
ଅନୁଜୀବୀ ତଥାଯୁକ୍ତାଂ ନିଧ୍ଯାଯନ୍ଦୁଷ୍ଯତେ ଚ ସଃ ॥ 4-5-68 (28358) 
ତସ୍ମାନ୍ନାରୀଂ ନ ନିଧ୍ଯାଯେତ୍ତଥାଯୁକ୍ତାଂ ବିଚକ୍ଷଣଃ।
ତଥା କ୍ଷୁତଂ ଚ ବାତଂ ଚ ନିଷ୍ଠୀବଂ ଚାଚରେଚ୍ଛନୈଃ ॥ 4-5-69 (28359) 
ନ ନର୍ମସୁ ହସେଜ୍ଜାତୁ ମୂଢବୃତ୍ତିର୍ହି ସା ସ୍ମୃତା ।
ସ୍ମିତଂ ତୁ ମୃଦୁପୂର୍ବେଣ ଦର୍ଶଯୀତ ପ୍ରସାଦଜମ୍ ॥ 4-5-70 (28360) 
ନ ଚାକ୍ଷୌ ନ ଭୁଜୌ ଜାତୁ ନ ଚ ବାକ୍ଯଂ ସମାକ୍ଷିପେତ୍।
ନ ଚ ତିର୍ଯଗବେକ୍ଷେତ ଚକ୍ଷୁର୍ଭ୍ଯାଂ ସମ୍ଯଗାଚରେତ୍ ॥ 4-5-71 (28361) 
ଭ୍ରୁକୁଟିଂ ଚ ନ କୁର୍ବୀତ ନ ଚାଙ୍ଗୁଷ୍ଠୈର୍ଲିଖେନ୍ମହୀମ୍।
ନ ଚ ଗାଢଂ ବିଜୃମ୍ଭେତ ଜାତୁ ରାଜ୍ଞଃ ସମୀପତଃ ॥ 4-5-72 (28362) 
ନ ପ୍ରଶଂସେନ୍ନା ଚାସୂଯେତ୍ପ୍ରିଯେଷୁ ଚ ହିତେଷୁ ଚ ।
ସ୍ତୂଯମାନେଷୁ ବା ତତ୍ର ଦୂଷ୍ଯମାନେଷୁ ବା ପୁନଃ ॥ 4-5-73 (28363) 
ଅଥ ସଂଦୃଶ୍ଯମାନେଷୁ ପ୍ରିଯେଷୁ ଚ ହିତେଷୁ ଚ।
ଶ୍ରୂଯମାଣେଷୁ ବାକ୍ଯେଷୁ ବର୍ଣଯେଦମୃତଂ ଯଥା ॥ 4-5-74 (28364) 
ନ ରାଜ୍ଞଃ ପ୍ରତିକୂଲାନି ସେବମାନଃ ସୁଖୀ ଭବେତ୍।
ପୁତ୍ରୋ ବା ଯଦି ବା ଭ୍ରାତା ଯଦ୍ଯପ୍ଯାତ୍ମସମୋ ଭବେତ୍ ॥ 4-5-75 (28365) 
ଅପ୍ରମତ୍ତୋ ହି ରାଜାନଂ ରଞ୍ଜଯେଚ୍ଛୀଲସଂପଦା।
ଉତ୍ଥାନେନ ତୁ ମେଧାବୀ ଶୌଚେନ ବିବିଧେନ ଚ ॥ 4-5-76 (28366) 
ସ୍ନାନଂ ହି ବସ୍ତ୍ରଶୁଦ୍ଧିଶ୍ଚ ଶାରୀରଂ ଶୌଚମୁଚ୍ଯତେ।
ଅସକ୍ତିଃ ପ୍ରାକୃତାର୍ଥେଷୁ ଦ୍ବିତୀଯଂ ଶୌଚମୁଚ୍ଯତେ ॥ 4-5-77 (28367) 
ରାଜା ଭୋଜୋ ବିରାଟ୍ ସମ୍ରାଟ୍ କ୍ଷତ୍ରିଯୋ ଭୂପତିର୍ନୃପଃ ।
ଯ ଏତୈଃ ସ୍ତୂଯତେ ଶବ୍ଦୈଃ କସ୍ତଂ ନାର୍ଚିତୁମର୍ହତି ॥ 4-5-78 (28368) 
ତସ୍ମାଦ୍ଭକ୍ତ୍ଯା ଚ ଯୁକ୍ତଃ ସନ୍ସତ୍ଯବାଦୀ ଜିତେନ୍ଦ୍ରିଯଃ ।
ମେଧାବୀ ଧୃତିମାନ୍ପ୍ରାଜ୍ଞଃ ସଂଶ୍ରଯୀତ ମହୀପତିମ୍ ॥ 4-5-79 (28369) 
କୃତଜ୍ଞଂ ପ୍ରାଜ୍ଞମକ୍ଷୁଦ୍ରଂ ଦୃଢଭକ୍ତିଂ ଜିତେନ୍ଦ୍ରିଯମ୍ ।
ବର୍ଧମାନଂ ସ୍ଥିତଂ ସ୍ଥାନେ ସଂଶ୍ରଯୀତ ମହୀପତିମ୍ ॥ 4-5-80 (28370) 
ଏଷ ବଃ ସମୁଦାଚାରଃ ସମୁଦ୍ଦିଷ୍ଟୋ ଯଥାବିଧି ।
ଯଥାର୍ଥାନ୍ସଂପ୍ରପତ୍ସ୍ଯନ୍ତେ ପାର୍ଥ ରାଜୋପଜୀବିନଃ ॥ 4-5-81 (28371) 
ସଂବତ୍ସରମିମଂ ତାବଦେବଂଶୀଲା ବୁଭୂଷଥଃ ।
ତତଃ ସ୍ବବିଷଯଂ ପ୍ରାପ୍ଯ ଯଥାକାମଂ ଚରିଷ୍ଯଥ ॥ 4-5-82 (28372) 
ବୈଶମ୍ପାଯନ ଉବାଚ। 4-5-83x (2992) 
ତଂ ତଥେତ୍ଯବ୍ରୁବନ୍ପାର୍ଥାଃ ପିତୃକଲ୍ପଂ ଯଶସ୍ବିନମ୍।
ପ୍ରହୃଷ୍ଟାଶ୍ଚାଭିବାଦ୍ଯୈନମୁପାତିଷ୍ଠନ୍ପରଂତପାଃ ॥ 4-5-83 (28373) 
ତେଷାଂ ପ୍ରତିଷ୍ଠମାନାନାଂ ମନ୍ତ୍ରାଂଶ୍ଚ ବ୍ରାହ୍ମଣୋଽଜପତ୍।
ଭବାଯ ରାଜ୍ଯଲାଭାଯ ବୀର୍ଯାଯ ବିଜଯାଯ ଚ ॥ 4-5-84 (28374) 
ତତୋଽବ୍ରବୀଦସୌ ବିପ୍ରୋ ବାଚମାଶୀଃ ପ୍ରଯୁଜ୍ଯ ଚ।
ସ୍ବଦ୍ରବ୍ଯପ୍ରତିଲାଭାଯ ଶତ୍ରୂଣାଂ ମର୍ଦନାଯ ଚ ॥ 4-5-84 (28375) 
ସ୍ବସ୍ତି ବୋସ୍ତୁ ଶିବଃ ପନ୍ଥା ଦ୍ରକ୍ଷ୍ଯାମି ପୁନରାଗତାନ୍।
ଇତ୍ଯୁକ୍ତା ହୃଷ୍ଟମନସୋ ଗୁରୁଣା ତେନ ଧୀମତା।  4-5-85 (28376) 
ଯୁଧିଷ୍ଠିରମୁଖାଃ ସର୍ବେ ଗନ୍ତୁଂ ସମୁପଚକ୍ରମୁଃ ॥ ॥  4-5-86 (28377) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ପାଣ୍ଡବପ୍ରବେଶପର୍ବଣି ପଞ୍ଚମୋଽଧ୍ଯାଯଃ ॥ 5 ॥

Mahabharata - Virata Parva - Chapter Footnotes

4-5-15 ପାଣ୍ଡବାଗ୍ନିରିତି ପାଣ୍ଡବେତି ଛେଦଃ। ରାଜା ପୁରୁଷବିଗ୍ରହୋଽଗ୍ନିରିତ୍ଯନ୍ବଯଃ ॥ 15 ॥ 4-5-61 ପ୍ରଥମଂ ଛିଦ୍ଯତେ ନିଦ୍ରା ଇତି ଥo ଧo ପାଠଃ ॥ 61 ॥



ବିରାଟପର୍ବ - ଅଧ୍ଯାଯ 006

॥ ଶ୍ରୀଃ ॥

4.6. ଅଧ୍ଯାଯଃ 006 

Mahabharata - Virata Parva - Chapter Topics

ପାଣ୍ଡବୈର୍ଧୌମ୍ଯବିସର୍ଜନପୂର୍ବକଂ ବିରାଟନଗରସମୀପଗମନମ୍ ॥ 1 ॥

Mahabharata - Virata Parva - Chapter Text

4-6-0 (28378) 
ବୈଶମ୍ପାଯନ ଉବାଚ। 4-6-0x (2993) 
ତେଽଗ୍ନିଂ ପ୍ରଦକ୍ଷିଣଂ କୃତ୍ବା ବ୍ରାହ୍ମଣଂ ଚ ପୁରୋହିତମ୍।
ଅଭିବାଦ୍ଯ ତତଃ ସର୍ବେ ପ୍ରସ୍ଥାତୁମୁପଚକ୍ରମୁଃ ॥ 1 ॥ 4-6-1 (28379) 
ଯୁଧିଷ୍ଠିର ଉବାଚ। 4-6-2x (2994) 
ଅନୁଶିଷ୍ଟୋସ୍ମି ଭଦ୍ରଂ ତେ ନୈତଦ୍ବକ୍ତାଽସ୍ତି କଶ୍ଚନ।
କୁନ୍ତୀମୃତେ ମାତରଂ ନଃ ପିତରଂ ଚ ଯଶସ୍ବିନମ୍ ॥ 2 ॥ 4-6-2 (28380) 
ଯଦେବାନନ୍ତରଂ କାର୍ଯଂ ତଦ୍ଭବାନ୍ବକ୍ତୁମର୍ହତି।
ତାରଣାଯ ତୁ ଦୁଃଖସ୍ଯ ପ୍ରସ୍ଥାନାଯ ଭବାଯ ଚ ॥ 3 ॥ 4-6-3 (28381) 
ବୈଶମ୍ପାଯନ ଉବାଚ। 4-6-4x (2995) 
ତେଷାଂ ପ୍ରତିଷ୍ଠମାନାନାଂ ଧୌମ୍ଯୋ ମନ୍ତ୍ରାନଥାଜପତ୍।
ସର୍ବବିଘ୍ନପ୍ରଶମନାନର୍ଥସିଦ୍ଧିକରାଂସ୍ତଥା। 
ତତଃ ପାବକମୁଞ୍ଜ୍ବାଲ୍ଯ ମନ୍ତ୍ରହବ୍ଯପୁରୁସ୍କୃତମ୍ ॥ 4 ॥  4-6-4 (28382) 
ଯାଜ୍ଞସେନୀଂ ପୁରସ୍କୃତ୍ଯ ସର୍ବ ଏବ ମହାରଥାଃ।
ପ୍ରାଦ୍ରବନ୍ସହ ଧୌମ୍ଯେନ ବଦ୍ଧଶସ୍ତ୍ରା ବନାଦ୍ବନମ୍ ॥ 5 ॥ 4-6-5 (28383) 
ତେ ବୀରା ବଦ୍ଧନିସ୍ତ୍ରିଂଶା ଧନୁର୍ବାଣକଲାପିନଃ ।
ଅଗଚ୍ଛନ୍ଭୀମଧନ୍ବାନଃ କାମ୍ଯକାଦ୍ଯମୁନାଂ ନଦୀମ୍ ॥ 6 ॥ 4-6-6 (28384) 
ଉତ୍ତରେଣ ଦଶାର୍ଣାନାଂ ପାଞ୍ଚାଲାନ୍ଦକ୍ଷିଣେନ ତୁ।
ଅନ୍ତରେଣ ଯକୃଲ୍ଲୋମ୍ନଃ ଶୂରସେନାଂଶ୍ଚ ପାଣ୍ଡବାଃ ॥ 7 ॥ 4-6-7 (28385) 
ତେ ତସ୍ଯା ଦକ୍ଷିଣଂ ତୀରମନ୍ବଗଚ୍ଛନ୍ପଦାତଯଃ ।
ତତଃ ପ୍ରତ୍ଯକ୍ପ୍ରଯାତାସ୍ତେ ସଂକ୍ରାମନ୍ତୋ ବନାଦ୍ବନମ୍ ॥ 8 ॥ 4-6-8 (28386) 
ବସାନା ବନଦୁର୍ଗେଷୁ ରମଣୀଯେଷୁ ଧନ୍ବିନଃ ।
ପଲ୍ବଲେଷୁ ଚ ରମ୍ଯେଷୁ ନଦୀନାଂ ସଂଗମେଷୁ ଚ॥ 9 ॥ 4-6-9 (28387) 
ଦ୍ରୁମାନ୍ନାନାବିଧାକାରାନ୍ନାନାବିଧଲତାକୁଲାନ୍ ।
କୁସୁମାଢ୍ଯାନ୍ମନଃକାନ୍ତାଞ୍ଶୁଭଗନ୍ଧାନ୍ମନୋରମାନ୍ ॥ 10 ॥ 4-6-10 (28388) 
ପାର୍ଥା ନିରୀକ୍ଷମାଣାଶ୍ଚ ତାନ୍ଦ୍ରୁମାନ୍ପୁଷ୍ପଶାଲିନଃ।
ଜିଘ୍ରନ୍ତଃ ପୁଷ୍ପଗନ୍ଧାଂଶ୍ଚ ଫଲଗନ୍ଧାନ୍ମନୋରମାନ୍ ॥ 11 ॥ 4-6-11 (28389) 
ବିଧ୍ଯନ୍ତୋ ମୃଗଜାତାନି ମହେପ୍ବାସା ମହାବଲାଃ ।
ଉପିତ୍ବା ଦ୍ବାଦଶସମା ବନେ ପରପୁରଂଜଯାଃ । 
ଲୁବ୍ଧାନ୍ବ୍ରୁବାଣା ମାତ୍ସ୍ଯସ୍ଯ ବିପଯଂ ପ୍ରାବିଶଂସ୍ତଦା ॥ 12 ॥  4-6-12 (28390) 
ତତ୍ର ଧୌମ୍ଯଂ ମହେପ୍ବାସାଃ ପାଣ୍ଡବେଯା ବ୍ଯସର୍ଜଯନ୍ ।
ଅଗ୍ନିହୋତ୍ରଂ ପରିଚରନ୍ସୋଽବୁଦ୍ଧୋଽବସଦାଶ୍ରମେ ॥ 13 ॥ 4-6-13 (28391) 
ତତସ୍ତେଷୁ ପ୍ରଯାତେଷୁ ପାଣ୍ଡବେଷୁ ମହାତ୍ମସୁ।
ଇନ୍ଦ୍ରସେନମୁଖାଶ୍ଚୈବ ଯଥୋକ୍ତଂ ପ୍ରାପ୍ଯ ନିର୍ବୃତାଃ। 
ରଥାନଶ୍ବାଂଶ୍ଚ ରକ୍ଷନ୍ତଃ ସୁଖମୂଷୁଃ ସୁସଂବୃତାଃ ॥ 14 ॥  4-6-14 (28392) 
ତତୋ ଜନପଦଂ ପ୍ରାପ୍ଯ କୃଷ୍ଣା ରାଜାନମବ୍ରବୀତ୍ ॥ 15 ॥  4-6-15 (28393) 
ପଶ୍ଯୈକପଦ୍ଯୋ ଦୃଶ୍ଯନ୍ତେ କ୍ଷେତ୍ରେ ଗୋଷ୍ଠଂ ସମାଶ୍ରିତାଃ ।
ବୃକ୍ଷାଂଶ୍ଚୋପବନୋପେତାନ୍ଗ୍ରାମାଣାଂ ନଗରସ୍ଯ ଚ ॥ 16 ॥ 4-6-16 (28394) 
ବ୍ଯକ୍ତଂ ଦୂରେ ବିରାଟମ...ରାଜଧାନୀ ଭବିଷ୍ଯତି।
ବସାମେହାପରାଂ ରାତ୍ରିଂ ବଲବାନ୍ମେ ପରିଶ୍ରମଃ ॥ 17 ॥ 4-6-17 (28395) 
ଯୁଧିଷ୍ଠିର ଉବାଚ। 4-6-18x (2996) 
ଇମାଂ କମଲପତ୍ରାକ୍ଷୀଂ ଦ୍ରୌପଦୀଂ ମାଦ୍ରିନନ୍ଦନ।
ମୁହୂର୍ତଂ ପରିଗୃହ୍ଯୈନାଂ ଘାହୁଭ୍ଯାଂ ନକୁଲ ବ୍ରଜ ॥ 18 ॥ 4-6-18 (28396) 
ତତୋଽଦୂରେ ବିରାଟସ୍ଯ ନଗରଂ ଭରତର୍ଷଭ ।
ରାଜଧାନ୍ଯାଂ ନିବତ୍ସ୍ଯାମଃ ପ୍ରମୁକ୍ତମିବ ନୋ ବନମ୍ ॥ 19 ॥ 4-6-19 (28397) 
ନକୁଲ ଉବାଚ। 4-6-20x (2997) 
ପୂର୍ବାହ୍ଣେ ମୃଗଯାଂ କୃତ୍ବା ମଯା ବିଦ୍ଧା ମୃଗା ବନେ।
ଅଟବୀ ଚ ମଯା ଦୂରଂ ଧୃତା ମୃଗବଧେପ୍ସୁନା ॥ 20 ॥ 4-6-20 (28398) 
ବିଷମା ହ୍ଯତିଦୁର୍ଗା ଚ ବେଗବତ୍ପରିଧାବତା।
ସୋହଂ ଧର୍ମାଭିତପ୍ତୋ ବୈ ନୈନାମାଦାତୁମୁତ୍ସହେ ॥ 21 ॥ 4-6-21 (28399) 
ଯୁଧିଷ୍ଠିର ଉବାଚ। 4-6-22x (2998) 
ସହଦେବ ତ୍ବମାଦାଯ ମୁହୂର୍ତଂ ଦ୍ରୌପଦୀଂ ନଯ।
ରାଜଧାନ୍ଯାଂ ନିବତ୍ସ୍ଯାମଃ ସୁମୁକ୍ତମିବ ନୋ ବନମ୍ ॥ 22 ॥ 4-6-22 (28400) 
ସହଦେବ ଉବାଚ । 4-6-23x (2999) 
ଅହମପ୍ଯସ୍ମି ତୃଷିତଃ କ୍ଷୁଧଯା ପରିପୀଡିତଃ।
ପରିଶ୍ରାନ୍ତଶ୍ଚ ଭଦ୍ରଂ ତେ ନୈନାମାଦାତୁମୁତ୍ସହେ ॥ 23 ॥ 4-6-23 (28401) 
ଯୁଧିଷ୍ଠିର ଉବାଚ । 4-6-24x (3000) 
ଏହି ବୀର ବିଶାଲାଶ୍ଚ ବୀରସିଂହ ଇବାର୍ଜୁନ ।
ଇମାଂ କମଲପତ୍ରାକ୍ଷୀଂ ଦ୍ରୌପଦୀଂ ଦ୍ରୁପଦାତ୍ମଜାମ୍ ॥ 24 ॥ 4-6-24 (28402) 
ପରିଗୃହ୍ଯ ମୁହୂର୍ତଂ ତ୍ବଂ ବାହୁଭ୍ଯାଂ କୁଶଲଂ ବ୍ରଜ ।
ରାଜଧାନ୍ଯାଂ ନିବତ୍ସ୍ଯାମଃ ପ୍ରମୁକ୍ତମିବ ନୋ ବନମ୍ ॥ 25 ॥ 4-6-25 (28403) 
ବୈଶମ୍ପାଯନ ଉବାଚ। 4-6-26x (3001) 
ଗୁରୋର୍ବଚନମାଜ୍ଞାଯ ସଂପ୍ରହୃଷ୍ଟୋ ଜିତେନ୍ଦ୍ରିଯଃ।
ବାହୁଭ୍ଯାଂ ପରିଗୃହ୍ଯାଥ ରାଜପୁତ୍ରୀମନିନ୍ଦିତାମ୍ । 
ପ୍ରବବ୍ରାଜ ମହାବାହୁରର୍ଜୁନଃ ପ୍ରିଯଦର୍ଶନାମ୍ ॥ 26 ॥  4-6-26 (28404) 
ଜଟିଲୋ ବଲ୍କଲଧରଃ ଶତତୂଣୀଧନୁର୍ଧରଃ।
ସ୍କନ୍ଧେ କୃତ୍ବା ବରାରୋହାଂ ବାଲାମାଯତଲୋଚନାମ୍ ।  4-6-27 (28405) 
ଆନୀଯ ନଗରାଭ୍ଯାଶମବାତାରଯଦର୍ଜୁନଃ ॥ 27 ॥ ॥  4-6-28 (28406) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ପାଣ୍ଡବପ୍ରବେଶପର୍ବଣି ଷଷ୍ଠୋଽଧ୍ଯାଯଃ ॥ 6 ॥




ବିରାଟପର୍ବ - ଅଧ୍ଯାଯ 007

॥ ଶ୍ରୀଃ ॥

4.7. ଅଧ୍ଯାଯଃ 007 

Mahabharata - Virata Parva - Chapter Topics

ପାଣ୍ଡବୈର୍ବନମଧ୍ଯେ ଶ୍ମଶାନସଂନିହିତେ ଶମୀବୃକ୍ଷେ ସ୍ବାଯୁଧନିକ୍ଷେପଃ ॥ 1 ॥ ତଥା ସ୍ବେଷାଂ ସାଙ୍କେତିକନାମକଲ୍ପନେନ ବିରାଟନଗରପରିସରଗମନମ୍ ॥ 2 ॥

Mahabharata - Virata Parva - Chapter Text

4-7-0 (28407) 
ବୈଶମ୍ପାଯନ ଉବାଚ। 4-7-0x (3002) 
ସ ରାଜଧାନୀଂ ସଂପ୍ରାପ୍ଯ ପାର୍ଥିବୋଽର୍ଜୁନମବ୍ରବୀତ୍।
ଇମାନି ପୁରୁଷବ୍ଯାଘ୍ର ଆଯୁଧାନି ପରଂତପ। 
କସ୍ମିନ୍ନ୍ଯାସଯିତବ୍ଯାନି ଗୁପ୍ତିଶ୍ଚୈଷାଂ କଥଂ ଭବେତ୍ ॥ 1 ॥  4-7-1 (28408) 
ସାଯୁଧା ହି ବଯଂ ତାତ ପ୍ରବେକ୍ଷ୍ଯାମଃ ପୁରଂ ଯଦି।
ସମୁଦ୍ବେଗଂ ଜନସ୍ଯାସ୍ଯ କରିଷ୍ଯାମୋ ନ ସଂଶଯଃ ॥ 2 ॥ 4-7-2 (28409) 
ଗାଣ୍ଡୀବଂ ହି ନରବ୍ଯାଘ୍ର ତ୍ରିଷୁ ଲୋକେଷୁ ବିଶ୍ରୁତମ୍।
କଥଂ ନାବିଷ୍କୃତାଃ ସ୍ଯାମୋ ଧାର୍ତରାଷ୍ଟ୍ରସ୍ଯ ମାରିଷ ॥ 3 ॥ 4-7-3 (28410) 
ଯଦୀଦ.. ଧନୁରାଦାଯ ଚରେମ ସଜନେ ପୁରେ।
କ୍ଷିପ୍ର ନଃ ପ୍ରତିଜାନୀଯୁର୍ମନୁଷ୍ଯା ନାତ୍ର ସଂଶଯଃ ॥ 4 ॥ 4-7-4 (28411) 
ଏକସ୍ମିନ୍ନପି ବିଜ୍ଞାତେ ସମଯଂ ନୋ ବ୍ଯତୀତ୍ଯ ଚ ।
ଭୂଯୋ ଦ୍ବାଦଶବର୍ଷାଣି ପ୍ରବିଶେମ ବନଂ ବଯମ୍ ॥ 5 ॥ 4-7-5 (28412) 
ତସ୍ମାତ୍ସର୍ବାଣି ଶସ୍ତ୍ରାଣି ପ୍ରଚ୍ଛାଦ୍ଯାନ୍ଯତ୍ର ଯତ୍ର ବା ।
ପ୍ରବିଶେମ ପୁରଶ୍ରେଷ୍ଠଂ ତଥା ସମ୍ଯକ୍କୃତଂ ଭବେତ୍ ॥ 6 ॥ 4-7-6 (28413) 
ବୈଶମ୍ପାଯନ ଉବାଚ। 4-7-7x (3003) 
ଅଜାତଶତ୍ରୋର୍ବଚନଂ ଶ୍ରୁତ୍ବା ଚୈବ ମହାଯଶାଃ।
ଉବାଚ ଧର୍ମପୁତ୍ରଂ ତମର୍ଜୁନଃ ପରବୀରହା ॥ 7 ॥ 4-7-7 (28414) 
ଇଯଂ ବନେ ମନୁଷ୍ଯେନ୍ଦ୍ର ମହତୀ ଦୃଶ୍ଯତେ ଶମୀ।
ଭୀମଶାଖା ଦୁରାରୋହା ଶ୍ମଶାନସ୍ଯ ସମୀପତଃ ॥ 8 ॥ 4-7-8 (28415) 
ଉତ୍ପଥେ ଚାପି ଜାତେଯଂ ମନୁଷ୍ଯୈର୍ନ ନିଷେବ୍ଯତେ ।
ବିପୁଲାଽଽକୀର୍ଣଶାଖା ଚ ବାଯସୈରୁପସେବିତା ॥ 9 ॥ 4-7-9 (28416) 
ସ୍ନେହାନୁବଦ୍ଧାଂ ପଶ୍ଯାମି ଦୁରାରୋହାମିମାଂ ଶମୀମ୍ ॥ 10 ॥  4-7-10 (28417) 
ସମୀପେ ଚ ଶ୍ମଶାନସ୍ଯ ଗୃହଂ ନାସ୍ଯ ବିଶେଷତଃ।
ସମାସଜ୍ଯାଯୁଧାନ୍ଯସ୍ଯାଂ ଗଚ୍ଛାମୋ ନଗରଂ ନୃପ ॥ 11 ॥ 4-7-11 (28418) 
ନ ଚାସ୍ଯାଂ ଚାରଯିଷ୍ଯନ୍ତି ମନୁଷ୍ଯାଃ ପାର୍ଥ କେଚନ ॥ 12 ॥  4-7-12 (28419) 
ଧନୁର୍ଭିଃ ପୁରୁଷଂ କୃତ୍ବା ଚର୍ମକେଶାସ୍ଥିସଂବୃତମ୍।
ଉଦ୍ବନ୍ଧମିବ କୃତ୍ବା ଚ ଧନୁର୍ଜ୍ଯାପାଶସଂବୃତମ୍ । 
ଅସ୍ଯାମାଯୁଧମାସଜ୍ଯ ଗଚ୍ଛାମ ନଗରଂ ବଯମ୍ ॥ 13 ॥  4-7-13 (28420) 
ଏବଂ ପରିହରିଷ୍ଯନ୍ତି ମନୁଷ୍ଯା ବନଚାରିଣଃ ।
ଅତ୍ରୈବଂ ନାବବୁଧ୍ଯନ୍ତେ ମନୁଷ୍ଯାଃ କେଚିଦାଯୁଧମ୍ ॥ 14 ॥ 4-7-14 (28421) 
ବୈଶମ୍ପାଯନ ଉବାଚ । 4-7-15x (3004) 
ଏବମୁକ୍ତ୍ବା ସ ରାଜାନଂ ଧର୍ମାତ୍ମାନଂ ଧନଞ୍ଜଯଃ।
ପ୍ରଚକ୍ରମେ ନିଧାନାଯ ଶଶ୍ତ୍ରାଣାଂ ଭରତର୍ଷଭ ॥ 15 ॥ 4-7-15 (28422) 
ତାନି ସର୍ବାଣି ସଂନହ୍ଯ ପଞ୍ଚ ପଞ୍ଚାଚଲୋପମାଃ ।
ଆଯୁଧାନି କଲାପାଂଶ୍ଚ ନିସ୍ତ୍ରିଂଶାନତୁଲପ୍ରଭାନ୍ ॥ 16 ॥ 4-7-16 (28423) 
ତତୋ ଯୁଧିଷ୍ଠିରୋ ରାଜା ସହଦେବମୁବାଚ ହ।
ଆରୁହ୍ଯେମାଂ ଶମୀଂ ବୀର ନିଧତ୍ସ୍ବେହାଯୁଧାନି ନଃ ॥ 17 ॥ 4-7-17 (28424) 
ଇତି ସଂଦିଶ୍ଯ ତଂ ପାର୍ଥଃ ପୁନରେବ ଧନଞ୍ଜଯମ୍ ।
ଅବ୍ରବୀଦାଯୁଧାନୀହ ନିଧାତୁଂ ଭରତର୍ଷଭଃ ॥ 18 ॥ 4-7-18 (28425) 
ବୈଶମ୍ପାଯନ ଉବାଚ। 4-7-19x (3005) 
ଯେନ ଦେବାନ୍ମନୁଷ୍ଯାଂଶ୍ଚ ପିଶାଚୋରଗରାକ୍ଷସାନ୍ ।
ନିବାତକବଚାଂଶ୍ଚାପି ପୌଲୋମାଂଶ୍ଚ ପରଂତପଃ । 
କାଲକେଯାଂଶ୍ଚ ଦୁର୍ଧାଷାନ୍ସର୍ବାଂଶ୍ଚୈକରଥୋଽଜଯତ୍ ॥ 19 ॥  4-7-19 (28426) 
ସ୍ଫୀତାଞ୍ଜନପଦାଂଶ୍ଚାନ୍ଯାନଜଯତ୍କୁରୁନନ୍ଦନଃ।
ତଦୁଦଗ୍ରଂ ମହାଘୋରଂ ସପତ୍ନଗଣମୂଦନମ୍। 
ଅପଜ୍ଯମକରୋତ୍ପାର୍ଥୋ ଗାଣ୍ଡୀବଂ ଚ ଭଯଂକରମ୍ ॥ 20 ॥  4-7-20 (28427) 
ଯେନ ବୀରଃ କୁରୁକ୍ଷେତ୍ରମଭ୍ଯରକ୍ଷତ୍ପରଂତପଃ ।
ଜୃମ୍ଭିତେ ଚ ଧନୁଃଶ୍ରେଷ୍ଠେ ନ୍ଯାସାର୍ଥଂ ନୃପସତ୍ତମଃ ॥ 21 ॥ 4-7-21 (28428) 
ଧର୍ମପୁତ୍ରୋ ମହାତେଜାଃ ସର୍ବଲୋକବଶଂକରମ୍।
ଭୁଜଙ୍ଗଭୋଗସଦୃଶଂ ମଣିକାଞ୍ଚନଭୂଷିତମ୍ ॥ 22 ॥ 4-7-22 (28429) 
ବିତ୍ରାସନଂ ଦାନବାନାଂ ରାକ୍ଷସାନାଂ ଚ ନିତ୍ଯଶଃ ।
ଧନୂରତ୍ନଂ ମହାତେଜା ଜୃମ୍ଭଯାମାସ ପାଣ୍ଡବଃ ॥ 23 ॥ 4-7-23 (28430) 
ପାଞ୍ଚାଲାନ୍ଯେନ ସଂଗ୍ରାମେ ଭୀମସେନୋଽଜଯତ୍ପୁରା ।
ପ୍ରତ୍ଯଷେଧଦ୍ବହୂନେକଃ ସପତ୍ନାଂଶ୍ଚାପି ଦିଗ୍ଜଯେ ॥ 24 ॥ 4-7-24 (28431) 
ନିଶମ୍ଯ ଯସ୍ଯ ବିଷ୍କାରଂ ବିଦ୍ରବନ୍ତି ରଣେ ପରେ ।
ପର୍ବତସ୍ଯେବ ଦୀର୍ଣସ୍ଯ ବିସ୍ଫୋଟମଶନେରିବ ॥ 25 ॥ 4-7-25 (28432) 
ସୈନ୍ଧବଂ ଯେନ ରାଜାନଂ ଜିତ୍ବା କ୍ରୁଦ୍ଧଃ ପରାମୃଶତ୍ ।
ଯେନ କ୍ରୋଧବଶାଞ୍ଜଘ୍ନେ ପର୍ବତେ ଗନ୍ଧମାଦନେ ॥ 26 ॥ 4-7-26 (28433) 
ଦିବ୍ଯଂ ସୌଗନ୍ଧିକଂ ପୁଷ୍ପଂ ଯେନାଜୈଷୀତ୍ସ ପାଣ୍ଡବଃ।
ତ୍ରିଗର୍ତାନ୍ଯେନ ସଂଗ୍ରାମେ ଜିତ୍ବା ତ୍ରୈଗର୍ତମାନଯତ୍ ॥ 27 ॥ 4-7-27 (28434) 
ଇନ୍ଦ୍ରାଶନିସମସ୍ପର୍ଶଂ ବଜ୍ରହାଟକଭୂଷିତମ୍ ।
ଜ୍ଯାପାଶଂ ଧନୁଷସ୍ତସ୍ଯ ଭୀମସେନୋଽବତାରଯତ୍ ॥ 28 ॥ 4-7-28 (28435) 
ନକୁଲଂ ପୁନରାହୂଯ ଧର୍ମରାଜୋ ଯୁଧିଷ୍ଠିରଃ।
ଉବାଚ ଯେନ ସଂଗ୍ରାମେ ସର୍ବଶତ୍ରୂଞ୍ଜିଘାଂସସି ॥ 29 ॥ 4-7-29 (28436) 
ସୁରାଷ୍ଟ୍ରାଞ୍ଜିତବାନ୍ଯେନ ଶାର୍ଙ୍ଗଗାଣ୍ଡୀବସନ୍ନିଭମ୍ ।
ସୁବର୍ଣବିକୃତଂ ସାରମିନ୍ଦ୍ରାଯୁଧନିଭଂ ବରମ୍ ॥ 30 ॥ 4-7-30 (28437) 
ତବାନୁରୂପଂ ସୁକୃତଂ ଚାପମେତଦଲଙ୍କୃତମ୍।
ତଦ୍ବ୍ଯଂସଯିତ୍ବା ଜ୍ଯାପାଶଂ ନିଧାତୁଂ ଧନୁରାହର ॥ 31 ॥ 4-7-31 (28438) 
ବୈଶମ୍ପାଯନ ଉବାଚ। 4-7-32x (3006) 
ଅଜଯତ୍ପଶ୍ଚିମାମାଶାଂ ଧନୁଷା ଯେନ ପାଣ୍ଡବଃ।
ମାଦ୍ରୀପୁତ୍ରୋ ମହାବାହୁସ୍ତାମ୍ରାସ୍ଯୋ ମିତଭାଷିତା ॥ 32 ॥ 4-7-32 (28439) 
ତସ୍ଯ ମୌର୍ବୀମପାକର୍ଷଚ୍ଛୂରଃ ସଂକ୍ରନ୍ଦନୋ ଯୁଧି ।
କୁଲେ ନାସ୍ତି ସମୋ ରୂପେ ଯସ୍ଯେତି ନକୁଲଃ ସ୍ମୃତଃ ॥ 33 ॥ 4-7-33 (28440) 
ସହଦେବଂ ଚ ସଂପ୍ରେକ୍ଷ୍ଯ ପୁନର୍ଧର୍ମସୁତୋଽବ୍ରବୀତ୍।
କଲିଙ୍ଗାନ୍ଦ୍ରାକ୍ଷିଣାତ୍ଯାଂଶ୍ଚ ମାଗଧାଂଶ୍ଚାଜିଶୋଭନଃ ॥ 34 ॥ 4-7-34 (28441) 
ଯେନୈବ ଶତ୍ରୂନ୍ସମରେ ଅଧାକ୍ଷୀରରିମର୍ଦନ।
ତତ୍ସ୍ରଂସଯିତ୍ବା ଜ୍ଯାପାଶଂ ନିଧାତୁଂ ଧନୁରାହର ॥ 35 ॥ 4-7-35 (28442) 
ବୈଶମ୍ପାଯନ ଉବାଚ। 4-7-36x (3007) 
ଦକ୍ଷିଣାଂ ଦକ୍ଷିଣାଚାରୋ ଦିଶଂ ଯେନାଜଯତ୍ପ୍ରଭୁଃ ।
ଅପଜ୍ଯମକରୋଦ୍ବୀରଃ ସହଦେବସ୍ତଦାଯୁଧମ୍ ॥ 36 ॥ 4-7-36 (28443) 
ଦୀପ୍ତାନ୍ଖଣ୍ଡାଂଶ୍ଚ ସୁଦୃଢାନ୍ସୁତୀକ୍ଷ୍ଣାନ୍କନକତ୍ସରୂନ୍ ।
ବିବିଧାନ୍କ୍ଷୁରନାରାଚାନ୍ନିସ୍ତ୍ରିଂଶାଂଶ୍ଚ ଶରାନପି । 
ଆଯୁଧାନି କଲାପାଂଶ୍ଚ ଗଦାଶ୍ଚ ନିଦଧୁଃ ସହ ॥ 37 ॥  4-7-37 (28444) 
ଅଥାବ୍ରବୀଦ୍ଧର୍ମରାଜଃ ସହଦେବଂ ପରନ୍ତପଃ।
ଆରୁହ୍ଯେମାଂ ଶମୀଂ ବୀର ନିଧତ୍ସ୍ବେହାଯୁଧାନି ନଃ ॥ 38 ॥ 4-7-38 (28445) 
ଇଦଂ ଗୋମୃଗମଭ୍ଯାଶେ ଗତସତ୍ବମଚେତନମ୍ ।
ଏତଦୁତ୍କୃତ୍ଯ ବୈ ବୀର ଧନୂଂପି ପରିବେଷ୍ଟଯ ॥ 39 ॥ 4-7-39 (28446) 
ଏବମୁକ୍ତୋ ମହାବାହୁଃ ସହଦେବୋ ଯଥୋକ୍ତବତ୍ ।
ଶମୀମାରୁହ୍ଯ ତ୍ବରିତୋ ଧନୂଂପି ପରିବେଷ୍ଟଯତ୍ ॥ 40 ॥ 4-7-40 (28447) 
ଶୀତବାତାତପଭଯାଦ୍ବର୍ପତ୍ରାଣାଯ ଦୁର୍ଜଯଃ।
ତାନି ବୀରୋ ଯଥା ଜାନନ୍ନିରାବାଧାନି ସର୍ବଶଃ । 
ପୁନଃ ପୁନଃ ସୁସଂବେଷ୍ଟ୍ଯ କୃତ୍ବା ସୁକୃତମାବରମ୍ ॥ 41 ॥  4-7-41 (28448) 
ଯତ୍ର ଚାପଶ୍ଯତ ସ ବୈ ତିରୋବର୍ପାଣି ବର୍ପତି।
ତତ୍ର ତାନି ଦୃଢୈଃ ପାଶୈଃ ସୁଗାଢଂ ପର୍ଯବନ୍ଧତ ॥ 42 ॥ 4-7-42 (28449) 
ତତଃ ପରମଦୂରସ୍ଥମୁଞ୍ଛବୃତ୍ତିକଲେବରମ୍।
ପ୍ରାଯୋପବେଶନାଚ୍ଛୁଷ୍କଂ ସ୍ନାଯୁଚର୍ମାସ୍ଥିସଂଯୁତମ୍ ॥ 43 ॥ 4-7-43 (28450) 
ତଚ୍ଚାନୀଯ ଧନୁର୍ମଧ୍ଯେ ନିବବନ୍ଧୁ ପାଣ୍ଡବାଃ ।
ଉପାଯକୁଶଲାଃ ସର୍ବେ ପ୍ରଣଦନ୍ତଃ ସମବ୍ରୁବନ୍ ॥ 44 ॥ 4-7-44 (28451) 
ଅସ୍ଯ ବଦ୍ଧସ୍ଯ ଦୌର୍ଗନ୍ଧ୍ଯାନ୍ମନୁଷ୍ଯା ବନଚାରିଣଃ।
ଦୂରାତ୍ପରିହରିଷ୍ଯନ୍ତି ସଶବେଯଂ ଶମୀ ଇତି ॥ 45 ॥ 4-7-45 (28452) 
ଅଥାବ୍ରବୀନ୍ମହାରାଜୋ ଧର୍ମାତ୍ମା ସ ଯୁଧିଷ୍ଠିରଃ।
ରଞ୍ଜୁଭିଃ ସୁକୃତଂ ପ୍ରାଜ୍ଞ ବିନିର୍ବଧ୍ନୀହି ପାଣ୍ଡବ ॥ 46 ॥ 4-7-46 (28453) 
ଯାନି ଚାତ୍ର ବିଶାଲାନି ରୂଢମୂଲାନି ମନ୍ଯସେ।
ତେପାମୁପରି ବଧ୍ନୀହି ଇଦଂ ବିପ୍ରକଲବରମ୍ ॥ 47 ॥ 4-7-47 (28454) 
ବୈଶମ୍ପାଯନ ଉବାଚ। 4-7-48x (3008) 
ତଚ୍ଛ୍ରୁତ୍ବା ସହଦେବସ୍ତୁ ପର୍ଯବଧ୍ନତ ତଚ୍ଛବମ୍ ॥ 48 ॥  4-7-48 (28455) 
ଯୁଧିଷ୍ଠିରଃ ଶୁଚିର୍ଭୂତ୍ବା ମନସାଽଭିପ୍ରଣମ୍ଯ ଚ।
ବ୍ରହ୍ମାଣାମିନ୍ଦ୍ରଂ ବରଦଂ କୁବେରଂ ବରୁଣାନିଲୌ ॥ 49 ॥ 4-7-49 (28456) 
ରୁଦ୍ରଂ ଯମଂ ଚ ବିଷ୍ଣୁଂ ଚ ସୋମାର୍କୌ ଧର୍ମମେବ ଚ ।
ପୃଥିବୀମନ୍ତରିକ୍ଷଂ ଚ ଦିଶଶ୍ଚୋପଦିଶସ୍ତଥା । 
ବସୂଶ୍ଚଂ ମରୁତଶ୍ଚୈବ ଜ୍ବଲନଂ ଚାତିତେଜସମ୍ ॥ 50 ॥  4-7-50 (28457) 
ଦିବାଚରା ରାତ୍ରିଚରାଣି ବାଽପି ଯାନୀହ ଭୂତାନ୍ଯନୁକୀର୍ତିତାନି ।
ତେଭ୍ଯୋ ନମସ୍କୃତ୍ଯ ଚ ସୁବ୍ରତେଭ୍ଯଃ ପ୍ରଣମ୍ଯ ତେପାଂ ଶରଣଂ ଗତୋଽହମ୍ ॥ 51 ॥ 4-7-51 (28458) 
ସର୍ବାଯୁଧାନୀହ ମହାବଲାନି ନ୍ଯାସଂ ମହାଦେବସମୀପତୋ ବୈ।
ନ୍ଯସ୍ଯାମ୍ଯହଂ ବାଯୁସମୀପତଶ୍ଚ ବନସ୍ପତୀନାଂ ଚ ସପର୍ବତାନାମ୍ ॥ 52 ॥ 4-7-52 (28459) 
ଏଷ ନ୍ଯାସୋ ମଯା ଦତ୍ତଃ ସୋମମୂର୍ଯାନିଲାନ୍ତିକେ।
ମମ ପାର୍ଥସ୍ଯ ବା ଦେଯଂ ପୂର୍ଣେ ବର୍ଷେ ତ୍ରଯୋଦଶେ ॥ 53 ॥ 4-7-53 (28460) 
ନେଦଂ ଭୀମେ ପ୍ରଦାତବ୍ଯମଯଂ କ୍ରୁଦ୍ଧୋ ବୃକୋଦରଃ।
ଆମର୍ଷାନ୍ନିତ୍ଯସଂକ୍ରୁଦ୍ଧୋ ଧୃତରାଷ୍ଟ୍ରସୁତାନ୍ପ୍ରତି। 
ଅପୂର୍ଣକାଲେ ପ୍ରହରେତ୍କ୍ରୋଧସଂଜାତମତ୍ସରଃ ॥ 54 ॥  4-7-54 (28461) 
ପୁନଃ ପ୍ରବେଶୋ ନଃ ସ୍ଯାତ୍ତୁ ବନବାସାଯ ସର୍ବଦା ।
ସମଯେ ପରିପୂର୍ଣେ ତୁ ଧାର୍ତରାଷ୍ଟ୍ରାନ୍ନିହନ୍ମହେ ॥ 55 ॥ 4-7-55 (28462) 
ଏଷ ଚାର୍ଥଶ୍ଚ ଧର୍ମଶ୍ଚ କାମଃ କୀର୍ତିରଲଂ ଯଶଃ।
ମଦାଯତ୍ତମିଦଂ ସର୍ବଂ ଜୀବିତଂ ଚ ନ ସଂଶଯଃ ॥ 56 ॥ 4-7-56 (28463) 
ବୈଶମ୍ପାଯନ ଉବାଚ।  4-7-57 (28464) 
ଦୈବତେଭ୍ଯୋ ନମସ୍କୃତ୍ଯ ଶମୀଂ କୃତ୍ବା ପ୍ରଦକ୍ଷିଣମ୍।
ନଗରଂ ଗନ୍ତୁମାଯାତାଃ ସର୍ବେ ତେ ଭ୍ରାତରଃ ସହ ॥ 57 ॥ 4-7-57 (28465) 
ଆଗୋପାଲାବିପାଲେଭ୍ଯଃ କର୍ଷକେଭ୍ଯଃ ପରଂତପ।
ଆଜଗ୍ମୁର୍ନଗରାଭ୍ଯାଶଂ ଦର୍ଶଯନ୍ତଃ ପୁନଃ ପୁନଃ ॥ 58 ॥ 4-7-58 (28466) 
ଅଶୀତିଶତବର୍ପେଯଂ ମାତାଽସ୍ମାକମିହାନ୍ତିକେ ।
ବହୁକାଲପରୀଣାମା ମୃତ୍ଯୋସ୍ତୁ ବଶମେଯୁପୀ । 
ନ ଚାଗ୍ନିସଂସ୍କାରମିଯଂ ପ୍ରାପିତା କୁଲଧର୍ମତଃ ॥ 59 ॥  4-7-59 (28467) 
ଯଃ ସମାସାଦ୍ଯତେ କଶ୍ଚିତ୍ତସ୍ମିନ୍ଦେଶେ ଯଦୃଚ୍ଛଯା।
ତମେବମୃଚୁର୍ଧର୍ମଜ୍ଞାଃ କୁଲଧର୍ମୋ ନ ଈଦୃଶଃ ॥ 60 ॥ 4-7-60 (28468) 
ବିଶ୍ରାବଯନ୍ତସ୍ତେ ହୃଷ୍ଟା ଦିଶଃ ସର୍ବା ବ୍ଯନାଦଯନ୍ ।
ସ୍ବର୍ଗତେଯମିହାସ୍ମାକଂ ଜନନୀ ଶୋକବିହ୍ବଲା ॥ 61 ॥ 4-7-61 (28469) 
ବନେ ବିଚରମାଣାନାଂ ଲୁବ୍ଧାନାଂ ବନଚାରିଣାମ୍।
କୁଲଧର୍ମୋଽଯମସ୍ମାକଂ ପୂର୍ବୈରାଚରିତଃ ପୁରା ॥ 62 ॥ 4-7-62 (28470) 
ଏବଂ ତେ ସୁକୃତଂ କୃତ୍ବା ସମନ୍ତାଦବଘୁଷ୍ଯ ଚ।
ଭୀମସେନୋଽର୍ଜୁନଶ୍ଚୈବ ମାଦ୍ରୀପୁତ୍ରାବୁଭାବପି ॥ 63 ॥ 4-7-63 (28471) 
ଯୁଧିଷ୍ଠିରଶ୍ଚ କୃଷ୍ଣା ଚ ରାଜପତ୍ନୀ ସୁମଧ୍ଯମା।
ତତୋ ଯଥାସମାଜ୍ଞପ୍ତଂ ନଗରଂ ପ୍ରାବିଶଂସ୍ତଦା ॥ 64 ॥ 4-7-64 (28472) 
ମତ୍ସ୍ଯରାଜ୍ଞୋ ବିରାଟସ୍ଯ ସମୀପଂ ବସ୍ତୁମଞ୍ଜସା।
ଅଜ୍ଞାତଚର୍ଯାଂ ଚରିତୁଂ ବର୍ଷଂ ରାଷ୍ଟ୍ରେ ତ୍ରଯୋଦଶମ୍ ॥ 65 ॥ 4-7-65 (28473) 
ଅତଶ୍ଛନ୍ନାନି ନାମାନି ଚକାରୈଷାଂ ଯୁଧିଷ୍ଠିରଃ ।
ଜଯୋ ଜଯେଶୋ ବିଜଯୋ ଜଯତ୍ସେନୋ ଜଯଦ୍ବଲଃ।  4-7-66 (28474) 
ଆପତ୍ସୁ ନାମଭିସ୍ତ୍ବେତୈଃ ସମାହ୍ବାମଃ ପରସ୍ପରମ୍ ॥ 66 ॥
ତତୋ ଯଥାପ୍ରତିଜ୍ଞାଭିଃ ପ୍ରାବିଶନ୍ନଗରଂ ମହତ୍।  4-7-67 (28475) 
ଅଜ୍ଞାତଚର୍ଯାଂ ବତ୍ସ୍ଯନ୍ତୋ ରାଷ୍ଟ୍ରେ ବର୍ଷଂ ତ୍ରଯୋଦଶମ୍ ॥ 67 ॥ ॥  4-7-68 (28476) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ପାଣ୍ଡବପ୍ରବେଶପର୍ବଣି ସପ୍ତମୋଽଧ୍ଯାଯଃ ॥ 7 ॥




ବିରାଟପର୍ବ - ଅଧ୍ଯାଯ 008

॥ ଶ୍ରୀଃ ॥

4.8. ଅଧ୍ଯାଯଃ 008 

Mahabharata - Virata Parva - Chapter Topics

ବିରାଟନଗରଂ ଗଚ୍ଛତା ଯୁଧିଷ୍ଠିରେଣ ଦୁର୍ଗାଯାଃ ସ୍ତବନମ୍ ॥ 1 ॥

Mahabharata - Virata Parva - Chapter Text

4-8-0 (28477) 
[ବୈଶମ୍ପାଯନ ଉବାଚ। 4-8-0x (3009) 
ବିରାଟନଗରଂ ରମ୍ଯଂ ଗଚ୍ଛମାନୋ ଯୁଧିଷ୍ଠିରଃ।
ଅସ୍ତୁବନ୍ମନସା ଦେବୀଂ ଦୁର୍ଗାଂ ତ୍ରିଭୁବନେଶ୍ବରୀମ୍ ॥ 1 ॥ 4-8-1 (28478) 
ଯଶୋଦାଗର୍ଭସଂଭୂତାଂ ନାରାଯଣବରପ୍ରିଯାମ୍ ।
ନନ୍ଦଗୋପକୁଲେ ଜାତାଂ ମଙ୍ଗଲ୍ଯାଂ କୁଲବର୍ଧନୀମ୍ ॥ 2 ॥ 4-8-2 (28479) 
କଂସବିଦ୍ରାବଣକରୀମସୁରାଣାଂ କ୍ଷଯଂକରୀମ୍।
ଶିଲାତଟବିନିକ୍ଷିପ୍ତାମାକାଶଂ ପ୍ରତି ଗାମିନୀମ୍ ॥ 3 ॥ 4-8-3 (28480) 
ବାସୁଦେବସ୍ଯ ଭଗିନୀଂ ଦିବ୍ଯମାଲ୍ଯବିଭୂଷିତାମ୍।
ଦିବ୍ଯାମ୍ବରଧରାଂ ଦେବୀଂ ଖଙ୍ଗଖେଟକଧାରିଣୀମ୍ ॥ 4 ॥ 4-8-4 (28481) 
ଭାରାବତରଣେ ପୁଣ୍ଯେ ଯେ ସ୍ମରନ୍ତି ସଦା ଶିବାମ୍ ।
ତାନ୍ବୈ ତାରଯତେ ପାପାତ୍ପଙ୍କେ ଗାମିବ ଦୁର୍ବଲାମ୍ ॥ 5 ॥ 4-8-5 (28482) 
ସ୍ତୋତୁଂ ପ୍ରଚକ୍ରମେ ଭୂଯୋ ବିବିଧୈଃ ସ୍ତୋତ୍ରସଂଭବୈଃ ।
ଆମନ୍ତ୍ର୍ଯ ଦର୍ଶନାକାଙ୍କ୍ଷୀ ରାଜା ଦେବୀଂ ସହାନୁଜଃ ॥ 6 ॥ 4-8-6 (28483) 
ନମୋସ୍ତୁ ବରଦେ କୃଷ୍ଣେ କୁମାରି ବ୍ରହ୍ମଚାରିଣି ।
ବାଲାର୍କସଦୃଶାକାରେ ପୂର୍ଣଚନ୍ଦ୍ରନିଭାନନେ ॥ 7 ॥ 4-8-7 (28484) 
ଚତୁର୍ଭୁଜେ ଚତୁର୍ବକ୍ରେ ପୀନଶ୍ରୋଣିପଯୋଧରେ।
ମଯୂରପିଚ୍ଛବଲଯେ କେଯୂରାଙ୍ଗଦଧାରିଣି ॥ 8 ॥ 4-8-8 (28485) 
ଭାସି ଦେବି ଯଥା ପଦ୍ମା ନାରାଯଣପରିଗ୍ରହଃ ।
ସ୍ବରୂପଂ ବ୍ରହ୍ମଚର୍ଯଂ ଚ ବିଶଦଂ ତବ ଖେଚରି ॥ 9 ॥ 4-8-9 (28486) 
କୃଷ୍ଣଚ୍ଛବିସମା କୃଷ୍ଣା ସଂକର୍ଷଣସମାନନା ।
ବିଭ୍ରତୀ ବିପୁଲୌ ବାହୁ ଶକ୍ରଧ୍ବଜସମୁଚ୍ଛ୍ରଯୌ ॥ 10 ॥ 4-8-10 (28487) 
ପାତ୍ରୀ ଚ ପଙ୍କଜୀ ଘଣ୍ଟୀ ସ୍ତ୍ରୀ ବିଶୁଦ୍ଧା ଚ ଯା ଭୁବି ।
ପାଶଂ ଧନୁର୍ମହାଚକ୍ରଂ ବିବିଧାନ୍ଯାଯୁଧାନି ଚ ॥ 11 ॥ 4-8-11 (28488) 
କୁଣ୍ଡଲାଭ୍ଯାଂ ସୁପୂର୍ଣାଭ୍ଯାଂ କର୍ଣାଭ୍ଯାଂ ଚ ବିଭୂଷିତା ।
ଚନ୍ଦ୍ରବିସ୍ପର୍ଧିନା ଦେବି ମୁଖେନ ତ୍ବଂ ବିରାଜସେ ॥ 12 ॥ 4-8-12 (28489) 
ମୁକୁଟେନ ବିଚିତ୍ରେଣ କେଶବନ୍ଧେନ ଶୋଭିନା।
ଭୁଜଙ୍ଗାଭୋଗବାସେନ ଶ୍ରୋଣିସୂତ୍ରେଣ ରାଜତା ॥ 13 ॥ 4-8-13 (28490) 
ବିଭ୍ରାଜସେ ଚାଽଽବଦ୍ଧେନ ଭୋଗେନେବେହ ମନ୍ଦରଃ।
ଧ୍ବଜେନ ଶିଖିପିଚ୍ଛାନାମୁଚ୍ଛ୍ରିତେନ ବିରାଜସେ ॥ 14 ॥ 4-8-14 (28491) 
କୌମାରଂ ବ୍ରତମାସ୍ଥାଯ ତ୍ରିଦିବଂ ପାବିତଂ ତ୍ବଯା।
ତେନ ତ୍ବଂ ସ୍ତୂଯସେ ଦେବି ତ୍ରିଦଶୈଃ ପୂଜ୍ଯସେଽପି ଚ ॥ 15 ॥ 4-8-15 (28492) 
ତ୍ରୈଲୋକ୍ଯରକ୍ଷଣାର୍ଥାଯ ମହିଷାସୁରନାଶିନି ।
ପ୍ରସନ୍ନା ମେ ସୁରଶ୍ରେଷ୍ଠେ ଦଯାଂ କୁରୁ ଶିବା ଭବ ॥ 16 ॥ 4-8-16 (28493) 
ଜଯା ତ୍ବଂ ବିଜଯା ଚୈବ ସଂଗ୍ରାମେ ଚ ଜଯପ୍ରଦା।
ମମାପି ବିଜଯଂ ଦେହି ବରଦା ତ୍ବଂ ଚ ସାଂପ୍ରତମ୍ ॥ 17 ॥ 4-8-17 (28494) 
ବିନ୍ଧ୍ଯେ ଚୈବ ନଗଶ୍ରେଷ୍ଠେ ତବ ସ୍ଥାନଂ ହି ଶାଶ୍ବତମ୍।
କାଲି କାଲି ମହାକାଲି ଶୀଧୁମାଂସପଶୁପ୍ରିଯେ ॥ 18 ॥ 4-8-18 (28495) 
କୃତାନୁଯାତ୍ରା ଭୂତୈସ୍ତ୍ବଂ ବରଦା କାମଚାରିଣୀ।
ଭାରାବତାରେ ଯେ ଚ ତ୍ବାଂ ସଂସ୍ମରିଷ୍ଯନ୍ତି ମାନବାଃ ॥ 19 ॥ 4-8-19 (28496) 
ପ୍ରଣମନ୍ତି ଚ ଯେ ତ୍ବାଂ ହି ପ୍ରଭାତେ ତୁ ନରା ଭୁବି ।
ନ ତେଷାଂ ଦୁର୍ଲଭଂ କିଂଚିତ୍ପୁତ୍ରତୋ ଧନତୋପି ବା ॥ 20 ॥ 4-8-20 (28497) 
ଦୁର୍ଗାତ୍ତାରଯସେ ଦୁର୍ଗେ ତତ୍ତ୍ବଂ ଦୁର୍ଗା ସ୍ମୃତା ଜନୈଃ ।
କାନ୍ତାରେଷ୍ବବସନ୍ନାନାଂ ମଗ୍ରାନାଂ ଚ ମହାର୍ଣବେ। 
ଦସ୍ଯୁଭିର୍ବା ନିରୁଦ୍ଧାନାଂ ତ୍ବଂ ଗତିଃ ପରମା ନୃଣାମ୍ ॥ 21 ॥  4-8-21 (28498) 
ଜଲପ୍ରତରଣେ ଚୈବ କାନ୍ତାରେଷ୍ବଟବୀଷୁ ଚ।
ଯେ ସ୍ମରନ୍ତି ମହାଦେବି ନ ଚ ସୀଦନ୍ତି ତେ ନରାଃ ॥ 22 ॥ 4-8-22 (28499) 
ତ୍ବଂ କୀର୍ତିଃ ଶ୍ରୀର୍ଧୃତିଃ ସିଦ୍ଧିର୍ହ୍ରୀର୍ବିଦ୍ଯା ସଂତତିର୍ମତିଃ।
ସଂଧ୍ଯା ରାତ୍ରିଃ ପ୍ରଭା ନିଦ୍ରା ଜ୍ଯୋତ୍ସ୍ନା କାଂତିଃକ୍ଷମାଦଯା ॥ 23 ॥ 4-8-23 (28500) 
ନୃଣାଂ ଚ ବନ୍ଧନଂ ମୋହଂ ପୁତ୍ରନାଶଂ ଧନକ୍ଷଯମ୍।
ବ୍ଯାଧିଂ ମୃତ୍ଯୁଂ ଭଯଂ ଚୈବ ପୂଜିତା ନାଶଯିଷ୍ଯସି ॥ 24 ॥ 4-8-24 (28501) 
ସୋହଂ ରାଜ୍ଯାତ୍ପରିଭ୍ରଷ୍ଟଃ ଶରଣଂ ତ୍ବାଂ ପ୍ରପନ୍ନବାନ୍ ।
ପ୍ରଣତଶ୍ଚ ଯଥା ମୂର୍ଧ୍ନା ତବ ଦେବି ସୁରେଶ୍ବରି ॥ 25 ॥ 4-8-25 (28502) 
ତ୍ରାହି ମାଂ ପଦ୍ମପତ୍ରାକ୍ଷି ସତ୍ଯେ ସତ୍ଯା ଭବସ୍ବ ନଃ।
ଶରଣଂ ଭବ ମେ ଦୁର୍ଗେ ଶରଣ୍ଯେ ଭକ୍ତବତ୍ସଲେ ॥ 26 ॥ 4-8-26 (28503) 
ଏବଂ ସ୍ତୁତା ହି ସା ଦେବୀ ଦର୍ଶଯାମାସ ପାଣ୍ଡବମ୍ ।
ଉପଗମ୍ଯ ତୁ ରାଜାନମିଦଂ ବଚନମବ୍ରବୀତ୍ ॥ 27 ॥ 4-8-27 (28504) 
ଦେବ୍ଯୁବାଚ । 4-8-28x (3010) 
ଶୃଣୁ ରାଜନ୍ମହାବାହୋ ମଦୀଯଂ ବଚନଂ ପ୍ରଭୋ।
ଭବିଷ୍ଯତ୍ଯଚିରାଦେବ ସଂଗ୍ରାମେ ବିଜଯସ୍ତବ ॥ 28 ॥ 4-8-28 (28505) 
ମମ ପ୍ରସାଦାନ୍ନିର୍ଜିତ୍ଯ ହତ୍ବା କୌରବବାହିନୀମ୍ ।
ରାଜ୍ଯଂ ନିଷ୍କଣ୍ଟକଂ କୃତ୍ବା ଭୋକ୍ଷ୍ଯସେ ମେଦିନୀଂ ପୁନଃ ॥ 29 ॥ 4-8-29 (28506) 
ଭ୍ରାତୃଭିଃ ସହିତୋ ରାଜନ୍ପ୍ରୀତିଂ ପ୍ରାପ୍ସ୍ଯସି ପୁଷ୍କଲାମ୍ ।
ମତ୍ପ୍ରସାଦାଚ୍ଚ ତେ ସୌଖ୍ଯମାରୋଗ୍ଯଂ ଚ ଭବିଷ୍ଯତି ॥ 30 ॥ 4-8-30 (28507) 
ଯେ ଚ ସଂକୀର୍ତଯିଷ୍ଯନ୍ତି ଲୋକେ ବିଗତକଲ୍ମଷାଃ।
ତେଷାଂ ତୁଷ୍ଟା ପ୍ରଦାସ୍ଯାମି ରାଜ୍ଯମାଯୁର୍ବପୁଃ ସୁତମ୍ ॥ 31 ॥ 4-8-31 (28508) 
ପ୍ରବାସେ ନଗରେ ବାଽପି ସଂଗ୍ରାମେ ଶତ୍ରୁସଂକଟେ ।
ଅଟବ୍ଯାଂ ଦୁର୍ଗକାନ୍ତାରେ ସାଗରେ ଗହନେ ଗିରୌ ॥ 32 ॥ 4-8-32 (28509) 
ଯେ ସ୍ମରିଷ୍ଯନ୍ତି ମାଂ ରାଜନ୍ଯଥାଽହଂ ଭବତା ସ୍ମୃତା ।
ନ ତେଷାଂ ଦୁର୍ଲଭଂ କିଂଚିତସ୍ମିଁଲ୍ଲୋକେ ଭବିଷ୍ଯତି ॥ 33 ॥ 4-8-33 (28510) 
ଇଦଂ ସ୍ତୋତ୍ରବରଂ ଭକ୍ତ୍ଯା ଶୃଣୁଯାଦ୍ବା ପଠେତ ବା।
ତସ୍ଯ ସର୍ବାଣି କାର୍ଯାଣି ସିଦ୍ଧିଂ ଯାସ୍ଯନ୍ତି ପାଣ୍ଡବାଃ ॥ 34 ॥ 4-8-34 (28511) 
ମତ୍ପ୍ରସାଦାଚ୍ଚ ବଃ ସର୍ବାନ୍ବିରାଟନଗରେ ସ୍ଥିତାନ୍ ।
ନ ପ୍ରଜ୍ଞାସ୍ଯନ୍ତି କୁରକୋ ନରା ବା ତନ୍ନିବାସିନଃ ॥ 35 ॥ 4-8-35 (28512) 
ଇତ୍ଯୁକ୍ତ୍ବା ବରଦା ଦେବୀ ଯୁଧିଷ୍ଠିରମରିଂଦମମ୍।
ରକ୍ଷାଂ କୃତ୍ବା ଚ ପାଣ୍ଡୂନାଂ ତତ୍ରୈବାନ୍ତରଧୀଯତ ॥] 36 ॥ ॥ 4-8-36 (28513) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ପାଣ୍ଡବପ୍ରବେଶପର୍ବଣି ଅଷ୍ଟମୋଽଧ୍ଯାଯଃ ॥ 8 ॥

Mahabharata - Virata Parva - Chapter Footnotes

4-8-3 ଶିଲାତଟେ କଂସେନୈବ ବିନିକ୍ଷିପ୍ତା ସତୀ ଆକାଶଂ ଗତା ତାମ୍ ॥ 3 ॥ 4-8-6 ସ୍ତୋତ୍ରାର୍ଥମେବ ସଂଭବ ଉଦ୍ଭବୋ ଯେଷାଂ ନାମ୍ନାଂ ବରଦେ ଇତ୍ଯାଦୀନାଂତୈଃ। ଆମନ୍ତ୍ର୍ଯ ସଂବୋଧ୍ଯ ॥ 6 ॥ 4-8-9 ପଦ୍ମା ଲକ୍ଷ୍ମୀଂ ଅତ ଏବ ନାରାଯଣପରିଗ୍ରହୋ ବିଷ୍ଣୁକାନ୍ତା ॥ 9 ॥ 4-8-10 କୃଷ୍ଣଚ୍ଛବିର୍ନୀଲମେଘସ୍ତେନ ସମା ଅତ ଏବ କୃଷ୍ଣା । ଅଷ୍ଟଭୁଜାମାହ ବିଭ୍ରତୀତି। ବିପୁଲୌ ବରାଭଯପ୍ରଦତ୍ବେନ ଊର୍ଜିତୌ ଦ୍ବୌ ବାହୂ ॥ 10 ॥ 4-8-11 ତତ ଏକଃ ପାତ୍ରୀ ପାତ୍ରବାନ୍ପଙ୍କଜୀ ପଙ୍କଜବାନ୍ ଘଣ୍ଟୀ ଘଣ୍ଟାବାନ୍ ପଞ୍ଚମଃ ପାଶଂ ଧନୁର୍ମହାଚକ୍ରଂ ଚ ବିଭ୍ରତୀତି ପୂର୍ବେଣାନ୍ବଯଃ ॥ 11 ॥



ବିରାଟପର୍ବ - ଅଧ୍ଯାଯ 009

॥ ଶ୍ରୀଃ ॥

4.9. ଅଧ୍ଯାଯଃ 009 

Mahabharata - Virata Parva - Chapter Topics

ଯୁଧିଷ୍ଠିରେଣ ଯତିବେଷପରିଗ୍ରହେଣ ବିରାଟସଭାପ୍ରବେଶଃ ॥ 1 ॥ ପ୍ରତ୍ଯୁତ୍ଥାନାଦିନା ସତ୍କୃତେନ ଯୁଧିଷ୍ଠିରେଣ ବିରାଟଭବନେ ନିବାସଃ ॥ 2 ॥

Mahabharata - Virata Parva - Chapter Text

4-9-0 (28514) 
ବୈଶମ୍ପାଯନ ଉବାଚ। 4-9-0x (3011) 
ତତସ୍ତୁ ତେ ପୁଣ୍ଯଜଲାଂ ଶିବାଂ ଶୁଭାଂ ମହର୍ଷିଗନ୍ଧର୍ବନିଷେବିତୋଦକାମ୍।
ତ୍ରିଲୋକକାନ୍ତାମବତୀର୍ଯ ଜାହ୍ନବୀମୃଷୀଂଶ୍ଚ ଦେବାଂଶ୍ଚ ପିତୃନତପର୍ଯନ୍ ॥ 1 ॥ 4-9-1 (28515) 
ବରପ୍ରଦାନଂ ହ୍ଯନୁଚିନ୍ତ୍ଯ ପାର୍ଥିବେ ହୁତ୍ବାଽଗ୍ନିହୋତ୍ରଂ କୃତଜପ୍ଯମଙ୍ଗଲଃ ।
ଦିଶଂ ତଥୈନ୍ଦ୍ରୀମଭିତଃ ପ୍ରପେଦିବାନ୍କୃତାଞ୍ଜଲିର୍ଧର୍ମମୁପାହ୍ବଯଚ୍ଛନୈଃ ॥ 2 ॥ 4-9-2 (28516) 
ଯୁଧିଷ୍ଠିର ଉବାଚ। 4-9-3x (3012) 
ବରପ୍ରଦାନଂ ମମ ଦତ୍ତବାନ୍ପିତା ପ୍ରସନ୍ନଚେତା ବରଦଃ ପ୍ରଜାପତିଃ ।
ଜଲାର୍ଥିନୋ ମେ ତୃଷିତସ୍ଯ ସୋଦରା ମଯା ପ୍ରଯୁକ୍ତା ବିବିଶୁର୍ଜଲାଶଯମ୍ ॥ 3 ॥ 4-9-3 (28517) 
ନିପାତିତା ଯକ୍ଷବରେଣ ତେ ବନେ ମହାହବେ ବଜ୍ରଭୃତେବ ଦାନବାଃ ।
ମଯା ଚ ଗତ୍ବା ବରଦୋ ହି ତୋଷିତୋ ବିବକ୍ଷତା ପ୍ରଶ୍ନସମୁଚ୍ଚଯଂ ଗୁରୁଃ ॥ 4 ॥ 4-9-4 (28518) 
ସ ମେ ପ୍ରସନ୍ନୋ ଭଗବାନ୍ବରଂ ଦଦୌ ପରିଷ୍ବଜଂଶ୍ଚାହ ତଥୈବ ସୌହୃଦାତ୍।
ବୃଣୀଷ୍ବ ଯଦ୍ବାଞ୍ଛସି ପାଣ୍ଡୁନନ୍ଦନ ସ୍ଥିତୋଽନ୍ତରିକ୍ଷେ ବରଦୋଽସ୍ମି ପଶ୍ଯ ମାମ୍ ॥ 5 ॥ 4-9-5 (28519) 
ସ ବୈ ମଯୋକ୍ତୋ ବରଦଃ ପିତା ପ୍ରଭୁଃ ସଦୈବ ମେ ଧର୍ମରତା ମତିର୍ଭବେତ୍।
ଇମେ ଚ ଜୀବନ୍ତୁ ମମାନୁଜାଃ ପ୍ରଭୋ ବଯଂ ସ୍ବରୂପଂ ଚ ଜଯଂ ତଥାଽଽପ୍ନୁମଃ ॥ 6 ॥ 4-9-6 (28520) 
କ୍ଷମା ଚ କୀର୍ତିଶ୍ଚ ଯଥେପ୍ସିତଂ ଭବେଦ୍ବ୍ରତଂ ତୁ ସତ୍ଯଂ ଚ ସମାପ୍ତିରେବ ଚ।
ବରୋ ମମୈଷୋସ୍ତୁ ଯଥାଽନୁକୀର୍ତିତୋ ନ ତନ୍ମୃଷା ଦେବବୃଷୋ ଯଥାଽବ୍ରବୀତ୍ ॥ 7 ॥ 4-9-7 (28521) 
ବୈଶମ୍ପାଯନ ଉବାଚ। 4-9-8x (3013) 
ଇତ୍ଯେବମୁକ୍ତ୍ବା ଧର୍ମାତ୍ମା ଧର୍ମମେବାନୁଚିନ୍ତଯନ୍।
ତଦୈବ ତତ୍ପ୍ରସାଦେନ ରୂପମେବାଭବତ୍ସ୍ବଯମ୍ ॥ 8 ॥ 4-9-8 (28522) 
ସ ବୈ ଦ୍ବିଜାତିସ୍ତରୁଣସ୍ତ୍ରିଦଣ୍ଡଭୃତ୍କମଣ୍ଡଲୂଷ୍ଣୀଷଧରୋ ବ୍ଯଜାଯତ।
ସୁରକ୍ତମାଞ୍ଜିଷ୍ଠବରାମ୍ବରଃ ଶିଖୀ ପବିତ୍ରପାଣିର୍ଦଦୃଶେ ତଦାଽଦ୍ଭୁତମ୍ ॥ 9 ॥ 4-9-9 (28523) 
ତଥୈବ ତେଷାମପି ଧର୍ମଚାରିଣାଂ ଯଥୋଚିତାର୍ହାଭରଣାମ୍ବରସ୍ରଜଃ।
କ୍ଷଣେନ ରାଜନ୍ନଭବନ୍ମହାତ୍ମନାଂ ପ୍ରଶସ୍ତଧର୍ମାଗ୍ର୍ଯଫଲାଭିକାଙ୍କ୍ଷିଣାମ୍ ॥ 10 ॥ 4-9-10 (28524) 
ନବେନ ରୂପେଣ ବିଶାଂପତିର୍ଯୁତସ୍ତ୍ବଥର୍ବରୂପେଣ ବଭୌ ପ୍ରତାପବାନ୍।
ନିବଦ୍ଧବୈଡୂର୍ଯସିତାନ୍ସକାଞ୍ଚନାନ୍ନୃପସ୍ତଥାଽକ୍ଷାନ୍ପରିବେଷ୍ଟ୍ଯ ବାସସଃ ॥ 11 ॥ 4-9-11 (28525) 
ତତୋ ବିରାଟଂ ପ୍ରଥମଂ ଯୁଧିଷ୍ଠିରୋ ଦଦର୍ଶ ଦୂରାତ୍ସୁସମୃଦ୍ଧତେଜସମ୍।
ଅନନ୍ତତେଜୋଜ୍ବଲିତଂ ହୁତାଶନଂ ଦୁରାସଦଂ ତୀକ୍ଷ୍ଣବିଷଂ ଯଥୋରଗମ୍ ॥ 12 ॥ 4-9-12 (28526) 
ସଭାସଦଂ ପ୍ରାଞ୍ଜଲିଭିର୍ଜନୈର୍ବୃତଂ ବିଚିତ୍ରନାନାବିଧଶସ୍ତ୍ରପାଣିଭିଃ ।
ଉପାଯନୌଘୈଃ ପ୍ରବିଶଦ୍ଭିରାଚିତଂ ଦ୍ବିଜୈଶ୍ଚ ଶିକ୍ଷାକ୍ଷରମନ୍ତ୍ରଧାରିଭିଃ ॥ 13 ॥ 4-9-13 (28527) 
ଗଜୈରୁଦୀର୍ମଂ ତୁରଗୈଶ୍ଚ ସଙ୍କୁଲଂ ମୃଗଦ୍ବିପୈଃ କୁବ୍ଜଗଣୈଃ ସମାବୃତମ୍ ।
ସିତୋଚ୍ଛ୍ରିତୋଷ୍ଣୀଷନିରୁଦ୍ଧମୂର୍ଧଜଂ ବିଚିତ୍ରବୈଡୂର୍ଯବିକାରକୁଣ୍ଡଲମ୍ । 
ବିରାଟମାଯାଚ୍ଚ ଯୁଧିଷ୍ଠିରସ୍ତଦା ବୃହସ୍ପତିଃ ଶକ୍ରମିବ ତ୍ରିବିଷ୍ଟପେ ॥ 14 ॥  4-9-14 (28528) 
ତମାବ୍ରଜନ୍ତଂ ପ୍ରସମୀକ୍ଷ୍ଯ ପାଣ୍ଡବଂ ବିରାଟରାଜୋ ମୁଦିତେନ ଚକ୍ଷୁଷା ।
ପପ୍ରଚ୍ଛ ଚୈନଂ ସ ନରାଧିପୋ ମୁହୁର୍ଦ୍ବିଜାଶ୍ଚ ଯେ ଚାସ୍ଯ ସଭାସଦସ୍ତଦା ॥ 15 ॥ 4-9-15 (28529) 
ବିରାଟ ଉବାଚ । 4-9-16x (3014) 
କୋ ବା ବିଜାନାତି ପୁରାଽସ୍ଯ ଦର୍ଶନଂ ଯୁବା ସଭାଂ ଯୋଽଯମୁପୈତି ମାମିକାମ୍।
ରୂପେଣ ସାରେଣ ବିରାଜଯନ୍ମହୀଂ ଶ୍ରିଯା ହ୍ଯଯଂ ବୈଶ୍ରବଣୋ ଦ୍ବିଜୋ ଯଥା ॥ 16 ॥ 4-9-16 (28530) 
ମୃଗେନ୍ଦ୍ରରାଡ୍ବାରଣଯୂଥପୋପମଃ ପ୍ରଭାତ୍ଯଯଂ କାଞ୍ଚନପର୍ବତୋ ଯଥା।
ବିରାଜତେ ପାବକସୂର୍ଯସନ୍ନିଭଂ ସଚନ୍ଦ୍ରନକ୍ଷତ୍ର ଇବାଂଶୁମାନ୍ଗ୍ରହଃ ॥ 17 ॥ 4-9-17 (28531) 
ନ ଦୃଶ୍ଯତେଽସ୍ଯାନୁଚରୋ ନ କୁଞ୍ଜରୋ ନ ଚୋଷ୍ଣରଶ୍ମ୍ଯାବରଣଂ ସମୁଚ୍ଛ୍ରିତମ୍ ।
ନ କୁଣ୍ଡଲଂ ନାଙ୍ଗଦମସ୍ଯ ନ ସ୍ରଜୋ ବିଚିତ୍ରିତାଙ୍ଗଶ୍ଚ ରଥଶ୍ରତୁର୍ଯୁଜଃ ॥ 38 ॥ 4-9-18 (28532) 
କ୍ଷାତ୍ରଂ ଚ ରୂପଂ ହି ବିଭର୍ତ୍ଯଯଂ ଭୃଶଂ ଗଜେନ୍ଦ୍ରଶାର୍ଦୂଲମହର୍ଷଭୋପମଃ ।
ଅଭ୍ଯାଗତୋଽସ୍ମାନନଲଂକୃତୋପି ସନ୍ ବିରୋଚତେ ଭାନୁରିବାଚିରୋଦିତଃ ॥ 19 ॥ 4-9-19 (28533) 
ବିଭାତ୍ଯଯଂ କ୍ଷତ୍ରିଯ ଏବ ସର୍ବଥା ବିରାଟ ଇତ୍ଯେବମୁବାଚ ତଂ ପ୍ରତି।
ସସାଗରାନ୍ତାମଯମଦ୍ଯ ମେଦିନୀଂ ପ୍ରଶାସିତୁଂ ଚାର୍ହତି ବାସବୋପମଃ ॥ 20 ॥ 4-9-20 (28534) 
ନାକ୍ଷତ୍ରିଯୋ ନୂନମଯଂ ଭବିଷ୍ଯତି ମୂର୍ଧାଭିଷିକ୍ତଃ ପ୍ରତିଭାତି ମାଂ ପ୍ରତି ।
ତୁଲ୍ଯଂ ହି ରୂପଂ ପ୍ରତିଦୃଶ୍ଯତେଽସ୍ଯ ଗଜସ୍ଯ ସିଂହସ୍ଯ ତଥର୍ଷଭସ୍ଯ ॥ 21 ॥ 4-9-21 (28535) 
ଯମେଷ କାମଂ ପରିମାର୍ଗତେ ଦ୍ବିଜଃ ସ ଚାସ୍ଯ ସର୍ବଃ କ୍ରିଯତାମସଂଶଯମ୍ ।
ପ୍ରିଯଂ ଚ ମେ ଦର୍ଶନମୀଦୃଶେ ଜନେ ଦ୍ବିଜେଷୁ ମୁଖ୍ଯେଷୁ ତଥାଽତିଥିଷ୍ବପି ॥ 22 ॥ 4-9-22 (28536) 
ଧନେଷୁ ରତ୍ନେଷ୍ବଥ ଗୋଷୁ ବେଶ୍ମସୁ ପ୍ରକାମତୋ ମେ ବିଚରତ୍ବବାରିତଃ ॥ 23 ॥  4-9-23 (28537) 
ବୈଶମ୍ପାଯନ ଉବାଚ । 4-9-24x (3015) 
ଏବଂ ବ୍ରୁବାଣସ୍ତମନନ୍ତତେଜସଂ ବିରାଜମାନଂ ସହସୋତ୍ଥିତୋ ନୃପଃ।
ଅନ୍ଯେନ ରୂପେଣ ସମୀପମାଗତଂ ତ୍ରିଦଣ୍ଡକୁଣ୍ଡ୍ଯଙ୍କୁଶଶିକ୍ଯପାଣିନମ୍ ॥ 24 ॥ 4-9-24 (28538) 
ସମୁତ୍ଥିତା ସା ହି ସଭା ସପାର୍ଥିବା ସବିପ୍ରରାଜନ୍ଯବିଶା ସଶୂଦ୍ରକା ।
ସଭାଗତ ପ୍ରେକ୍ଷ୍ଯ ତପନ୍ତମର୍ଚିଷାଂ ବିନିଃସୃତଂ ରାହୁମୁଖାଦ୍ଯଥା ରବିମ୍ ॥ 25 ॥ 4-9-25 (28539) 
ସ ତେନ ପୂର୍ବଂ ଜଯତାଂ ଭବାନିହ ଦ୍ବିଜାତିନୋକ୍ତୋଽଭିମୁଖଃ କୃତାଞ୍ଜଲିଃ ।
ଜଯଂ ଜଯାର୍ହେଣ ସମେତ୍ଯ ବର୍ଧିତୋ ବିରାଟରାଜୋ ହ୍ଯଭିବାଦଯଚ୍ଚ ତମ୍ ॥ 26 ॥ 4-9-26 (28540) 
ତମବ୍ରବୀତ୍ପ୍ରାଞ୍ଜଲିରେଷ ପାର୍ଥିବୋ ବିରାଟରାଜୋ ମଧୁରାକ୍ଷରଂ ବଚଃ।
ପ୍ରାପ୍ତଃ କୁତସ୍ତ୍ବଂ ଭଗବନ୍କିମିଚ୍ଛସି କ୍ବ ଯାସ୍ଯସେ କିଂ କରବାଣି ତେ ଦ୍ବିଜ ॥ 27 ॥ 4-9-27 (28541) 
ଶ୍ରୁତଂ ଚ ଶୀଲଂ ଚ କୁଲଂ ଚ ଶଂସ ମେ ଗୋତ୍ରଂ ତଥା ନାମ ଚ ଦେଶମେବ ତେ।
ସତ୍ଯପ୍ରତିଜ୍ଞା ହି ଭବନ୍ତି ସାଧବୋ ବିଶେଷତଃ ପ୍ରବ୍ରଜିତା ଦ୍ବିଜାତଯଃ ॥ 28 ॥ 4-9-28 (28542) 
ଯଥାଽନୁରୂପଂ ପ୍ରଚରାମି ତେ ତ୍ବହଂ ନ ଚାବମନ୍ତା ନ ତବାଭିଭାଷିତମ୍ ।
ଅପୂଜିତା ହ୍ଯଗ୍ନିସମା ଦ୍ବିଜାତଯଃ କୁଲଂ ଦହେଯୁଃ ସବିଷା ଇବୋରଗାଃ ॥ 29 ॥ 4-9-29 (28543) 
ସର୍ବାଂ ଚ ଭୂମିଂ ତବ ଦାତୁମୁତ୍ସହେ ସଦଣ୍ଡକୋଶାଂ ବିସୃଜାମି ତେ ପୁରମ୍ ।
କସ୍ଯାସି ରାଜ୍ଞୋ ବିଷଯାଦିହାଗତଃ କିଂ କର୍ମ ଚାତ୍ରାଚରସି ଦ୍ବିଜୋତ୍ତମ ॥ 30 ॥ 4-9-30 (28544) 
ବୈଶମ୍ପାଯନ ଉବାଚ। 4-9-31x (3016) 
ଏବଂ ବ୍ରୁବାଣଂ ତମୁବାଚ ପାର୍ଥିବଂ ଯୁଧିଷ୍ଠିରୋ ଧର୍ମମବେକ୍ଷ୍ଯ ଚାସକୃତ୍ ।
ସତ୍ଯଂ ବଚଃ କୋ ନ୍ବିହ ବକ୍ତୁମୁତ୍ସହେଦ୍ଯଥାପ୍ରତିଜ୍ଞଂ ତୁ ଶୃଣୁଷ୍ବ ପାର୍ଥିବ ॥ 31 ॥ 4-9-31 (28545) 
ଶ୍ରୁତଂ ଚ ଶୀଲଂ ଚ କୁଲଂ ଚ କର୍ମ ଚ ଶୃଣୁଷ୍ବ ମେ ଜନ୍ମ ଚ ଦେଶମେବ ଚ ।
ଗୁରୂପଦେଶାନ୍ନିଯମାଚ୍ଚ ମେ ବ୍ରତଂ କୁଲକ୍ରମାର୍ଥଂ ପିତୃଭିର୍ନିଯୋଜିତମ୍ ॥ 32 ॥ 4-9-32 (28546) 
ଦ୍ବିଜୋ ବ୍ରତେନାସ୍ମି ନ ଚ ସ୍ବତଃ ପ୍ରଭୋ ସଂମୁଣ୍ଡିତଃ ପ୍ରବ୍ରଜିତସ୍ତ୍ରିଦଣ୍ଡଭୃତ୍ ।
ଇଦଂ ଶରୀରଂ ମମ ପଶ୍ଯ ମାନୁଷଂ ସମାବୃତଂ ପଞ୍ଚଭିରେବ ଧାତୁଭିଃ ॥ 33 ॥ 4-9-33 (28547) 
ମମେହ ପଞ୍ଚେନ୍ଦ୍ରିଯଗାତ୍ରଦର୍ଶିନୋ ବଦନ୍ତି ପଞ୍ଚୈବ ପିତୄନ୍ଯଥା ଶ୍ରୁତିଃ ।
ମନୁଷ୍ଯଜାତିତ୍ବମଚିନ୍ତଯନ୍ନହଂ ନ ଚାସ୍ମି ତୁଲ୍ଯଃ ପିତୃଭିଃ ସ୍ବଭାବତଃ ॥ 34 ॥ 4-9-34 (28548) 
କଙ୍କୋ ହି ନାମ୍ନା ବିଷଯଂ ତବାଗତୋ ବ୍ରତୀ ଦ୍ବିଜାତିଃ ସ୍ବକୃତେନ କର୍ମଣା।
ଦ୍ଯୂତପ୍ରସଙ୍ଗାଦଧନୋଽସ୍ମି ରାଜନ୍ସତ୍ଯପ୍ରତିଜ୍ଞା ବ୍ରତିନଶ୍ଚରାମଃ ॥ 35 ॥ 4-9-35 (28549) 
ଯୁଧିଷ୍ଠିରସ୍ଯାପି ସଖାଽଭବଂ ପୁରା ଗୃହପ୍ରବେଶୀ ଚ ଶରୀରମେବ ଚ।
ଗୃହେ ଚ ତସ୍ଯୋପିତବାନହଂ ସୁଖଂ ରାଜାଽସ୍ମି ତସ୍ଯ ସ୍ବପୁରେଽଭବଂ ପୁରା ॥ 36 ॥ 4-9-36 (28550) 
ମମାଜ୍ଞଯା ତତ୍ର ବିଚେରୁରଙ୍ଗନା ମମ ପ୍ରିଯାର୍ଥଂ ଦମଯନ୍ତି ବାଜିନଃ ।
ମଯା କୃତଂ ତସ୍ଯ ପୁରେ ତୁ ଯତ୍ପୁରା ନ ତତ୍କଦାଚିତ୍କୃତବାଞ୍ଜନୋଽନ୍ଯଥା ॥ 37 ॥ 4-9-37 (28551) 
ସୋହଂ ପୁରା ତସ୍ଯ ବଯସ୍ସମଃ ସଖା ଚରାମି ସର୍ବାଂ ବସୁଧାଂ ସୁଦୁଃଖିତଃ ।
ନ ତୁ ପ୍ରଶାନ୍ତିଂ କ୍ବଚିଦାପ୍ତବାନହଂ ବ୍ରତୋପଦେଶାନ୍ନିଯମେନ ଭାରିକଃ ॥ 38 ॥ 4-9-38 (28552) 
ବୈଯାଘ୍ରପଦ୍ଯୋସ୍ମି ନରେନ୍ଦ୍ର ଗୋତ୍ରତସ୍ତଦେବ ସୌଖ୍ଯଂ ମୃଗଯାମହେ ବଯମ୍।
କୃତଜ୍ଞଭାବେନ ମଯାଽନୁକୀର୍ତିତଂ ଯୁଧିଷ୍ଠିରସ୍ଯାତ୍ମସମସ୍ଯ ଚେଷ୍ଟିତମ୍ ॥ 39 ॥ 4-9-39 (28553) 
ଇମଂ ହି ମୋକ୍ଷାଶ୍ରମମାସ୍ଥିତସ୍ଯ ମେ ଯୁଧିଷ୍ଠିରସ୍ତୁଲ୍ଯଗୁଣୋ ଭବାନପି ।
ନ ମେଽସ୍ତି ମାତା ନ ପିତା ନ ବାନ୍ଧବା ନ ମେଽସ୍ତି ରୂପଂ ନ ରତିର୍ନ ସନ୍ତତିଃ ॥ 40 ॥ 4-9-40 (28554) 
ସୁଖଂ ଚ ଦୁଃଖଂ ଚ ହି ତୁଲ୍ଯମଦ୍ଯ ମେ ପ୍ରିଯାପ୍ରିଯେ ତୁଲ୍ଯଗତେ ଗତାଗତେ।
ମୁକ୍ତୋସ୍ମି କାମାଚ୍ଚ ଧନାଚ୍ଚ ସାଂପ୍ରତଂ ତ୍ବଦାଶ୍ରଯେ ବସ୍ତୁମିହାଭ୍ଯୁପାଗତଃ ॥ 41 ॥ 4-9-41 (28555) 
ସଂବତ୍ସରେଣେହ ସମାପ୍ଯତେ ତ୍ବିଦଂ ମମ ବ୍ରତଂ ଦୁଷ୍କରକର୍ମକାରିଣଃ।
ତତୋ ଭବନ୍ତଂ ପରିତୋଷ୍ଯ କର୍ମଭିଃ ପୁନର୍ବ୍ରଜିଷ୍ଯେ ଚ କୁତୂହଲଂ ଯତଃ ॥ 42 ॥ 4-9-42 (28556) 
ଅକ୍ଷାନ୍ନିବପ୍ତୁଂ କୁଶଲୋସ୍ମ୍ବହଂ ସଦା ପରାଜିତଃ ଶକୁନିରୁତାନି ଚିନ୍ତଯନ୍ ।
ମୃଗଦ୍ବିଜାନାଂ ଚ ରୁତାନି ଚିନ୍ତଯନ୍ନିରାଶ୍ରଯଃ ପ୍ରବ୍ରଜିତୋସ୍ମି ଭିକ୍ଷୁକଃ ॥ 43 ॥ 4-9-43 (28557) 
ବୈଶମ୍ପାଯନ ଉବାଚ । 4-9-44x (3017) 
ତେନୈବମୁକ୍ତେ ବଚନେ ନରାଧିପଃ କୃତାଞ୍ଜଲିଃ ପ୍ରବ୍ରଜିତଂ ବିଲୋକ୍ଯ ଚ ।
ଅଥାବ୍ରବୀଦ୍ଧୃଷ୍ଟମନାଃ ଶୁଭାକ୍ଷରଂ ମନୋନୁଗଂ ସର୍ବସଭାଗତଂ ବଚଃ ॥ 44 ॥ 4-9-44 (28558) 
ଦଦାମି ତେ ହନ୍ତ ବରଂ ଯଦୀପ୍ସିତଂ ପ୍ରଶାଧି ମତ୍ସ୍ଯାନ୍ଯଦି ମନ୍ଯତେ ଭବାନ୍।
ପ୍ରିଯା ହି ଧୂର୍ତା ମମ ଚାକ୍ଷକୋବିଦାସ୍ତ୍ବଂ ଚାପି ଦେବୋ ମମ ରାଜ୍ଯମର୍ହସି ॥ 45 ॥ 4-9-45 (28559) 
ସମାନଯାନାସନବସ୍ତ୍ରଭୋଜନଂ ପ୍ରଭ୍ରୂତମାଲ୍ଯାଭରଣାନୁଲେପନମ୍।
ସ ସାର୍ବଭୌମୋପମ ସର୍ବଦାଽର୍ହସି ପ୍ରିଯଂ ହି ମନ୍ଯେ ତବ ନିତ୍ଯଦର୍ଶନମ୍ ॥ 46 ॥ 4-9-46 (28560) 
ଯେ ତ୍ବାଽଭିଧାବେଯୁରନର୍ଥପୀଡିତା ଦ୍ବିଜାତିମୁଖ୍ଯା ଯଦି ବେତରେ ଜନାଃ।
ସର୍ବାଣି କାର୍ଯାଣ୍ଯହମର୍ଥିତସ୍ତ୍ବଯା ତେଷାଂ କରିଷ୍ଯାମି ନ ମେଽତ୍ର ସଂଶଯଃ ॥ 47 ॥ 4-9-47 (28561) 
ମମାନ୍ତିକେ ଯଶ୍ଚ ତବାପ୍ରିଯଂ ଚରେତ୍ପ୍ରବାସଯେ ତଂ ପରିଚିନ୍ତ୍ଯ ମାନବମ୍ ।
ଯଚ୍ଚାପି କିଂଚିଦ୍ବସୁ ବିଦ୍ଯତେ ମମ ପ୍ରଭୁର୍ଭବାଂସ୍ତସ୍ଯ ବଶୀ ବସେହ ଚ ॥ 48 ॥ 4-9-48 (28562) 
ଯୁଧିଷ୍ଠିର ଉବାଚ। 4-9-49x (3018) 
ଅତୋଽଭିଲାଷଃ ପରମୋ ନ ବିଦ୍ଯତେ ନ ମେ ଜିତଂ କିଂଚନ ଧାରଯେ ଧନମ୍।
ନ ଭୋଜନଂ କିଂଚନ ସଂସ୍ପୃଶେଯଂ ହବିଷ୍ଯଭୋଜୀ ନିଶି ଚ କ୍ଷିତୀଶଯଃ ॥ 49 ॥ 4-9-49 (28563) 
ବ୍ରତୋପଦେଶାତ୍ସମଯୋ ହି ନୈଷ୍ଠିକୋ ନ କ୍ରୋଧିତବ୍ଯଂ ନରଦେବ କସ୍ଯଚିତ୍।
ଏବଂପ୍ରତିଜ୍ଞସ୍ଯ ମମେହ ଭୂପତେ ନିବାସବୁଦ୍ଧିର୍ଭବିତା ତୁ ନାନ୍ଯଥା ॥ 50 ॥ 4-9-50 (28564) 
ଏବଂ ବରଂ ମାତ୍ସ୍ଯ ବୃଣେ ପ୍ରଦାପିତଂ କୃତି ଭବିଷ୍ଯାମି ବରେଣ ତେଽନଘ ॥ 51 ॥  4-9-51 (28565) 
ବୈଶମ୍ପାଯନ ଉବାଚ। 4-9-52x (3019) 
ଏବଂ ତୁ ରାଜ୍ଞଃ ପ୍ରଥମଃ ସମାଗମୋ ବଭୂବ ମାତ୍ସ୍ଯସ୍ଯ ଯୁଧିଷ୍ଠିରସ୍ଯ ଚ।
ବିରାଟରାଜସ୍ଯ ହି ତେନ ସଙ୍ଗମୋ ବଭୂବ ବିଷ୍ଣୋରିବ ବଜ୍ରପାଣିନା ॥ 52 ॥ 4-9-52 (28566) 
ତମାସନସ୍ଥଂ ପ୍ରିଯରୂପଦର୍ଶନଂ ନିରୀକ୍ଷମାଣୋ ନ ତତର୍ପ ଭୂମିପଃ।
ସଭାଂ ଚ ତାଂ ପ୍ରଜ୍ବଲଯନ୍ଯୁଧିଷ୍ଠିରଃ ଶ୍ରିଯା ଯଥା ଶକ୍ରଇବ ତ୍ରିବିଷ୍ଟପମ୍ ॥ 53 ॥ 4-9-53 (28567) 
ଏବଂ ସ ଲବ୍ଧ୍ବା ନୃପତିଃ ସମାଗମଂ ବିରାଟରାଜେନ ନରର୍ଷଭସ୍ତଦା।
ଉବାସ ବୀରଃ ପରମାର୍ଚିତଃ ସୁଖୀ ନ ଚାସ୍ଯ କଶ୍ଚିଚ୍ଚରିତଂ ବୁବୋଧ ତତ୍ ॥ 54 ॥ ॥ 4-9-54 (28568) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ପାଣ୍ଡବପ୍ରବେଶପର୍ବଣି ନବମୋଽଧ୍ଯାଯଃ ॥ 9 ॥

Mahabharata - Virata Parva - Chapter Footnotes

4-9-6 ବଯଶ୍ଚ ରୂପଂ ଚ ବଲଂ ତଥାଽଽପ୍ନୁଯୁରିତି ଥo ଧo ପାଠଃ ॥ 6 ॥ 4-9-24 ଅନ୍ଯେନ ରୂପେଣ ଯତିବେଷେଣ ଆଗତଂ ଦୃଷ୍ଟ୍ବେତି ଶେଷଃ ॥ 24 ॥



ବିରାଟପର୍ବ - ଅଧ୍ଯାଯ 010

॥ ଶ୍ରୀଃ ॥

4.10. ଅଧ୍ଯାଯଃ 010 

Mahabharata - Virata Parva - Chapter Topics

ଭୀମେନ ସୂଦବେଷପରିଗ୍ରହେଣ ବିରାଟସଭାପ୍ରବେଶଃ ॥ 1 ॥ ବିରାଟେନ ଭୀମସ୍ଯ ପାକାଧିକାରେ ନିଯୋଜନମ୍ ॥ 2 ॥

Mahabharata - Virata Parva - Chapter Text

4-10-0 (28569) 
ବୈଶମ୍ପାଯନ ଉବାଚ । 4-10-0x (3020) 
ଅଥାପରସ୍ଯାଂ ଦିଶି ଭୀମଦର୍ଶନୋ ବୃକୋଦରୋଽଦୃଶ୍ଯତ ସିଂହବିକ୍ରମଃ।
ଅସିପ୍ରବେକେ ପ୍ରତିମୁଚ୍ଯ ଶାଣିତେ ଖଜାଂ ଚ ଦର୍ବୀ ଚ କରେଣ ଧାରଯନ୍ ॥ 1 ॥ 4-10-1 (28570) 
ତ୍ବଚଂ ଚ ଗୋଚର୍ମମଯୀଂ ସୁମର୍ଦିତାଂ ସମୁକ୍ଷିତାଂ ପାନକରାଗଷାଡବୈଃ ।
କିଲାସମାଲମ୍ବ୍ଯ କରେଣ ଚାଯସଂ ସଶୃଙ୍ଗିବେରାର୍ଦ୍ରକଭୂସ୍ତୃଣାଙ୍କୁରମ୍ ॥ 2 ॥ 4-10-2 (28571) 
ଗମ୍ଭୀରରୂପଃ ପରମେଣ ତେଜସା ରବିର୍ଯଥା ଲୋକମିମଂ ପ୍ରକାଶଯନ୍।
ସ କୃଷ୍ଣବାସା ଗିରିରାଜସାରବାନ୍ ସ ମତ୍ସ୍ଯରାଜଂ ସମୁପେତ୍ଯ ତସ୍ଥିବାନ୍ ॥ 3 ॥ 4-10-3 (28572) 
ସଭାଗତୋ ବାରଣଯୂଥପୋପମସ୍ତମିସ୍ରହା ରାତ୍ରିମିବାବଭାସଯନ୍।
ସହସ୍ରନେତ୍ରାବରଜାନ୍ତକୋପମସ୍ତ୍ରିଲୋକପାଲାଧିପତିର୍ଯଥା ହରିଃ ॥ 4 ॥ 4-10-4 (28573) 
ତମାବ୍ରଜନ୍ତଂ ଗଜଯୂଥପୋପମଂ ନିରୀକ୍ଷମାଣୋ ନବସୂର୍ଯବର୍ଚସମ୍।
ଭଯାତ୍ସମୁଦ୍ବିଗ୍ନବିପଣ୍ଣଚେତନୋ ଦିଶଶ୍ଚ ସର୍ବାଃ ପ୍ରସମୀକ୍ଷ୍ଯ ଚାସକୃତ୍ ॥ 5 ॥ 4-10-5 (28574) 
ତମେକବସ୍ତ୍ରଂ ପରସୈନ୍ଯବାରଣଂ ସଭାଽବିଦୂରାନ୍ନୃପତିର୍ନୃପାତ୍ମଜମ୍।
ସମୀକ୍ଷ୍ଯ ବୈକ୍ଲବ୍ଯମୁପେଯିବାଞ୍ଶନୈର୍ଜନାଶ୍ଚ ଭୀତାଃ ପରିସର୍ପିରେ ଭୃଶମ୍ ॥ 6 ॥ 4-10-6 (28575) 
ଅଥାବ୍ରବୀନ୍ମାତ୍ସ୍ଯପତିଃ ସଭାଗତାନ୍ ଭୃଶାତୁରୋଷ୍ଣଂ ପରିନିଶ୍ବସନ୍ନିବ ।
କୋଽଯଂ ଯୁବା ବାରଣରାଜସନ୍ନିଭଃ ସଭାମଭିପ୍ରୈତି ହି ମାମିକାମିମାମ୍ ॥ 7 ॥ 4-10-7 (28576) 
କୋ ବା ବିଜାନାତି ପୁରାଽସ୍ଯ ଦର୍ଶନଂ ମୃଗେନ୍ଦ୍ରଶାର୍ଦୂଲଗତିଂ ହି ମାମକଃ।
ବ୍ଯୂଢାନ୍ତରାଂସୋ ମୃଗରାଡିବୋତ୍କଟୋ ଯ ଏଷ ଦିବ୍ଯଃ ପୁରୁଷଃ ପ୍ରକାଶତେ ॥ 8 ॥ 4-10-8 (28577) 
ରାଜଶ୍ରିଯା ହ୍ଯେଷ ବିଭାତି ରାଜବଦ୍ବିରୋଚତେ ରୁକ୍ମଗିରିପ୍ରଭୋପମଃ।
ନାକ୍ଷତ୍ରିଯୋ ନୂନମଯଂ ଭବିଷ୍ଯତି ସହସ୍ରନେତ୍ରପ୍ରତିମସ୍ତଥା ହ୍ଯସୌ ॥ 9 ॥ 4-10-9 (28578) 
ରୂପେଣ ଯଶ୍ଚାପ୍ରତିମୋ ହ୍ଯଯଂ ମହାନ୍ମହୀମିମାଂ ଶତ୍ରଃ ଇବାଭିପାଲଯେତ୍।
ନାଭୂମିପୋଽଯଂ ହି ରତିର୍ମମେତି ଚ ଚ୍ଯୁତଃ ସମୃଦ୍ଧ୍ଯା ନଭସୀବ ନାହୁଷଃ ॥ 10 ॥ 4-10-10 (28579) 
ବୈଶମ୍ପାଯନ ଉବାଚ। 4-10-11x (3021) 
ବିତର୍କମାଣସ୍ଯ ଚ ତସ୍ଯ ପାଣ୍ଡବଃ ସଭାମତିକ୍ରମ୍ଯ ବୃକୋଦରୋଽବ୍ରବୀତ୍।
ଜଯେତି ରାଜାନମଭିପ୍ରମୋଦଯନ୍ସୁଖେନ ସଭ୍ଯଂ ଚ ସଭାଗତଂ ଜନମ୍ ॥ 11 ॥ 4-10-11 (28580) 
ତତୋ ନୃପଂ ବାକ୍ଯମୁବାଚ ପାଣ୍ଡବୋ ଯଥାଽନୁପୂର୍ବ୍ଯାତ୍କୃପଯାନ୍ବିତୋତ୍ତରମ୍।
ତ୍ବାଂ ଜୀବିତୁଂ ଶତ୍ରୁହନ୍ନାଗତୋଽହଂ ତ୍ବମେବ ଲୋକେ ପରମୋ ହି ସଂଶ୍ରଯଃ ॥ 12 ॥ 4-10-12 (28581) 
ନରେନ୍ଦ୍ର ଶୂଦ୍ରୋସ୍ମି ଚତୁର୍ଥବର୍ଣଭାଗ୍ଗୁରୂପଦେଶାତ୍ପରିଚାରକର୍ମକୃତ୍।
ଜାନାମି ସୂପାଂଶ୍ଚ ରସାଂଶ୍ଚ ସଂସ୍କୃତାନ୍ମାଂସାନ୍ଯପୂପାଂଶ୍ଚ ପଚାମି ଶୋଭନାନ୍ । 
ରାଗପ୍ରକାରାଶ୍ଚ ବହୂନ୍ଫଲାଶ୍ରଯାନ୍ମହାନସେ ମେ ନ ସମୋସ୍ତି ସୂପକୃତ୍ ॥ 13 ॥  4-10-13 (28582) 
ବୈଶମ୍ପାଯନ ଉବାଚ । 4-10-14x (3022) 
ତମବ୍ରବୀନ୍ମତ୍ସ୍ଯପତିଃ ପ୍ରହୃଷ୍ଟବତ୍ପ୍ରିଯଂ ପ୍ରଗଲ୍ଭଂ ମଧୁରଂ ବିନୀତବତ୍।
ନ ଶୂଦ୍ରତାଂ କାଂଚନ ଲକ୍ଷଯାମି ତେ କୁବେରଚନ୍ଦ୍ରେନ୍ଦ୍ରଦିବାକରପ୍ରଭ ॥ 14 ॥ 4-10-14 (28583) 
ହୁତାଶନାଶୀବିଷତୁଲ୍ଯତେଜସୋ ନ କର୍ମ ତେ ଯୋଗ୍ଯମିଦଂ ମହାନସେ ।
ନ ସୂପକାରୋ ଭବିତୁଂ ତ୍ବମର୍ହସି ସୁପର୍ଣଗନ୍ଧର୍ବମହୋରଗୋପମ ॥ 15 ॥ 4-10-15 (28584) 
ଅନୀକକର୍ଣାଗ୍ରଧରୋ ଧ୍ବଜୀ ରଥୀ ଭବାଦ୍ଯ ମେ ବାରଣବାହିନୀପତିଃ।
ନ ନୀଚକର୍ମା ଭବିତୁଂ ତ୍ବମର୍ହସି ପ୍ରଶାସିତୁଂ ଭୂମିମିମାଂ ତ୍ବମର୍ହସି ॥ 16 ॥ 4-10-16 (28585) 
ଭୀମ ଉବାଚ । 4-10-17x (3023) 
ଚତୁର୍ଥବର୍ଣୋସ୍ମ୍ଯହମୁଗ୍ରଶାସନ ନ ବୈ ବୃଣେ ତ୍ବାମହମୀଦୃଶଂ ପଦମ୍।
ଜାତ୍ଯାଽସ୍ମି ଶୂଦ୍ରୋ ବଲଲେତି ନାମ୍ନା ଜିଜୀବିଷୁସ୍ତ୍ବଦ୍ବିଷଯଂ ସମାଗତଃ ॥ 17 ॥ 4-10-17 (28586) 
ଯୁଧିଷ୍ଠିରସ୍ଯାସ୍ମି ମହାନସେ ପୁରା ବଭୂବ ସର୍ବପ୍ରଭୁରନ୍ନପାନଦଃ।
ଅଥାପି ମାମୁତ୍ସୃଜସେ ମହୀପତେ ବ୍ରଜାମ୍ଯହଂ ଯାବଦିତୋ ଯଥାଗତମ୍ ॥ 18 ॥ 4-10-18 (28587) 
ତ୍ବମନ୍ନସଂସ୍କାରବିଧୌ ପ୍ରଶାଧି ମାଂ ଭବାମି ତେଽହଂ ନରଦେବ ସୂପକୃତ୍ ।
ବଲେନ ତୁଲ୍ଯଶ୍ଚ ନ ବିଦ୍ଯତେ ମଯା ନିଯୁଦ୍ଧଶୀଲୋସ୍ମି ସଦା ହି ପାର୍ଥିବ ॥ 19 ॥ 4-10-19 (28588) 
ଗଜାଂଶ୍ଚ ସିଂହାଂଶ୍ଚ ସମେଯିବାନହଂ ସଦା କରିଷ୍ଯାମି ତବାନଘ ପ୍ରିଯମ୍।
ନ ନୀଚକର୍ମା ତବ ମାଦୃଶଃ ପ୍ରଭୋ ବଲସ୍ଯ ନେତାଽପ୍ଯବଲୋ ଭବେଦିତି ॥ 20 ॥ 4-10-20 (28589) 
ସ୍ବକର୍ମତୁଷ୍ଟାଶ୍ଚ ବଯଂ ନରାଧିପ ପ୍ରଶାଧି ମାଂ ସୂଦପଦେ ଯଦୀଚ୍ଛସି।
ଯେ ସନ୍ତି ମଲ୍ଲା ବଲବୀର୍ଯସଂମତାସ୍ତାନେବ ଯୋତ୍ସ୍ଯାମି ତବାଭିହର୍ପଯନ୍ ॥ 21 ॥ 4-10-21 (28590) 
ବୈଶମ୍ପାଯନ ଉବାଚ। 4-10-22x (3024) 
ତମେବମୁକ୍ତେ ବଚନେ ନରାଧିପଃ ପ୍ରତ୍ଯବ୍ରବୀନ୍ମତ୍ସ୍ଯପତିଃ ପ୍ରହୃଷ୍ଟବତ୍।
ସୋହଂ ନ ମନ୍ଯେ ତବ କର୍ମ ତତ୍ସମଂ ସମୁଦ୍ରନେମିଂ ପୃଥିବୀଂ ତ୍ବମର୍ହସି ॥ 22 ॥ 4-10-22 (28591) 
ତ୍ରିଲୋକପାଲୋ ହି ଯଥା ବିରାଜସେ ତଥାଽଦ୍ଯ ମେ ବିଷ୍ଣୁରିବାତିରୋଚସେ।
ଯଥା ତୁ କାମସ୍ତବ ତତ୍ତଥା କୃତଂ ମହାନସେ ମେ ଭବ ମେ ପୁରସ୍କୃତଃ । 
ନରାଶ୍ଚ ମେ ତତ୍ର ମଯା ସଦାଽର୍ଚିତା ଭବାଦ୍ଯ ତେଷାମଧିପୋ ମଯା କୃତଃ ॥ 23 ॥  4-10-23 (28592) 
ତଥା ସ ଭୀମୋ ବିହିତୋ ମହାନସେ ବିରାଟରାଜସ୍ଯ ବଭୂବ ବୈ ପ୍ରିଯଃ।
ଉବାସ ରାଜନ୍ନ ଚ ତଂ ପୃଥଗ୍ଜନୋ ବୁବୋଧ ତସ୍ଯାନୁଚରଶ୍ଚ କଶ୍ଚନ ॥ 24 ॥ ॥ 4-10-24 (28593) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ପାଣ୍ଡବପ୍ରବେଶପର୍ବଣି ଦଶମୋଽଧ୍ଯାଯଃ ॥ 10 ॥




ବିରାଟପର୍ବ - ଅଧ୍ଯାଯ 011

॥ ଶ୍ରୀଃ ॥

4.11. ଅଧ୍ଯାଯଃ 011 

Mahabharata - Virata Parva - Chapter Topics

ଅର୍ଜୁନେନ ଷଣ୍ଡବେଷପରିଗ୍ରହେଣ ବିରାଟସଭାପ୍ରବେଶଃ ॥ 1 ॥ ବିରାଟେନାର୍ଜୁନସ୍ଯ କନ୍ଯାନାଟନେ ନିଯୋଜନମ୍ ॥ 2 ॥

Mahabharata - Virata Parva - Chapter Text

4-11-0 (28594) 
ବୈଶମ୍ପାଯନ ଉବାଚ। 4-11-0x (3025) 
ଅଥାପରୋଽଦୃଶ୍ଯତ ବର୍ଣବାନ୍ଯୁବା ସ୍ତ୍ରୀବେଷଧାରୀ ସମଲଂକୃତୋ ଭୃଶମ୍।
ପ୍ରବାଲଚିତ୍ରେ ପ୍ରବିମୁଚ୍ଯ କୁଣ୍ଡଲେ ଉଭେ ଚ କମ୍ବୂ ପରିପାତୁକେ ତଥା ॥ 1 ॥ 4-11-1 (28595) 
କୃଷ୍ଣେ ଚ ରକ୍ତେ ଚ ନିବଧ୍ଯ ବାସସୀ ଶରୀରବାଞ୍ଶୁକ୍ରବୃହସ୍ପତିପ୍ରଭଃ।
ବହୂଂଶ୍ଚ ଦୀର୍ଘାଂଶ୍ଚ ବିକୀର୍ଯ ମୂର୍ଧଜାନ୍ମହାଭୁଜୋ ମତ୍ତଗଜେନ୍ଦ୍ରବିକ୍ରମଃ ॥ 2 ॥ 4-11-2 (28596) 
କ୍ଲୈବ୍ଯେନ ବେଷେଣ ନ ଭତି ଭାତି ଚ ଗ୍ରହାଭିପନ୍ନୋ ନଭସୀବ ଚନ୍ଦ୍ରମାଃ ।
ଗତେନ ଚୋର୍ବୀ ପରିକମ୍ପଯଂସ୍ତଦା ବିରାଟମାସାଦ୍ଯ ସଭାସମୀପତଃ ॥ 3 ॥ 4-11-3 (28597) 
ତଂ ପ୍ରେକ୍ଷ୍ଯ ରାଜୋପଗତଂ ସଭାତଲେ ବ୍ଯାଜାପ୍ରତିଚ୍ଛନ୍ନମମିତ୍ରମର୍ଦନମ୍ ।
ବିରାଜମାନଂ ସୁରରାଜବର୍ଚସଂ ସୁତଂ ସୁରେନ୍ଦ୍ରସ୍ଯ ଗଜେନ୍ଦ୍ରବିକ୍ରମମ୍ ॥ 4 ॥ 4-11-4 (28598) 
ସର୍ବାନପୃଚ୍ଛଚ୍ଚ ସମୀପଚାରିଣଃ କୁତୋଽଯମାଯାତି ନ ମେ ପୁରା ଶ୍ରୁତଃ।
ନ ଚୈନମୂଚୁର୍ବିଦିତଂ ନରାସ୍ତଦା ସବିସ୍ମଯଂ ବାକ୍ଯମିଦଂ ନୃପୋଽବ୍ରବୀତ୍ ॥ 5 ॥ 4-11-5 (28599) 
ବିରାଟ ଉବାଚ। 4-11-6x (3026) 
ଗଜେନ୍ଦ୍ରଲୀଲୋ ମୃଗରାଜଗାମୀ ବୃଷେକ୍ଷଣୋ ଦେବସୁତୋଗ୍ରତେଜାଃ।
ପୀନାଂସବାହୁଃ କନକାବଦାତଃ କୋଽଯଂ ନରୋ ମେ ନଗରଂ ପ୍ରବିଷ୍ଟଃ ॥ 6 ॥ 4-11-6 (28600) 
କିମେଷ ଦେବେନ୍ଦ୍ରସୁତଃ କିମେଷ ବ୍ରହ୍ମାତ୍ମଜୋ ବା କିମଯଂ ସ୍ବଯଂଭୂଃ।
ଉମାସୁତୋ ବୈଶ୍ରବଣାତ୍ମଜୋ ବା ପ୍ରେକ୍ଷ୍ଯୈନମାସୀଦିତି ମେ ବିତର୍କଃ ॥ 7 ॥ 4-11-7 (28601) 
ବୈଶମ୍ପାଯନ ଉବାଚ। 4-11-8x (3027) 
ସଭାମତିକ୍ରମ୍ଯ ସ ବାସବୋପମୋ ନିରୀକ୍ଷମାଣୋ ବହୁଭିଃ ସଭାଗତୈଃ।
ସ ତତ୍ର ରାଜନମମିତ୍ରହାଽବ୍ରବୀଦ୍ବୃହନ୍ନଲାହଂ ନରଦେବ ନର୍ତକୀ ॥ 8 ॥ 4-11-8 (28602) 
ବେଣୀଂ ପ୍ରକୁର୍ଯାଂ ରୁଚିରେ ଚ କୁଣ୍ଡଲେ ଗ୍ରଥେ ସ୍ରଜଃ ପ୍ରାବରଣାନି ସଂହରେ।
ସ୍ନାନଂ ଚରେଯଂ ବିମୃଜେ ଚ ଦର୍ପଣଂ ବିଶେଷକେଷ୍ବେବ ଚ କୌଶଲଂ ମମ ॥ 9 ।  4-11-9 (28603) 
କ୍ଲୀବେଷୁ ବାଲେଷୁ ଜନେଷୁ ନର୍ତନେ ଶିକ୍ଷାପ୍ରଦାନେଷୁ ଚ ଯୋଗ୍ଯତା ମମ।
କରୋମି ବେଣୀଷୁ ଚ ପୁଷ୍ପପୂରକଂ ନ ମେ ସ୍ତ୍ରିଯଃ କର୍ମଣି କୌଶଲାଧିକାଃ ॥ 10 ॥ 4-11-10 (28604) 
ଇତ୍ଯର୍ଜୁନସ୍ତଂ ନରଦେବମୋଜସା ବିଜ୍ଞାପ୍ଯ ତସ୍ଥୌ ବିଧିନାଽଽତ୍ମନଃ କ୍ରିଯାମ୍।
ତମବ୍ରବୀତ୍ପ୍ରାଂଶୁମୁଦୀକ୍ଷ୍ଯ ବିସ୍ମିତୋ ବିରାଟରାଜୋପସୃତଂ ମହାଯଶାଃ ॥ 11 ॥ 4-11-11 (28605) 
ନାର୍ହସ୍ତୁ ବେଷୋଽଯମନୂର୍ଜିତସ୍ତେ ନାପୁଂସ୍ତ୍ବମର୍ହଂ ନରଦେବସିଂହ ।
ତବୈବ ବେଷଃ ଶୁଭବେଷଭୂଷଣୈର୍ବିଭୂଷିତୋ ଭୂତପତେରିବ ପ୍ରଭୋ ॥ 12 ॥ 4-11-12 (28606) 
ବିଭାତି ଭାନୋରିବ ରଶ୍ମିମାଲିନୋ ଘନାବରୁଦ୍ଧେ ଗଗନେ ଘନୈରିବ।
ଧନୁର୍ହି ମନ୍ଯେ ତବ ଶୋଭଯେଦ୍ଭୁଜୌ ତଥାହି ପୀନାବତିମାତ୍ରମାଯତୌ ॥ 13 ॥ 4-11-13 (28607) 
ପ୍ରଗୃହ୍ଯ ଚାପଂ ତ୍ବନୁରୂପମାତ୍ମନୋ ରକ୍ଷସ୍ବ ଦେଶଂ ପୁରମଦ୍ଯ ସୁସ୍ଥିରଃ।
ପୁତ୍ରେଣ ତୁଲ୍ଯୋ ଭବ ମେ ବୃହନ୍ନଲେ ବୃଦ୍ଧୋସ୍ମି ବିତ୍ତଂ ପ୍ରତିପାଦଯାମି ତେ ॥ 14 ॥ 4-11-14 (28608) 
ତ୍ବଂ ରକ୍ଷ ମେ ସର୍ବମିଦଂ ପୁରଂ ପ୍ରଭୋ ନ ଷଣ୍ଡତାଂ କାଂଚନ ଲକ୍ଷଯାମି ତେ।
ପ୍ରଶାଧି ମତ୍ସ୍ଯାଂସ୍ତରସା ବିବର୍ଧଯନ୍ଦଦାମି ରାଜ୍ଯଂ ତବ ସତ୍ଯବାଗହମ୍ ॥ 15 ॥ 4-11-15 (28609) 
ବୈଶମ୍ପାଯନ ଉବାଚ। 4-11-16x (3028) 
ତସ୍ଯାଗ୍ରତଃ ସ୍ବାନି ଧନୂଂଷି ପାର୍ଥିବୋ ବହୂନି ଦୀର୍ଘାଣି ଚ ବର୍ଣବନ୍ତି ଚ।
ଦଦୌ ସ ସଜ୍ଯାନି ବଲାନ୍ବିତାନି ଜିଜ୍ଞାସମାନଃ କିମଯଂ କରିଷ୍ଯତି ॥ 16 ॥ 4-11-16 (28610) 
ତତୋଽର୍ଜୁନଃ କ୍ଲୀବତରଂ ବଚୋଽବ୍ରବୀନ୍ନ ମେ ଧନୁର୍ଧାରିତମୀଦୃଶଂ ବିଭୋ।
ନ ଚାପି ଦୃଷ୍ଟଂ ଧନୁରୀଦୃଶଂ କ୍ବଚିନ୍ନ ମାଦୃଶାଃ ସନ୍ତି ଧନୁର୍ଧରା ଭୁବି ॥ 17 ॥ 4-11-17 (28611) 
ନୃତ୍ଯାମ ଗାଯାମି ଚ ବାଦଯାମ୍ଯହଂ ପ୍ରାନର୍ତନେ କୌଶଲନୈପୁଣଂ ମମ।
ତଦୁତ୍ତରାଯାଃ ପରିଧତ୍ସ୍ବ ନର୍ତନେ ଭବାମି ଦେବ୍ଯା ନରଦେବ ନର୍ତକୀ ॥ 18 ॥ 4-11-18 (28612) 
ବିରାଟ ଉବାଚ। 4-11-19x (3029) 
ଦଦାମି ତେ ତଂ ହି ବରଂ ବୃହନ୍ନଲେ ସୁତାଂ ହି ମେ ନର୍ତଯ ଯାଶ୍ଚ ତାଦୃଶୀଃ ।
ତତୋ ବିରାଟଃ ସ୍ବଯମାହ୍ବଯତ୍ସୁତାଂ ନରାଧିପସ୍ତାଂ ଚ ସୁମଧ୍ଯସୁନ୍ଦରୀମ୍ ॥ 19 ॥ 4-11-19 (28613) 
ଉବାଚ ଚୈନାଂ ମୁଦିତେନ ଚେତସା ବୃହନ୍ନଲା ନାମ ସଖୀ ଭବତ୍ବିଯମ୍।
ସୁଗାତ୍ରି ସଂପ୍ରୀତିସୁବଦ୍ଧସୌହୃଦା ତବାଙ୍ଗନେ ପ୍ରାଣସମା ଚ ନିତ୍ଯଦା ॥ 20 ॥ 4-11-20 (28614) 
ପ୍ରକାମଭକ୍ଷ୍ଯାଭରଣାମ୍ବରା ଶୁଭା ଚରତ୍ବିଯଂ ସର୍ବଜନେଷ୍ବବାରିତା।
ନ ଦୁଷ୍କୁଲାନାମିଯମାକୃତିର୍ଭବେନ୍ନ ବୃତ୍ତଭେଦୀ ଭବତୀଦୃଶୋ ଜନଃ ॥ 21 ॥ 4-11-21 (28615) 
ବୈଶମ୍ପାଯନ ଉବାଚ। 4-11-22x (3030) 
ସଂମନ୍ତ୍ର୍ଯ ରାଜା ବିବିଧୈଃ ସ୍ବମନ୍ତ୍ରିଭିଃ ପରୀକ୍ଷ୍ଯ ଚୈନଂ ପ୍ରମଦାଭିରାଶୁ ବୈ।
ଅପୁଂସ୍ତ୍ବମପ୍ଯସ୍ଯ ନିଶମ୍ଯ ଚ ସ୍ଥିରଂ ତତଃ କୁମାରୀପୁରମୁତ୍ସସର୍ଜ ତମ୍ ॥ 22 ॥ 4-11-22 (28616) 
ସ ଶିକ୍ଷଯାମାସ ଚ ଗୀତବଦନଂ ସୁତାଂ ବିରାଟସ୍ଯ ଧନଂଜଯଃ ପ୍ରଭୁଃ ।
ସଖୀଶ୍ଚ ତସ୍ଯାଃ ପରିଚାରିକାସ୍ତଥା ପ୍ରିଯଶ୍ଚ ତସ୍ଯାଃ ସ ବଭୂବ ପାଣ୍ଡବଃ ॥ 23 ॥ 4-11-23 (28617) 
ତଥା ସ ତତ୍ରୈବ ଧନଂଜଯୋଽବସତ୍ପ୍ରିଯାଣି କୁର୍ବନ୍ତ୍ସହ ତାଭିରାତ୍ମବାନ୍।
ତଥା ଗତଂ ତତ୍ର ନ ଜଝିରେ ଜନା ବହିଶ୍ଚରା ବାଽପ୍ଯଥବେତରେ ଜନାଃ ॥ 24 ॥ ॥ 4-11-24 (28618) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ପାଣ୍ଡବପ୍ରବେଶପର୍ବଣି ଏକାଦଶୋଽଧ୍ଯାଯଃ ॥ 11 ॥




ବିରାଟପର୍ବ - ଅଧ୍ଯାଯ 012

॥ ଶ୍ରୀଃ ॥

4.12. ଅଧ୍ଯାଯଃ 012 

Mahabharata - Virata Parva - Chapter Topics

ନକୁଲେନ ବିରାଟମେତ୍ଯ ସ୍ବସ୍ଯାଶ୍ବଶାସ୍ତ୍ରେ କୌଶଲାଭିଧାନମ୍ ॥ 1 ॥ ବିରାଟେନ ନକୁଲସ୍ଯାଶ୍ବପାଲନେ ନିଯୋଜନମ୍ ॥ 2 ॥

Mahabharata - Virata Parva - Chapter Text

4-12-0 (28619) 
ବୈଶମ୍ପାଯନ ଉବାଚ। 4-12-0x (3031) 
ଅଥାପରୋଽଦୃଶ୍ଯତ ପାଣ୍ଡବଃ ପ୍ରଭୁର୍ବିରାଟରାଜେ ତୁରଗାନ୍ସମୀକ୍ଷତି।
ତମାପତନ୍ତଂ ଦଦୃଶୁଃ ପୃଥଗ୍ଜନାଃ ପ୍ରମୁକ୍ତମଭ୍ରାଦିବ ଚନ୍ଦ୍ରମଣ୍ଡଲମ୍ ॥ 1 ॥ 4-12-1 (28620) 
ସ ବୈ ହଯାନୈକ୍ଷତ ତାନିତସ୍ତତଃ ସମୀକ୍ଷମାଣଂ ଚ ଦଦର୍ଶ ମତ୍ସ୍ଯରାଟ୍।
ଦୃଷ୍ଟ୍ବା ତଥୈନଂ ସ କୁରୂତ୍ତମଂ ତମଃ ପପ୍ରଚ୍ଛ ତାନ୍ସର୍ବସଭାସଦସ୍ତଦା ॥ 2 ॥ 4-12-2 (28621) 
କୋ ବା ବିଜାନାତି ପୁରାଽସ୍ଯ ଦର୍ଶନଂ ଯୋଽଯଂ ଯୁବାଽଭ୍ଯେତି ହି ମାସିକାଂ ସଭାମ୍ ।
ପ୍ରିଯୋ ହି ମେ ଦର୍ଶନତୋପି ସଂମତୋ ବ୍ରବୀତୁ କଶ୍ଚିଦ୍ଯଦି ଦୃଷ୍ଟବାନିମମ୍ ॥ 3 ॥ 4-12-3 (28622) 
ଅଯଂ ହଯାନ୍ପଶ୍ଯତି ମାମକାନ୍ମୁହୁର୍ଧ୍ରୁବଂ ହଯଜ୍ଞୋ ଭବିତା ବିଚକ୍ଷଣଃ।
ପ୍ରବେଶ୍ଯତାମେଷ ସମୀପମାଶୁ ବୈ ବିଭାତି ବୀରୋ ହି ଯଥାଽମରସ୍ତଥା ॥ 4 ॥ 4-12-4 (28623) 
ବିତର୍କଯତ୍ଯେବ ହି ମତ୍ସ୍ଯରାଜନି ତ୍ବରନ୍କୁରୂଣାମୃଷଭଃ ସଭାମଗାତ୍।
ତତଃ ପ୍ରଣମ୍ଯୋପନତଃ କୁରୂତ୍ତମୋ ବିରାଟରାଜାନମୁବାଚ ପାର୍ଥିବମ୍ ॥ 5 ॥ 4-12-5 (28624) 
ତବାଗତୋଽହଂ ପୁରମଦ୍ଯ ଭୂପତେ ଜିଜୀବିଷୁର୍ବେତନଭୋଜନାର୍ଥିକଃ।
ତବାଶ୍ବବନ୍ଧଃ ସୁଭୃତୋ ଭବାମ୍ଯହଂ କୁରୁଷ୍ବ ମାମଶ୍ବପତିଂ ଯଦୀଚ୍ଛସି ॥ 6 ॥ 4-12-6 (28625) 
ବିରାଟ ଉବାଚ। 4-12-7x (3032) 
ଦଦାନି ଯାନାନି ଧନାନି ବେତନଂ ନ ଚାଶ୍ବସୂତୋ ଭବିତୁଂ ତ୍ବମର୍ହସି।
କୁତୋସି କସ୍ଯାମି କଥଂ ତ୍ବମାଗତୋ ବ୍ରବୀହି ଶିଲ୍ପଂ ତବ ବିଦ୍ଯତେ ଚ ଯତ୍ ॥ 7 ॥ 4-12-7 (28626) 
ନକୁଲ ଉବାଚ। 4-12-8x (3033) 
ପଞ୍ଚାନାଂ ପାଣ୍ଡୁପୁତ୍ରାଣାଂ ଜ୍ଯେଷ୍ଠୋ ରାଜା ଯୁଧିଷ୍ଠିରଃ।
ତେନାହମଶ୍ବେଷୁ ପୁରା ପ୍ରକୃତଃ ଶତ୍ରୁକର୍ଶନ ॥ 8 ॥ 4-12-8 (28627) 
ଅଶ୍ବାନାଂ ପ୍ରକୃତିଂ ବେଦ୍ମି ବିନଯଂ ଚାପି ସର୍ବଶଃ ।
ଦୁଷ୍ଟାନାଂ ପ୍ରତିପତ୍ତିଂ ଚ କୃତ୍ସ୍ନଂ ଚୈବ ଚିକିତ୍ସିତମ୍ ॥ 9 ॥ 4-12-9 (28628) 
ନ କାତରଂ ସ୍ଯାନ୍ମମ ବାଜିବାହନଂ ନ ମେଽସ୍ତି ଦୁଷ୍ଟା ବଡବା କୁତୋ ହଯଃ।
ଜାନଂସ୍ତୁ ମାମାହ ସ ଚାପି ପାଣ୍ଡବୋ ଯୁଧିଷ୍ଠିରୋ ଗ୍ରନ୍ଥିକମେବ ନାମତଃ ॥ 10 ॥ 4-12-10 (28629) 
ମାତଲିରିବ ଦେବପତେର୍ଦଶରଥନୃପତେଃ ସୁମତ୍ର ଇବ ଯନ୍ତା।
ସୁମହ ଇବ ଜାମଦଗ୍ରେସ୍ତଥୈବ ତବ ଶିକ୍ଷଯାମ୍ଯଶ୍ବାନ୍ ॥ 11 ॥ 4-12-11 (28630) 
ଯୁଧିଷ୍ଠିରସ୍ଯ ରାଜେନ୍ଦ୍ର ନରରାଜସ୍ଯ ଶାସନାତ୍।
ଶତସାହସ୍ରକୋଟୀନାମଶ୍ବାନାମସ୍ମି ରକ୍ଷିତା ॥ 12 ॥ 4-12-12 (28631) 
ବିରାଟ ଉବାଚ। 4-12-13x (3034) 
ଯଦସ୍ତି କିଂଚିନ୍ମମ ବାଜିବାହନଂ ତଦସ୍ତୁ ସର୍ବଂ ତ୍ବଦଧୀନମଦ୍ଯ ବୈ।
ଯେ ଚାପି କେଚିନ୍ମମ ବାଜିଯୋଧାସ୍ତ୍ବଦାଶ୍ରଯାଃ ସାରଥଯଶ୍ଚ ସନ୍ତୁ ମେ ॥ 13 ॥ 4-12-13 (28632) 
ଇଦଂ ତବେଷ୍ଟଂ ବିହିତଂ ସୁରୋପମ ...ହି ଯତ୍ତେ ପ୍ରସମୀକ୍ଷିତଂ ବରମ୍।
...ଽନୁରୂପଂ ହଯକର୍ମ ଦୃଶ୍ଯତେ ବିଭାତି ରାଜେବ ନ କର୍ମ ବାଜିନାମ୍ ॥ 14 ॥ 4-12-14 (28633) 
ଯୁଧିଷ୍ଠିରସ୍ଯୈବ ହି ଦର୍ଶନେନ ମେ ସମଂ ତବେଦଂ ପ୍ରିଯଦର୍ଶ ଦର୍ଶନମ୍ ।
କଥଂ ନୁ ଭୃତ୍ଯୈଃ ସ ବିନାକୃତୋ ବନେ ଚରତ୍ଯନିନ୍ଦ୍ଯୋ ରମତେ ଚ ପାଣ୍ଡବଃ ॥ 15 ॥ 4-12-15 (28634) 
ବୈଶମ୍ପାଯନ ଉବାଚ । 4-12-16x (3035) 
ତଥା ସ ଗନ୍ଧର୍ବବରୋପମୋ ଯୁବା ବିରାଟରାଜ୍ଞା ମୁଦିତେନ ପୂଜିତଃ।
ନ ଚୈବମନ୍ଯେଽପି ବିଦୁଃ କଥଂଚନ ପ୍ରିଯାଭିରାମଂ ବିଚରନ୍ତମନ୍ତରା ॥ 16 ॥ ॥ 4-12-16 (28635) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ପାଣ୍ଡବପ୍ରବେଶପର୍ବଣି ଦ୍ବାଦଶୋଽଧ୍ଯାଯଃ ॥ 12 ॥




ବିରାଟପର୍ବ - ଅଧ୍ଯାଯ 013

॥ ଶ୍ରୀଃ ॥

4.13. ଅଧ୍ଯାଯଃ 013 

Mahabharata - Virata Parva - Chapter Topics

ସହଦେବେନ ଗୋପାଲବେଷଧାରଣେନ ବିରାଟଂପ୍ରତି ଗମନମ୍ ॥ 1 ॥ ବିରାଟେନ ସହଦେବସ୍ଯ ଗୋପାଲନେ ନିଯୋଜନମ୍ ॥ 2 ॥

Mahabharata - Virata Parva - Chapter Text

4-13-0 (28636) 
ବୈଶମ୍ପାଯନ ଉବାଚ। 4-13-0x (3036) 
ଅଥାପରୋଽଦୃଶ୍ଯତ ବୈ ଶଶୀ ଯଥା ହୁତୋ ହବିର୍ଭିର୍ହି ଯଥାଽଧ୍ବରେ ଶିଖୀ।
ତଥା ସମାଲକ୍ଷ୍ଯତ ଚାରୁଦର୍ଶନଃ ପ୍ରକାଶଯନ୍ସୂର୍ଯ ଇବାଚିରୋଦିତଃ ॥ 1 ॥ 4-13-1 (28637) 
ତମାବ୍ରଜନ୍ତଂ ସହଦେବମଗ୍ରଣୀର୍ନୃପୋ ବିରାଟୋ ନଚିରାତ୍ସମୈକ୍ଷତ।
ପ୍ରୈକ୍ଷନ୍ତ ତଂ ତତ୍ର ପୃଥକ୍ସମାଗତାଃ ସଭାଗତାଃ ସର୍ବମନୋହରପ୍ରଭମ୍। 
ଯୁବାନମାଯାନ୍ତମମିତ୍ରକର୍ଶନଂ ପ୍ରମୁକ୍ତମଭ୍ରାଦିବ ଚନ୍ଦ୍ରମଣ୍ଡଲମ୍ ॥ 2 ॥  4-13-2 (28638) 
ଯଷ୍ଟ୍ଯା ପ୍ରମାଣାନ୍ବିତଯା ସୁଦର୍ଶନଂ ଦାମାନି ପାଶଂ ଚ ନିବଦ୍ଧ୍ଯ ପୃଷ୍ଠତଃ।
ମୌର୍ବୀ ଚ ତନ୍ତ୍ରୀଂ ମହତୀଂ ସୁସଂହିତାଂ ବାଲୈଶ୍ଚ ତାରୈର୍ବହୁଭିଃ ସମାବୃତାମ୍ ॥ 3 ॥ 4-13-3 (28639) 
ସ ଚାପି ରାଜାନମୁବାଚ ବୀର୍ଯବାନ୍କୁରୁଷ୍ବ ମାଂ ପାର୍ଥିବ ଗୋଷ୍ବବସ୍ଥିତମ୍।
ମଯା ହି ଗୁପ୍ତାଃ ପଶବୋ ଭବନ୍ତୁ ତେ ପ୍ରସନ୍ନନିଦ୍ରାଃ ପ୍ରଭବୋସ୍ମି ବଲ୍ଲବଃ ॥ 4 ॥ 4-13-4 (28640) 
ନ ଶ୍ବାପଦେଭ୍ଯୋ ନ ଚ ରୋଗତୋ ଭଯଂ ନ ଚାପି ଦାବାନ୍ନ ଚ ତସ୍କରାଦ୍ଭଯମ୍।
ପଯଃପ୍ରଭୂତା ବହୁଲା ନିରାମଯା ଭବନ୍ତି ଗାବଃ ସୁଭୃତା ନରାଧିପ ॥ 5 ॥ 4-13-5 (28641) 
ନିଶମ୍ଯ ରାଜା ସହଦେବଭାଷିତଂ ନିରୀକ୍ଷ୍ଯ ମାଦ୍ରୀସୁତମଭ୍ଯନନ୍ଦତ୍।
ଉବାଚ ହୃଷ୍ଟୋ ମୁଦିତେନ ଚେତସା ନ ବଲ୍ଲବତ୍ବଂ ତ୍ବଯି ବୀର ଲକ୍ଷଯେ ॥ 6 ।  4-13-6 (28642) 
ଧୈର୍ଯାଦ୍ବପୁଃ କ୍ଷାତ୍ରମିବେହ ତେ ଦୃଢଂ ପ୍ରକାଶତେ କୌରବବଂଶଜସ୍ଯ ବା।
ନାପଣ୍ଡିତେଯଂ ତବ ଦୃଶ୍ଯତେ ତନୁର୍ଭବେହ ରାଜ୍ଯେ ମମ ମନ୍ତ୍ରଧର୍ମଭୃତ୍ ॥ 7 ॥ 4-13-7 (28643) 
ପ୍ରଶାଧି ମତ୍ସ୍ଯାନ୍ସହରାଜକାନିମାନ୍ବୃହସ୍ପତିଃ ଶତ୍ରୁଯୁତାନିବାମରାନ୍।
ବଲଂ ଚ ମେ ରକ୍ଷ ସୁବେଷ ସର୍ବଶୋ ଗୃହାଣ ଖଙ୍ଗଂ ପ୍ରତିରୂପମାତ୍ମଃ ॥ 8 ॥ 4-13-8 (28644) 
ଅନୀକକର୍ଣାଗ୍ରଧରୋ ବଲସ୍ଯ ମେ ପ୍ରଭୁର୍ଭବାନସ୍ତୁ ଗୃହାଣ କାର୍ମୁକମ୍ ॥ 9 ।  4-13-9 (28645) 
ବୈଶମ୍ପାଯନ ଉବାଚ। 4-13-10x (3037) 
ବିରାଟରାଜ୍ଞାଽଭିହିତଃ କୁରୂତ୍ତମଃ ପ୍ରଶସ୍ଯ ରାଜାନମଭିପ୍ରଣମ୍ଯ ଚ।
ଉବାଚ ମତ୍ସ୍ଯପ୍ରବରଂ ମହାପତିଃ ଶୃଣୁଷ୍ବ ରାଜନ୍ମମ ବାକ୍ଯମୁତ୍ତମମ୍ ॥ 10 ॥ 4-13-10 (28646) 
ବାଲୋ ହ୍ଯହଂ ଜାତିବିଶେଷଦୂଷିତଃ କୁତୋଽଦ୍ଯ ମେ ନୀତିଷୁ ଯୁକ୍ତମନ୍ତ୍ରତା ।
ସ୍ବକର୍ମତୁଷ୍ଟାଶ୍ଚ ବଯଂ ନରାଧିପ ପ୍ରଶାଧି ମାଂ ଗୋପରିରକ୍ଷଣେଽନଘ ॥ 11 ॥ 4-13-11 (28647) 
ବୈଶ୍ଯୋସ୍ମି ନାମ୍ନାଽହମରିଷ୍ଟନେମିର୍ଗୋସଙ୍ଖ୍ଯ ଆସଂ କୁରୁପୁଙ୍ଗବାନାମ୍ ।
ବସ୍ତୁଂ ତ୍ବଯୀଚ୍ଛାମି ବିଶାଂବରିଷ୍ଠ ତାନ୍ରାଜସିଂହାନ୍ନ ହି ବେଦ୍ମି ପାର୍ଥାନ୍ ॥ 12 ॥ 4-13-12 (28648) 
ନ ଜୀବିତୁଂ ଶକ୍ଯମତୋଽନ୍ଯକର୍ମଣା ନ ଚ ତ୍ବଦନ୍ଯୋ ମମ ରୋଚତେ ବିଭୋ ॥ 13 ॥  4-13-13 (28649) 
ବିରାଟ ଉବାଚ। 4-13-14x (3038) 
ତ୍ବଂ ବ୍ରାହ୍ମଣୋ ବା ଯଦି ବାଽପି ଭୂମିପଃ ସମୁଦ୍ରନେମୀଶ୍ବରରୂପବାନସି।
ଆଚକ୍ଷ୍ବ ତତ୍ବଂ ତ୍ବମମିତ୍ରକର୍ଶନ ନ ବଲ୍ଲବତ୍ବଂ ତ୍ବଯି ବିଦ୍ଯତେ ସମମ୍ ॥ 14 ॥ 4-13-14 (28650) 
କସ୍ଯାମି ରାଜ୍ଞୋ ବିଷଯାଦିହାଗତଃ କିଂ ଚାପି ଶିଲ୍ପଂ ତବ ବିଦ୍ଯତେ କୃତମ୍।
କଥଂ ତ୍ବମସ୍ମାସୁ ନିବତ୍ସ୍ଯସେ ସଦା ବଦସ୍ବ କିଂ ଚାପି ତବେହ ବେତନମ୍ ॥ 15 ॥ 4-13-15 (28651) 
ସହଦେବ ଉବାଚ। 4-13-16x (3039) 
ପଞ୍ଚାନାଂ ପାଣ୍ଡୁପୁତ୍ରାଣାଂ ଜ୍ଯେଷ୍ଠୋ ରାଜା ଯୁଧିଷ୍ଠିରଃ।
ତସ୍ଯାଷ୍ଟୌ ଶତସାହସ୍ରଂ ଗବାଂ ବର୍ଗାଃ ଶତଂଶତମ୍ ॥ 16 ॥ 4-13-16 (28652) 
ଅପରେ ଦଶସାହସ୍ରା ଦ୍ବିସ୍ତାବନ୍ତସ୍ତଥା ପରେ।
ତେଷାଂ ଗୋସଙ୍ଖ୍ଯ ଆସଂ ବୈ ତନ୍ତ୍ରୀପାଲେତି ମାଂ ବିଦୁଃ ॥ 17 ॥ 4-13-17 (28653) 
ଭୂତଂ ଭବ୍ଯଂ ଭବିଷ୍ଯଚ୍ଚ ଯଚ୍ଚାନ୍ଯଦ୍ଗୋଗତଂ କ୍ବଚିତ୍।
ନ ମେଽସ୍ତ୍ଯବିଦିତଂ କିଂଚିତ୍ସମନ୍ତାଦ୍ଦଶଯୋଜନମ୍ ॥ 18 ॥ 4-13-18 (28654) 
ଗୁଣାଃ ସୁବିଦିତା ହ୍ଯାସନ୍ମଯା ତସ୍ଯ ମହାତ୍ମନଃ।
ଆସୀଚ୍ଚ ସ ମଯା ତୁଷ୍ଟଃ କୁରୁରାଜୋ ଯୁଧିଷ୍ଠିରଃ ॥ 19 ॥ 4-13-19 (28655) 
ଅନେନ ଗଣିତା ଗାବୋ ଦୁର୍ବିଜ୍ଞେଯା ମହତ୍ତରାଃ।
ବହୁକ୍ଷୀରତରାସ୍ତା ବୈ ବହ୍ବ୍ଯଃ ସତ୍ଯଃ ସପୁତ୍ରିକାଃ ॥ 20 ॥ 4-13-20 (28656) 
କ୍ଷିପ୍ରଂ ଚ ଗାବୋ ବହୁଲା ଭବନ୍ତି ନ ତାସୁ ରୋଗୋ ଭବତୀହ କଶ୍ଚିତ୍।
ତୈସ୍ତୈରୁପଯୈର୍ବିଦିତଂ ମଯୈତଦେତାନି ଶିଲ୍ପାନି ମଯି ସ୍ଥିତାନି ॥ 21 ॥ 4-13-21 (28657) 
ଋଷଭାନପି ଜାନାମି ରାଜନ୍ପୂଜିତଲକ୍ଷଣାନ୍।
ଯେଷାଂ ମୂତ୍ରମୁପାଘ୍ରାଯ ବନ୍ଧ୍ଯା ଅପି ପ୍ରସୂଯତେ ॥ 22 ॥ 4-13-22 (28658) 
ବୈଶମ୍ପାଯନ ଉବାଚ। 4-13-23x (3040) 
ମତ୍ସ୍ଯାଧିପୋ ହର୍ଷକଲେନ ଚେତସା ମାଦ୍ରୀସୁତଂ ପାଣ୍ଡବମଭ୍ଯଭାଷତ।
ନୈବାନୁମନ୍ଯେ ତବ କର୍ମ କୁତ୍ସିତଂ ମହୀଂ ସମଗ୍ରାମଭିପାତୁମର୍ହସି ॥ 23 ॥ 4-13-23 (28659) 
ଅଥ ତ୍ବିଦାନୀଂ ତବ ରୋଚତେ ବିଭୋ ଯଥେଷ୍ଟତୋ ଗବ୍ଯମବେକ୍ଷ ମାମକମ୍।
ତ୍ବଦର୍ପଣା ମେ ପଶବୋ ଭବନ୍ତୁ ବୈ ପଶୂନ୍ସପାଲାନ୍ଭବତେ ଦଦାମ୍ଯହମ୍ ॥ 24 ॥ 4-13-24 (28660) 
ଶତଂ ସହସ୍ରାଣି ଗବାଂ ହି ସନ୍ତି ବର୍ଣସ୍ଯବର୍ଣସ୍ଯ ପୃଥଗ୍ଗଣାନାମ୍।
ଦଦାମି ତେଽହଂ ବରମୀପ୍ସିତଂ ଚ ଯତ୍ତ୍ବଦର୍ପଣା ମେ ପଶବୋ ଭବନ୍ତ୍ବିତି ॥ 25 ॥ 4-13-25 (28661) 
ବୈଶମ୍ପାଯନ ଉବାଚ। 4-13-26x (3041) 
ଏବଂ ବିରାଟେନ ସମେତ୍ଯ ପାଣ୍ଡବୋ ଲବ୍ଧ୍ବା ଚ ଗୋବଲ୍ଲବତାଂ ଯଥେଷ୍ଟତଃ।
ଅଜ୍ଞାତଚର୍ଯାମବସନ୍ମହାତ୍ମା ଯଥା ରବିଶ୍ଚାସ୍ତଗିରିଂ ପ୍ରବିଷ୍ଟଃ ॥ 26 ॥ 4-13-26 (28662) 
ଏବଂ ବିରାଟେ ନ୍ଯବସଂଶ୍ଚ ପାଣ୍ଡବା ଯଥା ପ୍ରତିଜ୍ଞାଭିରମୋଘବିକ୍ରମାଃ ।
ଅବୁଦ୍ଧଚର୍ଯାଂ ଚରିତୁଂ ଯଥାତଥଂ ସମୁଦ୍ରନେମୀମଭିଶାସ୍ତୁମୁଦ୍ଯତାଃ ॥ 27 ॥ ॥ 4-13-27 (28663) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ପାଣ୍ଡବପ୍ରବେଶପର୍ବଣି ତ୍ରଯୋଦଶୋଽଧ୍ଯାଯଃ ॥ 13 ॥




ବିରାଟପର୍ବ - ଅଧ୍ଯାଯ 014

॥ ଶ୍ରୀଃ ॥

4.14. ଅଧ୍ଯାଯଃ 014 

Mahabharata - Virata Parva - Chapter Topics

ଦ୍ରୌପଦ୍ଯା ସୈରନ୍ଧ୍ରୀବେଷଧାରଣେନ ସୁଦେଷ୍ଣାଗୃହେ ନିବାସଃ ॥ 1 ॥

Mahabharata - Virata Parva - Chapter Text

4-14-0 (28664) 
ବୈଶମ୍ପାଯନ ଉବାଚ । 4-14-0x (3042) 
ତତଃ କୃଷ୍ଣା ସୁକେଶୀ ସା ଦର୍ଶନୀଯା ଶୁଚିସ୍ମିତା।
ବେଣୀକେଶାନ୍ସମୁତ୍କ୍ଷିପ୍ଯ ପୀନବୃତ୍ତକୁଚା ଶୁଭା । 
ଜୁଗୂହେ ଦକ୍ଷିଣେ ପାର୍ଶ୍ବେ ମୃଦୂନସିତଲୋଚନା ॥ 1 ॥  4-14-1 (28665) 
ବାସଶ୍ଚ ପରିଧାଯୈକଂ କୃଷ୍ଣା ସୁମଲିନଂ ମହତ୍।
କୃତ୍ବା ବେଷଂ ଚ ସୈରନ୍ଧ୍ର୍ଯାଃ କୃଷ୍ଣା ବ୍ଯଚରଦାର୍ତବତ୍ ॥ 2 ॥ 4-14-2 (28666) 
ପ୍ରବିଷ୍ଟା ନଗରଂ ଭୀରୂଃ ସୈରନ୍ଧ୍ରୀବେଷସଂଯୁତା।
ତାଂ ନରାଃ ପରିଧାବନ୍ତଃ ସ୍ତ୍ରିଯଶ୍ଚ ସମୁପାଦ୍ରବନ୍ ॥ 3 ॥ 4-14-3 (28667) 
ଅପୃଚ୍ଛଂସ୍ତେ ଚ ତାଂ ଦୃଷ୍ଟ୍ବା କା ତ୍ବଂ କିଂ ଚ ଚିକୀର୍ଷସି।
ସା ତାନୁବାଚ ରାଜେନ୍ଦ୍ର ସୈରନ୍ଧ୍ର୍ଯହମୁପାଗତା। 
କର୍ମ ଚେଚ୍ଛାମି ବୈ କର୍ତୁଂ ତସ୍ଯ ଯା ମାଂ ଭରିଷ୍ଯତି ॥ 4 ॥  4-14-4 (28668) 
ବୈଶମ୍ପାଯନ ଉବାଚ। 4-14-5x (3043) 
ତସ୍ଯା ରୂପେଣ ବେଷେଣ ଶ୍ଲକ୍ଷ୍ଣଯା ଚ ଗିରା ତଥା।
ନ ଶ୍ରଦ୍ଦଧାନାସ୍ତାଂ ଦେବୀମନ୍ନହେତୋରୁପସ୍ଥିତାମ୍ ॥ 5 ॥ 4-14-5 (28669) 
ବିରାଟସ୍ଯ ତୁ କୈକେଯୀ ଭାର୍ଯା ପରମସଂମତା।
ଆଲୋକଯନ୍ତୀ ଦଦୃଶେ ପ୍ରାସାଦାଦ୍ଦ୍ରୁପଦାତ୍ମଜାମ୍ ॥ 6 ॥ 4-14-6 (28670) 
ସା ସମୀକ୍ଷ୍ଯ ତଥାରୂପାମନାଥାମେକବାସସମ୍।
ସ୍ତ୍ରୀଭିଶ୍ଚ ପୁରୁଷୈଶ୍ଚାପି ସର୍ବତଃ ପରିବାରିତାମ୍ ॥ 7 ॥ 4-14-7 (28671) 
ବିରାଟଭାର୍ଯା ତାଂ ଦେବୀ କାରୁଣ୍ଯାଜ୍ଜାତସଂଭ୍ରମା।
ଅପ୍ରେଷଯତ୍ସମୀପସ୍ଥାଃ ସ୍ତ୍ରିଯୋ ବୃଦ୍ଧାଶ୍ଚ ତତ୍ପରାଃ ॥ 8 ॥ 4-14-8 (28672) 
ଅପନୀଯ ତତଃ ସର୍ବା ଆନଯଧ୍ବମିହୈବ ତାମ୍।
ଯଦା ଦୃଷ୍ଟା ମଯା ସାଧ୍ବୀ କମ୍ପତେ ମେ ମନସ୍ତଦା। 
ତସ୍ମାଚ୍ଛୀଘ୍ରମିହାନାଯ ଦର୍ଶଯଧ୍ବଂ ଯଦୀଚ୍ଛଥ ॥ 9 ॥  4-14-9 (28673) 
ତାସ୍ତଥୋକ୍ତା ଉପାଗମ୍ଯ ଦ୍ରୌପଦୀଂ ପରିସଂଗତାଃ।
ଆନୀଯ ସର୍ବଥା ତ୍ବେନାମବ୍ରୁବନ୍ମଧୁରାକ୍ଷରମ୍ ॥ 10 ॥ 4-14-10 (28674) 
ଭଦ୍ରେ ତ୍ବାଂ ଦ୍ରଷ୍ଟୁମିଚ୍ଛନ୍ତୀ ସୁଦେଷ୍ଣା ହର୍ମ୍ଯଭୂତଲେ।
ତ୍ବଦର୍ଥଂ ପ୍ରୈଷଯଚ୍ଚାସ୍ମାନ୍ଦ୍ରଷ୍ଟୁଂ ତାଂ ତ୍ବଂ ଯଦୀଚ୍ଛସି। 
ଆଯାହ୍ଯସ୍ମାଭିରେବାଦ୍ଯ ରକ୍ଷ୍ଯମାଣା ଯଥେଷ୍ଟତଃ ॥ 11 ॥  4-14-11 (28675) 
ତଚ୍ଛ୍ରୁତ୍ବା ଦ୍ରୌପଦୀ ତାସାଂ ବଚନଂ ବାକ୍ଯକୋବିଦା।
ଈପ୍ସିତର୍ଥାତିଲାଭେନ ହୃଷ୍ଟାଽଽଯାତା ଗୃହୋତ୍ତମମ୍ ॥ 12 ॥ 4-14-12 (28676) 
ରାଜବେଶ୍ମ ହ୍ଯୁପାକ୍ରମ୍ଯ ଯତ୍ରାଗ୍ର୍ଯମହିଷୀ ସ୍ଥିତା।
ସୁଦେଷ୍ଣାମଗମତ୍କୃଷ୍ଣା ରାଜଭାର୍ଯାଂ ଯଶସ୍ବିନୀମ୍ ॥ 13 ॥ 4-14-13 (28677) 
କୃଷ୍ଣାନ୍କେଶାନ୍ମୃଦୂନ୍ଦୀର୍ଘାନ୍ସମୁଦ୍ଗ୍ରଥ୍ଯାସିତେକ୍ଷଣା।
କୁଞ୍ଚିତାଗ୍ରାଂସ୍ତୁ ସୂକ୍ଷ୍ମାଗ୍ରାନ୍ଦର୍ଶନୀଯାନ୍ନିବଧ୍ଯ ଚ। 
ଜୁଗୂହେ ଦକ୍ଷିଣେ ପାର୍ଶ୍ବେ ମୃଦୂନାଯତଲୋଚନା ॥ 14 ॥  4-14-14 (28678) 
ସା ପ୍ରବିଶ୍ଯ ବିରାଟସ୍ଯ ଦ୍ରୌପଦ୍ଯନ୍ତଃପୁରଂ ଶୁଭା।
ହ୍ରୀନିଷେବାନ୍ବିତା ବାଲା କମ୍ପମାନା ଲତେବ ସା ॥ 15 ॥ 4-14-15 (28679) 
ଅଭିଗମ୍ଯ ଚ ସୁଶ୍ରୋଣୀ ସର୍ବଲକ୍ଷଣସଂଯୁତା।
ଦଦର୍ଶାବସ୍ଥିତାଂ ହୈମେ ପୀଠେ ରତ୍ନପରିଚ୍ଛଦେ ॥ 16 ॥ 4-14-16 (28680) 
ରକ୍ତସୂକ୍ଷ୍ମାମ୍ବରଧରାଂ ମେଘେ ସୌଦାମିନୀମିବ ।
ନାନାବର୍ଣବିଚିତ୍ରାଂ ଚ ସର୍ବାଭରଣଭୂଷିତାମ୍ ॥ 17 ॥ 4-14-17 (28681) 
ସୁଭ୍ରୂଂ ସୁକେଶୀଂ ସୁଶ୍ରୋଣୀଂ କୁବ୍ଜବାମନମଧ୍ଯଗାମ୍।
ବହୁପୁଷ୍ପୋପକୀର୍ଣାଯାଂ ଭୂମ୍ଯାଂ ବେଦିମିବାଧ୍ବରେ ॥ 18 ॥ 4-14-18 (28682) 
ସୁଦେଷ୍ଣାଂ ରାଜମହିଷୀଂ ସର୍ବାଲଂକାରଭୂଷିତାମ୍।
ଶ୍ରୀମତୀଂ ରାଜପୁତ୍ରୀଣାଂ ଶତେନ ପରିବାରିତାମ୍ ॥ 19 ॥ 4-14-19 (28683) 
ତାଃ ସର୍ବା ଦ୍ରୌପଦୀଂ ଦୃଷ୍ଟ୍ବା ସନ୍ତପ୍ତାଃ ପରମାଙ୍ଗନାଃ ।
ପରିତଶ୍ଚୋପତସ୍ଥୁସ୍ତାଃ ସହସୋତ୍ଥାଯ ଚାସନାତ୍ ॥ 20 ॥ 4-14-20 (28684) 
ନିରୀକ୍ଷମାଣାଃ ସର୍ବାସ୍ତାଃ ଶଚୀଂ ଦେବୀମିବାଗତାମ୍।
ଗୂଢଗୁଲ୍ଫାଂ ବରାରୋହାଂ କୃଷ୍ଣାଂ ତାମ୍ରାଯତେକ୍ଷଣାମ୍। 
ଅତିସର୍ବାନବଦ୍ଯାଙ୍ଗୀଂ ନତଗାତ୍ରୀଂ ସୁମଧ୍ଯମାମ୍ ॥ 21 ॥  4-14-21 (28685) 
ନ ହ୍ରସ୍ବାଂ ନାତିମହତୀଂ ଜାତାଂ ବହୁତୃଣେ ବନେ।
ଋଶ୍ଯରୋହୀମିବାନିନ୍ଦ୍ଯାଂ ସୁକେଶୀଂ ମୃଗଲୋଚନାମ୍ ॥ 22 ॥ 4-14-22 (28686) 
ତାଂ ମୃଗୀମିବ ବିତ୍ରସ୍ତାଂ ଯୂଥଭ୍ରଷ୍ଟାମିବ ଦ୍ବିପାମ୍।
ଲକ୍ଷ୍ମୀମିବ ବିଶାଲାକ୍ଷୀଂ ବିଦ୍ଯାମିବ ଯଶସ୍ବିନୀମ୍ ॥ 23 ॥ 4-14-23 (28687) 
ରୋହିଣୀମିବ ତାରାଣାଂ ଦୀପ୍ତାମଗ୍ନିଶିଖାମିବ।
ପାର୍ବତୀମିବ ରୁଦ୍ରାଣୀଂ ବେଲାମିବ ମହୋଦଧେଃ ॥ 24 ॥ 4-14-24 (28688) 
ସୁଲଭାମିବ ନାଗୀନାଂ ମୃଗୀଣାମିବ କିନ୍ନରୀମ୍।
ଗଙ୍ଗାମିବ ବିଶୁଦ୍ଧାଙ୍ଗୀଂ ଶାରଦୀମିବ ଶର୍ବରୀମ୍ ॥ 25 ॥ 4-14-25 (28689) 
ତାମଚିନ୍ତ୍ଯତମାଂ ଲୋକେ ଇଲାମିବ ଯଶସ୍ବିନୀମ୍ ।
ସାବିତ୍ରୀମିବ ଦୁର୍ଧଷାଂ ବ୍ରାହ୍ମ୍ଯା ଲକ୍ଷ୍ମ୍ଯା ସମନ୍ବିତାଂ ॥ 26 ॥ 4-14-26 (28690) 
ସୀତାମିବ ସତୀଂ ଶୁଦ୍ଧାମରୁନ୍ଧତୀମିବ ପ୍ରିଯାମ୍ ।
ସୁଦେଷ୍ଣା ପର୍ଯପୃଚ୍ଛତ୍ତାଂ ବିସ୍ମଯୋତ୍ଫୁଲ୍ଲଲୋଚନା ॥ 27 ॥ 4-14-27 (28691) 
କା ତ୍ବଂ ସର୍ବାନବଦ୍ଯାଙ୍ଗି କୁତୋସି ତ୍ବମିହାଗତା।
କସ୍ଯ ବା ତ୍ବଂ ବିଶାଲାକ୍ଷି କିଂ ବା ତେ କରବାଣ୍ଯହମ୍ ॥ 28 ॥ 4-14-28 (28692) 
ଗୂଢଗୁଲ୍ଫା ସମାନୋରୂସ୍ତ୍ରିଗମ୍ଭୀରା ଷଡୁନ୍ନତା।
ସ୍ନିଗ୍ଧା ପଞ୍ଚସୁ ରକ୍ତେଷୁ ହଂସଗଦ୍ଗଦଭାଷିଣୀ ॥ 29 ॥ 4-14-29 (28693) 
ଶୁକେଶୀ ସୁସ୍ବରା ଶ୍ଯାମା ପୀନଶ୍ରୋଣୀପଯୋଧରା।
ଅରାଲପକ୍ଷ୍ମନଯନା ବିମ୍ବୋଷ୍ଠୀ ତନୁମଧ୍ଯମା ॥ 30 ॥ 4-14-30 (28694) 
କମ୍ବୁଗ୍ରୀବା ଗୂଢସିରା ପୂର୍ଣଚନ୍ଦ୍ରନିଭାନନା ।
ଦାନବୀ କିନ୍ନରୀ ବା ତ୍ବଂ ଗନ୍ଧର୍ବୀ ବନଦେବତା ॥ 31 ॥ 4-14-31 (28695) 
ଅପ୍ସରା ବାଽସି ନାଗୀ ବା ତାରା ବା ତ୍ବଂ ବିଲାସିନୀ ।
ଅଲମ୍ବୁସା ମିଶ୍ରକେଶୀ ପୁଣ୍ଡରୀକାଽଥ ମାଲିନୀ ॥ 32 ॥ 4-14-32 (28696) 
ତେନତେନୈବ ସଂପନ୍ନା କାଶ୍ମୀରୀବ ତୁରଂଗମା।
ଇନ୍ଦ୍ରାଣୀ ତ୍ବଥ ରୁଦ୍ରାଣୀ ସ୍ବଧା ବାଽପ୍ଯଥବା ରତିଃ ॥ 33 ॥ 4-14-33 (28697) 
ଦେବି ଦେବେଷୁ ବିଖ୍ଯାତା ବ୍ରୂହି କା ତ୍ବମିହାଗତା।
ତବ ହ୍ଯନୁପମଂ ରୂପଂ ଭୂଷଣୈରପି ବର୍ଜିତମ୍ ॥ 34 ॥ 4-14-34 (28698) 
ତ୍ବାଂ ସୃଷ୍ଟ୍ବୋପରତଂ ମନ୍ଯେ ଲୋକକର୍ତାରମୀଶ୍ବରମ୍।
ନ ତୃପ୍ଯନ୍ତି ସ୍ତ୍ରିଯୋ ଦୃଷ୍ଟ୍ବା କା ନ ପୁଂସାଂ ରତିର୍ଭବେତ୍ ॥ 35 ॥ 4-14-35 (28699) 
ପ୍ରବାଲପୁଷ୍ପସ୍ତବକୈରାଚିତା ବନଦେବତାଃ।
ତ୍ବାମେବ ହି ନିରୀକ୍ଷନ୍ତେ ବିସ୍ମିତା ରୂପସଂପଦା ॥ 36 ॥ 4-14-36 (28700) 
ଅନ୍ତଃପୁରଗତା ନାର୍ଯୋ ମୃଗାଃ ପକ୍ଷିଗଣା ନରାଃ।
ସର୍ବେ ତ୍ବାମେବ କଲ୍ଯାଣି ନିରୀକ୍ଷନ୍ତେ ସୁବିସ୍ମିତାଃ ॥ 37 ॥ 4-14-37 (28701) 
ନ ତ୍ବାଦୃଶୀ କାଚନ ମେ ତ୍ରିଷୁ ଲୋକେଷୁ ସୁନ୍ଦରୀ।
ଦୃଷ୍ଟପୂର୍ବା ଶ୍ରୁତା ବାଽପି ଚକ୍ଷୁପା ବିଦ୍ଯତେ ଶୁଭା ॥ 38 ॥ 4-14-38 (28702) 
ଦ୍ରୌପଦ୍ଯୁବାଚ। 4-14-39x (3044) 
ନାସ୍ତି ଦେବୀ ନ ଗନ୍ଧର୍ବୀ ନ ଯକ୍ଷୀ ନ ଚ କିନ୍ନରୀ।
ସୈରନ୍ଧ୍ରୀ ନାମ ମେ ଜାତିର୍ବନ୍ଯମୂଲଫଲାଶନା ॥ 39 ॥ 4-14-39 (28703) 
ପତୀନାଂ ପ୍ରେକ୍ଷମାଣାନାଂ କସ୍ମିଂଶ୍ଚିତ୍କାରଣାନ୍ତରେ।
କେଶପାଶେ ପରାମୃଷ୍ଟା ସାଽହଂ ତ୍ରସ୍ତା ବନଂ ଗତା ॥ 40 ॥ 4-14-40 (28704) 
ତତ୍ର ଦ୍ବାଦଶବର୍ଷାଣି ବନ୍ଯମୂଲଫଲାଶନା।
ଚରାମ୍ଯନିଲଯା ସୁଭ୍ରୂଃ ସା ତବାନ୍ତିକମାଗତା ॥ 41 ॥ 4-14-41 (28705) 
ଜାନାମି କେଶାନ୍ଗ୍ରଥିତୁଂ ବିଚିତ୍ରାନ୍ଗ୍ରଥିତୁଂ ମଣୀନ୍।
ମଲ୍ଲିକୋତ୍ପଲପଦ୍ମାନାଂ ଜାନାମି ଗ୍ରଥିତୁଂ ସ୍ରଜଃ ॥ 42 ॥ 4-14-42 (28706) 
ସିନ୍ଧୁବାରକଜାତୀନାଂ ରଚଯାମ୍ଯବତଂସକାନ୍।
ପତ୍ରଂ ମୃଗାଙ୍ଗମଗରୁଂ ପିଷେ ଚ ହରିଚନ୍ଦନମ୍ । 
ଗ୍ରଥଯିଷ୍ଯାମି ଚିତ୍ରାଶ୍ଚ ସ୍ରଜଃ ପରମଶୋଭନାଃ ॥ 43 ॥  4-14-43 (28707) 
ଆରାଧନଂ ସତ୍ଯଭାମାଂ କୃଷ୍ଣସ୍ଯ ମହିଷୀଂ ପ୍ରିଯାମ୍।
କୃଷ୍ଣାଂ ଚ ଭାର୍ଯାଂ ପାର୍ଥାନାଂ ନାରୀଣାମୁତ୍ତମାଂ ତଥା ॥ 44 ॥ 4-14-44 (28708) 
ତଥାଽସ୍ମି ସୁଭ୍ରୁବା ଚାହମିଷ୍ଟଲାଭେନ ତୋଷିତା।
ମାଲିନୀ ଚେତି ମେ ନାମ ସ୍ବଯଂ ଦେବୀ ଚକାର ହ। 
କୃଷ୍ଣା କମଲପତ୍ରାକ୍ଷୀ ସା ମେ ପ୍ରାଣସମା ସଖୀ ॥ 45 ॥  4-14-45 (28709) 
ନ ଚାହଂ ଚିରମିଚ୍ଛାମି କ୍ବଚିଦ୍ବସ୍ତୁଂ ଶୁଭାନନେ।
ବ୍ରତଂ କିଲୈତଦସ୍ମାକଂ କୁଲଧର୍ମୋଽଯମୀଦୃଶଃ ॥ 46 ॥ 4-14-46 (28710) 
ଯୋଽସ୍ମାକଂ ତୁ ହରେଦ୍ଦ୍ରବ୍ଯଂ ଦେଶଂ ବସନମେବ ବା।
ନ କ୍ରୋଦ୍ଧବ୍ଯଂ କିଲାସ୍ମାଭିରସ୍ମଦ୍ଗୁରୁରମର୍ଷଣଃ ॥ 47 ॥ 4-14-47 (28711) 
ସାଽହଂ ବନାନି ଦୁର୍ଗାଣି ତୀର୍ଥାନି ଚ ସରାଂସି ଚ।
ଶୈଲାଂଶ୍ଚ ବିବିଧାନ୍ରମ୍ଯାନ୍ସରିତଶ୍ଚ ସମୁଦ୍ରଗାଃ ॥ 48 ॥ 4-14-48 (28712) 
ଭର୍ତୃଶୋକପରୀତାଙ୍ଗୀ ଭର୍ତୃସବ୍ରହ୍ମଚାରିଣୀ ।
ବିଚରାମି ମହୀଂ ଦୁର୍ଗାଂ ଯତ୍ର ସାଯଂନିବେଶନା ॥ 49 ॥ 4-14-49 (28713) 
ବୀରପତ୍ନୀ ଯଦା ଦେବୀ ଚରମାଣେଷୁ ଭର୍ତୃଷୁ।
ସାଽହଂ ବିବତ୍ସା ବିଧିନା ଗନ୍ଧମାଦନପର୍ବତାତ୍। 
ଶୃଣୋମି ତବ ସୌଶୀଲ୍ଯଂ ଭର୍ତୁର୍ମଧୁରଭାଷିଣି ॥ 50 ॥  4-14-50 (28714) 
ମାହାତ୍ମ୍ଯଂ ଚ ତତଃ ଶ୍ରୁତ୍ବା ବ୍ରାହ୍ମଣାନାଂ ସମୀପତଃ।
ତ୍ବାମୁପସ୍ଥାତୁମିଚ୍ଛାମି ତତଶ୍ଚାହମିହାଗତା ॥ 51 ॥ 4-14-51 (28715) 
ଗୁରବୋ ମମ ଧର୍ମଶ୍ଚ ବାଯୁଃ ଶକ୍ରସ୍ତଥାଽଶ୍ବିନୌ ।
ତେଷାଂ ପ୍ରସାଦାଚ୍ଚ ନ ମାଂ କଶ୍ଚିଦ୍ଧର୍ଷଯତେ ପୁମାନ୍ ॥ 52 ॥ 4-14-52 (28716) 
ବୈଶମ୍ପାଯନ ଉବାଚ। 4-14-53x (3045) 
ଏବମୁକ୍ତ୍ବା ସୁଦେଷ୍ଣାଂ ତାଂ କୃତାଞ୍ଜଲିପୁଟା ସ୍ଥିତା।
ସାଽବ୍ରବୀଦ୍ବିସ୍ମଯାବିଷ୍ଟା ଦ୍ରୌପଦୀଂ ଯୋଷିତାଂ ବରାମ୍ ॥ 53 ॥ 4-14-53 (28717) 
ନ ଭରେଯମହଂ ଭଦ୍ରେ ସଂଶଯୋ ମମ ବିଦ୍ଯତେ।
ରାଜା ତ୍ବଯଂ ହି ତ୍ବାଂ ଦୃଷ୍ଟ୍ବା ମତିଂ ପାପାଂ କରିଷ୍ଯତି ॥ 54 ॥ 4-14-54 (28718) 
ସାଽହଂ ତ୍ବାଂ ନ କ୍ଷମାଂ ମନ୍ଯେ ବସନ୍ତୀମିହ ବେଶ୍ମନି।
ଏଷ ଦୋଷୋସ୍ତି ସୁଶ୍ରୋଣି କଥଂ ବାଭୀରୁ ମନ୍ଯସେ ॥ 55 ॥ 4-14-55 (28719) 
ସ୍ଥିତା ରାଜକୁଲେ ନାର୍ଯୋ ଯାଶ୍ଚେମା ମମ ବେଶ୍ମନି।
ତ୍ବାମେବୈକାଂ ନିରୀକ୍ଷନ୍ତେ ବିସ୍ମଯାଦ୍ବରବର୍ଣିନି ॥ 56 ॥ 4-14-56 (28720) 
ବୃକ୍ଷାଂଶ୍ଚୋପସ୍ଥିତାନ୍ପଶ୍ଯ ଯ ଇମେ ମମ ବେଶ୍ମନି।
ବିନମନ୍ତେ ହି ତ୍ବାଂ ଦୃଷ୍ଟ୍ବା ପୁମାଂସଂ କଂ ନ ଲୋଭଯେଃ ॥ 57 ॥ 4-14-57 (28721) 
ବିଭର୍ଷି ପରମଂ ରୂପମତିମାନୁଷମଦ୍ଭୁତମ୍।
ତିର୍ଯଗ୍ଯୋନିଗତାଶ୍ଚାପି ନିରୀକ୍ଷନ୍ତେ ସବିସ୍ମଯାଃ । 
ତବ ରୂପମନିନ୍ଦ୍ଯାଙ୍ଗି କିଂ ପୁନର୍ମାନବା ଭୁବି ॥ 58 ॥  4-14-58 (28722) 
ରାଜା ବିରାଟଃ ସୁଶ୍ରୋଣି ଦୃଷ୍ଟ୍ବା ତେ ପରମଂ ବପୁଃ।
ମାଂ ବିହାଯ ବରାରୋହେ ତ୍ବାଂ ଗଚ୍ଛେତ୍ସର୍ବଚେତସା ॥ 59 ॥ 4-14-59 (28723) 
ଯଂ ହି ତ୍ବମନବଦ୍ଯାଙ୍ଗୀ ନରମାଯତଲୋଚନେ।
ସୁପ୍ରସନ୍ନା ହି ବୀକ୍ଷେଥାଃ ସ କାମବରାଗୋ ଭବେତ୍ ॥ 60 ॥ 4-14-60 (28724) 
ସୁସ୍ନାତାଽଲଂକୃତା ହି ତ୍ବଂ ଯମୀକ୍ଷେଥା ହି ମାନୁଷମ୍।
ଗ୍ଲାନିର୍ନ ତସ୍ଯ ଦୁଃଖଂ ବା ନ ତନ୍ଦ୍ରିର୍ନ ପରାଜଯଃ ॥ 61 ॥ 4-14-61 (28725) 
ନ ଶୋକୋ ନ ଚ ସନ୍ତାପୋ ନ କ୍ରୋଧୋ ନାନୃତଂ ବଦେ।
ଯଂ ତ୍ବଂ ସର୍ବାତବଦ୍ଯାଙ୍ଗି ଭଜେଥାଃ ସମଲଂକୃତା ॥ 62 ॥ 4-14-62 (28726) 
ନ ବ୍ଯାଧିର୍ନ ଜରା ତସ୍ଯ ନ ତୃଷ୍ଣା ନ କ୍ଷୁଧା ଭବେତ୍।
ଯସ୍ଯ ତ୍ବଂ ବଶଗା ସୁଭ୍ରୁ ଭବେରଙ୍କଗତା ସତୀ ॥ 63 ।  4-14-63 (28727) 
ପଞ୍ଚତ୍ବମପି ସଂପ୍ରାପ୍ତଂ ଯଂ ଚ ତ୍ବଂ ପରିପସ୍ବଜେଃ।
ବାହୁଭ୍ଯାମନୁରୂପାଭ୍ଯାଂ ସ ଜୀବେଦିତି ମେ ମତିଃ ॥ 64 ॥ 4-14-64 (28728) 
ଯସ୍ଯ ହି ତ୍ବଂ ଭବେର୍ଭାର୍ଯା ଯଂ ଚ ହୃଷ୍ଟା ପରିଷ୍ବଜେଃ ।
ଅତିଜୀବେସ୍ଯ ସର୍ବେଷୁ ଦେବେଷ୍ବିବ ପୁରନ୍ଦରଃ ॥ 65 ॥ 4-14-65 (28729) 
ଅଧ୍ଯାରୋହେଦ୍ଯଥା ବୃକ୍ଷଂ ଯଥା ବାଽଽରୁହ୍ଯ ତକ୍ଷତି।
ରାଜବେଶ୍ମନି ବାମୋରୁ ନନୁ ସ୍ଯାସ୍ତ୍ବଂ ତଥା ମମ ॥ 66 ॥ 4-14-66 (28730) 
ଯଥା କର୍କଟକୀ ଗର୍ଭମାଧତ୍ତେ ମୃତ୍ଯୁମାତ୍ମନଃ।
ତଥାବିଧମହଂ ମନ୍ଯେ ତବ ସୁଭ୍ରୁ ସମାଗମମ୍ ॥ 67 ॥ 4-14-67 (28731) 
ଅନୁମାନଯେ ତ୍ବାଂ ସୈରନ୍ଧ୍ରି ନାବମନ୍ଯେ କଥଂଚନ।
ଭର୍ତୃଶୀଲଭଯାଦ୍ଭଦ୍ରେ ତବ ବାସଂ ନ ରୋଚଯେ ॥ 68 ॥ 4-14-68 (28732) 
ସୈରନ୍ଧ୍ର୍ଯୁବାଚ। 4-14-69x (3046) 
ନାହଂ ଶକ୍ଯା ବିରାଟେନ ଯଦ୍ବା ଚାନ୍ଯେନ କେନଚିତ୍।
ଦେବଗନ୍ଧର୍ବଯକ୍ଷୈର୍ବା ଦ୍ରଷ୍ଟୁଂ ଦୁଷ୍ଟେନ ଚେତସା ॥ 69 ॥ 4-14-69 (28733) 
ଗନ୍ଧର୍ବାଃ ପାଲଯନ୍ତେ ମାଂ ସୁକୁଲାଃ ପଞ୍ଚ ସୁବ୍ରତାଃ ।
ପୁତ୍ରା ଦେବାଦିଦେବାନାଂ ସୂର୍ଯପାବକବର୍ଚସଃ ॥ 70 ॥ 4-14-70 (28734) 
ଯଶ୍ଚ ଦୁଃଶୀଲବାନ୍ମର୍ତ୍ଯୋ ମାଂ ସ୍ପୃଶେଦ୍ଦୁଷ୍ଟଚେତସା।
ସ ତାମେବ ନିଶାଂ ଶୀଘ୍ରଂ ଶଯୀତ ମୁସଲୈର୍ହତଃ ॥ 71 ॥ 4-14-71 (28735) 
ଯସ୍ଯାପି ହି ଶତଂ ପୂର୍ଣଂ ବାନ୍ଧବାନାଂ ଭବେଦପି।
ସହସ୍ରଂ ବା ବିଶାଲାକ୍ଷି କୋଟିର୍ବାପି ସହସ୍ରିକା । 
ଦୁଷ୍ଟଚିତ୍ତଶ୍ଚ ମାଂ ବ୍ରୂଯାନ୍ନ ସ ଜୀବେତ୍ତବାଗ୍ରତଃ ॥ 72 ॥  4-14-72 (28736) 
ନ ତସ୍ଯ ତ୍ରିଦଶା ଦେବା ନାସୁରା ନ ଚ ପନ୍ନଗାଃ।
ତେଭ୍ଯୋ ଗନ୍ଧର୍ବରାଜେଭ୍ଯସ୍ତ୍ରାଣଂ କୁର୍ଯୁରସଂଶଯମ୍ ॥ 73 ॥ 4-14-73 (28737) 
ସୁଦେଷ୍ଣେ ବିଶ୍ବସ ତ୍ବଂ ମାଂ ସ୍ବଜନେ ବାନ୍ଧବେଽପି ବା ।
ନାହଂ ଶକ୍ଯା ନରୈର୍ଦ୍ରଷ୍ଟୁଂ ନ ଚ ମେ ବୃତ୍ତମୀଦୃଶମ୍ ॥ 74 ॥ 4-14-74 (28738) 
ଯୋ ମେ ନ ଦଦ୍ଯାଦୁଚ୍ଛିଷ୍ଟଂ ନ ଚ ପାଦୌ ପ୍ରଧାବଯେତ୍।
ପ୍ରୀଯେରଂସ୍ତେନ ବାସେନ ଗନ୍ଧର୍ବାଃ ପତଯୋ ମମ ॥ 75 ॥ 4-14-75 (28739) 
ଯୋ ହି ମାଂ ପୁରୁଷୋ ଗୃଦ୍ଧ୍ଯେଦ୍ଯଥାଽନ୍ଯାଃ ପ୍ରାକୃତସ୍ତ୍ରିଯଃ।
ତାମେବ ସ ଇମାଂ ରାତ୍ରିଂ ପ୍ରବିଶେଦପରାଂ ତନୁମ୍ ॥ 76 ॥ 4-14-76 (28740) 
ନ ଚାପ୍ଯହଂ ଚାଲଯିତୁଂ ଶକ୍ଯା କେନଚିଦଙ୍ଗନେ।
ଦୁଃଖଶୀଲାଶ୍ଚ ଗନ୍ଧର୍ବାସ୍ତ ଇମେ ବଲିନଃ ପ୍ରିଯାଃ । 
ଏବଂ ନିବସମାନାଯାଂ ମଯି ମା ତେ ଭଯଂ ହି ଭୂତ୍ ॥ 77 ॥  4-14-77 (28741) 
ବୈଶମ୍ପାଯନ ଉବାଚ। 4-14-78x (3047) 
ଏବମୁକ୍ତା ତୁ ସୈରନ୍ଧ୍ର୍ଯା ସୁଦେଷ୍ଣା ବାକ୍ଯମବ୍ରବୀତ୍।
ବସେହ ମଯି କଲ୍ଯାଣି ଯଦି ତେ ବୃତ୍ତମୀଦୃଶମ୍ ॥ 78 ॥ 4-14-78 (28742) 
କଶ୍ଚ ତେ ଦାତୁମୁଚ୍ଛିଷ୍ଟଂ ପୁମାନର୍ହତି ଭାମିନି ।
ପ୍ରସାରଯେଚ୍ଚ କଃ ପାଦୌ ଲକ୍ଷ୍ମୀଂ ଦୃଷ୍ଟ୍ବୈବ ବୁଦ୍ଧିମାନ୍ ॥ 79 ॥ 4-14-79 (28743) 
ଏବମାଚାରସଂପନ୍ନା ଏବଂ ଦେବପରାଯଣା।
ରକ୍ଷ୍ଯା ତ୍ବମସି ଭୂତାନାଂ ସାବିତ୍ରୀବଦ୍ବିଜନ୍ମନାମ୍ ॥ 80 ॥ 4-14-80 (28744) 
ଦେବତା ଇବ କଲ୍ଯାଣି ପୂଜିତା ବରବର୍ଣିନୀ।
ବସ ଭଦ୍ରେ ମଯି ପ୍ରୀତା ପ୍ରୀତିର୍ହି ମଯି ବର୍ତତେ। 
ସର୍ବକାମୈଃ ପ୍ରମୁଦିତା ନିରୁଦ୍ବିଗ୍ନମନାଃ ସୁଖମ୍ ॥ 81 ॥  4-14-81 (28745) 
ବୈଶମ୍ପାଯନ ଉବାଚ। 4-14-82x (3048) 
ସୁଦେଷ୍ଣଯୈବମୁକ୍ତା ସା ସଂପ୍ରୀତା ଚାରୁହାସିନୀ।
ନିର୍ବିଶଙ୍କା ବିରାଟସ୍ଯ ବିବେଶାନ୍ତଃପୁରଂ ସୁଖମ୍ ॥ 82 ॥ 4-14-82 (28746) 
ଯାଜ୍ଞସେନୀ ସୁଦେଷ୍ଣାଂ ତୁ ଶୁଶ୍ରୂପନ୍ତୀ ବିଶାଂପତେ।
ଅବସତ୍ପରିଚାରାର୍ହା ସୁଦୁଃଖଂ ଜନମେଜଯ ॥ 83 ॥ 4-14-83 (28747) 
ଏବଂ ବିରାଟେ ନ୍ଯବସଂସ୍ତୁ ପାଣ୍ଡବାଃ କୃଷ୍ଣା ତଥାଽନ୍ତଃପୁରମେତ୍ଯ ଶୋଭନା।
ଅଜ୍ଞାତଚର୍ଯାଂ ପ୍ରତିରୁଦ୍ଧମାନସା ଯଥାଽଗ୍ରଥୋ ଭସ୍ମନି ଗୂଢତେଜସଃ ॥ 84 ॥ ॥ 4-14-84 (28748) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ପାଣ୍ଡବପ୍ରବେଶପର୍ବଣି ଚତୁର୍ଦଶୋଽଧ୍ଯାଯଃ ॥ 14 ॥

Mahabharata - Virata Parva - Chapter Footnotes

4-14-1 ସମୁତ୍କ୍ଷିପ୍ଯ ବଲ୍ଗିତାଗ୍ରାନନିନ୍ଦିତାନିତି ଖo ଥo ଧo ପାଠଃ ॥ 1 ॥ ଚତୁର୍ଦଶୋଽଧ୍ଯାଯଃ ॥ 14 ॥



ବିରାଟପର୍ବ - ଅଧ୍ଯାଯ 015

॥ ଶ୍ରୀଃ ॥

4.15. ଅଧ୍ଯାଯଃ 015 

Mahabharata - Virata Parva - Chapter Topics

ଅଥ ସମଯପଲନପର୍ବ ॥ 2 ॥ ପାଣ୍ଡବୈଃ ସ୍ବସ୍ବବ୍ଯାପାରୈର୍ବିରାଟପରିତୋପଣମ୍ ॥ 1 ॥ ଭୀମେନ ଶଙ୍କରୋତ୍ସବେ ମହାମଲ୍ଲମାରଣମ୍ ॥ 2 ॥

Mahabharata - Virata Parva - Chapter Text

4-15-0 (28749) 
ଜନମେଜଯ ଉବାଚ। 4-15-0x (3049) 
ଏବଂ ବିରାଟନଗରେ ବସନ୍ତଃ ସତ୍ଯବିକ୍ରମାଃ।
ଅତ ଊର୍ଧ୍ବଂ ନରବ୍ଯାଘ୍ରାଃ କିମକୁର୍ବତ ପାଣ୍ଡବାଃ ॥ 1 ॥ 4-15-1 (28750) 
ବୈଶମ୍ପାଯନ ଉବାଚ। 4-15-2x (3050) 
ଏବଂ ତେ ନ୍ଯବସଂସ୍ତତ୍ର ପ୍ରଚ୍ଛନ୍ନାଃ କୁରୁନନ୍ଦନାଃ ।
ଆରାଧଯନ୍ତୋ ରାଜାନାଂ ଯଦକୁର୍ବତ ତଚ୍ଛୃଣୁ ॥ 2 ॥ 4-15-2 (28751) 
ଯୁଧିଷ୍ଠିରଃ ସଭାସ୍ତାରଃ ସଭ୍ଯାନାମଭବତ୍ପ୍ରିଯଃ ।
ତଥୈବ ଚ ବିରାଟସ୍ଯ ସପୁତ୍ରସ୍ଯ ବିଶାଂପତେ ॥ 3 ॥ 4-15-3 (28752) 
ସ ହ୍ଯକ୍ଷହୃଦଯଜ୍ଞସ୍ତାନ୍କ୍ରୀଡଯାମାସ ପାଣ୍ଡବଃ।
ଅକ୍ଷବଦ୍ଧାନ୍ଯଥାକାମଂ ସୂତ୍ରବଦ୍ଧାନିବ ଦ୍ବିଜାନ୍ ॥ 4 ॥ 4-15-4 (28753) 
ଅଜ୍ଞାତଂ ଚ ବିରାଟସ୍ଯ ବିଜିତ୍ଯ ବସୁ ଧର୍ମରାଟ୍।
ଭ୍ରାତୃଭ୍ଯଃ ପୁରୁଷବ୍ଯାଘ୍ରୋ ଯଥେଷ୍ଟଂ ସଂପ୍ରଯଚ୍ଛତି ॥ 5 ॥ 4-15-5 (28754) 
ଭୀମସେନୋପି ମାଂସାନି ଭକ୍ଷ୍ଯାଣି ବିବିଧାନି ଚ ।
ଅତିସୃଷ୍ଟାନି ମତ୍ସ୍ଯେନ ବିକ୍ରୀଣନ୍ନିବ ଭ୍ରାତୃଷୁ ॥ 6 ॥ 4-15-6 (28755) 
ବାସାଂସି ପରିଜୀର୍ଣାନି ଲବ୍ଧାନ୍ଯନ୍ତଃପୁରେଽର୍ଜୁନଃ ।
ବିକ୍ରୀଣନ୍ନିବ ସର୍ବେଭ୍ଯଃ ପାଣ୍ଡବେଭ୍ଯଃ ପ୍ରଯଚ୍ଛତି ॥ 7 ॥ 4-15-7 (28756) 
ନକୁଲୋପି ଧନଂ ଲବ୍ଧ୍ବା କୃତେ କର୍ମଣି ବାଜିନାମ୍।
ତୁଷ୍ଟେ ତସ୍ମିନ୍ନରପତୌ ପାଣ୍ଡବେଭ୍ଯଃ ପ୍ରଯଚ୍ଛତି ॥ 8 ॥ 4-15-8 (28757) 
ସହଦେବୋପି ଗୋପାନାଂ ବେଷମାସ୍ଥାଯ ପାଣ୍ଡବଃ।
ଦଧି କ୍ଷୀରଂ ଘୃତଂ ଚୈବ ପାଣ୍ଡବେଭ୍ଯଃ ପ୍ରଯଚ୍ଛତି ॥ 9 ॥ 4-15-9 (28758) 
କୃଷ୍ଣା ତୁ ସର୍ବାନ୍ଭ୍ରାତୄଂସ୍ତାନ୍ନିରୀକ୍ଷନ୍ତୀ ତପସ୍ବିନୀ ।
ଯଥା ପୁନରବିଜ୍ଞାତା ତଥା ଚରତି ଭାମିନୀ ॥ 10 ॥ 4-15-10 (28759) 
ଏବଂ ସଂଭାବଯନ୍ତସ୍ତେ ତଦାଽନ୍ଯୋନ୍ଯଂ ମହାରଥାଃ।
ବିରାଟନଗରେ ଚେରୁଃ ପୁନର୍ଗର୍ଭଧୃତା ଇବ ॥ 11 ॥ 4-15-11 (28760) 
ସାଶଙ୍କା ଧାର୍ତରାଷ୍ଟ୍ରସ୍ଯ ଭଯାତ୍ପାଣ୍ଡୁସୁତାସ୍ତଦା ।
ପ୍ରେକ୍ଷମାଣାସ୍ତଦା କୃଷ୍ଣାମୂପୁଶ୍ଛନ୍ନା ନରାଧିପ ॥ 12 ॥ 4-15-12 (28761) 
ଅଥ ମାସେ ଚତୁର୍ଥେ ତୁ ଶଙ୍କରସ୍ଯ ମହୋତ୍ସବଃ।
ଆସୀତ୍ସମୃଦ୍ଧୋ ମତ୍ସ୍ଯେଷୁ ପୁରୁଷାଣାଂ ସୁସଂମତଃ ॥ 13 ॥ 4-15-13 (28762) 
ତତ୍ର ମଲ୍ଲାଃ ସମାପେତୁର୍ଦିଗ୍ଭ୍ଯୋ ରାଜନ୍ସହସ୍ରଶଃ ॥ 14 ॥  4-15-14 (28763) 
ମହାକାଯା ମହାବୀର୍ଯାଃ କାଲକେଯା ଇବାସୁରାଃ।
ବୀର୍ଯୋନ୍ମତ୍ତା ବଲୋଦଗ୍ରା ରାଜ୍ଞା ସମଭିପୂଜିତାଃ ॥ 15 ॥ 4-15-15 (28764) 
ସିଂହସ୍କନ୍ଧକଟିଗ୍ରୀବାଃ ସ୍ବବଦାତା ମନସ୍ବିନଃ।
ଅସକୃଲ୍ଲବ୍ଧଲକ୍ଷାସ୍ତେ ରଙ୍ଗେ ପାର୍ଥିବସନ୍ନିଧୌ ॥ 16 ॥ 4-15-16 (28765) 
ତେଷାମେକୋ ମହାନାସୀତ୍ସର୍ବମଲ୍ଲାନଥାହ୍ବଯତ୍।
ବ୍ଯାବଲ୍ଗମାନୋ ଦଦୃଶେ ଗର୍ଜିତୋଦ୍ଗତିଭିଃ ସ୍ଥିତଃ ॥ 17 ॥ 4-15-17 (28766) 
ବିତ୍ରସ୍ତମନସଃ ସର୍ବେ ମଲ୍ଲାସ୍ତେ ହତଚେତସଃ ।
ଅବାଙ୍ଭୁଖାଶ୍ଚ ଭୀତାଶ୍ଚ ମଲ୍ଲାଶ୍ଚାନ୍ଯେ ବିଚେତସଃ ॥ 18 ॥ 4-15-18 (28767) 
ବ୍ଯସୁତ୍ବମପରେ ଚୈବ ବାଞ୍ଛନ୍ତି ପ୍ରତିବିହ୍ବଲାଃ।
ଗାଂ ପ୍ରବେଷ୍ଟୁମଥେଚ୍ଛନ୍ତି ଖଂ ଗନ୍ତୁମିବ ଚୋତ୍ଥିତାଃ ॥ 19 ॥ 4-15-19 (28768) 
ତ୍ରସ୍ତାଃ ଶାନ୍ତା ବିଷଣାଙ୍ଗା ନିଃଶବ୍ଦଂ ବିହ୍ବଲେକ୍ଷଣାଃ ।
ବିରାଟରାଜମଲ୍ଲାସ୍ତେ ଭଗ୍ନଦର୍ପା ହତପ୍ରଭାଃ ॥ 20 ॥ 4-15-20 (28769) 
ମଲ୍ଲେନ୍ଦ୍ରନିହତାଃ ସର୍ବେ ନ କିଂଚିତ୍ପ୍ରବଦନ୍ତି ତେ।
ମଲ୍ଲ ଉଦ୍ବୀକ୍ଷ୍ଯ ତାନ୍ମଲ୍ଲାଂସ୍ରସ୍ତାନ୍ବାକ୍ଯମୁବାଚହ ॥ 21 ॥ 4-15-21 (28770) 
ଆଗତଂ ମଲ୍ଲରାଜଂ ମାଂ କୃତ୍ସ୍ନେ ପୃଥିବିମଣ୍ଡଲେ ।
ସିଂହବ୍ଯାଘ୍ରଗଣୈଃ ସାର୍ଧଂ କ୍ରୀଡନ୍ତଂ ବିଦ୍ଧି ଭୂପତେ ॥ 22 ॥ 4-15-22 (28771) 
ମଲ୍ଲେନ୍ଦ୍ରସ୍ଯ ବଚଃ ଶ୍ରୁତ୍ବା ବଲଦର୍ପସମନ୍ବିତମ୍ ।
ବିରାଟୋ ବୀକ୍ଷ୍ଯ ତାନ୍ମଲ୍ଲାଂସ୍ତ୍ରସ୍ତାନ୍ବାକ୍ଯମୁବାଚ ହ ॥ 23 ॥ 4-15-23 (28772) 
ଅନେନ ସହ ମଲ୍ଲେନ କୋ ଯୋଦ୍ଧୁଂ ଶକ୍ତିମାନ୍ନରଃ ॥ 24 ॥  4-15-24 (28773) 
ଇତ୍ଯୁକ୍ତାସ୍ତେ ବିରାଟେନ ସର୍ବେ ମଲ୍ଲା ବିଶାଂପତେ ।
ତୂଷ୍ଣୀମାସଂସ୍ତତୋ ରାଜା କ୍ରୋଧାବିଷ୍ଟ ଉବାଚ ହ ॥ 25 ॥ 4-15-25 (28774) 
ଗ୍ରାମାଂଶ୍ଚ ବେତନାନ୍ଯେପାଂ ମଲ୍ଲାନାଂ ହାରଯାମ୍ଯହମ୍।
ତତୋ ଯୁଧିଷ୍ଠିରୋଽବାଦୀଚ୍ଛ୍ରୁତ୍ବା ମାତ୍ସ୍ଯପତେର୍ବଚଃ ॥ 26 ॥ 4-15-26 (28775) 
ଅସ୍ତି ମଲ୍ଲୋ ମହାରାଜ ମଯା ଦୃଷ୍ଟୋ ଯୁଧିଷ୍ଠିରେ।
ଅନେନ ସହ ମଲ୍ଲେନ ଯୋଦ୍ଧୁଂ ଶକ୍ନୋତି ଭୂପତେ ॥ 27 ॥ 4-15-27 (28776) 
ଯୋସୌ ମଲ୍ଲୋ ମଯା ଦୃଷ୍ଟଃ ପୂର୍ବଂ ଯୌଧିଷ୍ଠିରେ ପୁରେ।
ସୋଯଂ ମଲ୍ଲୋ ବସତ୍ଯେପ ରାଜଂସ୍ତବ ମହାନସେ ॥ 28 ॥ 4-15-28 (28777) 
ବୈଶମ୍ପାଯନ ଉବାଚ। 4-15-29x (3051) 
ଯୁଧିଷ୍ଠିରବଚଃ ଶ୍ରୁତ୍ବା ବ୍ଯକ୍ତମାହେତି ପାର୍ଥିବଃ।
ସୋପ୍ଯଥାହୂଯତାଂ କ୍ଷିପ୍ରଂ ଯୋଦ୍ଧୁଂ ମଲ୍ଲେନ ସଂପ୍ରତି ॥ 29 ॥ 4-15-29 (28778) 
ଭୀମସେନୋ ବିରାଟେନ ଆହୂତଶ୍ଚୋଦିତସ୍ତଥା।
ଯୋଦ୍ଧୁଂ ତତୋଽବ୍ରବୀଦ୍ବାକ୍ଯଂ ଯୋଦ୍ଧୁଂ ଶକ୍ନୋମି ଭୂପତେ ॥ 30 ॥ 4-15-30 (28779) 
ନରେନ୍ଦ୍ର ତେ ପ୍ରଭାବେନ ଶ୍ରିଯା ଶକ୍ତ୍ଯା ଚ ଶାସନାତ୍।
ଅନେନ ସହ ମଲ୍ଲେନ ଯୋଦ୍ଧୁଂ ରାଜେନ୍ଦ୍ର ଶକ୍ନୁଯାମ୍ ॥ 31 ॥ 4-15-31 (28780) 
ଯୁଧିଷ୍ଠିରକୃତଂ ଜ୍ଞାତ୍ବା ଶ୍ରିଯା ତବ ବିଶାଂପତେ।
ମହାଦେବସ୍ଯ ଭକ୍ତ୍ଯା ଚ ତଂ ମଲ୍ଲଂ ପାତଯାମ୍ଯହମ୍ ॥ 32 ॥ 4-15-32 (28781) 
ବୈଶମ୍ପାଯନ ଉବାଚ। 4-15-33x (3052) 
ଚୋଦିତୋ ଭୀମସେନସ୍ତୁ ମଲ୍ଲମାହୂଯ ମଣ୍ଡଲେ।
ଯୋଦ୍ଧୁଂ ବ୍ଯବସ୍ଥିତୋ ବୀରୋ ରେଣୁଂ ସଂମୃଜ୍ଯ ହସ୍ତଯୋଃ। 
ମତ୍ତୋ ଗଜ ଇବାନ୍ଯଂ ତୁ ଯୋଦ୍ଧୁଂ ସମୁପଚକ୍ରମେ ॥ 33 ॥  4-15-33 (28782) 
ଅଥ ସୂଦେନ ତଂ ମଲ୍ଲଂ ଯୋଧଯାମାସ ମତ୍ସ୍ଯରାଟ୍ର ॥ 34 ॥  4-15-34 (28783) 
ନୋଦ୍ଯମାନସ୍ତଦା ଭୀମୋ ଦୁଃଖେନେବାକରୋନ୍ମତିମ୍।
ନ ହି ଶକ୍ନୋମ୍ଯଶକ୍ତୋପି ପ୍ରତ୍ଯାଖ୍ଯାତୁଂ ନରାଧିପଂ ॥ 35 ॥ 4-15-35 (28784) 
ତତଃ ସ ପୁରୁଷବ୍ଯାଘ୍ରଃ ଶାର୍ଦୂଲଶିଥିଲଂ ଚରନ୍।
ପ୍ରବିବେଶ ମହାରଙ୍ଗଂ ବିରାଟମଭିହର୍ଷଯନ୍ ॥ 36 ॥ 4-15-36 (28785) 
ବବନ୍ଧ କକ୍ଷାଂ କୌନ୍ତେଯସ୍ତତଃ ସଂହର୍ଷଯଞ୍ଜନମ୍ ।
ତତସ୍ତୁ ବୃତ୍ରସଙ୍କାଶଂ ଭୀମୋ ମଲ୍ଲଂ ସମାହ୍ବଯତ୍ ॥ 37 ॥ 4-15-37 (28786) 
ଜୀମୂତଂ ନାମ ତଂ ତତ୍ର ମଲ୍ଲପ୍ରଖ୍ଯାତବିକ୍ରମମ୍ ।
କକ୍ଷେ ମଲ୍ଲଂ ଗୃହୀତ୍ବାଽଥ ନନାଦ ବହୁ ସିଂହବତ୍ ॥ 38 ॥ 4-15-38 (28787) 
ତାବୁଭୌ ସୁମହୋତ୍ସାହାବୁଭୌ ଭୀମପରାକ୍ରମୌ ।
ମତ୍ତାବିବ ମହାକାଯୌ ବାରଣୌ ଷଷ୍ଠିହାଯନୌ ॥ 39 ॥ 4-15-39 (28788) 
ତତସ୍ତୌ ନରଶାର୍ଦୂଲୌ ବାହୁଯୁଦ୍ଧଂ ସମୀଯତୁ।
ବୀରୌ ପରମସଂହୃଷ୍ଟାବନ୍ଯୋନ୍ଯଜଯକାଙ୍କ୍ଷିଣୌ ॥ 40 ॥ 4-15-40 (28789) 
ଉଭୌ ପରମସଂହୃଷ୍ଟୌ ବଲେନାତିବଲାବୁଭୌ ।
ଅନ୍ଯୋନ୍ଯସ୍ଯାନ୍ତରଂ ପ୍ରେପ୍ସୂ ପରସ୍ପରଜଯୈଷିଣୌ ॥ 41 ॥ 4-15-41 (28790) 
କୃତପ୍ରତିକୃତୈଶ୍ଚିତ୍ରୈର୍ବାହୁଭିଶ୍ଚ ସୁସଙ୍କଟୈଃ।
ସନ୍ନିପାତାବଧୂତୈଶ୍ଚ ପ୍ରମାଥୋନ୍ମଥନୈସ୍ତଥା ॥ 42 ॥ 4-15-42 (28791) 
କ୍ଷେପଣୈର୍ମୁଷ୍ଟିଭିଶ୍ଚୈବ ବରାହୋଦ୍ଧୂତନିସ୍ସ୍ବନୈଃ।
ତଲୈର୍ବଜ୍ରନିପାତୈଶ୍ଚ ପ୍ରସୃଷ୍ଟାଭିସ୍ତଥୈବ ଚ ॥ 43 ॥ 4-15-43 (28792) 
ଶଲାକାନଖପାତୈଶ୍ଚ ପାଦୋଦ୍ଧୂତୈଶ୍ଚ ଦାରୁଣୈଃ ।
ଜାନୁଭିଶ୍ଚାଶ୍ମନିର୍ଘୋଷୈଃ ଶିରୋଭିଶ୍ଚାବଘଟ୍ଟନୈଃ ॥ 44 ॥ 4-15-44 (28793) 
ତଦ୍ଯୁଦ୍ଧମଭବଦ୍ଧୋରମଶସ୍ତ୍ରଂ ବାହୁତେଜସା।
ବଲପ୍ରାଣେନ ଶୂରାଣାଂ ସମାଜୋତ୍ସବସନ୍ନିଧୌ ॥ 45 ॥ 4-15-45 (28794) 
ଅରଜ୍ଯତ ଜନଃ ସର୍ବଃ ସୋତ୍କ୍ରୁଷ୍ଟନିନଦୋତ୍ଥିତଃ।
ବଲିନୋଃ ସଂଯୁଗେ ରାଜନ୍ବୃତ୍ରବାସବଯୋରିବ ॥ 46 ॥ 4-15-46 (28795) 
ପ୍ରକର୍ଷଣାକର୍ଷଣଯୋରଭ୍ଯାକର୍ଷବିକର୍ଷଣୈଃ।
ଆକର୍ଷତୁରଥାନ୍ଯୋନ୍ଯଂ ଜାନୁଭିଶ୍ଚାପି ଜନ୍ଘତୁଃ ॥ 47 ॥ 4-15-47 (28796) 
ତତଃ ଶବ୍ଦେନ ମହତା ଭର୍ତ୍ସଯନ୍ତୌ ପରସ୍ପରମ୍।
ବ୍ଯୂଢୋରସ୍କୌ ଦୀର୍ଘଭୁଜୌ ନିଯୁଦ୍ଧକୁଶଲାବୁଭୌ। 
ବାହୁଭିଃ ସମସଜ୍ଜେତାମାଯସୈଃ ପରିଘୈରିବ ॥ 48 ॥  4-15-48 (28797) 
ଉତ୍ପପାତାଥ ବେଗେନ ମଲ୍ଲଂ କକ୍ଷେ ଗୃହୀତବାନ୍।
ପାର୍ଶ୍ବଂ ନିଗୃହ୍ଯ ହସ୍ତେନ ପାତଯାମାସ ମଲ୍ଲକମ୍ ॥ 49 ॥ 4-15-49 (28798) 
ଚକର୍ଷ ଦୋର୍ଭ୍ଯାମୁତ୍ପାତ୍ଯ ଭୀମୋ ମଲ୍ଲମମିତ୍ରହା।
ନିନଦଂ ତମଭିକ୍ରୋଶଞ୍ଶାର୍ଦୂଲ ଇବ ବାରଣମ୍ ॥ 50 ॥ 4-15-50 (28799) 
ସମୁଦ୍ଯମ୍ଯ ମହାବାହୁର୍ଭ୍ରାମଯାମାସ ବୀର୍ଯବାନ୍ ।
ତତୋ ମଲ୍ଲାଶ୍ଚ ମତ୍ସ୍ଯାଶ୍ଚ ବିସ୍ମଯଂ ଚକ୍ରିରେ ପରମ୍ ॥ 51 ॥ 4-15-51 (28800) 
ଭ୍ରାମଯିତ୍ବା ଶତଗୁଣଂ ଗତସତ୍ବମଚେତନମ୍ ।
ପ୍ରତ୍ଯପିଂଷନ୍ମହାବାହୁର୍ମଲ୍ଲଂ ଭୁବି ବୃକୋଦରଃ॥ 52 ॥ 4-15-52 (28801) 
ତସ୍ମିନ୍ବିନିହତେ ବୀରେ ଜୀମୂତେ ଲୋକବିଶ୍ରୁତେ ।
ବିରାଟଃ ପରମଂ ହର୍ଷମଗଚ୍ଛଦ୍ବାନ୍ଧବୈଃ ସହ ॥ 53 ॥ 4-15-53 (28802) 
ପ୍ରହର୍ଷାତ୍ପ୍ରଦଦୌ ବିତ୍ତଂ ବହୁ ରାଜ ମହାମନାଃ।
ବଲଲାଯ ମହାରଙ୍ଗେ ଯଥା ବୈଶ୍ରବଣସ୍ତଥା ॥ 54 ॥ 4-15-54 (28803) 
ଏବଂ ସ ସୁବହୂନ୍ମଲ୍ଲାନ୍ପୁରୁଷାଂଶ୍ଚ ମହାବଲାନ୍ ।
ବିନିଘ୍ନନ୍ମତ୍ସ୍ଯରାଜସ୍ଯ ପ୍ରୀତିମାହରଦୁତ୍ତମାମ୍ ॥ 55 ॥ 4-15-55 (28804) 
ଯଦାଽସ୍ଯ ତୁଲ୍ଯଃ ପୁରୁଷୋ ନ କଶ୍ଚିତତ୍ର ବିଦ୍ଯତେ ।
ତତୋ ବ୍ଯାଘ୍ରୈଶ୍ଚ ସିଂହୈଶ୍ଚ ଦ୍ବିରଦୈଶ୍ଚାପ୍ଯଯୋଧଯତ୍ ॥ 56 ॥ 4-15-56 (28805) 
ବିରାଟେନ ପ୍ରଦତ୍ତାନି ଚିତ୍ରାଣି ବିବିଧାନି ଚ।
ସ୍ଥିତେଭ୍ଯଃ ପୁରୁଷେଭ୍ଯଶ୍ଚ ଦତ୍ତ୍ବା ଦ୍ରବ୍ଯାଣି ଜଗ୍ମିବାନ୍ ॥ 57 ॥ 4-15-57 (28806) 
ପୁନରନ୍ତଃପୁରଗତଃ ସ୍ତ୍ରୀଣାଂ ମଧ୍ଯେ ବୃକୋଦରଃ।
ଯୋଧ୍ଯତେ ସ ବିରାଟସ୍ଯ ଗଜୈଃ ସିଂହୈର୍ମହାବଲୈଃ ॥ 58 ॥ 4-15-58 (28807) 
ବୀଭତ୍ସୁରପି ଗୀତେନ ନୃତ୍ତେନାପି ଚ ପାଣ୍ଡବଃ।
ବିରାଟଂ ତୋଷଯାମାସ ସର୍ବାଶ୍ଚାନ୍ତଃପୁରସ୍ତ୍ରିଯଃ ॥ 59 ॥ 4-15-59 (28808) 
ଅଶ୍ବୈର୍ବିନୀତୈର୍ଜବନୈସ୍ତତ୍ରତତ୍ର ସମାଗତଃ।
ତୋପଯାମାସ ରାଜାନଂ ନକୁଲୋ ନୃପସତ୍ତମମ୍। 
ତସ୍ମୈ ପ୍ରଦେଯଂ ପ୍ରାଯଚ୍ଛତ୍ପ୍ରୀତୋ ରାଜା ଧନଂ ବହୁ ॥ 60 ॥  4-15-60 (28809) 
ବିନୀତାନ୍ବୃପଭାନ୍ଦୃଷ୍ଟ୍ବା ସହଦେବସ୍ଯ ଚାଭିତଃ।
ଧନଂ ଦଦୌ ବହୁବିଧଂ ବିରାଟଃ ପୁରୁଷର୍ଷଭଃ ॥ 61 ॥ 4-15-61 (28810) 
ଦ୍ରୌପଦୀ ପ୍ରେକ୍ଷ୍ଯ ତାନ୍ସର୍ବାନ୍କ୍ଲିଶ୍ଯମାନାନ୍ମହାରଥାନ୍ ।
ନାତିପ୍ରୀତମନା ରାଜନ୍ନିଶ୍ବାସପରମାଽଭବତ୍ ॥ 62 ॥ 4-15-62 (28811) 
ଏବଂ ତେ ନ୍ଯବସଂସ୍ତତ୍ର ପ୍ରଚ୍ଛନ୍ନାଃ ପୁରୁଷର୍ଷଭାଃ ।
କର୍ମାଣି ତସ୍ଯ କୁର୍ବାଣା ବିରାଟନୃପତେସ୍ତଦା ॥ 63 ॥ ॥ 4-15-63 (28812) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ସମଯପାଲନପର୍ବଣି ପଞ୍ଚଦଶୋଽଧ୍ଯାଯଃ ॥ 15 ॥ ॥ ସମାପ୍ତଂ ଚେଦଂ ସମଯପାଲନପର୍ବ ॥ 2 ॥ 
------------


Mahabharata - Virata Parva - Chapter Footnotes

4-15-42 କୃତପ୍ରତିକୃତାଦଯୋ ମଲ୍ଲଯୁଦ୍ଧବିଶେଷାଃ ॥ 42 ॥



ବିରାଟପର୍ବ - ଅଧ୍ଯାଯ 016

॥ ଶ୍ରୀଃ ॥

4.16. ଅଧ୍ଯାଯଃ 016 

Mahabharata - Virata Parva - Chapter Topics

ଦ୍ରୌପଦ୍ଯା ସ୍ବାତ୍ମାନଂ କାମଯମାନସ୍ଯ କୀଚକସ୍ଯ ପରୁଷଭାଷଣୈଃ ପ୍ରତ୍ଯାଖ୍ଯାନମ୍ ॥ 1 ॥

Mahabharata - Virata Parva - Chapter Text

4-16-0 (28813) 
ବୈଶମ୍ପାଯନ ଉବାଚ। 4-16-0x (3053) 
ବସମାନେଷୁ ପାର୍ଥେଷୁ ମତ୍ସ୍ଯସ୍ଯ ନଗରେ ତଦା।
ମହାରଥେଷୁ ଚ୍ଛନ୍ନେଷୁ ମାସା ଦଶ ସମାଯଯୁଃ ॥ 1 ॥ 4-16-1 (28814) 
ଯାଜ୍ଞସେନୀ ସୁଦେଷ୍ଣାଂ ତୁ ଶୁଶ୍ରୂଷନ୍ତୀ ବିଶାଂପତେ ।
ଆବସତ୍ପରିଚାରାର୍ହା ସୁଦୁଃଖଂ ଜନମେଜଯ ॥ 2 ॥ 4-16-2 (28815) 
ତଥା ଚରନ୍ତୀ ପାଞ୍ଚାଲୀ ସୁଦେଷ୍ଣାଯା ନିବେଶନେ।
ତା ଦେବୀଂ ତୋପଯାମାସ ତଥା ଚାନ୍ତଃପୁରସ୍ତ୍ରିଯଃ ॥ 3 ॥ 4-16-3 (28816) 
ତସ୍ମିନ୍ବର୍ଷେ ଗତପ୍ରାଯେ କୀଚକସ୍ତୁ ମହାବଲଃ।
ସେନାପତିର୍ବିରାଟସ୍ଯ ଦଦର୍ଶ ଦ୍ରୁପଦାତ୍ମଜାମ୍ ॥ 4 ॥ 4-16-4 (28817) 
ତାଂ ଦୃଷ୍ଟ୍ବା ଦେବଗର୍ଭାଯାଂ ଚରନ୍ତୀଂ ଦେବତାମିବ ।
କୀଚକଃ କାମଯାମାସ କାମବାଣପ୍ରପୀଡିତଃ ॥ 5 ॥ 4-16-5 (28818) 
ସ ତୁ କାମାଗ୍ନିସଂତପ୍ତଃ ସୁଦେଷ୍ଣାମଭିଗମ୍ଯ ବୈ।
ପ୍ରହସନ୍ନିବ ସେନାନୀରିଦଂ ବଚନମବ୍ରବୀତ୍ ॥ 6 ॥ 4-16-6 (28819) 
ନେଯଂ ମଯା ଜାତୁ ପୁରେହ ଦୃଷ୍ଟା ରାଜ୍ଞୀ ବିରାଟସ୍ଯ ନିବେଶନେ ଶୁଭା।
ରୂପେଣ ଚୋନ୍ମାଦଯତୀବ ମାଂ ଭୃଶଂ ଗନ୍ଧେନ ଜାତା ମଦିରେବ ଭାମିନୀ ॥ 7 ॥ 4-16-7 (28820) 
କା ଦେବରୂପା ହୃଦଯଂଗମା ଶୁଭେ ହ୍ଯାଚକ୍ଷ୍ବ ମେ କସ୍ଯ କୁତୋତ୍ର ଶୋଭନେ।
ଚିତ୍ତଂ ହି ନିର୍ମଥ୍ଯ କରୋତି ମାଂ ବଶେ ନ ଚାନ୍ଯଦତ୍ରୌପଧମସ୍ତି ମେ ମତମ୍ ॥ 8 ॥ 4-16-8 (28821) 
ଅହୋ ତବେଯଂ ପରିଚାରିକା ଶୁଭା ପ୍ରତ୍ଯଗ୍ରରୂପା ପ୍ରତିଭାତି ମାମିଯମ୍।
ଅଯୁକ୍ତରୂପଂ ହି କରୋତି କର୍ମ ତେ ପ୍ରଶାସ୍ତୁ ମାଂ ଯଚ୍ଚ ମମାସ୍ତି କିଂଚନ ॥ 9 ॥ 4-16-9 (28822) 
ପ୍ରଭୂତନାଗାଶ୍ବରଥଂ ମହାଜନଂ ସମୃଦ୍ଧିଯୁକ୍ତଂ ବହୁପାନଯୋଜନମ୍।
ମନୋହରଂ କାଞ୍ଚନଚିତ୍ରଭୂଷଣଂ ଗୃହଂ ମହଚ୍ଛୋଭଯତାମିଯଂ ମମ ॥ 10 ॥ 4-16-10 (28823) 
ତତଃ ସୁଦେଷ୍ଣାମନୁମନ୍ତ୍ର୍ଯ କୀଚକସ୍ତତଃ ସମଭ୍ଯେତ୍ଯ ନରାଧିପାତ୍ମଜାମ୍।
ଉବାଚ କୃଷ୍ଣାମଭିସାନ୍ତ୍ବଯଂସ୍ତଦା ମୃଗେନ୍ଦ୍ରକନ୍ଯାମିବ ଜମ୍ବୁକୋ ବନେ ॥ 11 ॥ 4-16-11 (28824) 
କା ତ୍ବଂ କସ୍ଯାସି କଲ୍ଯାଣି କୁତୋ ବା ତ୍ବଂ ବରାନନେ।
ପ୍ରାପ୍ତା ବିରାଟନଗରଂ ତତ୍ତ୍ବମାଚକ୍ଷ୍ବ ଶୋଭନେ ॥ 12 ॥ 4-16-12 (28825) 
ରୂପମଗ୍ର୍ଯଂ ତଥା କାନ୍ତିଃ ସୌକୁମାର୍ଯମନୁତ୍ତମମ୍।
କାନ୍ତ୍ଯା ବିଭାତି ବକ୍ରଂ ତେ ଶଶାଙ୍କ ଇବ ନିର୍ମଲଂ ॥ 13 ॥ 4-16-13 (28826) 
ନେତ୍ରେ ସୁବିପୁଲେ ସୁଭ୍ରୁ ପଦ୍ମପତ୍ରନିଭେଶୁଭେ।
ବାକ୍ଯଂ ତେ ଚାରୁସର୍ବାଙ୍ଗି ପରପୁଷ୍ଟରୁତୋପମମ୍ ॥ 14 ॥ 4-16-14 (28827) 
ଏବଂରୂପା ମଯା ନାରୀ କାଚିଦନ୍ଯା ମହୀତଲେ।
ନ ଦୃଷ୍ଟପୂର୍ବା ସୁଶ୍ରୋଣି ଯାଦୃଶୀ ତ୍ବମନିନ୍ଦିତେ ॥ 15 ॥ 4-16-15 (28828) 
ଲକ୍ଷ୍ମୀଃ ପଦ୍ମାଲଯା କା ତ୍ବମଥ ଭୂତିଃ ସୁମଧ୍ଯମେ।
ହ୍ରୀଃ ଶ୍ରୀଃ କୀର୍ତିରଥୋ କାନ୍ତିରାସାଂ କା ତ୍ବଂ ବରାନନେ ॥ 16 ॥ 4-16-16 (28829) 
ଅତୀବ ରୂପିଣୀ କିଂ ତ୍ବମନଙ୍ଗବିହାରିଣୀ।
ଅତୀବ ଭ୍ରାଜସେ ସୁଭ୍ରୁ ପ୍ରଭେବେନ୍ଦୋରନୁତ୍ତମା ॥ 17 ॥ 4-16-17 (28830) 
ଅପି ଚେକ୍ଷଣପକ୍ଷ୍ମାଣାଂ ସ୍ଥିତଜ୍ଯୋତ୍ସ୍ନୋପମଂ ଶୁଭମ୍।
ଦିବ୍ଯାଂଶୁରଶ୍ମିଭିର୍ବୃତ୍ତଂ ଦିବ୍ଯକାନ୍ତିମନୋରମମ୍ ॥ 18 ॥ 4-16-18 (28831) 
ନିରୀକ୍ଷ୍ଯ ବକ୍ରଚନ୍ଦ୍ରଂ ତେ ଲକ୍ଷ୍ମ୍ଯାଽନୁପମଯା ଯୁତମ୍।
କୃତ୍ସ୍ନେ ଜଗତି କୋ ନେହ କାମସ୍ଯ ବଶଗୋ ଭବେତ୍ ॥ 19 ॥ 4-16-19 (28832) 
ହାରାଲଂକାରଯୋଗ୍ଯୌ ତୁ ସ୍ତନୌ ଚୋଭୌ ଶୁଭୋଭନୌ ।
ସୁଜାତୌ ସହିତୌ ଲକ୍ଷ୍ମ୍ଯା ପୀନୌ ବୃତ୍ତୌ ନିରନ୍ତରୌ ॥ 20 ॥ 4-16-20 (28833) 
କୁଡ୍ମଲାମ୍ବୁରୁହାକାରୌ ତବ ସୁଭ୍ରୁ ପଯୋଧରୌ।
କାମପ୍ରତୋଦାବିବ ମାଂ ତୁଦତଶ୍ଚାରୁହାସିନି ॥ 21 ॥ 4-16-21 (28834) 
ବଲୀବିଭଙ୍ଗଚତୁରଂ ସ୍ତନଭାରବିନାମିତମ୍।
କରାଗ୍ରସଂମିତଂ ମଧ୍ଯଂ ତବେଦଂ ତନୁମଧ୍ଯମେ ॥ 22 ॥ 4-16-22 (28835) 
ଦୃଷ୍ଟ୍ବୈବ ଚାରୁଜଘନଂ ସରିତ୍ପୁଲିନସଂନିଭମ୍।
କାମବ୍ଯାଧିରସାଧ୍ଯୋ ମାମପ୍ଯାକ୍ରାମତି ଭାମିନି ॥ 23 ॥ 4-16-23 (28836) 
ଜଜ୍ବାଲ ଚାଗ୍ନିମଦନୋ ଦାବାଗ୍ନିରିବ ନିର୍ଦଯଃ ।
ତ୍ବତ୍ସଙ୍ଗମାଭିସଂକଲ୍ପବିବୃଦ୍ଧୋ ମାଂ ଦହତ୍ଯଯମ୍ ॥ 24 ॥ 4-16-24 (28837) 
ଆତ୍ମପ୍ରଦାନବର୍ଷେଣ ସଂଗମାମ୍ଭୋଧରେଣ ଚ।
ଶମଯସ୍ବ ବରାରୋହେ ଜ୍ବଲନ୍ତଂ ମନ୍ମଥାନଲମ୍ ॥ 25 ॥ 4-16-25 (28838) 
ମଚ୍ଚିତ୍ତୋନ୍ମାଦନକରା ମନ୍ମଥସ୍ଯ ଶରୋତ୍କରାଃ।
ତ୍ବତ୍ସଙ୍ଗମାଶାନିଶିତାସ୍ତୀବ୍ରାଃ ଶଶିନିଭାନନେ । 
ମହ୍ଯଂ ବିଦାର୍ଯ ହୃଦଯମିଦଂ ନିର୍ଦଯବେଗିତାଃ ॥ 26 ॥  4-16-26 (28839) 
ପ୍ରବିଷ୍ଟା ହ୍ଯସିତାପାଙ୍ଗି ପ୍ରଚଣ୍ଡାଶ୍ଚଣ୍ଡଦାରୁଣାଃ।
ଅତ୍ଯୁନ୍ମାଦସମାରମ୍ଭାଃ ପ୍ରୀତ୍ଯୁନ୍ମାଦକରା ମମ। 
ଆତ୍ମପ୍ରଦାନସଂଭୋଗୈର୍ମାମୁଦ୍ଧର୍ତୁମିହାର୍ହସି ॥ 27 ॥  4-16-27 (28840) 
ଚିତ୍ରମାଲ୍ଯାମ୍ବରଧରା ସର୍ବାଭରଣଭୂଷିତା।
କାମଂ ପ୍ରକାମଂ ସେବ ତ୍ବଂ ମଯା ସହ ବିଲାସିନି ॥ 28 ॥ 4-16-28 (28841) 
ନାର୍ହସୀହାସୁଖଂ ବସ୍ତୁଂ ସୁଖାର୍ହା ସୁଖବର୍ଜିତା।
ପ୍ରାପ୍ନୁହ୍ଯନୁତ୍ତମଂ ସୌଖ୍ଯଂ ମତ୍ତସ୍ତ୍ବଂ ମତ୍ତଗାମିନି ॥ 29 ॥ 4-16-29 (28842) 
ସ୍ବାଦୂନ୍ଯମୃତକଲ୍ପାନି ପେଯାନି ବିବିଧାନି ଚ।
ପିବମାନା ମନୋଜ୍ଞାନି ରମମାଣା ଯଥାସୁଖମ୍ ॥ 30 ॥ 4-16-30 (28843) 
ଭୋଗୋପଚାରାନ୍ବିବିଧାନ୍ସୌଭାଗ୍ଯଂ ଚାପ୍ଯନୁତ୍ତମମ୍।
ପାନଂ ପିବ ମହାଭାଗେ ଭୋଗୈଶ୍ଚାନୁତ୍ତମୈଃ ଶୁଭୈଃ ॥ 31 ॥ 4-16-31 (28844) 
ଇଦଂ ହି ରୂପଂ ପ୍ରଥମଂ ତବାନଘେ ନିରର୍ଥକଂ କେବଲମଦ୍ଯ ଭାମିନି ।
ଅଧାର୍ଯମାଣା ସ୍ନଗିବୋତ୍ତମା ଶୁଭା ନ ଶୋଭସେ ସୁନ୍ଦରି ଶୋଭନା ସତୀ ॥ 32 ॥ 4-16-32 (28845) 
ତ୍ଯଜାମି ଦାରାନ୍ମମ ଯେ ପୁରାତନା ଭବନ୍ତୁ ଦାସ୍ଯସ୍ତବ ଚାରୁହାସିନି ।
ଅହଂ ଚ ତେ ସୁନ୍ଦରି ଦାସବତ୍ସ୍ଥିତଃ ସଦା ଭବିଷ୍ଯେ ବଶଗୋ ବରାନନେ ॥ 33 ॥ ॥ 4-16-33 (28846) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି କୀଚକବଧପର୍ବଣି ଷୋଡଶୋଽଧ୍ଯାଯଃ ॥ 16 ॥ 



ବିରାଟପର୍ବ - ଅଧ୍ଯାଯ 017

॥ ଶ୍ରୀଃ ॥

4.17. ଅଧ୍ଯାଯଃ 017 

Mahabharata - Virata Parva - Chapter Topics

ଦ୍ରୌପଦ୍ଯା ସ୍ବାତ୍ମାନଂ କାମଯମାନସ୍ଯ କୀଚକସ୍ଯ ପରୁଷଭାଷଣୈଃ ପ୍ରତ୍ଯାଖ୍ଯାନମ୍ ॥ 1 ॥

Mahabharata - Virata Parva - Chapter Text

4-17-0 (28847) 
ବୈଶମ୍ପାଯନ ଉବାଚ। 4-17-0x (3054) 
ଏବମୁକ୍ତାଽନବଦ୍ଯାଙ୍ଗୀ କୀଚକେନ ଦୁରାତ୍ମନା ।
ଦ୍ରୌପଦୀ ତମୁବାଚେଦଂ ସୈରନ୍ଧ୍ରୀବେଷଧାରିଣୀ ॥ 1 ॥ 4-17-1 (28848) 
ଅପ୍ରାର୍ଥନୀଯାମିହଂ ମାଂ ସୂତପୁତ୍ରାଭିମନ୍ଯସେ।
ନିହୀନବର୍ଣାଂ ସୈରେନ୍ଧ୍ରୀଂ ବୀଭତ୍ସାଂ କେଶକାରିଣୀମ୍ ॥ 2 ॥ 4-17-2 (28849) 
ପରଦାରାଽସ୍ମି ଭଦ୍ରଂ ତେ ନ ଯୁକ୍ତଂ ତବ ସାଂପ୍ରତମ୍।
ଦଯିତାଃ ପ୍ରାଣିନାଂ ଦାରା ଧର୍ମଂ ସମନୁଚିନ୍ତଯ ॥ 3 ॥ 4-17-3 (28850) 
ପରଦାରେ ନ ତେ ବୁଦ୍ଧିର୍ଜାତୁ କାର୍ଯା କଥଂଚନ ।
ବିବର୍ଜନଂ ହ୍ଯକାର୍ଯାଣାମେତତ୍ସୁପୁରୁଷବ୍ରତମ୍ ॥ 4 ॥ 4-17-4 (28851) 
ମିଥ୍ଯାଭିଗୃଧ୍ନୋ ହି ନରଃ ପାପାତ୍ମା ମୋହମାସ୍ଥିତଃ ।
ଅଯଶଃ ପ୍ରାପ୍ନୁଯାଦ୍ଧୋରଂ ମହଦ୍ବା ପ୍ରାପ୍ନୁଯାଦ୍ଭଯମ୍ ॥ 5 ॥ 4-17-5 (28852) 
ବୈଶମ୍ପାଯନ ଉବାଚ। 4-17-6x (3055) 
ଏବମୁକ୍ତସ୍ତୁ ସୈରନ୍ଧ୍ର୍ଯା କୀଚକଃ କାମମୋହିତଃ।
ଜାନନ୍ନପି ସୁଦୁର୍ବୁଦ୍ଧିଃ ପରଦାରାଭିମର୍ଶନେ ॥ 6 ॥ 4-17-6 (28853) 
ଦୋଷାନ୍ବହୂନ୍ପ୍ରାଣହରାନ୍ସର୍ବଲୋକବିଗର୍ହିତାନ୍ ।
ପ୍ରୋବାଚେଦଂ ସୁଦୁର୍ବୁଦ୍ଧିର୍ଦ୍ରୌପଦୀମଜିତେନ୍ଦ୍ରିଯଃ ॥ 7 ॥ 4-17-7 (28854) 
ନାର୍ହସ୍ଯେବଂ ବରାରୋହେ ପ୍ରତ୍ଯାଖ୍ଯାତୁଂ ବରାନନେ ।
ମାଂ ମନ୍ମଥସମାବିଷ୍ଟଂ ତ୍ବତ୍କୃତେ ଚାରୁହାସିନି ॥ 8 ॥ 4-17-8 (28855) 
ପ୍ରତ୍ଯାଖ୍ଯାଯ ଚ ମାଂ ଭୀରୁ ବଶଗଂ ପ୍ରିଯବାଦିନମ୍ ।
ନୂନଂ ତ୍ବମସିତାପାଙ୍ଗି ପଶ୍ଚାତ୍ତାପଂ କରିଷ୍ଯସି ॥ 9 ॥ 4-17-9 (28856) 
ଅହଂ ହି ସୁଭ୍ରୁ ରାଜ୍ଯସ୍ଯ କୃତ୍ସ୍ନସ୍ଯାସ୍ଯ ସୁମଧ୍ଯମେ ।
ପ୍ରଭୁର୍ବାସଯିତା ଚୈବ ବୀର୍ଯେ ଚାପ୍ରତିମଃ କ୍ଷିତୌ ॥ 10 ॥ 4-17-10 (28857) 
ପୃଥିବ୍ଯାଂ ମତ୍ସମୋ ନାସ୍ତି କଶ୍ଚିଦନ୍ଯଃ ପୁମାନିହ ।
ରୂପଯୌବନସୌଭାଗ୍ଯୈର୍ଭୋଗୈଶ୍ଚାନୁତ୍ତମୈଃ ଶୁଭୈଃ ॥ 11 ॥ 4-17-11 (28858) 
ସର୍ବକାମସମୃଦ୍ଧେଷୁ ଭୋଗେଷ୍ବନୁପମେଷ୍ବିହ।
ଭୋକ୍ତବ୍ଯେଷୁ ଚ କଲ୍ଯାଣି କସ୍ମାଦ୍ଦାସ୍ଯେ ରତା ହ୍ଯସି ॥ 12 ॥ 4-17-12 (28859) 
ମଯା ଦତ୍ତମିଦଂ ରାଜ୍ଯଂ ସ୍ବାମିନ୍ଯସି ଶୁଭାନନେ।
ଭଜସ୍ବ ମାଂ ବରାରୋହେ ଭୁଙ୍କ୍ଷ୍ବଂ ଭୋଗାନନୁତ୍ତମାନ୍ ॥ 13 ॥ 4-17-13 (28860) 
ଏବମୁକ୍ତା ତୁ ସା ସାଧ୍ବୀ କୀଚକେନାଶୁଭଂ ବଚଃ।
କୀଚକଂ ପ୍ରତ୍ଯୁବାଚେଦଂ ଗର୍ହଯନ୍ତ୍ଯସ୍ଯ ତଦ୍ବଚଃ ॥ 14 ॥ 4-17-14 (28861) 
ସୈରନ୍ଧ୍ର୍ଯୁବାଚ। 4-17-15x (3056) 
ମା ସୂତପୁତ୍ର ମୁହ୍ଯସ୍ବ ମାଽଦ୍ଯ ତ୍ଯକ୍ଷ୍ଯସ୍ବ ଜୀବିତମ୍।
ଜାନୀହି ପଞ୍ଚଭିର୍ଘୋରୈର୍ନିତ୍ଯଂ ମାମଭିରକ୍ଷିତାମ୍ ॥ 15 ॥ 4-17-15 (28862) 
ନ ଚାପ୍ଯହଂ ତ୍ବଯା ଲଭ୍ଯା ଗନ୍ଧର୍ବାଃ ପତଯୋ ମମ।
ତେ ତ୍ବାଂ ନିହନ୍ଯୁଃ କୁପିତାଃ ସାଧ୍ବଲଂ ମା ବ୍ଯନୀନଶଃ ॥ 16 ॥ 4-17-16 (28863) 
ଅଶକ୍ଯରୂପଂ ପୁରୁଷୈରଧ୍ବାନଂ ଗନ୍ତୁମିଚ୍ଛସି ॥ 17 ॥  4-17-17 (28864) 
ଯଥା ନିଶ୍ଚେତନୋ ବାଲଃ କୂଲସ୍ଥଃ କୂଲମୁତ୍ତରମ୍।
ତର୍ତୁମିଚ୍ଛତି ମନ୍ଦାତ୍ମା ତଥା ତ୍ବଂ କର୍ତୁମିଚ୍ଛସି ॥ 18 ॥ 4-17-18 (28865) 
ଅନ୍ତର୍ମହୀଂ ବା ଯଦି ବୋର୍ଧ୍ବମୁତ୍ପତେଃ ସମୁଦ୍ରପାରଂ ଯଦି ବା ପ୍ରଧାବସି।
ତଥାପି ତେଷାଂ ନ ବିମୋକ୍ଷମର୍ହସି ପ୍ରମାଥିନୋ ଦେବସୁତା ହି ଖେଚରାଃ ॥ 19 ॥ 4-17-19 (28866) 
ତ୍ବଂ କାଲରାତ୍ରୀମିବ କଶ୍ଚିଦାତୁରଃ କିଂ ମାଂ ଦୃଢଂ ପାର୍ଥଯସେଽଦ୍ଯ କୀଚକ।
କିଂ ମାତୁରଙ୍କେ ଶଯିତୋ ଯଥା ଶିଶୁଶ୍ଚନ୍ଦ୍ରଂ ଜିଘୃକ୍ଷୁରିବ ମନ୍ଯସେ ହି ମାମ୍ ॥ 20 ॥ 4-17-20 (28867) 
ତେଷାଂ ପ୍ରିଯାଂ ପ୍ରାର୍ଥଯତୋ ନ ତେ ଭୁବି ଗତ୍ବା ଦିବଂ ବା ଶରଣଂ ଭବିଷ୍ଯତି।
ନ ବର୍ତତେ କୀଚକ ତେ ଦୃଶା ଶୁଭଂ ଯା ତେନ ସଂଜୀବନମର୍ଥଯେତ ସା ॥ 21 ॥ ॥ 4-17-21 (28868) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି କୀଚକବଧପର୍ବଣି ସପ୍ତଦଶୋଽଧ୍ଯାଯଃ ॥ 17 ॥

Mahabharata - Virata Parva - Chapter Footnotes

4-17-16 ଭୂତିଃ ଈଶ୍ବରୀ ଐଶ୍ବର୍ଯାଭିମାନିନୀ ଦେବତା ॥ 16 ॥ 4-17-17 ଅନଙ୍ଗାଙ୍ଗବିହାରିଣୀ ରତିରିତ୍ଯର୍ଥଃ ॥ 17 ॥ 4-17-18 ଈକ୍ଷଣପକ୍ଷ୍ମାଣାଂ ନେତ୍ରପକ୍ଷ୍ମଣାଂ ସ୍ମିତଂ ଈଷଦୁନ୍ମୀଲଂ ତଦେବ ଜ୍ଯୋତ୍ସ୍ନୋପମ ମନସ ଆହ୍ଲାଦକରମ୍ ॥ 18 ॥ 4-17-20 ସୁଜାତୌ ଉନ୍ନତୌ। ନିରନ୍ତରୌ ପୃଥତ୍ବାତ୍ସାଂଶ୍ଲିଷ୍ଟୌ ॥ 20 ॥ 4-17-21 କୁଡ୍ଭଲେତି ମୁକୁଲୀଭୂତପଦ୍ମାକାରୌ ॥ 21 ॥ 4-17-24 ଅଗ୍ନିମଦନୋ ମଦନାଗ୍ନିଃ ॥ 24 ॥ 4-17-28 କାମଂ ସ୍ମରମ୍। ପ୍ରକାମମତିଶଯିତମ୍ ॥ 28 ॥



ବିରାଟପର୍ବ - ଅଧ୍ଯାଯ 018

॥ ଶ୍ରୀଃ ॥

4.18. ଅଧ୍ଯାଯଃ 018 

Mahabharata - Virata Parva - Chapter Topics

କୀଚକେନ ସୁଦେଷ୍ଣାଂପ୍ରତି ଦ୍ରୌପଦ୍ଯାଃ ସ୍ବବଶୀକରଣପ୍ରାର୍ଥନା ॥ 1 ॥ ସୁଦେଷ୍ଣଯା କୀଚକେ ସୁରାହରଣବ୍ଯାଜେନ ତଦ୍ଗୃହଂପ୍ରତି ଦ୍ରୌପଦୀପ୍ରେଷଣପ୍ରତିଜ୍ଞାନମ୍ ॥ 2 ॥ ତଥା ବଲାତ୍କାରେଣ ଦ୍ରୌପଦ୍ଯାଃ ସୁରାନଯନାଯ କୀଚକଗୃହଂପ୍ରତି ଗମନଚୋଦନା ॥ 3 ॥

Mahabharata - Virata Parva - Chapter Text

4-18-0 (28869) 
ବୈଶମ୍ପାଯନ ଉବାଚ। 4-18-0x (3057) 
ପ୍ରତ୍ଯାଖ୍ଯାତଶ୍ଚ ପାଞ୍ଚାଲ୍ଯା କୀଚକଃ କାମମୋହିତଃ।
ପ୍ରବିଶ୍ଯ ରାଜଭବନଂ ଭଗିନ୍ଯା ଅଗ୍ରତଃ ସ୍ଥିତଃ ॥ 1 ॥ 4-18-1 (28870) 
ସୋଭିବୀକ୍ଷ୍ଯ ସୁକେଶାନ୍ତାଂ ସୁଦେଷ୍ଣାଂ ଭଗିନୀଂ ପ୍ରିଯାମ୍ ।
ଅମର୍ଯାଦେନ କାମେନ ଘୋରେଣାଭିପରିପ୍ଲୁତଃ ॥ 2 ॥ 4-18-2 (28871) 
ସ ତୁ ମୂର୍ଧ୍ର୍ଯଞ୍ଜଲିଂ କୃତ୍ବା ଭଗିନ୍ଯାଶ୍ଚରଣାବୁଭୌ ।
ସଂମୋହାଭିହତସ୍ତୂର୍ଣଂ ବାତୋଦ୍ଧୃତ ଇବାର୍ଣବଃ ॥ 3 ॥ 4-18-3 (28872) 
ସ ପ୍ରୋବାଚ ସୁଦୁଃଖାର୍ତୋ ଭଗିନୀଂ ନିଶ୍ବସନ୍ମୁହୁଃ ।
ଅବ୍ଯକ୍ତମୃଦୁନା ସାମ୍ନା ଶୁଷ୍ଯତା ଚ ପୁନଃପୁନଃ ॥ 4 ॥ 4-18-4 (28873) 
ଯଥା ସୁଦେଷ୍ଣେ ସୈରନ୍ଧ୍ର୍ଯା ସଂଗଚ୍ଛେଯଂ ସକାମଯା ।
ତଥା ଶୀଘ୍ରଂ କୁରୁଷ୍ବାଦ୍ଯ ମାଽହଂ ପ୍ରାଣାନ୍ପ୍ରହାସିଷମ୍ ॥ 5 ॥ 4-18-5 (28874) 
ଯଦୀଯମନବଦ୍ଯାଙ୍ଗୀ ନ ମାମଦ୍ଯାପି କାଙ୍କ୍ଷତେ ।
ଚେତସାଽଭିପ୍ରସନ୍ନେନ ଗତୋସ୍ମି ଯମସାଦନମ୍ ॥ 6 ॥ 4-18-6 (28875) 
ବୈଶମ୍ପାଯନ ଉବାଚ। 4-18-7x (3058) 
ତମୁବାଚ ପରିଷ୍ବଜ୍ଯ ସୁଦେଷ୍ଣା ଭ୍ରାତରଂ ପ୍ରିଯମ୍।
ଭ୍ରାତୁର୍ଜୀବିତରକ୍ଷାର୍ଥଂ ସମାଶ୍ବାସ୍ଯାସିତେକ୍ଷଣା ॥ 7 ॥ 4-18-7 (28876) 
ଶରଣାଗତେଯଂ ସୁଶ୍ରୋଣୀ ମଯା ଦତ୍ତାଭଯା ଚ ସା।
ଶୁଭାଚାରା ଚ ଭଦ୍ରଂ ତେ ନୈନାଂ ବକ୍ତୁମିହୋତ୍ସହେ ॥ 8 ॥ 4-18-8 (28877) 
ଏଷା ହି ଶକ୍ଯା ନାନ୍ଯେନ ସ୍ପ୍ରଷ୍ଟୁଂ ପାପେନ ଚେତସା।
ଗନ୍ଧର୍ବାଃ କିଲ ପଞ୍ଚେମାଂ ରକ୍ଷନ୍ତି ରମଯନ୍ତି ଚ ॥ 9 ॥ 4-18-9 (28878) 
ଏବମେଷା ମମାଚଷ୍ଟେ ତଥା ପ୍ରଥମସଂଗମେ।
ତଥୈବ ଗଜନାସୋରୂଃ ସତ୍ଯମାହ ମମାନ୍ତିକେ। 
ତେ ହି କ୍ରୁଦ୍ଧା ମହାତ୍ମାନୋ ନାଶଯେଯୁର୍ହି ଜୀବିତମ୍ ॥ 10 ॥  4-18-10 (28879) 
ରାଜା ଚୈବ ସମୀକ୍ଷ୍ଯୈନାଂ ସଂମୋହଂ ଗତବାନିହ ।
ମଯା ଚ ସତ୍ଯବଚନୈରନୁନୀତୋ ମହୀପତିଃ ॥ 11 ॥ 4-18-11 (28880) 
ସୋପ୍ଯେନାମନିଶଂ ଦୃଷ୍ଟ୍ବା ମନସୈବାଭ୍ଯନନ୍ଦତ।
ଭଯାଦ୍ଗନ୍ଧର୍ବମୁଖ୍ଯାନାଂ ଜୀବିତସ୍ଯୋପଘାତିନାମ୍। 
ମନସାଽପି ତତସ୍ତ୍ବେନାଂ ନ ଚିନ୍ତଯତି ପାର୍ଥିବଃ ॥ 12 ॥  4-18-12 (28881) 
ତେ ହି କ୍ରୁଦ୍ଧା ମହାତ୍ମାନୋ ଗରୁଡାନିଲତେଜସଃ।
ଦହେଯୁରପି ଲୋକାଂସ୍ତ୍ରୀନ୍ଯୁଗାନ୍ତେଷ୍ବିବ ଭାସ୍କରଃ ॥ 13 ॥ 4-18-13 (28882) 
ସୈନନ୍ଧ୍ର୍ଯା ହ୍ଯେତଦାଖ୍ଯାତଂ ମମ ତେଷାଂ ମହଦ୍ବଲମ୍।
ତବ ଚାହମିଦଂ ଗୁହ୍ଯଂ ସ୍ନେହାଦ୍ବକ୍ଷ୍ଯାମି ବନ୍ଧୁବତ୍ ॥ 14 ॥ 4-18-14 (28883) 
ମା ଗମିଷ୍ଯସି ବୈ କୃଚ୍ଛ୍ରାଂ ଗତିଂ ପରମଦୁର୍ଗମାମ୍।
ବଲିନସ୍ତେ ରୁଜଂ କୁର୍ଯୁଃ କୁଲସ୍ଯ ଚ ଧନସ୍ଯ ଚ ॥ 15 ॥ 4-18-15 (28884) 
ତସ୍ମାନ୍ନାସ୍ଯାଂ ମନଃ କର୍ତୁଂ ଯଦି ପ୍ରାଣା ପ୍ରିଯାସ୍ତବ।
ନ ଚିନ୍ତଯେଥା ମାଗାସ୍ତ୍ବଂ ମତ୍ପ୍ରିଯଂ ଚ ଯଦୀଚ୍ଛସି ॥ 16 ॥ 4-18-16 (28885) 
ବୈଶମ୍ପାଯନ ଉବାଚ। 4-18-17x (3059) 
ଏବମୁକ୍ତସ୍ତୁ ଦୁଷ୍ଟାତ୍ମା ଭଗିନୀଂ କୀଚକୋଽବ୍ରବୀତ୍।
ଗନ୍ଧର୍ବାଣାଂ ଶତଂ ବାଽପି ସହସ୍ରମଯୁତାନି ବା । 
ଅହମେକୋ ବଧିଷ୍ଯାମି ଗନ୍ଧର୍ବାନ୍ପଞ୍ଚ କିଂ ପୁନଃ ॥ 17 ॥  4-18-17 (28886) 
ନ ଚ ତ୍ବମଭିଜାନୀଷେ ସ୍ତ୍ରୀଣାଂ ଗୁହ୍ଯମନୁତ୍ତମମ୍ ।
ପୁତ୍ରଂ ବା କିଲ ପୌତ୍ରଂ ବା ଭ୍ରାତରଂ ବା ମନସ୍ବିନମ୍ ॥ 18 ॥ 4-18-18 (28887) 
ରହସୀହ ନରଂ ଦୃଷ୍ଟ୍ବା ନାନାଗନ୍ଧବିଭୂଷିତମ୍।
ଯୋନିରୁତ୍ସ୍ବିଦ୍ଯତେ ସ୍ତ୍ରୀଣାଂ ସତୀନାମପି ଚ ଶ୍ରୁତମ୍ ॥ 19 ॥ 4-18-19 (28888) 
ମାଂ ନିରୀକ୍ଷ୍ଯାନୁଲିପ୍ତାଙ୍ଗଂ ସର୍ବାଭରଣଭୂଷିତମ୍।
ବଶମେଷ୍ଯତି ସୈରନ୍ଧ୍ରୀ ମନ୍ମଥେନାଭିପୀଡିତା। 
ସା ତ୍ବଂ ଦୃଷ୍ଟ୍ବା ବ୍ରୂହି ଚୈନାଂ ମମ ଚେଞ୍ଜୀବିତଂ ପ୍ରିଯଂ ॥ 20 ॥  4-18-20 (28889) 
ବୈଶମ୍ପାଯନ ଉବାଚ। 4-18-21x (3060) 
ଏବମୁକ୍ତା ସୁଦେଷ୍ଣା ତୁ ଶୋକେନାଭିପ୍ରପୀଡିତା।
ଅହୋ ଦୁଃଖମହୋ କୃଚ୍ଛ୍ରମହୋ ପାପମିତି ସ୍ମହ ॥ 21 ॥ 4-18-21 (28890) 
ପ୍ରାରୁଦଦ୍ଭୃଶଦୁଃଖାର୍ତା ବିପାକଂ ତସ୍ଯ ବୀକ୍ଷ୍ଯ ସା।
ପାତାଲେଷୁ ପତତ୍ଯେଷ ବିଲପନ୍ବଡବାମୁଖେ ॥ 22 ॥ 4-18-22 (28891) 
ତ୍ବତ୍କୃତେ ବିନଶିଷ୍ଯନ୍ତି ଭ୍ରାତରଃ ସୁହୃଦଶ୍ଚ ମେ।
କିଂନୁ ଶକ୍ଯଂ ମଯା କର୍ତୁଂ ଯତ୍ତ୍ବମେବମଭିପ୍ଲୁତଃ ॥ 23 ॥ 4-18-23 (28892) 
ନ ଚ ଶ୍ରେଯୋଽଭିଜାନୀଷେ କାମମେବାନୁବର୍ତସେ।
ଧ୍ରୁବଂ ଗତାଯୁସ୍ତ୍ବଂ ପାପ ଯଦେବଂ କାମମୋହିତଃ । 
ଅକର୍ତବ୍ଯେ ହି ମାଂ ପାପେ ନିଯୁନଙ୍କ୍ଷି ନରାଧମ ॥ 24 ॥  4-18-24 (28893) 
ଅପି ଚୈତତ୍ପୁରା ପ୍ରୋକ୍ତଂ ନିପୁଣୈର୍ମନୁଜୋତ୍ତମୈଃ ।
ଏକସ୍ତୁ କୁରୁତେ ପାପଂ ସ୍ବଜାତିସ୍ତେନ ହନ୍ଯତେ ॥ 25 ॥ 4-18-25 (28894) 
ଗତସ୍ତ୍ବଂ ଧର୍ମରାଜସ୍ଯ ବିଷଯଂ ନାତ୍ର ସଂଶଯଃ।
ଅଦୂଷିତମିଦଂ ସର୍ବଂ ସ୍ବଜନଂ ଘାତଯିଷ୍ଯସି ॥ 26 ॥ 4-18-26 (28895) 
ଏତତ୍ତୁ ମେ ଦୁଃଖତରଂ ଯେନାହଂ ଭ୍ରାତୃସୌହୃଦାତ୍।
ବିଦିତାର୍ଥା କରିଷ୍ଯାମି ତୁଷ୍ଟୋ ଭବ କୁଲକ୍ଷଯେ ॥ 27 ॥ 4-18-27 (28896) 
ଗଚ୍ଛ ଶୀଘ୍ରମିତସ୍ତ୍ବଂ ହି ସ୍ବମେବ ଭବନଂ ଶୁଭମ୍।
କିଂଚିତ୍କାର୍ଯଂ ସମୁଦ୍ଦିଶ୍ଯ ସୁରାମନ୍ନଂ ଚ କାରଯ ॥ 28 ॥ 4-18-28 (28897) 
କୃତେ ଚାନ୍ନେ ସୁରାଯାଂ ଚ ପ୍ରେଷଯିଷ୍ଯସି ମେ ପୁନଃ ।
ତାମହଂ ପ୍ରେଷଯିଷ୍ଯାମି ମଧ୍ବନ୍ନାର୍ଥଂ ତବାନ୍ତିକମ୍ ॥ 29 ॥ 4-18-29 (28898) 
ତତଃ ସଂପ୍ରେଷିତାମେନାଂ ବିଜନେ ନିରବଗ୍ରହାମ୍।
ସାନ୍ତ୍ବଯେଥା ଯଥାନ୍ଯାଯଂ ଯଦି ସାମ ସହିଷ୍ଯତି ॥ 30 ॥ 4-18-30 (28899) 
ସଦ୍ଯଃ କୃତମିଦଂ ସର୍ବଂ ଶେଷମତ୍ରାନୁଚିନ୍ତଯ ॥ 31 ॥  4-18-31 (28900) 
ବୈଶମ୍ପାଯନ ଉବାଚ। 4-18-32x (3061) 
ସୁଦେଷ୍ଣଯୈବମୁକ୍ତସ୍ତୁ କୀଚକଃ କାଲଚୋଦିତଃ।
ତ୍ବରମାଣଃ ପ୍ରଚକ୍ରାମ ସ୍ବଗୃହଂ ରାଜବେଶ୍ମନଃ ॥ 32 ॥ 4-18-32 (28901) 
ଆଗମ୍ଯ ଚ ଗୃହଂ ରମ୍ଯଂ ସୁରାମନ୍ନଂ ଚକାର ହ।
ଅଜୈଡକଂ ଚ ସୁକୃତଂ ବହୁ ଚୋଚ୍ଚାବଚାନ୍ମୃଗାନ୍ ॥ 33 ॥ 4-18-33 (28902) 
ଭକ୍ଷାଂଶ୍ଚ ବିବିଧାକାରାନ୍ବହୂଂଶ୍ଚୋଚ୍ଚାବଚାଂସ୍ତଦା।
କାରଯାମାସ କୁଶଲୈରନ୍ନପାନୈଃ ସୁସଂସ୍କୃତମ୍ ॥ 34 ॥ 4-18-34 (28903) 
ତ୍ବରାବାନ୍କାଲପାଶେନ କଣ୍ଠେ ବଦ୍ଧଃ ପଶୁର୍ଯଥା ।
ନାବବୁଧ୍ଯତ ମୂଢାତ୍ମା ମରଣଂ ସମୁପସ୍ଥିତମ୍ ॥ 35 ॥ 4-18-35 (28904) 
ଆନୀତାଯାଂ ସୁରାଯାଂ ତୁ କୃତେ ଚାନ୍ନେ ସୁସଂସ୍କୃତେ।
କୀଚକଃ ପୁନରାଗମ୍ଯ ସୁଦେଷ୍ଣାଂ ବାକ୍ଯମବ୍ରବୀତ୍ ॥ 36 ॥ 4-18-36 (28905) 
ମଧୁ ମାଂସଂ ଚ ବହୁଧା ଭକ୍ଷ୍ଯାଶ୍ଚ ବହୁଧା କୃତାଃ।
ସୁଦେଷ୍ଣେ ବ୍ରୂହି ସୈରନ୍ଧ୍ରୀଂ ଯଥା ସା ମେ ଗୃହଂ ବ୍ରଜେତ୍ ॥ 37 ॥ 4-18-37 (28906) 
କେନଚିତ୍ତ୍ବଦ୍ଯ କାର୍ଯେଣ ତ୍ବର ଶୀଘ୍ରଂ ମମ ପ୍ରିଯମ୍।
ଅହଂ ହି ଶରଣଂ ଦେବଂ ପ୍ରତିପଦ୍ଯେ ବୃଷଧ୍ବଜମ୍। 
ସମାଗମଂ ମେ ସୈରନ୍ଧ୍ର୍ଯା ମରଣଂ ବା ଦିଶେତି ବୈ ॥ 38 ।  4-18-38 (28907) 
ବୈଶମ୍ପାଯନ ଉବାଚ। 4-18-39x (3062) 
ସା ତମାହ ବିନିଃଶ୍ବସ୍ଯ ପ୍ରତିଗଚ୍ଛ ସ୍ବକଂ ଗୃହମ୍।
ଏଷାଽହମପି ସୈରନ୍ଧ୍ରୀଂ ସୁରାର୍ଥେ ତୂର୍ଣମାଦିଶେ ॥ 39 ॥ 4-18-39 (28908) 
ଏବମୁକ୍ତସ୍ତୁ ପାପାତ୍ମା କୀଚକସ୍ତ୍ବରିତଃ ପୁନଃ ।
ସ୍ବଗୃହଂ ପ୍ରାବିଶତ୍ତୂର୍ଣଂ ସୈରନ୍ଧ୍ରୀଗତମାନସଃ ॥ 40 ॥ 4-18-40 (28909) 
କୀଚକଂ ତୁ ଗତଂ ଜ୍ଞାତ୍ବା ତ୍ବରମାଣଂ ସ୍ବକଂ ଗୃହମ୍।
ସୈରନ୍ଧ୍ରୀଂ ତତ ଆହୂଯ ସଦେଷ୍ଣା ବାକ୍ଯମବ୍ରବୀତ୍ ॥ 41 ॥ 4-18-41 (28910) 
ଗଚ୍ଛ ସୈରନ୍ଧ୍ରି ମତ୍ପ୍ରୀତ୍ଯୈ କୀଚକସ୍ଯ ନିବେଶନମ୍ ।
ସୁରାମାନଯ ସୁଶ୍ରୋଣି ତୃଷିତାଽହଂ ବିଲାସିନି ॥ 42 ॥ 4-18-42 (28911) 
ବୈଶମ୍ପାଯନ ଉବାଚ। 4-18-43x (3063) 
ସୁଦେଷ୍ଣଯୈବମୁକ୍ତା ସା ନିଃଶ୍ବସନ୍ତୀ ନୃପାତ୍ମଜା।
ଅବ୍ରବୀଚ୍ଛୋକସନ୍ତପ୍ତା ନାହଂ ତତ୍ର ବ୍ରଜାମି ବୈଃ ॥ 43 ॥ 4-18-43 (28912) 
ସୂତପୁତ୍ରୋ ହି ମାଂ ଭଦ୍ରେ କାମାତ୍ମା ଚାଭିମନ୍ଯତେ ।
ନ ଗଚ୍ଛେଯମହଂ ତସ୍ଯ ରାଜପୁତ୍ରି ନିବେଶନମ୍ । 
ତ୍ବମେବ ଭଦ୍ରେ ଜାନାସି ଯଥା ସ ନିରପତ୍ରପଃ ॥ 44 ॥  4-18-44 (28913) 
ସମଯଶ୍ଚ କୃତୋ ଭଦ୍ରେ ଯଥା ପ୍ରଥମସଂଗମେ।
ତଥା ନିବସମାନାଯାଂ ଯଥାଽହଂ ନାନ୍ଯଚାରିଣୀ ॥ 45 ॥ 4-18-45 (28914) 
କୀଚକଶ୍ଚ ସୁକେଶାନ୍ତେ ମୂଢୋ ମଦନଗର୍ବିତଃ ।
ସ ମାମିହ ଗତାଂ ଦୃଷ୍ଟ୍ବା ବ୍ଯବସ୍ଯତି ନିରାକୃତିମ୍। 
କଥଂ ନୁ ବୈ ତତ୍ର ଗତାଂ ମର୍ଷଯେନ୍ମାମବାନ୍ଧବାମ୍ ॥ 46 ॥  4-18-46 (28915) 
ବହ୍ବ୍ଯଃ ସନ୍ତି ତବ ପ୍ରେଷ୍ଯା ରାଜପୁତ୍ରି ବଶାନୁଗାଃ।
ଅନ୍ଯାଂ ପ୍ରେଷଯ କୈକେଯି ସଂରକ୍ଷ୍ଯାଽହମିହ ତ୍ବଯା ॥ 47 ॥ 4-18-47 (28916) 
କୀଚକସ୍ଯାଲଯଂ ଦେବି ନ ଯାମି ଭଯକମ୍ପିତା।
ଯଦ୍ଯଦନ୍ଯଚ୍ଚ ମେ କର୍ମ କରୋମି ଚ ସୁଦୁଷ୍କରମ୍ ॥ 48 ॥ 4-18-48 (28917) 
ଏବମୁକ୍ତା ତୁ ପାଞ୍ଚାଲ୍ଯା ଦୈବଯୋଗେନ କୈକଯୀ ।
ତାଂ ବିରାଟସ୍ଯ ମାହିଷୀ କ୍ରୁଦ୍ଧା ଭୂଯୋଽନ୍ବଶାସତ ॥ 49 ॥ 4-18-49 (28918) 
କୀଚକଂ ଚୈବ ଗଚ୍ଛ ତ୍ବଂ ବଲାତ୍କାରେ ଚୋଦିତା।
ନାସ୍ତି ମେଽନ୍ଯା ତ୍ବଯା ତୁଲ୍ଯା ସା ତ୍ବଂ ଶୀଘ୍ରତରଂ ବ୍ରଜ ॥ 50 ॥ 4-18-50 (28919) 
ଅବଶ୍ଯଂ ତ୍ବେବ ଗନ୍ତବ୍ଯଂ କିମର୍ଥଂ ମାଂ ବିବକ୍ଷସି।
ଶୀଘ୍ରଂ ଗଚ୍ଛ ତ୍ବରସ୍ବେତି ମତ୍ପ୍ରୀତିବଶମାଚର ॥ 51 ॥ 4-18-51 (28920) 
ନ ହୀଦୃଶୋ ମମ ଭ୍ରାତା କିଂ ତ୍ବଂ ସମଭିଶଙ୍କସେ।
ଉକ୍ତ୍ବା ଚୈନାଂ ବଲାଚ୍ଚୈବ ବିନିଯୁଜ୍ଯ ପ୍ରଭୁତ୍ବତଃ ॥ 52 ॥ 4-18-52 (28921) 
ଭାଜନଂ ପ୍ରଦଦୌ ଚାସ୍ଯୈ ସପିଧାନଂ ହିରଣ୍ମଯମ୍।
ଯା ସୁଜାତା ସୁଗନ୍ଧା ଚ ତାମାନଯ ସୁରାମିତି ॥ 53 ॥ 4-18-53 (28922) 
ସା ଶଙ୍କମାନା ରୁଦତୀ ବେପନ୍ତୀ ଦ୍ରୁପଦାତ୍ମଜା।
ଦୈବତେଭ୍ଯୋ ନମସ୍କୃତ୍ବା ଶ୍ବଶୁରେଭ୍ଯସ୍ତଥାଽବ୍ରବୀତ୍ ॥ 54 ॥ 4-18-54 (28923) 
ଯଥାଽହମନ୍ଯଂ ପାର୍ଥେଭ୍ଯୋ ନାଭିଜାନାପି ମାନବମ୍।
ତେନ ସତ୍ଯେନ ମାଂ ଦୃଷ୍ଟ୍ବା କୀଚକୋ ମା ବଶଂ ନଯେତ୍ ॥ 55 ॥ 4-18-55 (28924) 
ଯଥାଽହଂ ପାଣ୍ଡୁପୁତ୍ରେଭ୍ଯଃ ପଞ୍ଚଭ୍ଯୋ ନାନ୍ଯଗାମିନୀ।
ତେନ ସତ୍ଯେନ ମାଂ ଦୃଷ୍ଟ୍ବା କୀଚକୋ ମା ବଶଂ ନଯେତ୍ ॥ 56 ॥ ॥ 4-18-56 (28925) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି କୀଚକବଧପର୍ବଣି ଅଷ୍ଟାଦଶୋଽଧ୍ଯାଯଃ ॥ 18 ॥ ---------

Mahabharata - Virata Parva - Chapter Footnotes

4-18-2 ଅଭିମନ୍ଯସେ କାମଯସେ ॥ 2 ॥ 4-18-5 ମିଥ୍ଯାଭିଗୃଧ୍ନଃ ବିତଥାଭିନିବେଶୀ । ମହଦ୍ଭଯଂ ମୃତ୍ଯୁମ୍ ॥ 5 ॥ 4-18-20 ମନ୍ଯସେ ଲିପ୍ସସେ ଶିଶୋଶ୍ଚନ୍ଦ୍ରବଦହଂ ତବ ଦୁର୍ଲଭାସ୍ମୀତି ଭାବଃ ॥ 20 ॥ 4-18-21 ଯା ସ୍ବୀଯଂ ଅର୍ଥଯେତ କାମଯେତ ଶୁଭେଚ୍ଛାରୂପା ତବ ନାସ୍ତୀତ୍ଯର୍ଥଃ। ତେନ ଚ ଶୁଭେନ ପରଦାରନିବୃତ୍ତିରୂପେଣ କାମିତେନ ସଂଜୀବନଂ ଭବତୀତି ଶେଷଃ। ଅନ୍ଯଥା ମରିଷ୍ଯସୀତ୍ଯର୍ଥଃ ॥ 21 ॥



ବିରାଟପର୍ବ - ଅଧ୍ଯାଯ 019

॥ ଶ୍ରୀଃ ॥

4.19. ଅଧ୍ଯାଯଃ 019 

Mahabharata - Virata Parva - Chapter Topics

କୀଚକଗୃହଂପ୍ରତି ପ୍ରସ୍ଥିତଯା ଦ୍ରୌପଦ୍ଯା ତେନ ସ୍ବସ୍ଯାଦୂଷଣାଯ ସୂର୍ଯାଦିଦେବତାପ୍ରାର୍ଥନା ॥ 1 ॥ ସୂର୍ଯେଣ ତଦ୍ରକ୍ଷଣାଯ ନିଗୂଢସ୍ଯ ରକ୍ଷସଃ ପ୍ରେଷଣମ୍ ॥ 2 ॥ କୀଚକେନ ଦ୍ରୌପଦୀଂପ୍ରତି ସ୍ବବଶୀଭବନଯାଚନମ୍ ॥ 3 ॥ ତଥା ତଦନଙ୍ଗୀକାରରୋଷାତ୍ତସ୍ଯାଃ ପାଦେନ ତାଡନମ୍ ॥ 4 ॥ ସୂର୍ଯଦୂତେନ ରକ୍ଷସା କୀଚକସ୍ଯ ଭୂମୌ ନିପାତନମ୍ ॥ 5 ॥ ଯୁଧିଷ୍ଠିରେନ କୀଚକଜିଘାଂସୋର୍ଭୀମସ୍ଯ ସଂକେତେନ ପ୍ରତିଷେଧନମ୍ ॥ 6 ॥

Mahabharata - Virata Parva - Chapter Text

4-19-0 (28926) 
ବୈଶମ୍ପାଯନ ଉବାଚ। 4-19-0x (3064) 
ଅକୀର୍ତଯତ ସୁଶ୍ରୋଣୀ ଧର୍ମଂ ଶକ୍ରଂ ଦିବାକରମ୍।
ମାରୁତଂ ଚାଶ୍ବିନୌ ଦେବୌ କୁବେରଂ ବରୁଣଂ ଯମମ୍ ॥ 1 ॥ 4-19-1 (28927) 
ରୁଦ୍ରମଗ୍ନିଂ ଭଗଂ ବିଷ୍ଣୁଂ ସ୍କନ୍ଦଂ ପୂଷଣମେବ ଚ।
ସାବିତ୍ରୀସହିତଂ ଚାପି ବ୍ରହ୍ମାଣଂ ପର୍ଯକୀର୍ତଯତ୍ ॥ 2 ॥ 4-19-2 (28928) 
ଇତ୍ଯେବଂ ମୃଗଶବାକ୍ଷୀ ସୁଶ୍ରୋଣୀ ଧର୍ମଚାରିଣୀ ।
ଉପାତିଷ୍ଠତ ସା ସୂର୍ଯଂ ମୁହୂର୍ତମବଲା ତଦା ॥ 3 ॥ 4-19-3 (28929) 
ତଦସ୍ଯାସ୍ତନୁମଧ୍ଯାଯାଃ ସର୍ବଂ ସୂର୍ଯୋଽବବୁଦ୍ଧବାନ୍।
ଅନ୍ତର୍ହିତଂ ତତସ୍ତସ୍ଯା ରକ୍ଷୋ ରକ୍ଷାର୍ଥମାଦିଶତ୍ ॥ 4 ॥ 4-19-4 (28930) 
ତଚ୍ଚୈନାଂ ନାଜହାତ୍ତତ୍ର ସର୍ବାବସ୍ଥାସ୍ବନିନ୍ଦିତାମ୍ ॥ 5 ॥  4-19-5 (28931) 
ପ୍ରତସ୍ଥେ ସା ସୁକେଶାନ୍ତା ତ୍ବରମାଣା ପୁନଃପୁନଃ ।
ବିଲମ୍ବମାନା ବିବଶା କୀଚକସ୍ଯ ନିବେଶନମ୍ ॥ 6 ॥ 4-19-6 (28932) 
ତାଂ ମୃଗୀମିବ ବିତ୍ରସ୍ତାଂ ଦୃଷ୍ଟ୍ବା କୃଷ୍ଣାଂ ସମାଗତାମ୍।
ଉତ୍ପପାତାସନାତ୍ତୂର୍ଣଂ ନାବଂ ଲବ୍ଧ୍ବେବ ପାରଗଃ ॥ 7 ॥ 4-19-7 (28933) 
ଶ୍ଲକ୍ଷ୍ଣଂ ଚୋବାଚ ବାକ୍ଯଂ ସ କୀଚକଃ କାମମୂର୍ଚ୍ଛିତଃ।
ସ୍ବାଗତଂ ତେ ସୁକେଶାନ୍ତେ ସୁବ୍ଯୁଷ୍ଟା ରଜନୀ ମମ ॥ 8 ॥ 4-19-8 (28934) 
ସ୍ବାମିନୀ ତ୍ବମନୁପ୍ରାପ୍ତା ଚିରସ୍ଯ ଭବନଂ ଶୁଭେ।
କୁରୁଷ୍ବ ଚ ମଯି ପ୍ରୀତିଂ ବଶଂ ଚୋପାନଯସ୍ବ ମାମ୍ ॥ 9 ॥ 4-19-9 (28935) 
ପ୍ରତିଗୃହ୍ଣୀଷ୍ବ ମେ ଭୋଗାଂସ୍ତ୍ବଦର୍ଥମୁପକଲ୍ପିତାନ୍।
ସର୍ବରତ୍ନମଯୀଂ ମାଲାଂ କୁଣ୍ଡଲେ ଚ ହିରଣ୍ମଯେ ॥ 10 ।  4-19-10 (28936) 
ବାସାଂସି ଚନ୍ଦନଂ ମାଲ୍ଯଂ ଧୂପଶୁଦ୍ଧାଂ ଚ ବାରୁଣୀମ୍।
ପ୍ରତିଗୃହ୍ଣୀଷ୍ବ ଭଦ୍ରଂ ତେ ବିହର ତ୍ବଂ ଯଥେଚ୍ଛସି। 
ପ୍ରୀତ୍ଯା ମେ କୁରୁ ମଦ୍ମାକ୍ଷି ପ୍ରସାଦଂ ପ୍ରିଯଦର୍ଶନେ ॥ 11 ॥  4-19-11 (28937) 
ସ୍ବାସ୍ତୀର୍ଣମସ୍ତି ଶଯନଂ ସିତସୂକ୍ଷ୍ମୋତ୍ତରଚ୍ଛଦମ୍।
ଅତ୍ରାରୁହ୍ଯ ମଯା ସାର୍ଧଂ ପିବେମାଂ ବରବାରୁଣୀମ୍ ॥ 12 ॥ 4-19-12 (28938) 
ଭଜସ୍ବ ମାଂ ବିଶାଲାକ୍ଷି ଭର୍ତା ତେ ସଦୃଶୋସ୍ମ୍ଯହମ୍।
ଉପସର୍ପ ବରାରୋହେ ମେରୁମର୍କପ୍ରଭା ଯଥା ॥ 13 ॥ 4-19-13 (28939) 
ବୈଶମ୍ପାଯନ ଉବାଚ। 4-19-14x (3065) 
ସ ମୂଢଃ କୀଚକସ୍ତତ୍ର ପ୍ରାପ୍ତାଂ ରାଜୀବଲୋଚନାମ୍।
ଅବ୍ରବୀଦ୍ଦ୍ରୌପଦୀଂ ଦୃଷ୍ଟ୍ବା ଦୁରାତ୍ମା ହ୍ଯାତ୍ମସଂମତଃ ॥ 14 ॥ 4-19-14 (28940) 
କୀଚକେନୈବମୁକ୍ତା ସା ଦ୍ରୌପଦୀ ବରବର୍ଣିନୀ।
ଅବ୍ରବୀତ୍ତମନାଚାରଂ ନେଦୃଶଂ ବକ୍ତୁମର୍ହସି ॥ 15 ॥ 4-19-15 (28941) 
ନାହଂ ଶକ୍ଯା ତ୍ବଯା ସ୍ପ୍ରଷ୍ଟୁଂ ଶ୍ବପଚେନେବ ବ୍ରାହ୍ମଣୀ।
ଗନ୍ତୁମିଚ୍ଛସି ଦୁର୍ବୁଦ୍ଧେ ଗତିଂ ଦୁର୍ଗତରାନ୍ତରାମ୍ ॥ 16 ॥ 4-19-16 (28942) 
ଯତ୍ର ଗଚ୍ଛନ୍ତି ବହବଃ ପରଦାରାଭିମର୍ଶକାଃ।
ନରାଃ ସଂଭିନ୍ନମର୍ଯାଦାଃ କୀଟବଚ୍ଚାଶୁଭାଶ୍ରଯାଃ ॥ 17 ॥ 4-19-17 (28943) 
ଅପ୍ରୈଷୀନ୍ମାଂ ସୁରାହାରୀଂ ସୁଦେଷ୍ଣା ତ୍ବନ୍ନିବେଶନମ୍ ।
ତସ୍ଯୈ ନଯିଷ୍ଯେ ମଦିରାଂ ଭଗିନୀ ତୃଷିତା ତବ ॥ 18 ॥ 4-19-18 (28944) 
ପିପାସିତା ଚ କୈକେଯୀ ତୂର୍ଣଂ ମାମାଦିଶତ୍ତତଃ।
ଦୀଯତାଂ ମେ ସୁରା ଶୀଘ୍ରଂ ସୂତପୁତ୍ର ବ୍ରଜାମ୍ଯହମ୍ ॥ 19 ॥ 4-19-19 (28945) 
କୀଚକ ଉବାଚ। 4-19-20x (3066) 
ଅନ୍ଯା ଭଦ୍ରେ ହରିଷ୍ଯନ୍ତି ରାଜପୁତ୍ର୍ଯାଃ ସୁରାମିମାମ୍।
କିଂ ତ୍ବଂ ଯାସ୍ଯସି କଲ୍ଯାଣି ମଦର୍ଥଂ ତ୍ବମିହାଗତା ॥ 20 ॥ 4-19-20 (28946) 
ବୈଶମ୍ପାଯନ ଉବାଚ। 4-19-21x (3067) 
ଇତ୍ଯୁକ୍ତ୍ବା ଦକ୍ଷିଣେ ପାଣୌ ସୂତପୁତ୍ରଃ ପରାମୃଶତ୍।
ସା ଗୃହୀତା ବିଧୂନ୍ବନ୍ତୀ ଭୂମୌ ନିକ୍ଷିପ୍ଯ ଭାଜନମ୍ । 
ସଭାଂ ଶରଣମାଧାବଦ୍ଯତ୍ର ରାଜା ଯୁଧିଷ୍ଠିରଃ ॥ 21 ॥  4-19-21 (28947) 
ତାଂ କୀଚକଃ ପ୍ରଧାବନ୍ତୀଂ କେଶପକ୍ଷେ ପରାମୃଶତ୍।
ପାତଯିତ୍ବା ତୁ ତାଂ ଭୂମୌ ସୂତପୁତ୍ରଃ ପଦାଽବଧୀତ୍ ॥ 22 ॥ 4-19-22 (28948) 
ସଭାଯାଂ ପଶ୍ଯତୋ ରାଜ୍ଞୋ ବିରାଟସ୍ଯ ମହାତ୍ମନଃ।
ବ୍ରାହ୍ମଣାନାଂ ଚ ବୃଦ୍ଧାନାଂ କ୍ଷତ୍ରିଯାଣାଂ ଚ ପଶ୍ଯତାଂ ॥ 23 ॥ 4-19-23 (28949) 
ତସ୍ଯାଃ ପାଦାଭିତପ୍ତାଯା ମୁଖାଦ୍ରୁଧିରମାସ୍ରବତ୍ ॥ 24 ॥  4-19-24 (28950) 
ତତୋ ଦିବାକରେଣାଶୁ ରାକ୍ଷସଃ ସଂନିଯୋଜିତଃ।
ସ କୀଚକମପୋବାହ ବାତବେଗେନ ଭାରତ ॥ 25 ॥ 4-19-25 (28951) 
ସ ପପାତ ତଦା ଭୂମୌ ରକ୍ଷୋବଲସମୀରିତଃ ।
ବିଘୂର୍ଣମାନୋ ନିଶ୍ଚେଷ୍ଟଶ୍ଛିନ୍ନମୂଲ ଇବ ଦ୍ରୁମଃ ॥ 26 ॥ 4-19-26 (28952) 
ତାଂ ଦୃଷ୍ଟ୍ବା ତତ୍ର ତେ ସଭ୍ଯା ହାହାଭୂତାଃ ସମନ୍ତତଃ।
ନ ଯୁକ୍ତଂ ସୂତପୁତ୍ରେତି କୀଚକେତି ଚ ତେଽବଦନ୍। 
କିମିଯଂ ବଧ୍ଯତେ ବାଲା କୃପଣା ଚାପ୍ଯବାନ୍ଧବା ॥ 27 ॥  4-19-27 (28953) 
ତସ୍ଯାମାସନ୍ହି ତେ ପାର୍ଥାଃ ସଭାଯାଂ ଭ୍ରାତରସ୍ତଥା ।
ଅମୃଷ୍ଯମାଣାଃ କୃଷ୍ଣାଯାଃ କୀଚକେନ ପଦା ବଧଂ ॥ 28 ॥ 4-19-28 (28954) 
ତାଂ ଦୃଷ୍ଟ୍ବା ଭୀମସେନସ୍ଯ କ୍ରୋଧାଦାସ୍ରମବର୍ତତ।
ଧୂମୋଚ୍ଛ୍ବାସଃ ସମଭବନ୍ନେତ୍ରେ ଚୋଚ୍ଛ୍ରିତପକ୍ଷ୍ମଣୀ । 
ସସ୍ବେଦା ଭ୍ରୁକୁଟୀ ଚୋଗ୍ରା ଲଲାଟେ ସମବର୍ତତ ॥ 29 ॥  4-19-29 (28955) 
ତସ୍ଯ ଭୀମୋ ବଧପ୍ରେପ୍ସୁଃ କୀଚକସ୍ଯ ଦୁରାତ୍ମନଃ।
ଦନ୍ତୈର୍ଦନ୍ତାଂସ୍ତଦା ରୋପାନ୍ନିଷ୍ପିପେଷ ମହାମନାଃ ॥ 30 ॥ 4-19-30 (28956) 
ଭୂଯଃ ସଂଚରିତଃ କ୍ରୁଦ୍ଧଃ ସହସୋତ୍ଥାଯ ଚାସନାତ୍।
ନିରୈକ୍ଷତ ଦ୍ରୁମଂ ଦୀର୍ଘଂ ରାଜାନଂ ଚାପ୍ଯବୈକ୍ଷତ॥ 31 ॥ 4-19-31 (28957) 
ବଧମାକାଙ୍କ୍ଷମାଣଂ ତଂ କୀଚକସ୍ଯ ଦୁରାତ୍ମନଃ।
ଆକାରେଣୈବ ଭୀମଂ ସ ପ୍ରତ୍ଯପେଧଦ୍ଯୁଧିଷ୍ଠିରଃ ॥ 32 ॥ 4-19-32 (28958) 
ତସ୍ଯ ରାଜା ଶନୈଃ ସଂଜ୍ଞାଂ କୁନ୍ତୀପୁତ୍ରୋ ଯୁଧିଷ୍ଠିରଃ।
ଚକାର ଭୀମସେନସ୍ଯ ରୋଷାବିଷ୍ଟସ୍ଯ ଧୀମତଃ ॥ 33 ॥ 4-19-33 (28959) 
ପ୍ରତ୍ଯାଖ୍ଯାନଂ ତଦା ଚାହ କଙ୍କୋ ନାମ ଯୁଧିଷ୍ଠିରଃ ॥ 34 ॥  4-19-34 (28960) 
ସୂଦ ମା ସାହସଂ କାର୍ଷୀଃ ଫଲିତୋଽଯଂ ବନସ୍ପତିଃ।
ନାତ୍ର ଶୁଷ୍କାଣି କାଷ୍ଠାନି ସନ୍ତି ଯାନି ଚ କାନି ଚ॥ 35 ॥ 4-19-35 (28961) 
ଯଦି ତେ ଦାରୁକୃତ୍ଯଂ ସ୍ଯାନ୍ନିଷ୍କ୍ରମ୍ଯ ନଗରାଦ୍ବହିଃ।
ସମୂଲଂ ଶାତଯେର୍ବୃକ୍ଷଂ ଶ୍ରମସ୍ତେ ନ ଭବିଷ୍ଯତି॥ 36 ॥ 4-19-36 (28962) 
ଯସ୍ଯ ଚାର୍ଦ୍ରସ୍ଯ ବୃକ୍ଷସ୍ଯ ଶୀତଚ୍ଛାଯାଂ ସମାଶ୍ରଯେତ୍।
ନ ତସ୍ଯ ପର୍ଣେ ଦ୍ରୁହ୍ଯେତ ପୂର୍ବବୃତ୍ତମନୁସ୍ମରନ୍ ॥ 37 ॥ 4-19-37 (28963) 
ନ କ୍ରୋଧକାଲସମଯଃ ସୂଦ ମା ଚାପଲଂ କୃଥାଃ।
ଅପୂର୍ଣୋଽଯଂ ଦ୍ବିପକ୍ଷୋନୋ ନେଦଂ ବଲବତାଂ ବହୁ ॥ 38 ॥ 4-19-38 (28964) 
ଅଥାଙ୍ଗୁଷ୍ଠେନାବମୃଦ୍ଗାଦଙ୍ଗୁଷ୍ଠଂ ତତ୍ର ଧର୍ମରାଟ୍।
ପ୍ରବୋଧନଭଯାଦ୍ରାଜ୍ଞୋ ଭୀମଂ ତଂ ପ୍ରତ୍ଯଷେଧଯତ୍ ॥ 39 ॥ 4-19-39 (28965) 
ଭୀମସେନସ୍ତୁ ତଦ୍ବାକ୍ଯଂ ଶ୍ରୁତ୍ବା ପରପୁରଞ୍ଜଯଃ।
ସହସୋତ୍ପତିତଂ କ୍ରୋଧଂ ନ୍ଯଯଚ୍ଛଦ୍ଧୃତିମାନ୍ବଲାତ୍ । 
ଇଙ୍ଗିତଜ୍ଞଃ ସ ତୁ ଭ୍ରାତୁସ୍ତୂଷ୍ଣୀମାସୀଦ୍ବୃକୋଦରଃ ॥ 40 ॥  4-19-40 (28966) 
ଭୀମସ୍ଯ ଚ ସମାରମ୍ଭଂ ଦୃଷ୍ଟ୍ବା ରାଜ୍ଞୋଽସ୍ଯ ଚେଷ୍ଟିତମ୍।
ଦ୍ରୌପଦୀ ଚାଧିକଂ କ୍ରୋଧାତ୍ପ୍ରାରୁଦତ୍ସା ପୁନଃପୁନଃ ॥ 41 ॥ 4-19-41 (28967) 
କୀଚକେନାନୁଗମନାତ୍କୃଷ୍ଣା ତାମ୍ରାଯତେକ୍ଷଣା ।
ସଭାଦ୍ବାରମୁପଗମ୍ଯ ରୁଦନ୍ତୀ ବାକ୍ଯମବ୍ରବୀତ୍ ॥ 42 ॥ 4-19-42 (28968) 
ଅବେକ୍ଷମାଣା ସୁଶ୍ରୋଣୀ ପତୀଂସ୍ତାନ୍ଦୀନଚେତସଃ।
ଆକାରଂ ପରିରକ୍ଷନ୍ତୀ ପ୍ରତିଜ୍ଞାଂ ଧର୍ମସଂଯୁତାମ୍। 
ଦହ୍ଯମାନେବ ରୌଦ୍ରେଣ ଚକ୍ଷୁଷା ଦ୍ରୁପଦାତ୍ମଜା ॥ 43 ॥  4-19-43 (28969) 
ପ୍ରଜାରକ୍ଷଣଶୀଲାନାଂ ରାଜ୍ଞାଂ ହ୍ଯମିତତେଜସାମ୍।
କାର୍ଯାଽନୁପାଲନଂ ନିତ୍ଯଂ ଧର୍ମେ ସତ୍ଯେ ଚ ତିଷ୍ଠତାମ୍ ॥ 44 ॥ 4-19-44 (28970) 
ସ୍ବପ୍ରଜାଯାଂ ପ୍ରଜାଯାଂ ଚ ବିଶେଷଂ ନାଧିଗଚ୍ଛତାମ୍।
ପ୍ରିଯେଷ୍ବପି ଚ ବଧ୍ଯେଷୁ ସମତ୍ବଂ ଯେ ସମାଶ୍ରିତାଃ ॥ 45 ॥ 4-19-45 (28971) 
ବିବାଦେଷୁ ପ୍ରବୃତ୍ତେଷୁ ସମଂ କାର୍ଯାନୁଦର୍ଶିନା।
ରାଜ୍ଞା ଧର୍ମାସନସ୍ଥେନ ଜିତୌ ଲୋକାବୁଭାବପି ॥ 46 ॥ 4-19-46 (28972) 
ରାଜନ୍ଧର୍ମାସନସ୍ଥୋ ହି ରକ୍ଷ ମାଂ ତ୍ବମନାଗସମ୍ ॥ 47 ॥  4-19-47 (28973) 
ଅହଂ ତ୍ବନପରାଧ୍ଯନ୍ତୀ କୀଚକେନ ଦୁରାତ୍ମନା ।
ପଶ୍ଯତସ୍ତେ ମହାରାଜ ହତା ପାଦେନ ଦାସିବାତ୍ ॥ 48 ॥ 4-19-48 (28974) 
ତ୍ବତ୍ସମକ୍ଷଂ ନୃପଶ୍ରେଷ୍ଠ ନିଷ୍ପିଷ୍ଟା ବସୁଧାତଲେ ।
ଅନାଗସଂ କୃପାର୍ହାଂ ମାଂ ସ୍ତ୍ରିଯଂ ତ୍ବଂ ପରିପାଲଯ ॥ 49 ॥ 4-19-49 (28975) 
ରକ୍ଷ ମାଂ କୀଚକାଦ୍ଭୀତାଂ ଧର୍ମଂ ରକ୍ଷ ନରେଶ୍ବର ।
ମତ୍ସ୍ଯାଧିପ ପ୍ରଜା ରକ୍ଷ ପିତା ପୁତ୍ରାନିବୌରସାନ୍ ॥ 50 ॥ 4-19-50 (28976) 
ଯସ୍ତ୍ବଧର୍ମେଣ କାର୍ଯାଣି ମୋହାତ୍ମା କୁରୁତେ ନୃପଃ।
ଅଚିରାତ୍ତଂ ଦୁରାତ୍ମାନଂ ବଶେ କୁର୍ବନ୍ତି ଶତ୍ରବଃ ॥ 51 ॥ 4-19-51 (28977) 
ମତ୍ସ୍ଯାନାଂ କୁଲଜସ୍ତ୍ବଂ ହି ତେଷାଂ ସତ୍ଯଂ ପରାଯଣମ୍।
ତ୍ବଂ କିଲୈବଂବିଧୋ ଜାତଃ କୁଲେ ଧର୍ମପରାଯଣେ ॥ 52 ॥ 4-19-52 (28978) 
ଅତସ୍ତ୍ବାହମଭିକ୍ରନ୍ଦେ ଶରଣାର୍ଥଂ ନରାଧିପ।
ତ୍ରାହି ମାମଦ୍ଯ ରାଜେନ୍ଦ୍ର କୀଚକାତ୍ପାପପୂରୁଷାତ୍ ॥ 53 ॥ 4-19-53 (28979) 
ଅନାଥାମିହ ମାଂ ଜ୍ଞାତ୍ବା କୀଚକଃ ପୁରୁଷାଧମଃ।
ପ୍ରହରତ୍ଯେବ ନୀଚାତ୍ମା ନ ତୁ ଧର୍ମମବେକ୍ଷତେ ॥ 54 ॥ 4-19-54 (28980) 
ଅକାର୍ଯାଣାମନାରମ୍ଭାତ୍କାର୍ଯାଣାମନୁପାଲନାତ୍।
ପ୍ରଜାସୁ ଯେ ସୁବୃତ୍ତାସ୍ତେ ସ୍ବର୍ଗମାଯାନ୍ତି ଭୂମିପାଃ ॥ 55 ॥ 4-19-55 (28981) 
କାର୍ଯାକାର୍ଯବିଶେଷଜ୍ଞାଃ କାମକାରେଣ ପାର୍ଥିବାଃ।
ପ୍ରଜାସୁ କିଲ୍ବିଷଂ କୃତ୍ବା ନରକଂ ଯାନ୍ତ୍ଯଧୋମୁଖାଃ ॥ 56 ॥ 4-19-56 (28982) 
ନୈବ ଯଜ୍ଞୈର୍ନ ବା ଦାନୈର୍ନ ଗୁରୋରୁପସେବନାତ୍।
ପ୍ରାପ୍ନୁବନ୍ତି ତଥା ଧର୍ମଂ ଯଥା କାର୍ଯାନୁପାଲନାତ୍ ॥ 57 ॥ 4-19-57 (28983) 
ଅପି ଚେଦଂ ପୁରା ବ୍ରହ୍ମା ପ୍ରୋବାଚେନ୍ଦ୍ରାଯ ପୃଚ୍ଛତେ।
ଦ୍ବନ୍ଦ୍ବଂ କାର୍ଯମକାର୍ଯଂ ଚ ଲୋକେ ଚାସୀତ୍ପରଂ ଯଥା ॥ 58 ॥ 4-19-58 (28984) 
ଧର୍ମାଧର୍ମୌ ପୁନର୍ଦ୍ବନ୍ଦ୍ବଂ ବିନିଯୁକ୍ତମଥାପି ବା।
କ୍ରିଯାଣାମକ୍ରିଯାଣାଂ ଚ ପ୍ରାପଣେ ପୁଣ୍ଯପାପଯୋଃ ॥ 59 ॥ 4-19-59 (28985) 
ପ୍ରଜାଯାଂ ସୃଜ୍ଯମାନାଯାଂ ପୁରା ହ୍ଯେତଦୁଦାହୃତମ୍।
ଏତଦ୍ବୋ ମାନୁଷାଃ ସମ୍ଯକ୍କାର୍ଯଂ ଦ୍ବନ୍ଦ୍ବତ୍ରଯଂ ଭୁବି ॥ 60 ॥ 4-19-60 (28986) 
ଅସ୍ମିନ୍ସୁନୀତେ ଦୁର୍ନୀତେ ଲଭତେ କର୍ମଜଂ ଫଲମ୍।
କଲ୍ଯାଣକାରୀ କଲ୍ଯାଣଂ ପାପକାରୀ ଚ ପାପକମ୍ ॥ 61 ॥ 4-19-61 (28987) 
ତେନ ଗଚ୍ଛତି ସଂସର୍ଗଂ ସ୍ବର୍ଗାଯ ନରକାଯ ବା।
ସୁକୃତଂ ଦୁଷ୍କୃତଂ ବାଽପି କୃତ୍ବା ମୋହେନ ମାନବଃ । 
ପଶ୍ଚାତ୍ତାପେନ ତପ୍ଯେତ ସ୍ବବୁଦ୍ଧ୍ଯା ମରଣଂ ଗତଃ ॥ 62 ॥  4-19-62 (28988) 
ଏବମୁକ୍ତ୍ବା ପରଂ ବାକ୍ଯଂ ବିସସର୍ଜ ଶତକ୍ରତୁମ୍।
ଶକ୍ରୋପ୍ଯାପୃଚ୍ଛ୍ଯ ବ୍ରହ୍ମାଣଂ ଦେବରାଜ୍ଯମପାଲଯତ୍ ॥ 63 ॥ 4-19-63 (28989) 
ଯଥୋକ୍ତଂ ଦେବରାଜେନ ବ୍ରହ୍ମଣା ପରମେଷ୍ଠିନା।
ତଥା ତ୍ବମପି ରାଜେନ୍ଦ୍ର କାର୍ଯାକାର୍ଯେ ସ୍ଥିରୋ ଭବ ॥ 64 ॥ ॥ 4-19-64 (28990) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି କୀଚକବଧପର୍ବଣି ଏକୋନବିଂଶୋଽଧ୍ଯାଯଃ ॥ 19 ॥

Mahabharata - Virata Parva - Chapter Footnotes

4-19-17 କୀଟବଚ୍ଚ ଗୁହାଶ୍ରଯା ଇତି କo ଥo ପାଠଃ ॥ 17 ॥



ବିରାଟପର୍ବ - ଅଧ୍ଯାଯ 020

॥ ଶ୍ରୀଃ ॥

4.20. ଅଧ୍ଯାଯଃ 020 

Mahabharata - Virata Parva - Chapter Topics

ବିରାଟେନ କୀଚକସ୍ଯ ଦଣ୍ଡାପ୍ରଯୋଗାଦ୍ରୁଷ୍ଟ୍ଯା ଦ୍ରୌପଦ୍ଯା ତଂପ୍ରତ୍ଯୁପାଲମ୍ଭନମ୍ ॥ 1 ॥ ଯୁଧିଷ୍ଠିରେଣ ଦ୍ରୌପଦ୍ଯାଃ ସାନ୍ତ୍ବନମ୍ ॥ 2 ॥ ଦ୍ରୌପଦ୍ଯାଽଜ୍ଞାନାଦିବ ସ୍ବଶୋକହେତୁଂ ପୃଚ୍ଛନ୍ତୀଂ ସୁଦେଷ୍ଣାଂପ୍ରତି ଗନ୍ଧର୍ବୈଃ କୀଚକବଧସ୍ଯ ଭାବିତ୍ବକଥନମ୍ ॥ 3 ॥

Mahabharata - Virata Parva - Chapter Text

4-20-0 (28991) 
ବୈଶମ୍ପାଯନ ଉବାଚ। 4-20-0x (3068) 
ଏବଂ ବିଲପମାନାଯାଂ ପାଞ୍ଚାଲ୍ଯାଂ ମତ୍ସ୍ଯପୁଙ୍ଗବଃ।
ଅଶକ୍ତଃ କୀଚକଂ ତତ୍ର ଶାସିତୁଂ ବଲଦର୍ପିତମ୍ । 
ବିରାଟରାଜଃ ମୂତଂ ତୁ ସାନ୍ତ୍ବେନୈବ ନ୍ଯବାରଯତ୍ ॥ 1 ॥  4-20-1 (28992) 
କୀଚକଂ ମତ୍ସ୍ଯରାଜେନ କୃତାଗସମନିନ୍ଦିତା।
ନାପରାଧାନୁରୂପେଣ ଦଣ୍ଡେନ ପ୍ରତିପାଦିତମ୍ ॥ 2 ॥ 4-20-2 (28993) 
ପାଞ୍ଚାଲରାଜସ୍ଯ ସୁତା ଦୃଷ୍ଟ୍ବା ସୁରସୁତୋପମା।
ଧର୍ମଜ୍ଞା ବ୍ଯବହାରାଣାଂ କୀଚକେ କୃତକିଲ୍ବିଷେ । 
ପୁନଃ ପ୍ରୋବାଚ ରାଜାନଂ ସ୍ମରନ୍ତୀ ଧର୍ମମୁତ୍ତମମ୍ ॥ 3 ॥  4-20-3 (28994) 
ସଂପ୍ରେକ୍ଷ୍ଯ ଚ ବରାରୋହା ସର୍ବାଂସ୍ତତ୍ର ସଭାସଦଃ।
ରାଜାନୁବର୍ତନପରାନ୍କୀଚକଂ ଚ କୃତାଗସମ୍। 
ବିରାଟଂ ଚାହ ପାଞ୍ଚାଲୀ ଦୁଃଖେନାବିଷ୍ଟଚେତନା ॥ 4 ॥  4-20-4 (28995) 
ନ ରାଜନ୍ରାଜବତ୍କିଂଚିତ୍ସମାଚରସି କୀଚକେ।
ଦସ୍ଯୂନାମିବ ତେ ଧର୍ମୋ ନ ସତ୍ସୁ ପରିବର୍ତତେ॥ 5 ॥ 4-20-5 (28996) 
ନ କୀଚକଃ ସ୍ବଧର୍ମସ୍ଥୋ ନ ଚ ମତ୍ସ୍ଯଃ କଥଂଚନ।
ସଭାସଦୋଽପ୍ଯଧର୍ମଜ୍ଞା ଯ ଇମଂ ପର୍ଯୁପାସତେ॥ 6 ॥ 4-20-6 (28997) 
ନ ଧର୍ମଂ କୀଚକୋ ବେତ୍ତି ରାଜଭୃତ୍ଯାସ୍ତଥୈବ ଚ।
ନ ରାଜା ବିନଯଂ ବ୍ରୂତେ ଅମାତ୍ଯାଶ୍ଚ ନ ଜାନତେ ॥ 7 ॥ 4-20-7 (28998) 
ନୋପାଲଭେ ତ୍ବାଂ ନୃପତେ ବିରାଟଂ ନୃପସଂସଦି।
ନାହମେତେନ ଯୁକ୍ତା ବୈ ହନ୍ତୁଂ ମାତ୍ସ୍ଯ ତବାନ୍ତିକେ ॥ 8 ॥ 4-20-8 (28999) 
ସଭାସଦସ୍ତୁ ପଶ୍ଯନ୍ତୁ କୀଚକଂ ଧର୍ମଲଙ୍ଘିନମ୍।
ବିରାଟନୃପତେ ପଶ୍ଯ ମାମନାଥାମନାଗସମ୍ ॥ 9 ॥ 4-20-9 (29000) 
ନ ସାମ ଫଲତେ ଦୁଷ୍ଟେ ଦୁଷ୍ଟେ ଦଣ୍ଡଃ ପ୍ରଯୁଜ୍ଯତେ ॥ 10 ॥  4-20-10 (29001) 
ଅଦଣ୍ଡ୍ଯାନ୍ଦଣ୍ଡଯନ୍ରାଜା ଦଣ୍ଡ୍ଯାଂଶ୍ଚୈବାପ୍ଯଦଣ୍ଡଯନ୍।
ସ ରାଜା ନ ଭବେଲ୍ଲୋକେ ରାଜଶବ୍ଦସ୍ଯ ଭାଜନମ୍ ॥ 11 ॥ 4-20-11 (29002) 
ଦୀନାନ୍ଧକୃପଣାଶକ୍ତପଙ୍ଗୁକୁବ୍ଜଜଡାଦିକାନ୍।
ଅନାଥବାଲବୃଦ୍ଧାଂଶ୍ଚ ପୁରୁଷାନ୍ବା ସ୍ତ୍ରିଯୋଽପି ବା । 
ଦୁଷ୍ଟଚୋରାଭିଭୂତାଂଶ୍ଚ ପାଲଯେଦବନୀପତିଃ ॥ 12 ॥  4-20-12 (29003) 
ଅନାଥାନାଂ ଚ ନାଥଃ ସ୍ଯାଦପିତୄଣାଂ ପିତା ନୃପଃ ।
ମାତା ଭବେଦମାତୄଣାମଗୁରୂଣାଂ ଗୁରୁର୍ଭବେତ୍। 
ଅଗତୀନାଂ ଗତୀ ରାଜା ନୃଣାଂ ରାଜା ପରାଯଣମ୍ ॥ 13 ॥  4-20-13 (29004) 
ବିଶେଷତଃ ପରୈର୍ଦୁଷ୍ଟୈଃ ପରାମୃଷ୍ଟଂ ନରୋତ୍ତମଃ।
ସ୍ତ୍ରିଯଂ ସାଧ୍ବୀମନାଥାଂ ଚ ପାଲଯେତ୍ସ୍ବସୁତାମିବ ॥ 14 ॥ 4-20-14 (29005) 
ତ୍ବଦ୍ଗୃହାବସତିଂ ରାଜନ୍ନେତାବତ୍କାଲପର୍ଯଯମ୍।
ଅଧିକାଂ ତ୍ବତ୍ସୁତାଯାଶ୍ଚ ପଶ୍ଯ ମାଂ କୀଚକାହତାଂ ॥ 15 ॥ 4-20-15 (29006) 
ବିରାଟ ଉବାଚ। 4-20-16x (3069) 
ପରୋକ୍ଷଂ ନାଭିଜାନାମି ବିଗ୍ରହଂ ଯୁବଯୋରହମ୍।
ଅର୍ଥତତ୍ତ୍ବମବିଜ୍ଞାଯ କିଂ ସ୍ଯାଦକୁଶଲଂ ମମ ॥ 16 ॥ 4-20-16 (29007) 
ଦ୍ରୌପଦ୍ଯୁବାଚ। 4-20-17x (3070) 
ଯେଷାଂ ନ ବୈରୀ ସ୍ବପିତି ପଦା ଭୂମିମୁପସ୍ପୃଶନ୍।
ତେଷାଂ ମାଂ ମାନିନୀଂ ଭାର୍ଯାଂ ସୂତପୁତ୍ରଃ ପଦାଽବଧୀତ୍ ॥ 17 ॥ 4-20-17 (29008) 
ଯେ ଚ ଦଦ୍ଯୁର୍ନ ଯାଚେଯୁର୍ବ୍ରହ୍ମଣ୍ଯାଃ ସତ୍ଯବାଦିନଃ।
ଯେଷାଂ ଦୁନ୍ଦୁଭିନିର୍ଘୋଷୋ ଜ୍ଯାଘୋଷଃ ଶ୍ରୂଯତେ ଭୃଶମ୍। 
ତେଷାଂ ମାଂ ଦଯିତାଂ ଭାର୍ଯାଂ ସୂତପୁତ୍ରଃ ପଦାଽବଧୀତ୍ ॥ 18 ॥  4-20-18 (29009) 
ତେଜସ୍ବିନସ୍ତଥା କ୍ଷାନ୍ତା ବଲବନ୍ତଶ୍ଚ ମାନିନଃ।
ମହେଷ୍ବାସା ରଣେ ଶୂରା ଗର୍ବିତା ମାନତତ୍ପରାଃ। 
ତେଷାଂ ମାଂ ମାନିନୀଂ ଭାର୍ଯାଂ ସୂତପୁତ୍ରଃ ପଦାଽବଧୀତ୍ ॥ 19 ॥  4-20-19 (29010) 
ସର୍ବଲୋକମିମଂ ହନ୍ଯୁର୍ଯଦି କ୍ରୁଦ୍ଧା ମହାବଲାଃ।
ତେଷାଂ ମାଂ ଦଯିତାଂ ଭାର୍ଯାଂ ସୂତପୁତ୍ରଃ ପଦାଽବଧୀତ୍ ॥ 20 ॥ 4-20-20 (29011) 
ଯେଷାଂ ନାସ୍ତି ସମଃ କଶ୍ଚିଦ୍ବୀର୍ଯେ ସତ୍ଯେ ବଲେ ଦମେ।
ତେଷାଂ ମାଂ ଦଯିତାଂ ଭାର୍ଯାଂ ସୂତପୁତ୍ରଃ ପଦାଽବଧୀତ୍ ॥ 21 ॥ 4-20-21 (29012) 
ଯେଷାଂ ନ ସଦୃଶଃ କଶ୍ଚିଦ୍ଧନାଦ୍ଯୈର୍ଭୁବି ମାନବଃ।
ତେଷାଂ ମାଂ ଦଯିତାଂ ଭାର୍ଯାଂ ସୂତପୁତ୍ରଃ ପଦାଽବଧୀତ୍ ॥ 22 ॥ 4-20-22 (29013) 
ତବାଗ୍ରତୋ ବିଶେଷେଣ ପ୍ରଜାନାଂ ଚ ହିତୈଷିଣଃ।
ପଶ୍ଯତୋ ନିହତା ରାଜଂସ୍ତେନେହ ଜଗତୀପତେ ॥ 23 ॥ 4-20-23 (29014) 
ଶରଣଂ ଯେ ପ୍ରପନ୍ନାନାଂ ଭବନ୍ତି ଶରଣାର୍ଥିନାମ୍।
ଚରନ୍ତି ଲୋକେ ପ୍ରଚ୍ଛନ୍ନାଃ କ୍ବନୁ ତେଽଦ୍ଯ ମହାବଲାଃ ॥ 24 ॥ 4-20-24 (29015) 
କଥଂ ତେ ସୂତପୁତ୍ରେଣ ବଧ୍ଯମାନାଂ ପ୍ରିଯାଂ ସତୀମ୍।
ମର୍ଷଯନ୍ତି ଯଥା କ୍ଲୀବା ବଲବନ୍ତୋଽତିତେଜସଃ ॥ 25 ॥ 4-20-25 (29016) 
କ୍ବନୁ ତେଷାମମର୍ଷଶ୍ଚ ବୀର୍ଯଂ ତେଷାଂ ଚ ତଦ୍ବଲମ୍।
ନ ପରୀପ୍ସନ୍ତି ଯେ ଭାର୍ଯାଂ ବଧ୍ଯମାନାଂ ଦୁରାତ୍ମାନା ॥ 26 ॥ 4-20-26 (29017) 
ମଯାଽପି ଶକ୍ଯଂ କିଂ କର୍ତୁଂ ବିରାଟେ ଧର୍ମଦୂଷଣେ।
ମାଂ ମର୍ଷଂଯତି ଯଃ ପଶ୍ଯନ୍ବଧ୍ଯମାନାମନାଗସମ୍ ॥ 27 ॥ 4-20-27 (29018) 
ଧର୍ମୋ ବିଦ୍ଧୋ ହ୍ଯଧର୍ମେଣ ସଭାଂ ଯତ୍ରୋପତିଷ୍ଠତି।
ନ ଚେଦ୍ବିଶଲ୍ଯଃ କ୍ରିଯତେ ସର୍ବେ ବିଦ୍ଧାଃ ସଭାସଦଃ ॥ 28 ॥ 4-20-28 (29019) 
ଯତ୍ର ଧର୍ମୋ ହ୍ଯଧର୍ମେମ ସତ୍ଯଂ ଯତ୍ରାନୃତେନ ଚ।
ହନ୍ଯତେ ପ୍ରେକ୍ଷମାଣାନାଂ ହତାସ୍ତତ୍ର ସଭାସଦଃ ॥ 29 ॥ 4-20-29 (29020) 
ବୈଶମ୍ପାଯନ ଉବାଚ। 4-20-30x (3071) 
ତସ୍ଯାସ୍ତତ୍କୃପଣଂ ଶ୍ରୁତ୍ବା ସୈରନ୍ଧ୍ର୍ଯାଃ ପରିଦେବିତମ୍।
ତତଃ ସଭ୍ଯାସ୍ତୁ ତେ ସର୍ବେ ଭୂଯଃ କୃଷ୍ଣାମପୂଜଯନ୍। 
ସାଧୁସାଧ୍ବିତି ଚାପ୍ଯାହୁଃ କୀଚକଂ ଚାପ୍ଯଗର୍ହଯନ୍ ॥ 30 ॥  4-20-30 (29021) 
କେଚିତ୍କୃଷ୍ଣାଂ ପ୍ରଶଂସନ୍ତି କେଚିନ୍ନିନ୍ଦନ୍ତି କୀଚକମ୍।
କେଚିନ୍ନିନ୍ଦନ୍ତି ରାଜାନଂ କେଚିଦ୍ଦେବୀଂ ଚ ତାଂ ନରାଃ ॥ 31 ॥ 4-20-31 (29022) 
ସଭ୍ଯା ଊଚୁଃ । 4-20-32x (3072) 
ଯସ୍ଯେଯଂ ଚାରୁସର୍ବାଙ୍ଗୀ ଭାର୍ଯା ସ୍ଯାଦାଯତେକ୍ଷଣା।
ପରୋ ଲାଭଶ୍ଚ ତସ୍ଯ ସ୍ଯାନ୍ନ ସ ଶୋଚେତ୍କଦାଚନ ॥ 32 ॥ 4-20-32 (29023) 
ଯସ୍ଯା ଗାତ୍ରଂ ଶୁଭଂ ପୀନଂ ମୁଖଂ ଜଯତି ପଙ୍କଜମ୍।
ଗତିର୍ହଂସଂ ସ୍ମିତଂ କୁନ୍ଦଂ ସୌଷା ନାର୍ହତି ପଦ୍ବଧମ୍ ॥ 33 ॥ 4-20-33 (29024) 
ଦ୍ବାତ୍ରିଂଶଦ୍ଦଶନା ଯସ୍ଯାଃ ଶ୍ବେତା ମାଂସନିବନ୍ଧନାଃ।
ସ୍ନିଗ୍ଧାଶ୍ଚ ମୃଦବଃ କେଶାଃ ସୈଷା ନାର୍ହତି ପଦ୍ବଧମ୍ ॥ 34 ॥ 4-20-34 (29025) 
ପଦ୍ମଂ ଚକ୍ରଂ ଧ୍ବଜଂ ଶଙ୍ଖଂ ପ୍ରାସାଦୋ ମକରସ୍ତଥା।
ଯସ୍ଯାଃ ପାଣିତଲେ ସନ୍ତି ସୈଷା ନାର୍ହତି ପଦ୍ବଧମ୍ ॥ 35 ॥ 4-20-35 (29026) 
ଆବର୍ତାଃ ଖଲୁ ଚତ୍ବାରଃ ସର୍ବେ ଚୈବ ପ୍ରଦକ୍ଷିଣାଃ ।
ସମଂ ଗାତ୍ରଂ ଶୁଭଂ ସ୍ନିଗ୍ଧଂ ଯସ୍ଯା ନାର୍ହତି ପଦ୍ବଧମ୍ ॥ 36 ॥ 4-20-36 (29027) 
ଅଚ୍ଛିଦ୍ରହସ୍ତପାଦା ଚ ଅଚ୍ଛିଦ୍ରଦଶନା ଚ ଯା।
କନ୍ଯା କମଲପତ୍ରାକ୍ଷୀ କଥମର୍ହତି ପଦ୍ବଧମ୍ ॥ 37 ॥ 4-20-37 (29028) 
ସେଯଂ ଲକ୍ଷଣସଂପନ୍ନା ପୂର୍ଣଚନ୍ଦ୍ରନିଭାନନା।
ସୁରୂପିଣୀ ସୁବଦନା ନେଯଂ ଯୋଗ୍ଯା ପଦା ବଧମ୍ ॥ 38 ॥ 4-20-38 (29029) 
ଦେବଦେବୀବ ସୁଭଗା ଶକ୍ରଦେବୀବ ଶୋଭନା।
ଅପ୍ସରା ଇବ ସାରୂପ୍ଯାନ୍ନେଯଂ ଯୋଗ୍ଯା ପଦା ବଧମ୍ ॥ 39 ॥ 4-20-39 (29030) 
ଇତି ସ୍ମାପୂଜସଂସ୍ତତ୍ର କୃଷ୍ଣାଂ ପ୍ରେକ୍ଷ୍ଯ ସଭାସଦଃ ॥ 40 ॥  4-20-40 (29031) 
ସା ବିନିଃଶ୍ବସ୍ଯ ସୁଶ୍ରୋଣୀ ଭୂମାବନ୍ତର୍ମୁଖୀ ସ୍ଥିତା।
ତୂଷ୍ଣୀମାସୀତ୍ତଦା ଦୃଷ୍ଟ୍ବା ବିବକ୍ଷନ୍ତଂ ଯୁଧିଷ୍ଠିରମ୍ ॥ 41 ॥ 4-20-41 (29032) 
ଯୁଧିଷ୍ଠିରସ୍ଯ କୋପାତ୍ତୁ ଲଲାଟେ ସ୍ବେଦ ଆସ୍ରବତ୍।
ଅବ୍ରବୀଦ୍ଧର୍ମପୁତ୍ରୋଽଥ ସୈରନ୍ଧ୍ରୀଂ ମହିଷୀଂ ପ୍ରିଯାମ୍ । 
କୃଷ୍ଣାଂ ତତ୍ର ନୃପାଭ୍ଯାଶେ ପରିବ୍ରାଜକରୂପଧୃତ୍ ॥ 42 ॥  4-20-42 (29033) 
ଗଚ୍ଛ ସୈରନ୍ଧ୍ରି ମା ଭୈସ୍ତ୍ବଂ ସୁଦେଷ୍ଣାଯା ନିବେଶନମ୍ ।
ରାଜା ହ୍ଯଯଂ ଧର୍ମଶୀଲୋ ବିରାଟଃ ପରଲୋକଭୀଃ । 
ଯତସ୍ତ୍ବାଂ ନ ପରିତ୍ରାତି ସତ୍ଯେ ଧର୍ମପଥେ ସ୍ଥିତଃ ॥ 43 ॥  4-20-43 (29034) 
ଭର୍ତାରମନୁରୁନ୍ଧନ୍ତ୍ଯଃ କ୍ଲିଶ୍ଯନ୍ତେ ବୀରପତ୍ନଯଃ।
ଶୁଶ୍ରୂଷଯା କ୍ଲିଶ୍ଯମାନାଃ ପତିଲୋକଂ ଜଯନ୍ତ୍ଯୁତ ॥ 44 ॥ 4-20-44 (29035) 
ମନ୍ଯେ ନ କାଲଃ କ୍ରୋଧସ୍ଯ ପଶ୍ଯନ୍ତି ପତଯସ୍ତବ।
ତେନ ତ୍ବାଂ ନାଭିଧାବନ୍ତି ଗନ୍ଧର୍ବାଃ ସୂର୍ଯବର୍ଚସଃ ॥ 45 ॥ 4-20-45 (29036) 
ଶ୍ରୂଯନ୍ତାଂ ତେ ସୁକେଶାନ୍ତେ ମୋକ୍ଷଧର୍ମାଶ୍ରଯାଃ କଥାଃ।
ଯଥା ଧର୍ମଃ କୁଲସ୍ତ୍ରୀଣାଂ ଦୃଷ୍ଟୋ ଧର୍ମାନୁରୋଧନାତ୍ ॥ 46 ॥ 4-20-46 (29037) 
ନାସ୍ତି ଯଜ୍ଞଃ ସ୍ତ୍ରିଯାଃ କଶ୍ଚିନ୍ନ ଶ୍ରାଦ୍ଧଂ ନାପ୍ଯୁପୋଷଣମ୍।
ଯା ତୁ ଭର୍ତାରି ଶୁଶ୍ରୂଷା ସା ସ୍ବର୍ଗାଯାଭିଜାଯତେ ॥ 47 ॥ 4-20-47 (29038) 
ପିତା ରକ୍ଷତି କୌମାରେ ଭର୍ତା ରକ୍ଷତି ଯୌବନେ।
ପୁତ୍ରସ୍ତୁ ସ୍ଥାବିରେ ଭାବେ ନ ସ୍ତ୍ରୀ ସ୍ବାତନ୍ତ୍ର୍ଯମର୍ହତି ॥ 48 ॥ 4-20-48 (29039) 
ଭୀରୁ ଭର୍ତୃଭଯାତ୍ପତ୍ନ୍ଯୋ ନ କ୍ରୁଧ୍ଯନ୍ତି କଦାଚନ।
ବହୁଭିଶ୍ଚ ପରିକ୍ଲେଶୈରବଜ୍ଞାତାଶ୍ଚ ଶତ୍ରୁଭିଃ । 
ଅନନ୍ଯଭାବାଃ ଶୁଦ୍ଧାଶ୍ଚ ପୁଣ୍ଯଲୋକଂ ଜଯନ୍ତ୍ଯୁତ ॥ 49 ॥  4-20-49 (29040) 
ନ କ୍ରୋଧକାଲଂ ନିଯତଂ ପଶ୍ଯନ୍ତି ପତଯସ୍ତବ।
ନ କ୍ରୁଦ୍ଧାନ୍ପ୍ରତିଯାଯାଦ୍ବୈ ପତୀଂସ୍ତେ ବୃତ୍ରହା ଅପି। 
ତେନ ତ୍ବାଂ ନାଭିଧାବନ୍ତି ଗନ୍ଧର୍ବାଃ କାମରୂପିଣଃ ॥ 50 ॥  4-20-50 (29041) 
ଯଦି ତେ ସମଯଃ କଶ୍ଚିତ୍କୃତୋ ହ୍ଯାଯତଲୋଚନେ।
ତଂ ସ୍ମରସ୍ବ କ୍ଷମାଶୀଲେ କ୍ଷମା ଧର୍ମୋ ହ୍ଯନୁତ୍ତମଃ ॥ 51 ॥ 4-20-51 (29042) 
କ୍ଷମା ଧର୍ମଃ କ୍ଷମା ସତ୍ଯଂ କ୍ଷମା ଦାନଂ କ୍ଷମା ତପଃ।
କ୍ଷମାବତାମଯଂ ଲୋକଃ ପରଲୋକଃ କ୍ଷମାବତାଂମ୍ ॥ 52 ॥ 4-20-52 (29043) 
ଦ୍ବ୍ଯଂଶିନୋ ଦ୍ବାଦଶାଙ୍ଗସ୍ଯ ଚତୁର୍ବିଂଶତିପର୍ବଣଃ।
କସ୍ତ୍ରିଷଷ୍ଠିଶତାରସ୍ଯ ମାସୋନସ୍ଯାକ୍ଷମୀ ଭବେତ୍॥ 53 ॥ 4-20-53 (29044) 
ଗଚ୍ଛ ସୈରନ୍ଧ୍ରି ଗନ୍ଧର୍ବାଃ କରିଷ୍ଯନ୍ତି ତବ ପ୍ରିଯମ୍।
ବ୍ଯପନେଷ୍ଯନ୍ତି ତେ ଦୁଃଖଂ ଯେନ ତେ ବିପ୍ରିଯଂ କୃତମ୍ ॥ 54 ॥ 4-20-54 (29045) 
ଇତ୍ଯେବମୁକ୍ତେ ତିଷ୍ଠନ୍ତୀଂ ପୁନରେବାହ ଧର୍ମରାଟ୍।
ବିଘ୍ନଂ କରୋଷି ବୈ ଭଦ୍ରେ ଦୀବ୍ଯତାଂ ରାଜସଂସଦି ॥ 55 ॥ 4-20-55 (29046) 
ତସ୍ମାତ୍ତ୍ବମପି ସୁଶ୍ରୋଣି ଶୈଲୂଷୀବ ବିଭାସି ନଃ।
ଏବମୁକ୍ତା ତୁ ସା ଭର୍ତ୍ରା ସମୁଦ୍ବୀକ୍ଷ୍ଯାବ୍ରବୀଦିଦମ୍ ॥ 56 ॥ 4-20-56 (29047) 
ସତ୍ଯମୁକ୍ତଂ ତ୍ବଯା ବିଦ୍ବଞ୍ଶୈଲୂଷୀଂ ବିଦ୍ଧି ମାଂ ପୁନଃ।
ଶୈଲୂଷକସ୍ଯ ତସ୍ଯାହଂ ଯେଷାଂ ଜ୍ଯେଷ୍ଠୋଽକ୍ଷକୋବିଦଃ ॥ 57 ॥ 4-20-57 (29048) 
ଏବମୁକ୍ତ୍ବା ବରାରୋହା ପରିମୃଜ୍ଯାନନଂ ଶୁଭମ୍।
କେଶାନ୍ବିମୁକ୍ତାନ୍ସଂଯମ୍ଯ ରୁଧିରେଣ ସମୁକ୍ଷିତାନ୍ ॥ 58 ।  4-20-58 (29049) 
ପାଂସୁକୁଣ୍ଠିତସର୍ବାଙ୍ଗୀ ଗଜରାଜବଧୂରିବ।
ପ୍ରତସ୍ଥେ ନାଗନାସୋରୂର୍ଭର୍ତୁରାଜ୍ଞାଯ ଶାସନମ୍ ॥ 59 ॥ 4-20-59 (29050) 
ବିମୁକ୍ତା ମୃଗଶାବାକ୍ଷୀ ନିରନ୍ତରପଯୋଧରା।
ପ୍ରଭା ନକ୍ଷତ୍ରରାଜସ୍ଯ କାଲମେଘୈରିବାବୃତା ॥ 60 ॥ 4-20-60 (29051) 
ଯସ୍ଯାର୍ଥେ ପାଣ୍ଡବେଯାସ୍ତୁ ତ୍ଯଜେଯୁରପି ଜୀବିତମ୍।
ତାଂ ତେ ଦୃଷ୍ଟ୍ବା ତଥା କୃଷ୍ଣାଂ କ୍ଷମିଣୋ ଧର୍ମଚାରିଣଃ। 
ସମଯଂ ନାତିବର୍ତନ୍ତେ ବେଲାମିବ ମହୋଦଧିଃ ॥ 61 ॥  4-20-61 (29052) 
ସା ପ୍ରବିଶ୍ଯ ପ୍ରବେପନ୍ତୀ ସୁଦେଷ୍ଣାଯା ନିବେଶନମ୍।
ରୁଦନ୍ତୀ ଚାରୁସର୍ବାଙ୍ଗୀ ତସ୍ଯାସ୍ତସ୍ଥାବଥାଗ୍ରତଃ ॥ 62 ॥ 4-20-62 (29053) 
ତାମୁବାଚ ବିରାଟସ୍ଯ ମହିଷୀ ଶାଠ୍ଯମାସ୍ଥିତା।
କିମିଦଂ ପଦ୍ମସଂକାଶଂ ସୁଦନ୍ତୋଷ୍ଠାକ୍ଷିନାସିକମ୍ ॥ 63 ॥ 4-20-63 (29054) 
ରୁଦନ୍ତ୍ଯା ଅବମୃଷ୍ଟାସ୍ରଂ ପୂର୍ଣେନ୍ଦୁସମବର୍ଚସମ୍।
ବିମ୍ବୋଷ୍ଠଂ କୃଷ୍ଣତାରାଭ୍ଯାମତ୍ଯନ୍ତରୁଚିରପ୍ରଭମ୍। 
ନଯନାଭ୍ଯାମଜିହ୍ଯାଭ୍ଯାଂ ମୁଖଂ ତେ ମୁଞ୍ଚତେ ଜଲମ୍ ॥ 64 ॥  4-20-64 (29055) 
କସ୍ତ୍ବାଽବଧୀଦ୍ବରାରୋହେ କସ୍ମାଦ୍ରୋଦିଷି ଶୋଭନେ।
କୋ ବିପ୍ରଯୁଜ୍ଯତେ ଦାରୈଃ ସପୁତ୍ରୈଃ ସହବାନ୍ଧବୈଃ ॥ 65 ॥ 4-20-65 (29056) 
କସ୍ଯାଦ୍ଯ ରାଜା କୁପିତୋ ବଧମାଜ୍ଞାପଯିଷ୍ଯତି।
ବ୍ରୂହି କିଂ ତେ ପ୍ରିଯଂ କର୍ମ କଂ ତ୍ଯଜେ ଘାତଯାମି ବା ॥ 66 ॥ 4-20-66 (29057) 
ବୈଶମ୍ପାଯନ ଉବାଚ। 4-20-67x (3073) 
ତାଂ ନିଃଶ୍ବସ୍ଯାବ୍ରବୀତ୍କୃଷ୍ଣା ଜାନନ୍ତୀ ନାମ ପୃଚ୍ଛସି।
ଭ୍ରାତୁସ୍ତ୍ବଂ ମାମନୁପ୍ରେଷ୍ଯ କିମେବଂ ହି ବିକତ୍ଥସେ ॥ 67 ॥ 4-20-67 (29058) 
କୀଚକୋ ମାଽବଧୀତ୍ତତ୍ର ସୁରାହାରୀମିତୋଗତାମ୍।
ସଭାଯାଂ ପଶ୍ଯତୋ ରାଜ୍ଞୋ ଯଥା ବୈ ନିର୍ଜନେ ବନେ ॥ 68 ॥ 4-20-68 (29059) 
ସୁଦେଷ୍ଣୋବାଚ। 4-20-69x (3074) 
ଘାତଯାମି ସୁଦନ୍ତୋଷ୍ଠି କୀଚକଂ ଯଦି ମନ୍ଯସେ।
ଭ୍ରାତା ଯଦ୍ଯେଷ ମେ ବ୍ଯକ୍ତଂ ଯୋଽତୀତୋ ଧର୍ମଚାରିଣୀମ୍। 
ଯସ୍ତ୍ବାଂ କାମାଭିଭୂତାତ୍ମା ଦୁର୍ଲଭାମବମନ୍ଯତେ ॥ 69 ॥  4-20-69 (29060) 
ଦ୍ରୌପଦ୍ଯୁବାଚ। 4-20-70x (3075) 
ଅଦ୍ଯୈବ ତଂ ହନିଷ୍ଯନ୍ତି ଯେଷାମାଗସ୍କରୋ ହି ସଃ।
ମନ୍ଯେଽହମଦ୍ଯ ବା ଶ୍ବୋ ବା ପରଲୋକଂ ଗମିଷ୍ଯତି ॥ 70 ॥ 4-20-70 (29061) 
ଭ୍ରାତୁଃ ପ୍ରଯଚ୍ଛ ତ୍ବରିତା ଜୀବଚ୍ଛ୍ରାଦ୍ଧଂ ତ୍ବମଦ୍ଯ ବୈ।
ସୁହୃଷ୍ଟଂ କୁରୁ ବୈ ଚୈନଂ ନାସୂନ୍ମନ୍ଯେ ଧରିଷ୍ଯତି ॥ 71 ॥ 4-20-71 (29062) 
ତେଷାଂ ହି ମମ ଭର୍ତୄଣାଂ ପଞ୍ଚାନାଂ ଧର୍ମଚାରିଣାମ୍।
ଏକୋ ଦୁର୍ଧଷଣୋଽତ୍ଯର୍ଥଂ ବଲେ ଚାପ୍ରତିମୋ ଭୁବି ॥ 72 ॥ 4-20-72 (29063) 
ନିର୍ମନୁଷ୍ଯମିମଂ ଲୋକଂ କୁର୍ଯାତ୍କ୍ରୁଦ୍ଧୋ ନିଶାମିମାମ୍।
ନ ସ ସଂକ୍ରୁଧ୍ଯତେ ତାବଦ୍ଗନ୍ଧର୍ବଃ କାମରୂପଧୃତ୍ ॥ 73 ॥ 4-20-73 (29064) 
ନୂନଂ ଜ୍ଞାସ୍ଯତି ଯାବଦ୍ବୈ ମମୈତତ୍ପାଦଘାତନମ୍।
ତତ୍କ୍ଷଣାତ୍କୀଚକଃ ପାପଃ ସପୁତ୍ରଭ୍ରାତୃବାନ୍ଧବଃ। 
ବିନଶିଷ୍ଯତି ଦୁଷ୍ଟାତ୍ମା ଯଥା ଦୁଷ୍କୃତକର୍ମକୃତ୍ ॥ 74 ॥  4-20-74 (29065) 
ଅପି ଚୈତତ୍ପୁରା ପ୍ରୋକ୍ତଂ ନିପୁଣୈର୍ମନୁଜୋତ୍ତମୈଃ।
ଏକସ୍ତୁ କୁରୁତେ ପାପଂ କାଲପାଶବଶଂ ଗତଃ। 
ନୀଚେନାତ୍ମାପରାଧେନ କୁଲଂ ତେନ ବିନଶ୍ଯତି ॥ 75 ॥  4-20-75 (29066) 
ବୈଶମ୍ପାଯନ ଉବାଚ। 4-20-76x (3076) 
ସୁଦେଷ୍ଣାମେବମୁକ୍ତ୍ବା ତୁ ସୈରନ୍ଧ୍ରୀ ଦୁଃଖମୋହିତା।
କୀଚକସ୍ଯ ବଧାର୍ଥାଯ ବ୍ରତଦୀକ୍ଷାମୁପାଗମତ୍ ॥ 76 ॥ 4-20-76 (29067) 
ଅଭ୍ଯର୍ଥିତା ଚ ନାରୀଭିର୍ମାନିତା ଚ ସୁଦେଷ୍ଣଯା।
ନ ଚ ସ୍ନାତି ନ ଚାଶ୍ନାତି ନ ପାଂସୂନ୍ପରିମାର୍ଜତି। 
ରୁଧିରକ୍ଲିନ୍ନବଦନା ବଭୂବ ମୃଦିତେକ୍ଷଣା ॥ 77 ॥  4-20-77 (29068) 
ତାଂ ତଥା ଶୋକସନ୍ତପ୍ତାଂ ଦୃଷ୍ଟ୍ବା ପ୍ରରୁଦିତାଂ ସ୍ତ୍ରିଯଃ।
କୀଚକସ୍ଯ ବଧଂ ସର୍ବା ମନୋଭିଶ୍ଚ ଶଶଂସିରେ ॥ 78 ॥ ॥ 4-20-78 (29069) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି କୀଚକବଧପର୍ବଣି ବିଂଶୋଽଧ୍ଯାଯଃ ॥ 20 ॥




ବିରାଟପର୍ବ - ଅଧ୍ଯାଯ 021

॥ ଶ୍ରୀଃ ॥

4.21. ଅଧ୍ଯାଯଃ 021 

Mahabharata - Virata Parva - Chapter Topics

ବୈଶମ୍ପାଯନେନ ଜନମେଜଯଂପ୍ରତି କୀଚକୋତ୍ପତ୍ତିପ୍ରକାରାଦିକଥନମ୍ ॥ 1 ॥

Mahabharata - Virata Parva - Chapter Text

4-21-0 (29070) 
ଜନମେଜଯ ଉବାଚ। 4-21-0x (3077) 
ଅହୋ ଦୁଃଖତରଂ ପ୍ରାପ୍ତା କୀଚକେନ ପଦା ହତା।
ପତିବ୍ରତା ମହାଭାଗା ଦ୍ରୌପଦୀ ଯୋଷିତାଂବରା ॥ 1 ॥ 4-21-1 (29071) 
ଦୁଃଶଲାଂ ସ୍ମାରଯନ୍ତୀ ସା ଭର୍ତୄଣାଂ ଭଗିନୀଂ ଶୁଭାମ୍।
ନାଶପତ୍ସିନ୍ଧୁରାଜଂ ସା ବଲାତ୍କାରେଣ ବାହିତା ॥ 2 ॥ 4-21-2 (29072) 
କିମର୍ଥମିହ ସଂପ୍ରାପ୍ତା କୀଚକେନ ଦୁରାତ୍ମନା ।
ନାଶପତ୍ତଂ ମହାଭାଗା କୃଷ୍ଣା ପାଦେନ ତାଡିତା ॥ 3 ॥ 4-21-3 (29073) 
ତେଜୋରାଶିରିଯଂ ଦେବୀ ଧର୍ମଜ୍ଞା ସତ୍ଯବାଦିନୀ ।
କେଶପାଂଶେ ପରାମୃଷ୍ଟା ମର୍ଷଯନ୍ତୀ ହ୍ଯଶକ୍ତବତ୍ ॥ 4 ॥ 4-21-4 (29074) 
ନୈତତ୍କାରଣମଲ୍ପଂ ହି ଶ୍ରୋତୁକାମୋଽସ୍ମି ସତ୍ତମ।
କୃଷ୍ଣାଯାସ୍ତୁ ପରିକ୍ଲେଶାନ୍ମନୋ ମେ ଦୂଯତେ ଭୃଶମ୍ ॥ 5 ॥ 4-21-5 (29075) 
କସ୍ଯ ବଂଶେ ସମୁଦ୍ଭୂତଃ ସ ଚ ଦୁର୍ଲଲିତୋ ମୁନେ ।
ବଲୋନ୍ମତ୍ତଃ କଥଂ ଚାସୀତ୍ସ୍ଯାଲୋ ମାତ୍ସ୍ଯସ୍ଯ କୀଚକଃ ॥ 6 ॥ 4-21-6 (29076) 
ଦୃଷ୍ଟ୍ବାପି ତାଂ ପ୍ରିଯାଂ ଭାର୍ଯାଂ ସୂତପୁତ୍ରେଣ ତାଡିତାମ୍ ।
ନୈବ ଚୁକ୍ଷୁଭିରେ ବୀରାଃ କିମକୁର୍ବନ୍ତ ତଂ ପ୍ରତି ॥ 7 ॥ 4-21-7 (29077) 
ବୈଶମ୍ପାଯନ ଉବାଚ। 4-21-8x (3078) 
ତ୍ବଦୁକ୍ତୋଽଯମନୁପ୍ରଶ୍ନଃ କୁରୂଣାଂ କୀର୍ତିବର୍ଧନଃ।
ଏତତ୍ସର୍ବଂ ଯଥା ବକ୍ଷ୍ଯେ ବିସ୍ତରେଣେହ ପାର୍ଥିବ ॥ 8 ॥ 4-21-8 (29078) 
ବ୍ରାହ୍ମଣ୍ଯାଂ କ୍ଷତ୍ରିଯାଞ୍ଜାତଃ ସୂତୋ ଭବତି ପାର୍ଥିବ ।
ପ୍ରାତିଲୋମ୍ଯେନ ଜାତାନାଂ ସ ହ୍ଯେକୋ ଦ୍ବିଜ ଏବ ତୁ ॥ 9 ॥ 4-21-9 (29079) 
ରଥକାରମିତୀମଂ ହି କ୍ରିଯାଯୁକ୍ତଂ ଦ୍ବିଜନ୍ମନାମ୍।
କ୍ଷତ୍ରିଯାଦବରୋ ବୈଶ୍ଯାଦ୍ବିଶିଷ୍ଟ ଇତି ଚକ୍ଷତେ ॥ 10 ॥ 4-21-10 (29080) 
ସହ ସୂତେନ ସଂବନ୍ଧଃ କୃତଃ ପୂର୍ବଂ ନରାଧିପୈଃ।
ତେନ ତୁ ପ୍ରାତିଲୋମ୍ଯେନ ରାଜଶବ୍ଦୋ ନ ଲଭ୍ଯତେ ॥ 11 ॥ 4-21-11 (29081) 
ତେଷାଂ ତୁ ସୂତବିଷଯଃ ସୂତାନାଂ ନାମତଃ କୃତଃ।
ଉପଜୀବ୍ଯଂ ଚ ଯତ୍କ୍ଷେତ୍ରଂ ରାଜନ୍ସୂତେନ ବୈ ପୁରା ॥ 12 ॥ 4-21-12 (29082) 
ସୂତାନାମଧିପୋ ରାଜା କେକଯୋ ନାମ ବିଶ୍ରୁତଃ।
ରାଜକନ୍ଯାସମୁଦ୍ଭୂତଃ ସାରଥ୍ଯେଽନୁପମୋଽଭବତ୍ ॥ 13 ॥ 4-21-13 (29083) 
ପୁତ୍ରାସ୍ତସ୍ଯ କୁରୁଶ୍ରେଷ୍ଠ ମାଲବ୍ଯାଂ ଜଝିରେ ତଦା।
କୀଚକା ଇତି ବିଖ୍ଯାତାଃ ଶତଂ ଷଟ୍ ଚୈବ ଭାରତ ॥ 14 ॥ 4-21-14 (29084) 
ତେଷାମାସୀଦ୍ବଲଶ୍ରେଷ୍ଠଃ କୀଚକଃ ସର୍ବଜିତ୍ପ୍ରଭୋ।
ଅଗ୍ରଜୋ ବଲସଂମତ୍ତସ୍ତେନାସୀତ୍ସୂତଷଟ୍ଶତମ୍ ॥ 15 ॥ 4-21-15 (29085) 
ମାଲବ୍ଯା ଏବ କୌରବ୍ଯ ତତ୍ର ହ୍ଯବରଜାଽଭବତ୍।
ତସ୍ଯାଂ କେକଯରାଜ୍ଞସ୍ତୁ ସୁଦେଷ୍ଣା ଦୁହିତାଽଭବତ୍ ॥ 16 ॥ 4-21-16 (29086) 
ତାଂ ବିରାଟସ୍ଯ ମାତ୍ସ୍ଯସ୍ଯ କେକଯଃ ପ୍ରଦଦୌ ମୁଦା।
ସୁରଥାଯାଂ ମୃତାଯାଂ ତୁ କୌସଲ୍ଯାଂ ଶ୍ବେତମାତରି ॥ 17 ॥ 4-21-17 (29087) 
ଶ୍ବେତେ ବିନଷ୍ଟେ ଶଙ୍ଖେ ଚ ଗତେ ମାତୁଲବେଶ୍ମନି ।
ସୁଦେଷ୍ଣାଂ ମହିଷୀଂ ଲବ୍ଧ୍ବା ରାଜ ଦୁଃଖମପାନୁଦତ୍ ॥ 18 ॥ 4-21-18 (29088) 
ଉତ୍ତରଂ ଚୋତ୍ତରାଂ ଚୈବ ବିରାଟାତ୍ପୃଥିବୀପତେ।
ସୁଦେଷ୍ଣା ସୁଷୁବେ ଦେବୀ କୈକେଯୀ କୁଲବୃଦ୍ଧଯେ ॥ 19 ॥ 4-21-19 (29089) 
ମାତୃଷ୍ବସୃସୁତାଂ ରାଜନ୍କୀଚକସ୍ତାମନିନ୍ଦିତାମ୍।
ସଦା ପରିଚରନ୍ପ୍ରୀତ୍ଯା ବିରାଟେ ନ୍ଯବସତ୍ସୁଖୀ ॥ 20 ॥ 4-21-20 (29090) 
ଭ୍ରାତରଶ୍ଚାସ୍ଯ ବିକ୍ରାନ୍ତାଃ ସର୍ବେ ଚ ତମନୁବ୍ରତାଃ ।
ବିରାଟସ୍ଯୈବ ସଂହୃଷ୍ଟା ବଲଂ କୋଶଂ ତ୍ବବର୍ଧଯନ୍ ॥ 21 ॥ 4-21-21 (29091) 
କାଲେଯା ନାମ ତେ ଦୈତ୍ଯାଃ ପ୍ରାଯଶୋ ଭୁବି ବିଶ୍ରୁତାଃ।
ଜଝିରେ କୀଚକା ରାଜନ୍ବାଣୋ ଜ୍ଯେଷ୍ଠସ୍ତଥାଽଭବତ୍ ॥ 22 ॥ 4-21-22 (29092) 
ସ ହି ସର୍ବାସ୍ରସଂପନ୍ନୋ ବଲବାନ୍ଭୀମବିକ୍ରମଃ ।
କୀଚକୋ ନଷ୍ଟମର୍ଯାଦୋ ବଭୂବ ଭଯଦୋ ନୃଣାମ୍ ॥ 23 ॥ 4-21-23 (29093) 
ତଂ ପ୍ରାପ୍ଯ ବଲସଂମତ୍ତଂ ବିରାଟଃ ପୃଥିବୀପତିଃ ।
ଜିଗାଯ ସର୍ବାଂଶ୍ଚ ରିପୂନ୍ଯଥେନ୍ଦ୍ରୋ ଦାନବାନ୍ପୁରା ॥ 24 ॥ 4-21-24 (29094) 
ମେଖଲାଂଶ୍ଚ ତ୍ରିଗର୍ତାଂଶ୍ଚ ଦଶାର୍ଣାଂଶ୍ଚ କଶେରୁକାନ୍।
ମାଲବାଂଶ୍ଚୈବ ଯବନାନ୍ସିଲିନ୍ଦାନ୍କାଶିକୋସଲାନ୍ ॥ 25 ॥ 4-21-25 (29095) 
କରଦାଂଶ୍ଚ ନିଷିଦ୍ଧାଂଶ୍ଚ ଶିବାନ୍ମଚୁଲକାଂସ୍ତଥା।
ପୁଲିନ୍ଦାଂଶ୍ଚ କଲିଙ୍ଗାଂଶ୍ଚ ତଙ୍କଣାନ୍ପରତଙ୍କଣାନ୍ ॥ 26 ॥ 4-21-26 (29096) 
ଅନ୍ଯେ ଚ ବହବଃ ଶୂରା ନାନାଜନପଦେଶ୍ବରାଃ।
କୀଚକେନ ରଣେ ଭଗ୍ନା ବିଦ୍ରବନ୍ତି ଦିଶୋ ଦଶ ॥ 27 ॥ 4-21-27 (29097) 
ତମେବଂବୀର୍ଯସଂପନ୍ନଂ ନାଗାଯୁତସମଂ ବଲେ।
ବିରାଟସ୍ତତ୍ର ସେନାଯାଶ୍ଚକାର ପତିମାତ୍ମନଃ ॥ 28 ॥ 4-21-28 (29098) 
ବିରାଟଭ୍ରାତରଶ୍ଚୈବ ଦଶ ଦାଶରଥେଃ ସମାଃ।
ତେ ଚୈନାନନ୍ବବର୍ତନ୍ତ କୀଚକାନ୍ବଲବତ୍ତରାନ୍ ॥ 29 ॥ 4-21-29 (29099) 
ଏବଂବିଧବଲୋ ଭୀମଃ କୀଚକସ୍ତେ ଚ ତଦ୍ବିଧାଃ।
ରାଜ୍ଞଃ ସ୍ଯାଲା ମହାତ୍ମାନୋ ବିରାଟସ୍ଯ ହିତୈଷିଣଃ ॥ 30 ॥ 4-21-30 (29100) 
ଏତତ୍ତେ କଥିତଂ ସର୍ବଂ କୀଚକସ୍ଯ ପରାକ୍ରମମ୍।
ଦ୍ରୌପଦୀ ନ ଶଶାପୈନଂ ଯସ୍ମାତ୍ତଦ୍ଗଦତଃ ଶୃଣୁ ॥ 31 ॥ 4-21-31 (29101) 
ରକ୍ଷନ୍ତି ହି ତପଃ କ୍ରୋଧାଦୃଷଯୋ ନ ଶପନ୍ତି ଚ।
ଜାନନ୍ତୀ ତଦ୍ଯଥାତତ୍ତ୍ବଂ ଦ୍ରୌପଦୀ ନ ଶଶାପ ତମ୍ ॥ 32 ॥ 4-21-32 (29102) 
କ୍ଷମା ଧର୍ମଃ କ୍ଷମା ଦାନଂ କ୍ଷମା ଯଜ୍ଞଃ କ୍ଷମା ତପଃ।
କ୍ଷମା ସତ୍ଯଂ କ୍ଷମା ଶୀଲଂ କ୍ଷମା ସର୍ବମିତି ଶ୍ରୁତିଃ ॥ 33 ॥ 4-21-33 (29103) 
କ୍ଷମାବତାମଯଂ ଲୋକଃ ପରଶ୍ଚୈବ କ୍ଷମାବତାମ୍।
ଏତତ୍ସର୍ବଂ ବିଜାନନ୍ତୀ ସା କ୍ଷମାମନ୍ବପଦ୍ଯତ ॥ 34 ॥ 4-21-34 (29104) 
ଭର୍ତୄଣାଂ ମତମାଜ୍ଞାଯ କ୍ଷମିଣାଂ ଧର୍ମଚାରିଣାମ୍।
ନାଶପତ୍ତଂ ବିଶାଲାକ୍ଷୀ ସତୀ ଶକ୍ତାଽପି ଭାରତ ॥ 35 ॥ 4-21-35 (29105) 
ପାଣ୍ଡବାଶ୍ଚାପି ତେ ସର୍ବେ ଦ୍ରୌପଦୀଂ ପ୍ରେକ୍ଷ୍ଯ ଦୁଃଖିତାମ୍।
କ୍ରୋଧାଗ୍ନିନାଽପ୍ଯଦହ୍ଯନ୍ତ ତଦା ଲଞ୍ଜାବ୍ଯପେକ୍ଷଯା ॥ 36 ॥ 4-21-36 (29106) 
ଅଥ ଭୀମୋ ମହାବାହୁଃ ମୂଦଯିଷ୍ଯଂସ୍ତୁ କୀଚକମ୍।
ବାରିତୋ ଧର୍ମପୁତ୍ରେଣ ବେଲଯେବ ମହୋଦଧିଃ ॥ 37 ॥ 4-21-37 (29107) 
ସଂଧାର୍ଯ ମନସା ରୋଷଂ ଦିବାରାତ୍ରଂ ବିନିଶ୍ବସନ୍।
ମହାନସେ ତଦା କୃଚ୍ଛ୍ରାତ୍ସୁଷ୍ବାପ ରଜନୀଂ ଚ ତାମ୍ ॥ 38 ॥ ॥ 4-21-38 (29108) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି କୀଚକବଧପର୍ବଣି ଏକବିଂଶୋଽଧ୍ଯାଯଃ ॥ 21 ॥




ବିରାଟପର୍ବ - ଅଧ୍ଯାଯ 022

॥ ଶ୍ରୀଃ ॥

4.22. ଅଧ୍ଯାଯଃ 022 

Mahabharata - Virata Parva - Chapter Topics

କୀଚକଂ ଜିଘାଂସନ୍ତ୍ଯା ଦ୍ରୌପଦ୍ଯା ରାତ୍ରୌ ମହାନସମେତ୍ଯ ସ୍ବପତୋ ଭୀମସ୍ଯ ପ୍ରବୋଧନମ୍ ॥ 1 ॥ ତଥା କୀଚକମାରଣାଭାବେ ସ୍ବପ୍ରାଣବିମୋକ୍ଷଣପ୍ରତିଜ୍ଞାନମ୍ ॥ 2 ॥ ତଥା ଯୁଧିଷ୍ଠିରାଦୀନ୍ପ୍ରତି ପ୍ରତ୍ଯେକଂ ନାମନିର୍ଦେଶପୂର୍ବକମନୁଶୋଚନମ୍ ॥ 3 ॥

Mahabharata - Virata Parva - Chapter Text

4-22-0 (29109) 
ବୈଶମ୍ପାଯନ ଉବାଚ। 4-22-0x (3079) 
ସା ସୂତପୁତ୍ରାଭିହତା ରାଜପୁତ୍ରୀ ସୁଦୁଃଖିତା।
ବଧଂ କୃଷ୍ଣା ପରୀପ୍ସନ୍ତୀ ସୂତପୁତ୍ରସ୍ଯ ଭାମିନୀ ॥ 1 ॥ 4-22-1 (29110) 
ଜଗାମାବାସମେବାଥ ତଦା ସା ଦ୍ରୁପଦାତ୍ମଜା।
କୃତ୍ବା ଶୌଚଂ ଯଥାନ୍ଯାଯଂ କୃଷ୍ଣା ସା ତନୁମଧ୍ଯମା ॥ 2 ॥ 4-22-2 (29111) 
ଗାତ୍ରାଣି ବାସସୀ ଚୈବ ପ୍ରକ୍ଷାଲ୍ଯ ସଲିଲେନ ସା।
ଚିନ୍ତଯାମାସ ରୁଦତୀ ତସ୍ଯ ଦୁଃଖସ୍ଯ ନିର୍ଣଯମ୍ ॥ 3 ॥ 4-22-3 (29112) 
କିଂ କରୋମି କ୍ବ ଗଚ୍ଛାମି କଥଂ କାର୍ଯଂ ଭବେନ୍ମମ।
ଇତ୍ଯେବଂ ଚିନ୍ତଯିତ୍ବା ସା ଭୀମଂ ତଂ ମନସାଽଗମତ୍। 
ଅନ୍ଯଃ କର୍ତା ବିନା ଭୀମାନ୍ନ ମେଽଦ୍ଯ ମନସେପ୍ସିତମ୍ ॥ 4 ॥  4-22-4 (29113) 
ପ୍ରାଦୁର୍ଭୂତେ କ୍ଷଣେ ରାତ୍ରୌ ବିହାଯ ଶଯନଂ ସ୍ବକମ୍।
ଦୁଃଖେନ ମହତା ଯୁକ୍ତା ମାନସେନ ମନସ୍ବିନୀ । 
ପ୍ରାଦ୍ରବନ୍ନାଥମିଚ୍ଛନ୍ତୀ ତଥା ନାଥବତୀ ସତୀ ॥ 5 ॥  4-22-5 (29114) 
ସା ବୈ ମହାନସଂ ପ୍ରାପ୍ଯ ଭୀମସେନଂ ସୁଚିସ୍ମିତା।
ଉପାସର୍ପତ ପାଞ୍ଚାଲୀ ବାସିତେବ ମହାଗଜମ୍ ॥ 6 ॥ 4-22-6 (29115) 
ସର୍ବଶ୍ବେତେବ ମାହେଯୀ ବନେ ବୃଦ୍ଧା ତ୍ରିହାଯଣୀ।
ମହର୍ପଭଂ ଯଥା ସୁପ୍ତମର୍ଥିନୀ ବନନିର୍ଝରେ । 
ସଂପ୍ରସୁପ୍ତଂ ତଥା ସିଂହିଂ ମୃଗରାଜବଧୂରିବ ॥ 7 ॥  4-22-7 (29116) 
ଅଭିପ୍ରସାର୍ଯ ବାହୁଭ୍ଯାଂ ପତିଂ ସୁପ୍ତଂ ସମାଶ୍ଲିଷତ୍ ।
ସୁଜାତଂ ଗୋମତୀତୀରେ ସାଲଂ ବଲ୍ଲୀବ ପୁଷ୍ପିତା ॥ 8 ॥ 4-22-8 (29117) 
ପରିସ୍ପୃସ୍ଯ ଚ ପାଣିଭ୍ଯାଂ ପତିଂ ସୁପ୍ତମବୋଧଯତ୍।
ଶ୍ରୀରିବାନ୍ଯା ମହୋତ୍ସାହଂ ସୁପ୍ତଂ ବିଷ୍ଣୁମିବାର୍ଣବେ । 
କ୍ଷୌମାବଦାତେ ଶଯନେ ଶଯାନଂ ବୃଷଭେକ୍ଷଣମ୍ ॥ 9 ॥  4-22-9 (29118) 
ଯଥା ଶଚୀ ଦେବରାଜଂ ରୁଦ୍ରାଣୀ ଶଂକରଂ ଯଥା।
ବ୍ରହ୍ମାଣମିବ ସାବିତ୍ରୀ ଦେବସେନା ଗୁହଂ ଯଥା ॥ 10 ॥ 4-22-10 (29119) 
ଦିଶାଗଜସମାକାରଂ ଗଜଂ ଗଜବଧୂରିବ ।
ଭୀମଂ ପ୍ରାବୋଧଯତ୍କାନ୍ତା ଲକ୍ଷ୍ମୀର୍ଦାମୋଦରଂ ଯଥା ॥ 11 ॥ 4-22-11 (29120) 
ବୀଣେବ ମଧୁରାଲାପା ସ୍ବରଂ ଗାନ୍ଧାରମାଶ୍ରିତା।
ଅଭ୍ଯଭାଷତ ପାଞ୍ଚାଲୀ କୌରବଂ ପାଣ୍ଡୁନନ୍ଦନମ୍ ॥ 12 ॥ 4-22-12 (29121) 
ଉତ୍ତିଷ୍ଠୋତ୍ତିଷ୍ଠ କିଂ ଶେଷେ ଭୀମସେନ ମୃତୋ ଯଥା।
ନ ମୃତଃ ସ ହି ପାପୀଯାନ୍ଭାର୍ଯାମାଲମ୍ବ୍ଯ ଜୀବତି ॥ 13 ॥ 4-22-13 (29122) 
ତସ୍ମିଞ୍ଜୀବତି ପାପିଷ୍ଠେ ସେନାବାହେ ମମ ଦ୍ବିଷି ।
ତତ୍କର୍ମଂ କୃତବତ୍ଯଦ୍ଯ କଥଂ ନିଦ୍ରାଂ ନିଷେବସେ ॥ 14 ॥ 4-22-14 (29123) 
ବୈଶମ୍ପାଯନ ଉବାଚ। 4-22-15x (3080) 
ସୁଖସୁପ୍ତଶ୍ଚ ତଂ ଶବ୍ଦଂ ନିଶମ୍ଯ ସ ବୃକୋଦରଃ।
ସଂବେଦିତଃ କୁରୁଶ୍ରେଷ୍ଠଃ ତୋତ୍ରୈରିବ ମହାଗଜଃ ॥ 15 ॥ 4-22-15 (29124) 
ସ ବୈ ବିହାଯ ଶଯନଂ ଯସ୍ମିନ୍ସୁପ୍ତଃ ପ୍ରବୋଧିତଃ।
ଉଦତିଷ୍ଠଦମେଯାତ୍ମା ପର୍ଯଙ୍କେ ସୋତ୍ତରଚ୍ଛଦେ ॥ 16 ॥ 4-22-16 (29125) 
ଉପବେଶ୍ଯ ଚ ଦୁର୍ଧର୍ପଃ ପାଞ୍ଚାଲକୁଲବର୍ଧନୀମ୍।
ଅଥାବ୍ରବୀଦ୍ରାଜପୁତ୍ରୀଂ କୌରବ୍ଯୋ ମହିଷୀଂ ପ୍ରିଯାମ୍ ॥ 17 ॥ 4-22-17 (29126) 
କେନାର୍ଥେନ ଚ ସଂପ୍ରାପ୍ତା ତ୍ବରିତେବ ମମାନ୍ତିକମ୍।
ନ ତେ ପ୍ରକୃତିମାନ୍ବର୍ଣଃ କୃଶା ତ୍ବମଭିଲକ୍ଷ୍ଯସେ ॥ 18 ॥ 4-22-18 (29127) 
ପ୍ରକାଶଂ ଯଦି ବା ଗୁହ୍ଯଂ ସର୍ବମାଖ୍ଯାତୁମର୍ହସି।
ଆଚକ୍ଷ୍ବ ତ୍ବମଶେଷେଣ ସର୍ବଂ ବିଦ୍ଯାମହଂ ଯଥା ॥ 19 ॥ 4-22-19 (29128) 
ସୁଖଂ ବା ଯଦି ବା ଦୁଃଖଂ ଶୁଭଂ ବା ଯଦି ବାଽଶୁଭମ୍।
ଯଦ୍ଯପ୍ଯସୁକରଂ କର୍ମ କୃତମିତ୍ଯବଧାରଯ ॥ 20 ॥ 4-22-20 (29129) 
ଅହମେବ ହି ତେ କୃଷ୍ଣେ ବିଶ୍ବାସ୍ଯଃ ସର୍ବକର୍ମସୁ।
ଅହମାପତ୍ସୁ ଚାପି ତ୍ବାଂ ମୋକ୍ଷଯାମି ପୁନଃ ପୁନଃ ॥ 21 ॥ 4-22-21 (29130) 
ଶୀଘ୍ରମୁକ୍ତ୍ବା ଯଥାକାମଂ ଯତ୍ତେ କାର୍ଯଂ ବିବକ୍ଷିତମ୍।
ଗଚ୍ଛ ବୈ ଶଯନାଯୈବ ଯାବଦନ୍ଯୋ ନ ବୁଧ୍ଯତେ ॥ 22 ॥ 4-22-22 (29131) 
ବୈଶମ୍ପାଯନ ଉବାଚ। 4-22-23x (3081) 
ସା ଲଞ୍ଜମାନା ଭୀତା ଚ ଅଧୋମୁଖମୁଖୀ ତତଃ।
ନୋବାଚ କିଂଚିଦ୍ବଚନଂ ବାଷ୍ପଦୂଷିତଲୋଚନା ॥ 23 ॥ 4-22-23 (29132) 
ଅଥାବ୍ରବୀଦ୍ଭୀମପରାକ୍ରମୋ ବଲୀ ବୃକୋଦରଃ ପାଣ୍ଡବମୁଖ୍ଯସଂମତଃ।
ପ୍ରବ୍ରୂହି କିଂ ତେ କରବାଣି ସୁନ୍ଦରି ପ୍ରିଯଂ ପ୍ରିଯେ ବାରଣମତ୍ତଗାମିନି ॥ 24 ॥ 4-22-24 (29133) 
ଦ୍ରୌପଦ୍ଯୁବାଚ। 4-22-25x (3082) 
ଅଶୋଚ୍ଯତା କୁତସ୍ତସ୍ଯା ଯସ୍ଯା ଭର୍ତା ଯୁଧିଷ୍ଠିରଃ।
ଜାନନ୍ସର୍ବାଣି ଦୁଃଖାନି କିଂ ମାଂ ଭୀମାନୁପୃଚ୍ଛସି ॥ 25 ॥ 4-22-25 (29134) 
ଯନ୍ମାଂ ଦାସୀପ୍ରବାଦେନ ପ୍ରାତିକାମୀ ତଦାଽନଯତ୍।
ସଭାଯାଂ ପରିଷନ୍ମଧ୍ଯେ ତନ୍ମେ ମର୍ମାଣି କୃନ୍ତତି ॥ 26 ॥ 4-22-26 (29135) 
ବିକୃଷ୍ଟା ହାସ୍ତିନପୁରେ ସଭାଯାଂ ରାଜସଂସଦି।
ଦୁଃଶାସନେନ କେଶାନ୍ତେ ପରାମୃଷ୍ଟା ରଜସ୍ବଲା ॥ 27 ॥ 4-22-27 (29136) 
କ୍ଷତ୍ରିଯୈସ୍ତତ୍ର କର୍ଣାଦ୍ଯୈର୍ଦୃଷ୍ଟା ଦୁର୍ଯୋଧନେନ ଚ।
ଶ୍ବଶୁରାଭ୍ଯାଂ ଚ ଭୀଷ୍ମେଣ ବିଦୁରେଣ ଚ ଧୀମତା। 
ଦ୍ରୋଣେନ ଚ ମହାବାହୋ କୃପେଣ ଚ ପରଂତପ ॥ 28 ॥  4-22-28 (29137) 
ସାଽହଂ ଶ୍ବଶୁରଯୋର୍ମଧ୍ଯେ ଭ୍ରାତୃମଧ୍ଯେ ଚ ପାଣ୍ଡବ।
କେଶେ ଗୃହୀତ୍ବା ଚ ସଭାଂ ନୀତା ଜୀବତି ବୈ ତ୍ବଯି ॥ 29 ॥ 4-22-29 (29138) 
ବିପ୍ରଯୁକ୍ତା ତତଶ୍ଚାହଂ ବନେ ରାଜ୍ଯାଦ୍ବନଂ ଗତା।
ସାଽହଂ ବନେ ଦୁର୍ବସତିଂ ବସତୀ ତ୍ବଧ୍ବକର୍ଶିତା । 
ଜଟାସୁରପରିକ୍ଲେଶାତ୍ପ୍ରାପ୍ତାପି ସୁମହଦ୍ଭଯମ୍ ॥ 30 ॥  4-22-30 (29139) 
ପାର୍ଥିବସ୍ଯ ସୁତା ନାମ କାନୁ ଜୀବେନ ମାଦୃଶୀ ।
ଅନୁଭୂଯ ଭୃଶଂ ଦୁଃଖମନ୍ଯତ୍ର ଦ୍ରୌପଦୀଂ ପ୍ରଭୋ॥ 31 ॥ 4-22-31 (29140) 
ବନବାସଗତା ଚାହଂ ସୈନ୍ଧବେନ ଦୁରାତ୍ମନା।
ପରାମୃଷ୍ଟା ଦ୍ବିତୀଯଂ ଚ ସୋଦ୍ରୁମୁତ୍ସହତେ ତୁ କା ॥ 32 ॥ 4-22-32 (29141) 
ପଦ୍ଭ୍ଯାଂ ପର୍ଯଚରଂ ଚାହଂ ଦେଶାନ୍ବିଷମସଂସ୍ଥିତାନ୍ ।
ଦୁର୍ଗାଞ୍ଶ୍ବାପଦସଂକୀର୍ଣାଂସ୍ତ୍ବଯି ଜୀବତି ପାଣ୍ଡବେ ॥ 33 ॥ 4-22-33 (29142) 
ତତୋଽହଂ ଦ୍ବାଦଶେ ବର୍ଷେ ବନ୍ଯମୂଲଫଲାଶନା।
ଇଦଂ ପୁରମନୁପ୍ରାପ୍ତା ସୁଦେଷ୍ଣାପରିଚାରିକା। 
ପରସ୍ତ୍ରିଯମୁପାତିଷ୍ଠେ ସତ୍ଯଧର୍ମପରାଯଣା ॥ 34 ॥  4-22-34 (29143) 
ଗୋଶୀର୍ଷକଂ ପଦ୍ମକଂ ଚ ହରିଶ୍ଯାମଂ ଚ ଚନ୍ଦନମ୍।
ନିତ୍ଯଂ ପିଷେ ବିରାଟସ୍ଯ ତ୍ବଯି ଜୀବତି ପାଣ୍ଡବ ॥ 35 ॥ 4-22-35 (29144) 
ସାଽହଂ ବହୂନିଃ ଦୁଃଖାନି ଗଣଯାମି ନ ତେ କୃତେ ॥ 36 ॥  4-22-36 (29145) 
ମତ୍ସ୍ଯରାଜସମକ୍ଷଂ ତୁ ତସ୍ଯ ଧୂର୍ତସ୍ଯ ପଶ୍ଯତଃ।
କୀଚକେନ ପଦା ସ୍ପୃଷ୍ଟା କା ନୁ ଜୀବେତ ମାଦୃଶୀ ॥ 37 ॥ 4-22-37 (29146) 
ଏବଂ ବହୁବିଧୈର୍ଦୁଃଖୈଃ କ୍ଲିଶ୍ଯମାନା ଚ ପାଣ୍ଡବ ।
ନ ମାଂ ଜାନାସି କୌନ୍ତେଯ କିଂ ଫଲଂ ଜୀବିତେନ ମେ ॥ 38 ॥ 4-22-38 (29147) 
ଦ୍ରୁପଦସ୍ଯ ସୁତା ଚାହଂ ଧୃଷ୍ଟଦ୍ଯୁମ୍ନସ୍ଯ ଚାନୁଜା।
ଅଗ୍ନିକୁଣ୍ଡାତ୍ସମୁଦ୍ଭୂତା ନୋର୍ବ୍ଯାଂ ଜାତୁ ଚରାମ୍ଯହମ୍ ॥ 39 ॥ 4-22-39 (29148) 
କୀଚକଂ ଚେନ୍ନ ହନ୍ଯାସ୍ତ୍ବଂ ଗ୍ରୀବାଂ ବଦ୍ଧ୍ବା ଜଲେ ମ୍ରିଯେ।
ବିଷମାଲେଡ୍ଯ ପାସ୍ଯାମି ପ୍ରବେକ୍ଷ୍ଯାମ୍ଯଥବାଽନଲଂ ॥ 40 ॥ 4-22-40 (29149) 
ଆତ୍ମାନଂ ନାଶଯିଷ୍ଯାମି ବୃକ୍ଷମାରୁହ୍ଯ ବା ପତେ ।
ଶସ୍ତ୍ରେଣାଙ୍ଗଂ ଚ ଭେତ୍ସ୍ଯାମି କିଂ ଫଲଂ ଜୀବିତେନ ମେ ॥ 41 ॥ 4-22-41 (29150) 
ଯୋଽଯଂ ରାଜ୍ଞୋ ବିରାଟସ୍ଯ କୀଚକୋ ନାମ ଭାରତ।
ସେନାନୀଃ ପୁରୁଷବ୍ଯାଘ୍ର ସ୍ଯାଲଃ ପରମଦୁର୍ମତିଃ ॥ 42 ॥ 4-22-42 (29151) 
ସ ମାଂ ସୈରନ୍ଧ୍ରିବେଷେଣ ବସନ୍ତୀଂ ରାଜବେଶ୍ମନି।
ନିତ୍ଯମେବାହ ଦୁଷ୍ଟାତ୍ମା ଭାର୍ଯା ମମ ଭବେତି ବୈ ॥ 43 ॥ 4-22-43 (29152) 
ତେନୈବମୁଚ୍ଯମାନାଯା ବଧାର୍ହେଣାରିସୂଦନ।
କାଲେନେବ ଫଲଂ ପକ୍ବଂ ହୃଦଯଂ ମେ ବିଦୀର୍ଯତେ ॥ 44 ॥ 4-22-44 (29153) 
ଶରଣଂ ଭବ କୌନ୍ତେଯ ମା ସ୍ମ ଗଚ୍ଛେ ଯୁଧିଷ୍ଠିରମ୍।
ନିରୁଦ୍ଯୋଗଂ ନିରାମର୍ଷଂ ନିର୍ବୀର୍ଯମରିମର୍ଦନ ॥ 45 ॥ 4-22-45 (29154) 
ମା ସ୍ମ ସୀମନ୍ତିନୀ କାଚିଞ୍ଜନଯେତ୍ପୁତ୍ରମୀଦୃଶମ୍ ॥ 46 ॥  4-22-46 (29155) 
ବିଜାନାମି ତବାମର୍ଷଂ ବଲଂ ବୀର୍ଯଂ ଚ ପାଣ୍ଡବ।
ତତୋଽହଂ ପରିଦେବାମି ଚାଗ୍ରତସ୍ତେ ମହାବଲ ॥ 47 ॥ 4-22-47 (29156) 
ଯଥା ଯୂଥପତିର୍ମତ୍ତଃ କୁଞ୍ଜରଃ ଷାଷ୍ଟିହାଯନଃ।
ଭୂମୌ ନିପତିତଂ ବିଲ୍ବଂ ପଦ୍ଭ୍ଯମାକ୍ରମ୍ଯ ପୀଡଯେତ୍ ॥ 48 ॥ 4-22-48 (29157) 
ତଥୈବ ଚ ଶିରସ୍ତସ୍ଯ ନିପାତ୍ଯ ଧରଣୀତଲେ।
ବାମେନ ପୁରୁଷବ୍ଯାଘ୍ର ମର୍ଦ ମାଦେନ ପାଣ୍ଡବ ॥ 49 ॥ 4-22-49 (29158) 
ସ ଚେଦୁଦ୍ଯନ୍ତମାଦିତ୍ଯଂ ପ୍ରାତରୁତ୍ଥାଯ ପଶ୍ଯତି।
କୀଚକଃ ଶର୍ବରୀଂ ବ୍ଯୁଷ୍ଟାଂ ନାହଂ ଜୀବିତୁମୁତ୍ସହେ ॥ 50 ॥ 4-22-50 (29159) 
ଶାପିତୋସି ମମ ପ୍ରାଣୈଃ ସୁକୃତେନାର୍ଜୁନସ୍ଯ ଚ।
ଯୁଧିଷ୍ଠିରସ୍ଯ ପାଦାଭ୍ଯାଂ ଯମଯୋର୍ଜୀବିତେନ ଚ। 
କୀଚକସ୍ଯ ବଧଂ ନାଦ୍ଯ ପ୍ରତିଜାନାସି ଭାରତ ॥ 51 ॥  4-22-51 (29160) 
ଭ୍ରାତ ଚ ବିଗର୍ହସ୍ବ ଜ୍ଯେଷ୍ଠଂ ଦୁର୍ଦ୍ଯୂତଦେବିନମ୍।
ଯସ୍ମାସ୍ମି କର୍ମଣା ପ୍ରାପ୍ତା ଦୁଃଖମେତଦନନ୍ତକମ୍ ॥ 52 ॥ 4-22-52 (29161) 
ଯେଷାଂ ମୁଖ୍ଯତମୋ ଜ୍ଯେଷ୍ଠୋ ଭବେତ୍ତୁ କୁଲପାଂସନଃ।
ଭ୍ରାତରଂ ପରମନ୍ବୀଯୁସ୍ତେଽପି ଶାଲୀନବୁଦ୍ଧଯଃ ॥ 53 ॥ 4-22-53 (29162) 
କୋ ହି ରାଜ୍ଯଂ ପରିତ୍ଯଜ୍ଯ ସପୁତ୍ରପଶୁବାନ୍ଧବମ୍ ।
ପ୍ରବ୍ରଜେତ ମହାରଣ୍ଯମଜିନୈଃ ପରିବାରିତଃ ॥ 54 ॥ 4-22-54 (29163) 
ଯଦି ନିଷ୍କସହସ୍ରାଣି ଯଦ୍ବାଽନ୍ଯତ୍ସାରବଦ୍ଧନମ୍ ।
ସାଯଂ ପ୍ରାତରଦେବିଷ୍ଯଦପି ସଂବତ୍ସରାଯୁତମ୍ ॥ 55 ॥ 4-22-55 (29164) 
ରୁକ୍ମଂ ହିରଣ୍ଯଂ ବାସାଂସି ଯାନଂ ଯୁଗ୍ଯମଜାବିକମ୍ ।
ଅଶ୍ବାଶ୍ବତରସଙ୍ଘାଶ୍ଚ ନ ଜାତୁ କ୍ଷଯମାବ୍ରଜେତ୍॥ 56 ॥ 4-22-56 (29165) 
ସୋଯଂ ଦ୍ଯୂତପ୍ରବାଦେନ ଶ୍ରିଯଶ୍ଚୈବାବରୋପିତଃ।
ତୂଷ୍ଣୀମାସ୍ତେ ଯଥା ମୂଢଃ ସ୍ବାନି କର୍ମାଣି ଚିନ୍ତଯନ୍ ॥ 57 ॥ 4-22-57 (29166) 
ପୁରା ଦଶସହସ୍ରାଣି ଦନ୍ତିନାଂ ବାଜିନାମପି।
ଯଂ ଯାନ୍ତମନୁଯାନ୍ତି ସ୍ମ ସୋଯଂ ଦ୍ଯୂତେନ ଜୀବତି ॥ 58 ॥ 4-22-58 (29167) 
ତଥା ଶତସହସ୍ରାଣି ସ୍ତ୍ରୀଣାମମିତତେଜସାମ୍।
ଉପାସତେ ସ୍ମ ରାଜାନମିନ୍ଦ୍ରପ୍ରସ୍ଥେ ଯୁଧିଷ୍ଠିରମ୍ ॥ 59 ॥ 4-22-59 (29168) 
ଶତଂ ଦାସୀସହସ୍ରାଣାଂ ଯସ୍ଯ ନିତ୍ଯଂ ମହାନସେ।
ପାତ୍ରହସ୍ତା ଦିବାରାତ୍ରମତିଥୀନ୍ଭୋଜଯନ୍ତ୍ଯୁତ ॥ 60 ॥ 4-22-60 (29169) 
ଏଷ ନିଷ୍କସହସ୍ରାଣି ଦତ୍ତ୍ବା ପ୍ରାତର୍ଦିନେଦିନେ ।
ଦ୍ଯୂତଜେନ ହ୍ଯନର୍ଥେନ ମହତା ସମୁପାବୃତଃ ॥ 61 ॥ 4-22-61 (29170) 
ଏନଂ ସୁସ୍ବରସଂପନ୍ନା ବହବଃ ସୂତମାଗଧାଃ।
ସୁପ୍ତଂ ପ୍ରାତରୁପାତିଷ୍ଠନ୍ସୁମୃଷ୍ଟମଣିକୁଣ୍ଡଲାଃ ॥ 62 ॥ 4-22-62 (29171) 
[ସହସ୍ରଂ ବାଲଖିଲ୍ଯାନାଂ ସହସ୍ରମୁଦବାସିନାମ୍।
ସହସ୍ରମଶ୍ମକୁଟ୍ଟାନାଂ ସହସ୍ରଂ ବାଯୁଭୋଜିନାମ୍ ॥ 63 ॥ 4-22-63 (29172) 
ସହସ୍ରଂ ମୁନିପତ୍ନୀନାଂ ସହସ୍ରଂ ବ୍ରହ୍ମଚାରିଣାମ୍।
ସହସ୍ରଂ ମୌନଶୀଲାନାଂ ସହସ୍ରଂ ଗୃହମେଧିନାମ୍ ॥ 64 ॥ 4-22-64 (29173) 
ହଂସାଃ ପରମହଂସାଶ୍ଚ ଯୋଗିନଶ୍ଚ ଦ୍ବିଜାତଯଃ।
କୁଟୀରକାଃ ପରିବ୍ରାଜୋ ଯେ ଚାନ୍ଯେ ବନଚାରିଣଃ ॥ 65 ॥ 4-22-65 (29174) 
ସଂବିଭକ୍ତାତ୍ମକାଶ୍ଚୈବ ବହବଶ୍ଚୋର୍ଧ୍ବରେତସଃ ।
ଚତୁର୍ବେଦବିଦୋ ବିପ୍ରାଃ ଶିକ୍ଷାମୀମାଂସପାରଗାଃ । 
କ୍ରମପାଠାଶ୍ଚ ଯେ ବିପ୍ରାଃ ସାମାଧ୍ଯାଯନିକାଶ୍ଚ ଯେ ॥ 66 ॥]  4-22-66 (29175) 
ସହସ୍ରମୃଷଯୋ ଯସ୍ଯ ନିତ୍ଯମାସନ୍ସଭାସଦଃ।
ତପଃଶ୍ରୁତୋପସଂପନ୍ନାଃ ସର୍ବକାମୈରୁପାସ୍ଥିତାଃ ॥ 67 ॥ 4-22-67 (29176) 
ଅନ୍ଧାନ୍ବୃଦ୍ଧାନନାଥାଂସ୍ତୁ ସର୍ବରାଷ୍ଟ୍ରେଷୁ ଦୁଃଖିତାନ୍।
ବିଭର୍ତ୍ଯନ୍ନାର୍ଥିନୋ ନିତ୍ଯମାନୃଶଂସ୍ଯାଦ୍ଯୁଧିଷ୍ଠିରଃ ॥ 68 ॥ 4-22-68 (29177) 
ସ ଏଷ ନିଲଯଂ ପ୍ରାପ୍ତୋ ମତ୍ସ୍ଯସ୍ଯ ପରିଚାରକଃ।
ସଭାଯାଂ ବିନତୋ ରାଜ୍ଞଃ କଙ୍କୋ ନାମ ଯୁଧିଷ୍ଠିରଃ ॥ 69 ॥ 4-22-69 (29178) 
ଇନ୍ଦ୍ରପ୍ରସ୍ଥେ ନିବସତଃ ସମଯେ ଯସ୍ଯ ପାର୍ଥିବାଃ।
ଆସନ୍ବଲିକରାଃ ସର୍ବେ ସୋନ୍ଯେଭ୍ଯୋ ଭୃତିମିଚ୍ଛତି ॥ 70 ॥ 4-22-70 (29179) 
ପାର୍ଥିବାଃ ପୃଥିବୀପାଲା ଯସ୍ଯାସନ୍ବଶବର୍ତିନଃ।
ସ ବଶେ ବିବଶୋ ରାଜ୍ଞାଂ ପରେଷାମଦ୍ଯ ବର୍ତତେ ॥ 71 ॥ 4-22-71 (29180) 
ସଂପ୍ରାପ୍ଯ ପୃଥିବୀଂ କୃତ୍ସ୍ନାଂ ରଶ୍ମିବାନିବ ତେଜସା।
ସୋଦ୍ଯ ରାଜ୍ଞୋ ବିରାଟସ୍ଯ ସଭାସ୍ତାରୋ ଯୁଧିଷ୍ଠିରଃ ॥ 72 ॥ 4-22-72 (29181) 
ଯମୁପାସତ ରାଜାନଂ ସଭାଯାମୃଷିସତ୍ତମାଃ।
ତମୁପାସୀନମଦ୍ଯାନ୍ଯଂ ପଶ୍ଯ ପାଣ୍ଡବ ପାଣ୍ଡବମ୍ ॥ 73 ॥ 4-22-73 (29182) 
ଅନବଦ୍ଯଂ ମହାପ୍ରାଜ୍ଞଂ ଜୀବିତାର୍ଥେନ ସଂବୃତମ୍ ।
ଦୃଷ୍ଟ୍ବା କସ୍ଯ ନ ଦୁଃଖଂ ସ୍ଯାଦ୍ଧର୍ମରାଜଂ ଯୁଧିଷ୍ଠିରମ୍ ॥ 74 ॥ 4-22-74 (29183) 
ଉପାସ୍ତେ ସ୍ମ ସଭାଯାଂ ଯଂ କୃତ୍ସ୍ନାଽପି ଚ ବସୁନ୍ଧରା।
ତମୁପାସୀନମଦ୍ଯାନ୍ଯଂ ପଶ୍ଯ ଭାରତ ଭାରତମ୍ ॥ 75 ॥ 4-22-75 (29184) 
ଏବଂ ବହୁବିଦୈର୍ଦୁଃଖୈଃ ପୀଡ୍ଯମାନାମନାଥବତ୍।
ଶୋକସାଗରମଧ୍ଯସ୍ଥାଂ କିଂ ମାଂ ଭୀମ ନ ପଶ୍ଯସି ॥ 76 ॥ 4-22-76 (29185) 
ଇଦଂ ତୁ ମେ ଦୁଃଖତରଂ ଯତ୍ତ୍ବାଂ ବକ୍ଷ୍ଯାମି ଭାରତ।
ନ ମେଽଭ୍ଯସୂଯା କର୍ତବ୍ଯା ଦୁଃଖାଦେତଦ୍ବ୍ରବୀମ୍ଯହମ୍ ॥ 77 ॥ 4-22-77 (29186) 
ଶାର୍ଦୂଲୈର୍ମହିଷୈର୍ନାଗୌରଗାରେ ଯୋତ୍ସ୍ଯସେ ସଦା।
କୈକେଯ୍ଯାଃ ପ୍ରେକ୍ଷମାଣାଯାସ୍ତଦା ମେ କଶ୍ମଲୋଽଭବତ୍ ॥ 78 ॥ 4-22-78 (29187) 
ହସନ୍ତ୍ଯନ୍ତଃପୁରେ ନାର୍ଯୋ ମମ ଚେଷ୍ଟାଂ ନିରୀକ୍ଷ୍ଯ ଚ ॥ 79 ॥  4-22-79 (29188) 
ତତ ଉତ୍ଥାଯ କୈକେଯୀ ସର୍ବାସ୍ତାଃ ପ୍ରତ୍ଯଭାଷତ।
ପ୍ରେକ୍ଷ୍ଯ ମାମନବଦ୍ଯାଙ୍ଗୀଂ କଶ୍ମଲାଭିହତାମିବ ॥ 80 ॥ 4-22-80 (29189) 
ସ୍ନେହାତ୍ସଂବାସଜାଦେବ ତଦା ବୈ ଚାରୁହାସିନୀ ।
ଯୁଧ୍ଯମାନଂ ମହାବୀର୍ଯମିମଂ ସମନୁଶୋଚତି ॥ 81 ॥ 4-22-81 (29190) 
କଲ୍ଯାଣରୂପା ସୈରନ୍ଧ୍ରୀ ବଲଲଶ୍ଚାପି ସୁନ୍ଦରଃ।
ସ୍ତ୍ରୀଣାଂ ଚିତ୍ତଂ ହି ଦୁର୍ଜ୍ଞେଯଂ ଯୁକ୍ତରୂପୌ ହି ମେ ମତୌ ॥ 82 ॥ 4-22-82 (29191) 
ସୈରନ୍ଧ୍ରୀ ପ୍ରିଯସଂବାସାନ୍ନିତ୍ଯଂ କରୁଣବାଦିନୀ।
ଅସ୍ମିନ୍ରାଜକୁଲେ ଚୈତୌ ତୁଲ୍ଯକାଲନିବାସିନୌ ॥ 83 ॥ 4-22-83 (29192) 
ଇତି ବ୍ରୁବାଣା ବାକ୍ଯାନି ସା ମାଂ ନିତ୍ଯମଜୀଜପତ୍ ।
କ୍ରୁଧ୍ଯନ୍ତୀଂ ମାଂ ଚ ସଂପ୍ରେକ୍ଷ୍ଯ ପର୍ଯଶଙ୍କତ ମାଂ ତ୍ବଯି ॥ 84 ॥ 4-22-84 (29193) 
ତସ୍ଯାଂ ତଥା ବ୍ରୁବନ୍ତ୍ଯାଂ ତୁ ଭୀମୋ ଭୀମପରାକ୍ରମଃ।
ନୋବାଚ କିଂଚିଦ୍ବଚନଂ ସଂରମ୍ଭାଦ୍ରକ୍ତଲୋଚନଃ ॥ 85 ॥ 4-22-85 (29194) 
ଜ୍ଞାତ୍ବା-ତୁ ରୁଷିତଂ ଭୀମଂ ଦ୍ରୌପଦୀ ପୁନରବ୍ରବୀତ୍।
ଶୋକେ ଯୌଧିଷ୍ଠିରେ ମଗ୍ନା ନାହଂ ଜୀବିତୁମୁତ୍ସହେ ॥ 86 ॥ 4-22-86 (29195) 
ଯଂସ୍ତୁ ଦେବାନ୍ମନୁଷ୍ଯାଂଶ୍ଚ ସର୍ବାନେକରଥୋଽଜଯତ୍।
ସୋଯଂ ରାଜ୍ଞୋ ବିରାଟସ୍ଯ କନ୍ଯାନାଂ ନର୍ତକୋ ଯୁବା। 
ଆସ୍ତେ ବେଷପ୍ରତିଚ୍ଛନ୍ନଃ କନ୍ଯାନାଂ ପରିଚାରକଃ ॥ 87 ॥  4-22-87 (29196) 
ଯୋଽତର୍ପଯଦମେଯାତ୍ମା ଖାଣ୍ଡବେ ଜାତବେଦସମ୍।
ସୋଽନ୍ତଃପୁରଗତଃ ପାର୍ଥଃ କୂପେଽଗ୍ନିରିବ ସଂବୃତଃ ॥ 88 ॥ 4-22-88 (29197) 
ଯସ୍ମାଦ୍ଭଯମମିତ୍ରାଣାଂ ସଦୈବ ପୁରୁଷର୍ଷଭାତ୍।
ସ ଲୋକପରିଭୂତେନ ବେଷେଣାସ୍ତେ ଧନଂଜଯଃ ॥ 89 ॥ 4-22-89 (29198) 
ଯସ୍ଯଂ ଜ୍ଯାତଲନିର୍ଘୋଷାତ୍ସମକମ୍ପନ୍ତ ଶତ୍ରବଃ।
ଷଣ୍ଡରୂପଂ ବହନ୍ତଂ ତଂ ଗୀତଂ ନୃତ୍ତାବଲମ୍ବନମ୍ । 
କୁର୍ବନ୍ତମର୍ଜୁନଂ ଦୃଷ୍ଟ୍ବା ନ ମେ ସ୍ବାସ୍ଥ୍ଯଂ ମନୋ ବ୍ରଜେତ୍ ॥ 90 ॥  4-22-90 (29199) 
ସ୍ତ୍ରିଯୋ ଗୀତସ୍ବରାତ୍ତସ୍ଯ ମୁଦିତାଃ ପର୍ଯୁପାସତେ ॥ 91 ॥  4-22-91 (29200) 
କିରୀଟଂ ସୂର୍ଯସଂକାଶଂ ଯସ୍ଯ ମୂର୍ଧନ୍ଯଶୋଭତ।
ବେଣୀବିକୃତକେଶାନ୍ତଃ ସୋଽଯମଦ୍ଯ ଧନଂଜଯଃ ॥ 92 ॥ 4-22-92 (29201) 
ଯସ୍ମିନ୍ନସ୍ତ୍ରାଣି ଦିବ୍ଯାନି ସମସ୍ତାନି ମହାତ୍ମନି ।
ଆଧାରଃ ସର୍ବବିଦ୍ଯାନାଂ ଯୋ ଧାରଯତି କୁଣ୍ଡଲେ ॥ 93 ॥ 4-22-93 (29202) 
ଯଂ ବୈ ରାଜସହସ୍ରାଣି ତେଜସାଽପ୍ରତିମଂ ଭୁବି ।
ସମରେ ନାତିବର୍ତନ୍ତେ ବେଲାମିବ ମହୋର୍ମଯଃ ॥ 94 ॥ 4-22-94 (29203) 
ସୋଯଂ ରାଜ୍ଞୋ ବିରାଟସ୍ଯ କନ୍ଯାନାଂ ନର୍ତକୋ ଯୁବା।
ଆସ୍ତେ ବେଷପ୍ରତିଚ୍ଛନ୍ନଃ କନ୍ଯାନାଂ ପରିଚାରକଃ ॥ 95 ॥ 4-22-95 (29204) 
ଯସ୍ଯ ସ୍ମ ରଥନିର୍ଘୋଷାତ୍ସମକମ୍ପତ ମେଦିନୀ।
ସପର୍ବତବନାକାଶା ସହସ୍ଥାବରଜଙ୍ଗମା ॥ 96 ॥ 4-22-96 (29205) 
ଯସ୍ମିଞ୍ଜାତେ ମହେଷ୍ବାସେ କୁନ୍ତ୍ଯାଃ ପ୍ରୀତିରବର୍ଧତ।
ନ ସ ଶୋଚତି ମାମଦ୍ଯ ଭୀମସେନ ତବାନୁଜଃ ॥ 97 ॥ 4-22-97 (29206) 
ବିଭୂଷିତମଲଂକାରୈଃ କୁଣ୍ଡଲୈଃ ପରିପାତୁକୈଃ।
କମ୍ବୁପାଣିମଥାଯାନ୍ତଂ ଦୃଷ୍ଟ୍ବା ସୀଦତି ମେ ମନଃ ॥ 98 ॥ 4-22-98 (29207) 
ବେଣୀବିକୃତକେଶାନ୍ତଂ ଭୀମଧନ୍ବାନମର୍ଜୁନମ୍।
କନ୍ଯାପରିବୃତଂ ଦୃଷ୍ଟ୍ବା ଶୋକଂ ଗଚ୍ଛତି ମେ ମନଃ ॥ 99 ॥ 4-22-99 (29208) 
ଯଦା ହ୍ଯେନଂ ପରିବୃତଂ କନ୍ଯାଭିର୍ଦେବରୂପିଣମ୍।
ପ୍ରଚ୍ଛନ୍ନମିବ ମାତଙ୍ଗଂ ପରିପୂର୍ଣଂ କରେଣୁଭିଃ ॥ 100 ॥ 4-22-100 (29209) 
ମାତ୍ସ୍ଯଂ ପାର୍ଥଂ ଚ ଗାଯନ୍ତଂ ବିରାଟଂ ସମୁପସ୍ଥିତମ୍।
ପଶ୍ଯାମି ତୂର୍ଯମଧ୍ଯସ୍ଥଂ ଦୃଷ୍ଟ୍ବା ମୁହ୍ଯତି ମେ ମନଃ ॥ 101 ॥ 4-22-101 (29210) 
ନୂନମାର୍ଯା ନ ଜାନାତି କୃଚ୍ଛ୍ରଂ ପ୍ରାପ୍ତଂ ଧନଂଜଯମ୍।
ଅଜାତଶତ୍ରୁଂ କୌରବ୍ଯଂ ମଗ୍ନଂ ଦ୍ଯୁର୍ଦ୍ଯୂତଦେବିନମ୍ ॥ 102 ॥ 4-22-102 (29211) 
ଐନ୍ଦ୍ରବାରୁଣବାଯବ୍ଯବ୍ରହ୍ମାଗ୍ନେଯୈଃ ସବୈଷ୍ଣବୈଃ ।
ଅଗ୍ନୀନ୍ସଂତର୍ପଯନ୍ପାର୍ଥଃ ସର୍ବଶତ୍ରୁନିବର୍ହଣଃ। 
ଦିବ୍ଯୈରସ୍ତ୍ରୈରମେଯାତ୍ମା ସର୍ବାଂଶ୍ଚୈକରଥୋଽଜଯତ୍ ॥ 103 ॥  4-22-103 (29212) 
କୌବେରଂ ବୈଷ୍ଣବଂ ଶୈବମସ୍ତ୍ରାଣ୍ଯନ୍ଯାନି ଭାରତ।
ଦର୍ଶଯନ୍ନସ୍ତ୍ରବୀର୍ଯଂ ଚ ବାସୁଦେବସହାଯବାନ୍ ॥ 104 ॥ 4-22-104 (29213) 
ଦିବ୍ଯଂ ଗାନ୍ଧର୍ବମସ୍ତ୍ରଂ ଚ ବାଯବ୍ଯମଥ ବୈଷ୍ଣବମ୍।
ବ୍ରାହ୍ମଂ ପାଶୁପତଂ ଚୈବ ସ୍ଥୂଣାକର୍ଣଂ ଚ ଦର୍ଶଯନ୍ ॥ 105 ॥ 4-22-105 (29214) 
ପୌଲୋମାନ୍କାଲକେଯାଂଶ୍ଚ ଇନ୍ଦ୍ରଶତ୍ରୂନ୍ମହାବଲାନ୍।
ନିବାତକବଚୈଃ ସାର୍ଧଂ ଘୋରାନେକରଥୋଽଜଯତ୍। 
ସୋନ୍ତଃପୁରଗତଃ ପାର୍ଥଃ କୂପେଽଗ୍ନିରିବ ସଂବୃତଃ ॥ 106 ॥  4-22-106 (29215) 
ଯୋ ବୈ ମହାତପଃ କୁର୍ବନ୍ମହାବଲପରାକ୍ରମଃ ।
ଯୁଦ୍ଧେନ ତୋଷଯାମାସ ଶଂକରଂ ଶୂଲପାଣିନମ୍ ॥ 107 ॥ 4-22-107 (29216) 
କନ୍ଯାପୁରଗତଂ ଦୃଷ୍ଟ୍ବା ଗୋଷ୍ଠେଷ୍ବିବ ମହାବୃଷମ୍।
ସ୍ତ୍ରୀବେଷବିକୃତଂ ପାର୍ଥଂ କୁନ୍ତୀଂ ଗଚ୍ଛତି ମେ ମନଃ ॥ 108 ॥ 4-22-108 (29217) 
ଯଃ ସ୍ତ୍ରୀଭିର୍ନିତ୍ଯସଂପନ୍ନୋ ରୂପେଣାସ୍ତ୍ରେଣ ମେଧଯା ।
ସୋଽଶ୍ବବନ୍ଧୋ ବିରାଟସ୍ଯ ପଶ୍ଯ କାଲସ୍ଯ ପର୍ଯଯମ୍ ॥ 109 ॥ 4-22-109 (29218) 
ରାଜକନ୍ଯାଶ୍ଚ ବେଶ୍ଯାଶ୍ଚ ବିଶାଂ ଦୁହିତରଶ୍ଚ ଯାଃ।
ସର୍ବାଃ ସାରଯୁତା ନାର୍ଯୋ ଦାମଗ୍ରନ୍ଥିବଶଂ ଗତାଃ । 
ପ୍ରେଷ୍ଯକର୍ମଣି ତଂ ଦୃଷ୍ଟ୍ବା ଶୋଚାମି ବିଲପାମି ଚ ॥ 120 ॥  4-22-110 (29219) 
ବିରାଟମୁପତିଷ୍ଠନ୍ତଂ ଦର୍ଶଯନ୍ତଂ ଚ ବାଜିନମ୍।
ଅଭ୍ଯକୀର୍ଯନ୍ତ ବୃନ୍ଦାନି ଦାମଗ୍ରନ୍ଥିମୁଦୀକ୍ଷିତୁମ୍ । 
ବିନଯନ୍ତଂ ଜବେନାଶ୍ବାନ୍ଧର୍ମରାଜସ୍ଯ ପଶ୍ଯତଃ ॥ 111 ॥  4-22-111 (29220) 
କିଂନୁ ମାଂ ମନ୍ଯସେ ପାର୍ଥ ସୁଖିତେତି ପରନ୍ତପ।
ତଥା ଦୃଷ୍ଟ୍ବା ଯବୀଯାଂସଂ ସହଦେବଂ ଯୁଧାଂପତିମ୍ ॥ 112 ॥ 4-22-112 (29221) 
ତଂ ଦୃଷ୍ଟ୍ବା ଗୋଷୁ ଗୋସଙ୍ଖ୍ଯଂ ବତ୍ସଚର୍ମକ୍ଷିତୀଶଯମ୍।
ଦୁଃଖଶୋକପରୀତାଙ୍ଗୀ ପାଣ୍ଡୁଭୂତାଽସ୍ମି ପାଣ୍ଡବ ॥ 113 ॥ 4-22-113 (29222) 
ସହଦେବସ୍ଯ ବୃତ୍ତାନି ଚିନ୍ତଯନ୍ତୀ ପୁନଃପୁନଃ ।
ନ ପଶ୍ଯାମି ମହାଭାଗ ସହଦେବସ୍ଯ ଦୁଃଷ୍କୃତମ୍। 
ଯସ୍ମାଦେବଂବିଧଂ କ୍ଲେଶଂ ପ୍ରାପ୍ନୁଯାତ୍ସତ୍ଯବିକ୍ରମଃ ॥ 114 ॥  4-22-114 (29223) 
ଦୂଯାମି ଭରତଶ୍ରେଷ୍ଠ ଦୃଷ୍ଟ୍ବା ତେ ଭ୍ରାତରଂ ପ୍ରିଯମ୍।
ଗୋଷୁ ଗୋବୃଷସଂକାଶଂ ମାତ୍ସ୍ଯେନାପି ନିବେଶିତମ୍ ॥ 115 ॥ 4-22-115 (29224) 
ସଂରବ୍ଧତରରକ୍ତାକ୍ଷଂ ଗୋପାଲାନାଂ ପୁରୋଗମମ୍।
ବିରାଟମଭିନନ୍ଦନ୍ତଂ ବିତ୍ତେ ମେ ଭବତି ଜ୍ବରଃ ॥ 116 ॥ 4-22-116 (29225) 
ସହଦେବଂ ହି ମେ ନିତ୍ଯଂ ବୀରମାର୍ଯା ପ୍ରଶଂସତି।
ମହାଭିଜନସଂପନ୍ନୋ ନୀତିମାନ୍କୁଲବାନପି ॥ 117 ॥ 4-22-117 (29226) 
ହୀନିଷେବୋ ହ୍ଯନବମୋ ଧାର୍ମିକଶ୍ଚ ପ୍ରିଯଶ୍ଚ ମେ।
ସ ତେଽରଣ୍ଯେଷୁ ବୋଢବ୍ଯଃ ପାଞ୍ଚାଲି ରଜନୀଷ୍ବପି ॥ 118 ॥ 4-22-118 (29227) 
ସୁକୁମାରଶ୍ଚ ଶୂରଶ୍ଚ ରାଜାନଂ ଚାପ୍ଯନୁବ୍ରତଃ।
ଜ୍ଯେଷ୍ଠାପଚାଯିନଂ ବୀରଂ ସ୍ବଯଂ ପାଞ୍ଚାଲି ଭୋଜଯେଃ ॥ 119 ॥ 4-22-119 (29228) 
ଇତ୍ଯୁବାଚ ହି ମାଂ କୁନ୍ତୀ ରୁଦତୀ ପୁତ୍ରଗୃଦ୍ଧିନୀ।
ପ୍ରବ୍ରଜନ୍ତଂ ମହାରଣ୍ଯଂ ତଂ ପରିଷ୍ବଜ୍ଯ ତିଷ୍ଠତୀ ॥ 120 ॥ 4-22-120 (29229) 
ତଂ ଦୃଷ୍ଟ୍ବା ଗୋଷୁ ଗୋପାଲବେଷମାସ୍ଥାଯ ଧିଷ୍ଠିତମ୍।
ସହଦେବଂ ଯୁଧାଂଶ୍ରେଷ୍ଠଂ କିଂନୁ ଜୀବାମି ପାଣ୍ଡବଃ ॥ 121 ॥ 4-22-121 (29230) 
ଏବଂ ଦୁଃଖଶତାବିଷ୍ଟା ଯୁଧିଷ୍ଠିରନିମିତ୍ତତଃ ॥ 122 ॥  4-22-122 (29231) 
ପୁନଃ ପ୍ରତିବିଶିଷ୍ଟାନି ଦୁଃଖାନି ଶୃଣୁ ଭାରତ।
ବର୍ଧନ୍ତେ ମଯି କୌନ୍ତେଯ ବକ୍ଷ୍ଯାମ୍ଯନ୍ଯାନି ତାନି ବୈ ॥ 123 ॥ 4-22-123 (29232) 
ଯୁଷ୍ମାସୁ ଧ୍ରିଯମାଣେଷୁ ଦୁଃଖାନି ବିବିଧାନ୍ଯୁତ।
ଶୋଷଯନ୍ତି ଶରୀରଂ ମେ କିଂନୁ ଦୁଃଖତରଂ ତତଃ ॥ 124 ॥ 4-22-124 (29233) 
4-22-125 (29234) 
ଏକଭର୍ତା ତୁ ଯା ନାରୀ ସା ସୁଖେନୈବ ବର୍ତତେ।
ପଞ୍ଚ ମେ ପତଯଃ ସନ୍ତି ମମ ଦୁଃଖମନନ୍ତକମ୍ ॥ 125 ॥ 
Mahabharata - Virata Parva - Chapter Footnotes

4-22-7 ସର୍ବଶ୍ବେତା ବକୀ ଇତି ନୀଲକଣ୍ଠଃ ॥ 7 ॥ 4-22-10 ତଥା ଇତି ଖo ପାଠଃ ॥ 10 ॥ 4-22-13 ନାଭୃତସ୍ଯ ହି ପାପୀଯାନ୍ଭାର୍ଯାମାଲଭ୍ଯ ଜୀବତୀତି ଝo ପାଠଃ ॥ 13 ॥ 4-22-54 ମହାରଣ୍ଯମନୁଜୈଃ ପରିବାରିତଃ ଇତି ଖo ପାଠଃ ॥ 54 ॥( ଇମେ ଚତ୍ବାରଃ ଶ୍ଲୋକାଃ ଧo ପୁସ୍ତକ ଏବ ବର୍ତନ୍ତେ ॥)



ବିରାଟପର୍ବ - ଅଧ୍ଯାଯ 023

॥ ଶ୍ରୀଃ ॥

4.23. ଅଧ୍ଯାଯଃ 023 

Mahabharata - Virata Parva - Chapter Topics

ଦ୍ରୌପଦ୍ଯା ଭୀମଂପ୍ରତି ସ୍ବବୈଭବାନୁସ୍ମାରଣେନ ପରିଶୋଚନପୂର୍ବକଂ କୀଚକହନନଚୋଦନା ॥ 1 ॥

Mahabharata - Virata Parva - Chapter Text

4-23-0 (29235) 
ଦ୍ରୌପଦ୍ଯୁବାଚ। 4-23-0x (3083) 
ଅହଂ ସୈରନ୍ଧ୍ରିବେଷେଣ ବସନ୍ତୀ ରାଜବେଶ୍ମନି।
ବଶଗାଽସ୍ମି ସୁଦେଷ୍ଣାଯା ଅକ୍ଷଧୂର୍ତସ୍ଯ କାରଣାତ୍ ॥ 1 ॥ 4-23-1 (29236) 
ବିକ୍ରିଯାଂ ପଶ୍ଯ ମେ ତୀବ୍ରାଂ ରାଜପୁତ୍ର୍ଯାଃ ପରନ୍ତପ।
ଆସେ କାଲମୁପାସୀନା ସର୍ବଦୁଃଖସହା ପୁନଃ ॥ 2 ॥ 4-23-2 (29237) 
ଅନିତ୍ଯାଃ ଖଲୁ ମର୍ତ୍ଯାନାମର୍ଥାଶ୍ଚ ବ୍ଯସନାନି ଚ।
ଇତି ମତ୍ବା ପ୍ରତୀକ୍ଷାମି ଭର୍ତୄଣାମୁଦଯଂ ପୁନଃ ॥ 3 ॥ 4-23-3 (29238) 
ଚକ୍ରବତ୍ପରିବର୍ତନ୍ତେ ହ୍ଯର୍ଥାଶ୍ଚ ବ୍ଯସନାନି ଚ ।
ଇତି କୃତ୍ବା ପ୍ରତୀକ୍ଷାମି ଭର୍ତୄଣାମୁଦଯଂ ପୁନଃ ॥ 4 ॥ 4-23-4 (29239) 
ଯ ଏବ ହେତୁର୍ଭବତି ପୁରୁଷସ୍ଯ ଜଯାବହଃ।
ପରାଜଯେ ଚ ହେତୁଃ ସ ଇତି ଚ ପ୍ରତିପାଲଯେ ॥ 5 ॥ 4-23-5 (29240) 
ଦତ୍ତ୍ବା ଯାଚନ୍ତି ପୁରୁଷା ହତ୍ବା ହନ୍ଯନ୍ତ ଏବ ତେ।
ପାତଯିତ୍ବା ଚ ପାତ୍ଯନ୍ତେ ପରୈରିତି ଚ ମେ ଶ୍ରୁତମ୍ ॥ 6 ॥ 4-23-6 (29241) 
ନ ଦୈବସ୍ଯାତିଭାରୋସ୍ତି ନ ଚୈବାସ୍ଯାତିବର୍ତନମ୍।
ଇତି ଚାପ୍ଯାଗମଂ ଭୂଯୋ ଦୈବସ୍ଯ ପ୍ରତିପାଲଯେ ॥ 7 ॥ 4-23-7 (29242) 
ସ୍ଥିତଂ ପୂର୍ବଂ ଜଲଂ ଯତ୍ର ନ ପୁନସ୍ତତ୍ର ତିଷ୍ଠତି ।
ଇତି ପର୍ଯାଯମିଚ୍ଛନ୍ତି ପ୍ରତୀକ୍ଷାମ୍ଯୁଦଯଂ ପୁନଃ ॥ 8 ॥ 4-23-8 (29243) 
ଦୈବେନ କିଲ ଯସ୍ଯାର୍ଥଃ ସୁନୀତୋପି ବିପଦ୍ଯତେ।
ସଦା ଦୈବାଗମେ ଯତ୍ନସ୍ତେନ କାର୍ଯୋ ବିଜାନତା ॥ 9 ॥ 4-23-9 (29244) 
କିଂନୁ ମେ ବଚନସ୍ଯାଦ୍ଯ କଥିତସ୍ଯ ପ୍ରଯୋଜନମ୍ ।
ପୃଚ୍ଛ ମାଂ ଦୁଃଖିତାମେନାମପୃଷ୍ଟାଽପି ବ୍ରବୀମି ତେ ॥ 10 ॥ 4-23-10 (29245) 
ମହିଷୀ ପାଣ୍ଡୁପୁତ୍ରାଣାଂ ଦୁହିତା ଦ୍ରୁପଦସ୍ଯ ଚ ।
ଇମାମବସ୍ଥାଂ ସଂପ୍ରାପ୍ତା ମଦନ୍ଯା କା ଜିଜୀବିଷେତ୍ ॥ 11 ॥ 4-23-11 (29246) 
କୁରୂନ୍ପରିହରନ୍ସର୍ବାନ୍ପାଞ୍ଚାଲାନପି ଭାରତ।
ପାଣ୍ଡବେଯାଂଶ୍ଚ ସଂପ୍ରାପ୍ତୋ ମମ ଶୋକୋ ହ୍ଯରିନ୍ଦମ ॥ 12 ॥ 4-23-12 (29247) 
ଭ୍ରାତୃଭିଃ ଶ୍ବଶୁରୈଃ ପୁତ୍ରୈର୍ବହୁଭିଃ ପରିବାରିତା।
ଏବଂ ସମୁଦିତା ନାରୀ କାନ୍ବେଯଂ ଦୁଃଖଭାଗିନୀ ॥ 13 ॥ 4-23-13 (29248) 
ନୂନଂ ବାଲତଯା ଧାତୁର୍ମଯା ବୈ ବିପ୍ରିଯଂ କୃତମ୍।
ତସ୍ଯ ପ୍ରଭାବାଦ୍ଦୁର୍ନୀତଂ ପ୍ରାପ୍ତାଽସ୍ମି ଭରତର୍ଷଭ ॥ 14 ॥ 4-23-14 (29249) 
ବର୍ଣଂ ବିକାରମପି ମେ ପଶ୍ଯ ପାଣ୍ଡବ ଯାଦୃଶମ୍ ।
ଈଦୃଶୋ ମେ ନ ତତ୍ରାସୀଦ୍ଦୁଃଖେ ପରମକେ ପୁରା ॥ 15 ॥ 4-23-15 (29250) 
ତ୍ବମେବ ଭୀମ ଜାନୀଷେ ଯନ୍ମେ ପାର୍ଥ ସୁଖଂ ପୁରା।
ସାଽହଂ ଦାସୀତ୍ବମାପନ୍ନା ନ ଶାନ୍ତିଂ ମନସା ଲଭେ॥ 16 ॥ 4-23-16 (29251) 
ତଦ୍ଦୈବିକମିଦଂ ମନ୍ଯେ ଯତ୍ର ପାର୍ଥୋ ଧନଞ୍ଜଯଃ।
ଭୀମଧନ୍ବା ମହାରଙ୍ଗେ ଚାସ୍ତେ ଶାନ୍ତ ଇବାନଲଃ ॥ 17 ॥ 4-23-17 (29252) 
ଅଶକ୍ଯା ବେଦିତୁଂ ପାର୍ଥ ପ୍ରାଣିନାଂ ବୈ ଗତିର୍ନରୈଃ ।
ବିନିପାତମିମଂ ପଶ୍ଯ ଯୁଷ୍ମାକମବିଚିନ୍ତିତମ୍ ॥ 18 ॥ 4-23-18 (29253) 
ଯସ୍ଯା ମମ ମୁଖପ୍ରେକ୍ଷା ଯୂଯମିନ୍ଦ୍ରସମାଃ ସଦା।
ସା ପ୍ରେକ୍ଷ୍ଯ ମୁଖମନ୍ଯାସାମବରାଣାଂ ବରା ସତୀ ॥ 19 ॥ 4-23-19 (29254) 
ପଶ୍ଯ ପାଣ୍ଡବ ମେଽବସ୍ଥାଂ ଯଥା ନାର୍ହାମି ବୈ ତଥା ।
ଯୁଷ୍ମାସୁ ଧ୍ରିଯମାଣେଷୁ ପାଞ୍ଚାଲେଷୁ ଚ ମାନଦ ॥ 20 ॥ 4-23-20 (29255) 
ଯସ୍ଯାଃ ସାଗରପର୍ଯନ୍ତା ପୃଥିବୀ ବଶବର୍ତିନୀ।
ଆସୀତ୍ସାଽଦ୍ଯ ସୁଦେଷ୍ଣାଯାଃ ପାଞ୍ଚାଲୀ ବଶବର୍ତିନୀ ॥ 21 ॥ 4-23-21 (29256) 
ଯସ୍ଯାଃ ପୁରଶ୍ଚରା ହ୍ଯାସନ୍ପୃଷ୍ଠତଶ୍ଚାନୁଗାମିନଃ।
ସାହମଦ୍ଯ ସୁଦେଷ୍ଣାଯାଃ ପୁରଃ ପଶ୍ଚାଚ୍ଚ ଗାମିନୀ ॥ 22 ॥ 4-23-22 (29257) 
ଇଦଂ ତୁ ଦୁଃଖଂ କୌନ୍ତେଯ ମମାସହ୍ଯଂ ନିବୋଧ ତତ୍।
ଯା ନ ଜାତୁ ସ୍ବଯଂ ପିଂଷେ ଗାତ୍ରୋଦ୍ବର୍ତନମାତ୍ମନଃ । 
ଅନ୍ଯତ୍ର କୁନ୍ତ୍ଯା ଭଦ୍ରଂ ତେ ସା ପିନଷ୍ମ୍ଯଦ୍ଯ ଚନ୍ଦନଂ ॥ 23 ॥  4-23-23 (29258) 
ପଶ୍ଯ କୌନ୍ତେଯ ପାଣୀ ମେ ନୈବଂ ବୈ ଭବତଃ ପୁରା।
ଇତ୍ଯସ୍ମୈ ଦର୍ଶଯାମାସ କିଣବନ୍ତୌ କରାବୁଭୌ ॥ 24 ॥ 4-23-24 (29259) 
ବିଭେମି କୁନ୍ତ୍ଯା ଯା ନାଽହଂ ଯୁଷ୍ମାକଂ ବା କଦାଚନ।
ସାଽଦ୍ଯାଗ୍ରତୋ ବିରାଟସ୍ଯ ଭୀତା ତିଷ୍ଠାମି କିଂକରୀ ॥ 25 ॥ 4-23-25 (29260) 
କିଂନୁ ବକ୍ଷ୍ଯତି ସମ୍ରାଣ୍ମାଂ ବର୍ଣକଃ ସୁକୃତୋ ନ ବା।
ନାନ୍ଯପିଷ୍ଟଂ ବିରାଟସ୍ଯ ଚନ୍ଦନଂ କିଲ ରୋଚତେ ॥ 26 ॥ 4-23-26 (29261) 
ବୈଶମ୍ପାଯନ ଉବାଚ। 4-23-27x (3084) 
ସା କୀର୍ତଯନ୍ତୀ ଦୁଃଖାନି ଭୀମସେନସ୍ଯ ଭାମିନୀ।
ରୁରୋଦ ଶନକୈଃ କୃଷ୍ଣା ଭୀମସ୍ଯୋରସ୍ସମାଶ୍ରିତା ॥ 27 ॥ 4-23-27 (29262) 
ସା ବାଷ୍ପକଲଯା ବାଚା ନିଶ୍ବସନ୍ତୀ ପୁନଃପୁନଃ ।
ହୃଦଯଂ ଭୀମସେନସ୍ଯ ଘଟଯନ୍ତୀଦମବ୍ରବୀତ୍ ॥ 28 ॥ 4-23-28 (29263) 
ନାଲ୍ପଂ କୃତଂ ମଯା ଭୀମ ଦେବାନାଂ କିଲ୍ବିଷଂ ପୁରା।
ଅଭାଗ୍ଯା ଯା ତୁ ଜୀବାମି ମର୍ତବ୍ଯେ ସତି ପାଣ୍ଡବ ॥ 29 ॥ 4-23-29 (29264) 
କୀଚକଂ ଚେନ୍ନ ହନ୍ଯାସ୍ତ୍ବଂ ସ୍ବାତ୍ମାନଂ ନାଶଯାମ୍ଯହମ୍।
ବିଷମାଲୋଡ୍ଯ ପାସ୍ଯାମି ପ୍ରବେକ୍ଷ୍ଯାମ୍ଯଥବାଽନଲମ୍। 
ଅଭାଗ୍ଯାଽହମପୁଣ୍ଯାଽହଂ ନିତ୍ଯଦୁଃଖା ଚ ବିକ୍ଲବା ॥ 30 ॥  4-23-30 (29265) 
ପାପେ ନିପତିତାଯାଶ୍ଚ କିଂ ଫଲଂ ଜୀବିତେନ ମେ।
ଇତ୍ଯସ୍ମୈ ଦର୍ଶଯାମାସ କିଣବଦ୍ଧୌ କରାବୁଭୌ ॥ 31 ॥ 4-23-31 (29266) 
ତତସ୍ତସ୍ଯାଃ କରୌ ପୀନୌ କିଣବଦ୍ଧୌ ବୃକୋଦରଃ।
ମୁଖମାନୀଯ ବେପନ୍ତ୍ଯା ରୁରୋଦ ପରବୀରହା ॥ 32 ॥ 4-23-32 (29267) 
ତୌ ଗୃହୀତ୍ବା ଚ କୌନ୍ତେଯୋ ବାଷ୍ପମୁତ୍ସୃଜ୍ଯ ବୀର୍ଯବାନ୍ ।
ତତଃ ପରମଦୁଃଖାର୍ତ ଇଦଂ ବଚନମବ୍ରବୀତ୍ ॥ 32 ॥ ॥ 4-23-33 (29268) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି କୀଚକବଧପର୍ବଣି ତ୍ରଯୋବିଂଶୋଽଧ୍ଯାଯଃ ॥ 23 ॥

Mahabharata - Virata Parva - Chapter Footnotes

4-23-6 ମାନଯିତ୍ବା ଚ ମାନ୍ଯନ୍ତେ ନରା ଦୈବବିପର୍ଯଯେ ଇତି ଥo ପାଠଃ ॥ 6 ॥



ବିରାଟପର୍ବ - ଅଧ୍ଯାଯ 024

॥ ଶ୍ରୀଃ ॥

4.24. ଅଧ୍ଯାଯଃ 024 

Mahabharata - Virata Parva - Chapter Topics

ଦ୍ରୌପଦୀଭୀମସଂବାଦଃ ॥ 1 ॥ ଦ୍ରୌପଦ୍ଯା ଭୀମଂପ୍ରତି ହଟାତ୍କୀଚକସଂହାରଚୋଦନା ॥ 2 ॥

Mahabharata - Virata Parva - Chapter Text

4-24-0 (29269) 
ବୈଶମ୍ପାଯନ ଉବାଚ। 4-24-0x (3085) 
ଆଶ୍ବାସଯଂସ୍ତାଂ ପାଞ୍ଚାଲୀଂ ଭୀମସେନ ଉବାଚ ହ।
ଶୃଣୁ ଭଦ୍ରେ ବରାରୋହେ କ୍ରୋଧାତ୍ତତ୍ର ତୁ ଚିନ୍ତିତମ୍ ॥ 1 ॥ 4-24-1 (29270) 
ତ୍ବଂ ବୈ ସଭାଗତାଂ ଦୃଷ୍ଟ୍ବା ମାତ୍ସ୍ଯାନାଂ କଦନଂ ମହତ୍ ।
କର୍ତୁକାମେନ ଭଦ୍ରଂ ତେ ବୃକ୍ଷଶ୍ଚାବେକ୍ଷିତୋ ମଯା ॥ 2 ॥ 4-24-2 (29271) 
ତତ୍ର ମାଂ ଧର୍ମରାଜସ୍ତୁ କଟାକ୍ଷେଣ ନ୍ଯବାରଯତ୍।
ତଜ୍ଜ୍ଞାତ୍ବାଽବାଙ୍ଭୁଖସ୍ତୂଷ୍ଣୀମାସ୍ଥିତୋସ୍ମି ମହାନସଂ ॥ 3 ॥ 4-24-3 (29272) 
ଶୃଣୁଷ୍ବାନ୍ଯତ୍ପ୍ରତିଜ୍ଞାତଂ ଯଦ୍ବଦାମୀହ ଭାମିନି ।
ଧିଗସ୍ତୁ ମେ ବାହୁବଲଂ ଗାଣ୍ଡୀବଂ ଫଲ୍ଗୁନସ୍ଯ ଚ। 
ଯତ୍ତେ ରକ୍ତୌ ପୁରା ଭୂତ୍ବା ପାଣୀ କୃତକିଣାବିମୌ ॥ 4 ॥  4-24-4 (29273) 
ତଦଦ୍ଯ ମାଂ ତୁ ତପତି ଯତ୍କୃତଂ ନ ମଯା ପୁରା।
ସଭାଯାଂ ସ୍ମ ବିରାଟସ୍ଯ କରୋମି କଦନଂ ମହତ୍ ॥ 5 ॥ 4-24-5 (29274) 
ତତ୍ର ମେ କାରଣଂ ଭାତି କୌନ୍ତେଯୋ ଯତ୍ପ୍ରତୀକ୍ଷତେ।
ତଦହଂ ତସ୍ଯ ବିଜ୍ଞାଯ ସ୍ଥିତୋ ଧର୍ମସ୍ଯ ଶାସନେ ॥ 6 ॥ 4-24-6 (29275) 
ଯଚ୍ଚ ରାଜ୍ଯାତ୍ପ୍ରଚ୍ଯବନଂ କୁରୂଣାମବଧଶ୍ଚ ଯଃ।
ସୁଯୋଧନସ୍ଯ କର୍ଣସ୍ଯ ଶକୁନେଃ ସୌବଲସ୍ଯ ଚ ॥ 7 ॥ 4-24-7 (29276) 
ଦୁଃଶାସନସ୍ଯ ପାପସ୍ଯ ଯନ୍ମଯା ନ ହୃତଂ ଶିରଃ ।
ତନ୍ମାଂ ଦହତି କଲ୍ଯାଣି ହୃଦି ଶଲ୍ଯମିବାର୍ପିତମ୍ ॥ 8 ॥ 4-24-8 (29277) 
ଅପି ଚାନ୍ଯଦ୍ବରାରୋହେ ସ୍ମରିଷ୍ଯସି ବଚୋ ମମ।
ପୁଣ୍ଯେ ତୀରେ ସରସ୍ବତ୍ଯା ଯତ୍ପ୍ରତିଷ୍ଠାମ ସଂଗତାଃ । 
ତତ୍ରାହମବ୍ରବଂ କୃଷ୍ଣେ ସର୍ବକ୍ଲେଶାନନୁସ୍ମରନ୍ ॥ 9 ॥  4-24-9 (29278) 
ନ ଚାହମନୁଗଚ୍ଛେଯଂ ଧର୍ମରାଜଂ ଯୁଧିଷ୍ଠିରମ୍।
ଧନଞ୍ଜଯଂ ଚ ପାଞ୍ଚାଲି ମାଦ୍ରିପୁତ୍ରୌ ଚ ଭ୍ରାତରୌ। 
କୃତ୍ବୈତାଂ ଚ ମତିଂ କୃଷ୍ଣେ ଯୁଧିଷ୍ଠିରମଗର୍ହଯମ୍ ॥ 10 ॥  4-24-10 (29279) 
ପରୁଷଂ ବଚନଂ ଶ୍ରୁତ୍ବା ମମ ଧର୍ମାତ୍ମଜସ୍ତଦା।
ହୀମାନ୍ବାକ୍ଯମହୀନାର୍ଥଂ ବ୍ରୁବନ୍ରାଜା ଯୁଧିଷ୍ଠିରଃ । 
ସର୍ବାନନ୍ବନଯଦ୍ଭ୍ରାତୄନ୍ମୁନେର୍ଧୌମ୍ଯସ୍ଯ ପଶ୍ଯତଃ ॥ 11 ॥  4-24-11 (29280) 
ମା ରୋଦୀ ରାଜ୍ଞି ଲୋକାନାଂ ସର୍ବାଗମଗୁଣାନ୍ବିତା।
ରକ୍ଷିତବ୍ଯଂ ସହାସ୍ମାଭିଃ ସତ୍ଯମପ୍ରତିମଂ ଭୁବି ॥ 12 ॥ 4-24-12 (29281) 
ଅନୁନୀତେଷୁ ଚାସ୍ମାସୁ ଅନୁନୀତା ତ୍ବମପ୍ଯସି।
ମା ଧର୍ମଂ ଜହି ସୁଶ୍ରୋଣି କ୍ରୋଧଂ ଜହି ମହାମତେ ॥ 13 ॥ 4-24-13 (29282) 
ଇମଂ ତୁ ସମୁପାଲମ୍ଭଂ ତ୍ବତ୍ତୋ ରାଜା ଯୁଧିଷ୍ଠିରଃ ।
ଶୃଣୁଯାଦ୍ଯଦି କଲ୍ଯାଣି କୃତ୍ସ୍ନଂ ଜହ୍ଯାତ୍ସ ଜୀବିତଂ ॥ 14 ॥ 4-24-14 (29283) 
ଧନଞ୍ଜଯୋ ବା ସୁଶ୍ରୋଣି ଯମୌ ଚାପି ସୁମଧ୍ଯମେ।
ଲୋକାନ୍ତରଗତେଷ୍ବେଷୁ ନାହଂ ଶକ୍ଷ୍ଯାମି ଜୀବିତୁମ୍ ॥ 15 ॥ 4-24-15 (29284) 
ଧର୍ମଂ ଶୃଣୁଷ୍ବ ପାଞ୍ଚାଲି ଯତ୍ତେ ବକ୍ଷ୍ଯାମି ମାନିନି ॥ 16 ॥  4-24-16 (29285) 
ଦୁହିତା ଜନକସ୍ଯାସୀଦ୍ବୈଦେହୀ ଯଦି ତେ ଶ୍ରୁତା।
ପତିମନ୍ବଚରତ୍ସୀତା ମହାରଣ୍ଯନିବାସିନମ୍ ॥ 17 ॥ 4-24-17 (29286) 
ବସନ୍ତୀ ଚ ମହାରଣ୍ଯେ ରାମସ୍ଯ ମହିଷୀ ପ୍ରିଯା।
ରାବଣେନ ହୃତା ସୀତା ରାକ୍ଷସୀଭିଶ୍ଚ ତର୍ଜିତା। 
ସା କ୍ଲିଶ୍ଯମାନା ସୁଶ୍ରୋଣୀ ରାମମେବାନ୍ବପଦ୍ଯତ ॥ 18 ॥  4-24-18 (29287) 
ଲୋପାମୁଦ୍ରା ତଥା ଭୀରୁ ଭର୍ତାରମୃଷିସତ୍ତମମ୍।
ଭଗବନ୍ତମଗସ୍ତ୍ଯଂ ସା ବନାଯୈବାନ୍ବପଦ୍ଯତ ॥ 19 ॥ 4-24-19 (29288) 
ସୁକନ୍ଯା ନାମ ଶର୍ଯାତେର୍ଭାର୍ଗବଚ୍ଯବନଂ ବନେ।
ବଲ୍ମୀକଭୂତଂ ସାଧ୍ବୀ ତମନ୍ବପଦ୍ଯତ ଭାମିନୀ ॥ 20 ॥ 4-24-20 (29289) 
ନାଲାଯନୀ ଚେନ୍ଦ୍ରସେନା ରୂପେଣାପ୍ରତିମା ଭୁବି।
ପତିମନ୍ବଚରଦ୍ବୃଦ୍ଧଂ ପୁରା ବର୍ଷସହସ୍ରିଣମ୍ ॥ 21 ॥ 4-24-21 (29290) 
ନଲଂ ରାଜାନମେବାଥ ଦମଯନ୍ତୀ ବନାନ୍ତରେ।
ଅନ୍ବଗଚ୍ଛତ୍ପୁରା କୃଷ୍ଣେ ତଥା ଭର୍ତୄଂସ୍ତ୍ବମନ୍ବଗାଃ ॥ 22 ॥ 4-24-22 (29291) 
ଯଥୈତାଃ କୀର୍ତିତା ନାର୍ଯୋ ରୂପବତ୍ଯଃ ପତିବ୍ରତାଃ।
ତଥା ତ୍ବମପି କଲ୍ଯାଣି ସର୍ବୈଃ ସମୁଦିତା ଗୁଣୈଃ ॥ 23 ॥ 4-24-23 (29292) 
ମା ଦୀର୍ଘଂ କ୍ଷମ କାଲଂ ତ୍ବଂ ତ୍ରିଂଶଦ୍ରାତ୍ରମନିନ୍ଦିତେ।
ପୂର୍ଣେ ତ୍ରଯୋଦଶେ ବର୍ଷେ ରାଜ୍ଞାଂ ରାଜ୍ଞୀ ଭବିଷ୍ଯସି ॥ 24 ॥ 4-24-24 (29293) 
ସତ୍ଯେନ ତେ ଶପେ ଚାହଂ ଭବିତା ନାନ୍ଯଥେତି ଚ ॥ 25 ॥  4-24-25 (29294) 
ସର୍ବାସାଂ ପରମସ୍ତ୍ରୀଣାଂ ପ୍ରାମାଣ୍ଯଂ କର୍ତୁମର୍ହସି।
ସର୍ବେଷାଂ ଚ ନରେନ୍ଦ୍ରାଣାଂ ମୂର୍ଧ୍ନି ସ୍ଥାସ୍ଯସି ଭାମିନି ॥ 26 ॥ 4-24-26 (29295) 
ଭର୍ତୃଭକ୍ତ୍ଯା ଚ ବୃତ୍ତେନ ଭୋଗାନାପ୍ସ୍ଯସି ଦୁର୍ଲଭାନ୍ ।
ଯାତାଯାଂ ତୁ ପ୍ରତିଜ୍ଞାଯାଂ ମହାନ୍ତଂ ଭୋଗମାପ୍ନୁଯାଃ ॥ 27 ॥ 4-24-27 (29296) 
ଗୁରୁଭକ୍ତିକୃତଂ ଜ୍ଞାତ୍ବା ରାଜ୍ଞାଂ ମୂର୍ଧ୍ନି ସ୍ଥିତା ଭବେଃ ॥ 28 ॥  4-24-28 (29297) 
ଦ୍ରୌପଦ୍ଯୁବାଚ। 4-24-29x (3086) 
ଆର୍ତପ୍ରଲାପା କୌନ୍ତେଯ ନ ରାଜାନମୁପାଲଭେ।
ଅପାରଯନ୍ତ୍ଯା ଦୁଃଖାନି କୃତଂ ବାଷ୍ପପ୍ରମୋଚନମ୍ ॥ 29 ॥ 4-24-29 (29298) 
ଇଦଂ ତୁ ଦୁଃଖଂ କୌନ୍ତେଯ ମମାସଦ୍ଯଂ ନିବୋଧ ତତ୍ ॥ 30 ॥  4-24-30 (29299) 
ଯୋଽଯଂ ରାଜ୍ଞୋ ବିରାଟସ୍ଯ ସୂତପୁତ୍ରସ୍ତୁ କୀଚକଃ।
ସ୍ଯାଲୋ ନାମ ପ୍ରବାଦେନ ଭୋଜସ୍ତ୍ରୈଗର୍ତଦେଶଜଃ ॥ 31 ॥ 4-24-31 (29300) 
ତ୍ଯକ୍ତଧର୍ମୋ ନୃଶଂସଶ୍ଚ ସର୍ବାର୍ଥେଷୁ ଚ ବଲ୍ଲଭଃ ।
ନିତ୍ଯମେବାହ ଦୁଷ୍ଟାତ୍ମା ଭାର୍ଯା ମେ ଭବ ଶୋଭନେ । 
ଅବିନୀତଃ ସୁଦୁଷ୍ଟାତ୍ମା ମାମନାଥେତି ଚିନ୍ତଯନ୍ ॥ 32 ॥  4-24-32 (29301) 
କିମୁକ୍ତେନ ବ୍ଯତୀତେନ ଭୀମସେନ ମହାବଲ।
ପ୍ରତ୍ଯୁପସ୍ଥିତକାଲସ୍ଯ କାର୍ଯସ୍ଯାନନ୍ତରୋ ଭବ ॥ 33 ॥ 4-24-33 (29302) 
ମମେହ ଭୀମ କୈକେଯୀ ରୂପାଦ୍ଧି ଭଯଶଙ୍କିତା।
ନିତ୍ଯମୁଦ୍ବିଜତେ ରାଜା କଥଂ ନେଯାଦିମାମିତି ॥ 34 ॥ 4-24-34 (29303) 
ତସ୍ଯା ବିଦିତ୍ବା ତଂ ଭାବଂ ସ୍ବଯଂ ଚାନୃତଦର୍ଶନଃ ।
କୀଚକୋପି ଚ ଦୁଷ୍ଟାତ୍ମା ପୁନଃ ପ୍ରାର୍ଥଯତେ ଚ ମାଂ ॥ 35 ॥ 4-24-35 (29304) 
ତମହଂ କୁପିତା ଭୀମ ପୁନଃ କୋପଂ ନିଯମ୍ଯ ଚ।
ଅବ୍ରବଂ କାମସଂମୂଢମାତ୍ମାନଂ ରକ୍ଷ କୀଚକ ॥ 36 ॥ 4-24-36 (29305) 
ଗନ୍ଧର୍ବାଣାମହଂ ଭାର୍ଯା ପଞ୍ଚାନାଂ ମହିଷୀ ପ୍ରିଯା ।
ତେ ତ୍ବାଂ ନିହନ୍ଯୁର୍ଦୁର୍ଧର୍ଷାଃ ଶୂରାଃ ସାହସକାରିଣଃ ॥ 37 ॥ 4-24-37 (29306) 
ଏବମୁକ୍ତସ୍ତୁ ଦୁଷ୍ଟାତ୍ମା କୀଚକଃ ପ୍ରତ୍ଯୁବାଚ ହ।
ନାହଂ ବିଭେମି ଭୈରନ୍ଧ୍ରି ଗନ୍ଧର୍ବାଣାଂ ଶୁଚିସ୍ମିତେ ॥ 38 ॥ 4-24-38 (29307) 
ଶତଂ ସହସ୍ରମପି ବା ଗନ୍ଧର୍ବାଣାମହଂ ରଣେ।
ସମାଗତଂ ହନିଷ୍ଯାମି ତ୍ବଂ ଭୀରୁ କୁରୁ ମେ କ୍ଷଣମ୍ ॥ 39 ॥ 4-24-39 (29308) 
ଇତ୍ଯୁକ୍ତା ଚାବ୍ରବଂ ସୂତଂ କାମାତୁରମହଂ ପୁନଃ।
ନ ତ୍ବଂ ପ୍ରତିବଲସ୍ତେଷାଂ ଗନ୍ଧର୍ବାଣାଂ ଯଶସ୍ବିନାମ୍ ॥ 40 ॥ 4-24-40 (29309) 
ଧର୍ମେ ସ୍ଥିତାଽସ୍ମି ସତତଂ କୁଲଶୀଲସମନ୍ବିତା।
ନେଚ୍ଛାମି କିଂଚିଦ୍ବଧ୍ଯଂ ତ୍ବାଂ ତସ୍ମାଜ୍ଜୀବସି କୀଚକ ॥ 41 ॥ 4-24-41 (29310) 
ଏବମୁକ୍ତସ୍ତୁ ଦୁଷ୍ଟାତ୍ମା ପ୍ରହସ୍ଯ ସ୍ବନବତ୍ତତଃ।
ନ ତିଷ୍ଠିତି ସ ସନ୍ମାର୍ଗେ ନ ଚ ଧର୍ମଂ ବୁଭୂଷତି ॥ 42 ॥ 4-24-42 (29311) 
ପାପାତ୍ମା ପାପକାରୀ ଚ କାମରାଜବଶାନୁଗଃ ।
ଅବିନୀତଶ୍ଚ ଦୁଷ୍ଟାତ୍ମା ପ୍ରତ୍ଯାଖ୍ଯାତଃ ପୁନଃ ପୁନଃ ॥ 43 ॥ 4-24-43 (29312) 
ଦର୍ଶନେଦର୍ଶନେ ହନ୍ଯାଦ୍ଯଦି ଜହ୍ଯାଂ ଚ ଜୀବିତମ୍।
ଧର୍ମେ ପ୍ରଯତମାନାନାଂ ମହାନ୍ଧର୍ମୋ ନଶିଷ୍ଯତି ॥ 44 ॥ 4-24-44 (29313) 
ସମଯଂ ରକ୍ଷମାଣାନାଂ ଦାରା ବୋ ନ ଭବନ୍ତି ଚ ।
ଭାର୍ଯାଜାଂ ରକ୍ଷ୍ଯମାଣାଯାଂ ପ୍ରଜା ଭବତି ରକ୍ଷିତା। 
ପ୍ରଜାଯାଂ ରକ୍ଷ୍ଯମାଣାଯାମାତ୍ମା ଭବତି ରକ୍ଷିତଃ ॥ 45 ॥  4-24-45 (29314) 
ବଂଦତାଂ ବର୍ଣଧର୍ମାଂଶ୍ଚ ବ୍ରାହ୍ମଣାନାଂ ଚ ମେ ଶ୍ରୁତମ୍ ।
କ୍ଷତ୍ରିଯସ୍ଯ ସଦା ଧର୍ମୋ ନାନ୍ଯୋ ଦସ୍ଯୁନିବର୍ହଣାତ୍ ॥ 46 ॥ 4-24-46 (29315) 
ପଶ୍ଯତୋ ଧର୍ମରାଜସ୍ଯ କୀଚକୋ ମାଽନ୍ବଧାବତ ।
ତବେବ ଚ ସମକ୍ଷଂ ବୈ ଭୀମସେନ ମହାବଲ ॥ 47 ॥ 4-24-47 (29316) 
ତ୍ବଯା ଚାହଂ ପରିତ୍ରାତା ଭୀମ ତସ୍ମାଞ୍ଜଟାସୁରାତ୍ ॥ 48 ॥  4-24-48 (29317) 
ଜଯଦ୍ରଥଂ ତଥୈବ ତ୍ବମଜୈଷୀର୍ଭ୍ରାତୃଭିଃ ସହ।
ଜହୀମମପି ପାପିଷ୍ଠଂ ଯୋଯଂ ମାମବମନ୍ଯତେ । 
କୀଚକୋ ରାଜବାଲ୍ଲଭ୍ଯାଚ୍ଛୋକକୃନ୍ମମ ଭାରତ ॥ 49 ॥  4-24-49 (29318) 
କୀଚକଂ କାମସନ୍ତପ୍ତଂ ଭିନ୍ଧି କୁମ୍ଭମିବାଶ୍ମନି ।
ଯୋ ନିମିତ୍ତମନର୍ଥାନାଂ ବହୂନାଂ ମମ ଭାରତ ॥ 50 ॥ 4-24-50 (29319) 
ତଂ ଚେଞ୍ଜୀବନ୍ତମାଦିତ୍ଯଃ ପ୍ରାତରଭ୍ଯୁଦଯିଷ୍ଯତି ।
ବିଷମାଲୋଡ୍ଯ ପାସ୍ଯାମି ମା କୀଚକବଶଂଗମମ୍ ॥ 51 ॥ 4-24-51 (29320) 
ଶ୍ରେଯୋ ହି ମରଣଂ ମହ୍ଯଂ ଭୀମସେନ ତବାଗ୍ରତଃ ।
ଇତ୍ଯୁକ୍ତ୍ବା ପ୍ରାରୁଦତ୍କୃଷ୍ଣା ଭୀମସ୍ଯୋରସି ସଂଶ୍ରିତା ॥ 52 ॥ 4-24-52 (29321) 
ଭୀମଶ୍ଚ ତାଂ ପରିଷ୍ବଜ୍ଯ ମହତ୍ସାନ୍ତ୍ବଂ ପ୍ରଯୁଜ୍ଯ ଚ।
କୀଚକଂ ମନସାଽଗଚ୍ଛତ୍ସୃକ୍କିଣୀ ପରିଲେଲିହନ୍ ॥ 53 ॥ 4-24-53 (29322) 
ଆଶ୍ବାସଯିତ୍ବା ବହୁଶୋ ଭୃଶମାର୍ତାଂ ସୁମଧ୍ଯମାମ୍।
ହେତୁତତ୍ବାର୍ଥସଂଯୁକ୍ତୈର୍ବଚୋଭିର୍ଦ୍ରୁପଦାତ୍ମଜାମ୍ ॥ 54 ॥ 4-24-54 (29323) 
ପ୍ରମୃଜ୍ଯ ବଦନଂ ତସ୍ଯାଃ ପାଣିନାଽଶ୍ରୁସମାକୁଲମ୍।
ଉବାଚ ଚୈନାଂ ଦୁଃଖାର୍ତାଂ ଭୀମଃ କ୍ରୋଧସମନ୍ବିତଃ ॥ 55 ॥ ॥ 4-24-55 (29324) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି କୀଚକବଧପର୍ବଣି ଚତୁର୍ବିଶୋଽଧ୍ଯାଯଃ ॥ 24 ॥

Mahabharata - Virata Parva - Chapter Footnotes

4-24-24 ମା ଦୀର୍ଘଂ କ୍ଷମ କାଲଂ ତ୍ବଂ ମାସମର୍ଧଂ ଚ ସଂମିତମିତି ଝo ପାଠଃ ॥ 24 ॥ 4-24-26 ପ୍ରାଧାନ୍ଯଂ କର୍ତୁମର୍ହସି ଇତି ଖo ପାଠଃ ॥ 26 ॥ 4-24-33 ଦୁଃଖସ୍ଯାନ୍ତକରୋ ଭବେତି ଧo ପାଠଃ ॥ 33 ॥



ବିରାଟପର୍ବ - ଅଧ୍ଯାଯ 025

॥ ଶ୍ରୀଃ ॥

4.25. ଅଧ୍ଯାଯଃ 025 

Mahabharata - Virata Parva - Chapter Topics

ଦ୍ରୌପଦ୍ଯା ଭୀମବଚନାତ୍କୀଚକଂପ୍ରତି ନର୍ତନଶାଲାଯା ଉଭଯୋଃ ସମାଗମେ ସଂକେତସ୍ଥାନତ୍ବନିର୍ଧାରଣେନ ରାତ୍ରୌ ତତ୍ରାଗମନଚାଦନା ॥ 1 ॥

Mahabharata - Virata Parva - Chapter Text

4-25-0 (29325) 
ଭୀମ ଉବାଚ। 4-25-0x (3087) 
ତଥା ଭଦ୍ରେ କରିଷ୍ଯାମି ଯଥା ତ୍ବଂ ଭୀରୁ ଭାଷସେ।
ଅଦ୍ଯୈନଂ ସୂଦଯିଷ୍ଯାମି କୀଚକଂ ସହ ବାନ୍ଧବୈଃ ॥ 1 ॥ 4-25-1 (29326) 
ଅସ୍ଯାଃ ପ୍ରଦୋଷେ ଶର୍ବର୍ଯାଃ କୁରୁଷ୍ବାନେନ ସଂବିଦମ୍ ।
ଦୁଃଖଂ ଶୋକଂ ଚ ନିର୍ଧୂଯ ଯାଜ୍ଞସେନି ଶୁଚିସ୍ମିତେ ॥ 2 ॥ 4-25-2 (29327) 
ଯୈଷା ନର୍ତନଶାଲେହ ମତ୍ସ୍ଯରାଜେନ କାରିତା।
ଦିବାତ୍ର କନ୍ଯା ନୃତ୍ଯନ୍ତି ରାତ୍ରୌ ଯାନ୍ତି ତଥା ଗୃହଂ ॥ 3 ॥ 4-25-3 (29328) 
ତତ୍ରାସ୍ତି ଶଯନଂ ଭୀରୁ ଦୃଢାଙ୍ଗଂ ସୁପ୍ରତିଷ୍ଠିତମ୍।
ତତ୍ରୈନଂ ଦର୍ଶଯିଷ୍ଯାମି ପୂର୍ବପ୍ରେତାନ୍ପିତାମହାନ୍ । 
ତ୍ବଦ୍ଦର୍ଶନସମୁତ୍ଥେନ କାମେନାକୁଲିତେନ୍ଦ୍ରିଯମ୍ ॥ 4 ॥  4-25-4 (29329) 
ସଂକେତଂ ସୂତପୁତ୍ରସ୍ଯ କାରଯସ୍ବ ଶୁଭାନନେ।
ଯଥା ପରେ ନ ପଶ୍ଯେଯୁଃ କୁର୍ବନ୍ତୀଂ ତେନ ସଂବିଦମ୍ ॥ 5 ॥ 4-25-5 (29330) 
ତଥା କୁରୁଷ୍ବ କଲ୍ଯାଣି ଯଥା ସନ୍ନିହିତୋ ଭବେତ୍।
ତଥା କୁର୍ଯାଶ୍ଚ ସଂକେତଂ ସୂତପୁତ୍ରସ୍ଯ ସଂବୃତମ୍ ॥ 6 ॥ 4-25-6 (29331) 
ଆବଯୋଃ ସଂଗମଂ ଭୀରୁ ଯଥା ମାର୍ତ୍ଯୋ ନ ବୁଧ୍ଯତି ।
କୀଚକସ୍ଯ ବିନାଶାଯ ତଥା କୁରୁ ନୃପାତ୍ମଜେ ॥ 7 ॥ 4-25-7 (29332) 
ବୈଶମ୍ପାଯନ ଉବାଚ । 4-25-8x (3088) 
ତତ୍ର ତୌ କଥଯିତ୍ବା ତୁ ବାଷ୍ପମୁତ୍ସୃଜ୍ଯ ଦୁଃଖିତୌ।
ରାତ୍ରିଶେଷଂ ତମତ୍ଯୁଗ୍ରଂ ଧାରଯାମାସତୁର୍ହୃଦି ॥ 8 ॥ 4-25-8 (29333) 
ଭୀମେନ ଚ ପ୍ରତିଜ୍ଞାତେ କୀଚକସ୍ଯ ବଧେ ତଦା।
ଦ୍ରୌପଦୀ ଚ ସୁଦେଷ୍ଣାଯାଃ ପ୍ରବିବେଶ ପୁନର୍ଗୃହମ୍ ॥ 9 ॥ 4-25-9 (29334) 
ତସ୍ଯାଂ ରଜନ୍ଯାଂ ବ୍ଯୁଷ୍ଟାଯାଂ ପ୍ରାତରୁତ୍ଥାଯ କୀଚକଃ।
ଗତ୍ବା ରାଜକୁଲାଯୈବ ଦ୍ରୌପଦୀମିଦମବ୍ରବୀତ୍ ॥ 10 ॥ 4-25-10 (29335) 
ଯତ୍ତ୍ବାଽହଂ ପଶ୍ଯତୋ ରାଜ୍ଞଃ ପାତଯିତ୍ବା ପଦାଽହନମ୍ ।
ନ କଂଚିଲ୍ଲଭସେ ନାଥମଭିପନ୍ନା ବଲୀଯସା ॥ 11 ॥ 4-25-11 (29336) 
ପ୍ରବାଦେନ ତୁ ମାତ୍ସ୍ଯାନାମଯଂ ରାଜେତି ଚୋଚ୍ଯତେ।
ଅହମେବ ହି ରାଜା ବୈ ମାତ୍ସ୍ଯାନାଂ ବାହିନୀପତିଃ ॥ 12 ॥ 4-25-12 (29337) 
ସା ସୁଖଂ ପ୍ରତିପଦ୍ଯସ୍ବ ଦାସୋ ଭୀରୁ ଭବାମି ତେ।
ନ ହ୍ଯହଂ ତ୍ବାମୃତେ ଭୀରୁ ଚିରଂ ଜୀବିତୁମୁତ୍ସହେ ॥ 13 ॥ 4-25-13 (29338) 
ଅହନ୍ଯହନି ସୁଶ୍ରୋଣି ଶତନିଷ୍କଂ ଦଦାମି ତେ।
ଦାସୀଶତଂ ଚ ତେ ଦଦ୍ଯାଂ ଦାସାନାମପି ଚାପରମ୍ ॥ 14 ॥ 4-25-14 (29339) 
ରଥାଂଶ୍ଚାଶ୍ବତରୀଯୁକ୍ତାନସ୍ତୁ ନୌ ଭୀରୁ ସଂଗମଃ ।
ସୁଦାସାନାଂ ସହସ୍ରଂ ଚ ମହିଷାଣାଂ ସହସ୍ରକମ୍ ॥ 15 ॥ 4-25-15 (29340) 
ଅନ୍ତଃପୁରସହସ୍ରଂ ଚ ହେମକୂଟସହସ୍ରକମ୍।
ତୁଭ୍ଯଂ ଦାସ୍ଯାମି ସର୍ବାଣି ରାଜାର୍ହାଣ୍ଯମ୍ବରାଣି ଚ ॥ 16 ॥ 4-25-16 (29341) 
ଦ୍ରୌପଦ୍ଯୁବାଚ। 4-25-17x (3089) 
ଏତନ୍ମେ ବଚନଂ ସତ୍ଯଂ ପ୍ରତିପଦ୍ଯସ୍ବ କୀଚକ।
ନ ତେ ସଖା ବା ଭ୍ରାତା ବା ଜାନୀଯାତ୍ସଂଗମଂ ମଯା ॥ 17 ॥ 4-25-17 (29342) 
ଅନୁପ୍ରବାଦାଦ୍ଭୀତାଽସ୍ମି ଗନ୍ଧର୍ବାଣାଂ ଯଶସ୍ବିନାମ୍ ।
ଅନୁବୋଧାଦ୍ଗନର୍ଥଃ ସ୍ଯାଦଯଶଶ୍ଚ ମହଦ୍ଭବେତ। 
ଏତନ୍ମେ ପ୍ରତିଜାନୀହି ତତୋଽହଂ ବଶଗା ତବ ॥ 18 ॥  4-25-18 (29343) 
କୀଚକ ଉବାଚ। 4-25-19x (3090) 
ଏବମେତତ୍କରିଷ୍ଯାମି ଯଥା ସୁଶ୍ରୋଣି ଭାଷସେ।
ଏକୋଽହମାଗମିଷ୍ଯାମି ଶୂନ୍ଯମାବସଥଂ ତବ ॥ 19 ॥ 4-25-19 (29344) 
ସମାଗମାର୍ଥଂ ରମ୍ଭୋରୁ ତ୍ବଯା ମଦନଦର୍ପିତଃ।
ଯଥା ତ୍ବାଂ ନୈବ ପଶ୍ଯେଯୁର୍ଗନ୍ଧର୍ବାଃ ସୂର୍ଯବର୍ଚସଃ ॥ 20 ॥ 4-25-20 (29345) 
ଦ୍ରୌପଦ୍ଯୁବାଚ। 4-25-21x (3091) 
ଯଦେତନ୍ନର୍ତନାଗାରଂ ମାତ୍ସ୍ଯରାଜେନ କାରିତମ୍।
ଦିବାତ୍ର କନ୍ଯା ନୃତ୍ଯନ୍ତି ରାତ୍ରୌ ଯାନ୍ତି ସ୍ବକଂ ଗୃହଂ ॥ 21 ॥ 4-25-21 (29346) 
ନିଶାଯାଂ ତତ୍ର ଗଚ୍ଛେଥା ଗନ୍ଧର୍ବାସ୍ତନ୍ନ ଜାନତେ।
ତତ୍ର ଦୋଷଃ ପରିହୃତୋ ଭବିଷ୍ଯତି ନ ସଂଶଯଃ ॥ 22 ॥ 4-25-22 (29347) 
ଏକସ୍ତ୍ବଂ ନର୍ତନାଗାରଂ ରାତ୍ରୌ ସଂକେତମାବ୍ରଜ ।
ତତ୍ରାହଂ ଭବିତା ତୁଭ୍ଯଂ ବଶଗା ନାତ୍ର ସଂଶଯଃ ॥ 23 ॥ 4-25-23 (29348) 
କୀଚକ ଉବାଚ। 4-25-24x (3092) 
ତଥା ଭଦ୍ରେ କରିଷ୍ଯାମି ଯଥା ତ୍ବଂ ଭୀରୁ ବକ୍ଷ୍ଯସି।
ଏକଃ ସନ୍ନର୍ତନାଗାରମାଗମିଷ୍ଯାମି ଭାମିନି। 
ସମାଗମାର୍ଥଂ ସୁଶ୍ରୋଣି ଶପେ ଚ ସୁକୃତେନ ମେ ॥ 24 ॥  4-25-24 (29349) 
ଯଥା ତ୍ବାଂ ନାବବୁଧ୍ଯନ୍ତି ଗନ୍ଧର୍ବା ବରବର୍ଣିନି।
ସତ୍ଯଂ ତେ ପ୍ରତିଜାନାମି ଗନ୍ଧର୍ବେଭ୍ଯୋ ନ ତେ ଭଯମ୍। 
ଅଲଂକରିଷ୍ଯାମ୍ଯଦ୍ଯାହଂ ତ୍ବତ୍ସମାଗମନାଯ ବୈ ॥ 25 ॥  4-25-25 (29350) 
ବାସାଂସି ଚ ବିଚିତ୍ରାଣି ମନୋଜ୍ଞାନି ତବାପି ଚ।
ଯଥା ମାଂ ନ ତ୍ଯଜେଥାସ୍ତ୍ବଂ ତଥ ରଂସ୍ଯେ ତ୍ବଯା ସହ ॥ 26 ॥ 4-25-26 (29351) 
ଦ୍ରୌପଦ୍ଯୁବାଚ। 4-25-27x (3093) 
ତଥା ଚେଦପ୍ଯହଂ ସୂତ ଦର୍ଶଯିଷ୍ଯାମି ତେ ସୁଖମ୍।
ଯନ୍ନାନୁଭୂତଂ ଭବତା ଜନ୍ମପ୍ରଭୃତି କୀଚକ ॥ 27 ॥ 4-25-27 (29352) 
ବୈଶମ୍ପାଯନ ଉବାଚ। 4-25-28x (3094) 
ତମର୍ଥମପି ଜଲ୍ପନ୍ତ୍ଯା ଦ୍ରୌପଦ୍ଯାଃ କୀଚକସ୍ଯ ହ।
କ୍ଷଣମାତ୍ରଂ ତଦଭବନ୍ମାସେନୈବ ସମଂ ନୃପ ॥ 28 ॥ 4-25-28 (29353) 
କୀଚକୋଽଥ ଗୃହଂ ଗତ୍ବା ଭୃଶଂ ହର୍ଷପରିପ୍ଲୁତଃ।
ସୈରନ୍ଧ୍ରୀରୂପିଣୀଂ ମୂଢୋ ମୃତ୍ଯୁଂ ତାଂ ନାବବୁଦ୍ଧବାନ୍ ॥ 29 ॥ 4-25-29 (29354) 
ଗନ୍ଧାଭରଣମାଲ୍ଯେଷୁ ବ୍ଯାସକ୍ତଃ ସ ବିଶେଷତଃ।
ଅଲଂଚକ୍ରେ ତଦାଽଽତ୍ମାନଂ ସତ୍ବରଃ କାମମୋହିତଃ ॥ 30 ॥ 4-25-30 (29355) 
ତସ୍ଯ ତତ୍କୁର୍ବତଃ କର୍ମ କାଲୋ ଦୀର୍ଘ ଇବାଭବତ୍।
ଅନୁଚିନ୍ତଯତଶ୍ଚାପି ତାମେବାଯତଲୋଚନାମ୍ ॥ 31 ॥ 4-25-31 (29356) 
ଆସୀଦଭ୍ଯଧିକା ଚାପି ଶ୍ରୀଃ ଶ୍ରିଯଂ ପ୍ରମୁମୁକ୍ଷତଃ ।
ନିର୍ବାଣକାଲେ ଦୀପସ୍ଯ ବର୍ତୀମିବ ଦିଧକ୍ଷତଃ ॥ 32 ॥ 4-25-32 (29357) 
କୃତସଂପ୍ରତ୍ଯଯସ୍ତସ୍ଯାଃ କୀଚକଃ କାମମୋହିତଃ।
ନାଜାନାତ୍ପତନଂ ସ୍ବସ୍ଯ ଚିନ୍ତଯଂସ୍ତାଂ ଶୁଭାନନାମ୍ ॥ 33 ॥ 4-25-33 (29358) 
ତତସ୍ତୁ ଦ୍ରୌପଦୀ ଗତ୍ବା ଭୀମସେନଂ ମହାନସେ।
ଉପାତିଷ୍ଠତ କଲ୍ଯାଣୀ କୌରବ୍ଯଂ ପତିମନ୍ତିକାତ୍ ॥ 34 ॥ 4-25-34 (29359) 
ତମୁବାଚ ସୁକେଶାନ୍ତା କୀଚକସ୍ଯ କୃତୋ ମଯା।
ସଙ୍ଗମୋ ନର୍ତନାଗାରେ ଯଥାଽବୋଚଃ ପରନ୍ତପ ॥ 35 ॥ 4-25-35 (29360) 
କାଲେନ ନିଯତଂ ବଦ୍ଧଃ କାମେନ ଚ ବଲାତ୍କୃତଃ।
ଶୂନ୍ଯଂ ସ ନର୍ତନାଗାରମାଗମିଷ୍ଯତି କୀଚକଃ। 
ଏକୋ ନିଶି ମହାବାହୋ କୀଚକଂ ତଂ ନିଷୂଦଯ ॥ 36 ॥  4-25-36 (29361) 
ତଂ ମୂତପୁତ୍ରଂ କୌନ୍ତେଯ କୀଚକଂ ମଦଦର୍ପିତମ୍।
ଗତ୍ବା ତ୍ବଂ ନର୍ତନାଗାରଂ ନିର୍ଜୀବଂ କୁରୁ ପାଣ୍ଡବ ॥ 37 ॥ 4-25-37 (29362) 
ଗର୍ବିତଃ ମୂତପୁତ୍ରୋଽସୌ ଗନ୍ଧର୍ବାନବମନ୍ଯତେ।
ସ ତ୍ବଂ ପ୍ରହରତାଂଶ୍ରେଷ୍ଠ ନାଲଂ ନାଗ ଇବୋଦ୍ଧର ॥ 38 ॥ 4-25-38 (29363) 
ଅସ୍ରଂ ଦୁଃଖାଭିଭୂତାଯା ମମ ମାର୍ଜସ୍ବ ଭାରତ।
ବାହୁବୀର୍ଯାନୁରୂପଂ ଚ ଦର୍ଶଯାଦ୍ଯ ପରାକ୍ରମମ୍। 
ଆତ୍ମନଶ୍ଚୈବ ଭଦ୍ରଂ ତେ କୁରୁ ମାନଂ କୁଲସ୍ଯ ଚ ॥ 39 ॥  4-25-39 (29364) 
ଭୀମ ଉବାଚ। 4-25-40x (3095) 
ସ୍ବାଗତଂ ତେ ବରାରୋହେ ଯନ୍ମାଂ ବେଦଯସେ ପ୍ରିଯମ୍।
ନହ୍ଯସ୍ଯ କଂଚିଦିଚ୍ଛାମି ସହାଯଂ ବରବର୍ଣିନି ॥ 40 ॥ 4-25-40 (29365) 
ସା ମେ ପ୍ରୀତିସ୍ତ୍ବଯାଽଽଖ୍ଯାତା କୀଚକସ୍ଯ ସମାଗମେ।
ହତ୍ବା ହିଡିମ୍ବଂ ଯା ପ୍ରୀତିର୍ମମାସୀତ୍ସା ଶୁଚିସ୍ମିତେ ॥ 41 ॥ 4-25-41 (29366) 
ସତ୍ଯଂ ଭ୍ରାତୄଂଶ୍ଚ ପୁତ୍ରାଂଶ୍ଚ ପୁରସ୍କୃତ୍ଯ ଶପାମି ତେ।
କୀଚକଂ ନିହନିଷ୍ଯାମି ବୃତ୍ରଂ ଦେବପତିର୍ଯଥା ॥ 42 ॥ 4-25-42 (29367) 
ପ୍ରସହ୍ଯ ନିହନିଷ୍ଯାମି କେଶବଃ କେଶିନଂ ଯଥା।
ରହସ୍ଯଂ ବା ପ୍ରକାଶଂ ବା ସୂଦଯିଷ୍ଯାମି କୀଚକମ୍ ॥ 43 ॥ 4-25-43 (29368) 
ଅହଂ ଭଦ୍ରେ ହନିଷ୍ଯାମି କୀଚକଂ ମଦନାନ୍ବିତମ୍।
ଯସ୍ତ୍ବାଂ କାମାଭିଭୂତାତ୍ମା ଦୁର୍ଲଭାମଭିମନ୍ଯତେ ॥ 44 ॥ 4-25-44 (29369) 
ଅଥ ଚେଦବବୁଧ୍ଯନ୍ତି ସୂତପୁତ୍ରଂ ମଯା ହତମ୍।
ନିର୍ମନୁଷ୍ଯଂ କରିଷ୍ଯାମି ମତ୍ସ୍ଯାନାମିଦମାଲଯମ୍ ॥ 45 ॥ 4-25-45 (29370) 
ମଯା ହତାଂଶ୍ଚେନ୍ମାତ୍ସ୍ଯାଂସ୍ତୁ ଧାର୍ତରାଷ୍ଟ୍ରୋ ବିବୁଧ୍ଯତି।
ଦୁର୍ଯୋଧନଂ ତତୋ ହତ୍ବା ସାନୁବନ୍ଧଂ ସବାନ୍ଧବମ୍। 
କୁରୁଣାମଖିଲଂ ରାଜ୍ଯଂ ପ୍ରତିପତ୍ସ୍ଯାମି ଭାମିନି ॥ 46 ॥  4-25-46 (29371) 
ନାହଂ ଶକ୍ତୋଽନୁନଯିତୁଂ କୁନ୍ତୀପୁତ୍ରଂ ଯୁଧିଷ୍ଠିରମ୍।
କାମଂ ସତ୍ଯମୁପାସୀତ କୁନ୍ତୀପୁତ୍ରୋ ଯୁଧିଷ୍ଠିରଃ । 
କାମମନ୍ଯେ ହ୍ଯୁପାସନ୍ତୁ ବିନୀତା ଧର୍ମଚାରିଣଃ ॥ 47 ॥  4-25-47 (29372) 
ତ୍ବାଂ ତୁ ଦୁଃଖମିଦଂ ପ୍ରାପ୍ତାଂ ନାହଂ ଶକ୍ନୋମ୍ଯୁପେକ୍ଷିତୁମ୍।
ନିର୍ବୃତା ଭବ ପାଞ୍ଚାଲି କୀଚକସ୍ଯ ବଧାତ୍ପୁନଃ ॥ 48 ॥ 4-25-48 (29373) 
ଦ୍ରୌପଦ୍ଯୁବାଚ। 4-25-49x (3096) 
କୀଚକସ୍ଯ ବଧଂ ଭୀମ ଯଦି ଜାନନ୍ତି ନାଗରାଃ।
ତ୍ବଯା କୃତଂ ମହାବାହୋ ନାହଂ ଜୀବିତୁମୁତ୍ସହେ ॥ 49 ॥ 4-25-49 (29374) 
କଥଂ ସତ୍ଯାଚ୍ଚ ନାପେଯାଦ୍ରାଜାଽଯଂ ମତ୍କୃତେ ପ୍ରଭୋ।
ନିଶି ଗୂଢଂ ତଥା ଭୀମ କୀଚକଂ ତଂ ନିପାତଯ ॥ 50 ॥ 4-25-50 (29375) 
ଅନୁବୁଦ୍ଧେ ହି କୌନ୍ତେଯୋ ଧର୍ମରାଜୋ ଯୁଧିଷ୍ଠିରଃ।
ପୁନର୍ବନଂ ବ୍ରଜେଦ୍ଧୀମାନନୁଜୈଃ ପରିବାରିତଃ ॥ 51 ॥ 4-25-51 (29376) 
କଶ୍ଚ ଧର୍ମପରଂ ଜ୍ଯେଷ୍ଠମତିବର୍ତେତ ଭାରତ।
ଭୀମ ଭୀତାଽସ୍ମି ସଂବୋଧାତ୍ସାଧୁ ମା ଚାପଲଂ କୃଥାଃ ॥ 52 ॥ 4-25-52 (29377) 
ଯଥା ନ କଶ୍ଚିଞ୍ଜାନୀତେ ସୂତପୁତ୍ରଂ ତ୍ବଯା ହତମ୍।
ତଥା କୁରୁଷ୍ବ କୌରବ୍ଯ ବଲବନ୍ନରିମର୍ଦନ । 
ଅଦୃଶ୍ଯମାନସ୍ତ୍ବଂତସ୍ଯ ଭିନ୍ଧି ପ୍ରାଣାନରିନ୍ଦମ ॥ 53 ॥ ॥  4-25-53 (29378) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି କୀଚକବଧପର୍ବଣି ପଞ୍ଚବିଂଶୋଽଧ୍ଯାଯଃ ॥ 25 ॥




ବିରାଟପର୍ବ - ଅଧ୍ଯାଯ 026

॥ ଶ୍ରୀଃ ॥

4.26. ଅଧ୍ଯାଯଃ 026 

Mahabharata - Virata Parva - Chapter Topics

ଭୀମେନ କୀଚକାଗମନାତ୍ପୂର୍ବମେବ ନର୍ତନାଗାରମେତ୍ଯ ଶଯ୍ଯାଯାଂ ଶଯନମ୍ ॥ 1 ॥ ପଶ୍ଚାତ୍ସମାଗତେନ କୀଚକେନ ଭୀମଂପ୍ରତି ଦ୍ରୌପଦୀ ବୁଦ୍ଧ୍ଯା ସଂସ୍ପର୍ଶନପୂର୍ବକଂ ସଂଭାଷଣମ୍ ॥ 2 ॥ ଭୀମେନ ନିଯୁଦ୍ଧେନ କୀଚକମାରଣମ୍ ॥ 3 ॥ ପଶ୍ଚାଦ୍ଦ୍ରୌପଦ୍ଯା ସମାହ୍ବାନାଦୁପକୀଚକାନାଂ ତତ୍ର ସମାଗମନମ୍ ॥ 4 ॥

Mahabharata - Virata Parva - Chapter Text

4-26-0 (29379) 
ଭୀମ ଉବାଚ। 4-26-0x (3097) 
ତଥା ଭଦ୍ରେ କରିଷ୍ଯାମି ଯଥା ତ୍ବଂ ଭୀରୁ ଭାଷସେ।
ଅଦୃଶ୍ଯମାନସ୍ତସ୍ଯାହଂ ତମିସ୍ରାଯାଂ ସକୁଣ୍ଡଲମ୍ ॥ 1 ॥ 4-26-1 (29380) 
ନାଗୋ ବିଲ୍ବମିବାକ୍ରମ୍ଯ ପୋଥଯିଷ୍ଯାମି ତଚ୍ଛିରଃ।
ଅଲଭ୍ଯାମିଚ୍ଛତସ୍ତସ୍ଯ କୀଚକସ୍ଯ ଦୁରାତ୍ମନଃ ॥ 2 ॥ 4-26-2 (29381) 
ମଯା ଯଦୁକ୍ତଂ ପାଞ୍ଚାଲି ଧର୍ମରାଜସୁତଂ ପ୍ରତି।
କୋପାଦୃତେ କିମନ୍ଯତ୍ତୁ ନାନୁବର୍ତେତ କୋ ନୃପମ୍ ॥ 3 ॥ 4-26-3 (29382) 
ବୈଶମ୍ପାଯନ ଉବାଚ। 4-26-4x (3098) 
ଏବମୁକ୍ତବା ମହାବାହୁସ୍ତତ୍ର ପାଣ୍ଡବନନ୍ଦନଃ।
ଅର୍ଧରାତ୍ରେ ତଦୋତ୍ଥାଯ ସତ୍ବବାନ୍ଭୀମବିକ୍ରମଃ ॥ 4 ॥ 4-26-4 (29383) 
ଅବଦାତେନ ମୃଦୁନା ପଟେନାଚ୍ଛାଦିତସ୍ତଥା ।
ଦ୍ରୌପଦୀଂ ପୃଷ୍ଠତଃ କୃତ୍ବା ଯତ୍ରାସୀନ୍ନର୍ତନାଲଯଃ ॥ 5 ॥ 4-26-5 (29384) 
ସ ଭୀମଃ ପ୍ରଥମଂ ଗତ୍ବା ତମିସ୍ରାଯାମୁପାବିଶତ୍ ।
ମୃଗଂ ସିଂହ ଇବାଦୃଶ୍ଯଃ ପ୍ରତ୍ଯାକାଙ୍କ୍ଷତ୍ସ କୀଚକମ୍ ॥ 6 ॥ 4-26-6 (29385) 
କୀଚକସ୍ତୁ ଶିରଃସ୍ନାତୋ ନିଶାଯାଂ ସମଲଂକୃତଃ।
ସଙ୍କେତମଗମତ୍ତୂର୍ଣଂ ଶୂନ୍ଯାଗାରମପାବୃତମ୍ ॥ 7 ॥ 4-26-7 (29386) 
ତଦେବ ନର୍ତନାଗାରଂ ପାଞ୍ଚାଲୀ ଯଦଭାଷତ।
ତାଂ ମନ୍ଯମାନଃ ସଂକେତେ ସୈରନ୍ଧ୍ରୀଂ କାମମୋହିତଃ ॥ 8 ॥ 4-26-8 (29387) 
ପ୍ରବିଶ୍ଯ ନର୍ତନାଗାରଂ ତତସ୍ତଂ ପୁରୁଷର୍ଷଭମ୍।
ପୂର୍ବାଗତଂ ଭୀମସେନଂ ଦୃପ୍ତମପ୍ରତିମଜସମ୍ ॥ 9 ॥ 4-26-9 (29388) 
ଶଯାନଂ ଶଯନେ ତତ୍ର ମୃତ୍ଯୁଂ ମୂଢଃ ପରାମୃଶତ୍।
ଜାଜ୍ବଲ୍ଯମାନଂ କୋପେନ କୃଷ୍ଣାଧର୍ଷଣଜେନ ଚ ॥ 10 ॥ 4-26-10 (29389) 
ଏକାନ୍ତେ ଭୀମମାସାଦ୍ଯ କୀଚକଃ କାଲଚୋଦିତଃ।
ହର୍ଷୋନ୍ମଥିତଚିତ୍ତାତ୍ମା ସ୍ମଯମାନୋଽଭ୍ଯଭାଷତ ॥ 11 ॥ 4-26-11 (29390) 
ପ୍ରହିତଂ ତେ ମଯା ଭଦ୍ରେ ବହୁବିତ୍ତଂ ଶୁଚିସ୍ମିତେ।
ତ୍ବଯି ତିଷ୍ଠତୁ ତତ୍ସର୍ବଂ ଯଥାଽସି ସ୍ବଯମାଗତା ॥ 12 ॥ 4-26-12 (29391) 
ଅକସ୍ମାନ୍ମାଂ ପ୍ରଶଂସନ୍ତି ସଦା ଗୃହଗତାଃ ସ୍ତ୍ରିଯଃ।
ବଲବାନ୍ଦର୍ଶନୀଯଶ୍ଚ ନାନ୍ଯସ୍ତେ ସଦୃଶଃ ପୁମାନ୍ ॥ 13 ॥ 4-26-13 (29392) 
ଅହଂ ରୂପେଣ ସଂପନ୍ନଃ ସ୍ନାତୋ ଗୁରୁବିଭୂଷିତଃ।
ନିତ୍ଯମେବ ପ୍ରିଯଃ ସ୍ତ୍ରୀଣାଂ ସୌଭାଗ୍ଯାତ୍ପ୍ରିଯଦର୍ଶନଃ । 
ରୂପସ୍ଯ ତନ୍ମଯା ପ୍ରାପ୍ତଂ ଫଲଂ କମଲଲୋଚନେ ॥ 14 ॥  4-26-14 (29393) 
ଭୀମ ଉବାଚ। 4-26-15x (3099) 
ଦିଷ୍ଟ୍ଯା ତ୍ବଂ ଦର୍ଶନୀଯୋସି ଦିଷ୍ଟ୍ଯାଽଽତ୍ମାନଂ ପ୍ରଶଂସସି॥ 15 ॥  4-26-15 (29394) 
ତ୍ବଯାଽପୀଦୃଗ୍ଗୁଣା ନାରୀ ରୂପଶୀଲସମନ୍ବିତା।
ଅଦୃଷ୍ଟପୂର୍ବା ପଶ୍ଯ ତ୍ବଂ ଯତୋ ଜାନାସି ସୂତଜ। 
ଦ୍ରକ୍ଷ୍ଯସି ତ୍ବଂ ମୁହୂର୍ତେନ ଯଥେଯଂ ସ୍ତ୍ରୀ ଗୁଣାନ୍ବିତା ॥ 16 ॥  4-26-16 (29395) 
ଉପରଂସ୍ଯସି କାମାଚ୍ଚ ଶୀଘ୍ରଂ ତ୍ବଂ ସ୍ପ୍ରଷ୍ଟୁମର୍ହସି ।
ଈଦୃଶସ୍ତୁ ତ୍ବଯା ସ୍ପର୍ଶଃ ସ୍ପୃଷ୍ଟପୂର୍ବୋ ନ କର୍ହିଚିତ୍ ॥ 17 ॥ 4-26-17 (29396) 
ସ୍ପର୍ଶଂ ବେତ୍ସି ବିଦଗ୍ଧସ୍ତ୍ବଂ କାମଧର୍ମବିଚକ୍ଷଣଃ।
ସ୍ତ୍ରୀଣାଂ ପ୍ରୀତିକରୋ ନାନ୍ଯସ୍ତ୍ବତ୍ସମଃ ପୁରୁଷସ୍ତ୍ବିହ ॥ 18 ॥ 4-26-18 (29397) 
ବୈଶମ୍ପାଯନ ଉବାଚ। 4-26-19x (3100) 
ଇତ୍ଯୁକ୍ତ୍ବା ତଂ ମହାବାହୁର୍ଭୀମୋ ଭୀମପରାକ୍ରମଃ।
ସହସୋତ୍ପତ୍ଯ କୌନ୍ତେଯଃ ପ୍ରହସ୍ଯେଦମୁବାଚ ହ ॥ 19 ॥ 4-26-19 (29398) 
ଅଦ୍ଯ ତ୍ବାଂ ଭଗିନୀ ପାପଂ କୃଷ୍ଯମାଣଂ ମଯା ଭୁବି ।
ଦ୍ରକ୍ଷ୍ଯତେଽଦ୍ରିପ୍ରତୀକାଶଂ ସିଂହେନେବ ମହାଗଜମ୍ ॥ 20 ॥ 4-26-20 (29399) 
ନିରାବାଧା ତ୍ବଯି ହତେ ସୈରନ୍ଧ୍ରୀ ବିଚରିଷ୍ଯତି।
ସୁଖମେବ ଚରିଷ୍ଯନ୍ତି ସୈରନ୍ଧ୍ର୍ଯାଃ ପତଯଃ ସଦା ॥ 21 ॥ 4-26-21 (29400) 
ତତୋ ଜଗ୍ରାହ କେଶେଷୁ ମାଲ୍ଯବତ୍ସୁ ସୁଗନ୍ଧିଷୁ ॥ 22 ॥  4-26-22 (29401) 
ଗୃହୀତ୍ବା କୀଚକଂ ଭୀମୋ ବିରରାଜ ମହାବଲଃ।
ଗୃହୀତ୍ବା ଗ୍ରାସକାମସ୍ତୁ ସିଂହଃ କ୍ଷୁଦ୍ରମୃଗଂ ଯଥା ॥ 23 ॥ 4-26-23 (29402) 
ସ କେଶେଷୁ ପରାମୃଷ୍ଟୋ ବଲେନ ବଲିନାଂ ବରଃ।
ଆକ୍ଷିପ୍ଯ କେଶାନ୍ବେଗେନ ବାହ୍ବୋର୍ଜଗ୍ରାହ ପାଣ୍ଡବମ୍ ॥ 24 ॥ 4-26-24 (29403) 
ବାହୁଯୁଦ୍ଧଂ ତଯୋରାସୀତ୍କ୍ରୁଦ୍ଧଯୋର୍ନରସିଂହଯୋଃ।
ବସନ୍ତେ ବାସିତାହେତୋର୍ବଲିନୋର୍ନାଗଯୋରିବ ॥ 25 ॥ 4-26-25 (29404) 
କୀଚକାନାଂ ତୁ ମୁଖ୍ଯସ୍ଯ ନରାଣାମୁତ୍ତମସ୍ଯ ଚ।
ବାଲିସୁଗ୍ରୀବଯୋର୍ଭ୍ରାତ୍ରୋଃ ପୁରେବ କପିସିଂହଯୋଃ ॥ 26 ॥ 4-26-26 (29405) 
ଶାର୍ଦୂଲାବିବ ଗର୍ଜନ୍ତୌ ତାର୍କ୍ଷ୍ଯନାଗାବିବୋଦ୍ଯତୌ।
ସମଯତ୍ନୌ ସମକ୍ରୋଧୌ ପତିତୌ ଭୀମକୀଚକୌ ॥ 27 ॥ 4-26-27 (29406) 
ଗଜାବିବ ମଦୋନ୍ମତ୍ତୌ ନଦନ୍ତୌ ପତିତୌ କ୍ଷିତୌ।
ବୃଷଭାବିବ ବଲ୍ମୀକଂ ମୃଦ୍ଗନ୍ତୌ ସମବିକ୍ରମୌ ॥28 ॥ 4-26-28 (29407) 
ଈଷଦାଗଲିତଂ ଚାପି କ୍ରୋଧାଚ୍ଚାବାଙ୍ମୁଖଂ ସ୍ଥିତମ୍ ।
କୀଚକୋ ବଲବାନ୍ଭୀମଂ ଜାନୁଭ୍ଯାଂ ପାତଯଦ୍ଭୁବି ॥ 29 ॥ 4-26-29 (29408) 
ପାତିତୋ ଭୀମସେନସ୍ତୁ କୀଚକେନ ବଲୀଯସା।
ଉତ୍ପପାତାଥ ବେଗେନ ଦଣ୍ଡାହତ ଇବୋରଗଃ ॥ 30 ॥ 4-26-30 (29409) 
ସ୍ପର୍ଧଯା ଚ ବଲୋନ୍ମତ୍ତୌ ତାବୁଭୌ ଭୀମକୀଚକୌ।
ନିଶ୍ଶବ୍ଦଂ ପର୍ଯକର୍ଷେତାମନ୍ଯୋନ୍ଯସ୍ଯ ବିନିର୍ଜଯେ ॥ 31 ॥ 4-26-31 (29410) 
ତତସ୍ତଦ୍ଭବନଶ୍ରେଷ୍ଠଂ ପ୍ରାକମ୍ପତ ତଦା ଭୃଶମ୍।
ତୌ କ୍ରୋଧବଶମାପନ୍ନାବନ୍ଯୋନ୍ଯମଭିଜଘ୍ନତୁଃ ॥ 32 ॥ 4-26-32 (29411) 
ତଲାଭ୍ଯାଂ ଭୀମସେନେନ ବକ୍ଷସ୍ଯଭିହତୋ ବଲୀ।
କୀଚକୋ ରୋଷରକ୍ତାକ୍ଷୋ ନ ଚଚାଲ ପଦାତ୍ପଦମ୍ ॥ 33 ॥ 4-26-33 (29412) 
ମୁହୂର୍ତମଶକତ୍ସୋଢୁଂ ବେଗଂ ତସ୍ଯ ମହାତ୍ମନଃ।
କୀଚକୋ ଭୀମସେନେନ ପଶ୍ଚାତ୍ପଶ୍ଚାଦହୀଯତ ॥ 34 ॥ 4-26-34 (29413) 
ତଂ ହୀଯମାନଂ ବିଜ୍ଞାଯ ଭୀମସେନୋ ମହାବଲଃ ।
ବକ୍ଷସ୍ଯାନୀଯ ବେଗେନ ପ୍ରମମାଥ ବିଚେତସମ୍ ॥ 35 ॥ 4-26-35 (29414) 
କ୍ରୋଧାବିଷ୍ଟୋ ବିନିଶ୍ଚସ୍ଯ ପୁନଶ୍ଚୈନଂ ବୃକୋଦରଃ ।
ଜଗ୍ରାହ ଜଯତାଂଶ୍ରେଷ୍ଠଃ କେଶେଷ୍ବେବ ଭୃଶଂ ତଦା ॥ 36 ॥ 4-26-36 (29415) 
ଗୃହୀତ୍ବା କୀଚକଂ ଭୀମୋ ବିରରାଜ ମହାବଲଃ ।
ଆମିଷାର୍ଥେ ଗୃହୀତ୍ବୈବ ଶାର୍ଦୂଲୋ ମୃଗଯୂଥପମ୍ ॥ 37 ॥ 4-26-37 (29416) 
ପୁନଶ୍ଚାତିବଲସ୍ତତ୍ର କୀଚକୋ ବଲଦର୍ପିତଃ ।
ବ୍ଯାଯଚ୍ଛନ୍ନେବ ଦୁର୍ଧର୍ଷଃ ପାଣ୍ଡବେନ ତରସ୍ବିନା ॥ 38 ॥ 4-26-38 (29417) 
ମୁଷ୍ଟିନା ଭୀମସେନେନ ଶିରସ୍ଯଭିହତୋ ଭୃଶମ୍।
କୀଚକୋ ବୃତ୍ତରକ୍ତାକ୍ଷୋ ଗତାସୁରପତଦ୍ଭୁବି ॥ 39 ॥ 4-26-39 (29418) 
ଆସ୍ଯେ ପାଣୀ ଚ ପାଦୌ ଚ ଶିରୋଗ୍ରୀବାଂ ସକୁଣ୍ଡଲାମ୍ ।
କାଯେ ପ୍ରବେଶଯାମାସ ମୃଦିତ୍ବାଽଙ୍ଗାନି ସର୍ବଶଃ ॥ 40 ॥ 4-26-40 (29419) 
ସ ତଂ ମଥିତସର୍ବାଙ୍ଗଂ ମାଂସପିଣ୍ଡମଥାକରୋତ୍ ॥ 41 ॥  4-26-41 (29420) 
ତତ୍ରାଗ୍ନିଂ ସ୍ବଯମୁଜ୍ଜ୍ବାଲ୍ଯ ପାଣିସଂଘର୍ଷଜଂ ବଲୀ।
କଷ୍ଣାଯୈ ଦର୍ଶଯାମାସ ଭୀମସେନୋ ମହାବଲଃ ॥ 42 ॥ 4-26-42 (29421) 
ଉବାଚ ଚ ମହାତେଜା ଦ୍ରୌପଦୀଂ ଯୋଷିତାଂ ବରାମ୍।
ତ୍ବଯି କାମୁକମତ୍ଯନ୍ତଂ ପାପିନଂ ପାରଦାରିକମ୍। 
ପଶ୍ଯୈନମେହି ପାଞ୍ଚାଲି କାମୁକୋଽଯଂ ମଯା ହତଃ ॥ 43 ॥  4-26-43 (29422) 
ପ୍ରାର୍ଥଯନ୍ତେ ସୁକେଶାନ୍ତେ ଯେ ତ୍ବାଂ ଶୀଲସମନ୍ବିତାମ୍ ।
ଏବଂ ସ୍ବପନ୍ତି ତେ ଭୀରୁ ଶେତେଽଯଂ କୀଚକୋ ଯଥା। 
ଯସ୍ତ୍ବାମଭ୍ଯହନଦ୍ଭଦ୍ରେ ପଦା ଭୂମୌ ନିପାତ୍ଯ ଚ ॥ 44 ॥  4-26-44 (29423) 
ଏବମୁକ୍ତ୍ବା ମହାବାହୁର୍ଗନ୍ଧର୍ବେଣ ହତଂ ତଦା।
ବିଜ୍ଞାପନାର୍ଥମନ୍ଯେଷାଂ ବିରରାମ ମହାହବମ୍ ॥ 45 ॥ 4-26-45 (29424) 
ତଥା ସ କୀଚକଂ ହତ୍ବା ଗତ୍ବା ରୋଷସ୍ଯ ନିଷ୍କୃତିମ୍।
ଆମନ୍ତ୍ର୍ଯ ଦ୍ରୌପଦୀଂ ପଶ୍ଚାତ୍କ୍ଷିପ୍ରମାଯାନ୍ମହାନସମ୍ ॥ 46 ॥ 4-26-46 (29425) 
ସ୍ନାତ୍ବାଽନୁଲେପନଂ କୃତ୍ବା ବ୍ଯାପୂର୍ଯ ଚ ମନୋରଥମ୍।
ସୁଖୋପବିଷ୍ଟଃ ଶଯନେ ଭୀମୋ ଭୀମପରାକ୍ରମଃ ॥ 47 ॥ 4-26-47 (29426) 
ତତଃ କୃଷ୍ଣା ଯଦା ମେନେ ଗତଂ ଭୀମଂ ମହାନସମ୍ ।
କୀଚକଂ ଘାତଯିତ୍ବା ଚ ଦ୍ରୌପଦୀ ଯୋଷିତାଂ ବରା। 
ପ୍ରହୃଷ୍ଟା ଗତସଂତ୍ରାସା ସଭାପାଲାନୁବାଚ ହ ॥ 48 ॥  4-26-48 (29427) 
କୀଚକୋ ନିହତଃ ଶେତେ ଗନ୍ଧର୍ବୈଃ ପତିଭିର୍ମମ।
ପରସ୍ତ୍ରୀକାମସଂତପ୍ତଂ ସମାଗଚ୍ଛନ୍ତ ପଶ୍ଯତ ॥ 49 ॥ 4-26-49 (29428) 
ତଚ୍ଛ୍ରୁତ୍ବା ଭାଷିତଂ ତସ୍ଯା ନର୍ତନାଗାରରକ୍ଷିଣଃ ।
ସହସୈବ ସମୁତ୍ତସ୍ଥୁରୁଲ୍କାମାଦାଯ ସର୍ବଶଃ ॥ 50 ॥ 4-26-50 (29429) 
ତସ୍ଯାସ୍ତଂ ନିହତଂ ଶ୍ରୁତ୍ବା କୀଚକସ୍ଯ ସହୋଦରାଃ।
ତତୋ ଗତ୍ବା ତୁ ତଦ୍ବେଶ୍ମ କୀଚକଂ ବିନିପାତିତମ୍। 
ଗତାସୁଂ ଦଦୃଶୁର୍ଭୂମୌ ରୁଧିରେଣ ସମୁକ୍ଷିତମ୍ ॥ 51 ॥  4-26-51 (29430) 
ପାର୍ଷ୍ଣିପାମିଶିରୋହୀନଂ ଦୃଷ୍ଟ୍ବା ତେ ବିସ୍ମିତାଽଭବନ୍ ॥ 52 ॥  4-26-52 (29431) 
କ୍ବାସ୍ଯ ଗ୍ରୀବା କ୍ବ ଚରମୌ କ୍ବ ପାମୀ କ୍ବ ଶିରଃ କ୍ବ ଦୃକ୍ ।
ଇତି ସ୍ମ ତେ ପରୀକ୍ଷନ୍ତେ ଗନ୍ଧର୍ବେଣ ହତଂ ତଦା ॥ 53 ॥ 4-26-53 (29432) 
ଅମାନୁଷଂ କୃତଂ କର୍ମ ତଂ ଦୃଷ୍ଟ୍ବା ବିନିପାତିତମ୍ ।
ନିରୀକ୍ଷନ୍ତେ ତତଃ ସର୍ବେ ପରଂ ବିସ୍ମଯମାଗତାଃ ॥ 54 ॥ ॥ 4-26-54 (29433) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି କୀଚକବଧପର୍ବଣି ଷଡ୍ବିଂଶୋଽଧ୍ଯାଯଃ ॥ 26 ॥




ବିରାଟପର୍ବ - ଅଧ୍ଯାଯ 027

॥ ଶ୍ରୀଃ ॥

4.27. ଅଧ୍ଯାଯଃ 027 

Mahabharata - Virata Parva - Chapter Topics

ଭ୍ରାତୃବଧାମର୍ପିତୈରୁପକୀଚକୈଃ ପାଞ୍ଚାଲ୍ଯାଃ କୀଚକେନ ସହ ଚରମବିମାନସମାରୋପଣେନ ଶ୍ମଶାନପ୍ରାପଣମ୍ ॥ 1 ॥ ଦ୍ରୌପଦୀସମାକ୍ରନ୍ଦନିନଦଶ୍ରବଣାତ୍ପିତୃବନମୁପାଗତବତା ଭୀମେନୋପକୀଚକାନାଂ ପଞ୍ଚାଧିକଶତସ୍ଯ ପଞ୍ଚତାପ୍ରାପଣମ୍ ॥ 2 ॥ ଭୀମେନ ଦ୍ରୌପଦ୍ଯାଃ ପତିବ୍ରତୋପାଖ୍ଯାନକଥନାତ୍ସମାଶ୍ବାସନେନ ସ୍ବାବାସପ୍ରେପଣପୂର୍ବକଂ ମହାନସପ୍ରବେଶଃ ॥ 3 ॥

Mahabharata - Virata Parva - Chapter Text

4-27-0 (29434) 
ବୈଶମ୍ପାଯନ ଉବାଚ। 4-27-0x (3101) 
ତତ୍କାଲେ ତୁ ସମାଗମ୍ଯ ସର୍ବେ ତତ୍ରାସ୍ଯ ବାନ୍ଧବାଃ ।
ରୁରୁଦୁଃ କୀଚକଂ ଦୃଷ୍ଟ୍ବା ପରିବାର୍ଯୋପତସ୍ଥିରେ ॥ 1 ।  4-27-1 (29435) 
ସର୍ବେ ସଂହୃଷ୍ଟରୋମାଣଃ ସଂତ୍ରସ୍ତାଃ ପ୍ରେକ୍ଷ୍ଯ କୀଚକମ୍।
ତଥା ସଂଭୁଗ୍ନସର୍ବାଙ୍ଗଂ କୂର୍ମଂ ସ୍ଥଲ ଇବୋଦ୍ଧୃତମ୍ ॥ 2 ॥ 4-27-2 (29436) 
ପୋଥିତଂ ଭୀମସେନେନ ମହେନ୍ଦ୍ରେଣେବ ଦାନବମ୍।
କୀଚକଂ ବଲସଂମତ୍ତଂ ଦୁର୍ଧର୍ଷଂ ଯେନ କେନ ଚିତ୍ ॥ 3 ॥ 4-27-3 (29437) 
ଗନ୍ଧର୍ବେଣ ହତଂ ଶ୍ରୁତ୍ବା କୀଚକଂ ପୁରୁଷର୍ଷଭମ୍।
ସଂସ୍କାରଯିତୁମିଚ୍ଛନ୍ତୋ ବହିର୍ନେତୁଂ ପ୍ରଚକ୍ରମୁଃ ॥ 4 ॥ 4-27-4 (29438) 
ଅପଶ୍ଯନ୍ନଥ ତେ କୃଷ୍ଣାଂ ମୂତପୁତ୍ରାଃ ସମାଗତାଃ।
ଅଦୂରାଦନବଦ୍ଯାଙ୍ଗୀଂ ସ୍ତମ୍ଭମାଲିଙ୍ଗ୍ଯ ତିଷ୍ଠତୀମ୍ ॥ 5 ॥ 4-27-5 (29439) 
ସମାଗତେଷୁ ସୂତେଷୁ ତାନୁବାଚୋପକୀଚକଃ।
ହସନ୍ନିବ ପଦାଽମର୍ଷାନ୍ନିର୍ଦହନ୍ନିବ ଚକ୍ଷୁଷା ॥ 6 ॥ 4-27-6 (29440) 
ହନ୍ଯତାଂ ଶୀଘ୍ରମସତୀ ଯତ୍କୃତେ କୀଚକୋ ହତଃ।
ଅଥବା ନୈବ ହନ୍ତବ୍ଯା ଦହ୍ଯତାଂ କାମିନା ସହ ॥ 7 ॥ 4-27-7 (29441) 
ମୃତସ୍ଯାପି ପ୍ରିଯଂ କାର୍ଯଂ ସୂତପୁତ୍ରସ୍ଯ ସର୍ବଥା ।
ଇଯଂ ହି ଦୁଷ୍ଟଚରିତା ମମ ଭ୍ରାତୁରମିତ୍ରିଣୀ ॥ 8 ॥ 4-27-8 (29442) 
ଯତ୍କୃତେ ମରଣଂ ପ୍ରାପ୍ତୋ ନେଯଂ ଜୀବିତୁମର୍ହତି।
ସହେଯଂ ଦହ୍ଯତାଂ ସୂତା ଆମନ୍ତ୍ର୍ଯ ଚ ଜନାଧିପମ୍ । 
ହତସ୍ଯାପି ହି ଗନ୍ଧର୍ବୈଃ କୀଚକସ୍ଯ ପ୍ରିଯଂ ଭବେତ୍ ॥ 9 ॥  4-27-9 (29443) 
ବୈଶମ୍ପାଯନ ଉବାଚ ॥ 4-27-10x (3102) 
ତତୋ ବିରାଟମାସାଦ୍ଯ ସୂତାଃ ପ୍ରାଞ୍ଜଲଯୋଽବ୍ରୁବନ୍।
କୀଚକୋଽଯଂ ହତଃ ଶେତେ ଗନ୍ଧର୍ବୈଃ କାମରୂପିଭିଃ ॥ 10 ॥ 4-27-10 (29444) 
ସୈରନ୍ଧ୍ର୍ଯା ଘାତିତୋ ରାତ୍ରୌ ତଂ ଦହେମ ସହାନଯା ।
ମାନିତାଃ ସ୍ମସ୍ତ୍ବଯା ବୀର ତଦନୁଜ୍ଞାତୁମର୍ହସି ॥ 11 ॥ 4-27-11 (29445) 
ପରାକ୍ରମଂ ତୁ ସୂତାନାଂ ଜ୍ଞାତ୍ବା ରାଜାଽନ୍ବମନ୍ଯତ ।
ସୈରନ୍ଧ୍ର୍ଯାଃ ସୂତପୁତ୍ରେଣ ସହ ଦାହଂ ନରାଧିପଃ ॥ 12 ॥ 4-27-12 (29446) 
ତତସ୍ତେ ସମନୁଜ୍ଞାତାଃ ସର୍ବେ ତତ୍ରାସ୍ଯ ବାନ୍ଧବାଃ।
ରୁରୁଦୁଃ କୀଚକଂ ଦୃଷ୍ଟ୍ବା ପରିବାର୍ଯାଭିତଃ ସ୍ଥିତାଃ ॥ 13 ॥ 4-27-13 (29447) 
ଆରୋପ୍ଯ କୃଷ୍ଣାଂ ସହ କୀଚକେନ ନିବଧ୍ଯ କେଶେଷୁ ଚ ପାଦଯୋଶ୍ଚ।
ତେ ଚାପି ସୂତା ବଚନୈରବୋଚନ୍ନୁଦ୍ଦିଶ୍ଯ ଚୈନାମଭିବୀକ୍ଷ୍ଯ କୃଷ୍ଣାମ୍ ॥ 14 ॥ 4-27-14 (29448) 
ଯସ୍ଯାଃ କୃତେଽଯଂ ନିହତୋ ମହାତ୍ମା ତସ୍ମାଦ୍ଧି ସା କୀଚକମାର୍ଗମେତୁ ।
ଅବାର୍ଯସତ୍ବେନ ଚ କୀଚକେନ ଗତାସୁନା ସୁନ୍ଦରୀ ସ୍ବର୍ଗଲୋକମ୍ ॥ 15 ॥ 4-27-15 (29449) 
ସା ତେନ କୃଷ୍ଣା ଶଯନେ ନିବଦ୍ଧା ଯଶସ୍ବିନୀ ଚୈବ ମନସ୍ବିନୀ ଚ।
ଅନାର୍ଯସତ୍ତ୍ବେନ ମହାର୍ଯସତ୍ତ୍ବା ଗତାସୁନା ସା ପ୍ରରୁରୋଦ କୃଷ୍ଣା । 
ବିଲମ୍ବମାନା ବିବଶା ହି ଦୁଷ୍ଟୈସ୍ତତ୍ରୈବ ପର୍ଯଙ୍କବରେ ଶୁଭାଙ୍ଗୀ ॥ 16 ॥  4-27-16 (29450) 
ହ୍ରିଯମାଣାଽଥ ସୁଶ୍ରୋଣୀ ସୂତପୁତ୍ରୈରନିନ୍ଦିତା।
ପ୍ରାକ୍ରୋଶନ୍ନାଥମିଚ୍ଛନ୍ତୀ କୃଷ୍ଣା ନାଥବତୀ ସତୀ ॥ 17 ॥ 4-27-17 (29451) 
ମୃତେନ ସହ ବଦ୍ଧାଙ୍ଗୀ ନିରାଶା ଜୀବିତେ ତଦା।
ଶ୍ମଶାନାଭିମୁଖଂ ନୀତା କରେଣୁରିବ ରୌତି ସା ॥ 18 ॥ 4-27-18 (29452) 
ଦ୍ରୌପଦ୍ଯୁବାଚ। 4-27-19x (3103) 
ଜଯୋ ଜଯେଶୋ ବିଜଯୋ ଜଯତ୍ସେନୋ ଜଯଦ୍ବଲଃ।
ତ ମେ ବାଚଂ ବିଜାନନ୍ତୁ ସୂତପୁତ୍ରା ନଯନ୍ତି ମାମ୍ ॥ 19 ॥ 4-27-19 (29453) 
ଯେଷାଂ ଦୁନ୍ଦୁଭିନିର୍ଘୋଷୋ ଜ୍ଯାଘୋଷଃ ଶ୍ରୂଯତେ ମହାନ୍।
ତେ ମେ ବାଚଂ ବିଜାନନ୍ତୁ ସୂତପୁତ୍ରା ନଯନ୍ତି ମାମ୍ ॥ 20 ॥ 4-27-20 (29454) 
ଯେଷାଂ ଜ୍ଯାତଲନିର୍ଘୋଷୋ ବିସ୍ଫୂର୍ଜିତମିବାଶନେଃ।
ଅଶ୍ରୂଯତ ମହାନ୍ଯୁଦ୍ଧେ ଭୀମଘୋପସ୍ତରସ୍ବିନାମ୍ ॥ 21 ॥ 4-27-21 (29455) 
ରଥଘୋପଶ୍ଚ ବଲବାନ୍ଗନ୍ଧର୍ବାଣାଂ ତରସ୍ବିନାମ୍ ।
ତେ ମେ ବାଚଂ ବିଜାନନ୍ତୁ ସୂତପୁତ୍ରା ନଯନ୍ତି ମାମ୍ ॥ 22 ॥ 4-27-22 (29456) 
ଯେଷାଂ ବୀର୍ଯମତୁଲ୍ଯଂ ତୁ ଶକ୍ରସ୍ଯେବ ବଲଂ ଯଶଃ।
ରାଜସିଂହା ଇବାଗ୍ର୍ଯାସ୍ତେ ମାଂ ଜାନନ୍ତୁ ସୁଦୁଃଖିତାଂ ॥ 23 ॥ 4-27-23 (29457) 
ଇତ୍ଯସ୍ଯାଃ କୃପଣା ବାଚଃ କୃଷ୍ଣାଯାଃ ପରିଦେବିତାଃ।
ଶ୍ରୁତ୍ବୈବାଭ୍ଯୁତ୍ଥିତୋ ଭୀମଃ ଶଯନାଦବିଚାରଯନ୍ ॥ 24 ॥ 4-27-24 (29458) 
ଭୀମ ଉବାଚ। 4-27-25x (3104) 
ଅହଂ ସୈରନ୍ଧ୍ରି ତେ ବାଚଃ ଶୃଣୋମି ତବ ଭାଷିତାଃ।
ତସ୍ମାତ୍ତେ ସୂତପୁତ୍ରେଭ୍ଯୋ ନ ଭଯଂ ଜାତୁ ବିଦ୍ଯତେ ॥ 25 ॥ 4-27-25 (29459) 
ବୈଶମ୍ପାଯନ ଉବାଚ। 4-27-26x (3105) 
ଇତ୍ଯୁକ୍ତ୍ବା ସ ମହାବାହୁର୍ବିଜଜୃମ୍ଭେ ଜିଘାଂସଯା ॥ 26 ॥  4-27-26 (29460) 
ତତଃ ସ ବ୍ଯାଯତଂ ବଦ୍ଧ୍ବା ବସ୍ତ୍ରଂ ବିପରିବେଷ୍ଟ୍ଯ ଚ।
ଅଦ୍ବାରେଣାଭ୍ଯବସ୍କନ୍ଦ୍ଯ ନିର୍ଜଗାମ ବହିସ୍ତଦା ॥ 27 ॥ 4-27-27 (29461) 
ସ ଲଙ୍ଘଯିତ୍ବା ପ୍ରାକାରମାରୁହ୍ଯ ତରସା ଦ୍ରୁମମ୍ ।
ଶ୍ମଶାନାଭିମୁଖଃ ପ୍ରାଯାଦ୍ଯତ୍ର ତେ କୀଚକା ଗତାଃ ॥ 28 ॥ 4-27-28 (29462) 
ସ ଲଙ୍ଘଯିତ୍ବା ପ୍ରାକାରଂ ନିଃସୃତ୍ଯ ଚ ପୁରୋତ୍ତମାତ୍ ।
ଜବେନୋତ୍ପତିତୋ ଭୀମଃ ସୂତାନାମଗ୍ରତସ୍ତଦା ॥ 29 ॥ 4-27-29 (29463) 
ଚିତାସମୀପଂ ଗତ୍ବା ସ ତତ୍ରାପଶ୍ଯନ୍ମହାବଲଃ ।
ତାଲମାତ୍ରଂ ମହାସ୍କନ୍ଧମୂର୍ଧ୍ବଶୁଷ୍କଂ ବନସ୍ପତିମ୍ ॥ 30 ॥ 4-27-30 (29464) 
ତଂ ନାଗବଦୁପକ୍ରମ୍ଯ ବାହୁଭ୍ଯାଂ ପରିରଭ୍ଯ ଚ।
ବୃକ୍ଷମୁତ୍ପାଟଯାମାସ ଭୀମୋ ଭୀମପରାକ୍ରମଃ ॥ 31 ॥ 4-27-31 (29465) 
ତତୋ ବୃକ୍ଷଂ ଦଶବ୍ଯାମଂ ନିଷ୍ପତ୍ରମକରୋତ୍ତଦା ॥ 32 ॥  4-27-32 (29466) 
ତଂ ମହାକାଯମୁଦ୍ଯମ୍ଯ ଭ୍ରାମଯିତ୍ବା ଚ ବେଗିତଃ।
ପ୍ରଗୃହ୍ଯାଭ୍ଯପତତ୍ସୂତାନ୍ଦଣ୍ଡପାଣିରିବାନ୍ତକଃ॥ 33 ॥ 4-27-33 (29467) 
ଊରୁବେଗେନ ତସ୍ଯାଥ ନ୍ଯଗ୍ରୋଧାଶ୍ବତ୍ଥକିଂଶୁକାଃ।
ଭୂମୌ ନିପତିତା ବୃକ୍ଷାଃ ସଂଭଗ୍ନାସ୍ତତ୍ର ଶେରତେ ॥ 34 ॥ 4-27-34 (29468) 
ତଂ ସିଂହମିବ ସଂକ୍ରୁଦ୍ଧଂ ଦୃଷ୍ଟ୍ବା ଗନ୍ଧର୍ବମାଗତମ୍।
ବିତ୍ରେସୁଶ୍ଚ ତଦା ସୂତା ବିପାଦଭଯପୀଡିତାଃ ॥ 35 ॥ 4-27-35 (29469) 
ତମନ୍ତକମିବ କ୍ରୁଦ୍ଧଂ ଗନ୍ଧର୍ବଭଯଶଙ୍କିତାଃ।
ଦିଧକ୍ଷନ୍ତସ୍ତଥା ଜ୍ଯେଷ୍ଠଂ ଭ୍ରାତରଂ ଚୋପକୀଚକାଃ। 
ପରସ୍ପରମଥୋଚୁସ୍ତେ ବିଷାଦଭଯମୋହିତାଃ ॥ 36 ॥  4-27-36 (29470) 
ଗନ୍ଧର୍ବୋ ବଲବାନେତି କ୍ରୁଦ୍ଧ ଉଦ୍ଯମ୍ଯ ପାଦପମ୍।
ପ୍ରବୁଦ୍ଧାଃ ସୁମହାଭାଗା ଗନ୍ଧର୍ବାଃ ସୂର୍ଯବର୍ଚସଃ। 
ସୈରନ୍ଧ୍ରୀ ମୁଚ୍ଯତାଂ ଶୀଘ୍ରଂ ଭଯଂ ନୋ ମହଦାଗତମ୍ ॥ 37 ॥  4-27-37 (29471) 
ବୈଶମ୍ପାଯନ ଉବାଚ। 4-27-38x (3106) 
ତେ ଦୃଷ୍ଟ୍ବାଽଥ ସମାବିଦ୍ଧଂ ଭୀମସେନେନ ପାଦପମ୍ ।
ବିମୁଚ୍ଯ ଦ୍ରୌପଦୀଂ ତ୍ରସ୍ତାଃ ପ୍ରାଦ୍ରବନ୍ନଗରଂ ପ୍ରତି ॥ 38 ॥ 4-27-38 (29472) 
ଦ୍ରବତସ୍ତାଂଶ୍ଚ ସଂପ୍ରେକ୍ଷ୍ଯ ସ ବଜ୍ରୀ ଦାନବାନିବ ।
ଅଥ ଭୀମଃ ସମୁତ୍ପତ୍ଯ ଦ୍ରବତାଂ ପୁରତୋଽଭବତ୍ ॥ 39 ॥ 4-27-39 (29473) 
ତେ ତଂ ଦୃଷ୍ଟ୍ବା ଭଯୋଦ୍ବିଗ୍ନା ନିଶ୍ଚେଷ୍ଟାଃ ସମବସ୍ଥିତାଃ ॥ 40 ॥  4-27-40 (29474) 
ଦୃଷ୍ଟ୍ବା ତାଞ୍ଶତସଙ୍ଖ୍ଯକାନ୍ସ ବଜ୍ରୀ ଦାନବାନିବ।
ଏକେନୈବ ପ୍ରହାରେଣ ଦଶ ସପ୍ତ ଚ ବିଂଶତିମ୍। 
ଅଷ୍ଟାଦଶ ଚ ପଞ୍ଚାଶଞ୍ଜଘାନ ସ ବୃକୋଦରଃ ॥ 41 ॥  4-27-41 (29475) 
ଶତଂ ପଞ୍ଚାଧିକଂ ଭୀମଃ ପ୍ରାହିଣୋଦ୍ଯମସାଦନମ୍।
ବୃକ୍ଷେଣୈକେନ ରାଜେନ୍ଦ୍ର ପ୍ରଭଞ୍ଜନସୁତୋ ବଲୀ। 
ବାଯୁବେଗସମଃ ଶ୍ରୀମାନ୍ସର୍ବାନ୍ସୂତାନଶେଷତଃ ॥ 42 ॥  4-27-42 (29476) 
ତାନ୍ନିହତ୍ଯ ମହାବାହୁର୍ଭୀମସେନୋ ମହାବଲଃ।
ଆଶ୍ବାସଯତ୍ତଦା କୃଷ୍ଣାଂ ପ୍ରତିମୁଚ୍ଯ ଚ ବନ୍ଧନାତ୍ ॥ 43 ॥ 4-27-43 (29477) 
ଉବାଚ ଶ୍ଲକ୍ଷ୍ଣଯା ବାଚା ପାଞ୍ଚାଲୀଂ ଭରତର୍ଷଭଃ ।
ଅଶ୍ରୁପୂର୍ଣମୁଖୀଂ ଭୀତାମୁଦ୍ଧରନ୍ସ ବୃକୋଦରଃ ॥ 44 ॥ 4-27-45a[ ମା ଖିଦସ୍ତ୍ବଂ(*) ଯାଜ୍ଞସେନି ପାତିବ୍ରତ୍ଯବ୍ରତେ ସ୍ଥିତା।
ପାତିବ୍ରତ୍ଯେ ସ୍ଥିତା ନାରୀ ବ୍ରତଂ ରକ୍ଷେତ୍ସଦାଽତ୍ମନଃ॥ 45 ॥  4-27-44 (29478) 
ପୁରା ସ୍ତ୍ରୀ ଦେବରାତସ୍ଯ ପତିପ୍ରୀତା ଶିରୋମଣିଃ।
କଦାଚିଦ୍ଭର୍ତୃରୂପେଣ ରକ୍ଷସାଽପହୃତା ସତୀ ॥ 46 ॥ 4-27-46 (29479) 
କସ୍ଯଚିତ୍ସରସସ୍ତୀରେ ତାଂ ନିବେଶ୍ଯ ସ ରାକ୍ଷସଃ।
ତଦ୍ଭର୍ତୃରୂପଂ ସଂତ୍ଯଜ୍ଯ ରକ୍ଷୋ ଭୂତ୍ବା ସୁଦାରୁଣମ୍ ॥ 47 ॥ 4-27-47 (29480) 
ସାମ୍ନା ଦାନେନ ଭେଦେନ ସା ଯଦା ନାନ୍ବମନ୍ଯତ।
ତଦା ତାଂ ପାତଯିତ୍ବା ସ ମୈଥୁନାଯୋପଚକ୍ରମେ ॥ 48 ॥ 4-27-48 (29481) 
ତତଃ ସା ଧୈର୍ଯମାସ୍ଥାଯ ବିବରଂ ତ ଦଦୌ ତଦା।
ତତଃ ସ ଖଙ୍ଗମୁତ୍କୃଷ୍ଯ ଭୀଷଯାମାସ ତାଂ ସତୀମ୍ ॥ 49 ॥ 4-27-49 (29482) 
ସାଽପି ତ୍ଯକ୍ତଭଯା ସାଧ୍ବୀ ପ୍ରାଣତ୍ଯାଗେ ସୁନିଶ୍ଚିତା।
ପ୍ରତିଜ୍ଞାମକରୋତ୍କୃଷ୍ଣେ ପାତିବ୍ରତ୍ଯପରାଯଣା ॥ 50 ॥ 4-27-50 (29483) 
ଆରାଧିତୋ ଯଦି ମଯା ଭର୍ତା ମେ ଦୈବତଂ ମହତ୍।
କର୍ମଣା ମନସା ବାଚା ଗୁରବସ୍ତୋଷିତା ମଯା। 
ତେନ ସତ୍ଯେନ ଯୋନିର୍ମେ ଭବତ୍ବଦ୍ଯ ଶିଲା ଦୃଢା ॥ 51 ॥  4-27-51 (29484) 
ଏବଂ ତଯା ପ୍ରତିଜ୍ଞାତେ ତଦ୍ଯୋନିଃ ସା ଶିଲାଽଭବତ୍।
ଅନ୍ତରା ନାଭିଜାନ୍ବୋର୍ଯତ୍ତତ୍ସର୍ବଂ ଚ ଶିଲାଽଭବତ୍ ॥ 52 ॥ 4-27-52 (29485) 
ତତଃ ସ ଖଙ୍ଗମୁଦ୍ଧୃତ୍ଯ ବେଗେନାସ୍ଯାଃ ଶିରୋଽହରତ୍ ॥ 53 ॥  4-27-53 (29486) 
ଜଯା ନାମ ସଖୀ ସାଽଭୂତ୍ପାର୍ବତ୍ଯା ନଖମାଂସବତ୍।
ତସ୍ମାତ୍ପତିବ୍ରତାଯାଶ୍ଚ ଦୁଃଖମଲ୍ପଂ ସୁଖଂ ବହୁ ॥ ] ॥ 54 ॥ 4-27-54 (29487) 
ଏବଂ ତେ ଭୀରୁ ବଧ୍ଯନ୍ତେ ଯେ ତ୍ବାଂ ହିଂସନ୍ତି ମାନବାଃ।
ଗଚ୍ଛ ତ୍ବଂ ନଗରଂ କୃଷ୍ଣେ ନ ଭଯଂ ବିଦ୍ଯତେ ତବ ॥ 55 ॥ 4-27-55 (29488) 
ଅନ୍ଯେନ ତ୍ବଂ ପଥା ଶୀଘ୍ରଂ ସୁଦେଷ୍ଣାଯା ନିବେଶନମ୍।
ଅନ୍ଯେନାହଂ ଗମିଷ୍ଯାମି ବିରାଟସ୍ଯ ମହାନସମ୍ । 
ଯଥା ନୌ ନାବବୁଧ୍ଯେରନ୍ରାତ୍ରାବେବଂ ବ୍ଯବସ୍ଥିତୌ ॥ 56 ॥  4-27-56 (29489) 
ବୈଶମ୍ପାଯନ ଉବାଚ। 4-27-57x (3107) 
ସାଽଗଚ୍ଛନ୍ନଗରଂ କୃଷ୍ଣା ଭୀମେନାଶ୍ବାସିତା ସତୀ ॥ 57 ॥
କୃତକୃତ୍ଯା ସୁଦେଷ୍ଣାଯା ଭବନଂ ଶୁଭଲକ୍ଷଣା ।  4-27-57 (29490) 
ଶଚୀବ ନହୁଷେ ଶପ୍ତେ ପ୍ରବିବେଶ ତ୍ରିବିଷ୍ଟପମ୍ ॥ 58 ॥
ଭୀମୋଽପ୍ଯମିତବୀର୍ଯସ୍ତୁ ବଲବାନରିମର୍ଦନଃ।  4-27-58 (29491) 
ସର୍ବାଂସ୍ତାନ୍କୀଚକାଂସ୍ତତ୍ର ହତ୍ବା ଧର୍ମାତ୍ମଜାନୁଜଃ ॥ 59 ॥
ନିଃଶେଷଂ କୀଚକାନ୍ହତ୍ବା ରାମୋ ରାତ୍ରିଚରାନିବ।  4-27-59 (29492) 
ଜିତଶତ୍ରୁରଦୀନାତ୍ମା ପ୍ରବିବେଶ ପୁରଂ ତତଃ ॥ 60 ॥
ପଞ୍ଚାଧିକଂ ଶତଂ ତତ୍ର ନିହତଂ ତେନ ଭାରତ।  4-27-60 (29493) 
ମହାବନମିବ ଛିନ୍ନଂ ଶିଶ୍ଯେ ବିଗଲିତଦ୍ରୁମମ୍ ॥ 61 ॥
ଏବଂ ତେ ନିହତା ରାଜଞ୍ଶତଂ ପଞ୍ଚୋପକୀଚକାଃ।  4-27-61 (29494) 
ସ ଚ ସେନାପତିଃ ସୂତ ଇତ୍ଯେତତ୍ସୂତଷଟ୍ଶତମ୍ ॥ 62 ॥
ନ ଗନ୍ଧର୍ବଭଯାକିଂଚିଦ୍ବକ୍ତୁଂ କୀଚକବାନ୍ଧବାଃ ।  4-27-62 (29495) 
ଅଶକ୍ନୁବନ୍ତସ୍ତାଂ ତତ୍ର ଭଯାଦପ୍ଯଭିବୀକ୍ଷିତୁମ୍ ॥ 63 ॥
ବିରାଟନଗରେ ଚାପି ସର୍ବେ ମାତ୍ସ୍ଯାଃ ସମାଗତାଃ ।  4-27-63 (29496) 
କାଲ୍ଯଂ ପଞ୍ଚଶତଂ ଚୈତାନପଶ୍ଯନ୍ସାରଥୀନ୍ହତାନ୍ ॥ 64 ॥
ତଦ୍ଦୃଷ୍ଟ୍ବା ମହଦାଶ୍ଚର୍ଯଂ ନରା ନାର୍ଯଶ୍ଚ ନାଗରାଃ।  4-27-64 (29497) 
ବିସ୍ମଯଂ ପରମଂ ଗତ୍ବା ନୋଚୁଃ କିଂଚନ ଭାରତ ॥ 65 ॥ ॥  4-27-65 (29498) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି କୀଚକବଧପର୍ବଣି ସପ୍ତବିଂଶୋଽଧ୍ଯାଯାଃ ॥ 27 ॥

Mahabharata - Virata Parva - Chapter Footnotes

4-27-45 *ଇମେ 10 ଶ୍ଲୋକାଃ ଘo ପୁସ୍ତକ ଏବ ଦୃଶ୍ଯନ୍ତେ ॥ 4-27-63 ତାଂ ଦ୍ରୌପଦୀମଭିବୀକ୍ଷିତୁମପି ଅଶକ୍ନୁବନ୍ତଃ କୀଚକବାନ୍ଧବାଃ ତାଂପ୍ରତି କିଂଚିଦ୍ବକ୍ତୁଂ ନାଶକ୍ନୁବନ୍ନିତ୍ଯଧ୍ଯାହାରେଣ ଯୋଜନା ॥ 63 ॥



ବିରାଟପର୍ବ - ଅଧ୍ଯାଯ 028

॥ ଶ୍ରୀଃ ॥

4.28. ଅଧ୍ଯାଯଃ 028 

Mahabharata - Virata Parva - Chapter Topics

ପୌରୌର୍ବିରାଟଂପ୍ରତି ସାନୁଜକୀଚକନିଧନନିବେଦନପୂର୍ବକଂ ନଗରାଦ୍ଦ୍ରୌପଦୀନିଷ୍କାସନପ୍ରାର୍ଥନା ॥ 1 ॥ ସୁଦେଷ୍ଣଯା ବିରାଟନିଯୋଗାଦ୍ଦ୍ରୌପଦୀଂ ପ୍ରତି ସ୍ବପୁରାନ୍ନିର୍ଗମନଚୋଦନା ॥ 2 ॥ ତଥା ଦ୍ରୌପଦ୍ଯା ମାସାବଧିସ୍ବବାସାଭ୍ଯନୁଜ୍ଞାନପ୍ରାର୍ଥନାଯାଂ ତଦଙ୍ଗୀକରଣମ୍ ॥ 3 ॥

Mahabharata - Virata Parva - Chapter Text

4-28-0 (29499) 
ବୈଶମ୍ପାଯନ ଉବାଚ। 4-28-0x (3108) 
ତେ ଦୃଷ୍ଟ୍ବା ନିହତାନ୍ସୂତାନ୍ଭୀମସେନେନ ଭାରତ।
ପୌରାଶ୍ଚ ସହିତାଃ ସର୍ବେ ରାଜ୍ଞେ ଗତ୍ବା ନ୍ଯବେଦଯନ୍ । 
ଗନ୍ଧର୍ବେଣ ହତା ରାଜନ୍ସୂତପୁତ୍ରାଃ ପରଶ୍ଶତମ୍ ॥ 1 ॥  4-28-1 (29500) 
ଯଥା ବଜ୍ରେଣ ଦୀର୍ଣଂ ବୈ ପର୍ବତସ୍ଯ ମହଚ୍ଛିରଃ।
ବିନିକାର୍ଣାଃ ପ୍ରଦୃଶ୍ଯନ୍ତେ ତଥା ସୂତା ମହୀତଲେ ॥ 2 ॥ 4-28-2 (29501) 
ସୈରନ୍ଧ୍ରୀ ଚାପି ମୁକ୍ତା ସା ପୁନରାଯାତି ତେ ଗୃହମ୍ ।
ସର୍ବଂ ସଂଶଯିତଂ ରାଜନ୍ନଗରଂ ତେ ଭବିଷ୍ଯତି ॥ 3 ॥ 4-28-3 (29502) 
ତଥାରୂପା ହି ସୈରନ୍ଧ୍ରୀ ଗନ୍ଧର୍ବାଶ୍ଚ ମହାବଲାଃ ।
ପୁଂସାମିଷ୍ଟଶ୍ଚ ବିଷଯୋ ମୈଥୁନାଯ ନ ସଂଶଯଃ ॥ 4 ॥ 4-28-4 (29503) 
ଯଥା ସୈରନ୍ଧ୍ରିଦୋଷେଣ ନେଦଂ ରାଜନ୍ପୁରଂ ତବ।
ବିନାଶମେତି ବୈ କ୍ଷିପ୍ରଂ ତଥା ସାଧୁ ବିଧୀଯତାମ୍ ॥ 5 ॥ 4-28-5 (29504) 
ସର୍ବାଙ୍ଗସୌଷ୍ଠବଯୁତାଂ ରୂପଲାବଣ୍ଯଶାଲିନୀମ୍ ।
ପଶ୍ଯତାମନିମେଷେଣ ଚକ୍ଷୁଷା ବନିତାଂ ଶୁଭାମ୍। 
ମନସଶ୍ଚକ୍ଷୁଷଶ୍ଚୈବ ପ୍ରତିବନ୍ଧୋ ନ ବିଦ୍ଯତେ ॥ 6 ॥  4-28-6 (29505) 
ତସ୍ମାତ୍ତାଂ ଯଃ ପୁମାନ୍ଦୃଷ୍ଟ୍ବା ରୂପେଣାପ୍ରତିମାଂ ଭୁବି।
ଗଚ୍ଛେତ୍କାମବଶଂ ମୂଢୋ ଗନ୍ଧର୍ବୈଃ ସ ନିହନ୍ଯତେ ॥ 7 ॥ 4-28-7 (29506) 
ନିଷ୍କାସଯୈନାଂ ଭବନାତ୍ପୁରାଚ୍ଚୈବ ବିଶେଷତଃ।
କାଲଃ ପ୍ରବିଶ୍ଯ ସୈରନ୍ଧ୍ରୀଂ ପୁରଂ ନାଶଯତେ ଧ୍ରୁବମ୍ ॥ 8 ॥ 4-28-8 (29507) 
ବୈଶମ୍ପାଯନ ଉବାଚ। 4-28-9x (3109) 
ତେଷାଂ ତଦ୍ବଚନଂ ଶ୍ରୁତ୍ବା ବିରାଟୋ ବାହିନୀପତିଃ।
ଅବ୍ରବୀତ୍କ୍ରିଯତାମେଷାଂ ସୂତାନାମପରକ୍ରିଯା ॥ 9 ॥ 4-28-9 (29508) 
ଏକସ୍ମିନ୍ନେବ ତେ ସର୍ବେ ସୁସମିଦ୍ଧେ ହୁତାଶନେ।
ଦହ୍ଯନ୍ତାଂ କୀଚକାଃ ସର୍ବେ ସର୍ବଗନ୍ଧୈଶ୍ଚ ସର୍ବଶଃ ॥ 10 ॥ 4-28-10 (29509) 
ଇତ୍ଯୁକ୍ତ୍ବା ପରମୋଦ୍ବଗ୍ନିଃ ପ୍ରବିଶ୍ଯାନ୍ତଃପୁରଂ ଶୁଭମ୍।
ସୁଦେଷ୍ଣାଂ ଚାବ୍ରବୀଦ୍ରାଜା ମହିଷୀଂ ଜାତସାଧ୍ବସଃ ॥ 11 ॥ 4-28-11 (29510) 
ସୈରନ୍ଧ୍ରୀମାଗତାଂ ବ୍ରୂଯା ମମୈବ ବଚନାଦିହ ।
ଗଚ୍ଛ ସୈରନ୍ଧ୍ରି ଭଦ୍ରଂ ତେ ଯଥାକାମଂ ଚରାଧୁନା । 
ବିଭେତି ରାଜା ସୈରନ୍ଧି ଗନ୍ଧର୍ବେଭ୍ଯଃ ପରାଭବାତ୍ ॥ 12 ॥  4-28-12 (29511) 
ନ ହି ତାମୁତ୍ସହେ ବକ୍ତୁଂ ସ୍ବଯଂ ଗନ୍ଧର୍ବରକ୍ଷିତାମ୍ ।
ସ୍ତ୍ରିଯାସ୍ତ୍ବଦୋଷସ୍ତାଂ ବକ୍ତୁମତସ୍ତ୍ବାଂ ପ୍ରବ୍ରବୀମ୍ଯହମ୍ ॥ 13 ॥ 4-28-13 (29512) 
ବୈଶମ୍ପାଯନ ଉବାଚ। 4-28-14x (3110) 
ଏକସ୍ମିନ୍ନେବ ତେ ସର୍ବେ ସୁସମିଦ୍ଧେ ହୁତାଶନେ।
ଅଦହନ୍କୀଚକାନ୍ସର୍ବାନ୍ସଂସ୍କାରୈଶ୍ଚୈବ ସର୍ବଶଃ ॥ 14 ॥ 4-28-14 (29513) 
ଅଥ ମୁକ୍ତା ଭଯାତ୍କୃଷ୍ଣା ସୂତପୁତ୍ରାନ୍ନିରସ୍ଯ ଚ।
ମୋକ୍ଷିତା ଭୀମସେନେନ ଜଗାମ ନଗରଂ ପ୍ରତି ॥ 15 ॥ 4-28-15 (29514) 
ତ୍ରାସିତେବ ମୃଗୀ ବାଲା ଶାର୍ଦୂଲେନ ମନସ୍ବିନୀ।
ସା ତୁ ଗାତ୍ରାଣି ବାସଶ୍ଚ ପ୍ରକ୍ଷାଲ୍ଯ ପ୍ରବିବେଶ ହ ॥ 16 ॥ 4-28-16 (29515) 
ତାଂ ଦୃଷ୍ଟ୍ବା ପୁରୁଷା ରାଜନ୍ପ୍ରାଦ୍ରବନ୍ତ ଦିଶୋ ଦଶ।
ଗନ୍ଧର୍ବାଣାଂ ଭଯତ୍ରସ୍ତାଃ କେଚିଦ୍ଦୃଷ୍ଟିଂ ନ୍ଯମୀଲଯନ୍ ॥ 17 ॥ 4-28-17 (29516) 
ପ୍ରଦୁଦ୍ରୁବୁଶ୍ଚାପ୍ଯପରେ ତଥା ଜନା ହସ୍ତୈଶ୍ଚ ଚକ୍ଷୂଂଷି ପିଧାଯ ମୋହିତାଃ।
ମା ପଶ୍ଯତ ସ୍ମେତି ଚ ତାଂ ବ୍ରୁବନ୍ତସ୍ତଥା ଜନାଶ୍ଚୁକ୍ରୁଶୁରାର୍ତରୂପାଃ ॥ 18 ॥ 4-28-18 (29517) 
ତାମଦ୍ଯ ଯଃ ପଶ୍ଯତି ରୂପଶାଲିନୀଂ ଶଯୀତ ଭଗ୍ନୋଽତ୍ର ଯଥୈବ କୀଚକାଃ।
ଇତି ବ୍ରୁବନ୍ତୋ ଭଯବିଗ୍ନଚେତସୋ ଭଯେନ ଗନ୍ଧର୍ବଗତେନ ମୋହିତାଃ ॥ 19 ॥ 4-28-19 (29518) 
ତତୋ ମହାନସଦ୍ବାରେ ଭୀମସେନମବସ୍ଥିତମ୍।
ଦଦର୍ଶ ରାଜନ୍ପାଞ୍ଚାଲୀ ଯଥା ମତ୍ତଂ ମହାଦ୍ବିପମ୍ ॥ 20 ॥ 4-28-20 (29519) 
ସୋପହାସଂ ତୁ ଶନକୈଃ ସଂଜ୍ଞାଭିରିଦମବ୍ରବୀତ୍।
ନମୋ ଗନ୍ଧର୍ବରାଜାଯ ଯେନାସ୍ମି ପରିମୋକ୍ଷିତା ॥ 21 ॥ 4-28-21 (29520) 
କୀଚକେଭ୍ଯୋ ବିନିର୍ଦୋଷାମନାଥାଂ ବସତୀଂ ଗୃହେ।
ଯୋ ମାଂ ରକ୍ଷତି ସନ୍ତ୍ରସ୍ତାଂ ଗନ୍ଧର୍ବାଯ ନମୋସ୍ତୁ ତେ ॥ 22 ॥ 4-28-22 (29521) 
ଭୀମ ଉବାଚ। 4-28-23x (3111) 
ଯେ ଯସ୍ଯା ବିଚରନ୍ତୀହ ପୁରୁଷା ବଶବର୍ତିନଃ।
ତେଷାଂ ଚ ବଶଗା ନିତ୍ଯଂ ବିଚର ତ୍ବଂ ଯଥେଷ୍ଟତଃ ॥ 23 ॥ 4-28-23 (29522) 
ଯେ ପୁରା ବିଚରନ୍ତୀହ ପୁରୁଷା ବଶବର୍ତିନଃ।
ତସ୍ଯାସ୍ତେ ବଚନଂ ଶ୍ରୁତ୍ବା ହ୍ଯନୃଣା ବିହରନ୍ତ୍ବିତଃ ॥ 24 ॥ 4-28-24 (29523) 
ବୈଶମ୍ପାଯନ ଉବାଚ। 4-28-25x (3112) 
ତଯୋସ୍ତଦ୍ବଚନଂ ଶ୍ରୁତ୍ବା ଜଝିରେ ନେତରେ ଜନାଃ।
ତତଃ ପାଞ୍ଚାଲରାଜସ୍ଯ ସୁତା ଚାପି ଜଗାମ ହ ॥ 25 ॥ 4-28-25 (29524) 
ତତଃ ସା ନର୍ତନାଗାରେ ଧନଂଜଯମପଶ୍ଯତ।
ରାଜ୍ଞଃ କନ୍ଯା ବିରାଟସ୍ଯ ନର୍ତଯନ୍ତଂ ମହାଭୁଜମ୍ ॥ 26 ॥ 4-28-26 (29525) 
ତତସ୍ତା ନର୍ତନାଗାରାଦ୍ବିନିଷ୍କ୍ରମ୍ଯ ସହାର୍ଜୁନାଃ।
କନ୍ଯା ଦଦୃଶୁରାଯାନ୍ତୀଂ କୃଷ୍ଣାଂ କ୍ଲିଷ୍ଟାମନାଗସମ୍ ॥ 27 ॥ 4-28-27 (29526) 
କାନ୍ଯା ଊଚୁଃ। 4-28-28x (3113) 
ଦିଷ୍ଟ୍ଯା ସୈରନ୍ଧ୍ରି ମୁକ୍ତାଽସି ଦିଷ୍ଟ୍ଯାଽସି ପୁନରାଗତା।
ଦିଷ୍ଟ୍ଯା ଚ ନିହତାଃ ସୂତା ଯେ ତ୍ବାଂ କ୍ଲିଶ୍ଯନ୍ତ୍ଯନାଗସମ୍ ॥ 28 ॥ 4-28-28 (29527) 
ବୃହନ୍ନଲୋବାଚ। 4-28-29x (3114) 
କଥଂ ସୈରନ୍ଧ୍ରି ମୁକ୍ତାଽସି କଥଂ ପାପାଶ୍ଚ ତେ ହତାଃ।
ଇଚ୍ଛାମି ତେ କଥାଂ ଶ୍ରୋତୁଂ କଥଯସ୍ବ ଯଥାତଥମ୍ ॥ 29 ॥ 4-28-29 (29528) 
ସୈରନ୍ଧ୍ଯୁବାଚ। 4-28-30x (3115) 
ବୃହନ୍ନଲେ କିଂନୁ ତବ ସୈରନ୍ଧ୍ର୍ଯା କାର୍ଯମଦ୍ଯ ବୈ।
ଯା ତ୍ବଂ ରଂସ୍ଯସି କଲ୍ଯାଣି ସଦା କନ୍ଯାପୁରେ ସୁଖଂ ॥ 30 ॥ 4-28-30 (29529) 
ନ ହି ଦୁଃଖ ସମାପ୍ନୋଷି ସୈରନ୍ଧ୍ରୀ ଯଦୁପାଶ୍ରୁତେ।
ସୁଖେନ ବର୍ତସେ ଯେହ ନ ତଦ୍ଦୁଃଖମବାପ୍ଯତେ। 
ତେନ ମାଂ ଦୁଃଖିତାମେବଂ ପୃଚ୍ଛସି ପ୍ରହସନ୍ତ୍ଯପି ॥ 31 ॥  4-28-31 (29530) 
ବୃହନ୍ନଲୋବାଚ। 4-28-32x (3116) 
ବୃହନ୍ନଲାଽପି କଲ୍ଯାଣି ଦୁଃଖମାପ୍ନୋତ୍ଯନନ୍ତକମ୍।
ତିର୍ଯଗ୍ଯୋନିଗତେବେଯଂ ନ ଚୈନାମବବୁଧ୍ଯସେ ॥ 32 ॥ 4-28-32 (29531) 
ତ୍ବଯା ସହୋଷିତା ଚାସ୍ମି ତ୍ବଂ ଚ ସର୍ବୈଃ ସହୋଷିତା।
ତ୍ବତ୍ତଃ କୃଚ୍ଛ୍ରତରଂ ବାସଂ ବସେଯମହମଙ୍ଗନେ । 
କ୍ଲିଶ୍ଯନ୍ତ୍ଯାଂ ତ୍ବଯି ସୁଶ୍ରୋଣି କୋନୁ ଦୁଃଖଂ ନ ଚିନ୍ତଯେତ୍। ॥ 33 ॥  4-28-33 (29532) 
ନ ତୁ କେନଚିଦନ୍ଯନ୍ତଂ କସ୍ଯଚିଦ୍ଧୃଦଯଂ କ୍ବଚିତ୍।
ବେଦିତୁଂ ଶକ୍ଯତେ ନୂନଂ ତେନ ମାଂ ନାବବୁଧ୍ଯସେ ॥ 34 ॥ 4-28-34 (29533) 
ବୈଶମ୍ପାଯନ ଉବାଚ। 4-28-35x (3117) 
ତତଃ ସହୈବ କନ୍ଯାଭିର୍ଦ୍ରୌପଦୀ ରାଜବେଶ୍ମ ତତ୍।
ପ୍ରବିବେଶ ସୁଦେଷ୍ଣାଯାଃ ସମୀପମନସୂଯିନୀ ॥ 35 ॥ 4-28-35 (29534) 
ତାମବ୍ରବୀଦ୍ରାଜପତ୍ନୀ ବିରାଟବଚନାଦିଦମ୍ ।
ସୈରନ୍ଧ୍ରି ଗମ୍ଯତାଂ ଶୀଘ୍ରଂ ଯତ୍ର କାମଯସେ ଗତିମ୍ । 
ରାଜା ବିଭେତି ସୈରନ୍ଧ୍ରି ଗନ୍ଧର୍ବେଭ୍ଯଃ ପରାଭବାତ୍ ॥ 36 ॥  4-28-36 (29535) 
ତ୍ବଂ ଚାପି ତରୁଣୀ ସୁଭ୍ରୂ ରୂପେଣାପ୍ରତିମା ଭୁବି ।
ଚିତ୍ତାନି ଚ ନୃଣାଂ ଭଦ୍ରେ ରକ୍ତାନି ସ୍ପର୍ଶଜେ ସୁଖେ ॥ 37 ॥ 4-28-37 (29536) 
ତସ୍ମାତ୍ତ୍ବତ୍ତୋ ଭଯଂ ମହ୍ଯଂ ରାଷ୍ଟ୍ରସ୍ଯ ନଗରସ୍ଯ ଚ।
ଗଚ୍ଛାଦ୍ଯୈବ ଯଥେଷ୍ଟଂ ତ୍ବଂ ନଗରାଦ୍ଯତ୍ର ରଂସ୍ଯସେ ॥ 38 ॥ 4-28-38 (29537) 
ତ୍ବନ୍ନିମିତ୍ତଂ ଶୁଭେ ମହ୍ଯଂ ସର୍ବୋ ବନ୍ଧୁଜନୋ ହତଃ।
ନୃଶଂସା ଖଲୁ ତେ ବୁଦ୍ଧିର୍ଭ୍ରାତୄଣାଂ ମେ କୃତୋ ବଧଃ ॥ 39 ॥ 4-28-39 (29538) 
ତସ୍ମାଦ୍ଗନ୍ଧର୍ବରାଜେଭ୍ଯୋ ଭଯମଦ୍ଯ ପ୍ରବର୍ତତେ।
ଯଥେଷ୍ଟଂ ଗଚ୍ଛ ସୈରନ୍ଧ୍ରି ସ୍ବସ୍ତି ଚେହ ଯଥା ଭବେତ୍ ॥ 40 ॥ 4-28-40 (29539) 
ବୈଶମ୍ପାଯନ ଉବାଚ। 4-28-41x (3118) 
ସୁଦେଷ୍ଣାଯା ବଚଃ ଶ୍ରୁତ୍ବା ସୈରନ୍ଧ୍ରୀ ଚେଦମବ୍ରବୀତ୍ ।
ତ୍ରଯୋଦଶାହମାତ୍ରଂ ତୁ ରାଜା କ୍ଷାମ୍ଯତୁ ଭାମିନି ॥ 41 ॥ 4-28-41 (29540) 
କୃତକୃତ୍ଯା ଅବିଷ୍ଯନ୍ତି ଗନ୍ଧର୍ବାସ୍ତେ ନ ସଂଶଯଃ ।
ତତୋ ମାମୁପନେଷ୍ଯନ୍ତି କରିଷ୍ଯନ୍ତି ଚ ତେ ପ୍ରିଯମ୍ ॥ 42 ॥ 4-28-42 (29541) 
ଧ୍ରୁବଂ ଚ ଶ୍ରେଯସା ରାଜା ଯୋକ୍ଷ୍ଯତେ ସହ ବାନ୍ଧବୈଃ ।
ରାଜ୍ଞଃ କୃତୋପକାରାଶ୍ଚ କୃତଜ୍ଞାଶ୍ଚ ସଦା ଶୁଭେ। 
ସାଧବଶ୍ଚ ବଲୋତ୍ସିକ୍ତାଃ କୃତପ୍ରତିକୃତେପ୍ସବଃ ॥ 43 ॥  4-28-43 (29542) 
ଅର୍ଥିନୀ ମା ବ୍ରବୀତ୍ଯେଷା ଯଦ୍ବାତଦ୍ବେତି ଚିନ୍ତଯ।
ଭରସ୍ବ ତଦହର୍ମାତ୍ରଂ ତତ୍ତେ ଶ୍ରେଯୋ ଭବିଷ୍ଯତି ॥ 44 ॥ 4-28-44 (29543) 
ବୈଶମ୍ପାଯନ ଉବାଚ। 4-28-45x (3119) 
ତସ୍ଯାସ୍ତଦ୍ବଚନଂ ଶ୍ରୁତ୍ବା କୈକେଯୀ ଦୁଃଖମୋହିତା।
ଉବାଚ ଦ୍ରୌପଦୀମାର୍ତା ଭ୍ରାତୃବ୍ଯସନକର୍ଶିତା ॥ 45 ॥ 4-28-45 (29544) 
ବସ ଭଦ୍ରେ ଯଥେଷ୍ଟଂ ତ୍ବଂ ତ୍ବାମହଂ ଶରଣଂ ଗତା।
ତ୍ରାଯସ୍ବ ମମ ଭର୍ତାରଂ ପୁତ୍ରାଂଶ୍ଚୈବ ବିଶେଷତଃ ॥ 46 ॥ 4-28-46 (29545) 
ଇତ୍ଯୁକ୍ତବା ରାଜଶାର୍ଦୂଲ ରାଜ୍ଞେ ସର୍ବଂ ନ୍ଯବେଦଯତ୍ ।
ତ୍ରିଂଶଦ୍ରାତ୍ରିମିମାଂ ଭୀରୁଃ କୃତକୃତ୍ଯା ନିବାସଯେ ॥ 47 ॥  4-28-47 (29546) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି କୀଚକବଧପର୍ବଣି ଅଷ୍ଟାବିଂଶୋଽଧ୍ଯାଯଃ ॥ 28 ॥

Mahabharata - Virata Parva - Chapter Footnotes

4-28-1 ଗନ୍ଧର୍ବୈର୍ନିହତା ରାଜନ୍ନିତି ଖo ଥo ଧo ପାଠo ॥ 1 ॥ 4-28-5 ତଥା ନୀତିର୍ବିଧୀଯତାମିତି ଧo ପାଠଃ ॥ 5 ॥



ବିରାଟପର୍ବ - ଅଧ୍ଯାଯ 029

॥ ଶ୍ରୀଃ ॥

4.29. ଅଧ୍ଯାଯଃ 029 

Mahabharata - Virata Parva - Chapter Topics

ପାଣ୍ଡବାନ୍ବେଷଣାଯ କ୍ରମେଣ ବିରାଟପୁରମାଗତୈଶ୍ଚାରୈର୍ହାସ୍ତିନପୁରମେତ୍ଯ ଦୁର୍ଯୋଧନଂପ୍ରତି ସ୍ବେଷାଂ ପାଣ୍ଡବାନବଗତିନିବେଦନପୂର୍ବକଂ କୀଚକବଧନିବେଦନମ୍ ॥ 1 ॥

Mahabharata - Virata Parva - Chapter Text

4-29-0 (29547) 
ବୈଶମ୍ପାଯନ ଉବାଚ। 4-29-0x (3120) 
କୀଚକେ ତୁ ହତେ ରାଜା ବିରାଟଃ ପରବୀରହା।
ଶୋକମାହାରଯତ୍ତୀବ୍ରଂ ସାମାତ୍ଯଃ ସପୁରୋହିତଃ ॥ 1 ॥ 4-29-1 (29548) 
କୀଚକସ୍ଯ ବଧଂ ଘୋରଂ ସାନୁଜସ୍ଯ ବିଶାଂପତେ ।
ଅତ୍ଯାହିତଂ ଚିନ୍ତଯିତ୍ବା ବ୍ଯସ୍ମଯନ୍ତ ପୃଥଗ୍ଜନାଃ ॥ 2 ॥ 4-29-2 (29549) 
ତସ୍ମିନ୍ପୁରେ ଜନପଦେ ଜଜଲ୍ପୁଶ୍ଚାପି ସର୍ବଶଃ ।
ବୀର୍ଯବାନ୍ଦଯିତୋ ରାଜ୍ଞୋ ଦର୍ପୋତ୍ସିକ୍ତଶ୍ଚ କୀଚକଃ ॥ 3 ॥ 4-29-3 (29550) 
ସାଂପରାଯେ ପରିକ୍ରୁଷ୍ଟୋ ବଲବାନ୍ଦୁର୍ଜଯୋ ରଣେ।
ଆସୀତ୍ପ୍ରହର୍ତା ଶତ୍ରୂଣାଂ ଦାରଦର୍ଶୀ ଚ ଦୁର୍ମତିଃ । 
ସ ହତଃ କିଲ ଗନ୍ଧର୍ବୈଃ ସୈରନ୍ଧ୍ରୀକାରଣାନ୍ନିଶି ॥ 4 ॥  4-29-4 (29551) 
ଇତ୍ଯଜଲ୍ପନ୍ମହାରାଜ କୀଚକସ୍ଯ ବିନାଶନମ୍ ।
ଦେଶେଦେଶେ ମନୁଷ୍ଯାଶ୍ଚ ବିସ୍ମିତଃ କୀଚକେ ହତେ ॥ 5 ॥ 4-29-5 (29552) 
ଅଥ ବୈଃ ଧାର୍ତରାଷ୍ଟ୍ରେଣ ପ୍ରଯୁକ୍ତା ଯେ ବହିଶ୍ଚରାଃ ।
ମୃଗଯିତ୍ବା ବହୂନ୍ଦେଶାନ୍ଗ୍ରାମାଂଶ୍ଚ ନଗରାଣି ଚ ॥ 6 ॥ 4-29-6 (29553) 
ସଂବିଧାଯ ଯଥାଽଽଦିଷ୍ଟଂ ଯଥାଦେଶଂ ପ୍ରଦର୍ଶକାଃ ।
କୃତସଂକେତନାଃ ସର୍ବେ ନ୍ଯବର୍ତନ୍ତ ପୁରଂ ତତଃ ॥ 7 ॥ 4-29-7 (29554) 
ଆଗମ୍ଯ ହାସ୍ତିନପୁରଂ ଧାର୍ତରାଷ୍ଟ୍ରମରିନ୍ଦମମ୍।
ତତ୍ର ଦୃଷ୍ଟ୍ବା ତୁ ରାଜାନଂ କୌରବ୍ଯଂ ଧୃତରାଷ୍ଟ୍ରଜମ୍ ॥ 8 ॥ 4-29-8 (29555) 
ଦ୍ରୋଣକର୍ଣକୃପୈଃ ସାର୍ଧଂ ଭୀଷ୍ମେଣ ଚ ମହାତ୍ମନା।
ସଂଗତଂ ଭ୍ରାତୃଭିଃ ସାର୍ଧଂ ତ୍ରିଗର୍ତୈଶ୍ଚ ମହାରଥୈଃ ॥ 9 ॥ 4-29-9 (29556) 
ପ୍ରଣମ୍ଯ ଶିରସା ଭୂମୌ ବର୍ଧଯିତ୍ବା ଜଯାଶିଷା।
ଆସୀନଂ ସୂର୍ଯସଂକାଶେ କାଞ୍ଚନେ ପରମାସନେ ॥ 10 ॥ 4-29-10 (29557) 
ଉପାସ୍ଯମାନଂ ସଚିବୈର୍ମରୁଦ୍ଭିରିବ ବାସବମ୍ ।
ବିଦ୍ବଦ୍ଭିର୍ଗାଯକୈଃ ସାର୍ଧଂ କବିଭିଃ ସ୍ତୁତିପାଠକୈଃ ॥ 11 ॥ 4-29-11 (29558) 
ଅନେକୈରପି ରାଜନ୍ଯୈଃ ସେବିତଂ ସପରିଚ୍ଛଦୈଃ।
ଦୁର୍ଯୋଧନଂ ସଭାମଧ୍ଯେ ଆସୀନମିଦମବ୍ରୁବନ୍ ॥ 12 ॥ 4-29-12 (29559) 
କୃତୋଽସ୍ମାଭିଃ ପରୋ ଯତ୍ନସ୍ତେଷାମନ୍ବେଷଣେ ସଦା ।
ପାଣ୍ଡବାନାଂ ମନୁଷ୍ଯେନ୍ଦ୍ର ତସ୍ମିନ୍ମହତି କାନନେ ॥ 13 ॥ 4-29-13 (29560) 
ନିର୍ଜନେ ବ୍ଯାଲସଂକୀର୍ଣେ ନାନାଭ୍ରମରସଂକୁଲେ ।
ଲତାପ୍ରତାନଗହନେ ନାନାଗୁଲ୍ମସମାବୃତେ ॥ 14 ॥ 4-29-14 (29561) 
ନ ଚ ବିଦ୍ମୋ ଗତା ଯେନ ପାର୍ଥାଃ ସୁଦୃଢବିକ୍ରମାଃ ।
ମାର୍ଗମାଣାଃ ପଦନ୍ଯାସମାଶ୍ରମେଷୁ ବନେଷୁ ଚ ॥ 15 ॥ 4-29-15 (29562) 
ଗିରିକୂଟେଷୁ ତୁଙ୍ଗେଷୁ ନାନାଜନପଦେଷୁ ଚ।
ଜନାକୀର୍ଣେଷୁ ଦେଶେଷୁ ଚତ୍ବରେଷୁ ପୁରେଷୁ ଚ ॥ 16 ॥ 4-29-16 (29563) 
ନରେନ୍ଦ୍ର ସହସା ନଷ୍ଟାନ୍ନୈବ ବିଦ୍ମ ଚ ପାଣ୍ଡବାନ୍।
ଅତ୍ଯନ୍ତାଦର୍ଶନାନ୍ନଷ୍ଟା ଭଦ୍ରଂ ତୁଭ୍ଯଂ ନରର୍ଷଭ ॥ 17 ॥ 4-29-17 (29564) 
ଗିରୀଣାଂ କୂଟକୁଞ୍ଜେଷୁ କନ୍ଦରୋଦରସାନୁଷୁ।
ନଦୀପ୍ରସ୍ରବଣେଷ୍ବେବ ହ୍ରଦେଷୁ ଚ ସରସ୍ସୁ ଚ॥ 18 ॥ 4-29-18 (29565) 
ଗହ୍ବରେଷୁ ଚ ଦୁର୍ଗେଷୁ ଗ୍ରାମେଷୂ ପବନେଷୁ ଚ।
ଦୁର୍ବିଜ୍ଞେଯା ଗତିସ୍ତେଷାଂ ମୃଗ୍ଯତେଽସ୍ମାଭିରେବ ଚ ॥
ଗଜବ୍ଯାଘ୍ରସମୀପେଷୁ ସିଂହାନ୍ତେ ଶରଭାନ୍ତରେ ॥ 19 ॥  4-29-19 (29566) 
ବତ୍ମନ୍ଯନ୍ବିଚ୍ଛମାନାସ୍ତୁ ରଥାନାଂ ରଥିସତ୍ତମ।
କଂଚିତ୍କାଲଂ ମନୁଷ୍ଯେନ୍ଦ୍ର ସୂତାନନୁଗତା ବଯମ୍ ॥ 20 ॥ 4-29-20 (29567) 
ମୃଗଯିତ୍ବା ଯଥାନ୍ଯାଯଂ ବିଦିତାର୍ଥାଶ୍ଚ ତତ୍ବତଃ।
ପ୍ରାପ୍ତା ଦ୍ବାରବତୀଂ ସୂତା ବିନା ପାର୍ଥୈଃ ପରଂତପ ॥ 21 ॥ 4-29-21 (29568) 
ନ ତତ୍ର କୃଷ୍ଣା ରାଜେନ୍ଦ୍ର ପାଣ୍ଡବାଶ୍ଚ ମହାବ୍ରତାଃ।
ନରଦେବ ଯଥୋଦ୍ଦିଷ୍ଟଂ ନ ଚ ବିଦ୍ମାତ୍ର ପାଣ୍ଡବାନ୍ ॥ 22 ॥ 4-29-22 (29569) 
ନିର୍ବୃତୋ ଭବ ନଷ୍ଟାସ୍ତେ ସ୍ବସ୍ଥୋ ଭବ ପରଂତପ ।
ସର୍ବଥୈବ ପ୍ରନଷ୍ଟାସ୍ତେ ନମସ୍ତେ ଭରତର୍ଷଭ ॥ 23 ॥ 4-29-23 (29570) 
ସର୍ବା ଚ ପୃଥିବୀ କୃତ୍ସ୍ନା ସଶୈଲବନକାନନା ।
ସରାଷ୍ଟ୍ରନଗରଗ୍ରାମା ପତ୍ତନୈଶ୍ଚ ସମନ୍ବିତା । 
ଅନ୍ବେଷିତା ଚ ସର୍ବତ୍ର ନ ଚ ପଶ୍ଯାମା ପାଣ୍ଡବାନ୍ ॥ 24 ॥  4-29-24 (29571) 
ପୁନଃ ଶାଧି ମନୁଷ୍ଯେନ୍ଦ୍ର ଅତ ଊର୍ଧ୍ବଂ ବିଶାଂପତେ।
ଅନ୍ବେଷଣେ ପାଣ୍ଡବାନାଂ ଭୂଯଃ କିଂ କରବାମହେ ॥ 25 ॥ 4-29-25 (29572) 
ଇମାଂ ଚ ନଃ ପ୍ରିଯାଂ ବୀର ବାଚଂ ଭଦ୍ରବତୀଂ ଶୃଣୁ ॥ 26 ॥  4-29-26 (29573) 
ଯେନ ତ୍ରିଗର୍ତା ନିହତା ବଲେନ ବହୁଶୋ ନୃପ।
ସୂତେନ ରାଜ୍ଞୋ ମତ୍ସ୍ଯସ୍ଯ କୀଚକେନ ବଲୀଯସା। 
ସ ହତଃ ପତିତଃ ଶେତେ ଗନ୍ଧର୍ବୈର୍ନିଶି ଭାରତ ॥ 27 ॥  4-29-27 (29574) 
ସ୍ଯାଲୋ ରାଜ୍ଞୋ ବିରାଟସ୍ଯ ସେନାପତିରୁଦାରଧୀଃ।
ସୁଦେଷ୍ଣାଯାନୁଜଃ କ୍ରୂରଃ ଶୂରୋ ବୀରୋ ଗତବ୍ଯଥଃ ॥ 28 ॥ 4-29-28 (29575) 
ଉତ୍ସାହବାନ୍ମହାବୀର୍ଯୋ ନୀତିମାନ୍ବଲବାନପି ।
ଯୁଦ୍ଧଜ୍ଞୋ ରିପୁବୀର୍ଯଘ୍ନଃକ ସିଂହତୁଲ୍ଯପରାକ୍ରମଃ ॥ 29 ॥ 4-29-29 (29576) 
ପ୍ରଜାରକ୍ଷଣଦକ୍ଷଶ୍ଚ ଶତ୍ରୁଗ୍ରହଣଶକ୍ତିମାନ୍।
ବିଜିତାରିର୍ମହାଯୁଦ୍ଧେ ପ୍ରଚଣ୍ଡୋ ମାନତତ୍ପରଃ ॥ 30 ॥ 4-29-30 (29577) 
ନରନାରୀମନୋହ୍ଲାଦୀ ଧୀରୋ ବାଗ୍ମୀ ରଣପ୍ରିଯଃ।
ପୁଣ୍ଯକର୍ମାଽର୍ଥକାମାନାଂ ଭାଜନଂ ମନୁଜୋତ୍ତମଃ ॥ 31 ॥ 4-29-31 (29578) 
ସ ହତୋ ନିଶି ଗନ୍ଧୈର୍ବଃ ସ୍ତ୍ରୀନିମିତ୍ତଂ ନରାଧିପ।
ଅମୃଷ୍ଯମାଣୋ ଦୁଷ୍ଟାତ୍ମା ନିଶୀଥେ ସହ ସୋଦରୈଃ । 
ସୁହୃଦଶ୍ଚାସ୍ଯ ନିହତା ଯୋଧାଶ୍ଚ ପ୍ରହରୈର୍ହତାଃ ॥ 32 ॥  4-29-32 (29579) 
ଗନ୍ଧର୍ବାଣାଂ ଚ ମହିଷୀ କାଚିଦସ୍ତି ନିତମ୍ବିନୀ।
ସୈରନ୍ଧ୍ରୀ ନାମ ତାଂ ଦୃପ୍ତୋ ଦୁଷ୍ଟାତ୍ମାଽକାମଯଦ୍ବଲୀ ॥ 33 ॥ 4-29-33 (29580) 
ଇତ୍ଯେବଂ ଶ୍ରୁତମସ୍ମାଭିର୍ଗନ୍ଧର୍ବୈର୍ନିହତୋ ନିଶି ॥ 34 ॥  4-29-34 (29581) 
ବାନ୍ଧବୈର୍ବହୁଭିଃ ସାର୍ଧଂ କୀଚକୋ ନିହତୋ ଯତଃ।
ଅଦ୍ଯପ୍ରଭୃତି ରାଜେନ୍ଦ୍ର ପାଣ୍ଡବାନ୍ବେଷଣଂ ପ୍ରତି। 
ଚାରାଂଶ୍ଚ ସର୍ବତଶ୍ଚର୍ତୁଂ ପ୍ରେଷଯେତି ମତିର୍ହି ନଃ ॥ 35 ॥  4-29-35 (29582) 
ନିହତୋ ନିଶି ଗନ୍ଧର୍ବୈର୍ଦୁଷ୍ଟାତ୍ମା ଭ୍ରାତୃଭିଃ ସହ ।
ଏତାବଚ୍ଛ୍ରୁତମସ୍ମାଭିର୍ଭଦ୍ରଂ ତେଽସ୍ତୁ ନରାଧିପ ॥ 36 ॥ 4-29-36 (29583) 
ପ୍ରିଯମେତଦୁପଶ୍ରୁତ୍ଯ ଶତ୍ରୂଣାଂ ଚ ପରାଭବମ୍ ।
କୃତକୃତ୍ଯଶ୍ଚ କୌରବ୍ଯ ବିଧତ୍ସ୍ବ ଯଦନନ୍ତରମ୍ ॥ 37 ॥ ॥ 4-29-37 (29584) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗ୍ରୋଗ୍ରହଣପର୍ବଣି ଏକୋଽନତ୍ରିଂଶୋଽଧ୍ଯାଯଃ ॥ 29 ॥




ବିରାଟପର୍ବ - ଅଧ୍ଯାଯ 030

॥ ଶ୍ରୀଃ ॥

4.30. ଅଧ୍ଯାଯଃ 030 

Mahabharata - Virata Parva - Chapter Topics

ଦୁର୍ଯୋଧନାଦିଭିଃ ପାଣ୍ଡବାନ୍ବେଷଣାଯ ସମାଲୋଚନମ୍ ॥ 1 ॥

Mahabharata - Virata Parva - Chapter Text

4-30-0 (29585) 
ବୈଶମ୍ପାଯନ ଉବାଚ। 4-30-0x (3121) 
ତତୋ ଦୁର୍ଯୋଧନୋ ରାଜା ଶ୍ରୁତ୍ବା ତେଷାଂ ବଚସ୍ତଦା।
ଚିରମନ୍ତର୍ମନା ଭୂତ୍ବା ଇଦମାହ ସଭାସଦଃ ॥ 1 ॥ 4-30-1 (29586) 
ଅଶକ୍ଯଂ ଖଲୁ କାର୍ଯସ୍ଯ ଗତିଂ ଜ୍ଞାତୁଂ ହି ତତ୍ବତଃ ।
ତସ୍ମାତ୍ସର୍ବେ ପରୀକ୍ଷଧ୍ବଂ କ୍ବନୁ ସ୍ଯୁଃ ପାଣ୍ଡବା ଗତାଃ ॥ 2 ॥ 4-30-2 (29587) 
ଅଲ୍ପାବଶିଷ୍ଟଃ କାଲସ୍ତୁ ଗତୋ ଭୂଯିଷ୍ଠ ଏବ ଚ।
ତେଷାମଜ୍ଞାତଚର୍ଯାଯାମସ୍ମିନ୍ବର୍ଷେ ତ୍ରଯୋଦଶେ ॥ 3 ॥ 4-30-3 (29588) 
ଅପି ବର୍ଷସ୍ଯ ଶେଷଂ ତେ ହ୍ଯତୀଯୁରିହ ପାଣ୍ଡବାଃ।
ନିବୃତ୍ତସମଯାସ୍ତେ ହି ସତ୍ଯବ୍ରତପରାଯଣାଃ ॥ 4 ॥ 4-30-4 (29589) 
କ୍ଷରନ୍ତ ଇବ ନାଗେନ୍ଦ୍ରାଃ ସର୍ବେ ହ୍ଯାଶୀବିଷୋପମାଃ ।
ଦୁଃଖାଦ୍ଭବେଯୁଃ ସଂରବ୍ଧାଃ କୌରବାନ୍ପ୍ରତି ତେ ଧ୍ରୁବମ୍ ॥ 5 ॥ 4-30-5 (29590) 
ବିଜ୍ଞାତବ୍ଯା ମନୁଷ୍ଯେନ୍ଦ୍ରାସ୍ତର୍କଯା ସୁପ୍ରଣୀତଯା।
ନିପୁଣୈଶ୍ଚାରପୁରୁଷୈଃ ପ୍ରାଜ୍ଞୈର୍ଦକ୍ଷୈଃ ସୁସଂବୃତୈଃ ॥ 6 ॥ 4-30-6 (29591) 
ଅଜ୍ଞାତସମଯେ ଜ୍ଞାତାଃ କୃଚ୍ଛ୍ରରୂପସମାଶ୍ରିତାଃ।
ପ୍ରବିଶେଯୁର୍ଜିତକ୍ରୋଧାସ୍ତାବଦେବ ପୁନର୍ବନମ୍ ॥ 7 ॥ 4-30-7 (29592) 
ତସ୍ମାତ୍କ୍ଷିପ୍ରଂ ବିଚିନ୍ବଧ୍ବଂ ଯଥା ଚାତ୍ଯନ୍ତମବ୍ଯଯମ୍।
ରାଜ୍ଯଂ ନିର୍ଦ୍ବନ୍ଦ୍ବମବ୍ଯଗ୍ରଂ ନିଃସପତ୍ନଂ ଚିରଂ ଭବେତ୍ ॥ 8 ॥ 4-30-8 (29593) 
ଦୁର୍ଯୋଧନେନୈବମୁକ୍ତେ ବଚନେଽତୀବ ଦୁଃଖିନା।
ତତଃ କର୍ଣୋଽବ୍ରବୀଦ୍ବାକ୍ଯଂ ସତ୍ଯଧର୍ମାର୍ଥସଂଯୁତମ୍ ॥ 9 ॥ 4-30-9 (29594) 
ଏତେ ପୁନର୍ନ ଗଚ୍ଛନ୍ତୁ ଅନ୍ଯେ ଗଚ୍ଛନ୍ତୁ ଭାରତ ।
ଶୀଘ୍ରବୃତ୍ତା ନରା ଯୋଗ୍ଯା ନିପୁଣାଶ୍ଛନ୍ନଚାରିଣଃ ॥ 10 ॥ 4-30-10 (29595) 
ଚରନ୍ତୁ ଦେଶାନ୍ବିବିଧାନ୍ସ୍ଫୀତାଞ୍ଜନପଦାକୁଲାନ୍ ।
ତତ୍ର ଗୋଷ୍ଠୀଷୁ ରମ୍ଯାସୁ ସିଦ୍ଧା ବ୍ରାହ୍ମଣରୂପିଣଃ ॥ 11 ॥ 4-30-11 (29596) 
ପରିବାହେଷୁ ତୀର୍ଥେଷୁ ବିବିଧେଷ୍ବାକରେଷୁ ଚ।
ଅନ୍ବେଷ୍ଟବ୍ଯା ମନୁଷ୍ଯେନ୍ଦ୍ର ପାଣ୍ଡବାଶ୍ଛନ୍ନଚାରିଣଃ ॥ 12 ॥ 4-30-12 (29597) 
ନଦୀକୁଞ୍ଜେଷୁ ତୀର୍ଥେଷୁ ଗ୍ରାମେଷୁ ନଗରେଷୁ ଚ।
ଆଶ୍ରମେଷୁ ଚ ରମ୍ଯେଷୁ ପର୍ବତେଷୁ ଗୁହାସୁ ଚ ॥ 13 ॥ 4-30-13 (29598) 
ବିଜ୍ଞାତବ୍ଯା ମନୁଷ୍ଯେନ୍ଦ୍ର ତର୍କଯା ସୁବିନୂତଯା ।
ବିବିଧୈସ୍ତତ୍ପରୈଃ ସମ୍ଯଙ୍ବିପୁଣୈସ୍ତଜ୍ଜ୍ଞସଂମତୈଃ ॥ 14 ॥ 4-30-14 (29599) 
ଅଥାଗ୍ରଜାନନ୍ତରଜୋ ଭ୍ରାତୁଃ ପ୍ରିଯହିତେ ରତଃ।
ଜ୍ଯେଷ୍ଠଂ ଦୁଃଶାସନସ୍ତତ୍ର ଭ୍ରାତା ଭ୍ରାତରମବ୍ରବୀତ୍ ॥ 15 ॥ 4-30-15 (29600) 
ଯେଷୁ ନଃ ପ୍ରତ୍ଯଯୋ ରାଜଂଶ୍ଚାରେଷୁ ମନୁଜାଧିପ।
ତେ ଯାନ୍ତୁ ଦତ୍ତଦେଯା ବୈ ଭୂଯସ୍ତାନ୍ପରିମାର୍ଗିତୁମ୍ ॥ 16 ॥ 4-30-16 (29601) 
ଯଦାହ କର୍ଣୋ ରାଜେନ୍ଦ୍ର ସର୍ବମେତଦବେକ୍ଷ୍ଯତାମ୍ ।
ଯଥୋଦ୍ଦିଷ୍ଟଂ ଚରାଃ ସର୍ବେ ମୃଗଯନ୍ତୁ ଯତସ୍ତତଃ ॥ 17 ॥ 4-30-17 (29602) 
ଘ୍ରାଣୈଃ ପଶ୍ଯନ୍ତି ପଶବୋ ବେଦୈରେବ ଦ୍ବିଜୋତ୍ତମାଃ।
ଚାରୈଃ ପଶ୍ଯନ୍ତି ରାଜାନଶ୍ଚକ୍ଷୁର୍ଭ୍ଯାମିତରେ ଜନାଃ ॥ 18 ॥ 4-30-18 (29603) 
ଯଥୋକ୍ତାଶ୍ଚାରପୁରୁଷା ମୃଗଯନ୍ତୁ ପୁନଃପୁନଃ ।
ଏତେ ଚାନ୍ଯେ ଚ ବହବୋ ଦେଶାଂଶ୍ଚ ନଗରାଣି ଚ ॥ 19 ॥ 4-30-19 (29604) 
ନ ହି ତେଷାଂ ଗତିର୍ବାସଃ ପ୍ରବୃତ୍ତିର୍ବୋପଲଭ୍ଯତେ।
ଅତ୍ଯନ୍ତଂ ବା ନିଗୂଢାସ୍ତେ ପାରଂ ବୋର୍ମିମତୋ ଗତାଃ ॥ 20 ॥ 4-30-20 (29605) 
ବ୍ଯାଲୈର୍ବାଽପି ମହାରଣ୍ଯେ ଭକ୍ଷିତାଃ ଶୂରମାନିନଃ।
ଦ୍ବୀପଂ ବା ପରମଂ ପ୍ରାପ୍ତା ଗିରିଦୁର୍ଗବନେଷ୍ବପି ॥ 21 ॥ 4-30-21 (29606) 
ହୀନଦର୍ପା ନିରାଶାସ୍ତେ ଭକ୍ଷିତା ବାଽପି ରାକ୍ଷସୈଃ ।
ଅଥବା ବିଷମଂ ପ୍ରାପ୍ଯ ବିନଷ୍ଟାଃ ଶାଶ୍ବତୀଃ ସମାଃ ॥ 22 ॥ 4-30-22 (29607) 
ତସ୍ମାନ୍ମାନସମବ୍ଯଗ୍ରଂ କୃତ୍ବାଽଽତ୍ମାନଂ ନିଯମ୍ଯ ଚ।
କୁରୁ କାର୍ଯଂ ମହୋତ୍ସାହଂ ମନ୍ଯସେ ଯନ୍ନରାଧିପ ॥ 23 ॥ ॥ 4-30-23 (29608) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ତ୍ରିଂଶୋଽଧ୍ଯାଯଃ ॥ 30 ॥




ବିରାଟପର୍ବ - ଅଧ୍ଯାଯ 031

॥ ଶ୍ରୀଃ ॥

4.31. ଅଧ୍ଯାଯଃ 031 

Mahabharata - Virata Parva - Chapter Topics

ଦ୍ରୋଣେନ ଦୁର୍ଯୋଧନଂପ୍ରତି ପାଣ୍ଡବାନାଂ ଧାର୍ମିକତ୍ବାଦିଗୁଣଶାଲିତଯା ବିନାଶାଭାବନିର୍ଧାରଣେନ ତଦନ୍ବେଷଣବିଧାନମ୍ ॥ 1 ॥ ଭୀଷ୍ମେଣ ପାଣ୍ଡବାବାସଦେଶସ୍ଯ ଲକ୍ଷଣାଭିଧାନପୂର୍ବକଂ ତେଷାଂ ଦୁର୍ଜ୍ଞେଯତ୍ବସ୍ଯାପି କଥନେନ ତୈଃ ସହ ସନ୍ଧିବିଧାନମ୍ ॥ 2 ॥

Mahabharata - Virata Parva - Chapter Text

4-31-0 (29609) 
ବୈଶମ୍ପାଯନ ଉବାଚ। 4-31-0x (3122) 
ଅଥାଽବ୍ରବୀତ୍ସଭାମଧ୍ଯେ ଦ୍ରୋଣଃ ସୂକ୍ଷ୍ମାର୍ଥଦର୍ଶିବାନ୍।
ନ ତାଦୃଶା ବିନଶ୍ଯନ୍ତି ନାପି ଯାନ୍ତି ପରାଭବମ୍ ॥ 1 ॥ 4-31-1 (29610) 
ଶୂରାଶ୍ଚ କୃତବିଦ୍ଯାଶ୍ଚ ବୁଦ୍ଧିମନ୍ତୋ ଜିତେନ୍ଦ୍ରିଯାଃ।
ଧର୍ମଜ୍ଞାଃ ସତ୍ଯସନ୍ଧାଶ୍ଚ ଯୁଧିଷ୍ଠିରମନୁବ୍ରତାଃ ॥ 2 ॥ 4-31-2 (29611) 
ନୀତିଧର୍ମାର୍ଥତତ୍ବଜ୍ଞଂ ପିତୃବଚ୍ଚ ସମାହିତମ୍।
ଧର୍ମେ ସ୍ଥିତଂ ସତ୍ଯଧୃତିଂ ଜ୍ଯେଷ୍ଠଂ ଶ୍ରେଷ୍ଠାପଚାଯିନମ୍ ॥ 3 ॥ 4-31-3 (29612) 
ଅନୁବ୍ରତା ମହାତ୍ମାନୋ ଭ୍ରାତରୋ ଭ୍ରାତରଂ ପ୍ରିଯମ୍ ।
ଅଜାତଶତ୍ରୁଂ ଶ୍ରୀମନ୍ତଂ ସର୍ବଭ୍ରାତୄନନୁବ୍ରତମ୍ ॥ 4 ॥ 4-31-4 (29613) 
ତେଷାଂ ତଥାବିଧେଯାନାଂ ନିଭୃତାନାଂ ମହାତ୍ମନାମ୍ ।
କିମର୍ଥଂ ନୀତିମାନ୍ପ୍ରାଜ୍ଞଃ ଶ୍ରେଯୋ ନୈଷାଂ କରିଷ୍ଯତି ॥ 5 ॥ 4-31-5 (29614) 
ତସ୍ମାଦ୍ଯତ୍ନାତ୍ପରୀକ୍ଷଧ୍ବଂ ନ ତାବତ୍ସମଯୋ ଗତଃ।
ନ ତେ ବିନାଶମୃଚ୍ଛେଯୁରିତି ମେ ନୈଷ୍ଠିକୀ ମତିଃ ॥ 6 ॥ 4-31-6 (29615) 
ଚିନ୍ତ୍ଯତାଂ ଚୈବ ଯତ୍କାର୍ଯଂ ତଚ୍ଚ କ୍ଷିପ୍ରମକାଲିକମ୍ ।
କ୍ରିଯତାଂ ସାଧୁ ସଂଚିନ୍ତ୍ଯ ବାସଶ୍ଚୈଷାଂ ପ୍ରଚିନ୍ତ୍ଯତାଂ ॥ 7 ॥ 4-31-7 (29616) 
ଯଥା ଚ ପାଣ୍ଡୁପୁତ୍ରାଣାଂ ସର୍ବାର୍ଥେଷୁ ଧୃତାତ୍ମନାମ୍ ।
ପ୍ରବୃତ୍ତିରୁପଲଭ୍ଯେତ ତଥା ନୀତିର୍ବିଧୀଯତାମ୍ ॥ 8 ॥ 4-31-8 (29617) 
ସର୍ବୋପାଯୈର୍ଯତସ୍ବ ତ୍ବଂ ଯଥା ପଶ୍ଯସି ପାଣ୍ଡବାନ୍ ।
ଦୁର୍ଜ୍ଞେଯାଃ ଖଲୁ ଶୂରାସ୍ତେ ରକ୍ଷ୍ଯା ନିତ୍ଯଂ ଚ ଦୈବତୈଃ ॥ 9 ॥ 4-31-9 (29618) 
ଶୁଦ୍ଧାତ୍ମା ମାନବାନ୍ପାର୍ଥଃ ସତ୍ଯବାନ୍ନୀତିମାଞ୍ଶୁଚିଃ ।
ତେଜୋରାଶିଭିରାପୂର୍ଣୋ ଦହେଦପି ଚ ଚକ୍ଷୁଷା ॥ 10 ॥ 4-31-10 (29619) 
ତସ୍ମାଦ୍ଯତ୍ନଶ୍ଚ କ୍ରିଯତାଂ ଭୂଯଶ୍ଚ ମୃଗଯାମହେ।
ବ୍ରାହ୍ମଣୈଶ୍ଚାରକୈଃ ସିଦ୍ଧୈସ୍ତାପସୈର୍ନିପୁଣୈରପି ॥ 11 ॥ 4-31-11 (29620) 
ବିବିଧୈସ୍ତତ୍ପରୈଃ ସମ୍ଯଙ୍ବିର୍ଭୀକୈସ୍ତଜ୍ଜ୍ଞସଂମତୈଃ ।
ଅନ୍ବେଷ୍ଟବ୍ଯା ମନୁଷ୍ଯେନ୍ଦ୍ର ପାଣ୍ଡବାଶ୍ଛନ୍ନଚାରିଣଃ ॥ 12 ॥ 4-31-12 (29621) 
ତତଃ ଶାନ୍ତନବୋ ଧୀମାନ୍ଭାରତାନାଂ ପିତାମହଃ ।
ଶ୍ରୁତବାନ୍ଦେଶକାଲଜ୍ଞୋ ନୀତିମାଂଶ୍ଚ ମହାମତିଃ ॥ 13 ॥ 4-31-13 (29622) 
ତସ୍ମିନ୍ନୁପରତେ ବାକ୍ଯେ ଆଚାର୍ଯସ୍ଯ ମହାତ୍ମନଃ ।
ଅନନ୍ତରମୁବାଚେଦଂ ବାକ୍ଯଂ ହେତ୍ବର୍ଥସଂମିତମ୍ ॥ 14 ॥ 4-31-14 (29623) 
ଯୁଧିଷ୍ଠିରେ ସମାଯୁକ୍ତାଂ ଧର୍ମଜ୍ଞେ ଧର୍ମସଂହିତାମ୍।
ପାଣ୍ଡବେ ନିତ୍ଯମବ୍ଯଗ୍ରାଂ ଗିରଂ ଭୀଷ୍ମଃ ସମାଦଦେ ॥ 15 ॥ 4-31-15 (29624) 
ଅସତ୍ସୁ ଦୁର୍ଲଭାଂ ନିତ୍ଯଂ ସତାଂ ଚାଭିମତାଂ ସଦ।
ଭୀଷ୍ମସ୍ତ୍ବଭ୍ଯବଦତ୍ତତ୍ର ଗିରଂ ସାଧୁଭିରର୍ଚିତାମ୍ ॥ 16 ॥ 4-31-16 (29625) 
ଯଥା ନୋ ବ୍ରାହ୍ମଣୋଽବାଦୀଦାଚାର୍ଯଃ ସର୍ବଧର୍ମବିତ୍।
ଶ୍ରୁତବୃତ୍ତୋପସଂପନ୍ନା ନାଶଂ ନାଯାନ୍ତି ପାଣ୍ଡବାଃ ॥ 17 ॥ 4-31-17 (29626) 
ସର୍ବଲକ୍ଷଣସଂପନ୍ନାଃ ସାଧୁବୃତ୍ତସମନ୍ବିତାଃ।
ବୃଦ୍ଧାନୁଶାସନେ ଯତ୍ତାଃ ସତ୍ଯଧର୍ମପରାଯଣାଃ ॥ 18 ॥ 4-31-18 (29627) 
ସମଯଂ ସମଯଜ୍ଞାସ୍ତେ ପାଲଯନ୍ତଃ ଶୁଭବ୍ରତାଃ।
ନ ବିଷୀଦନ୍ତି ତେ ପାର୍ଥା ଉଦ୍ବହନ୍ତଃ ସତାଂ ଧୁରମ୍ ॥ 19 ॥ 4-31-19 (29628) 
ତପସା ଚୈବ ଗୁପ୍ତାସ୍ତେ ସ୍ବବୀର୍ଯେଣ ଚ ପାଣ୍ଡବାଃ।
ନ ନାଶମଭିଗଚ୍ଛେଯୁରିତି ମେ ନୈଷ୍ଠିକୀ ମତିଃ ॥ 20 ॥ 4-31-20 (29629) 
କ୍ଷତ୍ରଧର୍ମରତା ନିତ୍ଯଂ କେଶବାନୁଗତାଃ ସଦା।
ପ୍ରବୀରପୁରୁଷାସ୍ତେ ବୈ ମହାତ୍ମାନୋ ମହାବଲାଃ ॥ 21 ॥ 4-31-21 (29630) 
ତତ୍ର ବୁଦ୍ଧିଂ ପ୍ରବକ୍ଷ୍ଯାମି ପାଣ୍ଡବାନ୍ବେଷଣେ ଶୃଣୁ।
ନ ତୁ ନୀତିଃ ସୁନୀତସ୍ଯ ଶକ୍ଯତେ ବେଦିତୁଂ ପରୈଃ ॥ 22 ॥ 4-31-22 (29631) 
ଯତ୍ତୁ ଶକ୍ଯମିହାସ୍ମାଭିସ୍ତାନ୍ବୈ ସଂଚିନ୍ତ୍ଯ ପାଣ୍ଡବାନ୍।
ବୁଦ୍ଧ୍ଯା ପ୍ରଣେତୁଂ ତତ୍ତେଽହଂ ପ୍ରବକ୍ଷ୍ଯାମି ନିବୋଧ ତତ୍ ॥ 23 ॥ 4-31-23 (29632) 
ନ ତ୍ବିଯଂ ସାଧୁ ବକ୍ତବ୍ଯା ତସ୍ଯ ନୀତିଃ କଥଂଚନ ।
ବୃଦ୍ଧାନୁଶାସନେ ତାତ ତିଷ୍ଠତଃ ସତ୍ଯଶୀଲିନଃ ॥ 24 ॥ 4-31-24 (29633) 
ଅଯୁକ୍ତଂ ତୁ ମଯା ବକ୍ତୁଂ ତୁଲ୍ଯା ମେ କୁରୁପାଣ୍ଡବାଃ।
ନିବାସଂ ପାଣ୍ଡୁପୁତ୍ରାଣାଂ ସଂଚିନ୍ତ୍ଯ ଚ ବଦାମ୍ଯହମ୍। 
ବହୁନା କିଂ ପ୍ରଲାପେନ ଯତୋ ଧର୍ମସ୍ତତୋ ଜଯଃ ॥ 25 ॥  4-31-25 (29634) 
ଅବଶ୍ଯଂ ତୁ ନିଯୁକ୍ତେନ ସଭାମଧ୍ଯେ ବିବକ୍ଷତା।
ଯଥାର୍ହମିହ ବକ୍ତବ୍ଯଂ ସର୍ବଥା ଧର୍ମଲିପ୍ସଯା ॥ 26 ॥ 4-31-26 (29635) 
ଯତ୍ର ନାହଂ ତଥା ମନ୍ଯେ ଯଥାଽନ୍ଯେ ମେନିରେ ଜନାଃ।
ନିବାସଂ ପାଣ୍ଡୁପୁତ୍ରାଣାଂ ଶୃଣୁଷ୍ବଂ ମନୁଜାଧିପ ॥ 27 ॥ 4-31-27 (29636) 
[ଭ୍ରାତୃଭିଃ ସହିତୋ ବୀରୈଃ କୃଷ୍ଣଯା ଚ ମହାଯଶାଃ।
କିମର୍ଥଂ ସ ମହାରାଜୋ ନାତ୍ମଶ୍ରେଯୋ ଭବିଷ୍ଯତି ॥ 28 ॥ 4-31-28 (29637) 
ପାଣ୍ଡବୋ ନିକୃତଃ ପୂର୍ବଂ ଯଥାବଦ୍ବିଦିତଂ ତବ।
କ୍ଲେଶିତଶ୍ଚ ପୁରେ ନିତ୍ଯଂ ରାଜ୍ଯକାମୈଶ୍ଚ ସାଂପ୍ରତମ୍। 
ଛନ୍ନଶ୍ଚରତି ତସ୍ମାତ୍ସ ପ୍ରକୃତ୍ଯା ନୀତିମାନ୍ନୃପଃ ॥ 29 ॥  4-31-29 (29638) 
ବର୍ଷମେକଂ ସୁସଂଚ୍ଛନ୍ନମୁଷ୍ଯ ବାସମନୁତ୍ତମମ୍।
ଆଯାତି ଚୋଦଯେ କାଲେ କ୍ଷିପ୍ରଂ ଦକ୍ଷ୍ଯସି ପାଣ୍ଡବଂ ॥ 30 ॥ 4-31-30 (29639) 
ସୋଦରୈଃ ସହିତଂ ବୀରଂ ଦ୍ରୌପଦ୍ଯା ଚ ପରଂତପ।
ସଂବିଧତ୍ସ୍ବ ମହାବାହୋ ଯଥା ନଃ ସ୍ଯାତ୍ସୁଖୋଦଯଃ ॥ 31 ॥ 4-31-31 (29640) 
ଯସ୍ମିନ୍ସ ରାଜା ବସତି ଚ୍ଛନ୍ନଃ ସତ୍ତ୍ବଭୃତାଂବରଃ।
ଭବିଷ୍ଯନ୍ତି ନରାସ୍ତତ୍ର ରାଗମୋହବିବର୍ଜିତାଃ ॥ 32 ॥ 4-31-32 (29641) 
ନାଧଯୋ ହି ମହାରାଜ ନ ବ୍ଯାଧିଃ କ୍ଷତ୍ରିଯର୍ଷଭ]।
ପୁରେ ଜନପଦେ ବାଽପି ଯତ୍ର ରାଜା ଯୁଧିଷ୍ଠିରଃ ॥ 33 ॥ 4-31-33 (29642) 
ଦାନଶୀଲୋ ବଦାନ୍ଯଶ୍ଚ ନିଭୃତୋ ହ୍ରୀନିଷେବକଃ।
ପ୍ରିଯବାକ୍ସତ୍ଯବାକ୍ଶୂରୋ ଧର୍ମଶୀଲୋ ଜିତେନ୍ଦ୍ରିଯଃ। 
ହୃଷ୍ଟଃ ପୁଷ୍ଟଃ ଶୁଚିର୍ଦକ୍ଷୋ ଯତ୍ର ରାଜା ଯୁଧିଷ୍ଠିରଃ ॥ 34 ॥  4-31-34 (29643) 
ନାସୂଯକୋ ନ ଚାପୀର୍ଷ୍ଯୁର୍ନାଭିମାନୀ ନ ମତ୍ସରୀ।
ଭବିଷ୍ଯତି ଜନସ୍ତତ୍ର ସ୍ବଯଂ ଧର୍ମମନୁବ୍ରତଃ ॥ 35 ॥ 4-31-35 (29644) 
ବ୍ରହ୍ମଘୋଷାଶ୍ଚ ଭୂଯାଂସଃ ପୁଣ୍ଯଶବ୍ଦାସ୍ତଥୈବ ଚ।
କ୍ରତବଶ୍ଚ ଭବିଷ୍ଯନ୍ତି ଭୂଯାଂସୋ ଭୂରିଦକ୍ଷିଣାଃ ॥ 36 ॥ 4-31-36 (29645) 
ସଦା ଚ ତତ୍ର ପର୍ଜନ୍ଯଃ ସମ୍ଯଗ୍ବର୍ଷୀ ନ ସଂଶଯଃ ।
ସଂପନ୍ନସସ୍ଯା ଚ ମହୀ ଭବିଷ୍ଯତି ନିରାମଯା ॥ 37 ॥ 4-31-37 (29646) 
ରସବନ୍ତି ଚ ଧାନ୍ଯାନି ଗୁଣବନ୍ତି ଫଲାନି ଚ।
ଗନ୍ଧବନ୍ତି ଚ ମାଲ୍ଯାନି ଶୁଭଶବ୍ଦା ଚ ଭାରତୀ ॥ 38 ॥ 4-31-38 (29647) 
ବାଯୁଶ୍ଚ ସୁଖସଂସ୍ପର୍ଶୋ ଯତ୍ର ରାଜା ଯୁଧିଷ୍ଠିରଃ ।
ନୀରୋଗାସ୍ତତ୍ର ବିଦ୍ଯନ୍ତେ ବଧବନ୍ଧା ନ ସନ୍ତି ଚ ॥ 39 ॥ 4-31-39 (29648) 
ନ ଚୋରା ନ ଚ ଦଣ୍ଡାଶ୍ଚ ନ ଚ ବାଧା ଭବନ୍ତ୍ଯୁତ।
ନାଶକ୍ତା ନ ଚ ଦୁଷ୍ଟାଶ୍ଚ ଯତ୍ର ରାଜା ଯୁଧିଷ୍ଠିରଃ ॥ 40 ॥ 4-31-40 (29649) 
ଭଯଂ ଚ ନାବିଶେତ୍ତତ୍ର ନିଷ୍ପ୍ରତୀପଂ ଚ ଦର୍ଶନମ୍।
ବହୁକ୍ଷୀରାସ୍ତଥା ଗାବଃ ସୁପୁଷ୍ଟାଶ୍ଚ ସୁଦୋହନାଃ ॥ 41 ॥ 4-31-41 (29650) 
ପଯାଂସି ଦଧିସର୍ପୀଷି ରସବନ୍ତି ହିତାନି ଚ ।
ସଲିଲାନି ପ୍ରସନ୍ନାନି ସର୍ବେ ଭାବାଶ୍ଚ ଶୋଭନାଃ ॥ 42 ॥ 4-31-42 (29651) 
ଗୁଣବନ୍ତି ଚ ପାନାନି ଭୋଜ୍ଯାନି ବିବିଧାନି ଚ।
ତତ୍ର ଦେଶେ ଭବିଷ୍ଯନ୍ତି ଯତ୍ର ରାଜା ଯୁଧିଷ୍ଠିରଃ ॥ 43 ॥ 4-31-43 (29652) 
ରସାଃ ସ୍ପର୍ଶାଶ୍ଚ ଗନ୍ଧାଶ୍ଚ ଶବ୍ଦାଶ୍ଚାପି ଗୁଣାନ୍ବିତାଃ।
ଦୃଶ୍ଯାନି ଚ ପ୍ରସନ୍ନାନି ଯତ୍ର ରାଜା ଯୁଧିଷ୍ଠିରଃ ॥ 44 ॥ 4-31-44 (29653) 
ଧର୍ମାଶ୍ଚ ତତ୍ର ସର୍ବୈସ୍ତୁ ସେବିତାଶ୍ଚ ଦ୍ବିଜାତିଭିଃ।
ସ୍ବୈଃସ୍ବୈର୍ଗୁଣୈଶ୍ଚ ସଂଯୁକ୍ତା କସ୍ମିନ୍ବର୍ଷେ ତ୍ରଯୋଦଶେ । 
ଦେଶେ ତସ୍ମିନ୍ଭବିଷ୍ଯନ୍ତି ତତ ପାଣ୍ଡବସଂଶ୍ରିତେ ॥ 45 ॥  4-31-45 (29654) 
ସଂପ୍ରୀତିମାଞ୍ଜନସ୍ତତ୍ର ସଂତୁଷ୍ଟଃ ଶୁଚିରବ୍ଯଯଃ।
ଦେବତାତିଥିଭୂଯାଂସ୍ତୁ ସର୍ବଭୂତାନୁରାଗବାନ୍ ॥ 46 ॥ 4-31-46 (29655) 
ଇଷ୍ଟଦାନମହୋତ୍ସାହା ନିତ୍ଯଂ ଧର୍ମପରାଯଣାଃ ।
ବ୍ଯକ୍ତବାକ୍ଯାସ୍ତତସ୍ତାତ ଶୁଭକଲ୍ଯାଣମଙ୍ଗଲାଃ ॥ 47 ॥ 4-31-47 (29656) 
ଶୁଭତ୍ବିଷଃ ଶୁଭେଚ୍ଛାଶ୍ଚ ନିତ୍ଯତୁଷ୍ଟାଃ ଶ୍ରିଯାଽନ୍ବିତାଃ ।
ଭବିଷ୍ଯନ୍ତି ଜନାସ୍ତତ୍ର ଯତ୍ର ରାଜା ଯୁଧିଷ୍ଠିରଃ ॥ 48 ॥ 4-31-48 (29657) 
ନିତ୍ଯୋତ୍ସବପ୍ରମୁଦିତୋ ନିତ୍ଯହୃଷ୍ଟଃ ଶ୍ରିଯା ବୃତଃ।
ଭବିଷ୍ଯତି ନିବାସୋଽଯଂ ଯତ୍ର ରାଜା ଯୁଧିଷ୍ଠିରଃ ॥ 49 ॥ 4-31-49 (29658) 
ଧର୍ମଜ୍ଞଃ ସ ତୁ ଦୁର୍ଜ୍ଞେଯଃ ସର୍ବଜ୍ଞୈଶ୍ଚ ଦ୍ବିଜାତିଭିଃ।
କିଂପୁନଃ ପ୍ରାକୃତୈସ୍ତାତ ପାର୍ଥୋ ବିଜ୍ଞାଯତେ କ୍ବଚିତ୍ ॥ 50 ॥ 4-31-50 (29659) 
ଯସ୍ମିନ୍ସତ୍ଯଂ ଧୃତିର୍ଦାନଂ ପରା ଶାନ୍ତିର୍ଧ୍ରୁବା କ୍ଷମା।
ହ୍ରୀଃ ଶ୍ରୀଃ କୀର୍ତିଃ ପରଂ ତେଜ ଆନୃଶଂସ୍ଯମଥାର୍ଜବମ୍ ॥ 51 ॥ 4-31-51 (29660) 
ତସ୍ମାନ୍ନିବାସଃ ପାର୍ଥାନାଂ ଚିନ୍ତ୍ଯତାଂ ଯଦ୍ବ୍ରବୀମି ବଃ ।
ଗତିର୍ବା ପରମା ତତ୍ର ନୋତ୍ସହେ ବକ୍ତୁମନ୍ଯଥା ॥ 52 ॥ 4-31-52 (29661) 
ଏବମେତତ୍ତୁ ସଂଚିନ୍ତ୍ଯ ଯତ୍କୃତ୍ଯଂ ସାଧୁ ମନ୍ଯସେ।
ତତ୍କ୍ଷିପ୍ରଂ କୁରୁ କୌରବ୍ଯ ଯଦ୍ଯେତଚ୍ଛ୍ରଦ୍ଦଧାସି ମେ। 
କୁଲସ୍ଯ ହି କ୍ଷମଂ ତାତ ଯଦହଂ ପ୍ରବ୍ରବୀମି ତେ ॥ 53 ॥ ॥  4-31-53 (29662) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଏକତ୍ରିଂଶୋଽଧ୍ଯାଯଃ ॥ 31 ॥




ବିରାଟପର୍ବ - ଅଧ୍ଯାଯ 032

॥ ଶ୍ରୀଃ ॥

4.32. ଅଧ୍ଯାଯଃ 032 

Mahabharata - Virata Parva - Chapter Topics

ଦୁର୍ଯୋଧନେନ କୀଚକବଧସ୍ଯ ଭୀମସେନକୃତତ୍ବସଂଭାବନଯା ପାଣ୍ଡବାନାଂ ତତ୍ର ସ୍ଥିତିସଂଭାବନା ॥ 1 ॥ ତଥା ଭୀଷ୍ମାଦ୍ଯନୁମତ୍ଯା ସୁଶର୍ମଣୋ ବିରାଟନଗରଂପ୍ରତି ପ୍ରେଷଣମ୍ ॥ 2 ॥ ସୁଶର୍ମଣା ବିରାଟନଗରମେତ୍ଯ ଦକ୍ଷିଣଭାଗେ ଗୋଗ୍ରହମ୍ ॥ 3 ॥

Mahabharata - Virata Parva - Chapter Text

4-32-0 (29663) 
ବୈଶମ୍ପାଯନ ଉବାଚ। 4-32-0x (3123) 
ତତଃ ଶାରଦ୍ବତୋ ବାକ୍ଯମିତ୍ଯୁବାଚ କୃତସ୍ତଦା।
ଯୁକ୍ତଂ ପ୍ରାପ୍ତଂ ଚ ବୃଦ୍ଧେନ ପାଣ୍ଡବାନ୍ପ୍ରତି ଭାପିତମ୍ ॥ 1 ॥ 4-32-1 (29664) 
ଧର୍ମାର୍ଥସହିତଂ ଶ୍ଲକ୍ଷ୍ଣଂ ସର୍ବଂ ସତ୍ଯଂ ସହେତୁକମ୍।
ତତ୍ରାନୁରୂପଂ ଭୀଷ୍ମସ୍ଯ ମମାପି ବଚନଂ ଶୃଣୁ ॥ 2 ॥ 4-32-2 (29665) 
ତେଷାଂ ଚୈବ ଗତିସ୍ତତ୍ର ର୍ନିବାସଶ୍ଚାନୁଚିନ୍ତ୍ଯତାମ୍ ।
ନୀତିର୍ବିଧୀଯତାଂ ତତ୍ର ସାଂପ୍ରତଂ ଯା ହିତା ଭବେତ୍ ॥ 3 ॥ 4-32-3 (29666) 
ନାବଜ୍ଞେଯୋ ରିପୁସ୍ତାତ ପ୍ରାକୃତୋଽପି ବୁଭୂଷତା।
କିଂ ପୁନଃ ପାଣ୍ଡବାଃ ଶୂରା ବିଦ୍ବାଂସୋ ବଲିନସ୍ତଥା ॥ 4 ॥ 4-32-4 (29667) 
ତସ୍ମାତ୍ସତ୍ରଂ ପ୍ରବିଷ୍ଟେଷୁ ପାଣ୍ଡବେଷୁ ମହାତ୍ମସୁ ।
ଗୂଢଭାବେଷୁ ଛନ୍ନେଷୁ କାଲେ ଚୋଦଯମାଗତେ ॥ 5 ॥ 4-32-5 (29668) 
ସ୍ବରାଷ୍ଟ୍ରେ ପରରାଷ୍ଟ୍ରେ ଚ ଜ୍ଞାତବ୍ଯଂ ବଲମାତ୍ମନଃ ।
ଉଦଯଃ ପାଣ୍ଡବାନାଂ ଚ ପ୍ରାପ୍ତକାଲୋ ନ ସଂଶଯଃ ॥ 6 ॥ 4-32-6 (29669) 
ନିବୃତ୍ତସମଯାଃ ପାର୍ଥା ମହାତ୍ମାନୋ ମହାବଲାଃ ।
ମହୋତ୍ସାହା ଭବିଷ୍ଯନ୍ତି ପାଣ୍ଡବା ହ୍ଯମିତୌଜସଃ ॥ 7 ॥ 4-32-7 (29670) 
ତସ୍ମାଦ୍ବଲଂ ଚ କୋଶଂ ଚ ନାତିଶ୍ଚାପି ବିଧୀଯତାମ୍।
ଯଥା କାଲୋଦଯେ ପ୍ରାପ୍ତେ ସମ୍ଯକ୍ ତୈଃ ସଂଦଧାମହେ ॥ 8 ॥ 4-32-8 (29671) 
ଯତ୍ର ଯନ୍ମନ୍ଯସେ ଶ୍ରେଯୋ ବୁଧ୍ଯସ୍ବ ବଲମାତ୍ମନଃ ।
ନିଯତଂ ସର୍ବମିତ୍ରେଷୁ ବଲବତ୍ସ୍ବବଲେଷୁ ଚ ॥ 9 ॥ 4-32-9 (29672) 
ସାରଂ ଫଲ୍ଗୁ ବଲଂ ଜ୍ଞାତ୍ବା ମଧ୍ଯସ୍ଥଂ ଚାପି ଭାରତ ।
ସ୍ବରାଷ୍ଟ୍ରପରରାଷ୍ଟ୍ରେଷୁ ଜ୍ଞାତବ୍ଯଂ ବଲମାତ୍ମନଃ ॥ 10 ॥ 4-32-10 (29673) 
ଅପ୍ରହୃଶଷ୍ଟଂ ପ୍ରାହୃଷ୍ଟଂ ବା ସଂଦଧାମ ତଥା ପରୈଃ ।
ସାମ୍ନା ଦାନେନ ଭେଦେନ ଦଣ୍ଡେନ ବଲିକର୍ମଣା ॥ 11 ॥ 4-32-11 (29674) 
ନ୍ଯାଯେନାକ୍ରମ୍ଯ ଚ ପରାନ୍ବଲାଚ୍ଚାନମ୍ଯ ଦୁର୍ବଲାନ୍ ।
ସାନ୍ତ୍ବଯିତ୍ବା ଚ ମିତ୍ରାଣି ବଲଂ ଚାଭାଷ୍ଯତାଂ ସୁଖମ୍ ॥ 12 ॥ 4-32-12 (29675) 
ସ୍ବକୋଶବଲସଂବୃଦ୍ଧଃ ସମ୍ଯକ୍ସିଦ୍ଧିମବାପ୍ସ୍ଯସି ।
ଯୋତ୍ସ୍ଯସେ ଚାପି ବଲିଭିରରିଭିଃ ପ୍ରତ୍ଯୁପସ୍ଥିତୈଃ। 
ଅନ୍ଯୈସ୍ତ୍ବଂ ପାଣ୍ଡବୈର୍ବାଽପି ହୀନୈଃ ସ୍ବବଲବାହନୈଃ ॥ 13 ॥  4-32-13 (29676) 
ଏବଂ ସର୍ବଂ ବିନିଶ୍ଚିତ୍ଯ ବ୍ଯବହର୍ତାସି ନ୍ଯାଯତଃ।
ଯଥାକାଲଂ ମନୁଷ୍ଯେନ୍ଦ୍ର ଚିରଂ ସୁଖମବାପ୍ସ୍ଯସି ॥ 14 ॥ 4-32-14 (29677) 
ଭୀଷ୍ମାଦ୍ରୋଣକୃପୈରୁକ୍ତେ କର୍ଣଦୁଃଶାସନାଦିଭିଃ।
ତତୋ ଦୁର୍ଯୋଧନୋ ବାକ୍ଯଂ ଶ୍ରୁତ୍ବା ତେଷାଂ ମହାତ୍ମନାମ୍ । 
ମୁହୂର୍ତମନୁସଂଚିନ୍ତ୍ଯ ସଚିବାନିଦମବ୍ରବୀତ୍ ॥ 15 ॥  4-32-15 (29678) 
ଶ୍ରୁତମେତନ୍ମଯା ପୂର୍ବଂ କଥାସୁ ଜନସଂସଦି।
ଧୀରାଣାଂ ଶାସ୍ତ୍ରବିଦୁଷାଂ ପ୍ରାଜ୍ଞାନାଂ ମତିନିଶ୍ଚଯେ । 
କୃତିନାଂ ସାରଫଲ୍ଗୁତ୍ବେ ଜାନାମି ନଯଚକ୍ଷୁଷା ॥ 16 ॥  4-32-16 (29679) 
ସତ୍ବେ ବାହୁବଲେ ଧୈର୍ଯେ ପ୍ରାଣେ ଶାରୀରସଂଭବେ।
ସାଂପ୍ରତଂ ମାନୁଷେ ଲୋକେ ସଦୈତ୍ଯନରରାକ୍ଷସେ ॥ 17 ॥ 4-32-17 (29680) 
ଚତ୍ବାରସ୍ତୁ ନରବ୍ଯାଘ୍ରା ବଲେ ଶକ୍ରୋପମା ଭୁବି।
ଉତ୍ତମାଃ ପ୍ରାଣିନାଂ ତେଷାଂ ନାସ୍ତି କଶ୍ଚିଦ୍ବଲେ ମମଃ ॥ 18 ॥ 4-32-18 (29681) 
ବଲଦେବଶ୍ଚ ଭୀମଶ୍ଚ ମଦ୍ରରାଜଶ୍ଚ ବୀର୍ଯବାନ୍ ।
ଚତୁର୍ଥଃ କୀଚକସ୍ତେଷାଂ ପଞ୍ଚମଂ ନାନୁଶୁଶ୍ରୁମଃ ॥ 19 ॥ 4-32-19 (29682) 
ଅନ୍ଯୋନ୍ଯାନନ୍ତରବଲାଃ ପରସ୍ପରଜଯୈପିଣଃ।
ବାହୂଯୁଦ୍ଧମଭୀପ୍ସନ୍ତୋ ନିତ୍ଯଂ ସଂରବ୍ଧମାନସାଃ ॥ 20 ॥ 4-32-20 (29683) 
ତେନାହମବଗଚ୍ଛାମି ପ୍ରତ୍ଯଯେନ ବୃକୋଦରମ୍।
ମନସ୍ଯଭିନିବିଷ୍ଟଂ ମେ ବ୍ଯକ୍ତଂ ଜୀବନ୍ତି ପାଣ୍ଡବାଃ ॥ 21 ॥ 4-32-21 (29684) 
ତତ୍ରାହଂ କୀଚକଂ ମନ୍ଯେ ଭୀମସେନେନ ମାରିତମ୍।
ସୈରନ୍ଧ୍ରୀଂ ଦ୍ରୌପଦୀଂ ମନ୍ଯେ ନାତ୍ର କାର୍ଯା ବିଚାରଣା ॥ 22 ॥ 4-32-22 (29685) 
ଶଙ୍କେ କୃଷ୍ଣାନିମିତ୍ତଂ ତୁ ଭୀମସେନେନ କୀଚକଃ।
ଗନ୍ଧର୍ବବ୍ଯପଦେଶେନ ହତୋ ନିଶି ମହାବଲଃ ॥ 23 ॥ 4-32-23 (29686) 
କୋ ହି ଶକ୍ତଃ ପରୋ ଭୀମାତ୍କୀଚକଂ ହନ୍ତୁମୋଜସା ।
ଶସ୍ତ୍ରଂ ବିନା ବାହୁବଲାତ୍ତଥା ସର୍ବାଙ୍ଗଚୂର୍ଣନେ ॥ 24 ॥ 4-32-24 (29687) 
ମର୍ଦିତୁଂ ବା ତଥା ତୀବ୍ରଂ ଚର୍ମମାଂସାସ୍ଥିଚୂର୍ଣନମ୍ ।
ରୂପମନ୍ଯତ୍ସମାସ୍ଥାଯ ଭୀମସ୍ଯୈତଦ୍ବିଚେଷ୍ଟିତମ୍ ॥ 25 ॥ 4-32-25 (29688) 
ଧ୍ରୁବଂ କୃଷ୍ଣାନିମିତ୍ତଂ ତୁ ଭୀମସେନେନ ସୂତଜାଃ ।
ଗନ୍ଧର୍ବବ୍ଯପଦେଶେନ ହତା ନିଶି ନ ସଂଶଯଃ ॥ 26 ॥ 4-32-26 (29689) 
ପିତାମହେନ ଯେ ଚୋକ୍ତା ଦେଶସ୍ଯ ଚ ଜନସ୍ଯ ଚ।
ଗୁଣାସ୍ତେ ମତ୍ସ୍ଯରାଷ୍ଟ୍ରେଷୁ ବହୁଶୋଽପି ମଯା ଶ୍ରୁତାଃ ॥ 27 ॥ 4-32-27 (29690) 
ବିରାଟନଗରେ ମନ୍ଯେ ପାଣ୍ଡବାଶ୍ଛନ୍ନଚାରିଣଃ।
ନିବସନ୍ତି ପୁରେ ରମ୍ଯେ ତତ୍ର ଯାତ୍ରା ବିଧୀଯତାମ୍ ॥ 28 ॥ 4-32-28 (29691) 
ମତ୍ସ୍ଯରାଷ୍ଟ୍ରଂ ଗମିଷ୍ଯାମୋ ଗ୍ରହୀଷ୍ଯାମଶ୍ଚ ଗୋଧନମ୍।
ଗୃହୀତେ ଗୋଧନେ ନୂନଂ ତେଽପି ଯୋତ୍ସ୍ଯନ୍ତି ପାଣ୍ଡବାଃ॥ 29 ॥ 4-32-29 (29692) 
ଅପୂର୍ଣେ ସମଯେ ଚାପି ଯଦି ପଶ୍ଯେମ ପାଣ୍ଡବାନ୍।
ଦ୍ବାଦଶାନ୍ଯାନି ବର୍ଷାଣି ପ୍ରବେକ୍ଷ୍ଯନ୍ତି ପୁନର୍ବନମ୍ ॥ 30 ॥ 4-32-30 (29693) 
ତସ୍ମାଦନ୍ଯତରେଣାପି ଲାଭୋଽସ୍ମାକଂ ଭବିଷ୍ଯତି।
କୋଶବୃଦ୍ଧିରିହାସ୍ମାକଂ ଶତ୍ରୂଣାଂ ନିଧନଂ ଭବେତ୍ ॥ 31 ॥ 4-32-31 (29694) 
କଥଂ ସୁଯୋଧନଂ ଗଚ୍ଛେଦ୍ଯୁଧିଷ୍ଠିରଭୃତଃ ପୁରା।
ଏତଚ୍ଚାପି ବଦତ୍ଯେଷ ମାତ୍ସ୍ଯଃ ପରିଭବାନ୍ମଯି ॥ 32 ॥ 4-32-32 (29695) 
ତସ୍ମାତ୍କର୍ତବ୍ଯମେତଦ୍ବୈ ତତ୍ର ଯାତ୍ରା ବିଧୀଯତାମ୍।
ଏତତ୍ସୁନୀତଂ ମନ୍ଯେଽହଂ ସର୍ବେଷାଂ ଯଦି ରୋଚତେ ॥ 33 ॥ 4-32-33 (29696) 
ବୈଶମ୍ପାଯନ ଉବାଚ। 4-32-34x (3124) 
ତତୋ ରାଜା ତ୍ରିଗର୍ତାନାଂ ସୁଶର୍ମା ରଥଯୂଥପଃ।
ପୂର୍ବମାଭାଷ୍ଯ କର୍ଣେନ ତଥା ଦୁଃଶାସନେନ ଚ। 
ପ୍ରାପ୍ତକାଲମିଦଂ ବାକ୍ଯମୁବାଚ ତ୍ବରିତୋ ବଲୀ ॥ 34 ॥  4-32-34 (29697) 
ଅସକୃନ୍ନିକୃତଃ ପୂର୍ବଂ ମାତ୍ସ୍ଯସାଲ୍ବେଯକେକଯୈଃ ।
ସୂତେନୈବ ଚ ମାତ୍ସ୍ଯସ୍ଯ କୀଚକେନ ପୁନଃ ପୁନଃ ॥ 35 ॥ 4-32-35 (29698) 
ବାଧିତୋ ବନ୍ଧୁଭିଃ ସାର୍ଧଂ ବଲାଦ୍ବଲବତା ବିଭୋ।
ସ କର୍ଣମଭିବୀକ୍ଷ୍ଯାଥ ଦୁର୍ଯୋଧନମଭାଷତ ॥ 36 ॥ 4-32-36 (29699) 
ରାଷ୍ଟ୍ରଂ ମମାସକୃଦ୍ରାଜନ୍ରାଜ୍ଞା ମାତ୍ସ୍ଯେନ ବାଧିତମ୍ ॥ 37 ॥  4-32-37 (29700) 
ପ୍ରଣେତା କୀଚକସ୍ତସ୍ଯ ବଲୋତ୍ସିକ୍ତୋଽଭବନ୍ପୁରା।
ଅମର୍ଷୀ ଦୁର୍ଜଯୋ ଜେତା ପ୍ରଖ୍ଯାତବଲପୌରୁଷଃ । 
ସ ହତସ୍ତତ୍ର ଗନ୍ଧର୍ବୈଃ ପାପକର୍ମା ନୃଶଂସକୃତ୍ ॥ 38 ॥  4-32-38 (29701) 
ତସ୍ମିନ୍ବିନିହତେ ରାଜନ୍ହୀନଦର୍ପୋ ନିରାଶ୍ରଯଃ।
ଭବିଷ୍ଯତି ନିରୁତ୍ସାହୋ ବିରାଟ ଇତି ମେ ମତିଃ ॥ 39 ॥ 4-32-39 (29702) 
ତତ୍ର ଯାତ୍ରା ମମ ମତା ଯଦି ତେ ରୋଚତେଽନଘ।
କୌରବାଣାଂ ଚ ସର୍ବେଷାଂ କର୍ଣସ୍ଯ ଚ ମହାତ୍ମନଃ ॥ 40 ॥ 4-32-40 (29703) 
ଏତତ୍କାର୍ଯମହଂ ମନ୍ଯେ ପରମାତ୍ଯଯିକଂ ମହତ୍।
ରାଷ୍ଟ୍ରଂ ତସ୍ଯାଭିଯାସ୍ଯାମୋ ଧନଧାନ୍ଯସମାକୁଲମ୍ ॥ 41 ॥ 4-32-41 (29704) 
ଆଦଦାମୋଽସ୍ଯ ରତ୍ନାନି ବିବିଧାନି ବସୂନି ଚ।
ଗ୍ରାମାନ୍ରାଷ୍ଟ୍ରାଣି ବା ତସ୍ଯ ହରିଷ୍ଯାମୋ ବିଭାଗଶଃ ॥ 42 ॥ 4-32-42 (29705) 
ଅଥବା ଗୋସହସ୍ରାଣି ବହୂନି ଶୁଭଦର୍ଶନ।
ବିବିଧାନି ହରିଷ୍ଯାମଃ ପ୍ରତୀପୀଡ୍ଯ ପୁରଂ ବଲାତ୍ ॥ 43 ॥ 4-32-43 (29706) 
କୌରବୈଃ ସହ ସଂଗମଯ ତ୍ରିଗର୍ତୈଶ୍ଚ ବିଶାଂପତେ।
ଗାସ୍ତସ୍ଯାପହରିଷ୍ଯାମଃ ସହ ସର୍ବୈର୍ମହାରଥୈଃ ॥ 44 ॥ 4-32-44 (29707) 
ସନ୍ଧିଂ ବା ତେନ କୃତ୍ବା ତୁ ନିବଧ୍ନୀମୋଽସ୍ଯ ପୌରୁଷମ୍।
ହତ୍ବା ଚାସ୍ଯ ଚମୂଂ କୃତ୍ସ୍ନାଂ ବଶମେବାନଯାମହେ ॥ 45 ॥ 4-32-45 (29708) 
ତଂ ବଶେ ନ୍ଯାଯତଃ କୃତ୍ବା ସୁଖଂ ବତ୍ସ୍ଯାମହେ ବଯମ୍।
ଭବତାଂ ବଲବୃଦ୍ଧିଶ୍ଚ ଭବିଷ୍ଯତି ନ ସଂଶଯଃ ॥ 46 ॥ 4-32-46 (29709) 
ବୈଶମ୍ପାଯନ ଉବାଚ। 4-32-47x (3125) 
ତଚ୍ଛ୍ରୁତ୍ବା ବଚନଂ ତସ୍ଯ କର୍ଣୋ ରାଜାନମବ୍ରବୀତ୍ ॥ 47 ॥  4-32-47 (29710) 
ସୂକ୍ତଂ ସୁଶର୍ମଣା ବାକ୍ଯଂ ପ୍ରାପ୍ତକାଲମିଦଂ ବଚଃ।
ତସ୍ମାତ୍କ୍ଷିପ୍ରଂ ବିନିର୍ଯାମୋ ଯୋଜଯିତ୍ବା ବରୂଥିନୀଂ ॥ 48 ॥ 4-32-48 (29711) 
ଯଦେତତ୍ତେଽଭିରୁଚିତଂ ମମ ଚୈତଦ୍ଧି ରୋଚତେ।
ପ୍ରବିଭଜ୍ଯ ଚ ସୈନ୍ଯାନି ଯଥା ବା ମନ୍ଯତେ ଭବାନ୍ ॥ 49 ।  4-32-49 (29712) 
ପ୍ରଜ୍ଞାବାନ୍କୁଲବୃଦ୍ଧଶ୍ଚ ସର୍ବେଷାଂ ନଃ ପିତାମହଃ।
ଆଚାର୍ଯଶ୍ଚ କୃପୋ ବିଦ୍ବାଞ୍ଶକୁନିଶ୍ଚାପି ସୌବଲଃ ॥ 50 ॥ 4-32-50 (29713) 
ମନ୍ଯନ୍ତେ ତେ ଯଥା ସର୍ବେ ତଥା ଯାତ୍ରା ବିଧୀଯତାମ୍।
ସଂମନ୍ତ୍ର୍ଯ ଚାଶୁ ଗଚ୍ଛାମଃ ସାଧନାର୍ଥଂ ମହୀପତେ ॥ 51 ॥ 4-32-51 (29714) 
କିଂନୁ ନଃ ପାଣ୍ଡବୈଃ କାର୍ଯଂ ହୀନାର୍ଥବଲପୌରୁଷୈଃ।
ଅତ୍ଯନ୍ତଂ ହି ପ୍ରନଷ୍ଟାସ୍ତେ ପ୍ରାପ୍ତା ବାଽପି ଯମକ୍ଷଯମ୍ ॥ 52 ॥ 4-32-52 (29715) 
ତଦ୍ଭବାଂଶ୍ଚତୁରଙ୍ଗେଣ ବଲେନ ମହତା ବୃତଃ।
ବିରାଟନଗରଂ ଯାତୁ ସର୍ବସୈନ୍ଯେନ ଭାରତ। 
ଆଦାସ୍ଯାମୋଽଥ ଗାସ୍ତସ୍ଯ ବିବିଧାନି ବସୂନି ଚ ॥ 53 ॥  4-32-53 (29716) 
ବୈଶମ୍ପାଯନ ଉବାଚ। 4-32-54x (3126) 
ତତୋ ଦୁର୍ଯୋଧନୋ ରାଜା ବଚଃ ଶ୍ରୁତ୍ବା ତୁ ତସ୍ଯ ତତ୍।
ବୈକର୍ତନସ୍ଯ କର୍ଣସ୍ଯ କ୍ଷିପ୍ରମାଜ୍ଞାପଯତ୍ସ୍ବଯମ୍। 
ଶାସନେ ନିତ୍ଯଯୁକ୍ତଂ ତୁ ଦୁଃଶାସନମନନ୍ତରମ୍ ॥ 54 ॥  4-32-54 (29717) 
ଦୁର୍ଯୋଧନ ଉବାଚ। 4-32-55x (3127) 
ସହ ବୃଦ୍ଧୈସ୍ତୁ ସଂମନ୍ତ୍ର୍ଯ କ୍ଷିପ୍ରଂ ଯୋଜଯ ବାହିନୀମ୍।
ଯଥୋଦ୍ଦେଶଂ ତୁ ଗଚ୍ଛାମଃ ସହିତାଃ ସର୍ବକୌରବୈଃ ॥ 55 ॥ 4-32-55 (29718) 
ସୁଶର୍ମା ତୁ ଯଥୋଦ୍ଦିଷ୍ଟଂ ଦେଶଂ ଯାତୁ ମହାରଥଃ।
ତ୍ରିଗର୍ତୈଃ ସହିତଃ ସର୍ବୈଃ ପ୍ରଖ୍ଯାତବଲପୌରୁଷୈଃ। 
ପ୍ରାଗେବ ହି ସୁସଂଯତ୍ତୋ ବିରାଟନଗରଂ ପ୍ରତି ॥ 56 ॥  4-32-56 (29719) 
ଜଘନ୍ଯତୋ ବଯଂ ତତ୍ର ଯାସ୍ଯାମୋ ଦିବସାନ୍ତରେ।
ବିଷଯଂ ମତ୍ସ୍ଯରାଜସ୍ଯ ସୁସମୃଦ୍ଧଂ ସୁସଂହିତମ୍ ॥ 57 ॥ 4-32-57 (29720) 
ସୁଶର୍ମଣା ଗୃହୀତେ ତୁ ମତ୍ସ୍ଯରାଜସ୍ଯ ଗୋଧନେ।
ବିରାଟଃ ସୈନ୍ଯମାଦାଯ ତ୍ରିଗର୍ତୈଃ ସହ ଯୋତ୍ସ୍ଯତି ॥ 58 ॥ 4-32-58 (29721) 
ଅପରଂ ଦିବସଂ ଗାସ୍ତୁ ତତ୍ର ଗୃହ୍ଣନ୍ତୁ କୌରବାଃ।
ଗବାର୍ଥେ ପାଣ୍ଡବାସ୍ତତ୍ର ଯୋତ୍ସ୍ଯନ୍ତି କୁରୁଭିଃ ସହ ॥ 59 ॥ 4-32-59 (29722) 
ତଥା ଗତ୍ବା ଯଥୋଦ୍ଦେଶଂ ବିରାଟନଗରାନ୍ତିକେ।
କ୍ଷିପ୍ରଂ ଗୋଷ୍ଠଂ ସମାସାଦ୍ଯ ଗୃହ୍ଣନ୍ତୁ ବିପୁଲଂ ଧନମ୍ ॥ 60 ॥ 4-32-60 (29723) 
ଗବାଂ ଶତସହସ୍ରାଣି ଶ୍ରୀମନ୍ତି ଗୁଣବନ୍ତି ଚ।
ବଯମସ୍ଯ ନିଗୃହ୍ଣୀମୋ ଦ୍ବିଧା କୃତ୍ବା ଚ ବାହିନୀମ୍ ॥ 61 ॥ 4-32-61 (29724) 
ବୈଶମ୍ପାଯନ ଉବାଚ। 4-32-62x (3128) 
ତେ ସ୍ମ ଗତ୍ବା ଯଥୋଦ୍ଦିଷ୍ଟଂ ଦେଶଂ ମତ୍ସ୍ଯମହୀପତେଃ।
ସଂନଦ୍ଧା ରଥିନଃ ସର୍ବେ ସପତାକା ବଲୋତ୍କଟାଃ। 
ପ୍ରତିବୈରଂ ଚିକୀର୍ଷନ୍ତୋ ଗୋଷୁ ଗୃଦ୍ଧା ମହାବଲାଃ ॥ 62 ॥  4-32-62 (29725) 
ଆଦତ୍ତ ଗାଃ ସୁଶର୍ମାଽଥ କୃଷ୍ଣପକ୍ଷସ୍ଯ ଚାଷ୍ଟମୀମ୍ ॥ 63 ॥  4-32-63 (29726) 
ଅପରେ ଦିବସେ ସର୍ବେ ରାଜନ୍ସଂଭୂଯ କୌରବାଃ।
ନବମ୍ଯାଂ ତେ ନ୍ଯଗୃହ୍ଣନ୍ତ ଗୋକୁଲାନି ସହସ୍ରଶଃ। 
କୌରବାସ୍ତୁ ମହାବୀର୍ଯା ମତ୍ସ୍ଯାନାଂ ବିଷଯାନ୍ତରେ ॥ 64 ॥ ॥  4-32-64 (29727) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଦ୍ବାତ୍ରିଂଶୋଽଧ୍ଯାଯଃ ॥ 32 ॥

Mahabharata - Virata Parva - Chapter Footnotes

4-32-31 ତସ୍ମାଦନନ୍ତରେଣାପି ଲାଭୋଽସ୍ମାକମିତି ଧo ପାଠଃ। ତସ୍ମାତ୍ ଗୋଗ୍ରହଣାତ ଅନନ୍ତରେଣ ଯୁଦ୍ଧାଯାଗତପାଣ୍ଡବଦର୍ଶନେନ ॥ 31 ॥ 4-32-32 ଯୁଧିଷ୍ଠିରଭୃତଃ ଯୁଧିଷ୍ଠିରୋ ଭୃତୋ ଯେନ ବିରାଟେନେତି ବହୁବ୍ରୀହିଃ ॥ 32 ॥ 4-32-63 କୃଷ୍ଣପକ୍ଷସ୍ଯ ସପ୍ତମୀମିତି ଅଷ୍ଟଭ୍ଯାଂ ତେଽନ୍ଯଗୃହ୍ଣନ୍ତେତି ଚo ଥo ପାଠଃ ॥ 63 ॥ 4-32- 64 ବିଷଯାନ୍ତରେ ଉତ୍ତରଭାଗେ ॥ 64 ॥



ବିରାଟପର୍ବ - ଅଧ୍ଯାଯ 033

॥ ଶ୍ରୀଃ ॥

4.33. ଅଧ୍ଯାଯଃ 033 

Mahabharata - Virata Parva - Chapter Topics

ଗୋପୈର୍ଦୁତୄତରମାଦ୍ରୁତ୍ଯ ବିରାଟଂପ୍ରତି ସୁଶର୍ମଣା ଗୋଗହଣନିବେଦନମ୍ ॥ 1 ॥ ବିରାଟାଦିଭିର୍ଯୁଦ୍ଧାଯ ନିର୍ଗମୋଦ୍ଯମଃ ॥ 2 ॥ ଯୁଧିଷ୍ଠିରେଣ ବିରାଟଂପ୍ରତି ସ୍ବେଷାଂ ଯୁଦ୍ଧକୌଶଲନିବେଦନେନ ଭ୍ରାତୃଭିଃ ସହ ସମରାଭିଯାନମ୍ ॥ 3 ॥

Mahabharata - Virata Parva - Chapter Text

4-33-0 (29728) 
ବୈଶମ୍ପାଯନ ଉବାଚ। 4-33-0x (3129) 
ତତସ୍ତେଷାଂ ମହାରାଜ ତତ୍ରୈବାମିତତେଜସାମ୍।
ଛଦ୍ମଲିଙ୍ଗପ୍ରବିଷ୍ଟାନାଂ ପାଣ୍ଡବାନାଂ ମହାତ୍ମନାମ୍ ॥ 1 ॥ 4-33-1 (29729) 
ବ୍ଯତୀତଃ ସମଯଃ ସମ୍ଯଗ୍ବିରାଟନଗରେ ସତାମ୍।
କୁର୍ବତାଂ ତସ୍ଯ କର୍ମାଣି ବୀରାଟସ୍ଯ ମହୀପତେଃ ॥ 2 ॥ 4-33-2 (29730) 
କୀଚକେ ତୁ ହତେ ରାଜା ବିରାଟଃ ପରବୀରହା।
ପରାଂ ସଂଭାବନାଂ ଚକ୍ରେ କୁନ୍ତୀପୁତ୍ରେ ଯୁଧିଷ୍ଠିରେ ॥ 3 ॥ 4-33-3 (29731) 
ତତସ୍ତ୍ରଯୋଦଶସ୍ବାନ୍ତେ ତସ୍ଯ ବର୍ଷସ୍ଯ ଭାରତ।
ଶୁଶର୍ମଣା ଗୃହୀତଂ ତୁ ଗୋଧନଂ ତରସା ବହୁ ॥ 4 ॥ 4-33-4 (29732) 
ତତଃ ଶବ୍ଦୋ ମହାନାସୀଦ୍ରେଣୁଶ୍ଚ ଦିବମସ୍ପୃଶତ୍।
ଶଙ୍ଖଦୁନ୍ଦୁଭିଘୋଷଶ୍ଚ ଭେରୀଣାଂ ଚ ମହାସ୍ବନଃ। 
ଗବାଶ୍ବରଥନାଗାନାଂ ନିଶ୍ବନଶ୍ଚ ପଦାତିନାମ୍ ॥ 5 ॥  4-33-5 (29733) 
ଏବଂ ତୈସ୍ତ୍ବଭିନିର୍ଯାଯ ମତ୍ସ୍ଯରାଜସ୍ଯ ଗୋଧନେ।
ତ୍ରିଗର୍ତୈର୍ଗୃହ୍ଯମାଣେ ତୁ ଗୋପାଲାଃ ପ୍ରତ୍ଯଷେଧଯନ୍ ॥ 6 ॥ 4-33-6 (29734) 
ଅଥ ତ୍ରିଗର୍ତା ବହବଃ ପରିଗୃହ୍ଯ ଧନଂ ବହୁ ।
ପରିକ୍ଷିପ୍ଯ ହଯୈଃ ଶୀଘ୍ରୈ ରଥବ୍ରାତୈଶ୍ଚ ଭାରତ। 
ଗୋପାଲାନ୍ପ୍ରତ୍ଯଯୁଧ୍ଯନ୍ତ ରଣେ କୃତ୍ବା ଜଯେ ଧୃତିମ୍ ॥ 7 ॥  4-33-7 (29735) 
ତେ ହନ୍ଯମାନା ବହୁଭିଃ ପ୍ରାସତୋମରପାଣିଭିଃ ।
ଗୋପାଲା ଗୋକୁଲେ ଭକ୍ତା ବାରଯାମାସୁରୋଜସା ॥ 8 ॥ 4-33-8 (29736) 
ପରଶ୍ବଥୈଶ୍ଚ ମୁସଲୈର୍ଭିଣ୍ଡିପାଲୈଶ୍ଚ ମୁଦ୍ଗରୈଃ।
ଗୋପାଲାଃ କର୍ଷଣୈଶ୍ଚିତ୍ରୈର୍ଜଘ୍ନୁରଶ୍ବାନ୍ସମନ୍ତତଃ ॥ 9 ॥ 4-33-9 (29737) 
ତେ ହନ୍ଯମାନାଃ ସଂକ୍ରୁଦ୍ଧାସ୍ତ୍ରିଗର୍ତା ରଥଯୋଧିନଃ ।
ବିସୃଜ୍ଯ ଶରବର୍ଷଣି ଗୋପାନଦ୍ରାବଯନ୍ବଲାତ୍ ॥ 10 ॥ 4-33-10 (29738) 
ହନ୍ଯମାନେଷୁ ଗୋପେଷୁ ବିମୁଖେଷୁ ବିଶାଂପତେ।
ତତୋ ଯୁବାନଃ ସଂଭୀତାଃ ଶ୍ବସନ୍ତୋ ରେଣୁଗୁଣ୍ଠିତାଃ ॥ 11 ॥ 4-33-11 (29739) 
ଜବେନ ମହତା ଚୈବ ଗୋପାଲାଃ ପୁରମାବ୍ରଜନ୍।
ବିରାଟନଗରଂ ପ୍ରାପ୍ଯ ନରା ରାଜାନମବ୍ରୁବନ୍ ॥ 12 ॥ 4-33-12 (29740) 
ସଭାଯାଂ ରାଜଶାର୍ଦୂଲମାସୀନଂ ପାଣ୍ଡବୈଃ ସହ।
ଶୂରୈଃ ପରିବୃତଂ ଯୋଧୈଃ କୁଣ୍ଡଲାଙ୍ଗଦଧାରିଭିଃ ॥ 13 ॥ 4-33-13 (29741) 
ସଦ୍ଭିଶ୍ଚ ପଣ୍ଡିତୈଃ ସାର୍ଧଂ ମନ୍ତ୍ରିଭିଶ୍ଚାପି ସଂବୃତମ୍ ।
ଦୃଷ୍ଟ୍ବା ଶୀଘ୍ରଂ ତୁ ଗୋପାଲା ବିରାଟମିଦମବ୍ରବନ୍ ॥ 14 ॥ 4-33-14 (29742) 
ଅସ୍ମାନ୍ଯୁଧି ବିନିର୍ଜିତ୍ଯ ପରିଭୂଯ ସବାନ୍ଧବାନ୍।
ଷଷ୍ଟିଂ ଗବାଂ ସହସ୍ରାଣି ତ୍ରିଗର୍ତାଃ କାଲଯନ୍ତି । 
ତା ନିବର୍ତଯ ରାଜେନ୍ଦ୍ର ମା ନେଶୁଃ ପଶବସ୍ତବ ॥ 15 ॥  4-33-15 (29743) 
ବୈଶମ୍ପାଯନ ଉବାଚ। 4-33-16x (3130) 
ଶ୍ରୁତ୍ବା ତୁ ବଚନଂ ତେଷାଂ ଗୋପାଲାନାମରିଂଦମଃ।
ସ ରାଜା ମହତୀଂ ସେନାଂ ମାତ୍ସ୍ଯାନାଂ ସମବାହଯତ୍। 
ରଥନାଗାଶ୍ବକଲିଲାଂ ପତ୍ତିଧ୍ବଜସମାକୁଲାମ୍ ॥ 16 ॥  4-33-16 (29744) 
ରାଜାନୋ ରାଜପୁତ୍ରାଶ୍ଚ ତନୁତ୍ରାଣ୍ଯଥ ଭେଜିରେ।
ଭାନୁମନ୍ତି ବିବାତାନି ସୂପସେବ୍ଯାନି ଭାଗଶଃ ॥ 17 ॥ 4-33-17 (29745) 
ପୃଥକ୍କାଞ୍ଚନସନ୍ନାହାନ୍ରଥେଷ୍ବଶ୍ବାନଯୋଜଯନ୍ ।
ଉତ୍କୃଷ୍ଯ ପାଶାନ୍ମୌର୍ବୀଣାଂ ଶୂରାଶ୍ଚାପେଷ୍ବଯୋଜଯନ୍ ॥ 18 ॥ 4-33-18 (29746) 
ଦୃଢମାଯସଗର୍ଭଂ ତୁ କବଚଂ ତପ୍ତକାଞ୍ଚନମ୍ ।
ବିରାଟସ୍ଯ ପ୍ରିଯୋ ଭ୍ରାତା ଶତାନୀକୋଽଭ୍ଯହାରଯତ୍ ॥ 19 ॥ 4-33-19 (29747) 
ସର୍ବଭାରସହଂ ବର୍ମ କଲ୍ଯାଣପଟଲଂ ଦୃଢମ୍।
ଶତାନୀକାଦବରଜୋ ମଦିରାକ୍ଷୋଽଭ୍ଯହାରଯତ୍ ॥ 20 ॥ 4-33-20 (29748) 
ଉତ୍ସେଧେ ଯସ୍ଯ ପଦ୍ମାନି ଶତଂ ସୌଗନ୍ଧିକାନି ଚ।
ମୃଷ୍ଟହାଟକପର୍ଯନ୍ତଂ ସୂର୍ଯଦତ୍ତୋଽଭ୍ଯହାରଯତ୍ ॥ 21 ॥ 4-33-21 (29749) 
ଦୃଢମାଯସଗର୍ଭଂ ଚ ଶ୍ବେତଂ ରୁକ୍ମପରିଷ୍କୃତମ୍।
ବିରାଟସ୍ଯ ସୁତୋ ଜ୍ଯେଷ୍ଠୋ ବୀରଃ ଶଙ୍ଖୋଽଭ୍ଯହାରଯତ୍ ॥ 22 ॥ 4-33-22 (29750) 
ଶତସୂର୍ଯଂ ଶତାବର୍ତଂ ଶତବିନ୍ଦୁ ଶତାକ୍ଷିମତ୍।
ଅଭେଦ୍ଯକଲ୍ପଂ ମତ୍ସ୍ଯାନାଂ ରାଜା କବଚମାହରତ୍ ॥ 23 ॥ 4-33-23 (29751) 
ତତୋ ନାନାତନୁତ୍ରାଣି ସ୍ବାନିସ୍ବାନି ମହାବଲାଃ।
ଯୁଯୁତ୍ସବୋଽଭ୍ଯନହ୍ଯନ୍ତ ଦେବକଲ୍ପାଃ ପ୍ରହାରିଣଃ ॥ 24 ॥ 4-33-24 (29752) 
ସୋପସ୍କରେଷୁ ଶୁଭ୍ରେଷୁ ମହତ୍ସୁ ଚ ମହାରଥାଃ ।
ପୃଥକ୍କାଞ୍ଚନସନ୍ନାହାନ୍ରଥେଷ୍ବଶ୍ବାନଯୋଜଯନ୍ ॥ 25 ॥ 4-33-25 (29753) 
ସୂର୍ଯଚନ୍ଦ୍ରପ୍ରତୀକାଶେ ମଣିହେମବିଭୂଷିତେ।
ମହାପ୍ରମାଣଂ ମତ୍ସ୍ଯସ୍ଯ ଧ୍ବଜମୁଚ୍ଛ୍ରିଯତେ ରଥେ ॥ 26 ॥ 4-33-26 (29754) 
ଧ୍ବଜାନ୍ବହୁବିଧାକାରାନ୍ସୌବର୍ଣାନ୍ହେମମାଲିନଃ।
ଯଥାସ୍ବଂ କ୍ଷତ୍ରିଯାଃ ଶୂରା ରଥେଷୁ ସମଯୋଜଯନ୍ ॥ 27 ॥ 4-33-27 (29755) 
ରଥେଷୁ ଯୁଜ୍ଯମାନେଷୁ କଙ୍କୋ ରାଜାନମବ୍ରବୀତ୍ ।
ମଯା ହ୍ଯସ୍ରଂ ଚତୁର୍ବର୍ଗମବାପ୍ତମୃଷିସତ୍ତମାତ୍ ॥ 28 ॥ 4-33-28 (29756) 
ଦଂଶିତୋ ରଥମାସ୍ଥାଯ ପଦଂ ନିର୍ଯାମ୍ଯହଂ ଗବାମ୍।
ଅଯଂ ଚ ବଲବାଞ୍ଛରୋ ବଲଲୋ ଦୃଶ୍ଯତେଽନଘ ॥ 29 ॥ 4-33-29 (29757) 
ଗୋସଙ୍ଖ୍ଯମଶ୍ବବନ୍ଧଂ ଚ ସଂଯୋଜଯ ରଥେଷୁ ବୈଃ।
ନୈତେନ ଜାତୁ ଯୁଧ୍ଦ୍ଯେଯୁର୍ଗବାର୍ଥମିତି ମେ ମତିଃ ॥ 30 ॥ 4-33-30 (29758) 
ବୈଶମ୍ପାଯନ ଉବାଚ। 4-33-31x (3131) 
ଅଥ ମାତ୍ସ୍ଯୋଽବ୍ରବୀଦ୍ରାଜା ଶତାନୀକଂ ଜଘନ୍ଯଜମ୍।
କଙ୍କଶ୍ଚ ବଲଲଃ ସୂଦୋ ଦାମଗ୍ରନ୍ଥିଶ୍ଚ ବୀର୍ଯବାନ୍ ॥ 31 ॥ 4-33-31 (29759) 
ତନ୍ତ୍ରିପାଲଶ୍ଚ ଗୋସଙ୍ଖ୍ଯୋ ଯଥା ତେ ପୁରୁଷର୍ଷଭାଃ ।
ଶୂରାଃ ସୁବୀରାଃ ପୁରୁଷା ନାଗରାଜବରୋପମାଃ । 
ଯୁଦ୍ଧ୍ଯେଯୁରିତି ମେ ବୁଦ୍ଧିର୍ବର୍ତତେ ନାତ୍ର ସଂଶଯଃ ॥ 32 ॥  4-33-32 (29760) 
ଏତେପାମପି ଦୀଯନ୍ତାଂ ରଥା ଧ୍ବଜପତାକିନଃ।
କବଚାନି ବିଚିତ୍ରାଣି ଦୃଢାନି ଚ ଲଘୂନି ଚ ॥ 33 ॥ 4-33-33 (29761) 
ପ୍ରତିମୁଞ୍ଚନ୍ତୁ ଗାତ୍ରେଷୁ ଦୀଯନ୍ତାମାଯୁଧାନି ଚ ।
ନେମେ ଜାତୁ ନ ଯୁଦ୍ଧ୍ଯ୍ରେଯୁରିତି ମେ ଧୀଯତେ ମତିଃ ॥ 34 ॥ 4-33-34 (29762) 
ବୈଶମ୍ପାଯନ ଉବାଚ। 4-33-35x (3132) 
ତଚ୍ଛ୍ରୁତ୍ବା ନୃପତେର୍ବାକ୍ଯଂ ଶୀଘ୍ରଂ ତ୍ବରିତମାନସଃ।
ଶତାନୀକଃ ସ ପାର୍ଥଭ୍ଯୋ ରଥାନ୍ରାଜନ୍ସମାଦିଶତ୍ ॥ 35 ॥ 4-33-35 (29763) 
ସହଦେବାଯ ରାଜ୍ଞେ ଚ ଭୀମାଯ ନକୁଲାଯ ଚ।
ତାନ୍ଦୃଷ୍ଟ୍ବା ସହସା ସୂତା ରାଜଭକ୍ତିପୁରସ୍କୃତାଃ ॥ 36 ॥ 4-33-36 (29764) 
ନିର୍ଦିଷ୍ଟା ନରଦେବେନ ରଥାଞ୍ଛୀଘ୍ରମଯୋଜଯନ୍।
କବଚାନି ବିଚିତ୍ରାଣି ନବାନି ଚ ଦୃଢାନି ଚ॥ 37 ॥ 4-33-37 (29765) 
ବିରାଟଃ ପ୍ରଦଦୌ ଯାନି ତେଷାମକ୍ଲିଷ୍ଟକର୍ମଣାମ୍।
ତାନ୍ଯାମୁଚ୍ଯ ଶରୀରେଷୁ ଦଂଶିତାସ୍ତେ ମହାରଥାଃ ॥ 38 ॥ 4-33-38 (29766) 
ତରସ୍ବିନଶ୍ଛନ୍ନରୂପାଃ ସର୍ବଶସ୍ତ୍ରବିଶାରଦାଃ ।
ରଥାନ୍ହେମପରିଷ୍କାରାନ୍ସମାସ୍ଥାଯ ମହାରଥାଃ। 
ପାଣ୍ଡବା ନିର୍ଯଯୁର୍ହୃଷ୍ଟା ଦଂଶିତା ରାଜସତ୍ତମ ॥ 39 ॥  4-33-39 (29767) 
ବିରାଟମନ୍ବଯୁଃ ପଶ୍ଚାତ୍ସହିତାଃ କୁରୁପୁଙ୍ଗବାଃ।
ଚତ୍ବାରୋ ଭ୍ରାତରଃ ଶୂରାଃ ପାଣ୍ଡବାଃ ସତ୍ଯବିକ୍ରମାଃ ॥ 40 ॥ 4-33-40 (29768) 
ଦୀର୍ଘାନାଂ ଚ ଦୃଢାନାଂ ଚ ଧନୁଷାଂ ତେ ଯଥାବଲମ୍।
ଉତ୍କୃଷ୍ଯ ପାଶାନ୍ମୌର୍ବୀଣାଂ ବୀରାଶ୍ଚାପେଷ୍ବଯୋଜଯନ୍ ॥ 41 ॥ 4-33-41 (29769) 
ତତଃ ସୁବାସସଃ ସର୍ବେ ବୀରାଶ୍ଚନ୍ଦନରୂଷିତାଃ ।
ଚୋଦିତା ନରଦେବେନ କ୍ଷିପ୍ରମଶ୍ବାନଚୋଦଯନ୍ ॥ 42 ॥ 4-33-42 (29770) 
ତେ ହଯା ହେମସଂଚ୍ଛନ୍ନା ବୃହନ୍ତଃ ସାଧୁବାହିନଃ ।
ଚୋଦିତାଃ ପ୍ରତ୍ଯଦୃଶ୍ଯନ୍ତ ପତ୍ରିଣାମିବ ପଙ୍କ୍ତଯଃ ॥ 43 ॥ 4-33-43 (29771) 
ଭୀମରୂପାଶ୍ଚ ମାତଙ୍ଗାଃ ପ୍ରଭିନ୍ନକରଟାମୁଖାଃ।
ସ୍ବାରୂଢା ଯୁଦ୍ଧକୁଶଲୈର୍ମହାମାତ୍ରାଧିରୋହିତାଃ ॥ 44 ॥ 4-33-44 (29772) 
କ୍ଷରନ୍ତ ଇବ ଜୀମୂତାଃ ସୁଦନ୍ତାଃ ଷାଷ୍ଟିହାଯନାଃ ।
ରାଜାନମନ୍ବଯୁଃ ପଶ୍ଚାତ୍କ୍ରାମନ୍ତ ଇବ ପର୍ବତାଃ ॥ 45 ॥ 4-33-45 (29773) 
ଦୃଢାଯୁଧଜନାକୀର୍ଣଂ ରଥାଶ୍ବଗଜସଂକୁଲମ୍ ।
ତଦ୍ବଲାଗ୍ରଂ ବିରାଟସ୍ଯ ଶକ୍ରସ୍ଯେବ ତଦା ବଭୌ ॥ 46 ॥ 4-33-46 (29774) 
ତଂ ପ୍ରଯାନ୍ତଂ ମହାରାଜ ନିନୀଷନ୍ତଂ ଗବାଂ ପଦମ୍।
ବିଶାରଦାନାଂ ବୈଶ୍ଯାନାଂ ପ୍ରକୃଷ୍ଟାନାଂ ତଦା ନୃପ ॥ 47 ॥ 4-33-47 (29775) 
ବିଂଶତିସ୍ତୁ ସହସ୍ରାଣି ନରାଣାମନୁଯାଯିନାମ୍।
ଅଷ୍ଟୌ ରଥସହସ୍ରାଣି ଦଶ ନାଗଶତାନି ଚ । 
ବିଂଶଚ୍ଚାଶ୍ବସହସ୍ରାଣି ମାତ୍ସ୍ଯାନାଂ ତ୍ବରିତଂ ଯଯୁଃ ॥ 48 ॥  4-33-48 (29776) 
ତଦନୀକଂ ବିରାଟସ୍ଯ ଶୁଶୁଭେଽତୀବ ଭାରତ।
ବସନ୍ତେ ବହୁପୁଷ୍ପାଢ୍ଯଂ କାନନଂ ଚିତ୍ରିତଂ ଯଥା ॥ 49 ॥ ॥ 4-33-49 (29777) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହାଣପର୍ବଣି ତ୍ରଯସ୍ତ୍ରିଂଶୋଽଧ୍ଯାଯଃ ॥ 33 ॥




ବିରାଟପର୍ବ - ଅଧ୍ଯାଯ 034

॥ ଶ୍ରୀଃ ॥

4.34. ଅଧ୍ଯାଯଃ 034 

Mahabharata - Virata Parva - Chapter Topics

ବିରାଟସୁଶର୍ମସୈନ୍ଯଯୌର୍ଯୁଦ୍ଧମ୍ ॥ 1 ॥ ଯୁଧିଷ୍ଠିରାଦିନିହତାନାଂ ପରିସହ୍ଖ୍ଯାନମ୍ ॥ 2 ॥ ବିରାଟସୁଶର୍ମଣୋର୍ଯୁଦ୍ଧମ୍ ॥ 3 ॥

Mahabharata - Virata Parva - Chapter Text

4-34-0 (29778) 
ବୈଶମ୍ପାଯନ ଉବାଚ। 4-34-0x (3133) 
ନିର୍ଯାଯ ନଗରାଚ୍ଛୂରା ବ୍ଯୂଢାନୀକାଃ ପ୍ରହାରିଣଃ।
ତ୍ରିଗର୍ତାନସ୍ପୃଶନ୍ମାତ୍ସ୍ଯାଃ ମୂର୍ଯେଽସ୍ତଂଗମିତେ ସତି ॥ 1 ॥ 4-34-1 (29779) 
ତେ ତ୍ରିଗର୍ତାଶ୍ଚ ମାତ୍ସ୍ଯାଶ୍ଚ ବ୍ଯୂଢାନୀକାଃ ପ୍ରହାରିଣଃ।
ଅନ୍ଯୋନ୍ଯମଭିବର୍ତନ୍ତେ ଗୋଷୁ ଗୃଦ୍ଧା ମହାବଲାଃ ॥ 2 ॥ 4-34-2 (29780) 
ଭୀମାଶ୍ଚ ମତ୍ତମାତଙ୍ଗାସ୍ତୋମରାଙ୍କୁଶଚୋଦିତାଃ।
ଗ୍ରାମଣୀଯୈଃ ସମାରୂଢାଃ କୁଶଲୈର୍ହସ୍ତିସାଦିଭିଃ ॥ 3 ॥ 4-34-3 (29781) 
ତେଷାଂ ସମାଗମୋ ଘୋରସ୍ତୁମୁଲୋ ରୋମହର୍ଷଣଃ।
ଘ୍ନତାଂ ପରସ୍ପରଂ ରାଜନ୍ଯମରାଷ୍ଟ୍ରବିବର୍ଧନଃ ॥ 4 ॥ 4-34-4 (29782) 
ଦେବାସୁରସମୋ ରାଜନ୍ନାସୀତ୍ସୂର୍ଯେଽବଲମ୍ବତି ।
ପଦାତିରଥନାଗେନ୍ଦ୍ରହଯାରୋହବଲୌଘବାନ୍ ॥ 5 ॥ 4-34-5 (29783) 
ଅନ୍ଯୋନ୍ଯମଭ୍ଯାପତତାଂ ନିଘ୍ନତାଂ ଚେତରେତରମ୍ ।
ଉଦତିଷ୍ଠଦ୍ରଜୋ ଭୌମଂ ନ ପ୍ରାଜ୍ଞାଯତ କିଂଚନ ॥ 6 ॥ 4-34-6 (29784) 
ପକ୍ଷିଣଶ୍ଚାପତନ୍ଭୂମୌ ସୈନ୍ଯେନ ରଜସା ବୃତାଃ ।
ଇଷୁଭିର୍ବ୍ଯତିସର୍ପଦ୍ଭିରାଦିତ୍ଯୋଽନ୍ତରଧୀଯତ ॥ 7 ॥ 4-34-7 (29785) 
ଖଦ୍ଯୋତୈରିବ ସଂଯୁକ୍ତମନ୍ତରିକ୍ଷମଜାଯତ॥ 8 ॥  4-34-8 (29786) 
ରୁକ୍ମପୃଷ୍ଠାନି ଚାପାନି ବିଚେରୁର୍ବିଦ୍ଯୁତୋ ଯଥା ।
ନର୍ଦତାଂ ଲୋକବୀରାଣାଂ ସବ୍ଯଂ ଦକ୍ଷିଣମସ୍ଯତାମ୍ ॥ 9 ॥ 4-34-9 (29787) 
ରଥା ରଥୈଃ ସମାଜଗ୍ମୁଃ ପତ୍ତଯଶ୍ଚ ପଦାତିଭିଃ ।
ସାଦିନଃ ସାଦିଭିର୍ଜଗ୍ମୁର୍ଗଜୈଶ୍ଚାପି ମହାଗଜାଃ ॥ 10 ॥ 4-34-10 (29788) 
ଅସିଭିଃ ପଟ୍ଟସୈଶ୍ଚାପି ଶକ୍ତିଭିସ୍ତୋମରୈରପି ।
ସଂରବ୍ଧାଃ ସମରେ ଯୋଧା ନିଜଘ୍ନୁରିତରେତରମ୍ ॥ 11 ॥ 4-34-11 (29789) 
ନିଘ୍ନନ୍ତଃ ସମରେଽନ୍ଯୋନ୍ଯଂ ହୃଷ୍ଟାଃ ପରିଘପାଣଯଃ ।
ନ ଶେକୁରତିସଂକ୍ରୁଦ୍ଧାଃ ଶୂରାଃ କର୍ତୁଂ ପରାଙ୍ଭୁଖମ୍ ॥ 12 ॥ 4-34-12 (29790) 
ରକ୍ତାଧରୋଷ୍ଠଂ ସୁନସଂ କ୍ଲୃପ୍ତଶ୍ମଶ୍ରୁ ସ୍ବଲଂକୃତମ୍।
ଅଦୃଶ୍ଯତ ଶିରଶ୍ଛିନ୍ନଂ ରଜୋବିଧ୍ବସ୍ତକୁଣ୍ଡଲମ୍ ॥ 13 ॥ 4-34-13 (29791) 
ଦୃଶ୍ଯନ୍ତେ ତତ୍ର ଗାତ୍ରାଣି ବୀରୈଶ୍ଛିନ୍ନାନି ସର୍ବଶଃ ।
ସାଲସ୍କନ୍ଧନିକାଶାନି କ୍ଷତ୍ରିଯାଣା ମହାମୃଧେ ॥ 14 ॥ 4-34-14 (29792) 
ନାଗଭୋଗନିକାଶୈଶ୍ଚ ବାହୁଭିଶ୍ଚନ୍ଦନୋକ୍ଷିତୈଃ।
ଆକୀର୍ଣା ବସୁଧା ତତ୍ର ଶିରୋଭିଶ୍ଚ ସକୁଣ୍ଡଲୈଃ ॥ 15 ॥ 4-34-15 (29793) 
ଯଥା ବା ବାସସୀ ଶ୍ଲକ୍ଷ୍ଣେ ମହାରଜତରଞ୍ଜିତେ।
ବିଭ୍ରତୀ ଯୁବତୀ ଶ୍ଯାମା ତଦ୍ବଦ୍ଭାତି ବସୁନ୍ଧରା ॥ 16 ॥ 4-34-16 (29794) 
ଉପାଶାମ୍ଯଦ୍ରଜୋ ଭୌମଂ ରୁଧିରେଣ ପ୍ରବର୍ଷତା।
କଶ୍ମଲଂ ପ୍ରାବିଶଦ୍ଧୋରଂ ନିର୍ମର୍ଯାଦମବର୍ତତ ॥ 17 ॥ 4-34-17 (29795) 
ଯୁଧିଷ୍ଠିରୋଽପି ଧର୍ମାତ୍ମା ଭ୍ରାତୃଭିଃ ସହିତସ୍ତଦା।
ବ୍ଯୂହଂ କୃତ୍ବା ବିରାଟସ୍ଯ ଅନ୍ବଯୁଧ୍ଯତ ପାଣ୍ଡବଃ ॥ 18 ॥ 4-34-18 (29796) 
ଆତ୍ମାନଂ ଶ୍ଯେନବତ୍କୃତ୍ବା ତୁଣ୍ଡମାସୀଦ୍ଯୁଧିଷ୍ଠିରଃ।
ପକ୍ଷୌଂ ଯମୌ ଚ ଭବତଃ ପୁଚ୍ଛମାସୀଦ୍ବୃକୋଦରଃ ॥ 19 ॥ 4-34-19 (29797) 
ସହସ୍ରଂ ନ୍ଯହନତ୍ତତ୍ର କୁନ୍ତୀପୁତ୍ରୋ ଯୁଧିଷ୍ଠିରଃ।
ଭୀମସେନସ୍ତୁ ସଂକ୍ରୁଦ୍ଧଃ ସର୍ବଶସ୍ତ୍ରଭୃତାଂବରଃ । 
ଦ୍ବିସହସ୍ରଂ ରଥାନ୍ବୀରଃ ପରଲୋକଂ ପ୍ରବେଶଯତ୍ ॥ 20 ॥  4-34-20 (29798) 
ନକୁଲସ୍ତ୍ରିଶତଂ ଜଘ୍ନେ ସହଦେବଶ୍ଚତୁଃଶତମ୍ ।
ଶତାନୀକଃ ଶତଂ ଜଘ୍ନେ ମଦିରାଶ୍ବଶ୍ଚତୁଃଶତମ୍ ॥ 21 ॥ 4-34-21 (29799) 
ପ୍ରହୃଷ୍ଟାଂ ମହତୀଂ ସେନାଂ ତ୍ରିଗର୍ତାନାଂ ମହାବଲୌ ।
ଆର୍ଚ୍ଛତାଂ ବହୁସଂରବ୍ଧୌ କେଶାକେଶି ରଥାରଥି ॥ 22 ॥ 4-34-22 (29800) 
ଲକ୍ଷଯିତ୍ବା ତ୍ରିଗର୍ତାନାଂ ତୌ ପ୍ରବିଷ୍ଟୌ ମହାଚମୂମ୍।
ଜଗ୍ମତୁଃ ସୂର୍ଯଦତ୍ତଶ୍ଚ ବଲଲଶ୍ଚାପି ପୃଷ୍ଠତଃ ॥ 23 ॥ 4-34-23 (29801) 
ଶଙ୍ଖୋ ବିରାଟପୁତ୍ରଶ୍ଚ ମହେଷ୍ବାସୋ ମହାବଲଃ।
ବିନିଘ୍ନନ୍ସମରେ ଶୂରାନ୍ପ୍ରବିବେଶ ମହାଚମୂମ୍ ॥ 24 ॥ 4-34-24 (29802) 
ବିରାଟସ୍ତତ୍ର ସଂଗ୍ରାମେ ହତ୍ବା ପଞ୍ଚଶତଂ ରଥାନ୍।
କୁଞ୍ଜରାଣାଂ ଶତଂ ଚୈବ ସହସ୍ରଂ ବାଜିନାଂ ତଥା ॥ 25 ॥ 4-34-25 (29803) 
ଚରନ୍ସ ବିବିଧାନ୍ମାର୍ଗାନ୍ରଥେନ ରଥିନାଂବରଃ।
ତ୍ରିଗର୍ତାନାଂ ସୁଶର୍ମାଣମାର୍ଚ୍ଛଦ୍ରୁକ୍ମରଥଂ ରଣେ ॥ 26 ॥ 4-34-26 (29804) 
ତୌ ତୁ ପ୍ରାହରତାଂ ତତ୍ର ମହେଷ୍ବାସୌ ମହାବଲୌ ।
ଅନ୍ଯୋନ୍ଯମଭିନିଘ୍ନନ୍ତୌ ଗୋଷୁ ଗୋବୃଷଭାବିବ ॥ 27 ॥ 4-34-27 (29805) 
ରାଜସିଂହୌ ସୁସଂରବ୍ଧୌ ବିରେଜତୁରମର୍ଷଣୌ।
କୃତାସ୍ରୌ ନିଶିତୈର୍ବାଣୈରସିଶକ୍ତିପରଶ୍ବଥୈଃ ॥ 28 ॥ 4-34-28 (29806) 
ତତୋ ରଥାଭ୍ଯାଂ ରଥିନୌ ବ୍ଯତୀଯାତାଂ ସମନ୍ତତଃ ।
ଶରାନ୍ସସୃଜତୁଃ ଶୀଘ୍ରଂ ତୋଯଧାରା ଘନାବିବ ॥ 29 ॥ 4-34-29 (29807) 
ଅନ୍ଯୋନ୍ଯମଭିସଂରବ୍ଧୌ ଦନ୍ତାଭ୍ଯାମିବ କୁଞ୍ଜରୌ।
କୃତାସ୍ତ୍ରୌ ନିଶିତୈର୍ବାଣୈର୍ଦାରଯାମାସତୂ ରଣେ ॥ 30 ॥ 4-34-30 (29808) 
ମାତ୍ସ୍ଯୋ ରାଜା ସୁଶର୍ମାଣଂ ବିବ୍ଯାଧ ନିଶିତୈଃ ଶରୈଃ ।
ପଞ୍ଚଭିଃ ପଞ୍ଚଭିର୍ବାଣୈର୍ବିବ୍ଯାଧ ଚତୁରୋ ହଯାନ୍ ॥ 31 ॥ 4-34-31 (29809) 
ଦ୍ବାଭ୍ଯାଂ ସୂତଂ ଚ ବିବ୍ଯାଧ କେତୁଂ ଚ ତ୍ରିଭିରାଶୁଗୈଃ ।
ତଥୈବ ମାତ୍ସ୍ଯରାଜଂ ତୁ ସୁଶର୍ମା ଯୁଦ୍ଧଦୁର୍ମଦଃ । 
ପଞ୍ଚାଶଦ୍ଭିଃ ଶିତୈର୍ବାଣୈବିବ୍ଯାଧ ପରମାସ୍ତ୍ରବିତ୍ ॥ 32 ॥  4-34-32 (29810) 
ତଯୋର୍ବଲାନି ରାଜେନ୍ଦ୍ର ସମସ୍ତାନି ମହାରଣେ।
ନାଜାନନ୍ତ ତଦାଽନ୍ଯୋନ୍ଯଂ ପ୍ରଦୋଷେ ରଜସା ବୃତେ ॥ 33 ॥ ॥ 4-34-33 (29811) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଚତୁସ୍ତ୍ରିଂଶୋଽଧ୍ଯାଯଃ ॥ 34 ॥




ବିରାଟପର୍ବ - ଅଧ୍ଯାଯ 035

॥ ଶ୍ରୀଃ ॥

4.35. ଅଧ୍ଯାଯଃ 035 

Mahabharata - Virata Parva - Chapter Topics

ସୁଶର୍ମଣା ଯୁଦ୍ଧେ ବିରାଟସ୍ଯ ଗ୍ରହଣମ୍ ॥ 1 ॥ ଭୀମେନ ଯୁଧିଷ୍ଠିରଚୋଦନଯା ବିରାଟସ୍ଯ ମୋଚନପୂର୍ବକଂ ସୁଶର୍ମଣୋ ବନ୍ଧନମ୍ ॥ 2 ॥ ଯୁଧିଷ୍ଠିରେଣ କରୁଣଯା ସୁଶର୍ମଣୋ ବିମୋକ୍ଷଣମ୍ ॥ 3 ॥

Mahabharata - Virata Parva - Chapter Text

4-35-0 (29812) 
ବୈଶମ୍ପାଯନ ଉବାଚ। 4-35-0x (3134) 
ତମସାଽଭିପ୍ଲୁତେ ଲୋକେ ରଜସା ଚୈବ ଭାରତ।
ବ୍ଯତିଷ୍ଠନ୍ତ ମୁହୂର୍ତଂ ତେ ବ୍ଯୂଢାନୀକାଃ ପ୍ରହାରିଣମ୍ ॥ 1 ॥ 4-35-1 (29813) 
ତତୋଽନ୍ଧକାରଂ ପ୍ରଣୁଦନ୍ନୁଦତିଷ୍ଠନ୍ନିଶାକରଃ।
କୁର୍ବାଣୋ ବିମଲାଂ ରାତ୍ରିଂ ଦର୍ଶଯନ୍କ୍ଷତ୍ରିଯାନ୍ରଣେ ॥ 2 ॥ 4-35-2 (29814) 
ତତଃ ପ୍ରକାଶମାସାଦ୍ଯ ପୁନର୍ଯୁଦ୍ଧମବର୍ତତ।
ଘୋରରୂପଂ ତଦା ତେଷାମବେକ୍ଷ୍ଯ ତୁ ପରସ୍ପରମ୍ ॥ 3 ॥ 4-35-3 (29815) 
ତଥୈବ ତେଷାଂ ତୁମୁଲାନି ତାନି କ୍ରୁଦ୍ଧାନି ଚାନ୍ଯୋନ୍ଯମଭିଦ୍ରବନ୍ତି।
ଗଦାସିପଟ୍ଟୈଶ୍ଚ ପରଶ୍ବଥୈଶ୍ଚ ପ୍ରାସୈଶ୍ଚ ତୀକ୍ଷ୍ଣାଗ୍ରସୁଧୌତଧାରୈଃ ॥ 4 ॥ 4-35-4 (29816) 
ବଲଂ ତୁ ମାତ୍ସ୍ଯସ୍ଯ ବଲେନ ରାଜା ସର୍ବଂ ତ୍ରିଗର୍ତାଧିପତିଃ ସୁଶର୍ମା।
ପ୍ରମଥ୍ଯ ଜିତ୍ବା ଚ ନିପୀଡ୍ଯ ମତ୍ସ୍ଯାନ୍ବିରାଟମୋଜସ୍ବିନମଭ୍ଯଧାବତ୍ ॥ 5 ॥ 4-35-5 (29817) 
ମତ୍ତାବିବ ବୃଷୌ ତୌ ତୁ ଗଜାବିବ ମଦୋଦ୍ଧତୌ ।
ସିଂହାବିବ ଗଜଗ୍ରାହୌ ଶକ୍ରବୃତ୍ରାବିବୋଦ୍ଧତୌ ॥ 6 ॥ 4-35-6 (29818) 
ଉଭୌ ତୁଲ୍ଯବଲୋତ୍ସାହାବୁଭୌ ତୁଲ୍ଯପରାକ୍ରମୌ।
ଉଭୌ ତୁଲ୍ଯାସ୍ରବିକ୍ଷେପାବୁଭୌ ଯୁଦ୍ଧବିଶାରଦୌ ॥ 7 ॥ 4-35-7 (29819) 
ତୌ ନିହତ୍ଯ ପୃଥଗ୍ଧୁର୍ଯାନୁଭଯୋଃ ପାର୍ଷ୍ଣିସାରଥୀ ।
ଆସ୍ତାଂ ତୁଲ୍ଯଧନୁର୍ଗ୍ରାହୌ କୃଷ୍ଣକଂସାବିବୋଦ୍ଧତୌ ॥ 8 ॥ 4-35-8 (29820) 
ତତଃ ସୁଶର୍ମା ତ୍ରୈଗର୍ତଃ ସହ ଭ୍ରାତ୍ରା ସୁବର୍ମଣା।
ଅଭ୍ଯଦ୍ରବନ୍ମତ୍ସ୍ଯରାଜଂ ରଥବ୍ରାତେନ ସର୍ବଶଃ ॥ 9 ॥ 4-35-9 (29821) 
ତତୋ ରଥାଭ୍ଯାଂ ପ୍ରସ୍କନ୍ଦ୍ଯ ଭ୍ରାତରୌ କ୍ଷତ୍ରିଯର୍ଷଭୌ।
ଗଦାପାଣୀ ସୁସଂରବ୍ଧୌ ସମଭ୍ଯଦ୍ରବତାଂ ଜବାତ୍ ॥ 10 ॥ 4-35-10 (29822) 
ସୁଶର୍ମା ପରବୀରଘ୍ନୋ ବଲବାନ୍ବୀର୍ଯବାନ୍ଗଦୀ।
ବିରଥଂ ମତ୍ସ୍ଯରାଜାନଂ ଜୀବଗ୍ରାହମଥାଗ୍ରହୀତ୍ ॥ 11 ॥ 4-35-11 (29823) 
ତମୁନ୍ମଥ୍ଯ ସୁଶର୍ମା ତୁ ଯୁବତୀମିବ କାମୁକଃ।
ସ୍ଯନ୍ଦନଂ ସ୍ବଂ ସମାରୋପ୍ଯ ପ୍ରଯଯୌ ଭୀମବିକ୍ରମଃ ॥ 12 ॥ 4-35-12 (29824) 
ତସ୍ମିନ୍ଗୃହୀତେ ବିରଥେ ବିରାଟେ ବଲବତ୍ତରେ।
ବଲଂ ସର୍ବଂ ବିଭଗ୍ନଂ ତନ୍ନିରୁତ୍ସାହଂ ନିରାଶକମ୍ ॥ 13 ॥ 4-35-13 (29825) 
ପ୍ରାଦ୍ରବନ୍ତ ଭଯାନ୍ମାତ୍ସ୍ଯାସ୍ତ୍ରିଗର୍ତୈରର୍ଦିତା ରଣେ ।
ବିଦିକ୍ଷୁଃ ଦିକ୍ଷୁ ସର୍ବାସୁ ପଲାଯନ୍ତି ଚ ଯାନ୍ତି ଚ ॥ 14 ॥ 4-35-14 (29826) 
ତେଷୁ ବିଦ୍ରାଂବ୍ଯମାଣେଷୁ କୁନ୍ତୀପୁତ୍ରୋ ଯୁଧିଷ୍ଠିରଃ।
ଅଭ୍ଯଭାଷତ ଧର୍ମାତ୍ମା ଭିମସେନମରିନ୍ଦମମ୍ ॥ 15 ॥ 4-35-15 (29827) 
ମାତ୍ସ୍ଯରାଜସ୍ତ୍ରିଗର୍ତେନ ପରାମୃଷ୍ଟଃ ସୁଶର୍ମଣା।
ତଂ ମୋକ୍ଷଯ ମହାବାହୀ ମା ଗମଦ୍ଦ୍ବିଷତାଂ ବଶମ୍ ॥ 16 ॥ 4-35-16 (29828) 
ଭୀମସେନଃ ମହାବାହୋ ଗୃହୀତଂ ତୁ ସୁଶର୍ମଣା।
ତ୍ରାଯସ୍ବ ମୋଚଯ କ୍ଷିପ୍ରମସ୍ମତ୍ପ୍ରୀତିକରଂ ନୃପମ୍ ॥ 17 ॥ 4-35-17 (29829) 
ଉଷିତାଃ ସ୍ମ ସୁଖଂ ସର୍ବେ ସର୍ବକାମୈଃ ସୁପୂଜିତାଃ।
ଭୀମସେନ ତ୍ବଯା କାର୍ଯା ତସ୍ଯ ବାତସ୍ଯ ନିଷ୍କୃତିଃ ॥ 18 ॥ 4-35-18 (29830) 
ବୈଶମ୍ପାଯନ ଉବାଚ। 4-35-19x (3135) 
ତଂ ତଥାବାଦିନଂ ତତ୍ର ଭୀମସେନୋ ମହାବଲଃ।
ଅଭ୍ଯଭାଷତ ଦୁର୍ଧର୍ଷୋ ରଣମଧ୍ଯେ ଯୁଧିଷ୍ଠିରମ୍ ॥ 19 ॥ 4-35-19 (29831) 
ଅହମେନଂ ପରିତ୍ରାସ୍ଯେ ଶାସନାତ୍ତବ ପାର୍ଥିବ।
ପଶ୍ଯେଦଂ ସୁମହତ୍କର୍ମ ଯୁଧ୍ଯତୋ ମମ ଶତ୍ରୁଭିଃ ॥ 20 ॥ 4-35-20 (29832) 
ସ୍ବବାହୁବଲମାଶ୍ରିତ୍ଯ ପରେଷାମସମଂ ରଣେ।
ଏକାନ୍ତମାଶ୍ରିତୋ ରାଜଂସ୍ତିଷ୍ଠ ତ୍ବଂ ଭ୍ରାତୃଭିଃ ସହ ॥ 21 ॥ 4-35-21 (29833) 
ଅଯଂ ବୃକ୍ଷୋ ମହାଶାଖୋ ଗିରିମାତ୍ରୋ ବନସ୍ପତିଃ।
ଅହମେନଂ ସମାରୁଜ୍ଯ ପୋଥଯିଷ୍ଯାମି ଶାତ୍ରବାନ୍ ॥ 22 ॥ 4-35-22 (29834) 
ବୈଶମ୍ପାଯନ ଉବାଚ। 4-35-23x (3136) 
ତଂ ମତ୍ତମିବ ମାତଙ୍ଗଂ ବୀକ୍ଷମାଣଂ ବନସ୍ପତିମ୍।
ଅବ୍ରବୀଦ୍ଭ୍ରାତରଂ ବୀରଂ ଧର୍ମରାଜୋ ଯୁଧିଷ୍ଠିରଃ ॥ 23 ॥ 4-35-23 (29835) 
ଭୀମ ମା ସାହସଂ କାର୍ଷୀସ୍ତିଷ୍ଠତ୍ବେଷ ବନସ୍ପତିଃ ॥ 24 ॥  4-35-24 (29836) 
ମା ତ୍ବାଂ ବୃକ୍ଷେଣ କର୍ମାଣି କୁର୍ବନ୍ତମତିମାନୁଷମ୍ ।
ଜନାଃ ସମବବୁଧ୍ଯେରନ୍ଭୀମୋଽଯମିତି ଭାରତ ॥ 25 ॥ 4-35-25 (29837) 
ମା ଗ୍ରହୀସ୍ତ୍ବମିମଂ ବୃକ୍ଷଂ ସିଂହନାଦଂ ଚ ମା ନଦ।
କର୍ମଣା ସିଂହନାଦେନ ବିଜ୍ଞାସ୍ଯନ୍ତି ଜନା ଧ୍ରୁବମ୍ ॥ 26 ॥ 4-35-26 (29838) 
ଇମଂ ବୃକ୍ଷଂ ଗୃହୀତ୍ବା ତ୍ବଂ ନେମାଂ ସେନାମଭିଦ୍ରବ ।
ବୃକ୍ଷଂ ଚ ତ୍ବାଂ ରୁଜନ୍ତଂ ବୈ ବିଜ୍ଞାସ୍ଯତି ଜନୋ ଧ୍ରୁବଂ ॥ 27 ॥ 4-35-27 (29839) 
ଅନ୍ଯଦେବାଯୁଧଂ ଗୃହ୍ଯ ପ୍ରତିପଦ୍ଯସ୍ବ ମାନୁଷମ୍।
ଚାପଂ ବା ଯଦି ବା ଶକ୍ତିଂ ନିସ୍ତ୍ରିଂଶଂ ବା ପରଶ୍ବଥମ୍ ॥ 28 ॥ 4-35-28 (29840) 
ଯଦେବ ମାନୁଷଂ ଭୀମ ଭବେଦନ୍ଯୈରଲକ୍ଷିତମ୍ ।
ତଦେବାଯୁଧମାଦାଯ ମୋଚଯାଶୁ ମହୀତିମ୍ ॥ 29 ॥ 4-35-29 (29841) 
ଯମୌ ଚ ଚକ୍ରରକ୍ଷୌ ତେ ଭବିତାରୌ ମହାବଲୌ।
ବ୍ଯାଯଚ୍ଛତସ୍ତେ ସମରେ ମତ୍ସ୍ଯରାଜଂ ପରୀପ୍ସ୍ରତଃ ॥ 30 ॥ 4-35-30 (29842) 
ବୈଶମ୍ପାଯନ ଉବାଚ। 4-35-31x (3137) 
ଭ୍ରାତୁର୍ବଚନମାଦାଯ ଭୀମୋ ବୃକ୍ଷଂ ବିସୃଜ୍ଯ ଚ।
ଚାପମାଦାଯ ସଂପ୍ରାପ୍ତୋ ରଥମାସ୍ଥାଯ ପାଣ୍ଡବଃ ॥ 31 ॥ 4-35-31 (29843) 
ବ୍ଯମୁଞ୍ଚଚ୍ଛରବର୍ଷାଣି ସତୋଯ ଇବ ତୋଯଦଃ ।
ତଂ ଭୀମୋ ଭୀମକର୍ମାଣଂ ଶୁଶର୍ମାଣମଥାଽଽଦ୍ରବତ୍ ॥ 32 ॥ 4-35-32 (29844) 
ବିରାଟମଭିବୀକ୍ଷ୍ଯୈନଂ ତିଷ୍ଠିତିଷ୍ଠେତି ଚାବଦତ୍ ॥ 33 ॥  4-35-33 (29845) 
ସୁଶର୍ମା ଚିନ୍ତଯାମାସ କାଲାନ୍ତକଯମୋପମମ୍ ।
ତିଷ୍ଠତିଷ୍ଠେତି ଭାଷନ୍ତଂ ପୃଷ୍ଠତୋ ରଥପୁଙ୍ଗବଃ ॥ 34 ॥ 4-35-34 (29846) 
ପଶ୍ଯତାଂ ସୁମହତ୍କର୍ମ ମହଦ୍ଯୁଦ୍ଧମୁପସ୍ଥିତମ୍ ।
ପରାବୃତ୍ତୋ ଧନୁର୍ଗୃହ୍ଯ ସୁଶର୍ମା ଭ୍ରାତୃଭିଃ ସହ ॥ 35 ॥ 4-35-35 (29847) 
ନିମେଷାନ୍ତରମାତ୍ରେଣ ଭୀମସେନେନ ତେ ରଥାଃ ।
ରଥାନାଂ ଚ ଗଜାନାଂ ଚ ବାଜିନାଂ ଚ ସସାଦିନାଂ ॥ 36 ॥ 4-35-36 (29848) 
ସହସ୍ରଶତସଂଘାତାଃ ଶୂରାଣାମୁଗ୍ରଧନ୍ବିନାମ୍ ।
ପାତିତା ଭୀମସେନେନ ବିରାଟସ୍ଯ ସମୀପତଃ ॥ 37 ॥ 4-35-37 (29849) 
ପତ୍ତଯୋ ନିହତାସ୍ତେଷାଂ ଗଦାଂ ଗୃହ୍ଯ ମହାତ୍ମନା ॥ 38 ॥  4-35-38 (29850) 
ତଦ୍ଦୃଷ୍ଟ୍ବା ତାଦୃଶଂ ଯୁଦ୍ଧଂ ସୁଶର୍ମା ଯୁଦ୍ଧଦୁର୍ମଦଃ।
ଚିନ୍ତଯାମାସ ମନସା କିଂ ଶେଷଂ ହି ବଲସ୍ଯ ମେ ॥ 39 ॥ 4-35-39 (29851) 
ଅପରୋ ଦୃଶ୍ଯତେ ସୈନ୍ଯେ ପୁରା ମଗ୍ନୋ ମହାବଲେ।
ଆକର୍ଣପୂର୍ଣେନ ତଦା ଧନୁଷା ପ୍ରତ୍ଯଦୃଶ୍ଯତ ॥ 40 ॥ 4-35-40 (29852) 
ସୁଶର୍ମା ସାଯକାଂସ୍ତୀକ୍ଷ୍ଣାନ୍କ୍ଷିପତେ ଚ ପୁନଃପୁନଃ ॥ 41 ॥  4-35-41 (29853) 
ତତଃ ସମସ୍ତାସ୍ତେ ସର୍ବେ ତୁରଗାନଭ୍ଯଚୋଦଯନ୍।
ଦିବ୍ଯମସ୍ତ୍ରଂ ବିକୁର୍ବାଣାସ୍ତ୍ରିଗର୍ତାନ୍ପ୍ରତ୍ଯମର୍ଷଣାଃ ॥ 42 ॥ 4-35-42 (29854) 
ତାନ୍ନିବୃତ୍ତରଥାନ୍ଦୃଷ୍ଟ୍ବା ପାଣ୍ଡବାସ୍ତାଂ ମହାଚମୂମ୍ ।
ବୈରାଟିଃ ପରମକ୍ରୁଦ୍ଧୋ ଯୁଯୁଧେ ପରମାଦ୍ଭୁତମ୍ ॥ 43 ॥ 4-35-43 (29855) 
ତ୍ରିଗର୍ତାଃ ସମଭିକ୍ରମ୍ଯ ଅଯୁଧ୍ଯନ୍ତ ଜଯୈଷିଣଃ।
ତାନ୍ଭୀମସେନଃ ସଂକ୍ରୁଦ୍ଧଃ ସର୍ବଶସ୍ତ୍ରଭୃତାଂବରଃ । 
ବୈରାଟିଃ ପରମକ୍ରୁଦ୍ଧୋ ଯୁଯୁଧେ ପରମାଦ୍ଭୁତମ୍ ॥ 44 ॥  4-35-44 (29856) 
ସହସ୍ରଂ ପ୍ରାହିଣୀଦ୍ରାଜା କୁନ୍ତୀପୁତ୍ରୋ ଯୁଧିଷ୍ଠିରଃ।
ନକୁଲଶ୍ଚାପି ସପ୍ତୈବ ଶତାନି ପ୍ରାହିଣୋଚ୍ଛରୈଃ ॥ 45 ॥ 4-35-45 (29857) 
ଶତାନି ତ୍ରୀଣି ଶୂରାଣାଂ ସହଦେବଃ ପ୍ରତାପବାନ୍ ।
ଯୁଧିଷ୍ଠିରସମାଦିଷ୍ଟୋ ନିଜଘ୍ନେ ପୁରୁଷର୍ଷଭଃ ॥ 46 ॥ 4-35-46 (29858) 
ପ୍ରବିଶ୍ଯ ମହତୀଂ ସେନାଂ ତ୍ରିଗର୍ତାନାଂ ମହାବଲଃ ।
କ୍ଷୋଭଯନ୍ସର୍ବଭୂତାନି ସିଂହଃ କ୍ଷୁଦ୍ରମୃଗାନିବ ॥ 47 ॥ 4-35-47 (29859) 
ତତୋ ଯୁଧିଷ୍ଠିରୋ ରାଜା ତ୍ବରମାଣୋ ମହାବଲଃ।
ଅଭିଦ୍ରୁତ୍ଯ ସୁଶର୍ମାଣଂ ଶରୈରଭ୍ଯହନଦ୍ଧୃଶମ୍ ॥ 48 ॥ 4-35-48 (29860) 
ସୁଶର୍ମାଽପି ସୁସଂକ୍ରୁଦ୍ଧସ୍ତ୍ବରାଣୋ ଯୁଧିଷ୍ଠିରମ୍ ।
ଅବିଧ୍ଯଦ୍ଦଶଭିର୍ବାଣୈଶ୍ଚତୁର୍ଭିଶ୍ଚତୁରୋ ହଯାନ୍ ॥ 49 ॥ 4-35-49 (29861) 
ତତୋ ରାଜନ୍କ୍ଷିପ୍ରକାରୀ କୁନ୍ତୀଽପୁତ୍ରୋ ବୃକୋଦରଃ।
ସମାସାଦ୍ଯ ସୁଶର୍ମାଣମଶ୍ବାଂସ୍ତସ୍ଯ ନ୍ଯପାତଯତ୍ ॥ 50 ॥ 4-35-50 (29862) 
ପୃଷ୍ଠଗୋଷୌ ଚ ତସ୍ଯାଥ ହତ୍ବା ପରମସାଯକୈଃ।
ଅଥାସ୍ଯ ସାରଥିଂ କ୍ରୁଦ୍ଧୋ ରଥୋପସ୍ଥାଦପତଯତ୍ ॥ 51 ॥ 4-35-51 (29863) 
ଚକ୍ରରକ୍ଷସ୍ତୁ ଶୂରଶ୍ଚ ଶୋଣାଶ୍ବୋ ନାମ ନାମତଃ।
ସ ଭଯାଦ୍ବିରଥଂ ଦୃଷ୍ଟ୍ବା ତ୍ରୈଗର୍ତଂ ବ୍ଯାଜହାତ୍ତଦା ॥ 52 ॥ 4-35-52 (29864) 
ତତୋ ବିରାଟଃ ପ୍ରସ୍କନ୍ଦ୍ଯ ରଥାଦଥ ସୁଶର୍ମଣଃ।
ଗଦାମସ୍ଯ ପରାମୃଶ୍ଯ ତମେବାଭ୍ଯହନଦ୍ବଲୀ ॥ 53 ॥ 4-35-53 (29865) 
ସ ଚଚାର ଗଦାପାଣିର୍ବୃଦ୍ଧୋଽପି ତରୁଣୋ ଯଥା ॥ 54 ॥  4-35-54 (29866) 
ଭୀମସ୍ତୁ ଭୀମସଂକାଶୋ ରଥାତ୍ପ୍ରସ୍କନ୍ଦ୍ଯ ବୀର୍ଯବାନ୍ ।
ଉତ୍ପ୍ଲୁତ୍ଯ ଗତ୍ବା ବେଗେନ ତଦ୍ରଥେ ବିନିପତ୍ଯ ଚ। 
ସୁଶର୍ମଣଃ ଶିରୋଽଗୁହ୍ଣାତ୍ପୁନରାଶ୍ବାସ୍ଯ ଯୁଧ୍ଯତଃ ॥ 55 ॥  4-35-55 (29867) 
ଅଗ୍ରାଦ୍ଗିରେର୍ବିନିକ୍ଷିପ୍ଯ ସିଂହଃ କ୍ଷୁଦ୍ରମୃଗଂ ଯଥା।
ଊର୍ଧ୍ବମୁତ୍ପ୍ଲୃତ୍ଯ ମାର୍ଜାର ଆଖୋର୍ଯଦ୍ବଚ୍ଛିରୋ ରୁଷା ॥ 56 ॥ 4-35-56 (29868) 
ସମୁଦ୍ଯମ୍ଯ ତୁ ରୋଷାତ୍ତଂ ନିଷ୍ପିପେଷ ମହୀତଲେ।
ଯଦା ମୂର୍ଧ୍ନି ମହାବାହୁଃ ପ୍ରାହରଦ୍ବିଲପିଷ୍ଯତଃ ॥ 57 ॥ 4-35-57 (29869) 
ତସ୍ଯ ଜାନୁ ଦଦୌ ଭୀମୋ ଜଘ୍ନେ ଚୈନମରତ୍ନିନା ।
ସ ମୋହମଗମଦ୍ରାଜା ପ୍ରହାରବରପୀଡିତଃ॥ 58 ॥ 4-35-58 (29870) 
ତସ୍ମିନ୍ବୀରେ ଗୃହୀତେ ତୁ ତ୍ରିଗର୍ତାନାଂ ମହାରଥେ।
ଅଭଜ୍ଯତ ବଲଂ ସର୍ବଂ ତ୍ରିଗର୍ତାନାଂ ଭଯାତୁରମ୍ ॥ 59 ॥ 4-35-59 (29871) 
ନିବୃତ୍ଯ ଗାସ୍ତତଃ ସର୍ବାଃ ପାଣ୍ଡୁପୁତ୍ରା ମହାରଥାଃ।
ଅବଜିତ୍ଯ ସୁଶର୍ମାଣଂ ଧନଂ ଚାଦାଯ ସର୍ବଶଃ ॥ 60 ॥ 4-35-60 (29872) 
ସ୍ବବାହୁବଲସଂପନ୍ନା ହ୍ରୀନିଷେବା ଯତବ୍ରତାଃ।
ବିରାଟସ୍ଯ ମହାତ୍ମାନଃ ପରିକ୍ଲେଶବିନାଶନାଃ। 
ସ୍ଥିତାଃ ସମକ୍ଷଂ ତେ ସର୍ବେ ତ୍ବଥ ଭୀମୋଽଭ୍ଯଭାଷତ ॥ 61 ॥  4-35-61 (29873) 
ନାଯଂ ପାପସମାଚାରୋ ମତ୍ତୋ ଜୀବିତୁମର୍ହତି।
କିଂନୁ ଶକ୍ଯଂ ମଯା କର୍ତୁଂ ଯଦ୍ରାଜା ସତତଂ ଘୃଣୀ । 
ଗଲେ ଗୃହୀତ୍ବା ରାଜାନମାନୀଯ ବିବଶଂ ବଶମ୍ ॥ 62 ॥  4-35-62 (29874) 
ତତ ଏନଂ ବିଚେଷ୍ଟନ୍ତଂ ବଦ୍ଧ୍ବା ପାର୍ଥୋ ବୃକୋଦରଃ।
ରଥମାରୋପଯାମାସ ବିସଂଜ୍ଞଂ ପାଂସୁଗୁଣ୍ଠିତମ୍ ॥ 63 ॥ 4-35-63 (29875) 
ଅଭ୍ଯେତ୍ଯ ରଣମଧ୍ଯସ୍ଥମଭ୍ଯଗଚ୍ଛଦ୍ଯୁଧିଷ୍ଠିରମ୍ ।
ଦର୍ଶଯାମାସ ଭୀମସ୍ତୁ ସୁଶର୍ମାଣଂ ନରାଧିପମ୍ ॥ 64 ॥ 4-35-64 (29876) 
ପ୍ରୋବାଚ ପୁରୁଷବ୍ଯାଘ୍ରୋ ଭୀମମାହବଶୋଭିନମ୍ ।
ତଂ ରାଜା ପ୍ରାହସଦ୍ଦୃଷ୍ଟ୍ବା ମୁଚ୍ଯତାଂ ବୈ ନରାଧମଃ ॥ 65 ॥ 4-35-65 (29877) 
ଏବମୁକ୍ତୋଽବ୍ରବୀଦ୍ଭୀମଃ ସୁଶର୍ମାଣଂ ମହାବଲମ୍ ।
ଜୀବିତୁଂ ଚେଚ୍ଛସେ ମୂଢ ହେତୁଂ ମେ ଗଦତଃ ଶୃଣୁ ॥ 66 ॥ 4-35-66 (29878) 
ଦାସୋସ୍ମୀତି ତ୍ବଯା ବାଚ୍ଯଂ ସଂସତ୍ସୁ ଚ ସଭାସୁ ଚ ।
ଏବଂ ତେ ଜୀବିତଂ ଦଦ୍ଯାମେଷ ଯୁଦ୍ଧଜିତୋ ବିଧିଃ ॥ 67 ॥ 4-35-67 (29879) 
ତମୁବାଚ ତତୋ ଜ୍ଯେଷ୍ଠୋ ଭ୍ରାତା ସପ୍ରଣଯଂ ବଚଃ।
ମୁଞ୍ଚମୁଞ୍ଚାଧମାଚାରଂ ପ୍ରମାଣଂ ଯଦି ତେ ବଯମ୍ ॥ 68 ॥ 4-35-68 (29880) 
ଦାସଭାବଂ ଗତୋ ହ୍ଯେଷ ବିରାଟସ୍ଯ ମହୀପତେଃ।
ଅଦାସୋ ଗଚ୍ଛ ମୁକ୍ତୋସି ମୈବଂ କାର୍ଷୀଃ କଦାଚନ ॥ 69 ॥ 4-35-69 (29881) 
ଏବମୁକ୍ତେ ତୁ ସବ୍ରୀଡଃ ସୁଶର୍ମାଽସୀଦଧୋମୁଖଃ ।
ସ ମୁକ୍ତୋଽଭ୍ଯେତ୍ଯ ରାଜାନମଭିବାଦ୍ଯ ପ୍ରତସ୍ଥିବାନ୍ ॥ 70 ॥ 4-35-70 (29882) 
ବିସୃଜ୍ଯ ତୁ ସୁଶର୍ମାଣଂ ପାଣ୍ଡବାସ୍ତେ ହତଦ୍ବିଷଃ ।
ସ୍ବବାହୁବଲସଂପନ୍ନା ହୀନିଷେବା ଯତବ୍ରତାଃ । 
ସଂଗ୍ରାମଶିରସୋ ମଧ୍ଯେ ତାଂ ରାତ୍ରିଂ ସୁଖିନୋଽବସନ୍ ॥ 71 ॥  4-35-71 (29883) 
 
॥ ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ପଞ୍ଚତ୍ରିଂଶୋଽଧ୍ଯାଯଃ ॥ 35 ॥

Mahabharata - Virata Parva - Chapter Footnotes

4-35-2 ନନ୍ଦଯନ୍କ୍ଷତ୍ରିଯାନିତି ଥo ପାଠଃ ॥ 2 ॥



ବିରାଟପର୍ବ - ଅଧ୍ଯାଯ 036

॥ ଶ୍ରୀଃ ॥

4.36. ଅଧ୍ଯାଯଃ 036 

Mahabharata - Virata Parva - Chapter Topics

ଯୁଧିଷ୍ଠିରଚୋଦନଯା ବିରାଟପ୍ରେଷିତୈର୍ଦୂତୈର୍ନଗରମେତ୍ଯ ଜଯୋଦ୍ଧୋଷଣମ୍ ॥ 1 ॥

Mahabharata - Virata Parva - Chapter Text

4-36-0 (29884) 
ବୈଶମ୍ପାଯନ ଉବାଚ। 4-36-0x (3138) 
ତତୋ ବିରାଟଃ କୌନ୍ତେଯାନତିମାନୁଷବିକ୍ରମାନ୍।
ଅର୍ଚଯାମାସ ବିତ୍ତେନ ମାନେନ ଚ ମହାରଥାନ୍। 
ବଚସା ଚୈବ ସାନ୍ତ୍ବେନ ସ୍ନେହେନ ଚ ମୁଦାଽନ୍ବିତଃ ॥ 1 ॥  4-36-1 (29885) 
ବିରାଟ ଉବାଚ। 4-36-2x (3139) 
ଯଥୈବ ମମ ରତ୍ନାନି ଯୁଷ୍ମାକଂ ତାନି ବୈ ତଥା।
କାର୍ଯଂ କୁରୁତ ତୈଃ ସର୍ବୈର୍ଯଥାକାମଂ ଯଥାସୁଖମ୍ ॥ 2 ॥ 4-36-2 (29886) 
ଦଦାମ୍ଯଲଂକୃତାଃ କନ୍ଯା ବସୂନି ବିବିଧାନି ଚ।
ମନସା ଚାପ୍ଯଭିପ୍ରେତଂ ଯଦ୍ବଃ ଶତ୍ରୁନିବର୍ହଣାଃ ॥ 3 ॥ 4-36-3 (29887) 
ଯୁଷ୍ମାକଂ ବିକ୍ରମାଦଦ୍ଯ ମୁକ୍ତୋଽହଂ ସ୍ବସ୍ତିମାନିହ ।
ତସ୍ମାଦ୍ଭବନ୍ତୋ ମତ୍ସ୍ଯାନାମୀଶ୍ବରାଃ ସର୍ବ ଏବ ହି ॥ 4 ॥ 4-36-4 (29888) 
ବୈଶମ୍ପାଯନ ଉବାଚ। 4-36-5x (3140) 
ତଂ ତଥାବାଦିନଂ ତତ୍ର କୌରବେଯାଃ ପୃଥକ୍ପୃଥକ୍।
ଊଚୁଃ ପ୍ରହୃଷ୍ଟମନସୋ ଯୁଧିଷ୍ଠିରପୁରୋଗମାଃ ॥ 5 ॥ 4-36-5 (29889) 
ପ୍ରତିନନ୍ଦାମହେ ବାଚଂ ସର୍ବଥୈବ ବିଶାଂପତେ।
ଏତାବତାଽଦ୍ଯ ପ୍ରୀତାଃସ୍ମୋ ଯତ୍ତ୍ବଂ ମୁକ୍ତୋସି ଶତ୍ରୁଭିଃ ॥ 6 ॥ 4-36-6 (29890) 
ଯତ୍ତ୍ବଂ ମୁକ୍ତୋସି ଶତ୍ରୁଭ୍ଯୋ ହ୍ଯେତତ୍କାର୍ଯଂ ହିତଂ ହି ନଃ ।
ନ କିଂଚିତ୍କାର୍ଯମସ୍ମାକଂ ନ ଧନଂ ମୃଗଯାମହେ ॥ 7 ॥ 4-36-7 (29891) 
ଅଥାବ୍ରବୀତ୍ପ୍ରୀତମନା ମାତ୍ସ୍ଯରାଜୋ ଯୁଧିଷ୍ଠିରମ୍।
ନିର୍ଭରଃ ପ୍ରୀତିପୂରେଣ ହର୍ଷଗଦ୍ଗଦଯା ଗିରା ॥ 8 ॥ 4-36-8 (29892) 
ପୁନରେବ ମହାବାହୁର୍ବିରାଟୋ ରାଜସତ୍ତମଃ ।
ଏହି ତ୍ବାମଭିଷେକ୍ଷ୍ଯାମି ମତ୍ସ୍ଯରାଜସ୍ତୁ ନୋ ଭବାନ୍ ॥ 9 ॥ 4-36-9 (29893) 
ମନସା ଚାପ୍ଯଭିପ୍ରେତଂ ଯତ୍ତେ ଶତ୍ରୁନିବର୍ହଣ।
ତତ୍ତେଽହଂ ସଂପ୍ରଦାସ୍ଯାମି ସର୍ବମର୍ହତି ନୋ ଭବାନ୍ ॥ 10 ॥ 4-36-10 (29894) 
ରତ୍ନାନି ଗାଃ ସୁବର୍ଣଂ ଚ ମଣିମୁକ୍ତମଥାପି ବା।
ବୈଯାଘ୍ରପଦ୍ଯ ବିପ୍ରେନ୍ଦ୍ର ସର୍ବଥୈବ ନମୋସ୍ତୁ ତେ ॥ 11 ॥ 4-36-11 (29895) 
ତ୍ବତ୍କୃତେ ହ୍ଯଦ୍ଯ ପଶ୍ଯାମି ରାଜ୍ଯମାତ୍ମାନମେବ ଚ।
ଯତଶ୍ଚ ଜାତଃ ସଂରମ୍ଭଃ ସ ଚ ଶତ୍ରୁର୍ବଶଂ ଗତଃ ॥ 12 ॥ 4-36-12 (29896) 
ତତୋ ଯୁଧିଷ୍ଠିରୋ ମାତ୍ସ୍ଯଂ ପୁନରେବାବ୍ରବୀଦ୍ବଚଃ।
ପ୍ରତିନନ୍ଦାମି ତେ ବାଚଂ ମନୋଜ୍ଞାଂ ମାତ୍ସ୍ଯ ଭାଷିତାଂ ॥ 13 ॥ 4-36-13 (29897) 
ଆନୃଶଂସ୍ଯପରୋ ନିତ୍ଯଂ ସୁମୁଖଃ ସତତଂ ଭବାନ୍ ।
ପୁନରେବ ବିରାଟଶ୍ଚ ରାଜା କଙ୍କମଭାଷତ ॥ 14 ॥ 4-36-14 (29898) 
ଅହୋ ଶୂଦ୍ରସ୍ଯ କର୍ମାଣି ବଲଲସ୍ଯ ଦ୍ବିଜୋତ୍ତମ ।
ସୋହଂ ଶୂଦ୍ରେଣ ସଂଗ୍ରାମେ ବଲଲେନାଭିରକ୍ଷିତଃ ॥ 15 ॥ 4-36-15 (29899) 
ତ୍ବତ୍କୃତେ ସର୍ବମେବୈତଦୁପପନ୍ନଂ ମମାନଘ।
ବରଂ ବୃଷ୍ଣୀଷ୍ବ ଭଦ୍ରଂ ତେ ବ୍ରୂହି କିଂ କରବାଣି ତେ ॥ 16 ॥ 4-36-16 (29900) 
ଦଦାମି ତେ ମହାପ୍ରୀତ୍ଯା ରତ୍ନାନ୍ଯୁଚ୍ଚାବଚାନ୍ଯହମ୍।
ଶଯନାସନଯାନାନି କନ୍ଯାଶ୍ଚ ସମଲଂକୁତାଃ ॥ 17 ॥ 4-36-17 (29901) 
ହସ୍ତ୍ଯଶ୍ବରଥସଙ୍ଘାଶ୍ଚ ରାଷ୍ଟ୍ରାଣି ବିବିଧାନି ଚ।
ଏତାନି ଚ ମମ ପ୍ରୀତ୍ଯା ପ୍ରତିଗୃହ୍ଣ ମମାନ୍ତିକେ ॥ 18 ॥ 4-36-18 (29902) 
ବୈଶମ୍ପାଯନ ଉବାଚ। 4-36-19x (3141) 
ତଂ ତଥାବାଦିନଂ ତତ୍ର କୌରବ୍ଯଃ ପ୍ରତ୍ଯଭାଷତ।
ଏଷୈବ ତୁ ମମ ପ୍ରୀତିର୍ଯତ୍ତ୍ବଂ ମୁକ୍ତୋସି ଶତ୍ରୁଭିଃ ॥ 19 ॥ 4-36-19 (29903) 
ପ୍ରତୀତଶ୍ଚେତ୍ପୁରଂ ତୁଷ୍ଟଃ ପ୍ରବିଶାଦ୍ଯ ପରଂତପ।
ଦାରୈଃ ପୁତ୍ରୈଶ୍ଚ ସଂଶ୍ଲିଷ୍ଯ ସା ହି ପ୍ରୀତିର୍ମମାତୁଲା ॥ 20 ॥ 4-36-20 (29904) 
ସୁଶର୍ମାଣଂ ତୁ ରାଜେନ୍ଦ୍ର ସଭୃତ୍ଯବଲବାହନମ୍ ।
ବିସର୍ଜଯ ନରଶ୍ରେଷ୍ଠଂ ବରମେତଦହଂ ବୃଣେ ॥ 21 ॥ 4-36-21 (29905) 
ବୈଶମ୍ପାଯନ ଉବାଚ। 4-36-22x (3142) 
ଏବମୁକ୍ତେ ତୁ କଙ୍କେନ ବିରାଟୋ ରାଜସତ୍ତମଃ ।
ପ୍ରତ୍ଯୁବାଚ ତତଃ କଙ୍କଂ ସୁଶର୍ମା ଯାତୁ ଚେଷ୍ଟତଃ ॥ 22 ॥ 4-36-22 (29906) 
କଙ୍ଖ ଉବାଚ। 4-36-23x (3143) 
ଗଚ୍ଛନ୍ତୁ ଦୂତାସ୍ତ୍ବରିତା ନଗରଂ ତବ ପାର୍ଥିବ।
ସୁହୃଦାଂ ପ୍ରିଯମାଖ୍ଯାତୁଂ ଘୋଷଯନ୍ତୁ ଚ ତେ ଜଯମ୍ ॥ 23 ॥ 4-36-23 (29907) 
ତତସ୍ତଦ୍ବଚନାନ୍ମାତ୍ସ୍ଯୋ ଦୂତାନ୍ରାଜା ସମାଦିଶତ୍।
ଆଚକ୍ଷଧ୍ବଂ ପୁରଂ ସତ୍ବା ସଂଗ୍ରାମେ ବିଜଯଂ ମମ ॥ 24 ॥ 4-36-24 (29908) 
କୁମାର୍ଯଃ ସମଲଂକୃତ୍ଯ ପ୍ରଯାଗଚ୍ଛନ୍ତୁ ମେ ପୁରାତ୍ ।
ବାଦିତ୍ରାଣି ଚ ସର୍ବାଣି ଗଣିକାଶ୍ଚ ସ୍ବଲଂକୃତାଃ । 
ପ୍ରତ୍ଯାଯାନ୍ତୁ ଚ ମେ ଶୀଘ୍ରଂ ନାଗରାଃ ସର୍ବ ଏବ ତେ ॥ 25 ॥  4-36-25 (29909) 
ଏବମୁକ୍ତାସ୍ତଥା ଦୂତା ରାତ୍ରୌ ଯାତ୍ବା ତୁ କେବଲମ୍ ।
ତତୋଽନ୍ତରେ ଚାନୁଷିତା ଦୂତାଃ ଶୀଘ୍ରାନୁଯାଯିନଃ ॥ 26 ॥ 4-36-26 (29910) 
ନଗରଂ ପ୍ରାବିଶଂସ୍ତେ ବୈ ସୂର୍ଯେ ସମ୍ଯଗଥୋଦିତେ।
ବିରାଟନଗରଂ ପ୍ରାପ୍ଯ ଶୀଘ୍ରଂ ନାନ୍ଦୀମଘୋଷଯନ୍ । 
ପତାକୋଚ୍ଛ୍ରଯମାଲ୍ଯାଢ୍ଯଂ ପୁରମପ୍ରତିମଂ ଯଥା ॥ 27 ॥ ॥  4-36-27 (29911) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଷଟ୍ତ୍ରିଂଶୋଽଧ୍ଯାଯଃ ॥ 36 ॥




ବିରାଟପର୍ବ - ଅଧ୍ଯାଯ 037

॥ ଶ୍ରୀଃ ॥

4.37. ଅଧ୍ଯାଯଃ 037 

Mahabharata - Virata Parva - Chapter Topics

ଦୁର୍ଯୋଧନେନ ଭୀଷ୍ମଦ୍ରୋଣାଦିଭିଃ ସହ ବିରାଟନଗରମେତ୍ଯ ଉତ୍ତରଭାଗେ ଗବାଂ ଗ୍ରହଣମ୍ ॥ 1 ॥ ଗୋପାଲେନ କେନଚିତ୍ପୁରମେତ୍ଯୋତ୍ତରଂପ୍ରତି କୁରୁଭିର୍ଗୋଗ୍ରହଣସ୍ଯ ନିବେଦନମ୍ ॥ 2 ॥

Mahabharata - Virata Parva - Chapter Text

4-37-0 (29912) 
ବୈଶମ୍ପାଯନ ଉବାଚ। 4-37-0x (3144) 
ଯାତେ ତ୍ରିଗର୍ତାନ୍ମାତ୍ସ୍ଯେ ତୁ ପଶୂଂସ୍ତାନ୍ବୈ ପରୀପ୍ସତି।
ଦୁର୍ଯୋଧନଃ ସହାମାତ୍ଯୈର୍ବିରାଟ ପୁରମଭ୍ଯଗାତ୍ ॥ 1॥ 4-37-1 (29913) 
ଭୀଷ୍ମଦ୍ରୋଣୌ ଚ କର୍ଣଶ୍ଚ କୃପଶ୍ଚ ପରମାସ୍ତ୍ରବିତ୍ ।
ଦ୍ରୌଣିଶ୍ଚ ସୌବଲଶ୍ଚୈବ ତଥା ଦୁଃଶାସନଃ ଶଲଃ ॥ 2 ॥ 4-37-2 (29914) 
ବିବିଂଶତିର୍ବିକର୍ଣଶ୍ଚ ଚିତ୍ରସେନଶ୍ଚ ବୀର୍ଯବାନ୍ ।
ଦୁଃସହୋ ଦୁର୍ମୁଖଶ୍ଚୈବ ଏତେ ଚାନ୍ଯେ ମହାରଥାଃ ॥ 3 ॥ 4-37-3 (29915) 
ସର୍ବେ ମତ୍ସ୍ଯାନୁପାଗମ୍ଯ ବିରାଟସ୍ଯ ମହୀପତେଃ ।
ଗୋପାନ୍ବିଦ୍ରାବ୍ଯ ତରସା ଗୋଧନଂ ଜହ୍ରୁରୋଜସା ॥ 4 ॥ 4-37-4 (29916) 
ଗବାଂ ଶତସହସ୍ରାଣି କୁରବଃ କାଲଯନ୍ତି ଚ ।
ମହତା ରଥବଂଶେନ ପରିଗୃହ୍ଯ ସମନ୍ତତଃ ॥ 5 ॥ 4-37-5 (29917) 
ଗୋପାଲାନାଂ ତୁ ଘୋଷେଷୁ ହନ୍ଯତାଂ ତୈର୍ମହାରଥୈଃ ।
ଆରାବଃ ସୁମହାନାସୀତ୍ସଂପ୍ରହାରେ ଭଯଂକରେ ॥ 6 ॥ 4-37-6 (29918) 
ଗବାଧ୍ଯକ୍ଷସ୍ତୁ ସଂତ୍ରସ୍ତୋ ରଥମାସ୍ଥାଯ ସତ୍ବରଃ।
ଜଗାମ ନଗରାଯୈବ ପରିକ୍ରୋଶଂସ୍ତଦାଽଽର୍ତବତ୍ ॥ 7 ॥ 4-37-7 (29919) 
ସ ପ୍ରବିଶ୍ଯ ପୁରଂ ରାଜ୍ଞୋ ନୃପବେଶ୍ମାଭ୍ଯଯାତ୍ତତଃ।
ଅବତୀର୍ଯ ରଥାତ୍ତୂର୍ଣମାଖ୍ଯାତୁଂ ପ୍ରବିବେଶ ହ ॥ 8 ॥ 4-37-8 (29920) 
ଦୃଷ୍ଟ୍ବା ଭୂମିଂଜଯଂ ନାମ ପୁତ୍ରଂ ମାତ୍ସ୍ଯସ୍ଯ ମାନିନମ୍ ।
ତସ୍ମୈ ଚ ସର୍ବମାଚଷ୍ଟ ରାଷ୍ଟ୍ରସ୍ଯ ପଶୁକର୍ଷଣମ୍ ॥ 9 ॥ 4-37-9 (29921) 
ଗବାଂ ଶତସହସ୍ରାଣି କୁରବଃ କାଲଯନ୍ତି ତେ।
ପ୍ରତିଜେତୁଂ ସମୁତ୍ତିଷ୍ଠ ଗୋଧନଂ ରାଷ୍ଟ୍ରବର୍ଧନ ॥ 10 ॥ 4-37-10 (29922) 
ରାଜପୁତ୍ର ହିତପ୍ରେପ୍ସୁଃ କ୍ଷିପ୍ରଂ ନିର୍ଯାହି ବୈ ସ୍ବଯମ୍ ।
ତ୍ବାଂ ହି ମତ୍ସ୍ଯୋ ମହୀପାଲଃ ଶୂନ୍ଯପାଲମିହାକରୋତ୍ ॥ 11 ॥ 4-37-11 (29923) 
ତ୍ବାଂ ବୈ ପରିଷଦୋ ମଧ୍ଯେ ଶ୍ଲାଘତେ ସ ନରାଧିପଃ ।
ପୁତ୍ରୋ ମମାନୁରୂପଶ୍ଚ ଶୂରଶ୍ଚେତି କୁଲୋଦ୍ବହଃ ॥ 12 ॥ 4-37-12 (29924) 
ଇଷ୍ବସ୍ତ୍ରନିପୁଣୋ ଯୋଧଃ ସଦା ବୀରଶ୍ଚ ମେ ସୁତଃ।
ସମର୍ଥଃ ସମରେ ଯୋଦ୍ଧୁଂ କୌରବୈଃ ସହ ତାଦୃଶୈ ॥ 13 ॥ 4-37-13 (29925) 
ତସ୍ଯ ତତ୍ସତ୍ଯମେବାସ୍ତୁ ମନୁଷ୍ଯେନ୍ଦ୍ରସ୍ଯ ଭାଷିତମ୍ ।
ଜଯଶ୍ଚ ନିଯତୋ ଯୁଦ୍ଧେ କୌରବାଶ୍ଚ ଧ୍ରୁବଂ ହତାଃ ॥ 14 ॥ 4-37-14 (29926) 
ଆବର୍ତଯ କୁରୂଞ୍ଜିତ୍ବା ପଶୂନ୍ପଶୁପତିର୍ଯଥା।
ନିର୍ଦର୍ହଷାମନୀକାନି ଭୀମେନ ଶରତେଜସା ॥ 15 ॥ 4-37-15 (29927) 
ଧନୁଶ୍ଚ୍ଯୁତୈ ରୁକ୍ମପୁଙ୍ଖୈଶ୍ଚିତ୍ରୈଃ ସଂନତପର୍ବଭିଃ ।
ଦ୍ବିଷତାଂ ଭିନ୍ଧ୍ଯନୀକାନି ଗଜାନାମିବ ଯୂଥପଃ ॥ 16 ॥ 4-37-16 (29928) 
ପାଶୋପଧାନାଂ ଜ୍ଯାତନ୍ତ୍ରୀଂ ଚାପଦଣ୍ଡାଂ ମହାସ୍ବନାମ୍ ।
ଶରବର୍ଣାଂ ଧନୁର୍ବୀଣାଂ ଶତ୍ରୁମଧ୍ଯେ ପ୍ରବାଦଯ ॥ 17 ॥ 4-37-17 (29929) 
ନିର୍ଯାହି ନଗରାଚ୍ଛୀଘ୍ରଂ ରାଜପୁତ୍ର କିମାସ୍ଯତେ ।
ଶ୍ବେତାଃ କାଞ୍ଚନସଂନାହା ରଥେ ଯୁଜ୍ଯନ୍ତୁ ତେ ହଯାଃ । 
ଧ୍ବଜଂ ଚ ସିହଂ ସୌବର୍ଣମୁଚ୍ଛ୍ରଯସ୍ବ ତଥା ବିଭୋ ॥ 18 ॥  4-37-18 (29930) 
ରୁକ୍ମପୁଙ୍ଖାଃ ପ୍ରସନ୍ନାଗ୍ରା ମୁକ୍ତା ହସ୍ତବତା ତ୍ବଯା।
ଛାଦଯନ୍ତୁ ଶରାଃ ସୂର୍ଯଂ ରାଜ୍ଞମାଯୁର୍ନିରୋଧକାଃ ॥ 19 ॥ 4-37-19 (29931) 
ରଣେ ଜିତ୍ବା କୁରୂନ୍ସର୍ବାନ୍ବଜ୍ରପାଣିରିବାସୁରାନ୍ ।
ଯଶୋ ମହଦବାପ୍ଯ ତ୍ବଂ ପ୍ରବିରୋଦଂ ପୁରଂ ପୁନଃ ॥ 20 ॥ 4-37-20 (29932) 
ତ୍ବଂ ହି ରାଷ୍ଟ୍ରସ୍ଯ ପରମା ଗତିର୍ମାତ୍ସ୍ଯପତେଃ ସୁତଃ।
ଗତିମନ୍ତୋ ଭବନ୍ତ୍ବଦ୍ଯ ସର୍ବେ ବିଷଯବାସିନଃ ॥ 21 ॥ 4-37-21 (29933) 
ଯଥା ହି ପାଣ୍ଡୁପୁତ୍ରାଣାମର୍ଜୁନୋ ଜଯତାଂବରଃ ।
ଏବମେବ ଗତିର୍ନୂନଂ ଭବାନ୍ବିପଯବାସିନାମ୍ ॥ 22 ॥ ॥ 4-37-22 (29934) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ସପ୍ତତ୍ରିଂଶୋଽଧ୍ଯାଯଃ ॥ 37 ॥

Mahabharata - Virata Parva - Chapter Footnotes

4-37-17 ପାଶୋପଧାନାଂ ପାଶୌ ମୌର୍ବୀପ୍ରାନ୍ତଦ୍ବଯଗତୌ ତାବେବ ଉପାଧାନେ ବୀଣାଯାଂ ତନ୍ତ୍ରୀସଂଧାନାର୍ଥଂ କୀଲବିଶେଷୌ ଯସ୍ଯାଂ ସା ତାମ୍। ଶରବର୍ଣାଂ ଶରାସ୍ତତୋ ନିଃସରନ୍ତସ୍ତ ଏବ ବର୍ଣାଃ ଶବ୍ଦବତ୍ତ୍ବସାମାନ୍ଯାତ୍ସ୍ବରସ୍ପର୍ଶାଦଯୋ ଯସ୍ଯାମ୍ ॥ 17 ॥



ବିରାଟପର୍ବ - ଅଧ୍ଯାଯ 038

॥ ଶ୍ରୀଃ ॥

4.38. ଅଧ୍ଯାଯଃ 038 

Mahabharata - Virata Parva - Chapter Topics

ଉତ୍ତରେ ସମୁଚିତସାରଥେରଭାବେନ ଖିଦ୍ଯମାନେ ଅର୍ଜୁନେନ ଦ୍ରୌପଦୀଂପ୍ରତି ଉତ୍ତରାଯ ବୃହନ୍ନଲାଯାଃ ସାରଥ୍ଯକୌଶଲନିବେଦନଚୋଦନା ॥ 1 ॥ ଭ୍ରାତୄଚୋଦିତଯା ଉତ୍ତରଯା ବୃହନ୍ନଲାଂପ୍ରତି ଉତ୍ତରରଥସାରଧ୍ଯକରଣପ୍ରାର୍ଥନା ॥ 2 ॥ ଉତ୍ତରେଣ ସାରଥୀଭୂତେନାର୍ଜୁନେନ ସହ କୁରୂନ୍ପ୍ରତି ରଣାଯାଭିଯାନମ୍ ॥ 3 ॥

Mahabharata - Virata Parva - Chapter Text

4-38-0 (29935) 
ବୈଶମ୍ପାଯନ ଉବାଚ। 4-38-0x (3145) 
ମହାଜନସମକ୍ଷଂ ତୁ ସ୍ତ୍ରୀଣାଂ ମଧ୍ଯେ ବିଶେଷତଃ ।
ଗବାଧ୍ଯକ୍ଷେଣ ସଂପ୍ରୋକ୍ତୋ ବିରାଟତନଯସ୍ତଦା ॥ 1 ॥ 4-38-1 (29936) 
ସ୍ତ୍ରୀମଧ୍ଯ ଉକ୍ତସ୍ତେନାସୌ ବାକ୍ଯଂ ତେଜଃପ୍ରବର୍ଧନମ୍।
ଅନ୍ତଃପୁରେ ଶ୍ଲାଘମାନ ଇଦଂ ବଚନମବ୍ରବୀତ୍ ॥ 2 ॥ 4-38-2 (29937) 
ଉତ୍ତର ଉବାଚ। 4-38-3x (3146) 
ଅଦ୍ଯାହମନୁଗଚ୍ଛେଯଂ ଦୃଢଧନ୍ବା ଗବାଂ ପଦମ୍।
ଯଦି ମେ ସାରଥିଃ କଶ୍ଚିଦ୍ଭବେଦଶ୍ବେଷୁ କୋବିଦଃ ॥ 3 ॥ 4-38-3 (29938) 
ତମେବ ନାଧିଗଚ୍ଛାମି ଯୋ ମେ ଯନ୍ତା ସମୋ ଭବେତ୍ ।
ପଶ୍ଯଧ୍ବଂ ସାରଥିଂ ଶୀଘ୍ରଂ ମମ ଯୁକ୍ତଂ ପ୍ରଯାସ୍ଯତଃ ॥ 4 ॥ 4-38-4 (29939) 
ଅଷ୍ଟାବିଂଶତିରାତ୍ରଂ ବା ମାସଂ ବା ନୂନମନ୍ତତଃ ।
ଯତ୍ତଦାସୀନ୍ମହାଯୁଦ୍ଧଂ ତତ୍ର ମେ ସାରଥିର୍ହତଃ ॥ 5 ॥ 4-38-5 (29940) 
ଯଦ୍ଯହଂ ତ୍ବଧିଗଚ୍ଛେଯଂ ଯୋ ମେ ଯନ୍ତା ଭବେଦ୍ଯୁଧି ।
ତ୍ବରାବାନଦ୍ଯ ଯାସ୍ଯାମି ସମୁଚ୍ଛ୍ରିତମହାଧ୍ବଜଃ ॥ 6 ॥ 4-38-6 (29941) 
ବିଗାହ୍ଯ ତତ୍ପରାନୀକଂ ଗଜବାଜିରଥାକୁଲମ୍ ।
ଶସ୍ତ୍ରପ୍ରତାପାନ୍ନିର୍ବୀର୍ଯାନ୍କୁରୂଞ୍ଜିତ୍ବାଽଽନଯେ ପଶୂନ୍ ॥ 7 ॥ 4-38-7 (29942) 
ଦୁର୍ଯୋଧନଂ ବିକର୍ଣଂ ଚ କର୍ଣଂ ବୈକର୍ତନଂ କୃପମ୍।
ଦ୍ରୋଣଂ ଚ ସହ ପୁତ୍ରେଣ ମହେଷ୍ବାସାନ୍ସମାଗତାନ୍ ॥ 8 ॥ 4-38-8 (29943) 
ବିଦ୍ରାବଯିତ୍ବା ସଂଗ୍ରାମେ ଦାନବାନ୍ମଘବାନିବ ।
ଅନେନୈବ ମୁହୂର୍ତେନ ପୁନଃ ପ୍ରତ୍ଯାନଯେ ପଶୂନ୍ ॥ 9 ॥ 4-38-9 (29944) 
ଶୂନ୍ଯମାଜ୍ଞାଯ କୁରବଃ ପ୍ରଯାନ୍ତ୍ଯାଦାଯ ଗୋଧନମ୍ ।
କିଂ ନ ଶକ୍ଯଂ ଚ ତୈଃ କର୍ତୁଂ ଯଦହଂ ତତ୍ର ନାଭବମ୍ ॥ 10 ॥ 4-38-10 (29945) 
ପଶ୍ଯଯୁରଦ୍ଯ ମେ ବୀର୍ଯଂ କୁରବସ୍ତେ ସମାଗତାଃ ।
କିଂନୁ ପାର୍ଥୋଽର୍ଜୁନଃ ସାକ୍ଷାଦିତି ମଂସ୍ଯନ୍ତି ମାଂ ପରେ ॥ 11 ॥ 4-38-11 (29946) 
ବୈଶଂପଯାନ ଉବାଚ। 4-38-12x (3147) 
ତସ୍ଯ ତଦ୍ବଚନଂ ଶ୍ରୁତ୍ବା ସ୍ତ୍ରୀଷୁ ଚାତ୍ମପ୍ରଶଂସନମ୍ ।
ନାମର୍ଷଯତ ପାଞ୍ଚାଲୀ ବୀଭତ୍ସୋଃ ପରିକୀର୍ତନମ୍ ॥ 12 ॥ 4-38-12 (29947) 
ଶ୍ରୁତ୍ବା ତଦର୍ଜୁନୋ ବାକ୍ଯମୁତ୍ତରେଣ ପ୍ରଭାଷିତମ୍।
ଅତୀତସମଯେ କାଲେ ପ୍ରିଯାଂ ଭାର୍ଯାମଭାଷତ ॥ 13 ॥ 4-38-13 (29948) 
ଦ୍ରୁପଦସ୍ଯ ସୁତାଂ ରାଜ୍ଞଃ ପାଞ୍ଚାଲୀଂ ରୂପସଂମତାମ୍ ।
ସତ୍ଯାର୍ଜବଗୁଣୋପେତାଂ ଭର୍ତୁଃ ପ୍ରିଯହିତୈଷିଣୀମ୍ । 
ଉବାଚ ରହସି ପ୍ରୀତଃ କୃଷ୍ଣାଂ ସର୍ବାର୍ଥକୋବିଦଃ ॥ 14 ॥  4-38-14 (29949) 
ଉତ୍ତରାଂ ବ୍ରୂହି ପାଞ୍ଚାଲି ଗତ୍ବା କ୍ଷିପ୍ରଂ ଶୁଚିସ୍ମିତେ ॥ 15 ॥  4-38-15 (29950) 
ଇଯଂ କିଲ ପୁରା ଯୁଦ୍ଧେ ଖାଣ୍ଡବେ ସବ୍ଯସାଚିନଃ ।
ସାରଥିଃ ପାଣ୍ଡୁପୁତ୍ରସ୍ଯ ପାର୍ଥସ୍ଯ ତୁ ବୃହନ୍ନଲା। 
ମହାଞ୍ଜଯୋ ଭବେଦ୍ଯୁଦ୍ଧେ ସା ଚେଦ୍ଯନ୍ତା ବୃହନ୍ନଲା ॥ 16 ॥  4-38-16 (29951) 
ବୈଶମ୍ପାଯନ ଉବାଚ। 4-38-17x (3148) 
ସା ଚୋଦିତା ତଦା ହ୍ଯେନ ହ୍ଯର୍ଜୁନେନ ଶୁଚିସ୍ମିତା।
ପାଞ୍ଚାଲୀ ଚ ତଦାଽଽଗମ୍ଯ ଉତ୍ତରାଯା ନିବେଶନମ୍ ॥ 17 ॥ 4-38-17 (29952) 
ଜ୍ଞାତ୍ବା ତୁ ସମଯାନ୍ମୁକ୍ତଂ ଚନ୍ଦ୍ରଂ ରାହୁମୁଖାଦିବ ।
ଯୁଧିଷ୍ଠିରଂ ଧର୍ମପରଂ ସତ୍ଯାର୍ଜବପଥେ ସ୍ଥିତମ୍ ॥ 18 ॥ 4-38-18 (29953) 
ଅମର୍ଷଯନ୍ତୀ ତଦ୍ଦୁଃଖଂ କୃଷ୍ଣା କମଲଲୋଚନା।
ଉତ୍ତରାମାହ ବଚନଂ ସଖୀମଧ୍ଯେ ବିଲାସିନୀମ୍ ॥ 19 ॥ 4-38-19 (29954) 
ଯୋଽଯଂ ଯୁବା ବାରଣଯୂଥପୋପମୋ ବୃହନ୍ନଲାଽସ୍ମୀତି ଜନୋଽଭ୍ଯଭାଷତ।
ପୁରାଽପି ପାର୍ଥସ୍ଯ ସ ସାରଥିସ୍ତଦା ଧନୁର୍ଧରାଣାଂ ପ୍ରବରସ୍ଯ ମନ୍ଯେ ॥ 20 ॥ 4-38-20 (29955) 
ଏତେନ ବା ସାରଥିନା ତଦାଽର୍ଜୁନଃ ସଦେବଗନ୍ଧର୍ବମହାସୁରୋରଗାନ୍ ।
ସର୍ବାଣି ଭୂତାନ୍ଯଜଯସ୍ତସ ବୀର୍ଯବାନତର୍ପଯଚ୍ଚାପି ହିରଣ୍ଯରେତସମ୍ ॥ 21 ॥ 4-38-21 (29956) 
ଯଦସ୍ଯ ସଂସ୍ଥାମପି ତସ୍ଯ ସଂଯୁଗେ ଜାନାମି ବୀର୍ଯଂ ପରବୀରମଧ୍ଯଗମ୍ ।
ସଂଗୃହ୍ଯ ରଶ୍ମୀନପି ଚାସ୍ଯ ବୀର୍ଯବାନାଦାଯ ଚାପଂ ପ୍ରଯଯୌ ରଥେ ସ୍ଥିତଃ ॥ 22 ॥ 4-38-22 (29957) 
ନ ସର୍ବଭୂତାନି ନ ଦେବଦାନବା ନ ଚାପି ସର୍ବେ କୁରବଃ ସମାଗତାଃ।
ଧନଂ ହରେଯୁସ୍ତବ ଜାତୁ ଧନ୍ବିନୋ ବୃହନ୍ନଲା ତୂତ୍ତରସାରଥିର୍ଯଦି ॥ 23 ॥ 4-38-23 (29958) 
ଧନୁଷ୍ଯନବମଶ୍ଚାସୀତ୍ତସ୍ଯ ଶିଷ୍ଯୋ ମହାତ୍ମନଃ ।
ସୁଦୃଷ୍ଟପୂର୍ବୋ ହି ମଯା ଚରନ୍ତ୍ଯା ପାଣ୍ଡବାଲଯେ ॥ 24 ॥ 4-38-24 (29959) 
ସ ଚାନେନ ସହାଯେନ ଖାଣ୍ଡବଂ ଚାଦହତ୍ପୁରା ।
ଅର୍ଜୁନସ୍ଯ ତଦାଽନେନ ସଂଗୃହୀତା ହଯୋତ୍ତମାଃ ॥ 25 ॥ 4-38-25 (29960) 
ତେନ ସାରଥିନା ପାର୍ଥଃ ସର୍ବଭୂତାନି ସର୍ବଶଃ।
ଅଜଯତ୍ଖାଣ୍ଡବପ୍ରସ୍ଥେ ନ ହି ଯନ୍ତାଽସ୍ତି ତାଦୃଶଃ ॥ 26 ॥ 4-38-26 (29961) 
ବୈଶମ୍ପାଯନ ଉବାଚ। 4-28-27x (3149) 
ତତଃ ସୈରନ୍ଧ୍ରିସହିତା ଉତ୍ତରା ଭ୍ରାତୁରବ୍ରବୀତ୍।
ଅଭ୍ଯର୍ଥଯୈନାଂ ସାରଥ୍ଯେ ବୀର ଶୀଘ୍ରଂ ବୃହନ୍ନଲାମ୍ ॥ 27 ॥ 4-38-27 (29962) 
ଶିକ୍ଷିତୈଷା ହି ସାରଥ୍ଯେ ନର୍ତନେ ଗୀତବାଦିତେ ।
ସୈରନ୍ଧ୍ଯ୍ରାହ ମହାପ୍ରାଜ୍ଞା ସ୍ତୁବନ୍ତୀ ବୈ ବୃହନ୍ନଲାମ୍ ॥ 28 ॥ 4-38-28 (29963) 
ଉତ୍ତର ଉବାଚ। 4-38-29x (3150) 
ସୈରନ୍ଧ୍ରି ଜାନାସି ମମ ବ୍ରତଂ ହି କ୍ଲୀବେନ ପୁଂସା ନ ହି ସଂବଦାମ୍ଯହମ୍।
ସୋହଂ ନ ଶକ୍ଷ୍ଯାମି ବୃହନ୍ନଲାଂ ଶୁଭେ ବକ୍ତୁଂ ସ୍ବଯଂ ଯଚ୍ଛ ହଯାନ୍ମମେତି ॥ 29 ॥ 4-38-29 (29964) 
ସୈରନ୍ଧ୍ର୍ଯୁବାଚ। 4-38-30x (3151) 
ଭଯକାଲେ ତୁ ସଂପ୍ରାପ୍ତେ ନ ବ୍ରତଂ ନାବ୍ରତଂ ପୁନଃ।
ଯଥା ଦୁଃଖଂ ପ୍ରତରତି କର୍ତୁଂ ଯୁକ୍ତଂ ଚରେଦ୍ବୁଧଃ । 
ଇତି ଧର୍ମବିଦଃ ପ୍ରାହୁସ୍ତସ୍ମାଦ୍ବାଚ୍ଯା ବୃହନ୍ନଲା ॥ 30 ॥  4-38-30 (29965) 
ଯେଯଂ କୁମାରୀ ସୁଶ୍ରୋଣୀ ଭଗିନୀ ତେ ଯବୀଯସୀ।
ଅସ୍ଯାସ୍ତୁ ବଚନଂ ବୀର କରିଷ୍ଯତି ନ ସଂଶଯଃ ॥ 31 ॥ 4-38-31 (29966) 
ଯଦି ତେ ସାରଥିଃ ସା ସ୍ଯାତ୍କୁରୂନ୍ସର୍ବାନ୍ନ ସଂଶଯଃ।
ଜିତ୍ବା ଗାଶ୍ଚ ସମାଦାଯ ଧ୍ରୁବମାଗମନଂ ଭବେତ୍ ॥ 32 ॥ 4-38-32 (29967) 
ବୈଶମ୍ପାଯନ ଉବାଚ। 4-38-33x (3152) 
ଏବମୁକ୍ତଃ ସ ସୈରନ୍ଧ୍ର୍ଯା ଭଗିନୀଂ ପ୍ରତ୍ଯଭାଷତ।
ଗଚ୍ଛ ତ୍ବମନବଦ୍ଯାଙ୍ଗି ତାମାନଯ ବୃହନ୍ନଲାମ୍ ॥ 33 ॥ 4-38-33 (29968) 
ସା ପ୍ରାଦ୍ରବତ୍କାଞ୍ଚନମାଲ୍ଯଧାରିଣୀ ଜ୍ଯେଷ୍ଠେନ ଭ୍ରାତ୍ରା ପ୍ରହିତା ଯଶସ୍ବିନୀ ।
ଭ୍ରାତୁର୍ନିଯୋଗଂ ତୁ ନିଶମ୍ଯ ସୁଭ୍ରୁଃ ଶୁଭାନନା ହାଟକବଜ୍ରଭୂଷିତା ॥ 34 ॥ 4-38-34 (29969) 
ସା ବଜ୍ରମୁକ୍ତାମଣିହେମକୁଣ୍ଡଲା ମୃଦୁକ୍ରମା ଭ୍ରାତୃନିଯୋଗଚୋଦିତା।
ପ୍ରଦକ୍ଷିଣାବର୍ତତନୁଃ ଶିଖଣ୍ଡିନୀ ପଦ୍ମାନନା ପଦ୍ମଦଲାଯତାକ୍ଷୀ ॥ 35 ॥ 4-38-35 (29970) 
ତନ୍ବୀ ସମାଙ୍ଗୀ ମୃଦୁମନ୍ଦ୍ରଲୋଚନା ମାତ୍ସ୍ଯସ୍ଯ ରାଜ୍ଞୋ ଦୁହିତା ବିଲାସିନୀ ।
ସା ନର୍ତନାଗାରମରାଲପକ୍ଷ୍ମା ଶତହ୍ରଦା ମେଘମିବାନ୍ବପଦ୍ଯତ ॥ 36 ॥ 4-38-36 (29971) 
ସା ନାଗନାସୋପମସଂହିତୋରୂରନିନ୍ଦିତା ବେଦିବିଲଗ୍ନମଧ୍ଯା।
ଆସାଦ୍ଯ ତସ୍ଥୌ ବରମାଲ୍ଯଧାରିଣୀ ପାର୍ଥଂ ଶୁଭା ନାଗବଧୂରିବ ଦ୍ବିପମ୍ ॥ 37 ॥ 4-38-37 (29972) 
ତାମାଗତାମାଯତତାମ୍ରଲୋଚନାମବେକ୍ଷ୍ଯ ପାର୍ଥଃ ସମଯେଽଭ୍ଯଭାଷତ ॥ 38 ॥  4-38-38 (29973) 
କିମାଗତା କାଞ୍ଚନମାଲ୍ଯଧାରିଣୀ ସୁଗାତ୍ରି କିଂଚିତ୍ତ୍ବରିତାଽସି ସୁଭ୍ରୁ ।
କିଂ ତେ ମୁଖଂ ସୁନ୍ଦରି ନ ପ୍ରସନ୍ନମାଚକ୍ଷ୍ବ ଶୀଘ୍ରଂ ମମ ଚାରୁହାସିନି ॥ 39 ॥ 4-38-39 (29974) 
ବୈଶମ୍ପାଯନ ଉବାଚ। 4-38-40x (3153) 
ସା ବଜ୍ରବୈଡୂର୍ଯବିକାରକୁଣ୍ଡଲା ବିନିଦ୍ରପଦ୍ମୋତ୍ପଲପନ୍ନଗନ୍ଧିନୀ ।
ପ୍ରସନ୍ନତାରାଧିପସଂନିଭାନନା ପାର୍ଥେ କୁମାରୀ ବଚନଂ ବଭାଷେ ॥ 40 ॥ 4-38-40 (29975) 
ଉତ୍ତରୋବାଚ। 4-38-41x (3154) 
ହରନ୍ତି ବିତ୍ତଂ କୁରବାଃ ପିତୁର୍ମେ ଶତଂ ସହସ୍ରାଣି ଗବାଂ ବୃହନ୍ନଲେ।
ସା ଭ୍ରାତୁରଶ୍ବାନ୍ମମ ସଂଯମସ୍ବ ପୁରା ପରେ ଦୂରତରଂ ହରନ୍ତି ଗାଃ ॥ 41 ॥ 4-38-41 (29976) 
ସୈରନ୍ଧ୍ରିରାଖ୍ଯାତି ବୃହନ୍ନଲେ ତ୍ବାଂ ସୁଶିକ୍ଷିତା ସଂଗ୍ରହଣେ ରଥାଶ୍ବଯୋଃ ।
ଅହଂ ମରିଷ୍ଯାମି ନ ମେଽତ୍ର ସଂଶଯୋ ମଯା ବୃତା ତତ୍ର ନ ଚେଦ୍ଗମିଷ୍ଯସି ॥ 42 ॥ 4-38-42 (29977) 
ବୈଶମ୍ପାଯନ ଉବାଚ। 4-38-43x (3155) 
ତଥା ନିଯୁକ୍ତୋ ନରଦେବକନ୍ଯଯା ନରୋତ୍ତମଃ ପ୍ରୀତମନା ଧନଞ୍ଜଯଃ।
ଉବାଚ ପାର୍ଥଃ ଶୁଭମନ୍ଦ୍ରଯା ଗିରା ଶୁଭାନନାଂ ଶୁକ୍ଲଦତୀଂ ଶୁଚିସ୍ମିତାମ୍ ॥ 43 ॥ 4-38-43 (29978) 
ଗଚ୍ଛାମି ଯତ୍ରେଚ୍ଛସି ଚାରୁହାସିନି ହୁତାଶନଂ ପ୍ରଜ୍ବଲିତଂ ବିଶାମି ବା।
ଇଚ୍ଛାମି ତେଽହଂ ବରଗାତ୍ରି ଜୀବିତଂ କରୋମି କିଂ ତେ ପ୍ରିଯମଦ୍ଯ ସୁନ୍ଦରି। 
ନ ମତ୍କୃତେ ଦ୍ରକ୍ଷ୍ଯସି ତତ୍ପୁରଂ ପ୍ରିଯେ ବୈବସ୍ବତଂ ପ୍ରେତପତେର୍ମହାଭଯମ୍ ॥ 44 ॥  4-38-44 (29979) 
ବୈଶମ୍ପାଯନ ଉବାଚ । 4-38-45x (3156) 
ଏତାବଦୁକ୍ତ୍ବା କୁରୁବୀରପୁଙ୍ଗବୋ ବିଲାସିନୀଂ ଶୁକ୍ଲଦତୀଂ ଶୁଚିସ୍ମିତାମ୍।
ବୃହନ୍ନଲାରୂପବିଭୂଷିତାନନୋ ବିରାଟପୁତ୍ରସ୍ଯ ସମୀପମାବ୍ରଜତ୍ ॥ 45 ॥ 4-38-45 (29980) 
ତଥା ବ୍ରଜନ୍ତଂ ବରଭୂଷଣୈର୍ବୃତଂ ମହାପ୍ରଭଂ ବାରଣଯୂଥପୋପମମ୍।
ଗଜେନ୍ଦ୍ରବାହୁଂ କମଲାଯତେକ୍ଷଣଂ କବାଟବକ୍ଷସ୍ଥଲମୁନ୍ନତାଂସମ୍ ॥ 46 ॥ 4-38-46 (29981) 
ତମାଗତଂ ପାର୍ଥମମିତ୍ରକର୍ଶନଂ ମହାବଲଂ ନାଗମିବ ପ୍ରମାଥିନମ୍।
ବୈରାଟିରାମନ୍ତ୍ର୍ଯ ତତୋ ବୃହନ୍ନଲାଂ ଗବାଂ ନିନୀଷନ୍ପଦମୁତ୍ତରୋଽବ୍ରବୀତ୍ ॥ 47 ॥ 4-38-47 (29982) 
ତମାବ୍ରଜନ୍ତଂ ତ୍ବରିତଂ ପ୍ରଭିନ୍ନମିବ କୁଞ୍ଜରମ୍।
ଅନ୍ବଗଚ୍ଛଦ୍ବିଶାଲାକ୍ଷୀ ଗଜଂ ଗଜବଧୂରିବ ॥ 48 ॥ 4-38-48 (29983) 
ଦୂରାଦେବ ତୁ ସଂପ୍ରେକ୍ଷ୍ଯ ରାଜପୁତ୍ରୋଽଭ୍ଯଭାଷତ ।
ତ୍ବଯା ସାରଥିନା ପାର୍ଥଃ ଖାଣ୍ଡବେଽଗ୍ନିମତର୍ପଯତ୍ ॥ 49 ॥ 4-38-49 (29984) 
ପୃଥିବୀଂ ଚାଜଯତ୍କୃତ୍ସ୍ନାଂ କୁନ୍ତୀପୁତ୍ରୋ ଧନଞ୍ଜଯଃ।
ସୈରନ୍ଧ୍ରୀ ତ୍ବାଂ ମମାଚଷ୍ଟ ସା ହି ଜାନାତି ପାଣ୍ଡବାନ୍ ॥ 50 ॥ 4-38-50 (29985) 
ଦେବେନ୍ଦ୍ରସାରଥିର୍ବୀରୋ ମାତଲିଃ ଖ୍ଯାତବିକ୍ରମଃ ।
ସୁମହୋ ଜାମଦଗ୍ନେଶ୍ଚ ବିଷ୍ଣୋର୍ଯନ୍ତା ଚ ଦାରୁକଃ ॥ 51 ॥ 4-38-51 (29986) 
ସୁମନ୍ତ୍ରୋ ବା ଦାଶରଥେଃ ସୂର୍ଯଯନ୍ତା ତଥାଽରୁଣଃ।
ସର୍ବେ ସାରଥଯଃ ଖ୍ଯାତା ନ ବୃହନ୍ନଲଯା ସମାଃ ॥ 52 ॥ 4-38-52 (29987) 
ଇତ୍ଯୁକ୍ତୋଽହଂ ଚ ସୈରନ୍ଧ୍ର୍ଯା ତେନ ତ୍ବାମାହ୍ବଯାମି ବୈ ।
ଆହୁତା ତ୍ବଂ ମଯା ସାର୍ଧଂ ଯୋଦ୍ଧୁଂ ଯାହି ବୃହନ୍ନଲେ ॥ 53 ॥ 4-38-53 (29988) 
ଦୂରାଦ୍ଦୂରତରଂ ଗାବୋ ଭବନ୍ତି କୁରୁଭିର୍ହୃତାଃ।
ତଥୋକ୍ତା ପ୍ରତ୍ଯୁବାଚେଦଂ ରାଜପୁତ୍ରଂ ବୃହନ୍ନଲା ॥ 54 ॥ 4-38-54 (29989) 
କା ଶକ୍ତିର୍ମମ ସାରଥ୍ଯଂ କର୍ତୁଂ ସଂଗ୍ରାମମୂର୍ଧନି ।
ନୃତ୍ତଂ ବା ଯଦି ବା ଗୀତଂ ବାଦିତ୍ରଂ ବା ପୃଥଗ୍ବିଧମ୍ । 
ତତ୍କରିଷ୍ଯାମି ଭଦ୍ରଂ ତେ ସାରଥ୍ଯଂ ତୁ କୁତୋ ମମ ॥ 55 ॥  4-38-55 (29990) 
ଉତ୍ତର ଉବାଚ। 4-38-56x (3157) 
ତ୍ବଂ ନର୍ତକୋ ବା ଯଦି ବାଽପି ଗାଯକଃ କ୍ଷିପ୍ରଂ ତନୁତ୍ରଂ ପରିଧତ୍ସ୍ବ ଭାନୁମତ୍।
ଅଭୀକ୍ଷ୍ଣମାହୁସ୍ତବ କର୍ମ ପୌରୁଷଂ ସ୍ତ୍ରିଯଃ ପ୍ରଶଂସନ୍ତି ମମାଦ୍ଯ ଚାନ୍ତିକେ ॥ 56 ॥ 4-38-56 (29991) 
ବୈଶମ୍ପାଯନ ଉବାଚ। 4-38-57x (3158) 
ଇତ୍ଯେବମୁକ୍ତ୍ବା ନୃପସୂନୁସତ୍ତମସ୍ତଦା ସ୍ମଯିତ୍ବାଽର୍ଜୁନମଭ୍ଯନନ୍ଦଯତ୍।
ଅଥୋତ୍ତରଃ ପାରଶବଂ ଶତାକ୍ଷିମତ୍ସୁବର୍ଣଚିତ୍ରଂ ପରିଗୃହ୍ଯ ଭାନୁମତ୍ ॥ 57 ॥ 4-38-57 (29992) 
ବୃହନ୍ନଲାଯୈ ପ୍ରଦଦୌ ସ୍ବଯଂ ତଦା ବିରାଟପୁତ୍ରଃ ପରବୀରଘାତିନେ।
ତଦାଜ୍ଞଯା ମାତ୍ସ୍ଯସୁତସ୍ଯ ବୀର୍ଯବାନକର୍ତୁକାମେବ ସମାଦଦେ ତଦା ॥ 58 ॥ 4-38-58 (29993) 
ବୃହନ୍ନଲୋବାଚ। 4-38-59x (3159) 
ଯଦ୍ଯସ୍ତି ଚ ରଣେ ଶୌର୍ଯଂ ଶକ୍ଯଃ ସ୍ଯାଦ୍ଦ୍ବିଷତାଂ ବଧଃ।
ଅହଂ ତ୍ବାମଭିଗଚ୍ଛାମି ଯତ୍ର ତ୍ବଂ ଯାସି ତତ୍ର ଭୋ ॥ 59 ॥ 4-38-59 (29994) 
ବୈଶମ୍ପାଯନ ଉବାଚ। 4-38-60x (3160) 
ତତଃ ସ ନର୍ମସଂଯୁକ୍ତମକରୋତ୍ପାଣ୍ଡବୋ ବହୁ।
ଉତ୍ତରାଯାଃ ପ୍ରମୁଖତଃ ସର୍ବଂ ଜାନନ୍ନରିନ୍ଦମଃ ॥ 60 ॥ 4-38-60 (29995) 
ତମାଦଦାନଂ ପ୍ରମଦା ଜହାସିରେ ହ୍ଯଧୋମୁଖଂ ବୀରବରୋଽଭ୍ଯଧାରଯତ୍।
ତତସ୍ତିରଶ୍ଚୀନକୃତଂ ସପତ୍ନହା ହ୍ଯଧୋମୁଖଂ କବଚମଥାଭ୍ଯକର୍ଷତ ॥ 61 ॥ 4-38-61 (29996) 
ସମ୍ଯକ୍ପ୍ରଜାନନ୍ନପି ସତ୍ଯବିକ୍ରମୋ ହ୍ଯଜ୍ଞାତବତ୍ସର୍ବକୁରୁପ୍ରବୀରଃ।
ଊର୍ଧ୍ବଂ କ୍ଷିପନ୍ବୀରତରୋଽଭ୍ଯଧାରଯତ୍ପୁନଶ୍ଚ ଯନ୍ତା କବଚଂ ଧନଞ୍ଜଯଃ ॥ 62 ॥ 4-38-62 (29997) 
ଏବଂପ୍ରକାରାଣି ବହୂନି କୁର୍ବତି ତସ୍ମିନ୍କୁମାର୍ଯଃ ପ୍ରମଦା ଜହାସିରେ ।
ତଥାପି କୁର୍ବନ୍ତମମିତ୍ରକର୍ଶନଂ ନୈବୋତ୍ତରଃ ପର୍ଯଭବଦ୍ଧନଞ୍ଜଯମ୍ ॥ 63 ॥ 4-38-63 (29998) 
ତଂ ରାଜପୁତ୍ରଃ ସମନାହଯତ୍ସ୍ବଯଂ ଜାମ୍ବୂନଦାନ୍ତେନ ଶୁଭେନ ବର୍ମଣା।
କୃଶାନୁତପ୍ତପ୍ରତିମେନ ଭାସ୍ବତା ଜାଜ୍ବଲ୍ଯମାନେନ ସହସ୍ରରଶ୍ମିନା ॥ 64 ॥ 4-38-64 (29999) 
ଅଥାସ୍ଯ ଶୀଘ୍ରଂ ପ୍ରସମୀକ୍ଷ୍ଯ ଭୋଜଯଦ୍ରଥେ ହଯାନ୍କାଞ୍ଚନଜାଲସଂବୃତାନ୍।
ସୁବର୍ଣଜାଲାନ୍ତରଯୋକ୍ତଭୂଷଣଂ ସିଂହଂ ଚ ସୌବର୍ଣମୁପାଶ୍ରଯଦ୍ରଥେ ॥ 65 ॥ 4-38-65 (30000) 
ଧନୂଂଷି ଚ ବିଚିତ୍ରାଣି ବାଣାଂଶ୍ଚ ରୁଚିରାନ୍ବହୂନ୍।
ଆଯୁଧାନି ଚ ବୈ ତତ୍ର ରଥୋପସ୍ଥେ ଚ ସ ନ୍ଯସତ୍ ॥ 66 ॥ 4-38-66 (30001) 
ଆରୁହ୍ଯ ପ୍ରଯଯୌ ବୀରଃ ସବୃହନ୍ନଲସାରଥିଃ।
ଅଥୋତ୍ତରା ଚ କନ୍ଯାଶ୍ଚ ସ ଖ୍ଯଶ୍ଚୈବାବ୍ରୁବଂସ୍ତଦା ॥ 67 ॥ 4-38-67 (30002) 
ବୃହନ୍ନଲେ ଆନଯେଥା ବାସାଂସି ରୁଚିରାଣି ନଃ।
ପାଞ୍ଚାଲିକାର୍ଥଂ ସୂକ୍ଷ୍ମାଣି ରତ୍ନାନି ବିବିଧାନି ଚ । 
ବିଜିତ୍ଯ ସଂଗ୍ରାମଗତାନ୍ଭୀଷ୍ମଦ୍ରୋଣମୁଖାନ୍କୁରୂନ୍ ॥ 68 ॥  4-38-68 (30003) 
ଅଥ ତା ବ୍ରୁବତୀଃ କନ୍ଯାଃ ସହିତାଃ କୁରୁନନ୍ଦନଃ।
ପ୍ରତ୍ଯୁବାଚ ହସନ୍ପାର୍ଥୋ ମେଘଦୁନ୍ଦୁଭିନିସ୍ବନଃ ॥ 69 ॥ 4-38-69 (30004) 
ଯଦ୍ଯୁତ୍ତରୋଽଯଂ ସଂଗ୍ରାମେ ବିଜେଷ୍ଯତି ମହାରଥାନ୍ ।
ଅଥାହରିଷ୍ଯେ ବାସାଂସି ସୂକ୍ଷ୍ମାଣ୍ଯାଭରଣାନି ଚ ॥ 70 ॥ 4-38-70 (30005) 
ବୈଶମ୍ପାଯନ ଉବାଚ। 4-38-71x (3161) 
ଅଥୋତ୍ତରୋ ବର୍ମ ମହାପ୍ରଭାବଂ ସୁବର୍ଣବୈଡୂର୍ଯପରିଷ୍କୃତଂ ଶୁଭମ୍।
ଆମୁଚ୍ଯ ବୀରଃ ପ୍ରଯଯୌ ରଥୋତ୍ତମଂ ଧନଞ୍ଜଯଂ ସାରଥିନଂ ପ୍ରଗୃହ୍ଯ ॥ 71 ॥ 4-38-71 (30006) 
ତମୁତ୍ତରଂ ପ୍ରେକ୍ଷ୍ଯ ରଥୋତ୍ତମେ ସ୍ଥିତଂ ବୃହନ୍ନଲାଂ ଚୈବ ମହାଜନସ୍ତଦା।
ସ୍ତ୍ରିଯଶ୍ଚ କନ୍ଯାଶ୍ଚ ଦ୍ବିଜାଶ୍ଚ ସୁବ୍ରତାଃ ପ୍ରଦକ୍ଷିଣଂ ମଙ୍ଗଲିନୋଽଭ୍ଯପୂଜଯନ୍ ॥ 72 ॥ 4-38-72 (30007) 
ଯଦର୍ଜୁନସ୍ଯର୍ଷଭତୁଲ୍ଯଗାମିନଃ ପୁରାଽଭବତ୍ଖାଣ୍ଡବଦାହମଙ୍ଗଲମ୍ ।
କୁରୂନ୍ସମାସାଦ୍ଯ ରଣେ ବୃହନ୍ନଲେ ସହୋତ୍ତରେଣାସ୍ତୁ ତବାଦ୍ଯ ମଙ୍ଗଲମ୍ ॥ 73 ॥ ॥ 4-38-73 (30008) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗ୍ରୋଗ୍ରହଣପର୍ବଣି ଅଷ୍ଟତ୍ରିଂଶୋଽଧ୍ଯାଯଃ ॥ 38 ॥

Mahabharata - Virata Parva - Chapter Footnotes

4-38-35 ଶିଖଣ୍ଡିନୀ ମଯୂରପିଚ୍ଛାଲଂକାରବତୀ ॥ 35 ॥



ବିରାଟପର୍ବ - ଅଧ୍ଯାଯ 039

॥ ଶ୍ରୀଃ ॥

4.39. ଅଧ୍ଯାଯଃ 039 

Mahabharata - Virata Parva - Chapter Topics

ଉତ୍ତରେଣ କୁରୁସେନାବଲୋକନମାତ୍ରେଣ ରଥାଦବସ୍କନ୍ଦ୍ଯ ଭଯାତ୍ପଲାଯନମ୍ ॥ 1 ॥ ତମନୁଧାବିନାଽର୍ଜୁନେନ ତସ୍ଯ କେଶପାଶେ ଗ୍ରହଣେନ ପରିସାନ୍ତ୍ବନପୂର୍ବକଂ ପୁନା ରଥାରୋପଣମ୍ ॥ 2 ॥ ତଥା ତେନ ସହ ଗାଣ୍ଡୀବାଦ୍ଯାନଯନାଯ ଶମୀଂପ୍ରତି ଗମନମ୍ ॥ 3 ॥

Mahabharata - Virata Parva - Chapter Text

4-39-0 (30009) 
ବୈଶମ୍ପାଯନ ଉବାଚ। 4-39-0x (3162) 
ସ ରାଜଧାନ୍ଯ ନିର୍ଯାଯ ବୈରାଟିରକୁତୋଭଯଃ।
ପ୍ରଯାହୀତ୍ଯବ୍ରବୀତ୍ସୂତଂ ଯତ୍ର ତେ କୁରବୋ ଗତାଃ ॥ 1 ॥ 4-39-1 (30010) 
ସମବେତାନ୍କୁରୂନ୍ସର୍ବାଞ୍ଜିଗୀଷୂନବଜିତ୍ଯ ବୈ।
ଗାଶ୍ଚୈତାଃ କ୍ଷିପ୍ରମାଦାଯ ପୁନରେଷ୍ଯାମ୍ଯହଂ ପୁରମ୍ ॥ 2 ॥ 4-39-2 (30011) 
ତତସ୍ତାଂଶ୍ଚୋଦଯାମାସ ସଦଶ୍ବାନ୍ପାଣ୍ଡୁନନ୍ଦନଃ ॥ 3 ॥  4-39-3 (30012) 
ତେ ହଯା ନରସିଂହେନ ଚୋଦିତା ବାତରଂହସଃ।
ଆଲିଖନ୍ତ ଇବାକାଶମୂହୁଃ କାଞ୍ଚନମାଲିନଃ ॥ 4 ॥ 4-39-4 (30013) 
ନାତିଦୂରମଥୋ ଗତ୍ବା ମାତ୍ସ୍ଯପୁତ୍ରଧନଞ୍ଜଯୌ ।
ଅବୈକ୍ଷେତାମବିତ୍ରସ୍ତୌ କୁରୂଣାଂ ବଲିନାଂ ବଲମ୍ ॥ 5 ॥ 4-39-5 (30014) 
ଶ୍ମଶାନମଭିତୋ ଗତ୍ବା ଶୂରୌ ଦଦୃଶତୁଃକୁରୂନ୍ ॥ 6 ॥
ତଦନୀକଂ ମହତ୍ତେଷାଂ ବିସ୍ତୃତଂ ସାଗରୋପମମ୍ ।  4-39-6 (30015) 
ସର୍ପମାଣମିବାକାଶେ ବନଂ ବହୁଲପାଦପମ୍ ॥ 7 ॥
ଦଦୃଶେ ପାର୍ଥିବୋ ରେଣୁର୍ଜନିତସ୍ତେନ ସର୍ପତା।  4-39-7 (30016) 
ଦୃଷ୍ଟିପ୍ରଣାଶୋ ଭୂତାନାଂ ଦିବସ୍ପୃକ୍କୁରୁସତ୍ତମ ॥ 8 ॥
ତଦନୀକମଥୋ ବୀକ୍ଷ୍ଯ ଗଜାଶ୍ବରଥସଂକୁଲମ୍ ।  4-39-8 (30017) 
କର୍ଣଦୁର୍ଯୋଧନକୃପୈର୍ଗୁପ୍ତଂ ଶାନ୍ତନବେନ ଚ ।
ଦ୍ରୋଣେନ ସହ ପୁତ୍ରେଣ ମହେଷ୍ବାସେନ ଧୀମତା ॥ 9 ॥ 4-39-9 (30018) 
ହୃଷ୍ଟରୋମା ଭଯୋଦ୍ବିଗ୍ନୋ ନିମୀଲ୍ଯ ସ୍ବଦୃଶୌ ତଦା।
କମ୍ପମାନଶରୀରଶ୍ଚ ପାର୍ଥଂ ବୈରାଟିରବ୍ରବୀତ୍ ॥ 10 ॥ 4-39-10 (30019) 
ନୋତ୍ସହେ କୁରୁଭିର୍ଯୋଦ୍ଧୁଂ ରୋମହର୍ଷଂ ହି ପଶ୍ଯ ମେ।
ବହୁପ୍ରବୀରମତ୍ଯୁଗ୍ରଂ ଦେବୈରପି ଦୁରାସଦମ୍। 
ପ୍ରତିଯୋଦ୍ଧୁଂ ନ ଶକ୍ନୋମି କୁରୁସୈନ୍ଯଂ ଭଯାନକମ୍ ॥ 11 ॥  4-39-11 (30020) 
ନାଶଂସେ ଭାରତୀଂ ସେନାଂ ପ୍ରବେଷ୍ଟୁଂ ଭୀମକାର୍ମୁକାମ୍।
ଦେବୈରପି ସହେନ୍ଦ୍ରେଣ ନ ଶକ୍ଯଂ କିଂପୁନର୍ନରୈଃ ॥ 12 ॥ 4-39-12 (30021) 
ରଥନାଗାଶ୍ବକଲିଲଂ ପତ୍ତିଧ୍ବଜସମାକୁଲମ୍ ।
ଦୃଷ୍ଟ୍ବୈବ ହି ପରାନୀକଂ ମନଃ ପ୍ରବ୍ଯଥତୀବ ମେ ॥ 13 ॥ 4-39-13 (30022) 
ଯତ୍ର ଦ୍ରୋଣଶ୍ଚ ଭୀଷ୍ମଶ୍ଚ କୃପଃ କର୍ଣୋ ବିବିଂଶତିଃ ।
ଅଶ୍ବତ୍ଥାମା ବିକର୍ଣଶ୍ଚ ସୋମଦତ୍ତଶ୍ଚ ବାହ୍ଲିକଃ । 
ଦୁର୍ଯୋଧନସ୍ତଥା ରାଜା ବୀରୋ ଦୁର୍ମର୍ଷଣଃ ପରଃ ॥ 14 ॥  4-39-14 (30023) 
ନୀତିମନ୍ତୋ ମହେଷ୍ବାସାଃ ସର୍ବେ ଯୁଦ୍ଧବିଶାରଦାଃ ।
ମତ୍ତା ଇବ ମହାନାଗା ଯୁକ୍ତଧ୍ବଜପତାକିନଃ ॥ 15 ॥ 4-39-15 (30024) 
ନୀତିମନ୍ତୋ ମହେଷ୍ବାସାଃ ସର୍ବାର୍ଥକୃତନିଶ୍ଚଯାଃ ।
ତାଞ୍ଜେତୁଂ ସମରେ ଶୂରାନ୍ଦୁର୍ବୁଦ୍ଧିରହମାଗତଃ ॥ 16 ॥ 4-39-16 (30025) 
ଦୃଷ୍ଟ୍ବୈବ ହି କୁରୂନ୍ସର୍ବାନ୍ବ୍ଯୂଢାନୀକାନ୍ପ୍ରହାରିଣଃ ।
ହୃଷିତାନି ଚ ରୋମାଣି କଶ୍ମଲେନାହତଂ ମନଃ ॥ 17 ॥ 4-39-17 (30026) 
ବୈଶମ୍ପାଯନ ଉବାଚ। 4-39-17x (3163) 
ଦୃଷ୍ଟ୍ବା ତୁ ମହତୀଂ ସେନାଂ କୁରୂଣାଂ ଦୃଢଧନ୍ବିନାମ୍।
ପରିଦେବଯତେ ମନ୍ଦଃ ସକାଶେ ସବ୍ଯସାଚିନଃ ॥ 18 ॥ 4-39-18 (30027) 
ତ୍ରିଗର୍ତାନ୍ମେ ପିତା ଯାତଃ ଶୂନ୍ଯେ ବୈ ପ୍ରଣିଧାଯ ମାମ୍।
ସର୍ବାଂ ସେନାମୁପାଦାଯ ନ ମେ ସନ୍ତୀହ ସୈନିକାଃ ॥ 19 ॥ 4-39-19 (30028) 
ଅହମେକୋ ବହୂନ୍ବାଲଃ କୃତାସ୍ତ୍ରାନକୃତଶ୍ରମଃ।
ପ୍ରତିଯୋଦ୍ଧୁଂ ନ ଶକ୍ନୋତି ନିବର୍ତଯ ବୃହନ୍ନଲେ ॥ 20 ॥ 4-39-20 (30029) 
ବୈଶମ୍ପାଯନ ଉବାଚ। 4-39-21x (3164) 
ତଂ ତଥା ବାଦିନଂ ତତ୍ର ବୀଭତ୍ସୁଃ ପ୍ରତ୍ଯଭାଷତ।
ସଂପ୍ରହସ୍ଯ ପୁନସ୍ତଂ ବୈ ସର୍ବଲୋକମହାରଥଃ ॥ 21 ॥ 4-39-21 (30030) 
ଭଯେନ ଦୀନରୂପୋଽସି ଦ୍ବିଷତାଂ ହର୍ଷବର୍ଧନଃ ।
ନ ଚ ତାବତ୍କୃତଂ କିଂଚିତ୍ପରୈଃ କର୍ମ ରଣାଜିରେ ॥ 22 ॥ 4-39-22 (30031) 
ସ୍ବଯମେବ ଚ ମାମାତ୍ଥ ନଯ ମାଂ କୌରବାନ୍ପ୍ରତି ।
ସୋହଂ ତ୍ବାଂ ତତ୍ର ନେଷ୍ଯାମି ଯତ୍ରୈତେ ବହୁଲା ଧ୍ବଜାଃ ॥ 23 ॥ 4-39-23 (30032) 
ମଧ୍ଯମାମିଷଗୃଧ୍ରୂନାଂ କୁରୂଣାମାତତାଯିନାମ୍ ।
ନେଷ୍ଯାମି ତ୍ବାଂ ମହାବାହୋ ମା ତ୍ବଂ ହି ବିମନା ଭବ। 
ସମୁଦ୍ରମିବ ଗମ୍ଭୀରଂ କୁରୁସୈନ୍ଯମରିନ୍ଦମ ॥ 24 ॥  4-39-24 (30033) 
ସ୍ତ୍ରୀସକାଶେ ପ୍ରତିଜ୍ଞାଯ ପୁରୁଷାଣାଂ ହି ଶୃଣ୍ବତାମ୍।
ବିକତ୍ଥମାନୋ ନିର୍ଯାତ୍ବା ବ୍ରୂଷି କିଂ ନାତ୍ର ଯୁଦ୍ଧ୍ଯସେ ॥ 25 ॥ 4-39-25 (30034) 
ତଥା ସ୍ତ୍ରୀଷୁ ପ୍ରତିଶ୍ରୁତ୍ଯ ପୌରୁଷଂ ପୁରୁଷେଷୁ ଚ।
ରଥମାରୁହ୍ଯ ନିର୍ଯାତ୍ବା କିମର୍ଥଂ ନାବବୁଧ୍ଯସେ ॥ 26 ॥ 4-39-26 (30035) 
ନ ଚେଦ୍ବିଜିତ୍ଯ ଗାସ୍ତ୍ବଂ ହି ନଗରଂ ପ୍ରତିଯାସ୍ଯସି।
ପ୍ରହସିଷ୍ଯନ୍ତି ବୀରାସ୍ତ୍ବାଂ ନରା ନାର୍ଯଶ୍ଚ ସଂଗତାଃ ॥ 27 ॥ 4-39-27 (30036) 
ଅହମପ୍ଯସ୍ମି ସୈରନ୍ଧ୍ର୍ଯା ସ୍ତୁତଃ ସାରଥ୍ଯକର୍ମଣି ।
ନାହଂ ଶକ୍ନୋମ୍ଯନିର୍ଜିତ୍ଯ ଗାଃ ପ୍ରଯାତୁଂ ପୁରଂ ପ୍ରତି ॥ 28 ॥ 4-39-28 (30037) 
ସ୍ତୋତ୍ରେଣ ଚୈବ ସୈରନ୍ଧ୍ର୍ଯାସ୍ତବ ବାକ୍ଯେନ ଚୋଦିତଃ ।
କଥଂ ନ ଯୁଦ୍ଧ୍ଯେଯମହଂ କୁରୂନେତାନ୍ସ୍ଥିରୋ ଭବ ॥ 29 ॥ 4-39-29 (30038) 
ଉତ୍ତର ଉବାଚ। 4-39-30x (3165) 
କାମଂ ହରନ୍ତୁ ମାତ୍ସ୍ଯାନାଂ ଭୂଯାଂସଃ କୁରବୋ ଧନମ୍।
ପ୍ରହସନ୍ତୁ ଚ ମାଂ ନାର୍ଯୋ ନରା ବାଽପି ବୃହନ୍ନଲେ ॥ 30 ॥ 4-39-30 (30039) 
ସଂଗ୍ରାମେଣ ନ ମେ କାର୍ଯଂ ଗାବୋ ଗଚ୍ଛନ୍ତୁ ଚାପି ମେ ।
ନଗରଂ ଚ ପ୍ରବେକ୍ଷ୍ଯାମି ପଶ୍ଯତସ୍ତେ ବୃହନ୍ନଲେ ॥ 31 ॥ 4-39-31 (30040) 
ବୈଶମ୍ପାଯନ ଉବାଚ। 4-39-32x (3166) 
ଇତ୍ଯୁକ୍ତ୍ବା ପ୍ରାଦ୍ରବଦ୍ଭୀତୋ ରଥାତ୍ପ୍ରସ୍କନ୍ଦ୍ଯ କୁଣ୍ଡଲୀ।
ତ୍ଯକ୍ତ୍ବା ମାନଂ ସୁସଂତ୍ରସ୍ତୋ ବିସୃଜ୍ଯ ସଶରଂ ଧନୁଃ ॥ 32 ॥ 4-39-32 (30041) 
ଅର୍ଜୁନ ଉବାଚ। 4-39-33x (3167) 
ନୈଷ ଶୂରୈଃ ସ୍ମୃତୋ ଧର୍ମଃ କ୍ଷତ୍ରିଯସ୍ଯ ପଲାଯନମ୍।
ଶ୍ରେଯୋ ହି ମରଣଂ ଯୁଦ୍ଧେ ନ ଭୀତସ୍ଯ ପଲାଯନମ୍ ॥ 33 ॥ 4-39-33 (30042) 
ବୈଶମ୍ପାଯନ ଉବାଚ। 4-39-34x (3168) 
ଏବମୁକ୍ତ୍ବା ତୁ କୌରବ୍ଯଃ ସୋଽବପ୍ଲୁତ୍ଯ ରଥୋତ୍ତମାତ୍।
ତମନ୍ବଧାବଦ୍ଧାବନ୍ତଂ ରାଜପୁତ୍ରଂ ଧନଞ୍ଜଯଃ । 
ଦୀର୍ଘାଂ ବେଣୀଂ ବିଧୂନ୍ବାନଃ ସାଧୁ ରକ୍ତେ ଚ ବାସସୀ ॥ 34 ॥  4-39-34 (30043) 
ବିକ୍ରମନ୍ତଂ ପଦନ୍ଯାସୈର୍ନମଯନ୍ତଂ ଚ ଭୂତଲମ୍ ।
ବିଧୂଯ ବେଣୀଂ ଧାବନ୍ତମଜାନନ୍ତୋଽର୍ଜୁନଂ ତଦା। 
ସୈନିକାଃ ପ୍ରାହସନ୍କେଚିଦ୍ଯୋଷିଦ୍ରୂପମବେକ୍ଷ୍ଯ ତମ୍ ॥ 35 ॥  4-39-35 (30044) 
ତଂ ଚ ଶୀଘ୍ରଂ ପ୍ରଧାବନ୍ତଂ ସଂପ୍ରେକ୍ଷ୍ଯ କୁରବୋଽବ୍ରୁବନ୍ ।
କୋଽଯଂ ଧାବତ୍ଯସଙ୍ଗେନ ପୂର୍ବଂ ମୁକ୍ତ୍ବା ରଥୋତ୍ତମମ୍ ॥ 36 ॥ 4-39-36 (30045) 
କ ଏଷ ବେଷସଂଚ୍ଛନ୍ନୋ ଭସ୍ମନେବ ହୁତାଶନଃ।
କିଂଚିଦସ୍ଯ ଯଥା ପୁଂସଃ କିଂଚିଦସ୍ଯ ଯଥା ସ୍ତ୍ରିଯଃ ॥ 37 ॥ 4-39-37 (30046) 
ଇତ୍ଯେବଂ ସୈନିକାଃ ପ୍ରାହୁର୍ଦ୍ରୋଣସ୍ତାନିଦମବ୍ରବୀତ୍ ।
ଆଚାର୍ଯଃ କୁରୁପାଣ୍ଡୂନାଂ ମତୌ ଶୁକ୍ରାଙ୍ଗିରୋପମଃ ॥ 38 ॥ 4-39-38 (30047) 
କିଂ ବିଚାରେଣ ବଃ କାର୍ଯମେତେନାନୁସୃତେନ ବା।
ଧାବନ୍ତମନୁଧାବଂଶ୍ଚ ନିର୍ଭଯୋ ଭଯବିପ୍ଲୁତମ୍ । 
ବେଣୀକଲାପଂ ନିର୍ଧୂଯ ପ୍ରବିଭାତି ନରର୍ଷଭଃ ॥ 39 ॥  4-39-39 (30048) 
ଆକାରମର୍ଜୁନସ୍ଯେବ କ୍ଲୀବରୂପଂ ବିଭର୍ତି ଚ।
ରୂପେଣ ପାର୍ଥସଦୃଶଃ ସ୍ତ୍ରୀବେଷସମଲଂକୃତଃ ॥ 40 ॥ 4-39-40 (30049) 
ତଦେବୈତଚ୍ଛିରୋଗ୍ରୀବଂ ତୌ ବାହୂ ପରିଘୋପମୌ ।
ତତ୍ତଦେବାସ୍ଯ ବିକ୍ରାନ୍ତଂ ନାଯମନ୍ଯୋ ଧନଞ୍ଜଯାତ୍ ॥ 41 ॥ 4-39-41 (30050) 
ଅମରେଷ୍ବିବ ଦେବେନ୍ଦ୍ରୋ ମନୁଷ୍ଯେଷୁ ଧନଞ୍ଜଯଃ।
ଏକଃ କୋସ୍ମାନୁପାଯାଯାଦନ୍ଯୋ ଲୋକେ ଧନଞ୍ଜଯାତ୍ ॥ 42 ॥ 4-39-42 (30051) 
ଦ୍ରୋଣେନ ଚୈବମୁକ୍ତସ୍ତୁ କର୍ଣଃ ପ୍ରୋବାଚ ବୁଦ୍ଧିମାନ୍।
ଏକଃ ପୁତ୍ରୋ ବିରାଟସ୍ଯ ଶୂନ୍ଯେ ସଂନିହିତଃ ପୁରେ ॥ 43 ॥ 4-39-43 (30052) 
ସ ଏଷ କିଲ ନିର୍ଯାତୋ ବାଲଭାବାନ୍ନ ପୌରୁଷାତ୍।
କ୍ଲୀବଂ ବୈ ସାରଥିଂ କୃତ୍ବା ନିର୍ଯାତୋ ନଗରାଦ୍ବହିଃ ॥ 44 ॥ 4-39-44 (30053) 
ଛନ୍ନଂ ସତ୍ରେଣ ବୈ ନୂନଂ ଜାନୀଧ୍ବଂ ଯାନ୍ତମର୍ଜୁନମ୍ ।
ତେ ହି ନଃ ପ୍ରତିସଂଯାତୁଂ ସଂଗ୍ରାମେ ନ ହି ଶକ୍ନୁଯୁଃ । 
କଥମେକତରସ୍ତେଷାଂ ସମସ୍ତାନ୍ଯୋଧଯେତ୍କୁରୂନ୍ ॥ 45 ॥  4-39-45 (30054) 
ଉତ୍ତରଃ ସାରଥିଂ କୃତ୍ବା ନିର୍ଯାତୋ ନଗରାଦ୍ବହିଃ।
ସ ନୋ ମନ୍ଯେ ଧ୍ବଜଂ ଦୃଷ୍ଟ୍ବା ଭୀତ ଏଷ ପଲାଯତି ॥ 46 ॥ 4-39-46 (30055) 
କୃପ ଉବାଚ। 4-39-47x (3169) 
ନୂନଂ ତମେବ ଧାବନ୍ତଂ ଜିଘୃକ୍ଷତି ଧନଞ୍ଜଯଃ।
ସାରଥିଂ ହ୍ଯୁତ୍ତରଂ କୃତ୍ବା ସ୍ବଯଂ ଯୋଦ୍ଧୁମିହେଚ୍ଛତି ॥ 47 ॥ 4-39-47 (30056) 
ବୈଶମ୍ପାଯନ ଉବାଚ। 4-39-48x (3170) 
ଇତି ସ୍ମ କୁରବଃ ସର୍ବେ ବିମୃଶନ୍ତଃ ପୃଥକ୍ପୃଥକ୍।
ନ ଚ ବ୍ଯବସିତୁଂ ବୀରା ଅର୍ଜୁନଂ ଶକ୍ନୁବନ୍ତି ତେ ॥ 48 ॥ 4-39-48 (30057) 
ଦୁର୍ଯୋଧନ ଉବାଚେଦଂ ସୈନିକାନ୍ରଥସତ୍ତମାନ୍ ।
ଅର୍ଜୁନୋ ବାସୁଦେବୋ ବା ରାମଃ ପ୍ରଦ୍ଯୁମ୍ନ ଏବ ବା। 
ତେ ହି ନଃ ପ୍ରତିସଂଯାତୁଂ ସଂଗ୍ରାମେ ନ ହି ଶକ୍ନୁଯୁଃ ॥ 49 ॥  4-39-49 (30058) 
ଅନ୍ଯୋ ବୈ କ୍ଲୀବରୂପେଣ ଯଦ୍ଯାଗଚ୍ଛେଦ୍ଗବାଂ ପଦମ୍।
ଶସ୍ତ୍ରୈସ୍ତୀକ୍ଷ୍ଣୈରର୍ପଯିତ୍ବା ପାତଯିଷ୍ଯାମି ଭୂତଲେ । 
କଥମେକତରସ୍ତେଷାଂ ସମସ୍ତାନ୍ଯୋଧଯେତ୍କୁରୂନ୍ ॥ 50 ॥  4-39-50 (30059) 
ବୈଶମ୍ପାଯନ ଉବାଚ। 4-39-51x (3171) 
ଛନ୍ନଂ ତଥା ତଂ ବେଷେଣ ପାଣ୍ଡବଂ ପ୍ରେକ୍ଷ୍ଯ ସୈନିକାଃ।
ଅର୍ଜୁନେତି ଚ ନେତ୍ଯେବ ନ ବ୍ଯବସ୍ଯନ୍ତି ତେ ପୁନଃ। 
ଇତି ସ୍ମ କୁରବଃ ସର୍ବେ ବିମୃଶନ୍ତଃ ପୁନଃ ପୁନଃ ॥ 51 ॥  4-39-51 (30060) 
ଦୃଢେବଧୀ ମହାସତ୍ତ୍ବଃ ଶକ୍ରତୁଲ୍ଯପରାକ୍ରମଃ ।
ଅଦ୍ଯାଗଚ୍ଛତି ଚେଦ୍ଯୋଦ୍ଧୁଂ ସର୍ବଂ ସଂଶଯିତଂ ବଲମ୍ ॥ 52 ॥ 4-39-52 (30061) 
ନ ଚାପ୍ଯନ୍ଯତରଂ ତତ୍ର ବ୍ଯବସ୍ଯନ୍ତି ଧନଞ୍ଜଯାତ୍ ॥ 53 ॥  4-39-53 (30062) 
ଉତ୍ତରଂ ତୁ ପ୍ରଧାବନ୍ତମନୁଦ୍ରୁତ୍ଯ ଧନଞ୍ଜଯଃ।
ଗତ୍ବା ଶତପଦଂ ତୂର୍ଣଂ କେଶପକ୍ଷେ ପରାମୃଶତ୍ ॥ 54 ॥ 4-39-54 (30063) 
ମା ମା ଗୃହାଣ ଭଦ୍ରଂ ତେ ଦାସୋଽହଂ ତେ ବୃହନ୍ନଲେ।
ଇତି ବାଦିନମେବାଶୁ ଧାବନ୍ତଂ ତରସାଽଗ୍ରହୀତ୍। 
ବିରାଟପୁତ୍ରଂ ବୀଭତ୍ସୁର୍ବଲବାନରିମର୍ଦନଃ ॥ 55 ॥  4-39-55 (30064) 
ସୋଽର୍ଜୁନେନ ପରାମୃଷ୍ଟଃ ପର୍ଯଦେବଯଦାର୍ତବତ୍ ।
ବହୁଲଂ କୃପଣଂ ଚୈବ ବିତ୍ତଂ ପ୍ରାବେଦଯଦ୍ବହୁ ॥ 56 ॥ 4-39-56 (30065) 
ସୁବର୍ଣମଣିମୁକ୍ତାନାଂ ଯଦ୍ଯଦିଚ୍ଛସି ଦଦ୍ମି ତେ।
ହସ୍ତିନୋଶ୍ବାନ୍ରଥାନ୍ଗାବଃ ସ୍ତ୍ରିଯଶ୍ଚ ସମଲଙ୍କୃତାଃ ॥ 57 ॥ 4-39-57 (30066) 
ଶାତକୁମ୍ଭସ୍ଯ ଶୁଦ୍ଧସ୍ଯ ଶ୍ରେଷ୍ଠସ୍ଯ ରଜତସ୍ଯ ଚ।
ଦଦାମି ଶତନିଷ୍କଂ ତେ ମୁଞ୍ଚ ମାଂ ତ୍ବଂ ବୃହନ୍ନଲେ ॥ 58 ॥ 4-39-58 (30067) 
ଷଷ୍ଟିଂ ସ୍ବଲଂକୃତାଃ କନ୍ଯା ଗ୍ରାମମେକଂ ଦଦାମି ତେ।
ମୁଞ୍ଚ ମାଂ ତ୍ବଂ ଭୃଶଂ ଦୀନଂ ବିହ୍ବଲଂ ଭଯକମ୍ପିତମ୍ ॥ 59 ॥ 4-39-59 (30068) 
ମଣୀନଷ୍ଟୌ ଚ ବୈଡୂର୍ଯାନ୍ହେମବଦ୍ଧାନ୍ମହାପ୍ରଭାନ୍।
ହେମଦଣ୍ଡପ୍ରତିଚ୍ଛନ୍ନଂ ରଥଂ ଯୁକ୍ତଂ ତୁ ବାଜିଭିଃ ॥ 60 ॥ 4-39-60 (30069) 
ମତ୍ତାଂଶ୍ଚ ଦଶ ମାତଙ୍ଗାନ୍ମୁଞ୍ଚ ମାଂ ତ୍ବଂ ବୃହନ୍ନଲେ ।
ଗମିଷ୍ଯାମି ପୁରଂ ଷଣ୍ଡ ଦ୍ରଷ୍ଟୁଂ ମାତରମଦ୍ଯ ତାମ୍ ॥ 61 ॥ 4-39-61 (30070) 
ଏକୋଽହମେବ ମେ ମାତୁଃ କୁମାରଃ କିଂ ବ୍ରୁବେ ତତଃ।
ବିଧିରେବଂବିଧେ କାଲେ ତ୍ବଦ୍ବଶଂ କୁରୁତେ ହି ମାମ୍ ॥ 62 ॥ 4-39-62 (30071) 
ମାତ୍ସ୍ଯସ୍ଯ ପୁତ୍ରୋ ବାଲୋଽହଂ ତେନ ଚାସ୍ମି ସୁପୋଷିତଃ।
ମାତୃପାର୍ଶ୍ବଶଯାନୋଽହମସ୍ପୃଷ୍ଟାତପବାଯୁମାନ୍ ॥ 63 ॥ 4-39-63 (30072) 
ଅଦୃଷ୍ଟବାଲଯୁଦ୍ଧୋଽହଂ କୁତସ୍ତେ କୁରବଃ କୁତଃ।
ମାତୃପାର୍ଶ୍ବଂ ଗମିଷ୍ଯାମି ମୁଞ୍ଚ ମାଂ ତ୍ବଂ ବୃହନ୍ନଲେ ॥ 64 ॥ 4-39-64 (30073) 
ପ୍ରଲଯାର୍ଣବସଂକାଶଂ ଦୃଶ୍ଯତେ କୌରବଂ ବଲମ୍ ॥ 65 ॥  4-39-65 (30074) 
ସ୍ତ୍ରୀଣାଂ ମଧ୍ଯେଽହମଜ୍ଞାନାଦ୍ବୀର୍ଯଶୌର୍ଯାଙ୍କିତାଂ ଗିରମ୍।
ଉକ୍ତୋ ଯୌବନଗର୍ବେଣ କୋ ଜେତୁଂ ଶକ୍ନୁଯାତ୍କୁରୂନ୍ । 
ଅମୁକ୍ତ୍ବା ମାଂ ଯଦି ନଯେର୍ମରିଷ୍ଯାମି ତବାଗ୍ରତଃ ॥ 66 ॥  4-39-66 (30075) 
ବୈଶମ୍ପାଯନ ଉବାଚ। 4-39-67x (3172) 
ଏବମାଦୀନି ବାକ୍ଯାନି ବିଲପନ୍ତମଚେତସମ୍।
ପ୍ରସଭଂ ପୁରୁଷବ୍ଯାଘ୍ରୋ ରଥସ୍ଯାନ୍ତିକମାନଯତ୍ ॥ 67 ॥ 4-39-67 (30076) 
ଅଥୈନମବ୍ରବୀତ୍ପାର୍ଥୋ ଭଯାର୍ତଂ ନଷ୍ଟଚେତସମ୍ ॥ 68 ॥  4-39-68 (30077) 
ଅହଂ ଯୋତ୍ସ୍ଯାମି କୌରବ୍ଯୈର୍ହଯାନ୍ସଂଯଚ୍ଛ ମେତି ମାମ୍ ।
ଆଦଦାନଃ କିମର୍ଥଂ ତ୍ବଂ ପଲାଯନପରୋଽଭବଃ ॥ 69 ॥ 4-39-69 (30078) 
ଯୁଧ୍ଯସ୍ବ କୌରବୈଃ ସାର୍ଧଂ ବିଜଯସ୍ତେ ଭବିଷ୍ଯତି।
ଯସ୍ଯ ଯନ୍ତାସ୍ମ୍ଯହଂ ଯୁଦ୍ଧେ ସଂଯଚ୍ଛାମି ହଯୋତ୍ତମାନ୍। 
ରାଜ୍ଞୋ ବା ରାଜପୁତ୍ରସ୍ଯ ତସ୍ଯ ଯୁଦ୍ଧେ ଜଯୋ ଧ୍ରୁବମ୍ ॥ 70 ॥  4-39-70 (30079) 
ସର୍ବଥୋତ୍ତର ଯୁଧ୍ଯସ୍ବ ଯନ୍ତ୍ରା ସହ ମଯା କୁରୂନ୍ ।
ଜିତ୍ବା ମହୀଂ ଯଶଃ ପ୍ରାପ୍ଯ ଭୋକ୍ଷ୍ଯସେ ସକଲାମିମାମ୍ ॥ 71 ॥ 4-39-71 (30080) 
ହତୋ ବା ପ୍ରାପ୍ସସେ ସ୍ବର୍ଗଂ ନ ଶ୍ରେଯସ୍ତେ ପଲାଯନମ୍ ॥ 72 ॥  4-39-72 (30081) 
ଅଦ୍ଯ ସର୍ବାନ୍କୁରୂଞ୍ଜିତ୍ବା ଯଥା ଜଯମବାପ୍ସ୍ଯସି।
ତଥାଽହଂ ପ୍ରଯତିଷ୍ଯେଽତ୍ର ସହାଯୋଽତ୍ର ମତୋ ହ୍ଯହମ୍ ॥ 73 ॥ 4-39-73 (30082) 
ଯଦି ନୋତ୍ସହସେ ଯୋଦ୍ଧୁଂ ଶତ୍ରୁଭିଃ ଶତ୍ରୁକର୍ଶନ।
ଏହି ମେ ତ୍ବଂ ହଯାନ୍ଯଚ୍ଛ ଯୁଧ୍ଯମାନସ୍ଯ ଶତ୍ରୁଭିଃ ॥ 74 ॥ 4-39-74 (30083) 
ପ୍ରଯାହ୍ଯେତଦ୍ରଥାନୀକଂ ମଦ୍ବାହୁପରିରକ୍ଷିତଃ ।
ଅପ୍ରଧୃଷ୍ଯତମଂ ଘୋରଂ ଗୁପ୍ତଂ ଘୋରୈର୍ମହାରଥୈଃ । 
ମା ଭୈସ୍ତ୍ବଂ ରାଜପୁତ୍ରାଗ୍ର୍ଯ କ୍ଷତ୍ରିଯୋସି ପରଂତପ ॥ 75 ॥  4-39-75 (30084) 
ଅହଂ ତୈଃ କୁରୁଭିର୍ଯୋତ୍ସ୍ଯେ ପ୍ରତ୍ଯାନେଷ୍ଯାମି ତେ ପଶୂନ୍ ।
ପ୍ରବିଶୈତଦ୍ରଥାନୀକମପ୍ରଧୃଷ୍ଯଂ ଦୁରାସଦମ୍ ॥ 76 ॥ 4-39-76 (30085) 
ଯନ୍ତା ଭବ ନରଶ୍ରେଷ୍ଠ ଯୋତ୍ସ୍ଯେଽହଂ କୁରୁଭିଃ ସହ।
ଶୂରାନ୍ସମରଚଣ୍ଡାଂଶ୍ଚ ନଯିଷ୍ଯେ ଯମସାଦନମ୍ ॥ 77 ॥ 4-39-77 (30086) 
ବୈଶମ୍ପାଯନ ଉବାଚ। 4-39-78x (3173) 
ଏବଂ ବ୍ରୁବାଣୋ ବୈରାଟିଂ ବୀଭତ୍ସୁରପରାଜିତଃ।
ସମାଶ୍ବାସ୍ଯ ଭଯାର୍ତଂ ତମୁତ୍ତରଂ ଭରତର୍ଷଭଃ ॥ 78 ॥ 4-39-78 (30087) 
ଇତସ୍ତତୋ ବିବେଷ୍ଟନ୍ତମକାମଂ ଭଯପୀଡିତମ୍ ।
ରଥମାରୋପମାଯାସ ପାର୍ଥଃ ପରପୁରଂଜଯଃ ॥ 79 ॥ 4-39-79 (30088) 
ତମାରୋପ୍ଯ ରଥୋପସ୍ଥେ ବିଲପନ୍ତଂ ଧନଞ୍ଜଯଃ।
ଗାଣ୍ଡୀବଂ ଧନୁରାଦାତୁମୁପାଯାତ୍ତାଂ ଶମୀଂ ପ୍ରତି।  4-39-80 (30089) 
ଉତ୍ତରଂ ତଂ ସମାଶ୍ବାସ୍ଯ କୃତ୍ବା ଯନ୍ତାରମର୍ଜୁନଃ ॥ 80 ॥ ॥  4-39-81 (30090) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଏକୋନଚତ୍ବାରିଂଶୋଽଧ୍ଯାଯଃ ॥ 39 ॥




ବିରାଟପର୍ବ - ଅଧ୍ଯାଯ 040

॥ ଶ୍ରୀଃ ॥

4.40. ଅଧ୍ଯାଯଃ 040 

Mahabharata - Virata Parva - Chapter Topics

ଉତ୍ତରେଣାର୍ଜନଚୋଦନଯା ଶମୀମାରୁହ୍ଯ ଧନୁରାଦାନମ୍ ॥ 1 ॥

Mahabharata - Virata Parva - Chapter Text

4-40-0 (30091) 
ବୈଶମ୍ପାଯନ ଉବାଚ। 4-40-0x (3174) 
ତଂ ଦୃଷ୍ଟ୍ବା କ୍ଲୀବରୂପେଣ ରଥସ୍ଥଂ ରଥିପୁଙ୍ଗବମ୍।
ଶମୀମଭିମୁଖଂ ଯାନ୍ତଂ ରଥମାରୋପ୍ଯ ଚୋତ୍ତରମ୍ ॥ 4-40-1 (30092) 
ଦ୍ରୋଣଭୀଷ୍ମାଦଯଃ ଶୂରାଃ କୁରୂଣାଂ ରଥିସତ୍ତମାଃ ।
ବିତ୍ରସ୍ତମନସଶ୍ଚାସନ୍ଧନଞ୍ଜଯକୃତାଦ୍ଭଯାତ୍ ॥ 4-40-2 (30093) 
ତାନବେକ୍ଷ୍ଯ ହତୋତ୍ସାହାନୁତ୍ପାତାନପି ଚାଦ୍ଭୁତାନ୍।
ଗୁରୁଃ ଶସ୍ତ୍ରଭୃତାଂଶ୍ରେଷ୍ଠୋ ଭାରଦ୍ବାଜୋଽଭ୍ଯଭାଷତ ॥ 4-40-3 (30094) 
ସ୍ବରାଶ୍ଚ ବାତାଃ ସଂଯାନ୍ତି ରୂକ୍ଷାଃ ପରୁଷନିସ୍ବନାଃ ।
ଭସ୍ମବର୍ଷପ୍ରକାଶେନ ତମସା ସଂବୃତଂ ନଭଃ ॥ 4-40-4 (30095) 
ରୂକ୍ଷବର୍ଣାଶ୍ଚ ଜଲଦା ଦୃଶ୍ଯନ୍ତେଽଦ୍ଭୁତଦର୍ଶନାଃ ।
ନିଃସରନ୍ତି ଚ କୋଶେଭ୍ଯଃ ଶସ୍ତ୍ରାଣି ବିବିଧାନି ଚ ॥ 4-40-5 (30096) 
ଶିବାଶ୍ଚ ବିନଦନ୍ତ୍ଯେତା ଦୀପ୍ତାଯାଂ ଦିଶି ଦାରୁଣାଃ ।
ହଯାଶ୍ଚାଶ୍ରୂଣି ମୁଞ୍ଚନ୍ତି ଧ୍ବଜାଃ କମ୍ପନ୍ତ୍ଯକମ୍ପିତାଃ ॥ 4-40-6 (30097) 
ଯାଦୃଶାନ୍ଯତ୍ର ଦୃଶ୍ଯନ୍ତେ ରୂପାଣି ବିବିଧାନି ଚ।
ଯତ୍ତା ଭବନ୍ତସ୍ତିଷ୍ଠନ୍ତୁ ଯୁଦ୍ଧଂ ସ୍ଯାତ୍ସମୁପସ୍ଥିତମ୍ ॥ 4-40-7 (30098) 
ରକ୍ଷଧ୍ବମପି ରାଜାନଂ ବ୍ଯୂହଧ୍ବଂ ବାହିନୀମପି ।
ବୈଶସଂ ଚ ପ୍ରତୀକ୍ଷଧ୍ବଂ ରକ୍ଷଧ୍ବଂ ଚାପି ଗୋଧନମ୍ ॥ 4-40-8 (30099) 
ଏଷ ବୀରୋ ମହେଷ୍ବାସଃ ସର୍ବଶସ୍ତ୍ରଭୃତାଂବରଃ।
ଆଗତଃ କ୍ଲୀବବେଷେଣ ପାର୍ଥୋ ନାସ୍ତ୍ଯତ୍ର ସଂଶଯଃ ॥ 4-40-9 (30100) 
ଏତାବଦୁକ୍ତ୍ବା ବଚନଂ ଭୀଷ୍ମମାଲୋକ୍ଯ ଚାବ୍ରବୀତ୍ ॥  4-40-10 (30101) 
ନଦୀଜ ଲଙ୍କେଶବନାରିକେତୁର୍ନଗାହ୍ବଯୋ ନାମ ନଗାରିସୂନୁଃ ।
ଗତ୍ଯା ସୁରେଶଃ କ୍ବଚିଦଙ୍ଗନେବ ଗୁରୁର୍ବଭାଷେ ବଚନଂ ତଦାନୀମ୍ ॥ 4-40-11 (30102) 
ବୈଶମ୍ପାଯନ ଉବାଚ। 4-40-12x (3175) 
ଇତ୍ଯୁକ୍ତ୍ବା ସଂଜ୍ଞଯା ଦ୍ରୋଣସ୍ତୂଷ୍ଣୀମାସୀଦ୍ବିଶାଂପତେ।
ଭାରଦ୍ବାଜବଚଃ ଶ୍ରୁତ୍ବା ଗାଙ୍ଗେଯଃ ସଂଜ୍ଞଯାଽବ୍ରବୀତ୍ ॥ 4-40-12 (30103) 
ଅତୀତଂ ଚକ୍ରମସ୍ମାକଂ ବିଷଯାନ୍ତରମାଗତାଃ ।
ଅତୀତଃ ସମଯଶ୍ଚୋକ୍ତ ଅସ୍ମାଭିର୍ଯଃ ସଭାତଲେ। 
ନ ଭଯଂ ଶତ୍ରୁତଃ କାର୍ଯଂ ଶଙ୍କାଂ ତ୍ଯଜ ନରର୍ଷଭ ॥  4-40-13 (30104) 
ଦେବବ୍ରତେନୈବମୁକ୍ତେ ବଚନେ ହିତକାରିଣା ।
ଦୁର୍ଯୋଧନମଥାଲୋକ୍ଯ ସଂଜ୍ଞଯା ଦ୍ରୋଣ ଅବ୍ରବୀତ୍ ॥ 4-40-14 (30105) 
ଏଷ ବୀରୋ ମହେଷ୍ବାସଃ ସର୍ବଶସ୍ତ୍ରଭୃତାଂବରଃ ।
ଆଗତଃ କ୍ଲୀବରୂପେଣ ପାର୍ଥୋ ନାସ୍ତ୍ଯତ୍ର ସଂଶଯଃ ॥ 4-40-15 (30106) 
ଏଷ ପାର୍ଥୋ ହି ବିକ୍ରାନ୍ତଃ ସବ୍ଯସାଚୀ ପରନ୍ତପଃ।
ଯେ ଜେତାରୋ ମହୀପାନାମମୁନା କୁରବୋ ହତାଃ ॥ 4-40-16 (30107) 
ଯସ୍ମିଞ୍ଜାତେ ମହୀ କୃତ୍ସ୍ନା ନିର୍ଭରୋଚ୍ଛ୍ବାସିତାଽଭବତ୍।
ଯେନ ମେ ଦକ୍ଷିଣା ଦତ୍ତା ବଦ୍ଧ୍ବା ଦ୍ରୁପଦମୋଜସା ॥ 4-40-17 (30108) 
ବିଦ୍ଧ୍ବା ବିଯଦ୍ଗତଂ ଲକ୍ଷ୍ଯଂ ବିନିର୍ଜିତ୍ଯ ଚ ପାର୍ଥିବାନ୍ ।
ନିର୍ଜିତା ଯେନ ପାଞ୍ଚାଲୀ ପୁରା ଯେନ ସ୍ବଯଂବରେ ॥ 4-40-18 (30109) 
ଖାଣ୍ଡବେ ଯେନ ସଂତୃପ୍ତୋ ବହ୍ନିର୍ଜିତ୍ବା ସୁରାସୁରାନ୍ ।
ପରିଣୀତା ସୁଭଦ୍ରା ଚ ଯେନ ନିର୍ଜିତ୍ଯ ଯାଦବାନ୍ ॥ 4-40-19 (30110) 
ନିର୍ଜିତୋ ଯେନ ଯୁଦ୍ଧେନ ତ୍ରିପୁରାରିଃ ସ୍ମରାର୍ଦନଃ ॥  4-40-20 (30111) 
ଗତ୍ବା ତ୍ରିବିଷ୍ଟପଂ ଯେନ ଜିତେନ୍ଦ୍ରା ଦାନବା ଯୁଧି ।
ନିବାତକବଚା ରାଜନ୍ଦାନବାନାଂ ତ୍ରିକୋଟଯଃ। 
ନିର୍ଜିତାଃ କାଲକେଯାଶ୍ଚ ହିରଣ୍ଯପୁରବାସିନଃ ॥  4-40-21 (30112) 
ଯେନ ତ୍ବଂ ମୋଚିତୋ ବଦ୍ଧଶ୍ଚିତ୍ରସେନେନ ତଦ୍ବନେ ॥  4-40-22 (30113) 
ଯେନ ଗତ୍ବୋତ୍ତରଂ ମେରୋରାନିନାଯ ମହଦ୍ଧନମ୍ ।
ଯାଜିତୋ ଧର୍ମସୂନୁଶ୍ଚ ନୃପାନ୍ସର୍ବାନ୍ବିଜିତ୍ଯ ଚ ॥ 4-40-23 (30114) 
ଯସ୍ମିଞ୍ଶୌର୍ଯଂ ଚ ବୀର୍ଯଂ ଚ ତେଜୋ ଧୈର୍ଯଂ ପରାକ୍ରମଃ ।
ଔଦାର୍ଯଂ ଚୈବ ଗାମ୍ଭୀର୍ଯଂ ଶ୍ରୀର୍ହ୍ରୀର୍ଧର୍ମୋ ଦଯାଽଽର୍ଜବମ୍ । 
ଏବମାଦିଗୁଣୋପେତଃ ସୋଯଂ ପାର୍ଥୋ ନ ସଂଶଯଃ ॥  4-40-24 (30115) 
ନାଜିତ୍ବା ବିନିବର୍ତେତ ସର୍ବାନପି ମରୁଦ୍ଗଣାନ୍ ॥  4-40-25 (30116) 
କ୍ଲେଶିତଶ୍ଚ ବନେ ଶୂରୋ ବାସବେନ ଚ ଶିକ୍ଷିତଃ।
ଅମର୍ଷବଶମାପନ୍ନୋ ଯୋତ୍ସ୍ଯତେ ନାତ୍ର ସଂଶଯଃ । 
ନ ହ୍ଯସ୍ଯ ପ୍ରତିଯୋଦ୍ଧାରମନ୍ଯଂ ପଶ୍ଯାମି କୌରବ ॥  4-40-26 (30117) 
ମହାଦେବୋପି ପାର୍ଥେନ ଶ୍ରୂଯତେ ଯୁଦ୍ଧତୋଷିତଃ ।
କିରାତବେଷପ୍ରଚ୍ଛନ୍ନୋ ଗିରୌ ହିମବତି ପ୍ରଭୁଃ ॥ 4-40-27 (30118) 
ଇତ୍ଯେବଂବାଦିନଂ ଦ୍ରୋଣଂ କର୍ଣଃ କ୍ରୁଦ୍ଧୋଽଭ୍ଯଭାଷତ ॥  4-40-28 (30119) 
ସଦା ଭବାନ୍ଫଲ୍ଗୁନସ୍ଯ ଗୁଣାନସ୍ମାସୁ କତ୍ଥସେ।
ନ ଚାର୍ଜୁନଃ କଲାପୂର୍ଣୋ ମମ ଦୁର୍ଯୋଧନସ୍ଯ ବା ॥ 4-40-29 (30120) 
ଦୁର୍ଯୋଧନ ଉବାଚ। 4-40-30x (3176) 
ଯଦ୍ଯେଷ ପାର୍ଥୋ ରାଧେଯ କୃତଂ କାର୍ଯଂ ଭବେନ୍ମମ ।
ଜ୍ଞାତାଃ ପୁନଶ୍ଚରିଷ୍ଯନ୍ତି ଦ୍ବାଦଶାନ୍ଯାଂଶ୍ଚ ବତ୍ସରାନ୍ ॥ 4-40-30 (30121) 
ଅଥବା କଶ୍ଚିଦେବାନ୍ଯଃ କ୍ଲୀବରୂପେଣ ଦେବରାଟ୍ ।
ଶରୈରେନଂ ସୁନିଶିତୈଃ ପାତଯିଷ୍ଯାମି ଭୂତଲେ ॥ 4-40-31 (30122) 
ବୈଶମ୍ପାଯନ ଉବାଚ। 4-40-32x (3177) 
ତସ୍ମିନ୍ବଦତି ତାଂ ବାଚଂ ଧାର୍ତରାଷ୍ଟ୍ରେ ପରନ୍ତପେ।
ଭୀଷ୍ମୋ ଦ୍ରୋଣଃ କୃପୋ ଦ୍ରୌଣିଃ ପୌରୁଷଂ ତଦପୂଜଯନ୍ ॥ 4-40-32 (30123) 
ତାଂ ଶମୀମଭିସଂଗମ୍ଯ ପାର୍ଥୋ ବୈରାଟିମବ୍ରବୀତ୍।
ସୁଖସଂବର୍ଧିତଂ ପିତ୍ରା ସମରାଣାମକୋବିଦମ୍ ॥ 4-40-33 (30124) 
ଏହି ଭୂମିଂଜଯାରୁହ୍ଯ ବୈରାଟେ ମହତୀଂ ଶମୀମ୍।
ସମାଦିଷ୍ଟୋ ମଯା କ୍ଷିପ୍ରଂ ଧନୁର୍ଗାଣ୍ଡୀବମାନଯ ॥ 4-40-34 (30125) 
ନେମାନୀଷ୍ବାସନାନୀହ ସୋଢୁଂ ଶକ୍ଷ୍ଯନ୍ତି ମେ ବଲମ୍ ।
ନାଲଂ ଭାରଂ ଗୁରୁଂ ଭେତ୍ତୁଂ କୁଞ୍ଜରଂ ବା ପ୍ରମର୍ଦିତୁମ୍ ॥ 4-40-35 (30126) 
ମମ ବା ବାହୁବିକ୍ଷେପଂ ଶତ୍ରୂନିହ ବିଜେଷ୍ଯତଃ।
ନେଚ୍ଛାମି ତୈରହଂ କର୍ତୁଂ କର୍ମ ବୈଜଯିକଂ ତ୍ବିହ ॥ 4-40-36 (30127) 
ଅତିସୂକ୍ଷ୍ମାଣି ହ୍ରସ୍ବାନି ସର୍ବାଣି ଚ ମୃଦୂନି ଚ।
ଆଯୁଧାନି ମହାବାହୋ ତବୈତାନି ମହାବଲ ॥ 4-40-37 (30128) 
ତସ୍ମାଦ୍ଭୂମିଂଜଯାରୁହ୍ଯ ଶମୀମେତାଂ ପଲାଶିନୀମ୍ ।
ଅସ୍ଯାଂ ହି ପାଣ୍ଡୁପୁତ୍ରାଣାଂ ଧନୂଂଷି ନିହିତାତ୍ଯୁତ ॥ 4-40-38 (30129) 
ଯୁଧିଷ୍ଠିରସ୍ଯ ଭୀମସ୍ଯ ବୀଭତ୍ସୋର୍ଯମଯୋସ୍ତଥା ।
ଧ୍ବଜା ଶରାଶ୍ଚ ଶୂରାଣାଂ ଦିବ୍ଯାନି କବଚାନି ଚ ॥ 4-40-39 (30130) 
ଅତ୍ରୈବ ତୁ ମହାବୀର୍ଯଂ ଧନୁଃ ପାର୍ଥସ୍ଯ ଗାଣ୍ଡିବମ୍ ।
ଏକଂ ଶତସହସ୍ରେଣ ସଂମିତଂ ରାଷ୍ଟ୍ରବର୍ଧନମ୍ ॥ 4-40-40 (30131) 
ବ୍ଯାଯାମସହମତ୍ଯର୍ଥଂ ତୃଣରାଜସମଂ ମହତ୍ ।
ସର୍ବାଯୁଧମହାମାତ୍ରଂ ସର୍ବାରିକ୍ଷଯକାରକମ୍ ॥ 4-40-41 (30132) 
ସୁବର୍ଣବିକୃତଂ ଦିବ୍ଯଂ ଶ୍ଲକ୍ଷ୍ଣମାଯତମବ୍ରଣମ୍।
ଅଲଂ ଭାରଂ ଗୁରୁଂ ସୋଢୁଂ ବାରୁଣଂ ଚ ସୁଦର୍ଶନମ୍ ॥ 4-40-42 (30133) 
ତାଦୃଶାନ୍ଯେବ ସର୍ବାଣି ବଲବନ୍ତି ଦୃଢାନି ଚ।
ଯୁଧିଷ୍ଠିରସ୍ଯ ଭୀମସ୍ଯ ବୀଭତ୍ସୋର୍ଯମଯୋସ୍ତଥା । 
ପ୍ରଥିତାନି ବିଶିଷ୍ଟାନି ଦୁର୍ଦଶାନି ଭବନ୍ତ୍ଯୁତ ॥  4-40-43 (30134) 
ଉତ୍ତର ଉବାଚ। 4-40-44x (3178) 
ଶରୀରମିହ ଚାସକ୍ତଂ ଶମ୍ଯାଂ ଶୁଷ୍କଂ ପୁରା କିଲ।
ତଦହଂ ରାଜପୁତ୍ରଃ ସନ୍ସ୍ପୃଶେଯଂ ପାଣିନା କଥମ୍ ॥ 4-40-44 (30135) 
ନ ମାମେବଂବିଧଂ କର୍ମ କାରଯସ୍ବ ବୃହନ୍ନଲେ ।
କଥଂ ବା ଶକ୍ଯତେ କର୍ତୁଂ ବୁଦ୍ଧ୍ଯା ତ୍ବଂ ମନ୍ଯସେ କଥଂ ॥ 4-40-45 (30136) 
ନୈବଂବିଧଂ ମଯା ଯୁକ୍ତମାଲବ୍ଧୁଂ କ୍ଷତ୍ରଯୋନିନା ।
ମହତା ରାଜପୁତ୍ରେଣ ମନ୍ତ୍ରଯଜ୍ଞବିଦା ସତା ॥ 4-40-46 (30137) 
ସ୍ପୃଷ୍ଟବନ୍ତଂ ଶରୀରଂ ମାଂ ଶବବାହମିବାଶୁଚିମ୍।
କଥଂ ବା ବ୍ଯବହାର୍ଯଂ ବୈ କୁର୍ବୀଥାସ୍ତ୍ବଂ ବୃହନ୍ନଲେ ॥ 4-40-47 (30138) 
ବୈଶମ୍ପାଯନ ଉବାଚ। 4-40-48x (3179) 
ତମୁବାଚ ତତଃ ଶୂରଃ ପାର୍ଥଂ ପରପୁଂରଜଯଃ।
ଦାଯାଦଂ ସର୍ବମତ୍ସ୍ଯାନାଂ କୁଲେ ଜାତଂ ବିଶାରଦମ୍ ॥ 4-40-48 (30139) 
ଜାନାମି ତ୍ବାଂ ମହାପ୍ରାଜ୍ଞ ଶୁଭଂ ଜାତ୍ଯା କୁଲେନ ଚ ।
କଥଂ ନୁ ପାପକଂ କର୍ମ ବ୍ରୂଯାଂ ତ୍ବାଽହଂ ପରନ୍ତପ ॥ 4-40-49 (30140) 
ବ୍ଯବହାର୍ଯଶ୍ଚ ରାଜେନ୍ଦ୍ର ଶୁଦ୍ଧଶ୍ଚୈବ ଭବିଷ୍ଯସି ।
ଧନୂଂଷ୍ଯେତାନି ମା ଭୈସ୍ତ୍ବଂ ଶରୀରଂ ନାତ୍ର ବିଦ୍ଯତେ ॥ 4-40-50 (30141) 
ଦାଯାଦଂ ମତ୍ସ୍ଯରାଜସ୍ଯ କୁଲେ ଜାତଂ ମନସ୍ବିନମ୍ ।
କଥଂ ବା ନନ୍ଦିତଂ କର୍ମ କାରଯେ ତ୍ବାଂ ନୃପାତ୍ମଜ ॥ 4-40-51 (30142) 
ବୈଶମ୍ପାଯନ ଉବାଚ। 4-40-52x (3180) 
ଏବମୁକ୍ତଃ ସ ପାର୍ଥେନ ରଥାତ୍ପ୍ରସ୍କନ୍ଦ୍ଯ କୁଣ୍ଡଲୀ।
ଆରୁରୋହ ଶମୀବୃକ୍ଷଂ ବୈରାଟିରବଶସ୍ତଦା ॥ 4-40-52 (30143) 
ତମନ୍ବଶାସଚ୍ଛତ୍ରୁଘ୍ନୋ ରଥେ ତିଷ୍ଠନ୍ଧନଞ୍ଜଯଃ ।
ଅବରୋପଯ ବୃକ୍ଷାଗ୍ରାଦ୍ଧନୂଂଷ୍ଯେତାନି ମାଚିରମ୍ ॥ 4-40-53 (30144) 
ସୋପହୃତ୍ଯ ମହାର୍ହାଣି ଧନୂଂଷି ପୃଥୁବକ୍ଷସାମ୍ ।
ପରିବେଷ୍ଟନପତ୍ରାଣି ବିମୁଚ୍ଯ ସମୁପାନଯତ୍ ॥ 4-40-54 (30145) 
ପରିବେଷ୍ଟନମେତେଷାଂ ସର୍ବଂ ମୁଞ୍ଚସ୍ବ ମାଚିରମ୍ ।
ତେଷାଂ ସଂନହନୀଯାନି ପରିମୁଚ୍ଯ ପରନ୍ତପଃ। 
ଅପଶ୍ଯତ୍ତତ୍ର ଗାଣ୍ଡୀବଂ ଚତୁର୍ଭିରପରୈଃ ସହ ॥  4-40-55 (30146) 
ତେଷାଂ ବିମୁଚ୍ଯମାନାନାଂ ଧନୁଷାମର୍କବର୍ଚସାମ୍।
ବିନିଶ୍ଚେରୁଃ ପ୍ରଭା ଦିବ୍ଯା ଗ୍ରହାଣାମୁଦଯେଷ୍ବିବ ॥ 4-40-56 (30147) 
ସ ତେଷାଂ ରୂପମାଲେକ୍ଯ ଭୋଗିନାମିବ ଦୃମ୍ଭତାମ୍ ।
ହୃଷ୍ଟରୋମା ଭଯୋଦ୍ବିଗ୍ରଃ ପ୍ରବେପିତତନୁସ୍ତଦା ॥ 4-40-57 (30148) 
ଅର୍ଜୁନେନ ସମାଶ୍ବସ୍ତଃ କିଂଚିଦ୍ଧୃଷ୍ଟୋ ନୃପାତ୍ମଜଃ।
ତେଷାଂ ସଂଦର୍ଶନାଭ୍ଯାସଂ ସ୍ପର୍ଶାଭ୍ଯାସଂ ପୁନଃ ପୁନଃ ॥ 58 ॥ 4-40-58 (30149) 
ଆମୀଲ୍ଯ ପୁନରୁନ୍ମୀଲ୍ଯ ସ୍ପୃଷ୍ଟ୍ବାସ୍ପୃଷ୍ଟ୍ବା ଚକାର ସଃ।
ସମ୍ଯଗ୍ଘୁଣ୍ଟସ୍ତଦାଽଽଶ୍ବସ୍ତଃ କ୍ଷଣେନ ସମପଦ୍ଯତ ॥ 59 ॥ 4-40-59 (30150) 
ସଂସ୍ପୃଶ୍ଯ ତାନି ଚାପାନି ଭାନୁମନ୍ତି ବୃହନ୍ତି ଚ।
ବୈରାଟିରର୍ଜୁନଂ ରାଜନ୍ନିଦଂ ବଚନମବ୍ରବୀତ୍ ॥ 60 ॥ ॥ 4-40-60 (30151) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଚତ୍ବାରିଂଶୋଽଧ୍ଯାଯଃ ॥ 40 ॥

Mahabharata - Virata Parva - Chapter Footnotes

4-40-11 ନଗାରିସୂନୁଃ। ଏଷୋଽଙ୍ଗନାବେଷଧରଃ କିରୀଟୀ ଜିତ୍ବାଽବ ଯଂ ନେଷ୍ଯତି ଚାଦ୍ଯ ଗା ବ ଇତି ଝo ପାଠଃ। ହେ ନଦୀଜ ଗାଙ୍ଗେଯ ଭୀଷ୍ମ, ଲଙ୍କେଶସ୍ଯ ରାବଣସ୍ଯ ବନଂ ତସ୍ଯାରିର୍ନାଶକୋ ହନୂମାନ୍ ସ କେତୁର୍ଧ୍ବଜୋ ଯସ୍ଯ ସଃ ଲଙ୍କେଶବନାରିକେତୁଃ । ନଗୋ `ବୃକ୍ଷସ୍ତଦାହ୍ଲଯଃ ବୃକ୍ଷନାମା। ଅର୍ଜୁନ ଇତ୍ଯର୍ଥଃ। ଶୈଲବୃକ୍ଷୌ ନଗାବଗାବିତ୍ଯମରଃ। ନଗାରିରିନ୍ଦ୍ରସ୍ତସ୍ଯ ସୂନୁଃ । କିରୀଟୀ ତନ୍ନାମା ଯଂ ଜିତ୍ବା ବଃ ଯୁଷ୍ମାକଂ ଗାଃ ଧେନୂଃ ନେଷ୍ଯତି ତଂ ଦୁର୍ଯୋଧନଂ ଅବ ପାଲଯ ॥ 11 ॥ 4-40-46 ଆଲବ୍ଧୁଂ ସ୍ପ୍ରଷ୍ଟୁମ୍ ॥ 46 ॥ ॥ ଚତ୍ବାରିଂଶୋଽଧ୍ଯାଯଃ ॥



ବିରାଟପର୍ବ - ଅଧ୍ଯାଯ 041

॥ ଶ୍ରୀଃ ॥

4.41. ଅଧ୍ଯାଯଃ 041 

Mahabharata - Virata Parva - Chapter Topics

ପାଣ୍ଡବକାର୍ମୁକାଦ୍ଯବଲୋକନବିସ୍ମିତେନୋତ୍ତରକୁମାରେଣାର୍ଜୁନଂପ୍ରତି ତତ୍ତଦାଯୁଧବର୍ଣନପୂର୍ବକଂ ତତ୍ତତ୍ସ୍ବାମିନାଂ ପ୍ରଶ୍ନଃ ॥ 1 ॥

Mahabharata - Virata Parva - Chapter Text

4-41-0 (30152) 
ଉତ୍ତର ଉବାଚ। 4-41-0x (3181) 
ସାରଥେ କିମିଦଂ ଦିବ୍ଯଂ ନାଗୋ ବା ଯଦି ବା ଧନୁଃ।
ସୌବର୍ଣାନ୍ଯତ୍ର ପଦ୍ମାନି ଶତପତ୍ରାଣି ଭାଗଶଃ । 
କୁଶାଗ୍ନିପ୍ରତିତପ୍ତାନି ଭାନୁମନ୍ତି ବୃହନ୍ତି ଚ ॥  4-41-1 (30153) 
ବିନ୍ଦବଶ୍ଚାତ୍ର ସୌବର୍ଣା ମଣିପ୍ରୋତାଃ ସମନ୍ତତଃ।
ଶଶିସୂର୍ଯପ୍ରଭାଃ ପୃଷ୍ଠେ ଭାନ୍ତି ରୁକ୍ମପରିଷ୍କୃତାଃ ॥ 4-41-2 (30154) 
ପୁଷ୍ପାଣ୍ଯତ୍ର ସୁବର୍ଣାନି ଶତପତ୍ରାଣି ଭାଗଶଃ ।
ବିସ୍ମାପନୀଯରୂପଂ ଚ ଭୀମଂ ଭୀମପ୍ରଦର୍ଶନମ୍ ॥ 4-41-3 (30155) 
ନୀଲୋତ୍ପଲନିଭଂ କସ୍ଯ ଶାତକୁମ୍ଭପରିଷ୍କୃତମ୍।
ଋଷଭା ଯସ୍ଯ ସୌବର୍ଣାଃ ପୃଷ୍ଠେ ତିଷ୍ଠନ୍ତି ଶୃଙ୍ଗିଣଃ ॥ 4-41-4 (30156) 
ତାଲପ୍ରମାଣଂ କସ୍ଯେଦଂ ମଣିରୁକ୍ମବିଭୂଷିତମ୍
ହାଟକସ୍ଯ ସୁବର୍ଣସ୍ଯ ଯସ୍ମିଞ୍ଶାଖାମୃଗା ଦଶ ॥  4-41-5 (30157) 
ଦୁରାନମଂ ମହାଦୀର୍ଘଂ ସୁରୂପଂ ଦୁଷ୍ପ୍ରଧର୍ଷଣମ୍ ।
କସ୍ଯେଦମୀଦୃଶଂ ଚିତ୍ରଂ ଧନୁଃ ସର୍ବେ ଚ ଦଂଶିତାଃ ॥ 4-41-6 (30158) 
ଚନ୍ଦ୍ରାର୍କବିମଲାଭାସଃ ସୁରୂପାଃ ସୁପ୍ରଦର୍ଶନାଃ ।
ହଂସାଃ ପୃଷ୍ଠଂ ଶ୍ରିତା ଯସ୍ଯ କୁଶାଗ୍ନିପ୍ରତିମାର୍ଚିଷଃ । 
ଶାର୍ଙ୍ଗଗାଣ୍ଡୀବସଦୃଶଂ କସ୍ଯେଦଂ ସାରଥେ ଧନୁଃ ॥  4-41-7 (30159) 
ଚତୁର୍ତଂ କାଞ୍ଚନବପୁର୍ଭାତି ବିଦ୍ଯୁଦ୍ଗଣୋପମମ୍।
ନୀଲୋପଲିପ୍ତମଚ୍ଛିଦଂ ଜାତରୂପମଯଂ ଧନୁଃ । 
ମତ୍ସ୍ଯଶ୍ଚାସ୍ଯ ହିରଣ୍ଯସ୍ଯ ପୃଷ୍ଠେ ତିଷ୍ଠନ୍ତି ଦଂଶିତାଃ ॥  4-41-8 (30160) 
ଶକ୍ରଚାପୋପମଂ ଦିବ୍ଯଂ କସ୍ଯେଦଂ ସାରଥେ ଧନୁଃ।
ଉଚ୍ଛ୍ରିତଂ ଫଣିବଦ୍ଦିବ୍ଯଂ ସାରବତ୍ତ୍ବାଦ୍ଦୁରାନମମ୍ ॥ 4-41-9 (30161) 
ସହସ୍ରଗୋଧାଃ ସୌବର୍ଣା ଦ୍ବୀପିନଶ୍ଚ ଚତୁର୍ଦଶ ।
ବର୍ହିଣଶ୍ଚାତ୍ର ସୌବର୍ଣାଃ ଶତଚନ୍ଦ୍ରାର୍କଭୂଷିତାଃ। 
ଜାମ୍ବୂନଦବିଚିତ୍ରାଙ୍ଗଂ କସ୍ଯେଦଂ ପଞ୍ଚମଂ ଧନୁଃ ॥  4-41-10 (30162) 
କସ୍ଯେମେ କ୍ଷୁରନାରାଚାଃ ସହସ୍ରଂ ଲୋମବାପିନଃ।
ପ୍ରକ୍ଷିପ୍ତାସ୍ତୀକ୍ଷ୍ଣତୁଣ୍ଡାଗ୍ରା ଉପାସଙ୍ଗେ ହିରଣ୍ମଯେ ॥ 4-41-11 (30163) 
ହାରିଦ୍ରବର୍ଣାଃ କସ୍ଯେମେ ଶିତା ପଞ୍ଚଶତଂ ଶରାଃ।
ଆଶୀବିଷସମସ୍ପର୍ଶାଃ ଶିତାଶ୍ଚାଜିଂହଗା ଦୃଢାଃ ॥ 4-41-12 (30164) 
ବିପାଠାଃ ପୃଥବଃ କସ୍ଯ ଗୃଧ୍ରପତ୍ରାର୍ଧବାଜିତାଃ।
ବରାହକର୍ଣାସ୍ତୀକ୍ଷ୍ଣାଗ୍ରାଃ କସ୍ଯେମେ ରୁଚିରାଃ ଶରାଃ ॥ 4-41-13 (30165) 
ବଜ୍ରାଶନିସମସ୍ପର୍ଶା ବୈଶ୍ବାନରଶିଖାର୍ଚିଷଃ।
ସୁବର୍ଣପୁଙ୍ଖାସ୍ତୀକ୍ଷ୍ଣାଗ୍ରାଃ କସ୍ଯ ସପ୍ତଶତଂ ଶରାଃ ॥ 4-41-14 (30166) 
କସ୍ଯାଯଂ ସାଯକୋ ଦୀର୍ଘୋ ଗବ୍ଯେ କୋଶେ ଚ ଦଂଶିତଃ।
କସ୍ଯ ଦଣ୍ଡୋ ଦୃଢଃ ଶ୍ଲକ୍ଷ୍ଣୋ ରୁଚିରୋଽଯଂ ପ୍ରକାଶତେ ॥ 4-41-15 (30167) 
ବୈଯାଘ୍ରକୋଶଃ କସ୍ଯାଯଂ ଦିବ୍ଯଃ ଶଙ୍ଖୋ ମହାପ୍ରଭଃ ।
କସ୍ଯାର୍ଥମସଯଶ୍ଚୈତେ ପଞ୍ଚ ଶାର୍ଦୂଲଲକ୍ଷଣାଃ ॥ 4-41-16 (30168) 
କସ୍ଯାଯଂ ନିର୍ମଲଃ ଖଙ୍ଗୋ ଦ୍ବୀପିଚର୍ମନିବାସିତଃ।
ନୀଲୋତ୍ପଲସବର୍ଣୋଽଯଂ କସ୍ଯ ଖଙ୍ଗଃ ପୃଥୁର୍ମହାନ୍ ॥ 4-41-17 (30169) 
ମୃଗେନ୍ଦ୍ରଚର୍ମାବସିତସ୍ତୀକ୍ଷ୍ଣଧାରଃ ସୁନିର୍ମଲଃ।
ଋଷଭାଜିନକୋଶସ୍ତୁ କସ୍ଯ ଖଙ୍ଗୋ ମହାନଯମ୍ ॥ 4-41-18 (30170) 
ଯସ୍ଯାପିଧାନେ ଦୃଶ୍ଯନ୍ତେ ସୂର୍ଯାଃ ପଞ୍ଚ ପରିଷ୍କୃତାଃ।
କସ୍ଯାଯଂ ବିପୁଲଃ ଖଙ୍ଗଃ ଶୃଙ୍ଗତ୍ସରୁମନୋହରଃ ॥ 4-41-19 (30171) 
ନିହିତଃ ପାର୍ଷତେ କୋଶେ ତୈଲଧୌତଃ ସମାହିତଃ।
ପ୍ରମାଣବର୍ଣଯୁକ୍ତଶ୍ଚ କସ୍ଯ ଖଙ୍ଗୋ ମହାନଯମ୍। 
ଏତେନ ପ୍ରତିବିଦ୍ଧଃ ସଞ୍ଜୀବେତ୍କଶ୍ଚିନ୍ନ କୁଞ୍ଜରଃ ॥  4-41-20 (30172) 
ନିର୍ଦିଶସ୍ବ ଯଥାମାର୍ଗଂ ମଯା ପୃଷ୍ଟା ବୃହନ୍ନଲେ।
ବିସ୍ମଯୋ ମେ ପରୋ ଜାତୋ ଦୃଷ୍ଟ୍ବା ସର୍ବମିଦଂ ମହତ୍ ॥ ॥ 4-41-21 (30173) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଏକଚତ୍ବାରିଂଶୋଽଧ୍ଯାଯଃ ॥ 41 ॥




ବିରାଟପର୍ବ - ଅଧ୍ଯାଯ 042

॥ ଶ୍ରୀଃ ॥

4.42. ଅଧ୍ଯାଯଃ 042 

Mahabharata - Virata Parva - Chapter Topics

ଅର୍ଜୁନେନୋତ୍ତରଂପ୍ରତି ଯୁଧିଷ୍ଠିରାଦ୍ଯାଯୁଧାନାଂ ପୃଥକ୍ପୃଥଙ୍ନିର୍ଦେଶେନ ତତ୍ତତ୍ସ୍ବାମିକତ୍ବକଥନମ୍ ॥ 1 ॥

Mahabharata - Virata Parva - Chapter Text

4-42-0 (30174) 
ବୈଶମ୍ପାଯନ ଉବାଚ। 4-42-0x (3182) 
ଅତ୍ତରେଣୈବମୁକ୍ତସ୍ତୁ ପାର୍ଥୋ ବୈରାଟିମବ୍ରବୀତ୍।
ମୃଦ୍ବ୍ଯା ପ୍ରତ୍ଯାଯଯନ୍ବାଚା ଭୀତଂ ଶଙ୍କାବଶଂ ଗତମ୍ ॥ 4-42-1 (30175) 
ଅର୍ଜୁନ ଉବାଚ। 4-42-2x (3183) 
ଅତ୍ତ୍ବଯା ପ୍ରଥମଂ ପୃଷ୍ଟଂ ଶତ୍ରୁସେନାଙ୍ଗମର୍ଦନମ୍।
ପାର୍ଥସ୍ଯେଦଂ ଧନୁର୍ଦିବ୍ଯଂ ଗାଣ୍ଡୀବମିତି ବିଶ୍ରୁତମ୍ ॥ 4-42-2 (30176) 
ଅଭେଦ୍ଯମଭଯଂ ଶ୍ରୀମଦ୍ଦିବ୍ଯମଚ୍ଛେଦ୍ଯମବ୍ରଣମ୍।
ସର୍ବାଯୁଧମହାମାତ୍ରଂ ଶାତକୁମ୍ଭମଯଂ ଧନୁଃ ॥ 4-42-3 (30177) 
ଏତଚ୍ଛତସହସ୍ରେଣ ସଂମିତଂ ରାଷ୍ଟ୍ରବର୍ଧନମ୍ ।
ଦେବଦାନବଗନ୍ଧର୍ବୈଃ ପୂଜିତଂ ଶାଶ୍ବତୀଃ ସମାଃ ॥ 4-42-4 (30178) 
ଯେନ ଦେବାସୁରାନ୍ପାର୍ଥଃ ସର୍ବାନ୍ବିଷହତେ ରଣେ।
ଏତଦ୍ବର୍ଷସହସ୍ରଂ ତୁ ବ୍ରହ୍ମା ପୂର୍ବମଧାରଯତ୍ ॥ 4-42-5 (30179) 
ଉମାପତିଶ୍ଚତୁଃଷଷ୍ଟିଂ ଶକ୍ରୋଽଶୀତିଂ ଚ ପଞ୍ଚ ଚ ।
ସୋମଃ ପଞ୍ଚସହସ୍ରାଣି ତଥା ଚ ବରୁଣଃ ଶତମ୍ ॥ 4-42-6 (30180) 
ତସ୍ମାଚ୍ଚ ବରୁଣାଦଗ୍ନିଃ ପ୍ରେମ୍ଣା ପ୍ରାହୃତ୍ଯ ତଚ୍ଛୁଭମ୍।
ଅଗ୍ନିନା ପ୍ରାତିଭାବ୍ଯେନ ଦତ୍ତଂ ପାର୍ଥାଯ ଗାଣ୍ଡିବମ୍ । 
ପଞ୍ଚଷଷ୍ଟିଂ ଚ ବର୍ଷାଣି କୌନ୍ତେଯୋ ଧାରଯିଷ୍ଯତି ॥  4-42-7 (30181) 
ଏବଂବୀର୍ଯଂ ମହାବେତେତଚ୍ଚ ଧନୁରୁତ୍ତମମ୍ ।
ନୀଲୋତ୍ପଲସମଂ ରାଜ୍ଞଃ କୌରବ୍ଯସ୍ଯ ମହାତ୍ମନଃ ॥ 4-42-8 (30182) 
ବିନ୍ଦବଶ୍ଚାତ୍ର ସୌବର୍ଣାଃ ପୃଷ୍ଠେ ସାଧୁନିଯୋଜିତାଃ ।
ବିଶ୍ରୁତଂ ଭୀମସେନସ୍ଯ ଜାତରୂପଗ୍ରହଂ ଦୃଢମ୍ ॥ 4-42-9 (30183) 
ସହସ୍ରଗୋଧାଃ ସୌବର୍ଣା ଦ୍ବୀପିନଶ୍ଚ ଚତୁର୍ଦଶ ।
ଋଷଭା ଯତ୍ର ସୌବର୍ଣାଃ ପୃଷ୍ଠେ ତିଷ୍ଠନ୍ତି ଶୃଙ୍ଗିଣଃ ॥ 4-42-10 (30184) 
ଯେନ ଭୀମୋଽଜଯତ୍କୃତ୍ସ୍ନାଂ ଦିଶଂ ପ୍ରାଚୀଂ ପରଂତପଃ।
ପୃଷ୍ଠେ ବିଭକ୍ତାଃ ଶୋଭନ୍ତେ କୁଶାଗ୍ନିପ୍ରତିଦୀପିତାଃ ॥ 4-42-11 (30185) 
ପୂଜିତଂ ସୁରମର୍ତ୍ଯେଷୁ ପ୍ରଥିତଂ ଧନୁରୁତ୍ତମମ୍।
ତାଲପ୍ରମାଣଂ ଭୀମସ୍ଯ ରତ୍ନରୁକ୍ମବିଭୂଷିତମ୍ ॥ 4-42-12 (30186) 
ଦୁରାନମଂ ମହଦ୍ଦୀର୍ଘଂ ସୁରୂପଂ ଦୁଷ୍ପ୍ରଧର୍ଷଣମ୍ ।
ବର୍ହିଣଶ୍ଚାତ୍ର ସୌବର୍ଣାଃ ଶତଚନ୍ଦ୍ରକଭୂଷଣାଃ ॥ 4-42-13 (30187) 
ନକୁଲସ୍ଯ ଧନୁସ୍ତ୍ବେତନ୍ମାଦ୍ରୀପୁତ୍ରସ୍ଯ ଧୀମତଃ।
ଏତେନ ସଦୃଶଂ ଚିତ୍ରଂ ଧନୁରେତଦ୍ଯବୀଯସଃ। 
ହାରିଦ୍ରବର୍ଣଂ ରାଜ୍ଞସ୍ତୁ କୌରବ୍ଯସ୍ଯ ମହାତ୍ମନଃ ॥  4-42-14 (30188) 
ବିପାଠା ଭୀମସେନସ୍ଯ ଗିରୀଣାମପି ଦାରଣାଃ ।
ସୁପ୍ରଭାଃ ସୁମହାକାଯାସ୍ତୀକ୍ଷ୍ଣାଗ୍ରାଃ ସୁତରାଂ ଦୃଢାଃ । 
ଭୀମେନ ପ୍ରହିତା ହ୍ଯେତେ ବାରଣାନାଂ ନିବାରଣାଃ ॥  4-42-15 (30189) 
ସୁବର୍ଣଦଣ୍ଡରୁଚିରାଃ କାଲଦଣ୍ଡୋପମାଃ ଶୁଭାଃ ।
ନକୁଲସ୍ଯ ଶରା ହ୍ଯେତେ ବଜ୍ରାଶନିସମପ୍ରଭାଃ ॥ 4-42-16 (30190) 
ଯାଂଶ୍ଚ ତ୍ବଂ ପୃଚ୍ଛସେ ଦୀପ୍ତାନ୍ସମଧାରାନ୍ସମାହିତାନ୍।
ବରାହକର୍ଣାସ୍ତୀକ୍ଷ୍ଣାଗ୍ରାଃ ସହଦେବସ୍ଯ ତେ ଶରାଃ ॥ 4-42-17 (30191) 
ଯସ୍ତ୍ବଯଂ ସାଯକୋ ଦୀର୍ଘୋ ଗବ୍ଯେ କୋଶେ ଚ ଦଂଶିତଃ।
ପାର୍ଥସ୍ଯାଯଂ ମହାଘୋରଃ ସର୍ବଭାରସହୋ ମହାନ୍ ॥ 4-42-18 (30192) 
ଯସ୍ତ୍ବଯଂ ନିର୍ମଲଃ ଖଙ୍ଗୋ ଦ୍ବୀପିଚର୍ମଣି ଦଂଶିତଃ।
ରାଜ୍ଞୋ ଯୁଧିଷ୍ଠିରସ୍ଯାଯଂ କୁନ୍ତୀପୁତ୍ରସ୍ଯ ଧୀମତଃ ।  4-42-19 (30193) 
ବୈଯାଘକୋଶୋ ଭୀମସ୍ଯ ପଞ୍ଚଶାର୍ଦୂଲଲକ୍ଷଣଃ ।
ବାରଣାନାଂ ସୁଦୃପ୍ତାନାଂ ଶିକ୍ଷିତଃ ସ୍କନ୍ଧଶାତନେ ॥ 4-42-20 (30194) 
ନୀଲୋତ୍ପଲସବର୍ଣାଭଃ ଖଙ୍ଗଃ ପାର୍ଥସ୍ଯ ଧୀମତଃ।
ମୃଗେନ୍ଦ୍ରଚର୍ମପିହିତସ୍ତୀକ୍ଷ୍ଣଧାରଃ ସୁନିର୍ମଲଃ ॥ 4-42-21 (30195) 
ଦର୍ଶନୀଯଃ ସୁତୀକ୍ଷ୍ଣାଗ୍ରଃ କୁନ୍ତୀପୁତ୍ରସ୍ଯ ଧୀମତଃ ।
ଅର୍ଜୁନସ୍ଯୈଷ ନିସ୍ତ୍ରିଂଶଃ ପରସୈନ୍ଯାଗ୍ରଦୂଷଣଃ ॥ 4-42-22 (30196) 
ଯସ୍ତ୍ବଯଂ ପାର୍ଷତେ କୋଶେ ନିକ୍ଷିପ୍ତୋ ରୁଚିରତ୍ସରୁଃ ॥
ନକୁଲସ୍ଯୈଷ ନିସ୍ତ୍ରିଂଶୋ ବୈଶ୍ବାନରସମପ୍ରଭଃ ॥ 4-42-23 (30197) 
ଯସ୍ତ୍ବଯଂ ପିଙ୍ଗଲଃ ଖଙ୍ଗଶ୍ଚିତ୍ରୋ ମଣିମଯତ୍ସରୁଃ।
ସହଦେବସ୍ଯ ଖଙ୍ଗୋଽଯଂ ଭାରସାହୋଽତିଦଂଶିତଃକ । 
ଭୀମସ୍ଯାଯଂ ମହାଦଣ୍ଡଃ ସର୍ବାମିତ୍ରବିନାଶନଃ ॥  4-42-24 (30198) 
ବୈଶମ୍ପାଯନ ଉବାଚ। 4-42-24x (3184) 
ଭେଦତୋ ହ୍ଯର୍ଜୁନସ୍ତୂର୍ଣଂ କଥଯାମାସ ତତ୍ତ୍ବତଃ ।
ଆଯୁଧାନି କଲାପାଂଶ୍ଚ ନିସ୍ତ୍ରିଂଶାଂଶ୍ଚାତୁଲପ୍ରଭାନ୍ ॥ ॥ 4-42-25 (30199) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଦ୍ବିଚତ୍ବାରିଂଶୋଽଧ୍ଯାଯଃ ॥ 42 ॥




ବିରାଟପର୍ବ - ଅଧ୍ଯାଯ 043

॥ ଶ୍ରୀଃ ॥

4.43. ଅଧ୍ଯାଯଃ 043 

Mahabharata - Virata Parva - Chapter Topics

ଅର୍ଜୁନେନୋତ୍ତରଂପ୍ରତି ସ୍ବସ୍ଯାର୍ଜୁନତ୍ବକଥନପୂର୍ବକଂ କଙ୍କାଦୀନାଂ ଯୁଧିଷ୍ଠିରାଦିତ୍ବକଥନମ୍ ॥ 1 ॥ ତତ୍ପ୍ରତ୍ଯଯାର୍ଥଂ ସ୍ବନାମଦଶକକଥନପୂର୍ବକଂ ତନ୍ନିର୍ବଚନମ୍ ॥ 2 ॥

Mahabharata - Virata Parva - Chapter Text

4-43-0 (30200) 
ବୈଶମ୍ପାଯନ ଉବାଚ। 4-43-0x (3185) 
ଏତସ୍ମିନ୍ନନ୍ତରେ ପାର୍ଥଂ ନ ମୂଢାତ୍ମା ବ୍ଯଜାନତ।
ବିରାଟପୁତ୍ରଃ ପ୍ରଭୁଖେ ପପ୍ରଚ୍ଛ ପୁନରେବ ତମ୍ ॥ 4-43-1 (30201) 
ସୁବର୍ଣରୁଚିରାଣ୍ଯେଷାମାଯୁଧାନି ମହାତ୍ମନାମ୍ ।
ରୁଚିରାଣି ପ୍ରକାଶନ୍ତେ ପାର୍ଥାନାମାଶୁକାରିଣାମ୍ ॥ 4-43-2 (30202) 
କ୍ବନୁ ତେ ପାଣ୍ଡବାଃ ଶୂରାଃ ସଂଗ୍ରାମେଷ୍ବପରାଜିତାଃ।
ଯେଷାମିମାନି ଦୀପ୍ତାନି ଶ୍ରିଯା ଦୀପ୍ଯନ୍ତି ଭାନ୍ତି ଚ।  4-43-3 (30203) 
କସ୍ମିନ୍ବସନ୍ତି ଦେଶେ ଚ ଧର୍ମଜ୍ଞା ବନ୍ଧୁବତ୍ସଲାଃ।
କ୍ବ ଧର୍ମରାଜଃ କୌନ୍ତେଯୋ ଧର୍ମପୁତ୍ରୋ ଯୁଧିଷ୍ଠିରଃ॥ 4-43-4 (30204) 
ଧର୍ମଶୀଲଶ୍ଚ ଧର୍ମାତ୍ମା ଧର୍ମବାନ୍ଧର୍ମବିତ୍ସୁଧୀଃ ।
ଧର୍ମାଧ୍ଯକ୍ଷୋ ଧର୍ମପୁତ୍ରୋ ଧର୍ମଜ୍ଞୋ ଧର୍ମମୂର୍ତିମାନ୍ ॥ 4-43-5 (30205) 
ଧର୍ମନିଷ୍ଠୋ ଧର୍ମକର୍ତା ଧର୍ମଗୋପ୍ତା ସୁଧର୍ମକୃତ୍।
ସତ୍ଯାର୍ଜବକ୍ଷମାଧାରୋ ଘୃଣୀ ଧର୍ମପରାଯଣଃ॥ 4-43-6 (30206) 
ଭୀମସେନାର୍ଜୁନୌ ଚାପି ସର୍ବେ ତେ ମାତୁଲା ମମ।
ନକୁଲଃ ସହଦେବୋ ବା ସର୍ବାସ୍ତ୍ରକୁଶଲୌ ରଣେ॥ 4-43-7 (30207) 
ସର୍ବ ଏବ ମହାତ୍ମାନଃ ସର୍ବାମିତ୍ରବିନାଶନାଃ।
ରାଜ୍ଯମକ୍ଷୈଃ ପରାଜିତ୍ଯ ନଃ ଶ୍ରୂଯନ୍ତେ ବନଂ ଗତାଃ ॥ 4-43-8 (30208) 
ଦ୍ରୌପଦୀ ଚାପି ପାଞ୍ଚାଲୀ ସ୍ତ୍ରୀରତ୍ନମିତି ମେ ଶ୍ରୁତା।
ଜିତା ଚାକ୍ଷୈସ୍ତଦା କୃଷ୍ଣା ତାନେବାନ୍ବଗମଦ୍ବନେ ॥ 4-43-9 (30209) 
ଉତ୍ସୃଜ୍ଯ ରାଜ୍ଯଂ ଧର୍ମ୍ଯଂ ତେ ନଃ ଶ୍ରୂଯନ୍ତେ ବନଂ ଗତାଃ ॥  4-43-10 (30210) 
ପାଣ୍ଡବାନ୍ଯଦି ଜାନୀଷେ କ୍ବନୁ ତେ ଧର୍ମଚାରିଣଃ ।
କ୍ବନୁ ବା ନିବସନ୍ତୀତି ସତ୍ଯଂ ବ୍ରୂହି ବୃହନ୍ନଲେ ॥ 4-43-11 (30211) 
କିମର୍ଥମାଗତାନ୍ଯତ୍ର ଶସ୍ତ୍ରାସ୍ତ୍ରାଣି ମହାତ୍ମନାମ୍।
କଥଂ ଜ୍ଞାତାନି ଭବତା ତଥା ମେ ବ୍ରୂହି ଶୋଭନେ ॥ 4-43-12 (30212) 
ବୈଶମ୍ପାଯନ ଉବାଚ। 4-43-13x (3186) 
ତତଃ ପ୍ରହସ୍ଯ ବୀଭତ୍ସୁଃ କୌନ୍ତେଯଃ ଶ୍ବେତବାହନଃ।
ଉବାଚ ରାଜପୁତ୍ରଂ ତମୁତ୍ତରଂ ଶୃଣୁ ମେ ବଚଃ ॥ 4-43-13 (30213) 
ମା ଭୈସ୍ତ୍ବଂ ରାଜଶାର୍ଦୂଲ ସର୍ବଂ ତେ ବର୍ଣଯାମ୍ଯହମ୍ ।
ନାତ୍ର ଭେତବ୍ଯମଦ୍ଯାପି ରାଜପୁତ୍ର ଯଥାତଥା ॥ 4-43-14 (30214) 
ବଯଂ ତେ ପାଣ୍ଡବା ନାମ ବନବାସସ୍ଯ ପାରଗାଃ।
ଅତୀତେ ଦ୍ବାଦଶେ ବର୍ଷେ ଚ୍ଛନ୍ନବାସମିହୋଷିତାଃ। 
ତସ୍ମାଦଶଙ୍କିତମନାଃ ଶୃଣୁଷ୍ବାବହିତୋତ୍ତର ॥  4-43-15 (30215) 
ଅହମସ୍ମ୍ଯର୍ଜୁନୋ ନାମ କଙ୍କୋ ନାମ ଯୁଧିଷ୍ଠିରଃ।
ଭୀମସେନସ୍ତୁ ବଲଲଃ ପିତୁସ୍ତେ ରସପାଚକଃ। 
ଅଶ୍ବବନ୍ଧସ୍ତୁ ନକୁଲଃ ସହଦେବସ୍ତୁ ଗୋପତିଃ ॥  4-43-16 (30216) 
ସୈରନ୍ଧ୍ରୀଂ ଦ୍ରୌପଦୀଂ ବିଦ୍ଧି ଯଦର୍ଥେ କୀଚକୋ ହତଃ।
ଭୀମସେନେନ ଦୁର୍ବୃତ୍ତଃ ସହଭ୍ରାତୃଭିରାହବେ ॥ 4-43-17 (30217) 
ଶ୍ରୁତ୍ବୈତଦ୍ବଚନଂ ଜିଷ୍ଣୋର୍ବିସ୍ମଯସ୍ଫାରିତେକ୍ଷଣଃ ।
ପଶ୍ଯନ୍ନନିମିଷଃ ପାର୍ଥଂ ଶନୈର୍ବାଚମୁବାଚ ହ ॥ 4-43-18 (30218) 
ଉତ୍ତର ଉବାଚ। 4-43-19x (3187) 
ଦଶ ପାର୍ଥସ୍ଯ ନାମାନି ଶ୍ରୂଯନ୍ତେ ମେ କଥାସୁ ଚ।
ପ୍ରବ୍ରୂଯାସ୍ତାନି ଯଦି ମେ ଶ୍ରଦ୍ଦଧ୍ଯାଂ ସର୍ବମେବ ତେ ॥ 4-43-19 (30219) 
ଅର୍ଜୁନ ଉବାଚ। 4-43-20x (3188) 
ଅହଂ ତର୍ହି ତବାଚକ୍ଷେ ଦଶ ନାମାନି ତାନି ମେ।
ବୈରାଟେ ଶୃଣୁ ତାନି ତ୍ବଂ ଯାନି ପୂର୍ବଂ ଶ୍ରୁତାନି ତେ। 
ଈଶାନୋ ବିଦଧେ ଦେବସ୍ତ୍ରିଦିବସ୍ଯେଶ୍ବରୋ ଦିବି ॥  4-43-20 (30220) 
ଅର୍ଜୁନଃ ଫଲ୍ଗୁନୋ ଜିଷ୍ଣୁଃ କିରୀଟୀ ଶ୍ବେତବାହନଃ।
ବୀଭତ୍ସୁର୍ବିଜଯଃ ପାର୍ଥଃ ସବ୍ଯସାଚୀ ଧନଞ୍ଜଯଃ। 
ଏତାନି ମମ ନାମାନି ସ୍ଥାପିତାନି ସୁରୋତ୍ତମୈଃ ॥  4-43-21 (30221) 
ଉତ୍ତର ଉବାଚ। 4-43-22x (3189) 
ଗୁଣତୋ ଦଶ ନାମାନି ସମବେତାନି ପାଣ୍ଡବେ।
ଚରନ୍ତି ଲୋକେ ଖ୍ଯାତାନି ବିଦିତାନି ମମାବଘ ॥ 4-43-22 (30222) 
କେନାସି ବିଜଯୋ ନାମ କେନାସି ଶ୍ବେତବାହନଃ।
ସବ୍ଯସାଚୀ ଚ କେନାସି ଜିଷ୍ଣୁର୍ବୀଭତ୍ସୁରେବ ଚ ॥ 4-43-23 (30223) 
ଅର୍ଜୁନଃ ଫଲ୍ଗୁନଃ ପାର୍ଥଃ କିରୀଟୀ କେନ ସାରଥେ।
ଧନଞ୍ଜଯଶ୍ଚ କେନାସି ଶୀଘ୍ରଂ ବଦ ବୃହନ୍ନଲେ ॥ 4-43-24 (30224) 
ଶ୍ରୁତା ମେ ତସ୍ଯ ବୀରସ୍ଯ କେବଲା ନାମହେତବଃ।
ଇତସ୍ତତଶ୍ଚଲତ୍ଯେତନ୍ମନୋ ମେ ଚଞ୍ଚଲଂ ତ୍ବଯି। 
ଅର୍ଜୁନୋ ବା ଭବାନ୍ନେତି ବଦ ଶୀଘ୍ରଂ ବୃହନ୍ନଲେ ॥  4-43-25 (30225) 
ଅର୍ଜୁନ ଉବାଚ। 4-43-26x (3190) 
ସର୍ବାଞ୍ଜିତ୍ବା ଜନପଦାନ୍ଧନଂ ଚାଚ୍ଛିଦ୍ଯ ସର୍ବଶଃ।
ମଧ୍ଯେ ଧନସ୍ଯ ତିଷ୍ଠନ୍ତଂ ତନ୍ମାମାହୁର୍ଧନଞ୍ଜଯମ୍ ॥ 4-43-26 (30226) 
ଅଭିପ୍ରଯାମି ସଂଗ୍ରାମେ ଯଦାଽହଂ ଯୁଦ୍ଧଦୁର୍ମଦାନ୍।
ଅଜିତ୍ବା ନ ନିବିର୍ତେଯଂ ତେନ ବୈ ବିଜଯଂ ବିଦୁଃ ॥ 4-43-27 (30227) 
ଶ୍ବେତାଃ କାଞ୍ଚନସନ୍ନାହା ରଥେ ଯୁଜ୍ଯନ୍ତି ମେ ହଯାଃ।
ଶତ୍ରୁଭିର୍ଯୁଧ୍ଯମାନସ୍ଯ ତେନାହଂ ଶ୍ବେତବାହନଃ ॥ 4-43-28 (30228) 
କିରୀଟଂ ସୂର୍ଯସଂକାଶଂ ଭ୍ରାଜତେ ମେ ଶିରୋଗତମ୍।
ରଣମଧ୍ଯେ ରଥସ୍ଥସ୍ଯ ସୂର୍ଯପାବକସନ୍ନିଭମ୍ ॥ 4-43-29 (30229) 
ଅଚ୍ଛେଦ୍ଯଂ ରୁଚିରଂ ଚିତ୍ରଂ ଜାମ୍ବୂନଦପରିଷ୍କୃତମ୍।
ଇନ୍ଦ୍ରଦତ୍ତମନାହାର୍ଯଂ ତେନାହୁର୍ମାଂ କିରୀଟିନମ୍ ॥ 4-43-30 (30230) 
ନ କୁର୍ଯାଂ କର୍ମ ବୀଭତ୍ସଂ ଯୁଧ୍ଯମାନଃ କଦାଚନ।
ତେନ ଦେବମନୁଷ୍ଯେଷୁ ବୀଭତ୍ସୁରିତି ମାଂ ବିଦୁଃ ॥ 4-43-31 (30231) 
ଉଭୌ ମେ ତୁଲ୍ଯକର୍ମାଣୌ ଗାଣ୍ଡୀବସ୍ଯ ବିକର୍ଷଣେ।
ଭୁଜୌ ମେ ଭବତଃ ସଙ୍ଖ୍ଯେ ପରସୈନ୍ଯବିନାଶିନୌ। 
ତଯୋଃ ସବ୍ଯୋଽଧିକସ୍ତସ୍ମାତ୍ସବ୍ଯସାଚୀତି ମାଂ ବିଦୁଃ ॥  4-43-32 (30232) 
ପୃଥିବ୍ଯାଂ ସାଗରାନ୍ତାଯାଂ ବର୍ଣୋ ମେ ଦୁର୍ଲଭଃ ସମଃ।
ଶୁଦ୍ଧତ୍ବାଦ୍ରୁପବତ୍ତ୍ବାଚ୍ଚ ତେନ ମାମାର୍ଜୁନଂ ବିଦୁଃ ॥ 4-43-33 (30233) 
ଉତ୍ତରାଭ୍ଯାଂ ତୁ ପୂର୍ବାଭ୍ଯାଂ ଫଲ୍ଗୁନୀଭ୍ଯାମହଂ ଦିବା ।
ଜାତୋ ହିମବତଃ ପୃଷ୍ଠେ ତେନ ମାଂ ଫଲ୍ଗୁନଂ ବିଦୁଃ ॥ 4-43-34 (30234) 
ଯୋ ମମାଙ୍ଗେ ବ୍ରଣଂ କୁର୍ଯାଦ୍ଧାତୁର୍ଜ୍ଯେଷ୍ଠସ୍ଯ ପଶ୍ଯତଃ।
ଯୁଧିଷ୍ଠିରସ୍ଯ ରୁଧିରଂ ଦର୍ଶଯେଦ୍ବା କଦାଚନ । 
ପରାଭବମହଂ ତସ୍ଯ କୁଲେ କୁର୍ଯାଂ ନ ସଂଶଯଃ ॥  4-43-35 (30235) 
ଯୋତ୍ସ୍ଯାମି ତୈରହଂ ସର୍ବୈର୍ନ ମେ ତେଭ୍ଯଃ ପରାଭବଃ।
ତେନ ଦେବମନୁଷ୍ଯେଷୁ ଜିଷ୍ଣୁର୍ନାମାସ୍ମି ବିଶ୍ରୁତଃ ॥ 4-43-36 (30236) 
ମାତା ମମ ପୃଥା ନାମ ତେନ ମାଂ ପାର୍ଥମବ୍ରୁବନ୍ ॥  4-43-37 (30237) 
ଦେବଦାନବଗନ୍ଧର୍ବପିଶାଚୋରଗରାକ୍ଷସାନ୍ ।
ଅହଂ ପୁରା ରଣେ ଜିତ୍ବା ଖାଣ୍ଡବେଽଗ୍ନିମତର୍ପଯମ୍ ॥ 4-43-38 (30238) 
ହୁତାଶନଂ ତର୍ପଯିତ୍ବା ସହିତଃ ଶାର୍ଙ୍ଗଧନ୍ବନା ।
[ ତ୍ରିବିଷ୍ଟପଗତୌ* ଦୃଷ୍ଟ୍ବା ପିତାମହମହେଶ୍ବରୌ॥ 4-43-39 (30239) 
ମୂର୍ଚ୍ଛଯା ପତିତଂ ଭୂମାବାଗତୌ ଦେବସତ୍ତମୌ ।
ଦୃଷ୍ଟ୍ବା ତୌ ବରଦୌ ଦେବୌ ସଂଜ୍ଞାଂ ଲବ୍ଧ୍ବୋତ୍ଥିତଃ ପୁନଃ ॥ 4-43-40 (30240) 
ମୂର୍ଧ୍ନା ହି ପ୍ରଣତଂ ଭୂମୌ ତୌ ଦେବୌ ବରଦୌ ବରୌ।
କୃଷ୍ଣେତ୍ଯେକାଦଶଂ ନାମ ପ୍ରୀତ୍ଯା ମେ ଚକ୍ରତୁସ୍ତଦା। 
ତୁଷ୍ଟୌ ଚ ମମ ବୀର୍ଯେଣ କର୍ମଣା ଚାଭିରାଧିତୌ ॥  4-43-41 (30241) 
ସର୍ବଦେବୈଃ ପରିବୃତୌ ଭୂଯୋ ମାଂ ସ୍ବଯମୂଚତୁଃ।
ବରଂ ତାତ ବୃଣୀଷ୍ବେତି ଯଂ ପ୍ରାର୍ଥଯସି ପାଣ୍ଡବ ॥ 4-43-42 (30242) 
ତତୋଽହମସ୍ତ୍ରାଣ୍ଯଲଭଂ ଦିବ୍ଯାନି ଚ ଦୃଢାନି ଚ।
ବ୍ରାହ୍ମଂ ପାଶୁପତଂ ଚୈବ ସ୍ଥୂଣାକର୍ଣଂ ଚ ଦୁର୍ଜଯମ୍ । 
ଐନ୍ଦ୍ରଂ ବାରୁଣମାଗ୍ନେଯଂ ବାଯବ୍ଯମଥ ବୈଷ୍ଣବମ୍ ॥  4-43-43 (30243) 
ତତୋଽହମଜଯଂ ଭୂଯୋ ରଥେନୈନ୍ଦ୍ରେଣ ଦୁର୍ଜଯାନ୍।
ମାତଲିଂ ସାରଥିଂ କୃତ୍ବା ନିବାତକବଚାନ୍ରଣେ । 
ଅବଧ୍ଯକବଚାଂନ୍ଦେବୈର୍ବରଦୃପ୍ତାନ୍ମହାସୁରାନ୍ ॥  4-43-44 (30244) 
ତିସ୍ରଃ କୋଟୀର୍ଦାନବାନାଂ ସଂଯୁଗେଷ୍ବନିବର୍ତିନାମ୍।
ଏକୋ ନିର୍ଜିତ୍ଯ ସଂଗ୍ରାମେ ଭୂଯୋ ଦେବାନତୋଷଯମ୍ ॥ 4-43-45 (30245) 
ତତୋ ମେ ଭଗବାନିନ୍ଦ୍ରଃ କିରୀଟମଦଦାତ୍ସ୍ବଯମ୍।
ଦେବାଶ୍ଚ ଶଙ୍ଖମଦଦୁଃ ଶତ୍ରୁସୈନ୍ଯନିବାରଣମ୍ ॥ 4-43-46 (30246) 
ଅହଂ ପାରେ ସମୁଦ୍ରସ୍ଯ ହିରଣ୍ଯପୁରବାସିନାମ୍।
ହତ୍ବା ଷଷ୍ଟିଂ ସହସ୍ରାଣି ଜଯଂ ସଂପ୍ରାପ୍ତବାନ୍ରଣେ ॥ 4-43-47 (30247) 
ଅସଂଭ୍ରାନ୍ତୋ ରଥେ ତିଷ୍ଠନ୍ସହସ୍ରେଷୁ ଶତେଷୁ ଚ।
ଶତ୍ରୁମଧ୍ଯେ ଦୁରାଧର୍ଷୋ ନ ମୁହ୍ଯନ୍ତି ଚ ମେ ଦିଶଃ ॥ 4-43-48 (30248) 
ଅହଂ ଗନ୍ଧର୍ବରାଜେନ ହ୍ରିଯମାଣଂ ସୁଯୋଧନମ୍।
ଭ୍ରାତୃଭିଃ ସହିତଂ ତାତ ଗନ୍ଧର୍ବୈଃ ସମରେ ଜିତମ୍। 
ଚତୁର୍ଦଶ ସହସ୍ରାଣି ହତ୍ବା ଚୈନମମୋଚଯମ୍ ॥  4-43-49 (30249) 
ଏତାନି ମମ ନାମାନି ଯୋଽହନ୍ଯହନି କୀର୍ତଯେତ୍।
ତଂ ନ ପଶ୍ଯନ୍ତି ସତ୍ତ୍ବାନି ନ ତଂ ନିଘ୍ନନ୍ତି ଶତ୍ରବଃ ॥ 4-43-50 (30250) 
ଅଦ୍ଯ ପଶ୍ଯ ମହାବାହୋ ମମ ବୀର୍ଯଂ ସୁଦୁଃସହମ୍।
ମା ଭୈର୍ବିଗତସଂତ୍ରାସଃ କୁରୂନେତାନ୍ସମାଗତାନ୍ ॥ 4-43-51 (30251) 
ସୁଯୋଧନସ୍ଯ ମିଷତଃ କର୍ଣସ୍ଯ ଚ କୃପସ୍ଯ ଚ।
ପିତାମହସ୍ଯ ଭୀଷ୍ମସ୍ଯ ଦ୍ରୌଣେର୍ଦ୍ରୋଣସ୍ଯ ଚ ସ୍ବଯମ୍। 
ସର୍ବାନେବ କୁରୂଞ୍ଜିତ୍ବା ପ୍ରତ୍ଯାନେଷ୍ଯାମି ତେ ପଶୂନ଼୍] ॥ ॥  4-43-52 (30252) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ତ୍ରିଚତ୍ବାରିଂଶୋଽଧ୍ଯାଯଃ ॥ 43 ॥

Mahabharata - Virata Parva - Chapter Footnotes

4-43-31 ବୀଭତ୍ସୁରିତି ଭଦି କଲ୍ଯାଣେ ସୁଖେ ଚେତ୍ଯସ୍ଯ ସନି ରୂପମ୍ ॥ 4-43-32 ସବ୍ଯେନ ବାମେନାପି ହସ୍ତେନ ସଚିତୁଂ ଜ୍ଯାକର୍ଷଣାଦିକ୍ରିଯାଯାଂ ସଂବଦ୍ଧୁଂ ଶୀଲମସ୍ଯେତି ସବ୍ଯସାଚୀ ॥ 4-43-33 ଅର୍ଜୁନ ଇତି ଋଜ ଗତିସ୍ଥାନାର୍ଜନୋପାର୍ଜନେଷ୍ବିତ୍ଯତ ଉନନ୍ପ୍ରତ୍ଯଯେ ଭବତି। ଦୀପ୍ତିମତ୍ତ୍ବାତ୍ସମତ୍ବାତ୍ ଶୁଦ୍ଧକର୍ମକରତ୍ବାଚ୍ଚାର୍ଜୁନ ଇତ୍ଯର୍ଥଃ ॥ 4-43-34 ଉତ୍ତରାଭ୍ଯାଂ ଫଲ୍ଗୁନୀଭ୍ଯାଂ ନକ୍ଷତ୍ରାଭ୍ଯାମିତି ଝo ପାଠଃ । ନକ୍ଷତ୍ରାନ୍ଯାଂ ତାରାଭ୍ଯାଂ ତତ୍ର ସ୍ଥିତେ ଚନ୍ଦ୍ର ଇତ୍ଯର୍ଥଃ ॥ ॥ ତ୍ରିଚତ୍ବାରିଂଶୋଽଧ୍ଯାଯଃ ॥ 43 ॥




ବିରାଟପର୍ବ - ଅଧ୍ଯାଯ 044

॥ ଶ୍ରୀଃ ॥

4.44. ଅଧ୍ଯାଯଃ 044 

Mahabharata - Virata Parva - Chapter Topics

ଉତ୍ତରେଣ ବୃହନ୍ନଲାଯା ଅର୍ଜୁନତ୍ବବିଜ୍ଞାନେନ ତଂପ୍ରତ୍ଯଜ୍ଞାନମୂଲକଭୂତପୂର୍ବସ୍ବାପରାଧକ୍ଷମାପନମ୍ ॥ 1 ॥ ଅର୍ଜୁନେନୋତ୍ତରଂପ୍ରତି ସ୍ବସ୍ଯ କ୍ଲୈବ୍ଯପ୍ରାପ୍ତିହେତୁକଥନମ୍ ॥ 2 ॥ ତଥୋତ୍ତରସ୍ଯ ସାରଥୀକରଣାପୂର୍ବକଂ ରଥାରୋହଣେନ ରଣାଯାଭିଯାନମ୍ ॥ 3 ॥

Mahabharata - Virata Parva - Chapter Text

4-44-0 (30253) 
ବୈଶମ୍ପାଯନ ଉବାଚ। 4-44-0x (3191) 
ତତଃ ପାର୍ଥଂ ସ ବୈରାଟିଃ ପ୍ରାଞ୍ଜଲିସ୍ତ୍ବଭ୍ଯବାଦଯତ୍।
ଅହଂ ଭୂମିଂଜଯୋ ନାମ ପ୍ରଣତୋସ୍ମି ଧନଂଜଯ ॥ 4-44-1 (30254) 
ଦିଷ୍ଟ୍ଯା ତ୍ବାଂ ପାର୍ଥ ପଶ୍ଯାମି ସ୍ବାଗତଂ ତେ ଧନଂଜଯ ।
ଲୋହିତାକ୍ଷ ମହାବାହୋ ନାଗରାଜବରୋପମ ॥ 4-44-2 (30255) 
ଯଦଜ୍ଞାନାଦବୋଚଂ ତ୍ବାଂ ପ୍ରମାଦେନ ନରୋତ୍ତମ।
ଅକୃତ୍ବା ହୃଦଯେ ସର୍ବଂ କ୍ଷନ୍ତୁମର୍ହସି ତନ୍ମମ ॥ 4-44-3 (30256) 
ଯତସ୍ତ୍ବଯା କୃତଂ ପୂର୍ବଂ ଚିତ୍ରଂ କର୍ମ ସୁଦୁଷ୍କରମ୍।
ଅତୋ ଭଯଂ ବ୍ଯପେତଂ ମେ ପ୍ରୀତିଶ୍ଚ ପରମା ତ୍ବଯି ॥ 4-44-4 (30257) 
ଦାସୋଽହଂ ତେ ଭବିଷ୍ଯାମି ପଶ୍ଯ ମାମନୁକମ୍ପଯା ॥  4-44-5 (30258) 
ଯା ପ୍ରତିଜ୍ଞା କୃତା ପୂର୍ବଂ ତବ ସାରଥ୍ଯକାରଣାତ୍।
ସେଯଂ ପ୍ରତିଜ୍ଞା ପୂର୍ଣା ମେ ହର୍ଷଶ୍ଚାର୍ଜୁନ ଜାଯତେ ॥ 4-44-6 (30259) 
ଦେବେନ୍ଦ୍ରତନଯସ୍ଯେହ ସାରଥିଃ ସ୍ଯାଂ ମହାମୃଧେ ।
ଇତି ପୂର୍ବଂ କୃତାଽସ୍ମାଭିଃ ପ୍ରତିଜ୍ଞା ଯୁଦ୍ଧଦୁର୍ମଦ ॥ 4-44-7 (30260) 
ପ୍ରତିଜ୍ଞା ମମ ସଂପୂର୍ଣା ତବ ସାରଥ୍ଯକାରଣାତ୍ ।
ମନସ୍ସ୍ବାସ୍ଥ୍ଯଂ ଚ ମେ ଜାତଂ ଜାତଂ ଭାଗ୍ଯଂ ଚ ମେ ମହତ୍ ॥ 4-44-8 (30261) 
ଆସ୍ଥାଯ ବିପୁଲଂ ବୀର ରଥଂ ସାରଥିନା ମଯା।
ଦୁର୍ଯୋଧନଂ ଚ ଜିତ୍ବାଽଽଜୌ ନିବର୍ତଯ ପଶୂନ୍ମମ ॥ 4-44-9 (30262) 
ଅର୍ଜୁନ ଉବାଚ। 4-44-10x (3192) 
ପ୍ରୀତୋସ୍ମି ରାଜପୁତ୍ରାଦ୍ଯ ନ ଭଯଂ ବିଦ୍ଯତେ ତବ।
ସର୍ବାନ୍ନୁଦାମି ତେ ଶତ୍ରୂନ୍ରଣେ ରଣବିଶାରଦ ॥ 4-44-10 (30263) 
ସ୍ବସ୍ଥୋ ଭବ ମହାନ୍ଯୁଦ୍ଧେ ପଶ୍ଯ ମାଂ ଶତ୍ରୁଭିଃ ସହ ।
ଯୁଧ୍ଯମାନଂ ବିମର୍ଦେଽସ୍ମିନ୍କୁର୍ବାଣଂ ଭୈରବଂ ରବମ୍ ॥ 4-44-11 (30264) 
ଗାଣ୍ଡୀବଂ ଦେବଦତ୍ତଂ ଚ ଶରାନ୍କନକଭୂଷଣାନ୍।
ଏତାନ୍ସର୍ବାନୁପାସଙ୍ଗାନ୍କ୍ଷିପ୍ରଂ ବଧ୍ନୀହି ମେ ରଥେ । 
ଏକଂ ଚାହର ନିସ୍ତ୍ରିଂଶଂ ଜାତରୂପପରିଷ୍କୃତମ୍ ॥  4-44-12 (30265) 
ଅହଂ ବୈ କୁରୁଭିର୍ଯୋତ୍ସ୍ଯେ ମୋକ୍ଷଯିଷ୍ଯାମି ତେ ପଶୂନ୍ ।
ତୋଷଯିଷ୍ଯାମି ରାଜାନଂ ପ୍ରବେକ୍ଷ୍ଯାମି ପୁରଂ ପୁନଃ ॥ 4-44-13 (30266) 
ସଂକଲ୍ପାଗାଧପରିଧଂ ବାହୁପ୍ରାକାରତୋରଣମ୍।
ତ୍ରିଦଣ୍ଡତୂଣସଂବାଧଂ ନୈକଧ୍ବଜସମାକୁଲମ୍ ॥ 4-44-14 (30267) 
ଜ୍ଯାକ୍ଷେପନିନଦାରାବଂ ନେମୀନିନଦଦୁନ୍ଦୁଭିଃ ।
ଶରଜାଲବିତାନାଢ୍ଯମାକ୍ଷ୍ବେଡିତମହାସ୍ବନମ୍ । 
ନଗରଂ ତେ ମଯା ଗୁପ୍ତଂ ରଥୋପସ୍ଥଂ ଭବିଷ୍ଯତି ॥  4-44-15 (30268) 
ଅଧିଷ୍ଠିତୋ ମଯା ସଙ୍ଖ୍ଯେ ରଥୋ ଗାଣ୍ଡୀବଧନ୍ବିନା ।
ଅଜଯ୍ଯଃ ଶତ୍ରୁସୈନ୍ଯାନାଂ ବୈରାଟେ ବ୍ଯେତୁ ତେ ଭଯମ୍ ॥ 4-44-16 (30269) 
ଉତ୍ତର ଉବାଚ। 4-44-17x (3193) 
ବହୁନା କିଂ ପ୍ରଲାପେନ ଶୃଣୁ ମେ ପରମଂ ବଚଃ।
ନାହଂ ବିଭେମି କୌନ୍ତେଯ ସାକ୍ଷାଦପି ଶତକ୍ରତୋଃ ॥ 4-44-17 (30270) 
ଯମବାଯୁକୁବେରେଭ୍ଯୋ ଦ୍ରୋଣଭୀଷ୍ମଶତାଦପି ।
ବିଭେମି ନାହମେତେଭ୍ଯୋ ଜାନାମି ତ୍ବାଂ ସ୍ଥିରଂ ଯୁଧି । 
କେଶବେନାପି ସଂଗ୍ରାମେ ସାକ୍ଷାଦିନ୍ଦ୍ରେଣ ବା ସମମ୍ ॥  4-44-18 (30271) 
ଇଦଂ ତୁ ଚିନ୍ତଯନ୍ନେବ ପରିମୁହ୍ଯାମି କେବଲମ୍।
ନିଶ୍ଚଯଂ ନାଧିଗଚ୍ଛାମି ନାବଗଚ୍ଛାମି କିଂଚନ ॥ 4-44-19 (30272) 
ଏବଂ ବରାଙ୍ଗରୂପସ୍ଯ ଲକ୍ଷଣୈଃ ସୂଚିତସ୍ଯ ଚ।
କେନ କର୍ମବିପାକେନ କ୍ଲୀବତ୍ବଂ ତ୍ବାମୁପାଗତମ୍ ॥ 4-44-20 (30273) 
ମନ୍ଯେ ତ୍ବାଂ କ୍ଲୀବରୂପେଣ ଚରନ୍ତଂ ଶୂଲପାଣିନମ୍।
ଗନ୍ଧର୍ବରାଜପ୍ରତିମଂ ଦେବଂ ବାଽପି ଶତକ୍ରତୁମ୍ ॥ 4-44-21 (30274) 
ଅର୍ଜୁନ ଉବାଚ। 4-44-22x (3194) 
ଭ୍ରାତୁର୍ନିଯୋଗାଞ୍ଜ୍ଯେଷ୍ଠସ୍ଯ ସଂବତ୍ସରମିଦଂ ବ୍ରତମ୍।
ଚରାମି ବ୍ରହ୍ମଚର୍ଯଂ ବୈ ସତ୍ଯମେତଦ୍ବ୍ରବୀମି ତେ ॥ 4-44-22 (30275) 
ନାସ୍ମି କ୍ଲୀବୋ ମହାବାହୋ ପରବାନ୍ଧର୍ମସଂଯୁତଃ ।
ଉର୍ବଶୀଶାପସଂଭୂତଂ କ୍ଲୈବ୍ଯଂ ସମୁପସଂସ୍ଥିତମ୍ ॥ 4-44-23 (30276) 
ପୁରାଽହମାଜ୍ଞଯା ଭ୍ରାତୁର୍ଜ୍ଯେଷ୍ଠସ୍ଯାସ୍ମି ସୁରାଲଯମ୍।
ପ୍ରାପ୍ତବାନୁର୍ବଶୀ ଦୃଷ୍ଟା ସୁଧର୍ମାଯାଂ ମଯା ତଦା ॥ 4-44-24 (30277) 
ନୃତ୍ଯନ୍ତୀଂ ପରମଂ ରୂପଂ ବିଭ୍ରତୀଂ ବଜ୍ରିସନ୍ନିଧୌ ।
ଅପଶ୍ଯଂ ତାମନିମିଷଂ କୂଟସ୍ଥାମନ୍ବଯସ୍ଯ ମେ॥ 4-44-25 (30278) 
ରାତ୍ରୌ ସମାଗତା ମହ୍ଯଂ ଶଯନଂ ରନ୍ତୁମିଚ୍ଛଯା।
ଅହଂ ତାମଭିବାଦ୍ଯୈବ ମାତୃସତ୍କାରମାଚରମ୍ ॥ 4-44-26 (30279) 
ସା ଚ ମାମଶପତ୍କ୍ରୁଦ୍ଧା ଶିଖଣ୍ଡୀ ତ୍ବଂ ଭବେତି ବୈ।
ଶ୍ରୁତ୍ବା ତମିନ୍ଦ୍ରୋ ମାମାହ ମା ଭୈସ୍ତ୍ବଂ ପାର୍ଥ ଷଣ୍ଡତା ॥ 4-44-27 (30280) 
ଉପକାରୋ ଭବେତ୍ତୁଭ୍ଯମଜ୍ଞାତବସତୌ ପୁରା।
ଇତୀନ୍ଦ୍ରୋ ମାମନୁଗ୍ରାହ୍ଯ ତତଃ ପ୍ରେଷିତବାନ୍ବୃଷା ॥ 4-44-28 (30281) 
ତଦିଦଂ ସମନୁପ୍ରାପ୍ତଂ ବ୍ରତଂ ଚୀର୍ଣଂ ମଯାଽନଘ ।
ସମାପ୍ତବ୍ରତମୁତ୍ତୀର୍ଣଂ ବିଦ୍ଧି ମାଂ ତ୍ବଂ ନୃପାତ୍ମଜ ॥ 4-44-29 (30282) 
ଉତ୍ତର ଉବାଚ। 4-44-30x (3195) 
ପରମୋଽନୁଗ୍ରହୋ ମେଽଦ୍ଯ ଯତ୍ପ୍ରତର୍କୋ ନ ମେ ବୃଥା।
ନ ହୀଦୃଶାଃ କ୍ଲୀବରୂପା ଭବନ୍ତି ତୁ ନରୋତ୍ତମାଃ ॥ 4-44-30 (30283) 
ସହାଯବାନସ୍ମି ରଣେ ଯୁଦ୍ଧ୍ଯେଯମମରୈରପି ।
ସାଧ୍ବସଂ ତତ୍ପ୍ରନଷ୍ଟଂ ମେ କିଂ କରୋମି ବ୍ରବୀହି ମେ ॥ 4-44-31 (30284) 
ଅହଂ ତେ ସଂଗ୍ରହୀଷ୍ଯାମି ହଯାଞ୍ଶତ୍ରୁନିର୍ବହଣ।
ଶିକ୍ଷିତୋ ହ୍ଯସ୍ମି ସାରଥ୍ଯେ ନିଷ୍ଠିତଃ ପୁରୁଷର୍ଷଭ ॥ 4-44-32 (30285) 
ଦାରୁକୋ ବାସୁଦେବସ୍ଯ ଯଥା ଶକ୍ରସ୍ଯ ମାତଲିଃ।
ତଥା ମାଂ ବିଦ୍ଧି ସାରଥ୍ଯେ ଶିକ୍ଷିତଂ ନରପୁଙ୍ଗବ ॥ 4-44-33 (30286) 
ଅଶ୍ବା ହ୍ଯେତେ ମହାବାହୋ ତବୈବାହବଦୁର୍ଜଯାଃ।
ଯୋଗ୍ଯା ରଥବରେ ଯୁକ୍ତାଃ ପ୍ରାଣବନ୍ତୋ ଜିତଶ୍ରମାଃ ॥ 4-44-34 (30287) 
ଯସ୍ଯ ଯାତେନ ପଶ୍ଯନ୍ତି ଭୂମୌ କ୍ଷିପ୍ତଂ ପଦଂପଦମ୍।
ଦକ୍ଷିଣାଂ ଯୋ ଧୁରଂ ବୋଢା ସୁଗ୍ରୀବୋଣ ସମୋ ହଯଃ ॥ 4-44-35 (30288) 
ଯୋଽଯଂ ହଯୋ ଧୁର୍ଯବରୋ ବାମାଂ ବହତି ଶୋଭନଃ।
ତଂ ମନ୍ଯେ ମେଘପୁଷ୍ପସ୍ଯ ଜବେନ ସଦୃଶଂ ହଯମ୍ ॥ 4-44-36 (30289) 
ଯୋଽଯଂ ବହତି ବୈ ପାର୍ଷ୍ଣିଂ ଦକ୍ଷିଣାମଞ୍ଚିତୋଦ୍ଯତଃ ।
ବଲାହକାଦଭିମତସ୍ତେଜସା ବୀର୍ଯବତ୍ତରଃ ॥ 4-44-37 (30290) 
ଯୋଽଯଂ କାଞ୍ଚନସନ୍ନାହୋ ବାମଂ ବହତି ଶୋଭନଃ ।
ଧୁର୍ଯଂ ଶୈବ୍ଯସ୍ଯ ତଂ ମନ୍ଯେ ଜବେନ ବଲବତ୍ତରମ୍ ॥ 4-44-38 (30291) 
ତ୍ବାମେବାଯଂ ରଥୋ ବୋଢୁଂ ସଂଗ୍ରାମେଽର୍ହତି ଧନ୍ବିନମ୍ ।
ତ୍ବଂ ଚେ.. ରଥମାସ୍ଥାଯ ଯୋଦ୍ଧୁମର୍ହୋ ମତୋ ମମ। 
ଶର୍ବଶତ୍ରୁଭିରାଯାତୋ ଦେବରାଜ ଇବାସୁରୈଃ ॥  4-44-39 (30292) 
ବୈଶମ୍ପାଯନ ଉବାଚ। 4-44-40x (3196) 
ତତୋ ରଥାଦବସ୍କନ୍ଦ୍ଯ ବୀର୍ଯବାନରିମର୍ଦନଃ।
ପ୍ରଣମ୍ଯ ଦେବାନ୍ଗାଣ୍ଡୀବମାଦାଯ ରୁରୁଚେ ଶ୍ରିଯା ॥ 4-44-40 (30293) 
ତତୋ ବିମୁଚ୍ଯ ବାହୁଭ୍ଯାଂ ସଙ୍ଖଚୂଡାନି ପାଣ୍ଡବଃ ।
ତୌ ଚ ଦୁନ୍ଦୁଭିସନ୍ନାଦୌ ପ୍ରତିବଦ୍ଧ୍ଯ ତଲାବୁଭୌ ॥ 4-44-41 (30294) 
ଇନ୍ଦ୍ରଦତ୍ତେ ଚ ତେ ଦିବ୍ଯେ ଉଦ୍ଧୃତ୍ଯାମୁଚ୍ଯ କୁଣ୍ଡଲେ ।
ଶ୍ଲକ୍ଷ୍ଣାନ୍କେଶାନ୍ମୃଦୂନ୍ସ୍ନିଗ୍ଧାଞ୍ଶ୍ବେତେନୋଦ୍ଗ୍ରଥ୍ଯ ବାସସା ॥ 4-44-42 (30295) 
ଅଥାସୌ ପ୍ରାଙ୍ମୁଖୋ ଭୂତ୍ବା ଶୁଚିଃ ପ୍ରଯତମାନସଃ।
ଅଭିଦଧ୍ଯୌ ମହାବାହୁଃ ସର୍ବାସ୍ତ୍ରାଣି ରଥୋତ୍ତମେ ॥ 4-44-43 (30296) 
ଊଚୁଶ୍ଚ ପାର୍ଥଂ ସର୍ବାଣି ପ୍ରାଞ୍ଜଲୀନି ନୃପାତ୍ମଜମ୍।
ଇମାନି ସ୍ମୋ ମହୋଦାର କିଙ୍କରାଣୀନ୍ଦ୍ରନନ୍ଦନ ॥ 4-44-44 (30297) 
ପ୍ରଣିପତ୍ଯ ତତଃ ପାର୍ଥଃ ସମାଲଭ୍ଯ ଚ ପାଣିନା।
ସର୍ବାଣି ମାନସାନୀହ ଭବତେତ୍ଯଭ୍ଯଭାଷତ॥ 4-44-45 (30298) 
ପ୍ରତିଗୃହ୍ଯ ତତୋଽସ୍ତ୍ରାଣି ପ୍ରହ୍ଲଷ୍ଟବଦନୋଽଭବତ୍ ।
ଅଧିଜ୍ଯଂ ତରସା କୃତ୍ବା ଗାଣ୍ଡୀବଂ ବ୍ଯାକ୍ଷିପଦ୍ଧନୁଃ ॥ 4-44-46 (30299) 
ତସ୍ଯ ବିକ୍ଷିପ୍ଯମାଣସ୍ଯ ଧନୁଷୋଽଭୂନ୍ମହାସ୍ବନଃ ।
ଯଥା ଶୈଲସ୍ଯ ମହତଃ ଶୈଲାନାକ୍ଷିପ୍ଯ ଜଘ୍ରୁଷଃ ॥ 4-44-47 (30300) 
ସନିର୍ଘାତାଽଭବଦ୍ଭୂମିର୍ଦିକ୍ଷୁ ବାଯୁର୍ବବୌ ଭୃଶମ୍।
ଭ୍ରାନ୍ତଦ୍ବିଜଂ ଖମଭବତ୍ପ୍ରାକମ୍ପନ୍ତ ମହାଦ୍ରୁମାଃ ॥ 4-44-48 (30301) 
ତଂ ଶବ୍ଦଂ କୁରବୋ ରାଜନ୍ବିସ୍ଫୋଟମଶନେରିବ।
ତାର୍କ୍ଷ୍ଯଂ ଶବ୍ଦମିବ ଶ୍ରୁତ୍ବା ବିତ୍ରେସୁର୍ଦୀନମାନସାଃ ॥ 4-44-49 (30302) 
ଯଥେନ୍ଦ୍ରୋ ବ୍ଯାକ୍ଷିପଦ୍ଭୀମଂ ବିସ୍ଫୋଟମଶନେର୍ଭୁବି ।
ତଥାଽର୍ଜୁନୋ ଧନୁଃଶ୍ରେଷ୍ଠଂ ବାହୁଭ୍ଯାମାକ୍ଷିପଦ୍ବଲୀ ॥ 4-44-50 (30303) 
ମହାଶନିମହାଶବ୍ଦସଦୃଶୋ ଜ୍ଯାସ୍ବନୋ ମହାନ୍ ।
ଶତ୍ରୂନ୍ବୀରାଂଶ୍ଚ ସଂତର୍ଜ୍ଯ ନିଗ୍ରହସ୍ଥୋ ରଥେ ସ୍ଥିତଃ ॥ 4-44-51 (30304) 
ଉତ୍ତର ଉବାଚ। 4-44-52x (3197) 
ଏକସ୍ତ୍ବଂ ପାଣ୍ଡବଶ୍ରେଷ୍ଠ ବହୂନୋତାନ୍ମହାରଥାନ୍।
କଥଂ ଜେଷ୍ଯସି ସଂଗ୍ରାମେ ସର୍ବଶସ୍ତ୍ରାସ୍ତ୍ରପାରଗାନ୍ ॥ 4-44-52 (30305) 
ଅସହାଯୋ।ସି କୋନ୍ତେଯ ସସହାଯାଶ୍ଚ କୌରବାଃ ।
ଅତ ଏବ ମହାବାହୋ ଭୀତସ୍ତିଷ୍ଠାମି ତେଽଗ୍ରତଃ ॥ 4-44-53 (30306) 
ବୈଶମ୍ପାଯନ ଉବାଚ। 4-44-54x (3198) 
ଉବାଚ ପାର୍ଥୋ ମା ଭୈଷୀଃ ପ୍ରହସ୍ଯ ସ୍ବନବତ୍ତଦା ॥  4-44-54 (30307) 
ଯୁଧ୍ଯମାନସ୍ଯ ମେ ବୀର ଗନ୍ଧର୍ବୈଃ ସୁମହାବଲୈଃ ।
ସହାଯୋ ଘୋଷଯାତ୍ରାଯାଂ କସ୍ତଦାସୀତ୍ସଖା ମମ ॥ 4-44-55 (30308) 
ତଥା ପ୍ରତିଭଯେ ତସ୍ମିନ୍ଦେବଦାନବସଂକୁଲେ।
ଖାଣ୍ଡବେ ଯୁଧ୍ଯମାନସ୍ଯ କସ୍ତଦାସୀତ୍ସଖା ମମ ॥ 4-44-56 (30309) 
ନିବାତକବଚୈଃ ସାର୍ଧଂ ପୌଲୋମୈଶ୍ଚ ମହାବଲୈଃ ।
ଯୁଧ୍ଯତୋ ଦେବରାଜାର୍ଥେ କଃ ସହାଯସ୍ତଦାଽଭବତ୍ ॥ 4-44-57 (30310) 
ସ୍ବଯଂବରେ ତୁ ପାଞ୍ଚାଲ୍ଯା ରାଜଭିଃ ସହ ସଂଯୁଗେ।
ଯୁଧ୍ଯତୋ ବହୁଭିସ୍ତାତ କଃ ସହାଯସ୍ତଦାଽଭବତ୍ ॥ 4-44-58 (30311) 
ଉପଜୀବ୍ଯ ଗୁରୁଂ ଦ୍ରୋଣଂ ଶୁକ୍ରଂ ବୈଶ୍ରବଣଂ ଯମମ୍।
ବରୁଣଂ ପାବକଂ ଚୈବ କୃପଂ କୃଷ୍ଣଂ ଚ ମାଧବମ୍ । 
ପିନାକପାଣିନଂ ଚୈବ କଥମେତାନ୍ନ ଯୋଧଯେ ॥  4-44-59 (30312) 
ରଥଂ ବାହଯ ମେ ଶୀଘ୍ରଂ ବ୍ଯେତୁ ତେ ମାନସୋ ଜ୍ବରଃ ॥ ॥  4-44-60 (30313) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଚତୁଶ୍ଚତ୍ବାରିଂଶୋଽଧ୍ଯଯଃ ॥ 44 ॥




ବିରାଟପର୍ବ - ଅଧ୍ଯାଯ 045

॥ ଶ୍ରୀଃ ॥

4.45. ଅଧ୍ଯାଯଃ 045 

Mahabharata - Virata Parva - Chapter Topics

ଅର୍ଜୁନେନ ଯୁଦ୍ଧପ୍ରସ୍ଥାନସମଯେ ଉତ୍ତରରଥାତ୍ସିଂହଧ୍ବଜସ୍ଯାବରୋପଣପୂର୍ବକଂ ସ୍ବଧ୍ଯାନସଂନିହିତସ୍ଯ ହନୁମଦ୍ଧ୍ବଜସ୍ଯ ରଥେ ସ୍ଥାପନମ୍ ॥ 1 ॥ ତଥା ସ୍ବଶଙ୍ଖାଦିଶବ୍ଦଶ୍ରବଣବିତ୍ରସ୍ତସ୍ଯୋତ୍ତରସ୍ଯ ସମାଶ୍ବାସନପୂର୍ବକଂ ରଣାଯାଭିଯାନମ୍ ॥ 2 ॥

Mahabharata - Virata Parva - Chapter Text

4-45-0 (30314) 
ବୈଶମ୍ପାଯନ ଉବାଚ। 4-45-0x (3199) 
ଉତ୍ତରଂ ସାଂରଥିଂ କୃତ୍ବା ଶମୀଂ କୃତ୍ବା ପ୍ରଦକ୍ଷିଣମ୍।
ଆଯୁଧଂ ସର୍ବମାଦାଯ ତତଃ ପ୍ରାଯାଦ୍ଧନଞ୍ଜଯଃ ॥ 4-45-1 (30315) 
ଧ୍ବଜଂ ଚ ସିଂହଂ ମାତ୍ସ୍ଯସ୍ଯ ଭ୍ରାତୄଣାମାଯୁଧାନି ଚ।
ପ୍ରଣିଧାଯ ଶମୀମଧ୍ଯେ ପ୍ରଯାତୁମୁପଚକ୍ରମେ ॥ 4-45-2 (30316) 
ତତଃ କାଞ୍ଚନଲାଙ୍ଗୂଲଂ ଧ୍ବଜଂ ବାନରଲକ୍ଷଣମ୍ ।
ଦିବ୍ଯଂ ମାଯାମଯଂ ଯୁକ୍ତଂ ବିହିତଂ ବିଶ୍ବକର୍ମଣା । 
ମନସା ଚିନ୍ତଯାମାସ ପ୍ରସାଦଂ ପାବକସ୍ଯ ଚ ॥  4-45-3 (30317) 
ସ ଚ ତଚ୍ଚିନ୍ତିତଂ ଜ୍ଞାତ୍ବା ଧ୍ବଜେ ଭୂତାନ୍ଯଯୋଜଯତ୍।
ରଥେ ବାନରମୁଚ୍ଛ୍ରିତ୍ଯ ଗାଣ୍ଡୀବଂ ବ୍ଯାକ୍ଷିପଦ୍ଧନୁଃ ॥ 4-45-4 (30318) 
ସପତାକଂ ବିଚିତ୍ରାଙ୍ଗଂ ସୋପାସଙ୍ଗଂ ମହାବଲମ୍।
ଖାତ୍ପପାତ ରଥେ ତୂର୍ଣଂ ଦିବ୍ଯରୂପଂ ମନୋରମମ୍ ॥ 4-45-5 (30319) 
ରଥମାସ୍ଥାଯ ବୀଭତ୍ସୁଃ କୌନ୍ତେଯଃ ଶ୍ବେତବାହନଃ।
ବଦ୍ଧାସିଃ ସତଲତ୍ରାଣଃ ପ୍ରଗୃହୀତଶରାସନଃ । 
ତତଃ ପ୍ରାଯାଦୁଦୀଚୀଂ ସ କପିପ୍ରବରକେତନଃ ॥  4-45-6 (30320) 
ସୈନ୍ଯାଭ୍ଯାଶଂ ସ ସଂପ୍ରାପ୍ଯ ଗୃହୀତ୍ବା ଶଙ୍ଖମୁତ୍ତମମ୍ ।
ସ୍ବନବନ୍ତଂ ମହାଶବ୍ଦଂ ଦେବଦତ୍ତଂ ଧନଞ୍ଜଯଃ । 
ଶଶାଙ୍କରୂପଂ ବୀଭତ୍ସୁଃ ପ୍ରାଧ୍ମାପଯଦରିଂଦମଃ ॥  4-45-7 (30321) 
[ ଶଶାଙ୍କକୁନ୍ଦଧବଲଂ ମୁଖେ ନିକ୍ଷିପ୍ଯ ବାସବିଃ ।
ଉଚ୍ଛ୍ବସଦ୍ଗଣ୍ଡଯୁଗଲଂ ସିରାଲ୍ଯାଚିତଫାଲକମ୍ ॥ 4-45-8 (30322) 
ଆରକ୍ତନିମ୍ନନଯନଂ ହ୍ରସ୍ବସ୍ଥୂଲଶିରୋଧରମ୍।
ଅତିଶ୍ଲିଷ୍ଟୋଦରୋରସ୍କଂ ତିର୍ଯଗାନନଶୋଭିତମ୍ ॥ 4-45-9 (30323) 
ଯାବତ୍ସ୍ବଶକ୍ତିସାମଗ୍ର୍ଯଂ ତ୍ରୈଲୋକ୍ଯଂ କ୍ଷୋଭଯନ୍ନିବ ।
ମରୁଦ୍ଭିର୍ଦଶଭିଶ୍ଚୈବ ପ୍ରାଧ୍ମାପଯଦରିଂଦମଃ ]॥ 4-45-10 (30324) 
ଶଙ୍ଖଶବ୍ଦୋସ୍ଯ ସୋତ୍ଯର୍ଥଂ ଶ୍ରୂଯତେ କାଲମେଘବତ୍ ॥  4-45-11 (30325) 
ତସ୍ଯ ଶଙ୍ଖସ୍ଯ ଶବ୍ଦେନ ଧନୁପୋ ନିସ୍ବନେନ ଚ।
ବାନରସ୍ଯ ନିନାଦେନ ରଥନେମିସ୍ବନେନ ଚ। 
ଜଙ୍ଗମସ୍ଯ ଭଯଂ ଘୋରମକରୋତ୍ପାକଶାସନିଃ ॥  4-45-12 (30326) 
ଶଙ୍ଖଶବ୍ଦେନ ପାର୍ଥସ୍ଯ ମୁଖେନାଶ୍ବାଃ ପତନ୍କ୍ଷିତୌ ।
ଉତ୍ତରଶ୍ଚାପି ସଂତ୍ରସ୍ଥୋ ରଥୋପସ୍ଥ ଉପାବିଶତ୍ ॥ 4-45-13 (30327) 
ଅଥାଶ୍ବାନ୍ରଶ୍ମିଭିଃ ପାର୍ଥଃ ସମୁଦ୍ଯମ୍ଯ ପରଂତପଃ ।
ଅଭ୍ରାଜତ ରଥୋପସ୍ଥେ ଭାନୁର୍ମେରାବିବୋତ୍ତରେ ॥ 4-45-14 (30328) 
ଶଙ୍ଖଘୋଷେଣ ବିତ୍ରସ୍ତଂ ଜ୍ଯାଘାତେନ ଚ ମୂର୍ଛିତମ୍ ।
ଉତ୍ତରଂ ସଂପରିଷ୍ବଜ୍ଯ ସମାଶ୍ବାସଯଦର୍ଜୁନଃ ॥ 4-45-15 (30329) 
ମା ଭୈସ୍ତ୍ବଂ ରାଜପୁତ୍ରାଗ୍ର୍ଯ କ୍ଷତ୍ରିଯୋସି ପରନ୍ତପ ।
କଥଂ ପୁରୁଷଶାର୍ଦୂଲ ଶତ୍ରୁମଧ୍ଯେ ବିଷୀଦସି ॥ 4-45-16 (30330) 
ଶ୍ରୁତାସ୍ତେ ଶଙ୍ଖଶବ୍ଦାଶ୍ଚ ଭେରୀଶବ୍ଦାଶ୍ଚ ସର୍ବଶଃ ।
କୁଞ୍ଜରାଣାଂ ଚ ନିନଦା ବ୍ଯୂଢାନୀକେଷୁ ନିତ୍ଯଶଃ ॥ 4-45-17 (30331) 
ସ ତ୍ବଂ କଥମିବାନେନ ଶଙ୍ଖଶବ୍ଦେନ ଭୀଷିତଃ ।
ବିପଣ୍ଣରୂପୋ ବିତ୍ରସ୍ତଃ ପୁରୁଷଃ ପ୍ରାକୃତୋ ଯଥା ॥ 4-45-18 (30332) 
ଉତ୍ତର ଉବାଚ। 4-45-19x (3200) 
ଶ୍ରୁତା ମେ ଶଙ୍ଖଶବ୍ଦାଶ୍ଚ ଭେରୀଶବ୍ଦାଶ୍ଚ ନିତ୍ଯଶଃ।
କୁଞ୍ଜରାଣାଂ ଚ ନିନଦା ବ୍ଯୂଢାନୀକେଷୁ ତିଷ୍ଠତଃ ॥ 4-45-19 (30333) 
ନୈବଂବିଧାଃ ଶଙ୍ଖଶବ୍ଦାଃ ପୁରା ଜାତୁ ମଯା ଶ୍ରୁତାଃ।
ଧ୍ବଜସ୍ଯ ଚାପି ରୂପଂ ମେ ଦୃଷ୍ଟପୂର୍ବଂ ନହୀଦୃଶମ୍ । 
ଧନୁଷଶ୍ଚାପି ଘୋଷଶ୍ଚ ଶ୍ରୁତପୂର୍ବୋ ନ ମେ କ୍ବଚିତ୍ ॥  4-45-20 (30334) 
ଅସ୍ଯ ଶଙ୍ଖସ୍ଯ ଶବ୍ଦେନ ଧନୁଷୋ ନିସ୍ବନେନ ଚ।
ଅମାନୁଷାଣାଂ ଶବ୍ଦେନ ଭୂତାନାଂ ନିସ୍ବସେନ ଚ। 
ରଥନେମିପ୍ରଣାଦେନ ମନୋ କମେ ମୁହ୍ଯତେ ଭୃଶମ୍ ॥  4-45-21 (30335) 
ବ୍ଯାକୁଲାଶ୍ଚ ଦିଶଃ ସର୍ବା ହୃଦଯଂ ବ୍ଯଥତୀବ ଚ।
ଧ୍ବଜେନ ପିହିତାଃ ସର୍ବା ଦିଶୋ ନ ପ୍ରତିଭାନ୍ତି ମେ। 
ଗାଣ୍ଡୀବସ୍ଯ ଚ ଶବ୍ଦେନ କର୍ଣୌ ମେ ବଧିରୀକୃତୌ ॥  4-45-22 (30336) 
ବୈଶମ୍ପାଯନ ଉବାଚ। 4-45-23x (3201) 
ପୁନର୍ଧ୍ବଜଂ ପୁନଃ ଶଙ୍ଖଂ ଧନୁଶ୍ଚୈବ ପୁନଃ ପୁନଃ ।
ସ ମୂଢଚେତା ବୈରାଟିରର୍ଜୁନଂ ସମୁଦୈକ୍ଷତ ॥ 4-45-23 (30337) 
ସ ମୁହୂର୍ତଂ ପ୍ରଯାତଂ ତୁ ପାର୍ଥୋ ବୈରାଟିମବ୍ରବୀତ୍ ॥  4-45-24 (30338) 
ସ୍ଥିରୋ ଭବ ମହାବାହୋ ସଂଜ୍ଞାଂ ଚାତ୍ମାନମାନଯ।
ଏକାନ୍ତେ ରଥମାସ୍ଥାଯ ପଦ୍ଭ୍ଯାଂ ତ୍ବମବପୀଡ୍ଯ ଚ। 
ଦୃଢଂ ଚ ରଶ୍ମୀନ୍ସଂଯଚ୍ଛ ଶଙ୍ଖଂ ଧ୍ମାସ୍ଯାମ୍ଯହଂ ପୁନଃ ॥  4-45-25 (30339) 
ଏବମୁକ୍ତ୍ବା ମହାବାହୁଃ ସବ୍ଯସାଚୀ ପରନ୍ତପଃ।
ତତଃ ଶଙ୍ଖମୁପାଧ୍ମାସୀଦ୍ଦାରଯନ୍ନିବ ପର୍ବତାନ୍। 
ଗୁହା ଗିରୀଣାଂ ଚ ତଦା ଦିଶଃ ଶୈଲାଂସ୍ତଥୈବ ଚ ॥  4-45-26 (30340) 
ଜ୍ଯାଘୋଷଂ ତଲଘୋଷଂ ଚ କୃତ୍ବା ଭୂତାନ୍ଯମୋହଯତ୍।
ଉତ୍ତରଶ୍ଚାପି ସଂଲୀନୋ ରଥୋପସ୍ଥ ଉପାବିଶତ୍। 
ତଂ ସମାଶ୍ବାସଯାମାସ ପୁନରେବ ଧନଞ୍ଜଯଃ ।  4-45-27 (30341) 
ତସ୍ଯ ଶଙ୍ଖସ୍ଯ ଶବ୍ଦେନ ରଥନେମିସ୍ବନେନ ଚ।
ଗାଣ୍ଡୀବସ୍ଯ ଚ ଶବ୍ଦେନ ପୃଥିବୀ ସମକମ୍ପତ ॥ ॥ 4-45-28 (30342) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ପଞ୍ଚଚତ୍ବାରିଂଶୋଽଧ୍ଯାଯଃ ॥ 45 ॥




ବିରାଟପର୍ବ - ଅଧ୍ଯାଯ 046

॥ ଶ୍ରୀଃ ॥

4.46. ଅଧ୍ଯାଯଃ 046 

Mahabharata - Virata Parva - Chapter Topics

ଦ୍ରୋଣେନାର୍ଜୁନଶଙ୍ଖନାଦାଦିନା ତସ୍ଯାର୍ଜୁନତ୍ବନିର୍ଧାରଣେନ ଦୁର୍ଯୋଧନଂପ୍ରତି ତନ୍ନିବେଦନପୂର୍ବକଂ ଦୁର୍ନିମିତ୍ତପ୍ରଦର୍ଶନମ୍ ॥ 1 ॥

Mahabharata - Virata Parva - Chapter Text

4-46-0 (30343) 
ବୈଶମ୍ପାଯନ ଉବାଚ। 4-46-0x (3202) 
ଭାରଦ୍ବାଜସ୍ତତୋ ଦ୍ରୋଣଃ ସର୍ବଶସ୍ତ୍ରଭୃତାଂବରଃ।
ରାଜାନଂ ଚାହ ସଂପ୍ରେକ୍ଷ୍ଯ ଦୁର୍ଯୋଧନମରିଂଦମଃ ॥ 4-46-1 (30344) 
ଯଥା ରଥସ୍ଯ ନିର୍ଘୋଷୋ ଯଥା ଶଙ୍ଖ ଉଦୀର୍ଯତେ।
କମ୍ପତେ ଚ ଯଥା ଭୂମିର୍ନୈଷୋନ୍ଯଃ ସବ୍ଯସାଚିନଃ ॥ 4-46-2 (30345) 
ଔତ୍ପାତିକମିଦଂ ରାଜନ୍ନିମିତ୍ତଂ ଭବତୀହ ନଃ।
ନ ହି ପଶ୍ଯାମି ବିଜଯଂ ସୈନ୍ଯେଽସ୍ମାକଂ ପରନ୍ତପ ॥ 4-46-3 (30346) 
ଶସ୍ତ୍ରାଣି ନ ପ୍ରକାଶନ୍ତେ ନ ପ୍ରହୃଷ୍ଯନ୍ତି ବାହନାଃ ।
ଅଗ୍ନଯଶ୍ଚ ନ ଭାସନ୍ତେ ସୁସମିଦ୍ଧା ନ ଶୋଭନାଃ ॥ 4-46-4 (30347) 
ପ୍ରତ୍ଯାଦିତ୍ଯଂ ଚ ନଃ ସର୍ବେ ମୃଗା ଘୋରା ନଦନ୍ତି ଚ।
ଶକୁନାଶ୍ଚାପସବ୍ଯାଶ୍ଚ ବେଦଯନ୍ତି ମହାଭଯମ୍ ॥ 4-46-5 (30348) 
ଗୋମାଯୁରେଷ ସୈନ୍ଯାନାଂ ରୁଦନ୍ମଧ୍ଯେନ ଧାବତି।
ଚାଷା ନଦନ୍ତି ଚାକାଶେ ବେଦଯନ୍ତୋ ମହଦ୍ଭଯମ୍ ॥ 4-46-6 (30349) 
ଭବତାଂ ଚୈବ ରୋମାଣି ପ୍ରହୃଷ୍ଟାନୀବ ଲକ୍ଷଯେ ॥  4-46-7 (30350) 
ଅନୁଷ୍ଣାଙ୍ଗାଶ୍ଚ ସଂସ୍ବିନ୍ନା ଜୃମ୍ଭନ୍ତେ ଚାପ୍ଯଭୀକ୍ଷ୍ଣଶଃ ।
ବିଷ୍କମ୍ଭନ୍ତି ଚ ମାତଙ୍ଗା ମୁଞ୍ଚନ୍ତ୍ଯଶ୍ରୂଣି ବାଜିନଃ । 
ସଦା ମୂତ୍ରଂ ପୁରୀଷଂ ଚ ଉତ୍ସୃଜନ୍ତି ପୁନଃ ପୁନଃ ॥  4-46-8 (30351) 
ଲୋହିତାର୍ଦ୍ରା ଚ ପୃଥିବୀ ଦିଶଃ ସର୍ବାଃ ପ୍ରଧୂମିତାଃ ।
ନ ଚ ସୂର୍ଯଃ ପ୍ରତପତି ମହଦ୍ବେଦଯତେ ଭଯମ୍ ॥ 4-46-9 (30352) 
ହସ୍ତିନଶ୍ଚାପି ବିତ୍ରସ୍ତା ଯୋଧାଶ୍ଚାପି ବିତତ୍ରସୁଃ ।
ପରାଭୂତା ଚ ବଃ ସେନା ନ କଶ୍ଚିଦ୍ଯୋଦ୍ଭୁମିଚ୍ଛତି ॥ 4-46-10 (30353) 
ବିଷଣ୍ଣମୁଖଭୂଯିଷ୍ଠାଃ ସର୍ବେ ଯୋଧା ବିଚେତସଃ ।
ଦିଶଂ ତେ ଦକ୍ଷିଣାଂ ସର୍ବେ ବିପ୍ରେକ୍ଷନ୍ତେ ପୁନଃ ପୁନଃ ॥ 4-46-11 (30354) 
ମୃଗାଶ୍ଚ ପକ୍ଷିଣଶ୍ଚୈବ ସବ୍ଯମେବ ପତନ୍ତି ନଃ।
ବାଦିତ୍ରୋଦ୍ଧୃଷ୍ଟଘୋଷାଶ୍ଚ ନ ଚ ଗାଢଂ ସ୍ବନନ୍ତି ଚ। 
ଧ୍ବଜାଗ୍ରେଷୁ ନିଲୀଯନ୍ତେ ବାଯସାସ୍ତନ୍ନ ଶୋଭନମ୍ ॥  4-46-12 (30355) 
ଯଥା ମେଘସ୍ଯ ନିନଦୋ ଗମ୍ଭୀରସ୍ତୂର୍ଣମାଯତଃ।
ଶ୍ରୂଯତେ ରଥନିର୍ଘୋଷୋ ନାଯମନ୍ଯୋ ଧନଞ୍ଜଯାତ୍ ॥ 4-46-13 (30356) 
ଅଶ୍ବାନାଂ ସ୍ବନତାଂ ଶବ୍ଦୋ ବହତାଂ ପାକଶାସନିମ୍ ।
ବାନରସ୍ଯ ରଥେ ଦିବ୍ଯୋ ନିସ୍ବନଃ ଶ୍ରୂଯତେ ମହାନ୍ ॥ 4-46-14 (30357) 
ଶଙ୍ଖଶବ୍ଦେନ ପାର୍ଥସ୍ଯ କର୍ଣୌ ମେ ବଧିରୀକୃତୌ ।
ସର୍ବସୈନ୍ଯଂ ଚ ବିତ୍ରସ୍ତଂ ନାଯମନ୍ଯୋ ଧନଞ୍ଜଯାତ୍ ॥ 4-46-15 (30358) 
ରାଜାନମଗ୍ରତଃ କୃତ୍ବା ଦୁର୍ଯୋଧନମରିନ୍ଦମମ୍।
ଗାଃ ପ୍ରସ୍ଥାପ୍ଯ ଚ ତିଷ୍ଠାମୋ ବ୍ଯୂଢାନୀକାଃ ପ୍ରହାରିଣଃ । 
ପ୍ରବିଭଜ୍ଯ ତ୍ରିଧା ସେନାଂ ସମୁଚ୍ଛ୍ରିତ୍ଯ ଧ୍ବଜାନପି ॥  4-46-16 (30359) 
ଶିତୈର୍ବାଣୈଃ ପ୍ରତାପ୍ଯେମାଂ ଚମୂମେଷ ଧନଞ୍ଜଯଃ।
ମୂର୍ଧ୍ନି ସର୍ବନରେନ୍ଦ୍ରାଣାଂ ବାମପାଦଂ କରିଷ୍ଯତି ॥ 4-46-17 (30360) 
ନ ହ୍ଯେଷ ଶକ୍ଯୋ ବୀଭତ୍ସୁର୍ଜେତୁଂ ଦେବାସୁରୈରପି ।
ଦିକ୍ଷୁ ଗୁଲ୍ମା ନିବେଶ୍ଯନ୍ତାଂ ଯତ୍ତା ଯୋତ୍ସ୍ଯାମହେଽର୍ଜୁନ ॥ ॥ 4-46-18 (30361) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଷଟ୍ଚତ୍ବାରିଂଶୋଽଧ୍ଯାଯଃ ॥ 46 ॥




ବିରାଟପର୍ବ - ଅଧ୍ଯାଯ 047

॥ ଶ୍ରୀଃ ॥

4.47. ଅଧ୍ଯାଯଃ 047 

Mahabharata - Virata Parva - Chapter Topics

ଦ୍ରୋଣବଚନାଦର୍ଜୁନସ୍ଯାର୍ଜୁନତ୍ବାବଧାରଣେନ ବିଷାଦାତ୍ତୂଷ୍ଣୀଂଭୂତେଷୁ ସ୍ବୀଯେଷୁ ଦୁର୍ଯୋଧନେନ ଦ୍ରୋଣାନାଦରପୂର୍ବକଂ ତାନ୍ପ୍ରତି ସମରପ୍ରୋତ୍ସାହନମ୍ ॥ 1॥

Mahabharata - Virata Parva - Chapter Text

4-47-0 (30362) 
ବୈଶମ୍ପାଯନ ଉବାଚ। 4-47-0x (3203) 
ତତୋ ଦୁର୍ଯୋଧନୋ ରାଜା ସମରେ ଭୀଷ୍ମମବ୍ରବୀତ୍।
ଦ୍ରୋଣଂ ଚ ରଥିଶାର୍ଦୂଲଂ କୃପଂ ଚ ସୁମହାବଲମ୍ ॥ 4-47-1 (30363) 
ଉକ୍ତୋଽଯମର୍ଥ ଆଚାର୍ଯ ମଯା କର୍ଣେନ ଚାସକୃତ୍।
ପୁନରେବ ଚ ବକ୍ଷ୍ଯାମି ନ ହି ତୃପ୍ଯାମି ତଦ୍ବ୍ରୁବନ୍ ॥ 4-47-2 (30364) 
ପରାଜିତୈର୍ବିବସ୍ତବ୍ଯଂ ତୈଶ୍ଚ ଦ୍ବାଦଶବତ୍ସରାନ୍ ।
ବନେ ଜନପଦେଽଜ୍ଞାତୈରେଷ ଏବ ପଣୋ ହି ନଃ ॥ 4-47-3 (30365) 
ତେଷାଂ ନ ତାବନ୍ନିର୍ବୃତ୍ତୋ ବତ୍ସରଃ ସ ତ୍ରଯୋଦଶଃ ।
ଅଜ୍ଞାତବାସେ ବୀଭତ୍ସୁରଥାସ୍ମାଭିଃ ପରିଶ୍ରୁତଃ॥ 4-47-4 (30366) 
ଅନିର୍ବୃତ୍ତେ ତୁ ନିର୍ବାସେ ଯଦି ବୀଭତ୍ସୁରାଗତଃ ।
ପୁନର୍ଦ୍ବାଦଶବର୍ଷାଣି ବନେ ବତ୍ସ୍ଯନ୍ତି ପାଣ୍ଡବାଃ ॥ 4-47-5 (30367) 
ଲୋଭାଦ୍ବା ତେ ନ ଜାନୀଯୁରସ୍ମାନ୍ବା ମୋହ ଆବିଶତ୍।
ହୀନାତିରିକ୍ତମେତେଷାଂ ଭୀଷ୍ମୋ ବେଦିତୁମର୍ହତି॥ 4-47-6 (30368) 
ଅର୍ଥାନାଂ ହି ପୁନର୍ଦ୍ବୈଧେ ନିତ୍ଯଂ ଭବତି ସଂଶଯଃ ।
ଅନ୍ଯଥା ଚିନ୍ତିତୋ ହ୍ଯର୍ଥଃ ପୁନର୍ଭବତି ଚାନ୍ଯଥା ॥ 4-47-7 (30369) 
ଉତ୍ତରଂ ମାର୍ଗମାଣାନାଂ ମାତ୍ସ୍ଯସେନାଂ ଯୁଯୁତ୍ସତାମ୍ ।
ଯଦି ବୀଭତ୍ସୁରାଯାତଃ କିଂତୁ କୃତ୍ଯମତଃ ପରମ୍ ॥ 4-47-8 (30370) 
ତ୍ରିଗର୍ତାନାଂ କୃତଂ କାର୍ଯଂ ପାଣ୍ଡବାନାଂ ଚ ମାର୍ଗଣମ୍ ।
ବିପ୍ରକାରୈର୍ହି ମାତ୍ସ୍ଯେନ ସୁଶର୍ମା ବାଧିତ ପୁରା ॥ 4-47-9 (30371) 
ତେଷାଂ ଭଯାଭିପନ୍ନାନାଂ ବସ୍ତାନାଂ ତ୍ରାଣଭିଚ୍ଛତାମ୍ ।
ଅଭଯଂ ଯାଚମାନାନାଂ ତଦାଽସ୍ମାଭିଃ ପରିଶ୍ରୁତମ୍ ॥ 4-47-10 (30372) 
ପ୍ରଥମଂ ବୈର୍ଗ୍ରହୀତବ୍ଯଂ ମାତ୍ସ୍ଯାନାଂ ଗୋଧନଂ ମହତ୍।
ଅଷ୍ଟମ୍ଯାଶ୍ଚାପରାହ୍ଣେ ତୁ ଇତି ନସ୍ତୈଃ ସମାହିତମ୍ ॥ 4-47-11 (30373) 
ନବମ୍ଯାଂ ପୁନରସ୍ମାଭିଃ ସୂର୍ଯସ୍ଯୋଦଯନଂ ପ୍ରତି।
ଇମା ଗାବୋ ଗ୍ରହୀତବ୍ଯା ଯାତେ ମତ୍ସ୍ଯେ ଗବାଂପଦମ୍ ॥ 4-47-12 (30374) 
ଇତ୍ଯେବଂ ନିଶ୍ଚଯୋଽସ୍ମାକଂ ମନ୍ତ୍ରୋଽଭୂନ୍ନାଗସାହ୍ବଯେ ।
ପାଣ୍ଡବାନାଂ ପରିଜ୍ଞାନେ ସର୍ବେଷାଂ ନଃ ପରସ୍ପରମ୍ ॥ 4-47-13 (30375) 
ତେ ବା ଗାଶ୍ଚ ନଯିଷ୍ଯନ୍ତି ଯଦି ବା ସ୍ଯୁଃ ପରାଜିତାଃ।
ଅସ୍ମାନ୍ବାଽପ୍ଯତିସନ୍ଧାଯ କୁର୍ଯୁର୍ମାତ୍ସ୍ଯେନ ସଂଗତିମ୍ ॥ 4-47-14 (30376) 
ଅଥବା ତାନୁପାଦାଯ ମାତ୍ସ୍ଯୋ ଜାନପଦୈଃ ସହ ।
ସର୍ବଥା ସେନଯା ସାର୍ଧମସ୍ମାନେଷ ଯୁଯୁତ୍ସତି ॥ 4-47-15 (30377) 
ତେଷାମେକୋ ମହାବୀର୍ଯଃ କଶ୍ଚିଦେବ ପୁନଃସରଃ।
ଅସ୍ମାଞ୍ଜେତୁମିହାଯାତୋ ମାତ୍ସ୍ଯୋ ବାଽପି ସ୍ବଯଂ ଭବେତ୍ ॥ 4-47-16 (30378) 
ଯଦ୍ଯେଷ ରାଜା ମାତ୍ସ୍ଯାନାଂ ଯଦି ବୀଭତ୍ସୁରାଗତଃ ।
ସର୍ବୈର୍ଯୋଦ୍ଧବ୍ଯମସ୍ମାଭିରିତି ନଃ ସମଯଃ କୃତଃ ॥ 4-47-17 (30379) 
ଅଥ କସ୍ମାତ୍ଥିତା ହ୍ଯେତେ ରଥେଷୁ ରଥିସତ୍ତମାଃ ।
ଭୀଷ୍ମଦ୍ରୋଣକୃପାଃ କର୍ଣୋ ବିକର୍ଣୋ ଦ୍ରୌଣିରେବ ଚ। 
ସଂଭ୍ରାନ୍ତମନସଃ ସର୍ବେ ପ୍ରାପ୍ତେ ହ୍ଯସ୍ମିନ୍ଧନଞ୍ଜଯେ ॥  4-47-18 (30380) 
ନାନ୍ଯତ୍ର ଯୁଦ୍ଧାଚ୍ଛ୍ରେଯୋସ୍ତି ତଥାଽଽତ୍ମା ପ୍ରଣିଧୀଯତାମ୍ ।
ସର୍ବଲୋକେନ ବା ଯୁଦ୍ଧଂ ଦେବୈର୍ବାଽସ୍ତୁ ସବାସବୈଃ ॥ 4-47-19 (30381) 
ଅନାଚ୍ଛିନ୍ନେ ଧନେଽସ୍ମାକମଥ ଶକ୍ରେଣ ବଜ୍ରିଣା।
ଯମେନ ବାଽପି ସଂଗ୍ରାମେ କୋ ହାସ୍ତିନପୁରଂ ବ୍ରଜେତ୍ ॥ 4-47-20 (30382) 
ଶରୈରଭିପ୍ରଣୁନ୍ନାନାଂ ଭଗ୍ନାନାଂ ଗହନେ ବନେ ।
କୋ ହି ଜୀବେତ୍ପଦାତୀନାଂ ଭବେଦଶ୍ବେଷୁ ସଂଶଯଃ ॥ 4-47-21 (30383) 
ଆଚାର୍ଯଂ ପୃଷ୍ଠତଃ କୃତ୍ବା ତଥା ନୀତିର୍ବିଧୀଯତାମ୍ ।
ଜାନାମି ଚ ମତଂ ତେଷାମତସ୍ତ୍ରାସଯତୀବ ନଃ॥ 4-47-22 (30384) 
ଅର୍ଜୁନେ ଚାପି ସଂପ୍ରୀତିମଧିକାମୁପଲକ୍ଷଯେ ।
ତଥା ଦୃଷ୍ଟ୍ବା ହି ବୀଭତ୍ସୁମୁପାଯାନ୍ତଂ ପ୍ରଶଂସତି । 
ଯଥା ସେନା ନ ଭଜ୍ଯେତ ତଥା ନୀତିର୍ବିଧୀଯତାମ୍ ॥  4-47-23 (30385) 
ଅଦେଶିକା ହ୍ଯରଣ୍ଯେଽସ୍ମିନ୍କୃଚ୍ଛ୍ରେ ଶତ୍ରୁବଶଂ ଗତା।
ଯଥା ନ ବିଭ୍ରମେତ୍ସେନା ତଥା ନୀତିର୍ବିଧୀଯତାମ୍ ॥ 4-47-24 (30386) 
ଅଶ୍ବାନାଂ ହେଷିତଂ ଶ୍ରୁତ୍ବା କା ପ୍ରଶଂସା ଭବେତ୍ପରେ ।
ସ୍ଥାନେ ବାଽପି ବ୍ରଜନ୍ତୋ ବା ସଦା ହେଷନ୍ତି ବାଜିନଃ ॥ 4-47-25 (30387) 
ସଦା ଚ ବାଯବୋ ବାନ୍ତି ନିତ୍ଯଂ ବର୍ଷତି ବାସବଃ ।
ସ୍ତନଯିତ୍ନୋଶ୍ଚ ନିର୍ଘୋଷଃ ଶ୍ରୂଯତେ ବହୁଶସ୍ତଥା ॥ 4-47-26 (30388) 
ଭୀଷଯନ୍ପାଣ୍ଡବେଯେଭ୍ଯୋ ଭବାନ୍ସର୍ବାନିମାଞ୍ଜନାନ୍।
ପ୍ରମୁଖେ ସର୍ବସୈନ୍ଯାନାମବଦ୍ଧଂ ବହୁ ଭାଷତେ ॥ 4-47-27 (30389) 
ଯଥୈବାଶ୍ବାନ୍ମାର୍ଗମାଣାସ୍ତାନେବାଭିପରୀପ୍ସବଃ ।
ହେଷିତାନୀବ ଶୃଣ୍ବନ୍ତି ତଦିଦଂ ଭବତସ୍ତଥା ॥ 4-47-28 (30390) 
କିମତ୍ର କାର୍ଯଂ ପାର୍ଥସ୍ଯ କଥଂ ବା ସ ପ୍ରଶସ୍ଯତେ।
ଅନ୍ଯତ୍ର କାମାଦ୍ଦ୍ବେଷାଦ୍ବା ରୋଷାଦ୍ବାଽସ୍ମାସୁ କେବଲମ୍ ॥ 4-47-29 (30391) 
ଆଚାର୍ଯା ବୈ କାରୁଣିକାଃ ପ୍ରାଜ୍ଞାଶ୍ଚାପାଯଦର୍ଶିନଃ ।
ନୈତେ ମହାହବେ ଘୋରେ ସଂପ୍ରଷ୍ଟବ୍ଯାଃ କଥଂଚନ ॥ 4-47-30 (30392) 
ପ୍ରାସାଦେଷୁ ବିଚିତ୍ରେଷୁ ଗୋଷ୍ଠୀପାନାଶନେଷୁ ଚ।
କଥା ବିଚିତ୍ରାଃ କୁର୍ବାଣାଃ ପଣ୍ଡିତାସ୍ତତ୍ର ସୋଭନଃ ॥ 4-47-31 (30393) 
ବହୂନ୍ଯାଶ୍ଚର୍ଯରୂପାଣି କୁର୍ବତେ ଜନସଂସଦି ।
ଇଷ୍ବସ୍ତ୍ରେ ଚାପସଂଧାନେ ପଣ୍ଡିତାସ୍ତତ୍ର ଶୋଭନାଃ ॥ 4-47-32 (30394) 
ପରେଷାଂ ବିବରଜ୍ଞାନେ ମନୁଷ୍ଯାଚରିତେଷୁ ଚ।
ଅନ୍ନସଂସ୍କାରଦୋଷେଷୁ ପଣ୍ଡିତାସ୍ତତ୍ର ଶୋଭନାଃ ॥ 4-47-33 (30395) 
ପଣ୍ଡିତାନ୍ପୃଷ୍ଠତଃ କୃତ୍ବା ପରେଷାଂ ଗୁଣବାଦିନଃ ।
ବିଧୀଯତାଂ ତଥା ନୀତିର୍ଯଥା ବଧ୍ଯେତ ବୈ ପରଃ ॥ 4-47-34 (30396) 
ଗାବଶ୍ଚୈତାଃ ପ୍ରତିଷ୍ଠନ୍ତାଂ ସେନାଂ ବ୍ଯୂହନ୍ତୁ ମାଚିରମ୍।
ଆରକ୍ଷାଶ୍ଚ ବିଧୀଯନ୍ତାଂ ଯତ୍ର ଯୋତ୍ସ୍ଯାମହେ ପରୈଃ ॥ ॥ 4-47-35 (30397) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ସପ୍ତଚତ୍ବାରିଂଶୋଽଧ୍ଯାଯଃ ॥ 47 ॥

Mahabharata - Virata Parva - Chapter Footnotes

4-47-11 ସପ୍ତମ୍ଯାଶ୍ଚାପରାହ୍ଣେ ତ୍ବିତି ନବମ୍ଯାଂ ପୁନରସ୍ମାଭିରିତି ଚ ଥo ପାଠଃ ॥ ॥ ସପ୍ତଚତ୍ବାରିଂଶୋଽଧ୍ଯାଯଃ ॥ 47 ॥



ବିରାଟପର୍ବ - ଅଧ୍ଯାଯ 048

॥ ଶ୍ରୀଃ ॥

4.48. ଅଧ୍ଯାଯଃ 048 

Mahabharata - Virata Parva - Chapter Topics

କର୍ଣେନାତ୍ମଶ୍ଲାଘନପୂର୍ବକମର୍ଜୁନପରାଭବନମିଥ୍ଯାପ୍ରତିଜ୍ଞାନମ୍ ॥ 1 ॥

Mahabharata - Virata Parva - Chapter Text

4-48-0 (30398) 
କର୍ଣ ଉବାଚ। 4-48-0x (3204) 
ସର୍ବାନାଯୁଷ୍ମତୋ ଭୀତାନ୍ସଂତ୍ରସ୍ତାନିବ ଲକ୍ଷଯେ।
ଅଯୁଦ୍ଧମନସଶ୍ଚୈବ ସର୍ବାଂଶ୍ଚୈବାନବସ୍ଥିତାନ୍ ॥ 4-48-1 (30399) 
ଯଦ୍ଯେଷ ଜାମଦଗ୍ନ୍ଯୋ ବା ଯଦି ବେନ୍ଦ୍ରଃ ପୁରଂଦରଃ ।
ବାସୁଦେବେନ ସହିତୋ ଯଦି ବୀଭତ୍ସୁରାଗତଃ। 
ଅହମେନଂ ନିରୋତ୍ସ୍ଯାମି ବେଲେବ ବରୁଣାଲଯମ୍ ॥  4-48-2 (30400) 
ରୁକ୍ମପୁଙ୍ଖାଃ ପ୍ରସନ୍ନାଗ୍ରା ମୁକ୍ତା ହସ୍ତବତା ମଯା।
ଛାଦଯନ୍ତୁ ଶାରଃ ସୂର୍ଯଂ ପାର୍ଥସ୍ଯାଯୁର୍ନିରୋଧକାଃ ॥ 4-48-3 (30401) 
ମମ ଚାପପ୍ରମୁକ୍ତାନାଂ ଶରାଣାଂ ନତପର୍ବଣାମ୍ ।
ନିବୃତ୍ତିର୍ଗଚ୍ଛତାଂ ନାସ୍ତି ସର୍ପାଣାଂ ଶ୍ବସତାମିବ ॥ 4-48-4 (30402) 
ଶରାଣାଂ ପୁଙ୍ଖସକ୍ତାନାଂ ମୌର୍ବ୍ଯାଽଭିହତଯୋର୍ଭୃଶମ୍ ।
ଶ୍ରୂଯତେ ତଲଯୋଃ ଶବ୍ଦୋ ଭେର୍ଯୋରାହତଯୋରିବ ॥ 4-48-5 (30403) 
ଏକୈକଂ ଚତୁରଃ ପଞ୍ଚ କ୍ବଚିତ୍ପଷ୍ଟିଂ କ୍ବଚିଚ୍ଛତମ୍।
ହତାନ୍ପଶ୍ଯତ ମାତ୍ସ୍ଯାନାମିଷୁଭିର୍ନିହତାନ୍ରଥାନ୍ ॥ 4-48-6 (30404) 
ମଦ୍ବାହୁମୁକ୍ତୈରିଷୁଭିସ୍ତୈଲଧୌତୈଃ ପତତ୍ରିଭିଃ ।
ଖଦ୍ଯୋତୈରିବ ସଂପୃକ୍ତମନ୍ତରିକ୍ଷଂ ବିରାଜତାମ୍ ॥ 4-48-7 (30405) 
ଧ୍ବଜାଗ୍ରାଦ୍ବାନରସ୍ତସ୍ଯ ଭଲ୍ଲେନାଭିହତୋ ମଯା।
ଅଦ୍ଯୈବ ପତତାଂ ଭୂମୌ ବିନଦନ୍ଭୈରବାନ୍ରବାନ୍ ॥ 4-48-8 (30406) 
ଶତ୍ରୋର୍ମଯାଭିପନ୍ନାନାଂ ଭୂତାନାଂ ଧ୍ବଜବାସିନାମ୍ ।
ଦିଶଃ ପ୍ରତିଷ୍ଠମାନାନାମସ୍ତୁ ଶବ୍ଦୋ ଦିବଂ ଗତଃ ॥ 4-48-9 (30407) 
କ୍ରୁଦ୍ଧେନାସ୍ତ୍ରଂ ମଯା ମୁକ୍ତଂ ନିର୍ଦହେତ୍ପୃଥିବୀମିମାମ୍ ।
ସ୍ଥିତଂ ସଂଗ୍ରାମଶିରସି ପାର୍ଥମେକାକିନଂ କିମୁ ॥ 4-48-10 (30408) 
ସମାହିତଶ୍ଚ ବୀଭତ୍ସୁର୍ବର୍ଷାଣ୍ଯଷ୍ଟୌ ଚ ପଞ୍ଚ ଚ ।
ଜାତସ୍ନେହଶ୍ଚ ଯୁଦ୍ଧସ୍ଯ ମଯି ସଂଦର୍ଶଯିଷ୍ଯତି ॥ 4-48-11 (30409) 
ପାତ୍ରୀଭୂତସ୍ତୁ କୌନ୍ତେଯୋ ବ୍ରାହ୍ମଣୋ ଗୁଣବାନିବ ।
ଶରମାଲାଂ ସ ଗୃହ୍ଣାତୁ ମତ୍ପ୍ରସୃଷ୍ଟାଂ ସ୍ବଧାମିବ ॥ 4-48-12 (30410) 
ଏଷ ଚାପି ମହେଷ୍ବାସସ୍ତ୍ରିଷୁ ଲୋକେଷୁ ବିଶ୍ରୁତଃ ।
ଅହଂ ଚାପି ନରଶ୍ରେଷ୍ଠାଦର୍ଜୁନାନ୍ନାବମଃ କ୍ବଚିତ୍ ॥ 4-48-13 (30411) 
ମମ ହସ୍ତପ୍ରମୁକ୍ତାନାଂ ଶରାଣାଂ ନତପର୍ବଣାମ୍।
ନିବୃତ୍ତିର୍ଗଚ୍ଛତାଂ ନାସ୍ତି ବୈଶ୍ବାନରଶିଖାର୍ଚିଷାମ୍ ॥ 4-48-14 (30412) 
ଇତଶ୍ଚେତଶ୍ଚ ମୁକ୍ତାନାଂ ଶରାଣାଂ ନତପର୍ବଣାମ୍ ।
ତୁଗୁଲଃ ଶ୍ରୂଯତାଂ ନାଦଃ ଷଟ୍ପଦାଂ ଗାଯତାମିବ ॥ 4-48-15 (30413) 
ଅନ୍ତରା ସଂପତଦ୍ଭିସ୍ତୁ ଗୃଧ୍ରପତ୍ରୈଃ ଶିଲାଶିତୈଃ ।
ଶଲଭାନାମିବାକାଶେ ଛାଯା ସଂପ୍ରତି ଦୃଶ୍ଯତାମ୍ ॥ 4-48-16 (30414) 
ଅଦ୍ଯ ମତ୍କାର୍ମୁକୋତ୍ସୃଷ୍ଟାଃ ଶିତାଃ ପାର୍ଥସ୍ଯ ମର୍ମଗାଃ।
ଶରୀରମୁପସର୍ପନ୍ତୁ ବଲ୍ମୀକମିବ ପନ୍ନଗାଃ ॥ 4-48-17 (30415) 
ବର୍ହିବର୍ହିଣରାଜାନାଂ ବର୍ହିଣାଂ ବର୍ହିଣାମିବ ।
ପତତାଂ ପତତାଂ ଘୋଷଃ ପତତାଂ ପତତାମିବ ॥ 4-48-18 (30416) 
ଅଦ୍ଯ ତ୍ବହମୃଣାନ୍ମୋକ୍ଷ୍ଯେ ଯନ୍ମଯା ତତ୍ପ୍ରତିଶ୍ରୁତମ୍ ।
ଧାର୍ତରାଷ୍ଟ୍ରସ୍ଯ ତତ୍କାଲେ ନିହତ୍ଯ ସମରେଽର୍ଜୁନମ୍ ॥ 4-48-19 (30417) 
ଇନ୍ଦ୍ରାଶନିସମସ୍ପର୍ଶଂ ମହେନ୍ଦ୍ରସମବିକ୍ରମମ୍।
ଅର୍ଦଯିଷ୍ଯାମ୍ଯହଂ ପାର୍ଥମୁଲ୍କାଭିରିବ କୁଞ୍ଜରମ୍ ॥ 4-48-20 (30418) 
ଶରଜାଲମହାଜ୍ବାଲମସିଶକ୍ତିଗଦେନ୍ଧନମ୍ ।
ନିର୍ଦହନ୍ତମନୀକାନି ଶମଯିଷ୍ଯେଽର୍ଜୁନାନଲମ୍ ॥ 4-48-21 (30419) 
ରଥାଦତିରଥଂ ଲୋକେ ସର୍ବଶସ୍ତ୍ରଭୃତାଂବରମ୍ ।
ବିବଶଂ ପାର୍ଥମାଦାସ୍ଯେ ଗରୁତ୍ମାନିବ ପନ୍ନଗମ୍ ॥ 4-48-22 (30420) 
କ୍ଷୁଦ୍ରକୈର୍ବିବିଧୈର୍ଭଲ୍ଲୈର୍ନିପତଦ୍ଭିଶ୍ଚ ମାମକୈଃ ।
ସଂମୂଢଚେତାଃ କୌନ୍ତେଯଃ କର୍ତବ୍ଯଂ ନାଭିପଦ୍ଯତାମ୍ ॥ 4-48-23 (30421) 
ଅଦ୍ଯ ଦୁର୍ଯୋଧନସ୍ଯାହଂ ଶୋକଂ ହୃଦି ଚିରଂ ସ୍ଥିତମ୍ ।
ସମୂଲମପନେଷ୍ଯାମି ହରନ୍ପାର୍ଥଶିରଃ ଶରୈଃ ॥ 4-48-24 (30422) 
ଅଦ୍ଯ ମତ୍କାର୍ମୁକୋତ୍ସୃଷ୍ଟୈର୍ଭଲ୍ଲୈଶ୍ଚ ନତପର୍ବଭିଃ।
ହତାଶ୍ବଂ ବିରଥଂ ପାର୍ଥଂ ପୌରୁଷେ ପର୍ଯବସ୍ଥିତମ୍ । 
ନିଶ୍ବସନ୍ତଂ ଯଥା ନାଗମଦ୍ଯ ପଶ୍ଯନ୍ତୁ କୌରବାଃ ॥  4-48-25 (30423) 
ଜାମଦଗ୍ନ୍ଯାନ୍ମଯା ଲବ୍ଧଂ ଦିବ୍ଯାସ୍ରମୃଷିସତ୍ତମାତ୍।
ତଦୁପାଶ୍ରିତ୍ଯ ବୀର୍ଯଂ ଚ ଯୁଧ୍ଯେଯମପି ବାସବମ୍ ॥ 4-48-26 (30424) 
ଧ୍ବଜାଗ୍ରେ ବାନରସ୍ତିଷ୍ଠନ୍ଭଲ୍ଲେନ ନିହତୋ ମଯା।
ଅଦ୍ଯୈବ ପତତାଂ ଭୂମୌ ବିନଦନ୍ଭୈରବାନ୍ରବାନ୍ ॥ 4-48-27 (30425) 
କାମଂ ଗଚ୍ଛନ୍ତୁ କୁରବୋ ଗାଃ ପ୍ରଗୃହ୍ଯ ପରଂତପାଃ ।
ରଥେଷୁ ବାଽପି ତିଷ୍ଠନ୍ତୋ ଯୁଦ୍ଧଂ ପଶ୍ଯନ୍ତୁ ମାମକମ୍ ॥ ॥ 4-48-28 (30426) 
 
ଇତି ଶ୍ରୀମନ୍ମାହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଅଷ୍ଟଚତ୍ବାରିଂଶୋଽଧ୍ଯାଯଃ ॥ 48 ॥

Mahabharata - Virata Parva - Chapter Footnotes

4-48-18 ବର୍ହିଣାଂ ବହିଣାମିବ ଏକୈକସ୍ଯ ପୃଷ୍ଠେପୃଷ୍ଠେ ଗଚ୍ଛତାଂ ମଯୂରାଣାଂ ମଯୂରାଣାମିବ ବର୍ହିବର୍ହିଣରାଜାନାଂ ବର୍ହିଣୋ ମଯୂରସ୍ଯ ବର୍ହିଣୈଃ ଶରମୂଲେ ପତ୍ରରୂପେଣ ସ୍ଥିତମଯୂରପତ୍ରୈଃ ରାଜାନାଂ ରାଜମାନାନାଂ । ରାଜୃଦୀପ୍ତାବିତି ଧାତୋଃ କର୍ତ୍ରର୍ଥେ ପଚାଦ୍ଯଚି କୃତେ ରୂପନିଷ୍ପତ୍ତିଃ । ପତତାଂ ପତତାଂ ଏକୈକସ୍ଯ ଶରସ୍ଯ ପୃଷ୍ଠେ ପୃଷ୍ଠେ ନିପତତାଂ ଶରାଣାଂ ଘୋଷଃ ପତତାଂ ମାଲାରୂପେଣ ନିପତମାନାନାଂ ପତତାଂ ପକ୍ଷିଣାଂ ଘୋଷ ଇବ ଅଖିଲୈଃ ଶ୍ରୂଯତାମିତି ଯୋଗ୍ଯକ୍ରିଯାଧ୍ଯାହାରେଣ ସଂବନ୍ଧଃ । ଯଦ୍ବା ବର୍ହିଣାଂ ବର୍ହବତାଂ ଉତ୍ପନ୍ନବର୍ହାଣାମିତ୍ଯର୍ଥଃ । ବର୍ହିଣଂ ମଯୂରାଣାମିବ ପତତାଂ ପତତାଂ ପୁଂଖାନୁପୁଂଖତଯା କ୍ଷଣେକ୍ଷଣେ ପତତାଂ ପତତାଂ ଶରାଣାଂ ଘୋଷଃ ପତତାଂ ପକ୍ଷିଣାଂ ଘୋଷ ଇବ ପତତାଂ ଦିଶିଦିଶି ପତତାମିତି ଲୋଡନ୍ତକ୍ରିଯା। ସର୍ବୈଃ ଶ୍ରୂଯତାମିତି ଭାବଃ । ବର୍ହିବର୍ହିଣବାଜାନାମିତି ଟo ଥo ଧo ପାଠଃ ॥ 18 ॥ ॥ ଅଷ୍ଟଚତ୍ବାରିଂଶୋଽଧ୍ଯାଯଃ ॥ 48 ॥



ବିରାଟପର୍ବ - ଅଧ୍ଯାଯ 049

॥ ଶ୍ରୀଃ ॥

4.49. ଅଧ୍ଯାଯଃ 049 

Mahabharata - Virata Parva - Chapter Topics

କୃପେଣାର୍ଜୁନଚରିତ୍ରପ୍ରଶଂସନପୂର୍ବକଂ କର୍ଣଗର୍ହଣମ୍ ॥ 1 ॥ ତଥା ସ୍ବେଷୁ ଏକୈକେନାର୍ଜୁନସ୍ଯ ଦୁର୍ଜଯତ୍ବକଥନପୂର୍ବକଂ ସଂଭୂଯାଭିଯାନନିର୍ଧାରଣମ୍ ॥ 2 ॥

Mahabharata - Virata Parva - Chapter Text

4-49-0 (30427) 
ବୈଶମ୍ପାଯନ ଉବାଚ। 4-49-0x (3205) 
ତସ୍ଯ ତଦ୍ବଚନଂ ଶ୍ରୁତ୍ବା ନୀତିଶାସ୍ତ୍ରବିଶାରଦଃ।
ଆଚାର୍ଯଃ କୁରୁବୀରାଣାଂ କୃପଃ ଶାରଦ୍ବତୋଽବ୍ରବୀତ୍ ॥ 4-49-1 (30428) 
ସଦୈବ ତବ ରାଧେଯ ଯୁଦ୍ଧେ କ୍ରୂରତରା ମତିଃ।
ନାର୍ଥାନାଂ ପ୍ରକୃତିଂ ବେତ୍ସି ନାନୁବନ୍ଧମବେକ୍ଷସେ ॥ 4-49-2 (30429) 
ନଯା ହି ବହବଃ ସନ୍ତି ଶାସ୍ତ୍ରାଣ୍ଯାଶ୍ରିତ୍ଯ ଚିନ୍ତିତାଃ ।
ତେଷାଂ ଯୁଦ୍ଧଂ ସୁପାପିଷ୍ଠଂ ବେଦଯନ୍ତି ପୁରାବିଦଃ ॥ 4-49-3 (30430) 
ଦେଶକାଲେନ ସଂଯୁକ୍ତଂ ଯୁଦ୍ଧଂ ବିଜଯଦଂ ଭବେତ୍।
ହୀନକାଲଂ ତଦେବେହ ଅନର୍ଥାଯୋପକଲ୍ପତେ ॥ 4-49-4 (30431) 
ଦେଶେ କାଲେ ଚ ବିକ୍ରାନ୍ତଂ କଲ୍ଯାଣାଯ ବିଧୀଯତେ।
ଆନୁକୂଲ୍ଯେନ କାର୍ଯାଣାମୁତ୍ତରଂ ତୁ ବିଧୀଯତେ ॥ 4-49-5 (30432) 
ଭାରଂ ହି ରଥକାରସ୍ଯ ନ ବ୍ଯବସ୍ଯନ୍ତି ପଣ୍ଡିତାଃ।
ପରିଚିନ୍ତ୍ଯ ତୁ ପାର୍ଥେନ ସଂନିପାତୋ ନ ନଃ କ୍ଷମଃ ॥ 4-49-6 (30433) 
ଏକୋ ହି ଶତ୍ରୂନ୍ସମରେ ସମର୍ଥଃ ପ୍ରତିବାଧିତୁମ୍ ।
ଏକଃ କୁରୂନଭ୍ଯରକ୍ଷଦେକଶ୍ଚାଗ୍ନିମତର୍ପଯତ୍ ॥ 4-49-7 (30434) 
ଏକଶ୍ଚ ପଞ୍ଚ ବର୍ଷାଣି ବ୍ରହ୍ମଚର୍ଯମଧାରଯତ୍ ।
ଏକଃ ସୁଭଦ୍ରାମାରୋପ୍ଯ ଦ୍ବୈରଥେ କୃଷ୍ଣମାହ୍ବଯମ୍ ॥ 4-49-8 (30435) 
ସୈନ୍ଧବଂ ବନବାସେ ତୁ ଜିତ୍ବା କୃଷ୍ଣାମଥାନଯତ୍ ।
ଏକଶ୍ଚ ପଞ୍ଚ ବର୍ଷାଣି ଶକ୍ରାଦସ୍ରାଣ୍ଯଶିକ୍ଷତ ॥ 4-49-9 (30436) 
ଏକଃ ସପତ୍ନାଞ୍ଜିତ୍ବା ତୁ କୁରୂଣାମକରୋଦ୍ଯଶଃ ।
ଏକୋ ଗନ୍ଧର୍ବରାଜାନଂ ଚିତ୍ରସେନମରିନ୍ଦମଃ । 
ବିଜିଗ୍ଯେ ତରସା ସଙ୍ଖ୍ଯେ ସେନାଂ ଚାସ୍ଯ ସୁଦୁର୍ଜଯାମ୍ ॥  4-49-10 (30437) 
ପାଞ୍ଚାଲୀ ଶ୍ରୀମତୀ ପ୍ରାପ୍ତା କ୍ଷତ୍ରଂ ଜିତ୍ବା ସ୍ବଯଂବରେ ।
ଆଦାଯ ଗତବାନ୍ପାର୍ଥୋ ଭବାନ୍କ୍ବନୁ ଗତସ୍ତଦା ॥ 4-49-11 (30438) 
ତଥା ନିବାତକବଚାଃ କାଲକେଯାଶ୍ଚ ଦାନବାଃ ।
ଦୈବତୈରପ୍ଯବଧ୍ଯାସ୍ତେ ଏକେନ ଯୁଧି ପାତିତାଃ ॥ 4-49-12 (30439) 
ଏକେନ ହି ତ୍ବଯା କର୍ଣ କିଂ ନାମେହ କୃତଂ ପୁରା।
ଏକୈକେନ ଯଥା ତେଷାଂ ଭୂମିପାଲା ବଶେ କୃତାଃ ॥ 4-49-13 (30440) 
ଇନ୍ଦ୍ରୋପି ହି ନ ପାର୍ଥେନ ସଂଯୁଗେ ଯୋଦ୍ଧୁମର୍ହତି ।
ଯସ୍ତେନାଶଂସତେ ଯୋଦ୍ଧୁଂ କର୍ତବ୍ଯଂ ତସ୍ଯ ଭେଷଜମ୍ ॥ 4-49-14 (30441) 
ଆଶୀବିଷସ୍ଯ କ୍ରୁଦ୍ଧସ୍ଯ ପାଣିମୁଦ୍ଯମ୍ଯ ଦକ୍ଷିଣମ୍।
ଅବମୁଚ୍ଯ ପ୍ରଦେଶିନ୍ଯା ଦଂଷ୍ଟ୍ରାମାଦାତୁମିଚ୍ଛସି ॥ 4-49-15 (30442) 
ଅଥବା କୁଞ୍ଜରଂ ମତ୍ତମେକମେକଚରଂ ବନେ।
ନିରଙ୍କୁଶଂ ସମାରୁହ୍ଯ ନଗରଂ ଯାତୁମିଚ୍ଛସି ॥ 4-49-16 (30443) 
ସମିଦ୍ଧଂ ପାବକଂ ଚାପି ଘୃତମେଦୋବସାହୁତମ୍।
ଘୃତାକ୍ତଶ୍ଚୀରବାସାସ୍ତ୍ବଂ ମଧ୍ଯେନୋତ୍ସର୍ତୁମିଚ୍ଛସି ॥ 4-49-17 (30444) 
ଆତ୍ମାନଂ ଯଃ ସମାବଧ୍ଯ କଣ୍ଠେ ବଦ୍ଧ୍ବା ତଥା ଶିଲାମ୍ ।
ସମୁଦ୍ରଂ ପ୍ରତରେଦ୍ଦୋର୍ଭ୍ଯାଂ ତତ୍ର କିଂ କର୍ଣ ପୌରୁଷମ୍ ॥ 4-49-18 (30445) 
ଅକୃତାସ୍ତ୍ରଃ କୃତାସ୍ତ୍ରଂ ବୈ ବଲବନ୍ତଂ ସୁଦୁର୍ବଲଃ।
ତାଦୃଶଂ କର୍ଣ ଯଃ ପାର୍ଥଂ ଯୋଦ୍ଧୁମିଚ୍ଛେତ୍ସ ଦୁର୍ମତିଃ ॥ 4-49-19 (30446) 
ଅସ୍ମାଭିରେବ ନିକୃତୋ ବର୍ଷାଣୀହ ତ୍ରଯୋଦଶ।
ସିଂହଃ ପାଶବିନିର୍ମୁକ୍ତୋ ନ ନଃ ଶେଷଂ କରିଷ୍ଯତି ॥ 4-49-20 (30447) 
ଏକାନ୍ତେ ପାର୍ଥମାସୀନଂ କୂପେଽଗ୍ନିମିବ ସଂବୃତମ୍ ।
ଅଜ୍ଞାନାଦଭ୍ଯବସ୍କନ୍ଦ୍ଯ ପ୍ରାପ୍ତାଃ ସ୍ମୋ ଭଯମୁତ୍ତମମ୍ ॥ 4-49-21 (30448) 
ଉତ୍ସୃଷ୍ଟଂ ତୂଲରାଶୌ ତୁ ଏକୋଽଗ୍ନିଂ ଶମଯେତ୍କଥମ୍ ।
ସହ ଯୁଦ୍ଧ୍ଯାମହେ ପାର୍ଥମାଗତଂ ଯୁଦ୍ଧଦୁର୍ମଦମ୍ ॥ 4-49-22 (30449) 
ଯତ୍ତା ବଯଂ ପରାକ୍ରାନ୍ତା ବ୍ଯୂଢାନୀକାଃ ପ୍ରହାରିଣଃ।
ଯୁଦ୍ଧାଯାବସ୍ଥିତଂ ପାର୍ଥମାଗତଂ ପାକଶାସନିମ୍ ॥ 4-49-23 (30450) 
ଯତ୍ତାଃ ସର୍ବେ ରଥଶ୍ରେଷ୍ଠଂ ପରିବାର୍ଯ ସମନ୍ତତଃ।
ଷଡ୍ରଥାଃ ପରିକୀର୍ଯନ୍ତାଂ ବଜ୍ରପାଣିମିବାସୁରାଃ ॥ 4-49-24 (30451) 
ଦ୍ରୋଣୋ ଦୁର୍ଯୋଧନୋ ଭୀଷ୍ମୋ ଭବାନ୍ଦ୍ରୌଣିସ୍ତଥା ବଯମ୍।
ସର୍ବେ ଯୁଦ୍ଧ୍ଯାମହେ ପାର୍ଥଂ କର୍ଣ ମା ସାହସଂ କୃଥାଃ ॥ 4-49-25 (30452) 
ନ ହ୍ଯସଂଗତ୍ଯ ସମରେ ପାର୍ଥଂ ଜେଷ୍ଯାମହେ ବଯମ୍।
ସଂଗତ୍ଯ ସମରେ ପାର୍ଥଂ ସର୍ବେ ଜେଷ୍ଯମାହେ ବଯମ୍ ॥ 26 ॥ ॥ 4-49-26 (30453) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଏକୋନପଞ୍ଚାଶୋଽଧ୍ଯାଯଃ ॥ 49 ॥

Mahabharata - Virata Parva - Chapter Footnotes

4-49-6 ଭାରଂ ହୀତି। ଯଥା ରଥକାରେଣ ଦିବ୍ଯୋଽଯଂ ମଯା ନିର୍ମିତୋ ରଥଃ ସୁଦୃଢାଙ୍ଗଃ ଅନେନ ତ୍ବଂ ଦେବାନପି ସର୍ବଥା ଜେଷ୍ଯସୀତ୍ଯୁକ୍ତେ ତଦ୍ବଚସି ଭାରଂ ଦତ୍ତ୍ବା ଦେଶକାଲାନୁକୂଲ୍ଯମନପେକ୍ଷ୍ଯୈବ ନ ବ୍ଯବସ୍ଯନ୍ତି। ଯୋଦ୍ଧୁମେତି ଶେଷଃ। ଏବଂ ତ୍ବଦ୍ବଚସି ଭାରଂ ଦତ୍ତ୍ବା ଦେଶାଦ୍ଯାନୁକୂଲ୍ଯମନବେକ୍ଷ୍ଯ କଥମସ୍ମାଭିର୍ଯୋଦ୍ଧବ୍ଯମ୍। ତବତୁ ବଚନଂ ରଥକାରବଚନବଦର୍ଶଶୂନ୍ଯମିତି ଭାବଃ ॥ 6 ॥ 4-49-10 ଏକଃ ସଂଯମିନୀଂ ଜିତ୍ବା ଇତି ଧo ପାଠଃ ॥ 10 ॥ ॥ ଏକୋନପଞ୍ଚାଶୋଽଧ୍ଯାଯଃ ॥ 49 ॥



ବିରାଟପର୍ବ - ଅଧ୍ଯାଯ 050

॥ ଶ୍ରୀଃ ॥

4.50. ଅଧ୍ଯାଯଃ 050 

Mahabharata - Virata Parva - Chapter Topics

କୃପେଣ ସ୍ବଗର୍ହଣମମୃଷ୍ଯତା କର୍ଣେନ ତଦୁପାଲମ୍ଭଃ ॥ 1 ॥ ତଦସହିଷ୍ଣୁନାଽଶ୍ବତ୍ଥାମ୍ନା ସମର୍ମୋଦ୍ଧାଟନଂ କର୍ଣଦୁର୍ଯୋଧନୋପାଲମ୍ଭଃ ॥ 2 ॥

Mahabharata - Virata Parva - Chapter Text

4-50-0 (30454) 
ବୈଶମ୍ପାଯନ ଉବାଚ। 4-50-0x (3206) 
କୃପସ୍ଯ ବଚନଂ ଶ୍ରୁତ୍ବା କର୍ଣୋ ରାଜନ୍ଯୁଧାଂପତିଃ ।
ପୁନଃ ପ୍ରୋବାଚ ସଂରବ୍ଧୋ ଗର୍ହଯନ୍ବ୍ରାହ୍ମଣଂ କୃପମ୍ ॥ 4-50-1 (30455) 
କର୍ଣ ଉବାଚ। 4-50-2x (3207) 
ଲକ୍ଷଯାମ୍ଯହମାଚାର୍ଯଂ ଭଯାଦ୍ଭକ୍ତିଂ ଗତଂ ରିପୌ ।
ଭୀତେନ ହି ନ ଯୋଦ୍ଧବ୍ଯମହଂ ଯୋତ୍ସ୍ଯେ ଧନଞ୍ଜଯମ୍ ॥ 2 ॥ 4-50-2 (30456) 
ନନୁ ବାରୁଣମାଗ୍ନେଯଂ ଯାମ୍ଯଂ ବାଯବ୍ଯମେବ ଚ।
ଅସ୍ତ୍ରଂ ବ୍ରହ୍ମଶିରଶ୍ଚୈବ ସତ୍ବହୀନସ୍ଯ ତେ ବୃଥା ॥ 4-50-3 (30457) 
ମିତ୍ରକାର୍ଯଂ କୃତମିଦଂ ପିତାପୁତ୍ରୈର୍ମହାରଥୈଃ ।
ଭର୍ତୃପିଣ୍ଡଶ୍ଚ ନିର୍ବିଷ୍ଟୋ ଯଥେଷ୍ଟଂ ଗନ୍ତୁମର୍ହଥ ॥ 4-50-4 (30458) 
ଭିକ୍ଷାଂ ହରସ୍ବ ନିତ୍ଯଂ ତ୍ବଂ ଯଜ୍ଞାନନୁଚରସ୍ବ ଚ।
ଆମନ୍ତ୍ରଣାନି ଭୁଙ୍କ୍ଷାଦ୍ଯ ମାଽସ୍ମାନ୍ଯୁଦ୍ଧେନ ଭୀଷଯ ॥ 4-50-5 (30459) 
ଭାର୍ଗବାସ୍ତ୍ରଂ ମଯା ମୁକ୍ତଂ ନିର୍ଦହେତ୍ପୃଥିବୀମିମାମ୍।
କିଂ ପୁନଃ ପାଣ୍ଡୁପୁତ୍ରାଣାମେକମର୍ଜୁନମାହବେ ॥ 4-50-6 (30460) 
ଆଗମିଷ୍ଯନ୍ତି ପଦବୀଂ ମାତ୍ସ୍ଯାଃ ପାଣ୍ଡବମାଶ୍ରିତାଃ ।
କୀଚକାନାଂ ତୁ ବଲିନାଂ ଶତ୍ରୁସେନାବମର୍ଦିନାମ୍ ॥ 4-50-7 (30461) 
ତାନହଂ ନିହନିଷ୍ଯାମି ଭବତା ଗମ୍ଯତାଂ ଗୃହମ୍ ।
କିଂ ବେଦବାଦିନାଂ କାର୍ଯଂ ପରସ୍ନେହାନୁଭାଷିଣାମ୍ ॥ 4-50-8 (30462) 
ତସ୍ଯ ତଦ୍ବଚନଂ ଶ୍ରୁତ୍ବା ଅଶ୍ବତ୍ଥାମା ପ୍ରତାପବାନ୍ ।
ଉବାଚ ବଦତାଂଶ୍ରେଷ୍ଠୋ ଦୁର୍ଯୋଧନମବେକ୍ଷ୍ଯ ଚ ॥ 4-50-9 (30463) 
ନ ଚ ତାବଞ୍ଜିତା ଗାବୋ ନ ଚ ସୀମାନ୍ତରଂ ଗତାଃ।
ନ ହାସ୍ତିନପୁରଂ ପ୍ରାପ୍ତାସ୍ତ୍ବଂ ଚ କର୍ଣ ବିକତ୍ଥସେ ॥ 4-50-10 (30464) 
ବହୂନି ଧର୍ମଶାସ୍ତ୍ରାଣି ପଠନ୍ତି ଦ୍ବିଜସତ୍ତମାଃ ।
ତେଷୁ କିଂସ୍ବିଦିଦଂ ଦୃଷ୍ଟଂ ଦ୍ଯୂତେ ଜୀଯେତ ଯନ୍ନୃପଃ ॥ 4-50-11 (30465) 
ସଂଗ୍ରାମାନ୍ବିପୁଲାଞ୍ଜିତ୍ବା ଲବ୍ଧା ଚ ବିପୁଲଂ ଧନମ୍ ।
ବିଜିତ୍ଯ ଚ ମହୀଂ କୃତ୍ସ୍ନାଂ ନେହ କତ୍ଥନ୍ତି ପଣ୍ଡିତାଃ ॥ 4-50-12 (30466) 
ପଚତ୍ଯଗ୍ନିରବାକ୍ଯସ୍ତୁ ତୂଷ୍ଣୀଂ ଭାତି ଦିବାକରଃ ।
ତୂଷ୍ଣୀଂ ଧାରଯତେ ଲୋକାନ୍ବସୁଧା ସଚରାଚରାନ୍ ॥ 4-50-13 (30467) 
ଚାତୁର୍ବର୍ଣ୍ଯସ୍ଯ କର୍ମାଣି ବିହିତାନି ମହର୍ଷିଭିଃ ।
ଧନଂ ଯୈରଧିଗନ୍ତବ୍ଯଂ ଯଚ୍ଚ କୁର୍ବନ୍ନ ଦୁଷ୍ଯତି ॥ 4-50-14 (30468) 
ଅଧୀତ୍ଯ ବ୍ରାହ୍ମଣୋ ବେଦାନ୍ଯାଜଯେତ ଯଜେତ ବା ।
କ୍ଷତ୍ରିଯୋ ଧନମାହୃତ୍ଯ ଯଜେତୈବ ନ ଯାଜଯେତ୍ ॥ 4-50-15 (30469) 
ବୈଶ୍ଯୋଽଧିଗମ୍ଯ ବିତ୍ତାନି ବାର୍ତାକର୍ମାଣି କାରଯେତ୍॥  4-50-16 (30470) 
ଶୂଦ୍ରଃ ଶୁଶ୍ରୂଷଣଂ କୁର୍ଯାତ୍ରିଷୁ ବର୍ଣେଷୁ ନିତ୍ଯଶଃ।
ବନ୍ଦନାଯୋଗବିଧିଭିର୍ବୈତସୀଂ ବୃତ୍ତିମାଶ୍ରିତଃ ॥ 4-50-17 (30471) 
ବର୍ତମାନା ଯଥାଶାସ୍ତ୍ରଂ ପ୍ରାପ୍ଯ ଚାପି ମହୀମିମାମ୍ ।
ପ୍ରକୁର୍ବନ୍ତି ମହାଭାଗା ଯଜ୍ଞାନ୍ସୁବିପୁଲାନପି ॥ 4-50-18 (30472) 
କା ଜାତିସ୍ତେଷୁ ସୂତେଯଂ କେଽପି ମନ୍ତ୍ରାଃ କ୍ରିଯାଶ୍ଚ କାଃ ।
କେଯଂ ବର୍ଣେଷୁ ଯା ରାଜ୍ଞୋ ବକ୍ତୃଭୋକ୍ତୃନିଯନ୍ତୃଷୁ ॥ 4-50-19 (30473) 
ବୈଶମ୍ପାଯନ ଉବାଚ। 4-50-20x (3208) 
ଦୁର୍ଯୋଧନମଭିପ୍ରେକ୍ଷ୍ଯ କର୍ଣଂ ଚ କୁରୁସଂସାଦ।
ଅଶ୍ବତ୍ଥାମା ଭୃଶଂ କ୍ରୁଦ୍ଧୋ ଦୁର୍ଯୋଧନମତର୍ଜଯତ୍ ॥ 4-50-20 (30474) 
ପ୍ରାପ୍ଯ ଦ୍ଯୂତେନ କୋ ରାଜ୍ଯଂ କ୍ଷତ୍ରିଯଃ ସ୍ତୋଷ୍ଟୁର୍ମହତି ।
ତଥା ନୃଶଂସରୂପୋଯଂ ଧାର୍ତରାଷ୍ଟ୍ରଶ୍ଚ ନିର୍ଘୃଣଃ ॥ 4-50-21 (30475) 
ତଥାଽଧିଗମ୍ଯ ବିତ୍ତାନି କୋ ବିକତ୍ଥେଦ୍ବିଚକ୍ଷଣଃ ।
ନିକୃତ୍ଯା ବଞ୍ଚନାଯୋଗୈଶ୍ଚରନ୍ବୈତଂସିକୋ ଯଥା ॥ 4-50-22 (30476) 
କତମଦ୍ଦ୍ବୈରଥଂ ଯୁଦ୍ଧଂ ଯତ୍ରାଜୈଷୀର୍ଧନଞ୍ଜଯମ୍।
ନକୁଲଂ ସହଦେବଂ ବା ଧନଂ ଯେଷାଂ ତ୍ବଯା ହୃତମ୍ ॥ 4-50-23 (30477) 
ଯୁଧିଷ୍ଠିରୋ ଜିତଃ କସ୍ମିନ୍ଭୀମଶ୍ଚ ବଲିନାଂବରଃ ।
ଇନ୍ଦ୍ରପ୍ରସ୍ଥଂ ତ୍ବଯା କସ୍ମିନ୍ସଂଗ୍ରାମେ ନିର୍ଜିତଂ ପୁରା ॥ 4-50-24 (30478) 
ତଥୈବ କତମଦ୍ଯୁଦ୍ଧଂ ଯସ୍ମିନ୍କୃଷ୍ଣା ଜିତା ତ୍ବଯା ।
ଏକବସ୍ତ୍ରା ସଭାଂ ନୀତା କ୍ଷୁଦ୍ରକର୍ମନ୍ରଜସ୍ବଲା ॥ 4-50-25 (30479) 
ମୂଲମେଷାଂ ମହତ୍କୃତ୍ତଂ ସାରାର୍ଥୀ ଚନ୍ଦନଂ ଯଥା।
କ୍ଷୁଦ୍ରଂ କର୍ମ ସମାସ୍ଥାଯ ତତ୍ର କିଂ ବିଦୁରୋଽବ୍ରବୀତ୍ ॥ 4-50-26 (30480) 
ଯଥାଶକ୍ତି ମନୁଷ୍ଯାଣାମମର୍ଷଂ ଲକ୍ଷଯାମହେ।
ଅନ୍ଯେଷାମପି ସତ୍ବାନାମପି କୀଟପିପୀଲିକୈଃ ॥ 4-50-27 (30481) 
ଦ୍ରୌପଦ୍ଯାଃ ସଂପରିକ୍ଲେଶଂ ନ କ୍ଷନ୍ତୁଂ ପାଣ୍ଡବୋଽର୍ହତି।
କ୍ଷଯାଯ ଧାର୍ତରାଷ୍ଟ୍ରାଣାଂ ପ୍ରାଦୁର୍ଭୂତୋ ଧନଞ୍ଜଯଃ ॥ 4-50-28 (30482) 
ତ୍ବଂ ପୁନଃ ପଣ୍ଡିତୋ ଭୂତ୍ବା ହ୍ଯାଚାର୍ଯଂ କ୍ଷେପ୍ତୁମିଚ୍ଛସି।
ବୈରାନ୍ତକରଣୋ ଜିଷ୍ଣୁର୍ନ ନଃ ଶେଷଂ କରିଷ୍ଯତି ॥ 4-50-29 (30483) 
ନୈବ ଦେବା ନ ଗନ୍ଧର୍ବା ନାସୁରା ନ ଚ ରାକ୍ଷସାଃ।
ଭଯାଦିହ ନ ଯୁଦ୍ଧ୍ଯେରନ୍ପାଣ୍ଡୁପୁତ୍ରେଣ ଧୀମତା ॥ 4-50-30 (30484) 
ଯଂ ଯମେକୋପି ସଂକ୍ରୁଦ୍ଧଃ ସଂଗ୍ରାମେ ନିପତିଷ୍ଯତି ।
ବୃକ୍ଷଂ ଗରୁଡବଦ୍ବେଗାଦ୍ବିନିହତ୍ଯାନ୍ତମେଷ୍ଯତି ॥ 4-50-31 (30485) 
ତ୍ବତ୍ତୋ ବିଶିଷ୍ଟଂ ବୀର୍ଯେଣ ଧନୁଷ୍ଯମରରାଟ୍ସମମ୍ ।
ବାସୁଦେବସମଂ ଯୁଦ୍ଧେ ତଂ ପାର୍ଥଂ କୋ ନ ପୂଜଯେତ୍ ॥ 4-50-32 (30486) 
ଦେବଂ ଦୈବେନ ଯୁଦ୍ଧ୍ଯେତ ମାନୁପେଣ ଚ ମାନୁପମ୍ ।
ଅସ୍ତ୍ରଂ ହ୍ଯସ୍ତ୍ରେଣ ଯୋ ହନ୍ଯାତ୍କୋଽର୍ଜୁନେନ ସମଃ ପୁମାନ୍ ॥ 4-50-33 (30487) 
ପୁତ୍ରାଦନବମଃ ଶିଷ୍ଯ ଇତି ଧର୍ମବିଦୋ ବିଦୁଃ।
ଏତେନାପି ନିମିତ୍ତେନ ପ୍ରିଯୋ ଦ୍ରୋଣସ୍ଯ ପାଣ୍ଡବଃ ॥ 4-50-34 (30488) 
ଯଥା ତ୍ବମକରୋର୍ଦ୍ଯୂତମିନ୍ଦ୍ରପ୍ରସ୍ଥଂ ଯଥାଽହରଃ ।
ଯଥାଽନୈଷୀଃ ସଭାଂ କୃଷ୍ଣାଂ ତଥା ଯୁଧ୍ଯସ୍ବ ପାଣ୍ଡବଂ ॥ 4-50-35 (30489) 
ଅଯଂ ତେ ମାତୁଲଃ ପ୍ରାଜ୍ଞଃ କ୍ଷତ୍ରଧର୍ମସ୍ଯ କୋବିଦଃ ।
ଦୁର୍ଦ୍ଯୂତଦେବୀ ଗାନ୍ଧାରଃ ଶକୁନିର୍ଯୁଦ୍ଧ୍ଯତାମିହ ॥ 4-50-36 (30490) 
ନାକ୍ଷାନ୍କ୍ଷିପତି ଗାଣ୍ଡୀବଂ ନ କୃତଂ ଦ୍ବାପରଂ ନ ଚ।
ଜ୍ବଲତୋ ନିଶିତାନ୍ବାଣାଂସ୍ତାଂସ୍ତାନ୍କ୍ଷିପତି ଗାଣ୍ଡିବଂ ॥ 4-50-37 (30491) 
ନ ହି ଗାଣ୍ଡୀବନିର୍ମୁକ୍ତା ଗୃଧ୍ରପକ୍ଷାଃ ସୁତେଜନାଃ ।
ନାନ୍ତରେଷ୍ବବତିଷ୍ଠନ୍ତେ ଗିରୀଣାମପି ଦାରଣାଃ ॥ 4-50-38 (30492) 
ଅନ୍ତକଃ ପବନୋ ମୃତ୍ଯୁସ୍ତଥାଽଗ୍ନିର୍ବଡବାମୁଖଃ ।
କୁର୍ଯୁରେତେ କ୍ବଚିଚ୍ଛେଷଂ ନ ତୁ କ୍ରୁଦ୍ଧୋ ଧନଞ୍ଜଯଃ ॥ 4-50-39 (30493) 
ଯଥା ସଭାଯାଂ ଦ୍ଯୂତଂ ତ୍ବଂ ମାତୁଲେନ ମହାକରୋଃ ।
ତଥା ଯୁଦ୍ଧସ୍ବ ସଂଗ୍ରାମେ ସୌବଲେନ ସୁରକ୍ଷିତଃ ॥ 4-50-40 (30494) 
ଯୁଦ୍ଧ୍ଯତାଂ କାମମାଚାର୍ଯୋ ନାହଂ ଯୋତ୍ସ୍ଯେ ଧନଞ୍ଜଯମ୍ ।
ମତ୍ସ୍ଯୋ ହ୍ଯସ୍ମାଭିରାଯୋଧ୍ଯୋ ଯଦ୍ଯାଗଚ୍ଛେଦ୍ଗବାଂପଦମ୍ ॥ ॥ 4-50-41 (30495) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ପଞ୍ଚାଶୋଽଧ୍ଯାଯଃ ॥ 50 ॥

Mahabharata - Virata Parva - Chapter Footnotes

4-50-14 ଯଦୁକ୍ତଂ ବ୍ରାହ୍ମଣାନାଂ ଭୋଜନାଦାବେବ କୌଶଲଂ ନ ଯୁଦ୍ଧ ଇତି ତତ୍ର ତବାପି ବୈଶ୍ଯତ୍ବାନ୍ନ ଯୁଦ୍ଧେ ସାମର୍ଥ୍ଯମସ୍ତୀତି ଦର୍ଶଯିଷ୍ଯନ୍ବର୍ଣାନାଂ କର୍ମାଣି ବିଭଜତେ ଚାତୁର୍ବର୍ଣ୍ଯସ୍ଯେତ୍ଯାଦିନା ॥ 14 ॥ 4-50-22 ବୈତଂସିକୋ ବ୍ଯାଧଃ ॥ 22 ॥ 4-50-26 ଅନୃତଂ ଦ୍ଯୂତଂ କୁର୍ବତା ଧାର୍ତରାଷ୍ଟ୍ରେଣ ଧର୍ମସ୍ଯ ମୂଲଂ କୃତ୍ତଂ ଛିନ୍ନଂ । ତତ୍ର ତଦା ବିଦୁରଃ କିମବ୍ରବୀତ୍ କ୍ଷଯମୂଲଂ ଦ୍ଯୂତମିତି ତତ୍ସ୍ମରେତି ଶେଷଃ ॥ 26 ॥ 4-50-37 ଚକାରାତ୍ ତ୍ରେତାନି ସମୁଚ୍ଚୀଯତେ। କୃତାଦଯୋ ଦ୍ଯୂତଶାସ୍ତ୍ରପ୍ରସିଦ୍ଧାଃ ପାଶକାଃ ॥ 37 ॥ ॥ ପଞ୍ଚାଶୋଽଧ୍ଯାଯଃ ॥ 50 ॥



ବିରାଟପର୍ବ - ଅଧ୍ଯାଯ 051

॥ ଶ୍ରୀଃ ॥

4.51. ଅଧ୍ଯାଯଃ 051 

Mahabharata - Virata Parva - Chapter Topics

କର୍ଣକୃତଦ୍ରୋଣକୃପାଧିକ୍ଷେପସଂକ୍ରୁଦ୍ଧମଶ୍ବତ୍ଥାମାନଂ ପ୍ରତି ଭୀଷ୍ମେଣ ଦ୍ରୋଣାଦିପ୍ରଶଂସନପୂର୍ବକଂ ପରିସାନ୍ତ୍ବନମ୍ ॥ 1 ॥ ଦୁର୍ଯୋଧନେନ ଭୀଷ୍ମକର୍ଣାଭ୍ଯାଂ ସହ କୃପଦ୍ରୋଣକ୍ଷମାପନମ୍ ॥ 2 ॥

Mahabharata - Virata Parva - Chapter Text

4-51-0 (30496) 
ବୈଶମ୍ପାଯନ ଉବାଚ। 4-51-0x (3209) 
ତତଃ ଶାନ୍ତନବସ୍ତତ୍ର ଧର୍ମାର୍ଥକୁଶଲଂ ହିତମ୍ ।
ଦୁର୍ଯୋଧନମିଦଂ ବାକ୍ଯମବ୍ରବୀତ୍କୁରୁସଂସଦି ॥ 4-51-1 (30497) 
ସାଧୁ ପଶ୍ଯତି ବୈ ଦ୍ରୋଣଃ କୃପଃ ସାଧ୍ବନୁପଶ୍ଯତି ।
ଆଚାର୍ଯପୁତ୍ରଃ ସହଜଂ ନିଶ୍ଚିତଂ ସାଧୁ ଭାଷତେ ॥ 4-51-2 (30498) 
କର୍ଣସ୍ତୁ କ୍ଷତ୍ରଧର୍ମେଣ କେବଲଂ ଯୋଦ୍ଧୁମିଚ୍ଛତି।
ଆଚାର୍ଯୋ ନାବମନ୍ତବ୍ଯଃ ପୁରୁଷେଣ ବିଜାନତା। 
ଦେଶକାଲୌ ତୁ ସଂପ୍ରେକ୍ଷ୍ଯ ଯୋଦ୍ଧବ୍ଯମିତି ମେ ମତିଃ ॥  4-51-3 (30499) 
ଯସ୍ଯ ସୂର୍ଯସମାଃ ପ଼ଞ୍ଚ ସପତ୍ନାଃ ସ୍ଯୁଃ ପ୍ରହାରିଣଃ।
କଥମଭ୍ଯୁଦଯେ ତେଷାଂ ନ ପ୍ରମୁହ୍ଯେତ ପଣ୍ଡିତଃ ॥ 4-51-4 (30500) 
ସ୍ବାର୍ଥେ ସର୍ବେ ବିମୁହ୍ଯନ୍ତି ଯେଽପି ଧର୍ମବିଦୋ ଜନାଃ ।
ତସ୍ମାତ୍ତତ୍ବଂ ନ ଜାନାତି ଯତ୍ତୁ କାର୍ଯଂ ନରାଧିପଃ ॥ 4-51-5 (30501) 
ଧାର୍ତରାଷ୍ଟ୍ରୋପି ଦୁର୍ବୁଦ୍ଧିଃ ପଶ୍ଯନ୍ନପି ଧନଞ୍ଜଯମ୍ ।
ନୈବ ପଶ୍ଯତି ନାଘ୍ରାତି ମନ୍ଦଃ କ୍ରୋଧବଶଂ ଗତଃ ॥ 4-51-6 (30502) 
ବୈଶମ୍ପାଯନ ଉବାଚ। 4-51-7x (3210) 
ଏବମୁକ୍ତ୍ବା ତୁ ରାଜାନଂ ପୁନର୍ଦ୍ରୌଣିମୁବାଚ ହ।
ପ୍ରାଞ୍ଜଲିର୍ଭରତଶ୍ରେଷ୍ଠଃ ସାମ୍ନା ବୁଦ୍ଧିମତାଂବରଃ ॥ 4-51-7 (30503) 
କର୍ଣୋ ହି ଯଦବୋଚତ୍ତ୍ବାଂ ତେଜସ୍ସଂଜନନାଯ ତତ୍।
ଆଚାର୍ଯପୁତ୍ରଃ କ୍ଷମତାଂ ମହତ୍କାର୍ଯମୁପସ୍ଥିତମ୍ ॥ 4-51-8 (30504) 
ନାଯଂ କାଲୋ ବିରୋଧସ୍ଯ କୌନ୍ତେଯେ ସମୁପସ୍ଥିତେ ।
କ୍ଷନ୍ତବ୍ଯଂ ଭବତା ସର୍ବମାଚାର୍ଯେଣ କୃପେଣ ଚ ॥ 4-51-9 (30505) 
ଭବତାଂ ହି କୃତାସ୍ତ୍ରତ୍ବଂ ଯଥାଽଽଦିତ୍ଯେ ପ୍ରଭା ତଥା ।
ଯଥା ଚନ୍ଦ୍ରମସୋ ଲକ୍ଷ୍ମୀଃ ସର୍ବଥା ନାପକୃଷ୍ଯତେ । 
ଏବଂ ଭବତ୍ସୁ ବ୍ରାହ୍ମଣ୍ଯଂ ବ୍ରହ୍ମାସ୍ତ୍ରଂ ଚ ପ୍ରତିଷ୍ଠିତମ୍ ॥  4-51-10 (30506) 
ଚତ୍ବାର ଏକତୋ ବେଦାଃ କ୍ଷାତ୍ରମେକତ୍ର ଦୃଶ୍ଯତେ।
ନୈତତ୍ସମସ୍ତମୁଭଯଂ କସ୍ମିଂଶ୍ଚିଦନୁଶୁଶ୍ରୁମ। 
ଅନ୍ଯତ୍ର ଭାରତାଚାର୍ଯାତ୍ସୁପୁତ୍ରାଦିତି ମେ ମତିଃ ॥  4-51-11 (30507) 
ବେଦାନ୍ତାଶ୍ଚ ପୁରାଣାନି ଇତିହାସଂ ପୁରାତନମ୍ ।
ଜାମଦଗ୍ନ୍ଯମୃତେ ରାଜନ୍କୋ ଦ୍ରୋଣାଦଧିକୋ ଭବେତ୍ ॥ 4-51-12 (30508) 
ବ୍ରହ୍ମାସ୍ତ୍ରଂ ଚୈବ ବେଦାଶ୍ଚ ନୈତଦନ୍ଯତ୍ର ଦୃଶ୍ଯତେ ॥  4-51-13 (30509) 
ଆଚାର୍ଯପୁତ୍ରଃ କ୍ଷମତାଂ ନାଯଂ କାଲୋ ବିଭେଦନେ ।
ସର୍ବେ ସଂହତ୍ଯ ଯୁଦ୍ଧ୍ଯାମଃ ପାକଶାସନିମାଗତମ୍ ॥ 4-51-14 (30510) 
ବଲସ୍ଯ ବ୍ଯସନାନୀହ ଯାନ୍ଯୁକ୍ତାନି ମନୀଷିଭିଃ ।
ମୁଖ୍ଯୋ ଭେଦୋହି ତେଷାଂ ତୁ ପାପିଷ୍ଠୋ ବିଦୁଷାଂ ମତଃ ॥ 4-51-15 (30511) 
ଅଶ୍ବତ୍ଥାମୋବାଚ। 4-51-16x (3211) 
ନୈବଂ ନ୍ଯାଯ୍ଯମିଦଂ ବାଚ୍ଯମସ୍ମାକଂ ପୁରୁଷର୍ଷଭ ।
କିଂତୁ ରୋଷପରୀତେନ ଗୁରୁଣା ଭାଷିତା ଗୁଣାଃ ॥ 4-51-16 (30512) 
ଶତ୍ରୋରପି ଗୁଣା ଗ୍ରାହ୍ଯା ଦୋଷା ବାଚ୍ଯା ଗୁରୋରପି ।
ସର୍ବଥା ସର୍ବଯତ୍ନେନ ପୁତ୍ରେ ଶିଷ୍ଯେ ହିତଂ ବଦେତ୍ ॥ 4-51-17 (30513) 
ଆଚାର୍ଯ ଏଷ କ୍ଷମତାଂ ଶାନ୍ତିରତ୍ର ବିଧୀଯତାମ୍ ।
ଅଭିଦ୍ଯମାନେ ତୁ ଗୁରୌ ନିବୃତ୍ତଂ ରୋଷକାରିତମ୍ ॥ 4-51-18 (30514) 
ବୈଶମ୍ପାଯନ ଉବାଚ। 4-51-19x (3212) 
ତତୋ ଦୁର୍ଯୋଧନୋ ଦ୍ରୋଣଂ କ୍ଷମଯାମାସ ଭାରତ।
ସହ କର୍ଣେନ ଭୀଷ୍ମେଣ କୃପଂ ଚୈବ ମହାବଲମ୍ ॥ 4-51-19 (30515) 
ଦ୍ରୋଣ ଉବାଚ। 4-51-20x (3213) 
ଯଦେତତ୍ପ୍ରଥମଂ ବାକ୍ଯଂ ଭୀଷ୍ମଃ ଶାନ୍ତନବୋଽବ୍ରବୀତ୍।
ତେନୈବାହଂ ପ୍ରସନ୍ନୋ ବୈ ପରମତ୍ର ବିଧୀଯତାମ୍ ॥ 4-51-20 (30516) 
ଯଥା ଦୁର୍ଯୋଧନଂ ପାର୍ଥୋ ନୋପସର୍ପତି ସଂଗରେ।
ସାହସାଦ୍ଯଦି ବା ମୋହାତ୍ତଥା ନୀତିର୍ବିଧୀଯତାମ୍ ॥ 4-51-21 (30517) 
ବନବାସେ ହ୍ଯନିର୍ବୃତ୍ତେ ଦର୍ଶଯେନ୍ନ ଧନଞ୍ଜଯଃ ।
ଧନଂ ଚାଲଭମାନୋଽତ୍ର ନାଦ୍ଯ ତତ୍କ୍ଷନ୍ତୁମର୍ହତି ॥ 4-51-22 (30518) 
ଯଥା ନାଯଂ ସମାଯୁଞ୍ଜ୍ଯାଦ୍ଧାର୍ତରାଷ୍ଟ୍ରଂ କଥଂଚନ ।
ନ ଚ ସେନାଂ ପରାଜଯ୍ଯାତ୍ତଥା ନୀତିର୍ବିଧୀଯତାମ୍ ॥ 4-51-23 (30519) 
ଉକ୍ତଂ ଦୁର୍ଯୋଧନେନାପି ପୁରସ୍ତାଦ୍ବାକ୍ଯମୀଦୃଶମ୍ ।
ତଦନୁସ୍ମୃତ୍ଯ ଗାଙ୍ଗେଯ ଯଥାବଦ୍ବକ୍ତୁମର୍ହସି ॥ ॥ 4-51-24 (30520) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଏକପଞ୍ଚାଶୋଽଧ୍ଯାଯଃ ॥ 51 ॥

Mahabharata - Virata Parva - Chapter Footnotes

4-51-21 ଯଥା ଦୁର୍ଯୋଧନୋ ରାଜା ନ ଗଚ୍ଛେତ୍କାଂଚିଦାପଦମିତି ଟo ଥo ପାଠଃ। ଯଥା ନାଯଶସା ଯୁକ୍ତୋ ଧାର୍ତରାଷ୍ଟ୍ରଃ କଥଂଚନେତି ଧo ପାଠଃ ॥ 21 ॥ ॥ ଏକପଞ୍ଚାଶୋଽଧ୍ଯାଯଃ ॥ 51 ॥



ବିରାଟପର୍ବ - ଅଧ୍ଯାଯ 052

॥ ଶ୍ରୀଃ ॥

4.52. ଅଧ୍ଯାଯଃ 052 

Mahabharata - Virata Parva - Chapter Topics

ଭୀଷ୍ମେଣ ଦୁର୍ଯୋଧନଂପ୍ରତି ହେତୂପନ୍ଯାସପୂର୍ବକଂ ଯୁଧିଷ୍ଠିରଂପ୍ରତି ଶ୍ରୁତବନବାସାଦିକାଲସ୍ଯ ପରିସମାପ୍ତିକଥନମ୍ ॥ 1 ॥ ଭୀଷ୍ମେଣାର୍ଜୁନପରାକ୍ରମପ୍ରଶଂସନପୂର୍ବକଂ ପାଣ୍ଡବୈଃ ସହ ସଂଧିବିଧାନେପି ଦୁର୍ଯୋଧନେନ ତତ୍ପ୍ରତିଷେଧନମ୍ ॥ 2 ॥ ଭୀଷ୍ମେଣ ଦ୍ରୋଣବଚନାଦ୍ଗୋଭିଃ ସହ ଦୁର୍ଯୋଧନସ୍ଯ ପ୍ରସ୍ଥାପନପୂର୍ବକଂ ସେନାଯା ବ୍ଯୂହୀକରଣେନ ସମରାଭିଯାନମ୍ ॥ 3 ॥

Mahabharata - Virata Parva - Chapter Text

4-52-0 (30521) 
ଭୀଷ୍ମ ଉବାଚ। 4-52-0x (3214) 
କଲାଃ କାଷ୍ଠାଶ୍ଚ ଯୁଜ୍ଯନ୍ତେ ମୁହୂର୍ତାଶ୍ଚ ଦିନାନି ଚ।
ଅର୍ଧମାସାଶ୍ଚ ମାସାଶ୍ଚ ନକ୍ଷତ୍ରାଣି ଗ୍ରହାସ୍ତଥା ॥ 4-52-1 (30522) 
ଋତବଶ୍ଚାପି ଯୁଜ୍ଯନ୍ତେ ତଥା ସଂବତ୍ସରା ଅପି।
ଏବଂ କାଲବିଭାଗେନ କାଲଚକ୍ରଂ ପ୍ରବର୍ତତେ ॥ 4-52-2 (30523) 
ତେଷାଂ କାଲାତିରେକେଣ ଜ୍ଯୋତିଷାଂ ଚ ବ୍ଯତିକ୍ରମାତ୍।
ପଞ୍ଚମେ ପଞ୍ଚମେ ବର୍ଷେ ଦ୍ବୌ ମାସାବଧିମାସକୌ ॥ 4-52-3 (30524) 
ଏଷାମଭ୍ଯଧିକା ମାସାଃ ପଞ୍ଚ ଚ ଦ୍ବାଦଶ କ୍ଷପାଃ ।
ତ୍ରଯୋଦଶାନାଂ ବର୍ଷାଣାମିତି ମେ ବର୍ତତେ ମତିଃ ॥ 4-52-4 (30525) 
ପୂର୍ବେଦ୍ଯୁରେବ ନିର୍ବୃତ୍ତସ୍ତତୋ ବୀଭତ୍ସୁରାଗତଃ ॥  4-52-5 (30526) 
ସର୍ବଂ ଯଥାବଚ୍ଚରିତଂ ଯଦ୍ଯଦେଭିଃ ପ୍ରତିଶ୍ରୁତମ୍।
ଏବମେତଦ୍ଭ୍ରୁବଂ ଜ୍ଞାତ୍ବା ତତୋ ବୀଭତ୍ସୁରାଗତଃ ॥ 4-52-6 (30527) 
ସର୍ବେ ପଞ୍ଚ ମହାତ୍ମାନଃ ସର୍ବେ ଧର୍ମାର୍ଥକୋବିଦାଃ।
ଯେଷାଂ ଯୁଧିଷ୍ଠିରୋ ରାଜା କସ୍ମାଦ୍ଧର୍ମେଽପରାଧ୍ନୁଯୁଃ ॥ 4-52-7 (30528) 
କାମାତ୍କ୍ରୋଧାଚ୍ଚ ଲୋଭାଚ୍ଚ କାମକ୍ରୋଧଭଯାଦପି ।
ସ୍ନେହାଦ୍ବା ଯଦି ବା ମୋହାଦ୍ଧର୍ମଂ ନାତ୍ଯେତି ଧର୍ମଜଃ ॥ 4-52-8 (30529) 
ଅଲୁବ୍ଧାଶ୍ଚୈବ କୌନ୍ତେଯାଃ କୃତବନ୍ତଶ୍ଚ ଦୁଷ୍କରମ୍।
ନ ଚାପି କେବଲଂ ରାଜ୍ଯମିଚ୍ଛେଯୁସ୍ତେ ହ୍ଯଧର୍ମତଃ ॥ 4-52-9 (30530) 
ତଦୈବ ତେ ହି ବିକ୍ରାନ୍ତୁମୀଷୁଃ କୌରବନନ୍ଦନାଃ ।
ଧର୍ମପାଶନିବଦ୍ଧାସ୍ତୁ ନ ଚେଲୁଃ କ୍ଷତ୍ରିଯବ୍ରତାତ୍ ॥ 4-52-10 (30531) 
ଯଶ୍ଚାନୃତ ଇତି ଖ୍ଯାତଃ ସ ଚ ଗଚ୍ଛେତ୍ପରାଭବମ୍ ।
ବୃଣୁଯୁର୍ମାଣଂ ପାର୍ଥା ନାନୃତତ୍ବଂ କଥଂଚନ ॥ 4-52-11 (30532) 
ପ୍ରାପ୍ତେ ତୁ କାଲେ ସ୍ବାନର୍ଥାନ୍ନୋତ୍ସୃଜେଯୁର୍ନରର୍ଷଭାଃ ।
ଅପି ବଜ୍ରଭୃତା ଗୁପ୍ତାଂସ୍ତଥାବୀର୍ଯା ହି ପାଣ୍ଡବାଃ ॥ 4-52-12 (30533) 
ପ୍ରତିଯୁଦ୍ଧ୍ଯେମ ସମରେ ସର୍ବଶସ୍ତ୍ରଭୃତାଂବରମ୍ ॥  4-52-13 (30534) 
ତସ୍ମାଦ୍ଯଦତ୍ର କଲ୍ଯାଣଂ ଲୋକେ ସଦ୍ଭିରନୁଷ୍ଠିତମ୍।
ତତ୍ସଂବିଧୀଯତାଂ ଶୀଘ୍ରଂ ମା ବୋ ହ୍ଯର୍ଥୋଽଭ୍ଯଗାତ୍ପରମ୍ ॥ 4-52-14 (30535) 
ନ ହି ପଶ୍ଯାମି ସଂଗ୍ରାମେ କଦାଚିଦପି କୌରବ ।
ଏକାନ୍ତସିଦ୍ଧିଂ ରାଜେନ୍ଦ୍ର ସଂପ୍ରାପ୍ତଶ୍ଚ ଧନଞ୍ଜଯଃ ॥ 4-52-15 (30536) 
ସଂପ୍ରବୃତ୍ତେ ତୁ ସଂଗ୍ରାମେ ଭାବାଭାବୌ ଜଯାଜଯୌ ।
ଅବଶ୍ଯମେକଂ ସ୍ପୃଶତୋ ଦୃଷ୍ଟମେତଦସଂଶଯମ୍ ॥ 4-52-16 (30537) 
ତସ୍ମାଦ୍ଯୁଦ୍ଧୋପଚରିତଂ କର୍ମ ବା ଧର୍ମସଂହିତମ୍ ।
କ୍ରିଯତାମାଶୁ ରାଜେନ୍ଦ୍ର ସଂପ୍ରାପ୍ତଶ୍ଚ ଧନଞ୍ଜଯଃ ॥ 4-52-17 (30538) 
ଏକୋ ହି ସମରେ ପାର୍ଥଃ ପୃଥିବୀଂ ନିର୍ଦହେଚ୍ଛରୈଃ ।
ଭ୍ରାତୃଭିଃ ସହିତୋ ଭୂତ୍ବା କିଂ ପୁନଃ କୌରବାନ୍ରଣେ । 
ତସ୍ମାତ୍ସନ୍ଧିଂ କୁରୁଶ୍ରେଷ୍ଠ କୁରୁଷ୍ବ ଯଦି ମନ୍ଯସେ ॥  4-52-18 (30539) 
ଦୁର୍ଯୋଧନ ଉବାଚ। 4-52-19x (3215) 
ନାହଂ ରାଜ୍ଯଂ ପ୍ରଦାସ୍ଯାମି ପାଣ୍ଡବେଭ୍ଯଃ ପିତାମହ।
ଗ୍ରାମଂ ସେନାଂ ଚ ଦାସାଂଶ୍ଚ ସ୍ବଲ୍ପଂ ଦ୍ରବ୍ଯମପି ପ୍ରଭୋ । 
ଯୁଦ୍ଧୋପଚାରିକଂ ଯତ୍ତୁ ତତ୍ସର୍ବଂ ସଂବିଧୀଯତାମ୍ ॥  4-52-19 (30540) 
ବୈଶମ୍ପାଯନ ଉବାଚ। 4-52-20x (3216) 
ଭୀଷ୍ମସ୍ଯୋପରତେ ବାକ୍ଯେ ତଥା ଦୁର୍ଯୋଧନସ୍ଯ ଚ।
ପ୍ରାପ୍ତମର୍ଥ୍ଯଂ ଚ ଯଦ୍ବାକ୍ଯଂ ଦ୍ରୋଣଶ୍ବାହ ଦ୍ବିଜୋତ୍ତମଃ ॥ 4-52-20 (30541) 
ଯତ୍ତୁ ଯୁଦ୍ଧୋପଚରିତଂ ଭବେଦ୍ବା ଧର୍ମସଂହିତମ୍।
କସ୍ତ୍ବଯା ସଦୃଶୋ ଲୋକେ ଭୂଯସ୍ତ୍ବଂ ବକ୍ତୁମର୍ହସି ॥ 4-52-21 (30542) 
ଅତ୍ର ଯା ମାମିକା ବୁଦ୍ଧିଃ ଶ୍ରୂଯତାଂ ଯଦି ରୋଚତେ ।
ସର୍ବଥା ହି ମଯା ଶ୍ରେଯୋ ବକ୍ତବ୍ଯଂ କୁରୁନନ୍ଦନ ॥ 4-52-22 (30543) 
ରାଜା ବଲଚତୁର୍ଭାଗଂ କ୍ଷିପ୍ରମାଦାଯ ଗଚ୍ଛତୁ ।
ତତୋଽପରଶ୍ଚତୁର୍ଭାଗୋ ଗାଃ ସମାଦାଯ ଗଚ୍ଛତୁ । 
ବଯଂ ଚାର୍ଧେନ ସୈନ୍ଯସ୍ଯ ପ୍ରତିଯୋତ୍ସ୍ଯାମ ପାଣ୍ଡବମ୍ ॥  4-52-23 (30544) 
ଅହଂ ଭୀଷ୍ମଶ୍ଚ କର୍ଣଶ୍ଚ ଅଶ୍ବତ୍ଥାମା କୃପସ୍ତଥା।
ପ୍ରତିଯୋତ୍ସ୍ଯାମ ବୀଭତ୍ସୁମାଗତଂ କୃତନିଶ୍ଚଯମ୍ ॥ 4-52-24 (30545) 
ଏବଂ ରାଜା ସୁଗୁପ୍ତଃ ସ୍ଯାନ୍ନ କ୍ଲୈବ୍ଯଂ ଗନ୍ତୁମର୍ହତି ।
ମତ୍ସ୍ଯଂ ବା ପୁନରାଯାତମଥବାପି ଶତକ୍ରତୁମ୍ । 
ଅହମାବାରଯିଷ୍ଯାମି ବେଲେବ ମକରାଲଯମ୍ ॥  4-52-25 (30546) 
ବୈଶମ୍ପାଯନ ଉବାଚ। 4-52-26x (3217) 
ତଦ୍ବାକ୍ଯଂ ରୁରୁଚେ ତେଷାଂ ଦ୍ରୋଣେନୋକ୍ତଂ ମହାତ୍ମନା ।
ତଥାହି କୃତବାନ୍ରାଜା କୌରବାଣାମନନ୍ତରମ୍ ॥ 4-52-26 (30547) 
ଭୀଷ୍ମଃ ପ୍ରସ୍ଥାପ୍ଯ ରାଜାନଂ ଗୋଧନଂ ତଦନନ୍ତରମ୍ ।
ସେନାମୁଖ୍ଯାନ୍ବ୍ଯବସ୍ଥାପ୍ଯ ବ୍ଯୂହିତୁଂ ସଂପ୍ରଚକ୍ରମେ ॥ 4-52-27 (30548) 
ଦ୍ରୋଣସ୍ଯୋପରତେ ବାକ୍ଯେ ଭୀଷ୍ମଃ ପ୍ରୋବାଚ ବୁଦ୍ଧିମାନ୍।
ଆଚାର୍ଯ ମଧ୍ଯେ ତିଷ୍ଠ ତ୍ବମଶ୍ବତ୍ଥାମା ତୁ ସବ୍ଯତଃ। 
କୃପଃ ଶାରଦ୍ବତୋ ଧୀମାନ୍ପାର୍ଶ୍ବଂ ରକ୍ଷତୁ ଦକ୍ଷିଣମ୍ ॥  4-52-28 (30549) 
ବିକର୍ଣଶ୍ଚ ମହାବୀର୍ଯୋ ଦୁର୍ମୁଖଶ୍ଚ ପରନ୍ତପଃ।
ଶକୁନିଃ ସୌବଲଶ୍ଚୈବ ଦୁଃସହଶ୍ଚ ମହାବଲଃ । 
ଦ୍ରୋଣସ୍ଯ ପାର୍ଶ୍ବମଜିତାଃ ପାଲଯନ୍ତୁ ମହାବଲାଃ ॥  4-52-29 (30550) 
ଅଗ୍ରତଃ ସୂତପୁତ୍ରସ୍ତୁ କର୍ଣସ୍ତିଷ୍ଠତୁ ଦଂଶିତଃ।
ଅହଂ ସର୍ବସ୍ଯ ସୈନ୍ଯସ୍ଯ ପଶ୍ଚାତ୍ସ୍ଥାସ୍ଯାମି ପାଲଯନ୍ ॥ 4-52-30 (30551) 
ସର୍ବେ ମହାରଥାଃ ଶୂରା ମହେଷ୍ବାସା ମହାବଲାଃ ।
ଯୁଦ୍ଧ୍ଯନ୍ତୁ ପାଣ୍ଡବଶ୍ରେଷ୍ଠମାଗତଂ ଯତ୍ନତୋ ଯୁଧି ॥ 4-52-31 (30552) 
ବୈଶମ୍ପାଯନ ଉବାଚ। 4-52-32x (3218) 
ଅଭେଦ୍ଯଂ ପରସୈନ୍ଯାନାଂ ବ୍ଯୂହଂ ବ୍ଯୂହ୍ଯ କୁରୂତ୍ତମଃ ।
ବଜ୍ରଗର୍ଭଂ ବ୍ରୀହିମୁଖଂ ପଦ୍ମଚନ୍ଦ୍ରାର୍ଧମଣ୍ଡଲମ୍ ॥ 4-52-32 (30553) 
ତସ୍ଯ ବ୍ଯୂହସ୍ଯ ପଶ୍ଚାର୍ଧେ ଭୀଷ୍ମଶ୍ଚାଥୋଦ୍ଯତାଯୁଧଃ ।
ସୌବର୍ଣଂ ତାଲମୁଚ୍ଛ୍ରିତ୍ଯ ରଥେ ତିଷ୍ଠନ୍ନଶୋଭତ ॥ ॥ 4-52-33 (30554) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଦ୍ବିପଞ୍ଚାଶୋଽଧ୍ଯାଯଃ ॥ 52 ॥

Mahabharata - Virata Parva - Chapter Footnotes

4-52-18 ତସ୍ମାଦ୍ଯଦ୍ଧୋଚିତଂ କର୍ମେତି ଧo ପାଠଃ ॥ 18 ॥ 4-52-32 ପଦ୍ମଗର୍ଭମିତି ଥo ପାଠଃ ॥ 32 ॥ ॥ ଦ୍ବିପଞ୍ଚାଶୋଽଧ୍ଯାଯଃ ॥ 52 ॥



ବିରାଟପର୍ବ - ଅଧ୍ଯାଯ 053

॥ ଶ୍ରୀଃ ॥

4.53. ଅଧ୍ଯାଯଃ 053 

Mahabharata - Virata Parva - Chapter Topics

ଇନ୍ଦ୍ରେଣ ସୁଦର୍ଶନନାମନି କାମଗାମିନି ପ୍ରାସାଦେ ଦେବଗଣସମାରୋପଣପୂର୍ବକମର୍ଜୁନକୁରୁରଣାବଲୋକନାଯ ଗଗନାଙ୍କଣାବତରଣମ୍ ॥ 1 ॥

Mahabharata - Virata Parva - Chapter Text

4-53-0 (30555) 
ବୈଶମ୍ପାଯନ ଉବାଚ। 4-53-0x (3219) 
ତତଃ ସୁଦର୍ଶନଂ ନାମ ପ୍ରାସାଦଂ ହରିବାହନଃ ।
ସର୍ବାନ୍ଦେବାନ୍ସମାରୋଷ୍ଯ ପ୍ରଯଯୋ ଯତ୍ର ପାଣ୍ଡବଃ ॥ 4-53-1 (30556) 
ସ୍ଥୂଣାରାଜିସହସ୍ରଂ ତୁ ଯତ୍ର ମଧ୍ଯେ ପ୍ରତିଷ୍ଠିତମ୍ ।
ତତ୍ର ସୂର୍ଯପଥେଽତିଷ୍ଠଦ୍ବିମଲା ମହତୀ ସଭା ॥ 4-53-2 (30557) 
ଆଦିତ୍ଯା ବସବୋ ରୁଦ୍ରା ଅଶ୍ବିନୌ ଚ ମରୁଦ୍ଗଣାଃ ।
ତତ୍ର ଶ୍ବେତାନି ଚକ୍ରାଣି କାଞ୍ଚନସ୍ଫାଟିକାନି ଚ ॥ 4-53-3 (30558) 
ତଥା ଚିତ୍ରାଣି ଛତ୍ରାଣି ଦିବ୍ଯରୂପାଣି ଭାରତ ।
ମଣିରତ୍ନବିଚିତ୍ରାଣି ନାନାରୂପାଣି ଭାଗଶଃ । 
ଆକାଶେ ସହ ଦୃଶ୍ଯନ୍ତେ ଭାନୁମନ୍ତି ଶୁଭାନି ଚ ॥  4-53-4 (30559) 
ଅଗ୍ନେରିନ୍ଦ୍ରସ୍ଯ ସୋମସ୍ଯ ଯମସ୍ଯ ବରୁଣସ୍ଯ ଚ।
ତଥା ଧାତୁର୍ବିଧାତୁଶ୍ଚ ମିତ୍ରସ୍ଯ ଧନଦସ୍ଯ ଚ। 
ରୁଦ୍ରସ୍ଯ ବିଷ୍ଣୋ ସବିତୁସ୍ତ୍ରିଦଶାନାଂ ତଥୈବ ଚ॥  4-53-5 (30560) 
କାଞ୍ଚନାନି ଚ ଦାମାନି ବିବିଧାଶ୍ଚୋତ୍ତମସ୍ରଜଃ।
ଦିବ୍ଯପୁଷ୍ପାଭିସବୀତାସ୍ତତ୍ର ଚିତ୍ରାଣି ଭେଜିରେ ॥ 4-53-6 (30561) 
ତସ୍ମିଂସ୍ତୁ ରାଜନ୍ପ୍ରାସାଦେ ଦିବ୍ଯରତ୍ନବିଭୂଷିତେ ।
ଦିବ୍ଯଗନ୍ଧସମାଯୁକ୍ତାଃ ସ୍ରଜୋ ଦିବ୍ଯାଶ୍ଚକାଶିରେ ॥ 4-53-7 (30562) 
ଦିବ୍ଯଶ୍ଚ ବାଯୁଃ ପ୍ରବବୌ ଗନ୍ଧମାଦାଯ ସର୍ବଶଃ ।
ଋତବଃ ପୁଷ୍ପମାଦାଯ ସମତିଷ୍ଠନ୍ତ ଭାରତ ॥ 4-53-8 (30563) 
ପ୍ରଜାନାଂ ପତଯଃ ସପ୍ତ ସପ୍ତ ଚୈବ ମହର୍ଷଭଃ।
ତତ୍ର ଦେବର୍ଷଯଶ୍ଚୈବ ଦେବରାଜଂ ଦିବୌକସଃ । 
ଇନ୍ଦ୍ରେଣ ସହିତାଃ ସର୍ବେ ତ୍ରିଦଶାଶ୍ଚ ବ୍ଯବସ୍ଥିତାଃ ॥  4-53-9 (30564) 
ନ ପଙ୍କୋ ନ ରଜସ୍ତତ୍ର ପ୍ରବିବେଶ କଥଂଚନ ।
ଆଦିତ୍ଯଶ୍ଚ ବିରୂକ୍ଷୋତ୍ର ନାତିବେଲମିବାତପତ୍ ॥ 4-53-10 (30565) 
ଦିବ୍ଯଗନ୍ଧଂ ସମାଦାଯ ବାଯୁସ୍ତତ୍ରାଭିଗଚ୍ଛତି।
ଆକାଶଂ ଚ ଦିଶଃ ସର୍ବା ଦର୍ଶନୀଯମଦୃଶ୍ଯତ ॥ 4-53-11 (30566) 
ତତ୍ର ଦେବାଃ ସମାରୁହ୍ଯ ତଂ ଦିବ୍ଯଂ ସର୍ବତଃପ୍ରଭମ୍ ।
ଅମ୍ବରେ ବିମଲେଽତିଷ୍ଠନ୍ପ୍ରାସାଦଂ କାମଗାମିନମ୍ ॥ 4-53-12 (30567) 
ତତ୍ର ରାଜର୍ଷଯଶ୍ଚୈବ ସମାରୁହ୍ଯ ଦିବୌକସଃ ।
ଶ୍ବେତୋ ରାଜା ବସୁମନାସ୍ତଥା ଭଦ୍ରଃ ପ୍ରଦର୍ଶନଃ ॥ 4-53-13 (30568) 
ନୃଗୋ ଯଯାତିର୍ନହୁପୋ ମାନ୍ଧାତ ଭରତଃ କୁରୁଃ ।
ଅଷ୍ଟକଶ୍ଚ ଶିବିଶ୍ଚୋଭୌ ସ ଚ ରାଜା ପୁରୂରବାଃ ॥ 4-53-14 (30569) 
ଡମ୍ଭୋଦ୍ଭବଃ କାର୍ତବୀର୍ଯୋ ହ୍ଯର୍ଜୁନଃ ସଗରସ୍ତଥା।
ଦିଲୀପଃ କେରଲଃ ପୂରୁଃ ଶର୍ଯାତିଃ ସୋମକସ୍ତଦା ॥ 4-53-15 (30570) 
ହରିଶ୍ଚନ୍ଦ୍ରଶ୍ଚ ତେଜସ୍ବୀ ରଘୁର୍ଦଶରଥସ୍ତଥା।
ଭଗୀରଥଶ୍ଚ ରାଜର୍ଷିଃ ସର୍ବେ ଚ ଜନମେଜଯ॥ 4-53-16 (30571) 
ପାଣ୍ଡୁଶ୍ଚୈବ ମହାରାଜଶ୍ଚାମରବ୍ଯଜନୋଜ୍ଜ୍ବଲଃ।
ଛତ୍ରେଣ ଧ୍ରିଯମାଣେନ ରାଜସୂଯଶ୍ରିଯା ବୃତଃ ॥ 4-53-17 (30572) 
ଏତେ ଚାନ୍ଯେ ଚ ବହବଃ ପୁଣ୍ଯଶୀଲାଃ ଶୁଚିବ୍ରତାଃ ।
କୀର୍ତିମନ୍ତୋ ମହାବୀର୍ଯାସ୍ତତ୍ରୈବାସନ୍ଦିବି ସ୍ଥିତାଃ ॥ 4-53-18 (30573) 
ଗଣାଶ୍ଚାପ୍ସରସାଂ ସର୍ବେ ଗନ୍ଧର୍ବାଶ୍ଚାପି ସର୍ବଶଃ ।
ଦୈତ୍ଯରାକ୍ଷସଯକ୍ଷାଶ୍ଚ ସୁପର୍ଣାଃ ପନ୍ନଗାସ୍ତଥା ॥ 4-53-19 (30574) 
ବାସବପ୍ରମୁଖାଃ ସର୍ବେ ଦେବାଶ୍ଚ ସଗଣେଶ୍ବରାଃ ।
ଆସଂସ୍ତତ୍ର ସମାରୂଢାଃ ସଂଗ୍ରାମଂ ତଂ ଦିଦୃକ୍ଷବଃ ॥ 4-53-20 (30575) 
4-53-21 (30576) 
ଇତ୍ଯମ୍ବରେ ବ୍ଯବସ୍ଥାଯ ପ୍ରାସାଦସ୍ଥା ଦିବୌକସଃ ।
ଏକସ୍ଯ ଚ ବହୂନାଂ ଚ ଯୁଦ୍ଧଂ ଦ୍ରୁଷ୍ଟୁଂ ବ୍ଯବସ୍ଥିତାଃ ॥



ବିରାଟପର୍ବ - ଅଧ୍ଯାଯ 054

॥ ଶ୍ରୀଃ ॥

4.54. ଅଧ୍ଯାଯଃ 054 

Mahabharata - Virata Parva - Chapter Topics

ସେନାମଧ୍ଯେ ଦୁର୍ଯୋଧନମନବଲୋକଯତାଽର୍ଜୁନେନୋତ୍ତରଂପ୍ରତି ତତ୍ପଦବୀମନୁ ରଥଯାପନଚୋଦନା ॥ 1 ॥ ତଥା ବାଣାଭ୍ଯାଂ ଦ୍ରୋଣାଦ୍ଯଭିବାଦନପୂର୍ବକଂ ତାଭ୍ଯାମେବ କର୍ଣମୂଲେ କୁଶଲପ୍ରଶ୍ନଃ ॥ 2 ॥ ଦ୍ରୋଣେନ ତତ୍କୌଶଲଶ୍ଲାଘନମ୍ ॥ 3 ॥

Mahabharata - Virata Parva - Chapter Text

4-54-0 (30577) 
ବୈଶମ୍ପାଯନ ଉବାଚ। 4-54-0x (3220) 
ତଥା ବ୍ଯୂଢେଷ୍ବନୀକେଷୁ କୌରବେଯୈର୍ମହାରଥୈଃ ।
ଉପାଯାଦର୍ଜୁନଂସ୍ତୂର୍ଣଂ ରଥଘୋଷେଣ ନାଦଯନ୍ ॥ 4-54-1 (30578) 
ଦଦୃଶୁସ୍ତେ ଧ୍ବଜାଗ୍ରଂ ବୈ ଶୁଶ୍ରୁବୁଶ୍ଚ ରଥସ୍ବନମ୍ ।
ଦୋଧୂଯମାନସ୍ଯ ଭୃଶଂ ଗାଣ୍ଡୀବସ୍ଯ ଚ ନିସ୍ବନମ୍ ॥ 4-54-2 (30579) 
ତ୍ରିକୋଶମାତ୍ରଂ ଗତ୍ବା ତୁ ପାଣ୍ଡବଃ ଶ୍ବେତବାହନଃ ।
ସଂନାମୁଖମଭିପ୍ରେକ୍ଷ୍ଯ ପାର୍ଥୋ ବୈରାଟିମବ୍ରବୀତ୍ ॥ 4-54-3 (30580) 
ରାଜାନଂ ନାତ୍ର ପଶ୍ଯାମି ରଥାନୀକେ ବ୍ଯବସ୍ଥିତମ୍।
ଦକ୍ଷିଣଂ ପକ୍ଷମାଦାଯ କୁରୁବୋ ଯାନ୍ତ୍ଯୁଦଙ୍ଭୁଂଖାଃ ॥ 4-54-4 (30581) 
ଉତ୍ସୃଜ୍ଯୈତଦ୍ରଥାନୀକଂ ମହେଷ୍ବାସାଭିରକ୍ଷିତମ୍।
ଗବାଗ୍ରମଭିତୋ ଯାହି ଯାବତ୍ପଶ୍ଯାମି ମେ ରିପୁମ୍ ॥ 4-54-5 (30582) 
ଗବାଗ୍ରମଭିତୋ ଗତ୍ବା ଗାଶ୍ଚୈବାଶୁ ନିବର୍ତଯ ।
ଯାବଦେତେ ନିବର୍ତନ୍ତେ କୁରବୋ ଜବମାସ୍ଥିତାଃ । 
ତାବଦେବ ପଶୂନ୍ସର୍ବାନ୍ନିବର୍ତିଷ୍ଯେ ତବାଭିଭୋ ॥  4-54-6 (30583) 
ବୈଶମ୍ପାଯନ ଉବାଚ। 4-54-7x (3221) 
ଇତ୍ଯୁକ୍ତ୍ବା ସମରେ ପାର୍ଥୋ ବୈରାଟିମପରାଜିତଃ ।
ସବ୍ଯଂ ପକ୍ଷମନୁପ୍ରାପ୍ଯ ଜବେନାଶ୍ବାନଚୋଦଯତ୍ ॥ 4-54-7 (30584) 
ତତୋଽଭ୍ଯବାଦଯତ୍ପାର୍ଥୋ ଭୀଷ୍ମଂ ଶାନ୍ତନବଂ କୃପମ୍।
ଦ୍ବାଭ୍ଯାଂଦ୍ବାଭ୍ଯାଂ ତଥାଽଽଚାର୍ଯଂ ଦ୍ରୋଣଂ ପ୍ରଥମତଃ କ୍ରମାତ୍ ॥ 4-54-8 (30585) 
ଦ୍ରୋଣଂ କୃପଂ ଚ ଭୀଷ୍ମଂ ଚ ପୃଷତ୍କୈରଭ୍ଯବାଦଯତ୍।
ତତସ୍ତତ୍ସର୍ବମାଲୋକ୍ଯ ଦ୍ରୋଣୋ ବଚନମବ୍ରବୀତ୍॥ 4-54-9 (30586) 
ମହାରଥମନୁପ୍ରାପ୍ତଂ ଦୃଷ୍ଟ୍ବା ଗାଣ୍ଡୀବଧନ୍ବିନମ୍ ।
ନ କଶ୍ଚିଦ୍ଯୋଦ୍ଭିମିଚ୍ଛେତ ନ ଚ ଗୁପ୍ତଂ ସ୍ବଜୀବିତମ୍ । 
ଅଯଂ ବୀରଶ୍ଚ ଶୂରଶ୍ଚ ଦୁର୍ଧର୍ଷଶ୍ଚୈବ ସଂଯୁଗେ ॥  4-54-10 (30587) 
ଏତଦ୍ଧ୍ବଜାଗ୍ରଂ ପାର୍ଥସ୍ଯ ଦୂରତଃ ପ୍ରତିଦୃଶ୍ଯତେ।
ମେଘଃକ ସବିଦ୍ଯୁତ୍ସ୍ତନିତୋ ରୋରବୀତି ଚ ବାନରଃ ॥ 4-54-11 (30588) 
ଆସ୍ଥାଯ ଚ ରଥଂ ଯାତି ଗାଣ୍ଡୀବଂ ବିକ୍ଷିପନ୍ଧନୁଃ ॥  4-54-12 (30589) 
ଅଶ୍ବାନାଂ ସ୍ତନତାଂ ଶବ୍ଦୋ ବହତାଂ ପାକଶାସନିମ୍।
ରଥସ୍ଯାମ୍ବୁଧରସ୍ଯେବ ଶ୍ରୂଯତେ ଭୃଶଦାରୁଣଃ ॥ 4-54-13 (30590) 
ଦାରଯନ୍ନିବ ତେଜସ୍ବୀ ବସୁଧାଂ ବାସବାତ୍ମଜଃ ।
ଏଷ ଦୃଷ୍ଟ୍ବା ରଥାନୀକମସ୍ମାକମରିମର୍ଦନଃ।  4-54-14 (30591) 
ଶ୍ରୀମାନ୍ବଦାନ୍ଯୋ ଧୃତିମାନ୍ତତ୍କରୋତି ଚ ପାଣ୍ଡବଃ ॥
ଇମୌ ବାଣାବନୁପ୍ରାପ୍ତୌ ପାଦଯୋଃ ପ୍ରତ୍ଯୁପସ୍ଥିତୌ ।  4-54-15 (30592) 
ରଥସ୍ଯାଗ୍ରେ ନିଖାତୌ ମେ ଚିତ୍ରପୁଙ୍ଖାବଜିହ୍ମଗୌ ॥
ଇମୌ ଚାପ୍ଯପରୌ ବାଣାବଭିତଃ କର୍ଣମୂଲଯୋଃ ।  4-54-16 (30593) 
ସଂସ୍ପୃଶନ୍ତାବତିକ୍ରାନ୍ତୌ ପୃଷ୍ଟ୍ବେବାନାମଯଂ ଭୃଶମ୍ ॥
ଚିରଦୃଷ୍ଟୋଽଯମସ୍ମାଭିର୍ଧର୍ମଜ୍ଞୋ ବାନ୍ଧବପ୍ରିଯଃ ।  4-54-17 (30594) 
ଅତୀବ ଜ୍ବଲତେ ଲକ୍ଷ୍ମ୍ଯା ପାଣ୍ଡୁପୁତ୍ରଃ ପ୍ରତାପବାନ୍ ॥
ନିରୁଷ୍ଯ ଚ ବନେ ବାମଂ କୃତ୍ବା କର୍ମ ସୁଦୁଷ୍କରମ୍ ।  4-54-18 (30595) 
ଅଭିବାଦଯତେ ପାର୍ଥଃ ପୂଜଯନ୍ମାମରିଂଦମଃ ॥
ଅମର୍ଷେଣ ହି ସଂପୂର୍ଣୋ ଦୁଃଖେନ ପ୍ରତିବୋଧିତଃ।  4-54-19 (30596) 
ଅଦ୍ଯେମାଂ ଭାରତୀଂ ସେନାମେକୋ ନାଶଯତେ ଧ୍ରୁବମ୍ ॥
ଦ୍ବ୍ଯଧିକଂ ଦଶମୁଷ୍ଯ ବତ୍ସରାଣାଂ ସ୍ବଜନେନାବିଦିତସ୍ତ୍ରଯୋଦଶଂ ଚ ।  4-54-20 (30597) 
ଜ୍ବଲତେ ରଥମାସ୍ଥିତଃ କିରୀଟୀ ତମ ଇବ ରାତ୍ରିଜମଭ୍ଯୁଦସ୍ଯ ସୂର୍ଯଃ ॥
ରଥୀ ଶରୀ ଚାରୁମାଲୀ ନିଷଙ୍ଗୀ ଶଙ୍ଖୀ ପତାକୀ କବଚୀ କିରୀଟୀ।  4-54-21 (30598) 
ଖଙ୍ଗୀ ଚ ଧନ୍ବୀ ଚ ବିରାଜତେଽଯଂ ଶିଖୀବ ଯଜ୍ଞେଷୁ ଘୃତେନ ସିକ୍ତଃ ॥ ॥  4-54-22 (30599) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଚତୁଃପଞ୍ଚାଶୋଽଧ୍ଯାଯଃ ॥ 54 ॥




ବିରାଟପର୍ବ - ଅଧ୍ଯାଯ 055

॥ ଶ୍ରୀଃ ॥

4.55. ଅଧ୍ଯାଯଃ 055 

Mahabharata - Virata Parva - Chapter Topics

ଅର୍ଜୁନେନ ସେନାମଧ୍ଯେ ସୁଯୋଧନାନବଲୋକନେନ ତସ୍ଯ ଗବାମାଦାନେନ ଗମନସଂଭାବନଯା ରଥେନ ଗବାଗ୍ରଂ ପ୍ରତ୍ଯଭିଯାନମ୍ ॥ 1 ॥ ଭୀଷ୍ମେଣ ପାର୍ଥଭାବବିଜ୍ଞାନାତ୍ସେନଯା ସହ ତମନୁଧାବନମ୍ ॥ 2 ॥ ଗବାନ୍ତିକମୁପଗତବତାଽର୍ଜୁନେନ ତଦ୍ରକ୍ଷିଣାଂ ବାଣଗଣୈରଭିହନନେନ ଗବାଂ ବିନିବର୍ତନମ୍ ॥ 3 ॥

Mahabharata - Virata Parva - Chapter Text

4-55-0 (30600) 
ବୈଶମ୍ପାଯନ ଉବାଚ। 4-55-0x (3222) 
ତମଦୂରମୁପାଯାନ୍ତଂ ଦୃଷ୍ଟ୍ବା ପାଣ୍ଡବମର୍ଜୁନମ୍ ।
ନାରଯଃ ପ୍ରେକ୍ଷିତୁଂ ଶେକୁସ୍ତପନ୍ତଂ ହି ଯଥା ରବିମ୍ ॥ 4-55-1 (30601) 
ସ ତଂ ଦୃଷ୍ଟ୍ବା ରଥାନୀକଂ ପାର୍ଥଃ ସାରଥିମବ୍ରବୀତ୍ ।
ଇଷୁପାତମାତ୍ରେ ସେନାଯାଃ ସ୍ଥାପଯାଶ୍ବାନରିଂଦମ। 
ଯାବତ୍ସମୀକ୍ଷେ ବ୍ଯୂହେଽସ୍ମିନ୍ମମ ଶତ୍ରୁଂ ସୁଯୋଧନମ୍ ॥  4-55-2 (30602) 
ରକ୍ତବୈଡୂର୍ଯବିକୃତଂ ମଣିପ୍ରବରଭୂଷିତମ୍ ।
ପରଂ ଜାନାମ୍ଯହଂ ତସ୍ଯ ଧ୍ବଜଂ ଦୂରାତ୍ସମୁଚ୍ଛ୍ରିତମ୍ ॥ 4-55-3 (30603) 
ଯଦ୍ଯେନମିହ ପଶ୍ଯାମି ଦୁର୍ବୁଦ୍ଧିମତିମାନିନମ୍ ।
ଯମାଯ ପ୍ରେଷଯିଷ୍ଯାମି ସହାଯଃ ସ୍ଯାଦ୍ଯଦୀଶ୍ବରଃ ॥ 4-55-4 (30604) 
ସର୍ବାନନ୍ଯାନନାଦୃତ୍ଯ ଦୃଷ୍ଟ୍ବା ତମତିମାନିନମ୍ ।
ସିଂହଃ କ୍ଷୁଦ୍ରମୃଗସ୍ଯେବ ପତିଷ୍ଯେ ତସ୍ଯ ମୂର୍ଧନି ॥ 4-55-5 (30605) 
ହନିଷ୍ଯାମି ତମେବାଦ୍ଯ ଶରୈର୍ଗାଣ୍ଡୀବନିଃସୃତୈଃ ।
ତସ୍ମିନ୍ହତେ ଭବିଷ୍ଯନ୍ତି ସର୍ବ ଏବ ପରାଜିତାଃ ॥ 4-55-6 (30606) 
ଶରୈଶ୍ଚ ଶମଯିଷ୍ଯେଽହଂ ଧାର୍ତରାଷ୍ଟ୍ରଂ ସସୌବଲମ୍ ।
ଅସଭ୍ଯାନାଂ ଚ ବକ୍ତାରଂ କୁରୂଣାଂ କିଲ କିଲ୍ବିଷମ୍ ॥ 4-55-7 (30607) 
ରାଜାନଂ ନେହ ପଶ୍ଯାମି ନିରାପିଷମିଦଂ ବଲମ୍।
ଅଭିଦ୍ରେବ ହ ରାଜାନଂ ବ୍ଯକ୍ତମିତ୍ଯତ୍ର ନିର୍ଭଯଃ ॥ 4-55-8 (30608) 
ଆସ୍ଥିତୋ ମଧ୍ଯମାଚାର୍ଯୋପ୍ଯଶ୍ବତ୍ଥାମାଽପ୍ଯନନ୍ତରମ୍।
କୃପକର୍ଣୌ ପୁରସ୍ତାତ୍ତୁ ମହେଷ୍ବାସୌ ବ୍ଯବସ୍ଥିତୌ ॥ 4-55-9 (30609) 
ଭୂରିଶ୍ରବାଃ ସୋମଦତ୍ତୋ ବାହ୍ଲୀକଶ୍ଚ ଜଯଦ୍ରଥଃ ।
ଦକ୍ଷିଣଂ ପକ୍ଷମାଶ୍ରିତ୍ଯ ସ୍ଥିତା ଯୁଦ୍ଧବିଶାରଦାଃ ॥ 4-55-10 (30610) 
ସାଲ୍ବରାଜୋ ଦ୍ଯୁମତ୍ସେନୋ ବୃଷସେନଶ୍ଚ ସୌବଲଃ।
ଦଶାର୍ଣଶ୍ଚୈବ କାଲିଙ୍ଗୋ ବାମଂ ପକ୍ଷଂ ସମାଶ୍ରିତଃ॥ 4-55-11 (30611) 
ପୃଷ୍ଠତଃ କୁରୁମୁଖ୍ଯଶ୍ଚ ଭୀଷ୍ମସ୍ତିଷ୍ଠତି ଦଂଶିତଃ।
ସୋଽର୍ଧସୈନ୍ଯେନ ବଲବାନ୍ସର୍ବେଷାଂ ନଃ ପିତାମହଃ ॥ 4-55-12 (30612) 
ଦୁର୍ଯୋଧନଂ ନ ପଶ୍ଯାମି କ୍ବ ନୁ ରାଜା ସ ତିଷ୍ଠତି।
ଉତ୍ସୃଂଜ୍ଯୈତଦ୍ରଥାନୀକଂ ଯାହି ଯତ୍ର ସୁଯୋଧନଃ ॥ 4-55-13 (30613) 
ତଂ ହତ୍ବା ସଂନିବର୍ତିଷ୍ଯେ ଗାଃ ସ ଆଦାଯ ଗଚ୍ଛତି।
ଗବାଗ୍ରମଭିତୋ ଯାହି ଯତ୍ର ରାଜା ଭବିଷ୍ଯତି ॥ 4-55-14 (30614) 
ବୈଶମ୍ପାଯନ ଉବାଚ। 4-55-15x (3223) 
ଇତ୍ଯୁକ୍ତ୍ବା ସମରେ ପାର୍ଥୋ ବୈରାଟିମପରାଜିତଃ।
ସଂସ୍ପୃଶାନୋ ଧନୁର୍ଦିବ୍ଯଂ ତ୍ବରମାଣୋଽଗମତ୍ତଦା ॥ 4-55-15 (30615) 
ତତୋ ଭୀଷ୍ମୋଽବ୍ରବୀଦ୍ବାକ୍ଯଂ କୁରୁମଧ୍ଯେ ପରଂତପଃ।
ଚିରଦୃଷ୍ଟୋଽଯମସ୍ମାଭିର୍ଧର୍ମଜ୍ଞୋ ବାନ୍ଧବପ୍ରିଯଃ ।  4-55-16 (30616) 
ଅତୀବ ଜ୍ବଲତେ ଲକ୍ଷ୍ମ୍ଯା ପାକଶାସନିରାଗତଃ।
ଏଷ ଦୁର୍ଯୋଧନଂ ପାର୍ଥୋ ମାର୍ଗତେ ନିକୃତିଂ ସ୍ମରନ୍ ॥ 4-55-17 (30617) 
ସେନାମତ୍ଯର୍ଥମାଲୋକ୍ଯ ତ୍ବରତେ ଗ୍ରହଣେଽସ୍ଯ ଚ।
ମୃଗଂ ସିଂହ ଇବାଦାତୁମୀକ୍ଷତେ ପାକଶାସନିଃ ॥ 4-55-18 (30618) 
ନୈଷୋଽନ୍ତରେଣ ରାଜାନଂ ବୀଭତ୍ସୁଃ ସ୍ଥାତୁମର୍ହତି।
ତସ୍ଯ ପାର୍ଷ୍ଣି ଗ୍ରହୀଷ୍ଯାମୋ ଜବେନାଭିପ୍ରଧାବତଃ ॥ 4-55-19 (30619) 
ନ ହ୍ଯେନମଭିସଂକ୍ରୁଦ୍ଧମେକୋ ଯୁଦ୍ଧ୍ଯେତ ସଂଯୁଗେ।
ଅନ୍ଯୋ ଦେବାନ୍ମହାଦେବାତ୍କୃଷ୍ଣାଦ୍ବା ଦେବକୀସୁତାତ୍। 
ଆଚାର୍ଯାଚ୍ଚ ସପୁତ୍ରାଦ୍ବା ଭାରଦ୍ବାଜାନ୍ମହାରଥାତ୍ ॥  4-55-20 (30620) 
କିଂ ନୋ ଗାବଃ କରିଷ୍ଯନ୍ତି ଦ୍ରବ୍ଯଂ ବା ବିପୁଲଂ ତଥା।
ଦୁର୍ଯୋଧନଃ ପାର୍ଥଗତଃ ପୁରା ପ୍ରାଣାନ୍ବିମୁଞ୍ଚତି ॥ 4-55-21 (30621) 
ବୈଶମ୍ପାଯନ ଉବାଚ। 4-55-22x (3224) 
ଇତ୍ଯୁକ୍ତ୍ବା ସମରେ ଭୀଷ୍ମଃ ସେନଯା ସହ କୌରବଃ।
ଅନ୍ବଧାବତ୍ତଦା ପାର୍ଥଂ ଧାର୍ତରାଷ୍ଟ୍ରସ୍ଯ ରକ୍ଷଣେ ॥ 4-55-22 (30622) 
ବିକ୍ରୋଶମାତ୍ରଂ ଯାତ୍ବା ତୁ ପାର୍ଥୋ ବୈରାଟିମବ୍ରବୀତ୍।
ଇଷୁପାତମାତ୍ରେ ସେନାଯାଃ ସ୍ଥାପଯାଶ୍ବାନରିଂଦମ ॥ 4-55-23 (30623) 
ଏତଦଗ୍ରଂ ଗବାଂ ଦୃଷ୍ଟଂ ମନ୍ଦଂ ବାହଯ ସାରଥେ।
ଯାହ୍ଯୁତ୍ତରେଣ ସେନାଯା ଗାଶ୍ଚୈବ ପ୍ରବିଭଜ୍ଯ ଚ ॥ 4-55-24 (30624) 
ପରିକ୍ଷିପ୍ଯ ଗବାଂ ଯୂଥମତ୍ର ଯୋତ୍ସ୍ଯେ ସୁଯୋଧନମ୍ ।
ଗଚ୍ଛନ୍ତି ସତ୍ବରା ଗାବଃ ସଗୋପାଃ ପରିମୋଚଯ ॥ 4-55-25 (30625) 
ତତ୍ର ଗତ୍ବା ପଶୂନ୍ବୀର ସଗୋପାନ୍ପରିମୋଚଯ।
ଅନ୍ତରେଣ ଚ ସେନାଯାଃ ପ୍ରାଙ୍ମୁଖୋ ଗଚ୍ଛ ଚୋତ୍ତର ॥ 4-55-26 (30626) 
ଇମେ ତ୍ବତିରଥାଃ ସର୍ବେ ମମ ବୀର୍ଯପରାକ୍ରମମ୍।
ପଶ୍ଯନ୍ତୁ କୁରବୋ ଯୁଦ୍ଧେ ମହେନ୍ଦ୍ରସ୍ଯେବ ଦାନବାଃ ॥ 4-55-27 (30627) 
ବୈଶମ୍ପାଯନ ଉବାଚ। 4-55-28x (3225) 
ତତଃ ସ ରଥିନାଂ ଶ୍ରେଷ୍ଠୋ ନାମ ବିଶ୍ରାବ୍ଯ ଚାତ୍ମନଃ।
ନିଶିତାଗ୍ରାଞ୍ଶରାଂସ୍ତୀକ୍ଷ୍ଣାନ୍ମୁମୋଚାଂତକସନ୍ନିଭାନ୍ ॥ 4-55-28 (30628) 
ଶଲଭୈରିବ ଚାକାଶଂ ଧାରାଭିରିବ ପର୍ବତମ୍।
ନିରାବକାଶମଭବଚ୍ଛରୈଃ କ୍ଷିପ୍ତୈଃ କିରୀଟିନା ॥ 4-55-29 (30629) 
ବିକୀର୍ଯମାଣାସ୍ତୁ ଶରୈସ୍ତେ ଯୋଧା ଧାର୍ତରାଷ୍ଟ୍ରିକାଃ।
ଗାଶ୍ଚୈବ ନ ଚ ପଶ୍ଯନ୍ତି ପାର୍ଥମୁକ୍ତୈରଜିହ୍ମଗୈଃ ॥ 4-55-30 (30630) 
ସା ଚାପି ବହୁଲା ସେନା ପାର୍ଥବାଣାଭିପୀଡିତା।
ନାପଶ୍ଯଦ୍ବିବୃତାଂ ଭୂମିଂ ନାନ୍ତରିକ୍ଷଂ ଦିଶୋପି ବା ॥ 4-55-31 (30631) 
ଅର୍ଜୁନସ୍ତୁ ତଦା ହୃଷ୍ଟୋ ଦର୍ଶଯନ୍ବୀର୍ଯମାତ୍ମନଃ।
ପୀଡଯାମାସ ସୈନ୍ଯାନି ଗାଣ୍ଡୀବପ୍ରସୃତୈଃ ଶରୈଃ ॥ 4-55-32 (30632) 
ତେଷାଂ ନୈବାପଯାନେ ଚ ନାଭିଯାନେ ଭବନ୍ମତିଃ ।
ଶୀଘ୍ରତାମେବ ପାର୍ଥସ୍ଯ ପୂଜଯନ୍ତସ୍ତୁ ବିସ୍ମିତାଃ ॥ 4-55-33 (30633) 
ଚନ୍ଦ୍ରାବଦାତଂ ସାମୁଦ୍ରଂ କୁରୁସୈନ୍ଯଭଯଂକରମ୍।
ତତଃ ଶଙ୍ଖମୁପାଧ୍ମାସୀଦ୍ଦ୍ବିଷତାଂ ରୋମହର୍ଷଣମ୍। 
ଜ୍ଯାଘୋଷଂ ତଲଘୋଷଂ ଚ କୃତ୍ବା ଭୂତାନ୍ଯମୋହଯତ୍ ॥  4-55-34 (30634) 
ତସ୍ଯ ଶଙ୍ଖସ୍ଯ ଶବ୍ଦେନ ଧନୁଷୋ ନିସ୍ବନେନ ଚ।
ଶବ୍ଦେନାମାନୁଷାଣାଂ ଚ ଭୂତାନାଂ ଧ୍ବଜବାସିନାମ୍ । 
ବିଯଦ୍ଗତାନାଂ ଦେବାନାଂ ମାନୁଷାଣାଂ ରବେଣ ଚ॥  4-55-35 (30635) 
ଊର୍ଧ୍ବଂ ପୁଚ୍ଛଂ ବିଧୂନ୍ବାନା ହେମମାଣାଃ ସମନ୍ତତଃ ।
ଗାବଃ ସବତ୍ସାଃ ସଂତ୍ରସ୍ତା ନିବୃତ୍ତା ଦକ୍ଷିଣାଂ ଦିଶଂ ॥ 4-55-36 (30636) 
ତତଃ ସ ସମରେ ଶୂରୋ ବୀଭତ୍ସୁଃ ଶତ୍ରୁପୂଗହା।
ଗୋପାଲାଂଶ୍ଚୋଦଯାମାସ ଗାବଶ୍ଚୋଦଯତେତି ଚ ॥ 4-55-37 (30637) 
ଉତ୍ତରଂ ଚାହ ବୀଭତ୍ସୁର୍ହର୍ଷଯନ୍ପାଣ୍ଡୁନନ୍ଦନଃ ।
ଗବାମଗ୍ରଂ ସମୀକ୍ଷସ୍ବ ଗଶ୍ଚୈବାଶୁ ନିବର୍ତଯ ॥ 4-55-38 (30638) 
ଯାବଦେତେ ନିବର୍ତନ୍ତେ କୁରବୋ ଜବମାସ୍ଥିତାଃ ।
ଯାହ୍ଯୁତ୍ତରେଣ ଗାଶ୍ଚୈତାଃ ସୈନ୍ଯାନାଂ ଚ ନୃପାତ୍ମଜ ॥ 4-55-39 (30639) 
ପଶ୍ଯନ୍ତୁ କୁରବଃ ସର୍ବେ ମମ ବୀର୍ଯପରାକ୍ରମମ୍ ॥  4-55-40 (30640) 
ବୈଶମ୍ପାଯନ ଉବାଚ।
ତେ ଲାଭମିବ ମନ୍ବାନାଃ କୁରବୋଽର୍ଜୁନମାହବ।  4-55-41x (3226) 
ଦୃଷ୍ଟବା ଯାନ୍ତମଦୂରସ୍ଥଂ କ୍ଷିପ୍ରମଭ୍ଯପତନ୍ରଥୈଃ ॥
ହସ୍ତ୍ଯଶ୍ବପରିବାରେଣ ମହତାଽଭିବିରାଜତା।  4-55-41 (30641) 
ଯୋଧୈଃ ପ୍ରାସାସିହସ୍ତୈଶ୍ଚ ଚାପବାଣୋଦ୍ଯତାଯୁଧୈଃ ॥
ତାନ୍ଯନୀକାନ୍ଯଶୋଭନ୍ତ କୁରୂଣାମାତତାଯିନାମ୍।  4-55-42 (30642) 
ସଂସର୍ପନ୍ତ ଇବାକାଶେ ବିଦ୍ଯୁତ୍ବନ୍ତୋ ବଲାହକାଃ ॥
ତାନି ଦୃଷ୍ଟ୍ବାଽପ୍ଯନୀକାନି ନିବର୍ତିତରଥାନି ଚ।  4-55-43 (30643) 
ପାର୍ଥୋଽପି ବାଯୁବଦ୍ଧୋରଂ ସୈନ୍ଯାଗ୍ରଂ ବ୍ଯଧୁନୋଚ୍ଛରୈଃ ॥
ତାଂ ଶତ୍ରୁସେନାଂ ତରସା ପ୍ରଣୁଦ୍ଯ ଗାଶ୍ଚାପି ଜିତ୍ବା ଧନୁଷା ପରେଣ।  4-55-44 (30644) 
ଦୁର୍ଯୋଧନାଯାଭିମୁଖଂ ପ୍ରଯାନ୍ତଂ କୁରୁପ୍ରବୀରାଃ ସହସାଽଭ୍ଯଗଚ୍ଛନ୍ ॥
ଗୋଷୁ ପ୍ରଯାତାସୁ ଜବେନ ମାତ୍ସ୍ଯାନ୍କିରୀଟିନଂ ପ୍ରୀତିଯୁତଂ ଚ ଦୃଷ୍ଟ୍ବା।  4-55-45 (30645) 
ପଶୂନ୍ସମାଦାଯ ତତୋ ନିବୃତ୍ତା ଗୋପାଃ ସମସ୍ତାଃ ପ୍ରଯଯୁଶ୍ଚ ରାଷ୍ଟ୍ରମ୍ ॥ ॥  4-55-46 (30646) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ପଞ୍ଚପଞ୍ଚାସୋଽଧ୍ଯାଯଃ ॥ 55 ॥




ବିରାଟପର୍ବ - ଅଧ୍ଯାଯ 056

॥ ଶ୍ରୀଃ ॥

4.56. ଅଧ୍ଯାଯଃ 056 

Mahabharata - Virata Parva - Chapter Topics

ଅର୍ଜୁନେନୋତ୍ତରଂପ୍ରତି ଦ୍ରୋଣକର୍ଣାଦିରଥାନାମସାଧାରଣଧ୍ବଜଚିହ୍ନପ୍ରଦର୍ଶନପୂର୍ବକଂ ତତ୍ତନ୍ନାମନିର୍ଦେଶେନ ତତ୍ତତ୍ପରାକ୍ରମବର୍ଣନମ୍ ॥ 1 ॥

Mahabharata - Virata Parva - Chapter Text

4-56-0 (30647) 
ବୈଶମ୍ପାଯନ ଉବାଚ। 4-56-0x (3227) 
ତତସ୍ତ୍ରୀଣି ସହସ୍ରାଣି ରଥାନାଂ ଚ ଧନୁଷ୍ମତାମ୍।
ଘୋରାଣି କୁରୁବୀରାଣାଂ ପର୍ଯକୀର୍ଯନ୍ତ ଭାରତ ॥ 4-56-1 (30648) 
କର୍ଣୋ ରଥସହସ୍ରେଣ ପ୍ରତ୍ଯଗୃହ୍ଣାଦ୍ଧନଞ୍ଜଯମ୍।
ଭୀଷ୍ମଃ ଶାନ୍ତନବୋ ଧୀମାନ୍ସହସ୍ରେଣ ପୁରସ୍କୃତଃ ॥ 4-56-2 (30649) 
ତଥା ରଥସହସ୍ରେଣ ଭ୍ରାତୃଭିଃ ପରିବାରିତଃ।
ପଶ୍ଚାଦ୍ଦୁର୍ଯୋଧନୋଽତିଷ୍ଠଦ୍ଯଶସା ଚ ଶ୍ରିଯା ଜ୍ବଲନ୍ ॥ 4-56-3 (30650) 
ଅତିଷ୍ଠନ୍ନିବକାଶେଷୁ ପାଦାତାଃ ସହ ବାଜିଭିଃ ।
ଭୀମରୂପାଶ୍ଚ ମାତଙ୍ଗାସ୍ତୋମରାଙ୍କୁଶଚୋଦିତାଃ ॥ 4-56-4 (30651) 
ତାନି ଦୃଷ୍ଟ୍ବା ହ୍ଯନୀକାନି ବିତତାନି ମହାତ୍ମନାମ୍ ।
ବୈରାଟିମୁତ୍ତରଂ ତଂ ତୁ ପ୍ରତ୍ଯଭାଷତ ପାଣ୍ଡବଃ ॥ 4-56-5 (30652) 
ଜାମ୍ବୂନଦମଯୀ ବେଦୀ ଧ୍ବଜାଗ୍ରେ ଯସ୍ଯ ଦୃଶ୍ଯତେ।
ଶୋଣାଶ୍ଚାଶ୍ବା ରଥେ ଯୁକ୍ତା ଦ୍ରୋଣ ଏଷ ପ୍ରକାଶତେ ॥ 4-56-6 (30653) 
ଆଚାର୍ଯୋ ନିପୁଣୋ ଧୀମାନ୍ବ୍ରହ୍ମବିଚ୍ଛୂରସତ୍ତମଃ।
ଆହବେ ଚାପ୍ରତିଦ୍ବନ୍ଦ୍ବୋ ଦୂରପାତୀ ମହାରଥଃ ॥ 4-56-7 (30654) 
ସୁପ୍ରସନ୍ନୋ ମହାବୀରଃ କୁରୁଷ୍ବୈନଂ ପ୍ରଦକ୍ଷିଣମ୍।
ଅତ୍ରୈବ ଚାବିରୋଧେନ ଏଷ ଧର୍ମଃ ସନାତନଃ ॥ 4-56-8 (30655) 
ଯଦି ମେ ପ୍ରହରେଦ୍ଦ୍ରୋଣଃ ଶରୀରେ ମେ ପ୍ରହୃଷ୍ଯତଃ ।
ତତୋଽସ୍ମିନ୍ପ୍ରହରିଷ୍ଯାମି ନାନ୍ଯଥା ବୁଦ୍ଧିରସ୍ତି ମେ ॥ 4-56-9 (30656) 
ଭାରତାଚାର୍ଯମୁଖ୍ଯେନ ବ୍ରାହ୍ମଣେନ ମହାତ୍ମନା ।
ତେନ ମେ ଯୁଧ୍ଯମାନସ୍ଯ ମନ୍ଦଂ ବାହଯ ସାରଥେ ॥ 4-56-10 (30657) 
ଧ୍ବଜାଗ୍ରେ ସିଂହଲାଙ୍ଗୂଲୋ ଦିକ୍ଷୁ ସର୍ବାସୁ ଶୋଭତେ ।
ଭାରତାଚାର୍ଯପୁତ୍ରସ୍ତୁ ସୋଽଶ୍ବତ୍ଥାମା ବିରାଜତେ ॥ 4-56-11 (30658) 
ଧ୍ବଜାଗ୍ରଂ ଦୃଶ୍ଯତେ ଯତ୍ର ବାଲସୂର୍ଯସମପ୍ରଭମ୍ ।
ଦୁର୍ଜଯଃ ସର୍ବସୈନ୍ଯାନାଂ ଦେବୈରପି ସବାସବୈଃ । 
ତେନ ମେ ଯୁଧ୍ଯମାନସ୍ଯ ମନ୍ଦଂ ବାହଯ ସାରଥେ ॥  4-56-12 (30659) 
ଧ୍ବଜାଗ୍ରେ ଗୋବୃଷୋ ଯସ୍ଯ କାଞ୍ଚନୋଽଭିବିରାଜତେ ।
ଆଚାର୍ଯବରମୁଖ୍ଯସ୍ତୁ କୃପ ଏଷ ମହାରଥଃ ॥ 4-56-13 (30660) 
ଦ୍ରୋଣେନ ଚ ସମୋ ବୀର୍ଯେ ପିତୁର୍ମେ ପରମଃ ସଖା।
ତେନ ମେ ଯୁଧ୍ଯମାନସ୍ଯ ମନ୍ଦଂ ବାହଯ ସାରଥେ ॥ 4-56-14 (30661) 
ଯସ୍ଯ କାଞ୍ଚନକମ୍ବୂଭିର୍ହସ୍ତିକକ୍ଷ୍ଯାପରିଷ୍କୃତଃ।
ଧ୍ବଜଃ ପ୍ରକାଶତେ ଦୂରାଦ୍ରଥେ ବିଦ୍ଯୁଦ୍ଗଣୋପମଃ ॥ 4-56-15 (30662) 
ଏଷ ବୈକର୍ତନଃ କର୍ଣଃ ପ୍ରତିମାନଂ ଧନୁଷ୍ମତାମ୍।
ଦୃଢବୈରୀ ସଦାଽସ୍ମାକଂ ନିତ୍ଯଂ କଟୁକଭାଷଣଃ ॥ 4-56-16 (30663) 
ଯସ୍ଯାଶ୍ରଯବଲାଦେବ ଧାର୍ତରାଷ୍ଟ୍ରଃ ସସୌବଲଃ ।
ଅସ୍ମାନ୍ନିରସ୍ଯ ରାଜ୍ଯାଚ୍ଚ ପୁନରଦ୍ଯାପି ଯୋତ୍ସ୍ଯତି ॥ 4-56-17 (30664) 
ଏଷ ବୈ ସ୍ପର୍ଧତେ ନିତ୍ଯଂ ମଯା ସହ ସୁଦୁର୍ଜଯଃ ।
ଜାମଦଗ୍ନ୍ଯସ୍ଯ ରାମସ୍ଯ ଶିଷ୍ଯୋ ହ୍ଯେଷ ମହାରଥଃ ॥ 4-56-18 (30665) 
ସର୍ବାସ୍ତ୍ରକୁଶଲଃ କର୍ଣଃ ସର୍ବଶସ୍ତ୍ରଭୃତାଂବରଃ ।
ଯୁଦ୍ଧେଽପ୍ରତିମବୀର୍ଯଶ୍ଚ ଦୃଢବେଧୀ ପରାକ୍ରମୀ ॥ 4-56-19 (30666) 
ଅଦ୍ଯାହଂ ଯୁଦ୍ଧମେତେନ କରିଷ୍ଯେ ସୂତବନ୍ଧୁନା।
ଦ୍ରଷ୍ଟା ତ୍ବମାବଯୋର୍ଯୁଦ୍ଧଂ ବଲିବାସବଯୋରିବ ॥ 4-56-20 (30667) 
ମହାରଥେନ ଶୂରେଣ ସୂତପୁତ୍ରେଣ ଧନ୍ବିନା।
ତେନ ମେ ଯୁଧ୍ଯମାନସ୍ଯ ଶୀଘ୍ରଂ ବାହଯ ସାରଥେ ॥ 4-56-21 (30668) 
ଯସ୍ଯ ଚୈବ ରଥୋପସ୍ଥେ ନାଗୋ ମଣିମଯୋ ଧ୍ବଜଃ ।
ଏଷ ଦୁର୍ଯୋଧନସ୍ତତ୍ର କୌରବୋ ଯଶସା ବୃତଃ ॥ 4-56-22 (30669) 
ଲବ୍ଧଲକ୍ଷୋ ଦୃଢଂ ବେଧୀ ଲଘୁହସ୍ତଃ ପ୍ରତାପବାନ୍ ।
ତେନ ମେ ଯୁଧ୍ଯମାନସ୍ଯ ଶୀଘ୍ରଂ ବାହଯ ସାରଥେ ॥ 4-56-23 (30670) 
ଯସ୍ତୁ ଶ୍ବେତାବଦାତେନ ପଞ୍ଚତାଲେନ କେତୁନା ।
ବୈଡୂର୍ଯମଯଦଣ୍ଡେନ ତାଲବୃକ୍ଷେଣ ରାଜତେ ॥ 4-56-24 (30671) 
ହସ୍ତାବାପୀ ବୃହଦ୍ଧନ୍ବା ସେନାଂ ତିଷ୍ଠତି ହର୍ଷଯନ୍ ।
ରାମେଣ ଜାମଦଗ୍ନ୍ଯେନ ଦ୍ବୈରଥେନାଜିତଃ ପୁରା ॥ 4-56-25 (30672) 
ଶୀଘ୍ରଶ୍ଚ ଲଗୁବେଧୀ ଚ ଲଘୁହସ୍ତଃ ପ୍ରତାପବାନ୍ ।
ଏଷ ଶାନ୍ତନବୋ ଭୀଷ୍ମଃ ସର୍ବେଷାଂ ନଃ ପିତାମହଃ ॥ 4-56-26 (30673) 
କକୁଦଃ ସର୍ବସୈନ୍ଯାନାଂ ସର୍ବଶସ୍ତ୍ରଭୃତାଂବରଃ ।
ଜଯଶ୍ରିଯାଽବବଦ୍ଧସ୍ତୁ ସୁଯୋଧନବଶାନୁଗଃ । 
ପଶ୍ଚାଦେଷ ପ୍ରଯାତବ୍ଯୋ ନ ମେ ବିଘ୍ନକରୋ ଭବେତ୍ ॥  4-56-27 (30674) 
ଇତ୍ଯେତାଂସ୍ତ୍ବରିତଃ ପାର୍ଥଃ କଥଯିତ୍ବା ତୁ ଚୋତ୍ତରେ।
ରୂପତଶ୍ଚିହ୍ନତଶ୍ଚୈବ ଯୁଦ୍ଧାଯ ତ୍ବରତେ ପୁନଃ ॥ ॥ 4-56-28 (30675) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଷଟ୍ପଞ୍ଚାଶୋଽଧ୍ଯାଯଃ ॥ 56 ॥

Mahabharata - Virata Parva - Chapter Footnotes

4-56-9 ଶରୀରେ ପ୍ରହରିଷ୍ଯତଃ ଇତି ନାନ୍ଯଯା ଯୁଦ୍ଧମସ୍ତି ମେ ଇତି ଚo ଧo ପାଠଃ ॥ 9 ॥



ବିରାଟପର୍ବ - ଅଧ୍ଯାଯ 057

॥ ଶ୍ରୀଃ ॥

4.57. ଅଧ୍ଯାଯଃ 057 

Mahabharata - Virata Parva - Chapter Topics

ଅର୍ଜୁନସ୍ଯ ଭୀଷ୍ମଦ୍ରୋଣାଦିଭିଃ ସହ ଯୁଦ୍ଧମ୍ ॥ 1 ॥ ଅର୍ଜୁନେନ କର୍ଣସ୍ଯ ପରାଭବଃ ॥ 2 ॥

Mahabharata - Virata Parva - Chapter Text

4-57-0 (30676) 
ବୈଶମ୍ପାଯନ ଉବାଚ। 4-57-0x (3228) 
ଅଶ୍ବତ୍ଥାମା ତତସ୍ତତ୍ର କର୍ଣଂ ସଂପ୍ରେକ୍ଷ୍ଯ ବୀର୍ଯବାନ୍।
ଉବାଚ ସ୍ମଯମାନୋଽସୌ ସୂତପୁତ୍ରମରିନ୍ଦମମ୍ ॥ 4-57-1 (30677) 
କର୍ଣ ଯସ୍ତ୍ବଂ ସଭାମଧ୍ଯେ ବହ୍ବବଦ୍ଧଂ ବିକତ୍ଥସେ।
ନ ମେ ଯୁଧି ସମୋଽସ୍ତୀତି ତଦିଦଂ ପ୍ରତ୍ଯୁପସ୍ଥିତମ୍ ॥ 4-57-2 (30678) 
ଏଷୋଽନ୍ତକ ଇବ କ୍ରୁଦ୍ଧଃ ସର୍ବଭୂତାବମର୍ଦନଃ ।
ସଂଗ୍ରାମଶିରସୋ ମଧ୍ଯେ ଦୃମ୍ଭତେ କେସରୀ ଯଥା ॥ 4-57-3 (30679) 
ଶୂରୋସି ଯଦି ସଂଗ୍ରାମେ ଦର୍ଶଯସ୍ବ ସଭାଂ ବିନା ॥  4-57-4 (30680) 
ଯଦ୍ଯଶକ୍ତୋସି ସଂଗ୍ରାମେ ପାର୍ଥେନାଦ୍ଭୁତକର୍ମଣା।
ପୁନରେବ ସଭାଂ ଗତ୍ବା ଧାର୍ତରାଷ୍ଟ୍ରେଣ ଧୀମତା। 
ମାତୁଲଂ ପରିଗୃହ୍ଯାଶୁ ମନ୍ତ୍ରଯସ୍ବ ଯଥାସୁଖମ୍ ॥  4-57-5 (30681) 
ବୈଶମ୍ପାଯନ ଉବାଚ। 4-57-6x (3229) 
ଏବମୁକ୍ତସ୍ତଥା କର୍ଣଃ କ୍ରୋଧାଦୁଦ୍ବୃତ୍ଯ ଲୋଚନେ।
ଦ୍ରୋଣପୁତ୍ରମିଦଂ ବାକ୍ଯମୁବାଚ କୁରୁସନ୍ନିଧୌ ॥ 4-57-6 (30682) 
ନାହଂ ବିଭେମି ବୀଭତ୍ସୋର୍ନ କୃଷ୍ଣାଦ୍ଦେବକୀସୁତାତ୍ ।
ପାଣ୍ଡବେଭ୍ଯୋପି ସର୍ବେଭ୍ଯଃ କ୍ଷତ୍ରଧର୍ମମନୁବ୍ରତଃ ॥ 4-57-7 (30683) 
ସତ୍ବାଧିକାନାଂ ପୁଂସାଂ ତୁ ଧନୁର୍ବେଦୋପଜୀବିନାମ୍ ।
ଗର୍ଜତାଂ ଜାଯତେ ଦର୍ପଃ ସ୍ବରଶ୍ଚ ନ ବିଷୀଦତି ॥ 4-57-8 (30684) 
ପଶ୍ଯତ୍ବାଚାର୍ଯପୁତ୍ରୋ ମାମର୍ଜୁନେନାତିରଂହସା ।
ଯୁଧ୍ଯମାନଂ ସୁସଂଯୁକ୍ତଂ ଜଯୋ ବୈ ମଯ୍ଯବସ୍ଥିତଃ ॥ 4-57-9 (30685) 
ବୈଶମ୍ପାଯନ ଉବାଚ। 4-57-10x (3230) 
ତତଃ ପ୍ରହସ୍ଯ ବୀଭତ୍ସୁଃ କୌନ୍ତେଯଃ ଶ୍ବେତବାହନଃ।
ଦିବ୍ଯମସ୍ତ୍ରଂ ବିକୁର୍ବାଣଃ ପ୍ରତ୍ଯଯାଦ୍ରଥିସତ୍ତମଃ ॥ 4-57-10 (30686) 
ମହାତ୍ମାନଂ ମନ୍ଦବୁଦ୍ଧିର୍ନିଶ୍ବସନ୍ଧୃତରାଷ୍ଟ୍ରଜଃ।
ଉବାଚ ସ ମହାରାଜ ରାଜା ଦୁର୍ଯୋଧନସ୍ତଦା ॥ 4-57-11 (30687) 
ନ ବିଦ୍ମୋ ହ୍ଯର୍ଜୁନଂ ତତ୍ର ବସନ୍ତଂ ମତ୍ସ୍ଯବେଶ୍ମନି ।
ତେନେଦଂ କର୍ଣ ମତ୍ସ୍ଯାନାମଗ୍ରହୀଷ୍ମ ଧନଂ ବହୁ ॥ 4-57-12 (30688) 
ଏବଂ ଚେତ୍ତର୍ହି ଗଚ୍ଛାମୋ ବିସୃଜନ୍ତୋ ଧନଂ ବହୁ ।
ଅଯଶୋ ନାତିବର୍ତେତ ଲୋକଯୋରୁଭଯୋରପି ॥ 4-57-13 (30689) 
କିଂ ଚ ଯୁଦ୍ଧାତ୍ପରଂ ନାସ୍ତି କ୍ଷତ୍ରିଯାଣାଂ ସୁଖାବହମ୍।
ତସ୍ମାତ୍ପାର୍ଥେନ ସଂଗ୍ରାମଂ କୁର୍ମହେ ନ ପଲାଯନମ୍ ॥ 4-57-14 (30690) 
ଏତାବଦୁକ୍ତ୍ବା ରାଜା ବୈ ହ୍ଯଭିଯାନମିଯେଷ ସଃ।
ତଥା ଦଶସହସ୍ରାଣି ବୀରାଣାଂ ହି ଧନୁଷ୍ମତାମ୍ । 
ଅଭ୍ଯଦ୍ରବଂସ୍ତଦା ପାର୍ଥଂ ଶଲଭା ଇବ ପାବକମ୍ ॥  4-57-15 (30691) 
ବର୍ମିତା ବାଜିନସ୍ତତ୍ର ସଂଭୃତାଶ୍ଚ ପଦାତିଭିଃ ।
ଭୀମରୂପାଶ୍ଚ ମାତଙ୍ଗାସ୍ତୋମରାଙ୍କୁଶପାଣିଭିଃ ।  4-57-16 (30692) 
ଅଧିଷ୍ଠିତାଃ ସୁସଂଯତ୍ତୈର୍ହସ୍ତିଶିକ୍ଷାବିଶାରଦୈଃ।
ଅଭ୍ଯଦ୍ରବନ୍ସୁସଂକ୍ରୁଦ୍ଧାଶ୍ଚାପହସ୍ତୋଦ୍ଯତାଯୁଧାଃ ॥ 4-57-17 (30693) 
ପଞ୍ଚ ଚୈନଂ ରଥୋଦଗ୍ରାସ୍ତ୍ବରିତାଃ ପର୍ଯବାରଯନ୍।
ଦ୍ରୋଣୋ ଭୀଷ୍ମଶ୍ଚ କର୍ଣଶ୍ଚ କୁରୁରାଜଶ୍ଚ ବୀର୍ଯବାନ୍ ॥ 4-57-18 (30694) 
ଅଶ୍ବତ୍ଥାମା ମହାବାହୁର୍ଧନୁର୍ବେଦପରାଯଣଃ।
ଇଷୂଂଶ୍ଚ ସମ୍ଯଗସ୍ଯନ୍ତୋ ଜୀମୂତା ଇବ ବାର୍ଷିକାଃ ॥ 4-57-19 (30695) 
ତେ ଲାଭମିବ ମନ୍ବାନାଃ ପ୍ରତ୍ଯଗୃହ୍ଣନ୍ଧନଂଜଯମ୍।
ଶରୌଘାନଭିବର୍ଷନ୍ତୋ ନାଦଯନ୍ତୋ ଦିଶୋ ଦଶ ॥ 4-57-20 (30696) 
ତତଃ ପ୍ରହସ୍ଯ ବୀଭତ୍ସୁଃ କୌନ୍ତେଯଃ ଶ୍ବେତବାହନଃ।
ଦିବ୍ଯମସ୍ତ୍ରଂ ପ୍ରକୁର୍ବାଣଃ ପ୍ରତ୍ଯଯାଦ୍ରଥିସତ୍ତମାନ୍ ॥ 4-57-21 (30697) 
ଯଥା ରଶ୍ମିଭିରାଦିତ୍ଯଃ ପ୍ରଚ୍ଛାଦଯତି ମେଦିନୀମ୍।
ତଥା ଗାଣ୍ଡୀବନିର୍ମୁକ୍ତୈଃ ଶରୈରାଚ୍ଛାଦଯଦ୍ଦିଶଃ ॥ 4-57-22 (30698) 
ନ ରଥାନାଂ ନ ଚାଶ୍ବାନାଂ ନ ଧ୍ବଜାନାଂ ନ ବର୍ମିଣାମ୍।
ଅତିବିଦ୍ଧୈଃ ଶିତୈର୍ବାଣୈରାସୀଦଦ୍ବ୍ଯଙ୍ଗୁଲିରନ୍ତରମ୍ ॥ 4-57-23 (30699) 
ଦୈବଯୋଗାଦ୍ଧି ପାର୍ଥସ୍ଯ ହଯାନାମୁତ୍ତରସ୍ଯ ଚ।
ଶିକ୍ଷାବଲୋପପନ୍ନତ୍ବାଦସ୍ତ୍ରାଣାଂ ବୈ ପରିକ୍ରମାତ୍। 
ଧ୍ବଜଗାଣ୍ଡୀବଯୋଶ୍ଚାପି ଦୈବ୍ଯା ଶକ୍ତ୍ଯା ଚ ମାଯଯା ॥  4-57-24 (30700) 
ଇତସ୍ତତଶ୍ଚ ସଂଯାନେ ଦୂରେ ବାଽପ୍ଯଥବାଽନ୍ତିକେ।
ଦୁର୍ଗେ ବିଷମଜାତେ ବା ସ୍ଥଲେ ନିମ୍ନେ ତଥା କ୍ଷିତୌ। 
ନ ଚ ରୁଧ୍ଯେଦ୍ଗତିସ୍ତସ୍ଯ ରଥସ୍ଯ ମନସୋ ଯଥା ॥  4-57-25 (30701) 
ସମରେଷୁ ତୁ ବିଦ୍ବାଂସସ୍ତସ୍ଯ ତାଂସ୍ତାନ୍ପରିକ୍ରମାନ୍।
ବୀର୍ଯମତ୍ଯଦ୍ଭୁତଂ ଦୃଷ୍ଟ୍ବା ତଥା ପାର୍ଥସ୍ଯ ତଦ୍ବଲମ୍ । 
ତ୍ରେସୁରେବଂ ପରେ ଭୀତାଃ ପରାଙ୍ମୁଖରଥା ଅପି।  4-57-26 (30702) 
କାଲାଗ୍ନିମିବ ବୀଭତ୍ସୁଂ ନିର୍ଦହନ୍ତମିବ ପ୍ରଜାଃ ।
ନାରଯଃ ପ୍ରେକ୍ଷିତୁଂ ଶେକୁର୍ଜ୍ବଲନ୍ତମିବ ପାବକମ୍ ॥ 4-57-27 (30703) 
ତାନି ଭିନ୍ନାନ୍ଯନୀକାନି ରେଜୁରର୍ଜୁନମାର୍ଗଣୈଃ।
ତିଗ୍ମାଂଶୋଶ୍ଚ ଘନାଭ୍ରାଣି ବ୍ଯାପ୍ତାନୀବ ଗଭସ୍ତିଭିଃ ॥ 4-57-28 (30704) 
ଅଶୋକାନା ବନାନୀବ ସଞ୍ଚିତୈଃ କୁସୁମୈଃ ଶୁଭୈଃ ।
ପାର୍ଥଃ ସଂରଞ୍ଜଯାମାସ ରୁଧିରେଣାକୁଲଂ ବଲମ୍ ॥ 4-57-29 (30705) 
ସହସ୍ରଶୋଽର୍ଜୁନଶରୈଶ୍ଛିନ୍ନାନ୍ଯୁଚ୍ଚାବଚାନି ଚ।
ଛତ୍ରାଣି ଚ ପତାକାଶ୍ଚ ଖେଽଭ୍ଯୁବାହ ସଦାଗତିଃ ॥ 4-57-30 (30706) 
ଯେ ହ୍ଯର୍ଜୁନବଲତ୍ରସ୍ତାଃ ପରିପେତୁର୍ଦିଶୋ ଦଶ।
ରଥାତ୍ତଂ ଦେଶମୁତ୍ସୃଜ୍ଯ ପାର୍ଥଚ୍ଛିନ୍ନଯୁଗା ହଯାଃ ॥ 4-57-31 (30707) 
ନିକୃତ୍ତପୂର୍ବଚରଣାସ୍ତେ ନିପେତୁଃ ଶିତୈଃ ଶରୈଃ।
ଶିରୋଭିଃ ପ୍ରଥମଂ ଜଗ୍ମୁର୍ମେଦିନୀଂ ଜଘନୈର୍ହଯାଃ ॥ 4-57-32 (30708) 
ଚକ୍ଷୁର୍ନାସାବିଷାଣେଷୁ ଦନ୍ତବେଷ୍ଟେଷୁ ଚ ଦ୍ବିପାନ୍।
ମର୍ମସ୍ବନ୍ଯେଷୁ ଚାହତ୍ଯ ତଥା ନିଘ୍ନନ୍ଗଜୋତ୍ତମାଃ ॥ 4-57-33 (30709) 
କୌରବାଣାଂ ଗଜାନାଂ ଚ ଶରୀରୈର୍ଗତଚେତସାମ୍ ।
କ୍ଷଣେନ ସଂବୃତା ଭୂମିର୍ମେଘୈରିବ ନଭସ୍ଥଲମ୍ ॥ 4-57-34 (30710) 
ଅସ୍ତ୍ରୈର୍ଦିବ୍ଯୈର୍ମହାବାହୁରର୍ଜୁନଃ ପ୍ରହସନ୍ନିବ ।
ବଡବାମୁଖସଂଭୂତଃ କାଲାଗ୍ନିରିବ ସଂବୃତଃ ॥ 4-57-35 (30711) 
ଯଥା ଯୁଗାନ୍ତସମଯେ ସର୍ବଂ ସ୍ଥାବରଜଙ୍ଗମମ୍ ।
କାଲପକ୍ବମଶେଷେଣ ଧକ୍ଷ୍ଯେଦୁଗ୍ରଶିଖଃ ଶିଖୀ ॥ 4-57-36 (30712) 
ତଦ୍ବତ୍ପାର୍ଥୋଽସ୍ରତେଜୋଭିର୍ଧନୁଷୋ ନିସ୍ବନେନ ଚ।
ଦୈବାଦ୍ବୀର୍ଯାଚ୍ଚ ବୀଭତ୍ସୁସ୍ତସ୍ମିନ୍ଦୌର୍ଯୋଧନେ ବଲେ ॥ 4-57-37 (30713) 
ରଣେ ଶକ୍ତିମମିତ୍ରାଣାଂ ପ୍ରଣୀଯୋପନିନାଯ ସଃ।
ଚେଷ୍ଟାଂ ପ୍ରାଯେଣ ଭୂତାନାଂ ରାତ୍ରିଃ ପ୍ରାଣଭୃତାମିବ ॥ 4-57-38 (30714) 
ସୋଽତୀଯାତ୍ସହସା ଶତ୍ରୂନ୍ସହସା ତେଽଭିପେଦିରେ ।
ଶୀଘ୍ରାଦୂରଂ ଦୃଢାମୋଘମସ୍ତ୍ରମସ୍ଯାତିମାନୁଷମ୍ । 
ଦୃଷ୍ଟ୍ବା ତେ କୌରବା ଭୀତା ଅତିମାନୁଷବିକ୍ରମମ୍ ॥  4-57-39 (30715) 
ଖଗପତ୍ରାଭିସଂବୀତୈଃ ଖାବିଷ୍ଟୈଃ ଖଗମୈରିବ।
ଅର୍ଜୁନସ୍ଯ ଖମାବବ୍ରେ ଲୋହିତପ୍ରାଣପୈଃ ଖଗୈଃ ॥ 4-57-40 (30716) 
ଅର୍ଜୁନେନ ବିନିର୍ମୁକ୍ତାଃ ଶରା ଗାଣ୍ଡୀବଧନ୍ବନା ।
ତାର୍କ୍ଷ୍ଯବେଗା ଇବାକାଶେ ସସଞ୍ଜୁଃ ପରମର୍ମସୁ ॥ 4-57-41 (30717) 
ବର୍ମାଣି ସାରଥିଶ୍ଚୈବ ହେମଜାଲାନି ବାଜିନାମ୍ ।
କିରୀଟଂ ସୂର୍ଯସଂକାଶଂ ବୈଯାଘ୍ରମଥ ଚର୍ମ ଚ ॥ 4-57-42 (30718) 
ତତଃ ସର୍ବାଣି ଗାତ୍ରାଣି ରଥସ୍ଯ ଦ୍ବିଷତାଂ ଶରୈଃ ।
ନୀହାରେଣେବ ଭୂତାନି ଛନ୍ନାନୀହ ଚକାଶିରେ॥ 4-57-43 (30719) 
ସକୃଦେବ ନ ତଂ ଶେକୁଃ କଥମଭ୍ଯସିତୁଂ ପରେ ।
ଅନଭ୍ଯସ୍ତଃ ପୁନସ୍ତୈର୍ହି ରଥଃ ସୋଭିପପାତ ତାନ୍ ॥ 4-57-44 (30720) 
ତଚ୍ଛରା ଦ୍ବିଟ୍ଶରୀରେଷୁ ଯଥା ଚ ନ ସସଞ୍ଜିରେ ।
ଦ୍ବିଧାଽନୀକେଷୁ ବୀଭତ୍ସୋର୍ନ ସସଞ୍ଜ ରଥସ୍ତଥା ॥ 4-57-45 (30721) 
ସ ତଦ୍ଧି କ୍ଷୋଭଯାମାସ ବିଗାହ୍ଯାରିବଲଂ ରଥୀ।
ଅନନ୍ତବେଗୋ ଭୁଜଗଃ କ୍ରୀଡନ୍ନିବ ମହାର୍ଣବେ ॥ 4-57-46 (30722) 
ଅସ୍ଯତୋ ନିତ୍ଯମତ୍ଯର୍ଥଂ ସର୍ବଘୋଷାଧିକସ୍ତଥା ।
ସଂନାଦଃ ଶ୍ରୂଯତେ ଭୂତୈର୍ଧନୁଷଶ୍ଚ କିରୀଟିନଃ ॥ 4-57-47 (30723) 
ସଂଚ୍ଛିନ୍ନାସ୍ତତ୍ର ମାତଙ୍ଗା ବାଣୈରଲ୍ପାନ୍ତରାନ୍ତରୈଃ।
ସଂସ୍ଯୂତାସ୍ତତ୍ର ଦୃଶ୍ଯନ୍ତେ ମେଘା ଇବ ଗଭସ୍ତିଭିଃ ॥ 4-57-48 (30724) 
ଦିଶୋଽନୁଭ୍ରମତଃ ସର୍ବା ସବ୍ଯଦକ୍ଷିଣମସ୍ଯତଃ।
ସତତଂ ଦୃଶ୍ଯତେ ଯୁଦ୍ଧେ ସାଯକାସନମଣ୍ଡଲମ୍ ॥ 4-57-49 (30725) 
ପତନ୍ତ୍ଯରୂପେଷୁ ଯଥା ଚକ୍ଷୂଂଷି ନ କଦାଚନ।
ନାଲକ୍ଷ୍ଯେଷୁ ଶରାଃ ପେତୁସ୍ତସ୍ଯ ଗାଣ୍ଡୀବଧନ୍ବନଃ ॥ 4-57-50 (30726) 
ମହାଗଜସହସ୍ରସ୍ଯ ଯୁଗପନ୍ମୃଦ୍ଗତୋ ବନମ୍।
କୌନ୍ତେଯରଥମାର୍ଗସ୍ତୁ ରଣେ ଘୋରତରୋଽଭବତ୍ ॥ 4-57-51 (30727) 
ନୂନଂ ପାର୍ଥଜଯୈଷିତ୍ବାଚ୍ଛକ୍ରଃ ସର୍ବାମରୈଃ ସହ।
ହନ୍ତ୍ଯସ୍ମାନିତି ମନ୍ଯନ୍ତେ ପାର୍ଥେନୈବାର୍ଦିତାଃ ପରେ ॥ 4-57-52 (30728) 
ଘ୍ନନ୍ତମତ୍ଯର୍ଥମହିତାନ୍ସବ୍ଯସାଚିନମାହବେ।
କାଲମର୍ଜୁନରୂପେଣ ଗ୍ରସନ୍ତମିବ ଚ ପ୍ରଜାଃ ॥ 4-57-53 (30729) 
କୁରୁସେନାଶରୀରାଣି ପାର୍ଥେନାନାହତାନ୍ଯପି ।
ପେତୁଃ ପାର୍ଥହତାନୀବ ପାର୍ଥକର୍ମାନୁଦର୍ଶନାତ୍ ॥ 4-57-54 (30730) 
ଓଷଧୀନାଂ ଶିରାଂସୀବ କାଲପକ୍ତିସମନ୍ବଯାତ୍।
ଅବନେମୁଃ କୁରୂଣାଂ ହି ଶିରାଂସ୍ଯର୍ଜୁନଜାଦ୍ଭଯାତ୍ ॥ 4-57-55 (30731) 
ଚକାର ଚାର୍ଜୁନଃ କ୍ରୋଧାଦ୍ବିମୁଖାନ୍ରୁଷିତାନପି ॥  4-57-56 (30732) 
ଅର୍ଜୁନେନାପି ଭିନ୍ନାନି ବଲାଗ୍ନାଣି ପୁନଃ କ୍ବଚିତ୍।
ଚକ୍ରୁର୍ଲୋହିତଧାରାଭିର୍ଧରଣୀଂ ଲୋହିତୋତ୍ତରାମ୍ ॥ 4-57-57 (30733) 
ଲୋହିତେନାପି ସଂପୃକ୍ତୈଃ ପାଂସୁଭିଃ ପବନୋଦ୍ଧତୈଃ ।
ତେନୈବ ଚ ସମୁଦ୍ଧୂତୈଃ ସୂକ୍ଷ୍ମୈର୍ଲୋହିତବିନ୍ଦୁଭିଃ ॥ 4-57-58 (30734) 
ଲୋହିତାର୍ଦ୍ରୈଃ ପ୍ରହରଣୈଃ ପ୍ରଭଗ୍ନା ଲୋହିତୋକ୍ଷିତାଃ।
ଲୋହିତେଷୁ ନିମଗ୍ନାସ୍ତେ ନିହତାଶ୍ଚ କିରୀଟିନା ॥ 4-57-59 (30735) 
ବଭୂବୁର୍ଲୋହିତାସ୍ତତ୍ର ଭୃଶମାଦିତ୍ଯରଶ୍ମଯଃ।
ଆକାଶଂ ତତ୍କ୍ଷଣେନାସୀତ୍ସନ୍ଧ୍ଯାଭ୍ରମିବ ଲୋହିତଂ ॥ 4-57-60 (30736) 
ଅପ୍ଯସ୍ତଂ ପ୍ରାପ୍ଯ ଚାଦିତ୍ଯୋ ନିବର୍ତେତ ନ ପାଣ୍ଡବଃ।
ନିବର୍ତନ୍ତେ ନ ଜିତ୍ବାରିଂ ନିତ୍ଯଜଲ୍ପବିଚକ୍ଷଣାଃ ॥ 4-57-61 (30737) 
ତାନ୍ସର୍ବାନ୍ସମରେ ଶୂରାନ୍ପୌରୁଷେ ପର୍ଯବସ୍ଥିତାନ୍।
ଦିବ୍ଯୈରସ୍ତ୍ରୈରମୋଘାତ୍ମା ସର୍ବାନାର୍ଚ୍ଛଦ୍ଧନୁର୍ଧରାନ୍ ॥ 4-57-62 (30738) 
ସ ତୁ ଦ୍ରୋଣଂ ତ୍ରିସପ୍ତତ୍ଯା ନାରାଚାନାଂ ସମାର୍ପଯତ୍।
ଅଶୀତ୍ଯା ଶକୁନିଂ ଚୈବ ଦ୍ରୌଣିମପ୍ଯାଶୁ ସପ୍ତଭିଃ ॥ 4-57-63 (30739) 
ଦୁଃସହଂ ଦଶଭିର୍ବାଣୈରର୍ଜୁନଃ ସମବିଧ୍ଯତ ।
ଦୁଶ୍ଯାସନଂ ଦ୍ବାଦଶଭିଃ କୃପଂ ଶାରଦ୍ବତଂ ତ୍ରିଭିଃ। 
ଭୀଷ୍ମଂ ଶାନ୍ତନବଂ ଷଷ୍ଟ୍ଯା ପ୍ରତ୍ଯବିଧ୍ଯତ୍ସ୍ତନାନ୍ତରେ ॥  4-57-64 (30740) 
ସ କର୍ଣଂ କର୍ଣିନାଽବିଧ୍ଯତ୍ପୀତେନ ନିଶିତେନ ଚ।
ବାସବିର୍ଦ୍ବିଷତାଂ ମଧ୍ଯେ ବିବ୍ଯାଧ ପରମେଷୁଣା ॥ 4-57-65 (30741) 
ସ କର୍ଣଂ ସତନୁତ୍ରାଣଂ ନିର୍ଭିଦ୍ଯ ନିଶିତଃ ଶରଃ।
ଅଗଚ୍ଛଦ୍ଦାନଯନ୍ଭୂମିଂ ଚୋଦିତୋ ଦୃଢଧନ୍ବନା ॥ 4-57-66 (30742) 
ତତୋଽସ୍ଯ ବାହାନ୍ବ୍ଯହନଚ୍ଚତୁର୍ଭିଶ୍ଚତୁରଃ କ୍ଷୁରୈଃ ।
ସାରଥେଶ୍ଚ ଶିରଃ କାଯାଦପାହରଦରିନ୍ଦମଃ । 
ଅର୍ଧଚନ୍ଦ୍ରେଣ ଚିଚ୍ଛେଦ ଚାପଂ ତସ୍ଯ କରେ ସ୍ଥିତମ୍ ॥  4-57-67 (30743) 
ତସ୍ମିନ୍ବିଦ୍ଧେ ମହାଭାଗେ କର୍ଣେ ସର୍ବାସ୍ତ୍ରପାରଗେ।
ହତାଶ୍ବସୂତେ ବିରଥେ ତତୋଽନୀକମଭଜ୍ଯତ ॥ ॥ 4-57-68 (30744) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ସପ୍ତପଞ୍ଚାଶୋଽଧ୍ଯାଯଃ ॥ 57 ॥




ବିରାଟପର୍ବ - ଅଧ୍ଯାଯ 058

॥ ଶ୍ରୀଃ ॥

4.58. ଅଧ୍ଯାଯଃ 058 

Mahabharata - Virata Parva - Chapter Topics

ଅର୍ଜୁନେନ ରଣେ ବିକର୍ଣାଦିପରାଭବନପୂର୍ବକଂ କର୍ଣାନୁଜହନନମ୍ ॥ 1 ॥ ଅର୍ଜୁନପରାଜିତେନ କର୍ଣେନ ରଣାଙ୍କଣାଦପଯାନମ୍ ॥ 2 ॥

Mahabharata - Virata Parva - Chapter Text

4-58-0 (30745) 
ବୈଶମ୍ପାଯନ ଉବାଚ। 4-58-0x (3231) 
ତତ୍ପ୍ରଭଗ୍ନଂ ବଲଂ ସର୍ବଂ ବିପୁଲୌଘସ୍ବନଂ ତଥା।
ଭୀଷ୍ମମାସାଦ୍ଯ ସଂତସ୍ଥୌ ବେଲାମିବ ମହୋଦଧିଃ ॥ 4-58-1 (30746) 
ତାନି ସର୍ବାଣି ଗାଙ୍ଗେଯଃ ସମାଶ୍ବାସ୍ଯ ପରଂତପଃ ।
ତତୋ ବ୍ଯୂହ୍ଯ ମହାବାହୁଃ ସମରେଷ୍ବପରାଜିତଃ ॥ 4-58-2 (30747) 
ରଥନାଗାଶ୍ବକଲିକଂ ଯୁଯୁଜେ ଯୁଦ୍ଧକୋବିଦଃ ।
ଅଭେଦ୍ଯଂ ପଂରସୈନ୍ଯାନାଂ ଶୂରୈରପି ସମୀକ୍ଷିତମ୍ ॥ 4-58-3 (30748) 
ଆଚାର୍ଯଦୁର୍ଯୋଧନସୂତପୁତ୍ରୈଃ କୃପେଣ ଭୀଷ୍ମେଣ ଚ ପାଲିତାନି।
ଅବଧ୍ଯକଲ୍ପାନି ଦୁରାସଦାନି ରଥାଶ୍ବମାତଙ୍ଗସମାକୁଲାନି ଚ ॥ 4-58-4 (30749) 
ତେଷାମନୀକାନି କିରୀଟମାଲୀ ବ୍ଯୂଢାନି ଦୃଷ୍ଟ୍ବା ବିପୁଲଧ୍ବଜାନି।
ଗାଣ୍ଡୀବଧନ୍ବା ଦ୍ବିଷତାଂ ନିହନ୍ତା ବୈରାଟିମାମନ୍ତ୍ର୍ଯ ତତୋଽଭ୍ଯୁବାଚ ॥ 4-58-5 (30750) 
ସୁସଂଗୃହୀତୈରଥ ରଶ୍ମିଭିସ୍ତ୍ବଂ ହଯାନ୍ନିଯମ୍ଯ ପ୍ରସମୀକ୍ଷ୍ଯ ଯତ୍ତଃ।
ସଂପ୍ରେଷଯାଶୁ ପ୍ରତିବୀରମେନଂ ବୈକର୍ତନଂ ଯୋଧଯିତୁଂ ବୃଣୋମି ॥ 4-58-6 (30751) 
ଯାଂ ହସ୍ତିକକ୍ଷ୍ଯାଂ ବହୁଧା ବିଚିତ୍ରାଂ ସ୍ତମ୍ଭେ ରଥେ ପଶ୍ଯସି ଦର୍ଶନୀଯାମ୍ ।
ବିବର୍ତମାନାଂ ଜ୍ବଲନପ୍ରକାଶାଂ ବୈକର୍ତନସ୍ଯୈତଦନୀକମଗ୍ର୍ଯମ୍ ॥ 4-58-7 (30752) 
ଏତେନ ଶୀଘ୍ରଂ ପ୍ରତିପାଦଯେମାନ୍ ଶ୍ବେତାନ୍ହଯାନ୍କାଞ୍ଚନଜାଲକକ୍ଷ୍ଯାନ୍ ।
ସର୍ବଂ ଜବଂ ତତ୍ର ବିଦର୍ଶଯିଷ୍ଯେ ହ୍ଯାସାଦଯୈତଦ୍ରଥବୀରବୃନ୍ଦମ୍ ॥ 4-58-8 (30753) 
ଗଜୋ ଗଜନେବ ହି ଯୋଦ୍ଧୁକାମୋ ମଯା ସଦା କାଙ୍କ୍ଷତି ସୂତପୁତ୍ରଃ ।
ତମେବ ମାଂ ପ୍ରାପଯ ସୂତପୁତ୍ରଂ ଦୁର୍ଯୋଧନୋପାଶ୍ରଯଜାତଦର୍ପମ୍ । 
ତଂ ପାତଯିଷ୍ଯାମି ରଥସ୍ଯ ମଧ୍ଯେ ସହସ୍ରନେତ୍ରୋଽଶନିନେବ ବୃତ୍ରମ୍ ॥  4-58-9 (30754) 
ବୈଶମ୍ପାଯନ ଉବାଚ। 4-58-10x (3232) 
ସ ତୈର୍ହଯୈର୍ଜାତଜବୈର୍ବୃହଦ୍ଭିଃ ପୁତ୍ରୋ ବିରାଟସ୍ଯ ହିରଣ୍ଯକକ୍ଷ୍ଯୈ ।
ବିଧ୍ବଂସଯଂସ୍ତଦ୍ରଥିନାମନୀକଂ ତତୋଽବହତ୍ପାଣ୍ଡବମାଜିମଧ୍ଯେ ॥ 4-58-10 (30755) 
ତମାପତନ୍ତଂ ପରମେଣ ତେଜସା ସମୀକ୍ଷ୍ଯ ବୈକର୍ତନମଭ୍ଯରକ୍ଷନ୍।
ଅଭ୍ଯଦ୍ରବଂସ୍ତେ ରଥବୀରବୃନ୍ଦା ବ୍ଯାଘ୍ରେଣ ଚାକ୍ରାନ୍ତମିବର୍ଷଭଂ ରଣେ ॥ 4-58-11 (30756) 
ଚିତ୍ରାଙ୍ଗଦଶ୍ଚିତ୍ରରଥଶ୍ଚ ବୀରଃ ସଂଗ୍ରାମଜିଦ୍ଦୁଃସହଚିତ୍ରସେନୌ ।
ବିବିଂଶତିର୍ଦୁର୍ମୁଖଦୁର୍ଜଯୌ ଚ ବିକର୍ଣଦୁଃଶାସନସୌବଲାଶ୍ଚ। 
ଶୋଣୋ ନିଷେଧଶ୍ଚ ତମନ୍ବଯୁସ୍ତେ ବୈକର୍ତନଂ ଶୀଘ୍ରତରଂ ଯୁବାନଃ ॥  4-58-12 (30757) 
ପୁତ୍ରା ଯଯୁସ୍ତେ ସହସୋଦରାଶ୍ଚ ବୈକର୍ତନଂ ପାର୍ଥଗତଂ ସମୀକ୍ଷ୍ଯ ।
ପ୍ରଗୃହ୍ଯ ଚାପାନି ମହାବଲା ରଣେ ଧନଂଜଯଂ ପର୍ଯକିରଞ୍ଶରାର୍ଚିଭିଃ ॥ 4-58-13 (30758) 
ତେଷାଂ ଧନୁର୍ଜ୍ଯାକୃତନୈକତନ୍ତ୍ରୀଂ ପ୍ରାସୋପବୀଣାଂ ଶରସଙ୍ଘକୋଣାମ୍।
କରାଗ୍ରଯନ୍ତ୍ରାଂ ସ୍ଥିରଚାପଦଣ୍ଡାଂ ବୀଣାମୁପାବାଦଯଦାଶୁ ପାର୍ଥଃ ॥ 4-58-14 (30759) 
ତସ୍ମିଂସ୍ତୁ ଯୁଦ୍ଧେ ତୁମୁଲେ ପ୍ରବୃତ୍ତେ ପାର୍ଥଂ ବିକର୍ଣୋଽତିରଥଂ ରଥେନ ।
ବିପାଠବର୍ଷେଣ କୁରୁପ୍ରବୀରୋ ଭୀମେନ ଭୀମାନୁଜମାସସାଦ ॥ 4-58-15 (30760) 
ତତୋ ବିକର୍ଣସ୍ଯ ଧନୁର୍ବିକୃତ୍ଯ ଜାମ୍ବୁନଦେନୋପହିତଂ ଦୃଢଜ୍ଯମ୍।
ନ୍ଯପାତଯତ୍ତଦ୍ଧ୍ବଜମସ୍ଯ ବିଦ୍ଧ୍ବା ଛିନ୍ନଧ୍ବଜଃ ସୋଽପ୍ଯପଯାଞ୍ଜବେନ ॥ 4-58-16 (30761) 
ତଂ ଶାତ୍ରବାଣାଂ ଗଣବାଧିତାରଂ କର୍ମାଣି କୁର୍ବାଣମମାନୁପାଣି।
ଶତ୍ରୁଂତପୋ ବୈରମମୃଷ୍ଯମାଣଃ ସମାର୍ପଯତ୍କୂର୍ମନଖେନ ପାର୍ଥମ୍ ॥ 4-58-17 (30762) 
ସ ତେନ ରାଜ୍ଞାଽତିରଥେନ ବିଦ୍ଧୋ ବିଗାହମାନୋ ଧ୍ବଜିନୀଂ ପେରପାମ୍ ।
ଶତ୍ରୁଂତପଂ ପଞ୍ଚଭିରାଶୁ ବିଦ୍ଧ୍ବା ତତୋଽସ୍ଯ ସୂତଂ ଦଶଭିର୍ଜଘାନ ॥ 4-58-18 (30763) 
ତତଃ ସ ବିଦ୍ଧୋ ଭରତର୍ଷଭେଣ ବାଣେନ କାଯାବରଣାତିଗେନ ।
ଗତାସୁରାଜୌ ନିପପାତ ରାଜନ୍ନଗୋ ନଗାଗ୍ରାଦିବ ବାତରୁଗ୍ଣଃ ॥ 4-58-19 (30764) 
ରଥର୍ଷଭାସ୍ତେ ତୁ ରଥର୍ଷଭେଣ ବୀରା ରଣେ ବୀରତରେଣ ଭଗ୍ନାଃ ।
ଚକମ୍ପିରେ ବାତବଶେନ କାଲେ ପ୍ରକମ୍ପିତାନୀବ ମହାବନାନି ॥ 4-58-20 (30765) 
ହତାଶ୍ଚ ପାର୍ଥେନ ନରପ୍ରବୀରା ଭୂମୌ ଯୁବାନଃ ସୁଷ୍ରୁଷୁଃ ସୁବେଷାଃ ।
ବସୁପ୍ରଦା ବାସବତୁଲ୍ଯବୀର୍ଯାଃ ପରାଜିତା ବାସବଜେନ ସଙ୍ଖ୍ଯେ। 
ସୁବର୍ଣକାର୍ଷ୍ଣାଯସବର୍ଭନଦ୍ଧା ନାଗା ଯଥା ହୈମବତେ ପ୍ରବୃଦ୍ଧାଃ ॥  4-58-21 (30766) 
ତଥା ସ ଶତ୍ରୂନ୍ସମରେ ବିନିଘ୍ନନ୍ ଗାଣ୍ଡୀବଧନ୍ବା ପୁରୁଷପ୍ରବୀରଃ।
ଚଚାର ସଙ୍ଖ୍ଯେ ବିଦିଶୋ ଦିଶଶ୍ଚ ଦହନ୍ନିବାଗ୍ନିର୍ବନମାତପାନ୍ତେ ॥ 4-58-22 (30767) 
ସୁଜୀର୍ଣପର୍ଣାନି ଯଥା ବସନ୍ତେ ବିଶାତଯିତ୍ବା ତୁ ରଜୋ ନୁଦନ୍ଖେ।
ତଥା ସପତ୍ନାନ୍ବିକିରନ୍କିରୀଟୀ ଚଚାର ସଙ୍ଖ୍ଯେଽତିରଥୋ ରଥେନ ॥ 4-58-23 (30768) 
ଶୋଣାଶ୍ବବାହସ୍ଯ ହଯାନ୍ନିହତ୍ଯ ବୈକର୍ତନଭ୍ରାତୁରଦୀନସତ୍ବଃ ।
ଏକେନ ସଂଗ୍ରାମଜିତଃ ଶରେଣ ଶିରୋ ଜହାରାଥ କିରୀଟମାଲୀ ॥ 4-58-24 (30769) 
ତସ୍ମିନ୍ହତେ ଭ୍ରାତରି ସୂତପୁତ୍ରୋ ବୈକର୍ତନୋ ବୀର୍ଯମଦପ୍ରତାପୀ ।
ପ୍ରଗୃହ୍ଯ ଦନ୍ତାବିବ ନାଗରାଜୋ ମହାବଲଃ ସିଂହମିବାଜଗାମ ॥ 4-58-25 (30770) 
ସ ପାଣ୍ଡବଂ ଦ୍ବାଦଶଭିଃ ପୃଷତ୍କୈର୍ବୈକର୍ତନଃ ପାର୍ଥମୁପାଜଘାନ୍ ।
ବିବ୍ଯାଧ ଗାତ୍ରେଷୁ ହଯାଂଶ୍ଚ ସର୍ବାନ୍ବିରାଟପୁତ୍ରଂ ଚ ଶରୈର୍ବିଜଘ୍ନେ ॥ 4-58-26 (30771) 
ତମାପତନ୍ତଂ ସମରେ କିରୀଟୀ ବୈକର୍ତନଂ ସର୍ବସମୃଦ୍ଧତେଜାଃ।
ପ୍ରଚ୍ଛାଦଯାମାସ ମହାଧନୁଷ୍ମାନ୍ନ୍ଯଷେଧଯଚ୍ଛତ୍ରୁଗଣାଂଶ୍ଚ ବୀରଃ ॥ 4-58-27 (30772) 
ନିହତ୍ଯ କର୍ଣସ୍ଯ ତତଃ କିରୀଟୀ ପୁରଶ୍ଚରାଂଶ୍ଚାପି ଚ ପୃଷ୍ଠଗୋପାନ୍ ।
ସମୀପମଭ୍ଯାଗମଦପ୍ରମେଯୋ ବିତତ୍ଯ ପକ୍ଷୌ ଗରୁଡୋ ଯଥୋରଗମ୍ ॥ 4-58-28 (30773) 
ତାବୁତ୍ତମୌ ସର୍ବଧନୁର୍ଧରାଣାଂ ମହାବଲୌ ସର୍ବସପତ୍ନସାହୌ ।
କର୍ଣଂ ଚ ପାର୍ଥଂ ଚ ନିଶମ୍ଯ ଯୁଦ୍ଧେ ଦିଦୃକ୍ଷମାଣାଃ କୁରବୋଽବତସ୍ଥୁଃ ॥ 4-58-29 (30774) 
ତଂ ପାଣ୍ଡବଃ ସ୍ପଷ୍ଟମୁଦୀର୍ଣକୋପଂ କୃତାଗସଂ କର୍ଣମୁଦୀକ୍ଷ୍ଯ କୋପାତ୍।
କ୍ଷଣେନ ସାଶ୍ବଂ ସରଥଂ ସସୂତମନ୍ତର୍ଦଧେ ମେଘ ଇବାତିବୃଷ୍ଟ୍ଯା ॥ 4-58-30 (30775) 
ତତଃ ସଯୁଗ୍ଯାଃ ସରଥାଃ ସନାଗା ଯୋଧା ବିନେଦୁର୍ଭରତର୍ଷଭାଣାମ୍।
ଅନ୍ତର୍ହିତଂ ଭୀଷ୍ମମୁଖାଃ ସମୀକ୍ଷ୍ଯ କିରୀଟିନା କର୍ଣରଥଂ ପୃଷତ୍କୈଃ ॥ 4-58-31 (30776) 
ସ ଚାପି ତାନର୍ଜୁନବାହୁମୁକ୍ତାଞ୍ଶରାଞ୍ଶରୌଘୈଃ ପ୍ରତିହତ୍ଯ ତୂର୍ଣମ୍ ।
ବଭୌ ମହାତ୍ମା ସଧନୁଃ ସବାଣଃ ସବିଷ୍ଫୁଲିଙ୍ଗୋଽଗ୍ନିରିବାଥ କର୍ଣଃ ॥ 4-58-32 (30777) 
ତତସ୍ତୁ ଜଜ୍ଞେ କରତାଲଘୋଷଃ ସଶଙ୍ଖଭେରୀପଣବାକୁଲସ୍ତୁ।
ପ୍ରକ୍ଷ୍ବେଲିତାସ୍ଫୋଟିତସିଂହନାଦୈର୍ବୈକର୍ତନଂ ପୂଜଯତାଂ କୁରୂଣାମ୍ ॥ 4-58-33 (30778) 
ଆଧୂତଲାଙ୍ଗୂଲମହାପତାକଂ ରଥୋତ୍ତମଂ ଶ୍ରେଷ୍ଠତମଂ କୁରୂଣାମ୍।
ତତଃ ସଗାଣ୍ଡୀବକୃତପ୍ରଣାଦଂ କିରୀଟିନଂ ପ୍ରେକ୍ଷ୍ଯ ନନାଦ କର୍ଣଃ ॥ 4-58-34 (30779) 
ପାର୍ଥୋପି ବୈକର୍ତନମର୍ଦଯିତ୍ବା ସାଶ୍ବଂ ସକେତୁଂ ସରଥଂ ସସୂତମ୍।
ନନାଦ ହର୍ଷାତ୍ସହସା କିରୀଟୀ ପିତାମହଂ ଦ୍ରୋଣକୃପୌ ଚ ଦୃଷ୍ଟ୍ବା ॥ 4-58-35 (30780) 
ସିଷେଚ ପାର୍ଥଂ ବହୁଭିଃ ଶରୌଘୈର୍ବୈକର୍ତନଃ ସଂଯତି ତୀକ୍ଷ୍ଣବେଗୈଃ ।
ବୈକର୍ତନଶ୍ଚାପି କିରୀଟମାଲୀ ପ୍ରଚ୍ଛାଦଯାମାସ ଶିତୈଃ ଶରୌଘୈଃ ॥ 4-58-36 (30781) 
ତଯୋରମୋଘନ୍ସୃଜତୋଃ ଶରୌଘାନସ୍ତ୍ରଜ୍ଞଯୋରାସ ମହାନ୍ବିମର୍ଦଃ।
ରାହୁପ୍ରମୁକ୍ତାବିବ ଚନ୍ଦ୍ରସୂର୍ଯୌ କ୍ଷଣାନ୍ତରେଣାନୁଦଦର୍ଶ ଲୋକଃ ॥ 4-58-37 (30782) 
ହତାସ୍ତୁ ପାର୍ଥେନ ରଥପ୍ରବୀରା ଭୂମୌ ଯୁବାନଃ ସୁପୁପୁଃ ସୁକେଶାଃ ।
ସୁବର୍ଣଲୋହାଯସବର୍ମଗାତ୍ରା ବୃକ୍ଷା ଯଥା ହୈମବତେ ନିକୃତ୍ତାଃ ॥ 4-58-38 (30783) 
ତଥା ସ ଶତ୍ରୂନ୍ସମରେ ବିନିଘ୍ନନ୍ଗାଣ୍ଡୀବଧନ୍ବା ବ୍ଯଧମତ୍ସପତ୍ନାନ୍।
ଚଚାର ସଙ୍ଖ୍ଯେ ବିଦିଶୋ ଦିଶଶ୍ଚ ଦହନ୍ନିବାଗ୍ନିର୍ବନମାତପାନ୍ତେ ॥ 4-58-39 (30784) 
ସୁଶୀର୍ଣପର୍ଣାନି ଯଥା ବସନ୍ତେ ବିଧୂନଯନ୍ବାଯୁରିବାଲ୍ପସାରାନ୍ ।
ତଥା ସପତ୍ନାନ୍ବିଧମନ୍କିରୀଟୀ ଚଚାର ସଙ୍ଖ୍ଯେଽତିରଥୋ ରଥେନ ॥ 4-58-40 (30785) 
ଶତ୍ରୂନିବେନ୍ଦ୍ରଃ ସମରେ କିରୀଟୀ ବିଦ୍ରାବଯଂସ୍ତଦ୍ରଥବୀରବୃନ୍ଦମ୍।
ପ୍ରାଚ୍ଛାଦଯଚ୍ଚରୁକିରୀଟମାଲୀ ବରେଷୁଭିଃ ଶତ୍ରୁଗଣାନନେକାନ୍ ॥ 4-58-41 (30786) 
କର୍ଣଂ ତଦୋବାଚ କିରୀଟମାଲୀ ଶୂରଃ କୁରୂଣାଂ ପ୍ରବରୋଽଭିଗର୍ଜନ୍ ॥  4-58-42 (30787) 
କର୍ଣ ଯସ୍ତ୍ବଂ ସଭାମଧ୍ଯେ ବହ୍ବବଦ୍ଧଂ ପ୍ରଭାଷସେ।
ନ ମେ ଯୁଧି ସମୋସ୍ତୀତି ତଦିଦଂ ପ୍ରତ୍ଯୁପସ୍ଥିତମ୍ ॥ 4-58-43 (30788) 
ସଭାଯାଂ ପୌରୁଷଂ ପ୍ରୋଚ୍ଯ ଧର୍ମମୁତ୍ସୃଜ୍ଯ କେବଲମ୍।
କର୍ତୁମିଚ୍ଛସି ଯତ୍କର୍ମ ତନ୍ମନ୍ଯେ ଦୁଷ୍କରଂ ତ୍ବଯା।  4-58-44 (30789) 
ଯତ୍ତ୍ବଯା କଥିତଂ ପୂର୍ବଂ ନାସ୍ତି ମତ୍ସମ ଇତ୍ଯପି।
ତତ୍ସତ୍ଯଂ କୁରୁ ରାଧେଯ କୁରୁମଧ୍ଯେ ମଯା ସହ ॥ 4-58-45 (30790) 
ସଭାଯାଂ ଯସ୍ତୁ ପାଞ୍ଚାଲୀଂ କ୍ଲିଶ୍ଯମାନାଂ ତଦା ତ୍ବଯା ।
ଦୃଷ୍ଟବାନସ୍ମି ତସ୍ଯାଦ୍ଯ ଫଲମଶ୍ରୁହି କେବଲମ୍ ॥ 4-58-46 (30791) 
ଧର୍ମପାଶନିବଦ୍ଧେନ ଯନ୍ମଯା ମର୍ଷିତଂ ତବ।
ତସ୍ଯ ପାପସ୍ଯ ରାଧେଯ ଫଲଂ ପ୍ରାପ୍ନୁହି ଦୁର୍ମତେ ॥ 4-58-47 (30792) 
ଏହି କର୍ଣ ମଯା ସାର୍ଧମିହାଦ୍ଯ କୁରୁ ବୈଶସମ୍।
ପ୍ରେକ୍ଷକା କୁରବଃ ସନ୍ତୁ ସର୍ବେ ତେ ସହସୈନିକାଃ ॥ 4-58-48 (30793) 
ଇଦାନୀମେବ ତାବତ୍ତ୍ବମପଯାତୋ ରଣାନ୍ମମ।
କସ୍ମାଜ୍ଜୀବସି ରାଧେଯ ନିହତସ୍ତ୍ବନୁଜସ୍ତବ ॥ 4-58-49 (30794) 
ଯୋ ଭ୍ରାତରଂ ପାତଯିତ୍ବା କସ୍ତ୍ଯକ୍ତ୍ବା ଚ ରଣାଜିରମ୍ ।
ତ୍ବଦନ୍ଯଃ ପୁରୁଷଃ ସତ୍ସୁ ବ୍ରୂଯାଦେବଂ ବ୍ଯବସ୍ଥିତଃ ॥ 4-58-50 (30795) 
କର୍ଣ ଉବାଚ। 4-58-51x (3233) 
ବ୍ରବୀଷି ବାଚା ଯତ୍ପାର୍ଥ କର୍ମଣା ତତ୍ସମାଚର।
ବିଶେଷିତୋ ହି ତ୍ବଂ ବାଚା କର୍ମଣାପ୍ରତିମଂ ଭୁବି ॥ 4-58-51 (30796) 
ଯତ୍ତ୍ବଯା ମର୍ଷିତଂ ପୂର୍ବଂ ତଦଶକ୍ତେନ ମର୍ଷିତମ୍ ।
ଇତି ଗୃହ୍ଣୀମ ତେ ପାର୍ଥ ତମଦୃଷ୍ଟ୍ବା ପରାକ୍ରମମ୍ ॥ 4-58-52 (30797) 
ଧର୍ମପାଶନିବଦ୍ଧେନ ଯତ୍ତ୍ବଯା ମର୍ଷିତଂ ପୁରା।
ତଥୈବ ବଦ୍ଧମାତ୍ମାନମବଦ୍ଧ ଇତି ମନ୍ଯସେ ॥ 4-58-53 (30798) 
ନ ହି ତାବଦ୍ବନେ ବାସୋ ଯଥୋକ୍ତଂ ଚରିତସ୍ତ୍ବଯା ।
କ୍ଲିଷ୍ଟସ୍ତ୍ବମର୍ଥଲୋଭାତ୍ତୁ ସମଯଂ ଛେତ୍ତୁମିଚ୍ଛସି ॥ 4-58-54 (30799) 
ଯଦି ଚେନ୍ଦ୍ରଃ ସ୍ବଯଂ ପାର୍ଥ ତବ ଯୁଦ୍ଧ୍ଯେତ କାରଣାତ୍।
ତଥାଽପିନ ବ୍ଯଥା କାଚିନ୍ମମ ସ୍ଯାଦ୍ବିକ୍ରମିଷ୍ଯତଃ ॥ 4-58-55 (30800) 
ଅଯଂ କୌନ୍ତେଯକାମସ୍ତେ ନଚିରାତ୍ସମୁପସ୍ଥିତଃ।
ଯୋତ୍ସ୍ଯସେ ହି ମଯା ସାର୍ଧମତ୍ର ପଶ୍ଯାମି ତେ ବଲମ୍ ॥ 4-58-56 (30801) 
ବୈଶମ୍ପାଯନ ଉବାଚ। 4-58-57x (3234) 
ଇତି କର୍ଣୋ ବ୍ରୁବନ୍ନେବ ବୀଭତ୍ସୁମପରାଜିତମ୍।
ଅଭ୍ଯଯାଦ୍ବିସୃଜନ୍ବାଣାନ୍କାଯାବରଣଭେଦିନଃ ॥ 4-58-57 (30802) 
ପ୍ରତିଜଗ୍ରାହ ତାନ୍ପାର୍ଥଃ ପ୍ରୀଯମାଣୋ ମହାରଥଃ ॥  4-58-58 (30803) 
ଶରବର୍ଷେଣ ମହତା ପର୍ଜନ୍ଯ ଇବ ବୃଷ୍ଟିମାନ୍।
ଅଭୀଯାଯ ହି ବୀଭତ୍ସୁର୍ଗାଣ୍ଡୀବଂ ବିକ୍ଷିପନ୍ଧନୁଃ ॥ 4-58-59 (30804) 
ଜିଘାଂସୁଃ ସମରେ କର୍ଣଂ ବିସସର୍ଜ ଶରାନ୍ବହୂନ୍।
ତାନ୍କର୍ଣଃ ପ୍ରତିଜଗ୍ରାହ ବାଯୁବେଗମିବାଚଲଃ ॥ 4-58-60 (30805) 
ତଯୋର୍ଦୈବାସୁରସମଃ ସନ୍ନିପାତୋଽଭବନ୍ମହାନ୍।
କିରତୋଃ ଶରଜାଲାନି କୃତ୍ସ୍ନଂ ବ୍ଯୋମ ନିରନ୍ତରଂ ॥ 4-58-61 (30806) 
ଉତ୍ପେତୁର୍ମେଘଜାଲାନି ଘୋରରୂପାଣି ସର୍ବଶଃ ।
ବବର୍ଷ ଚ ରଜୋ ଭୌମଂ କର୍ଣପାର୍ଥସମାଗମେ ॥ 4-58-62 (30807) 
ନ ସ୍ମ ସୂର୍ଯଃ ପ୍ରତପତି ନ ଚ ବାତି ସମୀରଣଃ।
ଶରପ୍ରଚ୍ଛାଦିତଂ ବ୍ଯୋମ ଛାଯାଭୂତମିବାଭବତ୍ ॥ 4-58-63 (30808) 
ଗାଣ୍ଡୀବସ୍ଯ ଚ ନିର୍ଘୋଷଃ କର୍ଣସ୍ଯ ଧନୁଷସ୍ତଥା।
ଦହ୍ଯତାମିବ ବେଣୂନାମାସୀତ୍ପରମଦାରୁଣଃ ॥ 4-58-64 (30809) 
ଅର୍ଜୁନସ୍ତୁ ହଯାନ୍ନାଗାନ୍ରଥାଂଶ୍ଚ ବିନିପାତଯନ୍।
କ୍ଷୋଭଯାମାସ ତତ୍ସୈନ୍ଯଂ କର୍ଣଂ ବିବ୍ଯାଧ ଚାସକୃତ୍ ॥ 4-58-65 (30810) 
ତତଃ ପାର୍ଥୋ ମହାବାହୁଃ କର୍ଣସ୍ଯ ଧନୁରଚ୍ଛିନତ୍।
ଛିନ୍ନଧନ୍ବା ତତଃ କର୍ଣଃ ଶକ୍ତିଂ ଚିକ୍ଷେପ ବେଗବାନ୍ 
ତାଂ ଶକ୍ତିଂ ସମରେ ପାର୍ଥଶ୍ଚିଚ୍ଛେଦ ନିଶିତୈଃ ଶରୈଃ ॥  4-58-66 (30811) 
ତତୋ ନିପେତୁର୍ବହୁଶୋ ରାଧେଯସ୍ଯ ପଦାନୁଗାଃ ।
ତାଂଶ୍ଚ ଗାଣ୍ଡୀବନିର୍ମୁକ୍ତୈଃ ପ୍ରାହିଣୋଦ୍ଯମସାଦନମ୍ ॥ 4-58-67 (30812) 
ଅଶେରତାବୃତ୍ଯ ମହୀଂ ସମଗ୍ରାଂ ପାର୍ଥେଷୁମାର୍ଗେ ନିହତା ଦ୍ବିପେନ୍ଦ୍ରାଃ ।
ହିରଣ୍ଯକକ୍ଷ୍ଯାଂ ଶରଜାଲଚିତ୍ରା ଯଥା ନଗାଃ ପାବକଜାଲନଦ୍ଧାଃ ॥ 4-58-68 (30813) 
ତଂ ଶତ୍ରୁସେନାଙ୍ଗନିବର୍ହଣାନି କର୍ମାଣି କୁର୍ବାଣମମାନୁଷାଣି ।
ବୈକର୍ତନଃ ପୂର୍ବମମୃଷ୍ଯମାଣଃ ସମାର୍ପଯଲ୍ଲକ୍ଷ୍ଯମିବାଶୁ ପାର୍ଥମ୍ ॥ 4-58-69 (30814) 
ତତଶ୍ଚତୁର୍ଭିସ୍ତୁରଗାନ୍ବିକୃଷ୍ଯ ବିବ୍ଯାଧ କର୍ଣୋଽଥ ଧନଂଜଯସ୍ଯ।
ଷଙ୍ଭିଶ୍ଚ ସୂତଂ ଦଶଭିର୍ହଯାଂଶ୍ଚ ଷଷ୍ଟ୍ଯା ଚ ପାର୍ଥଂ ତ୍ରିଭିରସ୍ଯ କେତୁମ୍ ॥ 4-58-70 (30815) 
ସବିଷ୍ଫୁଲିଙ୍ଗୋଜ୍ଜ୍ବଲଭୀମଘୋଷଃ କୋପେନ୍ଧନଃ କେତୁଶିଖଃ ଶରାର୍ଚିଃ ।
କର୍ଣାଗ୍ନିରସ୍ତ୍ରାନିଲଭୀମବାତୋ ବଭୌ ଦିଧକ୍ଷନ୍ନିବ ପାର୍ଥକକ୍ଷମ୍ ॥ 4-58-71 (30816) 
ସ୍ବନେମିଶଙ୍ଖସ୍ବନଭୀମଘୋଷଶ୍ଚଲତ୍ପତାକୋଜ୍ଜ୍ବଲଭୀମବିଦ୍ଯୁତ୍।
ପାର୍ଥାମ୍ବୁଦଃ ଶସ୍ତ୍ରଶରାମ୍ବୁଧାରଃ କର୍ଣାନଲଂ ସଂଶମଯାଂଚକାର ॥ 4-58-72 (30817) 
ତେନାତିବିଦ୍ଧଃ ସମରେ କିରୀଟୀ ପ୍ରବୋଧିତଃ ସିଂହ ଇବ ପ୍ରସୁପ୍ତଃ।
ଗାଣ୍ଡୀବଧନ୍ବା ପ୍ରବରଃ କୁରୂଣାଂ ପ୍ରତତ୍ବରେ କର୍ଣବଧାଯ ଜିଷ୍ଣୁଃ ॥ 4-58-73 (30818) 
ସ ବ୍ରାହ୍ମମସ୍ତ୍ରଂ ସମରେ କିରୀଟୀ ପ୍ରାଦୁଶ୍ଚକାରାଦ୍ଭୁତବୀର୍ଯକର୍ମା ।
ସନ୍ତାପଯନ୍କର୍ଣରଥଂ ଶରୌଘୈର୍ଲୋକାନିମାନ୍ତ୍ସୂର୍ଯ ଇବାଂଶୁମାଲୀ ॥ 4-58-74 (30819) 
ସ ହସ୍ତିନେବାଭିହତୋ ଗଜେନ୍ଦ୍ରଃ ପ୍ରଗୃହ୍ଯ ଭଲ୍ଲାନ୍ନିଶିତାନ୍ନିଷଙ୍ଗାତ୍।
ଆକର୍ଣପୂର୍ଣେ ତୁ ଧନୁର୍ବିକୃଷ୍ଯ ବିବ୍ଯାଧ ବାଣୈରଥ ସୂତପୁତ୍ରମ୍ ॥ 4-58-75 (30820) 
ଅଥାସ୍ଯ ବାହୂ ସଶିରୋ ଲଲାଟଂ ଗ୍ରୀବାମୁରଃ ସ୍କନ୍ଧଭୁଜାନ୍ତରଂ ଚ।
କର୍ଣସ୍ଯ ପାର୍ଥୋ ଯୁଧି ନିର୍ବିଭେଦ ବଜ୍ରୈରିବାଦ୍ରିଂ ଭଗବାନ୍ମହେନ୍ଦ୍ରଃ ॥ 4-58-76 (30821) 
ସ ପାର୍ଥମୁକ୍ତାନବିଷହ୍ଯ ବାଣାନ୍ ଗଜୋ ଗଜେନେବ ଜିତସ୍ତରସ୍ବୀ।
ବିହାଯ ସଂଗ୍ରାମଶିରୋପଯାତୋ ବୈକର୍ତନଃ ପାର୍ଥଶରାଭିତପ୍ତଃ ॥ 77 ॥ ॥ 4-58-77 (30822) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଅଷ୍ଟପଞ୍ଚାଶୋଽଧ୍ଯାଯଃ ॥ 58 ॥

Mahabharata - Virata Parva - Chapter Footnotes

4-58-23 ବାଯୁର୍ଯଥା ଖେ ଆକାଶେ ରଜୋ ନୁଦନ୍ ଚରତି ତଥେତ୍ଯଧ୍ଯାହାରେଣ ଯୋଜନା ॥ 23 ॥ 4-58-30 କର୍ଣମୁଦୀକ୍ଷ୍ଯ ହର୍ଷାଦିତି ଧo ପାଠଃ ॥ 30 ॥



ବିରାଟପର୍ବ - ଅଧ୍ଯାଯ 059

॥ ଶ୍ରୀଃ ॥

4.59. ଅଧ୍ଯାଯଃ 059 

Mahabharata - Virata Parva - Chapter Topics

ଦ୍ରୋଣାର୍ଜୁନଯୋର୍ଯୁଦ୍ଧବର୍ଣନମ୍ ॥ 1 ॥ ଅର୍ଜୁନବାଣାହତିବିଷପଣେ ଦ୍ରୋଣେ ଅଶ୍ବତ୍ଥାମ୍ନା ତଦ୍ରକ୍ଷଣାଯାର୍ଜୁନପ୍ରତ୍ଯଭିଯାନମ୍ ॥ 2 ॥ ଅତ୍ରାନ୍ତରେଽର୍ଜୁନଦତ୍ତାବକାଶେନ ଦ୍ରୋଣେନ ରଣାଦପଯାନମ୍ ॥ 3 ॥

Mahabharata - Virata Parva - Chapter Text

4-59-0 (30823) 
ବୈଶମ୍ପାଯନ ଉବାଚ। 4-59-0x (3235) 
ଜିତଂ ବୈକର୍ତନଂ ଦୃଷ୍ଟ୍ବା ପାର୍ଥୋ ବୈରାଟିମବ୍ରବୀତ୍।
ସ୍ଥିରୋ ଭବ ତ୍ବଂ ସଂଗ୍ରାମେ ଜଯୋଽସ୍ମାକଂ ନୃପାତ୍ମଜଃ ॥ 4-59-1 (30824) 
ଯାବଚ୍ଛଙ୍ଖମୁପାଧ୍ଯାସ୍ଯେ ଦ୍ବିଷତାଂ ରୋମହର୍ଷଣମ୍।
ଅବିକ୍ଲବମସଂଭ୍ରାନ୍ତମବ୍ଯକ୍ତହୃଦଯେକ୍ଷଣମ୍।  4-59-2 (30825) 
ଯାହି ଶୀଘ୍ରଂ ଯତୋ ଦ୍ରୋଣୋ ମମାଚାର୍ଯୋ ରଣେ ସ୍ଥିତଃ ॥
ତଥା ସଂକ୍ରୀଡମାନସ୍ଯ ଅର୍ଜୁନସ୍ଯ ରଣାଜିରେ।  4-59-3 (30826) 
ବଲଂ ସତ୍ବଂ ଚ ତେଜଶ୍ଚ ଲାଘବଂ ଚ ବ୍ଯବର୍ଧତ ॥
ତଚ୍ଚାଦ୍ଭୁତମଭିପ୍ରେକ୍ଷ୍ଯ ଭଯମୁତ୍ତରମାବିଶତ୍ ॥ 4-59-4 (30827) 
ଉତ୍ତର ଉବାଚ। 4-59-5x (3236) 
ଅସ୍ତ୍ରାଣାଂ ତବ ଦିବ୍ଯାନାଂ ଶରୌଘାନ୍କ୍ଷିପତଃ ଶିତାନ୍।
ମନୋ ମେ ମୁହ୍ଯତେଽତ୍ଯର୍ଥଂ ତବ ଦୃଷ୍ଟ୍ବା ପରାକ୍ରମମ୍ ॥ 4-59-5 (30828) 
ଦ୍ବୈଧୀଭୂତଂ ମନୋ ମହ୍ଯଂ ଭଯାଦ୍ଭରତସତ୍ତମ ।
ଅଦୃଷ୍ଟପୂର୍ବଂ ପଶ୍ଯାମି ତବ ଗାଣ୍ଡୀବନିସ୍ବନମ୍ ॥ 4-59-6 (30829) 
ତବ ବାହୁବଲଂ ଚୈବ ଧନୁଃ କର୍ଷଯତୋ ବହୁ।
ତବ ତେଜୋ ଦୁରାଧର୍ଷଂ ଯଥା ବିଷ୍ଣୋସ୍ତ୍ରିବିକ୍ରମେ ॥ 4-59-7 (30830) 
ବୈଶମ୍ପାଯନ ଉବାଚ। 4-59-8x (3237) 
ତମୁତ୍ତରଶ୍ଚିତ୍ରମବେକ୍ଷ୍ଯ ଗାଣ୍ଡିବଂ ଶରାଂଶ୍ଚ ମୁକ୍ତାନ୍ସହସା କିରୀଟିନା ।
ଭୀତୋଽବ୍ରବୀଦର୍ଜୁନମାଜିମଧ୍ଯେ ନାହଂ ତବାଶ୍ବାନ୍ବିଷହେ ନିଯନ୍ତୁମ୍ ॥ 4-59-8 (30831) 
ତମବ୍ରବୀତ୍କିଂଚିଦିବ ପ୍ରହସ୍ଯ ଗାଣ୍ଡୀବଧନ୍ବା ଦ୍ବିଷତାଂ ନିହନ୍ତା ।
ମଯା ସହାଯେନ କୁତୋଽସ୍ତି ତେ ଭଯଂ ପ୍ରେହ୍ଯୁତ୍ତରାଶ୍ବାନନୁମନ୍ତ୍ର୍ଯ ବାହଯ ॥ 4-59-9 (30832) 
ବୈଶମ୍ପାଯନ ଉବାଚ। 4-59-10x (3238) 
ଆଶ୍ବାସିତସ୍ତେନ ଧନଂଜଯେନ ବୈରାଟିରଶ୍ବାନ୍ପ୍ରତୁତୋଦଯ ଶୀଘ୍ରମ୍।
ଧନଂଜଯଶ୍ଚାପି ବିକୃଷ୍ଯ ଚାପଂ ବିଷ୍ଫାରଯାମାସ ମହେନ୍ଦ୍ରକଲ୍ପଃ ॥ 4-59-10 (30833) 
ଉତ୍ତରଂ ଚୈବ ବୀଭତ୍ସୁରବ୍ରବୀତ୍ପୁନରର୍ଜୁନଃ ।
ନ ଭେତବ୍ଯଂ ମଯା ସାର୍ଧଂ ତାତ ସଂଗ୍ରାମମୂର୍ଧନି ॥ 4-59-11 (30834) 
ରାଜପୁତ୍ରୋଽସି ତେ ଭଦ୍ରଂ କୁଲେ ମହତି ମାତ୍ସ୍ଯକେ।
ଜାତସ୍ତ୍ବଂ କ୍ଷତ୍ରିଯକୁଲେ ନ ବିଷୀଦିତୁମର୍ହସି ॥ 4-59-12 (30835) 
ଧୃତିଂ କୃତ୍ବା ସୁବିପୁଲାଂ ରାଜପୁତ୍ର ରଥଂ ମମ।
ଯୁଧ୍ଯମାନସ୍ଯ ସଂଗ୍ରାମେ ରାଜଭିଃ ସହ ବାହଯ ॥ 4-59-13 (30836) 
ଉକ୍ତ୍ବା ତମେବଂ ବୀଭତ୍ସୁରର୍ଜୁନଃ ପୁନରବ୍ରବୀତ୍।
ପାଣ୍ଡବୋ ରଥିନାଂ ଶ୍ରେଷ୍ଠୋ ଭାରଦ୍ବାଜଂ ସମୀକ୍ଷ୍ଯ ତୁ ॥ 4-59-14 (30837) 
ଯତ୍ରୈଷା କାଞ୍ଚନୀ ବେଦିର୍ଦୃଶ୍ଯତେଽଗ୍ନିଶିଖୋପମା ।
ଉଚ୍ଛ୍ରିତା କାଞ୍ଚନେ ଦଣ୍ଡେ ପତାକାଭିରଲଂକୃତା ॥ 4-59-15 (30838) 
ତତ୍ର ମାଂ ବହ ଭଦ୍ରଂ ତେ ଦ୍ରୋଣଂ ଯୋତ୍ସ୍ଯାମି ସତ୍ତମମ୍।
ଭାରଦ୍ବାଜେନ ଯୋତ୍ସ୍ଯେଽହମାଚାର୍ଯେଣ ମହାତ୍ମନା ॥ 4-59-16 (30839) 
ଅମୀ ଶୋଣାଃ ପ୍ରକାଶନ୍ତେ ତୁରଗାଃ ସାଧୁବାହିନଃ ।
ମୁକ୍ତା ରଥବରେ ତସ୍ଯ ସର୍ବଶିକ୍ଷାବିଶାରଦାଃ ॥ 4-59-17 (30840) 
ଯତୋ ରଥବରେ ଶୂରଃ ସର୍ବଶସ୍ତ୍ରଭୃତାଂବରଃ।
ସ୍ନିଗ୍ଧବୈଡୂର୍ଯସଂକାଶସ୍ତାମ୍ରାକ୍ଷଃ ପ୍ରିଯଦର୍ଶନଃ ॥ 4-59-18 (30841) 
ଆଦିତ୍ଯ ଇବ ତେଜସ୍ବୀ ବଲବୀର୍ଯସମନ୍ବିତଃ।
ସର୍ବଲୋକଧନୁଃଶ୍ରେଷ୍ଠଃ ସର୍ବଲୋକେଷୁ ପୂଜିତଃ। 
ଅଙ୍ଗିରୋଶନସୋସ୍ତୁଲ୍ଯୋ ନଯେ ବୁଦ୍ଧିମତାଂବରଃ ॥  4-59-19 (30842) 
ଚତ୍ବାରୋ ନିଖିଲା ବେଦାଃ ସାଙ୍ଗୋପାଙ୍ଗାଃ ସଲକ୍ଷଣାଃ ।
ଧନୁର୍ବେଦଶ୍ଚ କାର୍ତ୍ସ୍ନ୍ଯେନ ବ୍ରାହ୍ମଂ ଚାସ୍ତ୍ରଂ ପ୍ରତିଷ୍ଠିତମ୍ ॥ 4-59-20 (30843) 
ପୁରାଣମିତିହାସଶ୍ଚ ଅର୍ଥବିଦ୍ଯା ଚ ମାନବମ୍ ।
ଭାରଦ୍ବାଜେ ସମସ୍ତାନି ସର୍ବାଣ୍ଯେତାନି ସାଂପ୍ରତମ୍ ॥ 4-59-21 (30844) 
କ୍ଷମା ଦମଶ୍ଚ ସତ୍ଯଂ ଚ ତେଜୋ ମାର୍ଦବମାର୍ଜବମ୍ ।
ପ୍ରତିଷ୍ଠିତା ଗୁଣା ଯସ୍ମିନ୍ବହବୋ ଦ୍ବିଜସତ୍ତମେ ॥ 4-59-22 (30845) 
ଯସ୍ଯାହମିଷ୍ଟଃ ସତତଂ ମମ ଚେଷ୍ଟଃ ସଦା ଚ ସଃ।
କ୍ଷତ୍ରଧର୍ମଂ ପୁରସ୍କୃତ୍ଯ ତେନ ଯୋତ୍ସ୍ଯେ ହି ସାଂପ୍ରତମ୍ ॥ 4-59-23 (30846) 
ଆଚାର୍ଯଂ ପ୍ରାପଯେଦାନୀଂ ମମୋତ୍ତର ମହାରଥମ୍।
ଅପରଂ ପଶ୍ଯ ସଂଗ୍ରାମମଦ୍ଭୁତଂ ମମ ତସ୍ଯ ଚ॥ 4-59-24 (30847) 
ଉତ୍ତରସ୍ତ୍ବେବମୁକ୍ତୋଽଶ୍ବାଂଶ୍ଚୋଦଯାମାସ ତଂ ପ୍ରତି ।
ଆଜଗାମାର୍ଜୁନରଥୋ ଭାରଦ୍ବାଜରଥଂ ପ୍ରତି ॥ 4-59-25 (30848) 
ତମାପତନ୍ତଂ ବେଗେନ ପାଣ୍ଡବଂ ସରଥଂ ରଣେ।
ଦ୍ରୋଣୋପ୍ଯଭ୍ଯଦ୍ରବତ୍ପାର୍ଥଂ ମତୋ ମତ୍ତମିବ ଦ୍ବିପମ୍ ॥ 4-59-26 (30849) 
ସ ତୁ ରୁକ୍ମରଥଂ ଦୃଷ୍ଟ୍ବା କୌନ୍ତେଯଃ ସମଭିଦ୍ରୁତମ୍।
ଆଚାର୍ଯଂ ତଂ ମହାବାହୁଃ ପ୍ରାଞ୍ଜଲିର୍ବାକ୍ଯମବ୍ରବୀତ୍ ॥ 4-59-27 (30850) 
ଉଷିତାଃ ସ୍ମୋ ବନେ ବାସଂ ପ୍ରତିକର୍ମଚିକୀର୍ଷବଃ ।
କୋପଂ ନାର୍ହସି ନଃ କର୍ତୁଂ ସଦା ସମରଦୁର୍ଜଯ ॥ 4-59-28 (30851) 
ଅହଂ ତୁ ତାଡିତଃ ପୂର୍ବଂ ପ୍ରହରେଯଂ ତବାନଘ ।
ଇତି ମେ ବର୍ତତେ ବୁଦ୍ଧିସ୍ତଦ୍ଭବାନ୍କ୍ଷନ୍ତୁମର୍ହତି ॥ 4-59-29 (30852) 
ତତଃ ପ୍ରାଧ୍ମାପଯଚ୍ଛଙ୍ଖଂ ଭେରୀପଟହବାଦିତମ୍ ।
ବ୍ଯକ୍ଷୋଭତ ବଲଂ ସର୍ବମୁଦ୍ଧୂତମିବ ସାଗରମ୍ ॥ 4-59-30 (30853) 
ବୈଶମ୍ପାଯନ ଉବାଚ। 4-59-31x (3239) 
ତତସ୍ତୁ ପ୍ରାହିଣୋଦ୍ଦ୍ରୋଣଃ ଶରାନଥ ସ ବିଂଶତିମ୍।
ଅପ୍ରାପ୍ତାନେବ ତାନ୍ପାର୍ଥଶ୍ଚିଚ୍ଛେଦ କୃତହସ୍ତବାନ୍ ॥ 4-59-31 (30854) 
ତତଃ ଶରସହସ୍ରେଣ ରଥଂ ପାର୍ଥସ୍ଯ ବୀର୍ଯବାନ୍ ।
ଅବାକିରତ୍ତତୋ ଦ୍ରୋଣଃ ଶୀଘ୍ରହସ୍ତଂ ପ୍ରଦର୍ଶଯନ୍ ॥ 4-59-32 (30855) 
ଏବଂ ପ୍ରବବୃତେ ଯୁଦ୍ଧଂ ଭାରଜ୍ବାଜକିରୀଟିନୋଃ ॥  4-59-33 (30856) 
ଅଶ୍ବାଞ୍ଶୋଣାନ୍ମହାବେଗାନ୍ହଂସବର୍ଣୈସ୍ତୁ ବାଜିଭିଃ ।
ମିଶ୍ରିତାନ୍ସମରେ ଦୃଷ୍ଟ୍ବା ବ୍ଯସ୍ମଯନ୍ତ ପୃଥଗ୍ଜନାଃ ॥ 4-59-34 (30857) 
ରଥଂ ରଥେନ ପାର୍ଥସ୍ଯ ସମାହତ୍ଯ ପରଂତପଃ ।
ହର୍ଷଯୁକ୍ତସ୍ତଦାଽଽଚାର୍ଯଃ ପ୍ରତ୍ଯଗୃହ୍ଣାତ୍ସ ପାଣ୍ଡବମ୍ ॥ 4-59-35 (30858) 
ସମାଶ୍ଲିଷ୍ଟାବିବାନ୍ଯୋନ୍ଯଂ ଦ୍ରୋଣପାଣ୍ଡବଯୋର୍ଧ୍ବଜୌ ।
ଦୃଷ୍ଟ୍ବା ପ୍ରାକମ୍ପତ ମୁହୁର୍ଭାରତାନାଂ ମହାଚମୂଃ ॥ 4-59-36 (30859) 
ତତ୍ତୁ ଯୁଦ୍ଧଂ ପ୍ରବବୃତେ ହ୍ଯାଚାର୍ଯସ୍ଯାର୍ଜୁନସ୍ଯ ଚ।
ବିମୁଞ୍ଚତୋଃ ଶରାନୁଗ୍ରାନ୍ବିଶିଖାନ୍ଦୀପ୍ତତେଜସଃ ॥ 4-59-37 (30860) 
ତୌ ବୀରୌ ବୀର୍ଯସଂପନ୍ନୌ ଦୃଷ୍ଟ୍ବା ସମରମୂର୍ଧନି।
ଆଚାର୍ଯଶିଷ୍ଯୌ ରଥିନୌ କୃତବୀର୍ଯୌ ତରସ୍ବିନୌ ॥ 4-59-38 (30861) 
ଉଭୌ ବିଶ୍ରୁତକର୍ମାଣାବୁଭୌ ଶ୍ରମଗତୌ ଜଯେ।
ଉଭାବତିରଥୌ ଲୋକେ ହ୍ଯୁଭୌ ପରପୁଂରଜଯୌ। 
କ୍ଷିପନ୍ତୌ ଶରଜାଲାନି କ୍ଷତ୍ରିଯାନ୍ମୋହ ଆବିଶତ୍ ॥  4-59-39 (30862) 
ବ୍ଯସ୍ମଯନ୍ତ ନରାଃ ସର୍ବେ ଦ୍ରୋଣାର୍ଜୁନସମାଗମେ।
ନରାଣାଂ ବ୍ରୁବତାଂ ବାକ୍ଯଂ ଶ୍ରୂଯତେ ସ ମହାସ୍ବନଃ ॥ 4-59-40 (30863) 
ଦ୍ରୋଣଂ ହି ସମରେ କୋଽନ୍ଯୋ ଯୋଦ୍ଧୁମର୍ହତ୍ଯଥାର୍ଜୁନାତ୍।
ରୌଦ୍ରଃ କ୍ଷତ୍ରିଯଧର୍ମୋଽଯଂ ଗୁରଂ ବୈ ଯଦଯୋଧଯତ୍ ॥ 4-59-41 (30864) 
ଇତ୍ଯବ୍ରୁବଞ୍ଜନାସ୍ତତ୍ର ସଂଗ୍ରାମଶିରସି ସ୍ଥିତାଃ ।
ତୌ ସମୀକ୍ଷ୍ଯ ତୁ ସଂରବ୍ଧୌ ସନ୍ନିକୃଷ୍ଟୌ ମହାରଥୌ ॥ 4-59-42 (30865) 
ଛାଦ୍ଯେତାଂ ଶରୌଘୈସ୍ତାବନ୍ଯୋନ୍ଯମୁପରାଜିତୌ ।
ସଂଯୁଗେ ସଂଚକାଶେତାଂ କାଲସୂର୍ଯାବିବୋଦିତୌ ॥ 4-59-43 (30866) 
ବିଷ୍ଫାର୍ଯ ଚ ମହାଚାପଂ ହେମପୃଷ୍ଠଂ ଦୁରାସଦମ୍।
ସଂରବ୍ଧସ୍ତୁ ତଦା ଦ୍ରୋଣଃ ପ୍ରତ୍ଯଯୁଧ୍ଯତ ଫଲ୍ଗୁନମ୍ ॥ 4-59-44 (30867) 
ସ ସାଯକମଯୈର୍ଜାଲୈରର୍ଜୁନସ୍ଯ ରଥଂ ପ୍ରତି।
ଭାନୁମଦ୍ଭିଃ ଶିଲାଧୌତୈର୍ବାଣୈଃ ପ୍ରାଚ୍ଛାଦଯଦ୍ଦିଶଃ ॥ 4-59-45 (30868) 
ଅର୍ଜୁନସ୍ତୁ ତଦା ଦ୍ରୋଣଂ ମହାବେଗୈର୍ମହାରଥଃ।
ବିବ୍ଯାଧ ଶତଶୋ ବାଣୈର୍ଧାରାଭିରିବ ପର୍ବତମ୍ ॥ 4-59-46 (30869) 
କାଲମେଘ ଇବୋଷ୍ଣାନ୍ତେ ଫଲ୍ଗୁନଃ ସମବାକିରତ୍ ॥  4-59-47 (30870) 
ତସ୍ଯ ଜାମ୍ବୂନଦମଯୈଶ୍ଚିତରୈଶ୍ଚାପଚ୍ଯୁତୈଃ ଶରୈଃ।
ପ୍ରାଚ୍ଛାଦଯଦ୍ରଥଶ୍ରେଷ୍ଠଂ ଭାରଦ୍ବାଜୋଽର୍ଜୁନସ୍ଯ ବୈ ॥ 4-59-48 (30871) 
ତଥୈବ ଦିବ୍ଯଂ ଗାଣ୍ଡୀବଂ ଧନୁରାନମ୍ଯ ଚାର୍ଜୁନଃ ।
ଶତ୍ରୁଘ୍ନଂ ବେଗବତ୍ସୃଷ୍ଟଂ ଭାରସାଧନମୁତ୍ତମମ୍ ॥ 4-59-49 (30872) 
ଶୋଭତେ ସ୍ମ ମହାବାହୁର୍ଗାଣ୍ଡୀବଂ ବିକ୍ଷିପନ୍ଧନୁଃ।
ଶରାଂଶ୍ଚ ବିସୃଜଂଶ୍ଚିତ୍ରାନ୍ସୁବର୍ଣବିକୃତାନ୍ବହୂନ୍ ॥ 4-59-50 (30873) 
ପ୍ରାଚ୍ଛାଦଯଦମେଯାତ୍ମା ଭାରଦ୍ବାଜରଥଂ ପ୍ରତି।
ଦ୍ରୋଣଚାପବିନିର୍ମୁକ୍ତାନ୍ବାଣାନ୍ବାଣୈରବାରଯତ୍ ॥ 4-59-51 (30874) 
ସରଥୋଽପ୍ଯଚରତ୍ପାର୍ଥଃ ପ୍ରେକ୍ଷଣୀଯୋ ମହାରଥଃ ।
ଯୁଗପଦ୍ଦିକ୍ଷୁ ସର୍ବାସୁ ସର୍ବତୋଽସ୍ତ୍ରାଣ୍ଯବାସୃଜମ୍ ॥ 4-59-52 (30875) 
ଆଦଦାନଂ ଶରାନ୍ଘୋରାନ୍ସଂଦଧାନଂ ଚ ପାଣ୍ଡବମ୍ ।
ବିସୃଜନ୍ତଂ ଚ କ୍ରୌନ୍ତେଯଂ ନ ସ୍ମ ପଶ୍ଯନ୍ତି ଲାଘବାମ୍ ॥ 4-59-53 (30876) 
ଏକଚ୍ଛାଯମିବାକାଶଂ ବାଣୈଶ୍ଚକ୍ରେ ସମନ୍ତତଃ।
ନାଦୃଶ୍ଯତ ତତୋ ଦ୍ରୋଣୋ ନୀହାରେଣେବ ପର୍ବତଃ ॥ 4-59-54 (30877) 
ମରୀଚିବିକଚସ୍ଯେବ ରାଜନ୍ଭାନୁମତୋ ବପୁଃ।
ଆସୀତ୍ପାର୍ଥସ୍ଯ ସୁମହଦ୍ବପୁଃ ଶରଶତାର୍ଚିତମ୍ ॥ 4-59-55 (30878) 
କ୍ଷିପତଃ ଶରଜାଲାନି କୌନ୍ତେଯସ୍ଯ ମହାତ୍ମନଃ ।
ତାନ୍ବିଧୂଯ ଶରାନ୍ଘୋରାନ୍ଦ୍ରୋଣୋଽପି ସମିତିଂଜଯଃ । 
ବଭାସେ ତିମିରଂ ବ୍ଯୋମ୍ନି ବିଧୂଯ ସବିତା ଯଥା ॥  4-59-56 (30879) 
ଅଗ୍ନିଚକ୍ରୋପମଂ ଘୋରଂ ମଣ୍ଡଲୀକୃତମାହବେ।
ବିକୃଷ୍ଯ ସୁମହଚ୍ଚାପଂ ମେଘସ୍ତନିତନିସ୍ବନମ୍ । 
ଅସକୃତ୍ମୁଞ୍ଚତୋ ବାଣାନ୍ଦଦୃଶୁଃ କୁରବୋ ଯୁଧି ॥  4-59-57 (30880) 
ଦିକ୍ଷୁ ସର୍ବାସୁ ବିପୁଲଃ ଶୁଶ୍ରୁବେଽଥ ଜନୈସ୍ତଦା।
ଦ୍ରୋଣସ୍ଯାପି ଧନୁର୍ଘୋଷୋ ବିଦ୍ଯୁତ୍ସ୍ତନିତନିସ୍ବନଃ । 
ଅଭବଦ୍ବିସ୍ମଯକରଃ ସୈନ୍ଯାନାଂ ଭରତର୍ଷଭ ॥  4-59-58 (30881) 
ତପ୍ତଜାମ୍ବୂନଦମଯୈର୍ଦୀପ୍ତୈରଗ୍ନିସମୈଃ ଶରୈଃ।
ପ୍ରାଚ୍ଛାଦଯଦମେଯାତ୍ମା ଦିଶଃ ସୂର୍ଯସ୍ଯ ଚ ପ୍ରଭାମ୍ ॥ 4-59-59 (30882) 
ତତଃ କାଞ୍ଚନପଙ୍ଖାନାଂ ଶରାଣାଂ ନତପର୍ବଣାମ୍।
ବିଯଦ୍ଗତାନାଂ ଚରତାଂ ଦୃଶ୍ଯନ୍ତେ ବହବୋ ବ୍ରଜାଃ ॥ 4-59-60 (30883) 
ଶରାସନାତ୍ତୁ ଦ୍ରୋଣସ୍ଯ ପ୍ରଭବନ୍ତି ସ୍ମ ସାଯକାଃ।
ଏକୋ ଦୀର୍ଘ ଇବାଭାନ୍ତଃ ପ୍ରଦୃଶ୍ଯନ୍ତେ ମହାଶରାଃ । 
ଆକାଶେ ସମଦୃଶ୍ଯନ୍ତ ହଂସାନାମିବ ପଙ୍କ୍ତଯଃ ॥  4-59-61 (30884) 
ଏବଂ ସୁବର୍ଣବିକୃତାନ୍ବିମୁଞ୍ଚନ୍ତୌ ଶରାନ୍ବହୂନ୍।
ଆକାଶଂ ସଂବୃତଂ ବୀରାବୁଲ୍କାଭିରିବ ଚକ୍ରତୁଃ ॥ 4-59-62 (30885) 
ତଯୋଃ ଶରାଶ୍ଚ ବିବଭୁଃ କଙ୍କବର୍ହିଣବାସସଃ ।
ପଙ୍କ୍ତ୍ଯଃ ଶରଦି ମତ୍ତାନାଂ ସାରସାନାମିବାମ୍ବରେ ॥ 4-59-63 (30886) 
ତତ୍ତୁ ଯୁଦ୍ଧଂ ମହାଘୋରଂ ତଯୋଃ ସଂରବ୍ଧଯୋରଭୂତ୍।
ଅତ୍ଯଦ୍ଭୁତମଚିନ୍ତ୍ଯଂ ଚ ବୃତ୍ରବାସବଯୋରିବ ॥ 4-59-64 (30887) 
ମହାଗଜାବିବାସାଦ୍ଯ ବିଷାଣାଗ୍ରୈଃ ପରସ୍ପରମ୍।
ଶରୈଃ ପୂର୍ଣାଯତୋତ୍ସୃଷ୍ଟୈରନ୍ଯୋନ୍ଯମଭିଜଘ୍ନତୁଃ ॥ 4-59-65 (30888) 
ଅଥ ତ୍ବାଚାର୍ଯମୁଖ୍ଯେନ ଶରାନ୍ସୃଷ୍ଟାଞ୍ଶିଲାଶିତାନ୍।
ଅବାରଯଚ୍ଛିତୈର୍ବାଣୈରର୍ଜୁନୋ ଜଯତାଂବରଃ ॥ 4-59-66 (30889) 
ଦର୍ଶଯନ୍ନୈନ୍ଦ୍ରମାତ୍ମାନମୁଗ୍ରମୁଗ୍ରୁପରାକ୍ରମଃ।
ଇଷୁଭିସ୍ତୂର୍ଣମାକାଶଂ ବହୁଭିଶ୍ଚ ସମାବୃଣୋତ୍।  4-59-67 (30890) 
ଜିଘାଂସନ୍ତଂ ନରବ୍ଯାଘ୍ରମର୍ଜୁନଂ ଭୀମଦର୍ଶନମ୍ ।
ବିବ୍ଯାଧ ନିଶିତୈର୍ଦ୍ରୋଣଃ ଶରୈଃ ସନ୍ନତପର୍ବଭିଃ ॥ 4-59-68 (30891) 
ହୃଷ୍ଟଃ ସମଭବଦ୍ଦ୍ରୋଣୋ ରଣଶୌଣ୍ଡଃ ପ୍ରତାପବାନ୍ ।
ଅର୍ଜୁନେନ ସମଂ କ୍ରୀଡଞ୍ଶରୈଃ ସନ୍ନତପର୍ବଭିଃ ॥ 4-59-69 (30892) 
ତୌ ବ୍ଯଦାରଯତାଂ ଶୂରୌ ସନ୍ନଦ୍ଧୌ ରଣଶୋଭିନୌ ।
ଉଦୀରଯନ୍ତୌ ଦିବ୍ଯାନି ବ୍ରାହ୍ମାଦ୍ଯସ୍ତ୍ରାଣି ଭାଗଶଃ ॥ 4-59-70 (30893) 
ପାର୍ଥସ୍ତୁ ସମରେ ଶୂରୋ ଦର୍ଶଯନ୍ବୀର୍ଯମାତ୍ମନଃ।
ସ ମହ୍ଯସ୍ତ୍ରୈର୍ମହାତ୍ମାନଂ ଦ୍ରୋଣଂ ପ୍ରାଚ୍ଛାଦଯଚ୍ଛରୈଃ ॥ 4-59-71 (30894) 
ଅସ୍ତ୍ରୈରସ୍ତ୍ରାଣି ସଂବାର୍ଯ ପାର୍ଥୋ ଦ୍ରୋଣମବାରଯତ୍ ॥  4-59-72 (30895) 
ତଯୋରାସୀତ୍ସଂପ୍ରହାରଃ କ୍ରୁଦ୍ଧଯୋର୍ନରସିଂହଯୋଃ।
ଅମୃଷ୍ଯମାଣଯୋଃ ସଙ୍ଖ୍ଯେ ବଲିବାସବଯୋରିବ ॥ 4-59-73 (30896) 
ଦର୍ଶଯେତାଂ ମହାସ୍ରାଣି ଭାରଦ୍ବାଜାର୍ଜୁନୌ ରଣେ ॥  4-59-74 (30897) 
ଐନ୍ଦ୍ରଂ ବାଯବ୍ଯମାଗ୍ନେଯମସ୍ତ୍ରମସ୍ତ୍ରେଣ ପାଣ୍ଡବଃ ।
ମୁକ୍ତଂମୁକ୍ତଂ ଦ୍ରୋଣଚାପାଦ୍ଗ୍ରମତେ ସ୍ମ ପୁନଃ ପୁନଃ ॥ 4-59-75 (30898) 
ଏବଂ ଶୂରୌ ମହେଷ୍ବାସୌ ବିସୃଜନ୍ତୌ ଶିଲାଶିତାନ୍।
ଏକଚ୍ଛାଯମକୁର୍ବାତାଂ ଗଗନଂ ଶରବୃଷ୍ଟିଭିଃ ॥ 4-59-76 (30899) 
ତତୋଽର୍ଜୁନେନ ମୁକ୍ତାନାଂ ପତତାଂ ଚ ଶରୀରିପୁ।
ପର୍ବତେଷ୍ବିବ ବଜ୍ରାଣାଂ ଶରାଣାଂ ଶ୍ରୂଯତେ ସ୍ବନଃ ॥ 4-59-77 (30900) 
ତତୋ ନାଗା ରଥାଶ୍ବାଶ୍ଚ ସାଦିନଶ୍ଚ ବିଶାଂପତେ।
ଶୋଣିତାକ୍ତାଶ୍ଚ ଦୃଶ୍ଯନ୍ତେ ପୁଷ୍ପିତା ଇବ କିଂଶୁକାଃ ॥ 4-59-78 (30901) 
ବାହୁଭିଶ୍ଚ ସକେଯୂରୈର୍ନିକୃତ୍ତୈଶ୍ଚ ମହାରଥୈଃ ।
ସୁବର୍ଣାଚିତ୍ରୈଃ କବଚୈର୍ଧ୍ବଜୈଶ୍ଚ ବିନିପାତିତୈଃ ॥ 4-59-79 (30902) 
ଯୋଧୈଶ୍ଚ ନିହତୈସ୍ତତ୍ର ପାର୍ଥବାଣାଭିପୀଡିତୈଃ।
ବଲମାସୀତ୍ସୁସଂଭ୍ରାନ୍ତଂ ଦ୍ରୋଣାର୍ଜୁନସମାଗମେ ॥ 4-59-80 (30903) 
ବିଧୃନ୍ବାନୌ ତୁ ତୌ ବୀରୌ ଧନୁଷୀ ଭାରସାଧନେ।
ପ୍ରାଚ୍ଛାଦଯେତାମନ୍ଯୋନ୍ଯଂ ଦିଧକ୍ଷନ୍ତୌ ବରେଷୁଭିଃ ॥ 4-59-81 (30904) 
ଅଥାନ୍ତରିକ୍ଷେ ନାଦୋଽଭୂଦ୍ଦ୍ରୋଣଂ ତତ୍ର ପ୍ରଶଂସତାମ୍ ।
ଦୁଷ୍କରଂ କୃତବାନ୍ଦ୍ରୋଣୋ ଯଦର୍ଜୁନମଯୋଧଯତ୍ ॥ 4-59-82 (30905) 
ପ୍ରମାଥିନଂ ମହାବୀର୍ଯଂ ଦୃଢମୁଷ୍ଟିଂ ଦୁରାସଦମ୍।
ଜେତାରଂ ସର୍ବଦୈତ୍ଯାନାଂ ସର୍ବେଷାଂ ଚ ମହାରଥମ୍ ॥ 4-59-83 (30906) 
ଅବିଭ୍ରମଂ ଚ ଶିକ୍ଷାଂ ଚ ଲାଘବଂ ଦୂରପାତନମ୍ ।
ପାର୍ଥସ୍ଯ ସମରେ ଦୃଷ୍ଟ୍ବା ଦ୍ରୋଣସ୍ଯାସୀଚ୍ଚ ବିସ୍ମଯଃ ॥ 4-59-84 (30907) 
ତତ୍ପ୍ରବୃତ୍ତଂ ଚିରଂ ଘୋରଂ ତଯୋର୍ଯୁଦ୍ଧଂ ମହାତ୍ମନୋଃ ।
ଅବର୍ତତ ମହାରୌଦ୍ରଂ ଲୋକସଂକ୍ଷୋଭକରକମ୍ ॥ 4-59-85 (30908) 
ଅଥ ଗାଣ୍ଡୀବମୁଦ୍ଯମ୍ଯ ଦିବ୍ଯଂ ଧନୁରମର୍ଷଣଃ ।
ବିଚକର୍ଷ ରଣେ ପାର୍ଥୋ ବାହୁଭ୍ଯାଂ ଭରତର୍ଷଭଃ ॥ 4-59-86 (30909) 
ତସ୍ଯ ବାଣମଯଂ ବର୍ଷେ ଶଲଭାନାମିବାଭବତ୍ ।
ନ ଚ ବାଣାନ୍ତରେ ତସ୍ଯ ବାଯୁଃ ଶକ୍ନୋତି ସର୍ପିତୁମ୍ ॥ 4-59-87 (30910) 
ଅଭୀକ୍ଷ୍ଣଂ ସଂଦଧାନସ୍ଯ ବାଣାନୁତ୍ସୃଜତସ୍ତଥା।
ନାନ୍ତରଂ ଦଦୃଶେ କିଂଚିତ୍ପାର୍ଥସ୍ଯାପତତୋପୀ ଚ ॥ 4-59-88 (30911) 
ଯୁଦ୍ଧେ ତୁ କୃତଶୀଘ୍ରାସ୍ତ୍ରେ ବର୍ତମାନେ ସୁଦାରୁଣେ।
ଶୀଘ୍ରାଚ୍ଛୀଘ୍ରତରଂ ପାର୍ଥଃ ଶରାନନ୍ଯାନୁଦୈରଯତ୍ ॥ 4-59-89 (30912) 
ତତଃ ଶରସହସ୍ରାଣି ଶରାଣାଂ ନତପର୍ବଣାମ୍।
ଯୁଗପତ୍ପ୍ରାପତଂସ୍ତତ୍ର ଦ୍ରୋଣସ୍ଯ ରଥମନ୍ତିକାତ୍ ॥ 4-59-90 (30913) 
ବିକୀର୍ଯମାଣେ ଦ୍ରୋଣେ ତୁ ଶରୈର୍ଗାଣ୍ଡୀବଧନ୍ବନା ॥
ହାହାକାରୋ ମହାନାସୀତ୍ସୈନ୍ଯାନାଂ ଭରତର୍ଷଭ ॥ 4-59-91 (30914) 
ପାଣ୍ଡବସ୍ଯ ତୁ ଶୀଘ୍ରାସ୍ତ୍ରଂ ମଘବା ସମପୂଜଯତ୍।
ଗନ୍ଧର୍ବାପ୍ସରସଶ୍ଚୈବ ଯେ ଚ ତତ୍ର ସମାଗତାଃ ॥ 4-59-92 (30915) 
ଦ୍ରୋଣଂ ଯୁଦ୍ଧାର୍ଣବେ ମଗ୍ନଂ ଦୃଷ୍ଟ୍ବା ପୁତ୍ରଃ ପ୍ରତାପବାନ୍।
ତତୋ ବୃନ୍ଦେନ ମହତା ରଥିନାଂ ରଥିଯୂଥପଃ । 
ଆଚାର୍ଯପୁତ୍ରସ୍ତୁ ଶରୈଃ ପାଣ୍ଡବଂ ପ୍ରତ୍ଯବାରଯତ୍ ॥  4-59-93 (30916) 
ଅଶ୍ବତ୍ଥାମା ତୁ ତତ୍କର୍ମ ହୃଦଯେନ ମହାତ୍ମନଃ।
ପୂଜଯାମାସ ପାର୍ଥସ୍ଯ କୋପଂ ଚାସ୍ଯ ତଦାଽକରୋତ୍ ॥ 4-59-94 (30917) 
ସ ଭନ୍ଯୁବଶମାପନ୍ନଃ ପାର୍ଥମଭ୍ଯଦ୍ରବଦ୍ରଣେ ।
କିରଞ୍ଶରସହସ୍ରାଣି ପର୍ଜନ୍ଯ ଇବ ବୃଷ୍ଟିମାନ୍ ॥ 4-59-95 (30918) 
ଆବୃତ୍ଯ ଚ ମହାବାହୁର୍ଯତୋ ଦ୍ରୋଣସ୍ତତୋଽଭବତ୍।
ଅନ୍ତରଂ ପ୍ରଦଦୌ ପାର୍ଥୋ ଦ୍ରୋଣସ୍ଯ ବ୍ଯପସର୍ପିତୁମ୍ ॥ 4-59-96 (30919) 
ସ ତୁ ଲବ୍ଧାନ୍ତରସ୍ତୂର୍ଣମପାଯାଞ୍ଜବନୈର୍ହଯୈଃ ।
ଛିନ୍ନବର୍ମଧ୍ବଜରଥୋ ନିକୃତ୍ତଃ ପରମେଷୁଭିଃ ॥ 4-59-97 (30920) 
ପରାଜିତେ ତଦା ଦ୍ରୋଣେ ଦ୍ରୋଣପୁତ୍ରଃ ସମାଗତଃ।
ସଦଣ୍ଡ ଇବ ରକ୍ତାକ୍ଷଃ କୃତାନ୍ତଃ ସମରେ ସ୍ଥିତଃ ॥ ॥ 4-59-98 (30921) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଏକୋନଷଷ୍ଟିତମୋଽଧ୍ଯାଯଃ ॥ 59 ॥




ବିରାଟପର୍ବ - ଅଧ୍ଯାଯ 060

॥ ଶ୍ରୀଃ ॥

4.60. ଅଧ୍ଯାଯଃ 060 

Mahabharata - Virata Parva - Chapter Topics

ଅର୍ଜୁନେନ ଦ୍ରୋଣିପରାଭବନମ୍ ॥ 1 ॥

Mahabharata - Virata Parva - Chapter Text

4-60-0 (30922) 
ବୈଶମ୍ପାଯନ ଉବାଚ। 4-60-0x (3240) 
ତଂ ପାର୍ଥଃ ପ୍ରତିଜଗ୍ରାହ ବାଯୁବେଗମିବାଚଲଃ।
ଶରଜାଲେନ ମହତା ବର୍ଷମାଣ ଇବାମ୍ବୁଦଃ ॥ 4-60-1 (30923) 
ତଯୋର୍ଦେବାସୁରସମଃ ସନ୍ନିପାତୋ ମହାନଭୂତ୍ ।
କିରତୋଃ ଶରଜାଲାନି ବୃତ୍ରବାସବଯୋରିବ ॥ 4-60-2 (30924) 
ନ ସ୍ମ ସୂର୍ଯସ୍ତଦା ଭାତି ନ ଚ ବାତି ସମୀରଣଃ ।
ଶରଗାଢେ କୃତେ ବ୍ଯୋମ୍ନି ଛାଯାଭୂତମିବାଭବତ୍ ॥ 4-60-3 (30925) 
ମହାଂଶ୍ଚଟଚଟାଶବ୍ଦୋ ଯୋଧଯୋର୍ଯୁଧ୍ଯମାନଯୋଃ ।
ଦହ୍ଯତାମିବ ବେଣୂନାମାସୀତ୍ପରମଦାରୁଣଃ॥ 4-60-4 (30926) 
ହଯାଂସ୍ତସ୍ଯାର୍ଜୁନଃ ସଙ୍ଖ୍ଯେ କୃତବାନଲ୍ପତେଜସାଃ ।
ତେ ରାଜନ୍ନ ପ୍ରଜାନନ୍ତି ଦିଶଂ କାଂଚନ ମୋହିତାଃ ॥ 4-60-5 (30927) 
ତତୋ ଦ୍ରୌଣିର୍ମହାବୀର୍ଯଃ ପାର୍ଥସ୍ଯ ବିଚରିଷ୍ଯତଃ ।
ବିବରଂ ସୂକ୍ଷ୍ମମାଲୋକ୍ଯ ଜ୍ଯାଂ ନୁନୋଦ କ୍ଷୁରେଣ ସଃ ॥ 4-60-6 (30928) 
ତଦସ୍ଯାପୂଜଯନ୍ଦେବାଃ କର୍ମ ଦୃଷ୍ଟ୍ବାଽତିମାନୁଷମ୍ ।
ନ ଶକ୍ତୋଽନ୍ଯଃ ପୁମାନ୍ସ୍ଥାତୁମୃତେ ଦ୍ରୌଣେର୍ଧନଂଜଯମ୍ ॥ 4-60-7 (30929) 
ତତୋ ଦ୍ରୌଣିର୍ଧନୁର୍ବ୍ଯସ୍ଯ ବ୍ଯପକ୍ରମ୍ଯ ନରର୍ଷଭଃ ।
ପୁନରପ୍ଯଭ୍ଯହନ୍ପାର୍ଥଂ ହୃଦଯେ କଙ୍କପତ୍ରିଭିଃ ।  4-60-8 (30930) 
ତତଃ ପାର୍ଥୋ ମହାବାହୁଃ ପ୍ରହସନ୍ସ୍ବନବତ୍ତଦା।
ଯୋଜଯାମାସ ଚ ତଦା ମୌର୍ବ୍ଯା ଗାଣ୍ଡୀବମୋଜସା ॥ 4-60-9 (30931) 
ତଂ ଦୃଷ୍ଟ୍ବା ଋଦ୍ଧମାଯାନ୍ତଂ ପ୍ରଭିନ୍ନମିବ କୁଞ୍ଜରମ୍ ।
ଋଦ୍ଧଃ ସମାହ୍ବଯାମାସ ଦ୍ରୌଣିର୍ଯୁଦ୍ଧାଯ ଭାରତ ॥ 4-60-10 (30932) 
ତତୋଽର୍ଧଚନ୍ଦ୍ରପାହୃତ୍ଯ ତେନ ପାର୍ଥଃ ସମାହତଃ ।
ଚିଚ୍ଛେଦ ତସ୍ଯ ଚାପଂ ଚ ସୂତଂ ଚାଶ୍ବଂ ଚ ତେଜସା । 
ବିବ୍ଯାଧ ନିଶିତୈଶ୍ଚାପି ଶରୈରାଶୀବିପୋପମୈଃ ॥  4-60-11 (30933) 
ସୋଽନ୍ଯଂ ରଥଂ ସମାସ୍ଥାଯ ପ୍ରତ୍ଯାଯାଦ୍ରଥିପୁଙ୍ଗବଃ।
ବାରଣେନେବ ମତ୍ତେନ ମତ୍ତୋ ବାରଣଯୂଥପଃ ॥ 4-60-12 (30934) 
ତତଃ ପ୍ରବବୃତେ ଯୁଦ୍ଧଂ ପୃଥିବ୍ଯାମେକବୀରଯୋଃ ।
ରଣମଧ୍ଯେ ଦ୍ବଯୋରେବ ସୁମହଦ୍ରୋମହର୍ଷଣମ୍ ॥ 4-60-13 (30935) 
ତୌ ବୀରୌ କୁରବଃ ସର୍ବେ ଦଦୃଶୁର୍ବିସ୍ମଯାନ୍ବିତାଃ।
ଯୁଧ୍ଯମାନୌ ମହାତ୍ମାନୌ ଦ୍ବିରଦାବିବ ସଂଗତୌ ॥ 4-60-14 (30936) 
ତୌ ସମାଜଘ୍ନତୁର୍ବୀରୌ ପରସ୍ପରଜଯୈଷିଣୌ ।
ଶରୈ ରାଶୀବିଷାକାରୈର୍ଜ୍ବଲଦ୍ଭିରିବ ପାବକୈଃ ॥ 4-60-15 (30937) 
ଅକ୍ଷଯାବିଷୁଧୀ ଦିବ୍ଯୌ ପାଣ୍ଡବସ୍ଯ ମହାତ୍ମନଃ।
ତେନ ପାର୍ଥୋ ରଣେ ଶୂରସ୍ତସ୍ଥୌ ଗିରିରିବାଚଲଃ ॥ 4-60-16 (30938) 
ଅଶ୍ବତ୍ଥାମ୍ନଃ ପୁନର୍ବାଣାଃ କ୍ଷିପ୍ରମଭ୍ଯସ୍ଯତୋ ରଣେ।
ଜଗ୍ମୁଃ ପରିକ୍ଷଯଂ ଶୀଘ୍ରମଭୂତ୍ତେନାଧିକୋଽର୍ଜୁନଃ ॥ ॥ 4-60-17 (30939) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଷଷ୍ଟିତମୋଽଧ୍ଯାଯଃ ॥ 60 ॥




ବିରାଟପର୍ବ - ଅଧ୍ଯାଯ 061

॥ ଶ୍ରୀଃ ॥

4.61. ଅଧ୍ଯାଯଃ 061 

Mahabharata - Virata Parva - Chapter Topics

ଅର୍ଜୁନେନ ଯୁଗପଦ୍ଦ୍ରୋଣାଦିଭିଃ ସହ ଯଦ୍ଧମ୍ ॥ 1 ॥

Mahabharata - Virata Parva - Chapter Text

4-61-0 (30940) 
ବୈଶମ୍ପାଯନ ଉବାଚ। 4-61-0x (3241) 
ଏତସ୍ମିନ୍ନନ୍ତରେ ତତ୍ର ମହାବୀର୍ଯପରାକ୍ରମଃ।
ଆଜଗାମ ମହାବାହୁଃ କୃପଃ ଶସ୍ତ୍ରଭୃତାଂବରଃ । 
ଅର୍ଜୁନଂ ପ୍ରତିଯୋଦ୍ଧୁଂ ବୈ ଯୁଦ୍ଧକାମୋ ମହାରଥଃ।  4-61-1 (30941) 
ଅଥଂ ଦ୍ରୌଣେ ରଥଂ ତ୍ଯକ୍ତ୍ବା କୃପସ୍ଯ ରଥମୁତ୍ତମମ୍ ।
ଆଜଗାମାର୍ଜୁନସ୍ତୂର୍ଣଂ ସୂର୍ଯବୈଶ୍ବାନରପ୍ରଭମ୍ ॥ 4-61-2 (30942) 
ତୌ ବୀର ସୂର୍ଯସଂକାଶୌ ଯୋତ୍ସ୍ଯମାନୌ ମହାରଥୌ।
ବାଷିକାବିବ ଜୀମୂତୌ ବ୍ଯରୋଚେତାଂ ବ୍ଯବସ୍ଥିତୌ ॥ 4-61-3 (30943) 
ଶ୍ରଗୃହ୍ଯ ଗାଣ୍ଡିବଂ ଲୋକେ ବିଶ୍ରୁତଂ ପୁନରର୍ଜୁନଃ।
ଅଭ୍ଯଯାଦ୍ଭରତଶ୍ରେଷ୍ଠୋ ବିନିଘ୍ନଞ୍ଶରମାଲଯା ॥ 4-61-4 (30944) 
କୃପଶ୍ଚ ଧନୁରାଦାଯ ତଥୈବାର୍ଜୁନମଭ୍ଯଗାମ୍ ॥  4-61-5 (30945) 
ପ୍ରଗୃହ୍ଯ ବଲବଚ୍ଚାପଂ ନାରାଚାନ୍ରକ୍ତଭୋଜନାନ୍।
କୃପଃ ପାର୍ଥାଯ ଚିକ୍ଷେପ ଶଂତଶୋଽଥ ସହସ୍ରଶଃ ॥ 4-61-6 (30946) 
ଜୀମୂତ ଇବ ଧର୍ମାନ୍ତେ ଶରବର୍ପଂ ବିମୁଞ୍ଚତି ।
ନନ୍ଦଯନ୍ସୁହୃଦଃ ସର୍ବାନ୍ପ୍ରତ୍ଯଯୁଧ୍ଯତ ଫଲ୍ଗୁନମ୍ ॥ 4-61-7 (30947) 
ବିକୃଷ୍ଯ ବଲବଚ୍ଚାପଂ ପାଣ୍ଡବୋଽମିତବିକ୍ରମଃ।
ଚଚାର ସମରେ ପାର୍ଥଶ୍ଚିତ୍ରମାର୍ଗାନ୍ବିଦର୍ଶଯନ୍ ॥ 4-61-8 (30948) 
ସର୍ବାଶ୍ଚୈବ ଦିଶୋ ବାଣୈଃ ପ୍ରଦିଶଶ୍ଚ ମହାବଲଃ ।
ଏକଚ୍ଛାଯମିବାକାଶଂ ସର୍ବତଃ କୃତବାନ୍ପ୍ରଭୁଃ ॥ 4-61-9 (30949) 
ପ୍ରାଚ୍ଛାଦଯଦମେଯାତ୍ମା ପାର୍ଥଃ ଶରଶତୈଃ କୃପମ୍ ।
ଉଦ୍ଗତଃ ସମରେ ମେଘୋ ଧାରାଭିରିବ ପର୍ବତମ୍ ॥ 4-61-10 (30950) 
ସ ଶରୈରର୍ପିତଃ ଋଦ୍ଧଃ ଶିତୈରଗ୍ନିଶିଖୋପମୈଃ ।
କୃପୋ ବଭୂବ ସମରେ ବିଧୂମୋଽଗ୍ନିରିବ ଜ୍ବଲଂମ୍ ॥ 4-61-11 (30951) 
ତତଃ ଶରସହସ୍ରେଣ ପାର୍ଥମପ୍ରତିମୌଜସମ୍ ।
ଅର୍ଦଯିତ୍ବା ମହାବାହୁର୍ନନାଦ ସମରେ କୃପଃ ॥ 4-61-12 (30952) 
ତତଃ କନକପୁଙ୍ଖେନ ଶରେଣ ନତପର୍ବଣା।
ବିଭେଦ ସମରେ ପାର୍ଥଃ କୃପସ୍ଯ ଧ୍ବଜମୁତ୍ତମମ୍ ॥ 4-61-13 (30953) 
ତତଃ ପଶ୍ଚାନ୍ମହାତେଜା ନାରାଚାନ୍ସୂର୍ଯସନ୍ନିଭାନ୍ ।
ଜଗ୍ରାହ ସମରେ ପାର୍ଥୋ ଭୂଯୋ ବହୁଶିଲୀମୁଖାନ୍ ॥ 4-61-14 (30954) 
ତୈସ୍ତଦାତୀଂ ମହାବାହୁଃ କୃପସ୍ଯ ରଥରକ୍ଷିଣଃ ।
ଜଘାନ କ୍ଷତ୍ରିଯଶ୍ରେଷ୍ଠୋ ଯୁଧ୍ଯମାନାନ୍ମହାରଥାନ୍ ॥ 4-61-15 (30955) 
ଚନ୍ଦ୍ରକେତୁଃ ସୁକେତୁଶ୍ଚ ଚିତ୍ରାଶ୍ବୋ ମଣିମାଂସ୍ତଦ।
ମୁଞ୍ଜମୌଲିଶ୍ଚ ବିକ୍ରାନ୍ତୋ ହେମବର୍ଣୋ ଭଯାବହଃ ॥ 4-61-16 (30956) 
ସୁରଥୋଽତିରଥଶ୍ଚୈବ ସୁପେଣୋଽରିଷ୍ଟ ଏବ ଚ।
ନୃକେତୁଶ୍ଚ ସହାନୀକାସ୍ତେ ନିଷେଦୁର୍ଗତାସବଃ ॥ 4-61-17 (30957) 
ତାନ୍ନିହତ୍ଯ ତତଃ ପାର୍ଥୋ ନିମେପାଦିବ ଭାରତ ।
ପୁନରନ୍ଯାନ୍ସମାଧତ୍ତ ତ୍ରଯୋଦଶ ଶିଲୀମୁଖାନ୍ ॥ 4-61-18 (30958) 
ଅଥାସ୍ଯ ଯୁଗମେକେନ ଚତୁର୍ଭିଶ୍ଚତୁରୋ ହଯାନ୍।
ଷଷ୍ଠେନ ତୁ ଶିରଃ ସଙ୍ଖ୍ଯେ କୃପସ୍ଯ ରଥସାରଥେଃ ॥ 4-61-19 (30959) 
ତ୍ରିଭିସ୍ତ୍ରିବେଣୁଂ ବଲବାନ୍ଦ୍ବାଭ୍ଯାମକ୍ଷଂ ମହାବଲଃ ।
ଦ୍ବାଦଶେନ ତୁ ଭଲ୍ଲେନ କୃପସ୍ଯ ସଶରଂ ଧନୁଃ ॥ 4-61-20 (30960) 
ଛିତ୍ତ୍ବା ବଜ୍ରନିକାଶେନ ଫଲ୍ଗୁନଃ ପ୍ରହସନ୍ନିବ।
ତ୍ରଯୋଦଶେନେନ୍ଦ୍ରସମଃ ପ୍ରତ୍ଯବିଧ୍ଯତ୍ସ୍ତନାନ୍ତରେ ॥ 4-61-21 (30961) 
ସ ଛିନ୍ନଧନ୍ବା ବିରଥୋ ହତାଶ୍ବୋ ହତସାରଥିଃ ।
ଅଥ ଶକ୍ତିଂ ପରାମୃଶ୍ଯ ସୂର୍ଯବୈଶ୍ବାନରପ୍ରଭାମ୍ । 
ଚିକ୍ଷେପ ସହସା କ୍ରୁଦ୍ଧଃ ପାର୍ଥାଯାଦ୍ଭୁତକର୍ମଣେ ॥  4-61-22 (30962) 
ତାମର୍ଜୁନସ୍ତଥାରୂପାଂ ଶକ୍ତିଂ ହେମପରିଷ୍କୃତାମ୍।
ରୁରୋଧ ସାଯକୈସ୍ତୀକ୍ଷ୍ଣୈରର୍ଧଚନ୍ଦ୍ରମୁଖୈଶ୍ଚ ତାମ୍ ॥ 4-61-23 (30963) 
ଆପତନ୍ତୀଂ ମହୋଲ୍କାଭାଂ ଚିଚ୍ଛେଦ ଦଶଭିଃ ଶରୈଃ।
ସାପତଦ୍ଦଶଧା ଭୂମୌ ପାର୍ଥେନ ନିହତା ଶରୈଃ ॥ 4-61-24 (30964) 
ଶକ୍ତ୍ଯାଂ ତୁ ବିନିକୃତ୍ତାଯାଂ ବିରଥଃ ଶରପୀଡିତଃ।
ଗଦାପାଣିରବପ୍ଲୁତ୍ଯ ରଥାତ୍ତୂର୍ଣମମିତ୍ରହା। 
ଗଦାଂ ଚିକ୍ଷେପ ସହସା ପାର୍ଥାଯାମିତତେଜସେ ॥  4-61-25 (30965) 
ସା ଚ ମୁକ୍ତା ଗଦା ଗୁର୍ବୀ ରୂପେଣାସ୍ଯ ପରିଷ୍କୃତା ।
ଅର୍ଜୁନସ୍ଯ ଶରୈର୍ନୁନ୍ନା ପ୍ରତିମାର୍ଗଂ ଜଗାମ ସା ॥ 4-61-26 (30966) 
ଅଥ ଖଙ୍ଗଂ ସମୁଦ୍ଧୃତ୍ଯ ଶତଚନ୍ଦ୍ରଂ ଚ ଭାନୁମତ୍।
ଇଯେଷ ପାଣ୍ଡବଂ ହନ୍ତୁଂ କୃପୋ ଲଘୁପରାକ୍ରମଃ ॥ 4-61-27 (30967) 
ସ ଶରଦ୍ବତ୍ସୁତସ୍ତୂର୍ଣଂ ମହାଚାର୍ଯଃ ସୁଶିକ୍ଷିତଃ ।
ଖେଚରେବ ଚଚାରକୈଃ କ୍ରମାଚ୍ଚର୍ମାସିଧୃଗ୍ଭୁବି ॥ 4-61-28 (30968) 
ତତଃ କ୍ଷୁରପ୍ରୈଃ କୌନ୍ତେଯୋ ଦଶଭିଃ ଖଙ୍ଗଚର୍ମଣୀ ।
ନିମେଷାଦିବ ଚିଚ୍ଛେଦ ତଦଦ୍ଭୁତମିବାଭବତ୍ ॥ 4-61-29 (30969) 
ବିଷଣ୍ଣବଦମସ୍ତତ୍ର ବିନାଶାତ୍ଖଙ୍ଗଚର୍ମଣୋଃ।
ଦନ୍ତୈର୍ଦନ୍ତଚ୍ଛଦାନ୍ଦଷ୍ଟ୍ବା ଚୁକୋପ ହୃଦି ଦୀର୍ଘବତ୍ ॥ 4-61-30 (30970) 
ଭବତ୍ବିତି ପୁନଶ୍ଚୋକ୍ତ୍ବା ଯୁଦ୍ଧାପଗମନୋଦ୍ଯତଃ।
ଅଶ୍ବତ୍ଥାମ୍ନସ୍ତୁ ସ ରଥଂ କୃପଃ ସମଭିପୁପ୍ଲୁବେ। 
ସ୍ବସ୍ରୀଯସ୍ଯ ମହାତେଜା ଜଗ୍ରାହ ଚ ଧନୁଃ ପୁନଃ ॥  4-61-31 (30971) 
ଏତସ୍ମିନ୍ନନ୍ତରେ କ୍ରୁଦ୍ଧୋ ଭୀଷ୍ମୋ ଦ୍ରୋଣମଥାବ୍ରବୀତ୍।
ଦୃଷ୍ଟ୍ବା କୃପଂ ଫଲ୍ଗୁନେନ ପୀଡିତଂ ଚୋର୍ଜିତଂ ଚ ତମ୍ ॥ 4-61-32 (30972) 
ଏକୈକମସ୍ମାନ୍ସଂଗ୍ରାମେ ପରାଜଯତି ଫଲ୍ଗୁନଃ।
ଅହଂ ଦ୍ରୋଣଶ୍ଚ କର୍ଣଶ୍ଚ ଦ୍ରୌଣିର୍ଗୌତମ ଏବ ଚ। 
ଅନ୍ଯେ ଚ ବହବଃ ଶୂରା ବଯଂ ଜେଷ୍ଯାମ ବାସବିମ୍ ॥  4-61-33 (30973) 
ସମାଗମ୍ଯ ତତଃ ସର୍ବେ ଭୀଷ୍ମଦ୍ରୋଣମୁଖା ରଥାଃ।
ଅର୍ଜୁନଂ ସହସା ଯୁକ୍ତାଃ ପ୍ରତ୍ଯଯୁଧ୍ଯନ୍ତ ଭାରତ ॥ 4-61-34 (30974) 
ସ ସାଯକମଯୈର୍ଜାଲୈଃ ସର୍ବତସ୍ତାନ୍ମହାରଥାନ୍।
ପ୍ରାଚ୍ଛାଦଯଚ୍ଛରୌଘୈସ୍ତାନ୍ନୀହାର ଇବ ପର୍ବତାନ୍ ॥ 4-61-35 (30975) 
ନଦଦ୍ଭିଶ୍ଚ ମହାନାଗୈର୍ହେଷମାଣୈଶ୍ଚ ବାଜିଭିଃ ।
ଭେରୀଶଙ୍ଖନିନାଦୈଶ୍ଚ ସ ଶବ୍ଦସ୍ତୁମୁଲୋଽଭବତ୍ ॥ 4-61-36 (30976) 
ନାଗାଶ୍ବକାଯାନ୍ନିର୍ଭିଦ୍ଯ ଲୌହାନି କବଚାନି ଚ।
ପାର୍ଥସ୍ଯ ଶରବର୍ଷାଣି ନ୍ଯପତଞ୍ଶତଶଃ କ୍ଷିତୌ ॥ 4-61-37 (30977) 
ତ୍ବରମାଣଃ ଶରାନସ୍ଯନ୍ପାଣ୍ଡବସ୍ତୁ ପ୍ରକାଶତେ।
ମଧ୍ଯଂଦିନଗତୋଽର୍ଚିଷ୍ମାଞ୍ଛରଦୀବ ଦିବାକରଃ॥ 4-61-38 (30978) 
ଅବିଷହ୍ଯ ଶରାନ୍ସର୍ବେ ପାର୍ଥଚାପଚ୍ଯୁପାନ୍ରଣେ।
ଉଦକ୍ପ୍ରଯାନ୍ତି ବିଧ୍ବସ୍ତା ରଥେଭ୍ଯୋ ରଥିନସ୍ତଦା। 
ସାଦିନଶ୍ଚାଶ୍ବପୃଷ୍ଠେଭ୍ଯୋ ଭୂମୌ ଚାପି ପଦାତଯଃ॥  4-61-39 (30979) 
ଶରୈସ୍ତୁ ତାଡ୍ଯମାନାନାଂ କବଚାନାଂ ମହାତ୍ମନାମ୍।
ତାମ୍ରରାଜତଲୌହାନାଂ ପ୍ରାଦୁରାସୀନ୍ମହାସ୍ବନଃ॥ 4-61-40 (30980) 
ଛନ୍ନମାଯୋଧନଂ ଜଜ୍ଞେ ଶରୀରୈର୍ଗତଚେତସାମ୍।
ଶ୍ରାନ୍ତ୍ଯା ଗଲିତଶସ୍ତ୍ରାଣାଂ ପତତାମଶ୍ବସାଦିନାମ୍॥ 4-61-41 (30981) 
ଶୂନ୍ଯାନ୍କୁର୍ବନ୍ରଥୋପସ୍ଥାନ୍ମାନବୈରାସ୍ତୃଣୋନ୍ମହୀମ୍।
ପ୍ରନୃତ୍ଯନ୍ନିବ ସଂଗ୍ରାମେ ଚାପହସ୍ତେ ଧନଂଜଯଃ॥ 4-61-42 (30982) 
ଶିରାଂସ୍ଯପାତଯତ୍ସଙ୍ଖ୍ଯେ କ୍ଷତ୍ରିଯାଣାଂ ନରର୍ଷଭଃ।
ଶ୍ରୁତ୍ବା ଗାଣ୍ଡୀବନିର୍ଘୋଷଂ ବିଷ୍ଣୂଜିତମିବାଶନେ। 
ତ୍ରସ୍ତାନି ସର୍ବସୈନ୍ଯାନି ବ୍ଯଲୀଯନ୍ତ ଚ ଭାଗଶ॥  4-61-43 (30983) 
କୁଣ୍ଡଲୋଷ୍ଣୀଷଧାରୀଣି ଜାତରୂପସ୍ରଜାନି ଚ।
ପତିତାନି ସ୍ମ ଦୃଶ୍ଯନ୍ତେ ଶିରାଂସି କରଣମୂର୍ଧନି ॥ 4-61-44 (30984) 
ବିଶିଖୋନ୍ମଥିତୈର୍ଗାତ୍ରୈର୍ବାହୁଭିଶ୍ଚ ସକାର୍ମୁକୈଃ।
ସହସ୍ତାଭରଣୈଶ୍ଚାନ୍ଯୈଃ ପ୍ରଚ୍ଛନ୍ନା ଭାତି ମେଦିନୀ ॥ 4-61-45 (30985) 
ଶିରସାଂ ପାତ୍ଯମାନାନାଂ ସମରେ ନିଶିତୈଃ ଶରୈଃ।
ଅଶ୍ମବୃଷ୍ଟିରିବାକାଶାଦଭବଦ୍ଭରତର୍ଷଭ ॥ 4-61-46 (30986) 
ଦର୍ଶଯିତ୍ବା ତଦାଽଽତ୍ମାନଂ ରୌଦ୍ରଂ ରୌଦ୍ରପରାକ୍ରମଃ।
ଜଘାନ ସମରେ ଶୂରାଞ୍ଛତଶୋଽଥ ସହସ୍ରଶଃ ॥ 4-61-47 (30987) 
ତଥାବରୁଦ୍ଧଶ୍ଚାରଣ୍ଯେ ଦଶବର୍ଷାଣି ତ୍ରୀଣି ଚ।
କ୍ରୋଧାଗ୍ନିମୁତ୍ସସର୍ଜାଜୌ ଧାର୍ତରାଷ୍ଟ୍ରେଷୁ ପାଣ୍ଡବଃ ॥ 4-61-48 (30988) 
ତସ୍ଯ ତଦ୍ଦହତଃ ସୈନ୍ଯଂ ଦୃଷ୍ଟ୍ବା ଚାସ୍ଯ ପରାକ୍ରମମ୍।
ସର୍ବେ ଶାନ୍ତିପରା ଯୋଧା ଧାର୍ତରାଷ୍ଟ୍ରସ୍ଯ ଭାରତ ॥ 4-61-49 (30989) 
ଯଥା ନଲବନଂ ନାଗଃ ପ୍ରଭିନ୍ନଃ ଷଷ୍ଟିହାଯନଃ।
ଏବଂ ସର୍ବାନପାମୃଦ୍ରାଦର୍ଜୁନଃ ଶସ୍ତ୍ରତେଜସା ॥ 4-61-50 (30990) 
ବିଦ୍ରାବ୍ଯ ଚ ତତଃ ସୈନ୍ଯଂ ତ୍ରାସଯିତ୍ବା ମହାରଥାନ୍।
ଅର୍ଜୁନୋ ଜଯତାଂଶ୍ରେଷ୍ଠଃ ପର୍ଯାବର୍ତତ ଭାରତ ॥ 4-61-51 (30991) 
ତସ୍ଯ ମାର୍ଗାନ୍ବିଚରତୋ ନିଘ୍ନତଶ୍ଚ ରଣାଜିରେ ।
ପ୍ରାବର୍ତତ ନଦୀ ଘୋରା ଶୋଣିତାନ୍ତ୍ରତରଙ୍ଗିଣୀ ॥ 4-61-52 (30992) 
ଅସ୍ଥିଶୈବାଲସଂବାଧାଂ ସଂଗ୍ରାମେ ପାର୍ଥନିର୍ମିତାମ୍ ।
ଶରଚାପପ୍ଲବାଂ ଘୋରାଂ ମାଂସଶୋଣିତକର୍ଦମାମ୍ ॥ 4-61-53 (30993) 
ରଥୋଡୁପାଂ ଚାନ୍ତ୍ରସର୍ପାଂ କେଶଶୈବାଲଶାଡ୍ବଲାମ୍।
କରବାଲାସିପାଠୀନାଂ ଚାମରୋଷ୍ଣୀଷଫେନିଲାମ୍ ॥ 4-61-54 (30994) 
ଅଶ୍ବଗ୍ରୀବାମହାବର୍ତାଂ କବନ୍ଧଜଲମାନୁଷାମ୍।
କାକକଙ୍କରୁତାଂ ତୀବ୍ରାଂ ସାରସକ୍ରୌଞ୍ଚନାଦିତାମ୍ ॥ 4-61-55 (30995) 
ସିଂହନାଦମହାନାଦାଂ ଶଙ୍ଖସ୍ବନମହାସ୍ବନାମ୍ ।
ବୀରୋତ୍ତମାଙ୍ଗପଦ୍ମାଢ୍ଯାଂ ଶରଚାପମହାନଲାମ୍ ॥ 4-61-56 (30996) 
ପଦାତିମତ୍ସ୍ଯକଲୁଷାଂ ଗଜଶୀର୍ଷକକଚ୍ଛପାମ୍।
ଗୋମାଯୁଗସଂଘୁଷ୍ଟାଂ ମାଂସମଞ୍ଜାଭିକର୍ଦମାମ୍ ॥ 4-61-57 (30997) 
ପ୍ରାବର୍ତଯନ୍ନଦୀଂ ଘୋରାଂ ପିଶାଚଗଣସେବିତାମ୍ ।
ଅପାରାମନିବାସାଂ ଚ ରକ୍ତୋଦାଂ ସର୍ବତୋ ବୃତାମ୍ ॥ 4-61-58 (30998) 
ଅଭୀକ୍ଷ୍ଣମକରୋତ୍ପାର୍ଥୋ ନଦୀମୁତ୍ତମଶୋଣିତାମ୍।
ଗଜବର୍ମମହାଦ୍ବୀପାମଶ୍ବଦେହମହାଶିଲାମ୍ ॥ 4-61-59 (30999) 
ପଦାତିଦେହସଂଘାଟାଂ ରଥାବଲିମହାତରୁମ୍।
କେଶଶାଦ୍ବଲସଂଛନ୍ନାଂ ସୁତରାଂ ଭୀତିଦାଂ ନୃଣାମ୍ ॥ 4-61-60 (31000) 
ଅଗାଧରକ୍ତୋଦବହାଂ ଯମସାଗରଗାମିନୀମ୍।
ଦୁସ୍ତରାଂ ଭୀରୁମର୍ତ୍ଯାନାଂ ଶୂରାଣାଂ ସୁତରାଂ ନୃପ। 
ପ୍ରାବର୍ତଯନ୍ନଦୀମେବଂ ଭୀଷଣାଂ ପାକଶାସନିଃ ॥  4-61-61 (31001) 
ତସ୍ଯାଦଦାନସ୍ଯ ଶରାନ୍ସନ୍ଦଧାନସ୍ଯ ମୁଞ୍ଚତଃ।
ବିକର୍ଷତଶ୍ଚ ଗାଣ୍ଡୀବଂ ନ କିଂଚିଦ୍ଦଦୃଶେଽନ୍ତରମ୍ ॥ ॥ 4-61-62 (31002) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଏକଷଷ୍ଟିତମୋଽଧ୍ଯାଯଃ ॥

Mahabharata - Virata Parva - Chapter Footnotes

4-61-28 ସ୍ବେଚରଃ ଇବେତିଚ୍ଛେଦଃ ॥



ବିରାଟପର୍ବ - ଅଧ୍ଯାଯ 062

॥ ଶ୍ରୀଃ ॥

4.62. ଅଧ୍ଯାଯଃ 062 

Mahabharata - Virata Parva - Chapter Topics

ରଣାଯ ଭୀଷ୍ମାର୍ଜୁନଯୋଃ ସମାଗମେ ଦେବୈସ୍ତଯୋଃ ପ୍ରଶଂସନମ୍ ॥ 1 ॥

Mahabharata - Virata Parva - Chapter Text

4-62-0 (31003) 
ବୈଶମ୍ପାଯନ ଉବାଚ। 4-62-0x (3242) 
ଏବଂ ବିଦ୍ରାବ୍ଯ ତତ୍ସୈନ୍ଯଂ ପାର୍ଥୋ ଭୀଷ୍ମମୁପାଦ୍ରବତ୍।
ତ୍ରସ୍ତେଷୁ ସର୍ବସୈନ୍ଯେଷୁ କୌରବ୍ଯସ୍ଯ ମହାତ୍ମନଃ ॥ 4-62-1 (31004) 
ବାଣାନ୍ଧନୁଷି ସଂଧାଯ ଚତୁରଃ ପାକଶାସନିଃ।
ଭୀଷ୍ମଂ ଚ ପ୍ରାହିଣୋଦ୍ଭୀତସ୍ତଂ ଦ୍ବାଭ୍ଯାମଭ୍ଯବାଦଯତ୍ ॥ 4-62-2 (31005) 
ତସ୍ଯ କର୍ଣାନ୍ତିକଂ ଗତ୍ବା ଦ୍ବାବବ୍ରୂତାଂ ଚ କୌଶଲମ୍ ।
ସୋଽପ୍ଯାଶୀରବଦଦ୍ଭୀଷ୍ମଃ କୌନ୍ତେଯୋ ଜଯତାମିତି ॥ 4-62-3 (31006) 
ନରସିଂହମୁପାଯାନ୍ତଂ ଜିଗୀଷନ୍ତଂ ପରାନ୍ରଣେ।
ବୃଷସେନୋଽଭ୍ଯଯାତ୍ତୂର୍ଣଂ ଯୋଦ୍ଧୁକାମୋ ଧନଂଜଯମ୍ ॥ 4-62-4 (31007) 
ବୈକର୍ତନାତ୍ମଜୋ ବୀରଃ ସଂଗ୍ରାମେ ଲୋକବିଶ୍ରୁତଃ।
ଶୌର୍ଯବୀର୍ଯାଦିଭିଃ କର୍ଣାଦ୍ବିମ୍ବାଦ୍ବିମ୍ବ ଇବୋଦ୍ଧୃତଃ ॥ 4-62-5 (31008) 
ଆତ୍ମନା ଯୁଧ୍ଯତସ୍ତସ୍ଯ ବୃଷସେନସ୍ଯ ପାଣ୍ଡବଃ ।
ମୁହୂର୍ତଂ ତସ୍ଯ ତଦ୍ଦୃଷ୍ଟ୍ବା ହସ୍ତଲାଘବପୌରୁଷେ। 
ତୁତୋଷ ଚ ତତଃ ପାର୍ଥୋ ବୃଷସେନପରାକ୍ରମମ୍ ॥  4-62-6 (31009) 
ତସ୍ଯ ପାର୍ଥସ୍ତଦା କ୍ଷିପ୍ରଂ କ୍ଷୁରଧାରେଣ କାର୍ମୁକମ୍ ।
ନ୍ଯକୃନ୍ଯଦ୍ଗୃଧ୍ରପତ୍ରେଣ ଜାମ୍ବୂନଦପରିଷ୍କୃତମ୍ ॥ 4-62-7 (31010) 
ଅଥୈନଂ ପଞ୍ଚଭିର୍ଭୂଯଃ ପ୍ରତ୍ଯବିଧ୍ଯତ୍ସ୍ତନାନ୍ତରେ।
ସ ପାର୍ଥବାଣାଭିହତୋ ରଥାତ୍ପ୍ରସ୍କନ୍ଦ୍ଯ ଦୁଦ୍ରୁବେ ॥ 4-62-8 (31011) 
ଦୁଃଶାସନୋ ବିକର୍ଣଶ୍ଚ ଶକୁନିଶ୍ଚ ବିବିଂଶତିଃ।
ଆଯାନ୍ତଂ ଭୀମଧନ୍ବାନଂ ପର୍ଯକୀର୍ଯନ୍ତ ପାଣ୍ଡବମ୍ ॥ 4-62-9 (31012) 
ତେଷାଂ ପାର୍ଥୋ ରଣେ କ୍ରୁଦ୍ଧଃ ଶରୈଃ ସନ୍ନତପର୍ବଭିଃ ।
ଯୁଗଂ ଧ୍ବଜଂ ଶରାସଂ ଚ ଚିଚ୍ଛେଦ ତରସା ରଣେ ॥ 4-62-10 (31013) 
ତେ ନିକୃତ୍ତଧ୍ବଜାଃ ସର୍ବେ ଛିନ୍ନକାର୍ମୁକବେଷ୍ଟନାଃ ।
ରଣମଧ୍ଯାଦପଯଯୁଃ ପାର୍ଥବାଣାଭିପୀଡିତାଃ ॥ 4-62-11 (31014) 
ତତଃ ପ୍ରହସ୍ଯ ବୀଭତ୍ସୁର୍ବୈରାଟିମିଦମବ୍ରବୀତ୍ ।
ଏତଂ ମେ ପ୍ରାପଯେଦାନୀଂ ତାଲଂ ସୌବର୍ଣମୁଚ୍ଛ୍ରିତମ୍ ॥ 4-62-12 (31015) 
ମେଘମଧ୍ଯେ ଯଥା ବିଦ୍ଯୁଦୁଜ୍ଜ୍ବଲନ୍ତୀ ପୁନଃ ପୁନଃ ।
ଅସୌ ଶାନ୍ତନବୋ ଭୀଷ୍ମସ୍ତତ୍ର ଯାହି ପରଂତପ ॥ 4-62-13 (31016) 
ଅସ୍ରାଣି ତସ୍ଯ ଦିବ୍ଯାନି ଦର୍ଶଯିଷ୍ଯାମି ସଂଯୁଗେ।
ଘୋରରୂପାଣି ଚିତ୍ରାଣି ଲଘୂନି ଚ ଗୁରୂଣି ଚ ॥ 4-62-14 (31017) 
ଅସ୍ମାକଂ ପୋଷକୋ ନିତ୍ଯମାବାଲ୍ଯାନ୍ମତ୍ସ୍ଯଭୂମିପ।
ଶ୍ରେଯସ୍କାମୀ ସଦାଽସ୍ମାକଂ ଯୋଗକ୍ଷେମକରଃ ସଦା ॥ 4-62-15 (31018) 
ତସ୍ଯାଙ୍କେ ବିର୍ଧିତୋ ବାଲ୍ଯେ ତଦ୍ଯୋତ୍ସ୍ଯେଽନେନ ସାଂପ୍ରତମ୍।
ଅସ୍ମାକଂ ଧାର୍ତରାଷ୍ଟ୍ରାଣାଂ ଶମକାମୋ ଦିବାନିଶମ୍ ॥ 4-62-16 (31019) 
ବୈଶମ୍ପାଯନ ଉବାଚ।  4-62-17 (31020) 
ତସ୍ଯ ତଦ୍ବଚନଂ ଶ୍ରୁତ୍ବା ବୈରାଟିଃ ପାର୍ଥସାରଥିଃ।
ବାହଯଚ୍ଚୋଦିତସ୍ତେନ ରଥଂ ଭୀଷ୍ମରଥଂ ପ୍ରତି ॥ 4-62-17 (31021) 
ତଂ ରଥଂ ଚୋଦିତଂ ଦୃଷ୍ଟ୍ବା ଫଲ୍ଗୁନସ୍ଯ ରଥୋତ୍ତମମ୍ ।
ବାଯୁନେବ ମହାମେଘଂ ସହସାଽଭିସମୀରିତମ୍। 
ତଂ ପ୍ରତ୍ଯଯାଚ୍ଚ ଗାଙ୍ଗେଯୋ ରଥେନାଦିତ୍ଯବର୍ଚସା ॥  4-62-18 (31022) 
ଆଯାନ୍ତମର୍ଜୁନଂ ଦୃଷ୍ଟ୍ବା ଭୀଷ୍ମଃ ପରପୁଂଜଯଃ।
ପ୍ରତ୍ଯୁଞ୍ଜଗାମ ଯୁଦ୍ଧାର୍ଥୀ ମହର୍ଷଭମିବର୍ଷଭଃ ॥ 4-62-19 (31023) 
ତଥା ହି ଗୁପ୍ତ ଏତେଷାଂ ଦୁରାଧର୍ଷଃ ପିତାମହଃ ।
ହନ୍ଯମାନେଷୁ ଯୋଘେଷୁ ଧନଂଜଯମୁପାଦ୍ରବତ୍ ॥ 4-62-20 (31024) 
ପ୍ରଗୃହ୍ଯ କାର୍ମୁକଶ୍ରେଷ୍ଠଂ ଜାତରୂପପରିଷ୍କୃତମ୍ ।
ଶରାନାଦାଯ ତୀକ୍ଷ୍ଣାଗ୍ରାନ୍ମର୍ମଦେହପ୍ରମାଥିନଃ ॥ 4-62-21 (31025) 
ପାଣ୍ଡୁରେଣାତପତ୍ରେଣ ଧ୍ରିଯମାଣେନ ମୂର୍ଧନି ।
ଶୁଶୁଭେ ସ ନରବ୍ଯାଘ୍ରୋ ଗିରିଃ ସୂର୍ଯୋତ୍ତରେ ଯଥା ॥ 4-62-22 (31026) 
ପ୍ରାଧ୍ମାପ୍ଯ ଶଙ୍ଖଂ ଗାଙ୍ଗେଯୋ ଧାର୍ତରାଷ୍ଟ୍ରାନ୍ପ୍ରହର୍ଷଯନ୍ ।
ପ୍ରଦକ୍ଷିଣମୁପାବୃତ୍ଯ ବୀଭତ୍ସୁଂ ପ୍ରତ୍ଯବାରଯତ୍ ॥ 4-62-23 (31027) 
ତମବେକ୍ଷ୍ଯ ସମାଯାନ୍ତଂ କୌନ୍ତେଯଃ ପରବୀରହା ।
ପ୍ରତ୍ଯଗୃହ୍ଣାଦମେଯାତ୍ମା ପ୍ରିଯାତିଥିମିବାଗତମ୍ । 
ଦେବଦତ୍ତଂ ମହାଶଙ୍ଖଂ ପ୍ରଦଧ୍ମୌ ଯୁଧି ବୀର୍ଯବାନ୍ ॥  4-62-24 (31028) 
ତୌ ଶଙ୍ଖନାଦାବତ୍ଯର୍ଥଂ ଭୀଷ୍ମପାଣ୍ଡବଯୋସ୍ତଦା ।
ନାଦଯାମାସତୁର୍ଦ୍ଯାଂ ଚ ଖଂ ଚ ଭୂମିଂ ଚ ସର୍ବଶଃ ॥ 4-62-25 (31029) 
ଅନ୍ତରିକ୍ଷେ ଚ ଜଲ୍ପନ୍ତି ସର୍ବେ ଦେବାଃ ସବାସବାଃ ।
ଯଦର୍ଜୁନଃ କୁରୂନ୍ସର୍ବାନ୍ପ୍ରାକୃନ୍ତଚ୍ଛସ୍ରତେଜସା ॥ 4-62-26 (31030) 
କୁରୁଶ୍ରେଷ୍ଠାବିମୌ ବୀରୌ ରଣେ ଭୀଷ୍ମଧନଂଜଯୌ ।
ସର୍ବାସ୍ତ୍ରକୁଶଲୌ ବୀରାବପ୍ରମତ୍ତୌ ରଣେ ସଦା ॥ 4-62-27 (31031) 
ଉଭୌ ଦେବମନୁଷ୍ଯେଷୁ ବିଶ୍ରୁତୌ ସ୍ବପରାକ୍ରମୈଃ ।
ଉଭୌ ପରମସଂରବ୍ଧାବୁଭୌ ଦୀପ୍ତଧନୁର୍ଧରୌ ॥ 4-62-28 (31032) 
ସମାଗତୌ ନରବ୍ଯାଘ୍ରୌ ବ୍ଯାଘ୍ରାବିବ ତରସ୍ବିନୌ ।
ଉଭୌ ସଦୃଶକର୍ମାଣୌ ସୂର୍ଯସ୍ଯାଗ୍ନେଶ୍ଚ ଭାରତ ॥ 4-62-29 (31033) 
ବାସୁଦେବସ୍ଯ ସଦୃଶୌ କାର୍ତବୀର୍ଯସମାବୁଭୌ ।
ଉଭୌ ବିଶ୍ରୁତକର୍ମାଣାବୁଭୌ ଶୂରୌ ମହାବଲୌ । 
ସର୍ବାସ୍ତ୍ରବିଦୁଷାଂ ଶ୍ରେଷ୍ଠୌ ସର୍ବଶସ୍ତ୍ରଭୃତାଂ ବରୌ ॥  4-62-30 (31034) 
ଅଗ୍ନେରିନ୍ଦ୍ରସ୍ଯ ସୋମସ୍ଯ ଯମସ୍ଯ ବରୁଣସ୍ଯ ଚ ॥
ଅନଯୋଃ ସଦୃଶଂ ବୀର୍ଯଂ ମିତ୍ରସ୍ଯ ବରୁଣସ୍ଯ ଚ ॥ 4-62-31 (31035) 
କୋ ବା କୁନ୍ତୀସୁତଂ ଯୁଦ୍ଧେ ଦ୍ବୈରଥେନୋପଯାସ୍ଯତି।
ଋତେ ଶାନ୍ତନବାଦନ୍ଯଃ କ୍ଷତ୍ରିଯୋ ଭୁବି ବିଦ୍ଯତେ ॥ 4-62-32 (31036) 
ଇତି ସଂପୂଜଯାମାସୁର୍ଭୀଷ୍ମଂ ଦୃଷ୍ଟ୍ବାଽର୍ଜୁନଂ ଗତମ୍ ।
ତଂ ରଣେ ସଂପ୍ରହୃଷ୍ଯନ୍ତଂ ଦୃଷ୍ଟ୍ବା ଦେବାଃ ସବାସବାଃ ॥ 4-62-33 (31037) 
ଅଥ ବହୁବିଧତୂର୍ଯଶଙ୍ଖଯୋଷୈର୍ବିବିଧରବୈଃ ସହ ସିଂହନାଦମିଶ୍ରୈଃ ।
କୁରୁବୃଷଭମପୂଜଯତ୍କୁରୂଣାଂ ବଲମମରାଧିପସୈନ୍ଯସପ୍ରଭଂ ତତ୍ ॥ ॥ 4-62-34 (31038) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଦ୍ବିଷଷ୍ଟିତମୋଽଧ୍ଯାଯଃ ॥




ବିରାଟପର୍ବ - ଅଧ୍ଯାଯ 063

॥ ଶ୍ରୀଃ ॥

4.63. ଅଧ୍ଯାଯଃ 063 

Mahabharata - Virata Parva - Chapter Topics

ଅର୍ଜୁନେନ ଭୀଷ୍ମପରାଜଯଃ ॥ 1 ॥

Mahabharata - Virata Parva - Chapter Text

4-63-0 (31039) 
ବୈଶମ୍ପାଯନ ଉବାଚ। 4-63-0x (3243) 
ତତୋ ଭୀଷ୍ମଃ ଶରାନଷ୍ଟୌ ଧ୍ବଜେ ପାର୍ଥସ୍ଯ ବୀର୍ଯବାନ୍।
ସମାର୍ପଯନ୍ମହାବେଗାଜ୍ଜ୍ବଲତଃ ପନ୍ନଗାନିବ ॥ 4-63-1 (31040) 
ତେ ଧ୍ବଜଂ ପାଣ୍ଡୁପୁତ୍ରସ୍ଯ ସମାସାଦ୍ଯ ପତତ୍ରିଣଃ।
ଧ୍ବଜସ୍ଥଂ କପିମାଜଘ୍ନୁଃ ଧ୍ବଜାଗ୍ରନିଲଯାଂଶ୍ଚ ତାନ୍ ॥ 4-63-2 (31041) 
ସାରଥିଂ ଚ ହଯାଂଶ୍ଚାସ୍ଯ ବିବ୍ଯାଧ ଦଶଭିଃ ଶରୈଃ ।
ଉରସ୍ଯତାଡଯତ୍ପାର୍ଥଂ ତ୍ରିଭିରେବାଯସୈଃ ଶରୈଃ ॥ 4-63-3 (31042) 
ତତୋଽର୍ଜୁନଃ ଶରୈସ୍ତୀକ୍ଷ୍ଣୈର୍ବିଦ୍ଧ୍ବା କୁରୁପିତାମହମ୍।
ଧ୍ବଜଂ ଚ ସାରଥିଂ ଚାପି ବିବ୍ଯାଧ ଦଶଭିଃ ଶରୈଃ ॥ 4-63-4 (31043) 
ତଦ୍ଯୁଦ୍ଧମଭବଦ୍ଧୋରଂ ରୋମହର୍ଷଣମଦ୍ଭୁତମ୍।
ଭୀଷ୍ମସ୍ଯ ସହ ପାର୍ଥେନ ବଲିବାସବଯୋରିବ ॥ 4-63-5 (31044) 
ସନ୍ତତଂ ଶରଜାଲାଭିରାକାଶଂ ସମପଦ୍ଯତ।
ଅମ୍ବୁଦୈରିବ ଧାରାଭିସ୍ତଯୋଃ କାର୍ମୁକନିଃସୃତୈଃ ॥ 4-63-6 (31045) 
ଭଲ୍ଲୈର୍ଭଲ୍ଲାଃ ସମାହତ୍ଯ କୁରୁପାଣ୍ଡବଯୋ ରଣେ।
ଅନ୍ତରିକ୍ଷେ ବ୍ଯରାଜନ୍ତ ଖଦ୍ଯୋତାଃ ପ୍ରାବୃଷୀବ ହି ॥ 4-63-7 (31046) 
ଅଗ୍ନିବକ୍ରୋପମଂ ଘୋରଂ ମଣ୍ଡଲୀକୃତମାହବେ ।
ଗାଣ୍ଡୀବମଭବଞ୍ଜିଷ୍ଣୋଃ ସବ୍ଯଂ ଦକ୍ଷିଣମସ୍ଯତଃ ॥ 4-63-8 (31047) 
ପର୍ବତଂ ବାରିଧାରାଭିଶ୍ଛାଦଯନ୍ନିବ ତୋଯଦଃ ।
ଅର୍ଜୁନଶ୍ଛାଦଯଦ୍ଭୀଷ୍ମଂ ଶରବର୍ଷୈରନେକଶଃ ॥ 4-63-9 (31048) 
ତାଂ ସମୁଦ୍ରମିବୋଦ୍ଧୂତାଂ ଶରବୃଷ୍ଟିଂ ସମୁଦ୍ଯତାମ୍ ।
ବ୍ଯଧମତ୍ସାଯକୈର୍ଭୀଷ୍ମଃ ସୋର୍ଜୁନଂ ଚ ନ୍ଯବାରଯତ୍ ॥ 4-63-10 (31049) 
ତତସ୍ତାନି ବିସୃଷ୍ଟାନି ଶରଜାଲାନି ସଙ୍ଘଶଃ।
ଆହତାନି ବ୍ଯଶୀର୍ଯନ୍ତଂ ଅର୍ଜୁନସ୍ଯ ରଥଂ ପ୍ରତି ॥ 4-63-11 (31050) 
ତତଃ କନକପୁଙ୍ଖାଗ୍ରୈଃ ଶିତୈଃ ସଂନତପର୍ବଭିଃ ।
ପତଦ୍ଭିଃ ଖଗବାଜୈଶ୍ଚ ଦ୍ଯୌରାସୀତ୍ସଂବୃତା ଶରୈଃ ॥ 4-63-12 (31051) 
ତତଃ ପ୍ରାସୃଜଦୁଗ୍ରାଣି ଶରଜାଲାନି ପାଣ୍ଡବଃ।
ତାବନ୍ତି ଶରଜାଲାନି ଭୀଷ୍ମଃ ପାର୍ଥାଯ ପ୍ରାହିଣୋତ୍ ॥ 4-63-13 (31052) 
ସାଶ୍ବଂ ସସୂତଂ ସରଥଂ ସ ପାର୍ଥଂ ସମାଚିନୋଦ୍ଭାରତୋ ବତ୍ସଦନ୍ତୈଃ ।
ପ୍ରଚ୍ଛାଦଯାମାସ ଦିଶଶ୍ଚ ସର୍ବା ନଭଶ୍ଚ ବାଣୈସ୍ତପନୀଯପୁଙ୍ଖୈଃ ॥ 4-63-14 (31053) 
ତତୋ ଦେବର୍ଷିଗନ୍ଧର୍ବାଃ ସାଧୁସାଧ୍ବିତ୍ଯପୂଜଯନ୍।
ଦୁଷ୍କରଂ କୃତବାନ୍ଭୀଷ୍ମୋ ଯଦର୍ଜୁନମବାରଯତ୍ ॥ 4-63-15 (31054) 
ବଲବାନର୍ଜୁନୋ ଦକ୍ଷଃ କ୍ଷିପ୍ରକାରୀ ଚ ପାଣ୍ଡବଃ।
କୋଽନ୍ଯଃ ସମର୍ଥଃ ପାର୍ଥସ୍ଯ ବେଗଂ ଧାରଯିତୁଂ ରଣେ ॥ 4-63-16 (31055) 
ଋତେ ଶାନ୍ତନବାଦ୍ଭୀଷ୍ମାତ୍କୃଷ୍ଣାଦ୍ବା ଦେବକୀସୁତାତ୍ ।
ଆଚାର୍ଯବରମୁଖ୍ଯାଦ୍ବା ଭାରଦ୍ବାଜାନ୍ମହାବଲାତ୍ ॥ 4-63-17 (31056) 
ଅସ୍ତ୍ରୈରସ୍ତ୍ରାଣି ସଂବାର୍ଯ କ୍ରୀଡତଃ ପୁରୁଷୋତ୍ତମୌ ।
ଚକ୍ଷୂଂଷି ସର୍ବଭୂତାନାଂ ମୋଦଯନ୍ତୌ ମହାବଲୌ ॥ 4-63-18 (31057) 
ପ୍ରାଜାପତ୍ଯଂ ତଥୈବୈନ୍ଦ୍ରମାଗ୍ନେଯଂ ଚ ସୁଦାରୁଣମ୍ ।
କୌବେରଂ ବାରୁଣଂ ଚୈବ ଯାମ୍ଯଂ ବାଯବ୍ଯମେବ ଚ । 
ପ୍ରଯୁଞ୍ଜାନୌ ମହାତ୍ମାନୌ ସମରେ ତୌ ବିରେଜତୁଃ ॥  4-63-19 (31058) 
ବିସ୍ମିତାନ୍ଯଥ ଭୂତାନି ତୌ ଦୃଷ୍ଟ୍ବା ସଂଯୁଗେ ତଦା।
ସାଧୁ ପାର୍ଥ ମହାବାହୋ ସାଧୁ ଭୀଷ୍ମେତି ଚାବ୍ରୁବନ୍ ॥ 4-63-20 (31059) 
ନୈତଦନ୍ଯୋ ମନୁଷ୍ଯେଷୁ ପ୍ରଦର୍ଶଯିତୁମାହବେ।
ମହାସ୍ରାଣାଂ ସଂପ୍ରଯୋଗଂ ସମରେ ଭୀଷ୍ମପାର୍ଥଯୋଃ ॥ 4-63-21 (31060) 
ଏବଂ ସର୍ବାସ୍ତ୍ରବିଦୁଷୋରସ୍ତ୍ରଯୁଦ୍ଧମବର୍ତତ ॥  4-63-22 (31061) 
ଅଥ ଜିଷ୍ଣୁରୁଦାବୃତ୍ଯ ଶିତଧାରେଣ କାର୍ମୁକମ୍ ।
ନ୍ଯକୃନ୍ତଦ୍ଗୃଧ୍ରପତ୍ରେଣ ଶାତକୁମ୍ଭପରିଷ୍କୃତମ୍ ॥ 4-63-23 (31062) 
ନିମେଷାନ୍ତରମାତ୍ରେଣ ଭୀଷ୍ମୋଽନ୍ଯତ୍କାର୍ମୁକଂ ରଣେ।
ସମାଦାଯ ନରବ୍ଯାଘ୍ରଃ ସଜ୍ଯଂ ଚକ୍ରେ ମହାବଲଃ ॥ 4-63-24 (31063) 
ଶରାଂଶ୍ଚ ସୁବହୁନ୍କ୍ରୁଦ୍ଧୋ ମୁମୋଚାଶୁ ଧନଂଜଯେ ।
ଅର୍ଜୁନୋପି ଶରାଂସ୍ତୀକ୍ଷ୍ଣାନ୍ଭୀଷ୍ମାଯ ନିଶିତାନ୍ବହୂନ୍। 
ଚିକ୍ଷେପ ଚ ମହାତେଜାସ୍ତଥା ଭୀଷ୍ମଶ୍ଚ ପାଣ୍ଡବେ ॥  4-63-25 (31064) 
ତଯୋର୍ଦିବ୍ଯାସ୍ତ୍ରବିଦୁଷୋରସ୍ଯତୋରନିଶଂ ଶରାନ୍ ।
ନ ବିଶେଷସ୍ତଦା ରାଜନ୍ଦୃଶ୍ଯତେ ସୁମହାତ୍ମନୋଃ ॥ 4-63-26 (31065) 
ଅଥାବୃଣୋଦ୍ଦଶ ଦିଶଃ ଶରୈରତିରଥସ୍ତଦା ।
କିରୀଟମାଲୀ କୌନ୍ତେଯଃ ଶୂରଂ ଶାନ୍ତନବଂ ତଥା ॥ 4-63-27 (31066) 
ଅତୀବ ପାଣ୍ଡବୋ ଭୀଷ୍ମଂ ଭୀଷ୍ମଶ୍ଚାତୀବ ପାଣ୍ଡବମ୍ ।
ବଭୂବ ତତ୍ର ସଙ୍ଘେଽସ୍ମିନ୍ଲୋକେ ରାଜଂସ୍ତଦଦ୍ଭୁତମ୍ ॥ 4-63-28 (31067) 
ପାଣ୍ଡବେନ ହତାଃ ଶୂରା ଭୀଷ୍ମସ୍ଯ ରଥରକ୍ଷିଣଃ।
ଶେରତେ ସ୍ମ ମହାବାହୋ କୌନ୍ତେଯସ୍ଯାଭିତୋ ରଥମ୍ ॥ 4-63-29 (31068) 
ତତୋ ଗାଣ୍ଡୀବନିର୍ମୁକ୍ତା ନିରମିତ୍ରଂ ଚିକୀର୍ଷବଃ।
ଅସକ୍ତାଃ ପୁଙ୍ଖସଂସକ୍ତାଃ ଶ୍ବେତବାହନପତ୍ରିଣଃ ॥ 4-63-30 (31069) 
ନିଷ୍ପତନ୍ତୋ ରଥାତ୍ତସ୍ଯ ଧୌତା ହୈରଣ୍ଯବାସସଃ।
ଆକାଶେ ପ୍ରତ୍ଯଦୃଶ୍ଯନ୍ତ ହଂସାନାମିବ ପଙ୍କ୍ତଯଃ ॥ 4-63-31 (31070) 
ତସ୍ଯ ତଦ୍ଦିବ୍ଯମସ୍ତ୍ରଂ ହି ପ୍ରଗାଢଂ ଚିତ୍ରମସ୍ଯତଃ ।
ପ୍ରେକ୍ଷନ୍ତେ ସ୍ମାନ୍ତରିକ୍ଷସ୍ଥାଃ ସର୍ବେ ଦେବାଃ ସବାସବାଃ ॥ 4-63-32 (31071) 
ତଂ ଦୃଷ୍ଟ୍ବା ପରମପ୍ରୀତୋ ଗନ୍ଧର୍ବଶ୍ଚିତ୍ରମଦ୍ଭୁତମ୍ ।
ଶଶଂସ ଦେବରାଜାଯ ଚିତ୍ରସେନଃ ପ୍ରତାପବାନ୍ ॥ 4-63-33 (31072) 
ପଶ୍ଯେମାନରିନିର୍ଦାରାନ୍ସଂସକ୍ତାନିବ ଗଚ୍ଛତଃ ।
ଚିତ୍ରରୂପମିଦଂ ଜିଷ୍ଣୋର୍ଦିବ୍ଯମସ୍ତ୍ରମୁଦୀର୍ଯତଃ ॥ 4-63-34 (31073) 
ନେଦଂ ମନୁଷ୍ଯାଃ ଶ୍ରଦ୍ଦଧ୍ଯୁର୍ନ ହୀଦଂ ତେଷୁ ବିଦ୍ଯତେ।
ସୌରାଣାଂ ଚ ମହାସ୍ରାଣାଂ ବିଚିତ୍ରୋଽଯଂ ସମାଗମଃ ॥ 4-63-35 (31074) 
ମଧ୍ଯନ୍ଦିନଗତଂ ସୂର୍ଯଂ ପ୍ରତପନ୍ତମିବାମ୍ବରେ ।
ନ ଶକ୍ନୁବନ୍ତି ସୈନ୍ଯାନି ପାଣ୍ଡବଂ ପ୍ରସମୀକ୍ଷିତୁମ୍ ॥ 4-63-36 (31075) 
ଉଭୌ ବିଶ୍ରୁତକର୍ମାଣାବୁଭୌ ଶୂରୌ ମହୀକ୍ଷିତାମ୍ ।
ଉଭୌ ବିଚିତ୍ରକର୍ମାଣାବୁଭୌ ଯୁଧି ଦୁରାସଦୌ ॥ 4-63-37 (31076) 
ଇତ୍ଯୁକ୍ତୋ ଦେବରାଜସ୍ତୁ ପାର୍ଥଭୀଷ୍ମସମାଗମମ୍।
ପୂଜଯାମାସ ଦିବ୍ଯେନ ପୁଷ୍ପବର୍ଷେଣ ଭାରତ ॥ 4-63-39a[ଅଶ୍ବତ୍ଥାମା ତତୋଽଭ୍ଯେତ୍ଯ ଦ୍ରୁତଂ କର୍ଣମଭାଷତ ।
ଅହମେକୋ ହନିଷ୍ଯାମି ସମେତାନ୍ସର୍ବପାଣ୍ଡବାନ୍ ॥  4-63-38 (31077) 
ଇତି କର୍ମ ସମକ୍ଷଂ ମେ ସଭାମଧ୍ଯେ ତ୍ବଯୋଦିତମ୍ ।
ନ ତୁ ତତ୍କୃତମେକସ୍ମାଦ୍ଭୀତୋ ଧାବସି ସୂତଜ ॥ 4-63-40 (31078) 
ବୈଚିତ୍ରବୀର୍ଯଜାଃ ସର୍ବେ ତ୍ବାମାଶ୍ରିତ୍ଯ ପୃଥାସୁତାନ୍ ।
ଜେତୁମିଚ୍ଛନ୍ତି ସଂଗ୍ରାମେ ଭବାନ୍ଯୁଧ୍ଯସ୍ବ ଫଲ୍ଗୁନମ୍ ॥ 4-63-41 (31079) 
ଅଶ୍ବତ୍ଥାମୋଦିତଂ ବାକ୍ଯଂ ଶ୍ରୁତ୍ବା ଦୁର୍ଯୋଧନସ୍ତଦା ।
ପ୍ରତ୍ଯୁବାଚ ରୁଷା ଦ୍ରୌଣିଂ କର୍ଣପ୍ରିଯଚିକୀର୍ଷଯା ॥ 4-63-42 (31080) 
ମା ମାନଭଙ୍ଗଂ ବିପ୍ରେନ୍ଦ୍ର କୁରୁ ବିଶ୍ରୁତକର୍ମଣଃ ।
ମାନଭଙ୍ଗେନ ରାଜ୍ଞାଂ ତୁ ବଲହାନିର୍ଭବିଷ୍ଯତି ॥ 4-63-43 (31081) 
ଶୂରା ବଦନ୍ତି ସଂଗ୍ରାମେ ବାଚା କର୍ମାଣି କୁର୍ବତେ।
ପରାକ୍ରମନ୍ତି ସଂଗ୍ରାମେ ସ୍ବସ୍ଯ ବୀର୍ଯାନୁସାରତଃ ॥ 4-63-44 (31082) 
ତସ୍ମାତ୍ତଂ ନାର୍ହତି ଭବାନ୍ଗର୍ହିତୁଂ ଶୂରସଂମତମ୍ ।
ରାଜ୍ଞୈବମୁକ୍ତଃ ସ ଦ୍ରୌଣିର୍ଗତରୋଷୋଽଭବତ୍ତଦା ॥]  4-63-45 (31083) 
ତତୋ ଭୀଷ୍ମଃ ଶାନ୍ତନବୋ ବାଣାନ୍ପାର୍ଶ୍ବେ ସମାର୍ପଯତ୍।
ଅସ୍ଯତଃ ପ୍ରତିସନ୍ଧାଯ ବିବୃତଂ ସବ୍ଯସାଚିନଃ  4-63-46 (31084) 
ତତଃ ପ୍ରସହ୍ଯ ବୀଭତ୍ସୁଃ ପୃଥୁଧାରେଣ କାର୍ମୁକମ୍।
ନ୍ଯକୃନ୍ତଦ୍ଗୃଧ୍ରପତ୍ରେଣ ଭୀଷ୍ମସ୍ଯାମିତତେଜସଃ ॥ 4-63-47 (31085) 
ଅଥୈନଂ ଦଶଭିଃ ପଶ୍ଚାତ୍ପ୍ରତ୍ଯବିଧ୍ଯତ୍ସ୍ତନାନ୍ତରେ।
ଯତମାନଂ ପରାକ୍ରାନ୍ତଂ କୁନ୍ତୀପୁତ୍ରୋ ଧନଞ୍ଜଯଃ ॥ 4-63-48 (31086) 
ସ ପୀଡିତୋ ମହାବାହୁର୍ଗୃହୀତ୍ବା ରଥକୂବରମ୍ ।
ଗୋଙ୍ଗେଯୋ ଯୁଧି ଦୁର୍ଧର୍ଷସ୍ତସ୍ଥୌ ଦୀପ ଇବାତୁରଃ ॥ 4-63-49 (31087) 
ତଂ ବିସଂଜ୍ଞମପୋବାହ ସଂଯନ୍ତା ରଥବାଜିନାମ୍ ।
ଉପଦେଶମନୁସ୍ମୃତ୍ଯ ରକ୍ଷମାଣୋ ମହାରଥମ୍ ॥ 4-63-50 (31088) 
ପରାକ୍ରମେ ଚ ଶୌର୍ଯେ ଚ ବୀର୍ଯେ ସତ୍ତ୍ବେ ବଲେ ରଣେ।
ଶସ୍ତ୍ରାସ୍ତ୍ରେଷୁ ଚ ସର୍ବେଷୁ ଲାଘବେ ଦୂରପାତନେ ॥ 4-63-51 (31089) 
ଯସ୍ଯ ନାସ୍ତି ସମୋ ଲୋକେ ପିତୃଦତ୍ତବରଶ୍ଚ ଯଃ।
ଜିତଶ୍ରମୋ ଜିତାରାତିର୍ନିସ୍ତନ୍ଦ୍ରିଃ ଖେଦବର୍ଜିତଃ । 
ଯଃ ସ୍ବେଚ୍ଛାମରଣଃ ଶୂରଃ ପିତୃଶୁଶ୍ରୂଷଣେ ରତଃ ॥  4-63-52 (31090) 
ଦୁର୍ଯୋଧନହିତାର୍ଥାଯ ଯୁଦ୍ଧ୍ବା ପାର୍ଥେନ ସଂଗରେ।
ପୃଥାସୁତହିତାର୍ଥାଯ ପରାଜିତ ଇବାଭବତ୍ ॥ ॥ 4-63-53 (31091) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ତ୍ରିଷଷ୍ଟିତମୋଽଧ୍ଯାଯଃ ॥




ବିରାଟପର୍ବ - ଅଧ୍ଯାଯ 064

॥ ଶ୍ରୀଃ ॥

4.64. ଅଧ୍ଯାଯଃ 064 

Mahabharata - Virata Parva - Chapter Topics

ଅର୍ଜୁନେନ ଦ୍ରୋଣାଦିପଞ୍ଚରଥାନ୍ପ୍ରତ୍ଯଭିଯାନମ୍ ॥ 1 ॥

Mahabharata - Virata Parva - Chapter Text

4-64-0 (31092) 
ବୈଶମ୍ପାଯନ ଉବାଚ। 4-64-0x (3244) 
ଭୀଷ୍ମଂ ବିଜିତ୍ଯ ସଂଗ୍ରାମେ କୁରୂଣାଂ ମିଷତାଂ ରଣେ।
ତତୋ ଯୁଦ୍ଧମନାଃ ପ୍ରାଯାତ୍ପାର୍ଥଃ ପଞ୍ଚ ମହାରଥାନ୍ ॥ 4-64-1 (31093) 
ଆଦଦାନଶ୍ଚ ନାରାଚାନ୍ବିମୃଶନ୍ନିଷୁଧୀ ଅପି।
ସଂସ୍ପୃଶାନଶ୍ଚ ଗାଣ୍ଡୀବଂ ଭୂଯଃ କର୍ଣଂ ସମଭ୍ଯଗାମ୍ ॥ 4-64-2 (31094) 
ଦ୍ରୌଣିରୁବାଚ। 4-64-3x (3245) 
କର୍ଣ ଯତ୍ତତ୍ସଭାମଧ୍ଯେ ବହ୍ବବଦ୍ଧଂ ପ୍ରଭାଷସେ।
ନ ମେ ଯୁଧି ସମୋଽସ୍ତୀତି ତଦିଦଂ ପ୍ରତ୍ଯୁପସ୍ଥିତମ୍ ॥ 4-64-3 (31095) 
ଏଷୋଽନ୍ତକ ଇବ କ୍ରୁଦ୍ଧଃ ସର୍ବଭୂତାବମର୍ଦନଃ।
ଅଦୂରାତ୍ପ୍ରତ୍ଯୁପସ୍ଥାଯ ଜୃମ୍ଭତେ କେସରୀ ଯଥା। 
ନ ପଲାଯସ୍ବ ଶୂରଶ୍ଚେତ୍ସ୍ଥିତ୍ବା ଯୁଧ୍ଯସ୍ବ ଫଲ୍ଗୁନମ୍ ॥  4-64-4 (31096) 
କର୍ଣ ଉବାଚ। 4-64-5x (3246) 
ନାହଂ ବିଭେମି ବୀଭତ୍ସୋଃ କୃଷ୍ଣାଦ୍ବା ଦେବକୀସୁତାତ୍ ।
ପାଣ୍ଡବେଭ୍ଯୋପି ସର୍ବେଭ୍ଯଃ କ୍ଷତ୍ରଧର୍ମମନୁବ୍ରତଃ ॥ 4-64-5 (31097) 
ସତ୍ବାଧିକାନାଂ ଶୂରାଣାଂ ଧନୁର୍ବେଦୋପଜୀବିନାମ୍ ।
ଦର୍ଶନାଞ୍ଜାଯତେ ଦର୍ପଃ ସ୍ବରଶ୍ଚ ନ ବିଷୀଦତି ॥ 4-64-6 (31098) 
ପଶ୍ଯତ୍ବାଚାର୍ଯପୁତ୍ରୋ ମାମର୍ଜୁନେନ ସମଂ ଯୁଧି।
ଯୁଧ୍ଯମାନଂ ସୁସଂଯୁକ୍ତଂ ଦୈବଂ ତୁ ଦୁରତିକ୍ରମମ୍ ॥ 4-64-7 (31099) 
ଅଶ୍ବତ୍ଥାମୋବାଚ। 4-64-8x (3247) 
କୋ ଦୋଷଃ କର୍ଣ ଶୂରାଣାଂ ବାଚା ସାକଂ ହି ପୌରୁଷମ୍ ।
ବିଦ୍ଯତେ ଯଦି ତଲ୍ଲୋକେ ଗୁଣୋତ୍ତରମିହୋଚ୍ଯତେ ॥ 4-64-8 (31100) 
ଯୁବ୍ଯସ୍ବ ତ୍ବମଭୀଃ ପାର୍ଥଂ ପ୍ରପଲାଯସ୍ବ ମା ରଣାତ୍।
ଉକ୍ତଂ ବଚଃ ସ୍ମରନ୍କର୍ଣ ନାହମିତ୍ଯାଦି ସଂଯୁଗେ ॥ 4-64-9 (31101) 
ବୈଶମ୍ପାଯନ ଉବାଚ। 4-64-10x (3248) 
ତଂ ସମନ୍ତାଦ୍ରଥାଃ ପଞ୍ଚ ପରିବାର୍ଯ ଧନଞ୍ଜଯମ୍।
ତ ଇଷୂନ୍ସମ୍ଯଗସ୍ଯନ୍ତୋ ମୁମୁକ୍ଷନ୍ତୋପି ଜୀବିତାତ୍ ॥ 4-64-10 (31102) 
ତେ ଲାଭମିବ ମନ୍ବାନାଃ କ୍ଷିପ୍ରମାର୍ଚ୍ଛନ୍ଧନଞ୍ଜଯମ୍।
ଶରୌଘାନ୍ସମ୍ଯଗସ୍ଯନ୍ତୋ ଜୀମୂତା ଇବ ବାର୍ଷିକାଃ ॥ 4-64-11 (31103) 
ବହୁଭିର୍ନିଶିତୈର୍ବାଣୈର୍ବିବିଧୈର୍ଲୋମବାପିଭିଃ ।
ଆଦ୍ରବନ୍ପ୍ରତ୍ଯବସ୍ଥାଯ ପ୍ରତ୍ଯବିଧ୍ଯନ୍ଧନଞ୍ଜଯମ୍ ॥ 4-64-12 (31104) 
ତତଃ ପ୍ରହସ୍ଯ ବୀଭତ୍ସୁଃ ସର୍ବଶସ୍ତ୍ରଭୃତାଂବରଃ ।
ଦିବ୍ଯମସ୍ତ୍ରଂ ବିକୁର୍ବାଣଃ ପ୍ରତ୍ଯଯାଦ୍ରଥସତ୍ତମାନ୍ ॥ 4-64-13 (31105) 
ଯଥା ରଶ୍ମିଭିରାଦିତ୍ଯଃ ପ୍ରଚ୍ଛାଦଯତି ମେଦିନୀମ୍।
ଏବଂ ଗାଣ୍ଡୀବନିର୍ମୁକ୍ତୈଃ ଶରୈଃ ପ୍ରାଚ୍ଛାଦଯଦ୍ଦିଶଃ ॥ 4-64-14 (31106) 
ନ ରଥାନାଂ ନ ନଗାନାଂ ନ ଧ୍ବଜାନାଂ ନ ବାଜିନାମ୍।
ଅବିଦ୍ଧଂ ନିଶିତୈର୍ବାଣୈରାସୀଦ୍ଦ୍ଯୂଙ୍ଗୁଲମନ୍ତରମ୍ ॥ 4-64-15 (31107) 
ସର୍ବେ ଶାନ୍ତିପରା ଯୋଧାଃ ସ୍ବଚିତ୍ତଂ ନାଭିଜଝିରେ ।
ହସ୍ତିନୋଽଶ୍ବାଶ୍ଚ ବିତ୍ରସ୍ତା ବ୍ଯବଲୀଯନ୍ତ ଭାରତ ॥ 4-64-16 (31108) 
ଯଥା ନଲବନଂ ନାଗଃ ପ୍ରଭିନ୍ନଃ ଷାଷ୍ଟିହାଯନଃ ।
ଏବଂ ସର୍ବାନପାମୃଦ୍ଗାଦର୍ଜୁନଃ ଶସ୍ତ୍ରତେଜସା ॥ 4-64-17 (31109) 
ଗାଣ୍ଡୀବସ୍ଯ ତୁ ଘୋଷେଣ ପୃଥିବୀ ସମକମ୍ପତ।
ମନାଂସି ଧାର୍ତରାଷ୍ଟ୍ରାଣାମପ୍ଯକୃନ୍ତଦ୍ଧନଞ୍ଜଯଃ ॥ 4-64-18 (31110) 
ତତୋ ବିଗାହ୍ଯ ସୈନ୍ଯାନାଂ ମଧ୍ଯଂ ଶସ୍ତ୍ରଭୃତାଂବରଃ ।
ସାରଥିଂ ସମରେ ଶୂରସ୍ତ୍ବଭ୍ଯଭାଷତ ବୀର୍ଯବାନ୍ ॥ 4-64-19 (31111) 
ସଂନିଯମ୍ଯ ହଯାନେତାନ୍ମନ୍ଦଂ ବାହଯ ସାରଥେ ।
ଆଚାର୍ଯପୁତ୍ରଂ ସମରେ ଯୋଧଯିଷ୍ଯେଽପରାଜିତମ୍ ॥ 4-64-20 (31112) 
ପୁରା ହ୍ଯେଷ ମଯା ଯୁକ୍ତଃ ସ ମେ ଭବତି ପୃଷ୍ଠତଃ ॥
ଏବମୁକ୍ତେଽର୍ଜୁନେନାସାବଶ୍ବତ୍ଥାମରଥଂ ପ୍ରତି।  4-64-21 (31113) 
ବିରାଟପୁତ୍ରୋ ଜବନାନ୍ଭୃଶମଶ୍ବାନଚୋଦଯତ୍ ॥  4-64-22 (31114) 
କର୍ଣ ଉବାଚ।
ଏଷୋପଯାତି ବୀଭତ୍ସୁର୍ବ୍ଯଥିତୋ ଗାଢବେଦନଃ।  4-64-23x (3249) 
ତଂ ତୁ ତତ୍ରୈବ ଯାସ୍ଯାମି ନାସୌ ମୁଚ୍ଯେତ ଜୀବିତାତ୍ ॥  4-64-23 (31115) 
ଦ୍ରୋଣ ଉବାଚ। 4-64-24x (3250) 
ନାସୌ ଭଯେନ ନିର୍ଯାତୋ ମହାତ୍ମା ପାକଶାସନିଃ।
ନୈବଂ ଭୀତା ନିବର୍ତନ୍ତେ ନ ପୁନର୍ଗାଢବେଦନାଃ ॥ 4-64-24 (31116) 
ଯଦ୍ଯେନମଭିସଂରବ୍ଧଂ ପୁନରେବାଭିଯାସ୍ଯସି।
ବହୂନ୍ଯସ୍ତ୍ରାଣି ଜାନୀତେ ନ ପୁନର୍ମୋକ୍ଷ୍ଯତେ ଭବାନ୍ ॥ 4-64-25 (31117) 
ଦିଷ୍ଟ୍ଯା ଦୁର୍ଯୋଧନୋ ମୁକ୍ତୋ ଦିଷ୍ଟ୍ଯା ଗାବଃ ପଲାଯିତାଃ।
ମୁକ୍ତୋ ଦିଷ୍ଟ୍ଯା ଚ ସଂଗ୍ରାମେ କିଂ ରଣେନ କରିଷ୍ଯସି ॥ 4-64-26 (31118) 
କ୍ରୋଶମାତ୍ରମପାକ୍ରମ୍ଯ ବଲମନ୍ବାନଯାମହେ।
ଅନ୍ବାଗତବଲାଃ ପାର୍ଥଂ ପୁନରେବାଭିଯାସ୍ଯଥ ॥ ॥ 4-64-27 (31119) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଚତୁଃଷଷ୍ଟିତମୋଽଧ୍ଯାଯଃ ॥




ବିରାଟପର୍ବ - ଅଧ୍ଯାଯ 065

॥ ଶ୍ରୀଃ ॥

4.65. ଅଧ୍ଯାଯଃ 065 

Mahabharata - Virata Parva - Chapter Topics

ଅର୍ଜୁନେନୋତ୍ତରଂପ୍ରତି ଭୀଷ୍ମାଦିସକାଶେ ରଥପ୍ରାପଣପ୍ରେରଣାପୂର୍ବକଂ ତଦାପ୍ଯାଯନାଯ ସ୍ବପରାକ୍ରମପ୍ରକଥନମ୍ ॥1 ॥ ତଦା ଦୁଃଶାସନାଦିପରାଭବନପୂର୍ବକଂ ଭୀଷ୍ମାଦିଭିଃ ସହାଯୋଧନମ୍ ॥ 2 ॥

Mahabharata - Virata Parva - Chapter Text

4-65-0 (31120) 
ବୈଶମ୍ପାଯନ ଉବାଚ। 4-65-0x (3251) 
କର୍ଣଂ ପରାଜିତଂ ଦୃଷ୍ଟ୍ବା ପାର୍ଥୋ ବୈରାଟିମବ୍ରବୀତ୍।
ଏତଂ ମାଂ ପ୍ରାପଯେଦାନୀଂ ରଥବୃନ୍ଦଂ ପ୍ରହାରିଣାମ୍ ॥ 4-65-1 (31121) 
ଯତ୍ର ଶାନ୍ତନବୋ ଭୀଷ୍ମଃ ସର୍ବେଷାଂ ନଃ ପିତାମହଃ ।
ସୁଯୁଦ୍ଧଂ କାଙ୍କ୍ଷମାଣୋ ବୈ ରଥେ ତିଷ୍ଠତି ଦଂଶିତଃ ॥ 4-65-2 (31122) 
ତାଲୋ ବୈ କାଞ୍ଚନୋ ଯତ୍ର ବଜ୍ରବୈଡୂର୍ଯଭୂଷିତଃ ।
ଅତୀବ ସମରେ ଭାତି ମାତରିଶ୍ବପ୍ରକମ୍ପିତଃ ॥ 4-65-3 (31123) 
ଦାରୁଣଂ ପ୍ରହରିଷ୍ଯାମି ରଥବୃନ୍ଦାନି ଧନ୍ବିନାମ୍।
ଆଦାସ୍ଯାମ୍ଯହମେତେଷାଂ ଧନୁର୍ଜ୍ଯାବେଷ୍ଟନାନି ଚ ॥ 4-65-4 (31124) 
ଅସ୍ଯନ୍ତଂ ଦିବ୍ଯମସ୍ତ୍ରାଣି ଚିତ୍ରମୁତ୍ତର ପଶ୍ଯସି ॥  4-65-5 (31125) 
ଶତହ୍ରଦାଂ ଜୃମ୍ଭମାଣାଂ ମେଘସ୍ଥାଂ ପ୍ରାବୃଷୀବ ଚ।
ସୁବର୍ଣପୃଷ୍ଠଂ ଗାଣ୍ଡୀବଂ ପଶ୍ଯନ୍ତୁ କୁରବୋ ମମ ॥ 4-65-6 (31126) 
ଦକ୍ଷିଣେନାଥ ବାମେନ କତମେନ ସ୍ବିଦସ୍ଯତି।
ଇତି ମାଂ ଶତ୍ରବଃ ସର୍ବେ ନ ବିଜ୍ଞାସ୍ଯନ୍ତି ସାରଥେ ॥ 4-65-7 (31127) 
ଅସ୍ତ୍ରୋଦକାଂ ହଯାବର୍ତାଂ ନାଗନକ୍ରାଂ ରଥହ୍ରଦାମ୍।
ନଦୀଂ ପ୍ରସ୍କନ୍ଦଯିଷ୍ଯାମି ପରଲୋକାପହାରିଣୀମ୍ ॥ 4-65-8 (31128) 
ପାଣିପାଦଶିରଃପୃଷ୍ଠବାହୁଶଙ୍ଖଚରାଚରମ୍।
ବନଂ କୁରୂଣାଂ ଛେତ୍ସ୍ଯାମି ଭଲ୍ଲୈଃ ସନ୍ନତପର୍ବଭିଃ ॥ 4-65-9 (31129) 
ତୂଣୀଶଯାଃ ସୁପୁଙ୍ଖାଗ୍ରା ବିଶିଖା ଦୁନ୍ଦୁଭିସ୍ବନାଃ।
ମଯା ପ୍ରମୁକ୍ତାଃ ସଂଗ୍ରାମେ କୁରୂନ୍ଧକ୍ଷ୍ଯନ୍ତି ସାଯକାଃ ॥ 4-65-10 (31130) 
ଧ୍ବଜବୃକ୍ଷଂ ଶରତୃଣଂ ନାଗାଶ୍ବଶ୍ବାପଦାକୁଲମ୍ ।
ରଥସିଂହଗଣୈର୍ଯୁକ୍ତଂ ଧନୁର୍ବଲ୍ଲିସମାକୁଲମ୍। 
ବନମାଦୀପଯିଷ୍ଯାମି କୁରୂଣାମସ୍ତ୍ରତେଜସା ॥  4-65-11 (31131) 
ଜଯତୋ ଭାରତୀଂ ସେନାମେକସ୍ଯ ମମ ସଂଯୁଗେ।
ଶତଂ ମାର୍ଗା ଭବିଷ୍ଯନ୍ତି ପାବକସ୍ଯେବ କାନନେ ॥ 4-65-12 (31132) 
ମଯା ଚକ୍ରମିବାବିଦ୍ଧଂ ସୈନ୍ଯଂ ଦ୍ରକ୍ଷ୍ଯସି କେବଲମ୍ ।
ତାନହଂ ରଥନୀଡେଭ୍ଯଃ ପରଲୋକାଯ ଶାତ୍ରବାନ୍। 
ଏକଃ ପ୍ରଦ୍ରାବଯିଷ୍ଯାମି ଚକ୍ରପାଣିରିବାସୁରାନ୍ ॥  4-65-13 (31133) 
ଅସଂଭ୍ରାନ୍ତୋ ରଥେ ତିଷ୍ଠନ୍ସମେଷୁ ବିଷମେଷୁ ଚ।
ମାର୍ଗମାବୃତ୍ଯ ତିଷ୍ଠନ୍ତମପି ଭେତ୍ସ୍ଯାମି ପର୍ବତମ୍ ॥ 4-65-14 (31134) 
ଅହମିନ୍ଦ୍ରସ୍ଯ ସଂଗ୍ରାମେ ଦ୍ବିଷତୋ ବଲଦର୍ପିତାନ୍।
ମାତଲିଂ ସାରଥିଂ କୃତ୍ବା ନିବାତକବଚାନ୍ରଣେ । 
ହତବାନ୍ସର୍ବତଃ ସର୍ବାନ୍ଧାବତୋ ଯୁଧ୍ଯତସ୍ତଦା ॥  4-65-15 (31135) 
ନିବାତକବଚାନ୍ହତ୍ବା ଗାଣ୍ଡୀବାସ୍ତ୍ରୈଃ ସହସ୍ରଶଃ ।
ପରଂ ପାରେ ସମୁଦ୍ରସ୍ଯ ହିରଣ୍ଯପୁରମାରୁଜମ୍ ॥ 4-65-16 (31136) 
ହତ୍ବା ଷଷ୍ଟିସହସ୍ରାଣି ରଥାନାମୁଗ୍ରଧନ୍ବିନାମ୍।
ପୌଲୋମାନ୍କାଲକେଯାଂଶ୍ଚ ସମରେ ଭୃଶଦାରୁଣାନ୍ । 
ଅସୁରାନହନଂ ଘୋରାନ୍ରୌଦ୍ରେଣାସ୍ତ୍ରେଣ ସାରଥେ ॥  4-65-17 (31137) 
ଅହମିନ୍ଦ୍ରାଦ୍ଦୃଢାଂ ମୁଷ୍ଟିଂ ବ୍ରହ୍ମଣଃ କ୍ଷିପ୍ରହସ୍ତତାମ୍ ।
ପ୍ରଗାଢନିପୁଣଂ ଚିତ୍ରମତିବୃଦ୍ଧଂ ପ୍ରଜାପତେଃ ॥ 4-65-18 (31138) 
ରୌଦ୍ରଂ ରୁଦ୍ରାଦହଂ ବେଦ୍ମି ବାରୁଣଂ ବରୁଣାଦପି ।
ସୌର୍ଯଂ ସୂର୍ଯାଦହଂ ବେଦ୍ମି ଯାମ୍ଯଂ ଦଣ୍ଡଧରାଦପି ॥ 4-65-19 (31139) 
ଅସ୍ତ୍ରମାଗ୍ନେଯମଗ୍ନେଶ୍ଚ ବାଯବ୍ଯଂ ମାତରିଶ୍ବନଃ।
ଅନ୍ଯୈର୍ଦେବୈରହଂ ପ୍ରାପ୍ତଃ କୋ ମାଂ ବିଷହତେ ପୁମାନ୍ ॥ 4-65-20 (31140) 
ଅଦ୍ଯ ଗାଣ୍ଡୀବନିର୍ମୁକ୍ତୈଃଶରୌଘୈ ରୋମହର୍ଷଣୈଃ ।
କୁରୂଣାଂ ପାତଯିଷ୍ଯାମି ରଥବୃନ୍ଦାନି ଧନ୍ବିନାମ୍ ॥ 4-65-21 (31141) 
ବୈଶମ୍ପାଯନ ଉବାଚ। 4-65-22x (3252) 
ଏବମାଶ୍ବାସିତସ୍ତେନ ବୈରାଟିଃ ସବ୍ଯସାଚିନା।
ବ୍ଯଗାହତ ରଥାନୀକଂ ଭୀମଂ ଭୀଷ୍ମସ୍ଯ ବାଜିଭିଃ ॥ 4-65-22 (31142) 
ରଥିସିଂହମନାଧୃଷ୍ଯଂ ଜିଗୀଷନ୍ତଂ ପରାନ୍ରଣେ।
ଅଭ୍ଯଧାବତ୍ତଦୈବୋଗ୍ରୋ ଜ୍ଯାଂ ବିକର୍ଷନ୍ଧନଞ୍ଜଯଃ ॥ 4-65-23 (31143) 
ଦୁଃଶାସନୋଽଭ୍ଯଯାତ୍ତୂର୍ଣମର୍ଜୁନଂ ଭରତର୍ଷଭଃ ॥  4-65-24 (31144) 
ଅନ୍ଯେଽପି ଚିତ୍ରାଭରଣା ଯୁବାନୋ ମୃଷ୍ଟକୁଣ୍ଡଲାଃ ।
ଅଭ୍ଯଯୁର୍ଭୀମଧନ୍ବାନୋ ମୌବୀ ପର୍ଯସ୍ଯ ବାହୁଭିଃ ॥ 4-65-25 (31145) 
ଦୁଃଶାସନୋ ବିକର୍ଣଶ୍ଚ ବୃଷସେନୋ ବିବିଶତିଃ।
ଅଭୀତା ଭୀମଧନ୍ବାନଂ ପାଣ୍ଡବଂ ପର୍ଯବାରଯନ୍ ॥ 4-65-26 (31146) 
ତସ୍ଯ ଦୁଃଶାସନଃ ଷଷ୍ଟିଂ ବାମପାର୍ଶ୍ବେ ସମାର୍ପଯତ୍।
ଅସ୍ଯତଃ ପ୍ରତିସନ୍ଧାଯ କୁନ୍ତୀପୁତ୍ରସ୍ଯ ଧୀମତଃ ॥ 4-65-27 (31147) 
ପୁନଶ୍ଚୈବ ସ ଭଲ୍ଲେନ ବିଦ୍ଧ୍ବା ବୈରାଟିମୁତ୍ତରମ୍ ।
ଦ୍ବିତୀଯେନାର୍ଜୁନଂ ବୀରଂ ପ୍ରତ୍ଯବିଧ୍ଯତ୍ସ୍ତନାନ୍ତରେ ॥ 4-65-28 (31148) 
ତସ୍ଯ ଜିଷ୍ଣୁରୁଦାବୃତ୍ଯ କ୍ଷୁରଧାରେଣ କାର୍ମୁକମ୍।
ପ୍ରାକୃନ୍ତଦ୍ଗୃଧ୍ରପତ୍ରେଣ ଜାତରୂପପରିଷ୍କୃତମ୍॥ 4-65-29 (31149) 
ଅଥୈନଂ ପଞ୍ଚଭିର୍ବାଣୈଃ ପ୍ରତ୍ଯବିଧ୍ଯତ୍ସ୍ତନାନ୍ତରେ।
ସୋପଯାତୋ ରଥୋପସ୍ଥାତ୍ପାର୍ଥବାଣାଭିପୀଡିତଃ ॥ 4-65-30 (31150) 
ସର୍ବା ଦିଶଶ୍ଚାଭ୍ଯପତଦ୍ବୀଭତ୍ସୁରପାରାଜିତଃ।
ତଂ ବିକର୍ଣଃ ଶରୈସ୍ତୀକ୍ଷ୍ଣୈର୍ଗୃଧ୍ରପକ୍ଷୈଃ ଶିଲାଶିତୈଃ। 
ବିବ୍ଯାଧ ପରବୀରଧ୍ନମର୍ଜୁନଂ ଧୃତରାଷ୍ଟ୍ରଜଃ ॥  4-65-31 (31151) 
ତତସ୍ତମପି କୌନ୍ତେଯଃ ଶରେଣ ନତପର୍ବଣା ।
ଲଲାଟେଽଭ୍ଯହନଦ୍ଗାଢଂ ସ ବିଦ୍ଧଃ ପ୍ରାଦ୍ରବଦ୍ଭଯାତ୍ ॥ 4-65-32 (31152) 
ତତଃ ପାର୍ଥମୁପାଦ୍ରୁତ୍ଯ ଦୁସ୍ସହଃ ସବିବିଂଶତିଃ।
ଅବାକିରଚ୍ଛରୈସ୍ତୀକ୍ଷ୍ଣୈଃ ପରୀପ୍ସନ୍ଭ୍ରାତରଂ ରଣେ ॥ 4-65-33 (31153) 
ତାବୁଭୌ ଗୃଧ୍ରପତ୍ରାଭ୍ଯାଂ ନିଶିତାଭ୍ଯାଂ ଧନଞ୍ଜଯଃ।
ବିବ୍ଯାଧ ଯୁଗପଦ୍ବ୍ଯଗ୍ରସ୍ତଯୋର୍ବାହାନସୂଦଯତ୍ ॥ 4-65-34 (31154) 
ତୌ ହତାଶ୍ବୌ ତୁ ବିଦ୍ଧାଙ୍ଗୌ ଧୃତରାଷ୍ଟ୍ରାତ୍ମଜାବୁଭୌ ।
ଅଭିପତ୍ଯ ରଥୈରନ୍ଯୈରପନୀତୌ ପଦାନୁଗୈଃ ॥ 4-65-35 (31155) 
ବ୍ଯଦ୍ରାବଯଦଶେଷାଂଶ୍ଚ ଧୃତରାଷ୍ଟ୍ରସୁତାଂସ୍ତଦା ।
ବିଦ୍ରାବ୍ଯ ଚ ରଣେ ପାର୍ଥୋ ରଣଭୂମିଂ ବ୍ଯରାଜଯତ୍ ॥ 4-65-36 (31156) 
କିରୀଟମାଲୀ କୌନ୍ତେଯୋ ଲବ୍ଧଲକ୍ଷଃ ପ୍ରତାପବାନ୍ ।
ପାତଯନ୍ନୁତ୍ତମାଙ୍ଗାନି ବାହୂଶ୍ଚ ପରିଘୋପମାନ୍ ॥ 4-65-37 (31157) 
ଅଶେରତ ମହାବୀରାଃ ଶତଶୋ ରୁକ୍ମମାଲିନଃ ॥  4-65-38 (31158) 
କମଲଦିନକରେନ୍ଦୁସନ୍ନିଭୈଃ ସିତଦଶନୈଃ ସୁମୁଖାକ୍ଷିନାସିକୈଃ।
ରୁଚିରମକରକୁଣ୍ଡଲୈର୍ମହୀ ପୁରୁଷଶିରୋଭିରଥାସ୍ତୃତା ବଭୌ ॥ 4-65-39 (31159) 
ସୁନସଂ ଚାରୁଦୀପ୍ତାଶ୍ଚଂ କ୍ଲୃପ୍ତଶ୍ମଶ୍ରୁ ସ୍ବଲଂକୃତମ୍ ।
ଅଦୃଶ୍ଯତ ଶିରଶ୍ଛିନ୍ନମନେକଂ ହେମକୁଣ୍ଡଲମ୍ ॥ 4-65-40 (31160) 
ଏବଂ ତତ୍ପ୍ରହତଂ ସୈନ୍ଯଂ ସମନ୍ତାତ୍ପ୍ରଦ୍ରୁତଂ ଭଯାତ୍॥  4-65-41 (31161) 
ଅଥ ଦୁର୍ଯୋଧନଃ କର୍ଣଃ ସୌବଲଃ ଶକୁନିସ୍ତଦା।
ଦ୍ରୋଣଶ୍ଚ ଦ୍ରୋଣପୁତ୍ରଶ୍ଚ କୃପଶ୍ଚାତିରଥୋ ରଣେ ॥ 4-65-42 (31162) 
ସହିତା ବିଜଯଂ ତତ୍ର ଯୋଧଯନ୍ତୋ ମହାରଥାଃ।
ବିଷ୍ଫାରଯନ୍ତଶ୍ଚାପାନି ବଲବନ୍ତି ମହାବଲାଃ ॥ 4-65-43 (31163) 
ତତଃ କୀର୍ଣପତାକେନ ରଥେନାଦିତ୍ଯବର୍ଚସା।
ପୁନରାବୃତ୍ଯ ମାର୍ଗସ୍ଥଂ ଦଦୃଶୁର୍ବାନରଧ୍ବଜମ୍ ॥ 4-65-44 (31164) 
ତେ ମହାସ୍ତ୍ରୈର୍ମହେଷ୍ବାସାଃ ପରିବାର୍ଯ ଧନଞ୍ଜଯମ୍।
ଅଭ୍ଯବର୍ଷନ୍ସୁସଂକ୍ରୁଦ୍ଧା ମହାମେଘା ଇବାଚଲମ୍ ॥ 4-65-45 (31165) 
ଶରୌଘାନ୍ସମ୍ଯଗସ୍ଯନ୍ତୋ ଜୀମୂତା ଇବ ଶାରଦାଃ ।
ଯୁଦ୍ଧେ ତସ୍ଥୁର୍ମହାବୀର୍ଯାଃ ପ୍ରତପନ୍ତଃ କିରୀଟିନମ୍ ॥ 4-65-46 (31166) 
ଇଷୁଭିର୍ବହୁଭିସ୍ତୂର୍ଣଂ ନିଶିତୈର୍ଲୋମବାପିଭିଃ ।
ଅଦୂରାତ୍ପ୍ରତ୍ଯବସ୍ଥାଯ ପାଣ୍ଡବଂ ସମଯୋଧଯନ୍ ॥ 4-65-47 (31167) 
ତତଃ ପ୍ରହସ୍ଯ ବୀଭତ୍ସୁସ୍ତମୈନ୍ଦ୍ରଂ ପଞ୍ଚବାର୍ଷିକମ୍ ।
ଅସ୍ତ୍ରମାଦିତ୍ଯସଂକାଶଂ ଗାଣ୍ଡୀବେ ସମଯୋଜଯତ୍ ॥ 4-65-48 (31168) 
ନାକ୍ଷଣାଂ ନ ଚ ଚକ୍ରାଣାଂ ନ ରଥାନାଂ ନ ବାଜିନାମ୍ ।
ଅଙ୍ଗୁଲାଦ୍ଦବ୍ଯଙ୍ଗୁଲାଦ୍ବାପି ବିବୃତଂ ପ୍ରତ୍ଯଦୃଶ୍ଯତ ॥ 4-65-49 (31169) 
ଯଥା ରଶ୍ମିଭିରାଦିତ୍ଯୋ ବୃଣୁତେ ସର୍ବତୋ ଦିଶମ୍।
ଏବଂ କିରୀଟିନା ମୁକ୍ତଂ ସର୍ବଂ ପ୍ରାଚ୍ଛାଦଯଞ୍ଜଗତ୍ ॥ 4-65-50 (31170) 
ଯଥା ବଲାହକେ ବିଦ୍ଯୁତ୍ପାବକୋ ବା ଶିଲୋଚ୍ଚଯେ।
ତଥା ଗାଣ୍ଡୀବମଭବଚ୍ଚକ୍ରାଭୁଧମିବାତତମ୍ ॥ 4-65-51 (31171) 
ଯଥା ବର୍ଷତି ପର୍ଜନ୍ଯୋ ବିଦ୍ଯୁତ୍ପତତି ପର୍ବତେ।
ବିସ୍ଫୂର୍ଜିତା ଦିଶଃ ସର୍ବା ଜ୍ବଲଦ୍ଗାଣ୍ଡୀବମାବୃଣୋତ୍॥ 4-65-52 (31172) 
ତ୍ରସ୍ତାଶ୍ଚ ରଥିନଃକ ସର୍ବେ ଚୈନ୍ଦ୍ରମସ୍ତ୍ରଂ ବିକୁର୍ବତି।
ସର୍ବେ ଶାନ୍ତିପରା ଯୋଧାଃ ସ୍ବଚିତ୍ତଂ ନାଭିଜଝିରେ । 
ସହିତା ଦ୍ରୋଣଭୀଷ୍ମାଭ୍ଯାଂ ପ୍ରମୋହଗତଚେତନାଃ॥  4-65-53 (31173) 
ତାନି ସର୍ବାଣି ସୈନ୍ଯାନି ଭଗ୍ନାନି ଭରତର୍ଷଭ ।
ପ୍ରାଦ୍ରବନ୍ତ ଦିଶଃ ସର୍ବା ଭଯାଦ୍ବୈ ସବ୍ଯସାଚିନଃ ॥ ॥ 4-65-54 (31174) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ପଞ୍ଚଷଷ୍ଟିତମୋଽଧ୍ଯାଯଃ ॥




ବିରାଟପର୍ବ - ଅଧ୍ଯାଯ 066

॥ ଶ୍ରୀଃ ॥

4.66. ଅଧ୍ଯାଯଃ 066 

Mahabharata - Virata Parva - Chapter Topics

ଅର୍ଜୁନେନ ଭୀତମୁତ୍ତରଂପ୍ରତି ସମାଶ୍ବାସନପୂର୍ବକଂ ଦୁର୍ଯୋଧନଂପ୍ରତି ରଥଯାପନଚୋଦନା ॥ 1॥ ତଥା ସ୍ବବାଣାଭିଘାତାସହନେନ ପଲାଯମାନଂ ତଂପ୍ରତି ସୋପହାସମାହ୍ବାନମ୍ ॥2 ॥

Mahabharata - Virata Parva - Chapter Text

4-66-0 (31175) 
ଅର୍ଜୁନ ଉବାଚ। 4-66-0x (3253) 
ଦକ୍ଷିଣାମେବ ତୁ ଦିଶଂ ହଯାନୁତ୍ତର ବାହଯ।
ପୁରା ସାର୍ଥୀ ଭବତ୍ଯେଷାମଯଂ ଶବ୍ଦୋଽତ୍ର ତିଷ୍ଠତାମ୍ ॥ 4-66-1 (31176) 
ଅଶ୍ଚତ୍ଥାମ୍ନଃ ପ୍ରତିରଥଂ ପ୍ରାଚୀମୁଦ୍ଯାହି ସାରଥେ ।
ଅଚିରାଦ୍ଦ୍ରଷ୍ଟୁମିଚ୍ଛାମି ଗୁରୁପୁତ୍ରଂ ଯଶସ୍ବିନମ୍ ॥ 4-66-2 (31177) 
ବୈଶମ୍ପାଯନ ଉବାଚ। 4-66-3x (3254) 
ମୋହଯିତ୍ବା ତୁ ତାନ୍ସର୍ବାନ୍ଧନୁର୍ଘୋଷେଣ ପାଣ୍ଡବଃ।
ପ୍ରସବ୍ଯଂ ଚୈବମାବୃତ୍ଯ କ୍ରୋଶାର୍ଧଂ ପ୍ରାଦ୍ରବତ୍ତଦା ॥ 4-66-3 (31178) 
ଯଥା ସତତଗୋ ବାଯୁଃ ସୁପର୍ଣଶ୍ଚାପି ଶୀଘ୍ରଗଃ ।
ତଥା ପାର୍ଥରଥଃ ଶୀଘ୍ରମାକାଶେ ପର୍ଯବର୍ତତ ॥ 4-66-4 (31179) 
ମୁହୂର୍ତୋପରତେ ଶବ୍ଦେ ପ୍ରତିଯାତେ ଧନଞ୍ଜଯେ ।
ହସ୍ତ୍ଯଶ୍ବରଥପାଦାତଂ ପୁରସ୍କୃତ୍ଯ ମହାରଥାଃ ॥ 4-66-5 (31180) 
ଦ୍ରୋଣଭୀଷ୍ମମୁଖାଃ ସର୍ବେ ସୈନ୍ଯାନାଂ ଜଘନେ ଯଯୁଃ।
ଯତ୍ତାଃ ପାର୍ଥମପଶ୍ଯନ୍ତଃ ସହିତାଃ ଶରବିକ୍ଷତାଃ ॥ 4-66-6 (31181) 
ସୈନିକା ଊଚୁଃ । 4-66-7x (3255) 
ଦିଷ୍ଟ୍ଯା ଦୁର୍ଯୋଧନୋ ମୁକ୍ତଃ ସୈନ୍ଯଂ ଭୂଯିଷ୍ଠମାଗତମ୍।
କ୍ରୋଶମାତ୍ରମତିକ୍ରମ୍ଯ ବଲମନ୍ବାନଯାମହେ। 
ଯାତ ଯତ୍ର ବନଂ ଗୁଲ୍ମଂ ନଦୀମନ୍ବଶ୍ମକାଂ ପ୍ରତି ॥  4-66-7 (31182) 
ବୈଶମ୍ପାଯନ ଉବାଚ। 4-66-8x (3256) 
ଅଥ ଦୁର୍ଯୋଧନୋ ଦୃଷ୍ଟ୍ବା ଭଗ୍ନଂ ସ୍ବଂ ବଲମାହବେ।
ଅମୃଷ୍ଯମାଣଃ କ୍ରୋଧେନ ପ୍ରତିମାର୍ଗନ୍ଧନଞ୍ଜଯମ୍॥ 4-66-8 (31183) 
ନ୍ଯବର୍ତତ କୁରୁଶ୍ରେଷ୍ଠ ସ୍ବେନାନୀକେନ ସଂବୃତଃ ।
ବାର୍ଯମାଣୋ ଦୁରାଧର୍ଷୈର୍ଭୀଷ୍ମଦ୍ରୋଣକୃପୈର୍ଭୃଶମ୍ ॥ 4-66-9 (31184) 
ତତୋଽର୍ଜୁନଶ୍ଚିତ୍ରମୁଦାରବେଗଂ ସମୀକ୍ଷ୍ଯ ଗାଣ୍ଡୀବମୁବାଚ ବାକ୍ଯମ୍।
ଭୋଗୀନ୍ଦ୍ରକଲ୍ପଂ ଭୁବନେଷୁ ରୂଢମଭେଦ୍ଯମଚ୍ଛେଦ୍ଯମଦାହ୍ଯମାଜୌ ॥ 4-66-10 (31185) 
ଇଦଂ ତ୍ବିଦାନୀମନଯଂ କୁରୂଣାଂ ଶିବଂ ଧନୁଃ ଶତ୍ରୁନିବର୍ହଣଂ ଚ।
ଅତ୍ଯାଶୁଗଂ ବେଗବଦାଶୁକର୍ତୃ ଅବାରଣୀଯଂ ମହତେ ରଣାଯ॥ 4-66-11 (31186) 
ପ୍ରଦାରଣଂ ଶତ୍ରୁବରୂଥିନୀନାମନୀକଜିତ୍ସଂଯତି ବଜ୍ରକଲ୍ପମ୍।
ବୈଧବ୍ଯଦଂ ଶତ୍ରୁନିତମ୍ବିନୀନାଂ ମୁଖପ୍ରଦଂ କୌରବବଂଶଜାନାମ୍ ॥ 4-66-12 (31187) 
ପ୍ରଯାହି ଯତ୍ରୈଷ ସୁଯୋଧନୋ ହି ତଂ ପାତଯିଷ୍ଯାମି ଶରୈଃ ସୁତୀକ୍ଷ୍ଣୈଃ ।
ଆଚାର୍ଯପୁତ୍ରଂ ଚ ସୁଯୋଧନଂ ଚ ପିତାମହଂ ସୂତସୁତଂ ଚ ସଙ୍ଖ୍ଯେ । 
ଦ୍ରୋଣଂ କୃପଂ ଚୈବ ନିବାର୍ଯ ସର୍ବାଞ୍ଶିରୋ ହରିଷ୍ଯାମି ସୁଯୋଧନସ୍ଯ ॥  4-66-13 (31188) 
ବୈଶମ୍ପାଯନ ଉବାଚ। 4-66-14x (3257) 
ତଦୁତ୍ତରଶ୍ଚିତ୍ରମୁଦାରବେଗଂ ଧନୁଶ୍ଚ ଦୃଷ୍ଟ୍ବା ନିଶିତାଞ୍ଶରାଂଶ୍ଚ।
ଭୀତୋଽବ୍ରବୀଦର୍ଜୁନମାଜିମଧ୍ଯେ ନାହଂ ତବାଶ୍ବାନ୍ବିଷହେ ନିଯନ୍ତୁମ୍ ॥ 4-66-14 (31189) 
ତମବ୍ରବୀନ୍ମାତ୍ସ୍ଯସୁତଂ ପ୍ରହସ୍ଯ ଗାଣ୍ଡୀବଧନ୍ବା ଦ୍ବିଷତାଂ ନିହନ୍ତା ।
ମଯା ସହାଯେନ କୁତୋ ଭଯଂ ତେ ପ୍ରେହ୍ଯୁତ୍ତରାଶ୍ବାନୁପମନ୍ତ୍ରଯସ୍ବ ॥ 4-66-15 (31190) 
ଆଶ୍ବାସିତସ୍ତେନ ଧନଞ୍ଜଯେନ ବୈରାଟିରଶ୍ବାନତୁଦଞ୍ଜବେନ।
ବିଷ୍ଫାରଯଂସ୍ତଦ୍ଧନୁରୁଗ୍ରବେଗଂ ଯୁଯୁତ୍ସମାନଃ ପୁନରେବ ଜିଷ୍ଣୁଃ ॥ 4-66-16 (31191) 
ଗାଣ୍ଡୀବଶବ୍ଦେନ ତୁ ତତ୍ରତତ୍ର ଭୂମୌ ନିଷେଦୁର୍ବହବୋଽତିବେଲମ୍।
ଶଙ୍ଖସ୍ଯ ଶବ୍ଦେନ ତୁ ବାନରସ୍ଯ ଶବ୍ଦେନ ତେ ଯୋଧବରାଃ ସମନ୍ତାତ୍ ॥ 4-66-17 (31192) 
ଅର୍ଜୁନ ଉବାଚ। 4-66-18x (3258) 
ଏଷୋଽତିମାନୀ ଧୃତରାଷ୍ଟ୍ରପୁତ୍ରଃ ସେନାମୁଖେ ସର୍ବସମୃଦ୍ଧତେଜାଃ।
ପରାଜଯଂ ନିତ୍ଯମମୃଷ୍ଯମାଣୋ ନିବର୍ତତେ ଯୁଦ୍ଧମନାଃ ପୁରସ୍ତାତ୍॥ 4-66-18 (31193) 
ତମେବ ଯାହି ପ୍ରସମୀକ୍ଷ୍ଯ ଯୁକ୍ତଃ ସୁଯୋଧନଂ ତତ୍ର ସହାନୁଜଂ ଚ ॥  4-66-19 (31194) 
ବୈଶମ୍ପାଯନ ଉବାଚ। 4-66-20x (3259) 
ତମାପତନ୍ତଂ ପ୍ରସମୀକ୍ଷ୍ଯ ସର୍ବେ କୁରୁପ୍ରବୀରାଃ ସହସାଽଭ୍ଯଗଚ୍ଛନ୍।
ପ୍ରହସ୍ଯ ବୀରଃ ସ ତୁ ତାନତୀତ୍ଯ ଦୁର୍ଯୋଧନେ ଦ୍ବୌ ନିଚଖାନ ବାଣୌ ॥ 4-66-20 (31195) 
ତେନାର୍ଦିତୋ ନାଗ ଇବ ପ୍ରଭିନ୍ନଃ ପାର୍ଥେନ ବିଦ୍ଧୋ ଧୃତରାଷ୍ଟ୍ରପୁତ୍ରଃ ।
ଯୁଯୁତ୍ସମାନୋଽତିରଥେନ ସଙ୍ଖ୍ଯେ ସ୍ବଯଂ ବିଗୃହ୍ଯାର୍ଜୁନମାସସାଦ ॥ 4-66-21 (31196) 
ସ ଭୀମଧନ୍ବାନମୁଦଗ୍ରବେଗୋ ଧନଞ୍ଜଯଂ ଶତ୍ରୁଶତୈରଜେଯମ୍।
ଆକର୍ଣପୂର୍ଣାଯତଚୋଦିତେନ ଭଲ୍ଲେନ ବିବ୍ଯାଧ ଲଲାଟମଧ୍ଯେ ॥ 4-66-22 (31197) 
ସ ତେନ ବାଣେନ ସମର୍ପିତେନ ଜାମ୍ବୂନଦାଭେନ ସୁସଂହିତେନ ।
ରରାଜ ପାର୍ଥୋ ରୁଧିରଂ କ୍ଷରନ୍ବୈ ଯଥୈକରଶ୍ମିର୍ଭଗବାନ୍ଦିବାର୍କଃ ॥ 4-66-23 (31198) 
ଅଥାସ୍ଯ ବାଣେନ ବିଦାରିତସ୍ଯ ପ୍ରାଦୁର୍ବଭୂବାସ୍ରମଜସ୍ରମୁଷ୍ଣମ୍।
ସା ତସ୍ଯ ଜାମ୍ବୂନଦପୁଷ୍ପଚିତ୍ରା ମାଲେବ ଧାରାଽଭିବିରାଜତେ ସ୍ମ ॥ 4-66-24 (31199) 
ସ ତେନ ବାଣାଭିହତସ୍ତରସ୍ବୀ ଦୁଯୋଧନେନୋଦ୍ଧତମନ୍ଯୁବେଗଃ ।
ଶରାନୁପାଦାଯ ବିଷାଗ୍ନିକଲ୍ପାନ୍ବିବ୍ଯାଧ ରାଜାନମଦୀନସତ୍ବଃ ॥ 4-66-25 (31200) 
ଦୁର୍ଯୋଧନଶ୍ଚାପି ତମୁଗ୍ରତେଜାଃ ପାର୍ଥଶ୍ଚ ଦୁର୍ଯୋଧନମେକବୀରଃ ।
ଅନ୍ଯୋନ୍ଯମାଜୌ ପୁରୁଷପ୍ରବୀରୌ ସମ ସମାଜଘ୍ନତୁରାଜମୀଢୌ ॥ 4-66-26 (31201) 
ତତଃ ପ୍ରଭିନ୍ନେନ ମହାଗଜେନ ମହୀଧରାଭେନ ପୁନର୍ବିକର୍ଣଃ ।
ରଥୈଶ୍ଚତୁର୍ଭିର୍ଗଜପାଦରକ୍ଷୈଃ କୁନ୍ତୀସୁତଂ ପାଣ୍ଡବମଭ୍ଯଧାବତ୍ ॥ 4-66-27 (31202) 
ତମାପତନ୍ତଂ ତ୍ବରିତଂ ଗଜେନ୍ଦ୍ରଂ ଧନଞ୍ଜଯଃ କୁମ୍ଭଲଲାଟମଧ୍ଯେ।
ଆକର୍ଣପୂର୍ଣେନ ଦୃଢାଯସେନ ବାଣେନ ବିବ୍ଯାଧ ଭୃଶଂ ତୁ ବୀରଃ ॥ 4-66-28 (31203) 
ପାର୍ଥେନ ସୃଷ୍ଟଃ ସ ତୁ ଗୃଧ୍ରପତ୍ରୋ ହ୍ଯାପୁଙ୍ଖଦେଶଂ ପ୍ରବିବେଶ ନାଗମ୍।
ବିଦାର୍ଯ ଶୈଲପ୍ରବରପ୍ରକାଶଂ ଯଥାଽଶନିଃ ପର୍ବତମିନ୍ଦ୍ରସୃଷ୍ଟଃ ॥ 4-66-29 (31204) 
ଶରପ୍ରତପ୍ତଃ ସ ତୁ ନାଗରାଜଃ ପ୍ରବେପିତାଙ୍ଗୋ ବ୍ଯଥିତାନ୍ତରାତ୍ମା।
ସଂସୀଦମାନୋ ନିପପାତ ଭୂମୌ ବଜ୍ରାହତଂ ଶୃଙ୍ଗମିବାଚଲସ୍ଯ ॥ 4-66-30 (31205) 
ନିପାତିତେ ଦନ୍ତିବରେ ପୃଥିବ୍ଯାଂ ତ୍ରାସାଦ୍ବିକର୍ଣଃ ସହସାଽବତୀର୍ଯ ।
ତୂର୍ଣଂ ପଦାନ୍ଯଷ୍ଟଶତାନି ଗତ୍ବା ବିବିଂଶତେଃ ସ୍ଯନ୍ଦନମାରୁରୋହ ॥ 4-66-31 (31206) 
ନିହତ୍ଯ ନାଗଂ ତୁ ଶରେଣ ତେନ ବଜ୍ରୋପମେନାଦ୍ରିବରପ୍ରକାଶମ୍।
ତଥାବିଧେନୈବ ଶରେଣ ପାର୍ଥୋ ଦୁର୍ଯୋଧନଂ ବକ୍ଷସି ନିର୍ବିଭେଦ ॥ 4-66-32 (31207) 
ହତେ ଗଜେ ରାଜନି ଚୈବ ଭିନ୍ନେ ଭଗ୍ନେ ବିକର୍ଣେ ଚ ସପାଦରକ୍ଷେ ।
ଗାଣ୍ଡୀବମୁକ୍ତୈର୍ବିଶିଖୈଃ ପ୍ରଭିନ୍ନାସ୍ତେ ଯୋଧମୁଖ୍ଯାଃ ସହସା ପ୍ରଜଗ୍ମୁଃ ॥ 4-66-33 (31208) 
ଦୃଷ୍ଟ୍ବୈବ ବାଣେନ ହତଂ ଚ ନାଗଂ ଯୋଧାଂଶ୍ଚ ସର୍ବାନ୍ନୃପତିର୍ନିରୀକ୍ଷ୍ଯ।
ରଥଂ ସମାବୃତ୍ଯ କୁରଗ୍ନବୀରୋ ରଣାତ୍ପ୍ରଦୁଦ୍ରାବ ଯତୋ ନ ପାର୍ଥଃ ॥ 4-66-34 (31209) 
ତଂ ଭୀତରୂପଂ ତ୍ବରିତଂ ବ୍ରଜନ୍ତଂ ଦୁର୍ଯୋଧନଂ ଶତ୍ରୁଗଣାବମର୍ଦୀ ।
ଅନ୍ବାହ୍ବଯଦ୍ଯୋଦ୍ଧୁମନାଃ କିରୀଟୀ ବାଣାଭିବିଦ୍ଧଂ ରୁଧିରଂ ବମନ୍ତମ୍ ॥ 4-66-35 (31210) 
ତସ୍ମିନ୍ମହେଷ୍ବାସବରେଽତିବିଦ୍ଧେ ଧନଞ୍ଜଯେନାପ୍ରତିମେନ ଯୁଦ୍ଧେ।
ସର୍ବାଣି ସୈନ୍ଯାନି ଭଯାର୍ଦିତାନି ତ୍ରାସଂ ଯଯୁଃ ପାର୍ଥମୁଦୀକ୍ଷ୍ଯ ତାନି ॥ 4-66-36 (31211) 
ତତସ୍ତୁ ତେ ଶାନ୍ତିପରାଶ୍ଚ ସର୍ବେ ଦୃଷ୍ଟ୍ବାଽର୍ଜୁନଂ ନାଗମିବ ପ୍ରଭିନ୍ନମ୍।
ଉଚ୍ଚୈର୍ନଦନ୍ତଂ ବଲମତ୍ତମାଜୌ ମଧ୍ଯେ ସ୍ଥିତଂ ସିଂହମିବର୍ଷଭାଣାମ୍ ॥ 4-66-37 (31212) 
ଗାଣ୍ଡୀବଶବ୍ଦେନ ତୁ ପାଣ୍ଡବସ୍ଯ ଯୋଧା ନିପେତୁଃ ସହସା ରଥେଭ୍ଯଃ।
ଭଯାର୍ଦିତାଃ ପାର୍ଥଶରାଭିତପ୍ତାଃ ସିଂହାଭିପନ୍ନା ଇବ ବାରଣେନ୍ଦ୍ରାଃ ॥ 4-66-38 (31213) 
ସଂରକ୍ତନେତ୍ରଃ ପୁନରିନ୍ଦ୍ରକର୍ମା ବୈକର୍ତନଂ ଦ୍ବାଦଶଭିଃ ପୃଷତ୍କୈଃ।
ବିତ୍ରାସ୍ଯ ତେଷାଂ ଦ୍ରବତାଂ ସମୈକ୍ଷଦ୍ଦୁଃଶାସନଂ ଚୈକରଥେନ ପାର୍ଥଃ ॥ 4-66-39 (31214) 
କର୍ଣୋଽବ୍ରବୀତ୍ପାର୍ଥଶରାଭିତପ୍ତୋ ଦୁର୍ଯୋଧନଂ ଦୁଷ୍ପ୍ରସହଂ ଚ ଦୃଷ୍ଟ୍ବା ।
ଦୃଷ୍ଟୋଽର୍ଜୁନୋଽଯଂ ପ୍ରତିଯାମ ଶୀଘ୍ରଂ ଶ୍ରେଯୋ ବିଧାସ୍ଯାମ ଇତୋ ଗତେନ ॥ 4-66-40 (31215) 
ମନ୍ଯେ ତ୍ବଯା ତାତ କୃତଂ ଚ କାର୍ଯଂ ଯଦର୍ଜୁନୋଽସ୍ମାଭିରିହାଦ୍ଯ ଦୃଷ୍ଟଃ ।
ଭୂଯୋ ବନଂ ଗଚ୍ଛତୁ ସବ୍ଯସାଚୀ ପଶ୍ଯାମି ପୂର୍ଣଂ ସମଯଂ ନ ତେଷାମ୍ ॥ 4-66-41 (31216) 
ବୈଶମ୍ପାଯନ ଉବାଚ। 4-66-42x (3260) 
ଶରାର୍ଦିତାସ୍ତେ ଯୁଧି ପାଣ୍ଡବେନ ପ୍ରସସୁରନ୍ଯୋନ୍ଯମଥାହ୍ବଯନ୍ତଃ।
କର୍ଣୋଽବ୍ରବୀଦାପତତ୍ଯେଷ ଜିଷ୍ଣୁର୍ଦୁର୍ଯୋଧନଂ ସଂପରିବାର୍ଯ ଯାମଃ ॥ 4-66-42 (31217) 
ସର୍ବାସ୍ତ୍ରବିଦ୍ବାରଣଯୂଥପାଭଃ କାଲେ ପ୍ରହର୍ତା ଯୁଧି ଶାତ୍ରବାଣାମ୍।
ଅଯଂ ଚ ପାର୍ଥଃ ପୁନରାଗତୋ ନୋ ମୂଲଂ ଚ ରକ୍ଷ୍ଯଂ ଭରତର୍ଷଭାଣାମ୍ ॥ 4-66-43 (31218) 
ସମୀକ୍ଷ୍ଯ ପାର୍ଥଂ ତରସାଽଽପତନ୍ତଂ ଦୁର୍ଯୋଧନଃ କାଲମିବାତ୍ତଶସ୍ତ୍ରମ୍ ।
ଭଯାର୍ତରୂପଃ ଶରଣଂ ପ୍ରପେଦେ ଦ୍ରୋଣଂ ଚ କର୍ଣଂ ଚ କୃପଂ ଚ ଭୀଷ୍ମମ୍ ॥ 4-66-44 (31219) 
ତଂ ଭୀତରୂପଂ ଶରଣଂ ବ୍ରଜନ୍ତଂ ଦୁର୍ଯୋଧନଂ ଶତ୍ରୁସହୋ ନିଷଙ୍ଗୀ।
ଇତ୍ଯବ୍ରବୀତ୍ପ୍ରୀତମନାଃ କିରୀଟୀ ବାଣାଭିତପ୍ତଂ ରୁଧିରଂ ବମନ୍ତମ୍ ॥ 4-66-45 (31220) 
ବିହାଯ କୀର୍ତିଂ ଚ ଯଶଶ୍ଚ ଲୋକେ ଯୁଦ୍ଧାତ୍ପରାବୃତ୍ଯ ପଲାଯସେ କିମ୍।
ନ ନନ୍ଦଯିଷ୍ଯନ୍ତି ତବାହତାନି ତୂର୍ଯାଣି ଯୁଦ୍ଧାଦବରୋପିତସ୍ଯ॥ 4-66-46 (31221) 
ନ ଭୋକ୍ଷ୍ଯସେ ସୋଽଦ୍ଯ ମହୀଂ ସମଗ୍ରାଂ ଯାନାନି ବସ୍ତ୍ରାଣ୍ଯଥ ଭୋଜନାନି।
କଲ୍ଯାଣଗନ୍ଧୀନି ଚ ଚନ୍ଦନାନି ଯୁଦ୍ଧାତ୍ପରାବୃତ୍ଯ ତୁ ଭୋକ୍ଷ୍ଯସେ କିମ୍ । 
ସୁବର୍ଣମାଲ୍ଯାନି ଚ କୁଣ୍ଡଲାନି ହାରାଂଶ୍ଚ ବୈଡୂର୍ଯକୃତୋପଧାନାନ୍ ॥  4-66-47 (31222) 
ଚ୍ଯୁତରା ଯୁଦ୍ଧାନ୍ନ ତୁ ଶଙ୍ଖଶବ୍ଦାସ୍ତଥା ଭବିଷ୍ଯନ୍ତି ତବାଦ୍ଯ ପାପ।
ନ ଭୋଗହେତୋର୍ବରଚନ୍ଦନଂ ଚ ସ୍ତ୍ରିଯଶ୍ଚ ମୁଖ୍ଯା ମଧୁରପ୍ରଲାପାଃ । 
ଯୁଦ୍ଧାତ୍ପ୍ରଯାତସ୍ଯ ନରେନ୍ଦ୍ରସୂନୋ ପରେ ଚ ଲୋକେ ଫଲିତା ନ ଚେହ ॥  4-66-48 (31223) 
ଯୁଧିଷ୍ଠିରସ୍ଯାସ୍ମି ନିଦେଶକାରୀ ପାର୍ଥସ୍ତୃତୀଯୋ ଯୁଧି ଚ ସ୍ଥିରୋସ୍ମି।
ତଦର୍ଥମାବୃତ୍ଯ ମୁଖଂ ପ୍ରଯଚ୍ଛନରେନ୍ଦ୍ରବୃତ୍ତଂ ସ୍ମର ଧାର୍ତରାଷ୍ଟ୍ରଃ ॥ 4-66-49 (31224) 
ମୋଘଂ ତବୈତଦ୍ଭୁବି ନାମଧେଯଂ ଦୁର୍ଯୋଧନେତୀହ କୃତଂ ପୁରସ୍ତାତ୍।
ଦୁର୍ଯୋଧନସ୍ତ୍ବଂ ପ୍ରଥିତୋସି ନାମ୍ନା ସୁଯୋଧନଃ ସନ୍ନିକୃତିପ୍ରଧାନଃ ।  4-66-50 (31225) 
ନ ତେ ପୁରସ୍ତାଦଥ ପୃଷ୍ଠତୋ ବା ପଶ୍ଯାମି ଦୁର୍ଯୋଧନ ରକ୍ଷିତାରମ୍।
ପରୀପ୍ସ ଯୁଦ୍ଧେନ କୁରୁପ୍ରବୀର ପ୍ରାଣାନ୍ମଯା ବାଣବଲାଭିତପ୍ତାନ୍ ॥ ॥ 4-66-51 (31226) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଷଟ୍ଷଷ୍ଟିତମୋଽଧ୍ଯାଯଃ ॥

Mahabharata - Virata Parva - Chapter Footnotes

4-66-50 ସୁଯୋଧନସ୍ତ୍ବଂ ନିକୃତିପ୍ରଧାନ ଇତି ଖo ପାଠଃ ॥ 50 ॥



ବିରାଟପର୍ବ - ଅଧ୍ଯାଯ 067

॥ ଶ୍ରୀଃ ॥

4.67. ଅଧ୍ଯାଯଃ 067 

Mahabharata - Virata Parva - Chapter Topics

ସୋପହାସମର୍ଜୁନସମାହୂତେନ ଦୁର୍ଯୋଧନେନ ପୁନଃ ପରାବୃତ୍ଯାଭିଯାନମ୍ ॥ 1 ॥ ଭୀଷ୍ମାଦିଭିସ୍ତଦ୍ରକ୍ଷଣାଯ ପରିତୋଽବସ୍ଥାନମ୍ ॥ 2 ॥ ଅର୍ଜୁନେନ ତୈଃ ସହ ଚିରଂ ପ୍ରଯୁଧ୍ଯ ପଶ୍ଚାତ୍ସଂମୋହନାସ୍ତ୍ରପ୍ରଯୋଗଃ ॥ 3 ॥ ଉତ୍ତରେଣାର୍ଜୁନଚୋଦନଯାଽସ୍ତ୍ରମୋହିତାନାଂ ଦ୍ରୋଣାଦୀନାଂ ବସ୍ତ୍ରାପହରଣମ୍ ॥ 4 ॥ ଅର୍ଜୁନେନ ବାଣୈର୍ଭୀଷ୍ମାଦ୍ଯଭିବାଦନମ୍ ॥ 5 ॥

Mahabharata - Virata Parva - Chapter Text

<a id="virata-4-67-1x"
name="virata-4-67-1x">ବୈଶମ୍ପାଯନ ଉବାଚ ।

ଆହୂଯମାନସ୍ତୁ ସ ତେନ ସଙ୍ଖ୍ଯେ ମହାତ୍ମନା ବୈ ଧୃ
ନିବର୍ତିତଶ୍ଚାପି ଗିରାଙ୍କୁଶେନ ଗଜୋ ମଦୋନ୍ମତ୍ତ ଇବାଙ୍କୁଶେନ ॥  4-67-1 (31227) 
ସୋମୃଷ୍ଯମାଣୋ ବଚସାଽଭିମୃଷ୍ଟୋ ମହାରଥେନାତିରଥସ୍ତରସ୍ବୀ ।
ତତଃ ସ ପର୍ଯାବବୃତେ ରଥେନ ଭୋଗୀ ଯଥା ପାଦତଲାଭିମୃଷ୍ଟଃ ॥ 4-67-2 (31228) 
ତତୋ ଦୁର୍ଯୋଧନଃ କ୍ରୁଦ୍ଧୋ ବିକ୍ଷିପନ୍ଧନୁରୁତ୍ତମମ୍।
ଧୃତିଂ କୃତ୍ବା ସୁବିପୁଲାଂ ପ୍ରତ୍ଯୁବାଚ ପନ଼ଞ୍ଜଯମ୍ ॥ 4-67-3 (31229) 
ସୋହମିନ୍ଦ୍ରାଦଭିକ୍ରୁଦ୍ଧାନ୍ନ ବିଭେମୀହ ଭାରତ ।
ଭୁକ୍ତ୍ବା ସୁବିପୁଲଂ ରାଜ୍ଯଂ ବିତ୍ତାନି ଚ ସୁଖାନି ଚ। 
କିମର୍ଥଂ ଯୁଦ୍ଧସମଯେ ପଲାପିଷ୍ଯେ ନରୋତ୍ତମ ॥  4-67-4 (31230) 
ଏବମୁକ୍ତ୍ବା ମହାରାଜଃ ପ୍ରତ୍ଯଯୁଧ୍ଯତ ଭାରତ।
ସଂନ୍ଯବର୍ତତ ଶୀଘ୍ରାଶ୍ବସ୍ତୋତ୍ରାର୍ଦିତ ଇବ ଦ୍ବିପଃ ॥ 4-67-5 (31231) 
ଆକ୍ରାନ୍ତଭୋଗସ୍ତେଜସ୍ବୀ ଧନୁର୍ବକ୍ର ଇବୋରଗଃ ।
ରଥଂ ରଥେନ ସଂଗମ୍ଯ ଯୋଧଯାମାସ ପାଣ୍ଡବମ୍ ॥ 4-67-6 (31232) 
ତଂ ପ୍ରେକ୍ଷ୍ଯ କର୍ଣଃ ପରିବର୍ତମାନଂ ନିବୃତ୍ଯ ସଂସ୍ତମ୍ଭିତସର୍ବଗାତ୍ରମ୍ ।
ଦୁର୍ଯୋଧନଂ ଦକ୍ଷିଣତୋଽନ୍ବରକ୍ଷତ୍ପାର୍ଥାନ୍ମହାବାହୁରଧିଜ୍ଯଧନ୍ବା ॥ 4-67-7 (31233) 
ଗାନ୍ଧାରରାଜଃ ଶକୁନିର୍ନିବୃତ୍ଯ ଦ୍ରୌଣିଶ୍ଚ ସର୍ବାସ୍ତ୍ରବିଦାଂ ବରିଷ୍ଠଃ ।
ରରକ୍ଷତୁଃ କୌରବମଭ୍ଯୁପେତ୍ଯ ପାର୍ଥାନ୍ନୃବୀରୌ ଯୁଧି ସବ୍ଯତଶ୍ଚ ॥ 4-67-8 (31234) 
ଭୀଷ୍ମସ୍ତତଃ ଶାନ୍ତନବୋ ବିବୃତ୍ଯ ହିରଣ୍ଯକକ୍ଷ୍ଯାଂସ୍ତ୍ବରଯା ତୁରଂଗାନ୍।
ଦୁର୍ଯୋଧନଂ ପଶ୍ଚିମତୋ ରରକ୍ଷ ପାର୍ଥାନ୍ମହାବାହୁରଧିଜ୍ଯଧନ୍ବା ॥ 4-67-9 (31235) 
ଦ୍ରୋଣଃ କୃପଶ୍ଚୈବ ବିବିଂଶତିଶ୍ଚ ଦୁଃଶାସନଶ୍ଚୈବ ନିବୃତ୍ଯ ଶୀଘ୍ରମ୍।
ସର୍ବେ ପୁରସ୍ତାତ୍ପ୍ରଣିଧାଯ ବାଣାନ୍ଦୁର୍ଯୋଧନାର୍ଥଂ ତ୍ବରିତାଽଭ୍ଯୁପେଯୁଃ ॥ 4-67-10 (31236) 
ସର୍ବାଣ୍ଯନୀକାନି ନିବର୍ତିତାନି ସଂପ୍ରେକ୍ଷ୍ଯ ପୂର୍ଣୌଘନିଭାନି ପାର୍ଥଃ ।
ହଂସୋ ମହାମେଘମିବାପତନ୍ତଂ ଧନଞ୍ଜଯଃ ପ୍ରତ୍ଯପତତ୍ତରସ୍ବୀ ॥ 4-67-11 (31237) 
ତେ ସର୍ବତଃ ସଂପରିବାର୍ଯ ପାର୍ଥମସ୍ତ୍ରାଣି ଦିବ୍ଯାନି ସମାଦଦାନାଃ ।
ବବର୍ଷୁରଭ୍ଯେତ୍ଯ ଶରୈଃ ସମଗ୍ରୈର୍ମେଘା ଯଥା ଭୂଧରମମ୍ବୁବେଗୈଃ ॥ 4-67-12 (31238) 
ତତୋଽସ୍ରମସ୍ତ୍ରେଣ ନିବାର୍ଯ ତେଷାଂ ଗାଣ୍ଡୀବଧନ୍ବା କୁରୁପୁଙ୍ଗବାନାମ୍।
ସଂମୋହନଂ ଶତ୍ରୁସହୋଽନ୍ଯଦସ୍ତ୍ରଂ ପ୍ରାଦୁଶ୍ଚକାରୈନ୍ଦ୍ରମବାରଣୀଯମ୍ ॥ 4-67-13 (31239) 
ତତୋ ଦିଶଶ୍ଚାନୁଦିଶୋ ନିବାର୍ଯ ଶରୈଃ ସୁଘୋରୈର୍ନିଶିତୈଃ ସୁପୁଙ୍ଖୈଃ।
ଗାଣ୍ଡୀବଶବ୍ଦେନ ମନାଂସି ତେଷାଂ ମହାବଲଂ ପ୍ରବଥଯାଂଚକାର ॥ 4-67-14 (31240) 
ତତଃ ପୁନର୍ଭୀମରବଂ ନିଗୃହ୍ଯ ଦୋର୍ଭ୍ଯାଂ ମହାଶଙ୍ଖମୁଦାରଘୋଷମ୍।
ବ୍ଯନାଦଯନ୍ସଂପ୍ରଦିଶୋ ଦିଶଃ ଖଂ ଭୁବଂ ଚ ପାର୍ଥୋ ଦ୍ବିଷତାଂ ନିହନ୍ତା ॥ 4-67-15 (31241) 
ସଂମୋହନାସ୍ତ୍ରପ୍ରଭବୈଃ ଶରୌଘୈର୍ବିନଷ୍ଟଦେହାଶ୍ଚ ନିପତ୍ଯ ଯୋଧାଃ ।
ନିଃସତ୍ବବେଗାଃ କୁରୁରାଜସୈନ୍ଯାଃ କୁଡଯୋପମାସ୍ତସ୍ଥୁରନୀହମାନାଃ ॥ 4-67-16 (31242) 
ତେ ଶଙ୍ଖନାଦେନ କୁରୁପ୍ରବୀରାଃ ସଂମୋହିତାଃ ପାର୍ଥସମୀରିତେନ ।
ଉତ୍ସୃଜ୍ଯ ଚାପାନି ଦୁରାସଦାନି ସର୍ବେ ତଦା ମୋହପରା ବଭୂବୁଃ ॥ 4-67-17 (31243) 
ତତୋ ବିସଂଜ୍ଞାନି ପରେଷୁ ପାର୍ଥଃ ସଂସ୍ମୃତ୍ଯ ସଂଦେଶମଥୋତ୍ତରାଯାଃ ।
ନିର୍ଯାହି ବାହାଦିତି ମାତ୍ସ୍ଯପୁତ୍ରମୁବାଚ ଯାବତ୍କୁରବୋ ବିସଂଜ୍ଞାଃ ॥ 4-67-18 (31244) 
ଆଚାର୍ଯଶାରଦ୍ବତଯୋଃ ସୁଶୁକ୍ଲେ କର୍ଣସ୍ଯ ପୀତଂ ରୁଚିରଂ ଚ ବସ୍ତ୍ରମ୍।
ଦ୍ରୌଣେଶ୍ଚ ରାଜ୍ଞଶ୍ଚ ତଥୈବ ନୀଲେ ବସ୍ତ୍ରେ ସମାଦତ୍ସ୍ବ ନରପ୍ରବୀର ॥ 4-67-19 (31245) 
ଭୀଷ୍ମସ୍ଯ ସଂଜ୍ଞାଂ ତୁ ତଥୈବ ମନ୍ଯେ ଜାନାତି ମେଽସ୍ତ୍ରପ୍ରତିଘାତମେଷଃ।
ଏତସ୍ଯ ବାହାନ୍କୁରୁ ସବ୍ଯତସ୍ତ୍ବମେବଂ ପ୍ରଯାତବ୍ଯମମୂଢସଂଜ୍ଞୈଃ ॥ 4-67-20 (31246) 
ରଶ୍ମୀନ୍ସମୁତ୍ସୃଜ୍ଯ ତତୋ ମହାତ୍ମା ରଥାଦବପ୍ଲୁତ୍ଯ ବିରାଟପୁତ୍ରଃ ।
ବସ୍ତ୍ରାଣ୍ଯୁପାଦାଯ ମହାରଥାନାଂ ନାନାବିଧାନ୍ଯଦ୍ଭୁତବର୍ଣକାନି ॥ 4-67-21 (31247) 
ମହାନ୍ତି ଚୀନାଂଶୁଦୁକୂଲକାନି ପଟ୍ଟାଂଶୁକାନି ବିବିଧାନି ମନୋଜ୍ଞକାନି ।
ହାରାଂଶ୍ଚ ରାଜ୍ଞାଂ ମଣିଭୂଷଣାନି ସୁବର୍ଣନିଷ୍କାଭରଣାନି ମାରିଷ ॥ 4-67-22 (31248) 
ମାଣିକ୍ଯବାହ୍ବଙ୍ଗଦକଙ୍କଣାନି ଅନ୍ଯାନି ରାଜ୍ଞାଂ ମଣିଭୂଷଣାନି।
ବସ୍ତ୍ରାଣ୍ଯୁପାଦାଯ ମହାରଥାନାଂ ତୂର୍ଣଂ ପୁନଃ ଖଂ ରଥମାରୁରୋହ ॥ 4-67-23 (31249) 
ରାଜ୍ଞଶ୍ଚ ସର୍ବାନ୍କୃତସଂନିକାଶାନ୍ସଂମୋହନାସ୍ତ୍ରେଣ ବିସଂଜ୍ଞକଲ୍ପାନ୍ ।
ନାସାଗ୍ରବିନ୍ଯସ୍ତକରାଙ୍ଗୁଲୀକଃ ପାର୍ଥୋ ଜହାସ ସ୍ମଯମାନଚେତାଃ ॥ 4-67-24 (31250) 
ତତୋଽନ୍ବଶାତ୍ତାଂଶ୍ଚତୁରଃ ସଦଶ୍ବାନ୍ପୁତ୍ରୋ ବିରାଟସ୍ଯ ହିରଣ୍ଯକକ୍ଷ୍ଯାନ୍ ।
ତେ ତଦ୍ବ୍ଯତୀଯୁର୍ଦ୍ବିଷତାମନୀକଂ ଶ୍ବେତା ବହନ୍ତୋଽର୍ଜୁନମାଜିମଧ୍ଯାତ୍ ॥ 4-67-25 (31251) 
ତଥା ପ୍ରଯାନ୍ତଂ ପୁରୁଷପ୍ରବୀରଂ ଭୀଷ୍ମଃ ଶରୈରଭ୍ଯହନତ୍ତରସ୍ବୀ।
ସ ଚାପି ଭୀଷ୍ମସ୍ଯ ହଯାନ୍ନିହତ୍ଯ ବିବ୍ଯାଧ ଭୀଷ୍ମଂ ଦଶଭିଃ ପୃଷତ୍କୈଃ ॥ 4-67-26 (31252) 
ତତୋଽର୍ଜୁନୋ ଭୀଷ୍ମମପାସ୍ଯ ଯୁଦ୍ଧେ ବିଦ୍ଧ୍ବାଽସ୍ଯ ଯନ୍ତାରମରିଷ୍ଟଧନ୍ବା।
ତସ୍ଥୌ ବିମୁକ୍ତୋ ରଥବୃନ୍ଦମଧ୍ଯାଦ୍ରାହୁଂ ବିଦାର୍ଯେବ ସହସ୍ରରଶ୍ମିଃ ॥ 4-67-27 (31253) 
ଲବ୍ଧ୍ବା ତୁ ସଂଜ୍ଞାଂ ପୁରୁଷପ୍ରବୀରଃ ପାର୍ଥଂ ନିରୀକ୍ଷ୍ଯାଥ ମହେନ୍ଦ୍ରକଲ୍ପମ୍ ।
ରଣାତ୍ପ୍ରମୁକ୍ତଂ ପୁରୁଷପ୍ରବୀରଂ ସ ଧାର୍ତରାଷ୍ଟ୍ରସ୍ତ୍ବରିତୋ ବଭାଷେ ॥ 4-67-28 (31254) 
ଅଯଂ କଥଂଚିଦ୍ଭବତୋ ବିମୁକ୍ତସ୍ତଂ ବୈ ପ୍ରବଧ୍ନୀତ ଯଥା ନ ମୁଚ୍ଯେତ୍।
ତମବ୍ରବୀଚ୍ଛାନ୍ତନବଃ ପ୍ରହସ୍ଯ କ୍ବ ତେ ଗତା ବୁଦ୍ଧିରଭୂତ୍କ୍କ ବୀର୍ଯମ୍ ॥ 4-67-29 (31255) 
ଶାନ୍ତିଂ ପରାଂ ପ୍ରାପ୍ଯ ଯଥା ସ୍ଥିତସ୍ତ୍ବମୁତ୍ସୃଜ୍ଯ ବାଣାଂଶ୍ଚ ଧନୁଶ୍ଚ ଚିତ୍ରମ୍ ।
ନ ତ୍ବେବ ବୀଭତ୍ସୁରଲଂ ନୃଶଂସଂ କର୍ତୁଂ ନ ପାପେଽସ୍ଯ ମନୋ ନିବିଷ୍ଟମ୍ ॥ 4-67-30 (31256) 
ଜହ୍ଯାନ୍ନ ଧର୍ମଂ ତ୍ରିଦିବସ୍ଯ ହେତୋଃ ସର୍ବେ ତୁ ତସ୍ମାନ୍ନ ହତା ରଣେଽସ୍ମିନ୍।
କ୍ଷିପ୍ରଂ କୁରୂନ୍ଯାହି କୁରୁପ୍ରବୀର ବିଜିତ୍ଯ ଗାଶ୍ଚ ପ୍ରତିଯାତୁ ପାର୍ଥଃ ॥ 4-67-31 (31257) 
ସଂମୋହନାସ୍ତ୍ରପ୍ରତିମୋହିତାଃ ସ୍ଥ ଯୂଯଂ ନ ଜାନୀଥ ଧନାପହାରମ୍।
ପଶ୍ଯାମି ବସ୍ତ୍ରାଭରଣାନି ରାଜନ୍ବିରାଟପୁତ୍ରେଣ ସମାହୃତାନି ॥ 4-67-32 (31258) 
ନୃପେଷୁ ସର୍ବେଷୁ ଚ ମୋହିତେଷୁ ହନ୍ତୁଂ ଯଦୀଚ୍ଛେତ୍ସ ହନିଷ୍ଯତୀତି।
ତଦା ତୁ ଧର୍ମାତ୍ମତଯା ନୃବୀରୋ ନ ଚାହନଦ୍ବୋ ବଲଭିତ୍ତନୂଜଃ ॥ 4-67-33 (31259) 
ଭାଗ୍ଯେନ ଯୁଷ୍ମାନବଧୀନ୍ନ ପାର୍ଥଃ ସଂଧିଂ କୁରୂଣାମନୁମନ୍ଯମାନଃ ।
ତଦ୍ଯାତ ଯୂଯଂ ସହସୈନିକୈସ୍ତୈର୍ହତାବଶିଷ୍ଟୈର୍ଗଜସାହ୍ବଯଂ ପୁରୁମ୍ ॥ 4-67-34 (31260) 
ବୈଶମ୍ପାଯନ ଉବାଚ। 4-67-35x (3261) 
ଦୁର୍ଯୋଧନସ୍ତସ୍ଯ ନିଶମ୍ଯ ବାକ୍ଯଂ ପିତାମହସ୍ଯାତ୍ମହିତଂ ପ୍ରଶସ୍ଯ।
ଅତୀତକାମୋ ଯୁଧି ସୋଽତ୍ଯମର୍ଷୀ ରାଜା ବିନିଶ୍ବସ୍ଯ ବଭୂବ ତୂଷ୍ଣୀମ୍ ॥ 4-67-35 (31261) 
ତଦ୍ଭୀଷ୍ମବାକ୍ଯଂ ହି ନିଶମ୍ଯ ସର୍ବେ ଧନଞ୍ଜଯାଗ୍ନିଂ ଚ ବିବର୍ଧମାନମ୍।
ନିବର୍ତନାଯୈବ ମତିଂ ନିଦଧ୍ଯୁର୍ଦୁର୍ଯୋଧନଂ ତଂ ପରିରକ୍ଷମାଣାଃ ॥ 4-67-36 (31262) 
ତାନ୍ପ୍ରସ୍ଥିତାନ୍ପ୍ରୀତମନାଃ ସମର୍ଥୋ ଧନଞ୍ଜଯଃ ସର୍ବକୁରୁପ୍ରବୀରଃ ।
ଆମନ୍ତ୍ର୍ଯ ବୀରୋଽନୁଯଯୌ ମୁହୂର୍ତଂ ଗାଣ୍ଡୀବଘୋଷେଣ ବିନଦ୍ଯ ଲୋକମ୍ ॥ 4-67-37 (31263) 
ତେଷାମନୀକାନି ନିରୀକ୍ଷ୍ଯ ପାର୍ଥୋ ବିକୀର୍ଣଯାନଧ୍ବଜକାର୍ମୁକାଣି।
ଗାଣ୍ଡୀବଧନ୍ବା ପ୍ରହସନ୍କୁରୂଣାଂ ଶଙ୍ଖ ପ୍ରଦଧ୍ମୌ ବଲବାନ୍ବଲେନ ॥ 4-67-38 (31264) 
ତେ ଶଙ୍ଖଶବ୍ଦଂ ତୁମୁଲଂ ନିଶମ୍ଯ ଧ୍ବଜସ୍ଯ ଶବ୍ଦଂ ଚ ତତୋଽନ୍ତରିକ୍ଷେ।
ଗାଣ୍ଡୀବଶବ୍ଦେନ ମୁହୁର୍ମୁହୁସ୍ତେ ଭୀତା ଯଯୁଃ ସର୍ବଧନଂ ବିହାଯ ॥ 4-67-39 (31265) 
ତାନର୍ଜୁନୋ ଦୂରତରଂ ବିଭଜ୍ଯ ଧନଂ ଚ ସର୍ବଂ ନିଖିଲଂ ନିବର୍ତ୍ଯ ।
ଆପୃଚ୍ଛ୍ଯ ତାନ୍ଦୂରମନୁପ୍ରଯାତ୍ବା ଧନଞ୍ଜଯସ୍ତତ୍ର କୁରୂନ୍ମହାତ୍ମା। 
ଗୁରୂଂଶ୍ଚ ସର୍ବାନଭିବାଦ୍ଯ ବାଣୈର୍ନ୍ଯବର୍ତତୋଦଗ୍ରମନାଃ ଶରୈଃ ସହ ॥  4-67-40 (31266) 
ପିତାମହଂ ଶାନ୍ତନବଂ ମହାତ୍ମା ଦ୍ବାଭ୍ଯାଂ ଶରାଭ୍ଯାମଭିବାଦ୍ଯ ବୀରଃ।
ଦ୍ରୋଣଂ କୃପଂ ଚୈବ କୁରୂଂଶ୍ଚ ମାନ୍ଯାଞ୍ଶରୈଶ୍ଚ ସର୍ବାନଭିବାଦ୍ଯ ସଙ୍ଖ୍ଯେ। 
ଦୁର୍ଯୋଧନସ୍ଯୋତ୍ତମରତ୍ନଚିତ୍ରଂ ଚିଚ୍ଛେଦ ପାର୍ଥୋ ମକୁଟଂ ଶରୌଘୈଃ ॥  4-67-41 (31267) 
ଅରାଜବଂଶସ୍ଯ କିମର୍ଥମେତନ୍ନିତ୍ଯଂ ନ ଧାର୍ଯଂ ମକୁଟଂ ତ୍ବଯେତି।
ସଂପାତିତଂ ଭୂମିତଲେ ସରତ୍ନଂ ପ୍ରୀତସ୍ତୁତୋ ମାତ୍ସ୍ଯସୁତୋ ବଭୂବ ॥ 4-67-42 (31268) 
ଧନଞ୍ଜଯଂ ନାଗମିବ ପ୍ରଭିନ୍ନଂ ବିଜିତ୍ଯ ଶତ୍ରୂନ୍ପରିବର୍ତମାନମ୍।
ଗାସ୍ତା ବିଜିତ୍ଯାଭିମୁଖଂ ପ୍ରଯାନ୍ତଂ ନ ଶକ୍ନୁବନ୍ତଃ କୁରବଃ ପ୍ରଯାତାଃ ॥ 4-67-43 (31269) 
ଧନଞ୍ଜଯଂ ସିଂହମିବାତ୍ତଶସ୍ତ୍ରଂ ଗା ବୈ ବିଜିତ୍ଯାଭିମୁଖଂ ପ୍ରଯାନ୍ତମ୍ ।
ଉଦୀକ୍ଷିତୁଂ ପାର୍ଥିବାସ୍ତେ ନ ଶେକୁର୍ଯଥୈବ ମଧ୍ଯାହ୍ନଗତଂ ହି ସୂର୍ଯମ୍ ॥ 4-67-44 (31270) 
ରକ୍ତାନି ବାସାଂସି ଚ ତାନି ଗୃହ୍ଯ ରଣୋତ୍କଟୋ ନାଗ ଇବ ପ୍ରଭିନ୍ନଃ।
ଜିତ୍ବା ଚ ବୈରାଟିମୁବାଚ ପାର୍ଥଃ ପ୍ରହୃଷ୍ଟରୂପୋ ରଥିନାଂ ବରିଷ୍ଠଃ ॥ 4-67-45 (31271) 
ଆବର୍ତଯାଶ୍ବାନ୍ପଶବୋ ଜିତାସ୍ତେ ଯାତାଃ ପରେ ପ୍ରୈହି ପୁରଂ ପ୍ରହୃଷ୍ଟଃ ।
ଉଦ୍ଧୁଷ୍ଯତାଂ ତେ ବିଜଯୋଽଦ୍ଯ ଶୀଘ୍ରଂ ଗାତ୍ରଂ ତୁ ତେ ସେବତୁ ମାଲ୍ଯଗନ୍ଧଃ । 
ମାତା ତୁ ତେ ନନ୍ଦତୁ ବାନ୍ଧବାଶ୍ଚ ତ୍ବାମଦ୍ଯ ଦୃଷ୍ଟ୍ବା ସମୁଦୀର୍ଣହର୍ଷମ୍ ॥ ॥  4-67-46 (31272) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ସପ୍ତଷ୍ଟିତମୋଽଧ୍ଯାଯଃ ॥

Mahabharata - Virata Parva - Chapter Footnotes

4-67-11 ପୂର୍ଣୌଘନିଭାନି ପୂର୍ବନଦୀପ୍ରବାହସଦୃଶାନି ॥ 11 ॥ 4-67-16 ଅନୀହମାନାଃ ଅଚେଷ୍ଟମାନାଃ ॥ 16 ॥ 4-67-18 ଯାବଦ୍ବିସଂଜ୍ଞାସ୍ତାବନ୍ନିର୍ଯାହୀତ୍ଯଧ୍ଯାହାରେଣ ଯୋଜନା ॥ 18 ॥ 4-67-19 ଆଦସ୍ତ୍ବ ଗୃହାଣ ॥ 19 ॥ 4-67-20 ଅମୂଢସଂଜ୍ଞୈଃ ଅସ୍ମାଭିରିତି ଶେଷଃ । ସବ୍ଯତସ୍ତ୍ବମେବଂ ହି ଧମମାହୁର୍ଜିତସ୍ଯେତି ଧo ପାଠଃ ॥ 20 ॥ 4-67- 25 ସଂନିକାଶାନ୍ କୃତଂ କୃତକଂ ପ୍ରତିମାଦି ନିଶ୍ଚେଷ୍ଟତଯା ତତ୍ସଦୃଶାନିତ୍ଯର୍ଥଃ ॥ 25 ॥ 4-67-45 ହିମତ୍ବା ଚ ବୈରାଟିମୁବାଚେତି ପାଠାନ୍ତରମ୍ ॥ 45 ॥



ବିରାଟପର୍ବ - ଅଧ୍ଯାଯ 00

॥ ଶ୍ରୀଃ ॥

4.68. ଅଧ୍ଯାଯଃ 00 

Mahabharata - Virata Parva - Chapter Topics

ଅର୍ଜୁନେନୋତ୍ତରଂପ୍ରତି ଯୁଧିଷ୍ଠିରାଦିତତ୍ବପ୍ରକାଶନପ୍ରତିଷେଧନମ୍ ॥ 1 ॥ ତଥା ଶ୍ମଶାନମେତ୍ଯ ଶମୀତରୌ ଗାଣ୍ଡିବାଦିନିଧାନପୂର୍ବକଂ ପୁନର୍ବୃହନ୍ନଲାବେଷପରିଗ୍ରହେଣ ସାରଥ୍ଯକରଣମ୍ ॥ 2 ॥ ଉତ୍ତରେଣାର୍ଜୁନଚୋଦନଯା ସ୍ବଜଯୋଦ୍ଧୋଷଣାଯ ନଗରଂପ୍ରତି ଦୂତପ୍ରେଷଣମ୍ ॥ 3 ॥

Mahabharata - Virata Parva - Chapter Text

4-68-0 (31273) 
ବୈଶମ୍ପାଯନ ଉବାଚ। 4-68-0x (3262) 
ତତୋ ବିଜିତ୍ଯ ସଂଗ୍ରାମେ କୁରୁଗୋବୃଷଭେକ୍ଷଣଃ।
ସମାନଯାମାସ ତଦା ବିରାଟସ୍ଯ ଧନଂ ମହତ୍ ॥ 4-68-1 (31274) 
ମତଷୁ ଚ ପ୍ରଭଗ୍ନେଷୁ ଧାର୍ତରାଷ୍ଟ୍ରେଷୁ ସର୍ବଶଃ।
ବନାନ୍ନିଷ୍କ୍ରମ୍ଯ ଗହନାଦ୍ବହବଃ କୁରୁସୈନିକାଃ । 
ଭଯାତ୍ସଂତ୍ରସ୍ତମନସଃ ସମାଜଗ୍ମୁସ୍ତତସ୍ତତଃ ॥  4-68-2 (31275) 
ମୁକ୍ତକେଶାଃ ପ୍ରଦୃଶ୍ଯନ୍ତେ ସ୍ଥିତାଃ ପ୍ରାଞ୍ଜଲଯସ୍ତଦା।
କ୍ଷୁତ୍ପିଣସାପରିଶ୍ରାନ୍ତା ବିଦେଶସ୍ଥା ବିଚେତସଃ । 
ଊଚୁଃ ପ୍ରାଞ୍ଜଲଯଃ ସର୍ବେ ପାର୍ଥ କିଂ କରବାମହେ ॥  4-68-3 (31276) 
ପ୍ରାଣାନନ୍ତର୍ମନୋଯାତାନ୍ପ୍ରଯାଚିଷ୍ଯାମହେ ବଯମ୍।
ବଯଂ ଚାର୍ଜୁନ ତେ ଦାସା ହ୍ଯନୁରକ୍ଷ୍ଯା ହ୍ଯନାଥକାଃ ॥ 4-68-4 (31277) 
ଅର୍ଜୁନ ଉବାଚ। 4-68-5x (3263) 
ଅନାଥାନ୍ଦୁଃଖିତାନ୍ଦୀନାନ୍କୃଶାନ୍ବୃଦ୍ଧାନ୍ପରାଜିତାନ୍।
ନ୍ଯସ୍ତଶସ୍ତ୍ରାନ୍ନିରାଶାଂଶ୍ଚ ନାହଂ ହନ୍ମି କୃତାଞ୍ଜଲୀନ୍ ॥ 4-68-5 (31278) 
ଭବନ୍ତୋ ଯାନ୍ତୁ ବିସ୍ରବ୍ଧା ନିର୍ଭଯା ଅମୃତା ଯଥା।
ମମ ପାଦରଜୋଲକ୍ଷ୍ମ୍ଯା ଜୀବନ୍ତୁ ସୁଚିରଂ ଭୁବି ॥ 4-68-6 (31279) 
ତସ୍ଯ ତାମଭଯାଂ ବାଚଂ ଶ୍ରୁତ୍ବା ଯୋଧାଃ ସମାଗତାଃ ।
ଆଯୁଃ କୀର୍ତିଯଶୋଭିସ୍ତେ ତମାଶୀର୍ଭିରବର୍ଧଯନ୍ ॥ 4-68-7 (31280) 
ତତୋ ନିବୃତ୍ତାଃ କୁରବୋ ଯଗ୍ନାଶ୍ଚ ଦିବମାସ୍ଥିତାଃ ।
ପ୍ରଯାତାଃ ସର୍ବତସ୍ତତ୍ର ନମସ୍କୃତ୍ଯ ଧନଞ୍ଜଯମ୍ ॥ 4-68-8 (31281) 
ଏବଂ ଦତ୍ତାଭଯାସ୍ତେନ ତତୋ ଯାତାଃ କୁରୂନ୍ପ୍ରତି ॥  4-68-9 (31282) 
ସ କର୍ମ କୃତ୍ବା ପରମାର୍ଯକର୍ମା ନିହତ୍ଯ ଶତ୍ରୂନ୍ଦ୍ବିଷତାଂ ନିହନ୍ତା।
ଯାତୋ ମହାମେଘ ଇବାତପାନ୍ତେ ବିଦ୍ରାବ୍ଯ ପାର୍ଥଃ କୁରୁସୈନ୍ଯମେକଃ ॥ 4-68-10 (31283) 
ତଂ ମାତ୍ସ୍ଯପୁତ୍ରଂ ଦ୍ବିଷତାଂ ନିହନ୍ତା ବଚୋଽବ୍ରବୀତ୍ସଂପରିଗୃହ୍ଯ ରାଜନ୍ ॥  4-68-11 (31284) 
ପିତୁଃ ସକାଶେ ତବ ତାତ ସର୍ବେ ବସନ୍ତି ପାର୍ଥା ବିଦିତଂ ତ୍ବଯେତି।
ତାନ୍ମାସ୍ମ ଶଂସୀର୍ନଗରଂ ପ୍ରବିଶ୍ଯ ଭୀତଃ ପ୍ରଣଶ୍ଯେତ୍ସ ଚ ମତ୍ସ୍ଯରାଜଃ ॥ 4-68-12 (31285) 
ମଯା ଜିତା ସା ଧ୍ବଜିନୀ କୁରୂଣାଂ ମଯା ହି ଗାବୋ ବିଜିତା ଦ୍ବିଷଦ୍ଭ୍ଯଃ ।
ଏବଂ ତୁ କାମଂ ନଗରଂ ପ୍ରବିଶ୍ଯ ତ୍ବମାତ୍ମନା କର୍ମ କୃତଂ ବ୍ରବୀହି ॥ 4-68-13 (31286) 
ର ଉବାଚ । 4-68-14x (3264) 
ଯତ୍ତେ କୃତଂ କର୍ମ ନ ବାରଣୀଯଂ ତତ୍କର୍ମ କର୍ତୁଂ ମମ ନାସ୍ତି ଶକ୍ତିଃ।
ନ ତ୍ବାଂ ପ୍ରବକ୍ଷ୍ଯାମି ପିତୁଃ ସକାଶେ ଯାବନ୍ନ ମାଂ ବକ୍ଷ୍ଯସି ସବ୍ଯସାଚିନ୍ ॥ 4-68-14 (31287) 
ପାଯନ ଉବାଚ। 4-68-15x (3265) 
ସ ଶତ୍ରୁସେନାଂ ତରସା ବିଜିତ୍ଯ ଆଚ୍ଛିଦ୍ଯ ସର୍ବଂ ତୁ ଧନଂ କୁରୂଣାମ୍।
ଶ୍ମଶାନମାଗମ୍ଯ ପୁନଃ ଶମୀଂ ତାମଭ୍ଯେତ୍ଯ ତସ୍ଥୌ ଶରବିକ୍ଷତାଙ୍ଗଃ ॥ 4-68-15 (31288) 
ତତଃ ସ ବହ୍ନିପ୍ରତିମୋ ମହାକପିଃ ସହୈବ ଭୂତୈର୍ଦିବମୁତ୍ପପାତ।
ତଥା ଚ ମାଯା ବିହିତା ବଭୂବ ସା ଧ୍ବଜଂ ଚ ସିଂହଂ ଯୁଯୁଜେ ରଥେ ପୁନଃ ॥ 4-68-16 (31289) 
ନିଧାଯ ତଚ୍ଚାଯୁଧମାଜିମର୍ଦନଃ କୁରୂତ୍ତମାନାମିଷୁଧୀନ୍ଧ୍ବଜାଂସ୍ତଥା।
ପ୍ରାଯାତ୍ସ ମାତ୍ସ୍ଯୋ ନଗରଂ ପ୍ରବେଷ୍ଟୁଂ କିରୀଟିନା ସାରଥିନା ମହାତ୍ମା ॥ 4-68-17 (31290) 
ପାର୍ଥଶ୍ଚ କୃତ୍ବା ପରମାର୍ଯକର୍ମ ନିହତ୍ଯ ଶତ୍ରୂନ୍ଦ୍ବିଷତାଂ ନିହନ୍ତା।
ବିଧାଯ ଭୂଯଶ୍ଚ ତଥୈବ ବେଷଂ ଜଗ୍ରାହ ରଶ୍ମୀନ୍ପୁନରୁତ୍ତରସ୍ଯ। 
ବୃହନ୍ନଲାରୂପମଥୋ ବିଧାଯ ପ୍ରାଯାତ୍ଯ ମାତ୍ସ୍ଯୋ ନଗରଂ ପ୍ରବେଷ୍ଟୁମ୍ ॥  4-68-18 (31291) 
ବୈଶମ୍ପାଯନ ଉବାଚ। 4-68-19x (3266) 
ତତୋ ନିବୃତ୍ତାଃ କୁରବଃ ପ୍ରଭଗ୍ନାଃ ଶମମାସ୍ଥିତାଃ ।
ପରସ୍ପରମବେକ୍ଷ୍ଯୈବ ଜଗ୍ମୁସ୍ତେ ହୃତବାସସଃ ॥ 4-68-19 (31292) 
ପନ୍ଥାନମୁପସଂଗମ୍ଯ ଫଲ୍ଗୁନୋ ବାକ୍ଯମବ୍ରବୀତ୍।
ରାଜପୁତ୍ର ପ୍ରପଦ୍ଯସ୍ବ ଧନାନୀମାନି ସର୍ବଶଃ। 
ଗୋକୁଲାନି ମହାବାହୋ ବୀରଗୋପାଲକୈଃ ସହ ॥  4-68-20 (31293) 
ତତୋଽପରାହ୍ଣେ ଯାସ୍ଯାମୋ ବିରାଟନଗରଂ ପ୍ରତି।
ଆଶ୍ବାସ୍ଯ ପାଯଯିତ୍ବା ଚ ପରିପ୍ଲାବ୍ଯ ଚ ବାଜିନଃ।  4-68-21 (31294) 
ଗଚ୍ଛନ୍ତୁ ତ୍ବରିତଂ ଦୂତା ଗୋପାଲାଃ ପ୍ରେଷିତାସ୍ତ୍ବଯା।
ନଗରେ ପ୍ରିଯମାଖ୍ଯାତୁଂ ଘୋଷଯନ୍ତୁ ଚ ତେ ଜଯମ୍ ॥ 4-68-22 (31295) 
ଉତ୍ତରସ୍ତ୍ବରମାଣୋଽଥ ଦୂତାନାଜ୍ଞାପଯତ୍ତତଃ।
ବଚନାଦର୍ଜୁନସ୍ଯୈବ ହ୍ଯାଚକ୍ଷଧ୍ବଂ ଜଯଂ ମମ ॥ 4-68-23 (31296) 
4-68-24 (31297) 
ମଯା ଜିତା ସା ଧ୍ବଜିନୀ କୁରୁଣଂ
ମଯା ଚ ଗାବୋ ବିଜିତା ଦ୍ବିଷଦ୍ଭ୍ଯଃ। 
ଏବଂ ତୁ କାମଂ ନଗରଂ ପ୍ରବିଶ୍ଯ
ମଯାଽଽତ୍ମନା କର୍ମ କୃତଂ ବ୍ରବୀତ ॥ 



ବିରାଟପର୍ବ - ଅଧ୍ଯାଯ 069

॥ ଶ୍ରୀଃ ॥

4.69. ଅଧ୍ଯାଯଃ 069 

Mahabharata - Virata Parva - Chapter Topics

ବିରାଟେନ ଯୁଧିଷ୍ଠିରାଦିଭିଃ ସହ ସୁଶର୍ମାଦିଜଯାନନ୍ତରଂ ପୁସଂପ୍ରତ୍ଯାଗମନମ୍ ॥ 1॥ ତଥା ଉତ୍ତରସ୍ଯ କୁରୁବିଜଯାଯ ସହବୃହନ୍ନଲଯା ଗମନଶ୍ରବଣେନ ତଦ୍ରକ୍ଷଣାଯ ସେନାଚୋଦନା ॥ 2 ॥ ଅତ୍ରାନ୍ତରେ ବିରାଟାଯ ଦୂତୈରୁତ୍ତରଜନିବେଦନମ୍ ॥ 3 ॥

Mahabharata - Virata Parva - Chapter Text

4-69-0 (31298) 
ବୈଶମ୍ପାଯନ ଉବାଚ। 4-69-0x (3267) 
ସ ବିଜିତ୍ଯ ଧନଂ ଚାପି ବିରାଟୋ ବାହିନୀପତିଃ।
ପ୍ରାବିଶନ୍ନଗରଂ ହୃଷ୍ଟଶ୍ଚତୁର୍ଭିଃ ସହ ପାଣ୍ଡବୈଃ ॥ 4-69-1 (31299) 
ଜିତ୍ବା ତ୍ରିଗର୍ତାନ୍ସଂଗ୍ରାମେ ଗାଶ୍ଚୈବାନାଯ୍ଯ କେବଲାଃ।
ଅଶୋଭତ ମହାରାଜଃ ସହ ପାର୍ଥୈଃ ଶ୍ରିଯା ବୃତଃ ॥ 4-69-2 (31300) 
ତମାସନଗତ ବୀରଂ ସୁହୃଦାଂ ପ୍ରୀତିବର୍ଧନମ୍ ।
ତପତସ୍ଥୁଃ ପ୍ରକୃତଯଃ ସମନ୍ତାଦ୍ବ୍ରାହ୍ମଣୈଃ ସହ ॥ 4-69-3 (31301) 
ସଭାଜିତଃ ସଭାସଦ୍ଭିଃ ପ୍ରତିନନ୍ଦ୍ଯ ସ ମତ୍ସ୍ଯରାଟ୍ ।
ବିସର୍ଜଯାମାସ ତଦା ଦ୍ବିଜାଂଶ୍ଚ ପ୍ରକୃତୀସ୍ତଥା ॥ 4-69-4 (31302) 
ତତଃ ସ ରାଜା ମାତ୍ସ୍ଯାନାଂ ବିରାଟୋ ବାହିନୀପତିଃ।
ପ୍ରବିଶ୍ଯାନ୍ତଃପୁରଂ ରମ୍ଯଂ ସ୍ତ୍ରୀଶତୈରୁପଶୋଭିତମ୍। 
ଉତ୍ତରଂ ତତ୍ର ନାପଶ୍ଯତ୍କ୍ବ ଯାତ ଇତି ଚାବ୍ରବୀତ୍ ॥  4-69-5 (31303) 
ଆଚଖ୍ଯୁସ୍ତତ୍ର ସଂହୃଷ୍ଟାଃ ସ୍ତ୍ରିଯଃ କନ୍ଯାଶ୍ଚ ବେଶ୍ମନି।
ଅନ୍ତଃପୁରଚରାଶ୍ଚୈବ କୁରୁଭିର୍ଗୋଧନଂ ହୃତମ୍ ॥ 4-69-6 (31304) 
ତାଞ୍ଜେତୁମଭିସଂରବ୍ଧ ଏକ ଏବାତିସାହସାତ୍ ।
ବୃହନ୍ନଲାସହାଯଶ୍ଚ ନିର୍ଯାତଃ ପୃଥିବୀଂଜଯଃ ॥ 4-69-7 (31305) 
ଉପଯାତାନତିରଥାନ୍ଦ୍ରୋଣଂ ଶାନ୍ତନବଂ କୃପମ୍।
କର୍ଣଂ ଦୁର୍ଯୋଧନଂ ଚୈବ ଦ୍ରୋଣପୁତ୍ରଂ ଚ ଷଡ୍ରଥାନ୍ ॥ 4-69-8 (31306) 
ତତୋ ବିରାଟଃ ପରମାଭିତପ୍ତଃ
ପୁତ୍ରଂ ନିଶମ୍ଯୈକରଥେନ ଯାତମ୍। 
ବୃହନ୍ନଲାସାରଥିମାଜିମର୍ଦନଂ
ପ୍ରୋବାଚ ସର୍ବାନଥ ମନ୍ତ୍ରିମୁଖ୍ଯାନ୍ ॥  4-69-9 (31307) 
ଗବାଂ ଶତସହସ୍ରାଣି ଉଭିଭୂଯ ମମାତ୍ମଜମ୍।
କୁସ୍ବଃ କାଲଯନ୍ତି ସ୍ମ ସର୍ବେ ଯୁଦ୍ଧବିଶାରଦାଃ ॥ 4-69-10 (31308) 
ତସ୍ମାଦ୍ଗଚ୍ଛତୁ ମେ ଯୋଧା ବଲେନ ମହତା ବୃତାଃ।
ଉତ୍ତରସ୍ଯ ପରୀପ୍ସାର୍ଥଂ ଯେ ତ୍ରିଗର୍ତୈରବିକ୍ଷତାଃ ॥ 4-69-11 (31309) 
ବୈଶମ୍ପାଯନ ଉବାଚ। 4-69-12x (3268) 
ହଯାଂଶ୍ଚ ନାଗାଂଶ୍ଚ ରଥାଂଶ୍ଚ ଶୀଘ୍ରଂ
ବାଦିତ୍ରସଙ୍ଘାଂଶ୍ଚ ତତଃ ପ୍ରଭୂତାନ୍। 
ପ୍ରସ୍ଥାପଯାମାସ ସୁତସ୍ଯ ହେତୋ-
ର୍ବିଚିତ୍ରଚିତ୍ରାଭରଣୋପପନ୍ନାନ୍ ॥  4-69-12 (31310) 
ଏବଂ ସ ରାଜା ମାତ୍ସ୍ଯାନାଂ ମହାନକ୍ଷୋହିଣୀପତିଃ।
ବ୍ଯାଦିଦେଶାଥ ସ କ୍ଷିପ୍ରଂ ବାହିନୀଂ ଚତୁରଙ୍ଗିଣୀମ୍ ॥ 4-69-13 (31311) 
କୁମାରମାଶୁ ଜାନୀତ ଯଦି ଜୀବତି ବା ନବା।
ଯସ୍ଯ ଯନ୍ତା ଗତଃ ଷଣ୍ଡୋ ମନ୍ଯେଽହଂ ସ ନ ଜୀବତି ॥ 4-69-14 (31312) 
ତମବ୍ରବୀଦ୍ଧର୍ମସୁତୋ ବିରାଟ-
ମାର୍ତଂ ବିଦିତ୍ବା କୁରୁଭିଃ ପ୍ରତପ୍ତମ୍। 
ବୃହନ୍ନଲା ସାରଥିଶ୍ଚେନ୍ନରେନ୍ଦ୍ର
ପରେ ନ ନେଷ୍ଯନ୍ତି ତବାଦ୍ଯ ଗାଶ୍ଚ ॥  4-69-15 (31313) 
ସର୍ବାନ୍ମହୀପାନ୍ସହିତାନ୍କୁରୂଂଶ୍ଚ
ତଥୈବ ଦେବାସୁରନାଗଯକ୍ଷାନ୍। 
ଅଲଂ ବିଜେତୁଂ ସମରେ ସୁତସ୍ତେ
ଅନୁଷ୍ଠିତଃ ସାରଥିନା ହି ତେନ ॥  4-69-16 (31314) 
ସର୍ବଥା କୁରବଶ୍ଚାପି ଯେ ଚାନ୍ଯେ ବସୁଧାଧିପାଃ ।
ତ୍ରିଗର୍ତାନ୍ନିର୍ଜିତାଞ୍ଶ୍ରୁତ୍ବା ନ ସ୍ଥାସ୍ଯନ୍ତି କଥଂଚନ ॥ 4-69-17 (31315) 
ବୈଶମ୍ପାଯନ ଉବାଚ। 4-69-18x (3269) 
ଅଥୋତ୍ତରେଣ ପ୍ରହିତା ଦୂତାସ୍ତେ ଶୀଘ୍ରଗାମିନଃ ।
ବିରାଟନଗରଂ ପ୍ରାପ୍ଯ ଜଯଂ ପ୍ରାବେଦଯଂସ୍ତଦା ॥ 4-69-18 (31316) 
ରାଜାନଂ ବୃତମାଚଖ୍ଯୁର୍ମନ୍ତ୍ରିଭିର୍ଜଯମୁତ୍ତମମ୍ ।
ପରାଜଯଂ କୁରୂଣାଂ ଚ ଉପାଯାନ୍ତଂ ତଥୋତ୍ତରମ୍ ॥ 4-69-19 (31317) 
ସର୍ବା ବିନିର୍ଜିତା ଗାବଃ କୁରବଶ୍ଚ ପରାଜିତାଃ।
ଉତ୍ତରଃ ସହ ସୂତେନ କୁଶଲୀ ଚ ପରଂତପଃ ॥ 4-69-20 (31318) 
କଙ୍କ ଉବାଚ। 4-69-21x (3270) 
ଦିଷ୍ଟ୍ଯା ତେ ନିର୍ଜିତା ଗାବଃ କୁରବଶ୍ଚ ପରାଜିତାଃ।
ଦିଷ୍ଟ୍ଯା ତେ ବିଜଯୀ ପୁତ୍ରଃ ଶ୍ରୂଯତେ ପାର୍ଥିବର୍ଷଭଃ ॥ 4-69-21 (31319) 
ନାଦ୍ଭୁତଂ ତ୍ବିହ ମନ୍ଯେଽହଂ ଯତ୍ତେ ପୁତ୍ରୋଽଜଯତ୍କୁରୂନ୍।
ଧ୍ରୁବ ଏବ ଜଯସ୍ତସ୍ଯ ଯସ୍ଯ ଯନ୍ତା ବୃହନ୍ନଲା॥ 4-69-22 (31320) 
ଦେବେନ୍ଦ୍ରସାରଥିଶ୍ଚୈବ ମାତଲିଃ ଖ୍ଯାତବିକ୍ରମଃ ।
କୃଷ୍ଣସ୍ଯ ସାରଥିଶ୍ଚୈବ ନ ବୃହନ୍ନଲଯା ସମୌ ॥ 4-69-23 (31321) 
ବୈଶମ୍ପାଯନ ଉବାଚ। 4-69-24x (3271) 
ତତୋ ବିରାଟୋ ନୃପତିଃ ସଂପ୍ରହୃଷ୍ଟତନୂରୁହ।
ଶ୍ରୁତ୍ବା ତୁ ବିଜଯଂ ତସ୍ଯ କୁମାରସ୍ଯାମିତୌଜସଃ। 
ସଂତୋଷଯିତ୍ବା ଦୂତାଂସ୍ତାନ୍ଧନରତ୍ନୈଶ୍ଚ ସର୍ବଶଃ ॥  4-69-24 (31322) 
ଗତେ ତ୍ବନୁଜନେ ତସ୍ମିନ୍ଦୂତବାକ୍ଯଂ ନିଶମ୍ଯ ଚ।
ଉତ୍ତରସ୍ଯ ଜଯାତ୍ପ୍ରୀତୋ ବିରାଟଃ ପ୍ରତ୍ଯଭାଷତ ॥ 4-69-25 (31323) 
ରାଜମାର୍ଗାଃ କ୍ରିଯନ୍ତାଂ ବୈ ପତାକାଭିରଲଂକୃତାଃ।
ପୁଷ୍ପୋପହାରୈରର୍ଚ୍ଯତାଂ ଦେବତାଶ୍ଚାପି ସର୍ବଶଃ ॥ 4-69-26 (31324) 
କୁମାରା ଯୋଧମୁଖ୍ଯାଶ୍ଚ ଗଣିକାଶ୍ଚ ସ୍ବଲଂକୃତାଃ।
ବାଦିତ୍ରାଣି ଚ ସର୍ବାଣି ପ୍ରତ୍ଯୁଦ୍ଯାନ୍ତୁ ସୁତଂ ମମ ॥ 4-69-27 (31325) 
ଭବନ୍ତୁ ତେ ଲବ୍ଧଜଯେ ସୁତେ ମେ
ପୌରାଶ୍ଚ ମର୍ତ୍ଯାଶ୍ଚ ପରେ ଚ ନାର୍ଯଃ । 
ତେ ଶୁକ୍ଲବସ୍ତ୍ରାଃ ପ୍ରଭବନ୍ତୁ ମାର୍ଗେ
ସୁଗନ୍ଧମାଲ୍ଯାଭରଣାଶ୍ଚ ନାର୍ଯଃ ॥  4-69-28 (31326) 
ଭଜନ୍ତୁ ସର୍ବା ଗଣିକାଃ ସୁତଂ ମେ
ନାର୍ଯଶ୍ଚ କନ୍ଯାଃ ସହସୈନିକାଶ୍ଚ । 
ସ୍ବଲଂକୃତାସ୍ତାଃ ସୁଭଗାଃ ସୁବେଷାଃ
ପୁତ୍ରସ୍ଯ ପନ୍ଥାନମନୁବ୍ରଜନ୍ତୁ ॥  4-69-29 (31327) 
ଘଣ୍ଟାପଣବକାଃ ଶୀଘ୍ରଂ ମତ୍ତମାରୁହ୍ଯ କୁଞ୍ଜରମ୍।
ଶୃଙ୍ଗାଟକେଷୁ ସର୍ବେଷୁ ସମାଖ୍ଯାନ୍ତୁ ଜଯଂ ମମ୍॥ 4-69-30 (31328) 
ଉତ୍ତରା ଚ କୁମାରୀଭିର୍ବହ୍ବାଭରଣଭୂଷିତା।
ସଖୀଂ ବିଜିତସଂଗ୍ରାମାଂ ପ୍ରତ୍ଯୁଦ୍ଯାତୁ ବୃହନ୍ନଲାମ୍ ॥ 4-69-31 (31329) 
ଶ୍ରୁତ୍ବା ତୁ ବଚନଂ ତସ୍ଯ ପାର୍ଥିବସ୍ଯ ମହାତ୍ମନ।
ତଥୈବ ଚକ୍ରୁଃ ସଂହୃଷ୍ଟାଃ ପୌରାଃ ସ୍ବସ୍ତିକପାଣଯଃ ॥ 4-69-32 (31330) 
ମୂତାଶ୍ଚ ସର୍ବେ ସହମାଗଧାଶ୍ଚ
ହୃଷ୍ଟା ବିରାଟସ୍ଯ ପୁରେ ଜନୌଘାଃ । 
ଭେର୍ଯଶ୍ଚ ତୂର୍ଯାଣି ଚ ବାରିଜାଶ୍ଚ
ବେପୈଃ ପରାର୍ଧ୍ଯୈଃ ପ୍ରମଦାଜନାଶ୍ଚ ॥  4-69-33 (31331) 
ବନ୍ଦିପ୍ରବାଦାଃ ପଣବାଦିକାଶ୍ଚ
ତଥୈବ ବାଦ୍ଯାନି ଚ ବଂଶଶବ୍ଦାଃ । 
କାଂସ୍ଯଂ ସତାଲଂ ମଧୁରଂ ଚ ଗୀତ-
ମାଦାଯ ନାର୍ଯୋ ନଗରାନ୍ନିରୀଯୁଃ ॥  4-69-34 (31332) 
ପ୍ରତ୍ଯୁଦ୍ଯଯୁଃ ପୁତ୍ରମନନ୍ତବୀର୍ଯଂ
ତେ ବ୍ରାହ୍ମଣାଃ ଶାନ୍ତିପରାଃ ପ୍ରଧାନାଃ । 
ସ୍ବାଧ୍ଯାଯବେଦାଧ୍ଯଯନକ୍ରମଜ୍ଞାଃ
ସ୍ବସ୍ତିକ୍ରିଯାଗୀତଜପପ୍ରଧାନାଃ ॥ ॥  4-69-35 (31333) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଏକୋନସପ୍ତତିତମୋଽଧ୍ଯାଯଃ ॥




ବିରାଟପର୍ବ - ଅଧ୍ଯାଯ 070

॥ ଶ୍ରୀଃ ॥

4.70. ଅଧ୍ଯାଯଃ 070 

Mahabharata - Virata Parva - Chapter Topics

ଉତ୍ତରଜଯଶ୍ରବଣହୃଷ୍ଟେନ ବିରାଟେନ ଯୁଧିଷ୍ଠିରେଣ ସହ ଦ୍ଯୂତଦେବନମ୍ ॥ 1 ॥ ବିରାଟେନୋତ୍ତରପ୍ରଶଂସନେ କଙ୍କେନ ବୃହନ୍ନଲଯା କୁରୁପରାଜଯକଥନମ୍ ॥ 2 ॥ ତତୋ ରୁଷ୍ଟେନ ବିରାଟେନ କଙ୍କସ୍ଯ କର୍ଣମୂଲେଽକ୍ଷେଣାଭିହନନମ୍ ॥ 3 ॥ ସୈରନ୍ଧ୍ର୍ଯା କ୍ଷତାତ୍ପ୍ରସ୍ରବତୋ ରକ୍ତସ୍ଯ ନିଜୋତ୍ତରୀଯେଣ ଗ୍ରହଣମ୍ ॥ 4 ॥ ତଥା ବିରାଟେନ ତଦ୍ଗ୍ରହଣକାରଣପ୍ରଶ୍ନେ ତତ୍କଥନମ୍ ॥ 5 ॥

Mahabharata - Virata Parva - Chapter Text

4-70-0 (31334) 
ବୈଶମ୍ପାଯନ ଉବାଚ । 4-70-0x (3272) 
ପ୍ରସ୍ଥାପ୍ଯ ସେନାଂ କନ୍ଯାଶ୍ଚ ଗଣିକାଶ୍ଚ ସ୍ବଲଂକୃତାଃ।
ମତ୍ସ୍ଯରାଜୋ ମହାରାଜଃ ପ୍ରହୃଷ୍ଟ ଇଦମବ୍ରବୀତ୍ ॥ 4-70-1 (31335) 
ବ୍ରିଗର୍ତାଃ କୁରବଃ ସର୍ବେ ସଂଗ୍ରାମେ ନିର୍ଜିତା ମଯା।
ପ୍ରବିଶ୍ଯାନ୍ତଃପୁରଂ ହୃଷ୍ଟା ଦ୍ଯୂତଂ ଦୀବ୍ଯାମ ବ୍ରାହ୍ମଣ ॥ 4-70-2 (31336) 
ଅକ୍ଷାନାହର ସୈରନ୍ଧ୍ରି ଆସନଂ ଚୋପକଲ୍ପଯ।
ଆଦାଯ ବ୍ଯଜନଂ ତ୍ବଂ ଚ ପାର୍ଶ୍ବତୋଽନନ୍ତରା ଭବ ॥ 4-70-3 (31337) 
ତଂ ତଥାବାଦିନଂ ଦୃଷ୍ଟ୍ବା ପାଣ୍ଡବଃ ପ୍ରତ୍ଯଭାପତ।
ନ ଦେବିତବ୍ଯଂ ହୃଷ୍ଟେନ କିତବେନେତି ନଃ ଶ୍ରୁତମ୍ ॥ 4-70-4 (31338) 
ନ ତ୍ବାମଦ୍ଯ ମୁଦା ଯୁକ୍ତମହଂ ଦେବିତୁମୁତ୍ସହେ ।
ପ୍ରିଯଂ ତୁ ତେ ଚିକୀର୍ପାମି ବର୍ତତାଂ ଯଦି ରୋଚତେ। 
ଦ୍ଯୂତଂ କର୍ତୁଂ ନ ବାଞ୍ଛାମି ନରେନ୍ଦ୍ର ଜନସଂସଦି ॥  4-70-5 (31339) 
ବିରାଟ ଉବାଚ। 4-70-6x (3273) 
ସ୍ତ୍ରିଯୋ ଗାବୋ ହିରଣ୍ଯଂ ଚ ଯଚ୍ଚାନ୍ଯଦ୍ବସୁ କିଂଚନ।
ନ ମେ କିଂଚିତ୍ତ୍ବଯା କାର୍ଯମନ୍ତରେଣାପି ଦେବିତମ୍ ॥ 4-70-6 (31340) 
କଙ୍କ ଉବାଚ। 4-70-7x (3274) 
କିଂ ତେ ଦ୍ଯୂତେନ ରାଜେନ୍ଦ୍ର ବହୁଦୋଷେଣ ମାନଦ।
ଦେବନେ ବହବୋ ଦୋଷାସ୍ତସ୍ମାତ୍ତତ୍ପରିବର୍ଜଯେତ୍ ॥ 4-70-7 (31341) 
ଶ୍ରୁତୋ ବା ଯଦି ବା ଦୃଷ୍ଟୋ ଧର୍ମରାଜୋ ଯୁଧିଷ୍ଠିରଃ ।
ସ ରାଜ୍ଯଂ ଧନମକ୍ଷଯ୍ଯଂ ପଣମେକମମନ୍ଯତ ॥ 4-70-8 (31342) 
କୃଷ୍ଣାଂ ଚ ଭାର୍ଯାଂ ଦଯିତାଂ ଭ୍ରାତୄଂଶ୍ଚ ତ୍ରିଦଶୋପମାନ୍।
ନିଃସଂଶଯଂ ସ କିତବଃ ପଶ୍ଚାତ୍ତପ୍ଯତି ପାଣ୍ଡବଃ ॥ 4-70-9 (31343) 
ବିବିଧାନାଂ ଚ ରତ୍ନାନାଂ ଧନାନାଂ ଚ ପରାଜଯେ।
ଅଭୀପ୍ସିତବିନାଶଶ୍ଚ ବାକ୍ପାରୁଷ୍ଯମନନ୍ତରମ୍ ॥ 4-70-10 (31344) 
ଅବିଶ୍ବାସ୍ଯଂ ବୁଧୈର୍ନିତ୍ଯମେକାହ୍ନା ଦ୍ରବ୍ଯନାଶନମ୍।
ଦ୍ଯୂତେ ହାରିତବାନ୍ସର୍ବଂ ତସ୍ମାଦ୍ଦ୍ଯୂତଂ ନ ରୋଚଯେ ॥ 4-70-11 (31345) 
ଅଥବା ମନ୍ଯସେ ରାଜନ୍ଦୀବ୍ଯାବ ଯଦି ରୋଚତେ।
ଏବମାଭାଷ୍ଯ ବାକ୍ଯୈସ୍ତୁ କ୍ରୀଡତସ୍ତୌ ନରୋତ୍ତମୌ ॥ 4-70-12 (31346) 
ପ୍ରବର୍ତମାନେ ଦ୍ଯୂତେ ତୁ ମାତ୍ସ୍ଯଃ ପାଣ୍ଡବମବ୍ରବୀତ୍ ॥  4-70-13 (31347) 
ପଶ୍ଯ ପୁତ୍ରେଣ ମେ ଯୁଦ୍ଧେ ତାଦୃଶାଃ କୁରବୋ ଜିତାଃ ।
କୁରବୋଽତିରଥାଃ ସର୍ବେ ଦେବୈରପି ସୁଦୁର୍ଜଯାଃ ॥ 4-70-14 (31348) 
ତତୋଽବ୍ରବୀଦ୍ଧର୍ମରାଜୋ ଦ୍ଯୂତେ ମାତ୍ସ୍ଯଂ ଯୁଧିଷ୍ଠିରଃ।
ଦିଷ୍ଟ୍ଯା ତେ ବିଜିତା ଗାବଃ କୁରବଶ୍ଚ ପରାଜିତାଃ ॥ 4-70-15 (31349) 
ଅତ୍ଯଦ୍ଭୁତତମଂ ମନ୍ଯେ ଉତ୍ତରଶ୍ଚେତ୍କୂରୂଞ୍ଜଯେତ୍।
ଯନ୍ତା ବୃହନ୍ନଲା ଯସ୍ଯ ସ କଥଂଚିଦ୍ବିଜେଷ୍ଯତେ ॥ 4-70-16 (31350) 
ତତୋ ବିରାଟଃ କ୍ଷୁଭିତୋ ମନ୍ଯୁନା ଚ ପରିପ୍ଲୁତଃ।
ଉବାଚ ବଚନଂ କ୍ରୁଦ୍ଧଃ ପରିବ୍ରାଜମନନ୍ତରମ୍ ॥ 4-70-17 (31351) 
ତାଦୃଶେନ ତୁ ଯୋଧେନ ମହେଷ୍ବାସେନ ଧୀମତା।
କୁରବୋ ନିର୍ଜିତା ଯୁଦ୍ଧେ ତତ୍ର କିଂ ବ୍ରାହ୍ମଣାଦ୍ଭୁତମ୍ ॥ 4-70-18 (31352) 
ଯୁଧିଷ୍ଠିର ଉବାଚ। 4-70-19x (3275) 
ସମଂ ଷଣ୍ଡେନ ମେ ପୁତ୍ରଂ ବ୍ରହ୍ମବନ୍ଧୋ ପ୍ରଶଂସସି।
ବାଚ୍ଯାବାଚ୍ଯଂ ନ ଜାନୀଷେ ନୂନଂ ମାମବମନ୍ଯସେ ॥ 4-70-19 (31353) 
ବିରାଟ ଉବାଚ। 4-70-20x (3276) 
ସମଂ ଷଣ୍ଡେନ ମେ ପୁତ୍ରଂ ବ୍ରହ୍ମବନ୍ଧୋ ପ୍ରଶଂସସି।
ବାଚ୍ଯାବାଚ୍ଯଂ ନ ଜାନୀଷେ ନୂନଂ ମାମବମନ୍ଯସେ ॥ 4-70-20 (31354) 
ପୁମାଂସୋ ବହବୋ ଦୃଷ୍ଟାଃ ସୂତାଶ୍ଚ ବହବୋ ମଯା।
ବିକ୍ରମ୍ଯ ଯନ୍ତା ଯୋଦ୍ଧା ଚ ନ ମେ ଦୃଷ୍ଟଃ କଦାଚନ ॥ 4-70-21 (31355) 
ବିପ୍ରିଯଂ ନ ଚରେଦ୍ରାଜ୍ଞାମନୁକୂଲଂ ପ୍ରିଯଂ ବଦେତ୍।
ଆଚରନ୍ବିପ୍ରିଯଂ ରାଜ୍ଞାଂ ନ ଜାତୁ ସୁଖମେଧତେ ॥ 4-70-22 (31356) 
ବଯସ୍ଯତ୍ବାତ୍ତୁ ତେ ସର୍ବମପରାଧମିମଂ କ୍ଷମେ।
ନେଦୃଶୀଂ ପ୍ରବଦର୍ବାଚଂ ଯଦି ଜୀବିତୁମିଚ୍ଛସି ॥ 4-70-23 (31357) 
ବୈଶମ୍ପାଯନ ଉବାଚ। 4-70-24x (3277) 
ତତୋଽବ୍ରବୀତ୍ପୁନଃ କଙ୍କଃ ପ୍ରହସ୍ଯ କୁରୁବର୍ଧନଃ ।
ବୃହନ୍ନଲାଯା ସଜେନ୍ଦ୍ର ଧୁଷ୍ଯତାଂ ନଗରେ ଜଯଃ ॥ 4-70-24 (31358) 
ଉତ୍ତରେଣ ତୁ ସାରଥ୍ଯଂ କୃତଂ ନୂନଂ ଭବିଷ୍ଯତି।
ନିମିତ୍ତଂ କିଂଚିଦୁତ୍ପନ୍ନଂ ତର୍କଶ୍ଚାପି ଦୃଢୋ ମମ। 
ଯତୋ ଜାନାମି ରାଜେନ୍ଦ୍ର ନାନ୍ଯଥା ତଦ୍ଭବିଷ୍ଯତି ॥  4-70-25 (31359) 
କୁରବୋଽପି ମହାବୀର୍ଯା ଦେବୈରପି ସୁଦୁର୍ଜଯାଃ।
ସସୋମବରୁଣାଦିତ୍ଯୈଃ ସଯକ୍ଷେଶହୁତାଶନୈଃ ॥ 4-70-26 (31360) 
ଯତ୍ର ଶାନ୍ତନବୋ ଭୀଷ୍ମୋ ଦ୍ରୋଣକର୍ଣୌ ସୁଦୁର୍ଜଯୌ।
ଅଶ୍ବତ୍ଥାମା ବିକର୍ଣଶ୍ଚ ସୋମଦତ୍ତୋ ଜଯଦ୍ରଥଃ ॥ 4-70-27 (31361) 
ଭୂରିଶ୍ରବାଃ ଶଲୋ ଭୂରିର୍ଜଲସନ୍ଧିଶ୍ଚ ବୀର୍ଯବାନ୍।
ଦୁର୍ଯୋଧନୋ ଦୁଷ୍ପ୍ରସହୋ ଦୁଃଶାସନବିବିଂଶତୀ ॥ 4-70-28 (31362) 
ବୃଷସେନୋଽଶ୍ବବେଗଶ୍ଚ ବାଯୁବେଗସୁବର୍ଚସୌ ।
ବାହ୍ଲୀକଃ ଶୂରସେନଶ୍ଚ ଯୁଯୁତ୍ସୁଶ୍ଚ ପରନ୍ତପଃ ॥ 4-70-29 (31363) 
ସୌବଲଃ ଶକୁନିଶ୍ଚୈବ ଦ୍ଯୁମତ୍ସେନଶ୍ଚ ସାଲ୍ବରାଟ୍ ।
ଅନ୍ଯେ ଚ ବହବଃ ଶୂରା ନାନାଜନପଦେଶ୍ବରାଃ ॥ 4-70-30 (31364) 
କୃପେଣାଚାର୍ଯମୁଖ୍ଯେନ ସହିତାଃ କୁରବୋ ନୃପାଃ।
ସଞ୍ଜକାର୍ମୁକନିସ୍ତ୍ରିଂଶା ରଥିନୋ ରଥଯୂଥପାଃ। 
ଅନ୍ଯେ ଚୈବ ମହାବୀର୍ଯା ରାଜପୁତ୍ରା ମହାରଥାଃ ॥  4-70-31 (31365) 
ମରୁଦ୍ଗଣୈଃ ପରିବୃତଃ ସାକ୍ଷାଦପି ପୁରଂଦରଃ ।
ତଦ୍ବଲଂ ନ ଜଯେତ୍କ୍ରୁଦ୍ଧୋ ଭୀଷ୍ମଦ୍ରୋଣାଦିଭିର୍ବୃତମ୍ ॥ 4-70-32 (31366) 
କସ୍ତଦ୍ବୃହନ୍ନଲାଦନ୍ଯୋ ମନୁଷ୍ଯଃ ପ୍ରତିଯୋତ୍ସ୍ଯତି।
ଯସ୍ଯ ବାହୁବଲେ ତୁଲ୍ଯୋ ନ ଭବିଷ୍ଯତି କଶ୍ଚନ ॥ 4-70-33 (31367) 
ଅତୀବ ସମରଂ ଦୃଷ୍ଟ୍ବା ହର୍ଷୋ ଯସ୍ଯାଭିବର୍ଧତେ।
କିମେବଂ ପୁରୁଷୋ ଲୋକୋ ଦିବି ବା ଭୁବି ବିଦ୍ଯତେ ॥ 4-70-34 (31368) 
ବୈଶମ୍ପାଯନ ଉବାଚ। 4-70-35x (3278) 
ତେନ ସଂକ୍ଷୁଭିତୋ ରାଜା ଦୀର୍ଯମାଣେନ ଚେତସା ।
ଅବ୍ରବୀଦ୍ବଚନଂ କ୍ରୂରମଜାନନ୍ବୈ ଯୁଧିଷ୍ଠିରମ୍॥ 4-70-35 (31369) 
କଙ୍ଖ ମା ବ୍ରୂହି ମେ ବାକ୍ଯଂ ପ୍ରତିକୂଲଂ ଦ୍ବିଜୋତ୍ତମ ।
ବହୁଶଃ ପ୍ରତିଷିଦ୍ଧସ୍ତ୍ବଂ ନ ଚ ବାଚଂ ନିଯଚ୍ଛସି ॥ 4-70-36 (31370) 
ନିଯନ୍ତା ଚେନ୍ନ ବିଦ୍ଯେତ ନ କଶ୍ଚିଦ୍ଧର୍ମମାଚରେତ୍।
ଇତି ପ୍ରକ୍ଷୁଭିତୋ ରାଜା ସୋଽକ୍ଷେଣାଭ୍ଯହନଦ୍ଭୃଶମ୍ ॥ 4-70-37 (31371) 
ତସ୍ଯ ତକ୍ଷକଭୋଗାଭଂ ବାହୁମୁତ୍କ୍ଷିପ୍ଯ ଦକ୍ଷିଣମ୍।
ବିରାଟଃ ପ୍ରାହନତ୍କ୍ରୁଦ୍ଧଃ କର୍ଣମାଶ୍ରିତ୍ଯ ଦକ୍ଷିଣମ୍ ॥ 4-70-38 (31372) 
ମୁଖେ ଯୁଧିଷ୍ଠିରଂ କୋପାନ୍ମୈବମିତ୍ଯବଭର୍ତ୍ସଯନ୍।
ବଲବତ୍ପ୍ରତିବିଦ୍ଧସ୍ଯ ନସ୍ତଃ ଶୋଣିତମାସ୍ରବତ୍ ॥ 4-70-39 (31373) 
ଅକ୍ଷେଣାଭିହତୋ ରାଜା ବିରାଟେନ ଯୁଧିଷ୍ଠିରଃ ।
ତୂଷ୍ଣୀମାସୀନ୍ମହାବାହୁଃ କୃଷ୍ଣାଂ ପଶ୍ଯନ୍ସୁଦୁଃଖିତାମ୍ ॥ 4-70-40 (31374) 
ତସ୍ଯ ରକ୍ତୋତ୍ପଲନିଭଂ ଶିରସଃ ଶୋଣିତଂ ତଦା।
ପ୍ରାବର୍ତତ ମହାବାହୋରଭିଘାତାନ୍ମହାତ୍ମନଃ ॥ 4-70-41 (31375) 
ତଦପ୍ରାପ୍ତଂ ମହୀଂ ପାର୍ଥଃ ପାଣିଭ୍ଯାଂ ସମଧାରଯତ୍।
ଅବୈକ୍ଷତ ଚ ଧର୍ମାତ୍ମା ଦ୍ରୌପଦୀଂ ପାର୍ଶ୍ବତଃ ସ୍ଥିତାମ୍ ॥ 4-70-42 (31376) 
ସା ବେଦନାମଭିଜ୍ଞାଯ ଭର୍ତୁଶ୍ଚିତ୍ତବଶାନୁଗା।
ସା ବିଷଣ୍ଣା ଚ ଭୀତା ଚ କ୍ରୁଦ୍ଧା ଚ ଦ୍ରୁପଦାତ୍ମଜା ॥ 4-70-43 (31377) 
ବାଷ୍ପଂ ନିଯମ୍ଯ କୃଚ୍ଛ୍ରେଣ ଭର୍ତୁର୍ନିଃଶ୍ରେଯସୈଷିଣୀ ।
ଉତ୍ତରୀଯେଣ ସୂକ୍ଷ୍ମେଣ ତୂର୍ଣଂ ଜଗ୍ରାହ ଶୋଣିତମ୍ ॥ 4-70-44 (31378) 
ନିଗୃହ୍ଯ ରକ୍ତଂ ବସ୍ତ୍ରେଣ ସୈରନ୍ଧ୍ରୀ ଦୁଃଖମୋହିତା।
ସୌବର୍ଣଂ ଗୃହ୍ଯ ଭୃଙ୍ଗାରଂ ଶୋଣିତଂ ତଦପାମୃଜତ୍ । 
ଯୁଧିଷ୍ଠିରସ୍ଯ ରାଜେନ୍ଦ୍ର ଦ୍ରୁପଦେନ୍ଦ୍ରସୁତା ତଦା ॥  4-70-45 (31379) 
ବିରାଟ ଉବାଚ। 4-70-46x (3279) 
ସୈରନ୍ଧ୍ରି କିମିଦଂ ରକ୍ତମୁତ୍ତରୀଯେଣ ଗୃହ୍ଯତେ।
କୋତ୍ର ହେତୁର୍ବିଶାଲାକ୍ଷି ତନ୍ମପ୍ରାଚକ୍ଷ୍ବ ତତ୍ବତଃ ॥ 4-70-46 (31380) 
ସୈରନ୍ଧ୍ର୍ଯୁବାଚ। 4-70-47x (3280) 
ରକ୍ତବିନ୍ଦନି ଯାବନ୍ତି କଙ୍କସ୍ଯ ଧରଣୀତଲେ।
ତାବଦ୍ବର୍ଷାଣି ରାଷ୍ଟ୍ରେ ତେ ଅନାବୃଷ୍ଟିର୍ଭବିଷ୍ଯତି॥ 4-70-47 (31381) 
ଏତନ୍ନିମିତ୍ତଂ ମାତ୍ସ୍ଯେନ୍ଦ୍ର କଙ୍କସ୍ଯ ରୁଧିରଂ ମଯା।
ଗୃହୀତମୁତ୍ତରୀଯେଣ ବିନାଶୋ ମା ଭବେତ୍ତବ ॥ 4-70-48 (31382) 
ଯତୀଶଂ ଯୋ ବିହନ୍ଯେତ ତସ୍ଯାଯୁର୍ବିନଶିଷ୍ଯତି।
ଯୋ ଯତୀଶଂ ନିଯମ୍ଯେତ ସହସ୍ରଂ ଯାତନା ଯମେ ॥ 4-70-49 (31383) 
ଯତୌ ରକ୍ତଂ ଦର୍ଶଯତି ଯାବତ୍ପାଂସୁରଗୃହ୍ଯତ।
ତାବନ୍ତଃ ପିତୃଲୋକସ୍ଥାଃ ପିତରଃ ପ୍ରପତନ୍ତ୍ଯଧଃ ॥ 4-70-50 (31384) 
ଇତି ଜ୍ଞାତ୍ବା ବିରାଟେନ୍ଦ୍ର ଧୃତଂ ରକ୍ତଂ ଚ ବାସସା।
ମଯା ତବ ହିତାର୍ଥାଯ ତ୍ବଯି ପ୍ରଣଯକାରଣାତ୍ ॥ ॥ 4-70-51 (31385) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ସପ୍ତତିତମୋଽଧ୍ଯାଯଃ ॥

Mahabharata - Virata Parva - Chapter Footnotes

4-70-10 ଧନାନାଂ ଚ ବିନା..... ବାକ୍ପାରୁଷ୍ଯଂ ଚାଭବଦିତି ଶେଷପୂରଣେନ ଯୋଜନା ॥ 10 ॥ 4-70-19 କିଂ କିମପି ॥ 19 ॥ 4-70-47 ଧରଣୀତଲେ ପତେଯୁରିତି ଶେଷଃ ॥ 47 ॥ 4-70-48 ନିଯମ୍ଯେତ ନିଯମଯେତ୍ ତସ୍ଯେତି ଶେଷଃ ॥ 49 ॥ 4-70-50 ଅଗୃହ୍ଯତ ଗୃହ୍ଯେତ ରକ୍ତେନେତି ॥ 50 ॥ 4-70-51 ଇତୀମମର୍ଥମ୍ ॥ 51 ॥



ବିରାଟପର୍ବ - ଅଧ୍ଯାଯ 071

॥ ଶ୍ରୀଃ ॥

4.71. ଅଧ୍ଯାଯଃ 071 

Mahabharata - Virata Parva - Chapter Topics

ଅର୍ଜୁନକୁରୁଯୁଦ୍ଧଦିଦୃକ୍ଷଯା ସମାଗତୈର୍ଦେବୈରର୍ଜୁନଂ ଶ୍ଲାଘମାନୈଃ ସଦ୍ଭିଃ ପୁନଃ ସ୍ବର୍ଗଂପ୍ରତି ଗମନମ୍ ॥ 1 ॥ ଉତ୍ତରେଣ ସବାଦିନ୍ନଗୋଷଂ ପୌରୈଃ ପ୍ରତ୍ଯୁଦ୍ଗମ୍ଯମାନେନ ସ୍ବନଗରପ୍ରବେଶନମ୍ ॥ 2 ॥

Mahabharata - Virata Parva - Chapter Text

4-71-0 (31386) 
ଜନମେଜଯ ଉବାଚ। 4-71-0x (3281) 
ଯୁଦ୍ଧଂ ତୁ ମାନୁଷଂ ଦ୍ରଷ୍ଟୁମାଗତାସ୍ତ୍ରିଦଶାଃ ପୁରା।
କିମକୁର୍ବନ୍ତ ତେ ପଶ୍ଚାତ୍କଥଯସ୍ବ ମମାନଘ ॥ 4-71-1 (31387) 
ବୈଶମ୍ପାଯନ ଉବାଚ। 4-71-2x (3282) 
ବାସବପ୍ରମୁଖାଃ ସର୍ବେ ଦେବାଃ ସର୍ଷିପୁରୋଗମାଃ।
ଯକ୍ଷଗନ୍ଧର୍ବସଙ୍ଘାଶ୍ଚ ଗଣା ଅପ୍ସରସାଂ ତଥା ॥ 4-71-2 (31388) 
ଯୁଦ୍ଧଂ ତୁ ମାନୁଷଂ ଦୃଷ୍ଟ୍ବା କୁରୂଣାଂ ଫଲ୍ଗୁନସ୍ଯ ଚ।
ଏକସ୍ଯ ଚ ବହୂନାଂ ଚ ରୌଦ୍ରମତ୍ଯୁଗ୍ରଦର୍ଶନମ୍ ॥ 4-71-3 (31389) 
ଅସ୍ତ୍ରାଣାମଥ ଦିବ୍ଯାନାଂ ପ୍ରଯୋଗାନଥ ସଂଗ୍ରହାନ୍।
ଲଘୁ ସୁଷ୍ଠୁ ଚ ଚିତ୍ରଂ ଚ କୃତୀନାଂ ଚ ପ୍ରଯତ୍ନତଃ ॥ 4-71-4 (31390) 
ଭୀଷ୍ମଂ ଶାରଦ୍ବତଂ ଦ୍ରୋଣଂ କର୍ଣଂ ଗାଣ୍ଡୀବଧନ୍ବନା।
ଜିତାନନ୍ଯାନ୍ଭୂମିପାଲାନ୍ଦୃଷ୍ଟ୍ବା ଜଗ୍ମୁର୍ଦିବୌକସଃ ॥ 4-71-5 (31391) 
ସର୍ବେ ତେ ପରିତୁଷ୍ଟାଶ୍ଚ ପ୍ରଶସ୍ଯ ଚ ମୁହୁର୍ମୁହୁଃ।
ଅସଙ୍ଗତିନା ତେନ ବିମାନେନାଶୁଗାମିନା। 
ପ୍ରତିଜଗ୍ମୁରସଙ୍ଗାସ୍ତେ ତ୍ରିଦିବଂ ଚ ଦିବୌକସଃ ॥  4-71-6 (31392) 
[*କୁରବୋ ନିର୍ଜିତାଃ ସର୍ବେ ଭୀଷ୍ମଦ୍ରୋଣକୃପାଦଯଃ।
ଅଜଯ୍ଯାସ୍ତ୍ରିଦଶୈଃ ସର୍ବୈଃ ସେନ୍ଦ୍ରୈଃ ସର୍ବୈଃ ସୁରାସୁରୈଃ । 
ପାର୍ଥେନୈକେନ ସଂଗ୍ରାମେ ବିସ୍ମଯୋ ନୋ ମହାନହୋ ॥  4-71-7 (31393) 
କସ୍ମିନ୍ମୁହୂର୍ତେ ସଂଜାତଃ କସ୍ଯ ଧର୍ମସ୍ଯ ବା ଫଲମ୍ ॥  4-71-8 (31394) 
କିମାଶ୍ଚର୍ଯଂ ଫଲ୍ଗୁନେଽସ୍ମିନ୍ଯୋ ରୁଦ୍ରେଣ ନ୍ଯଯୋଧଯତ୍।
ନିବାତକବଚାନାଜୌ ଯସ୍ତ୍ରିଂଶତ୍କୋଟିସଂମିତାନ୍ ॥ 4-71-9 (31395) 
ତସ୍ଯ ଚୈତତ୍କିମାଶ୍ଚର୍ଯଂ ସ୍ତୁବନ୍ତ ଇତି ତେ ସୁରାଃ ।
ଜଗ୍ମୁଃ ସୁରାଲଯଂ ହୃଷ୍ଟା ବିସ୍ମଯାବିଷ୍ଟଚେତସଃ ॥]  4-71-10 (31396) 
କୁରବୋଽର୍ଜୁନବାଣୈଶ୍ଚ ତାଡିତାଃ ଶରବିକ୍ଷତାଃ ।
କୁରୂନଭିମୁଖାଂ ଯାତାଃ ସମଗ୍ରବଲବାହନାଃ ॥ 4-71-11 (31397) 
ବିରାଟନଗରାଚ୍ଚୈବ ଗଜାଶ୍ବରଥସଂକୁଲାଃ ।
ଯୋଧୈଃ କ୍ଷତ୍ରିଯଦାଯାଦୈର୍ବଲବଦ୍ଭିରଧିଷ୍ଠିତାଃ ॥ 4-71-12 (31398) 
ବିରାଟପ୍ରହିତା ସେନା ନଗରାଚ୍ଛୀଘ୍ରଯାଯିନୀ ।
ଉତ୍ତରଂ ସହ ସୂତେନ ପ୍ରତ୍ଯଯାତ୍ତମରିନ୍ଦମମ୍ ॥ 4-71-13 (31399) 
ତସ୍ମିଂସ୍ତୂର୍ଯଶତାକୀର୍ଣେ ହସ୍ତ୍ଯଶ୍ଚରଥସଂକୁଲେ ।
ପ୍ରହର୍ଷଃ ସ୍ତ୍ରୀକୁମାରାଣାଂ ତୁମୁଲଃ ସମପଦ୍ଯତ ॥ 4-71-14 (31400) 
ଅର୍ଜୁନସ୍ତୁ ତତୋ ଦୃଷ୍ଟ୍ବା ସୈନ୍ଯରେଣୁଂ ସମୁତ୍ଥିତମ୍ ।
ସୈନ୍ଯଧ୍ବଜଂ ନିଶମ୍ଯାଥ ବୈରାଟିଂ ସମଭାଷତ॥ 4-71-15 (31401) 
ନଗରେ ତୁମୁଲଃ ଶବ୍ଦୋ ରେଣୁଶ୍ଚାକ୍ରମତେ ନଭଃ।
କିଂନୁ ଖଲ୍ବପଯାତାସ୍ତେ କୁରବୋ ନଗରଂ ଗତାଃ ॥ 4-71-16 (31402) 
ତେ ଚୈବ ନିର୍ଜିତାଽସ୍ମାଭିର୍ମହେଷ୍ବାସାଃ ସୁତେଜସଃ ।
ଆମୁଞ୍ଚ କବଚଂ ବୀର ଚୋଦଯସ୍ବ ଚ ବାଜିନଃ । 
ଜବେନାଭିପ୍ରପଦ୍ଯସ୍ବ ବିରାଟନଗରଂ ପ୍ରତି ॥  4-71-17 (31403) 
ନ ତାବତ୍ତଲନିର୍ଘୋଷଂ ଗାଣ୍ଡୀବସ୍ଯ ଚ ନିସ୍ବନମ୍ ।
ଧ୍ବଜଂ ବା ଦର୍ଶଯିଷ୍ଯାମି ଅଥବା ସ୍ବଜନୋ ଭବେତ୍ ॥ 4-71-18 (31404) 
ଉତ୍ତର ଉବାଚ। 4-71-19x (3283) 
ସେନାଗ୍ରମେତନ୍ମାତ୍ସ୍ଯାନାଂ ଗଣିକାଶ୍ଚ ସ୍ବଲଂକୃତାଃ।
କନ୍ଯା ରଥେଷୁ ଦୃଶ୍ଯନ୍ତେ ଯୋଧା ବିବିଧବାସସଃ ॥ 4-71-19 (31405) 
ଉତ୍ତରାମତ୍ର ପଶ୍ଯାମି ସଖୀଭିଃ ପରିବାରିତାମ୍।
ଅନୀକିନ୍ଯଃ ପ୍ରଦୃଶ୍ଯନ୍ତେ ହସ୍ତିନୋଶ୍ବାଶ୍ଚ ବର୍ମିତାଃ ॥ 4-71-20 (31406) 
ରଥିନଶ୍ଚ ପଦାତାଶ୍ଚ ବହବୋ ନ ଚ ଶସ୍ତ୍ରିଣଃ।
ବିରାଟବଚନାତ୍ସର୍ବେ ସଂହୃଷ୍ଟାଃ ପ୍ରତିଭାନ୍ତି ମେ। 
ନ ଚ ମେଽତ୍ର ପ୍ରତୀଘାତଶ୍ଚିତ୍ତସ୍ଯ ସ୍ବଜନେ ଯଥା ॥  4-71-21 (31407) 
ବୈଶମ୍ପାଯନ ଉବାଚ। 4-71-22x (3284) 
ତତଃ ଶୀଘ୍ରଂ ସମାସାଦ୍ଯ ଉତ୍ତରଂ ସ୍ବଜନୋ ବହୁ।
ପରସ୍ପରମମିତ୍ରଘ୍ନଂ ସସ୍ବଜେ ତଂ ସମାଗତମ୍ ॥ 4-71-22 (31408) 
ଜନା ଊଚୁଃ। 4-71-23x (3285) 
ପ୍ରୀତିମାନ୍ପୁରୁଷବ୍ଯାଘ୍ରୋ ହର୍ଷଯୁକ୍ତଃ ପୁନଃ ପୁନଃ ।
ଦିଷ୍ଟ୍ଯା ଜଯସି ଭଦ୍ରଂ ତେ ଦିଷ୍ଟ୍ଯା ସୂତୋ ବୃହନ୍ନଲାଃ। 
ଦିଷ୍ଟ୍ଯା ସଂଗ୍ରାମମାଗମ୍ଯ ଭଯଂ ତବ ନ କିଂଚନ ॥  4-71-23 (31409) 
ଉତ୍ତର ଉବାଚ। 4-71-24x (3286) 
ଅଜୈଷୀଦେଷ ଜାଞ୍ଜିଷ୍ଣୁଃ କୁରୂନେକରଥୋ ରଣେ।
ଏତସ୍ଯକ ବାହୁବୀର୍ଯଂ ତଦ୍ଯେନ ଗାବୋ ଜିତା ମଯା। 
କୁରବୋ ନିର୍ଜିତା ଯସ୍ମାତ୍ସଗ୍ରାମେଽମିତତେଜସଃ ॥  4-71-24 (31410) 
ଅକାର୍ଷୀଦେଷ ତତ୍କର୍ମ ଦେବପୁତ୍ରୋପମୋ ଯୁବା।
ଏଷ ତତ୍ପୁରୁଷବ୍ଯାଘ୍ରୋ ବିକ୍ଷୋଭ୍ଯ କୁରୁମଣ୍ଡଲମ୍। 
ଗାବଃ ପ୍ରସହ୍ଯ ବିଜିତା ରଣେ ମାଂ ଚାଭ୍ଯପାଲଯତ୍ ॥  4-71-25 (31411) 
ବୈଶମ୍ପାଯନ ଉବାଚ। 4-71-26x (3287) 
ଉତ୍ତରସ୍ଯ ବଚଃ ଶ୍ରୁତ୍ବା ଶଂସମାନସ୍ଯ ଚାର୍ଜୁନମ୍।
ଚୋଦିତା ରାଜପୁତ୍ରେଣ ଜଯଂ ମଙ୍ଗଲବାଦିନଃ ॥ 4-71-26 (31412) 
ତତୋ ଗନ୍ଧୈଶ୍ଚ ମାଲ୍ଯୈଶ୍ଚ ଧୂପୈଶ୍ଚ ବସୁସଂଭୃତୈଃ ।
କନ୍ଯାଃ ପାର୍ଥମମିତ୍ରଘ୍ନଂ କିରନ୍ତ୍ଯଃ ସମପୂଜଯନ୍ ॥ 4-71-27 (31413) 
ଆପୂର୍ଯମାଣୋ ମାଲ୍ଯୈଶ୍ଚ ଗନ୍ଧୈଶ୍ଚ ବିବିଧୈଃ ଶୁଭୈଃ ।
ସଂପୂଜ୍ଯମାନୋ ଲୋକେନ ନଗରଦ୍ବାରମାଗମତ୍ ॥ 4-71-28 (31414) 
ଭେର୍ଯଶ୍ଚ ତୂର୍ଯାଣି ଚ ବେଣବଶ୍ଚ
ବିଚିତ୍ରବେଷାଃ ପ୍ରମଦାଜନାଶ୍ଚ। 
ପୁରୋ ବିରାଟସ୍ଯ ମହାବଲସ୍ଯ
ନିଷ୍କ୍ରମ୍ଯ ଭୂମିଂଜଯମଭ୍ଯନନ୍ଦନମ୍ ॥  4-71-29 (31415) 
ପ୍ରଶସ୍ଯମାନସ୍ତୁ ଜଯେନ ତତ୍ର
ପୁତ୍ରୋ ବିରାଟସ୍ଯ ନ ହୃଷ୍ଯତି ସ୍ମ। 
ସଂଭାଷ୍ଯମାଣସ୍ତୁ ଜଯେନ ତତ୍ର
ସୋଽନ୍ତର୍ମନାଃ ପାଣ୍ଡବମୀକ୍ଷମାଣଃ ॥  4-71-30 (31416) 
ପୁତ୍ର୍ଯୈ ବିରାଟସ୍ଯ ତତୋ ବରାଣି
ବସ୍ତ୍ରାଣ୍ଯଦାତ୍ପାଣ୍ଡୁସୁତଃ ସଖୀଭ୍ଯଃ। 
ସଭାଜଯଂଶ୍ଚାପି ସମାଗତାସ୍ତା
ଦୃଷ୍ଟ୍ବା ଜଯଂ ତଚ୍ଚ ବଲଂ କୁମାର୍ଯଃ ॥ ॥  4-71-31 (31417) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଏକସପ୍ତତିତମୋଽଧ୍ଯାଯଃ ॥

Mahabharata - Virata Parva - Chapter Footnotes

4-71-7 *ଇମେ ଶ୍ଲୋକାଃ ଥo ପୁସ୍ତକମାତ୍ରେ ବର୍ତନ୍ତେ।



ବିରାଟପର୍ବ - ଅଧ୍ଯାଯ 072

॥ ଶ୍ରୀଃ ॥

4.72. ଅଧ୍ଯାଯଃ 072 

Mahabharata - Virata Parva - Chapter Topics

ଉତ୍ତରେଣ ରାଜାଭ୍ଯନୁଜ୍ଞଯାଽନ୍ତଃପୁରମେତ୍ଯ ତଦଭିବାଦନମ୍ ॥ 1 ॥ ଯୁଧିଷ୍ଠିରଘ୍ରଣାବଲୋକନଭୀତୋତ୍ତରଚୋଦନଯା ବିରାଟେନ ଯୁଧିଷ୍ଠିରକ୍ଷମାପନମ୍ ॥ 2 ॥ ତତୋଽର୍ଜୁନସ୍ଯାନ୍ତଃପ୍ରବେଶଃ ॥ 3 ॥ ଉତ୍ତରସ୍ଯୈବ ଜେତୃତ୍ବଭ୍ରମହୃଷ୍ଟେନ ବିରାଟେନ ତତ୍ପ୍ରଶଂସନମ୍ ॥ 4 ॥ ତେନ ତଂତପି କସ୍ଯଚିଦ୍ଦେବପୁତ୍ରସ୍ଯୈବ ଜେତୃତ୍ବକଥନମ୍ ॥ 5 ॥ ତତୋଽର୍ଜୁନେନୋତ୍ତରାପ୍ରଭୃତିଭ୍ଯଃ କୁରୁବସ୍ତ୍ରପ୍ରଦାନମ୍ ॥ 6 ॥

Mahabharata - Virata Parva - Chapter Text

4-72-0 (31418) 
ବୈଶମ୍ପାଯନ ଉବାଚ। 4-72-0x (3288) 
ସଭାଜ୍ଯମାନଃ ପୌରୈଶ୍ଚ ସ୍ତ୍ରୀଭିର୍ଜାନପଦୈରପି।
ଆସାଦ୍ଯାନ୍ତଃପୁରଦ୍ବାରଂ ପିତ୍ରେ ସଂପ୍ରତ୍ଯବେଦଯତ୍ ॥ 4-72-1 (31419) 
ତତୋ ଦ୍ବାଃସ୍ଥଃ ସମାସାଦ୍ଯ ପ୍ରଣିପତ୍ଯ କୃତାଞ୍ଜଲିଃ ।
ବର୍ଧଯିତ୍ବା ଜଯାଶୀର୍ଭିରିଦଂ ବଚନମବ୍ରବୀତ୍॥ 4-72-2 (31420) 
ରାଜନ୍ପୃଥୁଯଶସ୍ତୁଭ୍ଯଂ ଜିତ୍ବା ଶତ୍ରୂନ୍ସମାଗତଃ।
ଉତ୍ତରଃ ସହ ସୂତେନ ଦ୍ବାରି ତିଷ୍ଠତି ବାରିତଃ ॥ 4-72-3 (31421) 
କୁମାରୋ ଯୋଧମୁଖ୍ଯୈସ୍ଚ ଗଣିକାଭିସ୍ଚ ସଂବୃତଃ ।
ପୌରଜାନପଦୈର୍ଯୁକ୍ତଃ ପୂଜ୍ଯମାନୋ ଜଯାଶିଷାଃ ॥ 4-72-4 (31422) 
ତତୋ ହୃଷ୍ଟୋ ମହୀପାଲଃ କ୍ଷତ୍ତାରମିଦମବ୍ରବୀତ୍ ।
ପ୍ରବେଶଯୋଭୌ ତୌ ତୂର୍ଣଂ ଦର୍ଶନେପ୍ସୁରହଂ ତଯୋଃ ॥ 4-72-5 (31423) 
କ୍ଷତ୍ତାରଂ କୁରୁରାଜସ୍ତୁ ଶନୈଃ କର୍ଣ ଉପାଜପତ୍।
ଉତ୍ତରଃ ପ୍ରବିଶତ୍ବେକୋ ନ ପ୍ରବେଶ୍ଯା ବୃହନ୍ନଲାଃ॥ 4-72-6 (31424) 
ତସ୍ଯ ହି ମହାବାହୋର୍ବ୍ରତଂ ନିତ୍ଯଂ ମହାତ୍ମନଃ।
ଯୋ ମମାଙ୍ଗେ ବ୍ରଣଂ କୁର୍ଯାଚ୍ଛୋଣିତଂ ବା ପ୍ରଦର୍ଶଯେତ୍। 
ଅନ୍ଯତ୍ର ସଂଗ୍ରାମଗତାନ୍ନ ସ ଜୀବେତ୍କଥଂଚନ ॥  4-72-7 (31425) 
ବ୍ଯକ୍ତଂ ଭୃସଂ ସୁସଂକ୍ରୁଦ୍ଧୋ ମାଂ ଦୃଷ୍ଟ୍ବୈବ ସଶୋଣିତମ୍।
ବିରାଟମିହ ସାମାତ୍ଯଂ ହନ୍ଯାତ୍ସବଲାବାହନମ୍ ॥ 4-72-8 (31426) 
ଇନ୍ଦ୍ରଂ ବାପି କୁବେରଂ ବା ଯମଂ ବା ବରୁଣଂ ତଥା।
ମମ ଶୋଣିତକର୍ତାରଂ ମୃଦ୍ଗୀଯାତ୍କିଂ ପୁନର୍ନରମ୍ ॥ 4-72-9 (31427) 
କ୍ଷଣମାତ୍ରଂ ତୁ ତତ୍ରୈବ ଦ୍ବାରି ତିଷ୍ଠତୁ ବୀର୍ଯବାନ୍ ।
ଇତି ପ୍ରୋବାଚ ଧର୍ମାତ୍ମା ଯୁଧିଷ୍ଠିର ଉଦାରଧୀଃ ॥ 4-72-10 (31428) 
ଇତ୍ଯୁକ୍ତ୍ବା କ୍ଷମଯା ଯୁକ୍ତୋ ଧର୍ମରାଜୋ ଘୃଣାନ୍ବିତଃ।
ସଭାଯାଂ ସହ ମାତ୍ସ୍ଯେନ ତୂଷ୍ଣୀମୁପବିବେଶ ହ ॥ 4-72-11 (31429) 
ତତୋ ରାଜସୁତୋ ଜ୍ଯେଷ୍ଠଃ ପ୍ରାବିଶତ୍ପୃଥିବୀଂଜଯଃ।
ବବନ୍ଦେ ସ ପିତୁଃ ପାଦୌ କଙ୍କଂ ଚାପ୍ଯୁପତିଷ୍ଠତ ॥ 4-72-12 (31430) 
ପଶ୍ଯନ୍ଯୁଧିଷ୍ଠିରଂ ଦୃଷ୍ଟ୍ଯା ବକ୍ରଯା ଚରଣୌ ପିତୁଃ।
ଅଭିବାଦ୍ଯ ତତୋ ଦୃଷ୍ଟ୍ବା କଙ୍କସ୍ଯ ରୁଧିରପ୍ଲୁତମ୍ । 
ହୃଦଯେଽଦହ୍ଯତ ତଦା ମୃତ୍ଯୁଗ୍ରସ୍ତ ଇବୋତ୍ତରଃ ॥  4-72-13 (31431) 
ତତୋ ରୁଧିରସିକ୍ତାଙ୍ଗମନେକାଗ୍ରମନାଗସମ୍।
ଭୂମାବେକାନ୍ତ ଆସୀନଂ ସୈରନ୍ଧ୍ର୍ଯା ସମୁପାସିତମ୍। 
ତତଃ ପପ୍ରଚ୍ଛ ରାଜାନଂ ତ୍ବରମାଣ ଇବୋତ୍ତରଃ ॥  4-72-14 (31432) 
କେନାଯଂ ତାଡିତଃ କଙ୍କଃ କେନ ପାପମିଦଂ କୃତମ୍।
କୋ ବା ଜିଗମିଷୁର୍ମୃତ୍ଯୁଂ କେନ ସ୍ପୃଷ୍ଟଃ ପଦୋରଗଃ ॥ 4-72-15 (31433) 
ଶ୍ରୋତ୍ରିଯୋ ବ୍ରାହ୍ମଣଶ୍ରେଷ୍ଠ ଇନ୍ଦ୍ରାସନରତିକ୍ଷମଃ।
ପୂଜନୀଯୋଽଭିବାଦ୍ଯଶ୍ଚ ନ ପ୍ରବାଧ୍ଯୋଽଯମୀଦୃଶଃ ॥ 4-72-16 (31434) 
ବୈଶମ୍ପାଯନ ଉବାଚ। 4-72-17x (3289) 
ସ ପୁତ୍ରସ୍ଯ ବଚଃ ଶ୍ରୁତ୍ବା ବିରାଟୋ ରାଷ୍ଟ୍ରବର୍ଧନଃ।
ପ୍ରତ୍ଯୁବାଚୋତ୍ତରଂ ବାକ୍ଯଂ ସାଧ୍ବସାଦ୍ଧ୍ବସ୍ତମାନସଃ ॥ 4-72-17 (31435) 
ପୁତ୍ର ତେ ବିଜଯଂ ଶ୍ରୁତ୍ବା ପ୍ରହୃଷ୍ଟୋଽହଂ ମୁଦା ଭୃଶମ୍।
ଅକ୍ଷକ୍ରୀଡନଯାଽନେନ କାଲକ୍ଷେପମକାରିଷମ୍ ॥ 4-72-18 (31436) 
ତତ୍ରାଜଯତ୍କୁରୂନ୍ସର୍ବାନୁତ୍ତରୋ ରାଷ୍ଟ୍ରବର୍ଧନଃ।
ଇତ୍ଯୁକ୍ତଂ ହି ମଯା ପୁତ୍ର ନେତି କଙ୍କୋ ବୃହନ୍ନଲା। 
ଅଜଯତ୍ସା କୁରୂନ୍ସର୍ବାନିତି ମାମବ୍ରବୀନ୍ମୁହୁଃ ॥  4-72-19 (31437) 
ପ୍ରଶଂସିତେ ମଯା ପୁତ୍ର ବିଜଯେ ତବ ବିଶ୍ରୁତେ।
ବୃହନ୍ନଲାଯା ବିଜଯଂ କଙ୍କୋଽସ୍ତୁବତ ବୈ ରୁଷା ॥ 4-72-20 (31438) 
ମଯା ପ୍ରଶସ୍ଯମାନେ ତୁ ତ୍ବଯି ପଣ୍ଡଂ ପ୍ରଶଂସତି।
ବୃହନ୍ନଲାପ୍ରଶଂସାଭିରଭ୍ଯସୂଯମହଂ ତଦା। 
ତାଡିତୋଽଯଂ ମଯା ପୁତ୍ର ଦୁରାତ୍ମା ଶତ୍ରୁପକ୍ଷକୃତ୍ ॥  4-72-21 (31439) 
ତାଡିତୋଽଯଂ ଯତିଃ କଙ୍କ ଇତ୍ଯୁକ୍ତଂ ତଦ୍ବଚୋତ୍ତରଃ।
ଶ୍ରୁତ୍ବା ପିତୁର୍ଭୃଶଂ କ୍ରୁଦ୍ଧଃ ପିତରଂ ବାକ୍ଯମବ୍ରବୀତ୍ ॥ 4-72-22 (31440) 
ଅକାର୍ଯଂ ତେ କୃତଂ ରାଜନ୍କ୍ଷିପ୍ରମେଷ ପ୍ରସାଦ୍ଯତାମ୍।
ମା ତ୍ବା ବ୍ରହ୍ମବିଷଂ ଘୋରଂ ସମୂଲମୁପନିର୍ଦହେତ୍ ॥ 4-72-23 (31441) 
ଯାବନ୍ନ କ୍ଷଯମାଯାତି କୁଲଂ ସର୍ବମଶେଷନଃ।
ସ୍ଫୀତଂ ବୃଦ୍ଧଂ ଚ ମାତ୍ସ୍ଯାନାମଯଂ ତାବତ୍ପ୍ରସାଦ୍ଯତାମ୍ ॥ 4-72-24 (31442) 
ପ୍ରଣମ୍ଯ ପାଦଯୋରସ୍ଯ ଦଣ୍ଡବତ୍କ୍ଷିତିମଣ୍ଡଲେ ।
ପ୍ରଗୃହ୍ଯ ପାଦୌ ପାଣିଭ୍ଯାମଯଂ ତାବତ୍ପ୍ରସାଦ୍ଯତାମ୍ ॥ 4-72-25 (31443) 
ଦକ୍ଷେଣ ପାଣିନା ସ୍ପୃଷ୍ଟ୍ବା ଶପେ ତ୍ବାଂ କ୍ଷପିତଂ ମଯା।
ଇତି ଯାବଦ୍ବଦେତ୍କଙ୍ ଅଯଂ ତାବତ୍ପ୍ରସାଦ୍ଯତାମ୍ ॥ 4-72-26 (31444) 
ସ ପୁତ୍ରସ୍ଯ ବଚଃ ଶ୍ରୁତ୍ବା ବିରାଟଃ ସାଧ୍ବସାକୁଲଃ।
କ୍ଷମଯାମାସ କୌନ୍ତେଯଂ ଛନ୍ନଂ ବ୍ରାହ୍ମଣବର୍ଚସା ॥ 4-72-27 (31445) 
କ୍ଷମଯନ୍ତଂ ତୁ ରାଜାନଂ ପାଣ୍ଡବଃ ପ୍ରତ୍ଯଭାଷତ।
ଚିରଂ କ୍ଷାନ୍ତଂ ମଯା ରାଜନ୍ମନ୍ଯୁର୍ମମ ନ ବିଦ୍ଯତେ ॥ 4-72-28 (31446) 
ଯଦି ସ୍ମ ତତ୍ପତେଦ୍ଭୂମୌ ରୁଧିରଂ ମମ ପାର୍ଥିବ ।
ସରାଷ୍ଟ୍ରସ୍ତ୍ବମିହୋଚ୍ଛେଦମାପଦ୍ଯେଥା ନରର୍ଷଭ ॥ 4-72-29 (31447) 
ନ ଦୂଷଯାମି ରାଜେନ୍ଦ୍ର ଯସ୍ତୁ ହନ୍ଯାଦଦୂଷକମ୍।
ଫଲଂ ତସ୍ଯ ମହାରାଜ କ୍ଷିପ୍ରଂ ଦାରୁଣମାପ୍ନୁଯାତ୍ ॥ 4-72-30 (31448) 
ବୈଶମ୍ପାଯନ ଉବାଚ। 4-72-31x (3290) 
ଶୋଣିତେ ତୁ ବ୍ଯତିକ୍ରାନ୍ତେ ପ୍ରବିବେଶ ବୃହନ୍ନଲା।
ଅଭିବାଦ୍ଯ ମହାରାଜଂ କଙ୍କଂ ଚାପ୍ଯୁପତିଷ୍ଠତ ॥ 4-72-31 (31449) 
କ୍ଷମଯିତ୍ବା ତୁ କୌରବ୍ଯଂ ରଣାଦୁତ୍ତରମାଗତମ୍ ।
ପରିଷ୍ବଜ୍ଯ ଦୃଢଂ ରାଜା ପ୍ରବେଶ୍ଯ ଭବନୋତ୍ତମମ୍। 
ପ୍ରଶଶଂସ ତତୋ ମାତ୍ସ୍ଯଃ ଶୃଣ୍ବତଃ ସବ୍ଯସାଚିନଃ ॥  4-72-32 (31450) 
ବିରାଟ ଉବାଚ। 4-72-33x (3291) 
ତ୍ବଯା ଦାଯାଦବାନସ୍ମି କୈକେଯୀନନ୍ଦିବର୍ଧନ।
ତ୍ବଯା ମେ ସଦୃଶଃ ପୁତ୍ରୋ ନ ଭୂତୋ ନ ଭବିଷ୍ଯତି ॥ 4-72-33 (31451) 
ପଦଂ ପଦସହସ୍ରେଣ ଯଶ୍ଚରନ୍ନାପରାଧ୍ନୁଯାତ୍।
ତେନ କର୍ଣେନ ତେ ତାତ କଥମାସୀତ୍ସମାଗମଃ ॥ 4-72-34 (31452) 
ରଣେ ଯଂ ପ୍ରେକ୍ଷ୍ଯ ସୀଦନ୍ତି ହୃତବୀର୍ଯପରାକ୍ରମାଃ।
କୃପେନ ତେନ ତେ ତାତ କଥମାସୀତ୍ସମାଗମଃ ॥ 4-72-35 (31453) 
ଯସ୍ଯ ତଦ୍ବିଶ୍ରୁତଂ ଲୋକେ ମହଦ୍ବୃତ୍ତମନୁତ୍ତମମ୍ ।
ପିତୁଃ କୃତେ କୃତଂ ଘୋରଂ ବ୍ରହ୍ମଚର୍ଯମନୁତ୍ତମମ୍ ॥ 4-72-36 (31454) 
ଯୋଽଯୋଧୀତ୍ସମରେ ରାମଂ ଜାମଦଗ୍ନ୍ଯଂ ପ୍ରତାପିନମ୍।
ଭୀଷ୍ମୋସୌ ପୁରୁଷବ୍ଯାଘ୍ର ନ ଚ ଯୁଦ୍ଧେ ପରାଜିତଃ ॥ 4-72-37 (31455) 
ପରାକ୍ରମୀ ଚ ଦୁର୍ଧର୍ଷୋ ବିଦ୍ବାଞ୍ଶୂରୋ ଜିତେନ୍ଦ୍ରିଯଃ।
ଦୃଢବେଧୀ କ୍ଷିପ୍ରକାରୀ ବିଶ୍ରୁତଃ ସର୍ବକର୍ମସୁ ॥ 4-72-38 (31456) 
ତେନ ତେ ସହ ଭୀଷ୍ମେଣ କୁରୁବୃଦ୍ଧେନ ସଂଯୁଗେ ।
ଯୁଦ୍ଧମାସୀତ୍କଥଂ ତାତ ସର୍ବମେତଦ୍ବ୍ରବୀହି ମେ ॥ 4-72-39 (31457) 
ପର୍ବତଂ ଯୋ ବିନିର୍ଭିନ୍ଦ୍ଯାଦ୍ରାଜପୁତ୍ରୋ ବରେଷୁଭିଃ।
ଦୁର୍ଯୋଧନେନ ତେ ତାତ କଥମାସୀତ୍ସମାଗମଃ ॥ 4-72-40 (31458) 
ଆଚାର୍ଯୋ ବୃଷ୍ଣିରୀରାଣାଂ ପାଞ୍ଚାଲାନାଂ ଚ ଯଃ ପ୍ରଭୁଃ।
କୁରୂଣାଂ ପାଣ୍ଡବାନାଂ ଚ ସର୍ବକ୍ଷତ୍ରସ୍ଯ ଯୋ ଗୁରୁଃ ॥ 4-72-41 (31459) 
ସର୍ବଶସ୍ତ୍ରଭୃତାଂ ଶ୍ରେଷ୍ଠଃ ସର୍ବଲୋକେଷୁ ବିଶ୍ରୁତଃ।
ତେନ ଦ୍ରୋଣେନ ତେ ତାତ କଥମାସୀତ୍ସମାଗମଃ ॥ 4-72-42 (31460) 
ଆଚାର୍ଯପୁତ୍ରୋ ଯଃ ଶୂରୋ ଦ୍ରୋଣାଦନବମୋ ରଣେ।
ତେନ ବୀରେଣ ତେ ତାତ କଥମାସୀତ୍ସମାଗମଃ ॥ 4-72-43 (31461) 
ସର୍ବେ ଚୈବ ମହାବୀର୍ଯା ଧାର୍ତରାଷ୍ଟ୍ରଃ ମହାରଥାଃ ।
ତୈସ୍ତୈର୍ବୀରୈଶ୍ଚ ତେ ତାତ କଥମାସୀତ୍ସମାଗମଃ ॥ 4-72-44 (31462) 
ଉତ୍ତର ଉବାଚ। 4-72-45x (3292) 
ନ ମଯା ନିର୍ଜିତା ଗାବୋ ନ ମଯା କୁରବୋ ଜିତାଃ।
କୃତଂ ଚ କର୍ମ ତତ୍ସର୍ବଂ ଦେବପୁତ୍ରେଣ କେନଚିତ୍ ॥ 4-72-45 (31463) 
ସ ହି ଭୀତଂ ଦ୍ରବନ୍ତଂ ମାଂ ଭୀଷ୍ମଦ୍ରୋଣମୁଖାନ୍କୁରୂନ୍।
ଦୃଷ୍ଟ୍ବା ବିଷଣ୍ଣଂ ସଂଗ୍ରାମେ ଦେବପୁତ୍ରୋ ନ୍ଯବାରଯତ୍ ॥ 4-72-46 (31464) 
ସ ହି ତିଷ୍ଠନ୍ରଥୋପସ୍ଥେ ବଜ୍ରପାଣିନିଭୋ ଯୁବା।
ତେନ ତେ ନିର୍ଜିତା ଗାବସ୍ତେନ ତେ କୁରବୋ ଜିତାଃ॥ 4-72-47 (31465) 
ତସ୍ଯ ତତ୍କର୍ମ ବୀରସ୍ଯ ନ ମଯା ତାତ ତତ୍କୃତମ୍ ।
ସ ହି ଶାରଦ୍ବତଂ ଦ୍ରୋଣଂ ଦ୍ରୋଣପୁତ୍ରଂ ଚ ବୀର୍ଯବାନ୍ ।ଟ 
ସୂତପୁତ୍ରଂ ଚ ଭୀଷ୍ମଂ ଚ ଚକାର ବିମୁଖାଞ୍ଶରୈଃ ॥  4-72-48 (31466) 
ଦୁର୍ଯୋଦନଂ ଚ ସମରେ ପ୍ରଭିନ୍ନମିବ କୁଞ୍ଜରମ୍।
ପ୍ରଭଗ୍ନମବ୍ରବୀଦ୍ଭୀତଂ ରାଜପୁତ୍ରଂ ମହାବଲମ୍ ॥ 4-72-49 (31467) 
ନ ହାସ୍ତିନପୁରେ ତ୍ରାଣଂ ତବ ପଶ୍ଯାମି କିଂଚନ।
ନ ହାସ୍ତିନପୁରେ ଭୋଗା ଭୋକ୍ତୁଂ ଶକ୍ଯାଃ ପଲାଯତା ॥ 4-72-50 (31468) 
ବ୍ଯାଯାମେନ ପରୀପ୍ସସ୍ବ ଜୀବିତଂ କୌରବାତ୍ମଜ ।
ନ ମୋକ୍ଷ୍ଯସେ ପଲାଯଂସ୍ତ୍ବଂ ଲୋକେ ଯୁଦ୍ଧମନା ଭବ। 
ପୃଥିବୀଂ ଭୋକ୍ଷ୍ଯସେ ଜିତ୍ବା ହତୋ ବା ସ୍ବର୍ଗମାପ୍ସ୍ଯସି ॥  4-72-51 (31469) 
ସ ନିବୃତ୍ତୋ ନରବ୍ଯାଘ୍ରୋ ମୁଞ୍ଚନ୍ବଜ୍ରନିଭାଞ୍ଶରାନ୍।
ସଚିବୈଃ ସଂବୃତୋ ରାଜା ଭୀଷ୍ମଦ୍ରୋଣକୃପାଦିଭିଃ । 
ତତୋ ମେ ରୋମହର୍ଷୋଽଭୂଦୂରୁସ୍ତମ୍ଭଶ୍ଚ ମେଽଭବତ୍ ॥  4-72-52 (31470) 
ଯଦଭୂଦ୍ଧନସଂକାଶମନୀକଂ ବ୍ଯଧମଚ୍ଛରୈଃ।
ତତ୍ପ୍ରପୁଦ୍ଯ ରଥାନୀକଂ ସିଂହଦର୍ପସମୋ ଯୁବା। 
ତାନ୍କୁରୁନ୍ଦ୍ରାବଯଦ୍ରାଜନ୍ରଣେ ନାଗ ଇବ ଶ୍ବସନ୍ ॥  4-72-53 (31471) 
ଏକେନ ତେନ ଶୂରେଣ ଷଡ୍ରଥାଃ ପରିନିର୍ଜିତାଃ ।
ଶାର୍ଦୂଲେନେବ ମତ୍ତେନ ମୃଗାସ୍ତୃଣଚରା ଯଥା ॥ 4-72-54 (31472) 
ହଯାନାଂ ଚ ଗଜାନାଂ ଚ ଶୂରାଣାଂ ଚ ଧନୁଷ୍ମତାମ୍।
ନିହତାନି ସହସ୍ରାଣି ଭଗ୍ନା ଚ କୁରୁବାହିନୀ ॥ 4-72-55 (31473) 
ସୂତପୁତ୍ରଂ ଶତୈର୍ବିଦ୍ଧ୍ବା ହଯାନ୍ହତ୍ବା ମହାରଥଃ ।
ଅସ୍ତ୍ରେଣ ମୋହଯିତ୍ବା ତଂ ରକ୍ତବସ୍ତ୍ରଂ ସମାଦଦେ ॥ 4-72-56 (31474) 
ଚତୁର୍ଭିଃ ପୁନରାନର୍ଚ୍ଛଦ୍ଭୀଷ୍ମଂ ଶାନ୍ତନବଂ ଶରୈଃ।
ସ ତଂ ବିଦ୍ଧ୍ବା ହଯାଂଶ୍ଚାଶୁ ନାସ୍ଯ ବସ୍ତ୍ରଂ ସମାଦଦେ ॥ 4-72-57 (31475) 
ଦୁର୍ଯୋଧନଂ ଚ ବଲବାନ୍ବାଣୈର୍ବିବ୍ଯାଧ ସପ୍ତଭିଃ।
ତଂ ସ ବିଦ୍ଧ୍ବା ହଯାଂଶ୍ଚାସ୍ଯ ପୀତବସ୍ତ୍ରଂ ସମାଦଦେ ॥ 4-72-58 (31476) 
ଦ୍ରୋଣଂ କୃପଂ ଚ ବଲବାନ୍ସୋମଦତ୍ତଂ ଜଯଦ୍ରଥମ୍।
ଭୂରିଶ୍ରବସମିନ୍ଦ୍ରାଭଂ ଶକୁନିଂ ଚ ମହାରଥମ୍ ॥ 4-72-59 (31477) 
ତ୍ରିଭିସ୍ତ୍ରିଭିଃ ସ ବିଦ୍ଧ୍ବା ତୁ ଦୁଃଶାସନମୁଖାନପି।
ବିବିଧାନି ଚ ବସ୍ତ୍ରାଣି ମହାର୍ହାଣ୍ଯାଜହାର ସଃ ॥ 4-72-60 (31478) 
ଦ୍ବାଭ୍ଯାଂ ଶରାଭ୍ଯାଂ ବିଦ୍ଧ୍ବାଽଥ ତଥାଽଽଚାର୍ଯସୁତଂ ରଣେ।
ଚାପଂ ଛିତ୍ତ୍ବା ବିକର୍ଣସ୍ଯ ନୀଲେ ଚାଦତ୍ତ ବାସସୀ ॥ 4-72-61 (31479) 
ବିରାଟ ଉବାଚ। 4-72-62x (3293) 
କ୍ବ ସ ବୀରୋ ମହାବାହୁର୍ଦେବପୁତ୍ରୋ ମହାଯଶାଃ।
ଯୋ ମମାମୋଚଯତ୍ପୁତ୍ରଂ କୁରୁଭିର୍ଗ୍ରସ୍ତମାହବେ॥ 4-72-62 (31480) 
ଇଚ୍ଛାମି ତମମିତ୍ରଘ୍ନଂ ଦୁଷ୍ଟୁମର୍ଚିତୁମେବ ଚ।
ଯେନ ମେ ତ୍ବଂ ଚ ଗାବଶ୍ଚ ମୋକ୍ଷିତା ଦେବସୂନୁନା ॥ 4-72-63 (31481) 
ତସ୍ମୈ ଦାସ୍ଯାମି ତାଂ ପୁତ୍ରୀଂ ଗ୍ରାମାଂଶ୍ଚୈବ ତୁ ହାଟକାନ୍।
ସ୍ଫୁରିତଂ କଟିସୂତ୍ରଂ ଚ ସ୍ତ୍ରୀସହସ୍ରଶତାନି ଚ ॥ 4-72-64 (31482) 
ଉତ୍ତର ଉବାଚ। 4-72-65x (3294) 
ଅନ୍ତର୍ଧାନଂ ଗତସ୍ତାତ ଦେବପୁତ୍ରଃ ପ୍ରତାପବାନ୍।
ଅଦ୍ଯ ଶ୍ବୋ ବା ପରଶ୍ବୋ ବା ମନ୍ଯେ ପ୍ରାଦୁର୍ଭବିଷ୍ଯତି ॥ 4-72-65 (31483) 
ବୈଶମ୍ପାଯନ ଉବାଚ। 4-72-66x (3295) 
ଏବମାଖ୍ଯାଯମାନସ୍ତୁ ଛନ୍ନଂ ସତ୍ରେଣ ପାଣ୍ଡବମ୍।
ବସନ୍ତଂ ତଂ ତୁ ନାଜ୍ଞାସୀଦ୍ବିରାଟଃ ପାର୍ଥମର୍ଜୁନମ୍ ॥ 4-72-66 (31484) 
ତତଃ ପାର୍ଥୋଽଭ୍ଯନୁଜ୍ଞାତୋ ବିରାଟେନ ମହାତ୍ମନା।
ସହ ପୁତ୍ରେଣ ମାତ୍ସ୍ଯସ୍ଯ ମନ୍ତ୍ରଯିତ୍ବା ଧନଂଜଯଃ ॥ 4-72-67 (31485) 
ଇତ୍ଯେବଂ ବ୍ରୂହି ରାଜାନଂ ବିରାଟଂ ସମୁପସ୍ଥିତମ୍।
ଇତ୍ଯୁକ୍ତ୍ବା ସହସା ପାର୍ଥଃ ପ୍ରବିଶ୍ଯାନ୍ତଃପୁରଂ ଶୁଭମ୍। 
ଦଦୌ ବସ୍ତ୍ରାଣି ରନ୍ତାନି ବିରାଟଦୁହିତୁଃ ସ୍ବଯମ୍ ॥  4-72-68 (31486) 
ଉତ୍ତରା ତୁ ମହାର୍ହାଣି ବସ୍ତ୍ରାଣ୍ଯାଭରଣାନି ଚ।
ପ୍ରଗୃହ୍ଯ ତାନି ସର୍ବାଣି ପ୍ରୀତା ସାନୁଚରାଽଭବତ୍ ॥ ॥ 4-72-69 (31487) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ଦ୍ବିସପ୍ତତିତମୋଽଧ୍ଯାଯଃ ॥

Mahabharata - Virata Parva - Chapter Footnotes

4-72-5 କ୍ଷତ୍ତାରଂ ସାରଥିମ୍ ॥ 5 । 4-72-6 କର୍ଣ ଉପାଜପତ୍ କର୍ଣେ ଇତି ଚ୍ଛେଦଃ ॥ 6 ॥ 4-72-7 ମମାଙ୍ଗ ଇତି ମମ ଯୁଧିଷ୍ଠିରସ୍ଯ । ସଂଗ୍ରାମାଯ ଗତାତ୍ ଗମନାତ୍॥ 7 ॥ 4-72-13 ରୁଧିରପ୍ଲୁତଂ ରୁଧିରତ୍ରାବମ୍ ॥ 13 ॥ 4-72-14 ଅନେକାଗ୍ରଂ ବ୍ଯଗ୍ରମ୍ । ଯୁଧିଷ୍ଠିରଂ ଦୃଷ୍ଟ୍ବା ରାଜାନଂ ପପ୍ରଚ୍ଛେତ୍ଯନ୍ବଯଃ ॥ 14 ॥ 4-72- 22 ତଦ୍ବଚଃ ଇତି ଚ୍ଛେଦଃ ସଂଧିରାର୍ଷଃ ॥ 22 ॥ 4-72-30 ତସ୍ଯେତି। ସ ଇତି ଶେଷଃ। ସ ହନ୍ତା ତସ୍ଯ ସ୍ବକୃତହନନସ୍ଯ ॥ 30 । 4-72-31 ଉପତିଷ୍ଠତ ଉପାତିଷ୍ଠତ ଅସେବତ ॥ 31 ॥ 4-72- 33 ଦାଯାଦବାନ୍ପୁତ୍ରବାନ୍ ॥ 33 । 4-72-34 ପଦସହସ୍ରେଣ ଲକ୍ଷ୍ଯସହସ୍ରାର୍ଥମ୍ । ହେତ୍ବର୍ଥେ ତୃତୀଯା। ଯୁଗପତ୍ସହସ୍ରଲକ୍ଷ୍ଯାଣି ବେଦ୍ଧୁମିତ୍ଯର୍ଥଃ। ଚରନ୍ ବାଣୈଃ । ପଦଂ ଏକମପି ଲକ୍ଷ୍ଯଂ ନାପରାଧ୍ନୁଯାତ୍ ଲକ୍ଷ୍ଯାତ୍ ଚ୍ଯୁତସାଯକୋ ନ ଭବେଦିତ୍ଯର୍ଥଃ ॥ 34 ॥ 4-72-47 ତିଷ୍ଠନ୍ ଅଯୁଧ୍ଯତେତି ଶେଷଃ ॥ 47 ॥ 4-72-52 ସ ନିବୃତ୍ତୋଽଭୂଦିତ୍ଯନ୍ବଯଃ ॥ 52 ॥ 4-72-53 ସିଂହେନ ଦର୍ପେ ରାମଃ । ଦ୍ରାବଯତ୍ .........॥ 53 ॥ 4-72-54 ତୃଣଚରାସ୍ତୃଣଭକ୍ଷକାଃ ॥ 54 ॥ 4-72-66 ସତ୍ରେଣ ବେଷାନ୍ତରେଣ ॥ 66 ॥ 4-72-68 ଶ୍ବ ଇତୋ ବ୍ରୂହି ରାଜାନଂ ବିରାଟ......ଚେତି ଶo ପାଠଃ ॥ 68 ॥



ବିରାଟପର୍ବ - ଅଧ୍ଯାଯ 073

॥ ଶ୍ରୀଃ ॥

4.73. ଅଧ୍ଯାଯଃ 073 

Mahabharata - Virata Parva - Chapter Topics

ଭୀମାର୍ଜୁନାଦିଭୀ ରାତ୍ରୌ ଯୁଧିଷ୍ଠିରସମୀପଗମନମ୍ ॥ 1 ॥ ଯୁଧିଷ୍ଠିରେଣ ସହର୍ଷଂ ସ୍ବାନଭିଭାଷଣେ ଅର୍ଜୁନେନ ଭୀମଂପ୍ରତି ତତ୍କାରଣପ୍ରଶ୍ନଃ ॥ 2 ॥ ଯୁଧିଷ୍ଠିରେଣ ତଂ ପ୍ରତି ବିରାଟେନାକ୍ଷତାଡନସ୍ଯ ତତ୍କାରଣତ୍ବକଥନମ୍ ॥ 3 ॥ ଭୀମାଦିଭିଃ କ୍ରୋଧାଦ୍ବିରାଟବଧାଧ୍ଯବସାଯେ ଯୁଧିଷ୍ଠିରେଣ ହେତୁକଥନେନ ତତ୍ପ୍ରତିଷେଧନମ୍ ॥ 4 ॥

Mahabharata - Virata Parva - Chapter Text

4-73-0 (31488) 
ବୈଶମ୍ପାଯନ ଉବାଚ। 4-73-0x (3296) 
ପ୍ରଦାଯ ବସ୍ତ୍ରାଣି କିରୀଟମାଲୀ
ବିରାଟଗେହେ ମୁଦିତଃ ସଖୀଭ୍ଯଃ । 
କୃତ୍ବା ମହର୍ତର୍ମ ତଦାଽଽଜିମଧ୍ଯେ
ଦିଦୃକ୍ଷଯା ସୋଽଭିଜଗାମ ପାର୍ଥମ୍ ॥  4-73-1 (31489) 
ତଂ ପ୍ରେକ୍ଷମାଣସ୍ତ୍ବଥ ଧର୍ମରାଜଂ
ପପ୍ରଚ୍ଛ ପାର୍ଥୋଽଥ ସ ଭୀମସେନମ୍। 
କିଂ ଧର୍ମରାଜୋ ହି ଯଥାପୁରଂ ମାଂ
ମୁଖଂ ପ୍ରତିଚ୍ଛାଦ୍ଯ ନ ଚାହ କିଂଚିତ୍ ॥  4-73-2 (31490) 
ତମେବମୁକ୍ତ୍ବା ପରିଶଙ୍କମାନଂ
ଦୃଷ୍ଟ୍ବାଽର୍ଜୁନଂ ଭୀମସେନଂ ଚ ରାଜା। 
ତଦାଽବ୍ରବୀତ୍ତାବଭିବୀକ୍ଷ୍ଯ ରାଜ-
ନ୍ଯୁଧିଷ୍ଠିରସ୍ତତ୍ପରିମୃଜ୍ଯ ରକ୍ତମ୍ ॥  4-73-3 (31491) 
ଦୁରାତ୍ମନା ତ୍ବଯ୍ଯଭିପୂଜ୍ଯମାନେ
ବିରାଟରାଜ୍ଞାଽଭିହତୋଽସ୍ମି ପାର୍ଥ । 
ତସ୍ମାତ୍ପ୍ରହାରାଦ୍ରୁଧିରସ୍ଯ ବିନ୍ଦୂ-
ନ୍ପଶ୍ଯନ୍ନ ଚେମେ ପୃଥିବୀଂ ସ୍ପୃଶେଯୁଃ ।
ଇତି ପ୍ରତିଚ୍ଛାଦ୍ଯ ମୁଖଂ ତତୋଽହଂ
ମନ୍ଯୁଂ ନିଯଚ୍ଛନ୍ନୁପବିଷ୍ଟ ଆସମ୍ ॥  4-73-4 (31492) 
ଶୁଭାର୍ହ ରାଷ୍ଟ୍ରଂ ନ ଖିଲୀକୃତଂ ଭବେ-
ଦ୍ବଯଂ ତୁ ଯସ୍ମିନ୍ସୁଖିନୋଽଭବାମ। 
କ୍ରୁଦ୍ଧେ ତୁ ବୀରେ ତ୍ବଯି ଚାପ୍ରତୀତେ
ରାଜା ବିରାଟୋ ନ ଲଭେତ ଶର୍ମ ॥  4-73-5 (31493) 
ଅଜାନତା ତେନ ଚ ଶୌର୍ଯମାଜୌ
ଛନ୍ନସ୍ଯ ସତ୍ରେଣ ବଲଂ ଚ ପାର୍ଥ। 
ଇଦଂ ବିରାଟେନ ମଯି ପ୍ରଯୁକ୍ତଂ
ତ୍ବାଂ ବୀକ୍ଷମାଣୋ ନ ଗତୋସ୍ମି ହର୍ଷମ୍ ॥  4-73-6 (31494) 
ବୈଶମ୍ପାଯନ ଉବାଚ 4-73-7x (3297) 
ତେନାପ୍ରମେଯେନ ମହାବଲେନ
ତସ୍ମିଂସ୍ତଥୋକ୍ତେ ଶମମାସ୍ଥିତେନ। 
ତଂ ଭୀମସେନୋ ବଲବାନମର୍ଷୀ
ଧନଂଜଯଂ କ୍ରୁଦ୍ଧମୁବାଚ ବାକ୍ଯମ୍ ॥  4-73-7 (31495) 
ନ ପାର୍ଥ ନିତ୍ଯଂ କ୍ଷମକାଲମାହ
ବୃହସ୍ପତିର୍ଜ୍ଞାନବତାଂ ବରିଷ୍ଠଃ । 
କ୍ଷମୀହ ସର୍ବୈଃ ପରିଭୂଯତେସୌ
ଯଥା ଭୁଡଙ୍ଗୋ ବିଷବୀର୍ଯହୀନଃ ॥  4-73-8 (31496) 
ବିରାଟମଦ୍ଯୈବ ନିହତ୍ଯ ଶୀଘ୍ରଂ
ସପୁତ୍ରପୌତ୍ରଂ ସକୁଲଂ ସସୈନ୍ଯମ୍। 
ଯୋକ୍ଷ୍ଯାମହେ ଧର୍ମସୁତଂ ଚ ରାଜ୍ଯେ
ଅଦ୍ଯୈବ ଶୀଘ୍ରଂ ତ୍ବରିରେଷ ମାତ୍ସ୍ଯଃ ॥  4-73-9 (31497) 
ଅନେନ ପାଞ୍ଚାଲସୁତାଽଥ କୃଷ୍ଣା
ଉପେକ୍ଷିତା କୀଚକେନାଭିଯୁକ୍ତା। 
ତସ୍ମାଦଯଂ ନାର୍ହତି ରାଜଶବ୍ଦଂ
ରାଜା ଭବ ତ୍ବଂ ନୃପ ପାର୍ଥବୀର୍ଯାତ୍॥  4-73-10 (31498) 
ରାଜା କୁରୂଣାଂ ଚ ଯୁଧିଷ୍ଠିରୋଽଯଂ
ମାତ୍ସ୍ଯେଷୁ ରାଜା ଭବତୁ ପ୍ରବୀରଃ 
ତଂ ମାତ୍ସ୍ଯଦେହଂ ଶତଧା ଭିନଦ୍ମି
ପୂର୍ଣୋଦକଂ କୁମ୍ଭମିବାଶ୍ମନୀହ ॥  4-73-11 (31499) 
ଅର୍ଜୁନ ଉବାଚ। 4-73-12x (3298) 
ଭବତଃ କ୍ଷମଯା ରାଜନ୍ତ୍ସର୍ବେ ଦୋଷାଶ୍ଚ ନୋଽଭବନ୍।
ତଂ ମାତ୍ସ୍ଯଂ ସବଲଂ ହତ୍ବା ସପୁତ୍ରଜ୍ଞାତିବାନ୍ଧବମ୍। 
ପଶ୍ଚାଚ୍ଚୈବ କୁରୂନ୍ସର୍ବାନ୍ହନିଷ୍ଯାମି ନ ସଂଶଯଃ ॥  4-73-12 (31500) 
ଭୀମସେନଶ୍ଚ ଯେ ଚାନ୍ଯେ ତଥୈବେତି ତମବ୍ରୁବନ୍ ॥  4-73-13 (31501) 
ତମବ୍ରବୀଦ୍ଧର୍ମସୁତୋ ମହାତ୍ମା
କ୍ଷମୀ ବଦାନ୍ଯଃ କୁପିତଂ ଚ ଭୀମମ୍। 
ନ ପ୍ରତ୍ଯୁପସ୍ଥାସ୍ଯତି ଚେତ୍ସଦାରଃ
ପ୍ରସାଦନେ ସମ୍ଯଗଥାସ୍ତୁ ବଧ୍ଯଃ ॥  4-73-14 (31502) 
ନ ହନ୍ତବ୍ଯୋ ଦୁରାତ୍ମାଽଯଂ ବିରାଟଶ୍ଚାପି ତେଽର୍ଜୁନ ॥  4-73-15 (31503) 
ଶ୍ବଃ ପ୍ରଭାତେ ପ୍ରବେକ୍ଷ୍ଯାମଃ ସଭାଂ ସିଂହାସନେଷ୍ବପି।
ରାଜବେଷେଣ ସଂଯୁକ୍ତାଃ ସ୍ଥାନମସ୍ବ ସ୍ବଲଂକୃତାଃ ॥ 4-73-16 (31504) 
ବିରାଟୋ ଯଦି ତତ୍ରସ୍ଥାନ୍ରାଜାଲଙ୍କାରଶୋଭିତାନ୍।
ରାଜଲକ୍ଷଣସଂପନ୍ନାନ୍ଯଦି ତତ୍ର ନ ମଂସ୍ଯତେ। 
ପଶ୍ଚାଦ୍ଧନ୍ଯାମହେ ପାର୍ଥ ବିରାଟଂ ସହବାନ୍ଧବମ୍ ॥  4-73-17 (31505) 
ଇତିକର୍ତବ୍ଯତାଂ ସର୍ବେ ମନ୍ତ୍ରଯିତ୍ବା ତୁ ପାଣ୍ଡବାଃ।
ନ୍ଯବସଂଶ୍ଚୈବ ତାଂ ରାତ୍ରିଂ ଧର୍ମଜ୍ଞା ଧର୍ମବତ୍ସଲାଃ ॥ 4-73-18 (31506) 
ସହପୁତ୍ରେଣ ମାତ୍ସ୍ଯଃ ସ ସଂପ୍ରହୃଷ୍ଟୋ ନରାଧିପଃ ।
ତାଂ ରାତ୍ରିମବସତ୍ପ୍ରୀତଃ ସଂପ୍ରହୃଷ୍ଟେନ ଚେତସା ॥ ॥ 4-73-19 (31507) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ଗୋଗ୍ରହଣପର୍ବଣି ତ୍ରିସପ୍ତତିତମୋଽଧ୍ଯାଯଃ ॥




ବିରାଟପର୍ବ - ଅଧ୍ଯାଯ 074

॥ ଶ୍ରୀଃ ॥

4.74. ଅଧ୍ଯାଯଃ 074 

Mahabharata - Virata Parva - Chapter Topics

କୁରୁବିଜଯଦିନାତ୍ପରେଦ୍ଯୁଃ ପ୍ରଭାତେ ଯୁଧିଷ୍ଠିରାଦିଭୀ ରାଜଲକ୍ଷଣଧାରଣେନ ସିଂହାସନାଦିଷୂପବେଶନମ୍ ॥ 1 ॥ ତତଃ ସହୋତ୍ତରେଣ ସଭାମାଗତବତା ବିରାଟେନ ଯୁଧିଷ୍ଠିରଂପ୍ରତି ରାଜାସନୋପବେଶନାକ୍ଷେପଃ ॥ 2 ॥ ଅର୍ଜୁନେନ ତଂପ୍ରତି ଯୁଧିଷ୍ଠିରସ୍ଯ ଯାଥାତଥ୍ଯକଥନେନ ତଦୀଯଗୁଣାନୁବର୍ଣନପୂର୍ବକଂ ତସ୍ଯ ରାଜାସନାରୋହଣାର୍ହତ୍ବପ୍ରତିପାଦନମ୍ ॥ 3 ॥

Mahabharata - Virata Parva - Chapter Text

<a id="virata-4-74-1x"
name="virata-4-74-1x">ବୈଶମ୍ପାଯନ ଉବାଚ।

ତତୋ ଦ୍ବିତୀଯେ ଦିବସେ ଭ୍ରାତରଃ ପଞ୍ଚ ପାଣ୍ଡବାଃ।
ସ୍ନାତାଃ ଶୁକ୍ଲାମ୍ବରଧରାଃ ସର୍ବେ ସୁଚରିତବ୍ରତାଃ ॥ 4-74-1 (31508) 
ଯୁଧିଷ୍ଠିରଂ ପୁରସ୍କୃତ୍ଯ ସର୍ବାଭରଣଭୂଷିତାଃ।
ଅଭିପନ୍ନା ମହାଭାଗା ଭ୍ରାଜମାନା ମହାରଥାଃ ॥ 4-74-2 (31509) 
ବିରାଟସ୍ଯ ସଭାଂ ପ୍ରାପ୍ଯ ଭୂମିପାଲାସନେଷୁ ତେ ।
ନିଷେଦୁଃ ପାବକପ୍ରଖ୍ଯାଃ ସତ୍ରେ ଧିଷ୍ଣ୍ଯେଷ୍ବିବାଗ୍ନଯଃ ॥ 4-74-3 (31510) 
ତେଷୁ ତତ୍ରୋପବିଷ୍ଟେଷୁ ବିରାଟଃ ପୃଥିବୀପତିଃ।
ତସ୍ଯାଂ ରାତ୍ର୍ଯାଂ ବ୍ଯତୀତାଯାଂ ପ୍ରାତଃକୃତ୍ଯଂ ସମାପ୍ଯ ଚ ॥ 4-74-4 (31511) 
ଗୋସୁବର୍ଣାଦିକଂ ଦତ୍ତ୍ବା ବ୍ରାହ୍ମଣେଭ୍ଯୋ ଯଥାବିଧି ।
ଆଜଗାମ ସଭାଂ ରାଜା ଉତ୍ତରେଣ ସହ ପ୍ରଭୋ ॥ 4-74-5 (31512) 
ସ ତାନ୍ଦୃଷ୍ଟ୍ବା ମହାସତ୍ବାଞ୍ଜ୍ବଲତଃ ପାବକାନିବ।
ରାଜବେଷାନୁପାଦାଯ ପାର୍ଥିବୋ ବିସ୍ମିତୋଽଭବତ୍।  4-74-6 (31513) 
କିମିଦଂ କୋ ବିଧିସ୍ତ୍ବେଷ ଭଯାର୍ତ ଇବ ପାର୍ଥିବଃ।
ପୁରୁଷପ୍ରବରାନ୍ଦୃଷ୍ଟ୍ବା ବିଷାଦମଗମନ୍ନୃପଃ ॥ 4-74-7 (31514) 
ଅଥ ମାତ୍ସ୍ଯୋଽବ୍ରବୀତ୍କଙ୍ଖଂ ଦେବରାଜମିବ ସ୍ଥିତମ୍ ।
ମରୁଦ୍ଗଣୈରୁପାସୀନଂ ତ୍ରିଦଶାନାମିବେଶ୍ବରମ୍ ॥ 4-74-8 (31515) 
ସ କିଲାକ୍ଷନିବାପସ୍ତ୍ବଂ ସଭାସ୍ତାରୋ ମଯା କୃତଃ।
ଅଥ ରାଜାସନେ କସ୍ମାଦୁପବିଷ୍ଟୋଽସ୍ଯଲଂକୃତଃ ॥ 4-74-9 (31516) 
ବୈଶମ୍ପାଯନ ଉବାଚ। 4-74-10x (3299) 
ପରିହାସେଚ୍ଛଯା ରାଜ୍ଞୋ ବିରାଟସ୍ଯ ନିଶମ୍ଯ ତତ୍।
ସ୍ମଯମାନୋଽବ୍ରବୀଦ୍ବାକ୍ଯମର୍ଜୁନଃ ପରବୀରହା ॥ 4-74-10 (31517) 
ଇନ୍ଦ୍ରସ୍ଯାର୍ଧାସନଂ ରାଜନ୍ନଯମାରୋଢୁମର୍ହତି।
ବ୍ରହ୍ମଣ୍ଯଃ ଶ୍ରୁତବାଂସ୍ତ୍ଯାଗୀ ସର୍ବଲୋକାଭିପୂଜିତଃ ॥ 4-74-11 (31518) 
ଏଷ ବିଗ୍ରହବାନ୍ଧର୍ମ ଏଷ ବୀର୍ଯବତାଂ ବରଃ।
ଏଷ ବୁଦ୍ଧ୍ଯାଧିକୋ ଲୋକେ ତପସାଂ ଚ ପରାଯଣମ୍ ॥ 4-74-12 (31519) 
ଏଷୋଽସ୍ତ୍ରଂ ବିବିଧଂ ବେତ୍ତି ତ୍ରୈଲୋକ୍ଯେ ସଚରାଚରେ।
ନ ଚୈବାନ୍ଯଃ ପୁମାନ୍ବେତ୍ତି ନ ବେତ୍ସ୍ଯତି କଦାଚନ ॥ 4-74-13 (31520) 
ନ ଦେବା ନାସୁରାଃ କେଚିନ୍ନ ମନୁଷ୍ଯା ନ ରାକ୍ଷସାଃ।
ଗନ୍ଧର୍ବଯକ୍ଷପ୍ରବରାଃ ସକିନ୍ନରମହୋରଗାଃ ॥ 4-74-14 (31521) 
ଦୀର୍ଘଦର୍ଶୀ ମହାତେଜାଃ ପାରୈଜାନପଦପ୍ରିଯଃ।
ପାଣ୍ଡବାନାମତିରଥୋ ଯଜ୍ଞଧର୍ମପରୋ ବଶୀ ॥ 4-74-15 (31522) 
ମହର୍ଷିକଲ୍ପୋ ରାଜର୍ଷିଃ ସର୍ବଲୋକେଷୁ ବିଶ୍ରୁତଃ ।
ବଲବାନ୍ଧୃତିମାନ୍ଦକ୍ଷଃ ସତ୍ଯବାଦୀ ଜିତେନ୍ଦ୍ରିଯଃ ॥ 4-74-16 (31523) 
ଧନୈଶ୍ଚ ସଂଚଯୈଶ୍ଚୈବ ଶକ୍ରବୈଶ୍ରବଣୋପମଃ ।
ଯଥା ମନୁର୍ମହାତେଜା ଲୋକାନାଂ ପରିରକ୍ଷିତା । 
ଏବମେବ ମହାତେଜାଃ ପ୍ରଜାନୁଗ୍ରହକାରକଃ ॥  4-74-17 (31524) 
ଅଯଂ କୁରୂଣାମୃଷଭଃ କୁନ୍ତୀପୁତ୍ରୋ ଯୁଧିଷ୍ଠିରଃ ।
ଯସ୍ଯ କୀର୍ତିଃ ସ୍ଥିତା ଲୋକେ ସୂର୍ଯସ୍ଯେବୋଦ୍ଯତଃ ପ୍ରଭା ॥ 4-74-18 (31525) 
ସଂସରନ୍ତି ଦିଶଃ ସର୍ବା ଯଶସୋସ୍ଯ ଗଭସ୍ତଯଃ ।
ଉଦିତସ୍ଯେବ ସୂର୍ଯସ୍ଯ ତେଜସୋଽନୁଗଭସ୍ତଯଃ ॥ 4-74-19 (31526) 
ଏନଂ ତ୍ରିଂଶତ୍ସହସ୍ରାଣି କୁଞ୍ଜରାଣାଂ ତରସ୍ବିନାମ୍ ।
ଅନ୍ବଯୁଃ ପୃଷ୍ଠତୋ ରାଜନ୍ଯାବଦଧ୍ଯାବସତ୍କୁରୂନ୍ ॥ 4-74-20 (31527) 
ତ୍ରିଂଶଚ୍ଚୈବ ସହସ୍ରାଣି ରଥାନାଂ ରଥିନାଂ ବରମ୍।
ସଦଶ୍ବୈରୁପସଂପନ୍ନାଃ ପୃଷ୍ଠତୋଽନୁଯଯୁସ୍ତଦା ॥ 4-74-21 (31528) 
ବାଜିନାଂ ଚ ଶତଂ ରାଜନ୍ତ୍ସହସ୍ରାଣ୍ଯଯୁତାନି ଚ।
ଇମମଷ୍ଟଶତଂ ସୂତାଃ ସୁମୃଷ୍ଟମଣିକୁଣ୍ଡଲାଃ। 
ତୁଷ୍ଟୁବୁର୍ମାଗଧୈଃ ସାର୍ଧଂ ପୁରା ଶକ୍ରମିବର୍ଷଯଃ ॥  4-74-22 (31529) 
ଇମଂ ନିତ୍ଯପୁମାତିଷ୍ଠନ୍କୁରବଃ କିଂକରାସ୍ତଦା।
ସର୍ବେ ଚ ନୃପ ରାଜାନଂ ଧନେଶ୍ବରମିବାମରାଃ ॥ 4-74-23 (31530) 
ଏଷ ସର୍ବାନ୍ମହୀପାଲାନ୍କରମାହାରଯତ୍ତଦା।
ବୈଶ୍ଯାନିବ ମହାରାଜ ବିବଶାନ୍ସ୍ବବଶାନପି ॥ 4-74-24 (31531) 
ଅଷ୍ଟାଶୀତିସହସ୍ରାଣି ସ୍ନାତକାନାଂ ମହାତ୍ମନାମ୍।
ଉପଜୀବନ୍ତି ରାଜାନମେନଂ ସୁଚରିତବ୍ରତାଃ ॥ 4-74-25 (31532) 
ଏଷ ବୃଦ୍ଧାନନାଥାଂଶ୍ଚ ବ୍ଯଙ୍ଗାନ୍ପଙ୍ଗୂଶ୍ଚଂ ବାମନାନ୍ ।
ପୁତ୍ରବତ୍ପାଲଯାମାସ ପ୍ରଜାଧର୍ମେଣ ଚାଭିଭୂଃ ॥ 4-74-26 (31533) 
ଏଷ ଧର୍ମେ ଦମେ ଚୈବ ଦାନେ ସତ୍ଯେ ରତଃ ସଦା।
ମହାପ୍ରସାଦୋ ବ୍ରହ୍ମଣ୍ଯଃ ସତ୍ଯବାଦୀ ଚ ପାର୍ଥିବଃ ॥ 4-74-27 (31534) 
ଶ୍ରୀମତ୍ସଂପତ୍ପ୍ରଭାବେନ ତପ୍ଯତେ ଯସ୍ଯ କୌରବଃ ।
ରଗଣଃ ସହ କର୍ଣେନ ସୌବଲେନ ଚ ବୀର୍ଯବାନ୍ ॥ 4-74-28 (31535) 
ଗୁଣା ନ ଶକ୍ଯାଃ ସଂଖ୍ଯାତୁମେତସ୍ଯୈବ ନରେଶ୍ବର।
ଏଷ ଧର୍ମପରୋ ନିତ୍ଯମନୃଶଂସଃ ସୁଶୀଲବାନ୍ ॥ 4-74-29 (31536) 
ଏବଂ ଯୁକ୍ତୋ ମହାରାଜା ପାଣ୍ଡବଃ ପୁରୁଷର୍ଷଭଃ ।
କଥଂ ନାର୍ହତି ରାଜାର୍ହମାସନଂ ପୃଥିବୀପତିଃ ॥ ॥ 4-74-30 (31537) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ବୈବାହିକପର୍ବଣି ଚତୁଃସପ୍ତତିତମୋଽଧ୍ଯାଯଃ ॥




ବିରାଟପର୍ବ - ଅଧ୍ଯାଯ 075

॥ ଶ୍ରୀଃ ॥

4.75. ଅଧ୍ଯାଯଃ 075 

Mahabharata - Virata Parva - Chapter Topics

ଅର୍ଜୁନେନ ବିରାଟପ୍ରଶ୍ନାଦ୍ବଲଲାଦୀନାଂ ଭୀମସେନାଦିତ୍ବକଥନମ୍ ॥ 1 ॥ ଉତ୍ତରେଣ ବିରାଟଂପ୍ରତି ତତ୍ତଲ୍ଲକ୍ଷଣାଭିଧାନପୂର୍ବକଂ ଯୁଧିଷ୍ଠିରାଦୀନାଂ ନିର୍ଦେଶଃ ॥ 2 ॥ ତଥାଽର୍ଜୁନପରାକ୍ରମବର୍ଣନମ୍ ॥ 3 ॥ ତତୋ ବିରାଟେନ ସପ୍ରଣାମଂ ଯୁଧିଷ୍ଠିରାଦିପ୍ରସାଦନମ୍ ॥ 4 ॥

Mahabharata - Virata Parva - Chapter Text

4-75-0 (31538) 
ବିରାଟ ଉବାଚ। 4-75-0x (3300) 
ଯଦ୍ଯେଷ ରାଜା କୌରବ୍ଯଃ କୁନ୍ତୀପୁତ୍ରୋ ଯୁଧିଷ୍ଠିରଃ।
କତମୋଽସ୍ଯାର୍ଜୁନୋ ଭ୍ରାତା ଭୀମଶ୍ଚ କତମୋ ବଲୀ ॥ 4-75-1 (31539) 
ନକୁଲଃ ସହଦେବୋ ବା ଦ୍ରୌପଦୀ ବା ଯଶସ୍ବିନୀ ।
ଯଦା ହ୍ଯକ୍ଷୈର୍ଜିତା ହ୍ଯେତେ ନାନ୍ତରା ଶ୍ରୂଯତେ କଥା ॥ 4-75-2 (31540) 
ଅର୍ଜୁନ ଉବାଚ। 4-75-3x (3301) 
ଯ ଏଷ ବଲଲୋଽଭୂତ୍ତେ ସୂପକାରଶ୍ଚ ତେ ନୃପ।
ଏଷ ଭୀମୋ ମହାଭାଗ ଭୀମବେଗପରାକ୍ରମଃ ॥ 4-75-3 (31541) 
ଏଷ କ୍ରୋଧବଶାନ୍ହତ୍ବା ପର୍ବତେ ଗନ୍ଧମାଦନେ।
ସୌଗନ୍ଧିକାନି ପୁଷ୍ପାଣି କୃଷ୍ଣାର୍ଥେ ସମୁପାନଯତ୍ ॥ 4-75-4 (31542) 
ଗନ୍ଧର୍ବ ଏଷ ବୈ ହନ୍ତା କୀଚକାନାଂ ଦୁରାତ୍ମନାମ୍।
ବ୍ଯାଘ୍ରାନୃକ୍ଷାନ୍ଗଜାଂଶ୍ଚୈବ ହତବାଂଶ୍ଚ ପୁରେ ତବ ॥ 4-75-5 (31543) 
ହିଡିମ୍ବଂ ଚ ବକଂ ଚୈବ କିର୍ମୀରଂ ଚ ଜଟାସୁରମ୍।
ହତ୍ବା ନିଷ୍କଣ୍ଟକଂ ଚକ୍ରେ ଅରଣ୍ଯଂ ସର୍ବତଃ ଶୁଭମ୍ ॥ 4-75-6 (31544) 
ଯଶ୍ଚାସୀଦଶ୍ବବନ୍ଧସ୍ତେ ନକୁଲୋଽଯଂ ପରନ୍ତପ।
ଗୋସଙ୍ଖ୍ଯଃ ସହଦେବଶ୍ଚ ମାଦ୍ରୀପୁତ୍ରୌ ମହାବଲୌ ॥ 4-75-7 (31545) 
ଶୃଙ୍ଗାରବେଷାରଣୌ ରୂପବନ୍ତୌ ମନସ୍ବିନୌ ।
ନାନାରଥସହସ୍ରାଣାଂ ସମର୍ଥୌ ଭରତର୍ଷଭୌ ॥ 4-75-8 (31546) 
ଏଷା ପଦ୍ମପଲାଶାକ୍ଷୀ ସୁମଧ୍ଯା ଚାରୁହାସିନୀ ।
ସୈରନ୍ଧ୍ରୀ ଦ୍ରୌପଦୀ ରାଜନ୍ଯକୃତେ କୀଚକା ହତାଃ ॥ 4-75-9 (31547) 
ଦ୍ରୁପଦସ୍ଯ ପ୍ରିଯା ପୁତ୍ରୀ ଧୃଷ୍ଟ୍ଯୁମ୍ନସ୍ଯ ଚାନୁଜା ।
ଅଗ୍ନିକୁଣ୍ଡାତ୍ସମୁଦ୍ଭୂତା ଦ୍ରୌପଦୀ ତ୍ବବଗମ୍ଯତାମ୍ ॥ 4-75-10 (31548) 
ଭୀମ ଉବାଚ। 4-75-11x (3302) 
ଅସ୍ତ୍ରଜ୍ଞୋ ଦୁର୍ଲଭଃ କଶ୍ଚିତ୍କେବଲଂ ପୃଥିବୀମନୁ।
ଧନୁର୍ଭୃତାମତିଶ୍ରେଷ୍ଠଃ କୌନ୍ତେଯୋଯଂ ଧନଂଜଯଃ ॥ 4-75-11 (31549) 
ଏତେନ ଖାଣ୍ଡବଂ ତସ୍ଯ ହ୍ଯକାମସ୍ଯ ଶତକ୍ରତୋଃ।
ଦଗ୍ଧଂ ନାଗବନଂ ଚୈବ ସହ ନାଗୈର୍ନରାଧିପ ॥ 4-75-12 (31550) 
ବର୍ଷଂ ଚ ଶରବର୍ଷେଣ ବାରିତଂ ଦୁର୍ଜଯେନ ବୈ।
କରମାହାରିତାଃ ସର୍ବେ ପାର୍ଥିବାଃ ପୃଥିବୀତଲେ ॥ 4-75-13 (31551) 
ସ୍ତ୍ରୀବେଷଂ କୃତବାନେଷ ତବ ରାଜନ୍ନିବେଶନେ।
ବୃହନ୍ନଲେତି ଯାମାହୁରର୍ଜୁନଂ ଜଯତାଂବରମ୍ ॥ 4-75-14 (31552) 
ଉଷିତାଃସ୍ମ ସୁଖଂ ସର୍ବେ ତବ ରାଜନ୍ନିବେଶନେ।
ଅଜ୍ଞାତବାସେ ନିଭୃତା ଗର୍ଭବାସ ଇବ ପ୍ରଜାଃ ॥ 4-75-15 (31553) 
ବୈଶମ୍ପାଯନ ଉବାଚ। 4-75-16x (3303) 
ଯଦାଽର୍ଜୁନେନ ତେ ବୀରାଃ କଥିତାଃ ପଞ୍ଚ ପାଣ୍ଡବାଃ।
ପୁନରେବ ଚ ତାନ୍ପାର୍ଥାନ୍ଦର୍ଶଯାମାସ ଚୋତ୍ତରଃ ॥ 4-75-16 (31554) 
ଉତ୍ତର ଉବାଚ। 4-75-17x (3304) 
ଯ ଏଷ ଜାମ୍ବୂନଦଶୁଦ୍ଧଗୌର-
ତନୁର୍ମହାନ୍ସିଂହ ଇବ ପ୍ରବଦ୍ଧଃ । 
ପ୍ରଚଣ୍ଡଘୋଣଃ ପୃଥୁଦୀର୍ଘନେତ୍ର-
ସ୍ତାମ୍ରାଯତାକ୍ଷଃ କୁରୁରାଜ ଏଷଃ ॥  4-75-17 (31555) 
ଅଯଂ ପୁନର୍ମତ୍ତଗଜେନ୍ଦ୍ରଗାମୀ
ପ୍ରତପ୍ତଚାମୀକରଶୁଦ୍ଧଗୌରଃ। 
ପୃଥ୍ବାଯତାଂସୋ ଗୁରୁଦୀର୍ଘବାହୁ-
ର୍ବୃକୋଦରଃ ପଶ୍ଯତ ପଶ୍ଯତୈନମ୍॥  4-75-18 (31556) 
ଯସ୍ତ୍ବେବ ପାର୍ଶ୍ବେଽସ୍ଯ ମହାଧନୁଷ୍ମା-
ଞ୍ଶ୍ଯାମୋ ଯୁବା ବାରଣଯୂଥପୋପମଃ । 
ସିଂହୋନ୍ନତାଂସୋ ଗଜରାଜଗାମୀ
ପଦ୍ମାଯତାକ୍ଷୋଽର୍ଜୁନ ଏଷ ବୀରଃ ॥  4-75-19 (31557) 
ରାଜ୍ଞଃ ସମୀପେ ପୁରୁଷୋତ୍ତମୌ ତୁ
ଯମାବିମୌ ବିଷ୍ଣୁମହେନ୍ଦ୍ରକଲୌ। 
ମନୁଷ୍ଯଲୋକେ ସକଲେ ସମୋଽସ୍ତି
ଯଯୋର୍ନ ରୂପେ ନ ବଲେ ନ ଶୀଲେ॥  4-75-20 (31558) 
ଆଭ୍ଯାଂ ତୁ ପାର୍ଶ୍ବେ କନକୋତ୍ତମାଙ୍ଗୀ
ଯୈଷା ପ୍ରଭା ମୂର୍ତିମତୀବ ଗୌରୀ। 
ନୀଲୋତ୍ପଲାଭା ସୁରଦେବତେବ
କୃଷ୍ଣା ସ୍ଥିତା ମୂର୍ତିମତୀବ ଲକ୍ଷ୍ମୀଃ ॥  4-75-21 (31559) 
ବୈଶମ୍ପାଯନ ଉବାଚ। 4-75-22x (3305) 
ଏବଂ ନିବେଦ୍ଯ ତାନ୍ପାର୍ଥାନ୍ପାଣ୍ଡବାନ୍ପଞ୍ଚ ଭୂପତେଃ।
ତତୋଽର୍ଜୁନସ୍ଯ ବୈରାଟିଃ କଥଯାମାସ ବିକ୍ରମମ୍ ॥ 4-75-22 (31560) 
ଅଯଂ ସ ଦ୍ବିଷତାଂ ମଧ୍ଯେ ମୃଗାଣାମିବ କେସରୀ।
ଅଚରଦ୍ରଥବୃନ୍ଦେଷୁ ନିଘ୍ନଂସ୍ତେଷାଂ ପରାବରାନ୍ ॥ 4-75-23 (31561) 
ଅନେନ ବିଦ୍ଧା ମାତଙ୍ଗା ମହାମେଘୋପମାସ୍ତଦା।
ହିରଣ୍ଯକକ୍ଷ୍ଯାଃ ସଂଗ୍ରାମେ ଦନ୍ତାଭ୍ଯାମଗମନ୍ମହୀମ୍  4-75-24 (31562) 
ଅନେନ ବିଜିତା ଗାବୋ ନିର୍ଜିତାଃ କୁରବୋ ଯୁଧି।
ଅସ୍ଯ ଶଙ୍ଖସ୍ଯ ଶବ୍ଦେନ କର୍ଣୌ ମେ ବଧିରୀକୃତୌ॥ 4-75-25 (31563) 
ଜାଯତେ ରୋମର୍ଷୋ ମେ ସଂସ୍ମୃତ୍ଯାସ୍ଯ ଧନୁର୍ଧ୍ବନିମ୍।
ଧ୍ବଜସ୍ଯ ବାନରଂ ଭୂତୈରାକ୍ରୋଶନ୍ତଂ ସହାନୁଗୈଃ ॥ 4-75-26 (31564) 
ନାଦଦାନଂ ଶରାନ୍ଘୋରାନ୍ନ ମୁଞ୍ଚନ୍ତଂ ଶରୋତ୍କରାନ୍।
ନ କାର୍ମୁକଂ ବିକର୍ଷନ୍ତମେନଂ ପଶ୍ଯାମି ସଂଯୁଗେ ॥ 4-75-27 (31565) 
ଏତଦ୍ଧନୁଃପ୍ରମୁକ୍ତାଶ୍ଚ ଶରାଃ ପୁଙ୍ଖାନୁପୁଙ୍ଖିନଃ ।
ନାଲକ୍ଷ୍ଯେଷୁ ରଣେ ପେତୁର୍ନାରାଚା ରକ୍ତଭୋଜନାଃ ॥ 4-75-28 (31566) 
ତୀକ୍ଷ୍ଣନାରାଚସଂକୃତ୍ତଶିରୋବାହୂରୁବକ୍ଷସାମ୍।
କଲେବରାଣି ଦୃଶ୍ଯନ୍ତେ ଯୋଧାନାଂ ସାଶ୍ବସାଦିନାଂ ॥ 4-75-29 (31567) 
ଅନେନ ତଟିନୀ ତତ୍ର ଶୋଣିତାମ୍ବୁପ୍ରବାହିନୀ।
ପ୍ରବର୍ତିତା ଭୀମରୂପା ଯାଂ ସ୍ମୃତ୍ବାଽଦ୍ଯାପି ମେ ମନଃ। 
ପ୍ରକମ୍ପତେ ଚଣ୍ଡବାଯୁକମ୍ପିତା କଦଲୀ ଯଥା ॥  4-75-30 (31568) 
ଅନେନ ରାଜନ୍ବୀରେଣ ଭୀଷ୍ମଦ୍ରୋଣମୁଖା ରଥାଃ।
ଦୁର୍ଯୋଧନେନ ସହିତା ନିର୍ଜିତା ଭୀମକର୍ମଣା ॥ 4-75-31 (31569) 
ଅଯଂ ଭୀତଂ ଦ୍ରବନ୍ତଂ ମାଂ ଦେବପୁତ୍ରୋ ନ୍ଯବାରଯତ୍।
ଯସ୍ଯ ବାହୁବଲେନାସ୍ମି ଜୀବନ୍ପ୍ରତ୍ଯାଗତଃ ପୁରମ୍ ॥ 4-75-32 (31570) 
ବୈଶମ୍ପାଯନ ଉବାଚ। 4-75-33x (3306) 
ତସ୍ଯ ତଦ୍ବଚନଂ ଶ୍ରୁତ୍ବା ମାତ୍ସ୍ଯରାଜଃ ପ୍ରତାପବାନ୍।
ଧନଂଜଯଂ ପରିଷ୍ବଜ୍ଯ ପାଣ୍ଡବାନଥ ସର୍ବଶଃ ॥ 4-75-33 (31571) 
ଧର୍ମରାଜଂ ନମସ୍କୃତ୍ଯ ରାଜା ରାଜ୍ଯେଽଭିଷେଚିତମ୍।
ନାତୃପ୍ଯଦ୍ଦର୍ଶନେ ତେଷାଂ ବିରାଟୋ ବାହିନୀପତିଃ ॥ 4-75-34 (31572) 
ସଂପ୍ରୀଯମାଣୋ ରାଜାନାଂ ଯୁଧିଷ୍ଠିରମଥାବ୍ରବୀତ୍।
ଦିଷ୍ଟ୍ଯା ଭବନ୍ତଃ ସଂପ୍ରାପ୍ତାଃ ସର୍ବେ କୁଶଲିନୋ ବନାତ୍। 
ଦିଷ୍ଟ୍ଯା ବିଚରିତଂ କୃଚ୍ଛ୍ରମଜ୍ଞାତଂ ଚ ଦୁରାତ୍ମଭିଃ ॥
ଇଦଂ ରାଜ୍ଯଂ ଚ ବଃ ସର୍ବଂ ଯଚ୍ଚାପି ବସୁ କିଂଚନ ।
ବିଭକ୍ତମେତଦ୍ଭବତାଂ ନୋତ୍କଣ୍ଠାଂ କର୍ତୁମର୍ହଥ। 
ଅବିଭକ୍ତଂ ଭବଦ୍ଭିର୍ମେ ନ ସନ୍ଦେହୋ ନରାଧିପାଃ ॥ ॥  4-75-35 (31573) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ବୈବାହିକପର୍ବଣି ପଞ୍ଚସପ୍ତତିତମୋଽଧ୍ଯାଯଃ ॥




ବିରାଟପର୍ବ - ଅଧ୍ଯାଯ 076

॥ ଶ୍ରୀଃ ॥

4.76. ଅଧ୍ଯାଯଃ 076 

Mahabharata - Virata Parva - Chapter Topics

ଉତ୍ତରେଣ ବିରାଟଂପ୍ରତି ଯୁଧିଷ୍ଠିରାଦିକୃତୋପକାରସ୍ମାରଣପୂର୍ବକମୁତ୍ତରାଯାଃ ପ୍ରଦାନେନ ତତ୍ପ୍ରସାଦନଚୋଦନା ॥ 1 ॥ ଯୁଧିଷ୍ଠିରେଣୋତ୍ତରାଯା ପୁରସ୍କାରେଣ ସପ୍ରଣାମଂ ପ୍ରସାଦଯତେ ବିରାଟାଯାଭଯପ୍ରଦାନମ୍ ॥ 2 ॥

Mahabharata - Virata Parva - Chapter Text

4-76-0 (31574) 
ବୈଶମ୍ପାଯନ ଉବାଚ। 4-76-0x (3307) 
ବିରାଟସ୍ଯ ବଚଃ ଶ୍ରୁତ୍ବା ପାର୍ଥିବସ୍ଯ ମହାତ୍ମନଃ।
ଉତ୍ତରଃ ପ୍ରତ୍ଯୁବାଚେଦମଭିପନ୍ନୋ ଯୁଧିଷ୍ଠିରେ ॥ 4-76-1 (31575) 
ପ୍ରସାଦନଂ ପ୍ରାପ୍ତକାଲଂ ପାଣ୍ଡବସ୍ଯାଭିରୋଚଯେ।
ତେଜସ୍ବୀ ବଲବାଞ୍ଶୂରୋ ରାଜରାଜେଶ୍ବରଃ ପ୍ରଭୁଃ ॥ 4-76-2 (31576) 
ଉତ୍ତରାଂ ଚ ସ୍ବସାରଂ ମେ ପାର୍ଥସ୍ଯାମିତ୍ରକର୍ଶନ।
ପ୍ରଣିପତ୍ଯ ପ୍ରଯଚ୍ଛାମସ୍ତତଃ ଶିଷ୍ଟା ଭବାମହେ।  4-76-3 (31577) 
ବଯଂ ଚ ସର୍ବେ ସାମାତ୍ଯାଃ କୁନ୍ତୀପୁତ୍ରଂ ଯୁଧିଷ୍ଠିରମ୍ ।
ପ୍ରସାଦ୍ଯାଭ୍ଯୁପତିଷ୍ଠାମୋ ରାଜନ୍କିଂ କରବାଗହେ ॥ 4-76-4 (31578) 
ରାଜଂସ୍ତ୍ବମସି ସଂଗ୍ରାମେ ଗୃହୀତସ୍ତେନ ମୋକ୍ଷିତଃ ।
ଏତେଷାଂ ବାହୁବୀର୍ଯେଣ ଗାବଶ୍ଚ ବିଜିତାସ୍ତ୍ବଯା ॥ 4-76-5 (31579) 
କୁରବୋ ନିର୍ଜିତା ଯସ୍ମାତ୍ସଂଗ୍ରାମେଽମିତତେଜସଃ ।
ଏଷ ତତ୍ସର୍ବମକରୋତ୍କୁନ୍ତୀପୁତ୍ରୋ ଯୁଧିଷ୍ଠିରଃ ॥ 4-76-6 (31580) 
ଅର୍ଚ୍ଯାଃ ପୂଜ୍ଯାଶ୍ଚ ମାନ୍ଯାଶ୍ଚ ପ୍ରତ୍ଯୁତ୍ଥେଯାଶ୍ଚ ପାଣ୍ଡବାଃ।
ଅର୍ବାର୍ହାଶ୍ଚାଭିବାଦ୍ଯାଶ୍ଚ ପ୍ରାପ୍ତକାଲଂ ଚ ମେ ମତମ୍ ॥ 4-76-7 (31581) 
ପୂଜ୍ଯତାଂ ପୂଜନୀଯାଶ୍ଚ ମହାଭାଗାଶ୍ଚ ପାଣ୍ଡବାଃ।
ନ ହ୍ଯେତେ କୁପିତା ଶେଷଂ କୁର୍ଯୁରାଶୀବିଷୋପମାଃ ॥ 4-76-8 (31582) 
ତସ୍ମାଚ୍ଛୀଘ୍ରଂ ପ୍ରପଦ୍ଯେମ କୁନ୍ତୀପୁତ୍ରଂ ଯୁଧିଷ୍ଠିରମ୍ ।
ପ୍ରସାଦଯାମ୍ଯହଂ ତତ୍ର ସହ ପାର୍ଥେର୍ମହାତ୍ମଭିଃ ॥ 4-76-9 (31583) 
ଉତ୍ତରାମଗ୍ରତଃ କୃତ୍ବା ଶିରଃସ୍ନାତାଂ କୃତାଞ୍ଜଲିଃ ।
ଜାନାମ୍ଯହମିଦଂ ସର୍ବମେଷାଂ ତୁ ବଲପୌରୁଷମ୍ । 
କୁଲେ ଚ ଜନ୍ମ ମହତି ଫଲ୍ଗୁନସ୍ଯ ଚ ବିକ୍ରମମ୍ ॥  4-76-10 (31584) 
ବୈଶମ୍ପାଯନ ଉବାଚ। 4-75-11x (3308) 
ଉତ୍ତରାତ୍ପାଣ୍ଡବାଞ୍ଶ୍ରୁତ୍ବା ବିରାଟୋ ରିପୁସୂଦନଃ।
ଉତ୍ତରଂ ଚାପି ସଂପ୍ରେକ୍ଷ୍ଯ ପ୍ରାପ୍ତକାଲମଚିନ୍ତଯତ୍ ॥ 4-76-11 (31585) 
ତତୋ ବିରାଟଃ ସାମାତ୍ଯଃ ସହପୁତ୍ରଃ ସବାନ୍ଧବଃ।
ଉତ୍ତରାମଗ୍ରତଃ କୃତ୍ବା ଶିରଃସ୍ନାତାଂ କୃତାଞ୍ଜଲିଃ। 
ଭୂମୌ ନିପତିତସ୍ତୂର୍ଣଂ ପାଣ୍ଡବସ୍ଯ ସମୀପତଃ ॥  4-76-12 (31586) 
ବିରାଟ ଉବାଚ। 4-76-13x (3309) 
ପ୍ରସୀଦତୁ ମହାରାଜୋ ଧର୍ମପୁତ୍ରୋ ଯୁଧିଷ୍ଠିରଃ।
ପ୍ରଚ୍ଛନ୍ନରୂପବେଷତ୍ବାନ୍ନାଗ୍ନିର୍ଦୃଷ୍ଟସ୍ତୃଣୈର୍ବୃତଃ ॥ 4-76-13 (31587) 
ଶିରସାଽଭିପ୍ରପନ୍ନୋସ୍ମି ସପୁତ୍ରପରିଚାରକଃ ॥  4-76-14 (31588) 
ଯଦସ୍ମାଭିରଜାନଦ୍ଭିରଧିକ୍ଷିପ୍ତୋ ମହୀପତିଃ ।
ଅବମତ୍ଯ କୃତଂ ସର୍ବମଜ୍ଞାନାତ୍ପ୍ରାକୃତେ ଯଥା। 
କ୍ଷନ୍ତୁମର୍ହସି ତତ୍ସର୍ବଂ ଧର୍ମଜ୍ଞୋ ଧର୍ମବତ୍ସଲ ॥  4-76-15 (31589) 
ଯଦିଦଂ ମାମକଂ ରାଷ୍ଟ୍ରଂ ପୁରଂ ରାଜ୍ଯଂ ଚ ପାର୍ଥିବ ।
ସଦଣ୍ଡକୋଶଂ ବିସୃଜେ ତବ ବଶ୍ଯୋସ୍ମି ପାର୍ଥିବ । 
ବଯଂ ଚ ସର୍ବେ ସାମାତ୍ଯା ଭବନ୍ତଂ ଶରଣଂ ଗତାଃ ॥  4-76-16 (31590) 
ବୈଶମ୍ପାଯନ ଉବାଚ। 4-76-17x (3310) 
ତଂ ଧର୍ମରାଜଃ ପତିତଂ ମହୀତଲେ
ସବନ୍ଧୁବର୍ଗଂ ପ୍ରସମୀକ୍ଷ୍ଯ ପାର୍ଥିବମ୍ । 
ଉବାଚ ବାକ୍ଯଂ ପରଲୋକଦର୍ଶନଃ
ପ୍ରନଷ୍ଟମନ୍ଯୁର୍ଗତଶୋକମତ୍ସରଃ॥  4-76-17 (31591) 
ନ ମେ ଭଯଂ ପାର୍ଥିବ ବିଦ୍ଯତେ ମଯି
ପ୍ରତୀତରୂପୋସ୍ମ୍ଯନୁଚିନ୍ତ୍ଯ ମାନସମ୍। 
ଏତତ୍ତ୍ବଯା ସମ୍ଯଗିହୋପପାଦିତଂ
ଦ୍ବିଜୈରମାତ୍ଯୈଃ ସଦୃଶୈଶ୍ଚ ପାଣ୍ଡିତୈଃ ।
ଇମାଂ ଚ କନ୍ଯାଂ ସମଲଂକୃତାଂ ଭୃଶଂ
ସମୀକ୍ଷ୍ଯ ତୁଷ୍ଟୋସ୍ମି ନରେନ୍ଦ୍ରସତ୍ତମ ॥  4-76-18 (31592) 
କ୍ଷାନ୍ତମେତନ୍ମହାବାହୋ ଯନ୍ମାଂ ବଦସି ପାର୍ଥିବ।
ନ ଚୈବ କିଂଚିତ୍ପଶ୍ଯାମି ବିକୃତଂ ତେ ନରାଧିପ ॥ 4-76-19 (31593) 
ବୈଶମ୍ପାଯନ ଉବାଚ। 4-76-20x (3311) 
ତତୋ ବିରାଟଃ ପରମାମିତୁଷ୍ଟଃ
ସମେତ୍ଯ ରାଜ୍ଞା ସମଯଂ ଚକାର। 
ରାଜ୍ଯଂ ଚ ସର୍ବଂ ବିସସର୍ଜ ତସ୍ମୈ
ସଦଣ୍ଡକୋଶଂ ସପୁରଂ ମହାତ୍ମା ॥ ॥  4-76-20 (31594) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ବୈବାହିକପର୍ବଣି ଷଟ୍ସପ୍ତତିତମୋଽଧ୍ଯାଯଃ ॥

Mahabharata - Virata Parva - Chapter Footnotes

4-76-1 ଅଭିପନ୍ନୋଽପରାଧଂ କୃତବାନ୍ ॥ 1 ॥ 4-76-3 ତତସ୍ତୁଷ୍ଟା ଭବନ୍ତୁ ତେ ଇତି ଥo ପାଠଃ ॥ 3 ॥



ବିରାଟପର୍ବ - ଅଧ୍ଯାଯ 077

॥ ଶ୍ରୀଃ ॥

4.77. ଅଧ୍ଯାଯଃ 077 

Mahabharata - Virata Parva - Chapter Topics

ବିରାଟେନାର୍ଜୁନଂପ୍ରତି ସ୍ବକୁମାର୍ଯା ଉତ୍ତରାଯା ଭାର୍ଯାତ୍ବେନ ପ୍ରତିଗ୍ରହଣପ୍ରାର୍ଥନେ ତଂପ୍ରତ୍ଯର୍ଜୁନେନ ସହେତୁକଥନଂ ସ୍ନୁପାତ୍ବେନ ପରିଗ୍ରହାଙ୍ଗୀକରଣମ୍ ॥ 1 ॥ ଦୁର୍ଯୋଧନେନ ଯୁଧିଷ୍ଠିରଂପ୍ରତି ଦୂତମୁଖେନ ତ୍ରଯୋଦଶବତ୍ସରସ୍ଯାସଂପୂର୍ତାବେବାର୍ଜୁନେନାତ୍ମପ୍ରକାଶନାତ୍ପୁନର୍ବନବାସବିଧେଯତାନିବେଦନମ୍ ॥ 2 ॥ ଯୁଧିଷ୍ଠିରେଣ ତଂପ୍ରତି ତେନୈବ ଦୂତେନ ଭୀଷ୍ମମୁଖାତ୍ସଂଦେହସ୍ଯ ପରିହରଣୀଯତାପ୍ରତିବେଦନମ୍ ॥ 3 ॥ ଭୀଷ୍ମେଣ ବିଚାର୍ଯ ନିର୍ଧାରଣପୂର୍ବକଂ ସଂକେତକାଲସ୍ଯ ପୂର୍ଣତ୍ବୋକ୍ତିଃ ॥ 4 ॥

Mahabharata - Virata Parva - Chapter Text

4-77-0 (31595) 
ବିରାଟ ଉବାଚ। 4-77-0x (3312) 
ଯଚ୍ଚ ବକ୍ଷ୍ଯାମ୍ଯହଂ ତେଽଦ୍ଯ ମା ଶଙ୍କେଥା ଯୁଧିଷ୍ଠିର।
ଇଦଂ ସନଗରଂ ରାଷ୍ଟ୍ରଂ ସଜନଂ ସବଧୂଜନମ୍। 
ଯୁଷ୍ଯଭ୍ଯଂ ସଂପ୍ରଦାସ୍ଯାମି ଭୋକ୍ଷ୍ଯାମ୍ଯୁଚ୍ଛିଷ୍ଟମେବ ଚ ॥  4-77-1 (31596) 
ଅହଂ ବଦ୍ଧଶ୍ଚିରଂ ରାଜନ୍ଭୁକ୍ତଭୋଗଶ୍ଚିରଂ ସୁଖମ୍।
ରାଜ୍ଯଂ ଦତ୍ତ୍ବା ତୁ ଯୁଷ୍ମଭ୍ଯଂ ପ୍ରବ୍ରଜିଷ୍ଯାମି କାନନମ୍ ॥ 4-77-2 (31597) 
ଉତ୍ତରାଂ ପ୍ରତିଗୃହ୍ଣାତୁ ସବ୍ଯସାଚୀ ଧନଂଜଯଃ ।
ଅଯଂ ହ୍ଯୌପଯିକୋ ଭର୍ତା ତସ୍ଯାଃ ପୁରୁଷସତ୍ତମଃ ॥ 4-77-3 (31598) 
ବୈଶମ୍ପାଯନ ଉବାଚ। 4-77-4x (3313) 
ଏବମୁକ୍ତୋ ଧର୍ମରାଜଃ ପାର୍ଥପୈକ୍ଷଦ୍ବନଂଜଯମ୍।
ଈକ୍ଷିତଂ ଚାର୍ଜୁନୋ ଜ୍ଞାତ୍ବା ମାତ୍ସ୍ଯଂ ବଚନମବ୍ରବୀତ୍ ॥ 4-77-4 (31599) 
ବଯଂ ବନାନ୍ତରାତ୍ପ୍ରାପ୍ତା ନ ତେ ରାଜ୍ଯଂ ଗୃହାମହେ।
କିଂତୁ ଦୁର୍ଯୋଧନାଦୀନାଂ ରାଜ୍ଞାଂ ରାଜ୍ଯଂ ଗୃହାମହେ ॥ 4-77-5 (31600) 
ପ୍ରତିଗୃହ୍ଣାମ୍ଯହଂ ରାଜନ୍ସ୍ରୁଷଂ ଦୁହିତରଂ ତବ।
ଯୁକ୍ତୋ ହ୍ଯାବାଂ ହି ସଂବନ୍ଧୋ ମାତ୍ସ୍ଯଭାରତବଂଶଯୋଃ ॥ 4-77-6 (31601) 
ବିରାଟ ଉବାଚ। 4-77-7x (3314) 
କିମର୍ଥଂ ପାଣ୍ଡବଶ୍ରେଷ୍ଠ ଭାର୍ଯାଂ ଦୁହିତରଂ ମମ।
ପ୍ରତିଗ୍ରହୀତୁଂ ନେମାଂ ତ୍ବଂ ମଯା ଦତ୍ତମିହେଚ୍ଛସି ॥ 4-77-7 (31602) 
ଅର୍ଜୁନ ଉବାଚ। 4-77-8x (3315) 
ଅନ୍ତଃପୁରେଽହମୁଷିତଃ ସଦା ପଶ୍ଯନ୍ସୁତାଂ ତବ।
ସହସ୍ଯଂ ଚ ପ୍ରକାଶଂ ଚ ବିଶ୍ବସ୍ତା ପିତୃବନ୍ମଯି ॥ 4-77-8 (31603) 
ପ୍ରିଯୋ ବହୁମତଶ୍ଚାହଂ ନର୍ତନେ ଗୀତବାଦିତେ।
ଆଚାର୍ଯବଚ୍ଚ ମାଂ ନିତ୍ଯଂ ମନ୍ଯତେ ଦୁହିତା ତବ ॥ 4-77-9 (31604) 
ବଯସ୍ଯଯା ତଯା ରାଜନ୍ସହ ସଂବତ୍ସରୋଷିତଃ ।
ଅତିଶଙ୍କା ତତୋଽସ୍ଥାନେ ତବ ଲୋକସ୍ଯ ଚ ପ୍ରଭୋ ॥ 4-77-10 (31605) 
ତସ୍ମାଦାମନ୍ତ୍ରଯେ ତ୍ବାଽଦ୍ଯ ପୁତ୍ରାର୍ଥଂ ମେ ବିଶାଂପତେ।
ସୁଦ୍ଧଂ ଜିତେନ୍ଦ୍ରିଯଂ ମନ୍ଯେ ତସ୍ଯାଃ ଶୁଦ୍ଧିଃ କୃତା ମଯା ॥ 4-77-11 (31606) 
ସ୍ନୁଷାଯାଂ ଦୁହିତୁର୍ବାପି ପୁତ୍ରେ ଚାତ୍ମନି ବା ପୁନଃ ।
ଅତିଶଙ୍କାଂ ନ ପଶ୍ଯାମି ତେନ ଶୁଦ୍ଧିର୍ଭବିଷ୍ଯତି ॥ 4-77-12 (31607) 
ଅଭିଷଙ୍ଗାଦହଂ ଭୀତୋ ମିଥ୍ଯାଚାରାତ୍ପରଂତପ ।
ସ୍ରୁଷାର୍ଥମୁତ୍ତରାଂ ରାଜନ୍ପ୍ରତିଗୃହ୍ଣାମି ତେ ସୁତାମ୍ ॥ 4-77-13 (31608) 
ସ୍ବସ୍ତ୍ରୀଯୋ ବାସୁଦେବସ୍ଯ ସାକ୍ଷାଦ୍ଦେବସୁତୋ ଯଥା।
ଦଯିତଶ୍ଚକ୍ରହସ୍ତସ୍ଯ ବଲବାନସ୍ତ୍ରକୋବିଦଃ ॥ 4-77-14 (31609) 
ଅଭିମନ୍ଯୁର୍ଗହାବାହୁଃ ପୁତ୍ରୋ ମମ ବିଶାଂପତେ ।
ଜାମାତା ତବ ଯୁକ୍ତୋ ବୈ ଭର୍ତା ଚ ଦୁହିତୁସ୍ତବ ॥ 4-77-15 (31610) 
ବିରାଟ ଉବାଚ। 4-77-16x (3316) 
ଉପପନ୍ନଂ କୁରୁଶ୍ରେଷ୍ଠେ କୁନ୍ତୀପୁତ୍ରେ ଧନଂଜଯେ।
ସଦୈବ ଧର୍ମନିତ୍ଯଶ୍ଚ ଜ୍ଞାତଜ୍ଞାନଶ୍ଚ ପାଣ୍ଡବଃ ॥ 4-77-16 (31611) 
ଯତ୍କୃତ୍ଯଂ ମନ୍ଯସେ ପାର୍ଥ କ୍ରିଯତାଂ ତଦନନ୍ତରମ୍।
ସର୍ବେ କାମାଃ ସମୃଦ୍ଧା ମେ ସଂବନ୍ଧୀ ଯସ୍ଯ ମେଽର୍ଜୁନଃ ॥ 4-77-17 (31612) 
ବୈଶମ୍ପାଯନ ଉବାଚ। 4-77-18x (3317) 
ଏବଂ ବ୍ରୁବତି ରାଜେନ୍ଦ୍ରେ କୁନ୍ତୀପୁତ୍ରୋ ଯୁଧିଷ୍ଠିରଃ।
ଅନ୍ବଜାନତ ସଂବନ୍ଧଂ ସମଯେ କୃଷ୍ଣମାତ୍ସ୍ଯଯୋଃ ॥ 4-77-18 (31613) 
ଦୂତାନ୍ସର୍ବେଷୁ ମିତ୍ରେଷୁ ବାସୁଦେବେ ଚ ଭାରତ।
ପ୍ରେଷଯାମାସ କୌନ୍ତେଯୋ ବିରାଟଶ୍ଚ ମହୀପତିଃ ।  4-77-19 (31614) 
ପ୍ରତିଗୃହ୍ଯ ସ୍ନୁଷାର୍ଥଂ ବୈ ଦର୍ଶଯନ୍ବ୍ରତମାତ୍ମନଃ ।
ଶୀଲଶୌଚସମାଚାରଂ ଲୋକସ୍ଯାବେଦ୍ଯ ଫଲ୍ଗୁନଃ ॥ 4-77-20 (31615) 
ଲୋକେ ବିଖ୍ଯାପ୍ଯ ମାହାତ୍ମ୍ଯଂ ଯଶଶ୍ଚ ସ ପରଂତପଃ ।
କୃତାର୍ଥଃ ଶୁଚିରବ୍ଯଗ୍ରସ୍ତୁଷ୍ଟିମାନଭବତ୍ତଦା ॥ 4-77-21 (31616) 
ଯୁଧିଷ୍ଠିର ଉବାଚ। 4-77-22x (3318) 
ରାଜନ୍ପ୍ରୀତୋସ୍ମି ଭଦ୍ରଂ ତେ ସଖା ମେଽସି ପରନ୍ତପ।
ସୁଖମଧ୍ଯୁଷିତାଃ ସର୍ବେ ଅଜ୍ଞାତାସ୍ତ୍ବଯି ପାର୍ଥିବ ॥ 4-77-22 (31617) 
ବୈଶମ୍ପାଯନ ଉବାଚ। 4-77-23x (3319) 
ବିରାଟନଗରେ ରାଜା ଧର୍ମାତ୍ମା ସଂଶିତବ୍ରତଃ ।
ପୂଜିତଶ୍ଚାଭିଷିକ୍ତଶ୍ଚ ରତ୍ନୈଶ୍ଚ ଶତଶୋର୍ଚିତଃ ॥ 4-77-23 (31618) 
ତଥା ବ୍ରୁବନ୍ତଂ ପ୍ରସମୀକ୍ଷ୍ଯ ରାଜା
ପରଂ ପ୍ରହୃଷ୍ଟଃ ସ୍ବଜନେନ ତେନ। 
ସ୍ନେହାତ୍ପରିଷ୍ବଜ୍ଯ ନୃପୋ ଭୁଜାଭ୍ଯାଂ
ଦଦୌ ମହାର୍ଥଂ କୁରୁପାଣ୍ଡବାନାମ୍ ॥  4-77-24 (31619) 
ଯୁଦ୍ଧାତ୍ପ୍ରଯାତାଃ କୁରବୋ ହି ମାର୍ଗେ
ସମେତ୍ଯ ସର୍ବେ ହିତମେବ ତତ୍ର। 
ଆଚାର୍ଯପୁତ୍ରଃ ଶକୁନିଶ୍ଚ ରାଜା
ଦୁର୍ଯୋଧନଃ ସୂତପୁତ୍ରଶ୍ଚ କର୍ଣଃ।
ସଂମନ୍ତ୍ର୍ଯ ରାଜନ୍ସହିତାଃ ସମର୍ଥାଃ
ସମାଦିଶନ୍ଦୂତମଥୋ ସମଗ୍ରାଃ ॥  4-77-25 (31620) 
ଯୁଧିଷ୍ଠିରଶ୍ଚାପି ସୁସଂଗ୍ରହୃଷ୍ଟୋ
ଦୁର୍ଯୋଧନାଦ୍ଦୂତମପଶ୍ଯଦାଗତମ୍। 
ସ ଚାବ୍ରବୀଦ୍ଧର୍ମରାଜଂ ସମେତ୍ଯ
ଯୁଧିଷ୍ଠିରଂ ପାଣ୍ଡବମୁଗ୍ରବୀର୍ଯମ୍ ॥  4-77-26 (31621) 
ଧନଞ୍ଜଯେନାସି ପୁନର୍ବନାଯ
ପ୍ରବ୍ରାଜିତଃ ସମଯେ ତିଷ୍ଠ ପାର୍ଥଃ। 
ତ୍ରଯୋଦଶେ ହ୍ଯେବ କିରୀଟମାଲୀ
ସଂବତ୍ସରେ ପାଣ୍ଡବେଯୋଽଦ୍ଯ ଦୃଷ୍ଟଃ ॥  4-77-27 (31622) 
ବୈଶମ୍ପାଯନ ଉବାଚ। 4-77-28x (3320) 
ତତୋଽବ୍ରବୀଦ୍ଧର୍ମସୁତଃ ପ୍ରହସ୍ଯ
କ୍ଷିପ୍ରଂ ଗତ୍ବା ବ୍ରୂହି ସୁଯୋଧନଂ ତମ୍। 
ପିତାମହଃ ଶାନ୍ତନବୋ ବ୍ରବୀତୁ
ପୂର୍ଣୋ ନ ପୂର୍ଣୋଽଦ୍ଯ ତ୍ରଯୋଦଶୋ ନଃ ॥  4-77-28 (31623) 
ସଂବତ୍ସରାତ୍ତେ ତୁ ଧନଞ୍ଜଯେନ
ବିଷ୍ଫାରିତଂ ଗାଣ୍ଡିବମାଜିମଧ୍ଯେ। 
ପୂର୍ଣୋ ନ ପୂର୍ଣୋ ନ ଇତି ବ୍ରବୀତୁ
ଯଦସ୍ଯ ସତ୍ଯଂ ମମ ତତ୍ପ୍ରମାଣମ୍ ॥  4-77-29 (31624) 
ତେନୈବମୁକ୍ତଃ ସ ନିବୃତ୍ଯ ଦୂତୋ
ଦୁର୍ଯୋଧନଂ ପ୍ରାପ୍ଯ ଶଶଂସ ତତ୍ତ୍ବମ୍॥  4-77-30 (31625) 
ସମେତ୍ଯ ଦୂତେନ ସ ରାଜପୁତ୍ରୋ
ଦୁର୍ଯୋଧନୋ ମନ୍ତ୍ରଯାମାସ ତତ୍ର। 
ଭୀଷ୍ମେଣ କର୍ଣେନ କୃପେଣ ଚୈବ
ଦ୍ରୋଣେନ ଭୂରିଶ୍ରବସା ଚ ସାର୍ଧମ୍ ॥  4-77-31 (31626) 
ସଂମନ୍ତ୍ର୍ଯ ରାତ୍ରୌ ବହୁଭିଃ ସୁହୃଦ୍ଭି-
ର୍ଭୀଷ୍ମୋଽବ୍ରବୀଦ୍ଧାର୍ତରାଷ୍ଟ୍ରଂ ମହାତ୍ମା । 
ତୀର୍ଣପ୍ରତିଜ୍ଞେନ ଧନଂଜଯେନ
ବିଷ୍ଫାରିତଂ ଗାଣ୍ଡିବମାଜିମଧ୍ଯେ ॥  4-77-32 (31627) 
ବୈଶମ୍ପାଯନ ଉବାଚ। 4-77-33x (3321) 
ନେଚ୍ଛନ୍ତ୍ଯସତ୍ଯେନ ସୁରେନ୍ଦ୍ରଲୋକଂ
ପାଣ୍ଡୋଃ ସୁତା ବ୍ରହ୍ମଣଶ୍ଚାପି ଲୋକମ୍। 
ତଥ୍ଯଂ ଚ ତେ ପଥ୍ଯମହଂ ବ୍ରବୀମି
ସ୍ବର୍ଗ୍ଯଂ ଯଶସ୍ଯଂ ପରଲୋକପଥ୍ଯମ୍ ॥  4-77-33 (31628) 
କୁନ୍ତୀସୁତୈସ୍ତ୍ବଂ ସମୁପୈହି ସନ୍ଧିଂ
ଭୁଙ୍କ୍ଷ୍ବ ସ୍ବରାଜ୍ଯଂ ସହ ପାଣ୍ଡବେଯୈଃ। 
ଯୁଧ୍ଯସ୍ବ ନୋଚେତ୍ସ୍ଥିରବୁଦ୍ଧିରାଜୌ
କୁନ୍ତୀସୁତୈର୍ଯଦ୍ଯପି ରାଜ୍ଯମିଚ୍ଛେଃ ॥  4-77-34 (31629) 
ଆନ୍ତଂ ନ ଶକ୍ଯଂ କପଟେନ ଭୋକ୍ତୁଂ
ରାଜ୍ଯଂ ପରେଷାଂ ମହତାଂ ବଲୀନାମ୍। 
ଜିତ୍ବା ଶତ୍ରୂନ୍ଭୁଙ୍କ୍ଷ୍ବ ରାଜ୍ଯଂ ସମଗ୍ରଂ
ହତୋ ଭବାନ୍ଭୋକ୍ଷ୍ଯତି ବଜ୍ରିଲୋକମ୍ ॥  4-77-35 (31630) 
ବୈଶମ୍ପାଯନ ଉବାଚ। 4-77-36x (3322) 
ତତଃ ସ ଭାଗୀରଥିସୂନୁବାକ୍ଯଂ
ନିଶମ୍ଯ ଗାନ୍ଧାରିତନୂଦ୍ଭବୋ ନୃପଃ। 
ଉବାଚ ଭୀଷ୍ମଂ ପ୍ରମୁଖେ ଚ ପିତ୍ରୋ-
ର୍ମହୀଂ ନ ଦଦ୍ଯାମଣୁମାତ୍ରିକାମପି।
ନିହନ୍ମି ପାଣ୍ଡୂଦରସଂଭବାନ୍ବା
ହତୋସ୍ମି ତୈର୍ବା ସୁରଲୋକମେମି ॥  4-77-36 (31631) 
ତେ ଧାର୍ତରାଷ୍ଟ୍ରାଃ ସମଯଂ ନିଶମ୍ଯ
ତୀର୍ଣପ୍ରତିଜ୍ଞସ୍ଯ ଧନଂଜଯସ୍ଯ 
ସଂଚିନ୍ତ୍ଯ ସର୍ବେ ସହିତାଃ ସୁହୃଦ୍ଭିଃ
ସପାର୍ଥିବାଃ ସ୍ବାନି ଗୃହାଣି ଜଗ୍ମୁଃ ॥ ॥  4-77-37 (31632) 
 
ଇତି ଶ୍ରୀମନ୍ମହାଭାରତେ ବିରାଟପର୍ବଣି ବୈବାହିକପର୍ବଣି ସପ୍ତସପ୍ତତିତମୋଽଧ୍ଯାଯଃ ॥

Mahabharata - Virata Parva - Chapter Footnotes

4-77-6 ଆବାଂ ଆବଯୋଃ ॥ 6 ॥



ବିରାଟପର୍ବ - ଅଧ୍ଯାଯ 078

॥ ଶ୍ରୀଃ ॥

4.78. ଅଧ୍ଯାଯଃ 078 

Mahabharata - Virata Parva - Chapter Topics

ଅଜ୍ଞାତବାସପରିସମାପନାନନ୍ତରମୁପପ୍ଲାବ୍ଯନଗରେ ବସଦ୍ଭିଃ ପାଣ୍ଡବୈର୍ଦୂତମୁଖେନ ସମାହୂତୈ ରାମକୃଷ୍ଣାଦିଭିଃ ସୁଭଦ୍ରାଭିମନ୍ଯୁପ୍ରଭୃତିଭିଃ ସହୋପପ୍ଲାବ୍ଯଂ ପ୍ରତ୍ଯାଗମନମ୍ ॥ 1 ॥ ତଥା ଦ୍ରୌପଦେଯାଦିଭିଃ ସହ ଦ୍ରୁପଦାଦିଭିରାଗମନମ୍ ॥ 2 ॥ ତତ ଉତ୍ତରଯାଽଭିମନ୍ଯୋରୁଦ୍ବାହଃ ॥ 3 ॥

Mahabharata - Virata Parva - Chapter Text

4-78-0 (31633) 
ବୈଶମ୍ପାଯନ ଉବାଚ। 4-78-0x (3323) 
ତତସ୍ତ୍ରଯୋଦଶେ ବର୍ଷେ ନିବୃତ୍ତେ ପଞ୍ଚ ପାଣ୍ଡବାଃ।
ଉପପ୍ଲାବ୍ଯେ ବିରାଟସ୍ଯ ବାସଂ ଚକ୍ରୁଃ ପୁରୋତ୍ତମେ ॥ 4-78-1 (31634) 
ଦୂତାନ୍ମିତ୍ରେଷୁ ସର୍ବେଷୁ ଜ୍ଞାତିସଂବନ୍ଧିକେଷ୍ବପି।
ପ୍ରେଷଯାମାସ କୌନ୍ତେଯୋ ବିରାଟଶ୍ଚ ମହୀପତିଃ ॥ 4-78-2 (31635) 
ତେଷୁ ତତ୍ରୋପବିଷ୍ଟେଷୁ ପ୍ରେଷିତେଷୁ ତତସ୍ତତଃ ।
ତତ୍ରାଗମନ୍ମହାବାହୁର୍ବନମାଲୀ ବଲାନୁଜଃ ॥ 4-78-3 (31636) 
ତସ୍ମିନ୍କାଲେ ନିଶମ୍ଯାଥ ଦୂତବାକ୍ଯଂ ଜନାର୍ଦନଃ।
ଦଯିତଂ ସ୍ବସ୍ତ୍ରିଯଂ ପୁତ୍ରଂ ସୁଭଦ୍ରାଯାଃ ସୁମାନିତମ୍। 
ଅଭିମନ୍ଯୁଂ ସମାଦାଯ ରାମେଣ ସହିତସ୍ତଦା ॥  4-78-4 (31637) 
ସର୍ବଯାଦବମୁଖ୍ଯୈଶ୍ଚ ସଂବୃତଃ ପରବୀରହା।
ଶଙ୍ଖଦୁନ୍ଦୁଭିନିର୍ଘୋଷୈର୍ବିରାଟନଗରଂ ଯଯୌ ॥ 4-78-5 (31638) 
କୃତବର୍ମା ଚ ହାର୍ଦିକ୍ଯୋ ଯୁଯୁଧାନଶ୍ଚ ସାତ୍ଯକିଃ।
ଅନାଧୃଷ୍ଟିସ୍ତଥାଽକ୍ରୂରଃ ସାଂବୋ ନିଶଠ ଏବ ଚ। 
ପ୍ରଦ୍ଯୁମ୍ନଶ୍ଚ ମହାବାହୁରୁଲ୍ମୁକଶ୍ଚ ମହାବଲଃ ॥  4-78-6 (31639) 
ଅଭିମନ୍ଯୁମୁପାଦାଯ ସହ ମାତ୍ରା ପରନ୍ତପାଃ।
କୃଷ୍ଣେନ ସହିତାଃ ସର୍ବେ ପାଣ୍ଡବାନ୍ଦ୍ରଷ୍ଟୁମାଗତାଃ ॥ 4-78-7 (31640) 
ଇନ୍ଦ୍ରସେନାଦଯଶ୍ଚୈବ ରଥୈସ୍ତୈଃ ସୁସମାହିତୈଃ ।
ଉପେଯୁଃ ସହିତାଃ ସର୍ବେ ପରିସଂବତ୍ସରୋଷିତାଃ ॥ 4-78-8 (31641) 
ଦଶନାଗସହସ୍ରାଣି ହଯାନାଂ ଦ୍ବିଗୁଣଂ ତଥା।
ରଥାନାଂ ନିଯୁତଂ ପୂର୍ଣଂ ନିଖର୍ବଂ ଚ ପଦାତଯଃ ॥ 4-78-9 (31642) 
ବୃଷ୍ଣ୍ଯନ୍ଧକାଶ୍ଚ ଶତଶୋ ଭୋଜାଶ୍ଚ ପରମୌଜସଃ।
ଅନ୍ଯୁର୍ବୃଷ୍ଣିଶାର୍ଦୂଲଂ ବାସୁଦେବଂ ମହାବଲମ୍ ॥ 4-78-10 (31643) 
ବାସୁଦେବଂ ତଥାଽଽଯାନ୍ତଂ ଶ୍ରୁତ୍ବା ପାଣ୍ଡୁସୁତାସ୍ତଦା।
ମାତ୍ସ୍ଯେନ ସହିତାଃ ସର୍ବେ ପ୍ରତ୍ଯୁଦ୍ଯାତା ଜନାର୍ଦନମ୍ ॥ 4-78-11 (31644) 
ଶଙ୍ଖଦୁନ୍ଦୁଭିନିର୍ଘୋଷୈର୍ମଙ୍ଗଲୈଶ୍ଚ ଜନାର୍ଦନମ୍ ।
ବବନ୍ଦୁର୍ମୁଦିତାଃ ସର୍ବେ ପାଦଯୋସ୍ତସ୍ଯ ପାଣ୍ଡବାଃ। 
ମାତ୍ସ୍ଯେନ ସହିତାଃ ସର୍ବେ ଆନନ୍ଦାଶ୍ରୁପରିପ୍ଲୁତାଃ ॥  4-78-12 (31645) 
ପାଣ୍ଡବା ଊଚୁଃ। 4-78-13x (3324) 
ତବ କୃଷ୍ଣ ପ୍ରସାଦାଦ୍ବୈ ବର୍ଷାଣ୍ଯେତାନି ସର୍ବଶଃ।
ତ୍ରଯୋଦଶୋପି ଦାଶାର୍ହ ଯଥା ସ ସମଯଃ କୃତଃ ॥ 4-78-13 (31646) 
ଉଷିତାଃ ସ୍ମୋ ଜଗନ୍ନାଥ ତ୍ବଂ ନାଥୋ ନୋ ଜନାର୍ଦନ।
ରକ୍ଷସ୍ବ ଦେବଦେବେଶ ତ୍ବାମାର୍ଯ ଶରଣଂ ଗତାଃ ॥ 4-78-14 (31647) 
ବୈଶମ୍ପାଯନ ଉବାଚ। 4-78-15x (3325) 
ତାନ୍ବନ୍ଦୂମାନାନ୍ସହସା ପରିଷ୍ବଜ୍ଯ ଜନାର୍ଦନଃ।
ବିରାଟସ୍ଯ ସହାଯାଂସ୍ତାନ୍ସର୍ବଯାଦବସଂବୃତଃ॥ 4-78-15 (31648) 
ଯଥାର୍ହଂ ପୂଜଯାମାସ ମୁଦା ପରମଯା ଯୁତଃ।
ବୃଷ୍ଣିବୀରାଶ୍ଚ ତାନ୍ସର୍ବାନ୍ଯଥାର୍ହଂ ପ୍ରତିପେଦିରେ ॥ 4-78-16 (31649) 
କୃଷ୍ଣା ଚ ଦେବକୀପୁତ୍ରଂ ବବନ୍ଦେ ପାଦଯୋସ୍ତଥା।
ତାମୁଦ୍ଯମ୍ଯ ସୁକେଶାନ୍ତାଂ ନଯନେ ପରିମୃଜ୍ଯ ଚ । 
ଉବାଚ ବାକ୍ଯଂ ଦେବେଶଃ ସର୍ବଯାଦବସନ୍ନିଧୌ ॥  4-78-17 (31650) 
ମା ଶୋକଂ କୁରୁ କଲ୍ଯାଣି ଧାର୍ତରାଷ୍ଟ୍ରାନ୍ସମାହିତାନ୍।
ଅଚିରାଦ୍ଧାତଯିତ୍ବାଽହଂ ପାର୍ଥେନ ସହିତଃ କ୍ଷିତିମ୍ ॥ 4-78-18 (31651) 
ଯୁଧିଷ୍ଠିରାଯ ଦାସ୍ଯାମି ଯାତୁ ତେ ମାନସୋ ଜ୍ବରଃ।
ଅଭିମନ୍ଯୁନା ଚ ପାର୍ଥେନରୌକ୍ମିଣେଯେନ ତେ ଶପେ ॥ 4-78-19 (31652) 
ସତ୍ଯମେତଦ୍ବଚୋ ମହ୍ଯମବୈହି ତ୍ବମନିନ୍ଦିତେ।
ଇତ୍ଯୁକ୍ତ୍ବା ତାଂ ବିସୃଜ୍ଯାଥ ପ୍ରୀଯମାଣୋ ଯୁଧିଷ୍ଠିରମ୍। 
ଅନ୍ବାସ୍ତ ବୃଷ୍ଣିଶାର୍ଦୂଲଃ ସହ ବୃଷ୍ଣ୍ଯନ୍ଧକୈସ୍ତଥା ॥  4-78-20 (31653) 
କାଶିରାଜଶ୍ଚ ଶୈବ୍ଯଶ୍ଚ ଭଜମାନୌ ଯୁଧିଷ୍ଠିରମ୍।
ଅକ୍ଷୌହିଣୀଭ୍ଯାଂ ସହିତାବାଗତୌ ପୃଥିବୀପତୀ ॥ 4-78-21 (31654) 
ଅକ୍ଷୌହିଣୀଭିଃ ପାଞ୍ଚାଲସ୍ତିସୃଭିଶ୍ଚ ମହାବଲଃ।
ଦ୍ରୌପଦ୍ଯାଶ୍ଚ ସୁତା ବୀରାଃ ଶିଖଣ୍ଡୀ ଚାପରାଜିତଃ ॥ 4-78-22 (31655) 
ଧୃଷ୍ଟଦ୍ଯୁମ୍ନଶ୍ଚ ଦୁର୍ଧର୍ଷଃ ସର୍ବଶସ୍ତ୍ରଭୃତାଂବରଃ।
ଉପପ୍ଲାବ୍ଯଂ ଯଯୁଃ ଶୀଘ୍ରଂ ପାଣ୍ଡବାର୍ଥେ ମହାବଲାଃ ॥ 4-78-23 (31656) 
ତତଃ ଶତସହସ୍ରାଣି ପ୍ରଯୁତାନ୍ଯର୍ବୁଦାନି ଚ।
ସମୀପମଭିବର୍ତନ୍ତେ ଯୋଧା ଯୌଧିଷ୍ଠିରଂ ବଲମ୍॥ 4-78-24 (31657) 
ସମୁଦ୍ରମିବ ଧର୍ମାନ୍ତେ ସ୍ରୋତଃଶ୍ରେଷ୍ଠାଃ ପୃଥକ୍ପୃଥକ୍।
ଆପୂରଯନ୍ମହୀପାଲା ଯଜ୍ବାନୋ ଭୂରିଦକ୍ଷିଣୈଃ । 
ବେଦାବଭୃଥସଂପନ୍ନାଃ ଶୂରାଃ ସର୍ବେ ତନୁତ୍ଯଜଃ ॥  4-78-25 (31658) 
ତାନାଗତାନଭିପ୍ରେକ୍ଷ୍ଯ ପାର୍ଥୋ ଜ୍ଞାନଭୃତାଂ ବରଃ।
ପୂଜଯାମାସ ବିଧିବଦ୍ଯଥାର୍ହଂ ରାଜସତ୍ତମାନ୍॥ 4-78-26 (31659) 
ପାରିବର୍ହଂ ଦଦୌ କୃଷ୍ଣଃ ପାଣ୍ଡବାନାଂ ମହାତ୍ମନାମ୍।
ସ୍ତ୍ରିଯୋ ବାସାଂସି ରତ୍ନାନି ପୃଥକ୍ପୃଥଗନେକଶଃ ॥ 4-78-27 (31660) 
ରାଜାନୋ ରାଜପୁତ୍ରାଶ୍ଚ ନିବୃତ୍ତେ ସମଯେ ତଥା।
ଯଥାଂର୍ହ ପାଣ୍ଡବଶ୍ରେଷ୍ଠୈରବର୍ତନ୍ତାଭିପୂଜିତାଃ। 
ଆସନ୍ପ୍ରହୃଷ୍ଟମନସଃ ପାରିବର୍ହଂ ଦଦୁସ୍ତଦା ॥  4-78-28 (31661) 
ସର୍ବେଷୁ ସମବେତେଷୁ ରାଜଭିର୍ବୃଷ୍ଣିଭିଃ ସହ।
ବିବାହୋ ବିଧବଦ୍ରାଜନ୍ବବୃଧେ କୁରୁମାତ୍ସ୍ଯଯୋଃ॥ 4-78-29 (31662) 
ତତଃ ଶଙ୍ଖା ମୃଦଙ୍ଗାଶ୍ଚ ଗୋମୁଖା ଡିଣ୍ଡିମାସ୍ତଦା।
ଅଭିମନ୍ଯୋର୍ବିବାହେ ତୁ ନେଦୁର୍ମାତ୍ସ୍ଯସ୍ଯ ବେଶ୍ମନି ॥ 4-78-30 (31663) 
ଉଚ୍ଚାବଚାନ୍ମୃଗାଞ୍ଜଘ୍ନୁର୍ମେଧ୍ଯାଂଶ୍ଚ ଶତଶସ୍ତଥା।
ଭକ୍ଷ୍ଯାନ୍ନଭୋଜ୍ଯପାନାନି ପ୍ରଭୂତାନ୍ଯଭ୍ଯହାରଯନ୍ ॥ 4-78-31 (31664) 
ଗାଯନାଖ୍ଯାନଶୀଲାଶ୍ଚ ନଟା ବୈତାଲିକାସ୍ତଥା।
ସ୍ତୁବନ୍ତସ୍ତାନୁପାତିଷ୍ଠନ୍ସୂତାଶ୍ଚ ସହ ମାଗଧୈଃ॥ 4-78-32 (31665) 
ସ୍ତ୍ରିଯୋ ବୃଦ୍ଧାସ୍ତରୁଣ୍ଯଶ୍ଚ ଉତ୍ସବେ ତସ୍ଯ ମଙ୍ଗଲେ।
ଦ୍ରୌପଦ୍ଯନ୍ତଃପୁରେ ଚୈବ ବିରାଟସ୍ଯ ଗୃହେ ସ୍ତ୍ରିଯଃ ॥ 4-78-33 (31666) 
ସୁଦେଷ୍ଣାଂ ତୁ ପୁରସ୍କୃତ୍ଯ ମତ୍ସ୍ଯାନାମପି ଚ ସ୍ତ୍ରିଯଃ।
ଆଜଗ୍ମୁଶ୍ଚାରୁପୀନାଙ୍ଗ୍ଯଃ ସୁମୃଷ୍ଟମଣିକୁଣ୍ଡଲାଃ॥ 4-78-34 (31667) 
ବର୍ଣୋପପନ୍ନାସ୍ତା ନାର୍ଯୋ ରୂପବନ୍ତଯଃ ସ୍ବଲଂକୃତାଃ।
ସର୍ବାସାମଭବତ୍କୃଷ୍ଣା ରୂପେଣ ବପୁଷାଽଧିକା ॥ 4-78-35 (31668) 
ପରିବାର୍ଯୋତ୍ତରାଂ ଶ୍ଲାଘ୍ଯାଂ ରାଜପୁତ୍ରୀମଲଂକୃତାମ୍।
ସୁତାମିବ ମହେନ୍ଦ୍ରସ୍ଯ ପୁରସ୍କୃତ୍ଯୋପତସ୍ଥିରେ ॥ 4-78-36 (31669) 
ଭୃଙ୍ଗାରୁଂ ତୁ ସମାଦାଯ ସୌବର୍ଣଂ ଜଲପୂରିତମ୍।
ପାର୍ଥସ୍ଯ ହସ୍ତେ ସହସା ସୁତାମିନ୍ଦୀବରେକ୍ଷଣାମ୍। 
ସ୍ନୁଷାର୍ଥଂ ପ୍ରାକ୍ଷିପଦ୍ବାରି ବିରାଟୋ ବାହିନୀପତିଃ ॥  4-78-37 (31670) 
ତାଂ ପ୍ରତ୍ଯଗୃହ୍ଣାକୌନ୍ତେଯଃ ସୁତସ୍ଯାର୍ଥେ ମହାମନାଃ ।
ସୌଭଦ୍ରାଶ୍ଚାନବଦ୍ଯାଙ୍ଗୋ ବିରାଟତନଯାଂ ତଦା ॥ 4-78-38 (31671) 
ତତ୍ରାତିଷ୍ଠଦ୍ଗୃହୀତ୍ବା ତୁ ରୂପମିନ୍ଦ୍ରାସ୍ଯ ଧାରଯନ୍।
ସ୍ନୁଷାଂ ତାଂ ପରିଗୃହ୍ଣାନଃ କୁନ୍ତୀପୁତ୍ରୋ ଯୁଧିଷ୍ଠିରଃ ॥ 4-78-39 (31672) 
ଦ୍ରୁପଦଶ୍ଚ ବିରାଟଶ୍ଚ ଶିଖଣ୍ଡୀ ଚ ମହାବଲଃ ।
ଯୁଯୁଧାନଶ୍ଚ ଶୈବ୍ଯଶ୍ଚ ଧୃଷ୍ଟଦ୍ଯୁମ୍ନଶ୍ଚ ସାତ୍ଯକିଃ ॥ 4-78-40 (31673) 
ସପ୍ତୈତେଽକ୍ଷୌହିଣୀପାଲା ଯଜ୍ବାନୋ ଭୂରିଦକ୍ଷିଣାଃ ।
ପାଣ୍ଡବଂ ପରିବାର୍ଯୈତେ ନିବେଶଂ ଚକ୍ରିରେ ତଦା ॥ 4-78-41 (31674) 
ତତ୍ରସ୍ଥାଯାଂ ତୁ ସେନାଯାଂ ମାତ୍ସ୍ଯୋ ଧର୍ମଭୃତାଂବରଃ ।
ପ୍ରୀତୋ ଦୁହିତରଂ ଗୃହ୍ଯ ପ୍ରଦଦାବଭିମନ୍ଯବେ ॥ 4-78-42 (31675) 
ପ୍ରତିଗୃହ୍ଯୋତ୍ତରାଂ ପାର୍ଥଃ ପୁରସ୍କୃତ୍ଯ ଜନାର୍ଦନମ୍ ।
ବିବାହଂ କାରଯାମାସ ସୌଭଦ୍ରସ୍ଯ ମହାତ୍ମନଃ ॥ 4-78-43 (31676) 
ତତୋ ବିବାହୋ ବବୃଧେ ସ୍ଫୀତଃ ସର୍ବଗୁଣାନ୍ବିତଃ ।
ସୌଭଦ୍ରସ୍ଯାଦ୍ଭୁତଂ କର୍ମ ପିତୁସ୍ତବ ପିତୁସ୍ତଦା ॥ 4-78-44 (31677) 
ଧୌମ୍ଯଃ ଶିଷ୍ଯୈଃ ପରିବୃତୋ ଜୁହାବାଗ୍ନୌ ବିଧାନତଃ ।
ଅଗ୍ନିଂ ପ୍ରଦକ୍ଷିଣୀକୁର୍ବନ୍ସୌଭଦ୍ରଃ ପାଣିମଗ୍ରହୀତ୍ ॥ 4-78-45 (31678) 
ତତଃ ପାର୍ଥାଯ ସଂହୃଷ୍ଟୋ ମାତ୍ସ୍ଯରାଜୋ ଧନଂ ମହତ୍।
ତସ୍ମୈ ଶତସହସ୍ରାଣି ହଯାନାଂ ବାତରଂହସାମ୍ ॥ 4-78-46 (31679) 
ଦ୍ବେ ଚ ନାଗଶତେ ମୁଖ୍ଯେ ଧନଂ ବହୁବିଧଂ ତଦା।
ପ୍ରାଦାନ୍ମାତ୍ସ୍ଯପତିର୍ହୃଷ୍ଟଃ କନ୍ଯାଧନମନୁତ୍ତମମ୍ ॥ 4-78-47 (31680) 
ପାରିବର୍ହଂ ଚ ପାର୍ଥେଭ୍ଯଃ ପ୍ରଦଦୌ ମତ୍ସ୍ଯପୁଙ୍ଗବଃ ।
କୃଷ୍ଣେନ ସହ କୌନ୍ତେଯଃ ପ୍ରତ୍ଯଗୃହ୍ଣାତ୍ପ୍ରଭୂତବତ୍ ॥ 4-78-48 (31681) 
କୃତେ ବିବାହେ ତୁ ତଦା ଧର୍ମପୁତ୍ରୋ ଯୁଧିଷ୍ଠିରଃ।
ବ୍ରାହ୍ମଣେଭ୍ଯୋ ଦଦୌ ବିତ୍ତଂ ଯଦୁପାହରଦଚ୍ଯୁତଃ ॥ 4-78-49 (31682) 
ଗୋସହସ୍ରାଣି ବସ୍ତ୍ରାଣି ରତ୍ନାନି ବିବିଧାନି ଚ।
ଭୂଷଣାନି ଚ ସର୍ବାଣି ଯାନାନି ଶଯନାନି ଚ ॥ 4-78-50 (31683) 
ନାଗରାନ୍ପ୍ରୀତିଭିର୍ଦିବ୍ଯୈସ୍ତର୍ପଯାମାସ ଭୂପତିଃ ॥  4-78-51 (31684) 
ତନ୍ମହୋତ୍ସବସଂକାଶଂ ହୃଷ୍ଟପୁଷ୍ଟଜନାକୁଲମ୍।
ନଗରଂ ମତ୍ସ୍ଯରାଜସ୍ଯ ଶୁଶୁଭେ ଭରତର୍ଷଭ ॥ 4-78-52 (31685) 
ପୁରୋହିତୈରମାତ୍ଯୈଶ୍ଚ ପୌରୈର୍ଜାନପଦୈଃ ସହ।
ବିରାଟୋ ନୃପତିଃ ଶ୍ରୀମାନ୍ସୌଭଦ୍ରାଯାଭିମନ୍ଯବେ । 
ତାଂ ସୁତାମୁତ୍ତରାଂ ଦତ୍ତ୍ବା ମୁମୁଦେ ପରମଂ ତଦା ॥  4-78-53 (31686) 
ଜନମେଜଯ ଉବାଚ। 4-78-54x (3326) 
ବୃତ୍ତେ ବିବାହେ ହୃଷ୍ଟାତ୍ମା ଯଦୁବାଚ ଯୁଧିଷ୍ଠିରଃ।
ତତ୍ସର୍ବଂ କଥଯସ୍ବେହ କୃତବନ୍ତୋ ଯଦୁତ୍ତରମ୍ ॥ ॥ 4-78-54 (31687) 
 
ଇତି ଶ୍ରୀମନ୍ମହାଭାରତେ ଶତସାହସ୍ତ୍ରିକାଯାଂ ସଂହିତାଯାଂ ବୈଯାସିକ୍ଯାଂ ବିରାଟପର୍ବଣି ବୈବାହିକପର୍ବଣି ଅଷ୍ଟସପ୍ତତିତମୋଽଧ୍ଯାଯଃ ॥ ॥ ବୈବାହିକପର୍ବ ସମାପ୍ତମ୍ ॥ 5 ॥ ॥ ସମାପ୍ତଂ ଚ ବିରାଟପର୍ବ ॥ 4 ॥

Mahabharata - Virata Parva - Chapter Footnotes

ଅତଃ ପରମୁଦ୍ଯୋଗପର୍ବ ଭବିଷ୍ଯତି। ତସ୍ଯାଯମାଦ୍ଯଃ ଶ୍ଲୋକଃ । କୃତ୍ବା ବିବାହଂ ତୁ କୁରୁପ୍ରବୀରା। ସ୍ତଦାଽଭିମନ୍ଯୋର୍ମୁଦିତାଃ ସପକ୍ଷାଃ। ବିଶ୍ରମ୍ଯ ରାତ୍ରାବୁଷସି ପ୍ରତୀତାଃ। ସଭାଂ ବିରାଟସ୍ଯ ତତୋଽଭିଜଗ୍ମୁଃ ॥ ଇଦଂ ବିରାଟପର୍ବ କୁଂଭଘୋଣସ୍ଥେନ ଟୀo ଆର୍o କୃଷ୍ଣାଚାର୍ଯେଣ ଟୀo ଆର୍o ବ୍ଯାସାଚାର୍ଯେଣ ଚ ମୁଂବଯ୍ଯାଂ ନିର୍ଣଯସାଗରମୁଦ୍ରାଯନ୍ତ୍ରେ ମୁଦ୍ରାପିତମ୍। ଶକାବ୍ଦାଃ 1831 ସନ 1909.



<a class="plain"
href="/">Home 

ବ୍ଯାସ. Date: 2012

<!--
based on http://www.tei-c.org/Stylesheets/
on 2013-09-27T15:41:29Z.
SAXON HE 9.4.0.3.
-->



AUM shantiH 






