













ମହାଭାରତ - ପର୍ବ 8. କର୍ଣପର୍ବ  - Mahabharata - Southern Recension - Kumbhaghonam Edition - Sanskrit Documents 






        Sanskrit Documents  |
		Critical Edition |
		Southern Recension |
		Mahabharata Resources

Kumbhaghonam Edition in Odia/Oriya Script




8. କର୍ଣପର୍ବ 


କର୍ଣପର୍ବ - ଅଧ୍ଯାଯ 001

॥ ଶ୍ରୀଃ ॥

8.1. ଅଧ୍ଯାଯଃ 001 

Mahabharata - Karna Parva - Chapter Topics

ଶିବିରାଦ୍ଧାସ୍ତିନପୁରମୁପଗତବତା ସଞ୍ଜଯେନ ଧୃତରାଷ୍ଟ୍ରଂପ୍ରତି କର୍ଣାଦିନିଧନକଥନମ୍॥ 1 ॥ ତଚ୍ଛ୍ରବଣେନ ମୂର୍ଚ୍ଛାମୁପଗତବତୋ ଧୃତରାଷ୍ଟ୍ରସ୍ଯ ସଞ୍ଜଯାଦିଭିରାଶ୍ବାସନମ୍॥ 2 ॥

Mahabharata - Karna Parva - Chapter Text

8-1-0 (54873) 
ଶ୍ରୀବେଦବ୍ଯାସାଯ ନମଃ। 8-1-0x (4817) 
ନାରାଯଣଂ ନମସ୍କୃତ୍ଯ ନରଂ ଚୈବ ନରୋତ୍ତମମ୍।
ଦେବୀଂ ସରସ୍ବତୀଂ ବ୍ଯାସଂ ତତୋ ଜଯମୁଦୀରଯେତ୍॥ 8-1-1 (54874) 
`ବୈଶମ୍ପାଯନ ଉବାଚ।
ଶିବିରାଦ୍ଧାସ୍ତିନପୁରଂ ପ୍ରାପ୍ଯ ଭାରତ ସଞ୍ଜଯଃ।
ପ୍ରବିବେଶ ମହାବାହୁର୍ଧୃତରାଷ୍ଟ୍ରନିବେଶନମ୍॥  8-1-1x (4818) 
ଶୋକେନାପହତଃ ସୂତୋ ବିଲପନ୍ଭୃଶଦୁଃଖିତଃ।
ଚିନ୍ତଯନ୍ନିଧନଂ ଘୋରଂ ସୂତପୁତ୍ରସ୍ଯ ପାଣ୍ଡବୈଃ॥ 8-1-2 (54875) 
ଅନ୍ତଃପୁରଂ ପ୍ରବିଶ୍ଯୈବ ସଞ୍ଜଯୋ ରାଜସତ୍ତମମ୍।
ଅଶ୍ରୁପୂର୍ଣୋ ଭୃଶଂ ତ୍ରସ୍ତୋ ରାଜାନମୁପଜଗ୍ମିବାନ୍॥ 8-1-3 (54876) 
ଉପସ୍ଥାଯ ଚ ରାଜାନଂ ବିନିଶ୍ବସ୍ଯ ଚ ସୂତଜଃ।
ନାତିହୃଷ୍ଟମନା ରାଜନ୍ନିଦଂ ବଚନମବ୍ରବୀତ୍॥ 8-1-4 (54877) 
ସଞ୍ଜଯ ଉବାଚ। 8-1-5x (4819) 
ସଞ୍ଚଯୋଽହଂ ମହାରାଜ ନମସ୍ତେ ଭରତର୍ଷଭ।
ହତୋ ବୈକର୍ତନଃ କର୍ଣଃ କୃତ୍ବା କର୍ମ ସୁଦୁଷ୍କରମ୍॥ 8-1-5 (54878) 
ଚେଦିକାଶିକରୂଶାନାଂ ମତ୍ସ୍ଯାନାଂ ସୋମକୈଃ ସହ।
କୃତ୍ବାଽସୌ କଦନଂ ଶେତେ ବାତନୁନ୍ନ ଇବ ଦ୍ରୁମଃ॥ 8-1-6 (54879) 
ଗୋଷ୍ଠମଧ୍ଯେବ ଋଷଭୋ ଗୋବ୍ରଜୈଃ ପରିବାରିତଃ।
ବ୍ଯାଲେନ ନିହତୋ ଯଦ୍ବତ୍ତଥାଽସୌ ନିହତଃ ପରୈଃ॥ 8-1-7 (54880) 
ନିରାଶାନ୍ପାଣ୍ଡବାନ୍କୃତ୍ବା ଦୃଢଂ ରାଜନ୍ସସାତ୍ଯକାନ୍।
ପାଞ୍ଚାଲାନାଂ ରଥାଂଶ୍ଚୈବ ବିନିହତ୍ଯ ସହସ୍ରଶଃ॥ 8-1-8 (54881) 
ଜିତ୍ବା ଶୂରାନ୍ମହେଷ୍ବାସାନ୍ବିଦ୍ରାବ୍ଯ ଚ ଦିଶୋଦଶ।
ହତୋ ବୈକର୍ତନଃ କର୍ଣଃ ପାଣ୍ଡବେନ କିରୀଟିନା॥ 8-1-9 (54882) 
ବୈରସ୍ଯ ଗତ ଆନୃଣ୍ଯଂ ଦୁର୍ଗମସ୍ଯ ଦୁରାତ୍ମଭିଃ।
ହତ୍ବା କର୍ଣଂ ମହାରାଜ ବିଶଲ୍ଯଃ ପାଣ୍ଡବୋଽଭବତ୍॥ 8-1-10 (54883) 
ଶୋଷଣଂ ସାଗରାଣାଂ ବା ପତନଂ ବା ବିବସ୍ବତଃ।
ବିଶୀର୍ଣତ୍ବଂ ଯଥା ମେରୋସ୍ତଥା କର୍ଣସ୍ଯ ପାତନମ୍॥ 8-1-11 (54884) 
ଯୋଧାଶ୍ଚ ବହବୋ ରାଜନ୍ହତାସ୍ତତ୍ର ଜଯୈଷିଣଃ।
ରାଜାନୋ ରାଜପୁତ୍ରାଶ୍ଚ ଶୂରାଃ ପରିଘବାହବଃ॥ 8-1-12 (54885) 
ରଥୌଘାଶ୍ଚ ନରୌଘାଶ୍ଚ ହତା ରାଜନ୍ସହସ୍ରଶଃ।
ବାରଣା ନିହତାସ୍ତତ୍ର ବାଜିନଶ୍ଚ ମହାହବେ॥ 8-1-13 (54886) 
କ୍ଷତ୍ରିଯାଶ୍ଚ ମହାରାଜ ସେନଯୋରୁଭଯୋର୍ହତାଃ।
ପରସ୍ପରଂ ବୈ ବୀକ୍ଷ୍ଯାତ୍ର ପରସ୍ପରକୃତାଗସଃ॥ 8-1-14 (54887) 
କିଞ୍ଚିଚ୍ଛେଷାନ୍ପରାନ୍କୃତ୍ବା ତୀର୍ତ୍ବା ପାଣ୍ଡବବାହିନୀମ୍।
ପାର୍ଥବେଲାଂ ସମାସାଦ୍ଯ ହତୋ ବୈକର୍ତନୋ ବୃଷା॥ 8-1-15 (54888) 
ଜଯାଶା ଧାର୍ତରାଷ୍ଟ୍ରାଣାଂ ବୈରସ୍ଯ ଚ ମୁଖଂ ନୃପ।
ତୀର୍ଣଂ ତତ୍ପାଣ୍ଡବୈ ରାଜନ୍ଯତ୍ପୁରା ନାବବୁଧ୍ଯସେ॥ 8-1-16 (54889) 
ପ୍ରୋଚ୍ଯମାନଂ ମହାରାଜ ବନ୍ଧୁଭିର୍ହିତବୁଦ୍ଧିଭିଃ।
ତଦିଦଂ ସମନୁପ୍ରାପ୍ତଂ ବ୍ଯସନଂ ତ୍ବାଂ ମହାଭଯମ୍॥ 8-1-17 (54890) 
ପୁତ୍ରାଣାଂ ରାଜ୍ଯକାମେନ ତ୍ବଯା ରାଜନ୍ହିତୈଷିଣା।
ଚରିତାନ୍ଯହିତାନ୍ଯେବ ତେଷାଂ ତେ ଫଲମାଗତମ୍॥ 8-1-18 (54891) 
ହତୋ ଦୁଃଶାସନୋ ରାଜନ୍ଯଥୋକ୍ତଂ ପାଣ୍ଡବେନ ତୁ।
ପ୍ରତିଜ୍ଞା ଭୀମସେନେନ ନିସ୍ତୀର୍ଣା ସା ଚମୂମୁଖେ॥ 8-1-19 (54892) 
ପୀତଂ ଚ କ୍ଷତଜଂ ତସ୍ଯ ଧାର୍ତରାଷ୍ଟ୍ରସ୍ଯ ସଂଯୁଗେ।
ପାଣ୍ଡବେନ ମହାରାଜ କର୍ମ କୃତ୍ବା ସୁଦୁଷ୍କରମ୍*'॥ 8-1-20 (54893) 
ବୈଶମ୍ପାଯନ ଉବାଚ। 8-1-21x (4820) 
ଏତଚ୍ଛ୍ରୁତ୍ବା ମହାରାଜ ଧୃତରାଷ୍ଟ୍ରୋଽମ୍ବିକାସୁତଃ।
ଶୋକସ୍ଯାନ୍ତମପଶ୍ଯନ୍ବୈ ହତଂ ମତ୍ବା ସୁଯୋଧନମ୍। 
ବିହ୍ବଲଃ ପତିତୋ ଭୂମୌ ନଷ୍ଟଚେତା ଇବ ଦ୍ବିପଃ॥  8-1-21 (54894) 
ତସ୍ମିନ୍ନିପତିତେ ଭୂମୌ ବିହ୍ବଲେ ରାଜସତ୍ତମେ।
ଆର୍ତନାଦୋ ମହାନାସୀତ୍ସ୍ତ୍ରୀଣାଂ ଭରତସତ୍ତମ॥ 8-1-22 (54895) 
ଶ ଶବ୍ଦଃ ପୃଥିବୀଂ କୃତ୍ସ୍ନାଂ ପୂରଯାମାସ ସର୍ବଶଃ॥  8-1-23 (54896) 
ଶୋକାର୍ଣବେ ମହାଘୋରେ ନିମଗ୍ନା ଭରତସ୍ତ୍ରିଯଃ।
ରୁରୁଦୁର୍ଦୁଃଖଶୋକାର୍ତା ଭୃଶମୁଦ୍ବିଗ୍ନଚେତସଃ॥ 8-1-24 (54897) 
ରାଜାନଂ ଚ ସମାସାଦ୍ଯ ଗାନ୍ଧାରୀ ଭରତର୍ଷଭ।
ନିଃସଂଜ୍ଞା ପତିତା ଭୂମୌ ସର୍ବାଣ୍ଯନ୍ତଃ ପୁରାଣି ଚ॥ 8-1-25 (54898) 
ତତସ୍ତାଃ ସ଼ଞ୍ଜଯୋ ରାଜନ୍ସମାଶ୍ବାସଯଦାତୁରାଃ।
ମୁହ୍ଯାମାନାଃ ସୁବହୁଶୋ ମୁଞ୍ଚନ୍ତୀର୍ବାରି ନେତ୍ରଜମ୍॥ 8-1-26 (54899) 
ସମାଶ୍ବସ୍ତାଃ ସ୍ତ୍ରିଯସ୍ତାସ୍ତୁ ବେପମାନା ମୁହୁର୍ମୁହୁଃ।
କଦଲ୍ଯ ଇବ ବାତେନ ଧୂଯମାନାଃ ସମନ୍ତତଃ॥ 8-1-27 (54900) 
ରାଜାନଂ ବିଦୁରଶ୍ଚାପି ପ୍ରଜ୍ଞାଚକ୍ଷୁଷମୀଶ୍ବରମ୍।
ଆଶ୍ବାସଯାମାସ ତଦା ସିଞ୍ଚଂସ୍ତୋଯେନ କୌରବମ୍॥ 8-1-28 (54901) 
ସ ଲବ୍ଧ୍ବା ସନକୈଃ ସଂଜ୍ଞାଂ ତାଶ୍ଚ ଦୃଷ୍ଟ୍ବା ସ୍ତ୍ରିଯୋ ନୃପଃ।
ଉନ୍ମତ୍ତ ଇବ ରାଜେନ୍ଦ୍ର ସ୍ଥିତସ୍ତୂଷ୍ଣୀଂ ବିଶାମ୍ପତେ॥ 8-1-29 (54902) 
ତତୋ ଧ୍ଯାତ୍ବା ଚିରଂ କାଲଂ ନିଃଶ୍ବସ୍ଯ ଚ ପୁନଃପୁନଃ।
ସ୍ବାନ୍ପୁତ୍ରାନ୍ଗର୍ହଯାମାସ ବହୁମେନେ ଚ ପାଣ୍ଡବାନ୍॥ 8-1-30 (54903) 
ଗର୍ହଯଂଶ୍ଚାତ୍ମନୋ ବୁଦ୍ଧିଂ ଶକୁନେଃ ସୌବଲସ୍ଯ ଚ।
ଧ୍ଯାତ୍ବା ତୁ ସୁଚିରଂ କାଲଂ ବେପମାନୋ ମୁହୁର୍ମୁହୁଃ॥ 8-1-31 (54904) 
ସଂସ୍ତଭ୍ଯ ଚ ମନୋ ଭୂଯୋ ରାଜା ଧୈର୍ଯସମନ୍ବିତଃ।
ପୁନର୍ଗାବଲ୍ଗଣିଂ ସୂତଂ ପର୍ଯପୃଚ୍ଛତ ସଞ୍ଜଯମ୍॥ 8-1-32 (54905) 
ନ ତ୍ବଯା କଥିତଂ ବାକ୍ଯଂ ଶ୍ରୁତଂ ସଞ୍ଜଯ ତନ୍ମଯା॥  8-1-33 (54906) 
କଚ୍ଚିଦ୍ଦୁର୍ଯୋଧନଃ ସୂତ ନ ଗତୋ ବୈ ଯମକ୍ଷଯମ୍।
ଜଯେ ନିରାଶଃ ପୁତ୍ରୋ ମେ ସତତଂ ଜଯକାମୁକଃ। 
ବ୍ରୂହି ସଞ୍ଜଯ ତତ୍ତ୍ବେନ ପୁନରୁକ୍ତାଂ କଥାମିମାମ୍॥  8-1-34 (54907) 
ବୈଶମ୍ପାଯନ ଉବାଚ। 8-1-35x (4821) 
ଏବମୁକ୍ତୋଽବ୍ରବୀତ୍ସୂତୋ ରାଜାନଂ ଜନମେଜଯ।
ହତୋ ବୈକର୍ତନୋ ରାଜନ୍ସହପୁତ୍ରୈର୍ମହାରଥଃ। 
ଭ୍ରାତୃଭିଶ୍ଚ ମହେଷ୍ବାସୈଃ ସୂତପୁତ୍ରୈସ୍ତନୁତ୍ଯଜୈଃ॥  8-1-35 (54908) 
ଦୁଃଶାସନଶ୍ଚ ନିହତଃ ପାଣ୍ଡବେନ ଯଶସ୍ବିନା।
ପୀତଂ ଚ ରୁଧିରଂ କୋପାଦ୍ଭୀମସେନେନ ସଂଯୁଗେ॥ 8-1-36 (54909) 
`ବୈଶମ୍ପାଯନ ଉବାଚ। 8-1-37x (4822) 
ଏତଚ୍ଛ୍ରୁତ୍ବା ମହାରାଜ ଧୃତରାଷ୍ଟ୍ରୋଽମ୍ବିକାସୁତଃ।
ଦହ୍ଯମାନୋଽବ୍ରବୀତ୍ସୂତଂ ମୁହୂର୍ତଂ ତିଷ୍ଠ ସଞ୍ଜଯ। 
ବ୍ଯାକୁଲଂ ମେ ମନସ୍ତାତ ମା ତାବତ୍କିଂଚିଦୁଚ୍ଯତାମ୍॥  8-1-37 (54910) 
ରାଜାପି ନାବ୍ରବୀତ୍କିଞ୍ଚିତ୍ସଞ୍ଜଯୋ ବିଦୁରସ୍ତଥା।
ତୂଷ୍ଣୀମ୍ଭୂତସ୍ତଦା ସୋଽଥ ବଭୂବ ଜଗତୀପତିଃ'॥ ॥ 8-1-38 (54911) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ପ୍ରଥମୋଽଧ୍ଯାଯଃ॥ 1 ॥

Mahabharata - Karna Parva - Chapter Topics

ଦୁର୍ଯୋଧନାଦିଭିଃ କର୍ଣସ୍ଯ ସୈନାପତ୍ଯେଽଭିଷେଚନପୂର୍ବକଂ ଯୁଦ୍ଧାଯ ନିର୍ଯାଣମ୍॥ 1 ॥ ଜନମେଜଯେନ ବୈଶମ୍ପାଯନମ୍ପ୍ରତି କର୍ଣମରଣଶ୍ରାବିଣୋ ଧୃତରାଷ୍ଟ୍ରସ୍ଯ ପ୍ରବୃତ୍ତିପ୍ରଶ୍ନଃ॥ 2 ॥

Mahabharata - Karna Parva - Chapter Text

8-1-0 (54912) 
ଶ୍ରୀକୃଷ୍ଣାଯ ନମଃ॥ 8-1-0x (4823) 
[ନାରାଯଣଂ ନମସ୍କୃତ୍ଯ ନରଂ ଚୈବ ନରୋତ୍ତମମ୍।
ଦେବୀଂ ସରସ୍ବତୀଂ ଚୈବ ତତୋ ଜଯମୁଦୀରଯେତ୍॥ 8-1-1 (54913) 
ବୈଶମ୍ପାଯନ ଉବାଚ। 8-1-2x (4824) 
ତତୋ ଦ୍ରୋଣେ ହତେ ରାଜନ୍ଦୁର୍ଯୋଧନମୁଖା ନୃପାଃ।
ଭୃଶମୁଦ୍ବିଗ୍ନମନସୋ ଦ୍ରୋଣପୁତ୍ରମୁପାଗମନ୍॥ 8-1-2 (54914) 
ତେ ଦ୍ରୋଣମନୁଶୋଚନ୍ତଃ କଶ୍ମଲାଭିହତୌଜସଃ।
ପର୍ଯୁପାସନ୍ତ ଶୋକାର୍ତାସ୍ତତଃ ଶାରଦ୍ବତୀସୁତମ୍॥ 8-1-3 (54915) 
ତେ ମୁହୂର୍ତଂ ସମାଶ୍ବସ୍ଯ ହେତୁଭିଃ ଶାସ୍ତ୍ରସମ୍ମିତୈଃ।
ରାତ୍ର୍ଯାଗମେ ମହୀପାଲାଃ ସ୍ବାନି ବେଶ୍ମାନି ଭେଜିରେ॥ 8-1-4 (54916) 
ତେ ବେଶ୍ମସ୍ବପି କୌରବ୍ଯ ପୃଥ୍ବୀଶା ନାପ୍ନୁବନ୍ସୁଖମ୍।
ଚିନ୍ତଯନ୍ତଃ କ୍ଷଯଂ ତୀବ୍ରଂ ଦୁଃଖଶୋକସମନ୍ବିତାଃ॥ 8-1-5 (54917) 
ବିଶେଷତଃ ସୂତପୁତ୍ରୋ ରାଜା ଚୈବ ସୁଯୋଧନଃ।
ଦୁଃଶାସନଶ୍ଚ ଶକୁନିଃ ସୌବଲଶ୍ଚ ମହାବଲଃ॥ 8-1-6 (54918) 
ଉଷିତାସ୍ତେ ନିଶାଂ ତାଂ ତୁ ଦୁର୍ଯୋଧନନିବେଶନେ।
ଚିନ୍ତଯନ୍ତଃ ପରିକ୍ଲେଶାନ୍ପାଣ୍ଡବାନାଂ ମହାତ୍ମନାମ୍॥ 8-1-7 (54919) 
ଯତ୍ତଦ୍ଦ୍ଯୂତେ ପରିକ୍ଲିଷ୍ଟା କୃଷ୍ଣା ଚାନାଯିତା ସଭାମ୍।
ତତ୍ସ୍ମରନ୍ତୋଽନୁଶୋଚନ୍ତୋ ଭୃଶମୁଦ୍ବିଗ୍ନଚତେତସଃ॥ 8-1-8 (54920) 
ତଥା ତୁ ସଞ୍ଚିନ୍ତଯତାଂ ତାନ୍କ୍ଲେଶାନ୍ଦ୍ଯୂତକାରିତାନ୍।
ଦୁଃଖେନ କ୍ଷଣଦା ରାଜଞ୍ଜଗାମାବ୍ଦଶତୋପମା॥ 8-1-9 (54921) 
ତତଃ ପ୍ରଭାତେ ବିମଲେ ସ୍ଥିତା ଦିଷ୍ଟସ୍ଯ ଶାସନେ।
ଚକ୍ରୁରାବଶ୍ଯକଂ ସର୍ବେ ବିଧିଦୃଷ୍ଟେନ କର୍ମଣା॥ 8-1-10 (54922) 
ତେ କୃତ୍ବାଽବଶ୍ଯକାର୍ଯାଣି ସମାଶ୍ବସ୍ଯ ଚ ଭାରତ।
ଯୋଗମାଜ୍ଞାପଯାମାସୁର୍ଯୁଦ୍ବାଯ ଚ ବିନିର୍ଯଯୁଃ॥ 8-1-11 (54923) 
କର୍ଣଂ ସେନାପତିଂ କୃତ୍ବା କୃତକୌତୁକମଙ୍ଗଲାଃ।
ପୂଜଯିତ୍ବା ଦ୍ବିଜଶ୍ରେଷ୍ଠାନ୍ଦଧିପାତ୍ରଘୃତାକ୍ଷତୈଃ॥ 8-1-12 (54924) 
ଗୋଭିରଶ୍ବୈଶ୍ଚ ନିଷ୍କୈଶ୍ଚ ବାସୋଭିଶ୍ଚ ମହାଧନୈଃ।
ବନ୍ଦ୍ଯମାନା ଜଯାଶୀର୍ଭିଃ ସୂତମାଗଧବନ୍ଦିଭିଃ॥ 8-1-13 (54925) 
ତଥୈବ ପାଣ୍ଡବା ରାଜନ୍କୃତପୂର୍ବାହ୍ଣିକକ୍ରିଯାଃ।
ଶିବିରାନ୍ନିର୍ଯଯୁସ୍ତୂର୍ଣଂ ଯୁଦ୍ବାଯ କୃତନିଶ୍ଚଯାଃ॥ 8-1-14 (54926) 
ତତଃ ପ୍ରବବୃତେ ଯୁଦ୍ବଂ ତୁମୁଲଂ ରୋମହର୍ଷଣମ୍।
କୁରୂଣାଂ ପାଣ୍ଡବାନାଂ ଚ ପରସ୍ପରଜଯୈଷିଣାମ୍॥ 8-1-15 (54927) 
ତଯୋର୍ଦ୍ବୌ ଦିବସୌ ଯୁଦ୍ବଂ କୁରୁପାଣ୍ଡବସେନଯୋଃ।
କର୍ଣେ ସେନାପତୌ ରାଜନ୍ବଭୂବାଦ୍ଭୁତଦର୍ଶନମ୍॥ 8-1-16 (54928) 
ତତଃ ଶତ୍ରୁକ୍ଷଯଂ କୃତ୍ବା ସୁମହାନ୍ତଂ ରଣେ ବୃଷଃ।
ପଶ୍ଯତାଂ ଧାର୍ତରାଷ୍ଟ୍ରାଣାଂ ଫଲ୍ଗୁନେନ ନିପାତିତଃ॥ 8-1-17 (54929) 
ତତସ୍ତୁ ସଞ୍ଜଯଃ ସର୍ବଂ ଗତ୍ବା ନାଗପୁରଂ ଦ୍ରୁତମ୍।
ଆଚଷ୍ଟ ଧୃତରାଷ୍ଟ୍ରାଯ ଯଦ୍ବୃତ୍ତଂ କୁରୁଜାଙ୍ଗଲେ॥ 8-1-18 (54930) 
ଜନମଯେଜଯ ଉବାଚ। 8-1-19x (4825) 
ଆପଗେଯଂ ହତଂ ଶ୍ରୁତ୍ବା ଦ୍ରୋଣଂ ଚାପି ମହାରଥମ୍।
ଆଜଗାମ ପରାମାର୍ତିଂ ବୃଦ୍ବୋ ରାଜାଽମ୍ବିକାସୁତଃ॥ 8-1-19 (54931) 
ସ ଶ୍ରୁତ୍ବା ନିହତଂ କର୍ଣଂ ଦୁର୍ଯୋଧନହିତୈଷିଣମ୍।
କଥଂ ଦ୍ବିଜବର ପ୍ରାଣାନଧାରଯତ ଦୁଃଖିତଃ॥ 8-1-20 (54932) 
ଯସ୍ମିଞ୍ଜଯାଶାଂ ପୁତ୍ରାଣାଂ ସମମନ୍ଯତ ପାର୍ଥିବଃ।
ତସ୍ମିନ୍ହତେ ସ କୌରବ୍ଯଃ କଥଂ ପ୍ରାଣାନଧାରଯତ୍॥ 8-1-21 (54933) 
ଦୁର୍ମରଂ ତଦହଂ ମନ୍ଯେ ନୃଣାଂ କୃଚ୍ଛ୍ରେଽପି ବର୍ତତାମ୍।
ଯତ୍ର କର୍ଣଂ ହତଂ ଶ୍ରୁତ୍ବା ନାତ୍ଯଜଜ୍ଜୀବିତଂ ନୃପଃ॥ 8-1-22 (54934) 
ତଥା ଶାନ୍ତନବଂ ବୃଦ୍ବଂ ବ୍ରହ୍ମନ୍ବାହ୍ଲୀକମେବ ଚ।
ଦ୍ରୋଣଂ ଚ ସୋମଦତ୍ତଂ ଚ ଭୂରିଶ୍ରବସମେବ ଚ॥ 8-1-23 (54935) 
ତଥୈବ ଚାନ୍ଯାନ୍ସୁହୃଦଃ ପୁତ୍ରାନ୍ପୌତ୍ରାଂଶ୍ଚ ପାତିତାନ୍।
ଶ୍ରୁତ୍ବା ଯନ୍ନାଜହାତ୍ପ୍ରାଣାଂସ୍ତନ୍ମନ୍ଯେ ଦୁଷ୍କରଂ ଦ୍ବିଜ॥ 8-1-24 (54936) 
ଏତନ୍ମେ ସର୍ବମାଚକ୍ଷ୍ବ ବିସ୍ତରେଣ ମହାମୁନେ।
ନ ହି ତୃପ୍ଯାମି ପୂର୍ବେଷାଂ ଶୃଣ୍ବାନଶ୍ଚରିତଂ ମହତ୍॥ ॥ 8-1-25 (54937) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷୋଡଶଦିବସଯୁଦ୍ଧାରମ୍ଭେ ପ୍ରଥମୋଽଧ୍ଯାଯଃ॥ 1 ॥


Mahabharata - Karna Parva - Chapter Topics

ଧୃତରାଷ୍ଟ୍ରେଣ ଭୀଷ୍ମଦ୍ରୋଣୌ ପ୍ରତ୍ଯନୁଶୋଚନପୂର୍ବକଂ ସଞ୍ଜଯମ୍ପ୍ରତି ଦୁର୍ଯୋଧନାଦିପ୍ରବୃତ୍ତିପ୍ରଶ୍ନଃ॥ 1 ॥

Mahabharata - Karna Parva - Chapter Text

8-1-0 (54938) 
ବୈଶମ୍ପାଯନ ଉବାଚ। 8-1-0x (4826) 
ହତେ କର୍ଣେ ମହାରାଜ ନିଶି ଗାବଲ୍ଗଣିସ୍ତଦା।
ଦୀନୋ ଯଯୌ ନାଗପୁରମଶ୍ବୈର୍ବାତସମୈର୍ଜବେ॥ 8-1-1 (54939) 
ସ ହାସ୍ତିନପୁରଂ ଗତ୍ବା ଭୃଶମୁଦ୍ବିଗ୍ନଚେତନଃ।
ଜଗାମ ଧୃତରାଷ୍ଟ୍ରସ୍ଯ କ୍ଷଯଂ ପ୍ରକ୍ଷୀଣବାନ୍ଧବମ୍॥ 8-1-2 (54940) 
ସ ତମୁଦ୍ବୀକ୍ଷ୍ଯ ରାଜାନଂ କଶ୍ମଲାଭିହତୌଜସମ୍।
ବବନ୍ଦେ ପ୍ରାଞ୍ଜଲିର୍ଭୂତ୍ବା ମୂର୍ଧ୍ନା ପାଦୌ ନୃପସ୍ଯ ହ॥ 8-1-3 (54941) 
ସମ୍ପୂଜ୍ଯ ଚ ଯଥାନ୍ଯାଯଂ ଧୃତରାଷ୍ଟ୍ରଂ ମହୀପତିମ୍।
ହା କଷ୍ଟମିତି ଚୋକ୍ତ୍ବା ସ ତତୋ ବଚନମାଦଦେ॥ 8-1-4 (54942) 
ସଞ୍ଜଯୋଽହଂ କ୍ଷିତିପତେ କଚ୍ଚିଦାସ୍ତେ ସୁଖଂ ଭବାନ୍।
ସ୍ବଦୋଷୈରାପଦଂ ପ୍ରାପ୍ଯ କଚ୍ଚିନ୍ନାଦ୍ଯ ବିମୁହ୍ଯତି॥ 8-1-5 (54943) 
ହିତାନ୍ଯୁକ୍ତାନି ବିଦୁରଦ୍ରୋଣଗାଙ୍ଗେଯକେଶବୈଃ।
ଅଗୃହୀତାନ୍ଯନୁସ୍ମୃତ୍ଯ କଚ୍ଚିନ୍ନ କୁରୁଷେ ବ୍ଯଥାମ୍॥ 8-1-6 (54944) 
ରାମନାରଦକଣ୍ବାଦ୍ଯୈର୍ହିତମୁକ୍ତଂ ସଭାତଲେ।
ନ ଗୃହୀତମନୁସ୍ମୃତ୍ଯ କଚ୍ଚିନ୍ନ କୁରୁଷେ ବ୍ଯଥାମ୍॥ 8-1-7 (54945) 
ସୁହୃଦସ୍ତ୍ବଦ୍ବିତେ ଯୁକ୍ତାନ୍ଭୀଷ୍ମଦ୍ରୋଣମୁଖାନ୍ପରୈଃ।
ନିହତାନ୍ଯୁଧି ସଂସ୍ମୃତ୍ଯ କଚ୍ଚିନ୍ନ କୁରୁଷେ ବ୍ଯଥାମ୍॥ 8-1-8 (54946) 
ତମେବଂବାଦିନଂ ରାଜା ସୂତପୁତ୍ରଂ କୃତାଜଲିମ୍।
ସୁଦୀର୍ଘମଥ ନିଃଶ୍ବସ୍ଯ ଦୁଃଖାର୍ତ ଇଦମବ୍ରବୀତ୍॥ 8-1-9 (54947) 
ଧୃତରାଷ୍ଟ୍ର ଉବାଚ। 8-1-10x (4827) 
ଆପଗେଯେ ହତେ ଶୂରେ ଦିବ୍ଯାସ୍ତ୍ରବତି ସଞ୍ଜଯ।
ଦ୍ରୋଣେ ଚ ପରମେଷ୍ବାସେ ଭୃଶଂ ମେ ବ୍ଯଥିତଂ ମନଃ॥ 8-1-10 (54948) 
ଯୋ ରଥାନାଂ ସହସ୍ରାଣି ଦଂଶିତାନାଂ ଦଶୈବ ତୁ।
ଅହନ୍ଯହନି ତେଜସ୍ବୀ ନିଜଘ୍ନେ ବସୁସମ୍ଭବଃ॥ 8-1-11 (54949) 
ତଂ ହତଂ ଯଜ୍ଞସେନସ୍ଯ ପୁତ୍ରେଣେହ ଶିଖଣ୍ଡିନା।
ପାଣ୍ଡବେଯାଭିଗୁପ୍ତେନ ଶ୍ରୁତ୍ବା ମେ ବ୍ଯଥିତଂ ମନଃ॥ 8-1-12 (54950) 
ଭାର୍ଗବଃ ପ୍ରଦଦୌ ଯସ୍ମୈ ପରମାସ୍ତ୍ରଂ ମହାହବେ।
ସାକ୍ଷାଦ୍ରାମଣେ ଯୋ ବାଲ୍ଯେ ଧନୁର୍ବେଦ ଉପାକୃତଃ॥ 8-1-13 (54951) 
ଯସ୍ଯ ପ୍ରସାଦାତ୍କୌନ୍ତେଯା ରାଜପୁତ୍ରା ମହାରଥାଃ।
ମହାରଥତ୍ବଂ ସମ୍ପ୍ରାପ୍ତାସ୍ତଥାଽନ୍ଯେ ବସୁଧାଧିପାଃ॥ 8-1-14 (54952) 
ତଂ ଦ୍ରୋଣଂ ନିହତଂ ଶ୍ରୁତ୍ବା ଧୃଷ୍ଟଦ୍ଯୁମ୍ନେନ ସଂଯୁଗେ।
ସତ୍ଯସନ୍ଧଂ ମହେଷ୍ବାସଂ ଭୃଶଂ ମେ ବ୍ଯଥିତଂ ମନଃ॥ 8-1-15 (54953) 
ଯଯୋର୍ଲୋକେ ପୁମାନସ୍ତ୍ରେ ନ ସମୋଽସ୍ତି ଚତୁର୍ବିଧେ।
ତୌ ଦ୍ରୋଣଭୀଷ୍ମୌ ଶ୍ରୁତ୍ବା ତୁ ହତୌ ମେ ବ୍ଯଥିତଂ ମନଃ॥ 8-1-16 (54954) 
ତ୍ରୈଲୋକ୍ଯେ ଯସ୍ଯ ଚାସ୍ତ୍ରେଷୁ ନ ପୁମାନ୍ବିଦ୍ଯତେ ସମଃ।
ତଂ ଦ୍ରୋଣଂ ନିହତଂ ଶ୍ରୁତ୍ବା କିମକୁର୍ବତ ମାମକାଃ॥ 8-1-17 (54955) 
ସଂଶପ୍ତକାନାଂ ଚ ବଲେ ପାଣ୍ଡବେନ ମହାତ୍ମନା।
ଧନଞ୍ଜଯେନ ବିକ୍ରମ୍ଯ ଗମିତେ ଯମସାଦନମ୍॥ 8-1-18 (54956) 
ନାରାଯଣାସ୍ତ୍ରେ ଚ ହତେ ଦ୍ରୋଣପୁତ୍ରସ୍ଯ ଧୀମତଃ।
ବିପ୍ରଦ୍ରୁତାନହଂ ମନ୍ଯେନିମଗ୍ନାଞ୍ଶୋକସାଗରେ।  8-1-19 (54957) 
ପ୍ଲବମାନାନ୍ହତେ ଦ୍ରୋଣେ ସନ୍ନନୌକାନିବାର୍ଣବେ॥
ଦୁର୍ଯୋଧନସ୍ଯ କର୍ଣସ୍ଯ ଭୋଜସ୍ଯ କୃତବର୍ମଣଃ।  8-1-20 (54958) 
ମଦ୍ରରାଜସ୍ଯ ଶଲ୍ଯସ୍ଯ ଦ୍ରୌଣେଶ୍ଚୈବ କୃପସ୍ଯ ଚ॥
ମତ୍ପୁତ୍ରସ୍ଯ ଚ ଶେଷସ୍ଯ ତଥାଽନ୍ଯେଷାଂ ଚ ସଞ୍ଜଯ।  8-1-21 (54959) 
ବିପ୍ରଦ୍ରୁତେଷ୍ବନୀକେଷୁ ମୁଖବର୍ଣୋଽଭବତ୍କଥମ୍॥
ଏତତ୍ସର୍ବଂ ଯଥାବୃତ୍ତଂ ତଥା ଗାବଲ୍ଗଣେ ମମ।  8-1-22 (54960) 
ଆଚକ୍ଷ୍ବ ପାଣ୍ଡବେଯାନାଂ ମାମକାନାଂ ଚ ବିକ୍ରମମ୍॥  8-1-23 (54961) 
ସଞ୍ଜଯ ଉବାଚ। 8-1-23x (4828) 
ତବାପରାଧାଦ୍ଯଦ୍ବୃତ୍ତଂ କୌରବେଯେଷୁ ମାରିଷ।
ତଚ୍ଛ୍ରୁତ୍ବା ମା ବ୍ଯଥାଂ କାର୍ଷୀର୍ଦିଷ୍ଟେ ନ ବ୍ଯଥତେ ବୁଧଃ॥ 8-1-24 (54962) 
ଯସ୍ମାଦଭାବୀ ଭାବୀ ବା ଭବେଦର୍ଥୋ ନରଂ ପ୍ରତି।
ଅପ୍ରାପ୍ତୌ ତସ୍ଯ ବା ପ୍ରାପ୍ତୌ ନ କଶ୍ଚିଦ୍ଯଥତେ ବୁଧଃ॥ 8-1-25 (54963) 
ଧୃତରାଷ୍ଟ୍ର ଉବାଚ। 8-1-26x (4829) 
ନ ବ୍ଯଥାଽଭ୍ଯଧିକା କାଚିଦ୍ବିଦ୍ଯତେ ମମ ସଞ୍ଜଯ।
ଦିଷ୍ଟମେତତ୍ପୁରା ମନ୍ଯେ କଥଯସ୍ଯ ଯଥେଚ୍ଛକମ୍॥ ॥ 8-1-26 (54964) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଦ୍ବିତୀଯୋଽଧ୍ଯାଯଃ॥ 2 ॥


Mahabharata - Karna Parva - Chapter Topics

ଦୁର୍ଯୋଧନେନ ଦ୍ରୋଣମରଣନିର୍ବିଣ୍ଣାନାଂ ସୈନିକାନାଂ କର୍ଣଗୁଣାନୁବର୍ଣନେନ ପ୍ରୋତ୍ସାହନମ୍॥ 1 ॥ ସଞ୍ଜଯେନ ଧୃତରାଷ୍ଟ୍ରମ୍ପ୍ରତି କର୍ଣପରାକ ମପ୍ରଶଂସନପୂର୍ବକଂ ତନ୍ନିଧନକଥନମ୍॥ 2 ॥

Mahabharata - Karna Parva - Chapter Text

8-1-0 (54965) 
ସଞ୍ଜଯ ଉବାଚ। 8-1-0x (4830) 
ହତେ ଦ୍ରୋଣେ ମହେଷ୍ବାସେ ତବ ପୁତ୍ରା ମହାରଥାଃ।
ବଭୂବୁରସ୍ବସ୍ଥମୁଖା ବିଷଣ୍ଣା ଗତଚେତସଃ॥ 8-1-1 (54966) 
ଅବାଙ୍ମୁଖାଃ ଶସ୍ତ୍ରଭୃତଃ ସର୍ବ ଏବ ବିଶାମ୍ପତେ।
ଅବେକ୍ଷମାଣାଃ ଶୋକାର୍ତା ନାଭ୍ଯଭାଷନ୍ପରସ୍ପରମ୍॥ 8-1-2 (54967) 
ତାନ୍ଦୃଷ୍ଟ୍ବା ବ୍ଯଥିତାକାରାନ୍ସୈନ୍ଯାନି ତବ ଭାରତ।
ଊର୍ଧ୍ବମେବ ନିରୈକ୍ଷନ୍ତ ଦୁଃଖତ୍ରସ୍ତାନ୍ଯନେକଶଃ॥ 8-1-3 (54968) 
ଶସ୍ତ୍ରାଣ୍ଯେଷାଂ ତୁ ରାଜେନ୍ଦ୍ର ଶୋଣିତାକ୍ତାନି ସର୍ବଶଃ।
ପ୍ରାଭ୍ରଶ୍ଯନ୍ତ କରାଗ୍ରେଭ୍ଯୋ ଦୃଷ୍ଟ୍ବା ଦ୍ରୋଣଂ ହତଂ ଯୁଧି॥ 8-1-4 (54969) 
ତାନି ବଦ୍ବାନ୍ଯରିଷ୍ଟାନି ଲମ୍ବମାନାନି ଭାରତ।
ଅଦୃଶ୍ଯନ୍ତ ମହାରାଜ ନକ୍ଷତ୍ରାଣି ଯଥା ଦିବି॥ 8-1-5 (54970) 
ତଥା ତୁ ସ୍ତିମିତଂ ଦୃଷ୍ଟ୍ବା ଗତସତ୍ବମବସ୍ଥିତମ୍।
ବଲଂ ତବ ମହାରାଜ ରାଜା ଦୁର୍ଯୋଧନୋଽବ୍ରବୀତ୍॥ 8-1-6 (54971) 
ଭବତାଂ ବାହୁବୀର୍ଯଂ ହି ସମାଶ୍ରିତ୍ଯ ମଯା ଯୁଧି।
ପାଣ୍ଡବେଯାଃ ସମାହୂତା ଯୁଦ୍ବଂ ଚେଦଂ ପ୍ରବର୍ତିତମ୍॥ 8-1-7 (54972) 
ତଦିଦଂ ନିହତେ ଦ୍ରୋଣେ ବିଷଣ୍ଣମିବ ଲକ୍ଷ୍ଯତେ।
ଯୁଧ୍ଯମାନାଶ୍ଚ ସମରେ ଯୋଧା ବଧ୍ଯନ୍ତି ସର୍ବଶଃ॥ 8-1-8 (54973) 
ଜଯୋ ବାଽପି ବଧୋ ବାଽପି ଯୁଧ୍ଯମାନସ୍ଯ ସଂଯୁଗେ।
ଭବେତ୍କିମତ୍ର ଚିତ୍ରଂ ବୈ ଯୁଧ୍ଯଧ୍ବଂ ସର୍ବତୋମୁଖାଃ॥ 8-1-9 (54974) 
ପଶ୍ଯଧ୍ବଂ ଚ ମହାତ୍ମାନଂ କର୍ଣଂ ବୈକର୍ତନଂ ଯୁଧି।
ପ୍ରଚରନ୍ତଂ ମହେଷ୍ବାସଂ ଦିବ୍ଯୈରସ୍ତ୍ରୈର୍ମହାବଲମ୍॥ 8-1-10 (54975) 
ଯସ୍ଯ ବୈ ଯୁଧି ସନ୍ତ୍ରାସାତ୍କୁନ୍ତୀପୁତ୍ରୋ ଧନଞ୍ଜଯଃ।
ନିବର୍ତତେ ସଦା ମନ୍ଦଃ ସିଂହାତ୍କ୍ଷୁଦ୍ରମୃଗୋ ଯଥା॥ 8-1-11 (54976) 
ଯେନ ନାଗାଯୁତପ୍ରାଣୋ ଭୀମସେନୋ ମହାବଲଃ।
ମାନୁଷେଣୈବ ଯୁଦ୍ଧେନ ତାମବସ୍ଥାଂ ପ୍ରବେଶିତଃ॥ 8-1-12 (54977) 
ଯେନ ଦିବ୍ଯାସ୍ତ୍ରବିଚ୍ଛୂରୋ ମାଯାବୀ ସ ଘଟୋତ୍କଚଃ।
ଅମୋଘଯା ରଣେ ଶକ୍ତ୍ଯା ନିହତୋ ଭୈରବଂ ନଦନ୍॥ 8-1-13 (54978) 
ତସ୍ଯ ଦୁର୍ବାରବୀର୍ଯସ୍ଯ ସତ୍ଯସନ୍ଧସ୍ଯ ଧୀମତଃ।
ବାହ୍ବୋର୍ଦ୍ରବିଣମକ୍ଷଯ୍ଯମଦ୍ଯ ଦ୍ରକ୍ଷ୍ଯଥ ସଂଯୁଗେ॥ 8-1-14 (54979) 
ଦ୍ରୋଣପୁତ୍ରସ୍ଯ ବିକ୍ରାନ୍ତଂ ରାଧେଯସ୍ଯୈବ ଚୋଭଯୋଃ।
ପଶ୍ଯନ୍ତୁ ପାଣ୍ଡୁପୁତ୍ରାସ୍ତେ ବିଷ୍ଣୁବାସବଯୋରିବ॥ 8-1-15 (54980) 
ସର୍ବ ଏବ ଭବନ୍ତଶ୍ଚ ଶକ୍ତାଃ ପ୍ରତ୍ଯେକଶୋଽପି ବା।
ପାଣ୍ଡୁପୁତ୍ରାନ୍ରଣେ ହନ୍ତୁଂ ସସୈନ୍ଯାନ୍କିସୁ ସଂହତାଃ। 
ବୀର୍ଯବନ୍ତଃ କୃତାସ୍ତ୍ରାଶ୍ଚ ଦ୍ରକ୍ଷ୍ଯଥାଦ୍ଯ ପରସ୍ପରମ୍॥  8-1-16 (54981) 
ସଞ୍ଜଯ ଉବାଚ। 8-1-17x (4831) 
ଏବମୁକ୍ତ୍ବା ତତଃ କର୍ଣଂ ଚକ୍ରେ ସେନାପତିଂ ତଦା।
ତବ ପୁତ୍ରୋ ମହାବୀର୍ଯୋ ଭ୍ରାତୃଭିଃ ସହିତୋଽନଘ॥ 8-1-17 (54982) 
ସୈନାପତ୍ଯମଥାବାପ୍ଯ କର୍ଣୋ ରାଜନ୍ମହାରଥଃ।
ସିଂହନାଦଂ ବିନଦ୍ଯୋଚ୍ଚୈଃ ପ୍ରାଯୁଧ୍ଯତ ରଣୋତ୍କଟଃ॥ 8-1-18 (54983) 
ସସୃଞ୍ଜଯାନାଂ ସର୍ବେଷାଂ ପାଞ୍ଚାଲାନାଂ ଚ ମାରିଷ।
କେକଯାନାଂ ବିଦେହାନାଂ ଚକାର କଦନଂ ମହତ୍॥ 8-1-19 (54984) 
ତସ୍ଯେଷୁଧାରାଃ ଶତଶଃ ପ୍ରାଦୁରାସଞ୍ଛରାସନାତ୍।
ଅଗ୍ରେ ପୁଙ୍ଖେଷୁ ସଂସକ୍ତା ଯଥା ଭ୍ରମରପଙ୍କ୍ତଯଃ॥ 8-1-20 (54985) 
ସ ପୀଡଯିତ୍ବା ପାଞ୍ଚାଲାନ୍ପାଣ୍ଡବାଂଶ୍ଚ ତରସ୍ବିନଃ।
ହତ୍ବା ସହସ୍ରଶୋ ଯୋଧାନର୍ଜୁନେନ ନିପାତିତଃ॥ ॥ 8-1-21 (54986) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ତୃତୀଯୋଽଧ୍ଯାଯଃ॥ 3 ॥

Mahabharata - Karna Parva - Chapter Footnotes

8-1-21 ବିହ୍ବଲଃ ଚଲନାସମର୍ଥଃ କାଷ୍ଠବତ୍ପତିତଃ॥ 8-1-25 ଅନ୍ତଃପୁରାଣି ସ୍ତ୍ରିଯଃ॥ 8-1-27 କଦଲ୍ଯଇବ ବେପମାନା ଆସନ୍ନିତି ଶେଷଃ॥ 8-1-29 ଦୃଷ୍ଟ୍ବା ମନସୈବାତ୍ମପ୍ରତ୍ଯଯେନ ଦୁଃଖବତୀର୍ଜ୍ଞତ୍ବା॥ 8-1-34 ଇଷ୍ଟବିଯୋଗମାତ୍ରେଣ ଦଶରଥାଦିର୍ମୃତଃ। ଅସ୍ଯତୁ ଜଯେ ନୈରାଶ୍ଯମଧିକଂ ମରଣକାରଣମସ୍ତୀତି ଭାବଃ॥ 8-1-1 ପ୍ରଥମୋଽଧ୍ଯାଯଃ॥






କର୍ଣପର୍ବ - ଅଧ୍ଯାଯ 002

॥ ଶ୍ରୀଃ ॥

8.2. ଅଧ୍ଯାଯଃ 002 

Mahabharata - Karna Parva - Chapter Topics

ଧୃତରାଷ୍ଟ୍ରେଣ ନିଜସେନାଯାଂ ନିହତାନାଂ ନାମନିବେଦନଂ ଚୋଦିତେନ ସଞ୍ଜଯେନ ତତ୍କଥନମ୍॥ 1 ॥

Mahabharata - Karna Parva - Chapter Text

8-2-0 (54987) 
`ଜନମେଜଯ ଉବାଚ। 8-2-0x (4832) 
ତଚ୍ଛ୍ରୁତ୍ବା କର୍ଣହନନଂ ପୁତ୍ରାଂଶ୍ଚୈବ ପଲାଯିତାନ୍।
ଧୃତରାଷ୍ଟ୍ରୋ ନୃପଶ୍ଚୈବ ଦ୍ବିଜଶ୍ରେଷ୍ଠ କିମବ୍ରବୀତ୍॥ 8-2-1 (54988) 
ପ୍ରାପ୍ତବାନ୍ବ୍ଯସନଂ ଘୋରଂ ପୁତ୍ରବ୍ଯସନଜଂ ମହତ୍।
କାଲେ ଯଦୁକ୍ତବାଂସ୍ତସ୍ମିଂସ୍ତନ୍ମମାଚକ୍ଷ୍ବ ତତ୍ତ୍ବତଃ'॥ 8-2-2 (54989) 
ବୈଶମ୍ପାଯନ ଉବାଚ। 8-2-3x (4833) 
ଏତଚ୍ଛ୍ରୁତ୍ବା ମହାରାଜ ଧୃତରାଷ୍ଟ୍ରୋଽମ୍ବିକାସୁତଃ।
ଅବ୍ରବୀତ୍ସଞ୍ଜଯଂ ସୂତଂ ଶୋକସଂବିଗ୍ନମାନସଃ॥ 8-2-3 (54990) 
ଦୁଷ୍ପ୍ରଣୀତେନ ମେ ତାତ ପୁତ୍ରସ୍ଯାଦୀର୍ଘଜୀବିନଃ।
ହତଂ ବୈକର୍ତନଂ ଶ୍ରୁତ୍ବା ଶୋକୋ ମର୍ମାଣି କୃନ୍ତତି॥ 8-2-4 (54991) 
ତସ୍ଯ ମେ ସଂଶଯଂ ଛିନ୍ଧି ଦୁଃଖପାରଂ ତିତୀର୍ଷତଃ।
କୁରୂଣାଂ ସୃଞ୍ଜଯାନାଂ ଚ କେ ଜୀବନ୍ତି କେ ମୃତାଃ॥ 8-2-5 (54992) 
ସଞ୍ଜଯ ଉବାଚ। 8-2-6x (4834) 
ହତଃ ଶାନ୍ତନବୋ ରାଜନ୍ଦୁରାଧର୍ଷଃ ପ୍ରତାପବାନ୍।
ହତ୍ବା ପାଣ୍ଡବଯୋଧାନାମର୍ବୁଦଂ ଦଶଭିର୍ଦିନୈଃ॥ 8-2-6 (54993) 
ତଥା ଦ୍ରୋଣୋ ମହେଷ୍ବାସଃ ପାଞ୍ଚାଲାନାଂ ରଥବ୍ରଜାନ୍।
ନିହତ୍ଯ ଯୁଧି ଦୁର୍ଧର୍ଷଃ ପଞ୍ଚାଦ୍ରୁକ୍ମରଥୋ ହତଃ॥ 8-2-7 (54994) 
ହତଶେଷସ୍ଯ ଭୀଷ୍ମେଣ ଦ୍ରୋଣେନ ଚ ମହାତ୍ମନା।
ଅର୍ଧଂ ନିହତ୍ଯ ସୈନ୍ଯସ୍ଯ କର୍ଣୋ ବୈକର୍ତନୋ ହତଃ॥ 8-2-8 (54995) 
ବିବିଂଶତିର୍ମହାରାଜ ରାଜପୁତ୍ରୋ ମହାବଲଃ।
ଆନର୍ତଯୋଧାଞ୍ଶତଶୋ ନିହତ୍ଯ ନିହତୋ ରଣେ॥ 8-2-9 (54996) 
ତଥା ପୁତ୍ରୋ ବିକର୍ଣସ୍ତେ କ୍ଷତ୍ରବ୍ରତମନୁସ୍ମରନ୍।
କ୍ଷୀଣବାଣୋ ହତଃ ଶୂରଃ ସ୍ଥିତୋ ହ୍ଯଭିମୁଖଃ ପରୈଃ॥ 8-2-10 (54997) 
ଧୋରରୂପାନ୍ପରିକ୍ଲେଶାନ୍ଦୁର୍ଯୋଧନକୃତାନ୍ବହୂନ୍।
ପ୍ରତିଜ୍ଞାଂ ସ୍ମରତା ତେନ ଭୀମସେନେନ ପାତିତଃ॥ 8-2-11 (54998) 
ବିନ୍ଦାନୁବିନ୍ଦାବାବନ୍ତ୍ଯୌ ରାଜପୁତ୍ରୌ ମହାରଥୌ।
କୃତ୍ବା ସ୍ବସୁକରଂ କର୍ମ ଗତୌ ବୈବସ୍ବତକ୍ଷଯମ୍॥ 8-2-12 (54999) 
ସିନ୍ଧୁରାଷ୍ଟ୍ରମୁଖାନୀହ ଦଶ ରାଷ୍ଟ୍ରାଣି ଯାନିହ।
ଯସ୍ଯ ତିଷ୍ଠନ୍ତି ବଚନେ ଯଃ ସ୍ଥିତସ୍ତବ ଶାସନେ॥ 8-2-13 (55000) 
ଅକ୍ଷୌହିଣୀର୍ଦଶୈକାଂ ଚ ବିନିର୍ଜିତ୍ଯ ଶିତୈଃ ଶରୈଃ।
ସୋଽର୍ଜୁନେନ ହତୋ ରାଜନ୍ମହାବୀର୍ଯୋ ଜଯଦ୍ରଥଃ॥ 8-2-14 (55001) 
ତଥା ଦୁର୍ଯୋଧନସୁତସ୍ତରସ୍ବୀ ଯୁଦ୍ଧଦୁର୍ମଦଃ।
ବର୍ତମାନଃ ପିତୁଃ ଶାସ୍ତ୍ରେ ସୌଭଦ୍ରେଣ ନିପାତିତଃ॥ 8-2-15 (55002) 
ତଥା ଦୌଃଶାସନିଃ ସୂରୋ ବାହୁଶାଲୀ ରଣୋତ୍କଟଃ।
ଦ୍ରୌପଦେଯେନ ସଙ୍ଗମ୍ଯ ଗମିତୋ ଯମସାଦନମ୍॥ 8-2-16 (55003) 
କିରାତାନାମଧିପତିଃ ସାଗରାନୂପବାସିନାମ୍।
ଦେବରାଜସ୍ଯ ଧର୍ମାତ୍ମା ପ୍ରିଯୋ ବହୁମତଃ ସଖା॥ 8-2-17 (55004) 
ଭଗଦତ୍ତୋ ମହୀପାଲଃ କ୍ଷତ୍ରଧର୍ମରତଃ ସଦା।
ଧନଞ୍ଜଯେନ ବିକ୍ରମ୍ଯ ଗମିତୋ ଯମସାଦନମ୍॥ 8-2-18 (55005) 
ତଥା କୌରବଦାଯାଦୋ ନ୍ଯସ୍ତଶସ୍ତ୍ରୋ ମହାଯଶାଃ।
ହତୋ ଭୂରିଶ୍ରବା ରାଜଞ୍ଶୂରଃ ସାତ୍ଯକିନା ଯୁଧି॥ 8-2-19 (55006) 
ଶ୍ରୁତାଯୁରପି ଚାମ୍ବଷ୍ଠଃ କ୍ଷତ୍ରିଯାଣାଂ ଧୁରନ୍ଧରଃ।
ଚରନ୍ନଭୀତବତ୍ସଙ୍ଖ୍ଯେ ନିହତଃ ସବ୍ଯସାଚିନା॥ 8-2-20 (55007) 
ତବ ପୁତ୍ରଃ ସଦାମର୍ଷୀ କୃତାସ୍ତ୍ରୋ ଯୁଦ୍ଧଦୁର୍ମଦଃ।
ଦୁଃଶାସନୋ ମହାରାଜ ଭୀମସେନେନ ପାତିତଃ॥ 8-2-21 (55008) 
ଯସ୍ଯ ରାଜନ୍ଗଜାନୀକଂ ବହୁସାହସ୍ରମଦ୍ଭୁତମ୍।
ସୁଦକ୍ଷିଣଃ ସ ସଙ୍ଗ୍ରାମେ ନିହତଃ ସବ୍ଯସାଚିନା॥ 8-2-22 (55009) 
କୋସଲାନାମଧିପତିର୍ହତ୍ବା ବହୁମତାନ୍ପରାନ୍।
ସୌଭଦ୍ରେଣେହ ବିକ୍ରମ୍ଯ ଗମିତୋ ଯମସାଦନମ୍॥ 8-2-23 (55010) 
ବହୁଶୋ ଯୋଧଯିତ୍ବା ତୁ ଭୀମସେନଂ ମହାରଥମ୍।
ଚିତ୍ରସେନସ୍ତବ ସୁତୋ ଭୀମସେନେନ ପାତିତଃ॥ 8-2-24 (55011) 
ମଦ୍ରରାଜାତ୍ମଜଃ ଶୂରଃ ପରେଷାଂ ଭଯବର୍ଧନଃ।
ଅସିଚର୍ମଧରଃ ଶ୍ରୀମାନ୍ସୌଭଦ୍ରେଣ ନିପାତିତଃ॥ 8-2-25 (55012) 
ସମଃ କର୍ଣସ୍ଯ ସମରେ ଯଃ ସ କର୍ଣସ୍ଯ ପଶ୍ଯତଃ।
ବୃଷସେନୋ ମହାତେଜାଃ ଶୀଘ୍ରାସ୍ତ୍ରୋ ଦୃଢବିକ୍ରମଃ॥ 8-2-26 (55013) 
ଅଭିମନ୍ଯୋର୍ବଧଂ ସ୍ମୃତ୍ବା ପ୍ରତିଜ୍ଞାମପି ଚାତ୍ମନଃ।
ଧନଞ୍ଜଯେନ ବିକ୍ରମ୍ଯ ଗମିତୋ ଯମସାଦନମ୍॥ 8-2-27 (55014) 
ନିତ୍ଯଂ ପ୍ରସକ୍ତବୈରୋ ଯଃ ପାଣ୍ଡବୈଃ ପୃଥିବୀପତିଃ।
ବିଶ୍ରାବ୍ଯ ବୈରଂ ପାର୍ଥେନ ଶ୍ରୁତାଯୁଃ ସ ନିପାତିତଃ॥ 8-2-28 (55015) 
ଶଲ୍ଯପୁତ୍ରସ୍ତୁ ବିକ୍ରାନ୍ତଃ ସହଦେବେନ ମାରିଷ।
ହତୋ ରୁକ୍ମରଥୋ ରାଜଞ୍ଶ୍ଯାଲୋ ମାତୁଲଜୋ ଯୁଧି॥ 8-2-29 (55016) 
ରାଜା ଭାଗୀରଥୋ ବୃଦ୍ଧୋ ବୃହତ୍କ୍ଷତ୍ରଶ୍ଚ କେକଯଃ।
ପରାକ୍ରମନ୍ତୌ ବିକ୍ରାନ୍ତୌ ନିହତୌ ବୀର୍ଯବତ୍ତରୌ॥ 8-2-30 (55017) 
ଭଗଦତ୍ତସୁତୋ ରାଜନ୍କୃତପ୍ରଜ୍ଞୋ ମଂହାବଲଃ।
ଶ୍ଯେନବଚ୍ଚରତା ସଙ୍ଖ୍ଯେ ନକୁଲେନ ନିପାତିତଃ॥ 8-2-31 (55018) 
ପିତାମହସ୍ତବ ତଥା ବାହ୍ଲୀକଃ ସହ ବାହ୍ଲିକୈଃ।
ନିହତୋ ଭୀମସେନେନ ମହାବାଲପରାକ୍ରମଃ॥ 8-2-32 (55019) 
ଜଯତ୍ସେନସ୍ତଥା ରାଜଞ୍ଜାରାସନ୍ଧିର୍ମହାବଲଃ।
ମାଗଧୋ ନିହତଃ ସଙ୍ଖ୍ଯେ ସୌଭଦ୍ରେଣ ମହାତ୍ମନା॥ 8-2-33 (55020) 
ପୁତ୍ରସ୍ତେ ଦୁର୍ମୁଖୋ ରାଜନ୍ଦୁଃସହଶ୍ଚ ମହାରଥଃ।
ଗଦଯା ଭୀମସେନେନ ନିହତୌ ଶୂରମାନିନୌ॥ 8-2-34 (55021) 
ଦୁର୍ମର୍ଷଣୋ ଦୁର୍ବିଷହୋ ଦୁର୍ଜଯଶ୍ଚ ମହାରଥଃ।
କୃତ୍ବା ତ୍ବସୁକରଂ କର୍ମ ଗତା ବୈବସ୍ବତକ୍ଷଯମ୍॥ 8-2-35 (55022) 
ଉଭୌ କଲିଙ୍ଗବୃଷକୌ ଭ୍ରାତରୌ ଯୁଦ୍ଧଦୁର୍ମଦୌ।
କୃତ୍ବା ଚାସୁକରଂ କର୍ମ ଗତୌ ବୈବସ୍ବତକ୍ଷଯମ୍॥ 8-2-36 (55023) 
ସଚିବୋ ବୃଷପର୍ବା ତେ ଶୂରଃ ପରମବୀର୍ଯବାନ୍।
ଭୀମସେନେନ ବିକ୍ରମ୍ଯ ଗମିତୋ ଯମସାଦନମ୍॥ 8-2-37 (55024) 
ତଥୈବ ପୌରବୋ ରାଜା ନାଗାଯୁତବଲୋ ମହାନ୍।
ସମରେ ପାଣ୍ଡୁପୁତ୍ରେଣ ନିହତଃ ସବ୍ଯସାଚିନା॥ 8-2-38 (55025) 
ବସାତଯୋ ମହାରାଜ ଦ୍ବିସାହସ୍ରାଃ ପ୍ରହାରିଣଃ।
ଶୂରସେନାଶ୍ଚ ବିକ୍ରାନ୍ତାଃ ସର୍ବେ ଯୁଧି ନିପାତିତାଃ॥ 8-2-39 (55026) 
ଅଭୀଷାହାଃ କବଚିନଃ ପ୍ରହରନ୍ତୋ ରଣୋତ୍କଟାଃ।
ଶିବଯଶ୍ଚ ରଥୋଦାରାଃ କାଲିଙ୍ଗସହିତା ହତାଃ॥ 8-2-40 (55027) 
ଗୋକୁଲେ ନିତ୍ଯସଂବୃଦ୍ଧା ଯୁଦ୍ଧେ ପରମକୋପନାଃ।
ଗୋପାଲାଃ କୃତବୀରାସ୍ତେ ନିହତାଃ ସବ୍ଯସାଚିନା॥ 8-2-41 (55028) 
ଶ୍ରେଣଯୋ ବହୁସାହସ୍ରାଃ ସଂଶପ୍ତକଗଣାଶ୍ଚ ଯେ।
ତେ ସର୍ବେ ପାର୍ଥମାସାଦ୍ଯ ଗଦା ବୈବସ୍ବତକ୍ଷଯମ୍॥ 8-2-42 (55029) 
ଶ୍ଯାଲୌ ତବ ମହାରାଜ ରାଜାନୌ ବୃଷକାଚଲୌ।
ତ୍ବଦର୍ଥମତିବିକ୍ରାନ୍ତୌ ନିହତୌ ସବ୍ଯସାଚିନା॥ 8-2-43 (55030) 
ଉଗ୍ରକର୍ମା ମହେଷ୍ବାସୋ ନାମତଃ କର୍ମତସ୍ତଥା।
ସାଲ୍ବରାଜୋ ମହାବାହୁର୍ଭୀମସେନେନ ପାତିତଃ॥ 8-2-44 (55031) 
ଓଘବାଂଶ୍ଚ ମହାରାଜ ବୃହନ୍ତଃ ସହିତୌ ରଣେ।
ପରାକ୍ରମନ୍ତୌ ମିତ୍ରାର୍ଥେ ଗତୌ ବୈବସ୍ବତକ୍ଷଯମ୍॥ 8-2-45 (55032) 
ତଥୈବ ରଥିନାଂ ଶ୍ରେଷ୍ଠଃ କ୍ଷେମଧୂର୍ତିର୍ବିଶାମ୍ପତେ।
ନିହତୋ ଗଦଯା ରାଜନ୍ଭୀମସେନେନ ସଂଯୁଗେ॥ 8-2-46 (55033) 
ତଥା ରାଜନ୍ମହେଷ୍ବାସୋ ଜଲସନ୍ଧୌ ମହାବଲଃ।
ସୁମହତ୍କଦନଂ କୃତ୍ବା ହତଃ ସାତ୍ଯକିନା ରଣେ॥ 8-2-47 (55034) 
ଅଲମ୍ବୁସୋ ରାକ୍ଷସେନ୍ଦ୍ରଃ ଖରବନ୍ଧୁରଯାନବାନ୍।
ଘଟୋତ୍କଚେନ ବିକ୍ରମ୍ଯ ଗମିତୋ ଯମସାଦନମ୍॥ 8-2-48 (55035) 
ରାଧେଯଃ ସୂତପୁତ୍ରଶ୍ଚ ଭ୍ରାତରଶ୍ଚ ମହାରଥାଃ।
କେକଯାଃ ସର୍ବଶଶ୍ଚାପି ନିହତାଃ ସ୍ବ୍ଯସାଚିନା॥ 8-2-49 (55036) 
ମାଲବା ମଦ୍ରକାଶ୍ଚୈବ ଦ୍ରାବିଡାଶ୍ଚୋଗ୍ରକର୍ମିଣଃ।
ଯୌଧେଯାଶ୍ଚ ଲଲିତ୍ଥାଶ୍ଚ କ୍ଷୁଦ୍ରକାଶ୍ଚାପ୍ଯୁଶୀନରାଃ॥ 8-2-50 (55037) 
ମାବେଲ୍ଲକାସ୍ତୁଣ୍ଡିକେରାଃ ସାବିତ୍ରୀପୁତ୍ରକାଶ୍ଚ ଯେ।
ପ୍ରାଚ୍ଯୋଦୀଚ୍ଯାଃ ପ୍ରତୀଚ୍ଯାଶ୍ଚ ଦାକ୍ଷିଣାତ୍ଯାଶ୍ଚ ମାରିଷ॥ 8-2-51 (55038) 
ପତ୍ତୀନାଂ ନିହତାଃ ସଙ୍ଘା ହଯାନାଂ ପ୍ରଯୁତାନି ଚ।
ରଥବ୍ରଜାଶ୍ଚ ନିହତା ହତାଶ୍ଚ ବରବାରଣାଃ॥ 8-2-52 (55039) 
ସଧ୍ବଜାଃ ସାଯୁଧାଃ ଶୂରାଃ ସବର୍ମାମ୍ବରଭୂଷଣାଃ।
କାଲେନ ମହତାଽଽଯସ୍ତାଃ କୁଶଲୈର୍ଯେ ଚ ବର୍ଧିତାଃ॥ 8-2-53 (55040) 
ତେ ହତାଃ ସମରେ ରାଜନ୍ପାର୍ଥେନାକ୍ଲିଷ୍ଟକର୍ମଣା।
ଅନ୍ଯେ ତଥାଽମିତବଲାଃ ପରସ୍ପରବଧୈଷିଣଃ॥ 8-2-54 (55041) 
ଏତେ ଚାନ୍ଯେ ଚ ବହବୋ ରାଜାନଃ ସଗଣା ରଣେ।
ହତାଃ ସହସ୍ରଶୋ ରାଜନ୍ଯନ୍ମାଂ ତ୍ବଂ ପରିପୃଚ୍ଛସି॥ 8-2-55 (55042) 
ଏବମେଷ କ୍ଷଯୋ ବୃତ୍ତଃ କର୍ଣାର୍ଜୁନସମାଗମେ।
ମହେନ୍ଦ୍ରେଣ ଯଥା ବୃତ୍ରୋ ଯଥା ରାମେଣ ରାବଣଃ॥ 8-2-56 (55043) 
ଯଥା କୃଷ୍ଣେନ ନରକୋ ମୁରୁଶ୍ଚ ନିହତୋ ରଣେ।
କାର୍ତବୀର୍ଯଶ୍ଚ ରାମେଣ ଭାର୍ଗବେଣ ଯଥା ହତଃ॥ 8-2-57 (55044) 
ସଜ୍ଞାତିବାନ୍ଧବଃ ଶୂରଃ ସମରେ ଯୁଦ୍ଧଦୁର୍ମଦଃ।
ରଣେ କୃତ୍ବା ମହଦ୍ଯୁଦ୍ଧଂ ଘୋରଂ ତ୍ରୈଲୋକ୍ଯମୋହନମ୍॥ 8-2-58 (55045) 
ଯଥା ସ୍କନ୍ଦେନ ମହିଷୋ ଯଥା ରୁଦ୍ରେଣ ଚାନ୍ଧକଃ।
ତଥାଽର୍ଜୁନେନ ସ ହତୋ ଦ୍ବୈରଥେ ଯୁଦ୍ଧଦୁର୍ମଦଃ॥ 8-2-59 (55046) 
ସାମାତ୍ଯବାନ୍ଧବୋ ରାଜନ୍କର୍ଣଃ ପ୍ରହରତାଂ ବରଃ।
ଜଯାଶା ଧାର୍ତରାଷ୍ଟ୍ରାଣାଂ ବୈରସ୍ଯ ଚ ମୁଖଂ ନୃପଃ॥ 8-2-60 (55047) 
ତୀର୍ଣଂ ତତ୍ପାଣ୍ଡବୈ ରାଜନ୍ଯତ୍ପୁରା ନାବବୁଧ୍ଯସେ।
ଉଚ୍ଯମାନୋ ମହାରାଜ ବନ୍ଧୁଭିର୍ହିତକାଙ୍କ୍ଷିଭିଃ॥ 8-2-61 (55048) 
`ନ କୃତଂ ଚ ତ୍ବଯା ପୂର୍ବଂ ଦୈବେନ ବିଧିନା ବଲାତ୍'।
ତଦିଦଂ ସମନୁପ୍ରାପ୍ତଂ ବ୍ଯସନଂ ସୁମହାତ୍ଯଯମ୍॥ 8-2-62 (55049) 
ଗାଣାଂ ରାଜ୍ଯକାମାନାଂ ତ୍ବଯା ରାଜନ୍ହିତୈଷିଣା।
ଅହିତାନ୍ଯେବ ଚୀର୍ଣାନି ତେଷାଂ ତେ ଫଲମାଗତମ୍॥ ॥ 8-2-63 (55050) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଦ୍ବିତୀଯୋଽଧ୍ଯାଯଃ॥ 2 ॥

Mahabharata - Karna Parva - Chapter Footnotes

8-2-35 ଦୁର୍ମନାଶ୍ଚ ମହାରଥଃ ଇତି କ.ଖ.ଙ.ପାଠଃ। ବିକର୍ଣଶ୍ଚ ମହାବଲଃ ଇତି ଙ. ପାଠଃ॥ 8-2-48 ଖରବନ୍ଧୁରଯାନବାନ୍ ଗର୍ଦଭସଂଯୁତରଥବାନ୍। ଅଲାଯୁଧୋ ରାକ୍ଷସେନ୍ଦ୍ରୋ ବକବନ୍ଧୁରଯାନବାନ୍ ଇତି କ.ଖ.ଙ.ପାଠଃ॥ 8-2-59 କର୍ଣସ୍ତଥା ହତ ଇତ୍ଯନୁକୃଷ୍ଯତେ॥ 8-2-2 ଦ୍ବିତୀଯୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 003

॥ ଶ୍ରୀଃ ॥

8.3. ଅଧ୍ଯାଯଃ 003 

Mahabharata - Karna Parva - Chapter Topics

ସଞ୍ଜଯେନ ଧୃତରାଷ୍ଟ୍ରମ୍ପତି ଯୁଦ୍ଧେ ନିହତାନାଂ ପରେଷାଂ ନାମକଥନମ୍॥ 1 ॥

Mahabharata - Karna Parva - Chapter Text

8-3-0 (55051) 
ଧୃତରାଷ୍ଟ୍ର ଉବାଚ। 8-3-0x (4835) 
ଆଖ୍ଯାତା ମାମକାସ୍ତାତ ନିହତା ଯୁଧି ପାଣ୍ଡବୈଃ।
ହତାଂଶ୍ଚ ପାଣ୍ଡବେଯାନାଂ ମାମକୈର୍ବ୍ରୂହି ସଞ୍ଜଯ॥ 8-3-1 (55052) 
ସଞ୍ଜଯ ଉବାଚ। 8-3-2x (4836) 
କୃତିନୋ ଯୁଧି ବିକ୍ରାନ୍ତା ମହାସତ୍ବା ମହାବଲାଃ।
ସାନୁବନ୍ଧାଃ ସହାମାତ୍ଯା ଗାଙ୍ଗେଯେନ ନିପାତିତାଃ॥ 8-3-2 (55053) 
ନାରାଯଣା ବଲ୍ଲବାଶ୍ଚ ରାମାଶ୍ଚ ଶତଶୋ ପରେ।
ଅନୁରକ୍ତାଶ୍ଚ ବୀରେଣ ଭୀଷ୍ମେଣ ଯୁଧି ପାତିତାଃ॥ 8-3-3 (55054) 
ସମଃ କିରୀଟିନା ସଙ୍ଖ୍ଯେ ବୀର୍ଯେଣ ଚ ବଲେନ ଚ।
ସତ୍ଯଜିତ୍ସତ୍ଯସନ୍ଧେନ ଦ୍ରୋଣେନ ନିହତୋ ଯୁଧି॥ 8-3-4 (55055) 
ପାଞ୍ଚାଲାନାଂ ମହେଷ୍ବାସାଃ ସର୍ବେ ଯୁଦ୍ବବିଶାରଦାଃ।
ଦ୍ରୋଣେନ ସହ ସଙ୍ଗମ୍ଯ ଗତା ବୈବସ୍ବତକ୍ଷଯମ୍॥ 8-3-5 (55056) 
ତଥା ବିରାଟଦ୍ରୁପଦୌ ବୃଦ୍ବୌ ସହସୁତୌ ନୃପୌ।
ପରାକ୍ରମନ୍ତୌ ମିତ୍ରାର୍ଥେ ଦ୍ରୋଣେନ ନିହତୌ ରଣେ॥ 8-3-6 (55057) 
ଯୋ ବାଲ ଏବ ସମରେ ସମ୍ମିତଃ ସବ୍ଯସାଚିନା।
କେଶବେନ ଚ ଦୁର୍ଧର୍ଷୋ ବଲଦେବେନ ଚାଭିଭୂଃ॥ 8-3-7 (55058) 
ପରେଷାଂ କଦନଂ କୃତ୍ବା ମହଦ୍ରଣବିଶାରଦଃ।
ପରିବାର୍ଯ ମଦାମାତ୍ରୈଃ ଷଡ୍ଭିଃ ପରମକୈ ରଥୈଃ। 
ଅଶକ୍ନୁବଦ୍ଭିର୍ବୀଭତ୍ସୁମଭିମନ୍ଯୁର୍ନିପାତିତଃ॥  8-3-8 (55059) 
କୃତଂ ତଂ ବିରଥଂ ବୀରଂ କ୍ଷତ୍ରଧର୍ମେ ବ୍ଯବସ୍ଥିତମ୍।
ଦୌଃଶାସନିର୍ମହାରାଜ ସୌଭଦ୍ରଂ ହତବାନ୍ରଣେ॥ 8-3-9 (55060) 
ପଟଚ୍ଚରନିହନ୍ତା ଚ ମହତ୍ଯା ସେନଯା ବୃତଃ।
ଅମ୍ବଷ୍ଠସ୍ଯ ସୁତଃ ଶ୍ରୀମାନ୍ମିତ୍ରହେତୋଃ ପରାକ୍ରମନ୍॥ 8-3-10 (55061) 
ଆସାଦ୍ଯ ଲକ୍ଷ୍ମଣଂ ବୀରଂ ଦୁର୍ଯୋଧନସୁତଂ ରଣେ।
ସୁମହତ୍କଦନଂ କୃତ୍ବା ଗତୋ ବୈବସ୍ବତକ୍ଷଯମ୍॥ 8-3-11 (55062) 
ବୃହନ୍ତଃ ସୁମହେଷ୍ବାସଃ କୃତାସ୍ତ୍ରୋ ଯୁଦ୍ବଦୁର୍ମଦଃ।
ଦୁଃଶାସନେନ ବିକ୍ରମ୍ଯ ଗମିତୋ ଯମସାଦନମ୍॥ 8-3-12 (55063) 
ମଣିମାନ୍ଦଣ୍ଡଧାରଶ୍ଚ ରାଜାନୌ ଯୁଦ୍ଧଦୁର୍ମଦୌ।
ପରାକ୍ରମନ୍ତୌ ମିତ୍ରାର୍ଥେ ଦ୍ରୋଣେନ ଯୁଧି ପାତିତୌ॥ 8-3-13 (55064) 
ଅଂଶୁମାନ୍ଭୋଜରାଜସ୍ତୁ ସହସୈନ୍ଯୋ ମହାରଥଃ।
ଭାରଦ୍ବାଜେନ ବିକ୍ରମ୍ଯ ଗମିତୋ ଯମସାଦନମ୍॥ 8-3-14 (55065) 
ସାମୁଦ୍ରଶ୍ଚିତ୍ରସେନଶ୍ଚ ସହ ପୁତ୍ରେଣ ଭାରତ।
ସମୁଦ୍ରସେନେନ ବଲାଦ୍ଗମିତୋ ଯମସାଦନମ୍॥ 8-3-15 (55066) 
ଅନୂପବାସୀ ନୀଲଶ୍ଚ ବ୍ଯାଧ୍ରଦତ୍ତଶ୍ଚ ବୀର୍ଯବାନ୍।
ଅଶ୍ବତ୍ଥାମ୍ନା ବିକର୍ଣେନ ଗମିତୌ ଯମସାଦନମ୍॥ 8-3-16 (55067) 
ଚିତ୍ରାଯୁଧଶ୍ଚିତ୍ରଯୋଧୀ କୃତ୍ବା ଚ କଦନଂ ମହତ୍।
ଚିତ୍ରମାର୍ଗେଣ ବିକ୍ରମ୍ଯ ବିକର୍ଣେନ ହତୋ ମୃଧେ।  8-3-17 (55068) 
ବୃକୋଦରସମୋ ଯୁଦ୍ଧେ ବୃତଃ କେକଯଜୋ ଯୁଧି।
କେକଯେନ ଚ ବିକ୍ରମ୍ଯ ଭ୍ରାତା ଭ୍ରାତ୍ରା ନିପାତିତଃ॥ 8-3-18 (55069) 
ଜନମେଜଯୋ ଗଦାଯୋଧୀ ପାର୍ବତୀଯଃ ପ୍ରତାପବାନ୍।
ଦୁର୍ମୁଖେନ ମହାରାଜ ତବ ପୁତ୍ରେଣ ପାତିତଃ॥ 8-3-19 (55070) 
ରୋଚମାନୌ ନରବ୍ଯାଘ୍ରୌ ରୋଚମାନୌ ଗ୍ରହାବିବ।
ଦ୍ରୌଣେନ ଯୁଗପଦ୍ରାଜନ୍ଦିବଂ ସମ୍ପ୍ରାତିତୌ ଶରୈଃ॥ 8-3-20 (55071) 
ନୃପାଶ୍ଚ ପ୍ରତିଯୁଧ୍ଯନ୍ତଃ ପରାକ୍ରାନ୍ତା ବିଶାମ୍ପତେ।
କୃତ୍ବା ନସୁକରଂ କର୍ମ ଗତା ବୈବସ୍ବତକ୍ଷଯମ୍॥ 8-3-21 (55072) 
ପୁରୁଜିତ୍କୃନ୍ତିଭୋଜଶ୍ଚ ମାତୁଲୌ ସବ୍ଯସାଚିନଃ।
ସଂଗ୍ରାମନିର୍ଜିତାଁଲ୍ଲୋକାନ୍ଗମିତୌ ଦ୍ରୋଣସାଯକୈଃ॥ 8-3-22 (55073) 
ଅଭିଭୂଃ କାଶିରାଜଶ୍ଚ କାଶିକୈର୍ବହୁଭିର୍ବୃତଃ।
ବସୁଦାନସ୍ଯ ପୁତ୍ରେଣ ତ୍ଯାଜିତୋ ଦେହମାହବେ॥ 8-3-23 (55074) 
ଅମିତୌଜା ଯୁଧାମନ୍ଯୁରୁତ୍ତମୌଜାଶ୍ଚ ବୀର୍ଯବାନ୍।
ନିହତ୍ଯ ଶତଶଃ ସୂରାନସ୍ମଦୀଯୈର୍ନିପାତିତାଃ॥ 8-3-24 (55075) 
ମିତ୍ରବର୍ମା ଚ ପାଞ୍ଚାଲ୍ଯଃ କ୍ଷତ୍ରଧର୍ମା ଚ ଭାରତ।
ଦ୍ରୋଣେନ ପରମେଷ୍ବାସୌ ଗମିତୌ ଯମସାଦନମ୍॥ 8-3-25 (55076) 
ଶିଖଣ୍ଡିତନଯୋ ଯୁଦ୍ଧେ କ୍ଷତ୍ରଦେବୋ ଯୁଧାମ୍ପତିଃ।
ଲକ୍ଷ୍ମଣେନ ହତୋ ରାଜଂସ୍ତବ ପୌତ୍ରେଣ ଭାରତ॥ 8-3-26 (55077) 
ସୁଚିତ୍ରଶ୍ଚିତ୍ରବର୍ମା ଚ ପିତାପୁତ୍ରୌ ମହାରଥୌ।
ପ୍ରଚରନ୍ତୌ ମହାବୀରୌ ଦ୍ରୋଣେନ ନିହତୌ ରଣେ॥ 8-3-27 (55078) 
ବାର୍ଧକ୍ଷେମିର୍ମହାରାଜ ସମୁଦ୍ର ଇବ ପର୍ବଣି।
ଆଯୁଧକ୍ଷଯମାସାଦ୍ଯ ପ୍ରଶାନ୍ତିଂ ପରମାଂ ଗତଃ॥ 8-3-28 (55079) 
ସେନାବିନ୍ଦୁସୁତଃ ଶ୍ରେଷ୍ଠଃ ଶାସ୍ତ୍ରବାନ୍ପ୍ରହରନ୍ଯୁଧି।
ବାହ୍ଲିକେନ ମହାରାଜ କୌରବେନ୍ଦ୍ରେଣ ପାତିତଃ॥ 8-3-29 (55080) 
ଧୃଷ୍ଟକେତୁର୍ମହାରାଜ ଚେଦୀନାଂ ପ୍ରବରୋ ରଥଃ।
କୃତ୍ବା ନସୁକରଂ କର୍ମ ଗତୋ ବୈବସ୍ବତକ୍ଷଯମ୍॥ 8-3-30 (55081) 
ତଥା ସତ୍ଯଧୃତିର୍ବୀରଃ କୃତ୍ବା କଦନମାହବେ।
ପାଣ୍ଡବାର୍ଥେ ପରାକ୍ରାନ୍ତୋ ଗମିତୋ ଯମସାଦନମ୍॥ 8-3-31 (55082) 
ପୁତ୍ରସ୍ତୁ ଶିଶୁପାଲସ୍ଯ ସୁକେତୁଃ ପୃଥିବୀପତିଃ।
ନିହତ୍ଯ ଶାତ୍ରବାନ୍ସଙ୍ଖ୍ଯେ ଦ୍ରୋଣେନ ନିହତୋ ଯୁଧି॥ 8-3-32 (55083) 
ତଥା ସତ୍ଯଧୃତିର୍ବୀରୋ ମଦିରାଶ୍ବଶ୍ଚ ବୀର୍ଯବାନ୍।
ସୂର୍ଯଦତ୍ତଶ୍ଚ ବିକ୍ରାନ୍ତୋ ନିହତୋ ଦ୍ରୋଣସାଯକୈଃ॥ 8-3-33 (55084) 
`ମାତ୍ସ୍ଯାଦବରଜଃ ଶ୍ରୀମାଞ୍ଶତାନୀକୋ ନିପାତିତଃ।
ଶ୍ରେଣିମାଂଶ୍ଚ ମହାରାଜ ଯୁଧ୍ଯମାନଃ ପରାକ୍ରମୀ। 
କୃତ୍ବା ନସୁକରଂ କର୍ମ ଗତୋ ବୈବସ୍ବତକ୍ଷଯମ୍॥  8-3-34 (55085) 
ତଥୈବ ଯୁଧି ବିକ୍ରାନ୍ତୋ ମାଗଧଃ ପରମାସ୍ତ୍ରବିତ୍।
ଭୀଷ୍ମେଣ ନିହତୋ ରାଜଞ୍ଶେତେଽଦ୍ଯ ପରବୀରହା॥ 8-3-35 (55086) 
ବିରାଟପୁତ୍ରଃ ଶଙ୍ଖସ୍ତୁ ଉତ୍ତରଶ୍ଚ ମହାରଥଃ।
କୁର୍ବନ୍ତୌ ସୁମହତ୍କର୍ମ ଗତୌ ବୈବସ୍ବତକ୍ଷଯମ୍॥ 8-3-36 (55087) 
ବସୁଦାନଶ୍ଚ କଦନଂ କୁର୍ବାଣୋଽତୀବ ସଂଯୁଗେ।
ଭାରଦ୍ବାଜେନ ବିକ୍ରମ୍ଯ ଗମିତୋ ଯମସାଦନମ୍॥ 8-3-37 (55088) 
ଏତେ ଚାନ୍ଯେ ଚ ବହବଃ ପାଣ୍ଡବାନାଂ ମହାରଥାଃ।
ହତା ଦ୍ରୋଣେନ ବିକ୍ରମ୍ଯ ଯନ୍ମାଂ ତ୍ବଂ ପରିପୃଚ୍ଛସି॥ ॥ 8-3-38 (55089) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ତୃତୀଯୋଽଧ୍ଯାଯଃ॥ 3 ॥

Mahabharata - Karna Parva - Chapter Footnotes

8-3-20 ରୋଚମାନୌ ଏକାନାମାନୌ ଭ୍ରାତରୌ॥ 8-3-3 ତୃତୀଯୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 004

॥ ଶ୍ରୀଃ ॥

8.4. ଅଧ୍ଯାଯଃ 004 

Mahabharata - Karna Parva - Chapter Topics

ସଞ୍ଜଯେନ ଧୃତରାଷ୍ଟ୍ରମ୍ପ୍ରତି ହତାବଶିଷ୍ଟାନାଂ ନାମକଥନମ୍॥ 1 ॥

Mahabharata - Karna Parva - Chapter Text

8-4-0 (55090) 
ଧୃତରାଷ୍ଟ୍ର ଉବାଚ। 8-4-0x (4837) 
ମାମକସ୍ଯାସ୍ଯ ସୈନ୍ଯସ୍ଯ ହୃତୋତ୍ସେକସ୍ଯ ସ଼ଞ୍ଜଯ।
ଅବଶେଷଂ ନ ପଶ୍ଯାମି କକୁଦେ ମୃଦିତେ ସତି॥ 8-4-1 (55091) 
ତୌ ହି ବୀରୌ ମହେଷ୍ବାସୌ ମଦର୍ଥେ କୁରୁସତ୍ତମୌ।
ଭୀଷ୍ମଦ୍ରୋଣୌ ହତୌ ଶ୍ରୁତ୍ବା କୋନ୍ବର୍ଥୋ ଜୀବିତେନ ମେ॥ 8-4-2 (55092) 
ନ ଚ ମୃଷ୍ଯାମି ରାଧେଯଂ ହତମାହବଶୋଭିନମ୍।
ଯସ୍ଯ ବାହ୍ବୋର୍ବଲଂ ତୁଲ୍ଯଂ କୁଞ୍ଜରାଣାଂ ଶତଂ ଶତମ୍॥ 8-4-3 (55093) 
ହତପ୍ରବରସୈନ୍ଯଂ ମେ ଯଥା ଶଂସସି ସଞ୍ଜଯ।
ଅହତାନପି ମେ ଶଂସ ଯେଽତ୍ର ଜୀବନ୍ତି କେଚନ॥ 8-4-4 (55094) 
ଏତେଷୁ ହି ମୃତେଷ୍ବଦ୍ଯ ଯେ ତ୍ବଯା ପରିକୀର୍ତିତାଃ।
ଯେଽପି ଜୀବନ୍ତି ତେ ସର୍ବେ ମୃତା ଇତି ମତିର୍ମମ॥ 8-4-5 (55095) 
ସଞ୍ଜଯ ଉବାଚ। 8-4-6x (4838) 
ଯସ୍ମିନ୍ମହାସ୍ତ୍ରାଣି ସମର୍ପିତାନି
ଚିତ୍ରାଣି ଶୁଭ୍ରାଣି ଚତୁର୍ବିଧାନି। 
ଦିବ୍ଯାନି ରାଜନ୍ବିହିତାନି ଚୈବ
ଦ୍ରୋଣେନ ବୀରେ ଦ୍ବିଜସତ୍ତମେନ॥  8-4-6 (55096) 
ମହାରଥଃ କୃତିମାନ୍କ୍ଷିପ୍ରହସ୍ତୋ
ଦୃଢାଯୁଧୋ ଦୃଢମୁଷ୍ଟିର୍ଦୃଢେଷୁଃ। 
ସ ବୀର୍ଯବାନ୍ଦ୍ରୋଣପୁତ୍ରସ୍ତରସ୍ବୀ
ବ୍ଯବସ୍ଥିତୋ ଯୋଦ୍ବୁକାମସ୍ତ୍ବଦର୍ଥେ॥  8-4-7 (55097) 
ଆନର୍ତବାସୀ ହୃଦିକାତ୍ମଜୋଽସୌ
ମହାରଥଃ ସାତ୍ବତାନାଂ ବରିଷ୍ଠଃ। 
ସ୍ବଯଂ ଭୋଜଃ କୃତବର୍ମା କୃତାସ୍ତ୍ରୋ
ବ୍ଯବସ୍ଥିତୋ ଯୋଦ୍ବୁକାମସ୍ତ୍ବଦର୍ଥେ॥  8-4-8 (55098) 
ଆର୍ତାଯନିଃ ସମରେ ଦୁଷ୍ପ୍ରକମ୍ପ୍ଯଃ
ସେନାଗ୍ରଣୀଃ ପ୍ରଥମସ୍ତାବକାନାମ୍। 
ଯଃ ସ୍ବସ୍ରୀଯାନ୍ପାଣ୍ଡବେଯାନ୍ବିସୃଜ୍ଯ
ସତ୍ଯାଂ ବାଚଂ ସ୍ବାଂ ଚିକୀର୍ଷୁସ୍ତରସ୍ବୀ॥  8-4-9 (55099) 
ତଜୋବଧଂ ସୂତପୁତ୍ରସ୍ଯ ସଙ୍ଖ୍ଯେ
ପ୍ରତିଶ୍ରୁତ୍ଯାଜାତଶତ୍ରୋଃ ପୁରସ୍ତାତ୍। 
ଦୁରାଧର୍ଷଃ ଶକ୍ରସମାନବୀର୍ଯଃ
ଶଲ୍ଯଃ ସ୍ଥିତୋ ଯୋଦ୍ବୁକାମସ୍ତ୍ବଦର୍ଥେ॥  8-4-10 (55100) 
ଶାରଦ୍ବତୋ ଗୌତମଶ୍ଚାପି ରାଜ--
ନ୍ମହାବାହୁଚିତ୍ରାସ୍ତ୍ରଯୋଧୀ। 
ଧନୁଶ୍ଚିତ୍ରଂ ସୁମହଦ୍ଭାବରସାହଂ
ବ୍ଯବସ୍ଥିତୋ ଯୋଦ୍ବୁକାମଃ ପ୍ରଗୃହ୍ଯ॥  8-4-11 (55101) 
ଗାନ୍ଧାରରାଜଃ ସସୁତଶ୍ଚ ରାଜ--
ନ୍ଦୁର୍ଦ୍ଯୂତଦେବୀ କଲହପ୍ରିଯଶ୍ଚ। 
ଗାନ୍ଧାରମୁଖ୍ଯୈର୍ଯବନୈଶ୍ଚ ରାଜ--
ନ୍ବ୍ଯବସ୍ଥିତୋ ଯୋଦ୍ବୁକାମସ୍ତ୍ବଦର୍ଥେ॥  8-4-12 (55102) 
ମହାରଥଃ କେକଯରାଜପୁତ୍ରଃ
ସଦଶ୍ବଯୁକ୍ତଂ ଚ ପତାକିନଂ ଚ। 
ରଥଂ ସମାରୁହ୍ଯ କୁରୁପ୍ରବୀର
ବ୍ଯବସ୍ଥିତୋ ଯୋଦ୍ବୁକାମସ୍ତ୍ବଦର୍ଥେ॥  8-4-13 (55103) 
ତଥା ସୁତସ୍ତେ ଜ୍ବଲନାର୍କବର୍ଣଂ
ରଥଂ ସମାସ୍ଥାଯ କୁରୁପ୍ରବୀରଃ। 
ବ୍ଯବସ୍ଥିତଃ ପୁରୁମିତ୍ରୋ ନରେନ୍ଦ୍ର
ବ୍ଯଭ୍ରେ ସୂର୍ଯୋ ଭ୍ରାଜମାନୋ ଯଥା ଖେ॥  8-4-14 (55104) 
ଦୁର୍ଯୋଧନୋ ନାଗକୁଲସ୍ଯ ମଧ୍ଯେ
ବ୍ଯବସ୍ଥିତଃ ସିଂହ ଇବାବଭାସେ। 
ରଥେନ ଜାମ୍ବୂନଦଭୂଷଣେନ
ବ୍ଯବସ୍ଥିତଃ ସମରେ ଯୋତ୍ସ୍ଯମାନଃ॥  8-4-15 (55105) 
ସ ରାଜମଧ୍ଯେ ପୁରୁଷପ୍ରବୀରୋ
ରରାଜ ଜାମ୍ବୂନଦଚିତ୍ରବର୍ମା। 
ପଦ୍ମପ୍ରଭୋ ବହ୍ନିରିବାଲ୍ପଧୂମୋ
ମେଘାନ୍ତରେ ସୂର୍ଯ ଇବ ପ୍ରକାଶଃ॥  8-4-16 (55106) 
ତଥା ସୁଷେଣୋଽପ୍ଯସିଚର୍ମପାଣି--
ସ୍ତବାତ୍ମଜଃ ସତ୍ଯସେନଶ୍ଚ ବୀରଃ। 
ବ୍ଯବସ୍ଥିତୌ ଚିତ୍ରସେନେନ ସାର୍ଧଂ
ହୃଷ୍ଟାତ୍ମାନୌ ସମରେ ଯୋଦ୍ଧକାମୌ॥  8-4-17 (55107) 
ହୀନିଷେବୋ ଭାରତରାଜପୁତ୍ର
ଉଗ୍ରାଯୁଧଃ ଶ୍ରୁତବର୍ମା ଜଯଶ୍ଚ। 
ଶଲଶ୍ଚ ସତ୍ଯବ୍ରତଦୁଃଶଲୌ ଚ
ବ୍ଯବସ୍ଥିତାଃ ସହସୈନ୍ଯା ନରାଗ୍ର୍ଯାଃ॥  8-4-18 (55108) 
କୈତବ୍ଯାନାମଧିପଃ ଶୂରମାନୀ
ରଣେରଣେ ଶତ୍ରୁହା ରାଜପୁତ୍ରଃ। 
ରଥୀ ହଯୀ ନାଗପତ୍ତିପ୍ରଯାଯୀ
ବ୍ଯବସ୍ଥିତୋ ଯୋଦ୍ବୁକାମସ୍ତ୍ବଦର୍ଥେ॥  8-4-19 (55109) 
ବୀରଃ ଶ୍ରୁତାଯୁଶ୍ଚ ଧୃତାଯୁଧଶ୍ଚ
ଚିତ୍ରାଙ୍ଗଦଶ୍ଚିତ୍ରସେନଶ୍ଚ ବୀରଃ। 
ବ୍ଯବସ୍ଥିତା ଯୋଦ୍ବୁକାମା ନରାଗ୍ର୍ଯାଃ
ପ୍ରହାରିଣୋ ମାନିନଃ ସତ୍ଯସନ୍ଧାଃ॥  8-4-20 (55110) 
କର୍ଣାତ୍ମଜଃ ସତ୍ଯସନ୍ଧୋ ମହାତ୍ମା
ବ୍ଯବସ୍ଥିତଃ ସମରେ ଯୋଦ୍ବୁକାମଃ॥  8-4-21 (55111) 
ଅଥାପରୌ କର୍ଣସୁତୌ ବରାସ୍ତ୍ରୌ
ବ୍ଯବସ୍ଥିତୌ ଲଘୁହସ୍ତୌ ନରେନ୍ଦ୍ର। 
ବଲେ ମହତ୍ଯୁଲ୍ବଣସତ୍ବବୀର୍ଯୌ
ସମାସ୍ଥିତୌ ଯୋଦ୍ବୁକାମୌ ତ୍ବଦର୍ଥେ॥  8-4-22 (55112) 
ଏତୈଶ୍ଚ ମୁଖ୍ଯୈରପରୈଶ୍ଚ ରାଜ--
ନ୍ଯୋଧପ୍ରବୀରୈରମିତପ୍ରଭାବୈଃ। 
ବ୍ଯବସ୍ଥିତୋ ନାଗକୁଲସ୍ଯ ମଧ୍ଯେ
ଯଥା ମହେନ୍ଦ୍ରଃ କୁରୁରାଜୋ ଜଯାଯ॥  8-4-23 (55113) 
ଧୃତରାଷ୍ଟ୍ର ଉବାଚ। 8-4-24x (4839) 
ଆଖ୍ଯାତା ଜୀବମାନା ଯେ ପରେ ସୈନ୍ଯା ଯଥାଯଥମ୍।
ଇତୀଦମବଗଚ୍ଛାମି ବ୍ଯକ୍ତମର୍ଥାଭିପତ୍ତିତଃ॥ 8-4-24 (55114) 
ବୈଶମ୍ପାଯନ ଉବାଚ। 8-4-25x (4840) 
ଏବଂ ବ୍ରୁବନ୍ନେବ ତଦା ଧୃତରାଷ୍ଟ୍ରୋଽମ୍ବିକାସୁତଃ।
ହତପ୍ରବୀରଂ ଭୂଯିଷ୍ଠଂ କିଞ୍ଚିଚ୍ଛେଷଂ ସ୍ବକଂ ବଲମ୍। 
ଶ୍ରୁତ୍ବା ବ୍ଯାମୋହମାଗଚ୍ଛଚ୍ଛୋକବ୍ଯାକୁଲିତେନ୍ଦ୍ରିଯଃ॥  8-4-25 (55115) 
ବ୍ଯାକୁଲଂ ମେ ମନସ୍ତାତ ଶ୍ରୁତ୍ବା ସୁମହଦପ୍ରିଯମ୍॥
ମନୋ ମୁହ୍ଯତି ଚାଙ୍ଗାନି ନ ଚ ଶକ୍ନୋମି ଧାବିତୁମ୍। 
ଇତ୍ଯେବମୁକ୍ତ୍ବା ବଚନଂ ଧୃତରାଷ୍ଟ୍ରୋଽମ୍ବିକାସୁତଃ।
ଭ୍ରାନ୍ତଚିତ୍ତସ୍ତତଃ ସୋଽଥ ବଭୂବ ଜଗତୀପତିଃ॥ ॥  8-4-26 (55116) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଚତୁର୍ଥୋଽଧ୍ଯାଯଃ॥ 4 ॥

Mahabharata - Karna Parva - Chapter Footnotes

8-4-1 କକୁଦେ ପ୍ରଧାନପୁରୁଷସମୂହେ ଭୀଷ୍ମଦ୍ରୋଣକର୍ଣରୂପେ ମୃଦିତେନାଶିତେ ସତି॥ 8-4-5 ମୃତାଃ ମୃତପ୍ରାଯାଃ॥ 8-4-6 ଚତୁର୍ବିଧାନି ଦୃଢଦୂରସୂକ୍ଷ୍ମଶବ୍ଦବେଧୀନି। ବିହିତାନି ଧନୁର୍ବେଦୋଦିତାନି॥ 8-4-7 କୃତିମାନ୍ ଅବନ୍ଧ୍ଯଯତ୍ନଃ॥ 8-4-9 ଆର୍ତାଯନିଃ ଶଲ୍ଯଃ। ସ୍ବସ୍ରୀଯାନ୍ ଭାଗିନେଯାନ୍॥ 8-4-19 ନାଗପତ୍ତିପ୍ରଯାଯୀ ନାଗୈଃ ପତ୍ତିଭିଶ୍ଚ ପ୍ରଯାତୁଂ ଶୀଲମସ୍ଯ। ନାଗରଥପ୍ରଯାଯୀତି ପାଠାନ୍ତରମ୍॥ 8-4-24 ସୈନ୍ଯାଃ ସେନାମର୍ହନ୍ତି ତେ ରାଜାନଃ। ଯଥାଯଥଂ ପକ୍ଷଦ୍ବଯେଽପି ଜୀବମାନା ଆଖ୍ଯାତାଃ। ଇଦଂ ଭାବିଜଯପରାଜଯାଦିକମ୍। ଇତି ଅନେନ ପକ୍ଷଦ୍ବଯବଲତୋଲନେନ ବ୍ଯକ୍ତଂ ସ୍ପୃଷ୍ଟମଭିଗଚ୍ଛାମି ଜାନାମି। ଅର୍ଥାଭିପତ୍ତିତଃ ଫଲୋପପତ୍ତିତଃ। ତେନ ଜଯୋ ମଦୀଯାନାଂ ନାସ୍ତୀତି ନିଶ୍ଚିନୋମୀତି ଭାବଃ। ଆଖ୍ଯାତା ବୈ ଜୀବମାନାଃ ପରେଭ୍ଯୋଽନ୍ଯେ ଯଥା ଧ୍ନୁବମ୍। ଇତୀଦମବଗଚ୍ଛାମି ବ୍ଯକ୍ତମର୍ଥୋ ବ୍ଯବସ୍ଥିତଃ। ଇତି କ.ଖ.ଡ.ପାଠଃ॥ 8-4-4 ଚତୁର୍ଥୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 005

॥ ଶ୍ରୀଃ ॥

8.5. ଅଧ୍ଯାଯଃ 005 

Mahabharata - Karna Parva - Chapter Topics

ଧୃତରାଷ୍ଟ୍ରେଣ କର୍ଣଗୁଣାନୁବର୍ଣନପୂର୍ବକଂ ଶୋଚନମ୍॥ 1 ॥

Mahabharata - Karna Parva - Chapter Text

8-5-0 (55117) 
ଜନମେଜଯ ଉବାଚ। 8-5-0x (4841) 
ଶ୍ରୁତ୍ବା କର୍ଣଂ ହତଂ ଯୁଦ୍ବେ ପୁତ୍ରାଂଶ୍ଚୈବ ପଲାଯିନଃ।
ନରେନ୍ଦ୍ରଃ କିଞ୍ଚିଦାଶ୍ବସ୍ତୋ ଦ୍ବିଜଶ୍ରେଷ୍ଠ କିମବ୍ରବୀତ୍॥ 8-5-1 (55118) 
ପ୍ରାପ୍ତବାନ୍ପରମଂ ଦୁଃଖଂ ପୁତ୍ରବ୍ଯସନଜଂ ମହତ୍।
ତସ୍ମିନ୍ଯଦୁକ୍ତବାନ୍କାଲେ ତନ୍ମମାଚକ୍ଷ୍ବ ପୃଚ୍ଛତଃ॥ 8-5-2 (55119) 
ବୈଶମ୍ପାଯନ ଉବାଚ। 8-5-3x (4842) 
ଶ୍ରୁତ୍ବା କର୍ଣସ୍ଯ ନିଧନମଶ୍ରଦ୍ବେଯମିବାଦ୍ଭୁତମ୍।
ଭୂତସମ୍ମୋହନଂ ଭୀମଂ ମେରୋଃ ସଂସର୍ପଣଂ ଯଥା॥ 8-5-3 (55120) 
ଚିତ୍ତମୋହମିବାଯୁକ୍ତଂ ଭାର୍ଗବସ୍ଯ ମହାମତେଃ।
ପରାଜଯମିବେନ୍ଦ୍ରସ୍ଯ ଦ୍ବିଷଦ୍ଧ୍ଯୋ ଭୀମକର୍ମଣଃ॥ 8-5-4 (55121) 
ଦିବଃ ପ୍ରପତନଂ ଭାନୋରୁରବ୍ଯାମିବ ମହାଦ୍ଯୁତେଃ।
ସଂଶୋଷଣମିବାଚିନ୍ତ୍ଯଂ ସମୁଦ୍ରସ୍ଯାକ୍ଷଯାମ୍ଭସଃ॥ 8-5-5 (55122) 
ମହୀବିଯଦ୍ଦିଗମ୍ବୂନାଂ ସର୍ବନାଶମିବାଦ୍ଭୁତମ୍।
କର୍ମଣୋରିବ ବୈଫଲ୍ଯମୁଭଯୋଃ ପୁଣ୍ଯପାପଯୋଃ॥ 8-5-6 (55123) 
ସଞ୍ଚିନ୍ତ୍ଯ ନିପୁଣଂ ବୁଦ୍ଧ୍ଯା ଧୃତରାଷ୍ଟ୍ରୋ ଜନେଶ୍ବରଃ।
ନେଦମସ୍ତୀତି ସଞ୍ଚିନ୍ତ୍ଯ କର୍ଣସ୍ଯ ସମରେ ବଧମ୍॥ 8-5-7 (55124) 
ପ୍ରାଣିନାମେବମାତ୍ମତ୍ବାତ୍ସ୍ଯାଦପୀତି ବିଚାର୍ଯ ଚ।
ଶୋକାଗ୍ନିନା ଦହ୍ଯମାନୋ ଧମ୍ଯମାନ ଇବାଶଯେ॥ 8-5-8 (55125) 
ବିସ୍ରସ୍ତାଙ୍ଗଃ ଶ୍ବସନ୍ଦୀନୋ ହାହେତ୍ଯୁକ୍ତ୍ବା ସୁଦୁଃଖିତଃ।
ବିଲଲାପ ମହାରାଜ ଧୃତରାଷ୍ଟ୍ରୋଽମ୍ବିକାସୁତଃ॥ 8-5-9 (55126) 
ଧୃତରାଷ୍ଟ୍ର ଉବାଚ। 8-5-10x (4843) 
ସଞ୍ଜଯାଧିରଥିର୍ବୀରଃ ସିଂହଦ୍ବିରଦବିକ୍ରମଃ।
ବୃଷଭପ୍ରତିମସ୍କନ୍ଧୋ ବୃଷଭାକ୍ଷଗତିସ୍ବରଃ॥ 8-5-10 (55127) 
ବୃଷଭୋ ବୃଷଭସ୍ଯେବ ଯୋ ଯୁଦ୍ଧେ ନ ନିବର୍ତତେ।
ଶତ୍ରୋରପି ମହେନ୍ଦ୍ରସ୍ଯ ବଜ୍ରସଂହନନୋ ଯୁବା॥ 8-5-11 (55128) 
ଯସ୍ଯ ଜ୍ଯାତଲଶବ୍ଦେନ ଶରବୃଷ୍ଟିରବେଣ ଚ।
ରଥାଶ୍ବନରମାତଙ୍ଗା ନାବତିଷ୍ଠନ୍ତି ସଂଯୁଗେ॥ 8-5-12 (55129) 
ଯମାଶ୍ରିତ୍ଯ ମହାବାହୁଂ ଦ୍ବିଷତ୍ସଙ୍ଘଘ୍ନମଚ୍ଯୁତମ୍।
ଦୁର୍ଯୋଧନୋଽକରୋଦ୍ବୈରଂ ପାଣ୍ଡୁପୁତ୍ରୈର୍ମହାରଥୈଃ॥ 8-5-13 (55130) 
ସ କଥଂ ରଥିନାଂ ଶ୍ରେଷ୍ଠଃ କର୍ଣଃ ପାର୍ଥେନ ସଂଯୁଗେ।
ନିହତଃ ପୁରୁଷବ୍ଯାଘ୍ରଃ ପ୍ରସହ୍ଯାସହ୍ଯବିକ୍ରମଃ॥ 8-5-14 (55131) 
ଯୋ ନାମନ୍ଯତ ବୈ ନିତ୍ଯମଚ୍ଯୁତଂ ଚ ଧନଞ୍ଜଯମ୍।
ନ ବୃଷ୍ମୀନ୍ସହିତାନନ୍ଯାନ୍ସ୍ବବାହୁବଲଦର୍ପିତଃ॥ 8-5-15 (55132) 
ଶାର୍ଙ୍ଗଗାଣ୍ଡୀବଧନ୍ବାନୌ ସହିତାବପରାଜିତୌ।
ଅହଂ ଦିବ୍ଯାଦ୍ରଥାଦେକଃ ପାତଯିଷ୍ଯାମି ସଂଯୁଗେ॥ 8-5-16 (55133) 
ଇତି ଯଃ ସତତଂ ମନ୍ଦମବୋଚଲ୍ଲୋଭମୋହିତମ୍।
ଦୁର୍ଯୋଧନମବାଚୀନଂ ରାଜ୍ଯକାମୁକମାତୁରମ୍॥ 8-5-17 (55134) 
ଯୋଽଜଯତ୍ସର୍ବକାମ୍ଭୋଜାନାବନ୍ତ୍ଯାନ୍କେକଯୈଃ ସହ।
ଗାନ୍ଧାରାନ୍ମଦ୍ରକାନ୍ମାତ୍ସ୍ଯାଂସ୍ତ୍ରିଗର୍ତାଂସ୍ତଙ୍କଣାଞ୍ଶକାନ୍।  8-5-18 (55135) 
ପାଞ୍ଚାଲାଂଶ୍ଚ ବିଦେହାଂଶ୍ଚ କୁଲିନ୍ଦାନ୍କାଶିକୋସଲାନ୍
ସୂହ୍ମାନଙ୍ଗାଂଶ୍ଚ ବଙ୍ଗାଂଶ୍ଚ ନିଷାଦାନ୍ପୁଣ୍ଡ୍ରକୀକଟାନ୍॥  8-5-19 (55136) 
ବତ୍ସାନ୍କଲିଙ୍ଗାନ୍ଦରଦାନଶ୍ମକାନୃଷିକାନପି।
`ଶବରାନ୍ହାରହୂଣାଂଶ୍ଚ ପ୍ରଘୂଣାନ୍ସରଲାନପି॥ 8-5-20 (55137) 
ମ୍ଲେଚ୍ଛରାଷ୍ଟ୍ରାଧିପାଂଶ୍ଚୈବ ଦୁର୍ଗାନାଟବିକାଂସ୍ତଥା'।
ଜିତ୍ବୈତାନ୍ସମରେ ବୀରଃ ପ୍ରଦୀପ୍ତୈଃ କଙ୍କପତ୍ରିଭିଃ॥ 8-5-21 (55138) 
କରମାହାରଯାମାସ ଜିତ୍ବା ସର୍ବାନରୀଂସ୍ତଥା।
ଦୁର୍ଯୋଧନସ୍ଯ ବୃଦ୍ଧ୍ଯର୍ଥଂ ରାଧେଯୋ ରଥିନାଂ ବରଃ। 
ଦିବ୍ଯାସ୍ତ୍ରବିମନ୍ହାତେଜାଃ କର୍ଣୋ ବୈକର୍ତନୋ ବୃଷଃ॥  8-5-22 (55139) 
ସେନାଗୋପଶ୍ଚ ସ କଥଂ ଶତ୍ରୁଭିଃ ପରମାସ୍ତ୍ରବିତ୍।
ଘାତିତଃ ପାଣ୍ଡବୈଃ ଶୂରୈଃ ସମରେ ବୀର୍ଯଶାଲିଭିଃ॥ 8-5-23 (55140) 
ବୃଷୋ ମହେନ୍ଦ୍ରୋ ଦେବେଷୁ ବୃଷଃ କର୍ଣୋ ନରେଷ୍ବପି।
ତୃତୀଯମନ୍ଯଂ ଲୋକେଷୁ ବୃଷଂ ନୈବାନୁଶୁଶ୍ରୁମ॥ 8-5-24 (55141) 
ଉଚ୍ଚୈଃ ଶ୍ରବା ବରୋଽଶ୍ବାନାଂ ରାଜ୍ଞାଂ ବୈଶ୍ରବଣୋ ବରଃ।
ବରୋ ମହେନ୍ଦ୍ରୋ ଦେବାନାଂ କର୍ଣଃ ପ୍ରହରତାଂ ବରଃ॥ 8-5-25 (55142) 
ଯୋଽଜିତଃ ପାର୍ଥିବୈଃ ଶୂରୈଃ ସମର୍ଥୈର୍ବୀର୍ଯଶାଲିଭିଃ।
ଦୁର୍ଯୋଧନସ୍ଯ ବୃଦ୍ଧ୍ଯର୍ଥଂ କୃତ୍ସ୍ନାମୁର୍ବୀମଥାଜଯତ୍॥ 8-5-26 (55143) 
ଯଂ ଲବ୍ଧ୍ବା ମାଗଧୋ ରାଜା ସାଂତ୍ବମାନୋଽଥ ସୌହୃଦୈଃ।
ଅରୌତ୍ସୀତ୍ପାର୍ଥିବଂ କ୍ଷତ୍ରମୃତେ ଯାଦବକୌରବାନ୍॥ 8-5-27 (55144) 
ତଂ ଶ୍ରୁତ୍ବା ନିହତଂ କର୍ଣଂ ଦ୍ବୈରଥେ ସବ୍ଯସାଚିନା।
ଶୋକାର୍ଣବେ ନିମଗ୍ନୋଽହଂ ଭିନ୍ନା ନୌରିବ ସାଗରେ॥ 8-5-28 (55145) 
ତଂ ବୃଷଂ ନିହତଂ ଶ୍ରୁତ୍ବା ଦ୍ବୈରଥେ ରଥିନାଂ ବରମ୍।
ଶୋକାର୍ଣବେ ନିମଗ୍ନୋଽହମପ୍ଲୁବଃ ସାଗରେ ଯଥା॥ 8-5-29 (55146) 
ଈଦୃଶୈର୍ଯଦ୍ଯହଂ ଦୁଃଖୈର୍ନ ବିନଶ୍ଯାମି ସଞ୍ଜଯ।
ବଜ୍ରାଦ୍ଦୃଢତରଂ ମନ୍ଯେ ହୃଦଯଂ ମମ ଦୁର୍ଭିଦମ୍॥ 8-5-30 (55147) 
ଜ୍ଞାତିସଂବନ୍ଧିମିତ୍ରାଣାମିମଂ ଶ୍ରୁତ୍ବା ପରାଭବମ୍।
କୋ ମଦନ୍ଯଃ ପୁମାଁଲ୍ଲୋକେ ନ ଜହ୍ଯାତ୍ସୂତ ଜୀବିତମ୍॥ 8-5-31 (55148) 
ବିଷମଗ୍ନିଂ ପ୍ରପାତଂ ଚ ପର୍ବତାଗ୍ରାଦହଂ ବୃଣେ।
`ମହାପ୍ରସ୍ଥାନଗମନଂ ଜଲଂ ପ୍ରାଯୋପବେଶନମ୍'। 
ନ ହି ଶକ୍ଷ୍ଯାମି ଦୁଃଖାନି ସୋଢୁଂ କଷ୍ଟାନି ସଞ୍ଜଯ॥ ॥  8-5-32 (55149) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ପଞ୍ଚମୋଽଧ୍ଯାଯଃ॥ 5 ॥

Mahabharata - Karna Parva - Chapter Footnotes

8-5-1 ପୁତ୍ରାଂଶ୍ଚୈବ ନିପାତିତାନ୍ ଇତି ଝ.ପାଠଃ॥ 8-5-4 ଭାର୍ଗବସ୍ଯ ରାମସ୍ଯ ଶୁକ୍ରସ୍ଯ ବା॥ 8-5-7 କର୍ଣସ୍ଯ ବଧଂ ସଞ୍ଚିନ୍ତ୍ଯ ମନସ୍ଯାଲୋଚ୍ଯ ଇଦଂ କୃତ୍ସ୍ନଂ ଜଗତ୍ସ୍ବସୈନ୍ଯଂ ବା ନାସ୍ତୀତି ସଞ୍ଚିନ୍ତ୍ଯ ନିଶ୍ଚିତ୍ଯ ବିଲଲାପେତି ତୃତୀଯେନ ସମ୍ବନ୍ଧଃ॥ 8-5-17 ଅବାଚୀନଂ ଚିନ୍ତଯାଽଧୋମୁଖମ୍॥ 8-5-24 ଜଲବର୍ଷିତ୍ବାଦ୍ଦେବେଷୁ ମହେନ୍ଦ୍ରୋ ବୃଷଃ। ଧନବର୍ଷିତ୍ବାନ୍ମନୁଷ୍ଯେଷୁ କର୍ଣୋବୃଷଃ। ତୃତୀଯମେବମଭିତୋ ବୃଷ୍ଟିକର୍ତାରଂ ବୃଷମ୍॥ 8-5-29 ନୌକାହୀନଃ॥ 8-5-5 ପଞ୍ଚମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 006

॥ ଶ୍ରୀଃ ॥

8.6. ଅଧ୍ଯାଯଃ 006 

Mahabharata - Karna Parva - Chapter Topics

କର୍ଣବଧଶ୍ରବଣାନନ୍ତରୀଯକଧୃତରାଷ୍ଟ୍ରପ୍ରବୃତ୍ତିଂ ପୃଷ୍ଟେନ ବୈଶମ୍ପାଯନେନ କର୍ଣଦୁର୍ଯୋଧନସ୍ତୁତିନିନ୍ଦାପୂର୍ବକଂ ସଞ୍ଜଯମ୍ପ୍ରତି କର୍ଣାର୍ଜୁନଯୁଦ୍ଧକଥନଚୋଦନାରୂପଧୃତରାଷ୍ଟ୍ରପ୍ରବୃତ୍ତିକଥନମ୍॥ 1 ॥

Mahabharata - Karna Parva - Chapter Text

8-6-0 (55150) 
ସଞ୍ଜଯ ଉବାଚ। 8-6-0x (4844) 
ଶ୍ରିଯା କୁଲେନ ଯଶସା ତପସା ଚ ଶ୍ରୁତେନ ଚ।
ତ୍ବାମଦ୍ଯ ସନ୍ତୋ ମନ୍ଯନ୍ତେ ଯଯାତିମିବ ନାହୁଷମ୍॥ 8-6-1 (55151) 
ଶ୍ରୁତେ ମହର୍ଷିପ୍ରତିମଃ କୃତକୃତ୍ଯୋଽସି ପାର୍ଥିବ।
ପର୍ଯବସ୍ଥାପଯାତ୍ମାନଂ ମା ବିଷାଦେ ମନଃ କୃଥାଃ॥ 8-6-2 (55152) 
ଧୃତରାଷ୍ଟ୍ର ଉବାଚ। 8-6-3x (4845) 
ଦୈବମେବ ପରଂ ମନ୍ଯେ ଧିକ୍ପୌରୁଷମନର୍ଥକମ୍।
ଯତ୍ର ସାଲପ୍ରତୀକାଶଃ କର୍ଣୋଽହନ୍ଯତ ସଂଯୁଗେ॥ 8-6-3 (55153) 
ହତ୍ବା ଯୁଧିଷ୍ଠିରାନୀକଂ ପାଞ୍ଚାଲାନାଂ ରଥବ୍ରଜାନ୍।
ପ୍ରତାପ୍ଯ ଶରବର୍ଷେଣ ଦିଶଃ ସର୍ବା ମହାରଥଃ॥ 8-6-4 (55154) 
ମୋହିଯିତ୍ବା ରଣେ ପାର୍ଥାନ୍ବଜ୍ନହସ୍ତ ଇବାସୁରାନ୍।
ସ କଥଂ ନିହତଃ ଶେତେ ବାଯୁରୁଗ୍ଣ ଇବ ଦ୍ରୁମଃ॥ 8-6-5 (55155) 
ଶୋକସ୍ଯାନ୍ତଂ ନ ପଶ୍ଯାମି ପାରଂ ଜଲନିଧେରିବ।
ଚିନ୍ତା ମେ ବର୍ଧତେଽତୀବ ମୁମୂର୍ଷା ଚାପି ଜାଯତେ॥ 8-6-6 (55156) 
କର୍ଣସ୍ଯ ନିଧନଂ ଶ୍ରୁତ୍ବା ବିଜଯଂ ଫଲ୍ଗୁନସ୍ଯ ଚ।
ଅଶ୍ରଦ୍ଧେଯମହଂ ମନ୍ଯେ ବଧଂ କର୍ଣସ୍ଯ ସଞ୍ଜଯ॥ 8-6-7 (55157) 
ବଜ୍ରସାରମିଦଂ ନୂନଂ ହୃଦଯଂ ଦୁର୍ଭିଦଂ ମମ।
ଯଚ୍ଛ୍ରୁତ୍ବା ପୁରୁଷବ୍ଯାଘ୍ରଂ ହତଂ କର୍ଣଂ ନ ଦୀର୍ଯତେ॥ 8-6-8 (55158) 
ଆର୍ଯୁର୍ନୂନଂ ସୁଦୀର୍ଘଂ ମେ ବିହିତଂ ଦୈବତୈଃ ପୁରା।
ଯତ୍ର କର୍ଣଂ ହତଂ ଶ୍ରୁତ୍ବା ଜୀବାମୀହ ସୁଦୁଃଖିତଃ॥ 8-6-9 (55159) 
ଧିଗ୍ଜୀବିତମିଦଂ ଚୈବ ସୁହୃଦ୍ବୀନସ୍ଯ ସଞ୍ଜଯ।
ଅଦ୍ଯ ଚାହଂ ଦଶାମେତାଂ ଗତଃ ସଞ୍ଜଯ ଗର୍ହିତାମ୍। 
କୃପଣଂ ବର୍ତଯିଷ୍ଯାମି ଶୋଚ୍ଯଃ ସର୍ବସ୍ଯ ମନ୍ଦଧୀଃ॥  8-6-10 (55160) 
ଅହମେବ ପୁରା ଭୂତ୍ବା ସର୍ବଲୋକସ୍ଯ ସତ୍କୃତଃ।
ପରିଭୂତଃ କଥଂ ସୂତ ପରୈଃ ଶକ୍ଷ୍ଯାମି ଜୀବିତୁମ୍॥ 8-6-11 (55161) 
ଦୁଃଖାଦ୍ଦୁଃଖତରଂ ଭନ୍ଯେ ପ୍ରାପ୍ତବାନସ୍ମି ସଞ୍ଜଯ।
ଭୀଷ୍ମଦ୍ରୋଣବଧେନୈବ କର୍ଣସ୍ଯ ଚ ମହାତ୍ମନଃ॥ 8-6-12 (55162) 
ନାବଶେଷଂ ପ୍ରପଶ୍ଯାମି ସୂତପୁତ୍ରେ ହତେ ଯୁଧି।
ସହି ପାରଂ ମହାନାସୀତ୍ପୁତ୍ରାଣାଂ ମମ ସଞ୍ଜଯ॥ 8-6-13 (55163) 
ଯୁଦ୍ଧେ ହି ନିହତଃ ଶୂରୋ ବିସୃଜନ୍ସାଯକାନ୍ବହୂନ୍।
କୋ ହି ମେ ଜୀବିତେନାର୍ଥସ୍ତମୃତେ ପୁରୁଷର୍ଷଭମ୍॥ 8-6-14 (55164) 
ରଥାଦାଧିରଥିର୍ନୂନଂ ନ୍ଯପତତ୍ସାଯକାର୍ଦିତଃ।
ପର୍ବତସ୍ଯେବ ଶିଖରଂ ବ ଜ୍ରପାତାଦ୍ବିଦାରିତମ୍॥ 8-6-15 (55165) 
ସ ଶେତେ ପୃଥିବୀଂ ନୂନଂ ଶୋଭଯନ୍ରୁଧିରୋକ୍ଷିତଃ।
ମାତଙ୍ଗ ଇବ ମତ୍ତେନ ମତାଙ୍ଗେନ ନିପାତିତଃ॥ 8-6-16 (55166) 
ଯୋ ବଲଂ ଧାର୍ତରାଷ୍ଟ୍ରାଣାଂ ପାଣ୍ଡବାନାଂ ଯତୋ ଭଯମ୍।
ସୋଽର୍ଜୁନେନ ହତଃ କର୍ଣଃ ପ୍ରତିମାନଂ ଧନୁଷ୍ମତାମ୍॥ 8-6-17 (55167) 
ସ ହି ବୀରୋ ମହେଷ୍ବାସୋ ମିତ୍ରାଣାମଭଯଙ୍କରଃ।
ଶେତେ ବିନିହତୋ ବୀରଃ ଶକ୍ରେଣେବ ପୁରା ବଲଃ॥ 8-6-18 (55168) 
ପଙ୍ଗୋରିବାଧ୍ବଗମନଂ ଦରିଦ୍ରସ୍ଯେବ କାମିତମ୍।
ଦୁର୍ଯୋଧନସ୍ଯ ଲୋଭଶ୍ଚ ସମାନ୍ଯେତାନି ସଞ୍ଜଯ॥ 8-6-19 (55169) 
ଅନ୍ଯଥା ଚିନ୍ତିତଂ କାର୍ଯମନ୍ଯଥା ତତ୍ତୁ ଜାଯତେ।
ଅହୋ ନୁ ବଲବଦ୍ଦୈବଂ କାଲଶ୍ଚ ଦୁରତିକ୍ରମଃ॥ 8-6-20 (55170) 
ପଲାଯମାନଃ କୃପଣୋ ଦୀନାତ୍ମା ଦୀନପୌରୁଷଃ।
କଚ୍ଚିଦ୍ବିନିହତଃ ସୂତ ପୁତ୍ରୋ ଦୁଃଶାସନୋ ମମ॥ 8-6-21 (55171) 
କଚ୍ଚିନ୍ନ ଦୀନାଚରିତଂ କୃତବାଂସ୍ତାତ ସଂଯୁଗେ।
କଚ୍ଚିନ୍ନ ନିହତଃ ଶୂରା ଯଥାଽନ୍ଯେ କ୍ଷତ୍ରିଯର୍ଷଭାଃ॥ 8-6-22 (55172) 
ଯୁଧିଷ୍ଠିରସ୍ଯ ବଚନଂ ମା ଯୁଦ୍ଧମିତି ସର୍ବଦା।
ଦୁର୍ଯୋଧନୋ ନାଭ୍ଯଗୃହ୍ଣାନ୍ମୂଢଃ ପଥ୍ଯମିବୌଷଧମ୍॥ 8-6-23 (55173) 
ଶତଲ୍ପେ ଶଯାନେନ ଭୀଷ୍ମେଣ ସୁମହାତ୍ମନା।
ପାନୀଯଂ ଯାଚିତଃ ପାର୍ଥଃ ସୋବିଧ୍ଯନ୍ମେଦିନୀତଲମ୍॥ 8-6-24 (55174) 
ଜଲସ୍ଯ ଧାରାଂ ଜନିତାଂ ଦୃଷ୍ଟ୍ବା ପାଣ୍ଡୁସୁତେନ ଚ।
ଅବ୍ରବୀତ୍ସ ମହାବାହୁସ୍ତାତ ସଂଶାମ୍ଯ ପାଣ୍ଡବୈଃ॥ 8-6-25 (55175) 
ପ୍ରଶମାଦ୍ବି ଭବେଚ୍ଛାନ୍ତିର୍ମଦନ୍ତଂ ଯୁଦ୍ଧମସ୍ତୁ ବଃ।
ଭ୍ରାତୃଭାବେନ ପୃଥିବୀଂ ଭୁଙ୍କ୍ଷ୍ବ ପାଣ୍ଡୁସୁତୈଃ ସହ॥ 8-6-26 (55176) 
ଅକୁର୍ବନ୍ବଚନଂ ତସ୍ଯ ନୂନଂ ଶୋଚତି ପୁତ୍ରକଃ।
ତଦିଦଂ ସମନୁପ୍ରାପ୍ତ ବଚନଂ ଦୀର୍ଘଦର୍ଶିନଃ॥ 8-6-27 (55177) 
ଅହଂ ତୁ ନିହତାମାତ୍ଯୋ ହତପୁତ୍ରଶ୍ଚ ସଞ୍ଜଯ।
ଦ୍ଯୂତତଃ କୃଚ୍ଛ୍ରମାପନ୍ନୋ ଲୂନପକ୍ଷ ଇବ ଦ୍ବିଜଃ॥ 8-6-28 (55178) 
ଯଥା ହି ଶକୁନିଂ ଗୃହ୍ଯ ଛିତ୍ତ୍ବା ପକ୍ଷୌ ଚ ସଞ୍ଜଯ।
ବିସର୍ଜଯନ୍ତି ସଂହୃଷ୍ଟାଃ କ୍ରୀଡମାନାଃ କୁମାରକାଃ॥ 8-6-29 (55179) 
ଲୂନପକ୍ଷତଯା ତସ୍ଯ ଗମନଂ ନୋପପଦ୍ଯତେ।
ତଥାହମପି ସମ୍ପ୍ରାପ୍ତୋ ଲୂନପକ୍ଷ ଇବ ଦ୍ବିଜଃ॥ 8-6-30 (55180) 
କ୍ଷୀଣଃ ସର୍ବାର୍ଥହୀନଶ୍ଚ ନିର୍ଜ୍ଞାତିର୍ବନ୍ଧୁବର୍ଜିତଃ।
କାଂ ଦିଶଂ ପ୍ରତିପତ୍ସ୍ଯାମି ଦୀନଃ ଶତ୍ରୁବଶଂ ଗତଃ॥ 8-6-31 (55181) 
ବୈଶମ୍ପାଯନ ଉବାଚ। 8-6-32x (4846) 
ଇତ୍ଯେବଂ ଧୃତରାଷ୍ଟ୍ରୋଽଥ ବିଲପ୍ଯ ବହୁଦୁଃଖିତଃ।
ପ୍ରୋବାଚ ସଞ୍ଜଯଂ ଭୂଯଃ ସୋକବ୍ଯାକୁଲମାନସଃ॥ 8-6-32 (55182) 
ଧୃତରାଷ୍ଟ୍ର ଉବାଚ। 8-6-33x (4847) 
ଯୋଽଜଯତ୍ସର୍ବକାମ୍ଭୋଜାନମ୍ବଷ୍ଠାନ୍କୈକଯୈଃ ସହ।
ଗାନ୍ଧାରାଂଶ୍ଚ ବିଦେହାଂଶ୍ଚ ଜିତ୍ବା କାର୍ଯାର୍ଥମାହବେ॥ 8-6-33 (55183) 
ଦୁର୍ଯୋଧନସ୍ଯ ବୃଦ୍ଧ୍ଯର୍ଥଂ ଯୋଽଜଯତ୍ପୃଥିବୀଂ ପ୍ରଭୁଃ।
ସ ଜିତଃ ପାଣ୍ଡବୈଃ ଶୂରୈଃ ସମରେ ବାହୁଶାଲିଭିଃ॥ 8-6-34 (55184) 
ତସ୍ମିନ୍ହତେ ମହେଷ୍ବାସେ କର୍ଣେ ଯୁଧି କିରୀଟିନା।
କେ ବୀରାଃ ପର୍ଯତିଷ୍ଠନ୍ତ ତନ୍ମମାଚକ୍ଷ୍ବ ସଞ୍ଜଯ॥ 8-6-35 (55185) 
କଚ୍ଚିନ୍ନୈକଃ ପରିତ୍ଯକ୍ତଃ ପାଣ୍ଡବୈର୍ନିହତୋ ରଣେ।
ଉକ୍ତଂ ତ୍ବଯା ପୁରା ତାତ ଯଥା ବୀରୋ ନିପାତିତଃ॥ 8-6-36 (55186) 
ଭୀଷ୍ମମପ୍ରତିଯୁଧ୍ଯନ୍ତଂ ଶିଖମ୍ଡୀ ସାଯକୋତ୍ତମୈଃ।
ପାତଯାମାସ ସମରେ ସର୍ବଶସ୍ତ୍ରଭୃତାଂ ବରମ୍॥ 8-6-37 (55187) 
ତଥା ଦ୍ରୌପଦିନା ଦ୍ରୋଣୋ ନ୍ଯସ୍ତସର୍ବାଯୁଧୋ ଯୁଧି।
`ଧର୍ମରାଜବଚଃ ଶ୍ରୁତ୍ବା ଅଶ୍ବତ୍ଥାମା ହତସ୍ତ୍ବିତି'॥ 8-6-38 (55188) 
ଯୁକ୍ତଯୋଗୋ ମହେଷ୍ବାସଃ ଶରୈର୍ବହୁଭିରାଚିତଃ।
ନିହତଃ ଖଙ୍ଗମୁଦ୍ଯମ୍ଯ ଧୃଷ୍ଟଦ୍ଯୁମ୍ନେନ ସଞ୍ଜଯ॥ 8-6-39 (55189) 
ଅନ୍ତରେଣ ହତାବେତୌ ଛଲେନ ଚ ବିଶେଷତଃ।
ଅଶ୍ରୌଷମହମେତଦ୍ବୈ ଭୀଷ୍ମଦ୍ରୋଣୌ ନିପାତିତୌ॥ 8-6-40 (55190) 
ଭୀଷ୍ମଦ୍ରୋଣୌ ହି ସମରେ ନ ହନ୍ଯାଦ୍ବଜ୍ରଭୃତ୍ସ୍ବଯମ୍।
ନ୍ଯାଯେନ ଯୁଧ୍ଯନ୍ସମରେ ତଦ୍ବୈ ସତ୍ଯଂ ବ୍ରବୀମି ତେ॥ 8-6-41 (55191) 
କର୍ଣଂ ତ୍ବସ୍ଯନ୍ତମସ୍ତ୍ରାଣି ଦିବ୍ଯାନି ଚ ବହୂନି ଚ।
କଥମିନ୍ଦ୍ରୋପମଂ ବୀରଂ ମୃତ୍ଯୁର୍ଯୁଦ୍ବେ ସମସ୍ପୃଶତ୍॥ 8-6-42 (55192) 
ଯସ୍ଯ ବିଦ୍ଯୁତ୍ପ୍ରଭାଂ ଶକ୍ତିଂ ଦିବ୍ଯାଂ କନକଭୂଷଣାମ୍।
ପ୍ରାଯଚ୍ଛଦ୍ଦ୍ବିଷତାଂ ହନ୍ତ୍ରୀଂ କୁଣ୍ଡଲାଭ୍ଯାଂ ପୁରନ୍ଦରଃ॥ 8-6-43 (55193) 
ଯସ୍ଯ ସର୍ପମୁଖୋ ଦିବ୍ଯଃ ଶରଃ କାଞ୍ଚନଭୂଷଣଃ।
ଅଶେତ ନିଶିତଃ ପତ୍ରୀ ସମରେଷ୍ବରିସୂଦନଃ॥ 8-6-44 (55194) 
ଭୀଷ୍ମଦ୍ରୋଣମୁଖାନ୍ବୀରାନ୍ଯୋଽବମତ୍ଯ ମହାରଥାନ୍।
ଜାମଦଗ୍ନ୍ଯାନ୍ମହାଘୋରଂ ବ୍ରାହ୍ମମସ୍ତ୍ରମଶିକ୍ଷତ॥ 8-6-45 (55195) 
ଯଶ୍ଚ ଦ୍ରୋଣମୁଖାନ୍ଦୃଷ୍ଟ୍ବା ବିମୁଖାନର୍ଦିତାଞ୍ଶରୈଃ।
ସୌଭଦ୍ରସ୍ଯ ମହାବାହୁର୍ବ୍ଯଧମତ୍କାର୍ମୁକଂ ଶିତୈଃ॥ 8-6-46 (55196) 
ଯଶ୍ଚ ନାଗାଯୁତପ୍ରାଣାଂ ବଜ୍ରରଂହସମଚ୍ଯୁତମ୍।
ବିରଥଂ ସହସା କୃତ୍ବା ଭୀମସେନମପାହସତ୍॥ 8-6-47 (55197) 
ସହଦେବଂ ଚ ନିର୍ଜିତ୍ଯ ଶରୈଃ ସନ୍ନତପର୍ବଭିଃ।
କୃପଯା ବିରଥଂ କୃତ୍ବା ନାହନଦ୍ଧର୍ମଚିନ୍ତଯା॥ 8-6-48 (55198) 
ଯଶ୍ଚ ମାଯାସହସ୍ରାଣି ବିକୁର୍ବାଣଂ ଜଯୈଷିଣମ୍।
ଘଟୋତ୍କଚଂ ରାକ୍ଷସେନ୍ଦ୍ରଂ ଶକ୍ରଶକ୍ତ୍ଯା ନିଜଘ୍ନିବାନ୍॥ 8-6-49 (55199) 
ଏବାଂଶ୍ଚ ଦିବସାନ୍ଯସ୍ଯ ଯୁଦ୍ଧେ ଭୀତୋ ଧନଞ୍ଜଯଃ।
ନାଗମଦ୍ଦ୍ବୈରଥଂ ବୀରଃ ସ କଥଂ ନିହତୋ ରଣେ॥ 8-6-50 (55200) 
[ସଂଶପ୍ତକାନାଂ ଯୋଧା ଯେ ଆହ୍ବଯନ୍ତ ସଦାଽନ୍ଯତଃ।
ଏତାନ୍ହତ୍ବା ହନିଷ୍ଯାମି ପଶ୍ଚାଦ୍ବୈକର୍ତନଂ ରଣେ॥ 8-6-51 (55201) 
ଇତି ବ୍ଯପଦିଶନ୍ପାର୍ଥୋ ବର୍ଜଯନ୍ସୂତଜଂ ରଣେ।
ସ କଥଂ ନିହତୋ ବୀରଃ ପାର୍ଥେନ ପରବୀରହା॥]  8-6-52 (55202) 
ରଥଭହ୍ଗୋ ନ ଚେତ୍ତସ୍ଯ ଧନୁର୍ବା ନ ବ୍ଯଶୀର୍ଯତ।
ନ ଚେଦସ୍ତ୍ରାଣି ନଷ୍ଟାନି ସ କଥଂ ନିହତଃ ପରୈଃ॥ 8-6-53 (55203) 
କୋ ହି ଶକ୍ତୋ ରଣେ କର୍ଣଂ ବିଧୁନ୍ବାନଂ ମହଦ୍ଧନୁଃ।
ବିମୁଞ୍ଚନ୍ତଂ ଶରାନ୍ଘୋରାନ୍ଦିବ୍ଯାନ୍ଯସ୍ତ୍ରାଣି ଚାହବେ। 
ଜେତୁଂ ପୁରୁଷଶାର୍ଦୂଲଂ ଶାର୍ଦୂଲମିବ ବେଗିନମ୍॥  8-6-54 (55204) 
ଧ୍ରବଂ ତସ୍ଯ ଧନୁଶ୍ଛିନ୍ନଂ ରଥୋ ବାଽପି ମହୀଂ ଗତଃ।
ଅସ୍ତ୍ରାଣି ବା ପ୍ରନଷ୍ଟାନି ଯଥା ଶଂସସି ମେ ହତମ୍। 
ନ ହ୍ଯନ୍ଯଦପି ପଶ୍ଯାମି କାରଣଂ ତସ୍ଯ ନାଶନେ॥  8-6-55 (55205) 
ନ ହିନ୍ମି ଫଲ୍ଗୁନଂ ଯାବତ୍ତାବତ୍ପାଦୌ ନ ଧାବଯେ।
ଇତି ଯସ୍ଯ ମହାଘୋରଂ ବ୍ରତମାସୀନ୍ମହାତ୍ମନଃ॥ 8-6-56 (55206) 
ଯସ୍ଯ ଭୀତୋ ରମେ ନିଦ୍ରାଂ ଧର୍ମରାଜୋ ଯୁଧିଷ୍ଠିରଃ।
ତ୍ରଯୋଦଶସମା ନିତ୍ଯଂ ନାଭଜତ୍ପୁରୁଷର୍ଷଭଃ॥ 8-6-57 (55207) 
ଯସ୍ଯ ବୀର୍ଯବତୋ ବୀର୍ଯମୁପାଶ୍ରିତ୍ଯ ମହାତ୍ମନଃ।
ମମ ପୁତ୍ରଃ ସଭାଂ ଭାର୍ଯାଂ ପାଣ୍ଡୂନାଂ ନୀତବାନ୍ବଲାତ୍॥ 8-6-58 (55208) 
ତତ୍ରାପି ଚ ସଭାମଧ୍ଯେ ପାଣ୍ଡବାନାଂ ଚ ପଶ୍ଯତାମ୍।
ଦାସଭାର୍ଯେତି ପାଞ୍ଚାଲୀମବ୍ରବୀତ୍କୁରୁସନ୍ନିଧୌ॥ 8-6-59 (55209) 
[ନ ସନ୍ତି ତପଯଃ କୃଷ୍ଣେ ସର୍ବେ ଷଣ୍ଡତିଲୈଃ ସମାଃ।
ଉପତିଷ୍ଠସ୍ବ ଭର୍ତାରମନ୍ଯଂ ବା ବରବର୍ଣିନି॥ 8-6-60 (55210) 
ଇତ୍ଯେବଂ ଯଃ ପୁରା ବାଚୋ ରୂକ୍ଷାଃ ସଂଶ୍ରାବଯନ୍ରୁଷା।
ସଭାଯାଂ ସୂତଜଃ କୃଷ୍ଣାଂ ସ କଥଂ ନିହତଃ ପରୈଃ॥ 8-6-61 (55211) 
ଯଦି ଭୀଷ୍ମୋ ରଣଶ୍ଲାଘୀ ଦ୍ରୋଣୋ ବା ଯୁଧି ଦୁର୍ମଦଃ।
ନ ହନିଷ୍ଯତି କୌନ୍ତେଯାନ୍ପକ୍ଷପାତାତ୍ସୁଯୋଧନ। 
ସର୍ବାନେବ ହନିଷ୍ଯାମି ବ୍ଯେତୁ ତେ ମାନସୋ ଜ୍ବରଃ॥  8-6-62 (55212) 
କିଂ କରିଷ୍ଯତି ଗାଣ୍ଡୀବମକ୍ଷଯ୍ଯୌ ଚ ମହେଷୁଧୀ।
ସ୍ନିଗ୍ଧଚନ୍ଦନଦିଗ୍ଧସ୍ଯ ମଚ୍ଛରସ୍ଯାଭିଧାବତଃ। 
ସ ନୂନମୃଷଭସ୍କନ୍ଧୋ ହ୍ଯର୍ଜୁନେନ କଥଂ ହତଃ॥]  8-6-63 (55213) 
ଯଶ୍ଚ ଗାଣ୍ଡୀବମୁକ୍ତାନାଂ ସ୍ପର୍ଶମୁଗ୍ରମଚିନ୍ତଯନ୍।
ଅପତିର୍ହ୍ଯସି କୃଷ୍ଣେତି ବ୍ରୁବନ୍ପାର୍ଥାନବୈକ୍ଷତ॥ 8-6-64 (55214) 
ଯସ୍ଯ ନାସୀଦ୍ଭଯଂ ପାର୍ଥାତ୍ସପୁତ୍ରାତ୍ସଜନାର୍ଦନାତ୍।
ସ୍ବବାହୁବଲମାଶ୍ରିତ୍ଯ ମୁହୂର୍ତମପି ସଞ୍ଜଯ॥ 8-6-65 (55215) 
ତସ୍ଯ ନାଽହଂ ବଧଂ ମନ୍ଯେ ଦେବୈରପି ସବାସବୈଃ।
ପ୍ରତୀପମଭିଘାବଦ୍ଭିଃ କିଂ ପୁନସ୍ତାତ ପାଣ୍ଡବୈଃ॥ 8-6-66 (55216) 
ନ ହି ଜ୍ଯାଂ ସଂସମ୍ପୃଶାନସ୍ଯ ତଲତ୍ରେ ବାଽପି ଗୃହ୍ଣତଃ।
ପୁମାନାଧିରଥେଃ ସ୍ଥାତୁଂ କଶ୍ଚିତ୍ପ୍ରମୁଖତୋଽର୍ହତି॥ 8-6-67 (55217) 
ଅପି ସ୍ଯାନ୍ମେଦିନୀ ହୀନା ସୋମସୂର୍ଯପ୍ରଭାଂଶୁଭିଃ।
ନ ବଧ- ପୁରୁଷେନ୍ଦ୍ରସ୍ଯ ସଂଯୁଗେଷ୍ବପଲାଯିନଃ॥ 8-6-68 (55218) 
ଯେନ ମନ୍ଦଃ ସହାଯେନ ଭ୍ରାତ୍ରା ଦୁଃଶାସନେନ ଚ।
ବାସୁଦେବସ୍ଯ ଦୁର୍ବୁଦ୍ଧିଃ ପ୍ରତ୍ଯାଖ୍ଯାନମରୋଚତ॥ 8-6-69 (55219) 
ସ ନୂନଂ ବୃଷଭସ୍କନ୍ଧଂ କର୍ଣଂ ଦୃଷ୍ଟ୍ବା ନିପାତିତମ୍।
ଦୁଃଶାସନଂ ଚ ନିହତଂ ମନ୍ଯେ ଶୋଚତି ପୁତ୍ରକଃ॥ 8-6-70 (55220) 
ହତଂ ବୈକର୍ତନଂ ଦୃଷ୍ଟ୍ବା ଦ୍ବୈରଥେ ସବ୍ଯସାଚିନା।
ଜଯତଃ ପାଣ୍ଡବାନ୍ଦୃଷ୍ଟ୍ବା କିଂସ୍ବିଦ୍ଦୁର୍ଯୋଧନୋଽବ୍ରବୀତ୍॥ 8-6-71 (55221) 
[ଦୁର୍ମର୍ଷଣଂ ହତଂ ଦୃଷ୍ଟ୍ବା ବୃଷସେନଂ ଚ ସଂଯୁଗେ।
ପ୍ରଭଗ୍ରଂ ଚ ବଲଂ ଦୃଷ୍ଟ୍ବା ବଧ୍ଯମାନଂ ମହାରଥୈଃ॥ 8-6-72 (55222) 
ପରାଙ୍ମୁଖାଂଶ୍ଚ ରାଜ୍ଞସ୍ତୁ ପଲାଯନପରାଯଣାନ୍।
ବିଦ୍ରୁତାନ୍ରଥିନୋ ଦୃଷ୍ଟ୍ବା ମନ୍ଯେ ଶୋଚତି ପୁତ୍ରକଃ॥ 8-6-73 (55223) 
ଅନେଯଶ୍ଚାଭିମାନୀ ଚ ଦୁର୍ବୁଦ୍ଧିରଜିତେନ୍ଦ୍ରିଯଃ।
ହତୋତ୍ସାହଂ ବଲଂ ଦୃଷ୍ଟ୍ବା କିଂସ୍ବିଦୁର୍ଯୋଧନୋଽବ୍ରବୀତ୍॥ 8-6-74 (55224) 
ସ୍ବଯଂ ବୈରଂ ମହତ୍କୃତ୍ବା ବାର୍ଯମାଣଃ ସୁହୃଦ୍ଗଣୈଃ।
ପ୍ରଧନେ ହତଭୂଯିଷ୍ଠୈଃ କିଂସ୍ବିଦ୍ଦୁର୍ଯୋଧନୋଽବ୍ରବୀତ୍॥ 8-6-75 (55225) 
ଭ୍ରାତରଂ ନିହତଂ ଦୃଷ୍ଟ୍ବା ଭୀମସେନେନ ସଂଯୁଗେ।
ରୁଧିରେ ପୀଯମାନେ ଚ କିଂସ୍ବିଦ୍ଦ୍ରୁର୍ଯୋଧନୋଽବ୍ରବୀତ୍॥]  8-6-76 (55226) 
ସହ ଗାନ୍ଧାରରାଜେନ ସଭାଯାଂ ଯଦଭାଷତ।
କର୍ଣୋଽର୍ଜୁନଂ ରଣେ ହନ୍ତା ହତେ ତସ୍ମିନ୍କିମବ୍ରବୀତ୍॥ 8-6-77 (55227) 
ଦ୍ଯୂତଂ କୃତ୍ବା ପୁରା ହୃଷ୍ଠୋ ବଞ୍ଚଯିତ୍ବା ଚ ପାଣ଼୍ଡବାନ୍।
ଶକୁନିଃ ସୌବଲସ୍ତାତ ହତେ କର୍ଣେ କିମବ୍ରବୀତ୍॥ 8-6-78 (55228) 
କୃତବର୍ମା ମହେଷ୍ବାସଃ ସାତ୍ବତାନାଂ ମହାରଥଃ।
ହତଂ ବୈକର୍ତନଂ ଦୃଷ୍ଟ୍ବା ହାର୍ଦିକ୍ଯଃ କିମଭାଷତ॥ 8-6-79 (55229) 
ବ୍ରାହ୍ମଣାଃ କ୍ଷତ୍ରିଯା ବୈଶ୍ଯା ଯସ୍ଯ ଶିକ୍ଷାମୁପାସତେ।
ଧନୁର୍ବେଦଂ ଚିକୀର୍ଷନ୍ତୋ ଦ୍ରୋଣପୁତ୍ରସ୍ଯ ଧୀମତଃ॥ 8-6-80 (55230) 
ଯୁବା ରୂପେଣ ସମ୍ପନ୍ନୋ ଦର୍ଶନୀଯୋ ମହାଯଶାଃ।
ଅଶ୍ବତ୍ଥାମା ହତେ କର୍ଣେ କିମଭାଷତ ସଞ୍ଜଯ॥ 8-6-81 (55231) 
ଆଚାର୍ଯୋ ଯୋ ଧନୁର୍ବେଦେ ଗୌତମୋ ରଥସତ୍ତମଃ।
କୃପଃ ଶାରଦ୍ବତସ୍ତାତ ହତେ କର୍ଣେ କିମବ୍ରବୀତ୍॥ 8-6-82 (55232) 
ମଦ୍ରରାଜୋ ମହେଷ୍ବାସଃ ଶଲ୍ଯଃ ସମିତିଶୋଭନଃ।
ଦୃଷ୍ଟ୍ବା ବିନିହତଂ କର୍ଣଂ ସାରଥ୍ଯେ ରଥିନାଂ ବରଃ। 
କିମଭାଷତ ସୌବୀରୋ ମଦ୍ରାଣାମଧିପୋ ବଲୀ॥  8-6-83 (55233) 
ଦୃଷ୍ଟ୍ବା ବିନିହତଂ ସର୍ବେ ଯୋଧା ବାରଣଦୁର୍ଜଯାଃ।
ଯେ ଚ କେନ ରାଜାନଃ ପୃଥିବ୍ଯାଂ ଯୋଦ୍ବୁମାଗତାଃ। 
ବୈକର୍ତନଂ ହତଂ ଦୃଷ୍ଟବା କାନ୍ଯଭାଷନ୍ତ ସଞ୍ଜଯ॥  8-6-84 (55234) 
ଦ୍ରୋଣେ ତୁ ନିହତେ ବୀରେ ରଥବ୍ଯାଘ୍ରେ ନରର୍ଷଭେ।
କେ ବା ମୁଖମନୀକାନାମାସନ୍ସଞ୍ଜଯ ଭାଗଶଃ॥ 8-6-85 (55235) 
ମଦ୍ରରାଜଃ କଥଂ ଶଲ୍ଯୋ ନିଯୁକ୍ତୋ ରଥିନାଂ ବରଃ।
ବୈକର୍ତନସ୍ଯ ସାରଥ୍ଯେ ତନ୍ମମାଚକ୍ଷ୍ବ ସଞ୍ଜଯ॥ 8-6-86 (55236) 
କେଽରକ୍ଷନ୍ଦକ୍ଷିଣଂ ଚକ୍ରଂ ସୂତପୁତ୍ରସ୍ଯ ଯୁଧ୍ଯତଃ।
ବାମଂ ଚକ୍ରଂ ରରକ୍ଷୁର୍ବା କେ ବା ବୀରସ୍ଯ ପୃଷ୍ଠତଃ॥ 8-6-87 (55237) 
କେ କର୍ଣଂ ନ ଜହୁଃ ଶୂରାଃ କେ କ୍ଷୁଦ୍ରାଃ ପ୍ରାଦ୍ରବଂସ୍ତତଃ।
କଥଂ ଚ ବଃ ସମେତାନାଂ ହତଃ କର୍ଣୋ ମହାରଥଃ॥ 8-6-88 (55238) 
ପାଣ୍ଡବାଶ୍ଚ ସ୍ବଯଂ ଶୂରାଃ ପ୍ରତ୍ଯୁଦୀଯୁର୍ମହାରଥାଃ।
ସୃଜନ୍ତଃ ଶରବର୍ଷାଣି ବାରିଧାରା ଇବାମ୍ବୁଦାଃ॥ 8-6-89 (55239) 
ସ ଚ ସର୍ପମୁଖୋ ଦିବ୍ଯୋ ମହେଷୁପ୍ରବରସ୍ତଦା।
ବ୍ଯର୍ଥଃ କଥଂ ସମଭବତ୍ତନ୍ମମାଚକ୍ଷ୍ବ ସ଼ଞ୍ଜଯ॥ 8-6-90 (55240) 
ମାମକସ୍ଯାସ୍ଯ ସୈନ୍ଯସ୍ଯ ହତୋତ୍ସେଧସ୍ଯ ସଞ୍ଜଯ।
ଅବଶେଷଂ ନ ପଶ୍ଯାମି କକୁଦେ ମୃଦିତେ ସତି॥ 8-6-91 (55241) 
ତୌ ହି ବୀରୌ ମହେଷ୍ବାସୌ ମଦର୍ଥେ ତ୍ଯକ୍ତଜୀବୀତୌ।
ଭୀଷ୍ମଦ୍ରୋଣୌ ହତୌ ଶ୍ରୁତ୍ବା କୋ ନ୍ବର୍ଥୋ ଜୀବିତେନ ମେ॥ 8-6-92 (55242) 
ପୁନଃ ପୁନର୍ନ ମୃଷ୍ଯାମି ବଧଂ କର୍ଣସ୍ଯ ପାଣ୍ଡବୈଃ।
ଯସ୍ଯ ବାହ୍ବୋର୍ବଲଂ ତୁଲ୍ଯଂ କୁଞ୍ଜରାଣାଂ ଶତଂ ଶତମ୍॥ 8-6-93 (55243) 
ଦ୍ରୋଣେ ହତେ ଚ ଯଦ୍ବୃତ୍ତଂ କୌରବାଣାଂ ପରୈଃ ସହ।
ସଙ୍ଘାମେ ନରବୀରାଣାଂ ତନ୍ମମାଚକ୍ଷ୍ବ ସଞ୍ଜଯ॥ 8-6-94 (55244) 
ଯଥା କର୍ଣଶ୍ଚ କୌନ୍ତେଯୈଃ ସହ ଯୁଦ୍ଧମଯୋଜଯତ୍।
ତଥା ଚ ଦ୍ବିଷତାଂ ହନ୍ତା ରଣେ ଶାନ୍ତସ୍ତଦୁଚ୍ଯତାମ୍॥ ॥ 8-6-95 (55245) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷଷ୍ଠୋଽଧ୍ଯାଯଃ॥ 6 ॥

Mahabharata - Karna Parva - Chapter Footnotes

8-6-37 ଅପ୍ରତିଯୁଧ୍ଯନ୍ତଂ ଶିଖଣ୍ଡିନା ପ୍ରତିଯୁଦ୍ଧଗନଙ୍ଗୀକୁର୍ବାଣମ୍॥ 8-6-38 ଦ୍ରୌପଦିନା ଦ୍ରୁପଦପୁତ୍ରେଣ ଧୃଷ୍ଟଦ୍ଯୁମ୍ନେନ॥ 8-6-40 ଫଲେନ ଚ ବିଶେଷତଃ ଇତି କ.ଙ.ପାଠଃ। ବଲେନ ଚ ବିଶେଷତଃ ଇତି ଖ. ପାଠଃ॥ 8-6-43 କୁଣ୍ଡଲାଭ୍ଯାଂ ସକବଚାଭ୍ଯାଂ। ତାଦର୍ଥ୍ଯେ ଚତୁର୍ଥୀ॥ 8-6-44 ଅଶେତ ନିହତଃ ପତ୍ରୀ ସମରେଷ୍ବରିସୂଦନଃ ଇତି ଖ.ପାଠଃ। ଅଶେତ ନିହତଃ ପତ୍ରୀ ଚନ୍ଦନେଷ୍ବରିସୂଦନଃ ଇତି ଝ.ପାଠଃ॥ 8-6-53 ରଥସଙ୍ଗୋ ନ ଚେତ୍ତସ୍ଯ ଇତି କ.ଡ.ପାଠଃ। ଅହଂକାଂରୋ ନ ଚେତ୍ତସ୍ଯ ଇତି ଖ. ପାଠଃ॥ 8-6-66 ପ୍ରାତିଭଠ୍ଯେନ ଅଭିଧାବଦ୍ଭିଃ ସର୍ବଦିଗ୍ଭ୍ଯଃ ସମାଗତୈଃ॥ 8-6-67 ଆଧିରଥେଃ ଅଧିରଥପୁତ୍ରସ୍ଯ॥ 8-6-68 ସୋମସୂର୍ଯମହାଚର୍ଯାତ୍ପ୍ରକର୍ଷେଣ ଭାତୀତି ଯୋଗାଚ୍ଚ ପ୍ରଭୋ ବହ୍ନିସ୍ତେଷାଂ ତ୍ରଯାଣାମଂଶୁଭିର୍ମୁଯୂଖୈଃ॥ 8-6-69 ମନ୍ଦୋ ଦୁର୍ଯୋଧନଃ॥ 8-6-74 ଅନେଯ ଅଶିକ୍ଷଣୀଯଃ। ଯତୋଽଭିମାନୀ ବିଦ୍ବତ୍ତ୍ବାଭିମାନୀ। ଏତଏବ ଦୁର୍ବୁଦ୍ଧିଃ ହିତମଜାନନ୍॥ 8-6-75 ପ୍ରଧନେ ରଣେ॥ 8-6-84 କାନି ବାକ୍ଯାନୀତି ଶେଷଃ॥ 8-6-89 ପ୍ରତ୍ଯୁଦୀଯୁଃ କଥମିତି ଶେଷଃ॥ 8-6-91 ହତୋତ୍ସେଧସ୍ଯ ବିନଷ୍ଟୋତ୍କର୍ଷସ୍ଯା॥ 8-6-6 ଷଷ୍ଠୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 007

॥ ଶ୍ରୀଃ ॥

8.7. ଅଧ୍ଯାଯଃ 007 

Mahabharata - Karna Parva - Chapter Topics

ଅଶ୍ବତ୍ଥାମବଚନାଦ୍ଦୁର୍ଯୋଧନେନ ସୈନାପତ୍ଯେଽଭିଷିକ୍ତେନ କର୍ଣେନ ରଣାଯ ସେନାନିଯୋଜନମ୍॥ 1 ॥

Mahabharata - Karna Parva - Chapter Text

8-7-0 (55246) 
ସଞ୍ଜଯ ଉବାଚ। 8-7-0x (4848) 
ହତେ ଦ୍ରୋଣେ ମହେଷ୍ବାସେ ତସ୍ମିନ୍ନହନି ଭାରତ।
କୃତେ ଚ ମୋଘସଂକଲ୍ପେ ଦ୍ରୋଣପୁତ୍ରେ ମହାରଥେ॥ 8-7-1 (55247) 
ଦ୍ରବମାଣେ ମହାରାଜ କୌରବାଣାଂ ବଲାର୍ଣବେ।
ବ୍ଯୂହ୍ଯ ପାର୍ଥଃ ସ୍ବକଂ ସୈନ୍ଯମତିଷ୍ଠଦ୍ବାତୃଭିର୍ବୃତଃ॥ 8-7-2 (55248) 
ତମବସ୍ଥିତମାଜ୍ଞାଯ ପୁତ୍ରସ୍ତେ ଭରତର୍ଷଭ।
ବିଦ୍ରୁତଂ ସ୍ବବଲଂ ଦୃଷ୍ଟ୍ବା ପୌରୁଷେଣ ନ୍ଯବାରଯତ୍॥ 8-7-3 (55249) 
ସ୍ବମନୀକମବସ୍ଥାପ୍ଯ ବାହୁବୀର୍ଯମୁପାଶ୍ରିତଃ।
ଯୁଦ୍ଧା ଚ ସୁଚିରଂ କାଲଂ ପାଣ୍ଡବୈଃ ସହ ଭାରତ॥ 8-7-4 (55250) 
ଲବ୍ଧଲକ୍ଷୈଃ ପରୈର୍ହଷ୍ଟୈର୍ବ୍ଯାଯଚ୍ଛଦ୍ଭିଶ୍ଚିରଂ ତଦା।
ସନ୍ଧ୍ଯାକାଲଂ ସମାସାଦ୍ଯ ପ୍ରତ୍ଯାହାରମକାରଯତ୍॥ 8-7-5 (55251) 
`ନିବେଶ୍ଯ ବଲବଦ୍ବୋରଂ କ୍ଷୁତ୍ପିପାସାବଲୈର୍ଯୁତମ୍।
ଶ୍ରମେଣ ମହତା ଯୁକ୍ତଂ ତଥା ଦ୍ରୋଣବଧେନ ଚ॥ 8-7-6 (55252) 
ଦୀନରୂପା ରଣେ କର୍ମ କୃତ୍ବା ଘୋରଂ ଚ ଶର୍ବରୀମ୍।
ବିଶଂ ପ୍ରାପ୍ଯ ସା ସେନା ବିଶ୍ରମ୍ଯ ମୁଦିତାଽଭବତ୍'॥ 8-7-7 (55253) 
କୃତ୍ବାଽବହାରଂ ସୈନ୍ଯାନାଂ ପ୍ରବିଶ୍ଯ ଶିବିରଂ ସ୍ବକମ୍।
କୁରବଃ ସହିତା ମନ୍ତ୍ରଂ ମନ୍ତ୍ରଯାଞ୍ଚକ୍ରିରେ ମିଥଃ॥ 8-7-8 (55254) 
ପର୍ଯଙ୍କେଷୁ ପରାର୍ଧ୍ଯେଷୁ ସ୍ପର୍ଧ୍ଯାସ୍ତରଣବତ୍ସୁ ଚ।
ବରାସନେଷୂପବିଷ୍ଟାଃ ସୁଖଶଯ୍ଯାସ୍ବିବାମରାଃ॥ 8-7-9 (55255) 
ତତୋ ଦୁର୍ଯୋଧନୋ ରାଜା ସାମ୍ନା ପରମବଲ୍ଗୁନା।
ତାନାଭାଷ୍ଯ ମହେଷ୍ବାସାନ୍ପ୍ରାପ୍ତକାଲମଭାଷତ॥ 8-7-10 (55256) 
ମତଂ ମତିମତାଂ ଶ୍ରେଷ୍ଠାଃ ସର୍ବେ ପ୍ରବ୍ରୂତ ମା ଚିରମ୍।
ଏବଙ୍ଗତେନ ଯତ୍କାର୍ଯଂ ଭବେତ୍କାର୍ଯତରଂ ନୃପାଃ॥ 8-7-11 (55257) 
ସଞ୍ଜଯ ଉବାଚ। 8-7-12x (4849) 
ଏବମୁକ୍ତେ ନରେନ୍ଦ୍ରେଣ ନରସିଂହା ଯୁଯୁତ୍ସବଃ।
ଚକ୍ରୁର୍ନାନାବିଧାଶ୍ଚେଷ୍ଟାଃ ସିଂହାସନଗତାସ୍ତଦା॥ 8-7-12 (55258) 
ତେଷାଂ ନିଶାମ୍ଯେଙ୍ଗିତାନି ଯୁଦ୍ଧେ ପ୍ରାଣାଞ୍ଜୁହୂଷତାମ୍।
ସମୁଦ୍ବୀକ୍ଷ୍ଯ ମୁଖଂ ରାଜ୍ଞୋ ବାଲାର୍କସମବର୍ଚସମ୍। 
ଆଚାର୍ଯପୁତ୍ରୋ ମେଧାବୀ ବାକ୍ଯଜ୍ଞୋ ବାକ୍ଯମାଦଦେ॥  8-7-13 (55259) 
ରାଗୋ ଯୋଗସ୍ତଥା ଦାକ୍ଷ୍ଯାଂ ନଯଶ୍ଚେତ୍ଯର୍ଥସାଧକାଃ।
ଉପାଯାଃ ପଣ୍ଡିତୈଃ ପ୍ରୋକ୍ତାସ୍ତେ ତୁ ଦୈବମୁପାଶ୍ରିତାଃ॥ 8-7-14 (55260) 
ଲୋକପ୍ରବୀରା ଯେଽସ୍ମାକଂ ଦେବକଲ୍ପା ମହାରଥାଃ।
ନୀତିମନ୍ତସ୍ତଥା ଯୁକ୍ତା ଦକ୍ଷା ରକ୍ତାଶ୍ଚ ତେ ହତାଃ॥ 8-7-15 (55261) 
ନ ତ୍ବେବ କାର୍ଯଂ ନୈରାଶ୍ଯମସ୍ମାଭିର୍ବିଜଯଂ ପ୍ରତି।
ସୁନୀତୈରିହ ସର୍ବାର୍ଥୈର୍ଦୈବମପ୍ଯନୁଲୋମ୍ଯତେ॥ 8-7-16 (55262) 
ତେ ବଯଂ ପ୍ରବରଂ ନୄଣାଂ ସର୍ବୈର୍ଯୋଧଗୁଣୈର୍ଯୁତମ୍।
କର୍ଣମେବାଭିଷେଭ୍ଯାମଃ ସୈନାପତ୍ଯେନ ଭାରତ॥ 8-7-17 (55263) 
କର୍ଣଂ ସେନାପତିଂ କୃତ୍ବା ପ୍ରମଥିଷ୍ଯାମହେ ରିପୂନ୍॥  8-7-18 (55264) 
ଏଷ ହ୍ଯତିବଲଃ ଶୂରଃ କୃତାସ୍ତ୍ରୋ ଯୁଦ୍ଧଦୁର୍ମଦଃ।
ବୈବସ୍ବତ ଇବାସହ୍ଯଃ ଶକ୍ତୋ ଜେତୁଂ ରଣେ ନିପୂନ୍॥ 8-7-19 (55265) 
ଏତଦାଚାର୍ଯତନଯାଚ୍ଛ୍ରୁତ୍ବା ରାଜଂସ୍ତବାତ୍ମଜଃ।
`ଦୁର୍ଯୋଧନୋ ମହାରାଜ ଭୃଶଂ ପ୍ରୀତମନାସ୍ତଦା'॥ 8-7-20 (55266) 
ଆଶାଂ ବହୁମତୀଂ ଚକ୍ରେ ବର୍ଣଂ ପ୍ରତି ସ ବୈ ତଦା।
ହତେ ଭୀଷ୍ମେ ଚ ଦ୍ରୋଣେ ଚ କର୍ଣୋ ଜେଷ୍ଯତି ପାଣ୍ଡବାନ୍॥ 8-7-21 (55267) 
ତାମାଶାଂ ହୃଦଯେ କୃତ୍ବା ସମାଶ୍ବସ୍ଯ ଚ ଭାରତ।
[ତତୋ ଦୁର୍ଯୋଧନଃ ପ୍ରୀତଃ ପ୍ରିଯଂ ଶ୍ରୁତ୍ବାଽସ୍ଯ ତଦ୍ବଚଃ। 
ପ୍ରୀତିସତ୍କାରସଂଯୁକ୍ତଂ ତଥ୍ଯମାତ୍ମହିତଂ ଶୂଭମ୍॥]  8-7-22 (55268) 
ସ୍ବଂ ମନଃ ସମବସ୍ଥାପ୍ଯ ବାହୁବୀର୍ଯମୁପାଶ୍ରିତଃ॥  8-7-23 (55269) 
`ପ୍ରିଯସତ୍କାରସଂଯୁକ୍ତଂ ତଥ୍ଯମାତ୍ମହିତେ ରତମ୍'।
ଦୁର୍ଯୋଧନୋ ମହାରାଜ ରାଧେଯମିଦମବ୍ରବୀତ୍॥ 8-7-24 (55270) 
କର୍ଣ ଜାନାମି ତେ ବୀର୍ଯଂ ସୌହୃଦଂ ପରମଂ ମଯି।
ତଥାଽପି ତ୍ବାଂ ମହାବାହୋ ପ୍ରବକ୍ଷ୍ଯାମି ହିତଂ ବଚଃ॥ 8-7-25 (55271) 
ଶ୍ରୁତ୍ବା ଯଥେଷ୍ଟଂ ଚ କୁରୁ ବୀର ଯତ୍ତବ ରୋଚତେ।
ଭବାନ୍ପ୍ରାଜ୍ଞତମୋ ନିତ୍ଯଂ ମମ ଚୈବ ପରା ଗତିଃ॥ 8-7-26 (55272) 
ଭୀଷ୍ମଦ୍ରୋଣାବତିରଥୌ ହତୌ ସେନାପତୀ ମମ।
ସେନାପତିର୍ଭବାନସ୍ତୁ ତାଭ୍ଯାଂ ଦ୍ରବିଣବତ୍ତରଃ॥ 8-7-27 (55273) 
ବୃଦ୍ଧୋ ଚ ତୌ ମହେଷ୍ବାସୌ ସାପେକ୍ଷୋ ଚ ଧନଞ୍ଜଯେ।
ମାନିତୌ ଚ ମଯା ବୀରୌ ରାଧେଯ ବଚନାତ୍ତବ॥ 8-7-28 (55274) 
ପିତାମହତ୍ବଂ ସମ୍ପ୍ରେକ୍ଷ୍ଯ ପାଣ୍ଡୁପୁତ୍ରା ମହାରଣେ।
ରକ୍ଷିତାସ୍ତାତ ଭୀଷ୍ମେଣ ଦିବସାନି ଦଶୈବ ତୁ॥ 8-7-29 (55275) 
ନ୍ଯସ୍ତଶସ୍ତ୍ରେ ତୁ ଭବତି ହତୋ ଭୀଷ୍ମଃ ପିତାମହଃ।
ଶିଖଣ୍ଡିନଂ ପୁରୁସ୍କୃତ୍ଯ ଫଲ୍ଗୁନେନ ମହାହବେ॥ 8-7-30 (55276) 
ହତେ ତସ୍ମିନ୍ମହେଷ୍ବାସେ ଶରତଲ୍ପଗତେ ତଥା।
ତ୍ବଯୋକ୍ତେ ପୁରୁଷବ୍ଯାଘ୍ର ଦ୍ରୋଣୋ ହ୍ଯାସୀତ୍ପୁରଃସରଃ॥ 8-7-31 (55277) 
ତେନାପି ରକ୍ଷିତାଃ ପାର୍ଥାଃ ଶିଷ୍ଯତ୍ବାଦିତି ମେ ମତିଃ।
ସ ଚାପି ନିହତୋ ବୃଦ୍ଧୋ ଧୃଷ୍ଟଦ୍ଯୁମ୍ନେନ ସତ୍ବରମ୍॥ 8-7-32 (55278) 
ନିହତାଭ୍ଯାଂ ପ୍ରଧାନାଭ୍ଯାଂ ତାଭ୍ଯାମତୁଲବିକ୍ରମ।
ତ୍ବତ୍ସମଂ ସମରେ ଯୋଧଂ ନାନ୍ଯଂ ପଶ୍ଯାମି ଚିନ୍ତଯନ୍॥ 8-7-33 (55279) 
ଭବାନେବ ତୁ ନଃ ଶକ୍ତୋ ବିଜଯାଯ ନ ସଂଶଯଃ।
ପୂର୍ବଂ ମଧ୍ଯେ ଚ ପଶ୍ଚାଶ୍ଚ ତଥୈବ ବିହିତଂ ହିତମ୍॥ 8-7-34 (55280) 
ସ ଭବାନ୍ଧୁର୍ଯବତ୍ସଙ୍ଖ୍ଯେ ଧୁରମୁଦ୍ବୋଽଢୁମର୍ହତି।
ଅଭିଷେଚଯ ସୈନାନ୍ଯେ ସ୍ବଯମାତ୍ମାନମାତ୍ମନା॥ 8-7-35 (55281) 
ଦେବତାନାଂ ଯଥା ସ୍କନ୍ଦଃ ସେନାନୀଃ ପ୍ରଭୁରବ୍ଯଯଃ।
ତଥା ଭବାନିମାଂ ସେନାଂ ଧାର୍ତରାଷ୍ଟ୍ରୀଂ ବିଭର୍ତୁ ବୈ॥ 8-7-36 (55282) 
ଜହି ଶତ୍ରୁଗଣାନ୍ସର୍ବାନ୍ମହେନ୍ଦ୍ରୋ ଦାନବାନିବ।
ଅବସ୍ଥିତଂ ରମେ ଦୃଷ୍ଟ୍ବା ପାଣ୍ଡବାସ୍ତ୍ବାଂ ମହାରଥାଃ। 
ଦ୍ରବିଷ୍ଯନ୍ତି ଚ ପାଞ୍ଚାଲା ବିଷ୍ଣୁଂ ଦୃଷ୍ଟ୍ବେବ ଦାନବାଃ॥  8-7-37 (55283) 
ତସ୍ମାତ୍ତ୍ବଂ ପୁରୁଷବ୍ଯାଘ୍ର ପ୍ରକର୍ଷୈତାଂ ମହାଚମୂମ୍॥  8-7-38 (55284) 
ଭବତ୍ଯବସ୍ଥିତେ ଯତ୍ତେ ପାଣ୍ଡବା ମନ୍ଦଚେତସଃ।
ଦ୍ରବିଷ୍ଯନ୍ତି ସହାମାତ୍ଯାଃ ପାଞ୍ଚାଲାଃ ସୃଞ୍ଜଯାଶ୍ଚ ହ।  8-7-39 (55285) 
ଯଥା ହ୍ଯଭ୍ଯୁଦିତଃ ସୂର୍ଯଃ ପ୍ରତପନ୍ସ୍ବେନ ତେଜସା।
ବ୍ଯପୋହତି ତମସ୍ତୀବ୍ରଂ ତଥା ଶତ୍ରୂନ୍ପ୍ରତାପଯ॥ 8-7-40 (55286) 
ସଞ୍ଜଯ ଉବାଚ। 8-7-41x (4850) 
ଏବମୁକ୍ତସ୍ତୁ ରାଧେଯୋ ରାଜ୍ଞା ଦୁର୍ଯୋଧନେନ ହ।
ରାଜ୍ଞାଂ ମଧ୍ଯେ ମହାବାହୁଃ ପ୍ରୀତାତ୍ମା ସ ମହାବଲଃ। 
ହର୍ଷଯନ୍ନବ୍ରବୀତ୍କର୍ଣୋ ଦୁର୍ଯୋଧନମିଦଂ ବଚଃ॥  8-7-41 (55287) 
କର୍ଣ ଉବାଚ। 8-7-42x (4851) 
ଉକ୍ତମେତନ୍ମଯା ପୂର୍ବଂ ଗାନ୍ଧାରେ ତବ ସନ୍ନିଧୌ।
ଜେଷ୍ଯାମି ପାଣ୍ଡବାନ୍ସର୍ବାନ୍ସପୁତ୍ରାନ୍ସଜନାର୍ଦନାନ୍॥ 8-7-42 (55288) 
ସେନାପତିର୍ଭବିଷ୍ଯାମି ତବାହଂ ନାତ୍ର ସଂଶଯଃ।
ସ୍ଥିରୋ ଭବ ମହାରାଜ ଜିତାନ୍ବିଦ୍ବି ଚ ପାଣ୍ଡବାନ୍॥ 8-7-43 (55289) 
ସଞ୍ଜଯ ଉବାଚ। 8-7-44x (4852) 
ଏବମୁକ୍ତୋ ମହାରାଜ ତତୋ ଦୁର୍ଯାଧନୋ ନୃପଃ।
ଉତ୍ତସ୍ଥୌ ରାଜଭିଃ ସାର୍ଧଂ ଦେବୈରିବ ଶତକ୍ରତୁଃ॥ 8-7-44 (55290) 
ସୈନାପତ୍ଯେନ ସତ୍କର୍ତୁଂ କର୍ଣଂ ସ୍କନ୍ଦମିବାମରାଃ।
ତତୋଽଭିଷିଷିଚୁଃ କର୍ଣଂ ବିଧିଦୃଷ୍ଟେନ କର୍ମଣା॥ 8-7-45 (55291) 
ଦୁର୍ଯୋଧନମୁକ୍ତା ରାଜନ୍ରାଜାନୋ ବିଜଯୈଷିଣଃ।
ଶାତକୁମ୍ଭମଯୈଃ କୁମ୍ଭେର୍ମାହେଯୈଶ୍ଚାଭିମନ୍ତ୍ରିତୈଃ॥ 8-7-46 (55292) 
ତୋଯପୂର୍ଣୈର୍ବିଷାଣୈଶ୍ଚ ଦ୍ବିପଖଙ୍ଗମହର୍ଷଭୈଃ।
ମଣିମୁକ୍ତାଯୁତୈଶ୍ଚାନ୍ଯୈଃ ପୁଣ୍ଯଗନ୍ଧୈସ୍ତଥୌଷଧୈଃ॥ 8-7-47 (55293) 
ଔଦୁମ୍ବରେ ସୁଖାସୀନମାସନେ କ୍ଷୌମସଂବୃତେ।
ଶାସ୍ତ୍ରଦୃଷ୍ଟେନ ବିଧିନା ସମ୍ଭାରୈଶ୍ଚ ସୁସମ୍ଭୃତୈଃ॥ 8-7-48 (55294) 
ବ୍ରାହ୍ମଣଃ କ୍ଷତ୍ରିଯା ବୈଶ୍ଯାସ୍ତଥା ଶୂଦ୍ରାଶ୍ଚ ସମ୍ମତାଃ।
ତୁଷ୍ଟୁବୁସ୍ତଂ ମହାତ୍ମାନମଭିଷିକ୍ତଂ ବରାସନେ॥ 8-7-49 (55295) 
ତତୋଽଭିଷିକ୍ତେ ରାଜେନ୍ଦ୍ର ନିଷ୍କୈର୍ଗୋଭିର୍ଧନେନ ଚ।
ବାଚଯାମାସ ବିପ୍ରାଗ୍ର୍ଯାନ୍ରାଧେଯଃ ପରବୀରହା॥ 8-7-50 (55296) 
`ସ ବ୍ଯରୋଚତ ରାଧେଯଃ ସୂତମାଗଧବନ୍ଦିଭିଃ।
ସ୍ତୂଯମାନୋ ଯଥା ଭାନୁରୁଦଯେ ବ୍ରହ୍ମବାଦିଭିଃ॥ 8-7-51 (55297) 
ତତଃ ପୁଣ୍ଯାହଘୋଷେଣ ବାଦିତ୍ରନିନଦେନ ଚ।
ଜଯଶବ୍ଦେନ ଶୂରାଣାଂ ତୁମୁଲଃ ସର୍ବତୋଽଭବତ୍॥ 8-7-52 (55298) 
ଜଯେତ୍ଯୂଚୁର୍ନୃପାଃ ସର୍ବେ ରାଧେଯଂ ତତ୍ର ସଙ୍ଗତାଃ'॥  8-7-53 (55299) 
ଜଯ ପାର୍ଥାନ୍ସଗୋବିନ୍ଦାନ୍ସାନୁଗାଂସ୍ତାନ୍ମହାମୃଧେ।
ଇତି ତଂ ବନ୍ଦିନଃ ପ୍ରାହୁର୍ଦ୍ବିଜାଶ୍ଚ ପୁରୁଷର୍ଷଭମ୍॥ 8-7-54 (55300) 
ଜହି ପାର୍ଥାନ୍ସପାଞ୍ଚାଲାନ୍ରାଧେଯ ବିଜଯାଯ ନଃ।
ଉଦ୍ଯନ୍ନିବ ସଦା ଭାନୁସ୍ତମାଂସ୍ଯୁଗ୍ରୈର୍ଗଭସ୍ତିଭିଃ॥ 8-7-55 (55301) 
ନ ହ୍ଯଲଂ ତ୍ବଦ୍ବିସୃଷ୍ଟାନାଂ ଶରାଣାଂ ବୈ ସକେଶବାଃ।
ଉଲୂକାଃ ସୂର୍ଯରଶ୍ମୀନାଂ ଜ୍ବଲତାମିବ ଦର୍ଶନେ॥ 8-7-56 (55302) 
ନ ହି ପାର୍ଥାଃ ସପାଞ୍ଚାଲାଃ ସ୍ଥାତୁଂ ଶକ୍ତାସ୍ତବାଗ୍ରତଃ।
ଆତ୍ତବଜ୍ରସ୍ଯ ସମରେ ମହେନ୍ଦ୍ରସ୍ଯେବ ଦାନବାଃ॥ 8-7-57 (55303) 
`ସଞ୍ଜଯ ଉବାଚ। 8-7-58x (4853) 
ସ ସତ୍କୃତଃ ସ୍ତୂଯମାନଃ ସୁହୃଦ୍ଗଣବୃତୋ ରୁଷା।
କର୍ଣୋ ଦୁର୍ଯୋଧନଂ ବାକ୍ଯମବ୍ରବୀତ୍ପ୍ରହସନ୍ପ୍ରିଯମ୍॥ 8-7-58 (55304) 
ଦୁର୍ଯୋଧନାଦ୍ଯ ସଗଣଂ ପାଣ୍ଡୂନାଂ ପ୍ରବରୈଃ ସହ।
ଫଲ୍ଗୁନଂ ସୂଦଯିଷ୍ଯାମି ତ୍ବତ୍ପ୍ରିଯାର୍ଥଂ ସବାନ୍ଧବମ୍॥ 8-7-59 (55305) 
ସପର୍ବତାର୍ଣବଦ୍ବୀପାଂ ଶାଧି ଗାଂ ଗତପାଣ୍ଡବାମ୍।
ପୁତ୍ରପୌତ୍ରପ୍ରପୌତ୍ରେଷୁ ପ୍ରତିଷ୍ଠାଂ ଗମଯିଷ୍ଯମି॥ 8-7-60 (55306) 
ନାସହ୍ଯଂ ବିଦ୍ଯତେ ମହ୍ଯଂ ତ୍ବତ୍ପ୍ରିଯାର୍ଥମରିନ୍ଦମ।
ସତ୍ଯଧର୍ମାନୁରକ୍ତସ୍ଯ ସିଦ୍ଧିରାତ୍ମବତୋ ଯଥା॥ 8-7-61 (55307) 
ଅଭିଷିକ୍ତସ୍ତୁ ରାଘେଯଃ ପ୍ରଭଯା ସୋଽମିତପ୍ରଭଃ।
ଅତ୍ଯରିଚ୍ଯତ ରୂପେଣ ଦିବାକର ଇବାପରଃ॥ 8-7-62 (55308) 
ସୈନାପତ୍ଯେ ତୁ ରାଧେଯମଭିଷିଚ୍ଯ ସୁତସ୍ତବ।
ଅମନ୍ଯତ ତଦାତ୍ମାନଂ କୃତାର୍ଥଂ କାଲଚୋଦିତଃ॥ 8-7-63 (55309) 
କର୍ଣୋଽପି ରାଜ୍ଞଃ ସଂପ୍ରାପ୍ଯ ସୈନାପତ୍ଯମରିନ୍ଦମଃ।
ଯୋଗମାଜ୍ଞାପଯାମାସ ସୂର୍ଯସ୍ଯୋଦଯନଂ ପ୍ରତି॥ 8-7-64 (55310) 
ତବ ପୁତ୍ରୈର୍ବୃତଃ କର୍ଣଃ ଶୁଶୁଭେ ତତ୍ର ଭାରତ।
ଦେବୈରିବ ଯଥା ସ୍କନ୍ଦଃ ସଙ୍ଗ୍ରାମେ ତାରକାମଯେ॥ ॥ 8-7-65 (55311) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତମୋଽଧ୍ଯାଯଃ॥ 7 ॥

Mahabharata - Karna Parva - Chapter Footnotes

8-7-3 ସ୍ବବଲମ୍ପ୍ରତି ବିଦ୍ରୁତଂ ଦୃଷ୍ଟ୍ବା॥ 8-7-5 ଲବ୍ଧଲକ୍ଷୈଃ ପ୍ରାପ୍ତାଜଯୈଃ। ବ୍ଯାଯଚ୍ଛଦ୍ଭିଃ ଯତମାନୈଃ। ପ୍ରତ୍ଯାହାରଂ ପ୍ରତ୍ଯକ୍ହାରମ୍। ପ୍ରତ୍ଯହାରମିତି ବା ପାଠଃ॥ 8-7-9 ପର୍ଯଙ୍କେଷ୍ବେବ ବରାସନେଷୁ ॥ 8-7-11 କାର୍ଯତରଂ ଆବଶ୍ଯକତରଂ ଯତ୍କାର୍ଯଂ କର୍ତବ୍ଯଂ ପରଂ ମତଂ ସମ୍ମତଂ ତତ୍ ପ୍ରବ୍ରୂତ॥ 8-7-12 ଚେଷ୍ଟାଃ ଶୌର୍ଯାଭିନଯରୂପାଃ ଭୁଜାସ୍ଫାଲନାଦ୍ଯାଃ॥ 8-7-13 ନିଶାମ୍ଯ ଆଲୋଚ୍ଯ। ବର୍ଚସଂ ଛାନ୍ଦସଷ୍ଟଚ୍॥ 8-7-14 ରାଗଃ ସ୍ବାମିଭକ୍ତିଃ। ଯୋଗୋ ଦେଶକାଲାଦିସମ୍ପତ୍ତିଃ। ଦାକ୍ଷ୍ଯଂ ବଲମ୍। ନଯୋ ନୀତିଃ॥ 8-7-16 ସର୍ବାର୍ଥୈଃ ରାଗାଦିଭିଃ ସୁନୀତୈଃ ଦୈବମନୁଲୋମ୍ଯତେଽନୁକୂଲଂ କ୍ରିଯତେ। ନ କେବଲଂ ରାଗାଦ୍ଯପେକ୍ଷଯା ଦୈବସ୍ଯ ପ୍ରାବଲ୍ଯମପିତୁ ଦୈବାପେକ୍ଷଯାପି ସୁପ୍ରଣୀତା ରାଗାଦଯଃ ପ୍ରବଲା ଇତ୍ଯର୍ଥଃ॥ 8-7-21 ବହୁମତୀଂ ବାହୁଲ୍ଯବତୀଂ ଅତିଶଯିତାମିତି ଯାବତ୍॥ 8-7-22 ଶୁଭଂ ବଚଃ ଶ୍ରୁତ୍ବା ମନଃ ସମବସ୍ଥାପ୍ଯ ସମାଧାଯାବ୍ରବୀଦିତି ଦ୍ବଯୋଃ ସମ୍ବନ୍ଧଃ॥ 8-7-27 ତାଭ୍ଯାଂ ସକାଶାତ୍ ଦ୍ରବିଣବତ୍ତରଃ ବଲବତ୍ତରଃ॥ 8-7-34 ବିହିତଂ ତ୍ବଯେତି ଶେଷଃ॥ 8-7-35 ସୈନାନ୍ଯେ ସେନାନୀତ୍ଯେ॥ 8-7-46 ଶାତକୁମ୍ଭମଯୈଃ ସୌବର୍ଣୈର୍ମାହେଯୈର୍ମହୀମଯୈଶ୍ଚ କୁମ୍ଭୈଃ॥ 8-7-47 ବିଷାଣୈଃ ଦ୍ବିପସ୍ଯ ଗଜସ୍ଯ ଦନ୍ତମଯୈଃ ପାତ୍ରୈଃ। ଖଙ୍ଗସ୍ଯ ଗଣ୍ଡକସ୍ଯ। ମହର୍ଷଭସ୍ଯ ଗବଯସ୍ଯ ଚ ଶୃଙ୍ଗୈଃ। ବିଷାଣଂ ଦନ୍ତଶୃଙ୍ଗଯୋରିତି ବିଶ୍ବଃ। ଦ୍ବିପଖଙ୍ଗମହର୍ଷଭୀଯୈରିତି ତଦ୍ଧିତଲୋପ ଆର୍ଷଃ॥ 8-7-56 ଶରାଣାଂ ଦର୍ଶନେପି ନାଲଂ କିମୁତ ସ୍ପର୍ଶେ ଇତ୍ଯର୍ଥଃ॥ 8-7-7 ସପ୍ତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 008

॥ ଶ୍ରୀଃ ॥

8.8. ଅଧ୍ଯାଯଃ 008 

Mahabharata - Karna Parva - Chapter Topics

କର୍ଣାର୍ଜୁନାକ୍ଷ୍ଯାଂ ବ୍ଯୂହରଚନାପୂର୍ବକଂ ରଣାଯ ନିର୍ଯାଣମ୍॥ 1 ॥

Mahabharata - Karna Parva - Chapter Text

8-8-0 (55312) 
ଧୃତରାଷ୍ଟ୍ର ଉବାଚ। 8-8-0x (4854) 
ସୈନାପତ୍ଯଂ ତୁ ସମ୍ପ୍ରାପ୍ଯ କର୍ଣୋ ବୈକର୍ତନସ୍ତଦା।
ତଥୋକ୍ତଶ୍ଚ ସ୍ବଯଂ ରାଜ୍ଞା ସ୍ନିଗ୍ଧଂ ଭ୍ରାତୃସମଂ ବଚଃ॥ 8-8-1 (55313) 
ହିତଶ୍ଚ ପ୍ରିଯକାମଶ୍ଚ ମମ ପୁତ୍ରସ୍ଯ ନିତ୍ଯଶଃ।
ଅକରୋତ୍କିଂ ମହାପ୍ରାଜ୍ଞସ୍ତନ୍ମମାଚକ୍ଷ୍ବ ସ଼ଞ୍ଜଯ॥ 8-8-2 (55314) 
ସଞ୍ଜଯ ଉବାଚ। 8-8-3x (4855) 
କର୍ଣସ୍ଯ ମତମାଜ୍ଞାଯ ପୁତ୍ରାସ୍ତେ ଭରତର୍ଷଭ।
ଯୋଗମାଜ୍ଞାପଯାମାସୁର୍ନନ୍ଦିତୂର୍ଯପୁରଃସରମ୍॥ 8-8-3 (55315) 
ମହତ୍ଯପରରାତ୍ରେ ଚ ତବ ସୈନ୍ଯସ୍ଯ ମାରିଷ।
ଯୋଗୋ ଯୋଗ ଇତି ହ୍ଯାଶୁ ପ୍ରାଦୁରାସୀନ୍ମହାସ୍ବନଃ॥ 8-8-4 (55316) 
କଲ୍ପତାଂ ନାଗମୁଖ୍ଯାନାଂ ରଥାନାଂ ଚ ବରୁଥିନାମ୍।
ସନ୍ନହ୍ଯତାଂ ନରାଣାଂ ଚ ବାଜିନାଂ ଚ ବିଶାମ୍ପତେ॥ 8-8-5 (55317) 
କ୍ରୋଶତାଂ ଚୈବ ଯୋଧାନାଂ ତ୍ବରିତାନାଂ ପରସ୍ପରମ୍।
ବଭୂବ ତୁମୁଲଃ ଶବ୍ଦୋ ଦିବସ୍ପୃକ୍ସୁମହାଂସ୍ତତଃ॥ 8-8-6 (55318) 
ତତଃ ଶ୍ବେତପତାକେନ ବଲାକାବର୍ଣବାଜିନା।
ହେମପୃଷ୍ଠେନ ଧନୁଷା ନାଗକକ୍ଷେଣ କେତୁନା॥ 8-8-7 (55319) 
ତୂଣୀରଶତପୂର୍ଣେନ ସଗଦେନ ବରୂଥିନା।
ଶତଘ୍ନୀକିଙ୍କିଣୀଶକ୍ତିଶୂଲତୋମରଧାରିଣା॥ 8-8-8 (55320) 
କାର୍ମୁକୈରୁପପନ୍ନେନ ବିମଲାଦିତ୍ଯବର୍ଚସା।
ରଥେନାଭିପତାକେନ ସୁତପୁତ୍ରୋ ହ୍ଯଦୃଶ୍ଯତ॥ 8-8-9 (55321) 
ଧ୍ମାପଯନ୍ବାରିଜଂ ରାଜନ୍ହେମଜାଲବିଭୂଷିନ୍ତମ୍।
ବିଧ୍ରୁନ୍ବାନୋ ମହଚ୍ଚାପଂ କାର୍ତସ୍ବରବିଭୂଷିତମ୍॥ 8-8-10 (55322) 
ଦୃଷ୍ଟ୍ବା କର୍ଣଂ ମହେଷ୍ବାସଂ ରଥସ୍ଥଂ ରଥିନାଂ ବରମ୍।
ଭାନୁମନ୍ତମିବୋଦ୍ଯନ୍ତଂ ତମୋ ଘ୍ନନ୍ତଂ ଦୁରାସଦମ୍॥ 8-8-11 (55323) 
ନ ଭୀଷ୍ମବ୍ଯସନଂ କେଚିନ୍ନାପି ଦ୍ରୋଣସ୍ଯ ମାରିଷ।
ନାନ୍ଯେଷାଂ ପୁରୁଷବ୍ଯାଘ୍ର ମେନିରେ ତତ୍ର କୌରବାଃ॥ 8-8-12 (55324) 
ତତସ୍ତୁ ତ୍ବରଯନ୍ଯୋଧାଞ୍ଶଙ୍ଖଶବ୍ଦେନ ମାରିଷ।
କର୍ଣୋ ନିଷ୍କର୍ଷଯାମାସ କୌରବାଣାଂ ମହଦ୍ବଲମ୍॥ 8-8-13 (55325) 
ବ୍ଯୂହଂ ବ୍ଯୂହ୍ଯ ମହେଷ୍ବାସୋ ମକରଂ ଶତ୍ରୁତାପନଃ।
ପ୍ରତ୍ଯୁଦ୍ଯଯୌ ତଥା କର୍ଣଃ ପାଣ୍ଡବାନ୍ବିଜିଗୀଷଯା॥ 8-8-14 (55326) 
ମକରସ୍ଯ ତୁ ତୁଣ୍ଡେ ବୈ କର୍ଣୋ ରାଜନ୍ବ୍ଯବସ୍ଥିତଃ।
ନେତ୍ରାଭ୍ଯାଂ ଶକୁନିଃ ଶୂର ଉଲୂକଶ୍ଚ ମହାରଥଃ॥ 8-8-15 (55327) 
ଦ୍ରୋଣପୁତ୍ରସ୍ତୁ ଶିରସି ଗ୍ରୀବାଯାଂ ସର୍ବସୋଦରାଃ।
ମଧ୍ଯେଦୁର୍ଯୋଧନୋ ରାଜା ବଲେନ ମହତା ବୃତଃ॥ 8-8-16 (55328) 
ବାମପାଦେ ତୁ ରାଜେନ୍ଦ୍ର କୃତବର୍ମା ବ୍ଯବସ୍ଥିତଃ।
ନାରାଯଣବଲୈର୍ଯୁକ୍ତୋ ଗୋପାଲୈର୍ଯୁଦ୍ଧଦୁର୍ମଦୈଃ॥ 8-8-17 (55329) 
ପାଦେ ତୁ ଦକ୍ଷିଣେ ରାଜନ୍ଗୌତମଃ ସତ୍ଯବିକ୍ରମଃ।
ତ୍ରିଗର୍ତୈଃ ସୁମହେଷ୍ବାସୈର୍ଦାକ୍ଷିଣାତ୍ଯୈଶ୍ଚ ସଂବୃତଃ॥ 8-8-18 (55330) 
ଅନୁପାଦେ ତୁ ଯୋ ବାମସ୍ତତ୍ର ଶଲ୍ଯୋ ବ୍ଯବସ୍ଥିତଃ।
ମହତ୍ଯା ସେନଯା ସାର୍ଧଂ ମଦ୍ରଦେଶସମୁତ୍ଥଯା॥ 8-8-19 (55331) 
ଦକ୍ଷିଣେ ତୁ ମହାରାଜ ସୁଷେଣଃ ସତ୍ଯସଙ୍ଗରଃ।
ବୃତୋ ରଥମହସ୍ରେଣ ଦନ୍ତିନାଂ ଚ ତ୍ରିଭିଃ ଶତୈଃ॥ 8-8-20 (55332) 
ପୁଚ୍ଛେ ହ୍ଯାସ୍ତାଂ ମହାବୀର୍ଯୌ ଭ୍ରାତରୌ ପାର୍ଥିବୌ ତଦା।
ଚିତ୍ରଶ୍ଚ ଚିତ୍ରସେନଶ୍ଚ ମହତ୍ଯା ସେନଯା ବୃତୌ॥ 8-8-21 (55333) 
ତଥା ପ୍ରଯାତେ ରାଜେନ୍ଦ୍ର କର୍ଣେ ନରବରୋତ୍ତମେ।
ଧନଞ୍ଜଯମଭିପେକ୍ଷ୍ଯ ଧର୍ମରାଜୋଽବ୍ରବୀଦିଦମ୍॥ 8-8-22 (55334) 
ପଶ୍ଯ ପାର୍ଥ ଯଥା ସେନା ଧାର୍ତରାଷ୍ଟ୍ରୀହ ସଂଯୁଗେ।
କର୍ଣେନ ବିହିତା ବୀର ଗୁପ୍ତା ବୀରୈର୍ମହାରଥୈଃ॥ 8-8-23 (55335) 
ହତବୀରତମା ହ୍ଯେଷା ଧାର୍ତରାଷ୍ଟ୍ରୀ ମହାଚମୂଃ।
ଫଲ୍ଗୁଶେଷା ମହାବାହୋ ତୃଣୈସ୍ତୁଲ୍ଯା ମତା ମମ॥ 8-8-24 (55336) 
ଏକୋ ହ୍ଯତ୍ର ମହେଷ୍ବାସଃ ସୂତପୁତ୍ରୋ ବିରାଜତେ।
ସଦେବାସୁରଗନ୍ଧର୍ବୈଃ ସକିନ୍ନରମହୋରଗୈଃ। 
ଚରାଚରୈସ୍ତ୍ରିଭିର୍ଲୋକୈରଜେଯୋ ଯୋ ମହାରଥଃ॥  8-8-25 (55337) 
ତଂ ହତ୍ବାଽଦ୍ଯ ମହାବାହୋ ବିଜଯସ୍ତବ ଫଲ୍ଗୁନ।
ଉଦ୍ଧୃତଶ୍ଚ ଭବେଚ୍ଛଲ୍ଯୋ ମମ ଦ୍ବାଦଶବାର୍ଷିକଃ॥ 8-8-26 (55338) 
ଏବଂ ଜ୍ଞାତ୍ବା ମହାବାହୋ ବ୍ଯୂହଂ ବ୍ଯୂହ ଯଥେଚ୍ଛସି॥  8-8-27 (55339) 
ସଞ୍ଜଯ ଉବାଚ। 8-8-28x (4856) 
ଭ୍ରାତୁରେତଦ୍ବଚଃ ଶ୍ରୁତ୍ବା ପାଣ୍ଡବଃ ଶ୍ବେତବାହନଃ।
ଅର୍ଧଚନ୍ଦ୍ରେଣ ବ୍ଯୂହେନ ପ୍ରତ୍ଯବ୍ଯୂହତ ତାଂ ଚମୂମ୍॥ 8-8-28 (55340) 
ବାମପାର୍ଶ୍ବେ ତୁ ତସ୍ଯାଥ ଭୀମସେନୋ ବ୍ଯବସ୍ଥିତଃ।
ଦକ୍ଷିଣେ ଚ ମହେଷ୍ବାସୋ ଧୃଷ୍ଟଦ୍ଯୁମ୍ନୋ ବ୍ଯବସ୍ଥିତଃ॥ 8-1-29 (55341) 
ମଧ୍ଯେ ବ୍ଯୂହସ୍ଯ ରାଜା ତୁ ପାଣ୍ଡବଶ୍ଚ ଧନଞ୍ଜଯଃ।
ନକୁଲଃ ସହଦେବଶ୍ଚ ଧର୍ମରାଜସ୍ଯ ପୃଷ୍ଠତଃ॥ 8-8-30 (55342) 
ଚକ୍ରରକ୍ଷୌ ତୁ ପାଞ୍ଚାଲ୍ଯୌ ଯୁଧାମନ୍ଯୂତ୍ତମୌଜସୌ।
ପାର୍ଥଂ ନ ଜହତୁର୍ଯୁଦ୍ବେ ପାଲ୍ଯମାନୌ କିରୀଟିନା॥ 8-8-31 (55343) 
ଶେଷାଂ ନୃପତଯୋ ବୀରାଃ ସ୍ଥିତା ବ୍ଯୂହସ୍ଯ ଦଂଶିତାଃ।
ଯଥାଭାଗଂ ଯଥୋତ୍ସାହଂ ଯଥାଯତ୍ନଂ ଚ ଭାରତ॥ 8-8-32 (55344) 
ଏବମେତନ୍ମହାବ୍ଯୂହଂ ବ୍ଯୂହ୍ଯ ଭାରତ ପାଣ୍ଡବାଃ।
ତାବକାଶ୍ଚ ମହେଷ୍ବାସା ଯୁଦ୍ଧାଯୈବ ମନୋ ଦଧୁଃ॥ 8-8-33 (55345) 
ଦୃଷ୍ଟ୍ବା ବ୍ଯୂଢାଂ ତବ ଚମୂଂ ସୂତପୁତ୍ରେଣ ସଂଯୁଗେ।
ନିହତାନ୍ପାଣ୍ଡବାନ୍ମେନେ ଧାର୍ତରାଷ୍ଟ୍ରଃ ସବାନ୍ଧବଃ॥ 8-8-34 (55346) 
ତଥୈବ ପାଣ୍ଡବୀଂ ସେନାଂ ବ୍ଯୂଢାଂ ଦୃଷ୍ଟ୍ବା ଯୁଧିଷ୍ଠିରଃ।
ଧାର୍ତରାଷ୍ଟ୍ରାନ୍ହତାନ୍ମେନେ ସକର୍ଣାନ୍ବୈ ଜନାଧିପଃ॥ 8-8-35 (55347) 
ତତଃ ଶଙ୍ଖାଶ୍ଚ ଭେର୍ଯଶ୍ଚ ପଣବାନକଗୋମୁଖାଃ।
ଡିଣ୍ଡିମାଶ୍ଚାପ୍ଯହନ୍ଯନ୍ତ ଝର୍ଝରାଶ୍ଚ ସମନ୍ତତଃ॥ 8-8-36 (55348) 
ସେନଯୋରୁଭଯୋ ରାଜନ୍ପ୍ରାବାଦ୍ଯନ୍ତ ମହାସ୍ବନାଃ।
ସିଂହନାଦଶ୍ଚ ସଞ୍ଜଜ୍ଞେ ଶୂରାଣାଂ ଜଯଗୃଦ୍ଧିନାମ୍॥ 8-8-37 (55349) 
ହଯହେଷିତଶବ୍ଦାଶ୍ଚ ବାରଣାନାଂ ଚ ବୃଂହିତାଃ।
ରଥନେମିସ୍ବନାଶ୍ଚୋଗ୍ରାଃ ସମ୍ବଭୂବୁର୍ଜନାଧିପ॥ 8-8-38 (55350) 
ନ ଦ୍ରୋଣବ୍ଯସନଂ କଶ୍ଚିଜ୍ଜାନୀତେ ତତ୍ର ଭାରତ।
ଦୃଷ୍ଟ୍ବା କର୍ଣଂ ମହେଷ୍ବାସଂ ମୁଖେ ବ୍ଯୂହସ୍ଯ ଦଂଶିତମ୍॥ 8-8-39 (55351) 
ଉଭେ ସୈନ୍ଯେ ମହାରାଜ ପ୍ରହୃଷ୍ଟନରସଙ୍କୁଲେ।
ଯୋଦ୍ବୁକାମେ ସ୍ଥିତେ ରାଜନ୍ହନ୍ତୁମନ୍ଯୋନ୍ଯମୋଜସା॥ 8-8-40 (55352) 
ବିଜଯେ ଜାତସଂରମ୍ଭେ ଦୃଷ୍ଟ୍ବାଽନ୍ଯୋନ୍ଯଂ ବ୍ଯବସ୍ଥିତେ।
ଅନୀକମଧ୍ଯେ ରାଜେନ୍ଦ୍ର ଚେରତୁଃ କର୍ଣପାଣ୍ଡବୌ॥ 8-8-41 (55353) 
ନୃତ୍ଯନ୍ତ୍ଯାବିବ ତେ ସେନେ ସମେଯାତାଂ ପରସ୍ପରମ୍।
ତଯୋଃ ପକ୍ଷପ୍ରପକ୍ଷେଭ୍ଯୋ ନିର୍ଯଯୁର୍ଯୁଦ୍ବଲିପ୍ସବଃ॥ 8-8-42 (55354) 
ତତଃ ପ୍ରବବୃତେ ଯୁଦ୍ଧଂ ନରବାରଣବାଜିନାମ୍।
ରଥାନାଂ ଚ ମହାରାଜ ଅନ୍ଯୋନ୍ଯମଭିନିଘ୍ନତାମ୍॥ ॥ 8-8-43 (55355) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷୋଡଶଦିବସଯୁଦ୍ଧାରମ୍ଭେ ଅଷ୍ଟମୋଽଧ୍ଯାଯଃ॥ 8 ॥

Mahabharata - Karna Parva - Chapter Footnotes

8-8-3 ନନ୍ଦିତୂର୍ଯମାନନ୍ଦବାଦ୍ଯମ୍॥ 8-8-5 କଲ୍ପତାଂ ସନ୍ନହ୍ଯମାନନାମ୍। ବରୂଥିନାଂ ରଥଗୁପ୍ତିମତାମ୍। ସନ୍ନହ୍ଯତାଂ ନରାଣାଂ ସନ୍ନହ୍ଯମାନାନାଂ ଗଜାଦୀନାଂ ଚ ଶବ୍ଦୋ ବଭୂବେତି ଦ୍ବଯୋଃ ସମ୍ବନ୍ଧଃ॥ 8-8-7 ଶ୍ବେତେତ୍ଯାଦିବିଶେଷଣଦ୍ବଯଂ ରଥେନେତ୍ଯସ୍ଯ॥ 8-8-9 ଅଭିପତାକେନ ବାଯୋଃ ପ୍ରାତିକୂଲ୍ଯାଦଭିମୁଖପତାକେନ। ଏତତ୍ପରାଜଯସୂଚକମ୍॥ 8-8-19 ଅନୁପାଦେ ପାଦସ୍ଥାନସ୍ଯାପି ପ଼ଶ୍ଚାଦ୍ଭାଗେ॥ 8-8-20 ଦକ୍ଷିଣେ ଅନୁପାଦେ॥ 8-8-27 ବ୍ଯୂହ ରଚଯ॥ 8-8-8 ଅଷ୍ଟମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 009

॥ ଶ୍ରୀଃ ॥

8.9. ଅଧ୍ଯାଯଃ 009 

Mahabharata - Karna Parva - Chapter Topics

ସଙ୍କୁଲଯୁଦ୍ଧମ୍॥ 1 ॥ ଭୀମେନ କ୍ଷେମଧୂର୍ତିବଧଃ॥ 2 ॥

Mahabharata - Karna Parva - Chapter Text

8-9-0 (55356) 
ସଞ୍ଜଯ ଉବାଚ। 8-9-0x (4857) 
ତେ ସେନେଽନ୍ଯୋନ୍ଯମାସାଦ୍ଯ ପ୍ରହୃଷ୍ଟାଶ୍ବନରଦ୍ବିପେ।
ବୃହତ୍ଯୌ ସମ୍ପ୍ରଜହାତେ ଦେବାସୁରଚମୂସମେ॥ 8-9-1 (55357) 
ତତୋ ନାନାରଥାଶ୍ବେଭାଃ ପତ୍ତଯଶ୍ଚୋଗ୍ରବିକ୍ରମାଃ।
ସମ୍ପ୍ରହାରାନ୍ଭୃଶଂ ଚକ୍ରୁର୍ଦେହପାପ୍ମବିନାଶନାନ୍॥ 8-9-2 (55358) 
ପୂର୍ଣଚନ୍ଦ୍ରାର୍କପଦ୍ମାନାଂ କାନ୍ତିତ୍ବିଙ୍ଗନ୍ଧତଃ ସମୈଃ।
ଉତ୍ତମାଙ୍ଗୈର୍ନୃସିଂହାନାଂ ନୃସିଂହାସ୍ତସ୍ତରୁର୍ମହୀମ୍॥ 8-9-3 (55359) 
ଅର୍ଧଚନ୍ଦ୍ରୈସ୍ତଥା ଭଲ୍ଲୈଃ କ୍ଷୁରପ୍ରୈରସିପଟ୍ଟସୈଃ।
ପରଶ୍ବଥୈଶ୍ଚାପହୃତାନ୍ଯୁତ୍ତମାଙ୍ଗାନି ଯୁଧ୍ଯତାମ୍॥ 8-9-4 (55360) 
ବ୍ଯାଯତାଯତବାହୂନାଂ ବ୍ଯାଯତାଯତବାହୁଭିଃ।
ବାହବଃ ପାତିତା ରେଜୁର୍ଧରଣ୍ଯାଂ ସାଯୁଧାଙ୍ଗଦୈଃ॥ 8-9-5 (55361) 
ତୈଃ ସ୍ଫୁରଦ୍ଭିର୍ମହୀ ଭାତି ରକ୍ତାଙ୍ଗୁଲିତଲୈସ୍ତଥା।
ଗରୁଡପ୍ରହିତୈରୁଗ୍ରୈଃ ପଞ୍ଚାସ୍ଯୈରୁରଗୈରିବ॥ 8-9-6 (55362) 
ଦ୍ବିରଦସ୍ଯନ୍ଦନାଶ୍ବେଭ୍ଯଃ ପେତୁର୍ବୀରା ଦ୍ବିଷଦ୍ଧତାଃ।
ବିମାନେଭ୍ଯୋ ଯଥା କ୍ଷୀଣେ ପୁଣ୍ଯେ ସ୍ବର୍ଗଦସ୍ତଥା॥ 8-9-7 (55363) 
ଗଦାଭିରନ୍ଯେ ଗୁର୍ବୀଭିଃ ପରିଧୈର୍ମୁସଲୈରପି।
ପୋଥିତାଃ ଶତଶଃ ପେତୁର୍ବୀରା ବୀରତରୈ ରଣେ॥ 8-9-8 (55364) 
ରଥା ରଥୈର୍ବିମଥିତା ମତ୍ତା ମତ୍ତୈର୍ଦ୍ବିପା ଦ୍ବିପୈଃ।
ସାଦିନଃ ସାଦିଭିଶ୍ଚୈବ ତସ୍ମିନ୍ପରମସଙ୍କୁଲେ॥ 8-9-9 (55365) 
ରଥୈର୍ନରା ରଥା ନାଗୈରଶ୍ବାରୋହାଶ୍ଚ ପତ୍ତିଭିଃ।
ଅଶ୍ବାରୋହୈଃ ପଦାତାଶ୍ଚ ନିହତା ଯୁଧି ଶେରତେ॥ 8-9-10 (55366) 
ରଥାଶ୍ବପତ୍ତଯୋ ନାଗୈ ରଥାଶ୍ବେଭାଶ୍ଚ ପତ୍ତିଭିଃ।
ରଥପତ୍ତିଦ୍ବିପାଶ୍ଚାଶ୍ଚୈ ରଥୈଶ୍ଚାପି ନରଦ୍ବିପାଃ॥ 8-9-11 (55367) 
ରଥାଶ୍ବେଭନରାଣାଂ ତୁ ନରାଶ୍ବେଭରଥୈଃ କୃତମ୍।
ପାଣିପାଦୈଶ୍ଚ ଶସ୍ତ୍ରୈଶ୍ଚ ରଥୈଶ୍ଚ କଦନଂ ମହତ୍॥ 8-9-12 (55368) 
ତଥା ତସ୍ମିନ୍ବଲେ ଶୂରୈର୍ବଧ୍ଯମାନେ ହତେଽପି ଚ।
ଅସ୍ମାନଭ୍ଯାଯଯୁଃ ପାର୍ଥା ବୃକୋଦରପୁରୋଗମାଃ॥ 8-9-13 (55369) 
ବୃଷ୍ଟଦ୍ଯୁମ୍ନଃ ଶିଖଣ୍ଡୀ ଚ ଦ୍ରୌପଦେଯାଃ ପ୍ରଭଦ୍ରକାଃ।
ସାତ୍ଯକିଶ୍ଚେକିତାନଶ୍ଚ ଦ୍ରାବିଡୈଃ ସୈନିକୈଃ ସହ॥ 8-9-14 (55370) 
ବୃତା ବ୍ଯୂହେନ ମହତା ପାଣ୍ଡ୍ଯାଶ୍ଚୋଲାଃ ସକେରଲାଃ।
ବ୍ଯୂଢୋରସ୍କା ଦୀର୍ଘଭୁଜାଃ ପ୍ରାଂଶବଃ ପୃଥୁଲୋଚନାଃ॥ 8-9-15 (55371) 
ଆପୀଡିନୋ ରକ୍ତଦନ୍ତା ମତ୍ତମାତଙ୍ଗବିକ୍ରମାଃ।
ନାନାବିରାଗବସାନା ଗନ୍ଧଚୂର୍ଣାବଚୂର୍ଣିତାଃ॥ 8-9-16 (55372) 
ବଦ୍ଧାସଯଃ ପାଶହସ୍ତା ବାରଣପ୍ରତିବାରଣାଃ।
ସମାନମୃତ୍ଯବୋ ରାଜନ୍ନାତ୍ଯଜନ୍ତ ପରସ୍ପରମ୍॥ 8-9-17 (55373) 
କଲାପିନଶ୍ଚାପହସ୍ତା ଦୀର୍ଘକେଶାଃ ପ୍ରିଯଂବଦାଃ।
ପତ୍ତଯଃ ସାଯକୈର୍ବିଦ୍ଧା ଘୋରରୂପପରାକ୍ରମାଃ॥ 8-9-18 (55374) 
ଅଥାପରେ ପୁନଃ ଶୂରାଶ୍ଚେଦିପାଞ୍ଚାଲକେକଯାଃ।
କାରୂଶାଃ କୋସଲାଃ କାଞ୍ଚ୍ଯା ମାଗଧାଶ୍ଚାପି ଦୁଦ୍ରୁବୁଃ॥ 8-9-19 (55375) 
ତେଷାଂ ରଥାଶ୍ବନାଗାଶ୍ଚ ପ୍ରବରାଶ୍ଚୋଗ୍ରପତ୍ତଯଃ।
ନାନାବାଣରବୈର୍ହୃଷ୍ଟା ନୃତ୍ଯନ୍ତି ଚ ହସନ୍ତି ଚ॥ 8-9-20 (55376) 
ତସ୍ଯ ସୈନ୍ଯସ୍ଯ ମହତୋ ମହାମାତ୍ରବରୈର୍ବୃତଃ।
ମଧ୍ଯେ ବୃକୋଦରୋଽଭ୍ଯାଯାତ୍ତ୍ବଦୀଯାନ୍ନାଗଧୂର୍ଗତଃ॥ 8-9-21 (55377) 
ସ ନାଗପ୍ରବରୋଽତ୍ଯୁଗ୍ରୋ ବିଧିବତ୍କଲ୍ପିତୋ ବଭୌ।
ଉଦଯାଗ୍ରାଦ୍ରିଭବନଂ ଯଥାଽଭ୍ଯୁଦିତଭାସ୍କରମ୍॥ 8-9-22 (55378) 
ତସ୍ଯାଯସଂ ବର୍ମବରଂ ବରରତ୍ନବିଭୂଷିତମ୍।
ତାରାବ୍ଯାପ୍ତସ୍ଯ ନଭସଃ ଶାରଦସ୍ଯ ସମଂ ତ୍ବିଷା॥ 8-9-23 (55379) 
ସ ତୋମରବ୍ଯଗ୍ରକରଶ୍ଚାରୁମୌଲିଃ ସ୍ବଲଙ୍କୃତଃ।
ଶରନ୍ମଧ୍ଯନ୍ଦିନାର୍କାଭସ୍ତେଜଯା ପ୍ରଦାହଦ୍ରିପୂନ୍॥ 8-9-24 (55380) 
ତଂ ଦୃଷ୍ଟ୍ବା ଦ୍ବିରଦଂ ଦୂରାତ୍କ୍ଷେମଧୂର୍ତିର୍ଦ୍ବିପସ୍ଥିତ।
ଆହ୍ବଯନ୍ନଭିଦୁଦ୍ରାବ ପ୍ରହସନ୍ପୃତନାମୁଖେ॥ 8-9-25 (55381) 
ତଯୋଃ ସମଭବଦ୍ଯୁଦ୍ଧଂ ଦ୍ବିପଯୋରୁଗ୍ରରୂପଯୋଃ।
ଯଦୃଚ୍ଛଯା ଦ୍ରୁତବତୋର୍ମହାପର୍ବତଯୋରିବ॥ 8-9-26 (55382) 
ସଂସକ୍ତନାଗୌ ତୌ ବୀରୌ ତୋମରୈରିତରେତରମ୍।
ବଲବତ୍ସୂର୍ଯରଶ୍ମ୍ଯାଭୈର୍ଭିତ୍ତ୍ବାଽନ୍ଯୋନ୍ଯଂ ବିନେଦତୁଃ॥ 8-9-27 (55383) 
ବ୍ଯପସୃତ୍ଯ ତୁ ନାଗାଭ୍ଯାଂ ମଣ୍ଡଲାନି ବିଚେରତୁଃ।
ପ୍ରଗୃହ୍ଯ ଚୋଭୌ ଧନୁଷୀ ଜଘ୍ନତୁର୍ବୈ ପରସ୍ପରମ୍॥ 8-9-28 (55384) 
କ୍ଷ୍ବେଡିତାସ୍ଫୋଟିତରବୈର୍ବାଣଶବ୍ଦୈସ୍ତୁ ସର୍ବତଃ।
ତୌ ଜନଂ ହର୍ଷଯନ୍ତୌ ଚ ସିଂହନାଦଂ ପ୍ରଚକ୍ରତୁଃ॥ 8-9-29 (55385) 
ସମୁଦ୍ଯତକରାଭ୍ଯାଂ ତୌ ଦ୍ବିପାଭ୍ଯାଂ କୃତିନାବୁଭୌ।
ବାତୋଦ୍ବୂତପତାକାଭ୍ଯାଂ ଯୁଯୁଧାତେ ମହାବଲୌ॥ 8-9-30 (55386) 
ତାବନ୍ଯୋନ୍ଯସ୍ଯ ଧନୁଷୀ ଛିତ୍ତ୍ବାଽନ୍ଯୋନ୍ଯଂ ବିନେଦତୁଃ।
ଶକ୍ତିତୋମରବର୍ଷେଣ ପ୍ରାବୃଣ୍ମେଘାବିବାମ୍ବୁଭିଃ॥ 8-9-31 (55387) 
କ୍ଷେମଧୂର୍ତିସ୍ତଦା ଭୀମଂ ତୋମରେଣ ସ୍ତନାନ୍ତରେ।
ନିର୍ବିଭେଦାତିବେଗେନ ଷଡ୍ଭିଶ୍ଚାପ୍ଯପରୈର୍ନଦନ୍॥ 8-9-32 (55388) 
ସ ଭୀମସେନଃ ଶୁଶୁଭେ ତୋମରୈରଙ୍ଗମାଶ୍ରିତୈଃ।
କ୍ରୋଧଦୀପ୍ତବପୁର୍ମେଧୈଃ ସପ୍ତସପ୍ତିରିବାଂଶମାନ୍॥ 8-9-33 (55389) 
ତତୋ ଭାସ୍କରବର୍ଣାଭମଞ୍ଚୋଗତିମଯସ୍ମାଯମ୍।
ସସର୍ଜ ତୋମରଂ ଭୀମଃ ପ୍ରତ୍ଯମିତ୍ରାଯ ଯତ୍ନବାନ୍॥ 8-9-34 (55390) 
ତତଃ କରୂଶାଧିପତିଶ୍ଚାପମାନମ୍ଯ ସାଯକୈଃ।
ଦଶଭିସ୍ତୋମରଂ ଭିତ୍ତ୍ବା ଷଷ୍ଟ୍ଯା ବିବ୍ଯାଧ ପାଣ୍ଡବମ୍॥ 8-9-35 (55391) 
ଅଥ କାର୍ମୁକମାଦାଯ ଭୀମୋ ଜଲଦନିଃ ସ୍ବନମ୍।
ରିପୋରଭ୍ଯର୍ଦଯନ୍ନାଗମୁନ୍ନଦନ୍ପାଣ୍ଡବାଃ ଶରୈଃ॥ 8-9-36 (55392) 
ସ ଶରୌଘାର୍ଦିତୋ ନାଗୋ ଭୀମସେନେନ ସଂଯୁଗେ।
ଗୃହ୍ଯମାଣୋଽପି ନାତିଷ୍ଠଦ୍ବାତୋଦ୍ଧୂତ ଇବାମ୍ବୁଦଃ॥ 8-9-37 (55393) 
ତମଭ୍ଯଧାବଦ୍ଦ୍ବିରଦଂ ଭୀମୋ ଭୀମସ୍ଯ ନାଗରାଟ୍।
ମହାବାତେରିତଂ ମେଘଂ ବାତୋଦ୍ଧୂତ ଇବାମ୍ବୁଦଃ॥ 8-9-38 (55394) 
ସନ୍ନିବାର୍ଯାତ୍ମନୋ ନାଗଂ କ୍ଷେମଧୂର୍ତିଃ ପ୍ରତାପବାନ୍।
ବିବ୍ଯାଧାଭିଦ୍ରୁତଂ ବାଣୈର୍ଭୀମସେନସ୍ଯ କୁଞ୍ଜରମ୍॥ 8-9-39 (55395) 
ତତଃ ସାଧୁବିସୃଷ୍ଟେନ କ୍ଷୁରେଣାନତପର୍ବଣା।
ଛିତ୍ତ୍ବା ଶରାସନଂ ଶତ୍ରୋର୍ନାଗଂ ଚାପି ପ୍ରମାର୍ଦଯତ୍॥ 8-9-40 (55396) 
ତତଃ କ୍ରୁଦ୍ଧୋ ରଣେ ଭୀମଂ କ୍ଷେମଧୂର୍ତିଃ ପରାଭିନତ୍।
ଜଘାନ ଚାସ୍ଯ ଦ୍ବିରଦଂ ନାରାଚୈଃ ସର୍ବମର୍ମସୁ॥ 8-9-41 (55397) 
ସ ପପାତ ମହାନାଗୋ ଭୀମସେନସ୍ଯ ଭାରତ।
ପୁରା ନାଗସ୍ଯ ପତନାଦବପ୍ଲୁତ୍ଯ ସ୍ଥିତୋ ମହୀମ୍॥ 8-9-42 (55398) 
ଭୀମସେନୋଽପି ତନ୍ନାଗଂ ଗଦଯା ସମପୋଥଯତ୍।
ତସ୍ମାତ୍ପ୍ରମଥିତାନ୍ନାଗାତ୍କ୍ଷେମଧୂର୍ତିରବପ୍ଲୁତଃ॥ 8-9-43 (55399) 
`ଉଦ୍ଧୃତ୍ଯ ସ୍ବଙ୍ଗଂ ନିଶିତମଭ୍ଯଧାବତ୍ସ ପାଣ୍ଡବମ୍'।
ଉଦ୍ଯତାଯୁଧମାଯାନ୍ତଂ ସଦଯାଽହନ୍ବୃକୋଦରଃ॥ 8-9-44 (55400) 
ସ ପପାତ ହତଃ ସାସିର୍ବ୍ଯସୁସ୍ତମଭିତୋ ଦ୍ବିପମ୍।
ବଜ୍ରପ୍ରଭଗ୍ନମଚଲଂ ସିଂହୋ ବଜ୍ରହତୋ ଯଥା॥ 8-9-45 (55401) 
ତଂ ହତଂ ନୃପତିଂ ଦୃଷ୍ଟ୍ବା କରୂଶାନାଂ ଯଶସ୍କରମ୍।
ପ୍ରାଦ୍ରାବଦ୍ବ୍ଯଥିତା ସେନା ତ୍ବଦୀଯା ଭରତର୍ଷଭ॥ ॥ 8-9-46 (55402) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷୋଡଶଦିବସଯୁଦ୍ଧେ ନବମୋଽଧ୍ଯାଯଃ॥ 9 ॥

Mahabharata - Karna Parva - Chapter Footnotes

8-9-3 ତସ୍ତରୁଃ ଆସ୍ତୀର୍ଣବନ୍ତଃ॥ 8-9-5 ବ୍ଯାଯତାଃ ପୁଷ୍ଟାଃ ଆଯତାଃ ଦୀର୍ଘାଃ॥ 8-9-6 ପ୍ରହିତୈଃ ନିରସ୍ତୈଃ। ଓହାକ୍ ତ୍ଯାଗେ॥ 8-9-16 ଆପିଡିନଃ ଭୂଷାବନ୍ତଃ। ନାନା ପୃଥକ୍ ବିବିଧରାଗାଣି ବସନାନି ଯେଷାଂ ତେ ବିରାଗବସନାଃ॥ 8-9-21 ନାଗଧୂର୍ଗତଃ ଗଜସ୍କନ୍ଧଗତଃ॥ 8-9-22 ଉଦଯାଗ୍ରାଦ୍ରିଭବନଂ ଉଦଯାଦ୍ରେରପ୍ରଭବନମ୍। ଅଗ୍ରାଦ୍ରୀତ୍ଯଗ୍ରଶବ୍ଦସ୍ଯ ପୂର୍ବନିପାତ ଆର୍ଷଃ। ଉଦଯନାମା ଅଗ୍ରାଦ୍ରିଃ ପୂର୍ବପର୍ବତଃ ସ ଏବ ଭବନମିତି ବା॥ 8-9-23 ଶାରଦସ୍ଯ ଶରଦା ଉପଲକ୍ଷିତସ୍ଯ॥ 8-9-24 ଚାରୁମୌଲିଃ ରମ୍ଯକିରୀଟଃ॥ 8-9-33 ସ ଭୀମସେନଃ ମେଘୈଃ ସପ୍ତସପ୍ତିରିବାଂଶୁମାନ୍। ଯଥା ମେଘାନ୍ତର୍ହିତସ୍ଯ ସୂର୍ଯସ୍ଯ ମରୀଚଯଃ ରଶ୍ମିରୂପେଣ ସର୍ବତଃ ପ୍ରଚରନ୍ତି ଏବଂ ରଶ୍ମିସ୍ଥାନୀଯାସ୍ତୋମରାଃ॥ 8-9-34 ଅଞ୍ଜୋଗତିଂ ଋଜୁଗତିମ୍॥ 8-9-37 ଗୃହ୍ଯମାଣଃ ନିଗୃହ୍ଯ ମାଣଃ କ୍ଷେମଧୂର୍ତିନା॥ 8-9-44 ଅହନ୍ହତବାନ୍॥ 8-9-45 ହତଃ ଗଦଯା ଶକଲୀକୃତାଃ। ଅତଏବ ଅଭିତୋଦ୍ବିପଂ ଦ୍ବିପସ୍ଯାଭିତଃ ପପାତ॥ 8-9-9 ନବମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 010

॥ ଶ୍ରୀଃ ॥

8.10. ଅଧ୍ଯାଯଃ 010 

Mahabharata - Karna Parva - Chapter Topics

ଦ୍ବନ୍ଦ୍ବଯୁଦ୍ଧମ୍॥ 1 ॥ ସାତ୍ଯକିନା ବିନ୍ଦାନୁବିନ୍ଦବଧଃ॥ 2 ॥

Mahabharata - Karna Parva - Chapter Text

8-10-0 (55403) 
ସଞ୍ଚଯ ଉବାଚ। 8-10-0x (4858) 
ତତଃ କର୍ଣୋ ମହେଷ୍ବାସଃ ପାଣ୍ଡବାନାମନୀକିନୀମ୍।
ଜଘାନ ସମରେ ଶୂରଃ ସନ୍ନତପର୍ବଭିଃ॥ 8-10-1 (55404) 
ତଥୈବ ପାଣ୍ଡବା ରାଜଂସ୍ତବ ପୁତ୍ରସ୍ଯ ବାହିନୀମ୍।
କର୍ଣସ୍ଯ ପ୍ରମୁଖେ କ୍ରୁଦ୍ଧା ନିଜଘ୍ନୁସ୍ତେ ମହାରଥାଃ॥ 8-10-2 (55405) 
କର୍ଣୋଽପି ରାଜନ୍ସମରେ ବ୍ଯହନତ୍ପାଣ୍ଡବୀଂ ଚମୂମ୍।
ନାରାଚୈରର୍କରଶ୍ମ୍ଯାଭୈଃ କର୍ମାରପରିମାର୍ଜିତୈଃ॥ 8-10-3 (55406) 
ତତ୍ର ଭାରତ କର୍ଣେନ ନାରାଚୈସ୍ତାଡିତା ଗଜାଃ।
ନେଦୁଃ ସେଦୁଶ୍ଚ ମମ୍ଲୁଶ୍ଚ ବଭ୍ରୁମୁଶ୍ଚ ଦିଶୋ ଦଶ॥ 8-10-4 (55407) 
ବଧ୍ଯମାନେ ବଲେ ତସ୍ମିନ୍ସୂତପୁତ୍ରେଣ ମାରିଷ।
ନକୁଲୋଽଭ୍ଯଦ୍ରବତ୍ତୂର୍ଣଂ ସୂତପୁତ୍ରଂ ମହାରଣେ॥ 8-10-5 (55408) 
ଭୀମସେନସ୍ତଥା ଦ୍ରୌଣିଂ କୁର୍ବାଣଂ କର୍ମ ଦୁଷ୍କରମ୍।
ବିନ୍ଦାନୁବିନ୍ଦୌ କୈକେଯୌ ସାତ୍ଯକିଃ ସମବାରଯତ୍॥ 8-10-6 (55409) 
ଶ୍ରୁତକର୍ମାଣମାଯାନ୍ତଂ ଚିତ୍ରସେନୋ ମହୀପତିଃ।
ପ୍ରତିବିନ୍ଧ୍ଯସ୍ତଥା ଚିତ୍ରଂ ଚିତ୍ରକେତନକାର୍ମୁକମ୍॥ 8-10-7 (55410) 
ଦୁର୍ଯୋଧନସ୍ତୁ ରାଜାନଂ ଧର୍ମପୁତ୍ରଂ ଯୁଧିଷ୍ଠିରମ୍।
ସଂଶପ୍ତକଗଣା ହୃଷ୍ଟା ହ୍ଯଭ୍ଯଧାବନ୍ଧନଞ୍ଜଯମ୍॥ 8-10-8 (55411) 
ଧୃଷ୍ଟଦ୍ଯୁମ୍ନଃ କୃପଂ ଚାପି ତସ୍ମିନ୍ବୀରବରକ୍ଷଯେ।
ଶିଖଣ୍ଡୀ କୃତବର୍ମାଣଂ ସମାସାଦଯଦଚ୍ଯୁତମ୍॥ 8-10-9 (55412) 
ଶ୍ରୁତକୀର୍ତିସ୍ତଥା ଶଲ୍ଯଂ ମାଦ୍ରୀପୁତ୍ରଃ ସୁତଂ ତବ।
ଦୁଃଶାସନଂ ମହାରାଜ ସହଦେବଃ ପ୍ରତାପବାନ୍॥ 8-10-10 (55413) 
କୈକେଯୌ ସାତ୍ଯକିଂ ଯୁଦ୍ଧେ ଶରବର୍ଷେଣ ଭାସ୍ବତା।
ସାତ୍ଯକିଃ କେକଯୌ ଚାପି ଚ୍ଛାଦଯାମାସ ଭାରତ॥ 8-10-11 (55414) 
ତାବେନଂ ଭ୍ରାତରୌ ବୀରୌ ଜଘ୍ନତୁର୍ହୃଦଯେ ଭୃଶମ୍।
ବିଷାଣାଭ୍ଯାଂ ଯଥା ନାଗୌ ପ୍ରତିନାଗଂ ମହାବନେ॥ 8-10-12 (55415) 
ଶରସମ୍ବିନ୍ନବର୍ମାଣୌ ତାବୁଭୌ ଭ୍ରାତରୌ ରଣେ।
ସାତ୍ଯକିଂ ସତ୍ଯକର୍ମାଣଂ ରାଜନ୍ବିବ୍ଯଧତୁଃ ଶରୈଃ॥ 8-10-13 (55416) 
ତୌ ସାତ୍ଯକିର୍ମହାରାଜ ପ୍ରହସନ୍ସର୍ବତୋଦିଶଃ।
ଛାଦଯଞ୍ଛରବର୍ଷେଣ ବାରଯାମାସ ଭାରତ॥ 8-10-14 (55417) 
ବାର୍ଯମାଣୌ ତତସ୍ତୌ ହି ଶୈନେଯଶରବୃଷ୍ଟିଭିଃ।
ଶୈନେଯସ୍ଯ ରଥଂ ତୂର୍ଣଂ ଛାଦଯାମାସତୁଃ ଶରୈଃ॥ 8-10-15 (55418) 
ତଯୋସ୍ତୁ ଧନୁଷୀ ଚିତ୍ରେ ଛିତ୍ତ୍ବା ଶୌରିର୍ମହାଯଶାଃ।
ଅଥ ତୌ ସାଯକୈସ୍ତୀକ୍ଷ୍ଣୈର୍ବାରଯାମାସ ସାତ୍ଯକିଃ॥ 8-10-16 (55419) 
ଅଥାନ୍ଯେ ଧନୁଷୀ ଚିତ୍ରେ ପ୍ରଗୃହ୍ଯ ଚ ମହାଶରାନ୍।
ସାତ୍ଯକିଂ ଛାଦଯନ୍ତୌ ତୌ ଚେରତୁର୍ଲଘୁ ସୁଷ୍ଠୁ ଚ॥ 8-10-17 (55420) 
ତାଭ୍ଯାଂ ମୁକ୍ତା ମହାବାଣାଃ କଙ୍କବର୍ହିଣବାସସଃ।
ଦ୍ଯୋତଯନ୍ତୋ ଦିଶଃ ସର୍ବାଃ ସମ୍ପେତୁଃ ସ୍ବର୍ଣଭୂଷଣାଃ॥ 8-10-18 (55421) 
ବାଣାନ୍ଧକାରମଭବତ୍ତଯୋ ରାଜନ୍ମହାମୃଧେ।
ଅନ୍ଯୋନ୍ଯସ୍ଯ ଧନୁଶ୍ଚୈବ ଚିଚ୍ଛିଦୁସ୍ତେ ମହାରଥାଃ॥ 8-10-19 (55422) 
ତତଃ କ୍ରୁଦ୍ଧୋ ମହାରାଜ ସାତ୍ବତୋ ଯୁଦ୍ଧଦୁର୍ମଦଃ।
ଧନୁରନ୍ଯତ୍ସମାଦାଯ ସଜ୍ଯଂ କୃତ୍ବା ଚ ସଂଯୁଗେ॥ 8-10-20 (55423) 
କ୍ଷୁରପ୍ରେଣ ସୁତୀକ୍ଷ୍ଣେନ ହ୍ଯନୁବିନ୍ଦଶିରୋଽହରତ୍।
ଅପତତ୍ତଚ୍ଛିରୋ ରାଜନ୍କୁଣ଼୍ଡଲୋପଚିତଂ ମହତ୍॥ 8-10-21 (55424) 
ଶମ୍ବରସ୍ଯ ଶିରୋ ଯଦ୍ବନ୍ନିହତସ୍ଯ ମହାରଣେ।
ଶୋଚଯନ୍କେକଯାନ୍ସର୍ବାଞ୍ଜଗାମାଶୁ ବସୁନ୍ଧରାମ୍॥ 8-10-22 (55425) 
ତଂ ଦୃଷ୍ଟ୍ବା ନିହତଂ ଶୂରଂ ଭ୍ରାତା ତସ୍ଯ ମହାରଥଃ।
ସଜ୍ଯମନ୍ଯଦ୍ଧନୁଃ କୃତ୍ବା ଶୈନେଯଂ ପର୍ଯବାରଯତ୍॥ 8-10-23 (55426) 
ସ ଷଷ୍ଟ୍ଯା ସାତ୍ଯକିଂ ବିଦ୍ବ୍ବା ସ୍ବର୍ଣପୁଙ୍ଖୈଃ ଶିଲାଶିତୈଃ।
ନନାଦ ବଲବନ୍ନାଦଂ ତିଷ୍ଠତିଷ୍ଠେତି ଚାବ୍ରବୀତ୍॥ 8-10-24 (55427) 
ସାତ୍ଯକିଂ ଚ ତତସ୍ତୂର୍ଣଂ କେକଯାନାଂ ମହାରଥଃ।
ଶରୈରନେକସାହସ୍ରୈର୍ବାହ୍ବୋରୁରସି ଚାର୍ପଯତ୍॥ 8-10-25 (55428) 
ସ ଶରୈଃ କ୍ଷତସର୍ବାଙ୍ଗଃ ସାତ୍ଯକିଃ ସତ୍ଯବିକ୍ରମଃ।
ରରାଜ ସମରେ ରାଜନ୍ସପୁଷ୍ପ ଇବ କିଂଶୁକଃ॥ 8-10-26 (55429) 
ସାତ୍ଯକିଃ ସମରେ ବିଦ୍ବଃ କୈକେଯେନ ମହାତ୍ମନା।
କୈକେଯଂ ପଞ୍ଚବିଂଶତ୍ଯା ବିବ୍ଯାଧ ପ୍ରହସନ୍ନିବ॥ 8-10-27 (55430) 
ତାବନ୍ଯୋନ୍ଯସ୍ଯ ସମରେ ସଞ୍ଛିଦ୍ଯ ଧନୁଷୀ ଶୁଭେ।
ହତ୍ବା ଚ ସାରଥୀ ତୂର୍ଣଂ ହଯାଂଶ୍ଚ ରଥିନାଂ ବରୌ॥ 8-10-28 (55431) 
ବିରଥାବସିଯୁଦ୍ଧାଯ ସମାଜଗ୍ମତୁରାହବେ।
ଶତଚନ୍ଦ୍ରଚିତେ ଗୃହ୍ଯ ଚର୍ମଣୀ ସୁଭୁଜୌ ତଥା॥ 8-10-29 (55432) 
ବିରୋଚେତାଂ ମହାରଙ୍ଗେ ନିସ୍ତ୍ରିଂଶବରଧାରିଣୌ।
ଯଥା ଦେବାସୁରେ ଯୁଦ୍ଧେ ଜମ୍ଭଶକ୍ରୌ ମହାବଲୌ॥ 8-10-30 (55433) 
ମଣ୍ଡଲାନି ତତସ୍ତୌ ତୁ ବିଚନ୍ତୌ ମହାରଣେ।
ଅନ୍ଯୋନ୍ଯମଭିତସ୍ତୂର୍ଣଂ ସମାଜଗ୍ମତୁରାହବେ॥ 8-10-31 (55434) 
ଅନ୍ଯୋନ୍ଯସ୍ଯ ବଧେ ଚୈବ ଚକ୍ରତୁର୍ଯତ୍ନମୁତ୍ତମମ୍।
କୈକେଯସ୍ଯ ଦ୍ବିଧା ଚର୍ମ ତତଶ୍ଚିଚ୍ଛେଦ ସାତ୍ବତଃ॥ 8-10-32 (55435) 
ସାତ୍ଯକେସ୍ତୁ ତଥୈବାସୌ ଚର୍ମ ଚିଚ୍ଛେଦ ପାର୍ଥିବଃ।
ଚର୍ମ ଚ୍ଛିତ୍ତ୍ବା ତୁ କୈକେଯସ୍ତାରାଗଣଶତୈର୍ବୃତମ୍। 
ଚଚାର ମଣ୍ଡଲାନ୍ଯେବ ଗତପ୍ରତ୍ଯାଗତାନି ଚ॥  8-10-33 (55436) 
ତଂ ଚରନ୍ତଂ ମହାରଙ୍ଗେ ନିସ୍ତ୍ରିଂଶବରଧାରିଣମ୍।
ଅପହସ୍ତେନ ଚିଚ୍ଛେଦ ଶୈନେଯସ୍ତ୍ବରଯାଽନ୍ବିତଃ॥ 8-10-34 (55437) 
ସବର୍ମା କେକଯୋ ରାଜନ୍ଦ୍ବିଧା ଚ୍ଛିନ୍ନୋ ମହାରଣେ।
ନିପପାତ ମହେଷ୍ବାସୋ ବଜ୍ରାହତ ଇବାତ୍ବଲଃ॥ 8-10-35 (55438) 
ତଂ ନିହତ୍ଯ ରଣେ ଶୂରଃ ଶୈନେଯୋ ରଥସତ୍ତମଃ।
ଯୁଧାମନ୍ଯୁରଥଂ ତୂର୍ଣମାରୁରୋହ ପରନ୍ତପଃ॥ 8-10-36 (55439) 
ତତୋଽନ୍ଯଂ ରଥମାସ୍ଥାଯ ବିଧିବତ୍କଲ୍ପିତଂ ପୁନଃ।
କେକଯାନାଂ ମହତ୍ସୈନ୍ଯଂ ବ୍ଯଧମତ୍ସାତ୍ଯକିଃ ଶରୈଃ॥ 8-10-37 (55440) 
ସା ବଧ୍ଯମାନା ସମରେ କେକଯାନାଂ ମହାଚମୂଃ।
ତମୁତ୍ସୃଜ୍ଯ ରଣେ ଶତ୍ରୁଂ ପ୍ରଦୁଦ୍ରାବ ଦିଶୋ ଦଶ॥ ॥ 8-10-38 (55441) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷୋଡଶଦିବସଯୁଦ୍ଧେ ଦଶମୋଽଧ୍ଯାଯଃ॥ 10 ॥

Mahabharata - Karna Parva - Chapter Footnotes

8-10-6 ଦ୍ରୌଣିମଭ୍ଯଦ୍ରବତ୍॥ 8-10-9 କୃପେଣ ଯୁଯୁଧେ ଇତି ଶେଷଃ॥ 8-10-10 ମାଦ୍ରୀପୁତ୍ରଃ ସୁତଂ ତବେତ୍ଯସ୍ଯ ବ୍ଯାଖ୍ଯା ଦୁଃଶାସନମିତି॥ 8-10-17 ଲଘୁ ଶୀଘ୍ରମ୍। ସୁଷ୍ରୁ ଶୋଭନମ୍॥ 8-10-21 ଉପଚିତସମଲଙ୍କୃତମ୍॥ 8-10-34 ଅପହସ୍ତେନ ତିର୍ଯଗ୍ଘସ୍ତେନ॥ 8-10-10 ଦଶମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 011

॥ ଶ୍ରୀଃ ॥

8.11. ଅଧ୍ଯାଯଃ 011 

Mahabharata - Karna Parva - Chapter Topics

ପ୍ରତିବିନ୍ଧ୍ଯଶ୍ରୁତକର୍ମକ୍ଷ୍ଯାଂ ଚିତ୍ରଚିତ୍ରସେନଯୋଃ ସଂହାରଃ॥ 1 ॥

Mahabharata - Karna Parva - Chapter Text

8-11-0 (55442) 
ସଞ୍ଜଯ ଉବାଚ। 8-11-0x (4859) 
ଶ୍ରୁତକର୍ମା ତତୋ ରାଜଂଶ୍ଚିତ୍ରସେନଂ ମହୀପତିମ୍।
ଆଜଘ୍ନେ ସମରେ କ୍ରୁଦ୍ଧଃ ପଞ୍ଚାଶଦ୍ଭିଃ ଶିଲୀମୁଖୈଃ॥ 8-11-1 (55443) 
ଚିତ୍ରସେନସ୍ତୁ ତଂ ରାଜନ୍ନବଭିର୍ନତପର୍ବଭିଃ।
ଶ୍ରୁତକର୍ମାଣମାହତ୍ଯ ସୂତଂ ବିବ୍ଯାଧ ପଞ୍ଚଭିଃ॥ 8-11-2 (55444) 
ଶ୍ରୁତକର୍ମା ତତଃ କ୍ରୁଦ୍ଧଶ୍ଚିତ୍ରସେନଂ ଚମୂମୁଖେ।
ନାରାଚେନ ସୁତୀକ୍ଷ୍ଣେନ ମର୍ମଦେଶେ ସମାର୍ପଯତ୍॥ 8-11-3 (55445) 
ସୋଽତିବିଦ୍ଧୋ ମହାରାଜ ନାରାଚେନ ମହାତ୍ମନା।
ମୂର୍ଚ୍ଛାମଭିଯଯୌ ବୀରଃ କଶ୍ମଲଂ ଚାବିବେଶ ହ॥ 8-11-4 (55446) 
ଏତସ୍ମିନ୍ନନ୍ତରେ ଚୈନଂ ଶ୍ରୁତକୀର୍ତିର୍ମହାଯଶାଃ।
ନବତ୍ଯା ଜଗତୀପାଲଂ ଛାଦଯାମାସ ପତ୍ରିଭିଃ॥ 8-11-5 (55447) 
ପ୍ରତିଲଭ୍ଯ ତତଃ ସଂଜ୍ଞାଂ ଚିତ୍ରସେନୋ ମହାରଥଃ।
ଧନୁଶ୍ଚିଚ୍ଛେଦ ଭଲ୍ଲେନ ତଂ ଚ ବିବ୍ଯାଧ ସପ୍ତଭିଃ॥ 8-11-6 (55448) 
ସୋଽନ୍ଯତ୍କାର୍ମୁକମାଦାଯ ବେଗଘ୍ନଂ ରୁକ୍ମଭୂଷିତମ୍।
ଚିତ୍ରରୂପଧରଂ ଚକ୍ରେ ଚିତ୍ରସେନଂ ଶରୋର୍ମିଭିଃ॥ 8-11-7 (55449) 
ସ ଶରୈଶ୍ଚିତ୍ରିତୋ ରାଜା ଚିତ୍ରମାଲ୍ଯଧରୋ ଯୁବା।
ଅଶୋଭତ ମହାରଙ୍ଗେ ଶ୍ବାବିଚ୍ଛଲଲୋ ଯଥା॥ 8-11-8 (55450) 
ଶ୍ରୁତକର୍ମାଣମଥ ବୈ ନାରାଚେନ ସ୍ତନାନ୍ତରେ।
ବିଭେଦ ତରସା ଶୂରସ୍ତିଷ୍ଠତିଷ୍ଠେତି ଚାବ୍ରବୀତ୍॥ 8-11-9 (55451) 
ଶ୍ରୁତକର୍ମାଣି ସମରେ ନାରାଚେନ ସମର୍ପିତଃ।
ସୁସ୍ରାବ ରୁଧିରଂ ତତ୍ର ଗୈରିକାମ୍ବୁ ଯଥାଽଚଲଃ॥ 8-11-10 (55452) 
ତତଃ ସ ରୁଧିରାକ୍ତାଙ୍ଗୋ ରୁଧିରେଣ କୃତଚ୍ଛବିଃ।
ରରାଜ ସମରେ ବୀରଃ ସପୁଷ୍ପ ଇବ କିଂଶୁକଃ॥ 8-11-11 (55453) 
ଶ୍ରୁତକର୍ମା ତତୋ ରାଜଞ୍ଶତ୍ରୁଣା ସମଭିଦ୍ରୁତଃ।
ଶତ୍ରୁସଂବାରଣଂ କ୍ରୁଦ୍ଧୋ ଦ୍ବିଧା ଚିଚ୍ଛେଦ କାର୍ମୁକମ୍॥ 8-11-12 (55454) 
ଅଥୈନଂ ଛିନ୍ନଧନ୍ବାନଂ ନାରାଚାନାଂ ଶତୈସ୍ତ୍ରିଭିଃ।
ଛାଦଯନ୍ସମରେ ରାଜନ୍ବିବ୍ଯାଧ ଚ ସୁପତ୍ରିଭିଃ॥ 8-11-13 (55455) 
ତତୋଽପରେଣ ଭଲ୍ଲେନ ତୀକ୍ଷ୍ଣେନ ନିଶିତେନ ଚ।
ଜହାର ସଶିରସ୍ତ୍ରାଣଂ ଶିରସ୍ତସ୍ଯ ମହାତ୍ମନଃ॥ 8-11-14 (55456) 
ତଚ୍ଛିରୋ ନ୍ଯପତଦ୍ଭୂମୌ ଚିତ୍ରସେନସ୍ଯ ଦୀପ୍ତିମତ୍।
ଯଦୃଚ୍ଛଯା ଯଥା ଚନ୍ଦ୍ରଶ୍ଚ୍ଯୁତଃ ସ୍ବର୍ଗାନ୍ମହୀତଲମ୍॥ 8-11-15 (55457) 
ରାଜାନଂ ନିହତଂ ଦୃଷ୍ଟ୍ବା ତେଽଭିସାରଂ ତୁ ମାରିଷ।
ଅଭ୍ଯଦ୍ରବନ୍ତ ବେଗେନ ଚିତ୍ରସେନସ୍ଯ ସୈନିକାଃ॥ 8-11-16 (55458) 
ତତଃ କ୍ରୁଦ୍ଧୋ ମହେଷ୍ବାସସ୍ତତ୍ସୈନ୍ଯଂ ପ୍ରାଦ୍ରବଚ୍ଛରୈଃ।
ଅନ୍ତକାଲେ ଯଥା କ୍ରୁଦ୍ଧଃ ସର୍ବଭୂତାନି ପ୍ରେତରାଟ୍॥ 8-11-17 (55459) 
ତେ ବଧ୍ଯମାନାଃ ସମରେ ତବ ପୌତ୍ରେଣ ଧନ୍ବିନା।
ବ୍ଯଦ୍ରବନ୍ତ ଦିଶସ୍ତୂର୍ଣଂ ଦାବଦଗ୍ଧା ଇବ ଦ୍ବିପାଃ॥ 8-11-18 (55460) 
ତାଂସ୍ତୁ ବିଦ୍ରବତୋ ଦୃଷ୍ଟ୍ବା ନିରୁତ୍ସାହାନ୍ଦ୍ବିଷଜ୍ଜଯେ।
ଦ୍ରାବଯନ୍ନିଷୁଭିସ୍ତୀକ୍ଷ୍ଣୈଃ ଶ୍ରୁତକର୍ମା ବ୍ଯରୋଚତ॥ 8-11-19 (55461) 
ପ୍ରତିବିନ୍ଧ୍ଯସ୍ତତଶ୍ଚିତ୍ରଂ ଭିତ୍ତ୍ବା ପଞ୍ଚଭିରାଶୁଗୈଃ।
ସାରଥିଂ ଚ ତ୍ରିଭିର୍ବିଦ୍ବ୍ବା ଧ୍ବଜମେକେଷୁଣାପି ଚ॥ 8-11-20 (55462) 
ତଂ ଚିତ୍ରୋ ନବଭିର୍ଭଲ୍ଲୈର୍ବାହ୍ବୋରୁରସି ଚାର୍ପଯତ୍।
ସ୍ବର୍ଣପୁଙ୍ଖୈଃ ପ୍ରସନ୍ନାଗ୍ନୈଃ କଙ୍କବର୍ହିଣବାଜିତୈଃ॥ 8-11-21 (55463) 
ପ୍ରତିବିନ୍ଧ୍ଯୋ ଧନୁଶ୍ଛିତ୍ତ୍ବା ତସ୍ଯ ବାରତ ସାଯକେଃ।
ପଞ୍ଚଭିର୍ନିଶିତୈର୍ବାଣୈରଥୈନଂ ସ ହି ଜଘ୍ନିବାନ୍॥ 8-11-22 (55464) 
ତତଃ ଶକ୍ତିଂ ମହାରାଜ ସ୍ବର୍ଣଘଣ୍ଟାଂ ଦୁରାସଦାମ୍।
ପ୍ରାହିଣୋତ୍ପ୍ରତିବିନ୍ଧ୍ଯାଯ ବିଚିନ୍ବନ୍ତୀମସୂନିବ॥ 8-11-23 (55465) 
ତାମାପତନ୍ତୀ ସହସା ଶକ୍ତିମୁଲ୍କାମିବାମ୍ବରେ।
ଦ୍ବିଧା ଚିଚ୍ଛେଦ ସମରେ ପ୍ରତିବିନ୍ଧ୍ଯୋ ହସନ୍ନିବ॥ 8-11-24 (55466) 
ସା ପପାତ ଦ୍ବିଧା ଛିନ୍ନା ପ୍ରତିବିନ୍ଧ୍ଯଶରୈଃ ଶିତୈଃ।
ଯୁଗାନ୍ତେ ସର୍ବଭୂତାନି ତ୍ରାସଯନ୍ତୀ ଯଥାଽଶନିଃ॥ 8-11-25 (55467) 
ଶକ୍ତିଂ ତାଂ ପ୍ରହତାଂ ଦୃଷ୍ଟ୍ବା ଚିତ୍ରୋ ଗୃହ୍ଯ ମହାଗଦାମ୍।
ପ୍ରତିବିନ୍ଧ୍ଯାଯ ଚିକ୍ଷେପ ରୁକ୍ମଜାଲବିଭୂଷିତାମ୍॥ 8-11-26 (55468) 
ସା ଜଘାନ ହଯାଂସ୍ତସ୍ଯ ସାରଥିଂ ଚ ମହାରଣେ।
ରଥଂ ପ୍ରମୃଦ୍ଯ ବେଗେନ ଧରମୀମନ୍ବପଦ୍ଯତ॥ 8-11-27 (55469) 
ଏତସ୍ମିନ୍ନେବ କାଲେ ତୁ ରଥାଦାପ୍ଲୁତ୍ଯ ଭାରତ।
ଶକ୍ତିଂ ଚିକ୍ଷେପ ଚିତ୍ରାଯ ସ୍ବର୍ଣଦଣ୍ଡାମଲଙ୍କୃତାମ୍॥ 8-11-28 (55470) 
ତାମାପତନ୍ତୀଂ ଜଗ୍ରାହ ଚିତ୍ରୋ ରାଜନ୍ମହାମନାଃ।
ତତସ୍ତାମେବ ଚିକ୍ଷେପ ପ୍ରତିବିନ୍ଧ୍ଯାଯ ପାର୍ଥିବଃ॥ 8-11-29 (55471) 
ସମାସାଦ୍ଯ ରଣେ ଶୂରଂ ପ୍ରତିବିନ୍ଧ୍ଯଂ ମହାପ୍ରଭା।
ନିର୍ଭିଦ୍ଯ ଦକ୍ଷିଣଂ ବାହୁଂ ନିପପାତ ମହୀତଲେ। 
ପତିତାଽଭାସଯଶ୍ଚୈବ ତଂ ଦେଶମଶନିର୍ଯଥା॥  8-11-30 (55472) 
ପ୍ରତିବିନ୍ଧ୍ଯସ୍ତତୋ ରାଜଂସ୍ତୋମରଂ ହେମଭୂଷିତମ୍।
ପ୍ରେଷଯାମାସ ସଙ୍କ୍ରୁଦ୍ଧଶ୍ଚିତ୍ରସ୍ଯ ବଧକାଙ୍କ୍ଷଯା॥ 8-11-31 (55473) 
ସ ତସ୍ଯ ଗାତ୍ରାବରଣଂ ଭିତ୍ତ୍ବା ହୃଦଯମେବ ଚ।
ଜଗାମ ଧରଣୀଂ ତୂର୍ଣଂ ମହୋରଗ ଇବାଶଯମ୍॥ 8-11-32 (55474) 
ସ ପପାତ ତଦା ରାଜା ତୋମରେଣ ସମାହତଃ।
ପ୍ରସାର୍ଯ ବିପୁଲୌ ବାହୂ ପୀନୌ ପିଘସନ୍ନିଭୌ॥ 8-11-33 (55475) 
ଚିତ୍ରଂ ସମ୍ପ୍ରେକ୍ଷ୍ଯ ନିହତଂ ତାବକା ରଣଶୋଭିନଃ।
ଅଭ୍ଯଦ୍ରବନ୍ତ ବେଗେନ ପ୍ରତିବିନ୍ଧ୍ଯଂ ସମନ୍ତତଃ॥ 8-11-34 (55476) 
ସୃଜନ୍ତୋ ବିବିଧାନ୍ବାଣାଞ୍ଶତଘ୍ନୀଶ୍ଚ ସକିଙ୍କିଣୀଃ।
ତମବଚ୍ଛାଦଯାମାସୁଃ ସୂର୍ଯମଭ୍ରଗଣା ଇବ॥ 8-11-35 (55477) 
ତାନ୍ବିଧମ୍ଯ ମହାବାହୁଃ ଶରଜାଲେନ ସଂଯୁଗେ।
ବ୍ଯଦ୍ରାବଯତ୍ତବ ଚମୂଂ ବଜ୍ରହସ୍ତ ଇବାସୁରୀମ୍॥ 8-11-36 (55478) 
ତେ ବଧ୍ଯମାନାଃ ସମରେ ତାବକାଃ ପାଣ୍ଡବୈର୍ନୃପ।
ବିପ୍ରକୀର୍ଯନ୍ତ ସହସା ବାତନୁନ୍ନା ଘନା ଇବ॥ 8-11-37 (55479) 
ବିପ୍ରଦ୍ରୁତେ ବଲେ ତସ୍ମିନ୍ବଧ୍ଯମାନେ ସମନ୍ତତଃ।
ଦ୍ରୌଣିରେକୋଽଭ୍ଯଯାତ୍ତୂର୍ଣଂ ଭୀମସେନଂ ମହାବଲମ୍॥ 8-11-38 (55480) 
ତଃ ସମାଗମୋ ଘୋରୋ ବଭୂବ ସହସା ତଯୋଃ।
ଯଥା ଦୈବାସୁରେ ଯୁଦ୍ଧେ ବୃତ୍ରବାସବଯୋରିବ॥ ॥ 8-11-39 (55481) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷୋଡଶଦିବସଯୁଦ୍ଧେ ଏକାଦଶୋଽଧ୍ଯାଯଃ॥ 11 ॥

Mahabharata - Karna Parva - Chapter Footnotes

8-11-2 ଆହତ୍ଯ ସନ୍ତାଜ୍ଯ॥ 8-11-4 ମୂର୍ଚ୍ଛା ଅର୍ଧନିଦ୍ରାମ୍। କଶ୍ମଲମଚି ତ୍ତତ୍ବମ୍॥ 8-11-5 ଏବଂ ଶ୍ରୁତକର୍ମାଣମ୍॥ 8-11-6 ତଂ ଶ୍ରୁତକର୍ମାଣମ୍॥ 8-11-11 କୃତଚ୍ଛବିଃ ଆହିତଶୋଭଃ॥ 8-11-13 ସୁପତ୍ରିଭିଃ ଶୋଭନପୁଙ୍ଖବ ଦ୍ଭିର୍ନାରାଚାନାଂ ଶତୈଃ॥ 8-11-17 ପ୍ରେତରାଟ୍ ଯମଃ॥ 8-11-18 ଦାବୋ ଦାବଗ୍ନିସ୍ତେନ ଦଗ୍ଧାଃ॥ 8-11-32 ଗାତ୍ରାବରଣଂ କବଚମ୍॥ 8-11-11 ଏକାଦଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 012

॥ ଶ୍ରୀଃ ॥

8.12. ଅଧ୍ଯାଯଃ 012 

Mahabharata - Karna Parva - Chapter Topics

ଭୀମାଶ୍ବତ୍ଥାମ୍ନୋର୍ଯୁଦ୍ଧମ୍॥ 1 ॥

Mahabharata - Karna Parva - Chapter Text

8-12-0 (55482) 
ସଞ୍ଜଯ ଉବାଚ। 8-12-0x (4860) 
ଭୀମସେନଂ ତତୋ ଦ୍ରୌଣୀ ରାଜନ୍ବିବ୍ଯାଧ ପତ୍ରିଣା।
ପରଯା ତ୍ବରଯା ଯୁକ୍ତୋ ଦର୍ଶଯନ୍ନସ୍ତ୍ରଲାଘବମ୍॥ 8-12-1 (55483) 
ଅଥୈନଂ ପୁନରାଜଘ୍ନେ ନବତ୍ଯା ନିଶିତୈଃ ଶରୈଃ।
ସର୍ବମର୍ମାଣି ସମ୍ପ୍ରେକ୍ଷ୍ଯ ମର୍ମଜ୍ଞୋ ଲଘୁହସ୍ତବତ୍॥ 8-12-2 (55484) 
ଭୀମସେନଃ ସମାକୀର୍ଣୋ ଦ୍ରୌଣିନା ନିଶିତୈଃ ଶରୈଃ।
ରରାଜ ସମରେ ରାଜନ୍ରଶ୍ମିବାନିବ ଭାସ୍କରଃ॥ 8-12-3 (55485) 
ତତଃ ଶରସହସ୍ରେଣ ସୁପ୍ରଯୁକ୍ତେନ ପାଣ୍ଡବଃ।
ଦ୍ରୋଣପୁତ୍ରମବଚ୍ଛାଦ୍ଯ ସିଂହନାଦମମୁଞ୍ଚତ॥ 8-12-4 (55486) 
ଶରୈଃ ସରାଂସ୍ତତୋ ଦ୍ରୌଣିଃ ସଂବାର୍ଯ ଯୁଧି ପାଣ୍ଡବମ୍।
ଲଲାଟେଽଭ୍ଯାହନଦ୍ରାଜନ୍ନାରାଚେନ ସ୍ମଯନ୍ନିବ॥ 8-12-5 (55487) 
ଲଲାଟସ୍ଥଂ ତତୋ ବାଣଂ ଧାରଯାମାସ ପାଣ୍ଡବଃ।
ଯଥା ଶୃଙ୍ଗଂ ବନେ ଦୃପ୍ତଃ ଖଙ୍ଗୋ ଧାରଯତେ ନୃପ॥ 8-12-6 (55488) 
ତତୋ ଦ୍ରୌଣିଂ ରଣେ ଭୀମୋ ଯତମାନଂ ପରାକ୍ରମୀ।
ତ୍ରିଭିର୍ବିବ୍ଯାଧ ନାରାଚୈର୍ଲଲାଟେ ବିସ୍ମଯନ୍ନିବ॥ 8-12-7 (55489) 
ଲଲାଟସ୍ଥୈସ୍ତତୋ ବାଣୈର୍ବ୍ରାହ୍ମଣୋଽସୌ ବ୍ଯଶୋଭତ।
ପ୍ରାବୃଷୀବ ଯଥା ସିକ୍ତସ୍ତ୍ରିଶୃଙ୍ଗଃ ପର୍ବତୋତ୍ତମଃ॥ 8-12-8 (55490) 
ତତଃ ଶରଶତୈର୍ଦ୍ରୌଣିରର୍ଦଯାମାସ ପାଣ୍ଡବମ୍।
ନ ଚୈନଂ କମ୍ପଯାମାସ ମାତରିଶ୍ବେବ ପର୍ବତମ୍॥ 8-12-9 (55491) 
ତଥୈବ ପାଂଣ୍ଡବୋ ଯୁଦ୍ଧେ ଦ୍ରୌଣିଂ ଶରଶତୈଃ ଶିତୈଃ।
ନାକମ୍ପଯତ ସଂହୃଷ୍ଟୋ ବାର୍ଯୋଧ ଇବ ପର୍ବତମ୍॥ 8-12-10 (55492) 
ତାବନ୍ଯୋନ୍ଯଂ ଶରୈର୍ଘୋରୈଶ୍ଛାଦଯାନୌ ମହାରଥୌ।
ରଥବର୍ଯଗତୌ ବୀରୌ ଶୁଶୁଭାତେ ବଲୋତ୍କଟୌ॥ 8-12-11 (55493) 
ଆଦିତ୍ଯାବିବ ସନ୍ଦୀପ୍ତୌ ଲୋକକ୍ଷଯକରାବୁଭୌ।
ସ୍ବରଶ୍ମିଭିରିବାନ୍ଯୋନ୍ଯଂ ତାପଯନ୍ତୌ ଶରୋତ୍ତମୈଃ॥ 8-12-12 (55494) 
ତତଃ ପ୍ରବିକୃତେ ଯତ୍ନଂ କୁର୍ବାଣୌ ତୌ ମହାରଣେ।
କୃତପ୍ରତିକୃତେ ଯତ୍ତୌ ଶରସଙ୍ଘୈରଭୀତବତ୍॥ 8-12-13 (55495) 
ବ୍ଯାଘ୍ରାବିବ ଚ ସଙ୍ଗ୍ରାମେ ଚେରତୁସ୍ତୌ ନରୋତ୍ତମୌ।
ଶରଦଂଷ୍ଟ୍ରୌ ଦୁରାଧର୍ଷୌ ଚାପବକ୍ରୌ ଭଯଙ୍କରୌ॥ 8-12-14 (55496) 
ଅଭୂତାଂ ତାବଦୃଶ୍ଯୌ ଚ ଶରଜାଲୈଃ ସମନ୍ତତଃ।
ମେଘଜାଲୈରିବ ଚ୍ଛନୌ ଗଗନେ ଚନ୍ଦ୍ରଭାସ୍କରୌ॥ 8-12-15 (55497) 
ଚକାଶେତେ ମୁହୂର୍ତେନ ତତସ୍ତାବପ୍ଯରିନ୍ଦମୌ।
ବିମୁକ୍ତାବଭ୍ରଜାଲେନ ଅଙ୍ଗାରକବୁଧାବିବ॥ 8-12-16 (55498) 
ଅଥ ତତ୍ରୈବ ସଙ୍ଗ୍ରମେ ବର୍ତମାନେ ସୁଦାରୁଣେ।
ଅପସବ୍ଯଂ ତତଶ୍ଚକ୍ରେ ଦ୍ରୌଣିସ୍ତତ୍ର ବୃକୋଦରମ୍॥ 8-12-17 (55499) 
କିରଞ୍ଛରଶତୈରୁଗ୍ରୈର୍ଧାରାଭିରିବ ପର୍ବତମ୍।
ନ ତୁ ତନ୍ମମୃଷେ ଭୀମଃ ଶତ୍ରୋର୍ବିଜଲକ୍ଷଣମ୍॥ 8-12-18 (55500) 
ପ୍ରତିଚକ୍ରେ ତତୋ ରାଜନ୍ପାଣ୍ଡବୋଽପ୍ଯପସବ୍ଯତଃ।
ମଣ୍ଡଲାନାଂ ବିଭାଗେନ ଗତପ୍ରତ୍ଯାଗତେନ ଚ॥ 8-12-19 (55501) 
ବଭୂବ ତୁମୁଲଂ ଯୁଦ୍ଧଂ ତଯୋଃ ପୁରୁଷସିଂହଯୋଃ।
ଚରିତ୍ବା ବିବିଧାନ୍ମାର୍ଗାନ୍ମଣ୍ଡଲସ୍ଥାନମେବ ଚ॥ 8-12-20 (55502) 
ଶରୈଃ ପୂର୍ଣାଯତୋତ୍ସୃଷ୍ଟୈରନ୍ଯୋନ୍ଯମଭିଜଘ୍ନତୁଃ।
ଅନ୍ଯୋନ୍ଯସ୍ଯ ବଧେ ଚୈବ ଚକ୍ରତୁର୍ଯତ୍ନମୁତ୍ତମମ୍॥ 8-12-21 (55503) 
ଈଷତୁର୍ବିରଥଂ ଚୈବ କର୍ତୁମନ୍ଯୋନ୍ଯମାହବେ।
ତତୋ ଦ୍ରୌଣିର୍ମହାସ୍ତ୍ରାଣି ପ୍ରାଦୁଶ୍ଚକ୍ରେ ମହାରଥଃ॥ 8-12-22 (55504) 
ତାନ୍ଯସ୍ତ୍ରୈରେବ ସମରେ ପ୍ରତିଜଘ୍ନେଽଥ ପାଣ୍ଡବଃ।
ତତୋ ଘୋରଂ ମହାରାଜ ଅସ୍ତ୍ରଯୁଦ୍ଧମବର୍ତତ॥ 8-12-23 (55505) 
ଗ୍ରହଯୁଦ୍ବଂ ଯଥା ଘୋରଂ ପ୍ରଜାସଂହରଣେ ହ୍ଯଭୂତ୍।
ତେ ବାଣାଃ ସମସଜ୍ଜନ୍ତ ମୁକ୍ତାସ୍ତାଭ୍ଯାଂ ତୁ ଭାରତ॥ 8-12-24 (55506) 
ଦ୍ଯୋତଗ୍ରନ୍ତୋ ଦିଶଃ ସର୍ବାସ୍ତବ ସୈନ୍ଯଂ ସମନ୍ତତଃ।
ବାଣସଙ୍ଘୈର୍ବୃତଂ ଘୋରମାକାଶଂ ସମପଦ୍ଯତ॥ 8-12-25 (55507) 
ଉଲ୍କାପାତାବୃତଂ ଯୁଦ୍ଧଂ ପ୍ରଜାନାଂ ସଂକ୍ଷଯେ ନୃପ।
ବାଣାଭିଘାତାତ୍ସଞ୍ଜଜ୍ଞେ ତତ୍ର ଭାରତ ପାବକଃ॥ 8-12-26 (55508) 
ସବିସ୍ଫୁଲିଙ୍ଗୋ ଦୀପ୍ତାର୍ଚିର୍ଯୋଽଦହଦ୍ବାହିନୀଦ୍ବଯମ୍।
ତତ୍ର ସିଦ୍ଧା ମହାରାଜ ସମ୍ପତନ୍ତୋଽବ୍ରୁବନ୍ବଚଃ॥ 8-12-27 (55509) 
ଯୁଦ୍ଧାନାମତି ସର୍ବେଷାଂ ଯୁଦ୍ଧମେତଦିତି ପ୍ରଭୋ।
ସର୍ବଯୁଦ୍ଧାନି ଚୈତସ୍ଯ କଲାଂ ନାର୍ହନ୍ତି ଷୋଡଶୀମ୍॥ 8-12-28 (55510) 
ନେଦୃଶଂ ଚ ପୁନର୍ଯୁଦ୍ଧଂ ଭବିଷ୍ଯତି କଦାଚନ।
ଅହୋ ଜ୍ଞାନେନ ସମ୍ପନ୍ନାବୁଭ ବ୍ରାହ୍ମଣକ୍ଷତ୍ରିଯୌ॥ 8-12-29 (55511) 
ଅହୋ ଶୌର୍ଯେଣ ସମ୍ପନ୍ନାବୁଭୌ ଚୋଗ୍ରପରାକ୍ରମୌ।
ଅହୋ ଭୀମବଲୋ ଭୀମ ଏତସ୍ଯ ଚ କୃତାସ୍ତ୍ରତା॥ 8-12-30 (55512) 
ଅହୋ ବୀର୍ଯସ୍ଯ ସାରତ୍ବମହୋ ସୌଷ୍ଠବମେତଯୋଃ।
ସ୍ଥିତାବେତୌ ହି ସମରେ କାଲାନ୍ତକଯମୋପମୌ॥ 8-12-31 (55513) 
ରୁଦ୍ରୌ ଦ୍ବାବି ସମ୍ଭୂତୌ ଯଥା ଦ୍ବାବିବ ଭାସ୍କରୌ।
ଯମୌ ବା ପୁରୁଷବ୍ଯାଘ୍ରୌ ଘୋରରୂପାବୁଭୌ ରଣେ॥ 8-12-32 (55514) 
ଇତି ବାଚଃ ସ୍ମ ଶ୍ରୂଯନ୍ତେ ସିଦ୍ଧାନାଂ ବୈ ମୁହୁର୍ମୁହୁଃ।
ସିଂହନାଦଶ୍ଚ ସଞ୍ଜଜ୍ଞେ ସମେତାନାଂ ଦିବୌକସାମ୍॥ 8-12-33 (55515) 
ଅଦ୍ଭୁତଂ ଚାପ୍ଯଚିନ୍ତ୍ଯଂ ଚ ଦୃଷ୍ଟ୍ବା କର୍ମ ତଯୋ ରଣେ।
ସିଦ୍ବଚାରଣସଙ୍ଘାନାଂ ବିସ୍ମଯଃ ସମପଦ୍ଯତ॥ 8-12-34 (55516) 
ପ୍ରଶଂସନ୍ତି ତଦା ଦେବାଃ ସିଦ୍ବାଶ୍ଚ ପରମର୍ଷଯଃ।
ସାଧୁ ଦ୍ରୌଣେ ମହାବାହୋ ସାଧୁ ଭୀମେତି ଚାବ୍ରୁବନ୍॥ 8-12-35 (55517) 
ତୌ ଶୂରୌ ସମରେ ରାଜନ୍ପରସ୍ପରକୃତାଗସୌ।
ପରସ୍ପରମୁଦୀକ୍ଷେତାଂ କ୍ରୋଧାଦୁଦ୍ବୃତ୍ଯ ଚକ୍ଷୁଷୀ॥ 8-12-36 (55518) 
କ୍ରୋଧରକ୍ତେକ୍ଷଣୌ ତୌ ତୁ କ୍ରୋଧାତ୍ପ୍ରସ୍ଫୁରିତାଧରୌ।
କ୍ରୋଧାତ୍ସଂଦଷ୍ଟଦଶନୌ ତଥୈବ ଦଶନଚ୍ଛଦୌ॥ 8-12-37 (55519) 
ଅନ୍ଯୋନ୍ଯଂ ଛାଦଯନ୍ତୌ ସ୍ମ ଶରବୃଷ୍ଟ୍ଯା ମହାରଥୌ।
ଶରାମ୍ବୁଧାରୋ ସମରେ ଶସ୍ତ୍ରବିଦ୍ଯୁତ୍ପ୍ରକାଶିନୌ॥ 8-12-38 (55520) 
ତାବନ୍ଯନ୍ଯଂ ଧ୍ବଜଂ ବିଦ୍ବ୍ବା ସାରଥିଂ ଚ ମହାରଣେ।
ଅନ୍ଯୋନ୍ଯସ୍ଯ ହଯାନ୍ବିଦ୍ବା ବିଭିଦାତେ ପରସ୍ପରମ୍॥ 8-12-39 (55521) 
ତତଃ କ୍ରୁଦ୍ଧୌ ମହାରାଜ ବାଣୌ ଗୃହ୍ଯ ମହାହବେ।
ଉଭୌ ଚିକ୍ଷିପତୁସ୍ତୂର୍ମମନ୍ଯୋନ୍ଯସ୍ଯ ବଧୈଷିଣୌ॥ 8-12-40 (55522) 
ତୌ ସାଯକୌ ମହାରାଜ ଦ୍ଯୋତମାନୌ ଚମୂମୁଖେ।
ଆଜଘ୍ନତୁଃ ସମାସାଦ୍ଯ ବଜ୍ରବେଗୌ ଦୁରାସଦୌ॥ 8-12-41 (55523) 
ତୌ ପରସ୍ପରବେଗାଚ୍ଚ ଶରାଭ୍ଯାଂ ଚ ଭୃଶାହତୌ।
ନିପେତତୁର୍ମହାବୀର୍ଯୌ ରଥୋପସ୍ଥେ ତଯୋସ୍ତଦା॥ 8-12-42 (55524) 
ତତସ୍ତୁ ସାରଥିର୍ଜ୍ଞାତ୍ବା ଦ୍ରୋଣପୁତ୍ରମଚେତନମ୍।
ଅପୋବାହ ରଣାଦ୍ରାଜନ୍ସର୍ବସୈନ୍ଯସ୍ଯ ପଶ୍ଯତଃ॥ 8-12-43 (55525) 
8-12-44 (55526) 
ତଥୈବ ପାଣ୍ଡବଂ ରାଜନ୍ବିହ୍ବଲନ୍ତଂ ମୁହୁର୍ମୁହୁଃ।
ଅପୋବାହ ରଥେନାଜୌ ବିଶୋକଃ ଶତ୍ରୁତାପନମ୍॥ ॥ *ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷୋଡଶଦିବସଯୁଦ୍ଧେ ଦ୍ବାଦଶୋଽଧ୍ଯାଯଃ॥ 12 ॥ *.ଝ. ପନ୍ତକେ ଏତଦନନ୍ତରଂ ସ୍ଥିତାଃ ସପ୍ତାଧ୍ଯାଯା ଏତତ୍ପାଠେ କ୍ରମେଣ 52-53-54-55-56-59-60 ତମାଧ୍ଯାଯତଯା ବର୍ତନ୍ତେ। 
Mahabharata - Karna Parva - Chapter Footnotes

8-12-6 ଖଙ୍ଗଃ ପଣ୍ଡକଃ॥ 8-12-13 କୃତପ୍ରତିକୃତେ ଅନ୍ଯୋନ୍ଯାସ୍ନପ୍ରତିଘାତେ॥ 8-12-22 ଈଷତୁଃ ଇଚ୍ଛାଂ ଚକ୍ରତୁଃ॥ 8-12-26 ଉତ୍କାନାମନ୍ଯୋନ୍ଯା ଭିମୁଖଂ ପାତାସ୍ତୈରାବୃତମିବେତି ଲୁପ୍ତୋପମା॥ 8-12-37 ତଥୈବ ଦଶନଚ୍ଛଦୌ କ୍ରୋଧାତ୍ସନ୍ଦଷ୍ଟୋଷ୍ଟୌ॥ 8-12-12 ଦ୍ବାଦଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 013

॥ ଶ୍ରୀଃ ॥

8.13. ଅଧ୍ଯାଯଃ 013 

Mahabharata - Karna Parva - Chapter Topics

ଶଲ୍ଯେନ ଶ୍ରୁତକୀର୍ତିପରାଜଯଃ॥

Mahabharata - Karna Parva - Chapter Text

8-13-0 (55527) 
`ସଞ୍ଜଯ ଉବାଚ। 8-13-0x (4861) 
ଶ୍ରୁତକୀର୍ତିମଥାଯାନ୍ତଂ କିରନ୍ତଂ ନିଶିତାଞ୍ଶରାନ୍।
ମଦ୍ରରାଜୋ ମହାରାଜ ବାରଯାମାସ ହୃଷ୍ଟବତ୍॥ 8-13-1 (55528) 
ମଦ୍ରରାଜଂ ସମାସାଦ୍ଯ ଶ୍ରୁତକୀର୍ତିର୍ମହାରଥଃ।
ବିବ୍ଯାଧ ଭଲ୍ଲୈର୍ବିଶତ୍ଯା କାର୍ତସ୍ବରବିଭୂଷିତୈଃ॥ 8-13-2 (55529) 
ପ୍ରତିବିବ୍ଯାଧ ତଂ ଶଲ୍ଯଂ ତ୍ରିଭିସ୍ତୂର୍ଣମଜିହ୍ମଗୈଃ।
ସାରଥିଂ ଚାସ୍ଯ ଭଲ୍ଲେନ ଭୃଶଂ ବିବ୍ଯାଧ ଭାରତ॥ 8-13-3 (55530) 
ସ ଶଲ୍ଯଂ ଶରବର୍ଷେଣ ଚ୍ଛାଦଯାମାସ ସଂଯୁଗେ।
ମୁମୋଚ ନିଶିତାନ୍ବାଣାନ୍ମଦ୍ରରାଜରଥଂ ପ୍ରତି॥ 8-13-4 (55531) 
ତତଃ ଶଲ୍ଯୋ ମହାରାଜ ଶ୍ରୁତକୀର୍ତିଭୁଜଚ୍ଯୁତାନ୍।
ଚିଚ୍ଛେଦ ସମରେ ବାଣାସନ୍ବଣୈଃ ସନ୍ନତପର୍ବଭିଃ॥ 8-13-5 (55532) 
ଶ୍ରୁତକୀର୍ତିସ୍ତତଃ ଶ୍ଲ୍ଯଂ ଭିତ୍ତ୍ବା ନବଭିରାଯସୈଃ।
ସାରଥିଂ ତ୍ରିଭିରାନର୍ଚ୍ଛତ୍ପୁନଃ ଶଲ୍ଯଂ ଚ ପ଼ଞ୍ଚଭିଃ॥ 8-13-6 (55533) 
ତସ୍ଯ ଶଲ୍ଯୋ ଧନୁଶ୍ଛିତ୍ତ୍ବା ହସ୍ତାବାପଂ ନିକୃତ୍ଯ ଚ।
ବିବ୍ଯାଧ ସମରେ ତୂର୍ଣଂ ସପ୍ତଭିସ୍ତଂ ଶରୋତ୍ତମୈଃ॥ 8-13-7 (55534) 
ଅଥାନ୍ଯଦ୍ଧନୁରାଦାଯ ଶ୍ରୁତକୀର୍ତିର୍ମହାରଥଃ।
ଭଦ୍ରେଶ୍ବରଂ ଚତୁଃଷଷ୍ଟ୍ଯା ବାହ୍ବୋରୁରସି ଚାର୍ପଯତ୍॥ 8-13-8 (55535) 
ତତସ୍ତୁ ସମରେ ରାଜଂସ୍ତେନ ବିଦ୍ବଃ ଶିଲୀମୁଖୈଃ।
xxବିବ୍ଯାଧ ତଂ ଚାପି ନବତ୍ଯା ନିଶିତୈଃ ଶରୈଃ॥ 8-13-9 (55536) 
ତସ୍ଯ ମଦ୍ରେଶ୍ବରଶ୍ଚାପଂ ପୁନଶ୍ଚିଚ୍ଛେଦ ମାରିଷ।
ସ ଚ୍ଛିନ୍ନଧନ୍ବା ସମରେ ଗଦାଂ ଚିକ୍ଷେପ ସତ୍ବରଃ॥ 8-13-10 (55537) 
ପଟ୍ଟୈର୍ଜାମ୍ବୂନଦୈର୍ବଦ୍ଧାଂ ରୁପ୍ଯପଟ୍ଟୈଶ୍ଚ ଭାରତ।
ଭ୍ରାଜମାନାଂ ଯଥା ନାରୀଂ ଦିବ୍ଯବସ୍ତ୍ରବିଭୂଷିତାମ୍॥ 8-13-11 (55538) 
ତାମାପତନ୍ତୀଂ ସହସା ଦୀପ୍ଯମାନାଶନିପ୍ରଭାମ୍।
ଶରୈରନେକସାହସ୍ରୈର୍ବ୍ଯଷ୍ଟମ୍ଭଯତ ମଦ୍ରରାଟ୍॥ 8-13-12 (55539) 
ବିଷ୍ଟଭ୍ଯ ଚ ଗଦାଂ ବୀରଃ ପାତଯିତ୍ବା ଚ ଭୂତଲେ।
ଶ୍ରୁକୀର୍ତିମଥାଯତ୍ତୋ ରାଜନ୍ବିବ୍ଯାଧ ପଞ୍ଚଭିଃ॥ 8-13-13 (55540) 
ତସ୍ଯ ଶକ୍ତିଂ ରମେ ଭୂଯଶ୍ଚିକ୍ଷେପ ଭୁଜୋପମାମ୍।
ତାଂ ଦ୍ବିଧା ଚାଛିନଚ୍ଛଲ୍ଯୋ ମେଦିନ୍ଯାଂ ସା ତ୍ବଶୀର୍ଯତ॥ 8-13-14 (55541) 
ତସ୍ଯ ଶଲ୍ଯଃ କ୍ଷୁରପ୍ରେଣ ଯନ୍ତୁଃ କାଯାଚ୍ଛିରୋଽହରତ୍।
ବାଲହସ୍ତାଦ୍ଯଥା ଶ୍ଯେନ ଆମିଷଂ ବୈ ନରୋତ୍ତମ॥ 8-13-15 (55542) 
ସ ପପାତ ରଥୋପସ୍ଥାତ୍ସାରଥିସ୍ତସ୍ଯ ଭାରତ।
ତତସ୍ତେ ପ୍ରାଦ୍ରବନ୍ସଙ୍ଖ୍ଯେ ହଯ୍ନାସ୍ତସ୍ଯ ମହାତ୍ମନଃ॥ 8-13-16 (55543) 
ପଲାଯମାନୈସ୍ତୈରଶ୍ବୈଃ ସୋପନୀତୋ ରମାଜିରାତ୍।
ଶ୍ରୁତକୀର୍ତିର୍ମହାରାଜ ପଶ୍ଯତାଂ ସର୍ବଯୋଧିନାମ୍॥ 8-13-17 (55544) 
ତତୋ ମଦ୍ରେଶ୍ବରୋ ରାଜା ପାଣ୍ଡବାନାମନୀକିନୀମ୍।
ବ୍ଯଗାହତ ମୁଦା ଯୁକ୍ତୋ ନଲିନୀଂ ଦ୍ବିରଦୋ ଯଥା॥ 8-13-18 (55545) 
ଲୋଲଯାମାସ ସ ବଲଂ ସିଂହଃ ପଶୁଗଣାନିବ।
ଶଲ୍ଯସ୍ତତ୍ର ମହାରଙ୍ଗେ ପାଣ୍ଡବାନାଂ ମହାତ୍ମନାମ୍॥ 8-13-19 (55546) 
ନିପାତ୍ଯ ପାଣ୍ଡୁପାଞ୍ଚାଲାନ୍ପୃତନାସୁ ବ୍ଯବସ୍ଥିତଃ।
ଅଶୋଭତ ରଣେ ଶଲ୍ଯୋ ବିଧୂମୋଽଗ୍ନିରିବ ଜ୍ବଲନ୍॥ 8-13-20 (55547) 
ସେନାକକ୍ଷଂ ମହଦ୍ଦଗ୍ଧ୍ବା କକ୍ଷମଗ୍ନିରିବୋତ୍ଥିତଃ।
ସ୍ଥିତୋ ରରାଜ ସମରେ ପୁରଂ ଦଗ୍ଧ୍ବେବ ଶଙ୍କରଃ॥ ॥ 8-13-21 (55548) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷୋଡଶଦିବସଯୁଦ୍ଧେ ତ୍ରଯୋଦଶୋଽଧ୍ଯାଯଃ॥ 13 ॥






କର୍ଣପର୍ବ - ଅଧ୍ଯାଯ 014

॥ ଶ୍ରୀଃ ॥

8.14. ଅଧ୍ଯାଯଃ 014 

Mahabharata - Karna Parva - Chapter Topics

ସହଦେବେନ ଦୁଃଶାସନପରାଜଯଃ॥ 1 ॥

Mahabharata - Karna Parva - Chapter Text

8-14-0 (55549) 
ସଞ୍ଜଯ ଉବାଚ। 8-14-0x (4862) 
ସହଦେବଂ ତଥା କ୍ରୁଦ୍ଧଂ ନିଘ୍ନନ୍ତଂ ତବ ବାହିନୀମ୍।
ଦୁଃଶାସନୋ ମହାରାଜ ଭ୍ରାତା ଭ୍ରାତରମଭ୍ଯଯାତ୍॥ 8-14-1 (55550) 
ତୌ ସମେତୌ ମହାରାଜ ଦୃଷ୍ଟ୍ବା ତତ୍ର ମହାରଥାଃ।
ସିଂହନାଦରବାଂଶ୍ଚକ୍ରୁର୍ବାସାଂସ୍ଯାଦୁଧୁବୁଶ୍ଚ ହ॥ 8-14-2 (55551) 
ତତୋ ଭାରତ ରୁଷ୍ଟେନ ତବ ପୁତ୍ରେଣ ଧନ୍ବିନା।
ପାଣ୍ଡୁପୁତ୍ରସ୍ତ୍ରିଭିର୍ବାଣୈର୍ବକ୍ଷସ୍ଯଭିହତୋ ବଲୀ॥ 8-14-3 (55552) 
ସହଦେବସ୍ତତୋ ରାଜନ୍ନାରାଚେନ ତବାତ୍ମଜମ୍।
ବିଦ୍ବ୍ବା ବିବ୍ଯାଧ ସପ୍ତତ୍ଯା ସାରଥିଂ ଚ ତ୍ରିଭିଃ ଶରୈଃ॥ 8-14-4 (55553) 
ଦୁଃଶାସନସ୍ତତଶ୍ଚାପଂ ଛିତ୍ତ୍ବା ରାଜନ୍ମହାହବେ।
ସହଦେବଂ ତ୍ରିସପ୍ତତ୍ଯା ବାହୋରୁରସି ଚାର୍ପଯତ୍॥ 8-14-5 (55554) 
ସହଦେବସ୍ତୁ ସଙ୍କ୍ରୁଦ୍ଧଃ ଖଙ୍ଗଂ ଗୃହ୍ଯ ମହାହବେ।
ଆବିଧ୍ଯ ପ୍ରାସୃଜତ୍ତୂର୍ଣଂ ତବ ପୁତ୍ରଥଂ ପ୍ରତି॥ 8-14-6 (55555) 
ସମାର୍ଗଣଗୁଣଂ ଚାପଂ ଛିତ୍ତ୍ବା ତସ୍ଯ ମହାନସିଃ।
ନିପପାତ ତତୋ ଭୂମୌ ଚ୍ଯୁତଃ ସର୍ପ ଇବାମ୍ବରାତ୍॥ 8-14-7 (55556) 
ଅଥାନ୍ଯଦ୍ଧନୁରାଦାଯ ସହଦେବଃ ପ୍ରତାପବାନ୍।
ଦୁଃଶାସନାଯ ଚିକ୍ଷେପ ବାଣମନ୍ତକରଂ ତତଃ॥ 8-14-8 (55557) 
ତମାପତନ୍ତଂ ବିଶିଖଂ ଯମଦଣ୍ଡୋପମତ୍ବିଷମ୍।
ଖଙ୍ଗେନ ଶିତଧାରେଣ ଦ୍ବିଧା ଚିଚ୍ଛେଦ କୌରବଃ॥ 8-14-9 (55558) 
ତତସ୍ତଂ ନିଶିତଂ ଖଙ୍ଗମାବିଧ୍ଯ ଯୁଧି ସତ୍ବରଃ।
ଧନୁଶ୍ଚାନ୍ଯତ୍ସମାଦାଯ ଶରଂ ଜଗ୍ରାହ ବୀର୍ଯବାନ୍॥ 8-14-10 (55559) 
ତମାପତନ୍ତଂ ସହସା ନିସ୍ତ୍ରିଂଶଂ ନିଶିତୈଃ ଶରୈଃ।
ପାତଯାମାସ ସମରେ ସହଦେବୋ ହସନ୍ନିବ॥ 8-14-11 (55560) 
ତତୋ ବାଣାଂଶ୍ଚତୁଃ ଷଷ୍ଟିଂ ତବ ପୁତ୍ରୋ ମହାରଣେ।
ସହଦେବରଥଂ ତୂର୍ଣଂ ପ୍ରେଷଯାମାସ ଭାରତ॥ 8-14-12 (55561) 
ତାଚ୍ଛରାନ୍ସମରେ ରାଜନ୍ବେଗେନାପପତୋ ବହୂନ୍।
ଏକୈକଂ ପଞ୍ଚଭିର୍ବାଣୈଃ ସହଦେବୋ ନ୍ଯକୃତନ୍ତତ॥ 8-14-13 (55562) 
ସନ୍ନିବାର୍ଯ ମହାବାଣାନ୍ସହଦେବଃ ପ୍ରତାପବାନ୍।
ଅଥାସ୍ମୈ ସୁବହୂନ୍ବାଣାନ୍ପ୍ରେଷଯାମାସ ସଂଯୁଗେ॥ 8-14-14 (55563) 
ତାନ୍ବାଣାଂସ୍ତବ ପୁତ୍ରୋଽପି ଛିତ୍ତ୍ବୈକୈକଂ ତ୍ରିଭିଃ ଶରୈଃ।
ନନାଦ ସୁମହାନାଦଂ ନାଦଯାନୋ ବସୁଂଧରାମ୍॥ 8-14-15 (55564) 
ତତୋ ଦୁଃଶାସନୋ ରାଜନ୍ଦ୍ବାଭ୍ଯାଂ ପାଣ୍ଡୁସୁତଂ ରଣେ।
ସାରଥିଂ ନବଭିର୍ବାଣୈର୍ମାଦ୍ରୋଯସ୍ଯ ସମାଚିନୋତ୍॥ 8-14-16 (55565) 
ତତଃ କ୍ରୁଦ୍ଧୋ ମହାରାଜ ସଦହେବଃ ପ୍ରତାପବାନ୍।
ସମାଧତ୍ତ ଶରଂ ଘୋରଂ ମୃତ୍ଯୁକାଲାନ୍ତକୋପମମ୍॥ 8-14-17 (55566) 
ବିକୃଷ୍ଯ ବଲବଚ୍ଚାପଂ ତବ ପୁତ୍ରାଯ ସୋଽସୃଜତ୍।
ସ ତଂ ନିର୍ଭିଦ୍ଯ ବେଗେନ ଭିତ୍ତ୍ବା ଚ କବଚଂ ମହତ୍॥ 8-14-18 (55567) 
ପ୍ରାବିଶଦ୍ବରଣୀଂ ରାଜନ୍ବଲ୍ମୀକମିବ ପନ୍ନଗଃ।
ତତଃ ସମ୍ମୁମୁହେ ରାଜଂସ୍ତବ ପୁତ୍ରୋ ମହାରଥଃ॥ 8-14-19 (55568) 
ମୂଢଂ ଚୈନଂ ସମାଲୋକ୍ଯ ସାରଥିସ୍ତ୍ବରିତୋ ରଥମ୍।
ଅପୋବାହ ଭୃଶଂ ତ୍ରସ୍ତୋ ବଧ୍ଯମାନଂ ଶିତୈଃ ଶରୈଃ॥ 8-14-20 (55569) 
ପରାଜିତ୍ଯ ରଣେ ତଂ ତୁ କୌରବ୍ଯଂ ପାଣ୍ଡୁନନ୍ଦନଃ।
ଦୁର୍ଯୋଧନବଲଂ ଦୃଷ୍ଟ୍ବା ପ୍ରମମାଥ ସମନ୍ତତଃ॥ 8-14-21 (55570) 
ପିପୀଲିକପୁଟଂ ରାଜନ୍ଯଥା ମୃଦ୍ଗନ୍ନରୋ ରୁଷା।
ତଥା ସା କୌରବୀ ସେନା ମୃଦିତା ତେନ ଭାରତ॥ ॥ 8-14-22 (55571) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷୋଡଶଦିବସଯୁଦ୍ଧେ ଚତୁର୍ଦଶୋଽଧ୍ଯାଯଃ॥ 14 ॥

Mahabharata - Karna Parva - Chapter Footnotes

8-14-1 ଆଦୁଧୁଷୁଃ ଭ୍ରାମିତବନ୍ତଃ॥ 8-14-22 ପିପୀଲିକପୁଟଂ ପିପୀଲିକାବାସପଟଲମ୍॥ 8-14-14 ଚତୁର୍ଦଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 015

॥ ଶ୍ରୀଃ ॥

8.15. ଅଧ୍ଯାଯଃ 015 

Mahabharata - Karna Parva - Chapter Topics

କର୍ଣନକୁଲଯୋର୍ଯୁଦ୍ଧମ୍॥ 1 ॥ କର୍ଣେନ ନକୁଲସ୍ଯ ପରାଭାବନପୂର୍ବକଂ ସୋପହାସମଧିକ୍ଷେପଃ॥ 2 ॥

Mahabharata - Karna Parva - Chapter Text

8-15-0 (55572) 
ସଞ୍ଜଯ ଉବାଚ। 8-15-0x (4863) 
ନକୁଲଂ ରଭସଂ ଯୁଦ୍ଧେ ଦ୍ରାବଯନ୍ତଂ ବରୂଥିନୀମ୍।
କର୍ଣୋ ବୈକର୍ତନୋ ରାଜନ୍ବାରଯାମାସ ବୈ ରୁଷା॥ 8-15-1 (55573) 
ନକୁଲସ୍ତୁ ତତଃ କର୍ଣଂ ପ୍ରହସନ୍ନିଦମବ୍ରବୀତ୍॥
ଚିରସ୍ଯ ବତ ଦୃଷ୍ଟୋଽହଂ ଦୈବତୈଃ ସୌମ୍ଯଚକ୍ଷୁଷା।  8-15-2 (55574) 
ଯସ୍ଯ ମେ ତ୍ବଂ ରଣେ ପାପ ଚକ୍ଷୁର୍ବିଷଯମାଗତଃ॥
ତ୍ବଂ ହି ମୂଲମନର୍ଥାନାଂ ବୈରସ୍ଯ କଲହସ୍ଯ ଚ।  8-15-3 (55575) 
ତ୍ବଦ୍ଦୋଷାତ୍କୁରବଃ କ୍ଷୀଣାଃ ସମାସାଦ୍ଯ ପରସ୍ପରମ୍।
ତ୍ବାମଦ୍ଯ ସମରେ ହତ୍ବା କୃତକୃତ୍ଯୋଽସ୍ମି ବିଜ୍ବରଃ॥ 8-15-4 (55576) 
ଏବମୁକ୍ତଃ ପ୍ରତ୍ଯୁବାଚ ନକୁଲଂ ସୂତନନ୍ଦନଃ।
ସଦୃଶଂ ରାଜପୁତ୍ରସ୍ଯ ଧନ୍ବିନଶ୍ଚ ବିଶେଷତଃ॥ 8-15-5 (55577) 
ପ୍ରହରସ୍ବ ଚ ମେ ବୀର ପଶ୍ଯାମସ୍ତବ ପୌରୁଷମ୍।
କର୍ମ କୃତ୍ବା ରମେ ଶୂର ତତଃ କତ୍ଥିତୁମର୍ହସି॥ 8-15-6 (55578) 
ଅନୁକ୍ତ୍ବା ସମରେ ତାତ ଶୂରା ଯୁଧ୍ଯନ୍ତି ଶକ୍ତିତଃ।
ପ୍ରଯୁଧ୍ଯସ୍ବ ମଯା ଶକ୍ତ୍ଯା ହନିଷ୍ଯେ ଦର୍ପମେବ ତେ॥ 8-15-7 (55579) 
ଇତ୍ଯୁକ୍ତ୍ବା ପ୍ରାହରତ୍ତୂର୍ଣଂ ପାଣ୍ଡୁପୁତ୍ରାଯ ସୂତଜଃ।
ବିବ୍ଯାଧ ଚୈନଂ ସମରେ ତ୍ରିସପ୍ତତ୍ଯା ଶିଲୀମୁଖୈଃ॥ 8-15-8 (55580) 
ନକୁଲସ୍ତୁ ତତୋ ବିଦ୍ବଃ ସୂତପୁତ୍ରେଣ ଭାରତ।
ଅଶୀତ୍ଯାଽଽଶୀବିଷପ୍ରଖ୍ଯୈଃ ସୂତପୁତ୍ରମବିଧ୍ଯତ॥ 8-15-9 (55581) 
ତସ୍ଯ କର୍ଣୋ ଧନୁଶ୍ଛିତ୍ତ୍ବା ସ୍ବର୍ଣପୁଙ୍ଖୈଃ ଶିଲାଶିତୈଃ।
ତ୍ରିଂଶତା ପରମେଷ୍ବାସଃ ଶରୈଃ ପାଣ୍ଡବମର୍ଦଯତ୍॥ 8-15-10 (55582) 
ତେ ତସ୍ଯ କବଚଂ ଭିତ୍ତ୍ବା ପପୁଃ ଶୋଣିତମାହବେ।
ଆଶୀବିଷା ଯଥା ନାଗା ଭିତ୍ତ୍ବା ଗାଂ ସଲିଲଂ ପପୁଃ॥ 8-15-11 (55583) 
ଅଥାନ୍ଯଦ୍ବନୁରାଦାଯ ହେମପୃଷ୍ଠଂ ଦୁରାସଦମ୍।
କର୍ଣଂ ବିବ୍ଯାଧ ସପ୍ତତ୍ଯା ସାରଥିଞ୍ଚ ତ୍ରିଭିଃ ଶରୈଃ॥ 8-15-12 (55584) 
ତତଃ କ୍ରୁଦ୍ଧୋ ମହାରାଜ ନକୁଲଃ ପରବୀହା।
କ୍ଷୁରପ୍ରେଣ ସୁତୀକ୍ଷ୍ଣେନ କର୍ଣସ୍ଯ ଧନୁରାଚ୍ଛିନତ୍॥ 8-15-13 (55585) 
ଅଥୈନଂ ଛିନ୍ନଧନ୍ବାନଂ ସାଯକାନାଂ ଶତୈସ୍ତ୍ରିଭିଃ।
ଆଜଘ୍ନେ ପ୍ରହସନ୍ବୀରଃ ସର୍ବଲୋକମହାରଥମ୍॥ 8-15-14 (55586) 
କର୍ଣମଭ୍ଯର୍ଦିତଂ ଦୃଷ୍ଟ୍ବା ପାଣ୍ଡୁପୁତ୍ରେଣ ମାରିଷ।
ବିସ୍ମଯଂ ପରମଂ ଜଗ୍ମୁର୍ଋଷଯଃ ସହ ଦୈବତୈଃ॥ 8-15-15 (55587) 
ଅଥାନ୍ଯଦ୍ବନୁରାଦାଯ କର୍ଣୋ ବୈକର୍ତନସ୍ତଦା।
ନକୁଲଂ ପଞ୍ଛଭିର୍ବାଣୈର୍ଜତ୍ରୁଦେଶେ ସମାର୍ପଯତ୍॥ 8-15-16 (55588) 
ଉରସ୍ଥୈରଥ ତୈର୍ବାଣୈର୍ମାଦ୍ରୀପୁତ୍ରୋ ବ୍ଯରୋଚତ।
ସ୍ବରଶ୍ମିଭିରିବାଦିତ୍ଯୋ ଭୁବନେ ବିସୃଜନ୍ପ୍ରଭାମ୍॥ 8-15-17 (55589) 
ନକୁଲସ୍ତୁ ତତଃ କର୍ଣଂ ବିଦ୍ବ୍ବା ସପ୍ତଭିରାଶୁଗୈଃ।
ଅଥାସ୍ଯ ଧନୁଷଃ କୋଟିଂ ପୁନଶ୍ଚିଚ୍ଛେଦ ମାରିଷ॥ 8-15-18 (55590) 
ସୋଽନ୍ଯତ୍କାର୍ମୁକମାଦାଯ ସମରେ ବେଗବତ୍ତରମ୍।
ନକୁଲସ୍ଯ ତତୋ ବୈଣୈଃ ସମନ୍ତାଚ୍ଛାଦଯଦ୍ଦିଶଃ॥ 8-15-19 (55591) 
ସଞ୍ଛାଦ୍ଯମାନଃ ସହସା କର୍ଣଚାପ୍ଯୁତୈଃ ସରୈଃ।
ଚିଚ୍ଛେଦ ସ ଶରାଂସ୍ତୂର୍ଣଂ ଶରୈରେବ ମହାରଥଃ॥ 8-15-20 (55592) 
ତତୋ ବାଣମଯଂ ଜାଲଂ ବିତତଂ ବ୍ଯୋମ୍ନ୍ଯଦୃଶ୍ଯତ।
ଖଦ୍ଯୋତାନାମିବ ବ୍ରାତୈଃ ସମ୍ପତଦ୍ଭିର୍ଯଥା ନଭଃ॥ 8-15-21 (55593) 
ତୈର୍ବିମୁକ୍ତୈଃ ଶରଶତୈଶ୍ଛାଦିତଂ ଗଗନଂ ତଦା।
ଶଲଭାନାଂ ଯଥା ବ୍ରାତୈସ୍ତଦ୍ବଦାସୀଦ୍ବିଶାମ୍ପତେ॥ 8-15-22 (55594) 
ତେ ଶରା ହେମବିକୃତାଃ ସମ୍ପନ୍ତୌ ମୁହୁର୍ମୁହୁଃ।
ଶ୍ରେଣୀକୃତା ବ୍ଯକାଶାନ୍ତ କ୍ରୌଞ୍ଚାଃ ଶ୍ରେଣୀକୃତା ଇବ॥ 8-15-23 (55595) 
ବାଣଜାଲବୃତେ ବ୍ଯୋମ୍ନି ଚ୍ଛାଦିତେ ଚ ଦିବାକରେ।
ନ ସ୍ମ ସମ୍ପତତେ ଭୂତଂ କିଞ୍ଚିଦପ୍ଯନ୍ତରିକ୍ଷଗମ୍॥ 8-15-24 (55596) 
ନିରୁଦ୍ବେ ତତ୍ର ମାର୍ଗେ ଚ ଶରସଙ୍ଘୈଃ ସମନ୍ତତଃ।
ବ୍ଯରୋଚେତାଂ ମହାତ୍ମାନୌ କାଲସୂର୍ଯାବିବୋଦିତୌ॥ 8-15-25 (55597) 
କର୍ଣଚାପଚ୍ଯୁତୈର୍ବାଣୈର୍ବଧ୍ଯମାନାସ୍ତୁ ସୋମକାଃ।
ଅବାଲୀଯନ୍ତ ରାଜେନ୍ଦ୍ର ବେଦନାର୍ତା ଭୂଶାର୍ଦିତାଃ॥ 8-15-26 (55598) 
ନକୁଲସ୍ଯ ତଥା ବାଣୈର୍ହନ୍ଯମାନା ଚମୂସ୍ତବ।
ବ୍ଯଶୀର୍ଯତ ଦିଶୋ ରାଜନ୍ବାତନୁନ୍ନା ଇବାମ୍ବୁଦାଃ॥ 8-15-27 (55599) 
ତେ ସେନେ ହନ୍ଯମାନେ ତୁ ତାଭ୍ଯାଂ ଦିବ୍ଯୈର୍ମହାଶରୈଃ।
ଶରପାତମପାକ୍ରମ୍ଯ ତସ୍ଥତୁଃ ପ୍ରେକ୍ଷିକେ ତଦା॥ 8-15-28 (55600) 
ପ୍ରୋତ୍ସାରିତଜନେ ତସ୍ମିନ୍କର୍ଣପାଣ୍ଡବଯୋଃ ଶରୈଃ।
ଅବିଧ୍ଯେତାଂ ମହାତ୍ମାନାବନ୍ଯୋନ୍ଯଂ ଶରବୃଷ୍ଟିଭିଃ॥ 8-15-29 (55601) 
ବିଦର୍ଶଯନ୍ତୌ ଦିବ୍ଯାନି ଶସ୍ତ୍ରାଣି ରଣମୂର୍ଧନି।
ଛାଦଯନ୍ତୌ ଚ ସହସା ପରସ୍ପରବଧୈଷିଣୌ॥ 8-15-30 (55602) 
ନକୁଲେନ ଶରା ମୁକ୍ତା କଙ୍କବର୍ହିଣବାସସଃ।
ସୂତପୁତ୍ରମବଚ୍ଛାଦ୍ଯ ବ୍ଯତିଷ୍ଠନ୍ତ ଯଥାଽମ୍ବରେ॥ 8-15-31 (55603) 
ତଥୈବ ସୂତପୁତ୍ରେଣ ପ୍ରେଷିତାଃ ପରମାହବେ।
ପାଣ୍ଡୁପୁତ୍ରମବଚ୍ଛାଦ୍ଯ ବ୍ଯତିଷ୍ଠନ୍ତାମ୍ବରେ ଶରାଃ॥ 8-15-32 (55604) 
ଶରବେଶ୍ମପ୍ରବିଷ୍ଟୌ ତୌ ଦଦୃଶାତେ ନ କୈଶ୍ଚନ।
ସୂର୍ଯାଚନ୍ଦ୍ରମସୌ ରାଜଞ୍ଛାଦ୍ଯମାନୌ ଘନୈରିବ॥ 8-15-33 (55605) 
ତତଃ କ୍ରୁଦ୍ଧୋ ରଣେ କର୍ଣଃ କୃତ୍ବା ଘୋରତରଂ ବପୁଃ।
ପାଣ୍ଡବଂ ଛାଦଯାମାସ ସମନ୍ତାଚ୍ଛରବୃଷ୍ଟିଭିଃ॥ 8-15-34 (55606) 
ସୋଽତିଚ୍ଛନ୍ନୋ ମହାରାଜ ସୂତପୁତ୍ରେଣ ପାଣ୍ଡବଃ।
ନ ଚକାର ବ୍ଯଥାଂ ରାଜନ୍ଭାସ୍କରୋ ଜଲଦୈର୍ଯଥା॥ 8-15-35 (55607) 
ତତଃ ପ୍ରହସ୍ଯାଧିରଥିଃ ଶରଜାଲାନି ମାରିଷ।
ପ୍ରେଷଯାମାସ ସମରେ ଶତଶୋଽଥ ସହସ୍ରଶଃ॥ 8-15-36 (55608) 
ଏକଚ୍ଛାଯମଭୂତ୍ସର୍ବଂ ତସ୍ଯ ବାଣୈର୍ମହାତ୍ମନଃ॥
ଅଭ୍ରଚ୍ଛାଯେବ ସଞ୍ଜଜ୍ଞେ ସମ୍ପତଦ୍ଭିଃ ଶରୋତ୍ତମୈଃ॥ 8-15-37 (55609) 
ତତଃ କର୍ଣୋ ମହାରାଜ ଧନୁଶ୍ଛିତ୍ତ୍ବା ମହାତ୍ମନଃ।
ସାରଥିଂ ପାତଯାମାସ ରଥନୀଡାଦ୍ବସନ୍ନିବ॥ 8-15-38 (55610) 
ତତୋଽଶ୍ବାଂଶ୍ଛତୁରଶ୍ଚାସ୍ଯ ଚତୁର୍ଭିର୍ନିଶିତୈଃ ଶରୈଃ।
ଯମସ୍ଯ ଭବନଂ ତୂର୍ଣଂ ପ୍ରେଷଯାମାସ ଭାରତ॥ 8-15-39 (55611) 
ଅଥାସ୍ଯ ତଂ ରଥଂ ଦିବ୍ଯଂ ତିଲଶୋ ବ୍ଯଧମଚ୍ଛରୈଃ।
ପତାକାଂ ଚକ୍ରରକ୍ଷାଂଶ୍ଚ ଗଦାଂ ଖଙ୍ଗଂ ଚ ମାରିଷ॥ 8-15-40 (55612) 
ଶତଚନ୍ଦ୍ରଂ ଚ ତଚ୍ଚର୍ମ ସର୍ବାପକରଣାନି ଚ।
`ସୁବର୍ଣବିକୃତଂ ତଚ୍ଚ ଧନୁଃ ଶରମାହବେ'॥ 8-15-41 (55613) 
ହତାଶ୍ବୋ ବିରଥଶ୍ଚୈବ ବିବର୍ମା ଚ ବିଶାମ୍ପତେ।
ଅବତୀର୍ଯ ରଥାତ୍ତୂର୍ଣଂ ପରିଘଂ ଗୃହ୍ଯ ଧିଷ୍ଠିତଃ॥ 8-15-42 (55614) 
ତମୁଦ୍ଯତଂ ମହାରଘୋରଂ ପରିଘଂ ତସ୍ଯ ସୂତଜଃ।
ବ୍ଯହନତ୍ସାଯକୈ ରାଜନ୍ସୁତୀକ୍ଷ୍ଣୈର୍ଭାରସାଧନୈଃ॥ 8-15-43 (55615) 
ବ୍ଯାଯୁଧଂ ଚୈନମାଲକ୍ଷ୍ଯ ଶରୈଃ ସନ୍ନତପର୍ବଭିଃ।
ଆର୍ପଯଦ୍ବହୁଭିଃ କର୍ଣୋ ନ ଚୈନଂ ସମପୀଡଯତ୍॥ 8-15-44 (55616) 
ସ ହନ୍ଯମାନଃ ସମରେ କୃତାସ୍ତ୍ରେଣ ବଲୀଯସା।
ପ୍ରାଦ୍ରବତ୍ସହସା ରାଜନ୍ନକୁଲୋ ବ୍ଯାକୁଲେନ୍ଦ୍ରିଯଃ॥ 8-15-45 (55617) 
ତମଭିଦ୍ରୁତ୍ଯ ରାଧେଯଃ ପ୍ରହସନ୍ବୈ ପୁନଃପୁନଃ।
ସଜ୍ଯମସ୍ଯ ଧନୁଃ କଣ୍ଠେ ବ୍ଯବାସୃଜତ ଭାରତ॥ 8-15-46 (55618) 
ତତଃ ସ ଶୁଶୁଭେ ରାଜନ୍କଣ୍ଠାସକ୍ତମହାଧନୁଃ।
ପରିବେଷମନୁପ୍ରାପ୍ତୋ ଯଥା ସ୍ଯାଦ୍ବ୍ଯୋମ୍ନି ଚନ୍ଦ୍ରମାଃ॥ 8-15-47 (55619) 
ଯଥୈବ ଚାସିତୋ ମେଘଃ ଶକ୍ରଚାପେନ ଶୋଭିତଃ।
`ଅଶୋଭତ ମହାରାଜ ପାଣ୍ଡୁପୁତ୍ରସ୍ତଥା ରଣେ'॥ 8-15-48 (55620) 
ତମବ୍ରବୀତ୍ତତଃ କର୍ଣୋ ବ୍ଯର୍ଥଂ ବ୍ଯାହୃତବାନସି।
ବଦେଦାନୀଂ ପୁନର୍ହୃଷ୍ଟୋ ବଧ୍ଯମାନଃ ପୁନଃପୁନଃ॥ 8-15-49 (55621) 
ମା ଯୋତ୍ସୀଃ କୁରୁଭିଃ ସାର୍ଧଂ ବଲବଦ୍ଭିଶ୍ଚ ପାଣ୍ଡବ।
ସଦୃଶୈସ୍ତାତ ଯୁଧ୍ଯସ୍ବ ବ୍ରୀଡାଂ ମା କୁରୁ ପାଣ୍ଡବ॥ 8-15-50 (55622) 
ଗୃହଂ ବା ଗଚ୍ଛ ମାଦ୍ରେଯ ଯତ୍ର ବା କୃଷ୍ଣଫଲ୍ଗୁନୌ।
ଏବମୁକ୍ତ୍ବା ମହାରାଜ ବିସସର୍ଜ ସ ତଂ ତଦା॥ 8-15-51 (55623) 
ବଧପ୍ରାପ୍ତଂ ତୁ ତଂ ଶୂରୋ ନାହନଦ୍ବର୍ମବିତ୍ତଦା।
ସ୍ମୃତ୍ବା କୁନ୍ତ୍ଯା ବଚୋ ରାଜଂସ୍ତତ ଏନଂ ବ୍ଯସର୍ଜଯତ୍॥ 8-15-52 (55624) 
ବିସୃଷ୍ଟଃ ପାଣ୍ଡବୋ ରାଜନ୍ସୂତପୁତ୍ରେଣ ଧନ୍ବିନା।
ବ୍ରୀଡନ୍ନିବ ଜଗାମାଥ ଯୁଧିଷ୍ଠିରରଥଂ ପ୍ରତି॥ 8-15-53 (55625) 
ଆରୁରୋହ ରଥଂ ଚାପି ସୂତପୁତ୍ରପ୍ରତାପିତଃ।
ନିଃଶ୍ବସନ୍ଦୁଃଖସନ୍ତପ୍ତଃ କୁମ୍ଭକ୍ଷିପ୍ତ ଇବୋରଗଃ॥ 8-15-54 (55626) 
ତଂ ବିଜିତ୍ଯାଥ କର୍ଣୋଽପି ପାଞ୍ଚାଲାଂସ୍ତ୍ବରିତୋ ଯଯୌ।
ରଥେନାତିପତାକେନ ଚନ୍ଦ୍ରବର୍ଣହଯେନ ଚ॥ 8-15-55 (55627) 
ତତ୍ରାକ୍ରନ୍ଦୋ ମହାନାସୀତ୍ପାଣ୍ଡବାନାଂ ବିଶାମ୍ପତେ।
ଦୃଷ୍ଟ୍ବା ସେନାପତିଂ ଯାନ୍ତଂ ପାଞ୍ଚାଲାନାଂ ରଥବ୍ରଜାନ୍॥ 8-15-56 (55628) 
ତତ୍ରାକରୋନ୍ମହାରାଜ କଦନଂ ସୂତନନ୍ଦନଃ।
ମଧ୍ଯଂ ପ୍ରାପ୍ତେ ଦିନକରେ ଚକ୍ରବଦ୍ବିଚରନ୍ପ୍ରଭୁଃ॥ 8-15-57 (55629) 
ଭଗ୍ନଚକ୍ରୈ ରଥୈଃ କୈଶ୍ଚିଚ୍ଛିନ୍ନଧ୍ଯବଜପତାକିଭିଃ।
ହତାଶ୍ବୈର୍ହତସୂତୈଶ୍ଚ ଭଗ୍ନାକ୍ଷୈଶ୍ଚୈବ ମାରିଷ। 
ହିଯମାଣାନପଶ୍ଯାମ ପାଞ୍ଚାଲାନାଂ ରଥବ୍ରଜାନ୍॥  8-15-58 (55630) 
ତତ୍ରତତ୍ର ଚ ସମ୍ଭ୍ରାନ୍ତା ବିଚେରୁରଥ କୁଞ୍ଜରାଃ।
ଦାବାଗ୍ନ୍ଯଭିପରୀତାଙ୍ଗା ଯଥୈବ ସ୍ଯୁର୍ମହାବନେ॥ 8-15-59 (55631) 
ଭିନ୍ନକୁମ୍ଭାଃ ସରୁଧିରାଶ୍ଛିନ୍ନହସ୍ତାଶ୍ଚ ବାରଣାଃ।
ଛିନ୍ନଗାତ୍ରାବରାଶ୍ଚୈବ ଚ୍ଛିନ୍ନବାଲଧଯୋଽପରେ। 
ଛିନ୍ନାଭ୍ରାଣୀବ ସମ୍ପେତୁର୍ହନ୍ଯମାନା ମହାତ୍ମନା॥  8-15-60 (55632) 
ଅପରେ ତ୍ରାସିତା ନାଗା ନାରାଚଶରତୋମରୈଃ।
ତମେବାଭିମୁଖଂ ଜଗ୍ମୁଃ ଶଲଭା ଇବ ପାବକମ୍॥ 8-15-61 (55633) 
ଅପରେ ନିଷ୍ଟନନ୍ତଶ୍ଚ ବ୍ଯଦୃଶ୍ଯନ୍ତ ମହାଦ୍ବିପାଃ।
କ୍ଷରନ୍ତଃ ଶୋଣିତଂ ଗାତ୍ରୈର୍ନଗା ଇବ ଜଲସ୍ରବାଃ॥ 8-15-62 (55634) 
ଉରଶ୍ଛଦୈର୍ବିଯୁକ୍ତାଂଶ୍ଚ ବାଲବନ୍ଧୈଶ୍ଚ ବାଜିନଃ।
ରାଜତୈଶ୍ଚ ତଥା କାଂସ୍ଯୈଃ ସୌବର୍ଣୈଶ୍ଚୈବ ଭୂଷଣୈଃ॥ 8-15-63 (55635) 
ହୀନାଂଶ୍ଚାଭରଣୈଶ୍ଚୈବ ଖଲୀନୈଶ୍ଚ ବିବର୍ଜିତାନ୍।
ଚାମରୈଶ୍ଚ କୁଥାଭିଶ୍ଚ ତୂଣୀରୈଃ ପତିତୈରପି॥ 8-15-64 (55636) 
ନିହତୈଃ ସାଦିଭିଶ୍ଚୈବ ଶୂରୈରାହବଶୋଭିତୈଃ।
ଅପଶ୍ଯାମ ରଣେ ତତ୍ର ଭ୍ରାମ୍ଯମାଣାନ୍ହଯୋତ୍ତମାନ୍॥ 8-15-65 (55637) 
ପ୍ରାସୈଃ ଖଙ୍ଗୈଶ୍ଚ ରହିତାନୃଷ୍ଟିଭିଶ୍ଚାପି ଭାରତ।
ହଯସାଦୀନପଶ୍ଯାମ କଞ୍ଚୁକୋଷ୍ଣୀଷଧାରିଣଃ॥ 8-15-66 (55638) 
ନିହତାନ୍ବଧ୍ଯମାନାଂଶ୍ଚ ବେପମାନାଂଶ୍ଚ ଭାରତ।
ନାଗାଙ୍ଗାବଯବୈର୍ହୀନାଂସ୍ତତ୍ରତତ୍ରୈବ ଭାରତ॥ 8-15-67 (55639) 
ରଥାନ୍ହେମପରିଷ୍କାରାନ୍ସଂଯୁକ୍ତାଞ୍ଜବନୈର୍ହଯୈଃ।
ଭ୍ରାମ୍ଯମାଣାନପଶ୍ଯାମ ହତେଷୁ ରଥିଷୁ ଦ୍ରୁତମ୍॥ 8-15-68 (55640) 
ଭଗ୍ନାକ୍ଷକୂବରାନ୍କାଂଶ୍ଚିଦ୍ଭଗ୍ନଚକ୍ରାଂଶ୍ଚ ଭାରତ।
ବିପତାକଧ୍ବଜାଂଶ୍ଚାନ୍ଯାଞ୍ଛିନ୍ନେଷାଦଣ୍ଡବନ୍ଧୁରାନ୍॥ 8-15-69 (55641) 
ବିହୀନାନ୍ରଥିନସ୍ତତ୍ର ଧାବମାନାଂସ୍ତତସ୍ତତଃ।
ସୂତପୁତ୍ରଶରୈସ୍ତୀକ୍ଷ୍ଣୈର୍ହନ୍ଯମାନାନ୍ବିଶାମ୍ପତେ॥ 8-15-70 (55642) 
ବିଶସ୍ତ୍ରାଂଶ୍ଚ ତଥୈବାନ୍ଯାନ୍ସଶସ୍ତ୍ରାଂଶ୍ଚ ହତାନ୍ବହୂନ୍।
ତାରକାଜାଲସଞ୍ଛନ୍ନାନ୍ବରଘଣ୍ଟାବିଶୋଭିତାନ୍॥ 8-15-71 (55643) 
ନାନାବର୍ଣବିଚିତ୍ରାଭିଃ ପତାକାଭିରଲଙ୍କୃତାନ୍।
ବାରମଆନନୁପଶ୍ଯାମ ଧାବମାନାନ୍ସମନ୍ତତଃ॥ 8-15-72 (55644) 
ଶିରାଂସି ବାହୂନୂରୂଂଶ୍ଚ ଚ୍ଛିନ୍ନାନନ୍ଯାଂସ୍ତଥୈବ ଚ।
କର୍ଣଚାପଚ୍ଯୁତୈର୍ବାଣୈରପଶ୍ଯାମ ସମନ୍ତତଃ॥ 8-15-73 (55645) 
ମହାନ୍ବ୍ଯତିକରୋ ରୌଦ୍ରୋ ଯୋଧାନାମନ୍ବପଦ୍ଯତ।
କର୍ଣସାଯକନୁନ୍ନାନାଂ ଯୁଧ୍ଯତାଂ ଚ ଶିତୈଃ ଶରୈଃ॥ 8-15-74 (55646) 
ତେ ବଧ୍ଯମାନାଃ ସମରେ ସୂତପୁତ୍ରେଣ ସୃଞ୍ଜଯାଃ।
ତମେବାଭିମୁଖଂ ଯାନ୍ତି ପତଙ୍ଗା ଇବ ପାବକମ୍॥ 8-15-75 (55647) 
ତଂ ଦହନ୍ତମନୀକାନି ତତ୍ରତତ୍ର ମହାରଥମ୍।
କ୍ଷତ୍ରିଯା ବର୍ଜଯାମାସୁର୍ଯୁଗାନ୍ତାଗ୍ନିମିବୋଲ୍ବଣମ୍॥ 8-15-76 (55648) 
ହତଶେଷାସ୍ତୁ ଯେ ବୀରାଃ ପାଞ୍ଚାଲାନାଂ ମହାରଥାଃ।
ତାନ୍ପ୍ରଭଗ୍ରାନ୍ଦୁତାନ୍ବୀରଃ ପୃଷ୍ଠୋ ବିକିର଼ଞ୍ଛରୈଃ। 
ଅଭ୍ଯଧାବତ ତେଜସ୍ବୀ ବିଶୀର୍ଣବଚନଧ୍ବଜାନ୍॥  8-15-77 (55649) 
ତାପଯାମାସ ତାନ୍ବାଣୈଃ ସୂତପୁତ୍ରୋ ମହାବଲଃ।
ମଧ୍ଯନ୍ଦିନମନୁପ୍ରାପ୍ତୋ ଭୂତାନୀବ ତମୋନୁଦଃ॥ ॥ 8-15-78 (55650) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷୋଡଶଦିବସଯୁଦ୍ଧେ ପଞ୍ଚଦଶୋଽଧ୍ଯାଯଃ॥ 15 ॥

Mahabharata - Karna Parva - Chapter Footnotes

8-15-1 ରଭସଂ ରଣୋତ୍ସୁକମ୍॥ 8-15-11 ଆଶୀବିଷା ଯଥା ରାଜନ୍ଭିତ୍ତ୍ବା ଗାଂ ସଲିଲଂ ଭୃଶମ୍। ଇତି କ.ଖ.ଟ.ପାଠଃ॥ 8-15-25 ବାଲସୂର୍ଯାବିବୋଦିତୌ ଇତି ଖ.ପାଠଃ॥ 8-15-37 ଏକବାଣମଭୂତ୍ସର୍ବଂ ଇତି କ.ଟ.ପାଠଃ॥ 8-15-58 ମ୍ରିଯମାଣାନ୍ପଶ୍ଯାମ ଇତି କ.ଖ.ଟ.ପାଠଃ॥ 8-15-67 ନାଗାଙ୍ଗାବଯବୈରିତ୍ଯର୍ଧଂ ଝ.ପୁସ୍ତକଏବ ଦୃଶ୍ଯତେ॥ 8-15-15 ପଞ୍ଚଦଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 016

॥ ଶ୍ରୀଃ ॥

8.16. ଅଧ୍ଯାଯଃ 016 

Mahabharata - Karna Parva - Chapter Topics

ଯୁଯୁତ୍ସୂଲୂକଯୋର୍ଯୁଦ୍ଧମ୍॥ 1 ॥ ଶକୁନିସୁତସୋମଯୋର୍ଯୁଦ୍ଧମ୍॥ 2 ॥

Mahabharata - Karna Parva - Chapter Text

8-16-0 (55651) 
ସଞ୍ଜଯ ଉବାଚ। 8-16-0x (4864) 
ଯୁଯୁତ୍ସଂ ତବ ପୁତ୍ରସ୍ଯ ଦ୍ରାବଯନ୍ତଂ ବଲଂ ମହତ୍।
ଉଲୂକୋ ନ୍ଯପତତ୍ତୂର୍ଣଂ ତିଷ୍ଠତିଷ୍ଠେତି ଚାବ୍ରବୀତ୍॥ 8-16-1 (55652) 
ଯୁଯୁତ୍ସୁଶ୍ଚ ତତୋ ରାଜଞ୍ଶିତଧାରେଣ ପତ୍ରିଣା।
ଉଲୂକଂ ତାଡଯାମାସ ବଜ୍ରେଣେବ ମହାବଲମ୍॥ 8-16-2 (55653) 
ଉଲୂକସ୍ତୁ ତତଃ କ୍ରୁଦ୍ଧସ୍ତବ ପୁତ୍ରସ୍ଯ ସଂଯୁଗେ।
କ୍ଷୁରପ୍ରେଣ ଧନୁଶ୍ଛିତ୍ତ୍ବା ତାଡଯାମାସ କର୍ଣିନା॥ 8-16-3 (55654) 
ତଦପାସ୍ଯ ଧନୁଶ୍ଛିନ୍ନଂ ଯୁଯୁତ୍ସର୍ବେଗବତ୍ତରମ୍।
ଅନ୍ଯଦାଦତ୍ତ ସୁମହଚ୍ଚାପଂ ସଂରକ୍ତଲୋଚନଃ॥ 8-16-4 (55655) 
ଶାକୁନିଂ ତୁ ତତଃ ଷଷ୍ଟ୍ଯା ବିବ୍ଯାଧ ଭରତର୍ଷଭ।
ସାରଥିଂ ତ୍ରିଭିରାନର୍ଚ୍ଛତ୍ତଂ ଚ ଭୂଯୋ ବ୍ଯବିଧ୍ଯତ॥ 8-16-5 (55656) 
ଉଲୂକସ୍ତଂ ତୁ ବିଂଶତ୍ଯା ବିଦ୍ବ୍ବା ସ୍ବର୍ଣବିଭୂଷିତୈଃ।
ଅଥାସ୍ଯ ସମରେ କ୍ରୁଦ୍ଧୋ ଧ୍ବଜଂ ଚିଚ୍ଛେଦ କାଞ୍ଚନମ୍॥ 8-16-6 (55657) 
ସ ଚ୍ଛିନ୍ନଯଷ୍ଟିଃ ସୁମହାଞ୍ଶୀର୍ଯମାଣୋ ମହାଧ୍ବଜଃ।
ପପାତ ପ୍ରମୁଖେ ରାଜନ୍ଯୁଯୁତ୍ସୋଃ କାଞ୍ଚନଧ୍ବଜଃ॥ 8-16-7 (55658) 
ଧ୍ବଜମୁନ୍ମଥିତଂ ଦୃଷ୍ଟ୍ବା ଯୁଯୁତ୍ସୁଃ କ୍ରୋଧମୂର୍ଚ୍ଛିତଃ।
ଉଲୂକଂ ପଞ୍ଚଭିର୍ବାଣୈରାଜଘାନ ସ୍ତନାନ୍ତରେ॥ 8-16-8 (55659) 
ଉଲୂକସ୍ତସ୍ଯ ସମରେ ତୈଲଧୌତେନ ମାରିଷ।
ଶିରଶ୍ଚିଚ୍ଛେଦ ଭଲ୍ଲେନ ଯନ୍ତୁର୍ଭରତସତ୍ତମ॥ 8-16-9 (55660) 
ତଚ୍ଛିନ୍ନମପତଦ୍ଭୂମୌ ଯୁଯୁତ୍ସୋଃ ସାରଥେସ୍ତଦା।
ତାରାରୂପଂ ଯଥା ଚିତ୍ରଂ ନିପପାତ ମହୀତଲେ॥ 8-16-10 (55661) 
ଜଘାନ ଚତୁରୋଽଶ୍ବାଂଶ୍ଚ ତଂ ଚ ବିବ୍ଯାଧ ପଞ୍ଚଭିଃ।
ସୋଽତିବିଦ୍ବୋ ବଲବତା ପ୍ରତ୍ଯପାଯାଦ୍ରଥାନ୍ତରମ୍॥ 8-16-11 (55662) 
ତଂ ନିର୍ଜିତ୍ଯ ରଣେ ରାଜନ୍ନୁଲୂକସ୍ତ୍ବରିତୋ ଯଯୌ।
ପାଞ୍ଚାଲାନ୍ସୃଞ୍ଜଯାଂଶ୍ଚୈବ ବିନିଘ୍ନନ୍ନିଶିତୈଃ ଶରୈଃ॥ 8-16-12 (55663) 
ଶତାନୀକଂ ମହାରାଜ ଶ୍ରୁତକର୍ମା ସୁତସ୍ତବ।
ବ୍ଯଶ୍ବସୂତରଥଂ ଚକ୍ରେ ନିମେଷାର୍ଧାଦସମ୍ଭ୍ରମଃ॥ 8-16-13 (55664) 
ହତାଶ୍ବେ ତୁ ରଥେ ତିଷ୍ଠଞ୍ଶତାନୀକୋ ମହାରଥଃ।
ଗଦାଂ ଚିକ୍ଷେପ ସଙ୍କ୍ରୁଦ୍ଧସ୍ତବ ପୁତ୍ରସ୍ଯ ମାରିଷ॥ 8-16-14 (55665) 
ସା କୃତ୍ବା ସ୍ଯନ୍ଦନଂ ଭସ୍ମ ହଯାଂଶ୍ଚୈବ ସସାରଥୀନ୍।
ପପାତ ଧରଣୀଂ ତୂର୍ଣଂ ଦାରଯନ୍ତୀବ ଭାରତ॥ 8-16-15 (55666) 
ତାବୁଭୌ ବିରଥୌ ବୀରୌ କୁରୂଣାଂ କୀର୍ତିବର୍ଧନୌ।
ବ୍ଯପାକ୍ରମେତାଂ ଯୁଦ୍ବାତ୍ତୁ ପ୍ରେକ୍ଷମାଣୌ ପରସ୍ପରମ୍॥ 8-16-16 (55667) 
ପୁତ୍ରସ୍ତୁ ତବ ସମ୍ଭ୍ରାନ୍ତୋ ବିବିଂଶୋ ରଥମାରୁହତ୍।
ଶତାନୀକୋଽପି ତ୍ବରିତଃ ପ୍ରତିବିନ୍ଧ୍ଯରଥଂ ଗତଃ॥ 8-16-17 (55668) 
ସୁତମୋମଂ ତୁ ଶକୁନିର୍ବିଦ୍ବ୍ବା ତୁ ନିଶିତୈଃ ଶରୈଃ।
ନାକମ୍ପଯତ ସଙ୍କ୍ରୁଦ୍ବୋ ବାର୍ଯୋଘ ଇବ ପର୍ବତମ୍॥ 8-16-18 (55669) 
ସୁତସୋମସ୍ତୁ ତଂ ଦୃଷ୍ଟ୍ବା ପିତୁରତ୍ଯନ୍ତବୈରିଣମ୍।
ଶରୈରନେକସାହସ୍ରୈଶ୍ଛାଦଯାମାସ ଭାରତ॥ 8-16-19 (55670) 
ତାଞ୍ଶରାଞ୍ଶକୁନିସ୍ତୂର୍ଣଂ ଚିଚ୍ଛେଦାନ୍ଯୈଃ ପତତ୍ରିଭିଃ।
ଲଘ୍ବସ୍ତ୍ରଶ୍ଚିତ୍ରଯୋଧୀ ଚ ଜିତକାଶୀ ଚ ସଂଯୁଗେ॥ 8-16-20 (55671) 
ନିବାର୍ଯ ସମରେ ଚାପି ଶରାଂସ୍ତାନ୍ନିଶିତୈଃ ଶରୈଃ।
ଆଜଘାନ ସୁସଙ୍କ୍ରୁଦ୍ଧଃ ସୁତସୋମଂ ତ୍ରିଭିଃ ଶରୈଃ॥ 8-16-21 (55672) 
`ନାକମ୍ପଯତ ସଙ୍କ୍ରୁଦ୍ଧୋ ବାର୍ଯୋଘ ଇବ ପର୍ବତମ୍'।
ତସ୍ଯାଶ୍ବାନ୍କେତନଂ ସୂତଂ ତିଲଶୋ ବ୍ଯଧମଚ୍ଛରୈଃ। 
ଶ୍ଯାଲସ୍ତବ ମହାରାଜ ତତ ଉଚ୍ଚୁକ୍ରୁଶୁର୍ଜନାଃ॥  8-16-22 (55673) 
ହତାଶ୍ବୋ ବିରଥଶ୍ଚୈବ ଛିନ୍ନକେତୁଶ୍ଚ ମାରିଷ।
ଧନ୍ବୀ ଧନୁର୍ବରଂ ଗୃହ୍ଯ ରଥାଦ୍ଭୂମାବତିଷ୍ଠତ॥ 8-16-23 (55674) 
ବ୍ଯସୃଜତ୍ସାଯକାଂଶ୍ଚୈବ ସ୍ବର୍ଣପୁଙ୍ଖାଞ୍ଶିଲାଶିତାନ୍।
ଛାଦଯାମାସୁରଥ ତେ ତବ ଶ୍ଯାଲସ୍ଯ ତଂ ରଥମ୍। 
ଶଳଭାନାମିବ ବ୍ରାତାଃ ଶରବ୍ରାତା ମହାରଥମ୍॥  8-16-24 (55675) 
ସଞ୍ଛାଦ୍ଯମାନୋଽପି ଦୃଢଂ ବିବ୍ଯଥେ ନୈବ ସୌବଲଃ।
ପ୍ରମମାଥ ଶରାଂସ୍ତସ୍ଯ ଶରବ୍ରାତୈର୍ମହାଯଶାଃ॥ 8-16-25 (55676) 
ତତ୍ରାତୁଷ୍ଯନ୍ତ ଯୋଧାଶ୍ଚ ସିଦ୍ବାଶ୍ଚାପି ଦିବି ସ୍ଥିତାଃ।
ସୁତସୋମସ୍ଯ ତତ୍କର୍ମ ଦୃଷ୍ଟ୍ବାଽଶ୍ରଦ୍ବେଯମଦ୍ଭୁତମ୍। 
ରଥସ୍ଥଂ ଶକୁନିଂ ଯତ୍ତୁ ପଦାତିଃ ସମଯୋଧଯତ୍॥  8-16-26 (55677) 
ତସ୍ଯ ତୀକ୍ଷ୍ଣୈର୍ମହାବେଗୈର୍ଭଲ୍ଲୈଃ ସନ୍ନତପର୍ବଭିଃ।
ବ୍ଯହନତ୍କାରାମୁକଂ ରାଜଂସ୍ତୂଣୀରାଂଶ୍ଚୈବ ସର୍ବଶଃ॥ 8-16-27 (55678) 
ସ ଚ୍ଛିନ୍ନଧନ୍ବା ବିରଥଃ ଖଙ୍ଗମୁଦ୍ଯମ୍ଯ ଚାନଦତ୍।
ବୈଦୂର୍ଯୋତ୍ପଲବର୍ଣାଭଂ ଦନ୍ତିଦନ୍ତମଯତ୍ସରୁମ୍॥ 8-16-28 (55679) 
ଭ୍ରାମ୍ଯମାଣଂ ତତସ୍ତଂ ତୁ ବିମଲାମ୍ବରବର୍ଚସମ୍।
କାଲଦଣ୍ଡୋପମଂ ମେନେ ସୁତସୋମସ୍ଯ ଧୀମତଃ॥ 8-16-29 (55680) 
ସୋଽଚରତ୍ସହସା ଖଙ୍ଗୀ ମଣ୍ଡଲାନି ସହସ୍ରଶଃ।
ଚତୁର୍ଦଶ ମହାରାଜ ଶିକ୍ଷାବଲସମନ୍ବିତଃ॥ 8-16-30 (55681) 
ଭ୍ରାନ୍ତମୁଦ୍ଧାନ୍ତମାବିଦ୍ଧମାପ୍ଲୁତଂ ବିପ୍ଲୁତଂ ସୃତମ୍।
ସମ୍ପାତସମୁଦୀର୍ଣେ ଚ ଦର୍ଶଯାମାସ ସଂଯୁଗେ॥ 8-16-31 (55682) 
ସୌବଲସ୍ତୁ ତତସ୍ତସ୍ଯ ଶରାଂଶ୍ଚିକ୍ଷେପ ବୀର୍ଯବାନ୍।
ତାନାପତତ ଏବାଶୁ ଚିଚ୍ଛେଦ ପରମାସିନା॥ 8-16-32 (55683) 
ତତଃ କ୍ରୁଦ୍ଧୋ ମହାରାଜ ସୌବଲଃ ପରବୀରହା।
ପ୍ରାହିଣୋତ୍ସୁତସୋମାଯ ଶରାନାଶୀବିଷୋପମାନ୍॥ 8-16-33 (55684) 
ଚିଚ୍ଛେଦ ତାଂସ୍ତୁ ଖଙ୍ଗେନ ଶିକ୍ଷଯା ଚ ବଲେନ ଚ।
ଦର୍ଶଯଁଲ୍ଲାଘବଂ ଯୁଦ୍ଧେ ତାର୍କ୍ଷ୍ଯତୁଲ୍ଯପରାକ୍ରମଃ॥ 8-16-34 (55685) 
ତସ୍ଯ ସଞ୍ଚରତୋ ରାଜନ୍ମଣ୍ଡଲାବର୍ତନେ ତଦା।
କ୍ଷୁରପ୍ରେଣ ସୁତୀକ୍ଷ୍ଣେନ ଖଙ୍ଗଂ ଚିଚ୍ଛେଦ ସୁପ୍ରଭମ୍॥ 8-16-35 (55686) 
ସ ଚ୍ଛିନ୍ନଃ ସହସା ଭୂମୌ ନିପପାତ ମହାନସିଃ।
ଅଧର୍ମସ୍ଯ ସ୍ଥିତଂ ହସ୍ତେ ସୁତ୍ସରୋସ୍ତତ୍ର ଭାରତ॥ 8-16-36 (55687) 
ଛିନ୍ନମାଜ୍ଞାଯ ନିସ୍ତ୍ରିଂଶମବପ୍ଲୁତ୍ଯ ପଦାନି ଷଟ୍।
ପ୍ରାବିଧ୍ଯତ ତତଃ ଶେଷଂ ସୁତସୋମୋ ମହାରଥଃ॥ 8-16-37 (55688) 
ତଚ୍ଛିତ୍ତ୍ବା ସଗୁଣଂ ଚାପଂ ରଣେ ତସ୍ଯ ମହାତ୍ମନଃ।
ପପାତ ଧରଣୀଂ ତୂର୍ଣଂ ସ୍ବର୍ଣବଜ୍ରବିଭୂଷିତମ୍॥ 8-16-38 (55689) 
ସୁତସୋମସ୍ତତୋଽଗଚ୍ଛଚ୍ଛ୍ରୁତକୀର୍ତେର୍ମହାରଥମ୍।
ସୌବଲୋଽପି ଧନୁର୍ଗୃହ୍ଯ ଘୋରମନ୍ଯତ୍ସୁଦୁର୍ଜଯମ୍॥ 8-16-39 (55690) 
ଅଭ୍ଯଯାତ୍ପାଣ୍ଡବାନୀକଂ ନିଘ୍ନଞ୍ଶତ୍ରୁଗଣାନ୍ବହୂନ୍।
ତତ୍ର ନାଦୋ ମହାନାସୀତ୍ପାଣ୍ଡବାନାଂ ବିଶାମ୍ପତେ॥ 8-16-40 (55691) 
ସୌବଲଂ ସମରେ ଦୃଷ୍ଟ୍ବା ବିଚରନ୍ତମଭୀତବତ୍।
ତାନ୍ଯନୀକାନି ଦୃପ୍ତାନି ଶସ୍ତ୍ରବନ୍ତି ମହାନ୍ତି ଚ। 
ଦ୍ରାବ୍ଯମାଣାନ୍ଯଦୃଶ୍ଯନ୍ତ ସୌବଲେନ ମହାତ୍ମନା॥  8-16-41 (55692) 
ଯଥା ଦୈତ୍ଯଚମୂଂ ରାଜନ୍ଦେବରାଜୋ ମମର୍ଦ ହ।
ତଥୈବ ପାଣ଼୍ବୀଂ ସେନାଂ ସୌବଲେଯୋ ବ୍ଯନାଶଯତ୍॥ ॥ 8-16-42 (55693) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷୋଡଶଦିବସଯୁଦ୍ଧେ ଷୋଡଶୋଽଧ୍ଯାଯଃ॥ 16 ॥

Mahabharata - Karna Parva - Chapter Footnotes

8-16-35 ମଣ୍ଡଲାନାମାବର୍ତନେ ଅନୁଲୋମବିଲୋମାଭ୍ଯାସେ॥ 8-16-36 ଅସେଃ ସୁତ୍ସରୋଃ ଶୋଭନମୁଷ୍ଟେଃ॥ 8-16-16 ଷୋଡଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 017

॥ ଶ୍ରୀଃ ॥

8.17. ଅଧ୍ଯାଯଃ 017 

Mahabharata - Karna Parva - Chapter Topics

କୃପକୃତବର୍ମକ୍ଷ୍ଯାଂ ଧୃଷ୍ଟଦ୍ଯୁମ୍ନଶିଖଣ୍ଡିନୋଃ ପରାଜଯଃ॥ 1 ॥

Mahabharata - Karna Parva - Chapter Text

8-17-0 (55694) 
ସଞ୍ଜଯ ଉବାଚ। 8-17-0x (4865) 
ଧୃଷ୍ଟଦ୍ଯୁମ୍ନଂ କୃପୋ ରାଜନ୍ବାରଯାମାସ ସଂଯୁଗେ।
ଯଥା ଦୃଷ୍ଟ୍ବା ବନେ ସିଂହଂ ଶରଭୋ ବାରଯେଦ୍ଯୁଧି॥ 8-17-1 (55695) 
ନିରୁଦ୍ବଃ ପାର୍ଷତସ୍ତେନ ଗୌତମେନ ବଲୀଯସା।
ପଦାତ୍ପଦଂ ବିଚଲିତୁଂ ନାଶକତ୍ତତ୍ର ଭାରତ॥ 8-17-2 (55696) 
ଗୌତମସ୍ଯ ରଥଂ ଦୃଷ୍ଟ୍ବା ଧୃଷ୍ଟଦ୍ଯୁମ୍ନରଥଂ ପ୍ରତି।
ବିତ୍ରେସୁଃ ସର୍ବଭୂତାନି କ୍ଷଯଂ ପ୍ରାପ୍ତଂ ଚ ମେନିରେ॥ 8-17-3 (55697) 
ତଦା ଜଲ୍ପନ୍ତି ପାଣ୍ଡୂନାଂ ରଥିନଃ ସାଦିନସ୍ତଥା।
ଦ୍ରୋଣସ୍ଯ ନିଧନାନ୍ନୂନଂ ସଙ୍କ୍ରୁଦ୍ବୋ ଦ୍ବିପଦାଂ ବରଃ॥ 8-17-4 (55698) 
ଶାରଦ୍ବତୋ ମହାତେଜା ଦିବ୍ଯାସ୍ତ୍ରବିଦୁଦାରଧୀଃ।
ଅପି ସ୍ବସ୍ତି ଭବେଦଦ୍ଯ ଧୃଷ୍ଟଦ୍ଯୁମ୍ନସ୍ଯ ଗୌତମାତ୍॥ 8-17-5 (55699) 
ଅପୀଯଂ ବାହିନୀ କୃତ୍ସ୍ନା ମୁଚ୍ଯେତ ମହତୋ ଭଯାତ୍।
ଅପ୍ଯଯଂ ବ୍ରାହ୍ମଣଃ ସର୍ବାନ୍ନ ନୋ ହନ୍ଯାତ୍ସମାଗତାନ୍॥ 8-17-6 (55700) 
ଯାଦୃଶଂ ଦୃଶ୍ଯତେ ରୂପମନ୍ତକପ୍ରତିମଂ ରଣେ।
ଗମିଷ୍ଯତ୍ଯଦ୍ଯ ପଦବୀଂ ଭାରଦ୍ବାଜସ୍ଯ ଗୌତମଃ॥ 8-17-7 (55701) 
ଆଚାର୍ଯଃ କ୍ଷିପ୍ରହସ୍ତଶ୍ଚ ବିଜଯୀ ଚ ସଦା ଯୁଧି।
ଅସ୍ତ୍ରବାନ୍ବୀର୍ଯସମ୍ପନ୍ନଃ କ୍ରୋଧେନ ଚ ସମନ୍ବିତଃ॥ 8-17-8 (55702) 
ପାର୍ଷତଶ୍ଚ ମହାଯୁଦ୍ବେ ବିମୁଖୋଽଦ୍ଯାଭିଲକ୍ଷ୍ଯତେ।
ଇତ୍ଯେବଂ ବିବିଧା ବାଚସ୍ତାବକାନାଂ ପରୈଃ ସହ। 
ବ୍ଯଶ୍ରୂଯନ୍ତ ମହାରାଜ ତଯୋସ୍ତତ୍ର ସମାଗମେ॥  8-17-9 (55703) 
ବିନିଃଶ୍ବସ୍ଯ ତତଃ କ୍ରୋଧାତ୍କୃପଃ ଶାରଦ୍ବତୋ ନୃପ।
ପାର୍ଷତଂ ଚାର୍ଦଯାମାସ ନିଶ୍ଚେଷ୍ଟଂ ସର୍ବମର୍ମସୁ॥ 8-17-10 (55704) 
ସ ହନ୍ଯମାନଃ ସମରେ ଗୌତମେନ ମହାତ୍ମନା।
କର୍ତବ୍ଯଂ ନ ସ୍ମ ଜାନାତି ମୋହେନ ମହତା ବୃତଃ॥ 8-17-11 (55705) 
ତମବ୍ରବୀତ୍ତତୋ ଯନ୍ତା କଞ୍ଚିତ୍କ୍ଷେମଂ ତୁ ପାର୍ଷତ।
ଈଦୃଶଂ ବ୍ଯସନଂ ଯୁଦ୍ଧେ ନ ତେ ଦୃଷ୍ଟଂ ମଯା କ୍ବଚିତ୍॥ 8-17-12 (55706) 
ଦୈବଯୋଗାତ୍ତୁ ତେ ବାଣା ନାପତନ୍ମର୍ମଭେଦିନଃ।
ପ୍ରେଷିତା ଦ୍ବିଜମୁଖ୍ଯେନ ମର୍ମାଣ୍ଯୁଦ୍ଦିଶ୍ଯ ସର୍ବତଃ॥ 8-17-13 (55707) 
ବ୍ଯାବର୍ତଯେ ରଥଂ ତୂର୍ଣଂ ନଦୀବେଗମିବାର୍ଣବାତ୍।
ଅବଧ୍ଯଂ ବ୍ରାହ୍ମଣଂ ମନ୍ଯେ ଯେନ ତେ ବିକ୍ରମୋ ହତଃ॥ 8-17-14 (55708) 
ଧୃଷ୍ଟଦ୍ଯୁମ୍ନସ୍ତତୋ ରାଜଞ୍ଶନକୈରବ୍ରବୀଦ୍ବଚଃ।
ମୁହ୍ଯତେ ମେ ମନସ୍ତାତ ଗାତ୍ରସ୍ବେଦଶ୍ଚ ଜାଯତେ॥ 8-17-15 (55709) 
ବେପଥୁଶ୍ଚ ଶରୀରେ ମେ ରୋମହର୍ଷଶ୍ଚ ସାରଥେ।
ବର୍ଜଯନ୍ବ୍ରାହ୍ମଣଂ ଯୁଦ୍ଧେ ଶନୈର୍ଯାହି ଯତୋଽର୍ଜୁନଃ॥ 8-17-16 (55710) 
ଅର୍ଜୁନଂ ଭୀମସେନଂ ବା ସମରେ ପ୍ରାପ୍ଯ ସାରଥେ।
କ୍ଷେମମଦ୍ଯ ଭବେନ୍ମହ୍ଯମିତି ମେ ନୈଷ୍ଠିକୀ ମତିଃ॥ 8-17-17 (55711) 
ତତଃ ପ୍ରାଯାନ୍ମହାରାଜ ସାରଥିସ୍ତ୍ବରଯନ୍ହଯାନ୍।
ଯତୋ ଭୀମୋ ମହେଷ୍ବାସୋ ଯୁଯୁଧେ ତବ ସୈନିକୈଃ॥ 8-17-18 (55712) 
ପ୍ରଦ୍ରୁତଂ ଚ ରଥଂ ଦୃଷ୍ଟ୍ବା ଧୃଷ୍ଟଦ୍ଯୁମ୍ନସ୍ଯ ମାରିଷ।
କିରଞ୍ଶରଶତାନ୍ଯେବ ଗୌତମୋଽନୁଯଯୌ ତଦା॥ 8-17-19 (55713) 
ଶଙ୍ଖଂ ଚ ପୂରଯାମାସ ମୁହୁର୍ମୁହୁରରିନ୍ଦମଃ।
ପାର୍ଷତଂ ତ୍ରାସଯାମାସ ମହେନ୍ଦ୍ରୋ ନମୁଚିଂ ଯଥା॥ 8-17-20 (55714) 
ଶିଖଣ୍ଡିନଂ ତୁ ସମରେ ଭୀଷ୍ମମୃତ୍ଯୁଂ ଦୁରାସଦମ୍।
ହାର୍ଦିକ୍ଯୋ ବାରଯାମାସ ସ୍ମଯନ୍ନିବ ମୁହୁର୍ମୁହୁଃ॥ 8-17-21 (55715) 
ଶିଖଣ୍ଡୀ ତୁ ସମାସାଦ୍ଯ ହୃଦିକାନାଂ ମହାରଥମ୍।
ପଞ୍ଚଭିର୍ନିଶିତୈର୍ଭଲ୍ଲୈର୍ଜତ୍ରୁଦେଶେ ସମାହନତ୍॥ 8-17-22 (55716) 
କୃତବର୍ମା ତୁ ସଙ୍କ୍ରଦ୍ଧୋ ଭିତ୍ତ୍ବା ଷଷ୍ଟ୍ଯା ପତତ୍ରିଭିଃ।
ଧନୁରେକେନ ଚିଚ୍ଛେଦ ହସନ୍ରାଜନ୍ମହାରଥଃ॥ 8-17-23 (55717) 
ଅଥାନ୍ଯଦ୍ବନୁରାଦାଯ ଦ୍ରୁପଦସ୍ଯାତ୍ମଜୋ ବଲୀ।
ତିଷ୍ଠତିଷ୍ଠେତି ସଙ୍କ୍ରୁଦ୍ଧୋ ହାର୍ଦିକ୍ଯଂ ପ୍ରତ୍ଯଭାଷତ॥ 8-17-24 (55718) 
ତତୋଽସ୍ଯ ନବତିଂ ବାଣାନ୍ରୁକ୍ମପୁଙ୍ଖାନ୍ସୁତେଜନାନ୍।
ପ୍ରେଷଯାମାସ ରାଜେନ୍ଦ୍ର ତେଽସ୍ଯାଭ୍ରଶ୍ଯନ୍ତ ବର୍ମଣଃ॥ 8-17-25 (55719) 
ବିତଥାଂସ୍ତାନ୍ସମାଲକ୍ଷ୍ଯ ପତିତାଂଶ୍ଚ ମହୀତଲେ।
କ୍ଷୁରପ୍ରେଣ ସୁତୀକ୍ଷ୍ଣେନ କାର୍ମୁକଂ ଚିଚ୍ଛିଦେ ଭୃଶମ୍॥ 8-17-26 (55720) 
ଅଥୈନଂ ଛିନ୍ନଧନ୍ବାନଂ ଭଗ୍ନଶୃଙ୍ଗମିବର୍ଷଭମ୍।
ଅଶୀତ୍ଯା ମାର୍ଗଣୈଃ କ୍ରୁଦ୍ଧୋ ବାହ୍ବୋରୁରସି ଚାର୍ପଯତ୍॥ 8-17-27 (55721) 
କୃତବର୍ମା ତୁ ସଙ୍କ୍ରୁଦ୍ଧୋ ମାର୍ଗଣୈଃ କ୍ଷତବିକ୍ଷତଃ।
ବବାମ ରୁଧିରଂ ଗାତ୍ରୈଃ କୁମ୍ଭବକ୍ରାଦିବୋଦକମ୍॥ 8-17-28 (55722) 
ରୁଧିରେଣ ପରିକ୍ଲିନ୍ନଃ କୃତବର୍ମା ତ୍ବରାଜତ।
ବର୍ଷେଣ କ୍ଲେଦିତୋ ରାଜନ୍ଯଥା ଗୈରିକପର୍ବତଃ॥ 8-17-29 (55723) 
ଅଥାନ୍ଯଦ୍ବନୁରାଦାଯ ସମାର୍ଗଣଗୁଣଂ ପ୍ରଭୁଃ।
ଶିଖଣ୍ଡିନଂ ବାଣଗଣୈଃ ସ୍କନ୍ଧଦେଶେ ବ୍ଯତାଡଯତ୍॥ 8-17-30 (55724) 
ସ୍କନ୍ଧଦେଶସ୍ଥିତୈର୍ବାଣୈଃ ଶିଖଣ୍ଡୀ ତୁ ବ୍ଯରାଜତ।
ଶାଖାପ୍ରଶାଖାବିପୁଲଃ ସୁମହାନ୍ପାଦପୋ ଯଥା॥ 8-17-31 (55725) 
ତାବନ୍ଯୋନ୍ଯଂ ଭୃଶଂ ବିଦ୍ବ୍ବା ରୁଧିରେଣ ସମୁକ୍ଷିତୌ।
`ପୋପ୍ଲୁଯମାନୌ ହି ଯଥା ମହାନ୍ତୌ ଶୋଣିତହଦେ। 
ତଦ୍ବଦ୍ବିରେଜତୁର୍ବୀରୌ ଶୋଣିତେନ ପରିପ୍ଲୁତୌ॥  8-17-32 (55726) 
ଯଥା ଚ କିଂଶୁକୌ ଫୁଲ୍ଲୌ ପୁଷ୍ପମାସେ ସମାଗତେ।
ରୁଧିରୋକ୍ଷିତସର୍ବାଙ୍ଗୌ ରକ୍ତଚନ୍ଦନରୂଷିତୌ। 
ଭୁଜଗାବିବ ସଙ୍କ୍ରୁଦ୍ଧୌ ରେଜତୁସ୍ତୌ ନରୋତ୍ତମୌ॥  8-17-33 (55727) 
ତାବୁଭୌ ଶରବନୁନ୍ନାଙ୍ଗୌ ପରସ୍ପରଶରକ୍ଷତୌ'।
ଅନ୍ଯୋନ୍ଯଶୃଙ୍ଗାଭିହତୌ ରେଜତୁର୍ବୃଷଭାବିବ॥ 8-17-34 (55728) 
ଅନ୍ଯୋନ୍ଯସ୍ଯ ବଧେ ଯତ୍ନଂ କୁର୍ବାଣୌ ତୌ ମହାରଥୌ।
ରଥାଭ୍ଯାଂ ଚେରତୁସ୍ତତ୍ର ମଣ୍ଡଲାନି ସହସ୍ରଶଃ॥ 8-17-35 (55729) 
କୃତବର୍ମା ମହାରାଜ ପାର୍ଷତଂ ନିଶିତୈଃ ଶରୈଃ।
ରଣେ ବିବ୍ଯାଧ ସପ୍ତତ୍ଯା ସ୍ବର୍ଣପୁଙ୍ଗୈଃ ଶିଲାଶିତୈଃ॥ 8-17-36 (55730) 
ତତୋଽସ୍ଯ ସମରେ ବାଣଂ ଭୋଜଃ ପ୍ରହରତାଂ ବରଃ।
ଜୀବିତାନ୍ତକରଂ ଘୋରଂ ବ୍ଯସୃଜତ୍ତ୍ବରଯାଽନ୍ବିତଃ॥ 8-17-37 (55731) 
ସ ତେନାଭିହତୋ ରାଜନ୍ମୂର୍ଚ୍ଛାମାଶୁ ସମାବିଶତ୍।
ଧ୍ବଜଯଷ୍ଟିଂ ଚ ସହସା ଶିଶ୍ରିଯେ କଶ୍ମଲାବୃତଃ॥ 8-17-38 (55732) 
ଅପୋବାହ ରଣାତ୍ତୂର୍ଣଂ ସାରଥୀ ରଥିନାଂ ବରମ୍।
ହାର୍ଦିକ୍ଯଶରସନ୍ତପ୍ତଂ ନିଃଶ୍ବସନ୍ତଂ ପୁନଃପୁନଃ॥ 8-17-39 (55733) 
ପରାଜିତେ ତତଃ ଶୂରେ ଦ୍ରୁପଦସ୍ଯାତ୍ମଜେ ପ୍ରଭୋ।
ବ୍ଯଦ୍ରବତ୍ପାଣ୍ଡବୀ ସେନା ବ୍ଯଧମାନା ସମନ୍ତତଃ॥ ॥ 8-17-40 (55734) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷୋଡଶଦିବସଯୁଦ୍ଧେ ସପ୍ତଦଶୋଽଧ୍ଯାଯଃ॥ 17 ॥

Mahabharata - Karna Parva - Chapter Footnotes

8-17-1 ଶରଭୋଽଷ୍ଟପାଦଃ ସିଂହଘାତୀ ପଶୁପକ୍ଷିଶରୀରୋ ନୃସିଂହବତ୍ ଦ୍ବ୍ଯାତ୍ମା॥ 8-17-12 ଈଦୃଶଂ ବ୍ଯସନଂ ଯଦ୍ଧେନ ମେ ଦୃଷ୍ଟଂ କଦାଚନ। ଦୈବଯୋଗାଦିମେ ବାଣା ନ ଜଘ୍ନର୍ମମ ଚାହବେ ଇତି କ.ଖ.ଟ.ପାଠଃ॥ 8-17-13 ଈଦୃଶଂ ବ୍ଯସନଂ ଯଦ୍ଧେନ ମେ ଦୃଷ୍ଟଂ କଦାଚନ। ଦୈବଯୋଗାଦିମେ ବାଣା ନ ଜଘ୍ନର୍ମମ ଚାହବେ ଇତି କ.ଖ.ଟ.ପାଠଃ॥ 8-17-25 ଅଭ୍ରଶ୍ଯନ୍ତ ଭ୍ରଷ୍ଟାଃ। ବର୍ମ ନ ଚିଚ୍ଛିଦୁରିତ୍ଯର୍ଥଃ॥ 8-17-28 ବବାମ ବାନ୍ତବାନ୍॥ 8-17-36 ପାର୍ଷତଂ ଶିଖଂଡିନଂ॥ 8-17-17 ସପ୍ତଦଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 018

॥ ଶ୍ରୀଃ ॥

8.18. ଅଧ୍ଯାଯଃ 018 

Mahabharata - Karna Parva - Chapter Topics

ଅର୍ଜୁନେନ ସଂଶପ୍ତକପରାଜଯଃ॥ 1 ॥

Mahabharata - Karna Parva - Chapter Text

8-18-0 (55735) 
ସଞ୍ଜଯ ଉବାଚ। 8-18-0x (4866) 
ଶ୍ବେତାଶ୍ବୋଽପି ମହାରାଜ ବ୍ଯଧମତ୍ତାବକଂ ବଲମ୍।
ଯଥା ବାଯୁଃ ସମାସାଦ୍ଯ ତୂଲରାଶିଂ ସମନ୍ତତଃ॥ 8-18-1 (55736) 
ପ୍ରତ୍ଯୁଦ୍ଯଯୁସ୍ତ୍ରିଗର୍ତାସ୍ତଂ ଶିବଯଃ କୌରବୈଃ ସହ।
ବସାତଯୋଽଥ ସାଲ୍ବାଶ୍ଚ ଗୋପାଲାଶ୍ଚ ଯଶସ୍ବିନଃ॥ 8-18-2 (55737) 
ସତ୍ଯଦେବଃ ସତ୍ଯକୀର୍ତିର୍ମିତ୍ରଦେବଃ ଶ୍ରୁତଞ୍ଜଯଃ।
ସୌଶ୍ରୁତିଶ୍ଚନ୍ଦ୍ରଦେବଶ୍ଚ ମିତ୍ରବର୍ମା ଚ ଭାରତ॥ 8-18-3 (55738) 
ତ୍ରିଗର୍ତରାଜଃ ସମରେ ଭ୍ରାତୃଭିଃ ପରିବାରିତଃ।
ପୁତ୍ରୈଶ୍ଚୈବ ମହେଷ୍ବାସୈର୍ନାନାଶସ୍ତ୍ରବିଶାରଦୈଃ॥ 8-18-4 (55739) 
ବ୍ଯସୃଜନ୍ତ ଶସ୍ତ୍ରାତାନ୍କିରନ୍ତୋଽର୍ଜୁନମାହବେ।
ଅଭ୍ଯବର୍ତନ୍ତ ସହସା ବାର୍ଯୋଘା ଇବ ସାଗରମ୍॥ 8-18-5 (55740) 
ତେ ତ୍ବର୍ଜୁନଂ ସମାସାଦ୍ଯ ଯୋଧାଃ ଶତସହସ୍ରଶଃ।
ଅଗଚ୍ଛନ୍ବିଲଯଂ ସର୍ବେ ତାର୍କ୍ଷ୍ଯଂ ଦୃଷ୍ଟ୍ବେବ ପନ୍ନଗାଃ॥ 8-18-6 (55741) 
ତେ ହନ୍ଯମାନାଃ ସମରେ ନ ଜହୁଃ ପାଣ୍ଡବଂ ରଣେ।
ହନ୍ଯମାନା ମହାରାଜ ଶଲଭା ଇବ ପାବକମ୍॥ 8-18-7 (55742) 
ସତ୍ଯଦେବସ୍ତ୍ରିଭିର୍ବାଣୈର୍ବିବ୍ଯାଧ ଯୁଧି ପାଣ୍ଡବମ୍।
ମିତ୍ରଦେବସ୍ତ୍ରିଷଷ୍ଟ୍ଯା ତୁ ଚନ୍ଦ୍ରଦେବସ୍ତୁ ସପ୍ତଭିଃ॥ 8-18-8 (55743) 
ମିତ୍ରବର୍ମା ତ୍ରିସପ୍ତତ୍ଯା ସୌଶ୍ରୁତିଶ୍ଚାପି ସପ୍ତଭିଃ।
ଶ୍ରୁତଂଜଯସ୍ତୁ ବିଂଶତ୍ଯା ସୁଶର୍ମା ନବଭିଃ ଶରୈଃ॥ 8-18-9 (55744) 
ସ ବିଦ୍ବୋ ବହୁଭିଃ ସଙ୍ଖ୍ଯେ ପ୍ରତିବିବ୍ଯାଧ ତାନ୍ନୃପାନ୍।
ସୌଶ୍ରୁତିଂ ସପ୍ତଭିର୍ବିଦ୍ବ୍ବା ଚନ୍ଦ୍ରଦେବଂ ତ୍ରିଭିଃ ଶରୈଃ॥ 8-18-10 (55745) 
ଶ୍ରୁତଂଜଯଂ ଚ ବିଂଶତ୍ଯା ଚନ୍ଦ୍ରଦେବଂ ତଥାଽଷ୍ଟଭିଃ।
ମିତ୍ରଦେବଂ ଶତେନୈବ ସତ୍ଯଦେବଂ ତ୍ରିଭିଃ ଶରୈଃ॥ 8-18-11 (55746) 
ନବଭିର୍ମିତ୍ରବର୍ମାଣଂ ସୁଶର୍ମାଣଂ ତଥାଽଷ୍ଟଭିଃ।
ଶ୍ରୁତଞ୍ଜଯଂ ଚ ରାଜାନଂ ହତ୍ବା ତତ୍ର ଶିଲାଶିତୈଃ॥ 8-18-12 (55747) 
ସୌଶ୍ରୁତେଃ ସଶିରସ୍ତ୍ରାଣଂ ଶିରଃ କାଯାଦପାହରତ୍।
ତ୍ବରିତଶ୍ଚନ୍ଦ୍ରଦେବଂ ଚ ଶରୈର୍ନିନ୍ଯେ ଯମକ୍ଷଯମ୍॥ 8-18-13 (55748) 
ତଥେତରାନ୍ମହାରାଜ ଯତମାନାନ୍ମହାରଥାନ୍।
ପଞ୍ଚଭିଃ ପଞ୍ଚଭିର୍ବାଣୈରେକୈକଂ ପ୍ରତ୍ଯବାରଯତ୍॥ 8-18-14 (55749) 
ସତ୍ଯଦେବସ୍ତୁ ସଙ୍କ୍ରୁଦ୍ବସ୍ତୋମରଂ ବ୍ଯସୃଜନ୍ମହତ୍।
ସମୁଦ୍ଦିଶ୍ଯ ରଣେ କୃଷ୍ଣଂ ସିଂହନାଦଂ ନନାଦ ଚ॥ 8-18-15 (55750) 
ସ ନିର୍ଭିଦ୍ଯ ଭୁଜଂ ସବ୍ଯଂ ମାଧବସ୍ଯ ମହାତ୍ମନଃ।
ଅଯସ୍ମଯଃ ସ୍ବର୍ଣଦଣ୍ଡୋ ଜଗାମ ଧରଣୀଂ ତଦା॥ 8-18-16 (55751) 
ମାଧବସ୍ଯ ତୁ ବିଦ୍ଧସ୍ଯ ତୋମରେଣ ମହାରଣେ।
ପ୍ରତୋଦଃ ପ୍ରାପତଦ୍ବସ୍ତାଦ୍ରଶ୍ମଯଶ୍ଚ ବିଶାମ୍ପତେ॥ 8-18-17 (55752) 
ବାସୁଦେବଂ ବିଭିନ୍ନାଙ୍ଗଂ ଦୃଷ୍ଟ୍ବା ପାର୍ଥୋ ଧନଞ୍ଜଯଃ।
କ୍ରୋଧମାହାରଯତ୍ତୀବ୍ରଂ କୃଷ୍ଣଂ ଚେଦମୁବାଚ ହ॥ 8-18-18 (55753) 
ପ୍ରାପଯାଶ୍ବାନ୍ମହାବାହୋ ସତ୍ଯଦେବଂ ପ୍ରତି ପ୍ରଭୋ।
ଯାବଦେନଂ ଶରୈସ୍ତୀକ୍ଷ୍ଣୈର୍ନଯାମି ଯମସାଦନମ୍॥ 8-18-19 (55754) 
ପ୍ରତୋଦଂ ଗୃହ୍ଯ ସୋଽନ୍ଯତ୍ତୁ ରଶ୍ମୀନ୍ସଙ୍ଗୃହ୍ଯ ଚ ଦ୍ରୁତମ୍।
ବାହଯାମାସ ତାନଶ୍ବାନ୍ସତ୍ଯଦେବରଥଂ ପ୍ରତି॥ 8-18-20 (55755) 
ବିଷ୍ବକ୍ସେନଂ ସୁନିର୍ବିଦ୍ବଂ ଦୃଷ୍ଟ୍ବା ପାର୍ଥୋ ଧନଞ୍ଜଯଃ।
ସତ୍ଯଦେବଂ ଶରୈସ୍ତୀକ୍ଷ୍ଣୈର୍ବାରଯିତ୍ବା ମହାରଥଃ॥ 8-18-21 (55756) 
ତତଃ ସୁନିଶିତୈର୍ଭଲ୍ଲୈ ରାଜ୍ଞସ୍ତସ୍ଯ ମହଚ୍ଛିରଃ।
କୁମ୍ଡଲୋପଚିତଂ କାଯାଚ୍ଚକର୍ତ ପୃତନାନ୍ତରେ॥ 8-18-22 (55757) 
ତନ୍ନିକୃତ୍ଯ ଶିତୈର୍ବାଣୈର୍ଭିତ୍ରବର୍ମାଣମାକ୍ଷିପତ୍।
ବତ୍ସଦନ୍ତେନ ତୀକ୍ଷ୍ଣେନ ସାରଥିଂ ଚାସ୍ଯ ମାରିଷ॥ 8-18-23 (55758) 
ତତଃ ଶରଶତୈର୍ଭୂଯଃ ସଂଶପ୍ତକଗଣାନ୍ବଲୀ।
ପାତଯାମାସ ସଙ୍କ୍ରୁଦ୍ବଃ ଶତଶୋଽଥ ସହସ୍ରଶଃ॥ 8-18-24 (55759) 
ତତୋ ରଜତପୁଙ୍ଖେନ ରାଜଞ୍ଶୀର୍ଷଂ ମହାତ୍ମନଃ।
ମିତ୍ରଦେବସ୍ଯ ଚିଚ୍ଛେଦ କ୍ଷୁରପ୍ରେଣ ମହାରଥଃ। 
ସୁଶର୍ମାଣଂ ସୁସଙ୍କ୍ରୁଦ୍ଧୋ ଜତ୍ରୁଦେଶେ ସମାହନତ୍॥  8-18-25 (55760) 
ତତଃ ସଂଶପ୍ତକାଃ ସର୍ବେ ପରିବାର୍ଯ ଧନଞ୍ଜଯମ୍।
ଶସ୍ତ୍ରୌଘୈର୍ମମୃଦୁଃ କ୍ରୁଦ୍ବା ନାଦଯନ୍ତୋ ଦିଶୋ ଦଶ॥ 8-18-26 (55761) 
ଅଭ୍ଯର୍ଦିତସ୍ତୁ ତଜ୍ଜିଷ୍ଣୁଃ ଶକ୍ରତୁଲ୍ଯପରାକ୍ରମଃ।
ଐନ୍ଦ୍ରମସ୍ତ୍ରମମେଯାତ୍ମା ପ୍ରାଦୁଶ୍ଚକ୍ରେ ମହାରଥଃ॥ 8-18-27 (55762) 
ତତଃ ଶରସହସ୍ରାଣି ପ୍ରାଦୁରାସନ୍ବିଶାମ୍ପତେ।
`କାର୍ମୁକାତ୍ପାଣ୍ଡୁପୁତ୍ରସ୍ଯ ପାର୍ଥସ୍ଯାମିତତେଜସଃ'॥ 8-18-28 (55763) 
ତତସ୍ତୁ ଚ୍ଛିଦ୍ଯମାନାନାଂ ଧ୍ବଜାନାଂ ଧନୁଷାଂ ତଥା।
ରଥାନାଂ ସପତାକାନାଂ ତୂଣୀରାଣାଂ ଯୁଗୈଃ ସହ॥ 8-18-29 (55764) 
ଅକ୍ଷାଣାମଥ ଚକ୍ରାଣାଂ ଯୋକ୍ତ୍ରାଣାଂ ରଶ୍ମିଭିଃ ସହ।
କୂବରାଣାଂ ବରୂଥାନାଂ ପୃଷତ୍କାନାଂ ଚ ସଂଯୁଗେ॥ 8-18-30 (55765) 
ଅଶ୍ବାନାଂ ପତତାଂ ଚାପି ପ୍ରାସାନାମୃଷ୍ଟିଭିଃ ସହ।
ଗଦାନାଂ ପରିଘାନାଂ ଚ ଶକ୍ତିତୋମରପଟ୍ଟସୈଃ॥ 8-18-31 (55766) 
ଶତଘ୍ନୀନାଂ ସଚକ୍ରାଣାଂ ଭୁଜାନାଂ ଚୋରୁଭିଃ ସହ।
କଣ୍ଠସୂତ୍ରାଙ୍ଗଦାନାଂ ଚ କେଯୂରାଣାଂ ଚ ମାରିଷ॥ 8-18-32 (55767) 
ହାରାଣାମଥ ନିଷ୍କାଣାଂ ତନୁତ୍ରାଣାଂ ଚ ଭାରତ।
ଛତ୍ରାଣାଂ ବ୍ଯଜନାନାଂ ଚ ଶିରସାଂ କୁମୁଟୈଃ ସହ। 
ରାଶଯଶ୍ଚାତ୍ର ଦୃଶ୍ଯନ୍ତେ ପତିତାନାଂ ମହୀତଲେ॥  8-18-33 (55768) 
ସକୁଣ୍ଡଲାନି ସ୍ବକ୍ଷୀମି ପୂର୍ଣଚନ୍ଦ୍ରନିଭାନି ଚ।
ଶିରାଂସ୍ଯୁର୍ବ୍ଯାମଦୃଶ୍ଯନ୍ତ ତାରାଜାଲମିବାମ୍ବରେ॥ 8-18-34 (55769) 
ସୁସ୍ରଗ୍ବୀଣି ସୁବାସାଂସି ଚନ୍ଦନେନୋକ୍ଷିତାନି ଚ।
ଶରୀରାଣି ବ୍ଯଦୃଶ୍ଯନ୍ତ ନିହତାନାଂ ମହୀତଲେ॥ 8-18-35 (55770) 
ରୁଦ୍ରସ୍ଯାକ୍ରୀଡସଦୃଶଂ ଘୋରମାଯୋଧନଂ ତଦା॥  8-18-36 (55771) 
ନିହତୈ ରାଜପୁତ୍ରୈଶ୍ଚ କ୍ଷତ୍ରିଯୈଶ୍ଚ ମହାବଲୈଃ।
`ଅର୍ଜୁନେନ ମହାରାଜ ତତ୍ରତତ୍ର ମହାରଣେ'॥ 8-18-37 (55772) 
ହସ୍ତିଭିଃ ପତିତୈଶ୍ଚୈବ ତୁରଙ୍ଗୈଶ୍ଚାଭବନ୍ମହୀ।
ଅଗମ୍ଯରୂପା ସମରେ ବିଶୀର୍ଣୈରିବ ପର୍ବତୈଃ॥ 8-18-38 (55773) 
ନାସୀଦ୍ରଥପଥସ୍ତସ୍ଯ ପାଣ୍ଡବସ୍ଯ ମହାତ୍ମନଃ।
ନିଘ୍ନତଃ ଶାତ୍ରବାନ୍ଭଲ୍ଲୈର୍ହସ୍ତ୍ଯଶ୍ବଂ ଚାସ୍ଯତୋ ମହତ୍॥ 8-18-39 (55774) 
ସ୍ବାନୁଗା ଇବ ସୀଦନ୍ତି ରଥଚକ୍ରାଣି ମାରିଷ।
ଚରତସ୍ତସ୍ଯ ସଙ୍ଗ୍ରାମେ ତସ୍ମିଂଲ୍ଲୋହିତକର୍ଦମେ॥ 8-18-40 (55775) 
ସୀଦମାନାନି ଚକ୍ରାଣି ସମୁହୂସ୍ତୁରଗା ଭୃଶମ୍।
ଶ୍ରମେଣ ମହତା ଯୁକ୍ତା ମନୋମାରୁତରଂହସଃ॥ 8-18-41 (55776) 
ବଧ୍ଯମାନଂ ତୁ ତତ୍ସୈନ୍ଯଂ ପାଣ୍ଡୁପୁତ୍ରେଣ ଧନ୍ବିନା।
ପ୍ରାଯଶୋ ବିମୁଖଂ ସର୍ବଂ ନାବତିଷ୍ଠତ ଭାରତ॥ 8-18-42 (55777) 
ତାଞ୍ଜିତ୍ବା ସମରେ ଜିଷ୍ଣୁଃ ସଂଶପ୍ତକଗଣାନ୍ବହୂନ୍।
ବିରରାଜ ତଦା ପାର୍ଥୋ ବିଧୂମୋଽଗ୍ନିରିବ ଜ୍ବଲନ୍॥ ॥ 8-18-43 (55778) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷୋଡଶଦିବସଯୁଦ୍ଧେ ଅଷ୍ଟାଦଶୋଽଧ୍ଯାଯଃ॥ 18 ॥

Mahabharata - Karna Parva - Chapter Footnotes

8-18-39 ଆସୀଦ୍ରଥପଥସ୍ତସ୍ଯ ଇତି ଘ.ଙ. ପାଠଃ। ଆସାଦିତସ୍ତତୋ ରାନ୍ରଥଚକ୍ରେ ବିଶାମ୍ପତେ ଇତି କ.ପାଠଃ। ଆଚ୍ଛାଦିତଂ ତତୋ ରାଜନ୍ରଥଚକ୍ରଂ ଚ ମାରିଷ ଇତି ଖ.ପାଠଃ॥ 8-18-41 ସୀଦମାନାନି ପଙ୍କମଜ୍ଜନାତ୍॥ 8-18-18 ଅଷ୍ଟାଦଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 019

॥ ଶ୍ରୀଃ ॥

8.19. ଅଧ୍ଯାଯଃ 019 

Mahabharata - Karna Parva - Chapter Topics

ସଙ୍କୁଲଯୁଦ୍ଧମ୍॥ 1 ॥

Mahabharata - Karna Parva - Chapter Text

8-19-0 (55779) 
ସଞ୍ଜଯ ଉବାଚ। 8-19-0x (4867) 
ଯୁଧିଷ୍ଠିରଂ ମହାରାଜ ବିସୃଜନ୍ତଂ ଶରାନ୍ବହୂନ୍।
ସ୍ବଯଂ ଦୁର୍ଯୋଧନୋ ରାଜା ପ୍ରତ୍ଯଗୃହ୍ଣାଦଭୀତବତ୍॥ 8-19-1 (55780) 
ତମାପତନ୍ତଂ ସହସା ତବ ପୁତ୍ରଂ ମହାରଥମ୍।
ଧର୍ମରାଜୋ ଦ୍ରୁତଂ ବିଦ୍ଧ୍ବା ତିଷ୍ଠତିଷ୍ଠେତି ଚାବ୍ରବୀତ୍॥ 8-19-2 (55781) 
ସ ତୁ ତଂ ପ୍ରତିବିବ୍ଯାଧ ନବଭିର୍ନିଶିତୈଃ ଶରୈଃ।
ସାରଥିଂ ଚାସ୍ଯ ଭଲ୍ଲେନ ଭୃଶଂ କ୍ରୁଦ୍ଧୋଽଭ୍ଯତାଡଯତ୍॥ 8-19-3 (55782) 
ତତୋ ଯୁଧିଷ୍ଠିରୋ ରାଜନ୍ସ୍ବର୍ଣପୁଙ୍ଖାଞ୍ଶିଲୀମୁଖାନ୍।
ଦୁର୍ଯୋଧନାଯ ଚିକ୍ଷେପ ତ୍ରଯୋଦଶ ଶିଲାଶିତାନ୍॥ 8-19-4 (55783) 
ଚତୁର୍ଭିଶ୍ଚତୁରୋ ବାହାଂସ୍ତସ୍ଯ ହତ୍ବା ମହାରଥଃ।
ପଞ୍ଚମେନ ଶିରଃ କାଯାତ୍ସାରଥେଶ୍ଚ ସମାକ୍ଷିପତ୍॥ 8-19-5 (55784) 
ଷଷ୍ଠେନ ତୁ ଧ୍ବଜଂ ରାଜ୍ଞଃ ସପ୍ତମେନ ତୁ କାର୍ମୁକମ୍।
ଅଷ୍ଟମେନ ତଥା ଖଙ୍ଗଂ ପାତଯାମାସ ଭୂତଲେ। 
ପଞ୍ଚଭିର୍ନୃପତିଂ ଚାପି ଧର୍ମରାଜୋଽର୍ଦଯଦ୍ଭୃଶମ୍॥  8-19-6 (55785) 
ହତାଶ୍ବାତ୍ତୁ ରଥାତ୍ତସ୍ମାଦବପ୍ଲୁତ୍ଯ ସୁତସ୍ତବ।
ଉତ୍ତମଂ ବ୍ଯସନଂ ପ୍ରାପ୍ତୋ ଭୂମାବେବାବତିଷ୍ଠତ॥ 8-19-7 (55786) 
ତଂ ତୁ କୃଚ୍ଛ୍ରଗତଂ ଦୃଷ୍ଟ୍ବା କର୍ଣଦ୍ରୌଣିକୃପାଦଯଃ।
ଅଭ୍ଯବର୍ତନ୍ତ ସହସା ପରୀପ୍ସନ୍ତୋ ନରାଧିପମ୍॥ 8-19-8 (55787) 
ଅଥ ପାଣ୍ଡୁସୁତାଃ ସର୍ବେ ପରିବାର୍ଯ ଯୁଧିଷ୍ଠିରମ୍।
ଅନ୍ବଯୁଃ ସମରେ ରାଜଂସ୍ତତୋ ଯୁଦ୍ଧମବର୍ତତ॥ 8-19-9 (55788) 
ତତସ୍ତୂର୍ଯସହସ୍ରାଣି ପ୍ରାବାଦ୍ଯନ୍ତ ମହାମୃଧେ॥  8-19-10 (55789) 
କ୍ଷ୍ବେଲାଃ କିଲକିଲାଶବ୍ଦାଃ ପ୍ରାଦୁରାସନ୍ମହୀପତେ।
ଯତ୍ରାଭ୍ଯଗଚ୍ଛନ୍ସମରେ ପାଞ୍ଚାଲାଃ କୌରବୈଃ ସହ॥ 8-19-11 (55790) 
ନରା ନରୈଃ ସମାଜଗ୍ମୁର୍ବାରଣା ବରବାରଣୈଃ।
ରଥାଶ୍ଚ ରଥିଭିଃ ସାର୍ଧଂ ହଯାଶ୍ଚ ହଯସାଦିଭିଃ॥ 8-19-12 (55791) 
ଦ୍ବନ୍ଦ୍ବାନ୍ଯାସନ୍ମହାରାଜ ପ୍ରେକ୍ଷଣୀଯାନି ସଂଯୁଗେ।
ବିବିଧାନ୍ଯପ୍ଯଚିନ୍ତ୍ଯାନି ଶସ୍ତ୍ରବନ୍ତ୍ଯୁତ୍ତମାନି ଚ॥ 8-19-13 (55792) 
ତେ ଶୂରାଃ ସମରେ ସର୍ବେ ଚିତ୍ରଂ ଲଘୁ ଚ ସୁଷ୍ଠୁ ଚ।
ଅଯୁଧ୍ଯନ୍ତ ମହାବେଗାଃ ପରସ୍ପରବଧୈଷିଣଃ॥ 8-19-14 (55793) 
ଅନ୍ଯୋନ୍ଯଂ ସମରେ ଜଘ୍ନୁର୍ଯୋଧବ୍ରତମନୁଷ୍ଠିତାଃ।
ନ ହି ତେ ସମରଂ ଚକ୍ରୁଃ ପୃଷ୍ଠତୋ ବୈ କଥଞ୍ଚନ॥ 8-19-15 (55794) 
ମୁହୂର୍ତମେବ ତଦ୍ଯୁଦ୍ବମାସୀନ୍ମଧୁରଦର୍ଶନମ୍।
ତତ ଉନ୍ମତ୍ତବଦ୍ରାଜନ୍ନିର୍ମର୍ଯାଦମବର୍ତତ॥ 8-19-16 (55795) 
ରଥୀ ନାଗଂ ସମାସାଦ୍ଯ ଦାରଯନ୍ନିଶିତୈଃ ଶରୈଃ।
ପ୍ରେଷଯାମାସ କାଲାଯ ଶରୈଃ ସନ୍ନତପର୍ବଭିଃ॥ 8-19-17 (55796) 
ନାଗା ହଯାନ୍ସମାସାଦ୍ଯ ବିକ୍ଷିପନ୍ତୋ ବହୂନ୍ରଣେ।
ଦାରଯାମାସୁରତ୍ଯୁଗ୍ରଂ ତତ୍ରତତ୍ର ତଦାତଦା॥ 8-19-18 (55797) 
ହଯାରୋହାଶ୍ଚ ବହବଃ ପରିବାର୍ଯ ହଯୋତ୍ତମାନ୍।
ତଲଶବ୍ଦରବାଂଶ୍ଚକ୍ରୁଃ ସମ୍ପତନ୍ତସ୍ତତସ୍ତତଃ॥ 8-19-19 (55798) 
ଧାବମାନାଂସ୍ତତସ୍ତାଂସ୍ତୁ ଦ୍ରବମାଣାନ୍ମହାଗଜାନ୍।
ପାର୍ଶ୍ବତଃ ପୃଷ୍ଠତଶ୍ଚୈବ ନିଜଘ୍ନୁର୍ହଯସାଦିନଃ॥ 8-19-20 (55799) 
ବିଦ୍ରାବ୍ଯ ଚ ବହୂନଶ୍ବାନ୍ନାଗା ରାଜନ୍ମଦୋତ୍କଟାଃ।
ବିଷାଣୈଶ୍ଚାପରେ ଜଘ୍ନୁର୍ମମୃଦୁଶ୍ଚାପରେ ଭୃଶମ୍॥ 8-19-21 (55800) 
ସାଶ୍ବାରୋହାଂଶ୍ଚ ତୁରଗାନ୍ବିଷାମୈର୍ବିବ୍ଯଧୂ ରୁଷା।
ଅପରେ ଚିକ୍ଷିପୁର୍ବେଗାତ୍ପ୍ରଗୃହ୍ଯାତିବଲାସ୍ତଦା॥ 8-19-22 (55801) 
ପାଦାତୈରାହତା ନାଗା ବିବରେଷୁ ସମନ୍ତତଃ।
ଚକ୍ରୁରାର୍ତସ୍ବରଂ ଘୋରଂ ଦୁଦ୍ରୁବୁଶ୍ଚ ଦିଶୋ ଦଶ॥ 8-19-23 (55802) 
ପଦାତୀନାଂ ତୁ ସହସା ପ୍ରଦ୍ରୁତାନାଂ ମହାହବେ।
ଉତ୍ସୃଜ୍ଯାଭରଣଂ ତୂର୍ଣମବବବ୍ରୂ ରଣାଜିରେ॥ 8-19-24 (55803) 
ନିମିତ୍ତଂ ମନ୍ଯମାନାସ୍ତୁ ପରିଣାମ୍ଯ ମହାଗଜାଃ।
ଜଗୃହୁର୍ବିଭିଦୁଶ୍ଚୈବ ଚିତ୍ରାଣ୍ଯାଭରଣାନି ଚ॥ 8-19-25 (55804) 
ତାଂସ୍ତୁ ତତ୍ର ପ୍ରସକ୍ତାନ୍ବୈ ପରିନ୍ବାର୍ଯ ପଦାତଯଃ।
ହସ୍ତ୍ଯାରୋହାନ୍ନିଜଘ୍ନୁସ୍ତେ ମହାବେଗା ବଲୋତ୍କଟାଃ॥ 8-19-26 (55805) 
ଅପରେ ହସ୍ତିଭିର୍ହସ୍ତୈଃ ଖଂ ବିକ୍ଷିପ୍ତା ମହାହବେ।
ନିପତନ୍ତୋ ବିଷାଣାଗ୍ରୈର୍ଭୃଶଂ ବିଦ୍ବାଃ ସୁଶିକ୍ଷିତୈଃ॥ 8-19-27 (55806) 
ଅପରେ ସହସା ଗୃହ୍ଯ ବିଷାଣୈରେବ ସୂଦିତାଃ।
ସେନାନ୍ତରଂ ସମାସାଦ୍ଯ କେଚିତ୍ତତ୍ର ମହାଗଜୈଃ॥ 8-19-28 (55807) 
କ୍ଷୁଣ୍ଣଗାତ୍ରା ମହାରାଜ ବିକ୍ଷିପ୍ଯ ଚ ପୁନଃପୁନଃ।
ଅପରେ ବ୍ଯଜନାନୀବ ବିଭ୍ରାମ୍ଯ ନିହତା ମୃଧେ॥ 8-19-29 (55808) 
ପୁରଃସରାଶ୍ଚ ନାଗାନାମପରେଷାଂ ବିଶାମ୍ପତେ।
ଶରୀରାଣ୍ଯତିବିଦ୍ବାନି ତତ୍ରତତ୍ର ରଣାଜିରେ॥ 8-19-30 (55809) 
ପ୍ରତିମାନେଷୁ କୁମ୍ଭେଷୁ ଦନ୍ତବେଷ୍ଟେଷୁ ଚାପରେ।
ନିଗୃହୀତା ଭୃଶଂ ନାଗାଃ ପ୍ରାସତୋମରଶକ୍ତିଭିଃ॥ 8-19-31 (55810) 
ନିଗୃହ୍ଯ ଚ ଗଜାଃ କେଚିତ୍ ପାର୍ଶ୍ବସ୍ଥୈର୍ଭୃଶଦାରୁଣୈଃ।
ରଥାଶ୍ବସାଦିଭିସ୍ତତ୍ର ସମ୍ଭିନ୍ନା ନ୍ଯପତନ୍ଭୁବି॥ 8-19-32 (55811) 
ସହଯାଃ ସାଦିନସ୍ତତ୍ର ତୋମରେଣ ମହାମୃଧେ।
ଭୂମାବମୃଦ୍ରନ୍ବେଗେନ ସଚର୍ମାଣଂ ପଦାତିନମ୍॥ 8-19-33 (55812) 
ଚଛା ସାବରଣାନ୍କାଂଶ୍ଚିତ୍ତତ୍ରତତ୍ର ବିଶାମ୍ପତେ।
ରଥାନ୍ନାଗାଃ ସମାସାଦ୍ଯ ପରିଗୃହ୍ଯ ଚ ମାରିଷ। 
ବ୍ଯାକ୍ଷିପନ୍ସହସା ତତ୍ର ଘୋରରୂପେ ଭଯାନକେ॥  8-19-34 (55813) 
ନାରାଚୈର୍ନିହତାଶ୍ଚାପି ଗଜାଃ ପେତୁର୍ମହାବଲାଃ।
ପର୍ବତସ୍ଯେବ ଶିଖରଂ ବଜ୍ରରୁଗ୍ଣଂ ମହୀତଲେ॥ 8-19-35 (55814) 
ଯୋଧା ଯୋଧାନ୍ସମାସାଦ୍ଯ ମୁଷ୍ଟିଭିର୍ବ୍ଯହନନ୍ଯୁଧି।
କେଶେଷ୍ବନ୍ଯୋନ୍ଯମାକ୍ଷିପ୍ଯ ଚିକ୍ଷିପୁର୍ବିଭିଦୁଶ୍ଚ ହ॥ 8-19-36 (55815) 
ଉଦ୍ଯମ୍ଯ ଚ ଭୁଜାନନ୍ଯେ ନିକ୍ଷିପ୍ଯ ଚ ମହୀତଲେ।
ପଦା ଚୋରଃ ସମାକ୍ରମ୍ଯ ସ୍ଫୁରତୋଽପାହରଚ୍ଛିରଃ॥ 8-19-37 (55816) 
ପତତଶ୍ଚାପରୋ ରାଜନ୍ବିଜହାରାସିନା ଶିରଃ।
`ମୃତମନ୍ଯୋ ମହାରାଜ ପଦା ତାଡିତବାଂସ୍ତଦା'॥ 8-19-38 (55817) 
ଜୀବତଶ୍ଚ ତଥୈବାନ୍ଯଃ ଶସ୍ତ୍ରଂ କାଯେ ନ୍ଯମଜ୍ଜଯତ୍।
ମୁଷ୍ଟିଯୁଦ୍ଧଂ ମହଚ୍ଚାସୀଦ୍ଯୋଧାନାଂ ତତ୍ର ଭାରତ। 
ତଥା କେଶଗ୍ରହଶ୍ଚୋଗ୍ରୋ ବାହୁଯୁଦ୍ଧଂ ଚ ଭୈରବମ୍॥  8-19-39 (55818) 
ସମାସକ୍ତସ୍ଯ ଚାନ୍ଯେନ ଅବିଜ୍ଞାତସ୍ତଥାଽପରଃ।
ଜହାର ସମରେ ପ୍ରାଣାନ୍ନାନାଶସ୍ତୈରନେକଧା॥ 8-19-40 (55819) 
ସଂସକ୍ତେଷୁ ଚ ଯୋଧେଷୁ ବର୍ତମାନେ ଚ ସଙ୍କୁଲେ।
କବନ୍ଧାନ୍ଯୁତ୍ଥିତାନି ସ୍ଯୁଃ ଶତଶୋଽଥ ସହସ୍ରଶଃ॥ 8-19-41 (55820) 
ଶୋଣିତୈଃ ସିଚ୍ଯମାନାନି ଶସ୍ତ୍ରାଣି କବଚାନି ଚ।
ମହାରାଗାନୁରକ୍ତାନି ବସ୍ତ୍ରାଣୀବ ଚକାଶିରେ॥ 8-19-42 (55821) 
ଏବମେତନ୍ମହଦ୍ଯୁଦ୍ବଂ ଦାରୁଣଂ ଶସ୍ତ୍ରସଙ୍କୁଲମ୍।
ଉନ୍ମତ୍ତଗଙ୍ଗାପ୍ରତିମଂ ଶବ୍ଦେନାପୂରଯଜ୍ଜଗତ୍॥ 8-19-43 (55822) 
ନୈବ ସ୍ବେ ନ ପରେ ରାଜନ୍ବିଜ୍ଞାଯନ୍ତେ ଶରାତୁରାଃ।
ଯୋଦ୍ବବ୍ଯମିତି ଯୁଧ୍ଯନ୍ତେ ରାଜାନୋ ଜଯଗୃଦ୍ବିନଃ॥ 8-19-44 (55823) 
ସ୍ବାନ୍ସ୍ବେ ଜଘ୍ନୁର୍ମହରାଜ ପରାଂଶ୍ଚୈବ ସମାଗତାନ୍।
ଉଭଯୋଃ ସେନଯୋର୍ବୀରୈର୍ବ୍ଯାକୁଲଂ ସମପଦ୍ଯତ॥ 8-19-45 (55824) 
ରଥୈର୍ଭଗ୍ନୈର୍ମହାରାଜ ବାରଣୈଶ୍ଚ ନିପାତିତୈଃ।
ହଯୈଶ୍ଚ ପତିତୈସ୍ତତ୍ର ନରୈଶ୍ଚ ବିନିପାତିତୈଃ॥ 8-19-46 (55825) 
ଅଗମ୍ଯରୂପା ପୃଥିବୀ କ୍ଷଣେନ ସମପଦ୍ଯତ।
କ୍ଷଣେନାସୀନ୍ମହୀପାଲ କ୍ଷତଜୌଘପ୍ରବର୍ତିନୀ॥ 8-19-47 (55826) 
ପାଞ୍ଚାଲାନହତତ୍କର୍ଣସ୍ତ୍ରିଗର୍ତାଂଶ୍ଚ ଧନଞ୍ଜଯଃ।
ଭୀମସେନଃ କୁରୂନ୍ରାଜନ୍ହସ୍ତ୍ଯନୀକଂ ଚ ସର୍ବଶଃ॥ 8-19-48 (55827) 
ଏବମେଷ କ୍ଷଯୋ ବୃତ୍ତଃ କୁରୁପାଣ୍ଡବସେନଯୋଃ।
ଅପରାହ୍ଣେ ଗତେ ସୂର୍ଯେ କାଙ୍କ୍ଷତାଂ ବିପୁଲଂ ଯଶଃ॥ ॥ 8-19-49 (55828) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷୋଡଶଦିବସଯୁଦ୍ଧେ ଏକୋନବିଂଶୋଽଧ୍ଯାଯଃ॥ 19 ॥

Mahabharata - Karna Parva - Chapter Footnotes

8-19-24 ଆଭରଣମବବବ୍ରୁଃ ଅବଗତ୍ଯ ବୃତବନ୍ତଃ॥ 8-19-25 ନିମିତ୍ତଂ ଜଯହେତୁମ୍। ମହାନ୍ତା ଗଜା ଯେଷାଂ ତେ ମହାଗଜା ଗଜାରୋହା ଜଗୃହୁର୍ହସ୍ତିଭିର୍ଗ୍ରାହଯାମାସୁଃ। ପରିଣାମ୍ଯ ହସ୍ତିନମିତି ଶେଷଃ। ବିଭି ଦୁଶ୍ଚ ଶତ୍ରୂନ୍ଗଜୈରେବ॥ 8-19-31 ପ୍ରତିମାନେଷୁ ଗଜଦନ୍ତାନ୍ତରାଲେଷୁ। ପ୍ରାସୈଃ କୁମ୍ଭେଷୁ ତୋମରୈର୍ଦନ୍ତବେଷ୍ଟେଷୁ ଶକ୍ତିମିଶ୍ଚ ନିଗୃହୀତାଃ। ପ୍ରତିମାନଂ ପ୍ରତିଚ୍ଛାଯା ଗଜଦନ୍ତାନ୍ତରାଲଯୋରିତି ମେଦିନୀ॥ 8-19-19 ଏକୋନବିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 020

॥ ଶ୍ରୀଃ ॥

8.20. ଅଧ୍ଯାଯଃ 020 

Mahabharata - Karna Parva - Chapter Topics

ଯୁଧିଷ୍ଠିରେଣ ଦୁର୍ଯୋଧନପରାଜଯଃ॥ 1 ॥

Mahabharata - Karna Parva - Chapter Text

8-20-0 (55829) 
ଧୃତରାଷ୍ଟ୍ର ଉବାଚ। 8-20-0x (4868) 
ଅତିତୀବ୍ରାଣି ଦୁଃଖାନି ଦୁଃସହାନି ବହୂନି ଚ।
ତ୍ବତ୍ତୋଽହଂ ସଞ୍ଜଯାଶ୍ରୌଷଂ ପୁତ୍ରାଣାଂ ଚୈବ ସଙ୍କ୍ଷଯମ୍॥ 8-20-1 (55830) 
ଯଥା ତ୍ବଂ ମେ କଥଯସେ ଯଥା ଯୁଦ୍ବମବର୍ତତ।
ନ ସନ୍ତି ସୂତ କୌରବ୍ଯା ଇତି ମେ ନିଶ୍ଚିତା ମତିଃ॥ 8-20-2 (55831) 
ଦୁର୍ଯୋଧନଶ୍ଚ ବିରଥଃ କୃତସ୍ତତ୍ର ମହାରଥଃ।
ଧର୍ମପୁତ୍ରଃ କଥଂ ଚକ୍ରେ ତସ୍ଯ ବା ନୃପତିଃ କଥମ୍॥ 8-20-3 (55832) 
ଅପରାହ୍ଣେ କଥଂ ଯୁଦ୍ବମଭବଦ୍ରୋମହର୍ଷଣମ୍।
ତନ୍ମମାଚକ୍ଷ୍ବ ତତ୍ତ୍ବେନ କୁଶଲୋ ହ୍ଯସି ସଞ୍ଜଯ॥ 8-20-4 (55833) 
ସଞ୍ଜଯ ଉବାଚ। 8-20-5x (4869) 
ସଂସକ୍ତେଷୁ ତୁ ସୈନ୍ଯେଷୁ ବଧ୍ଯମାନେଷୁ ଭାଗଶଃ।
ରଥମନ୍ଯଂ ସମାସ୍ଥାଯ ପୁତ୍ରସ୍ତବ ବିଶାମ୍ପତେ॥ 8-20-5 (55834) 
କ୍ରୋଧେନ ମହତା ଯୁକ୍ତଃ ସବିଷୋ ଭୁଜଗୋ ଯଥା।
ଦୁର୍ଯୋଧନଃ ସମାଲକ୍ଷ୍ଯ ଧର୍ମରାଜଂ ଯୁଧିଷ୍ଠିରମ୍। 
ପ୍ରୋବାଚ ସୂତଂ ତ୍ବରିତୋ ଯାହିଯାହୀତି ଭାରତ॥  8-20-6 (55835) 
ତତ୍ର ମାଂ ପ୍ରାପଯ କ୍ଷିପ୍ରଂ ସାରଥେ ଯତ୍ର ପାଣ୍ଡବଃ।
ଧ୍ରିଯମାଣାତପ୍ରତେଣ ରାଜା ରାଜତି ଦଂଶିତଃ॥ 8-20-7 (55836) 
ସ ସୂତଶ୍ଚୋଦିତୋ ରାଜ୍ଞା ରାଜ୍ଞଃ ସ୍ଯନ୍ଦନମୁତ୍ତମମ୍।
ଯୁଧିଷ୍ଠିରସ୍ଯାଭିମୁଖଂ ପ୍ରେଷଯାମାସ ସଂଯୁଗେ॥ 8-20-8 (55837) 
ତତୋ ଯୁଧିଷ୍ଠିରଃ କ୍ରୁଦ୍ବଃ ପ୍ରଭିନ୍ନ ଇବ କୁଞ୍ଜରଃ।
ସାରଥିଂ ଚୋଦଯାମାସ ଯାହି ଯତ୍ର ସୁଯୋଧନଃ॥ 8-20-9 (55838) 
ତୌ ସମାଜଗ୍ମତୁର୍ବୀରୌ ଭ୍ରାତରୌ ରଥସତ୍ତମୌ॥  8-20-10 (55839) 
ସମେତ୍ଯ ଚ ମହାବୀରୌ ସଂରବ୍ଧୌ ଯୁଦ୍ବଦୁର୍ମଦୌ।
ବବର୍ଷତୁର୍ମହେଷ୍ବାସୌ ଶରୈରନ୍ଯୋନ୍ଯମାହବେ॥ 8-20-11 (55840) 
ତତୋ ଦୁର୍ଯୋଧନୋ ରାଜା ଧର୍ମଶୀଲସ୍ଯ ମାରିଷ।
ଶିଲାଶିତେନ ଭଲ୍ଲେନ ଧନୁଶ୍ଚିଚ୍ଛେଦ ସଂଯୁଗେ॥ 8-20-12 (55841) 
ତଂ ନାମୃଷ୍ଯତ ସଙ୍କ୍ରୁଦ୍ଧୋ ହ୍ଯବମାନଂ ଯୁଧିଷ୍ଠିରଃ।
ଅପବିଧ୍ଯ ଧନୁଶ୍ଛିନ୍ନଂ କ୍ରୋଧସଂରକ୍ତଲୋଚନଃ॥ 8-20-13 (55842) 
ଅନ୍ଯତ୍କାର୍ମୁକମାଦାଯ ଧର୍ମପୁତ୍ରଶ୍ଚମୂମୁଖେ।
ଦୁର୍ଯୋଧନସ୍ଯ ଚିଚ୍ଛେଦ ଧ୍ବଜଂ କାର୍ମୁକମେବ ଚ॥ 8-20-14 (55843) 
ଅଥାନ୍ଯଦ୍ବନୁରାଦାଯ ପୁତ୍ରସ୍ତେ ଭରତର୍ଷଭ।
`ଯୁଧିଷ୍ଠିରସ୍ଯ ଚିକ୍ଷେପ ଶରାନ୍କନକଭୂଷଣାନ୍। 
ରୁକ୍ମପୁଙ୍ଖାନ୍ପ୍ରସନ୍ନାଗ୍ରାନ୍ସବିଷାନିବ ପନ୍ନଗାନ୍'॥  8-20-15 (55844) 
ତାବନ୍ଯୋନ୍ଯଂ ସୁସଙ୍କ୍ରୁଦ୍ଧୌ ଶସ୍ତ୍ରବର୍ଷାଣ୍ଯମୁଞ୍ଚତାମ୍।
ସିଂହାବିବ ସୁସଂରବ୍ଧୌ ପରସ୍ପରଜିଗୀଷଯା॥ 8-20-16 (55845) 
ଜଘ୍ନତୁସ୍ତୌ ରଣେଽନ୍ଯୋନ୍ଯଂ ନର୍ଦମାନୌ ବୃଷାବିବ।
ଅନ୍ତରଂ ମାର୍ଗମାଣୌ ଚ ଚେରତୁସ୍ତୌ ମହାରଥୌ॥ 8-20-17 (55846) 
ତତଃ ପୂର୍ଣାଯତୋତ୍ସୃଷ୍ଟୈଃ ଶରୈସ୍ତୌ ତୁ କୃତବ୍ରଣୌ।
ବିରେଜତୁର୍ମହାରାଜ କିଂଶୁକାବିବ ପୁଷ୍ପିତୌ॥ 8-20-18 (55847) 
ତତୋ ରାଜନ୍ବିମୁଞ୍ଚନ୍ତୌ ସିଂହନାଦାନ୍ମୁହୁର୍ମୁହୁଃ।
ତଲଯୋଶ୍ଚ ତଥା ଶବ୍ଦାନ୍ଧନୁଷଶ୍ଚ ମହାହବେ॥ 8-20-19 (55848) 
ଶଙ୍ଖଶବ୍ଦବରାଂଶ୍ଚୈବ ଚକ୍ରତୁସ୍ତୌ ନରେଶ୍ବରୌ।
ଅନ୍ଯୋନ୍ଯଂ ତୌ ମହାରାଜ ପୀଡଯାଂଚକ୍ରତୁର୍ଭୃଶମ୍॥ 8-20-20 (55849) 
ତତୋ ଯୁଧିଷ୍ଠିରୋ ରାଜା ପୁତ୍ରଂ ତବ ଶରୈସ୍ତ୍ରିଭିଃ।
ଆଜଘାନୋରସି କ୍ରୁଦ୍ଧୋ ବଜ୍ରବେଗୈର୍ଦୁରାସଦୈଃ॥ 8-20-21 (55850) 
ପ୍ରତିବିବ୍ଯାଧ ତଂ ତୂର୍ଣଂ ତବ ପୁତ୍ରୋ ମହୀପତିଃ।
ପଞ୍ଚଭିର୍ନିଶିତୈର୍ବାଣୈଃ ସ୍ବର୍ଣପୁଙ୍ଖୈଃ ଶିଲାଶିତୈଃ॥ 8-20-22 (55851) 
ତତୋ ଦୁର୍ଯୋଧନୋ ରାଜା ଶକ୍ତିଂ ଚିକ୍ଷେପ ଭାରତ।
ସର୍ବପାରଶବୀଂ ତୀକ୍ଷ୍ଣାଂ ମହୋଲ୍କାପ୍ରତିମାଂ ତଦା॥ 8-20-23 (55852) 
ତାମାପତନ୍ତୀଂ ସହସା ଧର୍ମରାଜଃ ଶିତୈଃ ଶରୈଃ।
ତ୍ରିଭିଶ୍ଚିଚ୍ଛେଦ ସହସା ତଂ ଚ ବିବ୍ଯାଧ ପଞ୍ଚଭିଃ॥ 8-20-24 (55853) 
ନିପପାତ ତତଃ ସାଽଥ ସ୍ବର୍ଣଦଣ୍ଡା ମହାସ୍ବନା।
ନିପତନ୍ତୀ ମହୋଲ୍କେବ ବ୍ଯରାଜଚ୍ଛିଖିସନ୍ନିଭା॥ 8-20-25 (55854) 
ଶକ୍ତିଂ ବିନିହତାଂ ଦୃଷ୍ଟ୍ବା ପୁତ୍ରସ୍ତବ ବିଶାମ୍ପତେ।
ନବଭିର୍ନିଶିତୈର୍ଭଲ୍ଲୈର୍ନିଜଘାନ ଯୁଧିଷ୍ଠିରମ୍॥ 8-20-26 (55855) 
ସୋଽତିବିଦ୍ବୋ ବଲବତା ଶତ୍ରୁଣଆ ଶତ୍ରୁତାପନଃ।
ଦୁର୍ଯୋଧନଂ ସମୁଦ୍ଦିଶ୍ଯ ବାଣଂ ଜଗ୍ରାହ ସତ୍ବରଃ॥ 8-20-27 (55856) 
ସମାଧତ୍ତ ଚ ତଂ ବାଣଂ ଧନୁର୍ମଧ୍ଯେ ମହାବଲଃ।
ଚିକ୍ଷେପ ଚ ମହାରାଜ ତତଃ କ୍ରୁଦ୍ବଃ ପରାକ୍ରମୀ॥ 8-20-28 (55857) 
ସ ତୁ ବାଣଃ ସମାସାଦ୍ଯ ତବ ପୁତ୍ରଂ ମହାରଥମ୍।
ବ୍ଯାମୋହଯତ ରାଜାନଂ ଧରଣୀଂ ଚ ଦଦାର ହ॥ 8-20-29 (55858) 
ତତୋ ଦୁର୍ଯୋଧନଃ କ୍ରୁଦ୍ଧୋ ଗଦାମୁଦ୍ଯମ୍ଯ ବେଗିତଃ।
ବିଧିତ୍ସୁଃ କଲହସ୍ଯାନ୍ତଂ ଧର୍ମରାଜମୁପାଦ୍ରବତ୍॥ 8-20-30 (55859) 
ତମୁଦ୍ଯତଗଦଂ ଦୃଷ୍ଟ୍ବା ଦଣ୍ଡହସ୍ତମିବାନ୍ତକମ୍।
ଧର୍ମରାଜୋ ମହାଶକ୍ତିଂ ପ୍ରାହିଣୋତ୍ତବ ସୂନବେ॥ 8-20-31 (55860) 
ଦୀପ୍ଯମାନାଂ ମହାବେଗାଂ ମହୋଲ୍କାଂ ଜ୍ବଲିତାମିବ।
ଯମଦଣ୍ଡନିଭାଂ ଘୋରାଂ କାଲରାତ୍ରିମିବାପରାମ୍॥ 8-20-32 (55861) 
ରଥସ୍ଥଃ ସ ତଯା ବିଦ୍ବୋ ବର୍ମ ଭିତ୍ତ୍ବା ସ୍ତନାନ୍ତରେ।
ଭୃଶଂ ସଂବିଗ୍ନହୃଦଯଃ ପପାତ ଚ ମୁମୋହ ଚ॥ 8-20-33 (55862) 
ନଭସ୍ତମାହ ଚ ତତଃ ପ୍ରତିଜ୍ଞାମନୁପାଲଯ।
ନାଯଂ ବଧ୍ଯସ୍ତବ ନୃପ ଇତ୍ଯୁକ୍ତଃ ସ ନ୍ଯବର୍ତତ॥ 8-20-34 (55863) 
ତତସ୍ତ୍ବରିତମାଗମ୍ଯ କୃତବର୍ମା ତବାତ୍ମଜମ୍।
ପ୍ରତ୍ଯପଦ୍ଯତ ରାଜାନଂ ନିମ୍ନଂ ବ୍ଯସନାର୍ଣବେ॥ 8-20-35 (55864) 
ଗଦାମାଦାଯ ଭୀମୋଽପି ହେମପଟ୍ଟପରିଷ୍କୃତାମ୍।
ଅଭିଦୁଦ୍ରାବ ବେଗେନ କୃତବର୍ମାଣମାହବେ॥ 8-20-36 (55865) 
ଏବଂ ତଦଭବଦ୍ଯୁଦ୍ଧଂ ତ୍ବଦୀଯାନାଂ ପରୈଃ ସହ।
ଅପରାହ୍ଣେ ମହାରାଜ କାଙ୍କ୍ଷତାଂ ବିଜଯଂ ଯୁଧି॥ ॥ 8-20-37 (55866) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷୋଡଶଦିବସଯୁଦ୍ଧେ ବିଂଶୋଽଧ୍ଯାଯଃ॥ 20 ॥

Mahabharata - Karna Parva - Chapter Footnotes

8-20-1 ଅତିତୀବ୍ରାଣି ଯୁଦ୍ଧାନୀତି କ.ଟ.ଡ.ପାଠଃ॥ 8-20-3 ତସ୍ଯ ତଂ ଚ ନୃପତିର୍ଦୁର୍ଯୋଧନଃ କଥମଯୁଧ୍ଯତ ଇତି ଶେଷଃ॥ 8-20-13 ଅପବିଧ୍ଯ ତ୍ଯକ୍ତ୍ବା॥ 8-20-23 ସର୍ବପାରଶବୀଂ ସର୍ବପାରଶବୀଂ ସର୍ବବିନାଶିନୀଂ ଗୌରାଦିଃ। ତିରସ୍କାରେ ବିନାଶେ ଚ ପୁଂସି ପାରଶବଃ ଇତି ମେଦିନୀ॥୩ 8-20-25 ଦୀପଯନ୍ତୀ ମହୋଲ୍କାଭା ରାଜଞ୍ଶକ୍ତିର୍ଦିଶୋ ଦଶ ଇତି ଡ.ପାଠଃ॥ 8-20-34 ଭୀମସ୍ତମାହ ଚ ତତଃ ପ୍ରତିଜ୍ଞାମନୁଚିନ୍ତଯନ୍ ଇତି ଝ.ପାଠଃ॥ 8-20-20 ବିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 021

॥ ଶ୍ରୀଃ ॥

8.21. ଅଧ୍ଯାଯଃ 021 

Mahabharata - Karna Parva - Chapter Topics

ସଙ୍କୁଲଯୁଦ୍ଧମ୍॥ 1 ॥ ଷୋଡଶଦିବସଯୁଦ୍ଧୋପସଂହାରଃ॥ 2 ॥

Mahabharata - Karna Parva - Chapter Text

8-21-0 (55867) 
ସଞ୍ଜଯ ଉବାଚ। 8-21-0x (4870) 
ତତଃ କର୍ଣଂ ପୁରସ୍କୃତ୍ଯ ତ୍ବଦୀଯା ଯୁଦ୍ବଦୁର୍ମଦାଃ।
ପୁନରାବୃତ୍ଯ ସଙ୍ଗ୍ରାମଂ ଚକ୍ରୁର୍ଦେବାସୁରୋପମମ୍॥ 8-21-1 (55868) 
ଦ୍ବିରଦନରରଥାଶ୍ବଶଙ୍ଖଶବ୍ଦୈଃ
ପରିହୃଷିତା ବିବିଧୈଶ୍ଚ ଶସ୍ତ୍ରପାତୈଃ।
ଦ୍ବିରଦରଥପଦାତିସାଦିସଙ୍ଘାଃ
ପରିକୁପିତାଭିମୁଖାଃ ପ୍ରଜଘ୍ନିରେ ତେ॥  8-21-2 (55869) 
ଶିତପରଶ୍ବଥସାସିପଟ୍ଟସୈ--
ରିଷୁଭିରନେକବିଧୈଶ୍ଚ ସୂଦିତାଃ।
ଦ୍ବିରଦରଥହଯା ମହାହବେ
ବରପୁରୁଷୈଃ ପୁରୁଷାଶ୍ଚ ବାହନୈଃ॥  8-21-3 (55870) 
କମଲଦିନକରେନ୍ଦୁସନ୍ନିଭୈଃ
ସିତଦଶନୈଃ ସୁମୁଖାକ୍ଷିନାସିକୈଃ।
ରୁଚିରମକୁଟକୁଣ୍ଡଲୈର୍ମହୀ
ପୁରୁଷଶିରୋଭିରୁପସ୍ତୃତା ବଭୌ॥  8-21-4 (55871) 
ପରିଘମୁସଲଶକ୍ତିତୌମରୈ--
ର୍ନଖରଭୁଶୁଣ୍ଡିଗଦାଶତୈର୍ହତାଃ।
ଦ୍ବିରଦନରହଯାଃ ସହସ୍ରଶୋ
ରୁଧିରନଦୀପ୍ରବହାସ୍ତଦାଽଭବନ୍॥  8-21-5 (55872) 
ପ୍ରହତରଥନରାଶ୍ବକୁଞ୍ଜରଂ
ପ୍ରତିଭଯଦର୍ଶନମୁଲ୍ବଣବ୍ରଣମ୍।
ତଦହିତହତମାବଭୌ ବଲଂ
ପିତୃପତିରାଷ୍ଟ୍ରମିବ ପ୍ରଜାକ୍ଷଯେ॥  8-21-6 (55873) 
ଅଥ ତବ ନରଦେବ ସୈନିକା--
ସ୍ତବ ଚ ସୁତାଃ ସୁରସୂନୁସନ୍ନିଭାଃ।
ଅମିତବଲପୁରଃ ସରା ରଣେ
କୁରୁବୃଷଭାଃ ଶିନିପୁତ୍ରମଭ୍ଯଯୁଃ॥  8-21-7 (55874) 
ତଦତିରୁଧିରଭୀମମାବଭୌ
ପୁରୁଷବରାଶ୍ବରଥଦ୍ବିପାକୁଲମ୍।
ଲବଣଜଲସମୁଦ୍ବତସ୍ବନଂ
ବଲମସୁରାମରସୈନ୍ଯସପ୍ରଭମ୍॥  8-21-8 (55875) 
ସୁରପତିସମବିକ୍ରମସ୍ତତ--
ସ୍ତ୍ରିଦଶବରାବରଜୋପମଂ ଯୁଧି।
ଦିନକରକିରଣପ୍ରଭୈଃ ପୃଷତ୍କୈ
ରବିତନଯୋଽଭ୍ଯହନଚ୍ଛିନିପ୍ରବୀରମ୍॥  8-21-9 (55876) 
ତମପି ସରଥବାଜିସାରଥିଂ
ଶିନିବୃଷଭୋ ବିବିଧୈଃ ଶରୈସ୍ତ୍ବରନ୍।
ଭୁଜଗବିଷସମପ୍ରଭୈ ରଣେ
ପୁରୁଷବରଂ ସମବାସ୍ତୃଣୋତ୍ତଦା॥  8-21-10 (55877) 
ଶିନିବୃଷଭଶରୈର୍ନିପୀଡିତଂ
ତବ ସୁହୃଦୋ ବସୁଷେଣମଭ୍ଯଯୁଃ।
ତ୍ବରିତମତିରଥା ରଥର୍ଷଭଂ
ଦ୍ବିରଦରଥାଶ୍ବପଦାତିଭିଃ ସହ॥  8-21-11 (55878) 
ତଦୁଦଧିନିଭମାଦ୍ରବଦ୍ବଲଂ
ତ୍ବରିତତରୈଃ ସମଭିଦ୍ରୁତଂ ପରୈଃ।
ଦ୍ରୁପଦସୁତମୁଖୈସ୍ତଦାଽଭବତ୍
ପୁରୁଷରଥାଶ୍ବଗଜକ୍ଷଯୋ ମହାନ୍॥  8-21-12 (55879) 
ଅଥ ପୁରୁଷବରୌ କୃତାହ୍ନିକୌ
ଭବମଭିପୂଜ୍ଯ ଯଥାବିଧି ପ୍ରଭୁମ୍।
ଅରିବଧକୃତନିଶ୍ଚଯୌ ଦ୍ରୁତଂ
ତବ ବଲମର୍ଜୁନକେଶବୌ ସୃତୌ॥  8-21-13 (55880) 
ଜଲଦନିନଦନିଃସ୍ବନଂ ରଥଂ
ପବନବିଧୂତପତାକକେତନମ୍।
ସିତହଯମୁପଯାନ୍ତମନ୍ତିକଂ
କୃତମନସୋ ଦଦୃଶୁସ୍ତଦାଽରଯଃ॥  8-21-14 (55881) 
ଅଥ ବିଷ୍ଫାର୍ଯ ଗାଣ୍ଡୀବଂ ରଥେ ନୃତ୍ଯନ୍ନିବାର୍ଜୁନଃ।
ଶରସମ୍ବାଧମକରୋତ୍ଖଂ ଦିଶଃ ପ୍ରଦିଶସ୍ତଥା॥ 8-21-15 (55882) 
ରଥାନ୍ବିମାନପ୍ରତିମାନ୍ମଜ୍ଜଯନ୍ସାଯୁଧଧ୍ବଜାନ୍।
ସସାରଥୀଂସ୍ତଦା ବାଣୈରଭ୍ରାଣୀବାନିଲୋଽବଧୀତ୍॥ 8-21-16 (55883) 
ଗଜାନ୍ଗଜପ୍ରଯନ୍ତୄଂଶ୍ଚ ବୈଜଯନ୍ତ୍ଯାଯୁଧଧ୍ବଜାନ୍।
ସାଦିନୋଽଶ୍ବାଂଶ୍ଚ ପତ୍ତୀଂଶ୍ଚ ଶରୈର୍ନିନ୍ଯେ ଯମକ୍ଷଯମ୍॥ 8-21-17 (55884) 
ତମନ୍ତକମିବ କ୍ରୁଦ୍ଧମନିବାର୍ଯଂ ମହାରଥମ୍।
ଦୁର୍ଯୋଧନୋଽଭ୍ଯଯାଦେକୋ ନିଘ୍ନନ୍ବାଣୈରଜିହ୍ମଗୈଃ॥ 8-21-18 (55885) 
ତସ୍ଯାର୍ଜୁନୋ ଧନୁଃ ସୂତମଶ୍ବାନ୍କେତୁଂ ଚ ସାଯକୈଃ।
ହତ୍ବା ସପ୍ତଭିରେକେନ ଚ୍ଛତ୍ରଂ ଚିଚ୍ଛେଦ ପତ୍ରିଣା॥ 8-21-19 (55886) 
ନବମଂ ଚ ସମାଧାଯ ବ୍ଯସୃଜତ୍ପ୍ରାଣଘାତିନମ୍।
ଦୁର୍ଯୋଧନାଯେଷୁବରଂ ତଂ ଦ୍ରୌଣିଃ ସପ୍ତଧାଽଚ୍ଛିନତ୍॥ 8-21-20 (55887) 
ତତୋ ଦ୍ରୌଣେର୍ଧନୁଶ୍ଛିତ୍ବା ହତ୍ବା ଚାଶ୍ବରଥାଞ୍ଶରୈଃ।
କୃପସ୍ଯାପି ତଦତ୍ଯୁଗ୍ରଂ ଧନୁଶ୍ଚିଚ୍ଛେଦ ପାଣ୍ଡବଃ॥ 8-21-21 (55888) 
ହାର୍ଦିକ୍ଯସ୍ଯ ଧନୁଶ୍ଛିତ୍ତ୍ବା ଧ୍ବଜଂ ଚାଶ୍ବାଂସ୍ତଦାଽବଧୀତ୍।
ଦୁଃଶାସନସ୍ଯେଷ୍ବସନଂ ଛିତ୍ତ୍ବା ରାଧେଯମଭ୍ଯଯାତ୍॥ 8-21-22 (55889) 
ଅଥ ସାତ୍ଯକିମୁତ୍ସୃଜ୍ଯ ତ୍ବରନ୍କର୍ଣୋଽର୍ଜୁନଂ ତ୍ରିଭିଃ।
ବିଦ୍ବ୍ବା ବିବ୍ଯାଧ ବିଂଶତ୍ଯା କୃଷ୍ଣଂ ପାର୍ଥଂ ପୁନଃପୁନଃ॥ 8-21-23 (55890) 
ନ ଗ୍ଲାନିରାସୀତ୍କର୍ଣସ୍ଯ କ୍ଷିପତଃ ସାଯକାନ୍ବହୂନ୍।
ରଣେ ବିନିଘ୍ନତଃ ଶତ୍ରୂନ୍କ୍ରୁଦ୍ଧସ୍ଯେବ ଶତକ୍ରତୋଃ॥ 8-21-24 (55891) 
ଅଥ ସାତ୍ଯକିରାଗତ୍ଯ କର୍ଣଂ ବିଦ୍ଦ୍ବା ଶିତୈଃ ଶରୈଃ।
ନବତ୍ଯା ନବଭିଶ୍ଚୋଗ୍ରୈଃ ଶତେନ ପୁନରାର୍ପଯତ୍॥ 8-21-25 (55892) 
ତତଃ ପ୍ରବୀରାଃ ପାର୍ଥାନାଂ ସର୍ବେ କର୍ଣମପୀଡଯନ୍।
ଯୁଧାମନ୍ଯୁଃ ଶିଖଣ୍ଡୀ ଚ ଦ୍ରୌପଦେଯାଃ ପ୍ରଭଦ୍ରକାଃ॥ 8-21-26 (55893) 
ଉତ୍ତମୌଜା ଯୁଯୁତ୍ସୁଶ୍ଚ ଯମୌ ପାର୍ଷତ ଏବ ଚ।
ଚେଦିକାରୂଶମାତ୍ସ୍ଯାନାଂ କେକଯାନାଂ ଚ ଯଦ୍ବଲଂ॥ 8-21-27 (55894) 
ଚେକିତାନଶ୍ଚ ବଲବାନ୍ଧର୍ମରାଜଶ୍ଚ ସୁବ୍ରତଃ।
ଏତେ ରଥାଶ୍ବଦ୍ବିରଦୈଃ ପତ୍ତିଭିଶ୍ଚୋଗ୍ରବିକ୍ରମୈଃ॥ 8-21-28 (55895) 
ପରିବାର୍ଯ ରଣେ କର୍ଣଂ ନାନାଶସ୍ତ୍ରୈରବାକିରନ୍।
ଭାଷନ୍ତୋ ବାଗ୍ଭିରୁଗ୍ରାଭିଃ ସର୍ବେ କର୍ଣବଧେ ଧୃତାଃ॥ 8-21-29 (55896) 
ତାଂ ଶସ୍ତ୍ରବୃଷ୍ଟିଂ ବହୁଧା କର୍ଣଶ୍ଛିତ୍ତ୍ବା ଶିତୈଃ ଶରୈଃ।
ଅପୋବାହାସ୍ତ୍ରବୀର୍ଯେଣ ଦ୍ରୁମଂ ଭଙ୍କ୍ତ୍ବେବ ମାରୁତଃ॥ 8-21-30 (55897) 
ରଥିନଃ ସମହାମାତ୍ରାନ୍ଗଜାନଶ୍ବାନ୍ସସାଦିନଃ।
ପତ୍ତିବ୍ରାତାଂଶ୍ଚ ସଙ୍କ୍ରୁଦ୍ବୋ ନିଘ୍ନନ୍କର୍ଣୋ ବ୍ଯଦୃଶ୍ଯତ॥ 8-21-31 (55898) 
ତଦ୍ବଧ୍ଯମାନଂ ପାଣ୍ଡୂନାଂ ବଲଂ କର୍ଣାସ୍ତ୍ରତେଜସା।
ବିଶସ୍ତ୍ରପତ୍ରଦେହାସୁ ପ୍ରାଯ ଆସୀତ୍ପରାଙ୍ମୁଖମ୍॥ 8-21-32 (55899) 
ଅଥ କର୍ଣାସ୍ତ୍ରମସ୍ତ୍ରେଣ ପ୍ରତିହତ୍ଯାର୍ଜୁନଃ ସ୍ମଯନ୍।
ଦିଶଂ ଖଂ ଚୈବ ଭୂମିଂ ଚ ପ୍ରାବୃଣୋଚ୍ଛରବୃଷ୍ଟିଭିଃ॥ 8-21-33 (55900) 
ମୁସଲାନୀବ ସମ୍ପେତୁଃ ପରିଘା ଇବ ଚେଷବଃ।
ଶତଘ୍ନ୍ଯ ଇବ ଚାପ୍ଯନ୍ଯେ ବଜ୍ରାଣ୍ଯୁଗ୍ରାଣି ଚାପରେ॥ 8-21-34 (55901) 
ତୈର୍ବଧ୍ଯମାନଂ ତତ୍ସୈନ୍ଯଂ ସପତ୍ତ୍ଯଶ୍ବରଥଦ୍ବିପମ୍।
ନିମୀଲିତାକ୍ଷମତ୍ଯର୍ଥଂ ବଭ୍ରାମ ଚ ନନାଦ ଚ॥ 8-21-35 (55902) 
ନିଷ୍କୈବଲ୍ଯଂ ତଦା ଯୁଦ୍ବଂ ପ୍ରାପୁରଶ୍ବନରଦ୍ବିପାଃ।
ହନ୍ଯମାନାଃ ଶରୈରାର୍ତାସ୍ତଦା ଭୀତାଃ ପ୍ରଦୁଦ୍ରୁବୁଃ॥ 8-21-36 (55903) 
ତ୍ବଦୀଯାନାଂ ତଦା ଯୁଦ୍ବେ ସଂସକ୍ତାନାଂ ଜଯୈଷିଣାମ୍।
ଗିରିମସ୍ତଂ ସମାସାଦ୍ଯ ପ୍ରତ୍ଯପଦ୍ଯତ ଭାନୁମାନ୍॥ 8-21-37 (55904) 
ତମସା ଚ ମହାରାଜ ରଜସା ଚ ବିଶେଷତଃ।
ନ କିଞ୍ଚିତ୍ପ୍ରତ୍ଯପଶ୍ଯାମ ଶୁଭଂ ବା ଯଦି ବାଽଶୁଭମ୍॥ 8-21-38 (55905) 
ତେ ତ୍ରସ୍ଯନ୍ତୋ ମହେଷ୍ବାସା ରାତ୍ରିଯୁଦ୍ବସ୍ଯ ଭାରତ।
ଅପଯାନଂ ତତଶ୍ଚକ୍ରୁଃ ସହିତାଃ ସର୍ବଯୋଧିଭିଃ॥ 8-21-39 (55906) 
କୌରବେଷ୍ବପଯାତେଷୁ ତଦା ରାଜନ୍ଦିନକ୍ଷଯେ।
ଜଯଂ ସୁମନସଃ ପ୍ରାପ୍ଯ ପାର୍ଥାଃ ସ୍ବଶିବିରଂ ଯଯୁଃ॥ 8-21-40 (55907) 
ବାଦିତ୍ରଶବ୍ଦୈର୍ବିବିଧୈଃ ସିଂହନାଦୈଃ ସଗର୍ଜିତୈଃ।
ପରାନୁବହନ୍ତଶ୍ଚ ସ୍ତୁବନ୍ତଶ୍ଚାଚ୍ଯୁତାର୍ଜୁନୌ॥ 8-21-41 (55908) 
କୃତେଽବହାରେ ତୈର୍ବୀରୈଃ ସୈନିକାଃ ସର୍ବ ଏବ ତେ।
ଆଶୀର୍ବାଚଃ ପାଣ୍ଡବେଷୁ ପ୍ରାଯୁଞ୍ଜନ୍ତ ନରେଶ୍ବରାଃ॥ 8-21-42 (55909) 
ତତଃ କୃତେଽବହାରେ ଚ ପ୍ରହୃଷ୍ଟାସ୍ତତ୍ର ପାଣ୍ଡବାଃ।
ନିଶାଯାଂ ଶିବିରଂ ଗତ୍ବା ନ୍ଯବସନ୍ତ ନରେଶ୍ବରାଃ॥ 8-21-43 (55910) 
ତତୋ ରକ୍ଷଃ ପିଶାଚାଶ୍ଚ ଶ୍ବାପଦାଶ୍ଚୈବ ସଙ୍ଘଶଃ।
ଜଗ୍ମୁରାଯୋଧନଂ ଘୋରଂ ରୁଦ୍ରସ୍ଯାକ୍ରୀଡସନ୍ନିଭମ୍॥ ॥ 8-21-44 (55911) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷୋଡଶଦିବସଯୁଦ୍ଧେ ଏକବିଂଶୋଽଧ୍ଯାଯଃ॥ 21 ॥

Mahabharata - Karna Parva - Chapter Footnotes

8-21-8 ଲବଣଜଲଃ କ୍ଷାରସମୁଦ୍ରଃ॥ 8-21-9 ତ୍ରିଦଶବରାବରଜୋପମଂ ବିଷ୍ଣୁତୁଲ୍ଯମ୍॥ 8-21-13 ସୃତାବାଗତୌ॥ 8-21-36 ନିଷ୍କୈବଲ୍ଯଂ ନିଶ୍ଚିତଂ କୈବଲ୍ଯଂ ମରଣଂ ଯସ୍ମିଂସ୍ତତ୍ତଥା॥ 8-21-37 ପ୍ରତ୍ଯପଦ୍ଯତ ପ୍ରବିଷ୍ଟଃ॥ 8-21-21 ଏକବିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 022

॥ ଶ୍ରୀଃ ॥

8.22. ଅଧ୍ଯାଯଃ 022 

Mahabharata - Karna Parva - Chapter Topics

କୃଷ୍ଣତୁଲ୍ଯସାରଥେରଭାବାତ୍ସ୍ବସ୍ଯାର୍ଜୁନାନ୍ନ୍ଯୂନତାଂ ମନ୍ଯମାନେନ କର୍ଣେନ ଦୁର୍ଯୋଧନଂ ପ୍ରତି ଶଲ୍ଯସ୍ଯ ସାରଥ୍ଯେ ନିଯୋଜନଚୋଦନା॥ 1 ॥

Mahabharata - Karna Parva - Chapter Text

8-22-0 (55912) 
ଧୃତରାଷ୍ଟ୍ର ଉବାଚ। 8-22-0x (4871) 
ସ୍ବେନ ଚ୍ଛନ୍ଦେନ ନଃ ସର୍ବାନବଧୀଦ୍ବ୍ଯକ୍ତମର୍ଜୁନଃ।
ନ ହ୍ଯସ୍ଯ ସମରେ ମୁଚ୍ଯେଦନ୍ତକୋଽପ୍ଯାତତାଯିନଃ॥ 8-22-1 (55913) 
ପାର୍ଥୋ ହ୍ଯେକୋଽହରଦ୍ଭଦ୍ରାମେକଶ୍ଚାଗ୍ନିମତର୍ପଯତ୍।
ଏକଶ୍ଚେମାଂ ମହୀଂ ଜିତ୍ବା ଚକ୍ରେ ବଲିଭୃତୋ ନୃପାନ୍॥ 8-22-2 (55914) 
ଏକୋ ନିବାତକବଚନାନହନଦ୍ଦିବ୍ଯକାର୍ମୁକଃ।
ଏକଃ କିରାତରୂପେଣ ସ୍ଥିତଂ ଶର୍ବମଯୋଧଯତ୍॥ 8-22-3 (55915) 
ଏକୋ ହ୍ଯରକ୍ଷଦ୍ଭରତାନେକୋ ଭବମତୋଷଯତ୍।
ତେନୈକେନ ଜିତାଃ ସର୍ବେ ମଦୀଯା ହ୍ଯୁଗ୍ରତେଜସଃ॥ 8-22-4 (55916) 
ନ ତେ ନିନ୍ଦ୍ଯାଃ ପ୍ରଶସ୍ଯାସ୍ତେ ଯତ୍ତେ ଚକ୍ରୁର୍ବ୍ରବୀହି ତତ୍।
ତତୋ ଦୁର୍ଯୋଧନଃ ସୂତ ପଶ୍ଚାତ୍କିମକରୋତ୍ତଦା॥ 8-22-5 (55917) 
ସଞ୍ଜଯ ଉବାଚ। 8-22-6x (4872) 
ହତପ୍ରହତବିଧ୍ବସ୍ତା ବିବର୍ମାଯୁଧବାହନାଃ।
ଦୀନସ୍ବରା ଦୂଯମାନା ମାନିନଃ ଶତ୍ରୁନିର୍ଜିତାଃ॥ 8-22-6 (55918) 
ଶିବିରସ୍ଥାଃ ପୁନର୍ମନ୍ତ୍ରଂ ମନ୍ତ୍ରଯନ୍ତି ସ୍ମ କୌରବାଃ।
ଭଗ୍ନଦଂଷ୍ଟ୍ରା ହତବିଷାଃ ପାଦାକ୍ରାନ୍ତା ଇବୋରଗାଃ॥ 8-22-7 (55919) 
ତାନବ୍ରବୀତ୍ତତଃ କର୍ଣଃ କ୍ରୁଦ୍ବଃ ସର୍ପ ଇବ ଶ୍ବସନ୍।
କରଂ କରେଣ ନିଷ୍ପୀଡ୍ଯ ପ୍ରେକ୍ଷମାଣସ୍ତବାତ୍ମଜମ୍॥ 8-22-8 (55920) 
ଯତ୍ତୋ ଦୃଢଶ୍ଚ ଦକ୍ଷଶ୍ଚ ଧୃତିମାନର୍ଜୁନଃ ସଦା।
ସମ୍ବୋଧଯତି ଚାପ୍ଯେନଂ ଯଥାକାଲମଧୋକ୍ଷଜଃ॥ 8-22-9 (55921) 
ସହସାଽସ୍ତ୍ରବିସର୍ଗେଣ ବଯଂ ତେନାଦ୍ଯ ବଞ୍ଚିତାଃ।
ଶ୍ବସ୍ତ୍ବହଂ ତସ୍ଯ ସଙ୍କଲ୍ପଂ ସର୍ବଂ ହନ୍ତା ମହୀପତେ॥ 8-22-10 (55922) 
ଏବମୁକ୍ତସ୍ତଥେତ୍ଯୁକ୍ତ୍ବା ସୋଽନୁଜଜ୍ଞେ ନୃପୋତ୍ତମାନ୍।
ତେଽନୁଜ୍ଞାତା ନୃପାଃ ସର୍ବେ ସ୍ବାନି ବେଶ୍ମାନି ଭେଜିରେ॥ 8-22-11 (55923) 
ସୁଖୋଷିତାସ୍ତାଂ ରଜନୀଂ ହୃଷ୍ଟା ଯୁଦ୍ବାଯ ନିର୍ଯଯୁଃ।
ତେଽପଶ୍ଯନ୍ବିହିତଂ ବ୍ଯୂହଂ ଧର୍ମରାଜେନ ଦୁର୍ଜଯମ୍। 
ପ୍ରଯତ୍ନାତ୍କୁରୁମୁଖ୍ଯେନ ବୃହସ୍ପତ୍ଯୁଶନୋମତାତ୍॥  8-22-12 (55924) 
ଅଥ ପ୍ରତୀପକର୍ତାରଂ ପ୍ରବୀରଂ ପରବୀରହା।
ସସ୍ମାର ବୃଷଭସ୍କନ୍ଧଂ କର୍ଣଂ ଦୁର୍ଯୋଧନସ୍ତଦା॥ 8-22-13 (55925) 
ପୁରନ୍ଦରସମଂ ଯୁଦ୍ବେ ମରୁଦ୍ଗଣସମଂ ବଲେ।
କାର୍ତବୀର୍ଯସମଂ ବୀର୍ଯେ କର୍ଣଂ ରାଜ୍ଞୋଽଗମନ୍ମନଃ॥ 8-22-14 (55926) 
ସର୍ବେଷାଂ ଚୈବ ସୈନ୍ଯାନାଂ କର୍ଣମେବାଗମନ୍ମନଃ।
ସୂତପୁତ୍ରଂ ମହେଷ୍ବାସଂ ବନ୍ଧୁମାତ୍ଯଯିକେଷ୍ବିବ॥ 8-22-15 (55927) 
ଧୃତରାଷ୍ଟ୍ର ଉବାଚ। 8-22-16x (4873) 
ତତୋ ଦୁର୍ଯୋଧନଃ ସୂତ ପଶ୍ଚାତ୍କିମକରୋତ୍ତଦା।
ଯଦ୍ବୋଽଗମନ୍ମନୋ ମନ୍ଦାଃ କର୍ଣଂ ବୈକର୍ତନଂ ପ୍ରତି॥ 8-22-16 (55928) 
ଅପ୍ଯପଶ୍ଯତ ରାଧେଯଂ ଶୀତାର୍ତା ଇବ ଭାସ୍କରମ୍।
କୃତେଽବହାରେ ସୈନ୍ଯାନାଂ ପ୍ରବୃତ୍ତେ ଚ ରଣେ ପୁନଃ॥ 8-22-17 (55929) 
`ଦୁର୍ଯୋଧନଂ ଚ ତତ୍ରାଜୌ ପାଣ୍ଡବେନ ଭୃଶାର୍ଦିତମ୍।
ପରାକ୍ରାନ୍ତାନ୍ପାଣ୍ଡୁସୁତାନ୍ଦୃଷ୍ଟ୍ବାଽପି ଭୃଶାର୍ଦିତମ୍'॥ 8-22-18 (55930) 
କଥଂ ବୈକର୍ତନଃ କର୍ଣସ୍ତତ୍ରାଯୁଧ୍ଯତ ସଞ୍ଜଯ।
କଥଂ ଚ ପାଣ୍ଡବାଃ ସର୍ବେ ଯୁଯୁଧୁସ୍ତତ୍ର ସୂତଜମ୍॥ 8-22-19 (55931) 
କର୍ଣୋ ହ୍ଯେକୋ ମହାବାହୁର୍ହନ୍ଯାତ୍ପାର୍ଥାନ୍ସସୃଞ୍ଜଯାନ୍।
କର୍ଣସ୍ଯ ଭୁଜଯୋର୍ବୀର୍ଯଂ ଶକ୍ରବିଷ୍ଣୁସମଂ ଯୁଧି॥ 8-22-20 (55932) 
ତସ୍ଯ ଶସ୍ତ୍ରାଣି ଘୋରାଣି ବିକ୍ରମଶ୍ଚ ମହାତ୍ମନଃ।
କର୍ଣମାଶ୍ରିତ୍ଯ ସଙ୍ଗ୍ରାମେ ମତ୍ତୋ ଦୁର୍ଯୋଧନୋ ନୃପଃ॥ 8-22-21 (55933) 
ଦୁର୍ଯୋଧନଂ ତତୋ ଦୃଷ୍ଟ୍ବା ପାଣ୍ଡବେନ ଭୃଶାର୍ଦିତମ୍।
ପରାକ୍ରାନ୍ତାନ୍ପାଣ୍ଡୁସୁତାନ୍ଦୃଷ୍ଟ୍ବା ଚାପି ମହାରଥଃ॥ 8-22-22 (55934) 
କର୍ଣମାଶ୍ରିତ୍ଯ ସଙ୍ଗ୍ରାମେ ମନ୍ଦୋ ଦୁର୍ଯୋଧନଃ ପୁନଃ।
ଜେତୁମୁତ୍ସହତେ ପାର୍ଥାନ୍ସପୁତ୍ରାନ୍ସହକେଶବାନ୍॥ 8-22-23 (55935) 
`ଯଃ ସୌବଲଂ ତଥା ତାତ ନୀତିମାନିତି ମନ୍ଯତେ।
କର୍ଣଂ ଚାଗ୍ରତିମଂ ଯୁଦ୍ବେ ଦେବୈରପି ଦୁରୁତ୍ସହମ୍॥ 8-22-24 (55936) 
ମନ୍ଯତେଽଭ୍ଯଧିକଂ ପାର୍ଥାଦେବଂ ଚାସ୍ଯ ହୃଦି ସ୍ଥିତମ୍।
ବିଜେଷ୍ଯତି ରଣେ କର୍ଣ ଏକଃ ପର୍ଥାନ୍ସସୋମକାନ୍। 
ମମ ଚୈବ ସଦା ମନ୍ଦଃ ଶଂସତେ ନିତ୍ଯମଗ୍ରତଃ'॥  8-22-25 (55937) 
ଅହୋ ବତ ମହଦ୍ଦୁଃଖଂ ଯତ୍ର ପାଣ୍ଡୁସୁତାନ୍ରଣେ।
ନାତରଦ୍ରଭସଃ କର୍ଣୋ ଦୈବଂ ନୂନଂ ପରାଯଣମ୍॥ 8-22-26 (55938) 
ଅହୋ ଦ୍ଯୂତସ୍ଯ ନିଷ୍ଠେଯଂ ଘୋରା ସମ୍ପ୍ରତି ବର୍ତତେ॥  8-22-27 (55939) 
ଅହୋ ତୀବ୍ରାଣି ଦୁଃଖାନି ଦୁର୍ଯୋଧନକୃତାନ୍ଯହମ୍।
ସୋଢା ଘୋରାଣି ବହୁଶଃ ଶଲ୍ଯଭୂତାନି ସଞ୍ଜଯ॥ 8-22-28 (55940) 
ସୌବଲଂ ଚ ତଦା ତାତ ନୀତିମାନିତି ମନ୍ଯତେ।
କର୍ଣଶ୍ଚ ରଭସୋ ନିତ୍ଯଂ ରାଜା ତ ଚାପ୍ଯନୁବ୍ରତଃ॥ 8-22-29 (55941) 
ଯଦେବଂ ବର୍ତମାନେଷୁ ମହାଯୁଦ୍ବେଷୁ ସଞ୍ଜଯ।
ଅଶ୍ରୌଷଂ ନିହତାନ୍ପୁତ୍ରାନ୍ନିତ୍ଯମେବ ବିନିର୍ଜିତାନ୍॥ 8-22-30 (55942) 
ନ ପାଣ୍ଡବାନାଂ ସମରେ କଶ୍ଚିଦସ୍ତି ହତଃ କିଲ।
ସ୍ତ୍ରୀମଧ୍ଯମିବ ଗାହନ୍ତେ ଦୈବଂ ତୁ ବଲବତ୍ତରମ୍॥ 8-22-31 (55943) 
ସଞ୍ଜଯ ଉବାଚ। 8-22-32x (4874) 
[ରାଜନ୍ପୂର୍ବନିମିତ୍ତାନି ଧର୍ମିଷ୍ଠାନି ବିଚିନ୍ତଯ]।  8-22-32 (55944) 
ଅତିକ୍ରାନ୍ତଂ ହି ଯତ୍କାର୍ଯଂ ପଶ୍ଚାଚ୍ଚିନ୍ତଯତେ ନରଃ।
ତଚ୍ଚାସ୍ଯ ନ ଭବେତ୍କାର୍ଯଂ ଚିନ୍ତଯା ଚ ବିନଶ୍ଯତି॥ 8-22-33 (55945) 
ତଦିଦଂ ତବ କାର୍ଯଂ ତୁ ଦୂରପ୍ରାପ୍ତଂ ବିଜାନତା।
ନ କୃତଂ ଯତ୍ତ୍ବଯା ପୂର୍ବଂ ପ୍ରାପ୍ତାପ୍ରାପ୍ତବିଚାରଣମ୍॥ 8-22-34 (55946) 
ଉକ୍ତୋଽସି ବହୁଧା ରାଜ୍ଞନ୍ମା ଯୁଧ୍ଯସ୍ବେତି ପାଣ୍ଡବୈଃ।
ନ ଚ ତତ୍ତ୍ବଗ୍ରହୀର୍ଦ୍ବେଷାତ୍ପାଣ୍ଡବେଷୁ ବିଶାମ୍ପତେ॥ 8-22-35 (55947) 
ତ୍ବଯା ପାପାନି ଘୋରାଣି ସମାଚୀର୍ଣାନି ପାଣ୍ଡୁଷୁ।
ତ୍ବତ୍କୃତେ ବର୍ତତେ ଘୋରଃ ପାର୍ଥିବାନାଂ ଜନକ୍ଷଯଃ॥ 8-22-36 (55948) 
ତତ୍ତ୍ବିଦାନୀମତିକ୍ରାନ୍ତଂ ମା ଶୁଚୋ ଭରତର୍ଷଭ।
ଶୃଣୁ ସର୍ବଂ ଯଥାବୃତ୍ତଂ ଘୋରଂ ବୈଶସମୁଚ୍ଯତେ॥ 8-22-37 (55949) 
ପ୍ରଭାତାଯାଂ ରଜନ୍ଯାଂ ତୁ କର୍ଣୋ ରାଜାନମଭ୍ଯଯାତ୍।
ସମେତ୍ଯ ଚ ମହାବାହୁର୍ଦୁର୍ଯୋଧନମଥାବ୍ରବୀତ୍॥ 8-22-38 (55950) 
କର୍ଣ ଉବାଚ। 8-22-39x (4875) 
ଅଦ୍ଯ ରାଜନ୍ସମେଷ୍ଯାମି ପାଣ୍ଡବେନ ଯଶସ୍ବିନା।
ନିହନିଷ୍ଯାମି ତଂ ବୀରଂ ସ ବା ମାଂ ନିହନିଷ୍ଯତି॥ 8-22-39 (55951) 
ବହୁତ୍ବାନ୍ମମ କାର୍ଯାଣାଂ ତଥା ପାର୍ଥସ୍ଯ ଭାରତ।
ନାଭୂତ୍ସମାଗମୋ ରାଜନ୍ମମ ଚୈବାର୍ଜୁନସ୍ଯ ଚ॥ 8-22-40 (55952) 
ଇଦଂ ତୁ ମେ ଯଥାପ୍ରଜ୍ଞଂ ଶୃଣୁ ବାକ୍ଯଂ ବିଶାମ୍ପତେ।
ଅନିହତ୍ଯ ରଣେ ପାର୍ଥଂ ନାହମେଷ୍ଯାମି ଭାରତ॥ 8-22-41 (55953) 
ହତପ୍ରବୀରେ ସୈନ୍ଯେଽସ୍ମିନ୍ମଯି ଚାବସ୍ଥିତେ ଯୁଧି।
ଅଭିଯାସ୍ଯତି ମାଂ ପାର୍ଥଃ ଶକ୍ରଶକ୍ତିବିନାକୃତମ୍॥ 8-22-42 (55954) 
ତତଃ ଶ୍ରେଯସ୍କରଂ ଯଚ୍ଚ ତନ୍ନିବୋଧ ଜନେଶ୍ବର।
ଆଯୁଧାନାଂ ଚ ମେ ବୀର୍ଯଂ ଦିବ୍ଯାନାମର୍ଜୁନସ୍ଯ ଚ॥ 8-22-43 (55955) 
କାର୍ଯସ୍ଯ ମହତୋ ଭେଦେ ଲାଘବେ ଦୂରପାତନେ।
ସୌଷ୍ଠବେ ଚାସ୍ତ୍ରପାତେ ଚ ସବ୍ଯସାଚୀ ନ ମତ୍ସମଃ॥ 8-22-44 (55956) 
ପ୍ରାଣେ ଶୌର୍ଯେଽଥ ବିଜ୍ଞାନେ ବିକ୍ରମେ ଚାପି ଭାରତ।
ନିମିତ୍ତଜ୍ଞାନଯୋଗେ ଚ ସବ୍ଯସାଚୀ ନ ମତ୍ସମଃ॥ 8-22-45 (55957) 
ସର୍ବାଯୁଧମହାମାତ୍ରଂ ବିଜଯଂ ନାମ ତଦ୍ବନୁଃ।
ଇନ୍ଦ୍ରାର୍ଥଂ ପ୍ରିଯକାମେନ ନିର୍ମିତଂ ବିଶ୍ବକର୍ମଣା॥ 8-22-46 (55958) 
ଯେନ ଦୈତ୍ଯଗଣାନ୍ରାଜଞ୍ଜିତବାନ୍ବୈ ଶତକ୍ରତୁଃ।
ଯସ୍ଯ ଘୋଷେଣ ଦୈତ୍ଯାନାଂ ବ୍ଯାମୁହ୍ଯନ୍ତ ଦିଶୋ ଦଶ॥ 8-22-47 (55959) 
ତଦ୍ଭାର୍ଗବାଯ ପ୍ରାଯଚ୍ଛଚ୍ଛକ୍ରଃ ପରମସମ୍ମତମ୍।
ତଦ୍ଦିବ୍ଯଂ ଭାର୍ଗବୋ ମହ୍ଯମଦଦଦ୍ବନୁରତ୍ତମମ୍॥ 8-22-48 (55960) 
ତେନ ଯୋତ୍ସ୍ଯେ ମହାବାହୁମର୍ଜୁନଂ ଜଯତାଂ ବରମ୍।
ଯଥେନ୍ଦ୍ରଃ ସମରେ ସର୍ବାନ୍ଦୈତେଯାନ୍ବୈ ସମାଗତାନ୍। 
`ନିଜଘାନ ତଥା ସର୍ବାଞ୍ଜେଷ୍ଯାମି ଯୁଧି ପାଣ୍ଡବାନ୍'॥  8-22-49 (55961) 
ଧନୁର୍ଘୋରଂ ରାମଦତ୍ତଂ ଗାଣ୍ଡୀବାତ୍ତଦ୍ବିଶିଷ୍ଯତେ।
ତ୍ରିସ୍ସପ୍ତକୃତ୍ବଃ ପୃଥିବୀ ଧନୁଷା ଯେନ ନିର୍ଜିତା॥ 8-22-50 (55962) 
ଧନୁଷୋ ହ୍ଯସ୍ଯ କର୍ମାଣି ଦିବ୍ଯାନି ପ୍ରାହ ଭାର୍ଗବଃ।
ତଦ୍ରାମୋ ହ୍ଯଦଦନ୍ମହ୍ଯଂ ତେନ ଯୋତ୍ସ୍ଯାମି ପାଣ୍ଡବମ୍॥ 8-22-51 (55963) 
ଅଦ୍ଯ ଦୁର୍ଯୋଧନାହଂ ତ୍ବାଂ ନନ୍ଦଯିଷ୍ଯେ ସବାନ୍ଧବମ୍।
ନିହତ୍ଯ ସମରେ ବୀରମର୍ଜୁନଂ ଜଯତାଂ ବରମ୍॥ 8-22-52 (55964) 
ସପର୍ବତବନଦ୍ବୀପା ହତବୀରା ସସାଗରା।
ପୁତ୍ରପୌତ୍ରପ୍ରତିଷ୍ଠା ତେ ଭବିଷ୍ଯତ୍ଯଦ୍ଯ ପାର୍ଥିବ॥ 8-22-53 (55965) 
ନାଶକ୍ଯଂ ବିଦ୍ଯତେ ମେଽଦ୍ଯ ତ୍ବତ୍ପ୍ରିଯାର୍ଥଂ ବିଶେଷତଃ।
ସମ୍ଯଗ୍ଧର୍ମାନୁରକ୍ତସ୍ଯ ସିଦ୍ବିରାତ୍ମବତୋ ଯଥା॥ 8-22-54 (55966) 
ନ ହି ମେ ବିକ୍ରମଂ ସୋଢୁଂ ସ ଶକ୍ତୋଽଗ୍ନିଂ ତରୁର୍ଯଥା।
ଅବଶ୍ଯଂ ତୁ ମଯା ବାଚ୍ଯଂ ଯେନ ହୀନୋଽସ୍ମି ଫଲ୍ଗୁନାତ୍॥ 8-22-55 (55967) 
ଜ୍ଯା ତସ୍ଯ ଧନୁଷୋ ଦିବ୍ଯା ତଥାଽକ୍ଷଯ୍ଯେ ମହେଷୁଧୀ।
ସାରଥିସ୍ତସ୍ଯ ଗୋବିନ୍ଦୋ ମମ ତାଦୃଙ୍ଗ ବିଦ୍ଯତେ॥ 8-22-56 (55968) 
ତସ୍ଯ ଦିବ୍ଯଂ ଧନୁଃ ଶ୍ରେଷ୍ଠଂ ଗାଣ୍ଡୀବମଜିତଂ ଯୁଧି।
ବିଜଯଂ ଚ ମହଦ୍ଦିବ୍ଯଂ ମମାପି ଧନୁରୁତ୍ତମମ୍॥ 8-22-57 (55969) 
ତତ୍ରାହମଧିକଃ ପାର୍ଥାଦ୍ବନୁଷା ତେନ ପାର୍ଥିବ।
ଯେନ ଚାପ୍ଯଧିକୋ ବୀରଃ ପାଣ୍ଡବସ୍ତନ୍ନିବୋଧ ମେ॥ 8-22-58 (55970) 
ରଶ୍ମିଗ୍ରାହଶ୍ଚ ଦାଶାର୍ହଃ ସର୍ବଲୋକନମସ୍କୃତଃ।
ଅଗ୍ନିଦତ୍ତଶ୍ଚ ବୈ ଦିବ୍ଯୋ ରଥଃ କାଞ୍ଚନଭୂଷଣଃ॥ 8-22-59 (55971) 
ଅଚ୍ଛେଦ୍ଯାଃ ସର୍ବତୋ ବୀର ବାଜିନଶ୍ଚ ମନୋଜବାଃ।
ଧ୍ବଜଶ୍ଚ ଦିବ୍ଯୋ ଦ୍ଯୁତିମାନ୍ବାନରୋପି ଭଯଙ୍କରଃ॥ 8-22-60 (55972) 
କୃଷ୍ଣଶ୍ଚ ଜଗତଃ ସ୍ରଷ୍ଟା ରଥଂ ତମଭିରକ୍ଷତି।
ଏଭିସ୍ତ୍ରିଭିରହଂ ହୀନୋ ଯୁଦ୍ବୁମିଚ୍ଛାମି ପାଣ୍ଡବମ୍॥ 8-22-61 (55973) 
ଅଯଂ ତୁ ସଦୃଶଃ ଶୌରେଃ ଶଲ୍ଯଃ ସମିତିଶୋଭନଃ।
ସାରଥ୍ଯଂ ଯଦି ମେ କୁର୍ଯାଦ୍ଦ୍ରୁବସ୍ତେ ବିଜଯୋ ଭବେତ୍॥ 8-22-62 (55974) 
ତସ୍ଯ ମେ ସାରଥିଃ ଶଲ୍ଯୋ ଭବତ୍ବସୁକରଃ ପରୈଃ।
ନାରାଚାନ୍ଗାର୍ଧ୍ରପତ୍ରାଂଶ୍ଚ ଶକଟାନି ବହନ୍ତୁ ମେ॥ 8-22-63 (55975) 
ରଥାଶ୍ଚ ମୁଖ୍ଯା ରାଜେନ୍ଦ୍ର ଯୁକ୍ତା ବାଜିଭିରୁତ୍ତମୈଃ।
ଆଯାନ୍ତୁ ପଶ୍ଚାତ୍ସତତଂ ମାମେବ ଭରତର୍ଷଭ॥ 8-22-64 (55976) 
ଏବମଭ୍ଯଧିକଃ ପାର୍ଥାଦ୍ଭବିଷ୍ଯାମି ଗୁଣୈରହମ୍।
ଶଲ୍ଯୋପ୍ଯଭ୍ଯଧିକଃ କୃଷ୍ଣାଦର୍ଜୁନାଦପିଚାପ୍ଯହମ୍॥ 8-22-65 (55977) 
ଯଥାଽଶ୍ବହୃଦଯଂ ବେଦ ଦାଶାର୍ହଃ ପରବୀରହା।
ତଥା ଶଲ୍ଯୋ ବିଜାନୀତେ ହଯଜ୍ଞାନଂ ମହାରଥଃ॥ 8-22-66 (55978) 
ବାହୁବୀର୍ଯେ ସମୋ ନାସ୍ତି ମଦ୍ରରାଜସ୍ଯ କଶ୍ଚନ।
ତଥାଽସ୍ତ୍ରେ ମତ୍ସମୋ ନାସ୍ତି କଶ୍ଚିଦେବ ଧନୁର୍ଧରଃ॥ 8-22-67 (55979) 
ତଥା ଶଲ୍ଯସମୋ ନାସ୍ତି ହଯଜ୍ଞାନେ ହି କଶ୍ଚନ।
ସୋଽଯମଭ୍ଯଧିକଃ କୃଷ୍ଣାଦ୍ଭବିଷ୍ଯତି ରଥୋ ମମ॥ 8-22-68 (55980) 
ଏବଂ କୃତେ ରଥସ୍ଥୋଽହଂ ଗୁଣୈରଭ୍ଯଧିକୋଽର୍ଜୁନାତ୍।
ବିଜଯେଯମହଂ ସଙ୍ଖ୍ଯେ ଫଲ୍ଗୁନଂ କୁରୁସତ୍ତମ॥ 8-22-69 (55981) 
ସମୁଦ୍ଯାତୁଂ ନ ଶକ୍ଷ୍ଯନ୍ତି ଦେବା ଅପି ସବାସବାଃ।
ଏତତ୍କୃତଂ ମହାରାଜ ତ୍ବଯେଚ୍ଛାମି ପରନ୍ତପ॥ 8-22-70 (55982) 
କ୍ରିଯତାମେଷ କାମୋ ମେ ମା ବଃ କାଲୋଽତ୍ଯଗାଦଯମ୍।
ଏବଂ କୃତେ କୃତଂ ମହ୍ଯଂ ତ୍ବଯା ସର୍ବଂ ଭବିଷ୍ଯତି॥ 8-22-71 (55983) 
ତତୋ ଦ୍ରକ୍ଷ୍ଯସି ସଙ୍ଗ୍ରାମେ ଯତ୍କରିଷ୍ଯାମି ଭାରତ।
ସର୍ବଥା ପାଣ୍ଡବାନ୍ସଙ୍ଖ୍ଯେ ବିଜେଷ୍ଯେ ବୈ ସମାଗତାନ୍॥ 8-22-72 (55984) 
ନ ହି ମେ ସମରେ ଶକ୍ତାଃ ସମୁଦ୍ଯାତୁଂ ସୁରାସୁରାଃ।
କିମୁ ପାଣ୍ଡୁସୁତା ରାଜନ୍ରଣେ ମାନୁଷଯୋନଯଃ॥ 8-22-73 (55985) 
ସଞ୍ଜଯ ଉବାଚ। 8-22-74x (4876) 
ଏବମୁକ୍ତସ୍ତବ ସୁତଃ କର୍ଣେନାହବଶୋଭିନା।
ସମ୍ପୂଜ୍ଯ ସମ୍ପ୍ରହୃଷ୍ଟାତ୍ମା ତତୋ ରାଧେଯମବ୍ରବୀତ୍॥ 8-22-74 (55986) 
ଦୁର୍ଯୋଧନ ଉବାଚ। 8-22-75x (4877) 
ଏବମେତତ୍କରିଷ୍ଯାମି ଯଥା ତ୍ବଂ କର୍ଣ ମନ୍ଯସେ।
ସୋପାସଙ୍ଗା ରଥାଃ ସାଶ୍ବାଃ ସ୍ବନୁଯାସ୍ଯନ୍ତି ସଂଯୁଗେ॥ 8-22-75 (55987) 
ନାରାଚାନ୍ଗାର୍ଧ୍ରପତ୍ରାଂଶ୍ଚ ଶକଟାନି ବହନ୍ତୁ ତେ।
ଅନୁଯାସ୍ଯାମ କର୍ଣ ତ୍ବାଂ ବଯଂ ସର୍ବେ ଚ ପାର୍ଥିବାଃ॥ 8-22-76 (55988) 
ସଞ୍ଜଯ ଉବାଚ। 8-22-77x (4878) 
ଏବମୁକ୍ତ୍ବା ମହାରାଜ ତବ ପୁତ୍ରଃ ପ୍ରତାପବାନ୍।
ଅଭିଗମ୍ଯାବ୍ରବୀଦ୍ରାଜା ମଦ୍ରରାଜମିଦଂ ବଚଃ॥ ॥ 8-22-77 (55989) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଦ୍ବାବିଂଶୋଽଧ୍ଯାଯଃ॥ 22 ॥

Mahabharata - Karna Parva - Chapter Footnotes

8-22-1 ସ୍ବେନ ଚ୍ଛନ୍ଦେନ ଇଚ୍ଛଯା। ଆତତାଯିନଃ ଶସ୍ତ୍ରପାଣେଃ॥ 8-22-2 ଭଦ୍ରାଂ ସୁଭଦ୍ରାମ୍। ବଲିଭୃତଃ କରଦାନ୍॥ 8-22-4 ଅରକ୍ଷତ ଘୋଷଯାତ୍ରାଯାମ୍। ଭରତାନ୍ଦୁର୍ଯୋଧନାଦୀନ୍॥ 8-22-6 ହତାସ୍ତାଡିତାଃ। ପ୍ରହତାଶ୍ଛିନ୍ନାବଯବାଃ। ବିଧ୍ବସ୍ତାଃ ବାହନେଭ୍ଯୋଽଧଃ ପାତିତାଃ॥ 8-22-10 ସହସା ଅକସ୍ମାତ୍ ସହସ୍ରାକ୍ଷନିସୃଷ୍ଟ୍ଯା ଚ ଶକ୍ତ୍ଯା ତେନ ସ୍ମ ବଞ୍ଚିତାଃ ଇତି ଖ. ପାଠଃ। ସହସ୍ରାକ୍ଷନିସର୍ଗେଯ ଶକ୍ତ୍ଯା ତେନ ସ୍ମ ବଞ୍ଚିତାଃ ଇତି ଟ.ପାଠଃ॥ 8-22-12 ବୃହସ୍ପତ୍ଯୁଶନୋମତେ ଇତି ଝ.ପାଠଃ ତତ୍ର ସ୍ଥିତେନେତି ଶେଷଃ॥ 8-22-13 ପ୍ରତୀପକର୍ତାରଂ ଶତ୍ରୂଣାଂ ଛେତ୍ତାରମ୍। ପ୍ରବୀରଂ ପ୍ରକୃଷ୍ଟଂ ବୀରମ୍॥ 8-22-15 ଆଲ୍ଯଯିକେଷୁ ପ୍ରାଣସଙ୍କଟେଷୁ॥ 8-22-17 ଅପ୍ଯପଶ୍ଯତ। ଅପିଃ ପ୍ରଶ୍ନେ॥ 8-22-27 ନିଷ୍ଠା ବିପାକଃ॥ 8-22-29 କର୍ଣଶ୍ଚ ନୀତିମାନିତି ମନ୍ଯତ ଇତି ପୂର୍ବେଣାନ୍ବଯଃ॥ 8-22-31 ସ୍ତ୍ରୀମଧ୍ଯମିବ ଗାହନ୍ତେ ନିର୍ଭଯାଃ ସେନାଂ ମୃଦ୍ରନ୍ତୀତ୍ଯର୍ଥଃ॥ 8-22-32 ନିମିତାନି ଦ୍ଯୂତାଦୀନି ଧର୍ମିଷ୍ଠାନୀତିବିପରୀତଲକ୍ଷଣା। ଅଧର୍ମିଷ୍ଠାନୀତ୍ଯର୍ଥଃ॥ 8-22-34 ପ୍ରାପ୍ତାପ୍ରାପ୍ତବିଚରଣଂ ଯୁକ୍ତାଯୁକ୍ତପରୀକ୍ଷଣଂ ନ କୃତମିତ୍ଯନ୍ବଯଃ॥ 8-22-43 ଜୀବାନାମର୍ଜୁନସ୍ଯ ଚେତି ଖ.ଡ.ପାଠଃ॥ 8-22-44 କାର୍ଯସ୍ଯ କର୍ତବ୍ଯସ୍ଯ ପରକୀଯସ୍ଯ ଭେଦେ ବିନାଶେ। ଲାଘବେ ଶୈଘ୍ର୍ଯେ। ସୌଷ୍ଠବେ କୌଶଲେ॥ 8-22-45 ପ୍ରାଣେ ଶାରୀରବଲେ। ଶୌର୍ଯେ ମାନସବଲେ ବିଜ୍ଞାନେ ଅସ୍ତ୍ରଶିକ୍ଷାଯାମ୍। ବିକ୍ରମେ ଫଲୋପଧାନେଽସ୍ତ୍ରାଣାମ୍। ନିମିତ୍ତଜ୍ଞାନଯୋଗେ ଲକ୍ଷସମ୍ବନ୍ଧାବଧାରଣେ। ପ୍ରାଣସ୍ଥୈର୍ଯେ ଚ ବୀର୍ଯେ ଚ ଇତି କ.ଖ.ଙ.ପାଠଃ॥ 8-22-46 ମହାମାତ୍ରଂ ଶ୍ରେଷ୍ଠମ୍॥ 8-22-54 ସିଦ୍ବିର୍ମୋକ୍ଷଃ। ଆତ୍ମବତୋ ଜିତଚିତ୍ତସ୍ଯ॥ 8-22-55 ନ ଭୀମୋ ବିକ୍ରମଂ ସୋଢୁଂ ଇତି କ.ଙ.ପାଠଃ॥ 8-22-22 ଦ୍ବାବିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 023

॥ ଶ୍ରୀଃ ॥

8.23. ଅଧ୍ଯାଯଃ 023 

Mahabharata - Karna Parva - Chapter Topics

ଦୁର୍ଯୋଧନପ୍ରାର୍ଥନଯା ଶଲ୍ଯେନ କୃଚ୍ଛ୍ରାତ୍କର୍ଣରଥସାରଥ୍ଯକରଣାକ୍ଷ୍ଯୁପଗମଃ॥ 1 ॥

Mahabharata - Karna Parva - Chapter Text

8-23-0 (55990) 
ସଞ୍ଜଯ ଉବାଚ। 8-23-0x (4879) 
ଏବମୁକ୍ତୋ ମହାରାଜ ତବ ପୁତ୍ରଃ ପ୍ରତାପବାନ୍।
ମଦ୍ରେଶ୍ବରଂ ପ୍ରତି ରଣେ ସୁରସୈନ୍ଯଭଯଙ୍କରମ୍। 
ସର୍ବଂ ତଥାଽକରୋତ୍ତୂର୍ଣଂ ରାଧେଯସ୍ତଦ୍ଯଥାଽବ୍ରବୀତ୍॥  8-23-1 (55991) 
ମଦ୍ରାଜଂ ଚ ସମରେ ପ୍ରଣମ୍ଯ ଚ ମହାରଥମ୍।
ବିନଯେନୋପସଙ୍ଗମ୍ଯ ପ୍ରଣଯାଦ୍ବାକ୍ଯମବ୍ରବୀତ୍॥ 8-23-2 (55992) 
ସତ୍ଯବ୍ରତ ମହାଭାଗ ଦ୍ବିଷତାଂ ତାପବର୍ଧନ।
ମଦ୍ରେଶ୍ବର ରଣେଶୂର ପରସୈନ୍ଯଭଯଙ୍କର॥ 8-23-3 (55993) 
`ମତ୍ପ୍ରିଯାର୍ଥଂ ହିତାର୍ଥଂ ଚ ତଥା ପାର୍ଥବଧାଯ ଚ'।
ଶ୍ରୁତବାନସି କର୍ଣସ୍ଯ ବ୍ରୁବତୋ ବଦତାଂ ବର। 
ଯଥା ନୃପତିସିଂହାନାଂ ମଧ୍ଯେ ତ୍ବାଂ ବରଯେ ସ୍ବଯମ୍॥  8-23-4 (55994) 
ତତ୍ତ୍ବାମପ୍ରତିବୀର୍ଯାଦ୍ଯ ଶତ୍ରୁପକ୍ଷକ୍ଷଯାବହ।
ମଦ୍ରେଶ୍ବର ପ୍ରଯାଚେଽହଂ ଶିରସା ବିନଯେନ ଚ॥ 8-23-5 (55995) 
ତସ୍ମାତ୍ପାର୍ଥବିନାଶାର୍ଥଂ ହିତାର୍ଥଂ ମମ ଚୈବ ହି।
ତ୍ବଂ ପାହି ସର୍ବତଃ କର୍ଣଂ ଭବଂ ବ୍ରହ୍ମେବ ସୁବ୍ରତ॥ 8-23-6 (55996) 
ସାରଥ୍ଯଂ ରଥିନାଂ ଶ୍ରେଷ୍ଠ ପ୍ରଣଯାତ୍କର୍ତୁମର୍ହସି।
ତ୍ବଯି ଯନ୍ତରି ରାଧେଯୋ ବିଦ୍ବିଷୋ ମେ ବିଜେଷ୍ଯତେ॥ 8-23-7 (55997) 
ଅଭୀଷୂଣାଂ ହି କର୍ଣସ୍ଯ ଗ୍ରହୀତାନ୍ଯୋ ନ ବିଦ୍ଯତେ।
ଋତେ ହି ତ୍ବାଂ ମହାଭାଗ ବାସୁଦେବସମଂ ଯୁଧି॥ 8-23-8 (55998) 
ସ ପାହି ସର୍ବଥା କର୍ଣଂ ଯଥା ବ୍ରହ୍ମା ମହେଶ୍ବରମ୍।
ଯଥା ଚ ସର୍ବଥାଽଽପତ୍ସୁ ବାର୍ଷ୍ଣେଯଃ ପାତି ପାଣ୍ଡବମ୍। 
ତଥା ମଦ୍ରେଶ୍ବରାଦ୍ଯ ତ୍ବଂ ରାଧେଯଂ ପ୍ରତିପାଲଯ॥  8-23-9 (55999) 
ଭୀଷ୍ମୋ ଦ୍ରୋଣଃ କୃପଃ କର୍ଣୋ ଭବାନ୍ଭୋଜଶ୍ଚ ବୀର୍ଯବାନ୍।
ଶକୁନିଃ ସୌବଲୋ ଦ୍ରୌଣିରହମେବ ଚ ନୋ ବଲମ୍॥ 8-23-10 (56000) 
ଏବମେଷ କୃତୋ ଭାଗୋ ନବଧା ପୃଥିବୀପତେ।
ନ ଚ ଭାଗୋଽତ୍ର ଭୀଷ୍ମସ୍ଯ ଦ୍ରୋଣସ୍ଯ ଚ ମହାତ୍ମନଃ॥ 8-23-11 (56001) 
ତାଭ୍ଯାମତୀତ୍ଯ ତୌ ଭାଗୌ ନିହତା ମମ ଶତ୍ରବଃ।
ବୃଦ୍ବୌ ହି ତୌ ମହେଷ୍ବାସୌ ଛଲେନ ନିହତୌ ଯୁଧି॥ 8-23-12 (56002) 
କୃତ୍ବା ଚାସୁକରଂ କର୍ମ ଗତୌ ସ୍ବର୍ଗମିତୋଽନଘ।
ତଥାନ୍ଯେ ପୁରୁଷବ୍ଯାଘ୍ରାଃ ପରୈର୍ବିନିହତା ଯୁଧି॥ 8-23-13 (56003) 
ଅସ୍ମଦୀଯାଶ୍ଚ ବହବଃ ସ୍ବର୍ଗାଯ ଗମିତାଃ ପରୈଃ।
ତ୍ଯକ୍ତ୍ବା ପ୍ରାଣାନଯ୍ଥାଶକ୍ତି ଚେଷ୍ଟାଂ କୃତ୍ବା ଚ ପୁଷ୍କଲାମ୍।  8-23-14 (56004) 
ତଦିଦଂ ହତଭୂଯିଷ୍ଠଂ ବଲଂ ମମ ନରାଧିପ।
ପୂର୍ବମପ୍ଯଲ୍ପକୈଃ ପାର୍ଥୈର୍ହତଂ କିମୁତ ସାମ୍ପ୍ରତମ୍॥ 8-23-15 (56005) 
ବଲବନ୍ତୋ ମହାତ୍ମାନଃ କୌନ୍ତେଯାଃ ସତ୍ଯବିକ୍ରମାଃ।
ବଲଂ ଶେଷଂ ନ ହନ୍ଯୁର୍ମେ ଯଥା ତତ୍କୁରୁ ପାର୍ଥିବ॥ 8-23-16 (56006) 
ହତବୀରମିଦଂ ସୈନ୍ଯଂ ପାଣ୍ଡବୈଃ ସମରେ ବିଭୋ।
କର୍ଣୋ ହ୍ଯେକୋ ମହାବାହୁରସ୍ମତ୍ପ୍ରିଯହିତେ ରତଃ॥ 8-23-17 (56007) 
ଭବାଂଶ୍ଚ ପୁରୁଷବ୍ଯାଘ୍ର ସର୍ବଲୋକମହାରଥଃ।
ଶଲ୍ଯ କର୍ଣୋଽର୍ଜୁନେନାଦ୍ଯ ଯୋଦ୍ବୁମିଚ୍ଛତି ସଂଯୁଗେ॥ 8-23-18 (56008) 
ତସ୍ମିଞ୍ଜଯାଶା ବିପୁଲା ମଦ୍ରରାଜ ନରାଧିପ।
ତସ୍ଯାଭୀଷୁଗ୍ରହବରୋ ନାନ୍ଯୋଽସ୍ତି ଭୁବି କଶ୍ଚନ॥ 8-23-19 (56009) 
ପାର୍ଥସ୍ଯ ସମରେ କୃଷ୍ଣୋ ଯଥାଽଭୀଷୁଗ୍ରହୋ ବରଃ।
ତଥା ତ୍ବମପି କର୍ଣସ୍ଯ ରଥେଽଭୀଷୁଗ୍ରହୋ ଭବ॥ 8-23-20 (56010) 
ତେନ ଯୁକ୍ତୋ ରଣେ ପାର୍ଥୋ ରକ୍ଷ୍ଯମାଣଶ୍ଚ ପାର୍ଥିବ।
ଯାନି କର୍ମାଣି କୁରୁତେ ପ୍ରତ୍ଯକ୍ଷାଣି ତଥୈବ ତତ୍॥ 8-23-21 (56011) 
ପୂର୍ବଂ ନଃ ସମରେ ହ୍ଯେବମଧୀଦର୍ଜୁନୋ ରିପୂନ୍।
ଇଦାନୀଂ ବିକ୍ରମୋ ହ୍ଯସ୍ଯ କୃଷ୍ଣେନ ସହିତସ୍ଯ ଚ॥ 8-23-22 (56012) 
କୃଷ୍ଣେନ ସହିତଃ ପାର୍ଥୋ ଧାର୍ତରାଷ୍ଟ୍ରୀଂ ମହାଚମୂମ୍।
ଅହନ୍ଯହନି ମଦ୍ରେଶ ଦ୍ରାବଯନ୍ଦୃଶ୍ଯତେ ଯୁଧି॥ 8-23-23 (56013) 
ଭାଗୋଽବଶିଷ୍ଟଃ କର୍ଣସ୍ଯ ତବ ଚୈବ ମହାଦ୍ଯୁତେ।
ତଂ ଭାଗଂ ସହ କର୍ଣେନ ଯୁଗପନ୍ନାଶଯାଦ୍ଯ ହି॥ 8-23-24 (56014) 
ଅରୁଣେନ ଯଥା ସାର୍ଧଂ ତମଃ ସୂର୍ଯୋ ବ୍ଯପୋହତି।
ତଥା କର୍ଣେନ ସହିତୋ ଜହି ପାର୍ଥଂ ମହାହବେ॥ 8-23-25 (56015) 
ଉଦ୍ଯନ୍ତୌ ଚ ଯଥା ସୂର୍ଯୌ ବାଲସୂର୍ଯସମପ୍ରଭୌ।
କର୍ଣଶଲ୍ଯୌ ରଣେ ଦୃଷ୍ଟ୍ବା ବିଦ୍ରବନ୍ତୁ ମହାରଥାଃ॥ 8-23-26 (56016) 
ସୂର୍ଯାରୁଷୌ ଯଥା ଦୃଷ୍ଟ୍ବା ତମୋ ନଶ୍ଯତି ମାରିଷ।
ତଥା ନଶ୍ଯନ୍ତୁ କୌନ୍ତେଯାଃ ସପାଞ୍ଚାଲାଃ ସସୃଞ୍ଜଯାଃ॥ 8-23-27 (56017) 
ରଥିନାଂ ପ୍ରବରଃ କର୍ଣୋ ଯନ୍ତୄଣାଂ ପ୍ରବରୋ ଭବାନ୍।
ସଂଯୋଗୋ ଯୁବଯୋର୍ଲୋକେ ନାଭୂନ୍ନ ଚ ଭବିଷ୍ଯତି॥ 8-23-28 (56018) 
ଯଥା ସର୍ବାସ୍ବବସ୍ଥାସୁ ବାର୍ଷ୍ମେଯଃ ପାତି ପାଣ୍ଡବମ୍।
ତଥା ଭବାନ୍ପରିତ୍ରାତୁ କର୍ଣଂ ବୈକର୍ତନଂ ରଣେ। 
`ସାରଥ୍ଯଂ କ୍ରିଯତାଂ ତସ୍ଯ ଯୁଧ୍ଯମାନସ୍ଯ ସଂଯୁଗେ॥  8-23-29 (56019) 
ଯଥା ଚ ସମରେ କୃଷ୍ଣୋ ରକ୍ଷତେ ସର୍ବତୋଽର୍ଜୁନମ୍।
ତଥା ତ୍ବମପି ରାଧେଯଂ ରକ୍ଷସ୍ବ ଚ ମହାରଣେ'॥ 8-23-30 (56020) 
ତ୍ବଯା ସାରଥିନା ହ୍ଯେଷ ଅପ୍ରଧୃଷ୍ଯୋ ଭବିଷ୍ଯତି।
ଦେବତାନାମପି ରଣେ ସଶକ୍ରାଣାଂ ମହୀପତେ। 
କିଂ ପୁନଃ ପାଣ୍ଡବେଯାନାଂ ମା ବିଶଙ୍କୀର୍ବଚୋ ମମ॥  8-23-31 (56021) 
ସଞ୍ଜଯ ଉବାଚ। 8-23-32x (4880) 
ଦୁର୍ଯୋଧନବଚଃ ଶ୍ରୁତ୍ବା ଶଲ୍ଯଃ କ୍ରୋଧସମନ୍ବିତଃ।
`ଧାର୍ତରାଷ୍ଟ୍ରମଥୋବାଚ ସୃକ୍ବିଣୀ ପରିଲେଲିହନ୍'॥ 8-23-32 (56022) 
ତ୍ରିଶିଖାଂ ଭ୍ରୁକୁଟିଂ କୃତ୍ବା ଧୁନ୍ବନ୍ହସ୍ତୌ ପୁନଃପୁନଃ।
କ୍ରୋଧରକ୍ତେ ମହାନେତ୍ରେ ପରିବୃତ୍ଯ ମହାଭୁଜଃ। 
କୁଲୈଶ୍ବର୍ଯଶ୍ରୁତବଲୈର୍ଦୃପ୍ତଃ ଶଲ୍ଯୋଽବ୍ରବୀଦିଦମ୍॥  8-23-33 (56023) 
ଶଲ୍ଯ ଉବାଚ। 8-23-34x (4881) 
ନ ମାମର୍ହସି ରାଜେଦ୍ର ନିଯୋକ୍ତୁଂ କର୍ମଣୀଦୃଶେ।
ନ ହି ପାପୀଯସଃ ଶ୍ରେଯାନ୍ପ୍ରେଷ୍ଯତ୍ବଂ କର୍ତୁମର୍ହତି॥ 8-23-34 (56024) 
ଯୋ ହ୍ଯଭ୍ଯୁପଗତଂ ମିତ୍ରଂ ଗରୀଯାଂସଂ ବିଶେଷତଃ।
ବଶେ ପାପୀଯସୋ ଧତ୍ତେ ତତ୍କାର୍ଯମଧରୋତ୍ତରମ୍॥ 8-23-35 (56025) 
ବ୍ରହ୍ମଣା ବ୍ରାହ୍ମଣାଃ ସୃଷ୍ଟା ମୁଖାତ୍କ୍ଷତ୍ରଂ ଚ ବାହୁତଃ।
ଊରୁଭ୍ଯାମଥ ବୈଶ୍ଯା ବୈ ଶୂଦ୍ରାଃ ପଦ୍ଭ୍ଯାମିତି ଶ୍ରୁତିଃ॥ 8-23-36 (56026) 
ତେଭ୍ଯୋ ବର୍ଣବିଶେଷାଶ୍ଚ ପ୍ରତିଲୋମାନୁଲୋମଜାଃ।
ଅଥାନ୍ଯୋନ୍ଯସ୍ଯ ସଂଯୋଗାଚ୍ଚାତୁର୍ବର୍ଣ୍ଯସ୍ଯ ଭାରତ॥ 8-23-37 (56027) 
ଗୋପ୍ତାରଃ ସଙ୍ଗୃହୀତାରୋ ଦାତାରଃ କ୍ଷତ୍ରିଯାଃ ସ୍ମୃତାଃ॥  8-23-38 (56028) 
ଯାଜନାଧ୍ଯାପନୈର୍ବିପ୍ରା ବିଶୁଦ୍ବୈଶ୍ଚ ପ୍ରତିଗ୍ରହୈଃ।
ଲୋକସ୍ଯାନୁଗ୍ରହାର୍ଥାଯ ସ୍ଥାପିତା ବ୍ରାହ୍ମଣା ଭୁବି॥ 8-23-39 (56029) 
କୃଷିଶ୍ଚ ପାଶୁପାଲ୍ଯଂ ଚ ବିଶାଂ ଦାନଂ ଚ ଧର୍ମତଃ।
ବ୍ରହ୍ମକ୍ଷତ୍ରବିଶାଂ ଶୂଦ୍ରା ବିହିତାଃ ପରିଚାରକାଃ॥ 8-23-40 (56030) 
ବ୍ରହ୍ମକ୍ଷତ୍ରସ୍ଯ ବିହିତାଃ ସୂତା ବୈ ପରିଚାରକାଃ।
ନ କ୍ଷତ୍ରିଯୋ ବୈ ସୂତାନାଂ ଶୃଣୁଯାଚ୍ଚ କଥଞ୍ଚନ॥ 8-23-41 (56031) 
ଅହଂ ମୂର୍ଧାଭିଷିକ୍ତୋ ହି ରାଜର୍ଷିକୁଲଜୋ ନୃପଃ।
ମହାରଥସମାଖ୍ଯାତଃ ସେବ୍ଯଃ ସ୍ତୁତ୍ଯଶ୍ଚ ବନ୍ଦିନାଂ॥ 8-23-42 (56032) 
ସୋଽମହେତାଦୃଶୋ ଭୂତ୍ବା ନେହାରିବଲସୂଦନଃ।
ସୂତପୁତ୍ରସ୍ଯ ସଙ୍ଗ୍ରାମେ ସାରଥ୍ଯଂ କର୍ତୁମୁତ୍ସହେ॥ 8-23-43 (56033) 
ଅବମନ୍ଯସେ ମାଂ ଗାନ୍ଧାରେ ଧ୍ରୁବଂ ଚାପ୍ଯତିଶଙ୍କସେ।
ଯସ୍ମାଦ୍ବ୍ରବୀଷି ବିସ୍ରବ୍ଧଃ ସାରଥ୍ଯଂ କ୍ରିଯତାମିତି॥ 8-23-44 (56034) 
ଅସ୍ମତ୍ତୋଽଭ୍ଯଧିକଂ କର୍ଣଂ ମନ୍ବାନସ୍ତଂ ପ୍ରଶଂସସି।
ନ ଚାହଂ ଯୁଧି ରାଧେଯଂ ଗଣଯେ ତୁଲ୍ଯମାତ୍ମନଃ॥ 8-23-45 (56035) 
ଆଦିଶ୍ଯତାମଭ୍ଯଧିକୋ ମମାଂଶଃ ପୃଥିବୀପତେ।
ତମହଂ ସମରେ ହତ୍ବା ଗମିଷ୍ଯାମି ଯଥାଗତମ୍॥ 8-23-46 (56036) 
ଅଥବାପ୍ଯେକ ଏବାହଂ ଯୋତ୍ସ୍ଯାମି ତବ ଶତ୍ରୁଭିଃ।
ପଶ୍ଯ ବୀର୍ଯଂ ମମାଦ୍ଯ ତ୍ବଂ ସଙ୍ଗ୍ରାମେ ଦହତୋ ରିପୂନ୍॥ 8-23-47 (56037) 
ନ ଚାପି କାମାନ୍କୌରବ୍ଯ ନିଧାଯ ହୃଦଯେ ପୁମାନ୍।
ଅସ୍ମଦ୍ବିଧଃ ପ୍ରବର୍ତେତ ମା ମା ତ୍ବମତିଶଙ୍କିଥାଃ॥ 8-23-48 (56038) 
ଅପି ଚାପ୍ଯବମାନୋ ମେ ନ କର୍ତବ୍ଯଃ କଥଞ୍ଚନ।
ପଶ୍ଯ ଭୀମୌ ମମ ଭୁଜୌ ବଜ୍ରସଂହନନୌ ଦୃଢୌ॥ 8-23-49 (56039) 
ଧନୁଃ ପଶ୍ଯ ଚ ମେ ଚିତ୍ରଂ ଶରାଂଶ୍ଚାଶୀବିଷପମାନ୍।
ରଥଂ ଚ ପଶ୍ଯ ମେ ଚିତ୍ରଂ ସଦଶ୍ବୈର୍ବାତବେଗିଭିଃ॥ 8-23-50 (56040) 
ଗଦାଂ ଚ ପଶ୍ଯ ଗାନ୍ଧାରେ ହେମପଟ୍ଟବିଭୂଷିତାମ୍।
ଦାରଯେଯଂ ମହୀଂ କ୍ରୁଦ୍ଧୋ ବିକିରେଯଂ ଚ ପର୍ବତାନ୍। 
ଶୋଷଯେଯଂ ସମୁଦ୍ରାଂଶ୍ଚ ପାତଯେଯଂ ଚ ଭାସ୍କରମ୍॥  8-23-51 (56041) 
ତଂ ମାମେବଂବିଧଂ ରାଜନ୍ସମର୍ଥମରିନିଗ୍ରହେ।
କସ୍ମାଦ୍ଯୁନଙ୍କ୍ଷି ସାରଥ୍ଯେ ସୂତସ୍ଯାଧିରଥେସ୍ତୁ ମାମ୍॥ 8-23-52 (56042) 
ନ ଚାପି ମମ ରାଧେଯଃ କଲାମର୍ହତି ଷୋଡଶୀମ୍॥  8-23-53 (56043) 
ସକର୍ଣା ଯେ ତ୍ରଯୋ ଲୋକାଃ ସାର୍ଜୁନାଃ ସଜନାର୍ଦନାଃ।
ନିବଦ୍ବାଂସ୍ତନ୍ତ୍ରଣେ ରାଜନ୍ନ ଗଣେଯଂ କଥଞ୍ଚନ॥ 8-23-54 (56044) 
ନ ଚାହଂ ପ୍ରାକୃତଃ କଶ୍ଚିନ୍ନ ଚାସ୍ମ୍ଯଧିଗତଃ ସ୍ବଯମ୍।
ଅଯଂ ଚାପ୍ଯବମାନୋ ମେ ନ କର୍ତବ୍ଯଃ କଥଞ୍ଚନ॥ 8-23-55 (56045) 
ଆପୃଚ୍ଛେ ତ୍ବାଦ୍ଯ ଗାନ୍ଧାରେ ଯାସ୍ଯାମି ବିଷଯଂ ପ୍ରତି।
ନ ଚାହଂ ସୂତପୁତ୍ରସ୍ଯ ସାରଥ୍ଯମୁପଜଗ୍ମିବାନ୍॥ 8-23-56 (56046) 
ଅବମାନମହଂ ପ୍ରାପ୍ଯ ନ ଯୋତ୍ସ୍ଯାମି କଥଞ୍ଚନ।
ଆପୃଚ୍ଛେ ତ୍ବାଽଦ୍ଯ ଗାନ୍ଧାରେ ଗମିଷ୍ଯାମି ଗୃହାଯ ବୈ॥ 8-23-57 (56047) 
ସଞ୍ଜଯ ଉବାଚ। 8-23-58x (4882) 
ଏବମୁକ୍ତ୍ବା ମହାରାଜ ଶଲ୍ଯଃ ସମିତିଶୋଭନଃ।
ଉତ୍ଥାଯ ପ୍ରଯଯୌ ତୂର୍ଣଂ ରାଜମଧ୍ଯାଦମର୍ଷିତଃ॥ 8-23-58 (56048) 
ପ୍ରଣଯାଦ୍ବହୁମାନାଚ୍ଚ ତଂ ନିଗୃହ୍ଯ ସୁତସ୍ତବ।
ଅବ୍ରବୀନ୍ମଧୁରଂ ବାକ୍ଯଂ ସାମ୍ନା ସର୍ବାର୍ଥସାଧକମ୍॥ 8-23-59 (56049) 
ଯଥା ଶଲ୍ଯ ତ୍ବମାତ୍ଥେଦମେବମେତଦସଂଶଯମ୍।
ଅଭିପ୍ରାଯସ୍ତୁ ମେ କଶ୍ଚିତ୍ତଂ ନିବୋଧ ଜନେଶ୍ବର॥ 8-23-60 (56050) 
ନ କର୍ଣୋଽଭ୍ଯଧିକସ୍ତ୍ବତ୍ତୋ ନ ଚାନ୍ଯେ ଚୈବ ପାର୍ଥିବାଃ।
ନ ଚ ମଦ୍ରେଶ୍ବର ତ୍ବାଂ ବୈ କୃଷ୍ଣଃ ସୋଢୁଂ ଚ ଶକ୍ଷ୍ଯତି॥ 8-23-61 (56051) 
ଋତମେବ ହି ପୂର୍ବାସ୍ତେ ବଦନ୍ତି ପୁରୁଷୋତ୍ତମାଃ।
ତସ୍ମାଦାର୍ତାଯନିଃ ପ୍ରୋକ୍ତୋ ଭବାନିତି ମତିର୍ମମ॥ 8-23-62 (56052) 
ଶଲ୍ଯବୂତସ୍ତୁ ଶତ୍ରୂଣାଂ ଯସ୍ମାତ୍ତ୍ବଂ ଯୁଧି ମାନଦ।
ତସ୍ମାଚ୍ଛଲ୍ଯେତି ତେ ନାମ କଥ୍ଯତେ ପୃଥିବୀତଲେ॥ 8-23-63 (56053) 
ଯଦେତଦ୍ବ୍ଯାହୃତଂ ପୂର୍ବଂ ଭବତା ଭୂରିଦକ୍ଷିଣ।
ତଦେବ କୁରୁ ଧର୍ମଜ୍ଞ ମଦର୍ଥଂ ଯଦ୍ଯଦୁଚ୍ଯତେ॥ 8-23-64 (56054) 
ନ ଚ ତ୍ବତ୍ତୋ ହି ରାଧେଯୋ ନ ଚାହମପି ବୀର୍ଯବାନ୍।
ବୃଣେଽହଂ ତ୍ବାଂ ହଯାଗ୍ର୍ଯାଣାଂ ଯନ୍ତାରମିହ ସଂଯୁଗେ॥ 8-23-65 (56055) 
ମନ୍ଯେ ଚାଭ୍ଯଧିକଂ ଶଲ୍ଯ ଗୁଣୈଃ କର୍ଣଂ ଧନଞ୍ଜଯାତ୍।
ଭବନ୍ତଂ ବାସୁଦେବାଚ୍ଚ ଲୋକୋଽଯମତିମନ୍ଯତେ॥ 8-23-66 (56056) 
କର୍ଣୋ ହ୍ଯଭ୍ଯଧିକଃ ପାର୍ଥାଦସ୍ତ୍ରୈରେବ ନରର୍ଷଭ।
ଭବାନଭ୍ଯଧିକଃ କୃଷ୍ଣାଦଶ୍ବଜ୍ଞାନେ ବଲେ ତଥା॥ 8-23-67 (56057) 
ଯଥାଽଶ୍ବହୃଦଯଂ ବେଦ ବାସୁଦେବୋ ମହାମନାଃ।
ଦ୍ବିଗୁଣଂ ତ୍ବଂ ତଥା ବେତ୍ସି ମଦ୍ରରାଜେଶ୍ବରାତ୍ମଜ॥ 8-23-68 (56058) 
ଶଲ୍ଯ ଉବାଚ। 8-23-69x (4883) 
ଯନ୍ମାଂ ବ୍ରବୀଷି ଗାନ୍ଧାରେ ମଧ୍ଯେ ସୈନ୍ଯସ୍ଯ କୌରବ।
ବିଶିଷ୍ଟଂ ଦେବକୀପୁତ୍ରାତ୍ପ୍ରୀତିମାନସ୍ମ୍ଯହଂ ତ୍ବଯି॥ 8-23-69 (56059) 
ଏଷ ସାରଥ୍ଯମାତିଷ୍ଠେ ରାଧେଯସ୍ଯ ଯଶସ୍ବିନଃ।
ଯୁଧ୍ଯତଃ ପାଣ୍ଡବାଗ୍ର୍ଯେଣ ଯଥା ତ୍ବଂ ବୀର ମନ୍ଯସେ॥ 8-23-70 (56060) 
ସମଯଶ୍ଚ ହି ମେ ବୀର କଶ୍ଚିଦ୍ବୈକର୍ତନଂ ପ୍ରତି।
ଉତ୍ସୃଜେଯଂ ଯଥାଶ୍ରଦ୍ବମହଂ ବାଚୋଽସ୍ଯ ସନ୍ନିଧୌ॥ 8-23-71 (56061) 
ସଞ୍ଜଯ ଉବାଚ। 8-23-72x (4884) 
ତଥେତି ରାଜନ୍ପୁତ୍ରସ୍ତେ ସହ କର୍ଣେନ ଭାରତ।  8-23-72 (56062) 
ଅବ୍ରବୀନ୍ମଦ୍ରରାଜସ୍ଯ ମତଂ ଭରତସxxxx॥ ॥  8-23-72 (56063) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ତ୍ରଯୋବିଂଶୋଽଧ୍ଯାଯଃ॥ 23 ॥

Mahabharata - Karna Parva - Chapter Footnotes

8-23-8 ଅଭୀଷୂଣାଂ ହଯରଶ୍ମୀନାମ୍॥ 8-23-22 ପୁନର୍ନଃ ସମରେ ରାଜନ୍ମାବଧୀଦର୍ଜୁନୋ ରିପୂନ୍। ଇତି କ.ପାଠଃ॥ 8-23-29 ତ୍ରାତୁ ତ୍ରାଯତାମ୍॥ 8-23-34 ପାପୀଯସଃ ନୀଚଯୋନେଃ ପ୍ରେଷ୍ଯତ୍ବଂ ଦାସତ୍ବମ୍॥ 8-23-41 ନ ବିଟ୍ଶୂଦ୍ରସ୍ଯ ସଂଯୋଗଂ ଶୃଣୁ ଚାନ୍ଯଂ ମମାନଘ ଇତି କ.ଖ.ପାଠଃ॥ 8-23-62 ଋତମେବ ଅଯନଂ ଆଶ୍ରଯୋ ଯେଷାଂ ତେ ଋତାଯନାସ୍ତେଷାଂ ଗୋତ୍ରାପତ୍ଯମାର୍ତାଯନିସ୍ତ୍ବମ୍॥ 8-23-71 ବାଚ ଉତ୍ସୃଜେଯଂ ତାଃ ଅନେନ କ୍ଷନ୍ତବ୍ଯା ଇତି ଭାବଃ॥ 8-23-23 ତ୍ରଯୋବିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 024

॥ ଶ୍ରୀଃ ॥

8.24. ଅଧ୍ଯାଯଃ 024 

Mahabharata - Karna Parva - Chapter Topics

ଦୁର୍ଯୋଧନେନ ଶଲ୍ଯମ୍ପ୍ରତି ତ୍ରିପୁରାସୁରକଥାକଥନାରମ୍ଭଃ॥ 1 ॥ ତ୍ରିପୁରାସୁରୋପଦ୍ରୁତୈର୍ଦେବୈଃ ସ୍ତୁଲ୍ଯା ରୁଦ୍ରପ୍ରସାଦନମ୍॥ 2 ॥

Mahabharata - Karna Parva - Chapter Text

8-24-0 (56064) 
ଦୁର୍ଯୋଧନ ଉବାଚ। 8-24-0x (4885) 
ଭୂଯ ଏବ ତୁ ମଦ୍ରେଶ ଯତ୍ତ୍ବା ବକ୍ଷ୍ଯାମି ତଚ୍ଛୃଣୁ।
ଯଥା ପୁରାବୃତ୍ତମିଦଂ ଯୁଦ୍ଧେ ଦେବାସୁରେ ପ୍ରଭୋ॥ 8-24-1 (56065) 
ଯଦୁକ୍ତବାନ୍ପିତୁର୍ମହ୍ଯଂ ମାର୍କଣ୍ଡେଯୋ ମହାତପାଃ।
ବ୍ରୁବତସ୍ତଦଶେଷେଣ ମମ ରାଜର୍ଷିସତ୍ତମ। 
ନିବୋଧ ମନସା ଚାତ୍ର ନ ତେ କାର୍ଯା ବିଚାରଣା॥  8-24-2 (56066) 
`ସମୁତ୍ପନ୍ନୋ ହି ରାଜାନଃ ପ୍ରମୋହ ଇତି ନିଶ୍ଚଯମ୍।
କୃତ୍ବା ଚୈବ ବ୍ଯବସ୍ଯନ୍ତି ସର୍ବେ ଧର୍ମାର୍ଥନିଶ୍ଚଯାନ୍॥ 8-24-3 (56067) 
ଦେବାନାମସୁରାଣାଂ ଚ ମହାନାସୀତ୍ସମୁଚ୍ଛ୍ରଯଃ।
ସୈଂହିକେଯାସ୍ତଦୋଦ୍ବୃତ୍ତା ବିବୁଧାନବସୂଦଯନ୍। 
ତେ ନିରସ୍ତଃ କୃତା ଦେବୈର୍ଦାନବା ବଲଗର୍ବିତାଃ'॥  8-24-4 (56068) 
ତତ୍ରାସୀତ୍ପ୍ରଥମୋ ରାଜନ୍ସଙ୍ଗ୍ରାମସ୍ତାରକାମଯଃ।
ନିର୍ଜିତାଶ୍ଚ ତତୋ ଦୈତ୍ଯା ଦୈବତୈରିତି ନଃ ଶ୍ରୁତିଃ॥ 8-24-5 (56069) 
ଭଗ୍ନଦର୍ପା ନିରୁତ୍ସାହାଃ ପାତାଲଂ ବିବିଶୁସ୍ତଦା॥  8-24-6 (56070) 
ନିର୍ଜିତେଷୁ ଚ ଦୈତ୍ଯେଷୁ ତାରକସ୍ଯ ସୁତାସ୍ତ୍ରଯଃ।
ତାରାକ୍ଷଃ କମଲାକ୍ଷଶ୍ଚ ବିଦ୍ଯୁନ୍ମାଲୀ ଚ ପାର୍ଥିବ॥ 8-24-7 (56071) 
ତପ ଉଗ୍ରଂ ସମାସ୍ଥାଯ ନିଯମେ ପରମେ ସ୍ଥିତାଃ।
ତପସା କର୍ଣଯାମାସୁର୍ଦେହାଂସ୍ତାଞ୍ଶତ୍ରୁକର୍ଶନାଃ॥ 8-24-8 (56072) 
ଦମେନ ତପସା ଚୈବ ନିଯମେନ ସମାଧିନା।
ତେଷାଂ ପିତାମହଃ ପ୍ରୀତୋ ବରଦଃ ପ୍ରଦଦୌ ବରମ୍॥ 8-24-9 (56073) 
ଅବଧ୍ଯତ୍ବଂ ଚ ତେ ସର୍ବେ ସର୍ବଭୂତେଷୁ ସର୍ବଦା।
ସହିତା ବରଯାମାସଃ ସର୍ବଲୋକପିତାମହମ୍॥ 8-24-10 (56074) 
ତାନବ୍ରବୀତ୍ତଦା ଦେବଃ ସର୍ବଲୋକଗୁରୁଃ ପ୍ରଭୁଃ।
ନାସ୍ତି ସର୍ବାମରତ୍ବଂ ବୈ ନିବର୍ତଧ୍ବମିତୋଽସୁରାଃ। 
ଅନ୍ଯଂ ବରଂ ବୃଣୀଧ୍ବଂ ବୈ ରୋଚତେ ଯାଦୃଶୋ ହି ବଃ॥  8-24-11 (56075) 
ତତସ୍ତେ ସହିତା ରାଜନ୍ସମ୍ପ୍ରଧାର୍ଯାସକୃଦ୍ବହୁଃ।
ସର୍ବଲୋକେଶ୍ବରଂ ବାକ୍ଯଂ ପ୍ରଣମ୍ଯୈନମଥାଽବ୍ରୁବନ୍॥ 8-24-12 (56076) 
ବସ୍ତୁମିଚ୍ଛାମ ନଗରଂ କର୍ତୁଂ କାମଗମଂ ଶୁଭମ୍।
ସର୍ବକାମସମୃଦ୍ବାର୍ଥମବଧ୍ଯଂ ଦେବଦାନବୈଃ॥ 8-24-13 (56077) 
ଯକ୍ଷରକ୍ଷୋରଗଗଣୈର୍ନାନାଜାତିଭିରେବ ଚ।
ନ କୃତ୍ଯାଭିର୍ନ ଶସ୍ତ୍ରୈଶ୍ଚ ନ ଶାପୈର୍ବ୍ରହ୍ମବାଦିନାମ୍। 
ବଧ୍ଯେତ ତ୍ରିପୁରଂ ଦେବ ପ୍ରଯଚ୍ଛେଃ ପ୍ରପିତାମହ॥  8-24-14 (56078) 
ବଯଂ ପୁରାଣି ତ୍ରୀଣ୍ଯେବ ସମାସ୍ଥାଯ ମହୀମିମାମ୍।
ବିଚରିଷ୍ଯାମ ଲୋକେଽସ୍ମିଂସ୍ତ୍ବତ୍ପ୍ରସାଦପୁରସ୍କୃତାଃ॥ 8-24-15 (56079) 
ତତୋ ବର୍ଷସହସ୍ରେଷୁ ସମେଷ୍ଯାମଃ ପରସ୍ପରମ୍।
ଏକୀଭାବଂ ଗଭିଷ୍ଯନ୍ତି ପୁରାଣ୍ଯେତାନି ଚାନଘ॥ 8-24-16 (56080) 
ସମାଗତାନି ଚୈତାନି ଯୋ ହନ୍ଯାଦ୍ଭଗବାଂସ୍ତଦା।
ଏକେଷୁଣା ଦେବବରଃ ସ ନୋ ମୃତ୍ଯୁର୍ଭବିଷ୍ଯତି॥ 8-24-17 (56081) 
ଦୁର୍ଯୋଧନ ଉବାଚ। 8-24-18x (4886) 
ତେଷାଂ ତଦ୍ବଚନଂ ଶ୍ରୁତ୍ବା ଦାନବାନାଂ ପିତାମହଃ।
ଏବମସ୍ତ୍ବିତି ତାନ୍ଦେବଃ ପ୍ରତ୍ଯୁକ୍ତ୍ବା ପ୍ରାବିଶଦ୍ଦିବମ୍॥ 8-24-18 (56082) 
ତେ ତୁ ଲବ୍ଧବରାଃ ପ୍ରୀତାଃ ସମ୍ପ୍ରଧାର୍ଯ ପରସ୍ପରମ୍।
ପୁରତ୍ରଯବିସୃଷ୍ଟ୍ଯର୍ଥଂ ମଯଂ ବବ୍ରୁର୍ମହାରଥାଃ। 
ବିଶ୍ବକାର୍ମାଣମଜରଂ ଦୈତ୍ଯଦାନବପୂଜିତମ୍॥  8-24-19 (56083) 
ତତୋ ମଯଃ ସ୍ବତପସା ଚକ୍ରେ ଧୀମାନ୍ପୁରାଣି ଚ।
ତ୍ରୀଣି କାଞ୍ଚନମେକଂ ବୈ ରୌପ୍ଯଂ କାର୍ଷ୍ଣାଯସଂ ତଥା॥ 8-24-20 (56084) 
କାଞ୍ଚନଂ ଦିବି ତତ୍ରାସୀଦନ୍ତରିକ୍ଷେ ଚ ରାଜତମ୍।
ଆଯସଂ ଚାଭବଦ୍ଭୌମଂ ତଦା ତେଷାଂ ପରନ୍ତପ॥ 8-24-21 (56085) 
ଏକୈକଂ ଯୋଜନଶତଂ ବିସ୍ତୃତଂ ତାବଦାଯତମ୍।
ଦୃଢଂ ଚାଟ୍ଟାଲକଯୁତଂ ବୃହତ୍ପ୍ରାକାରତୋରଣମ୍॥ 8-24-22 (56086) 
ଗୃହପ୍ରବରସମ୍ବାଧମସମ୍ବାଧମହାପଥମ୍।
ପ୍ରାସାଦୈର୍ବିବିଧୈଶ୍ଚାପି ଦ୍ବାରୈଶ୍ଚୈବୋପଶୋଭିତମ୍॥ 8-24-23 (56087) 
ତ୍ରିପୁରଂ ତେଷୁ ଚାପ୍ଯାସନ୍ରାଜାନୋ ବୈ ପୃଥକ୍ପୃଥକ୍।
ଦିବ୍ଯମାଲ୍ଯାମ୍ବରଧରା ଦୈତେଯା ରାଜସତ୍ତମ॥ 8-24-24 (56088) 
କାଞ୍ଚନଂ ତାରକାକ୍ଷସ୍ଯ ଦିବ୍ଯମାସୀନ୍ମହାତ୍ମନଃ।
ରାଜତଂ କମଲାକ୍ଷସ୍ଯ ବିଦ୍ଯୁନ୍ମାଲିନ ଆଯସମ୍॥ 8-24-25 (56089) 
ତ୍ରଯସ୍ତେ ଦୈତ୍ଯରାଜାନସ୍ତ୍ରୀଁଲ୍ଲୋକାନାଶୁ ତେଜସା।
ଆକ୍ରମ୍ଯ ତସ୍ଥୁରୂଚୁଶ୍ଚ କଶ୍ଚ ନାମ ପ୍ରଜାପତିଃ॥ 8-24-26 (56090) 
ତେଷାଂ ଦାନବମୁଖ୍ଯାନାଂ ପ୍ରଯୁତାନ୍ଯର୍ବୁଦାନି ଚ।
କୋଟ୍ଯାଶ୍ଚାପ୍ରତିବୀରାଣାଂ ସମାଜଗ୍ମୁସ୍ତତସ୍ତତଃ॥ 8-24-27 (56091) 
ମାଂସାଶିନଃ ସୁଦୃପ୍ତାଶ୍ଚ ସୁରୈର୍ବିନିକୃତାଃ ପୁରା।
ମହଦୈଶ୍ବର୍ଯମିଚ୍ଛନ୍ତସ୍ତ୍ରିପୁରଂ ଦୁର୍ଗମାଶ୍ରିତାଃ॥ 8-24-28 (56092) 
ସର୍ବେଷାଂ ଚ ପୁନଶ୍ଚୈଷାଂ ସର୍ବଯୋଗବହୋ ମଯଃ।
ତମାଶ୍ରିତ୍ଯ ହି ତେ ସର୍ବେଽବର୍ତଯନ୍ନକୁତୋଭଯାଃ॥ 8-24-29 (56093) 
ଯୋ ହି ଯଂ ମନସା କାମଂ ଦଧ୍ଯୌ ତ୍ରିପୁରସଂଶ୍ରଯଃ।
ତସ୍ମୈ ତସ୍ମୈ ମଯସ୍ତଂ ତଂ ବିଦଧେ ମାଯଯା ତଦା॥ 8-24-30 (56094) 
ତାରକାକ୍ଷସୁତଶ୍ଚାସୀଦ୍ବରିର୍ନାମ ମହାବଲଃ।
ତପସ୍ତେପେ ପରମକଂ ଯେନାତୁଷ୍ଯତ୍ପିତାମହଃ॥ 8-24-31 (56095) 
ସନ୍ତୁଷ୍ଟମବୃଣୋଦ୍ଦେବଂ ବାପୀ ଭବତୁଃ ନଃ ପୁରେ।
ଶସ୍ତ୍ରୈର୍ବିନିହତା ଯତ୍ର କ୍ଷିପ୍ତାଃ ସ୍ଯୁର୍ବଲବତ୍ତରାଃ॥ 8-24-32 (56096) 
ସ ତୁ ଲବ୍ଧ୍ବା ବରଂ ବୀରସ୍ତାରକାକ୍ଷସୁତୋ ହରିଃ।
ସସୃଜେ ତତ୍ର ବାପୀଂ ତାଂ ମୃତସଞ୍ଜୀବିନୀଂ ପ୍ରଭୋ॥ 8-24-33 (56097) 
ଯେନ ରୂପେଣ ଯୋ ଦୈତ୍ଯୋ ଯେନ ବେଷେଣ ଚାପ୍ଯଥ।
କ୍ଷିପ୍ଯତେ ନିହତୋ ବାପ୍ଯାଂ ତାଦୃଶେନୈବ ଜାଯତେ। 
ସମ୍ପୂର୍ଣବଲବୀର୍ଯସ୍ତୁ ରାଜଞ୍ଛୌର୍ଯସମନ୍ବିତଃ॥  8-24-34 (56098) 
ଏବଂ ବୀର୍ଯେଣ ସଂଯୁକ୍ତାଂ କୃତାଂ ତେନ ମହାତ୍ମନା।
ତାଂ ପ୍ରାପ୍ଯ ତ୍ରୈପୁରା ବାପୀଂ ଲୋକାନ୍ସର୍ବାନ୍ବବାଧିରେ॥ 8-24-35 (56099) 
ମହତା ତପସା ସିଦ୍ଧାଃ ସୁରାଣାଂ ଭଯବର୍ଧନାଃ।
ଏକସ୍ମିନ୍ନିହତେ ଦୈତ୍ଯେ ସୃଜନ୍ତି ସ୍ମ ଦଶାସୁରାନ୍। 
ନ ତେଷାଂ ବିଦ୍ଯତେ ଯୁଦ୍ବେ କ୍ଷଯୋ ରାଜନ୍କଥଞ୍ଚନ॥  8-24-36 (56100) 
ତତସ୍ତେ ଲୋଭମୋହାଭ୍ଯାମଭିଭୂତା ବିଚେତସଃ।
ନିର୍ଭୀକାଃ ସହିତାଃ ସର୍ବେ ସ୍ଥାପିତାଃ ସମଲୋଲୁପାଃ॥ 8-24-37 (56101) 
ବିଦ୍ରାବ୍ଯ ସଗଣାନ୍ଦେବାଂସ୍ତତ୍ରତତ୍ର ତଦାତଦା।
ବିଚେରୁଃ ସ୍ବେନ କାମେନ ବରଦାନେନ ଦର୍ପିତାଃ॥ 8-24-38 (56102) 
ଦେବୋଦ୍ଯାନାନି ସର୍ବାଣି ସ୍ଥାନାନି ଚ ଦିବୌକସାମ୍।
ଋଷୀଣାମାଶ୍ରମାନ୍ପୁଣ୍ଯାନ୍ରମ୍ଯାଞ୍ଚନପଦାଂସ୍ତଥା। 
ଉତ୍ସାଦଯନ୍ତ ମର୍ଯାଦାଂ ଦାନବା ଦୁଷ୍ଟଚାରିଣଃ॥  8-24-39 (56103) 
ନିଃସ୍ଥାନାଶ୍ଚ କୃତା ଦେବା ଋଷଯଃ ପିତୃଭିଃ ସହ।
ଦୈତ୍ଯୈସ୍ତ୍ରିଭିସ୍ତ୍ରଯୋ ଲୋକା ହ୍ଯାକ୍ରାନ୍ତାସ୍ତୈଃ ସୁରେତରୈଃ॥ 8-24-40 (56104) 
ପୀଡ୍ଯମାନେଷୁ ଲୋକେଷୁ ତତଃ ଶକ୍ରୋ ମରୁଦ୍ବୃତଃ।
ପୁରାଣ୍ଯାଯୋଧଯାଞ୍ଚକ୍ରେ ବଜ୍ରହସ୍ତଃ ସମନ୍ତତଃ॥ 8-24-41 (56105) 
ନାଶକତ୍ତାନ୍ଯଭେଦ୍ଯାନି ଯଦା ଭେତ୍ତୁଂ ପୁରନ୍ଦରଃ।
ପୁରାଣି ବରଦତ୍ତାନି ଧାତ୍ରା ତେନ ନରାଧିପ॥ 8-24-42 (56106) 
ତଦା ଭୀତଃ ସୁରପତିର୍ମୁକ୍ତ୍ବା ତାନି ପୁରାଣ୍ଯଥ।
ତୈରେବ ବିବୁଧୈଃ ସାର୍ଧଂ ପିତାମହମରିନ୍ଦମ। 
ଜଗାମାଥ ତଦାଖ୍ଯାତୁଂ ବିପ୍ରକାରଂ ସୁରେତରୈଃ॥  8-24-43 (56107) 
ତେ ତତ୍ତ୍ବଂ ସର୍ବମାଖ୍ଯାଯ ଶିରୋଭିଃ ସମ୍ପ୍ରଣମ୍ଯ ଚ।
ତଦ୍ବଧୋପାଯମାଚକ୍ଷ୍ବ ଭଗବନ୍ନିତି ଚାବ୍ରୁବନ୍॥ 8-24-44 (56108) 
ଶ୍ରୁତ୍ବା ତଦ୍ଭଗବାନ୍ଦେବୋ ଦେବାନିଦମୁବାଚ ହ।
ଶ୍ରୂଯତାଂ ତ୍ରିଦଶାଃ ସର୍ବେ ଯଥେଦଂ ବାକ୍ଯଗୌରବମ୍॥ 8-24-45 (56109) 
ଦୁରାତ୍ମାନୋଽସୁରା ନିତ୍ଯଂ ତେ ଚାପି ବିବୁଧା ମମ।
ନ ଶକ୍ନୁବନ୍ତି ତେ (ଯେ) ସର୍ବେ ଯୁଷ୍ମାନ୍ବୈ ପୀଡଯନ୍ତି ତେ॥ 8-24-46 (56110) 
ଅହଂ ସମସ୍ତୁ ସର୍ବେଷାଂ ଭୂତାନାଂ ନାତ୍ର ସଂଶଯଃ।
ଅବିନୀତା ନିହନ୍ତବ୍ଯା ଇତ୍ଯେବଂ ପ୍ରବ୍ରବୀମି ବଃ॥ 8-24-47 (56111) 
ଏକେଷୁଣା (ହି) ବିଭେଦ୍ଯାନି ତାନି ଦୁର୍ଗାଣି ନାନ୍ଯଥା।
ଶକ୍ତସ୍ତୁ ତାନି ବାଣେନ ଭେତ୍ତୁଂ କାମଂ ତ୍ରିଲୋଚନଃ॥ 8-24-48 (56112) 
ତେ ଯୂଯଂ ସ୍ଥାଣୁମୀଶାନଂ ଜିଷ୍ମୁମକ୍ଲିଷ୍ଟକାରିଣମ୍।
ଯୋଦ୍ବାରଂ ବୃଣୁତ କ୍ଷିପ୍ରଂ ସ ତାନ୍ହନ୍ତା ସୁରେତରାନ୍॥ 8-24-49 (56113) 
ତେ ଦେବାସ୍ତେନ ବାକ୍ଯେନ ଚୋଦିତାଃ ପ୍ରଣତାଃ ସ୍ଥିତାଃ।
ଦିବ୍ଯଂ ବର୍ଷସହସ୍ରଂ ବୈ ତପସ୍ତପ୍ତ୍ବା ସୁରର୍ଷଭାଃ। 
ଶୁଭାତ୍ମାନୋ ମହାତ୍ମାନୋ ଜଗ୍ମୁର୍ବୈ ବୃଷଭଧ୍ବଜମ୍॥  8-24-50 (56114) 
ବ୍ରହ୍ମାଣମଗ୍ରତଃ କୃତ୍ବା ଶରଣ୍ଯଂ ଶରଣାଗତାଃ।
ତପଃ ପରମମାଜଗ୍ମୁର୍ଗୃଣନ୍ତୋ ବ୍ରହ୍ମ ଶାଶ୍ବତମ୍॥ 8-24-51 (56115) 
ଅନଙ୍ଗମଥନଂ ସର୍ବେ ଭବଂ ସର୍ବାତ୍ମନା ଗତାଃ।
ଦେବଦେବଂ ପରଂ ସ୍ଥାଣୁଂ ବରଦଂ ତ୍ର୍ଯମ୍ବକଂ ଶିବମ୍॥ 8-24-52 (56116) 
ଶର୍ବମୀଡ୍ଯମଜଂ ରୁଦ୍ରଂ ଶଶାଙ୍କାଙ୍କିତମୂର୍ଧଜମ୍।
ତୁଷ୍ଟୁବୁର୍ବାଗ୍ଭିରୁଗ୍ରାଭିର୍ଭଯେଷ୍ବଭଯମଚ୍ଯୁତମ୍। 
ସର୍ବାତ୍ମାନଂ ମହାତ୍ମାନଂ ଯେନାପ୍ତଂ ବିଶ୍ବମାତ୍ମନା॥  8-24-53 (56117) 
ତପୋବିଶେଷୈର୍ବିବିଧୈର୍ଯୋଗଂ ଯୋ ବେଦ ଚାତ୍ମନଃ।
ଯଃ ସାଙ୍ଖ୍ଯମାତ୍ମନା ବେତ୍ତି ଯସ୍ଯ ଚାତ୍ମା ବେଶେ ସଦା॥ 8-24-54 (56118) 
ତଂ ତେ ଦଦୃଶୁରୀଶାନଂ ତେଜୋରାଶିମୁମାପତିମ୍।
`ପରେଣ ଯତ୍ନେନ ଭବଂ ତ୍ରିଦଶାଃ ଶର୍ବମୀଶ୍ବରମ୍'। 
ଅନନ୍ଯସଦୃଶଂ ଲୋକେ ପ୍ରତପନ୍ତମକଲ୍ମଷମ୍॥  8-24-55 (56119) 
ଏକଶ୍ଚ ଭଗବାଂସ୍ତତ୍ର ନାନାରୂପମକଲ୍ପଯତ୍।
ଆତ୍ମନଃ ପ୍ରତିରୂପାଣି ରୂପାଣ୍ଯଥ ମହାତ୍ମନି। 
ପରସ୍ପରସ୍ଯ ଚାପଶ୍ଯନ୍ସର୍ବେ ପରମବିସ୍ମିତାଃ॥  8-24-56 (56120) 
ସର୍ବଭୂତମଯଂ ଦୃଷ୍ଟ୍ବା ତମଜଂ ଜଗତଃ ପରିମ୍।
ଦେବା ବ୍ରହ୍ମର୍ଷଯଶ୍ଚୈବ ଶିରୋଭିର୍ଧରଣୀଂ ଗତାଃ॥ 8-24-57 (56121) 
ତାନ୍ସ୍ବସ୍ତିବାଚ୍ଯ ଚାଭ୍ଯର୍ଚ୍ଯ ସମୁତ୍ଥାପ୍ଯ ଚ ଶଙ୍କରଃ।
ବ୍ରୂତବ୍ରୂତେତି ଭଗବାନ୍ସ୍ମଯମାନୋଽଭ୍ଯଭାଷତ॥ 8-24-58 (56122) 
ତ୍ର୍ଯମ୍ବକେଣାଭ୍ଯନୁଜ୍ଞାତାସ୍ତତସ୍ତେ ସ୍ବସ୍ଥଚେତସଃ।
ନମୋ ନମୋ ନମସ୍ତେଽସ୍ତୁ ପ୍ରଭୋ ଇତ୍ଯବ୍ରୁବନ୍ଭବମ୍॥ 8-24-59 (56123) 
ନମୋ ଦେବାଧିଦେବାଯ ପ୍ରିଯାଧାଘ୍ନେଽତିମନ୍ଯବେ।
ପ୍ରଜାପତିମଖଘ୍ନାଯ ପ୍ରଜାପତିଭିରୀଡ୍ଯତେ॥ 8-24-60 (56124) 
ନମଃ ସ୍ତୁତାଯ ସ୍ତୁତ୍ଯାଯ ସ୍ତୂଯମାନାଯ ଶମ୍ଭବେ।
ବିଲୋହିତାଯ ରୁଦ୍ରାଯ ନୀଲଗ୍ରୀବାଯ ଶୂଲିନେ॥ 8-24-61 (56125) 
ଅମୋଘାଯ ମୃଗାକ୍ଷାଯ ପ୍ରବରାଯୁଧଯୋଧିନେ।
ଅର୍ହାଯ ଚୈବ ଶୁଦ୍ବାଯ କ୍ଷଯାଯ କ୍ରଥନାଯ ଚ॥ 8-24-62 (56126) 
ଦୁର୍ବାରଣାଯ ଶୁକ୍ରାଯ ବ୍ରହ୍ମଣେ ବ୍ରହ୍ମଚାରିଣେ।
ଈଶାନାଯାପ୍ରମେଯାଯ ନିହନ୍ତ୍ରେ ଚର୍ମବାସସେ॥ 8-24-63 (56127) 
ତପୋରତାଯ ପିଙ୍ଗାଯ ବ୍ରତିନେ କୃତ୍ତିବାସସେ।
କୁମାରପିତ୍ରେ ତ୍ର୍ଯକ୍ଷାଯ ପ୍ରବରାଯୁଧଧାରିଣେ॥ 8-24-64 (56128) 
ପ୍ରପନ୍ନାର୍ତିବିନାଶାଯ ବ୍ରହ୍ମଦ୍ବିଟ୍ସଙ୍ଘଘାତିନେ।
ବନସ୍ପତୀନାଂ ପତଯେ ବନାନାଂ ପତଯେ ନମଃ॥ 8-24-65 (56129) 
ଗବାଂ ଚ ପତଯେ ନିତ୍ଯଂ ଯଜ୍ଞାନାଂ ପତଯେ ନମଃ।
ନମୋସ୍ତୁ ତେ ସସୈନ୍ଯାଯ ତ୍ର୍ଯମ୍ବକାଯାମିତୌଜସେ। 
ମନୋବାକ୍କର୍ମଭିର୍ଦେବ ତ୍ବାଂ ପ୍ରପନ୍ନାନ୍ଭଜସ୍ବ ନଃ॥  8-24-66 (56130) 
ତତଃ ପ୍ରସନ୍ନୋ ଭଗବାନ୍ସ୍ବାଗତେନାଭିନନ୍ଦ୍ଯ ଚ।
ପ୍ରୋବାଚ ବ୍ଯେତୁ ବସ୍ତ୍ରାସୋ ବ୍ରୂତ କିଂ କରବାଣି ବଃ॥ 8-24-67 (56131) 
`ଦେବାଃ ଶର୍ବସ୍ଯ ବଚନଂ ଶ୍ରୁତ୍ବା ହର୍ଷମୁପାଗତାଃ'॥ ॥  8-24-68 (56132) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଚତୁର୍ବିଂଶୋଽଧ୍ଯାଯଃ॥ 24 ॥

Mahabharata - Karna Parva - Chapter Footnotes

8-24-2 ପିତୁଃ ପୁରତଃ। ମହ୍ଯଂ ମମ॥ 8-24-5 ତାରକାମଯଃ ତାରକାସୁର ଏବାମଯୋ ରୋଗବତ୍ପରାଭବହେତୁର୍ଯତ୍ର ସ ତଥା॥ 8-24-60 ଈଡ୍ଯତେ ଈଡ୍ଯମାନାଯ। କର୍ମଣୀଦମପୌରୁଷମ୍॥ 8-24-66 ଭଜସ୍ବ ଇଷ୍ଟୈଃ କାମୈଃ ପୂରଯସ୍ବ॥ 8-24-68 ବ୍ଯେତୁ ବ୍ଯପଗଚ୍ଛତୁ॥ 8-24-24 ଚତୁର୍ବିଂଶୋଽଧ୍ଯାଯ॥





କର୍ଣପର୍ବ - ଅଧ୍ଯାଯ 025

॥ ଶ୍ରୀଃ ॥

8.25. ଅଧ୍ଯାଯଃ 025 

Mahabharata - Karna Parva - Chapter Topics

ଦେବୈ ରୁଦ୍ରବଚନାତ୍ତସ୍ଯ ସ୍ବସ୍ବାର୍ଧବଲଦାନପୂର୍ବକଂ ତ୍ରିପୁରସଂହାରାଯାଭିଷେଚନମ୍॥ 1 ॥

Mahabharata - Karna Parva - Chapter Text

8-25-0 (56133) 
ଦୁର୍ଯୋଧନ ଉବାଚ। 8-25-0x (4887) 
ପିତୃଦେବର୍ଷିସଙ୍ଘେଭ୍ଯୋଽଭଯେ ଦତ୍ତେ ମହାତ୍ମନା।
ସତ୍କୃତ୍ଯ ଶଂକରଂ ପ୍ରାହ ବ୍ରହ୍ମା ଲୋକପିତାମହଃ॥ 8-25-1 (56134) 
ଇମାନ୍ଯସୁରଦୁର୍ଗାଣି ଲୋକାଂସ୍ତ୍ରୀନାକ୍ରମନ୍ତି ହି।
କଶ୍ଚ ପ୍ରଜାପତିର୍ଘୋରାଂସ୍ତାନ୍ସ୍ରର୍ବାଞ୍ଜହି ମା ଚିରମ୍॥ 8-25-2 (56135) 
ବରାତିସର୍ଗାଦ୍ଦେବେଶ ପ୍ରାଜାପତ୍ଯମିଦଂ ପରମ୍।
ମଯାଽଧିତିଷ୍ଠତା ଦତ୍ତୋ ଦାନବେଭ୍ଯୋ ମହାନ୍ବରଃ॥ 8-25-3 (56136) 
ନାସ୍ତ୍ଯନ୍ଯୋ ଯୁଧି ତେଷାଂ ବୈ ନିହନ୍ତା ଇତି ନଃ ଶ୍ରୁତମ୍।
ତାନତିକ୍ରାନ୍ତମର୍ଯାଦାନ୍ନାନ୍ଯଃ ସଂହର୍ତୁମର୍ହତି। 
ତ୍ବାମୃତେ ସର୍ବଭୂତେଶ ତ୍ବଂ ହ୍ଯେଷାଂ ପ୍ରତ୍ଯରିର୍ବଧେ॥  8-25-4 (56137) 
ସ ତ୍ବଂ ଦେବ ପ୍ରପନ୍ନାନାଂ ଯାଚତାଂ ଚ ଦିବୋକସାମ୍।
କୁରୁ ପ୍ରସାଦଂ ବରଦ ଦାନବାଞ୍ଜହି ସଂଯୁଗେ॥ 8-25-5 (56138) 
ତ୍ବତ୍ପ୍ରସାଦାଜ୍ଜଗତ୍ସର୍ବଂ ସୁଖମୈଧତ ମାନଦ।
ଶରଣ୍ଯସ୍ତ୍ବଂ ହି ଦେବାନାଂ ବଯଂ ତ୍ବାଂ ଶରଣଂ ଗତାଃ॥ 8-25-6 (56139) 
ଈଶ୍ବର ଉବାଚ। 8-25-7x (4888) 
ହନ୍ତବ୍ଯାଃ ଶତ୍ରବଃ ସର୍ବେ ଯୁଷ୍ମାକମିତି ମେ ମତିଃ।
ନ ତ୍ବେକଶ୍ଚୋତ୍ସହେ ହନ୍ତୁଂ ବଲିନଃ ସୁରବିଦ୍ବିଷଃ॥ 8-25-7 (56140) 
ତେ ଯୂଯଂ ସହିତାଃ ସର୍ବେ ମଦୀଯେନାପି ତେଜସା।
ଜଯଧ୍ବଂ ଯୁଧି ତାନ୍ସର୍ବାନ୍ସଙ୍ଘାତେନ ମହାବଲାନ୍॥ 8-25-8 (56141) 
ଦେବା ଊଚୁଃ। 8-25-9x (4889) 
ଅସ୍ମତ୍ତେଜୋବଲଂ ଯାବତ୍ତାବଦ୍ଦ୍ବିଗୁଣମେବ ବା।
ତତ୍ତେଷାମିତି ମନ୍ଯାମୋ ଦୃଷ୍ଟତେଜୋବଲା ହି ତେ॥ 8-25-9 (56142) 
ଈଶ୍ବର ଉବାଚ। 8-25-10x (4890) 
ବଧ୍ଯାସ୍ତେ ସର୍ବଥା ପାପା ଯେ ଯୁଷ୍ମାସ୍ବପରାଧିନଃ।
ମମ ତେଜୋବଲାର୍ଧେନ ସର୍ବେ ମୃଦ୍ଗଥ ଶାତ୍ରବାନ୍॥ 8-25-10 (56143) 
ଦେବା ଊଚୁଃ। 8-25-11x (4891) 
ବିଭର୍ତୁଂ ତବ ତେଜୋର୍ଧଂ ନ ଶକ୍ଷ୍ଯାମ ସୁରେଶ୍ବର।
ସର୍ବେଷାଂ ନୋ ବଲାର୍ଧେନ ତ୍ବମେବ ଜହି ଶାତ୍ରବାନ୍॥ 8-25-11 (56144) 
ବଯଂ ଚ ସର୍ବଥା ଦେବ ରକ୍ଷଣୀଯାସ୍ତଥୈବ ଚ।
ସ ନୋ ରକ୍ଷ ମହାଦେବ ତ୍ବମେବ ଜହି ଶାତ୍ରବାନ୍॥ 8-25-12 (56145) 
ଈଶ୍ବର ଉବାଚ। 8-25-13x (4892) 
ମମ ତେଜୋ ନ ଶକ୍ତା ହି ସର୍ବେ ଧାରଯିତୁଂ ଯଦି।
ଅହମେନାନ୍ବଧିଷ୍ଯାମି ଯୁଷ୍ମତ୍ତେଜୋର୍ଧସଂଯୁତଃ॥ 8-25-13 (56146) 
ବଲାର୍ଧଂ ଯଦି ମେ ଦେବା ନ ଧାରଯିତୁମାହବେ।
ଶକ୍ତାଃ ସର୍ବେ ହି ସଙ୍ଗମ୍ଯ ଯୂଯଂ ତତ୍ପ୍ରବ୍ରବୀମି ବଃ॥ 8-25-14 (56147) 
ସମା ଭବନ୍ତି ମେ ସର୍ବେ ଦାନବାଶ୍ଚାମରାଶ୍ଚ ଯେ।
ଶିବୋଽସ୍ମି ସର୍ବଭୂତାନାଂ ଶିବତ୍ବଂ ତେନ ମେ ସୁରାଃ॥ 8-25-15 (56148) 
କିନ୍ତ୍ବଧର୍ମେଣ ବର୍ତନ୍ତେ ଯସ୍ମାତ୍ତେ ସୁରଶତ୍ରବଃ।
ତସ୍ମାଦ୍ବଧ୍ଯା ମଯାପ୍ଯେତେ ଯୁଷ୍ମାକଂ ଚ ହିତେପ୍ସଯା॥ 8-25-16 (56149) 
ଶରଣଂ ବଃ ପ୍ରପନ୍ନାନାଂ ଧର୍ମେଣ ଚ ଜିଗୀଷତାମ୍।
ସାହାଯ୍ଯଂ ବଃ କରିଷ୍ଯାମି ନିହନିଷ୍ଯାମି ବୋ ରିପୂନ୍॥ 8-25-17 (56150) 
ଦୀଯତାଂ ଚ ବଲାର୍ଧଂ ମେ ସର୍ବୈରପି ପୃଥକ୍ପୃଥକ୍।
ପଶୁତ୍ବଂ ଚୈବ ମେ ଲୋକାଃ ସର୍ବେ କଲ୍ପନ୍ତୁ ପୀଡିତାଃ॥ 8-25-18 (56151) 
ପଶୂନାଂ ତୁ ପତିତ୍ବଂ ମେ ଭବତ୍ବଦ୍ଯ ଦିବୌକସଃ।
ଏବଂ ନ ପାପଂ ପ୍ରାପ୍ସ୍ଯାମି ପଶୂନ୍ହତ୍ବା ସୁରଦ୍ବିପଃ॥ 8-25-19 (56152) 
କଲ୍ପଯଧ୍ବଂ ରଥଂ ଦିବ୍ଯଂ ରଥାଶ୍ବାଂଶ୍ଚୈବ ପାରଗାନ୍।
ଧନୁଃ ଶରଂ ସାରଥିଂ ଚ ତତୋ ଜେଷ୍ଯାମି ବୋ ରିପୂନ୍॥ 8-25-20 (56153) 
ଇତି ଶ୍ରୁତ୍ବା ବଚୋ ଦେବା ଦେବଦେବସ୍ଯ ଭୂପତେଃ।
ବିଷାଦମଗମନ୍ସର୍ବେ ପଶୁତ୍ବଂ ପ୍ରତି ଶଙ୍କିତାଃ॥ 8-25-21 (56154) 
ତେଷାଂ ଭାବଂ ଭବୋ ଜ୍ଞାତ୍ବା ଦେବସ୍ତାନବ୍ରବୀଦିଦମ୍।
ମା ବୋସ୍ତୁ ପଶୁଭାବେଽସ୍ମିନ୍ଭଯଂ ବିବୁଧସତ୍ତମାଃ॥ 8-25-22 (56155) 
ଶ୍ରୂଯତାଂ ପଶୁଭାବସ୍ଯ ବିମୋକ୍ଷଃ କ୍ରିଯତାଂ ଚ ସଃ॥  8-25-23 (56156) 
ଯୋ ବଃ ପଶୁପତେଶ୍ଚର୍ଯାଂ ଚରିଷ୍ଯତି ସ ମୋକ୍ଷ୍ଯତେ।
ପଶୁତ୍ବାଦିତି ସତ୍ଯଂ ବଃ ପ୍ରତିଜାନେ ସମାଗମେ॥ 8-25-24 (56157) 
ଯେ ଚାପ୍ଯନ୍ଯେ ଚରିଷ୍ଯନ୍ତି ବ୍ରତଂ ମୋକ୍ଷ୍ଯନ୍ତି ତେଽପି ଚ॥  8-25-25 (56158) 
ନୈ(ତ୍ଯ)ଷ୍ଠିକଂ ଦ୍ବାଦଶାବ୍ଦଂ ବା ଅର୍ଧମବ୍ଦମୃତୁତ୍ରଯମ୍।
ମାସଂ ଦ୍ବାଦଶରାତ୍ରଂ ଗୁହ୍ଯଂ ବ୍ରତଂ ଦିବ୍ଯଂ ଚରିଷ୍ଯଥ॥ 8-25-26 (56159) 
ତଂ ତଥେତ୍ଯବ୍ରୁବନ୍ଦେବା ଦେବଦେବନମସ୍କୃତମ୍।
ଊଚୁଶ୍ଚେଦଂ ଗୃହାଣେଦଂ ତେଜସୋଽର୍ଧମିତି ପ୍ରଭୁମ୍॥ 8-25-27 (56160) 
ପ୍ରତ୍ଯୁବାଚ ତଥେତ୍ଯେବ ଶୂଲଧୃଦ୍ରାଜସତ୍ତମ।
ତତସ୍ତେ ପ୍ରଦଦୁଃ ସର୍ବେ ତେଜସୋଽର୍ଧଂ ମହାତ୍ମନେ॥ 8-25-28 (56161) 
ସର୍ବମାଦାଯ ସର୍ବେଷାଂ ତେଜସୋଽର୍ଧଂ ଦିବୌକସାମ୍।
ତେଜସାପ୍ଯଧିକୋ ଭୂତ୍ବା ଭୂଯୋଽପ୍ଯତିବଲୋଽଭବତ୍॥ 8-25-29 (56162) 
ତତଃ ପ୍ରଭୃତି ଦେବାନାଂ ଦେବଦେବୋଽଭବଦ୍ଭବଃ।
ପତିଶ୍ଚ ସର୍ବଭୂତାନାଂ ପଶୂନାଂ ଚାଭବତ୍ତଦା॥ 8-25-30 (56163) 
ତସ୍ମାତ୍ପଶୁପତିଶ୍ଚୋକ୍ତୋ ଭବତ୍ବାଚ୍ଚ ଭବେତି ବୈ॥
ଅର୍ଧମାଦାଯ ସର୍ବେଷାଂ ତେଜସା ପ୍ରଜ୍ବଲନ୍ନିବ।  8-25-31 (56164) 
ଭାସଯାମାସ ତାନ୍ସର୍ବାନ୍ଦେବଦେବୋ ମହାଦ୍ଯୁତିଃ॥
ତତୋଽଭିଷିଷିଚ୍ଯୁଃ ସର୍ବେ ସୁରା ରୁଦ୍ରଂ ପୁରାରିଣମ୍।  8-25-32 (56165) 
ମହାଦେବ ଇତି ହ୍ଯାସୀଦ୍ଦେବଦେବୋ ମହେଶ୍ବରଃ॥ ॥  8-25-33 (56166) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ପଞ୍ଚବିଂଶୋଽଧ୍ଯାଯଃ॥ 25 ॥






କର୍ଣପର୍ବ - ଅଧ୍ଯାଯ 026

॥ ଶ୍ରୀଃ ॥

8.26. ଅଧ୍ଯାଯଃ 026 

Mahabharata - Karna Parva - Chapter Topics

ଦେବାନାମାଜ୍ଞଯା ବିଶ୍ବକର୍ମଣା ଭୂମ୍ଯାଦିସାଧନୈ ରୁଦ୍ରାଯ ରଥନିର୍ମାଣମ୍॥ 1 ॥

Mahabharata - Karna Parva - Chapter Text

8-26-0 (56167) 
ଦୁର୍ଯୋଧନ ଉବାଚ। 8-26-0x (4893) 
ତେଜସୋଽର୍ଧଂ ସୁରା ଦତ୍ତ୍ବା ଶଙ୍କରାଯ ମହାତ୍ମନେ।
ପଶୁତ୍ବମପି ଚୋପେତ୍ଯ ବିଶ୍ବକର୍ମାଣମବ୍ଯଯମ୍॥ 8-26-1 (56168) 
ଊଚୁଃ ସର୍ବେ ସମାଭାଷ୍ଯ ରଥଃ ସଙ୍କଲ୍ପ୍ଯତାମିତି।
ବିଶ୍ବକର୍ମାଽପି ସଞ୍ଚିନ୍ତ୍ଯ ରଥଂ ଦିବ୍ଯମକଲ୍ପଯତ୍॥ 8-26-2 (56169) 
ସମେତାଂ ପୃଥିବୀଂ ଦେବୀ ବିଶାଲାଂ ପୁରମାଲିନୀମ୍।
ସପର୍ବତବନଦ୍ବୀପାଂ ଚକ୍ରେ ଭୂତଧରାଂ ରଥମ୍॥ 8-26-3 (56170) 
ଈଷାଂ ନକ୍ଷତ୍ରବଂଶଂ ଚ ଛତ୍ରଂ ମେରୁମହାଗିରିମ୍।
ଅନେକଦ୍ରୁସଞ୍ଛନ୍ନଂ ରତ୍ନାକରମନୁତ୍ତମମ୍॥ 8-26-4 (56171) 
ହିମବନ୍ତଂ ଚ ବିନ୍ଧ୍ଯଂ ଚ ନାନାଦ୍ରୁମଲତାକୁଲମ୍।
ଅବସ୍କରଂ ପ୍ରତିଷ୍ଠାନଂ କଲ୍ପଯାମାସ ବୈ ତଦା॥ 8-26-5 (56172) 
ଅସ୍ତଂଗିରିମଧିଷ୍ଠାନଂ ନାନାଦ୍ବିଜଗଣାଯୁତମ୍।
ଚକାର ଭଗବାଂସ୍ତ୍ବଷ୍ଟା ଉଦଯଂ ରଥକୂବରମ୍॥ 8-26-6 (56173) 
ମୀନନକ୍ରଝଷାବାସଂ ଦାନବାଲଯମୁତ୍ତମମ୍।
ସମୁଦ୍ରମକ୍ଷଂ ବିଦଧେ ପତ୍ତନାକରଶୋଭିତମ୍॥ 8-26-7 (56174) 
ଚକ୍ରଂ ଚକ୍ରେ ଚନ୍ଦ୍ରମସଂ ତାରକାଗଣମଣ୍ଡିତମ୍।
ଦିବାକରଂ ଚାପ୍ଯପରଂ ଚକ୍ରଂ ଚକ୍ରେଂଽଶୁମାଲିନମ୍॥ 8-26-8 (56175) 
ଗଙ୍ଗାଂ ସରସ୍ବତୀଂ ତୂଣୀଂ ଚକ୍ରେ ବିଶ୍ବକୃଦବ୍ଯଯଃ।
ଅଲଙ୍କାରା ରଥସ୍ଯାସନ୍ନାପଗାଃ ସରିତସ୍ତଥା॥ 8-26-9 (56176) 
ତ୍ରୀନଗ୍ନୀନ୍ମନ୍ତ୍ରବଚ୍ଚକ୍ରେ ରଥସ୍ଯାଥ ତ୍ରିବେଣୁକମ୍।
ଅନୁକର୍ଷାନ୍ରଥେ ଦୀପ୍ତାନ୍ବରୂଥାଂଶ୍ଚାପି ତାରକାଃ॥ 8-26-10 (56177) 
ଓଷଧୀର୍ବୀରୁଧଶ୍ଚୈବ ଘଣ୍ଟାଜାଲଂ ଚ ଭାନୁମତ୍।
ଅଲଞ୍ଚକାର ଚ ରଥଂ ମାସପକ୍ଷର୍ତୁଭିର୍ବିଭୁଃ॥ 8-26-11 (56178) 
ଅହୋରାତ୍ରୈଃ କଲାଭିଶ୍ଚ କାଷ୍ଠାଭିରଯନୈସ୍ତଥା।
ଦ୍ଯାଂ ଯୁଗଂ ଯୁଗପର୍ବାଣି ସଂବର୍ତକବଲାହରକାନ୍॥ 8-26-12 (56179) 
ଶମ୍ଯାଂ ଧୃତିଂ ଚ ମେଧାଂ ଚ ସ୍ଥିତିଂ ସନ୍ନତିମେବ ଚ।
ଋଘ୍ବେଦଂ ସାମବେଦଂ ଚ ଧୁର୍ଯାବଶ୍ବାବକଲ୍ପଯତ୍॥ 8-26-13 (56180) 
ପୃଷ୍ଠାଶ୍ବୌ ତୁ ଯଜୁର୍ବେଦଃ କଲ୍ପିତୋଽଥର୍ବଣସ୍ତଥା।
ଅଶ୍ବାନାଂ ଚାପ୍ଯଲଙ୍କାରଂ ବିଦଧେ ପଦସଞ୍ଚଯମ୍॥ 8-26-14 (56181) 
ସିନୀବାଲୀମନୁମତିଂ କୁହୂଂ ରାକାଂ ଚ ସୁପ୍ରଭାମ୍।
ଯୋକ୍ତାଣି ଚକ୍ରେ ଚାଶ୍ବାନାଂ କୂଶ୍ମାଣ୍ଡାଂଶ୍ଚାପି ପନ୍ନଗାନ୍।  8-26-15 (56182) 
ତାଲପୃଷ୍ଠୋଽଥ ନହୁଷଃ କାର୍କୋଟକଧନଞ୍ଜଯୌ।
ଇତରେ ଚାଭବନ୍ନାଗା ହଯାନାଂ ବାହବନ୍ଧନମ୍॥ 8-26-16 (56183) 
ଅଭୀଶବଃ ଷଡଙ୍ଗାନି କଲ୍ପିତାନି ମହୀପତେ।
ଓଙ୍କାରଃ କଲ୍ପିତସ୍ତସ୍ଯ ପ୍ରତୋଦୋ ବିଶ୍ବକର୍ମଣା॥ 8-26-17 (56184) 
ଯଜ୍ଞାଃ ସର୍ବେ ପୃଥକ୍ଲୃପ୍ତା ରଥାଙ୍ଗାନି ଚ ଭାଗଶଃ।
ଅଧିଷ୍ଠାନଂ ମନଶ୍ଚାସୀତ୍ପରିରଥ୍ଯା ସରସ୍ବତୀ॥ 8-26-18 (56185) 
ନାନାବର୍ଣାନି ଶସ୍ତ୍ରାଣି ପତାକାଃ ପବନେରିତାଃ।
ବିଦ୍ଯୁଦିନ୍ଦ୍ରଧନୁର୍ଯୁକ୍ତଂ ରଥଂ ଦୀପ୍ତ୍ଯା ବ୍ଯଦୀପଯତ୍॥ 8-26-19 (56186) 
ବର୍ମ ଯୋଦ୍ଧୁଂ ଚ ବିହିତଂ ନମୋ ଗ୍ରହଗଣାକୁଲମ୍।
ଅଭେଦ୍ଯଂ ଭାନୁମଚ୍ଚିତ୍ରଂ କାଲଚକ୍ରପରିକ୍ଷତମ୍॥ 8-26-20 (56187) 
ଏବମସ୍ମିନ୍ମହାରାଜ କଲ୍ପିତେ ରଥସତ୍ତମେ।
ତ୍ବଷ୍ଟ୍ରା ମନୁଜଶାର୍ଦୂଲ ଦ୍ବିଷତାଂ ଭଯବର୍ଧନେ॥ 8-26-21 (56188) 
ସ୍ବାନ୍ଯାଯୁଧାନି ଦିବ୍ଯାନି ନ୍ଯଦଧାଚ୍ଛଙ୍କରୋ ରଥେ।
ଧ୍ବଜଯଷ୍ଟିଂ ବିଯତ୍କୃତ୍ବା ସ୍ଥାପଯାମାସ ଗୋବୃଷମ୍॥ 8-26-22 (56189) 
ବ୍ରହ୍ମଦଣ଼୍ଡଃ କାଲଦମ୍ଡୋ ରୁଦ୍ରଦଣ୍ଡଶ୍ଚ ତେ ଜ୍ବରାଃ।
ପରିଷ୍କାରା ର୍ଥସ୍ଯାସନ୍ସମନ୍ତାଦ୍ଦିଶମୁଦ୍ଧତାଃ॥ 8-26-23 (56190) 
ବିଚିତ୍ରମୃତୁଭିଃ ଷଡ୍ଭିଃ କୃତ୍ବା ସଂବତ୍ସରଂ ଧନୁଃ।
ଛାଯାମେବାତ୍ମନଶ୍ଚକ୍ରେ ଧନୁର୍ଜ୍ଯାମକ୍ଷଯାଂ ଧ୍ରୁବାମ୍॥ 8-26-24 (56191) 
କାଲୋ ହି ଭଗବାନ୍ରୁଦ୍ରସ୍ତଚ୍ଚ ସଂବତ୍ସରଂ ଧନୁଃ।
ତସ୍ମାଦ୍ରୌଦ୍ରୀ କାଲରାତ୍ରୀ ଜ୍ଯା କୃତା ଧନୁଷୋ ଜରା॥ 8-26-25 (56192) 
ତତୋ ରଥେ ରଥାଶ୍ବାଂସ୍ତାନୃଷଯଃ ସମଯୋଜଯନ୍।
ଏକୈକଶଃ ସୁସଂହୃଷ୍ଟାନାଦାଯ ସୁଧୃତବ୍ରତାଃ॥ 8-26-26 (56193) 
ଦକ୍ଷିଣସ୍ଯାଂ ଧୁରି କୃତ ଋଗ୍ବେଦୋ ମନ୍ତ୍ରପାରଗୈଃ।
ସବ୍ଯତଃ ସାମବେଦଶ୍ଚ ଯୁକ୍ତୋ ରାଜନ୍ମହର୍ଷିଭିଃ॥ 8-26-27 (56194) 
ପାର୍ଷ୍ଠିଦକ୍ଷିଣତୋ ଯୁକ୍ତୋ ଯଜୁର୍ବେଦଃ ସୁରଦ୍ବିଜୈଃ।
ଇତରସ୍ଯାଂ ତଥା ପାର୍ଷ୍ଠ୍ଯାଂ ଯୁକ୍ତୋ ରାଜନ୍ନଥର୍ବଣଃ॥ 8-26-28 (56195) 
ଏବଂ ତେ ବାଜିନୋ ଯୁକ୍ତା ଯଜ୍ଞବିଦ୍ଭିସ୍ତଥା ରଥେ।
ଅଶୋଭନ୍ତ ତଥା ଯୁକ୍ତା ଯଥୈବାଧ୍ବରମଧ୍ଯଗାଃ॥ 8-26-29 (56196) 
କଲ୍ପଯିତ୍ବା ରଥଂ ଦିବ୍ଯଂ ତତୋ ବାଣମକଲ୍ପଯତ୍।
ଚିନ୍ତଯିତ୍ବା ହରିଂ ବିଷ୍ଣୁମବ୍ଯଯଂ ଯଜ୍ଞବାହନମ୍॥ 8-26-30 (56197) 
ଶରଂ ସଙ୍କଲ୍ପଯାଞ୍ଚକ୍ରେ ବିଶ୍ବକର୍ମା ମହାମନାଃ।
ତସ୍ଯ ବାଜାଂଶ୍ଚ ପୁଙ୍ଖଂ ଚ କଲ୍ପଯାମାସ ବୈ ତଦା॥ 8-26-31 (56198) 
ପୁଣ୍ଯଗନ୍ଧବହଂ ରାଜଞ୍ଶ୍ବସନଂ ରାଜସତ୍ତମ।
ଅଗ୍ନୀଷୋମୌ ଶରମୁଖେ କଲ୍ପଯାମାସ ବୈ ତଦା॥ 8-26-32 (56199) 
ଅଗ୍ନୀଷୋମାତ୍ମକଂ କୃତ୍ସ୍ନମୁଚ୍ଯତେ ବୈଷ୍ଣବଂ ଜଗତ୍।
ବିଷ୍ଣୁରାତ୍ମା ଭଗବତୋ ଭବସ୍ଯାମିତତେଜସଃ॥ 8-26-33 (56200) 
ତସ୍ମାଦ୍ଧନୁର୍ଜ୍ଯାସଂସ୍ପର୍ଶଂ ସ ବିଷେହେ ଶରସ୍ଯ ବୈ।
ତସ୍ମିଞ୍ଶରେ ତୀକ୍ଷ୍ଣମନ୍ଯୁମମୁଞ୍ଚଦ୍ଦୁଃସହଂ ପ୍ରଭୁଃ॥ 8-26-34 (56201) 
ଭୃଗ୍ବଙ୍ଗିରୋମନ୍ଯୁଭବଃ କ୍ରୋଧାଗ୍ନିରତିଦୁଃସହଃ।
ସ ନୀଲଲୋହିତୋ ଧୂମ୍ରଃ କୃତ୍ତିବାସା ଭଯାନକଃ॥ 8-26-35 (56202) 
ଆଦିତ୍ଯାଯୁତସଙ୍କାଶସ୍ତେଜୋଜ୍ବାଲାବୃତୋ ଭବଃ।
ଦୁଶ୍ଚର୍ଯଚ୍ଯାବକୋ ଜେତା ହନ୍ତା ବ୍ରହ୍ମଦ୍ବିଷାଂ ବରଃ॥ 8-26-36 (56203) 
ତସ୍ଯାଙ୍ଗାନି ସମାଶ୍ରିତ୍ଯ ସ୍ଥିତଂ ବିଶ୍ବମିଦଂ ଜଗତ୍।
ଜଙ୍ଗମାଜଙ୍ଗମଂ ରାଜଞ୍ଛୁଶୁଭେଽଦ୍ଭୁତଦର୍ଶନମ୍॥ 8-26-37 (56204) 
ଦୃଷ୍ଟା ତୁ ତଂ ରଥଂ ଦିବ୍ଯଂ କବଚୀ ସ ଶରାସନୀ।
ଆଦଦେ ସ ଶରଂ ଦିବ୍ଯଂ ସୋମବିଷ୍ଣ୍ବଗ୍ନିବାଯୁଜମ୍॥ 8-26-38 (56205) 
ତମାଦାଯ ମହାଦେବସ୍ତ୍ରାସଯନ୍ଦୈତ୍ଯଦାନବାନ୍।
ଆରୁରୋହ ତଦା ଯତ୍ତଃ କମ୍ପଯନ୍ନିବ ରୋଦସୀ॥ 8-26-39 (56206) 
ମହର୍ଷିଭିଃ ସ୍ତୂଯମାନୋ ବନ୍ଦ୍ଯମାନଶ୍ଚ ବନ୍ଦିଭିଃ।
ଉପନୃତ୍ତଶ୍ଚାପ୍ସରସାଂ ଗଣୈର୍ନୃତ୍ତବିଶାରଦୈଃ॥ 8-26-40 (56207) 
ସ ଶୋଭମାନୋ ବରଦଃ ଖଙ୍ଗୀ ବାଣୀ ଶରାସନୀ।
ହସନ୍ନିବାବ୍ରବୀଦ୍ଦେବଃ ସାରଥିଃ କୋ ଭବେଦିତି॥ ॥ 8-26-41 (56208) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷଡ୍ବିଂଶୋଽଧ୍ଯାଯଃ॥ 26 ॥






କର୍ଣପର୍ବ - ଅଧ୍ଯାଯ 027

॥ ଶ୍ରୀଃ ॥

8.27. ଅଧ୍ଯାଯଃ 027 

Mahabharata - Karna Parva - Chapter Topics

ଦେବାନାଂ ପ୍ରାର୍ଥନଯା ବ୍ରହ୍ମଣା ରୁଦ୍ରରଥସାରଥ୍ଯକରଣମ୍॥ 1 ॥ ରୁଦ୍ରେଣ ତ୍ରିପୁରଦହନମ୍॥ 2 ॥ ଦୁର୍ଯୋଧନେନ ଦୃଷ୍ଟାନ୍ତପ୍ରଦର୍ଶନପୂର୍ବକଂ ଶଲ୍ଯମ୍ପ୍ରତି କର୍ଣରଥସାରଥ୍ଯକରଣପ୍ରାର୍ଥନା॥ 3 ॥

Mahabharata - Karna Parva - Chapter Text

8-27-0 (56209) 
ଦୁର୍ଯୋଧନ ଉବାଚ। 8-27-0x (4894) 
ତମବ୍ରୁବନ୍ଦେବଗଣା ଯଂ ଭବାନ୍ସନ୍ନିଯୋକ୍ଷ୍ଯତେ।
ସ ଭବିଷ୍ଯତି ଦେବେଶ ସାରଥିସ୍ତେ ନ ସଂଶଯଃ॥ 8-27-1 (56210) 
ତାନବ୍ରବୀନ୍ମହାଦେବୋ ମତ୍ତଃ ଶ୍ରେଷ୍ଠତରୋ ହି ଯଃ।
ତଂ ସାରଥିଂ କୁରୁଧ୍ବଂ ବୈ ସ୍ବଯଂ ସଞ୍ଚିନ୍ତ୍ଯ ମା ଚିରମ୍॥ 8-27-2 (56211) 
ଏତଚ୍ଛ୍ରୁତ୍ବା ବଚୋ ଦେବାଃ ସର୍ବେ ଗତ୍ବା ପିତାମହମ୍।
ପ୍ରଣିପତ୍ଯୋଚୁରେକାଗ୍ରାଃ ପ୍ରସାଦ୍ଯୈନଂ ମହର୍ଷିଭିଃ॥ 8-27-3 (56212) 
ତ୍ବଯା ଯତ୍କଥିତଂ ଦେବ ତ୍ରିଦଶାରିନିବର୍ହଣେ।
ତଥା ତତ୍କୃତମସ୍ମାଭିଃ ପ୍ରସନ୍ନଶ୍ଚ ବୃଷଧ୍ବଜଃ॥ 8-27-4 (56213) 
ରଥଶ୍ଚ ବିହିତୋଽସ୍ମାଭିର୍ବିଚିତ୍ରାଯୁଧସଂବୃତଃ।
ସାରଥିଂ ଚ ନ ଜାନୀମଃ କଃ ସ୍ଯାତ୍ତସ୍ମିନ୍ରଥୋତ୍ତମେ॥ 8-27-5 (56214) 
ତସ୍ମାଦ୍ବିଧୀଯତାଂ କଶ୍ଚିତ୍ସାରଥିର୍ଦେବସତ୍ତମ।
ସଫଲାଂ ତାଂ ଗିରଂ ଦେବ କର୍ତୁମର୍ହସି ନୋ ବିଭୋ। 
ଏବମସ୍ମାସୁ ହି ପୁରା ଭଗବନ୍ନୁକ୍ତବାନସି॥  8-27-6 (56215) 
ସଦୈବ ଯୁକ୍ତୋ ରଥସତ୍ତମୋ ବୈ
ଦୁରାଧର୍ଷୋ ଦ୍ରାବଣଃ ଶାତ୍ରବାଣାମ୍। 
ପିନାକଧନ୍ବା ବିହିତୋଽତ୍ର ଯୋଦ୍ଧା
ବିଭୀଷଯନ୍ଦାନବାନୁଦ୍ଯତୋଽସୌ॥  8-27-7 (56216) 
ତଥୈବ ବେଦାଶ୍ଚ ହଯା ରଥାଗ୍ର୍ଯ
ଧରା ସଶୈଲା ଚ ରଥୋ ମହାତ୍ମନଃ। 
ନକ୍ଷତ୍ରବଂଶାନୁଗତୋ ବରୂଥୀ
ଯସ୍ମିନ୍ଯୋଦ୍ଧା ସାରଥିନାଽଭିରକ୍ଷ୍ଯଃ॥  8-27-8 (56217) 
ତତ୍ର ସାରଥିରେଷ୍ଟବ୍ଯଃ ସର୍ବୈରେତୈର୍ବିଶେଷବାନ୍॥  8-27-9 (56218) 
ତଂ ପ୍ରବିଷ୍ଟା ରଥଂ ଦେବା ରଥଯୋଦ୍ବାରମେବ ଚ।
କବଚାନି ଚ ଶସ୍ତ୍ରାଣି କାର୍ମୁକଂ ଚ ପିତାମହ॥ 8-27-10 (56219) 
ତ୍ବାମୃତେ ସାରଥିଂ ତତ୍ର ନାନ୍ଯଂ ପଶ୍ଯାମହେ ବଯମ୍।
ତ୍ବଂ ହି ସର୍ବୈର୍ଗଣୈର୍ଯୁକ୍ତୋଦେବତାଭ୍ଯୋଽଧିକଃ ପ୍ରଭୋ॥ 8-27-11 (56220) 
ତ୍ବଂ ଦେବ ଶକ୍ତୋ ଲୋକେଶ ନିଯନ୍ତୁଂ ପ୍ରଦ୍ରୁତାନିମାନ୍।
ବେଦାଂଶ୍ଚ ସୋପନିଷଦଃ ସାରଥିର୍ଭବ ନଃ ସ୍ବଯମ୍॥ 8-27-12 (56221) 
ଯୋଦ୍ବୁଂ ବଲେନ ବୀର୍ଯେଣ ସତ୍ବେନ ବିନଯେନ ଚ।
ଅଧିକଃସାରଥିଃକାର୍ଯୋ ନାସ୍ତି ଚାନ୍ଯୋଽଧିକୋ ଭବାତ୍॥ 8-27-13 (56222) 
ସ ଭବାଂସ୍ତାରଯତ୍ବସ୍ମାନ୍କୁରୁ ସାରଥ୍ଯମବ୍ଯଯ।
ଭବାନଭ୍ଯଧିକସ୍ତ୍ବତ୍ତୋ ନାନ୍ଯୋସ୍ତି ଭବିତା ତ୍ବିହ॥ 8-27-14 (56223) 
ତ୍ବଂ ହି ଦେବେଶ ସର୍ବୈସ୍ତୁ ବିଶିଷ୍ଟୋ ବଦତାଂ ବର।
ତଂ ରଥଂ ତ୍ବଂ ସମାରୁହ୍ଯ ସଂଯଚ୍ଛ ପରମାନ୍ହଯାନ୍॥ 8-27-15 (56224) 
ତବ ପ୍ରସାଦାଦ୍ବଧ୍ଯେଯୁର୍ଦେବ ଦୈବତକଣ୍ଟକାଃ।
ସ ନୋ ରକ୍ଷ ମହାବାହୋ ଦୈତ୍ଯେଭ୍ଯୋ ମହତୋ ଭଯାତ୍॥ 8-27-16 (56225) 
ତ୍ବଂ ହି ନୋ ଗତିରବ୍ଯଗ୍ର ତବଂ ନ୍ତ୍ରେ ଗୋପ୍ତା ମହାବ୍ରତ।
ତ୍ବତ୍ପ୍ରସାଦାତ୍ସୁରାଃ ସର୍ବେ ପୂଜ୍ଯନ୍ତେ ତ୍ରିଦିବେ ପ୍ରଭୋ॥ 8-27-17 (56226) 
ଇତି ତେ ଶିରସାଽଗଚ୍ଛଂସ୍ତ୍ରିଲୋକେଶଂ ପିତାମହମ୍।
ଦେବାଃ ପ୍ରସାଦଯାମାସୁଃ ସାରଥ୍ଯାଯେତି ନଃ ଶ୍ରୁତମ୍॥ 8-27-18 (56227) 
ବ୍ରହ୍ମୋବାଚ। 8-27-19x (4895) 
ଏବମେତତ୍ସୁରାସ୍ତଥ୍ଯଂ ନାନ୍ଯସ୍ତ୍ବଭ୍ଯଧିକୋ ଭବାତ୍।
ସାରଥିତ୍ବଂ କରିଷ୍ଯାମି ଶଙ୍କରସ୍ଯ ମହାତ୍ମନଃ॥ 8-27-19 (56228) 
ସର୍ବଥା ରଥିନଃ ଶ୍ରେଯାନ୍କର୍ତବ୍ଯୋ ରଥସାରଥିଃ।
ତସ୍ମାଦେତଦ୍ଯଥାତତ୍ତ୍ବଂ ଜ୍ଞାତ୍ବା ଯୁଷ୍ମାଂଶ୍ଚ ସଙ୍ଗତାନ୍। 
ସଂଯଚ୍ଛାମି ହଯାନେଷ ବିବୁଧାଯ କପର୍ଦିନେ॥  8-27-20 (56229) 
ଦୁର୍ଯୋଧନ ଉବାଚ। 8-27-21x (4896) 
ଏବମୁକ୍ତ୍ବା ଜଟାଭାରଂ ସଂଯମ୍ଯ ପ୍ରପିତାମହଃ।
ପରିଧାଯାଜିନଂ ଗାଢଂ ସନ୍ନ୍ଯସ୍ଯ ଚ କମଣ୍ଡଲୁମ୍। 
ପ୍ରତୋଦପାଣିର୍ଭଗବାନାରୁରୋହ ରଥଂ ତଦା॥  8-27-21 (56230) 
ସାରଥୌ କଲ୍ପିତେ ଦେବୈରୀଶାନସ୍ଯ ମହାତ୍ମନଃ।
ତସ୍ମିନ୍ନାରୋହତି ରଥଂ କଲ୍ପିତଂ ଲୋକସମ୍ଭୃତମ୍। 
ଶିରୋଭିଃ ପତିତା ଭୂମୌ ତୁରଗା ବେଦସମ୍ଭୃତାଃ॥  8-27-22 (56231) 
ଉଭାଭ୍ଯାଂ ଲୋକନାଥାଭ୍ଯାମାସ୍ଥିତଂ ରଥସତ୍ତମମ୍।
ଓଢୁଂ ନ ଶକ୍ତା ବେଦାଶ୍ବା ଜାନୁଭ୍ଯାମପତନ୍ମହୀମ୍॥ 8-27-23 (56232) 
ଅଭୀଶୁଭିସ୍ତୁ ଭଗବାନୁଦ୍ଯମ୍ଯ ଚ ହଯାନ୍ବିଭୁଃ।
ଅସ୍ତୁ ବୀର୍ଯଂ ଚ ଶୌର୍ଯଂ ଚ ବେଦାଶ୍ବାନାମିତି ପ୍ରଭୁଃ। 
ରଥଂ ସଞ୍ଚୋଦଯାମାସ ଦେବାନାଂ ପ୍ରଭୁରବ୍ଯଯଃ॥  8-27-24 (56233) 
ତତୋଽଧିରୂଢେ ବରଦେ ରଥଂ ପଶୁପତିସ୍ତଦା।
ସାଧୁସାଧ୍ବିତି ଦେବେଶଂ ସ୍ମଯମାନୋଽଭ୍ଯଭାଷତ॥ 8-27-25 (56234) 
ଯାହି ଦେବ ଯତୋ ଦୈତ୍ଯାଶ୍ଚୋଦଯାଶ୍ବାନରିନ୍ଦମ।
ପଶ୍ଯ ବାହ୍ବୋର୍ବଲଂ ମେଽଦ୍ଯ ନିଘ୍ନତଃ ଶାତ୍ରବାନ୍ରଣେ॥ 8-27-26 (56235) 
ତତୋଽଶ୍ବାଂଶ୍ଚୋଦଯାମାସ ମନୋମାରୁତରଂହସଃ।
ପୁରାଣ୍ଯୁଦ୍ଦିଶ୍ଯ ଖସ୍ଥାନି ଦାନବାନାଂ ତରସ୍ବିନାମ୍॥ 8-27-27 (56236) 
ତତସ୍ତେ ସହସୋତ୍ପତ୍ଯ ବେଦାଖ୍ଯା ରଥବାଜିନଃ।
କ୍ଷଣେନ ତେନ ଦୈତ୍ଯାନାଂ ପୁରାଣି ପ୍ରାପଯନ୍ହରମ୍॥ 8-27-28 (56237) 
ଅଥର୍ବାଙ୍ଗିରସୌ ଚାସ୍ତାଂ ଚକ୍ରରକ୍ଷୌ ମହାତ୍ମନଃ।
ଅଥାଧିଜ୍ଯଂ ଧନୁଃ କୃତ୍ବା ଶର୍ବଃ ସନ୍ଧାଯ ତଂ ଶରମ୍। 
ଯୁକ୍ତ୍ବା ପାଶୁପତାସ୍ତ୍ରେଣ ତ୍ରିପୁରଂ ସମଚିନ୍ତଯତ୍॥  8-27-29 (56238) 
ତସ୍ମିନ୍ସ୍ଥିତେ ତତୋ ରାଜନ୍ରୁଦ୍ରେ ସଜ୍ଜିତକାର୍ମୁକେ।
ପୁରାଣି ତେନ କାଲେନ ଜଗ୍ମୁରେକତ୍ବମାଶୁ ବୈ॥ 8-27-30 (56239) 
ଏକୀଭାବଂ ଗତେ ଚୈବ ତ୍ରିପୁରତ୍ବମୁପାଗତେ।
ବଭୂବ ତୁମୁଲୋ ହର୍ଷୋ ଦେବତାନାଂ ମହାତ୍ମନାମ୍॥ 8-27-31 (56240) 
ତତୋ ଦେବଗୁଣାଃ ସର୍ବେ ସିଦ୍ଧାଶ୍ଚ ପରମର୍ଷଯଃ।
ଜଯେତି ବାଚୋ ମୁମୁଚୁଃ ସଂସ୍ତୁବନ୍ତୋ ମହେଶ୍ବରମ୍॥ 8-27-32 (56241) 
ତତୋଽଗ୍ରତଃ ପ୍ରାଦୁରଭୂତ୍ତ୍ରିପୁରଂ ଜଘ୍ନୁଷୋଽସୁରାନ୍।
ଅନିର୍ଦେଶ୍ଯାଗ୍ର୍ଯବପୁଷୋ ଦେବସ୍ଯାସହ୍ଯତେଜସଃ॥ 8-27-33 (56242) 
ତ୍ରୀଣି ଦୃଷ୍ଟ୍ବୈବ ସଂସ୍ଥାନି ପୁରାଣ୍ଯଥ ପିନାକଧୃତ୍।
ସ ତଦ୍ବିକୃଷ୍ଯ ଭଗବାନ୍ଦିବ୍ଯଂ ଲୋକେଶ୍ବରୋ ଧନୁଃ। 
ତ୍ରୈଲୋକ୍ଯସାରଂ ତମିଷୁଂ ମୁମୋଚ ତ୍ରିପୁରଂ ପ୍ରତି॥  8-27-34 (56243) 
ଏକବାଣେନ ତଂ ଦେବସ୍ତ୍ରିପୁରଂ ପରମେଶ୍ବରଃ।
ନିଜଘ୍ନେ ସାସୁରଗଣଂ ଦେବଦେବୋ ମହେଶ୍ବରଃ॥ 8-27-35 (56244) 
ବାଣତେଜୋଗ୍ନିଦଗ୍ଧଂ ତଦ୍ବିପ୍ରକୀର୍ଣଂ ସହସ୍ରଧା।
ମହଦାର୍ତସ୍ବରଂ କୃତ୍ବା ନାବଶେଷମୁପାଗତମ୍। 
ମଦ୍ରେଶ ସାସୁରଗଣଂ ପ୍ରାପତତ୍ପଶ୍ଚିମାର୍ଣବେ॥  8-27-36 (56245) 
ଏବଂ ହି ତ୍ରିପୁରଂ ଦଗ୍ଧଂ ଦାନବାଶ୍ଚାପ୍ଯଶେଷତଃ।
ମହେଶ୍ବରେଣ କ୍ରୁଦ୍ଧେନ ତ୍ରୈଲୋକ୍ଯସ୍ଯ ହିତୈଷିଣା॥ 8-27-37 (56246) 
ସ ଚାତ୍ମକ୍ରୋଧଜୋ ବିହ୍ନିର୍ଦହେତ୍ଯୁକ୍ତୋ ନିବାରିତଃ।
ତ୍ରୈଲୋକ୍ଯମବିଶେଷେଣ ପୁନର୍ଦଗ୍ଧୁଂ ପ୍ରଚକ୍ରମେ॥ 8-27-38 (56247) 
କାଲାଗ୍ନିମିବ ନିର୍ଦଗ୍ଧୁମୁତ୍ଥିତଂ ତଂ ପୁନଃ ପୁନଃ।
ମାକାର୍ଷୀର୍ଭସ୍ମାସାଲ୍ଲୋକାନିତି ତ୍ର୍ଯକ୍ଷୋଽବ୍ରବୀଦ୍ବଚଃ॥ 8-27-39 (56248) 
ତତଃ ପ୍ରକୃତିମାପନ୍ନା ଦେଲୋକାସ୍ତଥର୍ଷଯଃ।
ତୁଷ୍ଟୁବୁର୍ବାଗ୍ଭିରଗ୍ର୍ଯାଭିଃ ସ୍ଥାଣୁଂ ତ୍ରିପୁରବୈରିଣମ୍॥ 8-27-40 (56249) 
ତେଽନୁଜ୍ଞାତା ଭଗବତା ସର୍ବେ ଜଗ୍ମୁର୍ଯଥାଗତମ୍।
କୃତକାମାଃ ପ୍ରସନ୍ନେନ ପ୍ରଜାପତିମୁଖାଃ ସୁରାଃ॥ 8-27-41 (56250) 
ଏବଂ ରୁଦ୍ରସ୍ଯ କୃତବାନ୍ସାରଥ୍ଯଂ ତୁ ପିତାମହଃ।
ସଂଯଚ୍ଛ ତୁରଗାନସ୍ଯ ରାଧେଯସ୍ଯ ମହାତ୍ମନଃ॥ 8-27-42 (56251) 
ତ୍ବଂ ହି କୃଷ୍ଣାଚ୍ଚ କର୍ଣାଚ୍ଚ ଫଲ୍ଗୁନାଚ୍ଚ ଗୁଣାଧିକଃ।
ବଲତୋ ରୂପତୋ ଯୋଗାଦସ୍ତ୍ରସମ୍ପଦ ଏବ ଚ॥ 8-27-43 (56252) 
ସମାସକ୍ତଂ ମହୀପାଲ କୁରୁ ମେ ହିତମୀପ୍ସିତମ୍।
ଯୁଦ୍ବେ ହ୍ଯଯଂ ରୁଦ୍ରକଲ୍ପସ୍ତ୍ବଂ ଚ ବ୍ରହ୍ମସମୋଽନଘ। 
ତସ୍ମାଚ୍ଛକ୍ତୌ ଯୁବାଂ ଜେତୁଂ ମଚ୍ଛତ୍ରୂନ୍ଦିବି ବା ସୁରାନ୍॥  8-27-44 (56253) 
ସ ଯଥା ଶଲ୍ଯ କର୍ଣୋଽଯଂ ଶ୍ବଂତାଶ୍ବଂ କୃଷ୍ଣସାରଥିମ୍।
ପ୍ରମଥ୍ଯ ହନ୍ଯାତ୍କୌନ୍ତେଯଂ ତଥା ନୀତିର୍ବିଧୀଯତାମ୍॥ 8-27-45 (56254) 
ତ୍ବଯି ରାଜ୍ଯଂ ସୁଖଂ ଚୈବ ଜୀବିତଂ ଜଯମେବ ଚ।
ସମାସକ୍ତଂ ମହୀପାଲ କୁରୁ ମେ ହିତମୀପ୍ସିତମ୍॥ 8-27-46 (56255) 
ସଂଯଚ୍ଛାସ୍ଯ ହଯାନ୍ତ୍ରାଜନ୍ମତ୍ପ୍ରିଯାର୍ଥଂ ପରନ୍ତପ॥ ॥  8-27-47 (56256) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତବିଂଶୋଽଧ୍ଯାଯଃ॥ 27 ॥






କର୍ଣପର୍ବ - ଅଧ୍ଯାଯ 028

॥ ଶ୍ରୀଃ ॥

8.28. ଅଧ୍ଯାଯଃ 028 

Mahabharata - Karna Parva - Chapter Topics

ଦୁର୍ଯୋଧନେନ କର୍ଣସାରଥ୍ଯେ ଶଙ୍କମାନଂ ଶଲ୍ଯମ୍ପ୍ରତି ପରଶୁରାମଚରିତ୍ରକୀର୍ତନପୂର୍ବକଂ କର୍ଣସ୍ଯ ତଦନ୍ତେବାସିତ୍ବାଦିଗୁଣବତ୍ତଯା ତତ୍ସାରଥ୍ଯ କରଣେ ଦୋଷାଭାବପ୍ରତିପାଦନମ୍॥ 1 ॥

Mahabharata - Karna Parva - Chapter Text

8-28-0 (56257) 
ଦୁର୍ଯୋଧନ ଉବାଚ। 8-28-0x (4897) 
ଇମଂ ଚାପ୍ଯପରଂ ଭୂଯ ଇତି ହାସଂ ନିବୋଧ ମେ।
ପିତୁର୍ମମ ସକାଶେ ବୈ ବ୍ରାହ୍ମଣଃ ପ୍ରାହ ଧର୍ମବିତ୍॥ 8-28-1 (56258) 
ଶ୍ରୁତ୍ବା ଚୈତଦ୍ବଚଶ୍ଚିତ୍ରଂ ହେତୁକାର୍ଯାର୍ଥତତ୍ତ୍ବବିତ୍।
କୁରୁ ଶଲ୍ଯ ବିନିଶ୍ଚିତ୍ଯ ମା ଭୂଦତ୍ର ବିଚାରଣା॥ 8-28-2 (56259) 
ଭାର୍ଗବାଣାଂ କୁଲେ ଜାତୋ ଜମଦଗ୍ନିର୍ମହାତପାଃ।
ତସ୍ଯ ରାମେତି ବିଖ୍ଯାତଃ ପୁତ୍ରସ୍ତେଜୋଗୁଣାନ୍ବିତଃ॥ 8-28-3 (56260) 
ସ ତୀବ୍ରଂ ତପ ଆସ୍ଥାଯ ସମ୍ପ୍ରସାଦିତବାନ୍ଭବମ୍।
ଅସ୍ତ୍ରହେତୋଃ ପ୍ରସନ୍ନାତ୍ମା ନିଯତଃ ସଂଯତେନ୍ଦ୍ରିଯଃ॥ 8-28-4 (56261) 
ତସ୍ମୈ ତୁଷ୍ଟୋ ମହାଦେବୋ ଭକ୍ତ୍ଯା ଚ ପ୍ରଶମେନ ଚ।
ହୃଦ୍ଗତଂ ଚାସ୍ଯ ବିଜ୍ଞାଯ ଦର୍ଶଯାମାସ ଶଙ୍କରଃ। 
ପ୍ରତ୍ଯକ୍ଷେଣ ମହାଦେବଃ ସ୍ବାଂ ତନୁଂ ସର୍ବଶଙ୍କରଃ॥  8-28-5 (56262) 
ଶଙ୍କର ଉବାଚ। 8-28-6x (4898) 
ରାମ ତୁଷ୍ଟୋଽସ୍ମି ଭଦ୍ରଂ ତେ ବିଦିତଂ ତବ ଚେପ୍ସିତମ୍।
କୁରୁଷ୍ବ ପୂତମାତ୍ମାନଂ ସର୍ବମେତଦବାପ୍ସ୍ଯସି॥ 8-28-6 (56263) 
ଦାସ୍ଯାମି ତେ ତଦାଽସ୍ତ୍ରାଣି ଯଦା ପୂତୋ ଭବିଷ୍ଯସି।
ଅପାତ୍ରମସମର୍ଥଂ ଚ ଦହନ୍ତ୍ଯସ୍ତ୍ରାଣି ଭାର୍ଗବ॥ 8-28-7 (56264) 
ଇତ୍ଯୁକ୍ତୋ ଜାମଦଗ୍ନ୍ଯସ୍ତୁ ଦେବଦେବେନ ଶୂଲିନା।
ପ୍ରତ୍ଯୁବାଚ ମହାତ୍ମାନଂ ଶିରସାଽବନତଃ ପ୍ରଭୁମ୍॥ 8-28-8 (56265) 
ଯଦା ଜାନାସି ଦେବେଶ ପାତ୍ରଂ ମାମସ୍ତ୍ରଧାରଣେ।
ତଦା ଶୁଶ୍ରୂଷତେଽସ୍ତ୍ରାଣି ଭବାନ୍ମେ ଦାତୁମର୍ହତି॥ 8-28-9 (56266) 
ତତଃ ସ ତପସା ଚୈବ ବ୍ରତେନ ନିଯମେନ ଚ।
ପୂଜୋପହାରବଲିଭିର୍ହୋମମନ୍ତ୍ରପୁରସ୍କୃତୈଃ॥ 8-28-10 (56267) 
ସମାରାଧିତବାଞ୍ଶର୍ବଂ ବହୁବର୍ଷଗଣାଂସ୍ତଦା।
ପ୍ରସନ୍ନଶ୍ଚ ମହାଦେବୋ ଭାର୍ଗବସ୍ଯ ମହାତ୍ମନଃ॥ 8-28-11 (56268) 
ଅସକୃଚ୍ଚାବ୍ରବୀତ୍ତସ୍ଯ ଗୁଣାନ୍ଦେବ୍ଯାଃ ସକାଶତଃ।
ଭକ୍ତିମାନେଷ ସତତଂ ମଯି ରାମୋ ଦୃଢବ୍ରତଃ॥ 8-28-12 (56269) 
ଏବମସ୍ଯ ଗୁଣାନ୍ପ୍ରୀତୋ ବହୁଶୋ କଥଯଦ୍ବିଭୁଃ।
ଦେବତାନାଂ ପିତୄଣାଂ ଚ ସମକ୍ଷମରିସୂଦନ॥ 8-28-13 (56270) 
ଏତସ୍ମିନ୍ନେବ କାଲେ ତୁ ଦୈତ୍ଯା ହ୍ଯାସନ୍ମହାବଲାଃ।
ତୈସ୍ତଦା ଦର୍ପମୋହାଦ୍ବୈ ଅବାଧ୍ଯନ୍ତ ଦିବୌକସଃ॥ 8-28-14 (56271) 
ତତଃ ସମ୍ଭୂଯ ବିବୁଧାସ୍ତାନ୍ହନ୍ତୁଂ କୃତନିଶ୍ଚଯାଃ।
ଚକ୍ରୁଃ ଶତ୍ରୁବଧେ ଯତ୍ନଂ ଦୈତ୍ଯାଞ୍ଚେତୁମଶକ୍ନୁବନ୍॥ 8-28-15 (56272) 
ଅଭିଗମ୍ଯ ତତୋ ଦେବା ମହେଶ୍ବରମୁମାପତିମ୍।
ପ୍ରାସାଦଯଂସ୍ତଦା ଭକ୍ତ୍ଯା ଜହି ଶତ୍ରୁଗଣାନିତି॥ 8-28-16 (56273) 
ପ୍ରତିଜ୍ଞାଯ ତତୋ ଦେବୋ ଦେବତାନାଂ ରିପୁକ୍ଷଯମ୍।
ରାମଂ ଭାର୍ଗବମାହୂଯ ସୋଽଭ୍ଯଭାଷତ ଶଙ୍କରଃ॥ 8-28-17 (56274) 
ରିପୂନ୍ଭାର୍ଗବ ଦେବାନାଂ ଜହି ସର୍ବାନ୍ସମାଗତାନ୍।
ଲୋକାନାଂ ହିତକାମାର୍ଥଂ ମତ୍ପ୍ରିଯାର୍ଥଂ ତଥୈବ ଚ॥ 8-28-18 (56275) 
ପରଶୁରାମ ଉବାଚ। 8-28-19x (4899) 
କା ଶକ୍ତିର୍ମମ ଦେବେଶ ଅକୃତାସ୍ତ୍ରସ୍ଯ ସଂଯୁଗେ।
ନିହନ୍ତୁଂ ଦାନବାନ୍ସର୍ବାନ୍କୃତାସ୍ତ୍ରାନ୍ଯୁଦ୍ଧଦୁର୍ମଦାନ୍॥ 8-28-19 (56276) 
ଈଶ୍ବର ଉବାଚ। 8-28-20x (4900) 
ଗଚ୍ଛ ତ୍ବଂ ମଦନୁଜ୍ଞାନାନ୍ନିହନିଷ୍ଯସି ଶାତ୍ରବାନ୍।
ବିଜିତ୍ଯ ଚ ରିପୂନ୍ସର୍ବାନ୍ଗୁଣାନ୍ପ୍ରାପ୍ସ୍ଯସି ପୁଷ୍କଲାନ୍॥ 8-28-20 (56277) 
ଦୁର୍ଯୋଧନ ଉବାଚ। 8-28-21x (4901) 
ଏତଚ୍ଛ୍ରୁତ୍ବା ତୁ ବଚନଂ ପ୍ରତିଗୃହ୍ଯ ଚ ସର୍ବଶଃ।
ରାମଃ କୃତସ୍ବସ୍ତ୍ଯଯନଃ ପ୍ରଯଯୌ ଦାନବାନ୍ପ୍ରତି॥ 8-28-21 (56278) 
ତତୋଽଜଯଦ୍ଦେବଶତ୍ରୂନ୍ମହାଦର୍ପବଲାନ୍ବିତାନ୍।
ବଜ୍ରାଶନିସମସ୍ପର୍ଶୈଃ ପ୍ରହାରୈରେବ ଭାର୍ଗବଃ॥ 8-28-22 (56279) 
ସ ଦାନବୈଃ କ୍ଷତତନୁର୍ଜାମଦଗ୍ନ୍ଯୋ ନୃପୋତ୍ତମ।
ସଂସ୍ପୃଷ୍ଟଃ ସ୍ଥାଣୁନା ସଦ୍ଯୋ ନିର୍ବ୍ରଣଃ ସମପଦ୍ଯତ॥ 8-28-23 (56280) 
ପ୍ରୀତଶ୍ଚ ଭଗବାନ୍ଦେବଃ କର୍ମଣା ତେନ ତସ୍ଯ ବୈ।
ବରାନ୍ପ୍ରାଦାଦ୍ବହୁବିଧାନ୍ଭାର୍ଗବାଯ ମହାତ୍ମନେ॥ 8-28-24 (56281) 
ଉକ୍ତଶ୍ଚ ପ୍ରୀତିଯୁକ୍ତେନ ଦେବଦେବେନ ଶୂଲିନା॥  8-28-25 (56282) 
ନିପାତାତ୍ତବ ଶସ୍ତ୍ରାଣାଂ ଶରୀରେ ଯାଽଭବଦ୍ରୁଜା।
ତଯା ତେ ମାନୁଷଂ କର୍ମ ବ୍ଯପୋହଂ ଭୃଗୁନନ୍ଦନ। 
ଗୃହାଣାସ୍ତ୍ରାଣି ଦିବ୍ଯାନି ମତ୍ସକାଶାଦ୍ଯଥେପ୍ସିତଂ॥  8-28-26 (56283) 
ତତୋଽସ୍ତ୍ରାଣି ସମଗ୍ରାଣି ବରାଂଶ୍ଚ ମନସେପ୍ସିତାନ୍।
ଲବ୍ଧ୍ବା ବହୁବିଧାନ୍ରାମଃ ପ୍ରଣମ୍ଯଶିରସା ଶିବମ୍। 
ଅନୁଜ୍ଞାଂ ପ୍ରାପ୍ଯ ଦେବେଶାଜ୍ଜଗାମ ସ ମହାତପାଃ॥  8-28-27 (56284) 
ଏବମେତତ୍ପୁରାବୃତ୍ତଂ ତଥା କଥିତବାନୃଷିଃ॥  8-28-28 (56285) 
ଭାର୍ଗବୋଽପି ଦଦୌ ସର୍ବଂ ଧନୁର୍ବେଦଂ ମହାତ୍ମନେ।
କର୍ଣାଯ ପୁରୁଷବ୍ଯାଘ୍ରଃ ସୁପ୍ରୀତେନାନ୍ତରାତ୍ମନା॥ 8-28-29 (56286) 
ବୃଜିନଂ ନ ଭବେତ୍କିଞ୍ଚିଦସ୍ଯ କର୍ଣସ୍ଯ ପାର୍ଥିବ।
ସୂତେନ ବର୍ଧିତୋ ନିତ୍ଯଂ ନ ସୂତୋ ନୃପ ଏବ ସଃ॥ 8-28-30 (56287) 
ବିଶୁଦ୍ଧଯୋନିଂ ବିଜ୍ଞାଯ ଦିବ୍ଯାନ୍ଯସ୍ତ୍ରାଣ୍ଯଦାଦ୍ଭୃଗୁଃ।
ନାପି ସୂତକୁଲେ ଜାତଂ ମନ୍ଯେ କର୍ଣଂ କଥଞ୍ଚନ। 
ଦେବପୁତ୍ରମଦଂ ମନ୍ଯେ କ୍ଷତ୍ରିଯାଣାଂ କୁଲୋଦ୍ଭବମ୍॥  8-28-31 (56288) 
ବିସୃଷ୍ଟମବିବୋଧାର୍ଥଂ କୁଲସ୍ଯେଂତି ମତିର୍ମମ।
ସର୍ବଥା ନ ହ୍ଯସୋ ଶଲ୍ଯ କର୍ଣଃ ସୂତକୁଲୋଦ୍ଭବଃ॥ 8-28-32 (56289) 
ସକୁଣ୍ଡଲଂ ସକବଚଂ ଦୀର୍ଘବାହୁମରିନ୍ଦମମ୍।
କଥମାଦିତ୍ଯସଙ୍କାଶଂ ମୃଗୀ ସିଂହଂ ପ୍ରସୂଯତେ॥ 8-28-33 (56290) 
ପଶ୍ଯ ହ୍ଯସ୍ଯ ଭୁଜୌ ପୀନୌ ନାଗରାଜକରୋପମୌ।
ବକ୍ଷଃ ପଶ୍ଯ ବିଶାଲଂ ଚ ସର୍ବଶସ୍ତ୍ରସହଂ ରଣେ॥ 8-28-34 (56291) 
ନ ତ୍ବେବ ପ୍ରାକୃତଃ କଶ୍ଚିତ୍କର୍ଣୋ ବୈକର୍ତନୋ ବୃଷା।
ମହାତ୍ମାହ୍ଯେଷ ରାଜେନ୍ଦ୍ର ରାମଶିଷ୍ଯଃ ପ୍ରତାପବାନ୍॥ ॥ 8-28-35 (56292) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଅଷ୍ଟବିଂଶୋଽଧ୍ଯାଯଃ॥ 28 ॥

Mahabharata - Karna Parva - Chapter Footnotes

8-28-1 ନାଶକ୍ନୁବନ୍ନିତି ନଞଧ୍ଯାହାରେଣ ଯୋଜନା॥ 8-28-28 ଅଷ୍ଟାବିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 029

॥ ଶ୍ରୀଃ ॥

8.29. ଅଧ୍ଯାଯଃ 029 

Mahabharata - Karna Parva - Chapter Topics

ଦୁର୍ଯୋଧନପ୍ରାର୍ଥିତେନ ଶଲ୍ଯେନ ସମଯକରଣପୂର୍ବକଂ କର୍ଣରଥସାରଥ୍ଯସ୍ବୀକରଣମ୍॥ 1 ॥

Mahabharata - Karna Parva - Chapter Text

8-29-0 (56293) 
ଦୁର୍ଯୋଧନ ଉବାଚ। 8-29-0x (4902) 
ଏବଂ ସ ଭଗବାନ୍ଦେବଃ ସର୍ବଲୋକପିତାମହଃ।
ସାରଥ୍ଯମକରୋତ୍ତତ୍ର ବ୍ରହ୍ମା ରୁଦ୍ରୋଽଭବଦ୍ରଥୀ॥ 8-29-1 (56294) 
ରଥିନୋଽଭ୍ଯଧିକୋ ବୀର କର୍ତବ୍ଯୋ ରଥସାରଥିଃ।
ତସ୍ମାତ୍ତ୍ବଂ ପୁରୁଷବ୍ଯାଘ୍ର ନିଯଚ୍ଛ ତୁରଗାନ୍ଯୁଧି॥ 8-29-2 (56295) 
ଯଥା ଦେବଗଣୈସ୍ତତ୍ର ବୃତୋ ଯତ୍ନାତ୍ପିତାମହଃ।
ତଥାଽସ୍ମାଭିର୍ଭବାନ୍ଯତ୍ନାତ୍କର୍ଣାଦଭ୍ଯଧିକୋ ବୃତଃ॥ 8-29-3 (56296) 
ଯଥା ଦେବୈର୍ମହାରାଜ ଈଶ୍ବରାଦଧିକୋ ବୃତଃ।
ତଥା ଦେବୈର୍ମହାରାଜ କ୍ଷିପ୍ରଂ ରୁଦ୍ରସ୍ଯବ ପିତାମହଃ। 
ନିଯଚ୍ଛ ତୁରଗାନ୍ଯୁଦ୍ବେ ରାଧେଯସ୍ଯ ମହାଦ୍ଯୁତେ॥  8-29-4 (56297) 
ଶଲ୍ଯ ଉବାଚ। 8-29-5x (4903) 
ମଯାପ୍ଯେତନ୍ନରଶ୍ରେଷ୍ଠ ବହୁଶୋ ନରସିଂହଯୋଃ।
କଥ୍ଯମାନଂ ଶ୍ରୁତଂ ଦିବ୍ଯମାଖ୍ଯାନମତିମାନୁଷମ୍॥ 8-29-5 (56298) 
ଯଥା ଚ ଚକ୍ରେ ସାରଥ୍ଯଂ ଭବସ୍ଯ ପ୍ରପିତାମହଃ।
ଯଥାଽସୁରାଶ୍ଚ ନିହତା ଇଷୁଣୈକେନ ଭାରତ॥ 8-29-6 (56299) 
କୃଷ୍ଣସ୍ଯ ଚାପି ବିଦିତଂ ସର୍ବମେତତ୍ପୁରା ହ୍ଯଭୂତ୍॥  8-29-7 (56300) 
ଯଥା ପିତାମହୋ ଜଜ୍ଞେ ଭଗବାନ୍ସାରଥିସ୍ତଦା।
ଅନାଗତମତିକ୍ରାନ୍ତଂ ବେଦ କୃଷ୍ଣୋଽପି ତତ୍ତ୍ବତଃ॥ 8-29-8 (56301) 
ଏତଦର୍ଥଂ ବିଦିତ୍ବାଽପି ସାରଥ୍ଯମୁପଜଗ୍ମିବାନ୍।
ସ୍ବଯମ୍ଭୂରିବ ରୁଦ୍ରସ୍ଯ କୃଷ୍ଣଃ ପାର୍ଥସ୍ଯ ଭାରତ॥ 8-29-9 (56302) 
ଯଦି ହନ୍ଯାଚ୍ଚ କୌନ୍ତେଯଂ ସୂତପୁତ୍ରଃ କଥଞ୍ଚନଃ।
ଦୃଷ୍ଟ୍ବା ପାର୍ଥଂ ହି ନିହତଂ ସ୍ବଯଂ ଯୋତ୍ସ୍ଯତି କେଶବଃ॥ 8-29-10 (56303) 
ଶଙ୍ଖଚକ୍ରଗଦାପାଣିର୍ଧକ୍ଷ୍ଯତେ ତବ ବାହିନୀମ୍।
ନ ଚାପି ତସ୍ଯ କ୍ରୁଦ୍ଧସ୍ଯ ବାର୍ଷ୍ଣେଯସ୍ଯ ମହାତ୍ମନଃ। 
ସ୍ଥାସ୍ଯତେ ପ୍ରତ୍ଯନୀକେଷୁ କଶ୍ଚିଦତ୍ର ନୃପସ୍ତବ॥  8-29-11 (56304) 
ସଞ୍ଜଯ ଉବାଚ।  8-29-12 (56305) 
ତଂ ତଥା ଭାଷମାଣଂ ତୁ ମଦ୍ରରାଜମରିନ୍ଦମଃ।
ପ୍ରତ୍ଯୁବାଚ ମହାବାହୁରଦୀନାତ୍ମା ସୁତସ୍ତବ॥ 8-29-12 (56306) 
ମାବମଂସ୍ଥା ମହାବାହୋ କର୍ଣଂ ବୈକର୍ତନଂ ରଣେ।
ସର୍ବଶସ୍ତ୍ରଭୃତାଂ ଶ୍ରେଷ୍ଠଂ ସର୍ବଶାସ୍ତ୍ରାର୍ଥପରାଗମ୍॥ 8-29-13 (56307) 
ଯସ୍ଯ ଜ୍ଯାତଲନିର୍ଘୋଷଂ ଶ୍ରୁତ୍ବା ଭଯକରଂ ମହତ୍।
ପାଣ୍ଡବେଯାନି ସୈନ୍ଯାନି ବିଦ୍ରବନ୍ତି ଦିଶୋ ଦଶ॥ 8-29-14 (56308) 
ପ୍ରତ୍ଯକ୍ଷ ତେ ମହାବାହୋ ଯଥା ରାତ୍ରୌ ଘଟୋତ୍କଚଃ।
ମାଯାଶତାନି କୁର୍ବାଣୋ ହତୋ ମାଯାପୁରସ୍କୃତଃ॥ 8-29-15 (56309) 
ନ ଚାତିଷ୍ଠତ ବୀଭତ୍ସୁଃ ପ୍ରତ୍ଯନୀକେ କଥଞ୍ଚନ।
ଏତାଂଶ୍ଚ ଦିବସାନ୍ସର୍ବାନ୍ଭଯେନ ମହତା ବୃତଃ॥ 8-29-16 (56310) 
ଭୀମସେନଶ୍ଚ ବଲବାନ୍ଧନୁଷ୍କୋଟ୍ଯାଭିଚୋଦିତଃ।
ଉକ୍ତଶ୍ଚ ସଂଜ୍ଞଯା ରାଜନ୍ମୂଢ ଔଦରିକୋ ଯଥା॥ 8-29-17 (56311) 
ମାଦ୍ରୀପୁତ୍ରୌ ତଥା ଶୂରୌ ଯେନ ଜିତ୍ବା ମହାରଣେ।
କମପ୍ଯର୍ଥଂ ପୁରସ୍କୃତ୍ଯ ନ ହତୌ ଯୁଧି ମାରିଷ॥ 8-29-18 (56312) 
ଯେନ ବୃଷ୍ଣିପ୍ରବୀରସ୍ତୁ ସାତ୍ଯକିଃ ସାତ୍ବତାଂ ବରଃ।
ନିର୍ଜିତ୍ଯ ସମରେ ଶୂରୋ ବିସ୍ଥଶ୍ଚ ବଲାତ୍କୃତଃ॥ 8-29-19 (56313) 
ସୃଞ୍ଜଯାଶ୍ଚେତରେ ସର୍ବେ ଧୃଷ୍ଟଦ୍ଯୁମ୍ନପୁରୋଗମାଃ।
ଅସକୃନ୍ନିର୍ଜିତାଃ ସଙ୍ଖ୍ଯେ ସ୍ମଯମାନେନ ସଂଯୁଗେ॥ 8-29-20 (56314) 
ତଂ କଥଂ ପାଣ୍ଡବା ଯୁଦ୍ବେ ବିଜେଷ୍ଯନ୍ତି ମହାରଥମ୍।
ଯୋ ହନ୍ଯାତ୍ସମରେ କ୍ରୁଦ୍ବୋ ବଜ୍ରହସ୍ତଂ ପୁରନ୍ଦରମ୍॥ 8-29-21 (56315) 
ତ୍ବଂ ଚ ସର୍ବାସ୍ତ୍ରବିଦ୍ବୀରଃ ସର୍ବବିଦ୍ଯାସ୍ତ୍ରପାରଗଃ।
ବାହୁବୀର୍ଯେଣ ତେ ତୁଲ୍ଯଃ ପୃଥିବ୍ଯାଂ ନାସ୍ତି କଶ୍ଚନ॥ 8-29-22 (56316) 
ତ୍ବଂ ଶଲ୍ଯଭୂତଃ ଶତ୍ରୂଣାମବିଷହ୍ଯଃ ପରାକ୍ରମେ।
ତତସ୍ତ୍ବମୁଚ୍ଯସେ ରାଜଞ୍ଶଲ୍ଯ ଇତ୍ଯରିସୂଦନ॥ 8-29-23 (56317) 
ତବ ବାହୁବଲଂ ପ୍ରାପ୍ଯ ନ ଶେକୁଃ ସର୍ବସାତ୍ବତାଃ।
ତବ ବାହୁବଲାଦ୍ରାଜନ୍କିଂ ନୁ କୃଷ୍ଣୋ ବଲାଧିକଃ॥ 8-29-24 (56318) 
ଯଥା ହି କୃଷ୍ଣେନ ବଲଂ ଧାର୍ଯଂ ବୈ ଫଲ୍ଗୁନେ ହତେ।
ତଥା କର୍ଣାତ୍ଯଯୀଭାବେ ତ୍ବଯା ଧାର୍ଯଂ ମହଦ୍ବଲମ୍॥ 8-29-25 (56319) 
କିମର୍ଥଂ ସମରେ ସୈନ୍ଯଂ ବାସୁଦେବୋ ନ୍ଯବାରଯତ୍।
କିମର୍ଥଂ ଚ ଭବାନ୍ସୈନ୍ଯଂ ନ ହନିଷ୍ଯତି ମାରିଷ॥ 8-29-26 (56320) 
ତ୍ବତ୍କୃତେ ପଦବୀଂ ଗନ୍ତୁମିଚ୍ଛେଯଂ ଯୁଧି ମାରିଷ।
ସୋଦରାଣାଂ ଚ ବୀରାଣାଂ ସର୍ବେଷାଂ ଚ ମହୀକ୍ଷିତାମ୍॥ 8-29-27 (56321) 
ଶଲ୍ଯ ଉବାଚ। 8-29-28x (4904) 
ଯନ୍ମାଂ ବ୍ରବୀଷି ଗାନ୍ଧାରେ ଅଗ୍ରେ ସୈନ୍ଯସ୍ଯ ମାନଦ।
ବିଶିଷ୍ଟଂ ଦେବକୀପୁତ୍ରାତ୍ପ୍ରୀତିମାନସ୍ମ୍ଯହଂ ତ୍ବଯି॥ 8-29-28 (56322) 
ଏଷ ସାରଥ୍ଯମାତିଷ୍ଠେ ରାଧେଯସ୍ଯ ଯଶସ୍ବିନଃ।
ଯୁଧ୍ଯତଃ ପାଣ୍ଡବାଗ୍ର୍ଯେଣ ଯଥା ତ୍ବଂ ବୀର ମନ୍ଯସେ॥ 8-29-29 (56323) 
ସମଯଶ୍ଚ ହି ମେ ବୀର କଶ୍ଚିଦ୍ବୈକର୍ତନଂ ପ୍ରତି।
ଉତ୍ସୃଜେଯଂ ଯଥାଶ୍ରଦ୍ବମହଂ ବାଚୋଽସ୍ଯ ସନ୍ନିଧୌ॥ 8-29-30 (56324) 
ସଞ୍ଜଯ ଉବାଚ। 8-29-31x (4905) 
ତଥେତି ରାଜନ୍ପୁତ୍ରସ୍ତେ ସହ କର୍ଣେନ ମାରିଷ।
ଅବ୍ରବୀତ୍ମଦ୍ରରାଜାନଂ ସର୍ବକ୍ଷତ୍ରସ୍ଯ ସନ୍ନିଧୌ॥ 8-29-31 (56325) 
ସାରଥ୍ଯସ୍ଯାଭ୍ଯୁପଗମାଚ୍ଛଲ୍ଯେନାଶ୍ବାସିତସ୍ତଦା।
ଦୁର୍ଯୋଧନସ୍ତଦା ହୃଷ୍ଟଃ କର୍ଣଂ ତମଭିଷସ୍ବଜେ॥ 8-29-32 (56326) 
ଅବ୍ରବୀଚ୍ଚ ପୁନଃ କର୍ଣଂ ସ୍ତୂଯମାନଃ ସୁତସ୍ତବ।
ଜହି ପାର୍ଥାନ୍ରଣେ ସର୍ବାନ୍ମହେନ୍ଦ୍ରୋ ଦାନବାନିବ॥ 8-29-33 (56327) 
ସ ଶଲ୍ଯେନାଭ୍ଯୁପଗତେ ହଯାନାଂ ସନ୍ନିଯଚ୍ଛନେ।
କର୍ଣୋ ହୃଷ୍ଟମନା ଭୂଯୋ ଦୁର୍ଯୋଧନଭାଷତ॥ 8-29-34 (56328) 
ନାତିହୃଷ୍ଟମନା ହ୍ଯେଷ ମଦ୍ରରାଜୋଽଭିଭାଷତେ।
ରାଜନ୍ମଧୁରଯା ବାଚା ପୁନରେନଂ ବ୍ରବୀହି ବୈ॥ 8-29-35 (56329) 
ତତୋ ରାଜା ମହାପ୍ରାଜ୍ଞଃ ସର୍ବାସ୍ତ୍ରକୁଶଲୋ ବଲୀ।
ଦୁର୍ଯୋଧନୋଽବ୍ରବୀଚ୍ଛଲ୍ଯଂ ମଦ୍ରରାଜଂ ମହୀପତିମ୍॥ 8-29-36 (56330) 
ପୂରଯନ୍ନିବ ଘୋଷେଣ ମେଘଗମ୍ଭୀରଯା ଗିରା।
ଶଲ୍ଯ କର୍ଣୋଽର୍ଜୁନେନାଦ୍ଯ ଯୋଦ୍ବବ୍ଯମିତି ମନ୍ଯତେ॥ 8-29-37 (56331) 
ତସ୍ଯ ତ୍ବଂ ପୁରୁଷବ୍ଯାଘ୍ର ନିଯଚ୍ଛ ତୁରଗାନ୍ଯୁଧି।
କର୍ଣୋ ହତ୍ବେତରାନ୍ସର୍ବାନ୍ଫଲ୍ଗୁନଂ ହନ୍ତୁମିଚ୍ଛତି। 
ତସ୍ଯାଭୀଷୁଗ୍ରହେ ରାଜନ୍ପ୍ରଯାଚେ ତ୍ବାଂ ପୁନଃ ପୁନଃ॥  8-29-38 (56332) 
ପାର୍ଥସ୍ଯ ସଚିବଃ କୃଷ୍ଣୋ ଯଥାଽଭୀଷୁଗ୍ରହୋ ବରଃ।
ତଥା ତ୍ବମପି ରାଧେଯଂ ସର୍ବତଃ ପରିପାଲଯ॥ 8-29-39 (56333) 
ସଞ୍ଜଯ ଉବାଚ। 8-29-40x (4906) 
ତତଃ ଶଲ୍ଯଃ ପରିଷ୍ବଜ୍ଯ ସୁତଂ ତେ ବାକ୍ଯମବ୍ରବୀତ୍।
ଦୁର୍ଯୋଧନମମିତ୍ରଘ୍ନଂ ପ୍ରୀତୋ ମଦ୍ରାଧିପସ୍ତଦା॥ 8-29-40 (56334) 
ଶଲ୍ଯ ଉବାଚ। 8-29-41x (4907) 
ଏବଂ ଚେନ୍ମନ୍ଯସେ ରାଜନ୍ଗାନ୍ଧାରେ ପ୍ରିଯଦର୍ଶନ।
ତସ୍ମାତ୍ତେ ଯତ୍ପ୍ରିଯଂ କିଞ୍ଚିତ୍ତତ୍ସର୍ବଂ କରବାଣ୍ଯହମ୍॥ 8-29-41 (56335) 
ଯତ୍ରାସ୍ମି ଭରତଶ୍ରେଷ୍ଠ ଯୋଗ୍ଯଃ କର୍ମଣି କର୍ହିଚିତ୍।
ତତ୍ର ସର୍ବାତ୍ମନା ଯୁକ୍ତୋ ବକ୍ଷ୍ଯେ କାର୍ଯଂ ପରନ୍ତପ॥ 8-29-42 (56336) 
ଯତ୍ତୁ କର୍ଣମହଂ ବ୍ରୂଯାଂ ହିତକାମଃ ପ୍ରିଯାପ୍ରିଯେ।
ମମ ତତ୍କ୍ଷମତାଂ ସର୍ବଂ ଭବାନ୍କର୍ଣଶ୍ଚ ସର୍ବଶଃ॥ 8-29-43 (56337) 
କର୍ଣ ଉବାଚ। 8-29-44x (4908) 
ଈଶାନସ୍ଯ ଯଥା ବ୍ରହ୍ମା ଯଥା ପାର୍ଥସ୍ଯ କେଶବଃ।
ତଥା ନିତ୍ଯଂ ହିତେ ଯୁକ୍ତୋ ମଦ୍ରରାଜ ଭବସ୍ବ ନଃ॥ 8-29-44 (56338) 
ଶଲ୍ଯ ଉବାଚ। 8-29-45x (4909) 
ଆତ୍ମନିନ୍ଦାତ୍ମପୂଜା ଚ ପରନିନ୍ଦା ପରସ୍ତବଃ।
ଅନାଚରିତମାର୍ଯାଣାଂ ବୃତ୍ତମେତଚ୍ଚତୁର୍ବିଧମ୍॥ 8-29-45 (56339) 
ଯତ୍ତୁ ବିଦ୍ବନ୍ପ୍ରବକ୍ଷ୍ଯାମି ପ୍ରxxxxଯାର୍ଥମହଂ ତବ।
ଆତ୍ମନଃ ସ୍ତବସଂଯୁକ୍ତଂ ତନ୍ନିବୋଧ ଯଥାତଥମ୍॥ 8-29-46 (56340) 
ଅହଂ ଶକ୍ରସ୍ଯ ସାରଥ୍ଯେ ଯୋଗ୍ଯୋ ମାତଲିବତ୍ପ୍ରଭୋ।
ଅପ୍ରମାଦାତ୍ପ୍ରଯୋଗାଚ୍ଚ ଜ୍ଞାନବିଦ୍ଯାଚିକିତ୍ସନୈଃ॥ 8-29-47 (56341) 
ତତଃ ପାର୍ଥେନ ସଙ୍ଗ୍ରାମେ ଯୁଧ୍ଯମାନସ୍ଯ ତେଽନଘ।
ବାହଯିଷ୍ଯାମି ତୁରଗାନ୍ବିଜ୍ବରୋ ଭବ ସୂତଜ॥ ॥ 8-29-48 (56342) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଏକୋନତ୍ରିଂଶୋଽଧ୍ଯାଯଃ॥ 29 ॥

Mahabharata - Karna Parva - Chapter Footnotes

8-29-5 ନରସିଂହଯୋଃ କୃଷ୍ଣାର୍ଜୁନଯୋଃ। ଅତସ୍ତଯୋଃ ସାମ୍ଯଂ ମମ କୀର୍ତିକରମେବେତି ଭାବଃ। ସୁରସିଂହଯୋରିତି ପାଠେ ରୁଦ୍ରପିତାମହଯୋଃ॥ 8-29-26 କିମର୍ଥମିତି। ସାରଥ୍ଯାମାତ୍ରଂ ପ୍ରତିଜ୍ଞାଯ ପ୍ରାତିଭଟ୍ଯଂ ଚେତ୍କୃଷ୍ଣଃ କୁର୍ଯାତ୍ତର୍ହି ତ୍ବଂ ଯୁଧ୍ଯନ୍ ତଦ୍ବନ୍ମିଥ୍ଯାପ୍ରତିଜ୍ଞୋ ନ ଭବିଷ୍ଯସୀତି ଭାବଃ॥ 8-29-27 ପଦବୀମାନୃଣ୍ଯମ୍॥ 8-29-42 ବକ୍ଷ୍ଯେ ବୋଢାସ୍ମି॥ 8-29-45 ଆତ୍ମ ନିନ୍ଦାପରସ୍ତବାବପି ଶ୍ରେଯସ। ନିନ୍ଦ୍ଯୌ କିମୁତାତ୍ମପୂଜାପରନିନ୍ଦେ। ତଦୁଭଯମହଂ କରୋମୀତି ଭାବଃ॥ 8-29-47 ଅପ୍ରମାଦୋଽବଧାନମ୍। ପ୍ରଯୋଗୋଽଶ୍ବପ୍ରେରଣମ୍। ଜ୍ଞାନମାଗାମିଦୋଷାବେକ୍ଷଣମ୍। ବିଦ୍ଯା ତତ୍ପରିହାରଜ୍ଞାନମ୍। ଚିକିତ୍ସନଂ ଦୋଷପରିହାରସାମର୍ଥ୍ଯମ୍॥ 8-29-29 ଏକୋନତ୍ରିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 030

॥ ଶ୍ରୀଃ ॥

8.30. ଅଧ୍ଯାଯଃ 030 

Mahabharata - Karna Parva - Chapter Topics

ଶଲ୍ଯେନ ସାରଥୀଭୂଯାଧିଷ୍ଠିତଂ ରଥମଧିଷ୍ଠାଯ କର୍ଣସ୍ଯ ରଣାଯ ନିର୍ଯାଣମ୍॥ 1 ॥

Mahabharata - Karna Parva - Chapter Text

8-30-0 (56343) 
ଦୁର୍ଯୋଧନ ଉବାଚ। 8-30-0x (4910) 
ଅଯଂ ତେ କର୍ଣ ସାରଥ୍ଯଂ ମଦ୍ରରାଜଃ କରିଷ୍ଯତି।
କୃଷ୍ଣାଦଭ୍ଯଧିକୋ ଯନ୍ତା ଦେବେଶସ୍ଯେବ ମାତଲିଃ॥ 8-30-1 (56344) 
ଯଥା ହରିହଯୈର୍ଯୁକ୍ତଂ ସଙ୍ଗୃହ୍ଣାତି ସ ମାତଲିଃ।
ଶଲ୍ଯସ୍ତଥା ତବାଦ୍ଯାଯଂ ସଂଯନ୍ତା ରଥବାଜିନାମ୍॥ 8-30-2 (56345) 
ଯୋଧେ ତ୍ବଯି ରଥସ୍ଥେ ଚ ମଦ୍ରରାଜେ ଚ ସାରଥୌ।
ରଥଶ୍ରେଷ୍ଠୋ ଧ୍ରୁବଂ ସଙ୍ଖ୍ଯେ ପାର୍ଥାନଭିଭବିଷ୍ଯତି॥ 8-30-3 (56346) 
ସଞ୍ଜଯ ଉବାଚ। 8-30-4x (4911) 
ତତୋ ଦୁର୍ଯୋଧନୋ ଭୂଯୋ ମଦ୍ରରାଜଂ ତରସ୍ବିନମ୍।
ଉବାଚ ରାଜନ୍ସଙ୍ଗ୍ରାମେଽଧ୍ଯୁଷିତେ ପର୍ଯୁପସ୍ଥିତେ॥ 8-30-4 (56347) 
କର୍ଣସ୍ଯ ଯଚ୍ଛ ସଙ୍ଗ୍ରାମେ ମଦ୍ରରାଜ ହଯୋତ୍ତମାନ୍।
ତ୍ବଯାଽଭିଗୁପ୍ତୋ ରାଧେଯୋ ବିଜେଷ୍ଯତି ଧନଞ୍ଜଯମ୍॥ 8-30-5 (56348) 
ଇତ୍ଯୁକ୍ତୋ ରଥମାସ୍ଥାଯ ତଥେତି ପ୍ରାହ ଭାରତ।
ଶଲ୍ଯେଽଭ୍ଯୁପଗତେ କର୍ଣଃ ସାରଥିଂ ସୁମନାଽବ୍ରବୀତ୍॥ 8-30-6 (56349) 
ତ୍ବଂ ସୂତ ସ୍ଯନ୍ଦନଂ ମହ୍ଯଂ କଲ୍ପଯେତ୍ଯସକୃତ୍ତ୍ବରନ୍॥  8-30-7 (56350) 
ତତୋ ଜୈତ୍ରଂ ରଥବରଂ ଗନ୍ଧର୍ବନଗରୋପମମ୍।
ବିଧିବତ୍କଲ୍ପିତଂ ଭଦ୍ରଂ ଜଯେତ୍ଯୁକ୍ତ୍ବା ନ୍ଯବେଦଯତ୍॥ 8-30-8 (56351) 
ତଂ ରଥଂ ରଥିନାଂ ଶ୍ରେଷ୍ଠଃ କର୍ଣୋଽଭ୍ଯର୍ଚ୍ଯ ଯଥାବିଧି।
ସମ୍ପାଦିତଂ ବ୍ରହ୍ମବିଦା ପୂର୍ବମେବ ପୁରୋଧସା॥ 8-30-9 (56352) 
କୃତ୍ବା ପ୍ରଦକ୍ଷିଣଂ ଯତ୍ନାଦୁପସ୍ଥାଯ ଚ ଭାସ୍କରମ୍।
ସମୀପସ୍ଥଂ ମଦ୍ରରାଜମାରୋହ ତ୍ବମଥାବ୍ରବୀତ୍॥ 8-30-10 (56353) 
ତତଃ କର୍ଣସ୍ଯ ଦୁର୍ଧର୍ଷଂ ସ୍ଯନ୍ଦନପ୍ରବରଂ ମହତ୍।
ଆରୁରୋହ ମହାତେଜାଃ ଶଲ୍ଯଃ ସିଂହ ଇବାଚଲମ୍॥ 8-30-11 (56354) 
ତତଃ ଶଲ୍ଯାଶ୍ରିତଂ ଦୃଷ୍ଟ୍ବା କର୍ଣଃ ସ୍ବଂ ରଥମୁତ୍ତମମ୍।
ଅଧ୍ଯତିଷ୍ଠଦ୍ଯଥାଽମ୍ଭୋଦଂ ବିଦ୍ଯୁତ୍ବନ୍ତଂ ଦିବାକରଃ॥ 8-30-12 (56355) 
ତାବେକରଥମାରୂଢାବାଦିତ୍ଯାଗ୍ନିସମତ୍ବିଷୌ।
ଅଭ୍ରାଜେତାଂ ଯଥା ମେଘଂ ସୂର୍ଯାଗ୍ନୀ ସହିତୌ ଦିବି॥ 8-30-13 (56356) 
ସଂସ୍ତୂଯମାନୌ ତୌ ବୀରୌ ତଦାସ୍ତାଂ ଦ୍ଯୁତିମତ୍ତମୌ।
ଋତ୍ବିକ୍ସଦସ୍ଯୈରିନ୍ଦ୍ରାଗ୍ନୀ ସ୍ତୂଯମାନାବିବାଧ୍ଯରେ॥ 8-30-14 (56357) 
ସ ଶଲ୍ଯସଙ୍ଗୃହୀତାଶ୍ବେ ରଥେ କର୍ଣଃ ସ୍ଥିତୋ ବଭୌ।
ଧନୁର୍ବିଷ୍ଫାରଯନ୍ଘୋରଂ ପରିବେଷୀବ ଭାସ୍କରଃ॥ 8-30-15 (56358) 
ଆସ୍ଥିତଃ ସ ରଥଶ୍ରେଷ୍ଠଂ କର୍ଣଃ ଶରଗଭସ୍ତିମାନ୍।
ପ୍ରବଭୌ ପୁରୁଷବ୍ଯାଘ୍ରୋ ମନ୍ଦରସ୍ଥ ଇବାଂଶୁମାନ୍॥ 8-30-16 (56359) 
ତଂ ରଥସ୍ଥଂ ମହାବାହୁଂ ଯୁଦ୍ବାଯାମିତତେଜସମ୍।
ଦୁର୍ଯୋଧନସ୍ତୁ ରାଧେଯମିଦଂ ବଚନମବ୍ରବୀତ୍॥ 8-30-17 (56360) 
ଅକୃତଂ ଦ୍ରୋଣଭୀଷ୍ମାଭ୍ଯାଂ ଦୁଷ୍କରଂ କର୍ମ ସଂଯୁଗେ।
କୁରୁଷ୍ବାଧିରଥେ ବୀର ମିଷତାଂ ସର୍ବଧନ୍ବିନାମ୍॥ 8-30-18 (56361) 
ମନୋଗତଂ ମମ ହ୍ଯାସୀଦ୍ଭୀଷ୍ମଦ୍ରୋଣୌ ମହାରଥୌ।
ଅର୍ଜୁନଂ ଭୀମସେନଂ ଚ ନିହନ୍ତାରାବିତି ଧ୍ରୁବମ୍॥ 8-30-19 (56362) 
ତାଭ୍ଯାଂ ଯଦକୃତଂ ବୀର ବୀରକର୍ମ ମହାମୃଧେ।
ତତ୍କର୍ମ କୁରୁ ରାଧେଯ ବଜ୍ରପାଣିରିବାପରଃ॥ 8-30-20 (56363) 
ଗୃହାଣ ଧର୍ମରାଜଂ ବା ଜହି ବା ତ୍ବଂ ଧନଞ୍ଜଯମ୍।
ଭୀମସେନଂ ଚ ରାଧେଯ ମାଦ୍ରୀପୁତ୍ରୌ ଯମାବପି॥ 8-30-21 (56364) 
ଜଯଶ୍ଚ ତେଽସ୍ତୁ ଭଦ୍ରଂ ତେ ପ୍ରଯାହି ପୁରୁଷର୍ଷଭ।
ପାଣ୍ଡୁପୁତ୍ରସ୍ଯ ସୈନ୍ଯାନି କୁରୁ ସର୍ବାଣି ଭସ୍ମସାତ୍॥ 8-30-22 (56365) 
ତତସ୍ତୂର୍ଯସହସ୍ରାଣି ଭେରୀଣାମଯୁତାନି ଚ।
ବାଦ୍ଯମାନାନ୍ଯରୋଚନ୍ତ ମେଘଶବ୍ଦୋ ଯଥା ଦିବି॥ 8-30-23 (56366) 
ପ୍ରତିଗୃହ୍ଯ ତୁ ତଦ୍ବାକ୍ଯଂ ରଥସ୍ଥୋ ରଥରୁତ୍ତମଃ।
ଅଭ୍ଯଭାଷତ ରାଧେଯଃ ଶଲ୍ଯଂ ଯୁଦ୍ଧବିଶାରଦମ୍॥ 8-30-24 (56367) 
ଚୋଦଯାଶ୍ବାନ୍ମହାବାହୋ ଯାବଦ୍ବନ୍ମି ଧନଞ୍ଜଯମ୍।
ଭୀମସେନଂ ଯମୌ ଚୋଭୌ ରାଜାନଂ ଚ ଯୁଧିଷ୍ଠିରମ୍॥ 8-30-25 (56368) 
ଅଦ୍ଯ ପଶ୍ଯତୁ ମେ ଶଲ୍ଯ ବାହୁବୀର୍ଯଂ ଧନଞ୍ଜଯଃ।
ଅସ୍ଯତଃ କଙ୍କପତ୍ରାଣାଂ ସହସ୍ରାଣି ଶତାନି ଚ॥ 8-30-26 (56369) 
ଅଦ୍ଯ କ୍ଷେପ୍ସ୍ଯାମ୍ଯହଂ ଶଲ୍ଯ ଶରାନ୍ପରମତେଜନାନ୍।
ପାଣ୍ଡବାନାଂ ବିନାଶାଯ ଦୁର୍ଯୋଧନଜଯାଯ ଚ॥ 8-30-27 (56370) 
ସଞ୍ଜଯ ଉବାଚ। 8-30-28x (4912) 
ଏତଚ୍ଛ୍ରୁତ୍ବା ବଚସ୍ତସ୍ଯ ଶଲ୍ଯଃ କର୍ଣଂ ବଚୋଽବ୍ରବୀତ୍।
କଥଂ ନୁ ତାନ୍ମହାବୀର୍ଯାନ୍ପାଣ୍ଡବାନବମନ୍ଯସେ॥ 8-30-28 (56371) 
ସର୍ବାସ୍ତ୍ରଜ୍ଞାନ୍ମହେଷ୍ବାସାନ୍ସର୍ବାନେନ ମହାବଲାନ୍।
ଅନିବର୍ତିନୋ ମହାଭାଗାନଜଯ୍ଯାନ୍ସତ୍ଯବିକ୍ରମାନ୍। 
ଅପି ସଞ୍ଜନଯେଯୁର୍ଯେ ଭଯଂ ସାକ୍ଷାଚ୍ଛତକ୍ରତୋଃ॥  8-30-29 (56372) 
ଯଦା ଶ୍ରୋଷ୍ଯସି ନିର୍ଘୋଷଂ ବିସ୍ଫୂର୍ଜିତମିବାଶନେଃ।
ରାଧେଯ ପାର୍ଥଧନୁଷସ୍ତଦା ନୈବଂ ବଦିଷ୍ଯସି॥ 8-30-30 (56373) 
ଯଦା ଦ୍ରକ୍ଷ୍ଯସି ଭୀମେନ କୁଞ୍ଜରାନୀକମାହବେ।
ବିଶୀର୍ଣଦନ୍ତଂ ନିହତଂ ତଦା ନୈବଂ ବଦିଷ୍ଯସି॥ 8-30-31 (56374) 
ଯଦା ଦ୍ରକ୍ଷ୍ଯସି ସଙ୍ଗ୍ରାମେ ଧର୍ମପୁତ୍ରଂ ଯମୌ ତଥା।
ଶିତୈଃ ପୃଷତ୍କୈଃ କୁର୍ବାଣାନଭ୍ରଚ୍ଛାଯାମିବାମ୍ବରେ॥ 8-30-32 (56375) 
ଅସ୍ଯତଃ କ୍ଷିଣ୍ବତଶ୍ଚାରୀଁଲ୍ଲଘୁହସ୍ତାନ୍ଦୁରାସଦାନ୍।
ପାର୍ଥିବାଗପି ଚାନ୍ଯାଂସ୍ତ୍ବଂ ତଦା ନୈବଂ ବଦିଷ୍ଯସି॥ 8-30-33 (56376) 
ସଞ୍ଜଯ ଉବାଚ। 8-30-34x (4913) 
ଅନାଦୃତ୍ଯ ତୁ ତଦ୍ବାକ୍ଯଂ ମଦ୍ରରାଜେ ଭାଷିତମ୍।
ଦ୍ରକ୍ଷ୍ଯସ୍ଯଦ୍ଯେତ୍ଯବୋଚତ୍ତଂ ଶଲ୍ଯଂ କର୍ଣୋ ଜନେଶ୍ବର॥ ॥ 8-30-34 (56377) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ତ୍ରିଂଶୋଽଧ୍ଯାଯଃ॥ 30 ॥

Mahabharata - Karna Parva - Chapter Footnotes

8-30-2 ହରିହଯୈରିନ୍ଦ୍ରତୁରଗୈର୍ଯୁକ୍ତଂ ରଥମ୍॥ 8-30-4 ଅଧ୍ଯୁଷିତେ ପ୍ରାତଃକାଲେ॥ 8-30-30 ତ୍ରିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 031

॥ ଶ୍ରୀଃ ॥

8.31. ଅଧ୍ଯାଯଃ 031 

Mahabharata - Karna Parva - Chapter Topics

କର୍ଣସ୍ଯ ରଣପ୍ରଯାଣକାଲେ ଦୁର୍ନିମିତ୍ତପ୍ରାଦୁର୍ଭାବଃ॥ 1 ॥ କର୍ଣେନାତ୍ମଶ୍ଲାଘନପୂର୍ବକଂ ପାର୍ଥବଧେ ପ୍ରତିଜ୍ଞାତେ ତଦସହମାନେନ ଶଲ୍ଯେନାର୍ଜୁନପ୍ରଶଂସନପୂର୍ବକଂ କର୍ଣୋପାଲମ୍ଭଃ॥ 2 ॥

Mahabharata - Karna Parva - Chapter Text

8-31-0 (56378) 
ସଞ୍ଜଯ ଉବାଚ। 8-31-0x (4914) 
ଦୃଷ୍ଟ୍ବା କର୍ଣଂ ମହାବୀର୍ଯଂ ଯୁଯୁତ୍ସଂ ସମବସ୍ଥିତମ୍।
ଚୁକ୍ରୁଶୁଃ କୁରବଃ ସର୍ବେ ହୃଷ୍ଟରୂପାଃ ସମନ୍ତତଃ॥ 8-31-1 (56379) 
ତତୋ ଦୁନ୍ଦୁଭିନିର୍ଘୋଷୈର୍ଭେରୀଣାଂ ନିନଦେନ ଚ।
କୋଣଶବ୍ଦୈଶ୍ଚ ବିବିଧୈର୍ଗର୍ଜିତୈଶ୍ଚ ତରସ୍ବିନାମ୍। 
ନିର୍ଯଯୁସ୍ତାବକାଃ ସର୍ବେ ମୃତ୍ଯୁଂ କୃତ୍ବା ନିବର୍ତନମ୍॥  8-31-2 (56380) 
ପ୍ରଯାତେ ତୁ ତତଃ କର୍ଣେ ରଥେଷୁ ମଦିତେଷୁ ଚ।
ଚଚାଲ ଚ ମହୀ ସର୍ବା ରରାସ ଚ ସୁବିସ୍ବରମ୍॥ 8-31-3 (56381) 
ନିଃସରନ୍ତୋ ବ୍ଯଦୃଶ୍ଯନ୍ତ ସୂର୍ଯାତ୍ସପ୍ତ ମହାଗ୍ରହାଃ॥  8-31-4 (56382) 
ଉଲ୍କାପାତାଶ୍ଚ ସଞ୍ଜଜ୍ଞୁର୍ଦିଗ୍ଦାହାଶ୍ଚୈବ ଦାରୁଣାଃ।
ତଥାଽଶନ୍ଯଶ୍ଚ ସମ୍ପେତୁର୍ବବୁର୍ବାତାଶ୍ଚ ଭୈରବାଃ॥ 8-31-5 (56383) 
ମୃଗପକ୍ଷିଗଣାଶ୍ଚୈବ ପୃତନାଂ ବହୁଶସ୍ତବ।
ଅପସବ୍ଯଂ ତଦା ଚକ୍ରୁର୍ବେଦଯନ୍ତୋ ମହାଭଯମ୍॥ 8-31-6 (56384) 
ପ୍ରସ୍ଥିତସ୍ଯ ଚ କର୍ଣସ୍ଯ ନିପେତୁସ୍ତୁରଗା ଭୁବି।
ଅସ୍ଥିବର୍ଷଂ ଚ ପତିତମନ୍ତରିକ୍ଷାଦ୍ଭଯାନକମ୍॥ 8-31-7 (56385) 
ଜଜ୍ବଲୁଶ୍ଚୈବ ଶସ୍ତ୍ରାଣି ଧ୍ବଜାଶ୍ଚୈବ ଚକମ୍ପିରେ।
ଅଶ୍ରୂଣି ଚ ବ୍ଯମୁଞ୍ଚନ୍ତ ବାହନାନି ବିଶାମ୍ପତେ॥ 8-31-8 (56386) 
ଏତେ ଚାନ୍ଯେ ଚ ବହବ ଉତ୍ପାତାସ୍ତତ୍ର ମାରିଷ।
ସମୁତ୍ପେତୁର୍ବିନାଶାଯ କୌରବାଣାଂ ସୁଦାରୁଣାଃ॥ 8-31-9 (56387) 
ନ ଚ ତାନ୍ଗଣଯାମାସୁଃ ସର୍ବେ ଦୈବେନ ମୋହିତାଃ।
ପ୍ରସ୍ଥିତଂ ସୂତପୁତ୍ରଂ ଚ ଜଯେତ୍ସୂଚୁର୍ନରାଧିପାଃ॥ 8-31-10 (56388) 
`ଶଲ୍ଯେନ ସହିତଂ ଦୃଷ୍ଟ୍ବା କର୍ଣମାହବଶୋଭିନମ୍'।
ନିର୍ଜିତାନ୍ପାଣ୍ଡବାଂଶ୍ଚୈବ ମେନିରେ ତତ୍ର କୌରବାଃ॥ 8-31-11 (56389) 
ତତୋ ରଥସ୍ଥଃ ପରବୀରହନ୍ତା
ଭୀଷ୍ମଦ୍ରୋଣବତିବୀର୍ଯୌ ସମୀକ୍ଷ୍ଯ। 
ସମୁଜ୍ଜ୍ବଲନ୍ଭାସ୍କରପାବକାଭୋ
ବୈକର୍ତନୋଽସୌ ରଥକୁଞ୍ଜରୋ ବୃଷା॥  8-31-12 (56390) 
ଅଲଂ ମନୁଷ୍ଯସ୍ଯ ସୁଖାଯ ବର୍ତିତୁଂ
ତଥାହି ଯୁଦ୍ବେ ନିହତଃ ପରୈର୍ଗୁରୁଃ॥  8-31-20 (56398) 
ହୁତାଶନାଦିତ୍ଯସମାନତେଜସଂ
ପରାକ୍ରମେ ବିଷ୍ଣୁପୁରନ୍ଦରୋପମମ୍॥ 
ନଯେ ବ-ହସ୍ପତ୍ଯୁଶନଃସମଂ ସଦା
ନ ଚୈନମସ୍ତ୍ରଂ ତଦୁପାସ୍ତ ଦୁଃସହମ୍॥  8-31-21 (56399) 
ସମ୍ପ୍ରାକ୍ରୁଷ୍ଟେ ରୁଦିତସ୍ତ୍ରୀକୁମାରେ
ପରାଭୂତେ ପୌରୁଷେ ଧାର୍ତରାଷ୍ଟ୍ରେ। 
କୃତ୍ଯଂ ମଯା ନାଦ୍ଯ ଜାନାମି ଶଲ୍ଯ
ପ୍ରଯାହି ତସ୍ମାଦ୍ଦ୍ବିଷତାମନୀକମ୍॥  8-31-22 (56400) 
ସ ଯତ୍ର ରାଜା ପାଣ୍ଡବଃ ସତ୍ଯସନ୍ଧୋ
ବ୍ଯବସ୍ଥିତୋ ଭୀମସେନାର୍ଜୁନୌ ଚ। 
ସ ବାସୁଦେବଃ ସାତ୍ଯକିଃ ସୃଞ୍ଜଯାଶ୍ଚ
ଯମୌ ଚ କସ୍ତାନ୍ବିଷହେନ୍ମଦନ୍ଯଃ॥  8-31-23 (56401) 
ତସ୍ମାତ୍କ୍ଷିପ୍ରଂ ମଦ୍ରପତେ ପ୍ରଯାହି
ରଣେ ପାଞ୍ଚାଲାନ୍ପାଣ୍ଡବାନ୍ସୃଞ୍ଜଯାଂଶ୍ଚ। 
ତାନ୍ବା ହନିଷ୍ଯାମି ସମେତ୍ଯ ସଙ୍ଖ୍ଯେ
ଯାସ୍ଯାମି ବା ଦ୍ରୋଣମୁଖୋ ଯମାଯ॥  8-31-24 (56402) 
ନ ତ୍ବେବାହଂ ନ ଗମିଷ୍ଯାମି ମଧ୍ଯେ
ତେଷାଂ ଶୂରାଣାମିତି ଶଲ୍ଯାଦ୍ଯ ବିଦ୍ବି। 
ମିତ୍ରଦ୍ରୋହୋ ମର୍ଷଣୀଯୋ ନ ମେଽଯଂ
ତ୍ଯକ୍ତ୍ବା ପ୍ରାଣାନନୁଯାସ୍ଯାମି ଦ୍ରୋଣମ୍॥  8-31-25 (56403) 
ପ୍ରାଜ୍ଞସ୍ଯ ମୂଢସ୍ଯ ଚ ଜୀବିତାନ୍ତେ
ନାସ୍ତି ପ୍ରମୋକ୍ଷୋଽନ୍ତକସନ୍ନିଭସ୍ଯ। 
ଅତୋ ବିଦ୍ବନ୍ନଭିଯୋତ୍ସ୍ଯାମି ପାର୍ଥଂ
ଦିଷ୍ଟଂ ନ ଶକ୍ଯଂ ବ୍ଯତିବର୍ତିତୁଂ ବୈ॥  8-31-26 (56404) 
କଲ୍ଯାଣବୃତ୍ତଃ ସତତଂ ହି ରାଜା
ବୈଚିତ୍ରବୀର୍ଯସ୍ଯ ସୁତୋ ମମାସୀତ୍। 
ତସ୍ଯାର୍ଥସିଦ୍ବ୍ଯର୍ଥମହଂ ତ୍ଯଜାମି
ପ୍ରିଯାନ୍ଭୋଗାନ୍ଦୁସ୍ତ୍ଯଜଂ ଜୀବିତଂ ଚ॥  8-31-27 (56405) 
ବୈଯାଘ୍ରଚର୍ମାଣମକୂଜନାକ୍ଷଂ
ହୈମଂ ତ୍ରିକୋଶଂ ରଜତତ୍ରିବେଣୁମ୍। 
ରଥପ୍ରବର୍ହଂ ତୁରଗପ୍ରବାର୍ହୈ--
ର୍ଯୁକ୍ତଂ ପ୍ରାଦାନ୍ମହ୍ଯମିମଂ ହି ରାମଃ॥  8-31-28 (56406) 
ଧନୂଂଷି ଚିତ୍ରାଣି ନିରୀକ୍ଷ୍ଯ ଶଲ୍ଯ
ଧ୍ବଜାନ୍ଗଦାଃ ସାଯକାଂଶ୍ଚୋଗ୍ରରୂପାନ୍। 
ଅସିଂ ଚ ଦୀପ୍ତଂ ପରମାଯୁଧଂ ଚ
ଶଙ୍ଖଂ ଚ ଶୁଭ୍ରଂ ସ୍ବନବନ୍ତମୁଗ୍ରମ୍॥  8-31-29 (56407) 
ପତାକିନଂ ବଜ୍ରନିପାତନିଃ ସ୍ବନଂ
ସିତାଶ୍ବଯୁକ୍ତଂ ଶୁଭତୂଣଶୋଭିତମ୍। 
ଇମଂ ସମାସ୍ଥାଯ ରଥର୍ଷଭଂ ରଣେ
ଦୃଢଂ ହନିଷ୍ଯାମ୍ଯହମର୍ଜୁନଂ ବଲାତ୍॥  8-31-30 (56408) 
ତଂ ଚେନ୍ମୃତ୍ଯୁଃ ସର୍ବହରୋଽଭିରକ୍ଷେ--
ତ୍ସଦାଽପ୍ରମତ୍ତଃ ସମରେ ପାଣ୍ଡୁପୁତ୍ରମ୍। 
ତଂ ବା ହନିଷ୍ଯାମି ରଣେ ସମେତ୍ଯ
ଯାସ୍ଯାମି ବା ଦ୍ରୋଣମୁଖୋ ଯମାଯ॥  8-31-31 (56409) 
ଯମବରୁଣକୁବେରବାସବା ବା
ଯଦି ଯୁଗପତ୍ସଗଣା ମହାହବେ। 
ଜୁଗୁପୁରିହ ସମେତ୍ଯ ଫଲ୍ଗୁନଂ
କିମୁ ବହୁନା ସହ ତୈର୍ଜଯାମି ତମ୍॥  8-31-32 (56410) 
ସଞ୍ଜଯ ଉବାଚ। 8-31-33x (4915) 
ଇତି ରଣରଭସସ୍ଯ କତ୍ଥତ--
ସ୍ତଦୁପନିଶମ୍ଯ ବଚଃ ସ ମଦ୍ରରାଟ୍। 
ଅବହସଦବମନ୍ଯ ବୀର୍ଯବାନ୍
ପ୍ରତିଷିଷିଧେ ଚ ଜଗାଦ ଚୋତ୍ତରମ୍॥  8-31-33 (56411) 
ଶଲ୍ଯ ଉବାଚ। 8-31-34x (4916) 
ବିରମ ବିରମ କର୍ଣ କତ୍ଥନା--
ଦତିରଭସୋଽପ୍ଯତିବାଚମୁକ୍ତବାନ୍। 
କ୍ବ ଚ ହି ନରବରୋ ଧନଞ୍ଜଯଃ
କ୍ବ ପୁନରିହ ତ୍ବମହୋ ନରାଧମଃ॥  8-31-34 (56412) 
ଯଦୁସଦନମୁପେନ୍ଦ୍ରପାଲିତଂ
ତ୍ରିଦିବମିବାମରରାଜରକ୍ଷିତମ୍। 
ପ୍ରସଭମତିବିଲୋଡ୍ଯ କୋ ହରେ--
ତ୍ପୁରୁଷବରାବରଜାମୃତେଽର୍ଜୁନାତ୍॥  8-31-35 (56413) 
ତ୍ରିଭୁବନସୃଜମୀଶ୍ବରେଶ୍ବରଂ
କ ଇହ ପୁମାନ୍ଭବମାହ୍ବଯେଦ୍ଯୁଧି। 
ମୃଗବଧକଲହେ ଋତେଽର୍ଜୁନାତ୍
ସୁରପତିବୀର୍ଯସମପ୍ରଭାବତଃ॥  8-31-36 (56414) 
ଅସୁରସୁରମହୋରଗାନ୍ନରାନ୍
ଗରୁଡପିଶାଚସଯକ୍ଷରାକ୍ଷସାନ୍। 
ଇଷୁଭିରଜଯଦଗ୍ନିଗୌରବାତ୍
ସ୍ବଭିଲଷିତଂ ଚ ହବିର୍ଦଦୌ ଜଯଃ॥  8-31-37 (56415) 
ସ୍ମରସି ନନୁ ଯଦା ପରୈର୍ହୃତଃ
ସହଧୃତରାଷ୍ଟ୍ରସୁତୋ ବିମୋକ୍ଷିତଃ। 
ଅଧିରଥଜ ନରୋତ୍ତମୈର୍ଯୁତାନ୍
କୁରୁଷୁ ବହୂନ୍ବିନିହତ୍ଯ ତାନରୀନ୍॥  8-31-38 (56416) 
ପ୍ରଥମମପି ପଲାଯିତେ ତ୍ବଯି
ପ୍ରିଯକଲହା ଧୃତରାଷ୍ଟ୍ରସୂନବଃ। 
ସ୍ମରସି ନନୁ ଯଦା ପ୍ରମୋଚିତାଃ
ଖଚରଗଣାନବଜିତ୍ଯ ପାଣ୍ଡବୈଃ॥  8-31-39 (56417) 
ସମୁଦିତବଲବାହନାଃ ପୁନଃ
ପୁରୁଷବରେଣ ଜିତାଃ ସ୍ଥ ଗୋଗ୍ରହେ। 
ସଗୁରୁଗୁରୁସୁତାଃ ସଭୀଷ୍ମକାଃ
କିମୁ ନ ଜିତଃ ସ ତଦା ତ୍ବଯାଽର୍ଜୁନଃ॥  8-31-40 (56418) 
ଇଦମପରମୁପସ୍ଥିତଂ ପୁନ--
ସ୍ତବ ନିଧନାଯ ସୁଯୁଦ୍ବମଦ୍ଯ ବୈ। 
ଯଦି ନ ରିପୁଭଯାତ୍ପଲାଯସେ
ସମରଗତୋଽଦ୍ଯ ହତୋଽସି ସୂତଜ॥  8-31-41 (56419) 
ସଞ୍ଜଯ ଉବାଚ। 8-31-42x (4917) 
ଇତି ବହୁପରୁଷଂ ପ୍ରଭାଷତି
ପ୍ରମନସି ମଦ୍ରପତୌ ରିପୁସ୍ତବମ୍। 
ଭୃଶମଭିରୁଷିତଃ ସରନ୍ତପଃ
କୁରୁପୃତନାପତିରାହ ମଦ୍ରପମ୍॥  8-31-42 (56420) 
କର୍ଣ ଉବାଚ। 8-31-43x (4918) 
ଭବତୁ ଭବତୁ କିଂ ବିକତ୍ଥସେ
ନନୁ ମର୍ମ ତସ୍ଯ ହି ଯୁଦ୍ଧମୁଦ୍ଯତମ୍। 
ଯଦି ସ ଜଯତି ମାମିହାହବେ
ତତ ଇଦମସ୍ତୁ ସୁକତ୍ଥିତଂ ତବ॥  8-31-43 (56421) 
ସଞ୍ଜଯ ଉବାଚ। 8-31-44x (4919) 
ଏବମସ୍ତ୍ବିତି ମଦ୍ରେଶ ଉକ୍ତ୍ବା ନୋତ୍ତରମୁକ୍ତବାନ୍।
ଯାହି ଶଲ୍ଯେତି ଚାପ୍ଯେନଂ କଂର୍ଣଃ ପ୍ରାହ ଯୁଯୁତ୍ସଯା॥ 8-31-44 (56422) 
ସ ରଥଃ ପ୍ରଯଯୌ ଶତ୍ରୂନ୍ନିଘ୍ନତଃ ଶଲ୍ଯସାରଥିଃ।
ନିଘ୍ନନ୍ନମିତ୍ରାନ୍ସମରେ ତମୋଘ୍ନଃ ସବିତା ଯଥା॥ 8-31-45 (56423) 
ତତଃ ପ୍ରାଯାତ୍ପ୍ରୀତିମାନ୍ବୈ ରଥେନ
ବୈଯାଘ୍ରେଣ ଶ୍ବେତଯୁଜାଽଥ କର୍ଣଃ। 
ସ ଚାଲୋକ୍ଯ ଧ୍ବଜିନୀଂ ପାଣ୍ଡବାନାଂ
ଧନଞ୍ଜଯଂ ତ୍ବରଯା ପର୍ଯପୃଚ୍ଛତ୍॥ ॥  8-31-46 (56424) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଏକତ୍ରିଂଶୋଽଧ୍ଯାଯଃ॥ 31 ॥

Mahabharata - Karna Parva - Chapter Footnotes

8-31-2 ତରସ୍ବିନାମଶ୍ବାଦୀନାମ୍॥ 8-31-3 ରରାସ ଶବ୍ଦଂ ଚକାର॥ 8-31-4 ନିଃସରନ୍ତୋ ଯୁଦ୍ଧାର୍ଥମିତି ଶେଷଃ। ସୂର୍ଯାତ୍ସୂର୍ଯମାରଭ୍ଯ। ସୂର୍ଯାଦଯୋଽନ୍ଯୋନ୍ଯଂ ଯୁଧ୍ଯନ୍ତୀତ୍ଯର୍ଥଃ॥ 8-31-12 ଭୀଷ୍ମଦ୍ରୋଣୌ ଅତିକ୍ରାନ୍ତଂ ବୀର୍ଯଂ ଯଯୋସ୍ତାବତିବୀର୍ଯୌ ସମୀକ୍ଷ୍ଯ ସ୍ବକୃତ୍ଯମାଲୋଚ୍ଯ ଜଗାଦେତ୍ଯୁତ୍ତରେଣାନ୍ବଯଃ॥ 8-31-16 8-31-18 ଆତୁରାନ୍ ଆସନ୍ନମୃତ୍ଯୂନ୍॥ 8-31-19 ଭାବxxxxxମାତି ନିଶ୍ଚଯମ୍॥ 8-31-20 ଅସ୍ତ୍ରାଦୀନି ମନୁଷ୍ଯସ୍ଯ ସୁଖାଯxxxxxxଗିତି ସମ୍ବନ୍ଧଃ॥ 8-31-21 ଉପାସ୍ତ ଉପାତିଷ୍ଠତ। ତ୍ରାତୁମିxxxxxx ଅସ୍ତ୍ରାଦି॥ 8-31-25 ତେଷାଂ ଭୀଷ୍ମାଦୀନାଂ ମଧ୍ଯେ ନ ଗମିଷ୍ଯାମୀତି ନ ଅପିତୁ ଗମିଷ୍ଯାମ୍ଯେବେତ୍ଯର୍ଥଃ। ସଙ୍ଗ୍ରାମାତ୍ପଲାଯନେ ହି ମିତ୍ରସ୍ଯ ଦୁର୍ଯୋଧନସ୍ଯ ଦ୍ରୋହଃ କୃତଃ ସ୍ଯାତ୍ତଚ୍ଚାସହ୍ଯମ୍॥ 8-31-26 ଜୀବିତାନ୍ତେ ଆଯୁଷଃ ସମାପ୍ତୌ ପ୍ରମୋକ୍ଷୋ ମୃତ୍ଯୁନିବର୍ତନମ୍॥ 8-31-28 ବୈଯାଘ୍ରଚର୍ମାଣଂ ବ୍ଯାଘ୍ରଚର୍ମପରିବୃତମ୍॥ 8-31-33 ରଣରଭସସ୍ଯ ରଣୋତ୍କଟସ୍ଯ॥ 8-31-34 ଅତିରଭସୋଽପି ତ୍ବଂ ଅତିବାଚଂ ସ୍ବସାମର୍ଥ୍ଯାଦଧିକାମ୍॥ 8-31-35 ପୁରୁଷବରସ୍ଯ କୃଷ୍ଣସ୍ଯାବରଜାଂ କନୀଯସୀଂ ସୁଭଦ୍ରାମ୍॥ 8-31-39 ଖଚରଗଣାନ୍ ଗନ୍ଧର୍ବାନ୍॥ 8-31-46 ଶ୍ବେତଯୁଜା ଶ୍ବେତାଶ୍ବଯୁଜା॥ 8-31-31 ଏକତ୍ରିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 032

॥ ଶ୍ରୀଃ ॥

8.32. ଅଧ୍ଯାଯଃ 032 

Mahabharata - Karna Parva - Chapter Topics

କର୍ଣେନ ସ୍ବସ୍ଯାର୍ଜୁନପ୍ରଦର୍ଶକାଯ ତଦଭିମତପାରିତୋଷିକପ୍ରଦାନପ୍ରତିଜ୍ଞାନମ୍॥ 1 ॥

Mahabharata - Karna Parva - Chapter Text

8-32-0 (56425) 
ସଞ୍ଜଯ ଉବାଚ। 8-32-0x (4920) 
ପ୍ରଯତ୍ନେନ ତଦା କର୍ଣୋ ହର୍ଷଯନ୍ବାହିନୀଂ ତବ।
ଏକୈକଂ ସମରେ ଦୃଷ୍ଟ୍ବା ପାଣ୍ଡବଂ ପର୍ଯପୃଚ୍ଛତ॥ 8-32-1 (56426) 
ଯୋ ମମାଦ୍ଯ ମହାତ୍ମାନଂ ଦର୍ଶଯେଚ୍ଛ୍ବେତବାହନମ୍।
ତସ୍ମୈ ଦଦ୍ଯାମଭିପ୍ରେତଂ ଧନଂ ଯନ୍ମନସେଚ୍ଛତି॥ 8-32-2 (56427) 
ନ ଚେତ୍ତଦଭିମନ୍ଯେତ ତସ୍ମୈ ଦଦ୍ଯାମହଂ ପୁନଃ।
ଶକଟଂ ରତ୍ନସମ୍ପୂର୍ଣଂ ଯୋ ମେ ବ୍ରୂଯାଦ୍ବନଞ୍ଜଯମ୍॥ 8-32-3 (56428) 
ନ ଚେତ୍ତଦଭିମନ୍ଯେତ ପୁରୁଷୋଽର୍ଜୁନଦର୍ଶିବାନ୍।
ଶତଂ ଦଦ୍ଯାଂ ଗବାଂ ତସ୍ମୈ ନୈତ୍ଯକଂ କାଂସ୍ଯଦୋହନମ୍॥ 8-32-4 (56429) 
ଶତଂ ଗ୍ରାମବରାଂଶ୍ଚୈବ ଦଦ୍ଯାମର୍ଜୁନଦର୍ଶିନେ।
ତଥା ତସ୍ମୈ ପୁନର୍ଦଦ୍ଯାଂ ଶ୍ବେତମଶ୍ବତରୀରଥମ୍। 
ଯୁକ୍ତମଞ୍ଜନକେଶୀଭିର୍ଯୋ ମେ ବ୍ରୂଯାଦ୍ବନଞ୍ଜଯମ୍॥  8-32-5 (56430) 
ନ ଚେତ୍ତଦଭିମନ୍ଯେତ ପୁରୁଷୋଽର୍ଜୁନଦର୍ଶିବାନ୍।
ଅନ୍ଯଂ ବାଽସ୍ମୈ ପୁନର୍ଦଦ୍ଯାଂ ସୌବର୍ଣଂ ହସ୍ତିଷଙ୍ଗବମ୍॥ 8-32-6 (56431) 
ତଥାପ୍ଯସ୍ମୈ ପୁନର୍ଦଦ୍ଯାଂ ସ୍ତ୍ରୀଣାଂ ଶତମଲଙ୍କୃତମ୍।
ଶ୍ଯାମାନାଂ ନିଷ୍କକଣ୍ଠୀନାଂ ଗୀତବାଦ୍ଯବିପଶ୍ଚିତାମ୍॥ 8-32-7 (56432) 
ନ ଚେତ୍ତଦଭିମନ୍ଯେତ ପୁରୁଷୋଽର୍ଜୁନଦର୍ଶିବାନ୍।
ତସ୍ମୈ ଦଦ୍ଯାଂ ଶତଂ ନାଗାଞ୍ଶତଂ ଗ୍ରାମାଞ୍ଶତଂ ରଥାନ୍॥ 8-32-8 (56433) 
ସୁବର୍ଣସ୍ଯ ଚ ମୁଖ୍ଯସ୍ଯ ହଯାଗ୍ର୍ଯାଣାଂ ଶତଂ ଶତାନ୍।
ଋଦ୍ବ୍ଯା ଗୁଣୈଃ ସୁଦାନ୍ତାଂଶ୍ଚ ଧୁର୍ଯବାହାନ୍ସୁଶିକ୍ଷିତାନ୍॥ 8-32-9 (56434) 
ତଥା ସୁବର୍ଣଶୃଙ୍ଗୀଣାଂ ଗୋଧେନୂନାଂ ଚତୁଃଶତମ୍।
ଦଦ୍ଯାଂ ତସ୍ମୈ ସବତ୍ସାନାଂ ଯୋ ମେ ବ୍ରୂଯାଦ୍ବନଞ୍ଜଯମ୍॥ 8-32-10 (56435) 
ନ ଚେତ୍ତଦଭିମନ୍ଯେତ ପୁରୁଷୋଽର୍ଜୁନଦର୍ଶିବାନ୍।
ଅନ୍ଯଦସ୍ମୈ ବରଂ ଦଦ୍ଯାଂ ଶ୍ବେତାନ୍ପଞ୍ଚଶତାନ୍ହଯାନ୍॥ 8-32-11 (56436) 
ହେମଭାଣ୍ଡପରିଚ୍ଛନ୍ନାନ୍ସୁମୃଷ୍ଟମଣିଭୂଷଣାନ୍।
ସୁଦାନ୍ତାନପି ଚୈବାହଂ ଦଦ୍ଯାମଷ୍ଟାଦଶାପରାନ୍॥ 8-32-12 (56437) 
ରଥଂ ଚ ଶୁଭ୍ରଂ ସୌବର୍ଣଂ ଦଦ୍ଯାଂ ତସ୍ମୈ ସ୍ବଲଙ୍କୃତମ୍।
ଯୁକ୍ତଂ ପରମକାମ୍ଭୋଜୈର୍ଯୋ ମେ ବ୍ରୂଯାଦ୍ବନଞ୍ଜଯମ୍॥ 8-32-13 (56438) 
ନ ଚେତ୍ତଦଭିମନ୍ଯେତ ପୁରୁଷୋଽର୍ଜୁନଦର୍ଶିବାନ୍।
ଅନ୍ଯଦସ୍ମୈ ବରଂ ଦଦ୍ଯାଂ କୁଞ୍ଜରାଣାଂ ଶତାନି ଷଟ୍॥ 8-32-14 (56439) 
କାଞ୍ଚନୈର୍ବିବିଧୈର୍ଭାଣ୍ଡୈରାଚ୍ଛନ୍ନାନ୍ହେମମାଲିନଃ।
ଉତ୍ପନ୍ନାନପରାନ୍ତେଷୁ ବିନୀତାନ୍ହସ୍ତିଶିକ୍ଷକୈଃ॥ 8-32-15 (56440) 
ନ ଚେତ୍ତଦଭିମନ୍ଯେତ ପୁରୁଷୋଽର୍ଜୁନଦର୍ଶିବାନ୍।
ଅନ୍ଯଦସ୍ମୈ ବରଂ ଦଦ୍ଯାଂ ବୈଶ୍ଯଗ୍ରାମାଂଶ୍ଚତୁର୍ଦଶ॥ 8-32-16 (56441) 
ସୁସ୍ଫୀତାନ୍ଧନସଂଯୁକ୍ତାନ୍ପ୍ରତ୍ଯାସନ୍ନବନୋଦକାନ୍।
ଅକୁତୋଭଯାନ୍ସୁସମ୍ପନ୍ନାନ୍ରାଜଭୋଜ୍ଯାଂଶ୍ଚତୁର୍ଦଶ॥ 8-32-17 (56442) 
ଦାସୀନାଂ ନିଷ୍କକଣ୍ଠୀନାଂ ମାଗଧୀନାଂ ଶତଂ ତଥା।
ପ୍ରତ୍ଯଗ୍ରବଯସାଂ ଦଦ୍ଯାଂ ଯୋ ମେ ବ୍ରୂଯାଦ୍ଧନଞ୍ଜଯମ୍॥ 8-32-18 (56443) 
ନ ଚେତ୍ତଦଭିମନ୍ଯେତ ପୁରୁଷୋଽର୍ଜୁନଦର୍ଶିବାନ୍।
ଅନ୍ଯଂ ତସ୍ମୈ ବରଂ ଦଦ୍ଯାଂ ଯମସୌ କାମଯେତ୍ସ୍ବଯମ୍॥ 8-32-19 (56444) 
ପୁତ୍ରଦାରାନ୍ବିହାଯୈବ ଯଦନ୍ଯଦ୍ବିତ୍ତମସ୍ତି ମେ।
ତଚ୍ଚ ତସ୍ମୈ ପୁନର୍ଦଦ୍ଯାଂ ଯଦ୍ଯଚ୍ଚ ମନସେଚ୍ଛତି॥ 8-32-20 (56445) 
ହତ୍ବା ଚ ସହିତୌ କୃଷ୍ଣୌ ତଯୋର୍ବିତ୍ତାନି ସର୍ବଶଃ।
ତସ୍ମୈ ଦଦ୍ଯାମହଂ ଯୋ ମେ ପ୍ରବ୍ରୂଯାତ୍କେଶବାର୍ଜୁନୌ॥ 8-32-21 (56446) 
ସଞ୍ଜଯ ଉବାଚ। 8-32-22x (4921) 
ଏତା ବାଚଃ ସୁବହୁଶଃ କର୍ଣ ଉଚ୍ଚାରଯନ୍ଯୁଧି।
ଦଧ୍ମୌ ସାଗରସମ୍ଭୂତଂ ସୁସ୍ବରଂ ଶଙ୍ଖମୁତ୍ତମମ୍॥ 8-32-22 (56447) 
ତା ବାଚଃ ସୂତପୁତ୍ରସ୍ଯ ତଥା ଯୁକ୍ତା ନିଶମ୍ଯ ତୁ।
ଦୁର୍ଯୋଧନୋ ମହାରାଜ ସଂହୃଷ୍ଟଃ ସାନୁଜୋଽଭବତ୍॥ 8-32-23 (56448) 
ତତୋ ଦୁନ୍ଦୁଭିନିର୍ଘୋଷୋ ମୃଦଙ୍ଗାନାଂ ଚ ସର୍ବଶା।
ସିଂହନାଦଃ ସବାଦିତ୍ରଃ କୁଞ୍ଚରାଣାଂ ଚ ନିଃସ୍ବନଃ॥ 8-32-24 (56449) 
ପ୍ରାଦୁରାସୀତ୍ତଦା ରାଜଂସ୍ତ୍ବତ୍ସୈନ୍ଯେ ପୁରୁଷର୍ଷଭ।
ଯୋଧାନାଂ ସମ୍ପ୍ରହୃଷ୍ଟାନାଂ ତଥା ସମଭବତ୍ସ୍ବନଃ॥ 8-32-25 (56450) 
ତଥା ପ୍ରହୃଷ୍ଟେ ସୈନ୍ଯେ ତଂ ପ୍ଲୁବମାନଂ ମହାରଥମ୍।
ବିକତ୍ଥମାନଂ ଚ ତଦା ରାଧେଯମରିକର୍ଶନମ୍। 
ମଦ୍ରରାଜଃ ପ୍ରହସ୍ଯେଦଂ ବଚନଂ ପ୍ରତ୍ଯଭାଷତ॥ ॥  8-32-26 (56451) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଦ୍ବାତ୍ରିଂଶୋଽଧ୍ଯାଯଃ॥ 32 ॥

Mahabharata - Karna Parva - Chapter Footnotes

8-32-3 ଅଭିମନ୍ଯେତ ଅଲ୍ପମିତ୍ଯବଜାନୀତ॥ 8-32-5 ଅଞ୍ଜନକେଶୀଭିଃ କୃଷ୍ଣକେଶୀଭିରଶ୍ବତରୀଭିର୍ଯୁବତୀଭିର୍ବା ଯୁକ୍ତମ୍॥ 8-32-6 ହସ୍ତିଷଙ୍ଗବଂ ହସ୍ତିଷଟ୍କମ୍ ଷଟ୍ରତ୍ବେ ଷଙ୍ଗବଜିତ୍ଯନେନ ଷଙ୍ଗବଚ୍ପ୍ରତ୍ଯଯଃ। ହସ୍ତିଷଙ୍ଗବମିଚ୍ଛନ୍ତି ବୀରାଃ ଷଟ୍କେ ଚ ଦନ୍ତିନାମିତି ପ୍ରାଞ୍ଚଃ। ଅନ୍ଯଂ ବା ସୌବର୍ଣରଥମିତି ଶେଷଃ। ହସ୍ତିତୁଲ୍ଯାଃ ଷଟ୍ ଗାବ ଉକ୍ଷାଣୋ ଯସ୍ମିନ୍ ତମ୍। ଷଟ୍ହସ୍ତିନ ଏବ ଗୋବତ୍ ବୋଢାରୋ ଯସ୍ଯ ତାଦୃଶମ୍॥ 8-32-7 ଶ୍ଯାମାନାମପ୍ରଜାତାନାମ୍। ନିଷ୍କମୁରୋଭୂଷଣମ୍॥ 8-32-9 ଶତଂଶତାନ୍ଦଶସହସ୍ରାଣି। ଋଦ୍ବ୍ଯା ପୁଷ୍ଟ୍ଯା। ସୁଦାନ୍ତାନ୍ ବିନୀତାନ୍। ଧୁର୍ଯବାହାନ୍ ରଥୋଦ୍ବହନକ୍ଷମାନ୍॥ 8-32-12 ଭାଣ୍ଡମାଭରଣମ୍॥ 8-32-15 ଅପରାନ୍ତେଷୁ ପଶ୍ଚିମକଚ୍ଛେଷୁ॥ 8-32-18 ପ୍ରତ୍ଯଗ୍ରବଯସାମଭିନବଯୌବନାନାମ୍॥ 8-32-26 ପ୍ଲବମାନଂ ପ୍ରଯାନ୍ତମ୍॥ 8-32-32 ଦ୍ବାତ୍ରିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 033

॥ ଶ୍ରୀଃ ॥

8.33. ଅଧ୍ଯାଯଃ 033 

Mahabharata - Karna Parva - Chapter Topics

କର୍ଣଗର୍ବୋକ୍ତିମସହମାନେନ ଶଲ୍ଯେନ ତଦ୍ଗ୍ରର୍ହଣମ୍॥ 1 ॥

Mahabharata - Karna Parva - Chapter Text

8-33-0 (56452) 
ଶଲ୍ଯ ଉବାଚ। 8-33-0x (4922) 
ମା ସୂତପୁତ୍ର ମନ୍ଯେତ(ଥାଃ) ସୌବର୍ଣଂ ହସ୍ତିଷଙ୍ଗବମ୍।
ପ୍ରଯଚ୍ଛସି ମୁଧୈବ ତ୍ବଂ ଦ୍ରକ୍ଷ୍ଯସ୍ଯଦ୍ଯ ଧନଞ୍ଜଯମ୍॥ 8-33-1 (56453) 
ମା ସୂତପୁତ୍ର ଦାନେନ ସୌବର୍ଣଂ ହସ୍ତିଷଙ୍ଗବମ୍।
ପ୍ରଯଚ୍ଛ ପୁରୁଷାଯାଦ୍ଯ ଦ୍ରକ୍ଷ୍ଯସି ତ୍ବଂ ଧନଞ୍ଜଯମ୍॥ 8-33-2 (56454) 
ବଲେନ ମତ୍ତସ୍ତ୍ଯଜସି ବସୁ ବୈଶ୍ରବଣୋ ଯଥା।
ଅଯତ୍ନେନୈବ ରାଧେଯ ଦ୍ରଷ୍ଟାସ୍ଯଦ୍ଯ ଧନଞ୍ଜଯମ୍॥ 8-33-3 (56455) 
ପୁରା ସୃଜସି ଯଚ୍ଚାପି ବିତ୍ତଂ ବହୁ ଚ ମୂଢବତ୍।
ଅପାତ୍ରଦାନାଦ୍ଯେ ଦୋଷାସ୍ତାନ୍ମୋହାନ୍ନାବବୁଧ୍ଯସେ॥ 8-33-4 (56456) 
ଯତ୍ପ୍ରବେଦଯସେ ବିତ୍ତଂ ବହୁ ତେନ ଖଲୁ ତ୍ବଯା।
ଶକ୍ଯଂ ବହୁବିଧୈର୍ଯଜ୍ଞୈର୍ଯଷ୍ଟୁଂ ସୂତ ଯଜସ୍ବ ତୈଃ॥ 8-33-5 (56457) 
ଯଚ୍ଚ ପ୍ରାର୍ଥଯସେ ହନ୍ତୁଂ କୃଷ୍ଣୌ ମୋହାଦ୍ବୃଥୈବ ତତ୍।
ନ ହି ଶୁଶ୍ରୁମ ସମ୍ମର୍ଦେ କ୍ରୋଷ୍ଟ୍ରା ସିଂହୌ ନିପାତିତୌ॥ 8-33-6 (56458) 
ଅପ୍ରାର୍ଥିତଂ ପ୍ରାର୍ଥଯସେ ସୁହୃଦୋ ନ ହି ସନ୍ତି ତେ।
ଯେ ତ୍ବାଂ ନିବାରଯନ୍ତ୍ଯାଶୁ ପ୍ରପତନ୍ତଂ ହୁତାଶନେ॥ 8-33-7 (56459) 
କାର୍ଯାକାର୍ଯଂ ନ ଜାନୀଷେ କାଲପକ୍କୋଽସ୍ଯସଂଶଯମ୍।
ବହ୍ବବଦ୍ଧମକର୍ଣୀଯଂ କୋ ହି ବ୍ରୂଯାଜ୍ଜିଜୀବିଷୁଃ॥ 8-33-8 (56460) 
ସମୁଦ୍ରତରଣଂ ଦୋର୍ଭ୍ଯାଂ କଣ୍ଠେ ବଦ୍ଧ୍ବା ଯଥା ଶିଲାମ୍।
ଗିର୍ଯଗ୍ରାଦ୍ବା ନିପତନଂ ତାଦୃକ୍ତ୍ବ ଚିକୀର୍ଷିତମ୍॥ 8-33-9 (56461) 
ସହିତଃ ସର୍ବଯୋଧୈସ୍ତ୍ବଂ ବ୍ଯୂଢାନୀକୈଃ ସୁରକ୍ଷିତଃ।
ଧନଞ୍ଜଯେନ ଯୁଧ୍ଯସ୍ବ ଶ୍ରେଯଶ୍ଚେତ୍ପ୍ରାପ୍ତୁମିଚ୍ଛସି॥ 8-33-10 (56462) 
ହିତାର୍ଥଂ ଧାର୍ତରାଷ୍ଟ୍ରସ୍ଯ ବ୍ରବୀମି ତ୍ବାଂ ନ ହିଂସଯା।
ଶ୍ରଦ୍ଧସ୍ବେଦଂ ମଯା ପ୍ରୋକ୍ତଂ ଯଦି ତେଽସ୍ତି ଜିଜୀବିଷା॥ 8-33-11 (56463) 
କର୍ଣ ଉବାଚ। 8-33-12x (4923) 
ସ୍ବବାହୁବୀର୍ଯମାଶ୍ରିତ୍ଯ ପ୍ରାର୍ଥଯାମ୍ଯର୍ଜୁନଂ ରଣେ।
ତ୍ବଂ ତୁ ମିତ୍ରମୁଖଃ ଶତ୍ରୁର୍ମାଂ ଭୀଷଯିତୁମିଚ୍ଛସି॥ 8-33-12 (56464) 
ନ ମାମସ୍ମାଦଭିପ୍ରାଯାତ୍କଶ୍ଚିଦଦ୍ଯ ନିବର୍ତଯେତ୍।
ଅପୀନ୍ଦ୍ରୋ ବଜ୍ରମୁଦ୍ଯମ୍ଯ କିମୁ ମର୍ତ୍ଯଃ କଥଞ୍ଚନ॥ 8-33-13 (56465) 
ସଞ୍ଜଯ ଉବାଚ। 8-33-14x (4924) 
ଇତି କର୍ଣସ୍ଯ ବାକ୍ଯାନ୍ତେ ଶଲ୍ଯଃ ପ୍ରାହୋତ୍ତରଂ ବଚଃ।
ଚୁକୋପଯିଷୁରତ୍ଯର୍ଥଂ କର୍ଣଂ ମଦ୍ରେଶ୍ବରଃ ପୁନଃ॥ 8-33-14 (56466) 
ଯଦା ବୈ ତ୍ବାଂ ଫଲ୍ଗୁନବାହୁବେଗା--
ଜ୍ଜ୍ଯାଚୋଦିତା ବେଗବନ୍ତୋଽଗ୍ନିକଲ୍ପାଃ। 
ଅନ୍ବେତାରଃ କଙ୍କପତ୍ରାଃ ଶିତାଗ୍ରା--
ସ୍ତ୍ଯକ୍ଷ୍ଯତ୍ଯେଷା ସ୍ବାଂ ତଦା କର୍ଣ ବୁଦ୍ଧିଃ॥  8-33-15 (56467) 
ଯଦା ଦିର୍ବ୍ଯ ଧନୁରାଦାଯ ପାର୍ଥଃ
ପ୍ରତାପଯନ୍ପୃତନାଂ ସବ୍ଯସାଚୀ। 
ତ୍ବାଂ ମର୍ଦଯିଷ୍ଯତ୍ଯସୁଖୈଃ ପୃଷତ୍କୈ--
ସ୍ତଦାପୃଚ୍ଛାଂ ତ୍ଯକ୍ଷ୍ଯସେ ପାଣ୍ଡବସ୍ଯ॥  8-33-16 (56468) 
ବାଲଶ୍ଚନ୍ଦ୍ରଂ ମାତୁରଙ୍କେ ଶଯାନୋ
ଯଥା କଶ୍ଚିତ୍ପ୍ରାର୍ଥଯତେଽପହର୍ତୁମ୍। 
ତଦ୍ବନ୍ମୋହାଦ୍ଦଯୋତାମାନଂ ରଥସ୍ଥଂ
ଜେତୁଂ ପାର୍ଥଂ କାଙ୍କ୍ଷସେ ସୂତପୁତ୍ର॥  8-33-17 (56469) 
ହରାଦସ୍ତ୍ରଂ ତୀକ୍ଷ୍ଣଧାରଂ ଯଥାଽଦ୍ଯ
ସର୍ବାଣି ଗାତ୍ରାଣି ନିକର୍ଷସି ତ୍ବମ୍। 
ସୁତୀକ୍ଷ୍ଣଶସ୍ତ୍ରୋପମକର୍ମଣେହ
ଯୁଯୁତ୍ସସେ ଫଲ୍ଗୁନେନାଦ୍ଯ କର୍ଣ॥  8-33-18 (56470) 
ହନ୍ଯାଦସିଂ ତୀକ୍ଷ୍ଣଧାରଂ ଯଥାଽତଃ
ସୁତେଜନଂ ନିହିତଂ ବୈ ପୃଥିବ୍ଯାମ୍। 
ତଥା ଖନସ୍ଯଦ୍ଯ ଶିତାନ୍ପୃଷତ୍କା--
ନ୍ଯଥାର୍ଥଯସ୍ଯର୍ଜୁନେନେହ ଯୁଦ୍ଧମ୍॥  8-33-19 (56471) 
ତ୍ରିଶୂଲମାଶ୍ଲିଷ୍ଯ ସୁତୀକ୍ଷ୍ଣଧାରଂ
ସର୍ବାଣି ଗାତ୍ରାଣି ବିଘର୍ଷସି ତ୍ବମ୍। 
ସୁତୀକ୍ଷ୍ଣଧାରୋପମକର୍ମଣା ତ୍ବଂ
ଯୁଯୁତ୍ସସେ ଯୋଽର୍ଜୁନେନାଦ୍ଯ କର୍ଣ॥  8-33-20 (56472) 
କ୍ରୁଦ୍ଧଂ ସିଂହଂ କେସରିଣଂ ବୃହନ୍ତଂ
ବାଲୋ ମୂଢଃ କ୍ଷୁଦ୍ରମୃଗସ୍ତରସ୍ବୀ। 
ସମାହ୍ବଯେଦ୍ବୃଷ୍ଟମୁପେତ୍ଯ ଯୋଦ୍ଧୁଂ
ତଥା ତ୍ବମଦ୍ଯାହ୍ବଯସେ ହି ପାର୍ଥମ୍॥  8-33-21 (56473) 
ମା ସୂତପୁତ୍ରାହ୍ବଯ ରାଜପୁତ୍ରଂ
ମହାବୀର୍ଯଂ କେସରିଣଂ ଯଥୈବ। 
ବନେ ଶୃଗାଲଃ ପିଶିତେନ ତୃପ୍ତଃ
ପାର୍ଥଂ ସମାସାଦ୍ଯ ବିନଙ୍କ୍ଷ୍ଯସି ତ୍ବମ୍॥  8-33-22 (56474) 
ଈଷାଦନ୍ତଂ ମହାନାଗଂ ପ୍ରଭିନ୍ନକରଟାମୁଖମ୍।
ଶଶକୋ ହଯସେ ଯୁଦ୍ବେ କର୍ଣ ପାର୍ଥଂ ଧନଞ୍ଜଯମ୍॥ 8-33-23 (56475) 
ବିଲସ୍ଥଂ କୃଷ୍ଣସର୍ପଂ ତ୍ବଂ ଜାଲ୍ଯାତ୍କାଷ୍ଠେନ ବିଧ୍ଯସି।
ମହାବିଷଂ ପୂର୍ଣକୋପଂ ଯତ୍ପାର୍ଥଂ ଯୋଦ୍ବୁମିଚ୍ଛସି॥ 8-33-24 (56476) 
ସିଂହଂ କେସରିଣଂ କ୍ରୁଦ୍ଧମଭିକ୍ରମ୍ଯାଭିନର୍ଦସେ।
ଶୃଗାଲ ଇବ ମୂଢସ୍ତ୍ବଂ ନୃସିଂହଂ କର୍ଣ ପାଣ୍ଡବମ୍॥ 8-33-25 (56477) 
ସୁପର୍ଣଂ ପତଗଶ୍ରେଷ୍ଠଂ ବୈନତେଯଂ ତରସ୍ବିନମ୍।
ସ୍ବଗେବାହ୍ବଯସେ ପାର୍ଥଂ ତଥା କର୍ଣଂ ଧନଞ୍ଜଯମ୍॥ 8-33-26 (56478) 
ସର୍ବାମ୍ଭସାଂ ନିଧିଂ ଭୀମଂ ମୂର୍ତିମନ୍ତଂ ଝଷାକୁଲମ୍।
ଚନ୍ଦ୍ରୋଦଯେ ବିବର୍ଧନ୍ତମପ୍ଲୁବସ୍ତ୍ବଂ ତିତୀର୍ଷସି॥ 8-33-27 (56479) 
ଋଷଭଂ ଦୁନ୍ଦୁଭିଗ୍ରୀବଂ ତୀକ୍ଷ୍ଣଶୃଙ୍ଗଂ ପ୍ରହାରିଣମ୍।
ବତ୍ସ ଆହ୍ବଯସେ ଯୁଦ୍ବେ କର୍ଣ ପାର୍ଥଂ ଧନଞ୍ଜଯମ୍॥ 8-33-28 (56480) 
ମହାମେଘଂ ମହାଘୋଷଂ ଦର୍ଦୁରଃ ପ୍ରତିନର୍ଦସି।
ବାଣତୋଯପ୍ରଦଂ କାଲେ ନରପର୍ଜନ୍ଯମର୍ଜୁନମ୍॥ 8-33-29 (56481) 
ଯଥା ଚ ଶ୍ବା ଗୃହସ୍ଥସ୍ତୁ ବ୍ଯାଘ୍ରଂ ବନଗତଂ ଭଷେତ୍।
ତଥା ତ୍ବଂ ଭଷସେ କର୍ଣ ନରବ୍ଯାଘ୍ରଂ ଧନଞ୍ଜଯମ୍॥ 8-33-30 (56482) 
ଶୃଗାଲୋ ହି ବନେ କର୍ଣ ଶଶୈଃ ପରିବୃତୋ ବସନ୍।
ମନ୍ଯତେ ସିଂହମାତ୍ମାନଂ ଯାବତ୍ସିଂହଂ ନ ପଶ୍ଯତି॥ 8-33-31 (56483) 
ତଥା ତ୍ବମପି ରାଧେଯ ସିଂହମାତ୍ମାନମିଚ୍ଛସି।
ଅପଶ୍ଯଞ୍ଶତ୍ରୁଦମନଂ ନରସିଂହଂ ରଣେଽର୍ଜୁନମ୍॥ 8-33-32 (56484) 
ବ୍ଯାଘ୍ରଂ ତ୍ବଂ ମନ୍ଯସେଽଽତ୍ମାନଂ ଯାବତ୍କୃଷ୍ଣୌ ନ ପଶ୍ଯସି।
ସମାସ୍ଥିତାବେକରଥେ ସୂର୍ଯାଚନ୍ଦ୍ରମସାବିବ॥ 8-33-33 (56485) 
ଯାବଦ୍ଗ୍ରାଣ୍ଡୀବଘୋଷଂ ତ୍ବଂ ନ ଶୃଣୋଷି ମହାହବେ।
ତାବଦେବ ତ୍ବଯା କର୍ଣ ଶକ୍ଯଂ ବକ୍ତୁଂ ଯଥେଚ୍ଛସି॥ 8-33-34 (56486) 
ରଥଶଙ୍ଖଧନୁଃଶବ୍ଦୈର୍ନାଦଯନ୍ତଂ ଦିଶୋ ଦଶ।
ନର୍ଦନ୍ତମିବ ଶାର୍ଦୂଲଂ ଦୃଷ୍ଟ୍ବା କ୍ରୋଷ୍ଟା ଭବିଷ୍ଯସି॥ 8-33-35 (56487) 
ନିତ୍ଯମେବ ଶୃଗାଲସ୍ତ୍ବଂ ନିତ୍ଯଂ ସିଂହୋ ଧନଞ୍ଜଯଃ।
ବୀରପ୍ରଦ୍ବେଷଣାନ୍ମୂଢ ତସ୍ମାତ୍କ୍ରୋଷ୍ଟେବ ଲକ୍ଷ୍ଯସେ॥ 8-33-36 (56488) 
ଯଥାଽଽଖୁଃ ସ୍ଯାଦ୍ବିଡାଲଶ୍ଚ ଶ୍ବା ବ୍ଯାଘ୍ରଶ୍ଚ ବଲାବଲେ।
ଯଥା ଶୃଗାଲଃ ସିଂହଶ୍ଚ ଯଥା ଚ ଶଶକୁଞ୍ଜରୌ॥ 8-33-37 (56489) 
ଯଥାଽନୃତଂ ଚ ସତ୍ଯଂ ଚ ଯଥା ଚାପି ବିଷାମୃତେ।
ତଥା ତ୍ବମପି ପାର୍ଥଶ୍ଚ ପ୍ରଖ୍ଯାତାବାତ୍ମକର୍ମଭିଃ॥ ॥ 8-33-38 (56490) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ତ୍ରଯସ୍ତ୍ରିଂଶୋଽଧ୍ଯାଯଃ॥ 33 ॥

Mahabharata - Karna Parva - Chapter Footnotes

8-33-3 ବସୁ ବିତ୍ତମ୍। ଦ୍ରଷ୍ଟାସି ଦ୍ରକ୍ଷ୍ଯସି॥ 8-33-8 ଅବଦ୍ଧଂ ଅନର୍ଥକମ୍। ଅକର୍ଣୀଯଂ ଅନାକର୍ଣନୀଯମ୍॥ 8-33-10 ସହିତୋ ଯୁଧ୍ଯସ୍ବ ନତ୍ବେକାକୀ॥ 8-33-27 ଝଷୈର୍ମୀନୈରାକୁଲଂ ପୂର୍ଣମ୍। ଅପ୍ଲବଃ ବାହୁଭ୍ଯାମିତ୍ଯର୍ଥଃ॥ 8-33-28 ଦୁର୍ନ୍ଦୁଭିଗ୍ନୀବଂ ଦୁନ୍ଦୁଭିଖନକଣ୍ଠମ୍॥ 8-33-33 ତ୍ରଯସ୍ତ୍ରିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 034

॥ ଶ୍ରୀଃ ॥

8.34. ଅଧ୍ଯାଯଃ 034 

Mahabharata - Karna Parva - Chapter Topics

କର୍ଣେନ ମର୍ମୋଦ୍ଧାଟନପୂର୍ବକଂ ଶଲ୍ଯଗର୍ହଣମ୍॥ 1 ॥

Mahabharata - Karna Parva - Chapter Text

8-34-0 (56491) 
ସଞ୍ଜଯ ଉବାଚ। 8-34-0x (4925) 
ଅଧିକ୍ଷିପ୍ତସ୍ତୁ ରାଧେଯଃ ଶଲ୍ଯେନାମିତତେଜସା।
ଶଲ୍ଯମାହ ସୁସଙ୍କ୍ରୁଦ୍ଧୋ ବାକ୍ଶଲ୍ଯମବଧାରଯନ୍॥ 8-34-1 (56492) 
କର୍ଣ ଉବାଚ। 8-34-2x (4926) 
ଗୁଣାନ୍ଗୁଣବତାଂ ଶଲ୍ଯ ଗୁଣବାନ୍ବେତ୍ତି ନାଗୁଣଃ।
ତ୍ବଂ ତୁ ନିତ୍ଯଂ ଗୁଣୈର୍ହୀନଃ କିଂ ଜ୍ଞାସ୍ଯସି ଗୁଣାଗୁଣାନ୍॥ 8-34-2 (56493) 
ଅର୍ଜୁନସ୍ଯ ମହାସ୍ତ୍ରାଣି କ୍ରୋଧଂ ବୀର୍ଯଂ ଧନୁଃ ଶରାନ୍।
ଅହଂ ଶଲ୍ଯାଭିଜାନାମି ନ ତ୍ବଂ ଜାନାସି ତତ୍ତଥା॥ 8-34-3 (56494) 
ତଥା କୃଷ୍ଣସ୍ଯ ମାହାତ୍ମ୍ଯମୃଷଭସ୍ଯ ମହୀକ୍ଷିତାମ୍।
ଯଥାହଂ ଶଲ୍ଯ ଜାନାମି ନ ତ୍ବଂ ଜାନାସି ତତ୍ତଥା॥ 8-34-4 (56495) 
ଏବମେବାତ୍ମନୋ ବୀର୍ଯମହଂ ବୀର୍ଯଂ ଚ ପାଣ୍ଡବେ।
ଜାନଂସ୍ତାବାହ୍ବଯେ ଯୁଦ୍ଧେ ଶଲ୍ଯ ନାଗ୍ନିଂ ପତଙ୍ଗବତ୍॥ 8-34-5 (56496) 
ଅସ୍ତି ଚାଽଯମିଷୁଃ ଶଲ୍ଯ ସୁପୁଙ୍ଖୋ ରକ୍ତଭୋଜନଃ।
ଏକସ୍ତୂଣୀଶଯଃ ପତ୍ରୀ ସୁଧୌତଃ ସମଲଙ୍କୃତଃ॥ 8-34-6 (56497) 
ଶେତେ ଚନ୍ଦନଚୂର୍ଣେନ ପୂଜିତୋ ବହୁଲାଃ ସମାଃ।
ଆହେଯୋ ବିଷବାନୁଗ୍ରୋ ନରାଶ୍ବଦ୍ବିପସଙ୍ଘହା॥ 8-34-7 (56498) 
ଘୋରରୂପୋ ମହାରୌଦ୍ରସ୍ତନୁତ୍ରାସ୍ଥିବିଦାରଣଃ।
ନିର୍ଭିନ୍ଦ୍ଯାଂ ଯେନ ରୁଷ୍ଟୋଽହମପି ମେରୁଂ ମହାଗିରିମ୍॥ 8-34-8 (56499) 
ତମହଂ ଜାତୁ ନାସ୍ଯେଯମନ୍ଯସ୍ମିନ୍ଫଲ୍ଗୁନାଦୃତେ।
କୃଷ୍ଣାଦ୍ବା ଦେବକୀପୁତ୍ରାତ୍ସତ୍ଯଂ ଚାପି ଶୃଣୁଷ୍ବ ମେ॥ 8-34-9 (56500) 
ତେନାହମିଷୁଣା ଶଲ୍ଯ ବାସୁଦେବଧନଞ୍ଜଯୌ।
ଯୋତ୍ସ୍ଯେ ପରମସଂରବ୍ଧୌ ତତ୍କର୍ମ ସଦୃଶଂ ମମ॥ 8-34-10 (56501) 
ସର୍ବେଷାଂ ବୃଷ୍ଣିବୀରାଣାଂ କୃଷ୍ଣେ ଲକ୍ଷ୍ମୀଃ ପ୍ରତିଷ୍ଠିତା।
ସର୍ବେଷାଂ ପାଣ୍ଡୁପୁତ୍ରାଣାଂ ଜଯଃ ପାର୍ଥେ ପ୍ରତିଷ୍ଠିତଃ। 
ଉଭଯଂ ତୁ ସମାସାଦ୍ଯ କୋ ନିବର୍ତିତୁମର୍ହତି॥  8-34-11 (56502) 
ତାବେତୌ ପୁରୁଷବ୍ଯାଘ୍ରୌ ସମେତୌ ସ୍ଯନ୍ଦନେ ସ୍ଥିତୌ।
ମାମେକମଭିସଂଯୁଦ୍ଧୌ ସୁଜାତଂ ପଶ୍ଯ ଶଲ୍ଯ ମେ॥ 8-34-12 (56503) 
ପିତୃଷ୍ବସାମାତୁଲଜୌ ଭ୍ରାତରାବପରାଜିତୌ।
ମଣୀ ସୂତ୍ର ଇବ ପ୍ରୋତୌ ଦ୍ରଷ୍ଟାସି ନିହତୌ ମଯା॥ 8-34-13 (56504) 
ଅର୍ଜୁନେ ଗାଣ୍ଡିବଂ କୃଷ୍ଣେ ଚକ୍ରଂ ତାର୍କ୍ଷ୍ଯକପିଧ୍ବଜୌ।
ଭୀରୂଣାଂ ତ୍ରାସଜନନଂ ଶଲ୍ଯ ହର୍ଷକରଂ ମମ॥ 8-34-14 (56505) 
ତ୍ବଂ ତୁ ଦୁଷ୍ପ୍ରକୃତିର୍ମୂଢୋ ମହାଯୁଦ୍ବେଷ୍ବକୋବିଦଃ।
ଭଯାବଦୀର୍ଣଃ ସନ୍ତ୍ରାସାଦବଦ୍ଧଂ ବହୁଃ ଭାଷସେ॥ 8-34-15 (56506) 
ସଂସ୍ତୌଷି ତୌ ତୁ କେନାପି ହେତୁନା ତ୍ବଂ କୁଦେଶଜ।
ତୌ ହତ୍ବା ସମରେ ହନ୍ତା ତ୍ବାମଦ୍ଯ ସହ ବାନ୍ଧବମ୍॥ 8-34-16 (56507) 
ପାପଦେଶଜ ଦୁର୍ବୁଦ୍ଧେ କ୍ଷୁଦ୍ର କ୍ଷତ୍ରିଯପାଂସନ।
ସୁହୃଦ୍ରୂପୋ ରିପୁଃ କିଂ ମାଂ କୃଷ୍ଣାଭ୍ଯାଂ ଭୀଷଯିଷ୍ଯସି॥ 8-34-17 (56508) 
ତୌ ବା ମାମଦ୍ଯ ହନ୍ତାରୌ ହନିଷ୍ଯେ ବାଽପି ତାବହମ୍।
ନାହଂ ବିଭେମି କୃଷ୍ଣାଭ୍ଯାଂ ବିଜାନନ୍ନାତ୍ମନୋ ବଲମ୍॥ 8-34-18 (56509) 
ବାସୁଦେବସହସ୍ରଂ ବା ଫଲ୍ଗୁନାନାଂ ଶତାନି ବା।
ଅହମେକୋ ହନିଷ୍ଯାମି ଜୋଷମାସ୍ସ୍ବ କୁଦେଶଜ॥ 8-34-19 (56510) 
ସ୍ତ୍ରିଯୋ ବାଲାଶ୍ଚ ବୃଦ୍ବାଶ୍ଚ ପ୍ରାଯଃ କ୍ରୀଡାଗତା ଜନାଃ॥  8-34-20 (56511) 
ଯା ଗାଥାଃ ସମ୍ପ୍ରଗାଯନ୍ତି କୁର୍ବତୋଽଧ୍ଯଯନଂ ଯଥା।
ତା ଗାଥାଃ ଶୃଣୁ ମେ ଶଲ୍ଯ ମଦ୍ରକେଷୁ ଦୁରାତ୍ମସୁ॥ 8-34-21 (56512) 
ବ୍ରାହ୍ମଣୈଃ କଥିତାଃ ପୂର୍ବଂ ଯଥାବଦ୍ରାଜସନ୍ନିଧୌ।
ଶ୍ରୁତ୍ବା ଚୈକମନା ମୂଢ ମମ ବା ବ୍ରୂହି ଚୋତ୍ତରମ୍॥ 8-34-22 (56513) 
ମିତ୍ରଧ୍ରୁଙ୍ମଦ୍ରକୋ ନିତ୍ଯଂ ଯୋ ନୋ ଦ୍ବେଷ୍ଟି ସ ମଦ୍ରକଃ।
ମଦ୍ରକେ ସଙ୍ଗତଂ ନାସ୍ତି କ୍ଷୁଦ୍ରବାକ୍ଯେ ନରାଧମେ॥ 8-34-23 (56514) 
ଦୁରାତ୍ମା ମଦ୍ରକୋ ନିତ୍ଯଂ ନିତ୍ଯମାନୃତିକୋଽନୃଜୁଃ।
ଯଚ୍ଚାନ୍ଯଦପି ଦୌରାତ୍ମ୍ଯଂ ମଦ୍ରକେଷ୍ବିତି ନଃ ଶ୍ରୁତମ୍॥ 8-34-24 (56515) 
ପିତା ପୁତ୍ରଶ୍ଚ ମାତା ଚ ଶ୍ବଶ୍ରୂଶ୍ବଶୁରମାତୁଲାଃ।
ଭଗିନୀ ଦୁହିତା ଭ୍ରାତା ନପ୍ତାଽନ୍ଯେ ତେ ଚ ବାନ୍ଧବାଃ॥ 8-34-25 (56516) 
ବଯସ୍ଯାଭ୍ଯାଗତାଶ୍ଚାନ୍ଯେ ଦାସୀଦାସାଶ୍ଚ ସଙ୍ଗତାଃ।
ପୁମ୍ଭିର୍ବିମିଶ୍ରା ନାର୍ଯଶ୍ଚ ଜ୍ଞାତାଜ୍ଞାତାଃ ସ୍ବଯେଚ୍ଛଯା॥ 8-34-26 (56517) 
ଯେଷାଂ ଗୃହେଷ୍ବଶିଷ୍ଟାନାଂ ସକ୍ତୁମଦ୍ଯାଶିନାଂ ସଦା।
ପୀତ୍ବା ଶୀଧୁ ସଗୋମାଂସଂ କ୍ରନ୍ଦନ୍ତି ଚ ହସନ୍ତି ଚ॥ 8-34-27 (56518) 
ଗାଯନ୍ତି ଚାପ୍ଯବଦ୍ଧାନି ପ୍ରବର୍ତନ୍ତେ ଚ କାମତଃ।
କାମପ୍ରଲାପିନୋଽନ୍ଯୋନ୍ଯଂ ତେଷୁ ଧର୍ମଃକଥଂ ଭବେତ୍॥ 8-34-28 (56519) 
ମଦ୍ରକେଷ୍ବବଲିପ୍ତେଷୁ ପ୍ରଖ୍ଯାତାଶୁଭକର୍ମସୁ।
ନାପି ବୈରଂ ନ ସୌହାର୍ଦଂ ମଦ୍ରକେଣ ସମାଚରେତ୍॥ 8-34-29 (56520) 
ମଦ୍ରକେ ସଙ୍ଗତଂ ନାସ୍ତି ମଦ୍ରକୋ ହି ସଦା ମଲଃ।
ମଦ୍ରକେଷୁ ଚ ସଂସୃଷ୍ଟଂ ଶୌଚଂ ଗାନ୍ଧାରକେଷୁ ଚ॥ 8-34-30 (56521) 
ରାଜଯାଜକଯାଜ୍ଯେ ହି ଯଥା ଦତ୍ତଂ ହବିର୍ନଶେତ୍।
ଶୂଦ୍ରସଂସ୍କାରକୋ ବିପ୍ରୋ ଯଥା ଯାତି ପରାଭବମ୍॥ 8-34-31 (56522) 
ଯଥା ବ୍ରହ୍ମଦ୍ବିଷୋ ନିତ୍ଯଂ ଗଚ୍ଛନ୍ତୀହ ପରାଭବମ୍।
ଯଥୈବ ସଂଗତଂ କୃତ୍ବା ନରଃ ପତତି ମଦ୍ରକୈଃ॥ 8-34-32 (56523) 
ବାଲେଷ୍ବପି ସଦା ନ ସ୍ମ ଧନଂ ବୃଶ୍ଚିକ ତେ ବିଷମ୍।
ଆଥର୍ବଣେନ ମନ୍ତ୍ରେଣ ସର୍ବଶାନ୍ତିଃ କୃତା ମଯା॥ 8-34-33 (56524) 
ଇତି ବୃଶ୍ଚିକଦଷ୍ଟସ୍ଯ ବିଷବେଗହତସ୍ଯ ଚ।
କୁର୍ବନ୍ତି ଭେଷଜଂ ପ୍ରାଜ୍ଞାଃ ସତ୍ଯଂ ତଚ୍ଚାପି ଦୃଶ୍ଯତେ॥ 8-34-34 (56525) 
ଏବଂ ବିଦ୍ବଞ୍ଜୋଷମାସ୍ସ୍ବ ବ୍ରୂହି ଚାତ୍ରୋତ୍ତରଂ ବଚଃ।
ବାସାଂସ୍ଯୁତ୍ସୃଜ୍ଯ ନୃତ୍ଯନ୍ତି ସ୍ତ୍ରିଯୋ ମଦ୍ଯବିମୋହିତାଃ॥ 8-34-35 (56526) 
ମୈଥୁନେଽସଙ୍ଗତାଶ୍ଚାପି ଯଥାକାମବରାଶ୍ଚ ତାଃ।
ତାସାଂ ପୁତ୍ର କଥଂ ଧର୍ମଂ ମଦ୍ରକୋ ବକ୍ତୁମର୍ହତି॥ 8-34-36 (56527) 
ଯାସ୍ତିଷ୍ଠନ୍ତ୍ଯଃ ପ୍ରମେହନ୍ତି ଯଥୈବୋଷ୍ଟ୍ରଦଶେରକାଃ।
ତାସାଂ ବିଭ୍ରଷ୍ଟଧର୍ମାଣାଂ ନିର୍ଲଜ୍ଜାନାଂ ତତସ୍ତତଃ। 
ତ୍ବଂ ପୁତ୍ରସ୍ତାଦୃଶୀନାଂ ହି ଧର୍ମଂ ବକ୍ତୁମିହେଚ୍ଛସି॥  8-34-37 (56528) 
ସୌବୀରକଂ ଯାଚ୍ଯମାନା ମଦ୍ରିକା କର୍ଷତି ସ୍ଫିଚୌ।
ଅଦାତୁକାମା ବଚନମିଦଂ ବଦତି ଦାରୁଣମ୍॥ 8-34-38 (56529) 
ମା ମାଂ ସୌବୀରକଂ କଶ୍ଚିଦ୍ଯାଚତାଂ ଦଯିତଂ ମମ।
ପୁତ୍ରଂ ଦଦ୍ଯାଂ ପତିଂ ଦଦ୍ଯାଂ ନ ତୁ ଦଦ୍ଯାଂ ସୁବୀରକମ୍॥ 8-34-39 (56530) 
ଗୌର୍ଯୋ ବୃହତ୍ଯୋ ନିର୍ହୀକା ମଦ୍ରିକାଃ କମ୍ପଲାବୃତାଃ।
ଘସ୍ମରା ନଷ୍ଟଶୌଚାଶ୍ଚ ପ୍ରାଯ ଇତ୍ଯନୁଶୁଶ୍ରୁମ॥ 8-34-40 (56531) 
ପମେହିତ୍ବା ସ୍ଫିଚୌ ଭୂମୌ ଘର୍ଷନ୍ତ୍ଯୋ ହୀନଶୋଧନାଃ।
ଶୁଦ୍ଧା ନାଦ୍ଭିର୍ନ ମୃଦ୍ଭିଶ୍ଚ ନିତ୍ଯୋଚ୍ଛିଷ୍ଟା ଭବନ୍ତି ହି॥ 8-34-41 (56532) 
ଏବମାଦି ମଯାଽନ୍ଯୈର୍ବା ଶକ୍ଯଂ ବକ୍ତୁଂ ଭବେଦ୍ବହୁ।
ଆକେଶାନ୍ତାନ୍ନଖାଗ୍ରାଚ୍ଚ ବକ୍ତବ୍ଯେଷୁ କୁକର୍ମସୁ॥ 8-34-42 (56533) 
ମଦ୍ରକାଃ ସିନ୍ଧୁସୌବୀରା ଧର୍ମଂ ବିଦ୍ଯୁଃ କଥଂ ତ୍ବିହ।
ପାପଦେଶୋଦ୍ଭବା ମ୍ଲେଚ୍ଛା ଧର୍ମାଣାମବିଚକ୍ଷଣାଃ॥ 8-34-43 (56534) 
ଏଷ ମୁଖ୍ଯତମୋ ଧର୍ମଃ କ୍ଷତ୍ରିଯସ୍ଯେତି ନଃ ଶ୍ରୁତମ୍।
ଯଦାଜୌ ନିହତଃ ଶେତେ ସଦ୍ଭିଃ ସମଭିପୂଜିତଃ॥ 8-34-44 (56535) 
ଆଯୁଧାନାଂ ସାମ୍ପରାଯେ ଯନ୍ମୁଞ୍ଚେଯମହଂ ତତଃ।
ମମୈଷ ପ୍ରଥମଃ କଲ୍ପୋ ନିଧନେ ସ୍ବର୍ଗମିଚ୍ଛତଃ॥ 8-34-45 (56536) 
ସୋଯଂ ପ୍ରିଯସଖା ଚାସ୍ମି ଧାର୍ତରାଷ୍ଟ୍ରସ୍ଯ ଧୀମତଃ।
ତଦର୍ଥେ ହି ମମ ପ୍ରାଣା ଯଚ୍ଚ ମେ ବିଦ୍ଯତେ ବସୁ॥ 8-34-46 (56537) 
ବ୍ଯକ୍ତଂ ତ୍ବମପ୍ଯୁପହିତଃ ପାଣ୍ଡବୈଃ ପାପଦେଶଜ।
ଯଥା ଚାମିତ୍ରବତ୍ସର୍ବଂ ତ୍ବମସ୍ମାସୁ ପ୍ରବର୍ତସେ॥ 8-34-47 (56538) 
କାମଂ ନ ଖଲୁ ଶକ୍ଯୋଽହଂ ତ୍ବଦ୍ବିଧାନାଂ ଶତୈରପି।
ସଙ୍ଗ୍ରାମାଦ୍ବିମୁଖଃ କର୍ତୁଂ ଧର୍ମଜ୍ଞ ଇବ ନାସ୍ତିକୈଃ॥ 8-34-48 (56539) 
ସାରଙ୍ଗ ଇବ ଘର୍ମାର୍ତଃ କାମଂ ବିଲପ ଶୁଷ୍ଯ ଚ।
ନାହଂ ଭୀଷଯିତୁଂ ଶକ୍ଯଃ କ୍ଷତ୍ରଧର୍ମେ ବ୍ଯବସ୍ଥିତଃ॥ 8-34-49 (56540) 
ତନୁତ୍ଯଜାଂ ନୃସିଂହାନାମାହବେଷ୍ବନିବର୍ତିନାମ୍।
ଯା ଗତିର୍ଗୁରୁଣା ପ୍ରୋକ୍ତା ପ୍ରେମ୍ଣା ରାମେଣ ତାଂ ସ୍ମରେ॥ 8-34-50 (56541) 
ସ୍ବେଷାଂ ତ୍ରାଣାର୍ଥମୁଦ୍ଯନ୍ତଂ ବଧାର୍ଥଂ ଦ୍ବିଷତାମପି।
ବିଦ୍ଧି ମାମାସ୍ଥିତଂ ବୃତ୍ତଂ ପୌରୂରବସମୁତ୍ତମମ୍॥ 8-34-51 (56542) 
ନ ତଦ୍ଭୂତଂ ପ୍ରପଶ୍ଯାମି ତ୍ରିଷୁ ଲୋକେଷୁ ମଦ୍ରପ।
ଯୋ ମାମସ୍ମାଦଭିପ୍ରାଯାଦ୍ବାରଯେଦିତି ମେ ମତିଃ॥ 8-34-52 (56543) 
ଏବଂ ବିଦ୍ବଞ୍ଜୋଷମାସ୍ସ୍ବ ତ୍ରାସାତ୍କିଂ ବହୁ ଭାଷସେ।
ନ ତ୍ବାଂ ହତ୍ବା ପ୍ରଦାସ୍ଯାମି କ୍ରବ୍ଯାଦ୍ଭ୍ଯୋ ମଦ୍ରକାଧମ୍॥ 8-34-53 (56544) 
ମିତ୍ରପ୍ରତୀକ୍ଷଯା ଶଲ୍ଯ ଧୃତରାଷ୍ଟ୍ରସ୍ଯ ଚୋଭଯୋଃ।
ଅପବାଦତିତିକ୍ଷାଭିସ୍ତ୍ରିଭିରେତୈର୍ହି ଜୀବସି॥ 8-34-54 (56545) 
ପୁନଶ୍ଚେଦୀଦୃଶଂ ବାକ୍ଯଂ ମଦ୍ରରାଜ ବଦିଷ୍ଯସି।
ଶିରସ୍ତେ ପାତଯିଷ୍ଯାସି ଗଦଯା ବଜ୍ରକଲ୍ପଯା॥ 8-34-55 (56546) 
ଶ୍ରୋତାରସ୍ତ୍ବିଦମଦ୍ଯେହ ଦ୍ରଷ୍ଟାରୋ ବ୍ରା କୁଦେଶଜ।
କର୍ଣଂ ବା ଜଘ୍ନତୁଃ କୃଷ୍ଣୌ କର୍ଣୋ ବା ନିଜଘାନ ତୌ॥ 8-34-56 (56547) 
ଏବମୁକ୍ତ୍ବା ତୁ ରାଧେଯଃ ପୁନରେବ ବିଶାମ୍ପତେ।
ଅବ୍ରବୀନ୍ମଦ୍ରରାଜାନଂ ଯାହିଯାହୀତ୍ଯସମ୍ଭ୍ରମମ୍॥ ॥ 8-34-57 (56548) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଚତୁସ୍ତ୍ରିଂଶୋଽଧ୍ଯାଯଃ॥ 34 ॥

Mahabharata - Karna Parva - Chapter Footnotes

8-34-7 ଆହେଯଃ ସର୍ପମଯଃ॥ 8-34-9 ନାସ୍ଯେଯଂ ନ କ୍ଷିପେଯମ୍॥ 8-34-12 ସୁଜାତଂ ଶୋଭନଂ ଜନ୍ମ॥ 8-34-13 ପ୍ରୋତୌ ଏକସୂତ୍ରେ ମଣୀଇବ ପ୍ରେମସମ୍ବଦ୍ଧୌ॥ 8-34-19 ଜୋଷଂ ତୂଷ୍ଣୀମ୍। ଆସ୍ସ୍ବ ତିଷ୍ଠ॥ 8-34-20 କ୍ରୀଡାଗତାଃ ଲୀଲଯା ଆଗତାଃ॥ 8-34-21 ମଦ୍ରକେଷୁ କୁତ୍ସିତେଷୁମଦ୍ରଦେଶେଷୁ॥ 8-34-22 କ୍ଷମ ବା ବ୍ରୂହି ଚୋତ୍ତରମ୍ ଇତି ଝ.ପାଠଃ॥ 8-34-24 ଅନୃତେନ ଚରତୀତ୍ଯାନୃତିକଃ॥ 8-34-26 ପୁମ୍ଭିଃ ପୁରୁଷୈଃ ବିମିଶ୍ରାଃ ସଙ୍ଗତାଃ। ଇଚ୍ଛଯା ମୈଥୁନିନୋଽଜ୍ଞାତବତ୍ ଜ୍ଞାତା ଅପ୍ଯବିଗୀତା ଇତ୍ଯର୍ଥଃ॥ 8-34-27 ଯେଷାଂ ମଦ୍ରକାଣାଂ ସକ୍ତୁମିଶ୍ରିତମତ୍ସ୍ଯାଶିନାମ୍। ଶୀଧୁ ମଦ୍ଯମ୍॥ 8-34-30 ମଦ୍ରକେଷୁ ସଂସୃଷ୍ଟଂ ନଷ୍ଟଂ ଏବଂ ଗାନ୍ଧାରକେଷୁ ଶୌଚଂ ନଷ୍ଟଂ ଭବେତ୍॥ 8-34-31 ରାଜା ଯାଜକୋ ଯସ୍ଯ ତସ୍ମିନ୍ଯାଜ୍ଯେ ହବିର୍ନଷ୍ଟଂ ଭବେତ୍॥ 8-34-32 ଯଥୈବେତି। ଯଥା ମଦ୍ରକୈଃ ସଙ୍ଗତଂ କୃତ୍ବା ପତତି ହେବୃଶ୍ଚିକ ତଥା ତେ ବିଷଂ ହତମିତ୍ଯଧ୍ଯାହାରଃ। ଯଦ୍ଯେତତ୍ସତ୍ଯଂ ତର୍ହି ତବ ବିଷଂ ନଶ୍ଯତ୍ବିତି ମନ୍ତ୍ରେଣ ସର୍ବଥା ବିଷଂ ନଶ୍ଯତୀତ୍ଯର୍ଥଃ। ମଯେତ୍ଯାତ୍ମାନୁଭବସିଦ୍ଧମିଦମିତି ଦ୍ଯୋତଯତି॥ 8-34-33 ଯଥୈବେତି। ଯଥା ମଦ୍ରକୈଃ ସଙ୍ଗତଂ କୃତ୍ବା ପତତି ହେବୃଶ୍ଚିକ ତଥା ତେ ବିଷଂ ହତମିତ୍ଯଧ୍ଯାହାରଃ। ଯଦ୍ଯେତତ୍ସତ୍ଯଂ ତର୍ହି ତବ ବିଷଂ ନଶ୍ଯତ୍ବିତି ମନ୍ତ୍ରେଣ ସର୍ବଥା ବିଷଂ ନଶ୍ଯତୀତ୍ଯର୍ଥଃ। ମଯେତ୍ଯାତ୍ମାନୁଭବସିଦ୍ଧମିଦମିତି ଦ୍ଯୋତଯତି॥ 8-34-36 ଯଥାକାମଂ ବରଯନ୍ତିତାଃ। ମୈଥୁନେ ସଙ୍ଗତା ଯାଶ୍ଚ ତଥା କାମକରାଶ୍ଚ ହ। ତାସାଂ ପୁତ୍ରୋ ମମ କଥଂ ମଦ୍ରକୋ ଯୋଗମର୍ହତି। ଇତି କ.ପାଠଃ ଯଥେଳକାଃ ଇତି ଟ. ପାଠଃ॥ 8-34-37 ପ୍ରମେହନ୍ତି ମୂତ୍ରଯନ୍ତେ। ଦଶେରକାଃ ଗର୍ଦଭାଃ। ଯଥୈବୋଷ୍ଟ୍ରା ଯଥେଳକାଃ ଇତି ଟ.ପାଠଃ॥ 8-34-38 ସୁବୀରକଂ କାଞ୍ଜିକମ୍। ସ୍ଫିଚୌ କଟିପ୍ରୋଥୌ॥ 8-34-40 ନିର୍ହୀକାଃ ନିର୍ଲଜ୍ଜାଃ। ଘସ୍ମରାଃ ବହୁଭକ୍ଷକାଃ॥ 8-34-42 ବକ୍ତବ୍ଯେଷୁ ଗର୍ହଣୀଯେଷୁ॥ 8-34-45 ସାମ୍ପରାଯେ ସମୂହେ ସଙ୍ଗ୍ରାଯେ ଇତ୍ଯର୍ଥଃ। ମୁଞ୍ଜେଯଂ ଜୀବିତମିତି ଶେଷଃ॥ 8-34-47 ଉପହିତଃ ଉପଜପ୍ତ॥ 8-34-49 ସାରଙ୍ଗ ଇବ ଘର୍ମାନ୍ତେ ଇତି କ.ଡ.ପାଠଃ॥ 8-34-54 ଅପବାଦୋ ନିନ୍ଦା ତିତିକ୍ଷା ଚ ତୈସ୍ତ୍ରିଭିତ୍ରହିତୁଭିଃ॥ 8-34-34 ଚତୁସ୍ତ୍ରିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 035

॥ ଶ୍ରୀଃ ॥

8.35. ଅଧ୍ଯାଯଃ 035 

Mahabharata - Karna Parva - Chapter Topics

ଶଲ୍ଯେନ କର୍ଣଂପ୍ରତି ହଂସକାକୀଯାଖ୍ଯାନକଥନମ୍॥ 1 ॥

Mahabharata - Karna Parva - Chapter Text

8-35-0 (56549) 
ସଞ୍ଜଯ ଉବାଚ। 8-35-0x (4927) 
ମାରିଷାଧିରଥେଃ ଶ୍ରୁତ୍ବା ବାଚୋ ଯୁଦ୍ଧାଭିନନ୍ଦିନଃ।
ଶଲ୍ଯୋଽବ୍ରବୀତ୍ପୁନଃ କର୍ଣଂ ନିଦର୍ଶନମୁଦାହରନ୍॥ 8-35-1 (56550) 
ଜାତୋଽହଂ ଯଜ୍ବନାଂ ବଂଶେ ସଙ୍ଗ୍ରାମେଷ୍ବନିବର୍ତିନାମ୍।
ରାଜ୍ଞାଂ ମୂର୍ଧାଭିଷିକ୍ତାନାଂ ସ୍ବଯଂ ଧର୍ମପରାଯଣଃ॥ 8-35-2 (56551) 
ଯଥୈବ ମତ୍ତୋ ମଦ୍ଯେନ ତ୍ବଂ ତଥା ଲକ୍ଷ୍ଯସେ ବୃଷ।
ତଥାଽଦ୍ଯ ତ୍ବାଂ ପ୍ରମାଦ୍ଯନ୍ତଂ ଚିକିତ୍ସେଯଂ ସୁହୃତ୍ତଯା॥ 8-35-3 (56552) 
ଇମାଂ କାକୋପମାଂ କର୍ଣ ପ୍ରୋଚ୍ଯମାନାଂ ନିବୋଧ ମେ।
ଶ୍ରୁତ୍ବା ଯଥେଷ୍ଟଂ କୁର୍ଯାସ୍ତ୍ବଂ ନିହୀନ କୁଲପାଂସନ॥ 8-35-4 (56553) 
ନାହମାତ୍ମନି କିଞ୍ଚିଦ୍ବୈ କିଲ୍ବିଷଂ କର୍ଣ ସଂସ୍ମରେ।
ଯେନ ମାଂ ତ୍ବଂ ମହାବାହୋ ହନ୍ତୁମିଚ୍ଚସ୍ଯନାଗସମ୍॥ 8-35-5 (56554) 
ଅବଶ୍ଯଂ ତୁ ମଯା ବାଚ୍ଯଂ ବୁଦ୍ଧ୍ବା ତବ ହିତାହିତମ୍।
ବିଶେଷତୋ ରଥସ୍ଥେନ ରାଜ୍ଞଶ୍ଚୈବ ହିତୈଷିଣା॥ 8-35-6 (56555) 
ସମଂ ଚ ବିଷମଂ ଚୈବ ରଥିନଶ୍ଚ ବଲାବଲମ୍।
ଶ୍ରମଃ ଖେଦଶ୍ଚ ସତତଂ ହଯାନାଂ ରଥିନା ସହ॥ 8-35-7 (56556) 
ଆଯୁଧସ୍ଯ ପରିଜ୍ଞାନଂ ରୁତଂ ଚ ମୃଗପକ୍ଷିଣାମ୍।
ସାରଂ ଚୈବାପ୍ଯାସରଂ ଚ ଶଲ୍ଯାନାଂ ଚ ପ୍ରତିକ୍ରିଯା॥ 8-35-8 (56557) 
ଅସ୍ତ୍ରଯୋଗଂ ଚ ଯୁଦ୍ବଂ ଚ ନିମିତ୍ତାନି ତଥୈବ ଚ।
ସର୍ବମେତନ୍ମଯା ଜ୍ଞେଯଂ ରଥସ୍ଯାସ୍ଯ କୁଟୁମ୍ବିନା। 
ଅତସ୍ତ୍ବାଂ କଥଯେ କର୍ଣ ନିଦର୍ଶନମିଦଂ ପୁନଃ॥  8-35-9 (56558) 
ବୈଶ୍ଯଃ କିଲ ସମୁଦ୍ରାନ୍ତେ ପ୍ରଭୂତଧନଧାନ୍ଯବାନ୍।
ଯଜ୍ବା ଦାନପତିଃ କ୍ଷାନ୍ତଃ ସ୍ବକର୍ମସ୍ଥୋଽଭବଚ୍ଛୁଚିଃ॥ 8-35-10 (56559) 
ବହୁପୁତ୍ରଃ ପ୍ରିଯାପତ୍ଯଃ ସର୍ବଭୂତାନୁକମ୍ପକଃ।
ରାଜ୍ଞୋ ଧର୍ମପ୍ରଧାନସ୍ଯ ରାଷ୍ଟ୍ରେ ବସତି ନିର୍ଭଯଃ॥ 8-35-11 (56560) 
ପୁତ୍ରାଣାଂ ତସ୍ଯ ବାଲାନାଂ କୁମାରାଣାଂ ଯଶସ୍ବିନାମ୍।
କାକୋ ବହୂନାମଭବଦୁଚ୍ଛିଷ୍ଟକୃତଭୋଜନଃ॥ 8-35-12 (56561) 
ତସ୍ମୈସଦା ପ୍ରଯଚ୍ଛନ୍ତି ବୈଶ୍ଯପୁତ୍ରାଃ କୁମାରକାଃ।
ମାଂସୋଦନଂ ଦଧି କ୍ଷୀରଂ ପାଯସଂ ମଧୁସର୍ପିଷୀ॥ 8-35-13 (56562) 
ସ ଚୋଚ୍ଛିଷ୍ଟଭୃତଃ କାକୋ ବୈଶ୍ଯପୁତ୍ରୈଃ କୁମାରକୈଃ।
ସଦୃଶାନ୍ପକ୍ଷିଣୋ ଦୃପ୍ତଃ ଶ୍ରେଯସସଶ୍ଚାବମନ୍ଯତେ॥ 8-35-14 (56563) 
ଅଥ ହଂସାଃ ସମୁଦ୍ରାନ୍ତେ ପ୍ରଜଗ୍ମୁରତିପାତିନଃ।
ଗରୁଡସ୍ଯ ଗତୌ ତୁଲ୍ଯାଶ୍ଚକ୍ରାଙ୍ଗା ହୃଷ୍ଟଚେତସଃ॥ 8-35-15 (56564) 
କୁମରାରକାସ୍ତଦା ହଂସାନ୍ଦୃଷ୍ଟ୍ବା କାକମଥାବ୍ରୁବନ୍।
ଭବାନେବ ବିଶିଷ୍ଟୋଽସି ପତତ୍ରିଭ୍ଯୋ ବିହଙ୍ଗମ॥ 8-35-16 (56565) 
ଏତେଽତିପାତିନଃ ପଶ୍ଯ ବିହଙ୍ଗାନ୍ବିଯଦାଶ୍ରିତାନ୍।
ଏହି ତ୍ବମପି ଶକ୍ତୋ ହି କସ୍ମାନ୍ନ ପତିତଂ ତ୍ବଯା॥ 8-35-17 (56566) 
ପ୍ରତାର୍ଯମାଣସ୍ତୈଃ ସର୍ବୈରଲ୍ପବୁଦ୍ଧିଭଇରଣ୍ଡଜଃ।
ତଦ୍ବଚଃ ସତ୍ଯମିତ୍ଯେବ ମୌର୍ଖ୍ଯାଦ୍ଦର୍ପାଚ୍ଚ ଜଜ୍ଞିବାନ୍॥ 8-35-18 (56567) 
ତାନ୍ସୋନୁପତ୍ଯ ଜିଜ୍ଞାସୁଃ କ ଏଷାଂ ଶ୍ରେଷ୍ଠଭାଗିତି।
ଉଚ୍ଛିଷ୍ଟଦର୍ପିତଃ କାକୋ ବହୂନାମେକପାତିନାମ୍॥ 8-35-19 (56568) 
ତେଷାଂ ଯଂ ପ୍ରବରଂ ମେନେ ହଂସାନାଂ ଦୂରପାତିନାମ୍।
ସ ତମାହ୍ବତ ଦୁର୍ବୁଦ୍ଧିଃ ପତାବ ଇତି ପକ୍ଷିଣମ୍। 
ତଚ୍ଛ୍ରୁତ୍ବା ପ୍ରାହସନ୍ହଂସା ଯେ ତତ୍ରାସନ୍ସମାଗତାଃ॥  8-35-20 (56569) 
ଭାଷତୋ ବହୁ କାକସ୍ଯ ବାଲିଶ୍ଯାତ୍ପତତାଂ ବରାଃ।
ଇଦମୂଚୁଃ ସ୍ମ ଚକ୍ରାଙ୍ଗାବଚଃ କାକଂ ବିଙ୍ଗମାଃ॥ 8-35-21 (56570) 
ହଂସା ଊଚୁଃ। 8-35-22x (4928) 
ବଯଂ ହଂସାଶ୍ଚରାମେମାଂ ପୃଥିବୀଂ ମାନସୌକସଃ।
ପକ୍ଷିଣାଂ ଚ ବଯଂ ନିତ୍ଯଂ ଦୂରପାତେନ ପୂଜିତାଃ॥ 8-35-22 (56571) 
କଥଂ ହଂସଂ ନୁ ବଲିନଂ ଚକ୍ରାଙ୍ଗଂ ଦୂରପାତିନମ୍।
କାକୋ ଭୂତ୍ବା ନିପତନେ ସମାହ୍ବଯସି ଦୁର୍ମତେ। 
କଥଂ ତ୍ବଂ ପତିତା କାକ ସହାସ୍ମାଭିର୍ବ୍ରବୀହି ତତ୍॥  8-35-23 (56572) 
ଅଥ ହଂସବଚୋ ମୂଢଃ କୁତ୍ସଯିତ୍ବା ପୁନଃ ପୁନଃ।
ପ୍ରଜଗାଦୋତ୍ତରଂ କାକଃ କତ୍ଥନୋ ଜାତିଲାଘବାତ୍॥ 8-35-24 (56573) 
କାକ ଉବାଚ। 8-35-25x (4929) 
ଶତମେକଂ ଚ ପାତାନାଂ ପତିତାଽସ୍ମି ନ ସଂଶଯଃ।
ଶତଯୋଜନମେକୈକଂ ବିଚିତ୍ରଂ ବିବିଧଂ ତଥା॥ 8-35-25 (56574) 
ଉଡ୍ଡୀନମବଡୀନଂ ଚ ପ୍ରଡୀନଂ ଡୀନମେବ ଚ।
ନିଡୀନମଥ ସଂଡୀନଂ ତିର୍ଯକ୍ଡୀନଗତାନି ଚ॥ 8-35-26 (56575) 
ବିଡୀନଂ ପରିଡୀନଂ ଚ ପରାଡୀନଂ ସୁଡୀନକମ୍।
ଅଭିଡୀନଂ ମହାଡୀନଂ ନିର୍ଡୀନମତିଡୀନକମ୍॥ 8-35-27 (56576) 
ଅବଡୀନଂ ପ୍ରଡୀନଂ ଚ ସଂଡୀନଂ ଡୀନଡୀନକମ୍।
ସଂଡୀନୋଡ୍ଡୀନଡୀନଂ ଚ ପୁନର୍ଡୀନବିଡୀନକମ୍॥ 8-35-28 (56577) 
ସଂପାତଂ ସମୁଦୀଷଂ ଚ ତତୋଽନ୍ଯଦ୍ବ୍ଯତିରିକ୍ତକମ୍।
ଗତାଗତଂ ପ୍ରତିଗତଂ ବହ୍ବୀଶ୍ଚ ନିକୁଲୀନକାଃ। 
କର୍ତାଽସ୍ମି ମିଷତାଂ ବୋଽଦ୍ଯ ତତୋ ଦ୍ରକ୍ଷଯଥ ମେ ବଲମ୍॥  8-35-29 (56578) 
ତେଷାମନ୍ଯତମେନାହଂ ପତିଷ୍ଯାମି ବିହାଯସମ୍।
ପ୍ରଦିଶଧ୍ବଂ ଯଥାନ୍ଯାଯଂ କେନ ହଂସାଃ ପତାମ୍ଯହମ୍॥ 8-35-30 (56579) 
ତେ ବୈ ଧ୍ରୁବଂ ବିନିଶ୍ଚିତ୍ଯ ସମ୍ପତଧ୍ବଂ ମଯା ସହ।
ପାତୈରେଭିଃ ଖଲୁ ଖଗାଃ ପତିତୁଂ ଖେ ନିରାଶ୍ରଯେ॥ 8-35-31 (56580) 
ଏବମୁକ୍ତେ ତୁ କାକେନ ପ୍ରହସ୍ଯୈକୋ ବିହଂଗମଃ।
ଉବାଚ କାକଂ ରାଧେଯ ବଚନଂ ତନ୍ନିବୋଧ ମେ॥ 8-35-32 (56581) 
ହଂସ ଉବାଚ। 8-35-33x (4930) 
ଶତମେକଂ ଚ ପାତାନାଂ ତ୍ବଂ କାକ ପତିତା ଧ୍ରୁବମ୍।
ଏକମେବ ତୁ ଯଂ ପାତଂ ବିଦୁଃ ସର୍ବେ ବିହଙ୍ଗମାଃ। 
ତମହଂ ପତିତା କାକ ନାନ୍ଯଂ ଜାନାମି କଞ୍ଚନ॥  8-35-33 (56582) 
କାକ ଉବାଚ। 8-35-34x (4931) 
ପତ ତ୍ବମପି ତତ୍ରାଶୁ ଯେନ ପାତେନ ମନ୍ଯସେ॥  8-35-34 (56583) 
ଅଥ କାକଂ ପ୍ରଜହସୁର୍ଯେ ତତ୍ରାସନ୍ସମାଗତାଃ।
କଥମେକେନ ପାତେନ ହଂସଃ ପାତଶତଂ ଜଯେତ୍। 
ଏକେନ ବାଯସ ତ୍ବୈନଂ ପାତେନାଭିଭବିଷ୍ଯତି॥  8-35-35 (56584) 
ହଂସଶ୍ଚୋତ୍ପତିତଃ କାକୋ ବଲବାନାଶୁବିକ୍ରମଃ।
ପ୍ରପେତତୁଃ ସ୍ପର୍ଧଯା ଚ ତତସ୍ତୌ ହଂସବାଯସୌ। 
ଉପର୍ଯୁପରି ବେଗେନ ସମୁଦ୍ରଂ ମକରାଲଯମ୍॥  8-35-36 (56585) 
ହଂସସ୍ତ୍ବେକେନ ପାତେନ କାକଃ ପାତଶତେନ ଚ।
ସ୍ପର୍ଧିନୌ ସହିତୌ ତୂର୍ଣଂ ଖମାସ୍ଥାଯ ତରସ୍ବିନୌ॥ 8-35-37 (56586) 
ହଂସସ୍ତୁ ମୃଦୁନୈକେନ ବିକ୍ରାନ୍ତୁମୁପଚକ୍ରମେ।
ପୂର୍ବମେବ ତୁ ବୈ କାକଃ ସ ତଂ ତୂର୍ଣଂ ପ୍ରଚକ୍ରମେ॥ 8-35-38 (56587) 
ନାତ୍ଯହୀଯତ କାକଶ୍ଚ ମୁହୂର୍ତମିବ ସୂତଜ॥  8-35-39 (56588) 
କାକୋପି ହଂସଂ ଚାପଲ୍ଯାଚ୍ଛୀଘ୍ରତାଂ ପ୍ରତିଦର୍ଶଯନ୍।
ବେଗେନାତୀତ୍ଯ ତରସା ପୁନରେତି ମୁହୁର୍ମୁହୁଃ॥ 8-35-40 (56589) 
ତୁଣ୍ଡେନାଭ୍ଯହନଚ୍ଚୈନଂ କୁର୍ବନ୍ନାମାପସବ୍ଯତଃ।
ରୋରୂଯନ୍ନିବ ଚାପ୍ଯେନଂ ସମାହ୍ବଯତି ବୈ ମୁହୁଃ। 
ବିସିସ୍ମାପଯିଷୁଃ ପାତୈର୍ଦର୍ଶଯନ୍ନାତ୍ମନଃ କ୍ରିଯାମ୍॥  8-35-41 (56590) 
ଅଥ ତାନି ବିଚିତ୍ରାଣି ପତିତାନୀତରାଣି ଚ।
ଦୃଷ୍ଟ୍ବା ପ୍ରମୁଦିତାଃ କାକା ବିନେଦୁରଧିକୈଃ ସ୍ବରୈଃ॥ 8-35-42 (56591) 
ହଂସାଶ୍ଚାପହସନ୍ତି ସ୍ମ ପ୍ରବଦନ୍ତି ପ୍ରିଯାଣି ଚ।
କୁର୍ବାଣା ବିବିଧାନ୍ରାବାନିଚ୍ଛନ୍ତୋ ଜଯମାତ୍ମନଃ॥ 8-35-43 (56592) 
ଉତ୍ପତ୍ଯୋତ୍ପତ୍ଯ ଚ ପ୍ରାହୁର୍ମୁହୂର୍ତମିତି ଚେତି ଚ।
ବୃକ୍ଷାଗ୍ରେଭ୍ଯଃ ସ୍ଥଲେଭ୍ଯଶ୍ଚ ନିପତନ୍ତ୍ଯୁତ୍ପତନ୍ତି ଚ॥ 8-35-44 (56593) 
ଅବମତ୍ଯ ଚ ହଂସଂ ତମିଦଂ କାକୋଽବ୍ରବୀଦ୍ବଚଃ।
ଯୋଽସାବୁତ୍ପତିତୋ ହଂସଃ ସୋଽସାବେବ ପ୍ରହୀଯତେ॥ 8-35-45 (56594) 
ଅଥ ହଂସସ୍ତୁ ତଚ୍ଛ୍ରୁତ୍ବା ଭାଷିତଂ ପତତାଂବରଃ।
ବିଗାହ୍ଯ ହଂସୋ ବିକ୍ଷୋଭ୍ଯ ପ୍ରାପତତ୍ପଶ୍ଚିମାଂ ଦିଶମ୍॥ 8-35-46 (56595) 
ଉପର୍ଯୁପରି ବେଗେନ ସାଗରଂ ମକରାଲଯମ୍।
ବହୁସତ୍ବସମାକୀର୍ଣଂ ବୀଚୀଭିର୍ଭୀମଦର୍ଶନମ୍॥ 8-35-47 (56596) 
ଅଥାଚିରେଣ ରାଧେଯ କାକୋ ବେଗାଦହୀଯତ।
ତତୋଽତୀବ ପରିଶ୍ରାନ୍ତଃ କଥଞ୍ଚିଦ୍ବଂସମନ୍ବଗାତ୍॥ 8-35-48 (56597) 
ଭୀଶ୍ଚୈନମାବିଶତ୍ତୀବ୍ରଂ କାକଂ କର୍ଣ ବିଚେତସମ୍।
ଦ୍ବୀପାନ୍ଦ୍ରୁମାନ୍ବିତାନ୍ପଶ୍ଯନ୍ବିଶ୍ରମାର୍ଥଂ ଶ୍ରମାତୁରଃ। 
ନିପତେଯଂ କ୍କନୁ ଶ୍ରାନ୍ତ ଇତି ତସ୍ମିଞ୍ଜଲାର୍ଣବେ॥  8-35-49 (56598) 
ଅବଗାହ୍ଯ ସମୁଦ୍ରୋଽପି ବହୁସତ୍ବଗଣାଲଯଃ।
ମହାନ୍ଭୂତଶତୋଦ୍ଭୂସୀ ନଭସସ୍ତୁ ବିଶିଷ୍ଯତେ॥ 8-35-50 (56599) 
ଗାମ୍ଭୀର୍ଯାର୍ଦ୍ବି ସମୁଦ୍ରସ୍ଯ ନ ବିଶେଷଂ କୁଲାଧମ।
ଦିଶଶ୍ଚ ନାମ୍ଭସାଂ କର୍ଣ ସମୁଦ୍ରସ୍ଥା ବିଦୁର୍ଜନାଃ। 
ବିପଶ୍ଚିତୋପ୍ଯପାରତ୍ବାତ୍କିଂ ପୁନଃ କର୍ଣ ବାଯସଃ॥  8-35-51 (56600) 
ଅଥ ହଂସୋପ୍ଯତିକ୍ରାମନ୍ମୁହୂର୍ତମିବ ଦୂରତଃ।
ଅତିକ୍ରମ୍ଯ ଚ ଚକ୍ରାଙ୍ଗଃ କାକଂ ତଂ ସମୁଦୈକ୍ଷତ॥ 8-35-52 (56601) 
ଶନକୈଃ ପରିହୀନଂ ତଂ ପରିଶ୍ରାନ୍ତମଚେତସମ୍।
ଅବେକ୍ଷମାଣସ୍ତଂ କାକଂ ପ୍ରତ୍ଯାଗମ୍ଯ ହସନ୍ନିବ॥ 8-35-53 (56602) 
ତଂ ପ୍ରହସ୍ଯ ଚ ଚକ୍ରାଙ୍ଗଃ କାକଂ ମନ୍ଦଗତିଂ ତଦା।
ହୀଯମାନମଥୋ ଦୃଷ୍ଟ୍ବା ହଂସଃ ପ୍ରାହ ଯଥାର୍ଥବତ୍। 
ଉଜ୍ଜିହୀର୍ଷୁର୍ନିମଜ୍ଜନ୍ତଂ ସ୍ମରନ୍ସତ୍ପୁରୁଷବ୍ରତମ୍॥  8-35-54 (56603) 
ବହୂନି ପତିତାନି ତ୍ବମାଚକ୍ଷାଣୋ ମୁହୁର୍ମୁହୁଃ।
ପତସ୍ଯବ୍ଯାହରନ୍ଖେଦଂ ତତୋ ଗର୍ହ୍ଯଂ ପ୍ରଭାଷସେ॥ 8-35-55 (56604) 
ଜଲଂ ନାମ ପତିତଂ କାକ ଯତ୍ତ୍ବଂ ପତସି ସାମ୍ପ୍ରତମ୍।
ଜଲଂ ସ୍ପୃଶସି ପକ୍ଷାଭ୍ଯାଂ ତୁଣ୍ଡେନ ଚ ପୁନଃ ପୁନଃ॥ 8-35-56 (56605) 
ପ୍ରବ୍ରୂହି କତମୋଽଯଂ ତେ ପାତୋ ବର୍ତତି ବାଯସ।
ଏହ୍ଯେହି କାକ ଶୀଘ୍ରଂ ତ୍ବମେଷ ତ୍ବାଂ ପରିପାଲଯେ॥ 8-35-57 (56606) 
ସ ପକ୍ଷାଭ୍ଯାଂ ସ୍ପୃଶନ୍ନାର୍ତସ୍ତୁଣ୍ଡେନ ଚ ଜଲଂ ତଦା।
କାକୋ ଦୃଢଂ ପରିଶ୍ରାନ୍ତଃ ସହସା ନିପପାତ ହ॥ 8-35-58 (56607) 
ସାଗରାମ୍ଭସି ତଂ ଦୃଷ୍ଟ୍ବା ପତତନ୍ତଂ ଦୀନଚେତସମ୍।
ମ୍ରିଯମାଣମିଦଂ ବାକ୍ଯଂ ହଂସଃ କାକମୁବାଚ ହ॥ 8-35-59 (56608) 
ଶତମେକଂ ଚ ପାତାନାଂ ପତାମ୍ଯହମିତି ସ୍ମ ହ।
ଶ୍ଲାଘନ୍ନାତ୍ମାନମଦ୍ଯ ତ୍ବଂ କାକ ଭାଷିତବାନସି॥ 8-35-60 (56609) 
ସ ତ୍ବମେକଶତଂ ପାତଂ ପତନ୍ନଭ୍ଯଧିକୋ ମଯା।
କଥମେବଂ ପରିଶ୍ରାନ୍ତଃ ପତିତୋଽସି ମହାର୍ଣବେ॥ 8-35-61 (56610) 
ପ୍ରତ୍ଯୁବାଚ ତତଃ କାକଃ ସୀଦମାନ ଇଦଂ ବଚଃ।
ଉପରୀତଂ ତଦା ହଂସଂ ପ୍ରସମୀକ୍ଷ୍ଯ ପ୍ରସାଦଯନ୍॥ 8-35-62 (56611) 
ଉଚ୍ଛିଷ୍ଟାନ୍ନେନ ପୁଷ୍ଟୋଽହଂ ଦର୍ପୋତ୍ସିକ୍ତଃ କୁସତ୍ବତଃ।
ସୁପର୍ଣ ଇବ ଚାତ୍ମାନଂ ଜ୍ଞାତବାନ୍ପୁତ୍ରଲାଘବାତ୍॥ 8-35-63 (56612) 
ଶରଣଂ ତ୍ବାଂ ପ୍ରପନ୍ନୋଽହମୁଦକାନ୍ତମବାପ୍ନୁଯାମ୍।
ହଂସେଦାନୀଂ ପରିଶ୍ରାନ୍ତମାପଦୋ ମାଂ ସମୁଦ୍ବର॥ 8-35-64 (56613) 
ଯଦି ନାମ ପୁନର୍ଜୀବନ୍ଗଚ୍ଛେଯଂ ସ୍ବଂ ନିବେଶନମ୍।
ନୈନଂ ପୁନର୍ହୀନମପି କ୍ଷେପ୍ତାଽହଂ ଖେ ବିଚାରିଣମ୍॥ 8-35-65 (56614) 
ତମେବଂ କରୁଣଂ ଦୀନଂ ବିଲପନ୍ତମଚେତସମ୍।
କାକକାକେତି ବାଶନ୍ତଂ ନିମଜ୍ଜନ୍ତଂ ମହାର୍ଣବେ। 
କୃପଯାଽଭିପରୀତୋ ବୈ କୃପାଂ ଚକ୍ରେ ଦୁରାତ୍ମନି॥  8-35-66 (56615) 
ଅଥ ତଂ ପତତଂ ଦୀନଂ ଜଲକ୍ଲିନ୍ନମଚେତନମ୍।
ପଦ୍ଭ୍ଯାମୁତ୍କ୍ଷିପ୍ଯ ବେପନ୍ତଂ ପୃଷ୍ଠମାରୋ ପଯତ୍ତଦା॥ 8-35-67 (56616) 
ସ ହଂସଃ ପୃଷ୍ଠମାରୋପ୍ଯ କାକଂ କର୍ଣ ବିଚେତସମ୍।
ଅବିସ୍ମଯଂସ୍ତଦା କର୍ଣ ପୁନରେବ ସମାନଯତ୍। 
ତମେବ ଦେଶଂ ତରସା ସ୍ପର୍ଧଯା ପେତତୁର୍ଯତଃ॥  8-35-68 (56617) 
ଉତ୍ସୃଜ୍ଯ ତ୍ବବ୍ରବୀନ୍ମୈବଂ ପୁନଃ କାର୍ଯଂ ତ୍ବଯେତି ହ।
ସ୍ଥାପ୍ଯ ଚୈନଂ ପୁନର୍ଦ୍ବୀପେ ସମାଶ୍ବସ୍ଯ ଚ ବିକ୍ଲବମ୍। 
ଗତୋ ଯଥେପ୍ସିତଂ ଦେଶଂ ହଂସୋ ମନ ଇବାଶୁଗଃ॥  8-35-69 (56618) 
ଏବମୁଚ୍ଛିଷ୍ଟପୁଷ୍ଟଃ ସ କାକୋଽହଂସପରାଜିତଃ।
ବଲଂ ବୀର୍ଯଂ ମହତ୍କର୍ଣ ତ୍ଯକ୍ତ୍ବା କ୍ଷାନ୍ତିମୁପାଗତଃ॥ 8-35-70 (56619) 
ଉଚ୍ଛିଷ୍ଟଭୋଜନଃ କାକୋ ଯଥା ବୈଶ୍ଯକୁଲେ ପୁରା।
ଏବଂ ତ୍ବମୁଚ୍ଛିଷ୍ଟଭୃତୋ ଧାର୍ତରାଷ୍ଟ୍ରୈର୍ନ ସଂଶଯଃ॥ 8-35-71 (56620) 
ସଦୃଶାଞ୍ଶ୍ରେଯସଶ୍ଚାପି ସର୍ବାନ୍କର୍ଣାବମନ୍ଯସେ।
ଦ୍ରୋଣଦ୍ରୌଣିକୃପୈର୍ଗୁପ୍ତୋ ଭୀଷ୍ମେଣାନ୍ଯୈଶ୍ଚ କୌରବୈଃ॥ 8-35-72 (56621) 
ବିରାଟନଗରେ ପାର୍ଥମେକଂ କିଂ ନାବଧୀସ୍ତଦା।
ଯତ୍ର ବ୍ଯସ୍ତାଃ ସମସ୍ତାଶ୍ଚ ନିର୍ଜିତାଃ ସ୍ଥ କିରୀଟିନା 
ସୃଗାଲା ଇବ ସିଂହେନ କ୍ବ ତେ ବୀର୍ଯଂ ତଦା ଗତମ୍॥  8-35-73 (56622) 
ଭ୍ରାତରଂ ନିହତଂ ଦୃଷ୍ଟ୍ବା ସମରେ ସବ୍ଯସାଚିନା।
ପଶ୍ଯତାଂ କୁରବୀରାଣାଂ ପ୍ରଥମଂ ତ୍ବଂ ପଲାଯିତଃ॥ 8-35-74 (56623) 
ତଥା ଦ୍ବୈତବନେ କର୍ଣ ଗନ୍ଧର୍ବୈଃ ସମଭିଦ୍ରୁତାନ୍।
କୁରୂନ୍ସଦାରାନୁତ୍ସୃଜ୍ଯ ତ୍ବମେବାଗ୍ରେ ପଲାଯିତଃ॥ 8-35-75 (56624) 
ହତ୍ବା ଜିତ୍ବା ଚ ଗନ୍ଧର୍ବାଂଶ୍ଚିତ୍ରସେନମୁଖାନ୍ରଣେ।
କର୍ଣ ଦୁର୍ଯୋଧନଂ ପାର୍ଥଃ ସଭ୍ରାତୃକମମୋକ୍ଷଯତ୍॥ 8-35-76 (56625) 
ପୁନଃ ପ୍ରଭାବଃ ପାର୍ଥସ୍ଯ ପୁରାଣଃ କେଶବସ୍ଯ ଚ।
କଥିତଃ କର୍ଣ ରାମେଣ ସଭାଯାଂ କୁରୁସଂସଦି॥ 8-35-77 (56626) 
ସତତଂ ଚ ତ୍ବମଶ୍ରୌଷୀର୍ବଚନଂ ଦ୍ରୋଣଭୀଷ୍ମଯୋଃ।
ଅବଧ୍ଯୌ ବଦତୋଃ କୃଷ୍ଣୌ ସନ୍ନିଧୌ ଚ ମହୀକ୍ଷିତାମ୍॥ 8-35-78 (56627) 
କିଯନ୍ତଂ ତତ୍ର ବକ୍ଷ୍ଯାମି ଯେନଯେନ ଧନଞ୍ଜଯଃ।
ତ୍ବତ୍ତୋଽତିରିକ୍ତଃ ସର୍ବେଭ୍ଯୋ ଭୂତେଭ୍ଯୋ ବ୍ରାହ୍ମଣୋ ଯଥା॥ 8-35-79 (56628) 
ଇଦାନୀମେବ ଦ୍ରଷ୍ଟାସି ପ୍ରଧାନେ ସ୍ଯନ୍ଦନେ ସ୍ଥିତୌ।
ପୁତ୍ରଂ ଚ ବସୁଦେବସ୍ଯ କୁନ୍ତୀପୁତ୍ରଂ ଚ ପାଣ୍ଡବମ୍॥ 8-35-80 (56629) 
ଯଥାଽଶ୍ରଯତ ଚକ୍ରାଙ୍ଗଂ ବାଯସୋ ବୁଦ୍ଧିମାସ୍ଥିତଃ।
ତଥାଶ୍ରଯସ୍ବ ବାର୍ଷ୍ଣେଯଂ ପାଣ୍ଡବଂ ଚ ଧନଞ୍ଜଯମ୍॥ 8-35-81 (56630) 
ଯଦା ତ୍ବଂ ଯୁଧି ବିକ୍ରାନ୍ତୌ ବାସୁଦେବଧନଞ୍ଜଯୌ।
ଦ୍ରଷ୍ଟାସ୍ଯେକରଥେ କର୍ଣ ତଦା ନୈବଂ ବଦିଷ୍ଯସି॥ 8-35-82 (56631) 
ଯଦା ଶରଶତୈଃ ପାର୍ଥୋ ଦର୍ପଂ ତବ ବଧିଷ୍ଯତି।
ତଦା ତ୍ବମନ୍ତରଂ ଦ୍ରଷ୍ଟା ଆତ୍ମନଶ୍ଚାର୍ଜୁନସ୍ଯ ଚ॥ 8-35-83 (56632) 
ଦେବାସୁରମନୁଷ୍ଯେଷୁ ପ୍ରଖ୍ଯାତୌ ଯୌ ନରୋତ୍ତମୌ।
ତୌ ମାବମଂସ୍ଥା ମୌର୍ଖ୍ଯାତ୍ତ୍ବଂ ସ୍ବଦ୍ଯୋତ ଇବ ରୋଚନୌ॥ 8-35-84 (56633) 
ସୂର୍ଯାଚନ୍ଦ୍ରମସୌ ଯଦ୍ବତ୍ତଦ୍ବଦଜୁନକେଶବୌ।
ପ୍ରକାଶ୍ଯେନାଭିବିଖ୍ଯାତୌ ତ୍ବଂ ତୁ ଖଦ୍ଯୋତବନ୍ନୃଷୁ॥ 8-35-85 (56634) 
ଏବଂ ବିଦ୍ବନ୍ମାବମଂସ୍ଥାଃ ସୂତପୁତ୍ରାଚ୍ଯୁତାର୍ଜୁନୌ।
ନରସିଂହୌ ନରଶ୍ବା ତ୍ବଂ ଜୋଷମାସ୍ସ୍ବ ବିକତ୍ଥସେ॥ ॥ 8-35-86 (56635) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ପଞ୍ଚତ୍ରିଂଶୋଽଧ୍ଯାଯଃ॥ 35 ॥

Mahabharata - Karna Parva - Chapter Footnotes

8-35-8 ରୁତଂ ଜଯପରାଜଯସୂଚକମ୍॥ 8-35-9 ନିମିତ୍ତାନି ଦିବ୍ଯାନ୍ତରିକ୍ଷଭୌମାନି ଗ୍ରହାଦ୍ଯାନୁକୂଲ୍ଯପ୍ରାତିକୂଲ୍ଯାଦୀତି। ନିଦର୍ଶନଂ ଦୃଷ୍ଟାନ୍ତମ୍॥ 8-35-15 ଅତିପାତିନଃ ଗତ୍ଯତିଶଯଗାମିନଃ। ଚକ୍ରାଙ୍ଗାଃ ମାନସଚାରିଣଃ॥ 8-35-16 ପତତ୍ରିଭ୍ଯୋଽନ୍ଯେଭ୍ଯଃ ପ୍ରତାର୍ଯମାଣୋଽନ୍ଯଥାପ୍ରତ୍ଯାଯ୍ଯମାନଃ॥ 8-35-19 ଶ୍ରେଷ୍ଠଭାକ୍ ଶ୍ରେଷ୍ଠଂ ଅଙ୍ଗଂ ଭଜତେ॥ 8-35-20 ପତାବ ଗଚ୍ଛାବଃ॥ 8-35-29 ମିଷତାଂ ପଶ୍ଯତାମ୍॥ 8-35-30 କେନ ପାତେନ॥ 8-35-33 ଏକଂ ମୁଖ୍ଯମ୍॥ 8-35-35 କଥମେକେନ ପାତେନ ଜଯେମ ଶତପାତିନମ୍। ଏକେନୈବ ସ ଯାତ୍ବେନଂ ପାତେନାଭିବିଷ୍ଯସି ଇତି ଟ.ପାଠଃ॥ 8-35-35 ପଞ୍ଚତ୍ରିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 036

॥ ଶ୍ରୀଃ ॥

8.36. ଅଧ୍ଯାଯଃ 036 

Mahabharata - Karna Parva - Chapter Topics

କର୍ଣେନ ଶଲ୍ଯମ୍ପ୍ରତି ସ୍ବସ୍ଯ ପରଶୁରାମାତ୍ ତଥା କୁତଶ୍ଚିଦ୍ବ୍ରାହ୍ମଣାଚ୍ଚ ଶାପପ୍ରାପ୍ତିକଥନମ୍॥ 1 ॥

Mahabharata - Karna Parva - Chapter Text

8-36-0 (56636) 
ସଞ୍ଜଯ ଉବାଚ। 8-36-0x (4932) 
ମଦ୍ରାଧିପସ୍ଯାଧିରଥିର୍ମହାତ୍ମା
ବଚୋ ନିଶମ୍ଯାପ୍ରିଯମପ୍ରତୀତଃ। 
ଉବାଚ ଶଲ୍ଯଂ ବିଦିତଂ ମମୈତ--
ଦ୍ଯଥାବିଧାବର୍ଜୁନବାସୁଦେବୌ॥  8-36-1 (56637) 
ଶୌରେ ରଥଂ ବାହଯତୋଽର୍ଜୁନସ୍ଯ
ବଲଂ ମହାସ୍ତ୍ରାଣି ଚ ପାଣ୍ଡବସ୍ଯ। 
ଅହଂ ବିଜାନାମି ଯଥାବଦଦ୍ଯ
ପରୋକ୍ଷଭୂତଂ ତବ ତତ୍ତୁ ଶଲ୍ଯ॥  8-36-2 (56638) 
ତୌ ଚାପ୍ଯହଂ ଶସ୍ତ୍ରଭୃତାଂ ବରିଷ୍ଠୌ
ବ୍ଯପେତଭୀର୍ଯୋଧଯିଷ୍ଯାମି କୃଷ୍ଣୌ। 
ସନ୍ତାପଯତ୍ଯଭ୍ଯଧିକଂ ହି ରାମା--
ଚ୍ଛାପୋଽଦ୍ଯ ମାଂ ବ୍ରାହ୍ମଣସତ୍ତମାଚ୍ଚ॥  8-36-3 (56639) 
`ପୁରା ମହେନ୍ଦ୍ରାଦ୍ରିବରେ ସମୁଦ୍ରେ
ତପସ୍ବିନଂ ରାମମୁପେତ୍ଯ ଶଲ୍ଯ। 
ଅସ୍ତ୍ରାର୍ଥିନଂ ମାଽଦ୍ଯ ଶିଷ୍ଯଂ ଗୃହାଣେ--
ତ୍ଯଥାଽବ୍ରୁବଂ ବ୍ରାହ୍ମଣଚ୍ଛଦ୍ମନା ଚ॥  8-36-4 (56640) 
ତତ୍ରାବସଂ ବ୍ରାହ୍ମଣ ଇତ୍ଯବିପ୍ରୋ
ବ୍ରହ୍ମାସ୍ତ୍ରଲୋଭାଦନୃତେନ ଚାହମ୍। 
ତଜ୍ଜାମଦଗ୍ନ୍ଯେନ ପରଂ ମହାସ୍ତ୍ରଂ
ସମନ୍ତ୍ରଯୁକ୍ତଂ ବିହିତଂ ମମାସୀତ୍॥  8-36-5 (56641) 
ଅସ୍ତ୍ରଂ ଯଦା ତଦ୍ବିଦିତଂ ମମାସୀ--
ତ୍ତଦାଽବ୍ରବୀଦ୍ବ୍ରାହ୍ମଣୋ ମାଂ ମହର୍ଷିଃ। 
ଆପଦ୍ଗତେନାସ୍ତ୍ରମିଦଂ ପ୍ରଯୋଜ୍ଯଂ
ତ୍ବଯା ରଣେ ଗଚ୍ଛତା ସାଧଯେତି'॥  8-36-6 (56642) 
ତତ୍ରାପି ମେ ଦେବରାଜେନ ବିଘ୍ନୋ
ହିତାର୍ଥିନା ଫଲ୍ଗୁନସ୍ଯୈବ ଶଲ୍ଯ। 
କୃତୋ ବିଭେଦେନ ମମୋରୁମେତ୍ଯ
ପ୍ରବିଶ୍ଯ କୀଟସ୍ଯ ତନୁଂ ବିରୂପାମ୍॥  8-36-7 (56643) 
ମମୋରୁମେତ୍ଯ ପ୍ରବିଭେଦ କୀଟଃ
ସୁପ୍ତେ ଗୁରୌ ତତ୍ର ଶିରୋ ନିଧାଯ। 
ଊରୁପ୍ରଭେଦାଚ୍ଚ ମହାନ୍ବଭୂବ
ଶରୀରତୋ ମେ ଘନଶୋଣିତୌଘଃ॥  8-36-8 (56644) 
ଗୁରୋର୍ଭଯାଚ୍ଚାପି ନ ଚେଲିବାନହଂ
ତତୋ ବିବୁଦ୍ଧୋ ଦଦୃଶେ ସ ବିପ୍ରଃ। 
ସ ଧୈର୍ଯଯୁକ୍ତଂ ପ୍ରସମୀକ୍ଷ୍ଯ ମାଂ ବୈ
ନ ତ୍ବଂ ବିପ୍ରଃ କୋଽସି ସତ୍ଯଂ ବଦେତି॥  8-36-9 (56645) 
ତସ୍ମୈ ତଦାଽଽତ୍ମାନମହଂ ଯଥାବ--
ଦାଖ୍ଯାତବାନ୍ସୂତ ଇତ୍ଯେବ ଶଲ୍ଯ। 
ସ ମାଂ ନିଶାମ୍ଯାଥ ମହାତପସ୍ବୀ
ସଂଶପ୍ତବାନ୍ରୋଷପରୀତଚେତାଃ॥  8-36-10 (56646) 
ସୂତ ତ୍ବଯା ହ୍ଯାପ୍ତମିଦଂ ତବାସ୍ତ୍ରଂ
ନ କର୍ମକାଲେ ପ୍ରତିଭାସ୍ଯତୀତି। 
ଅନ୍ଯତ୍ର ତୁ ସ୍ଯାତ୍ତବ ମୃତ୍ଯୁକାଲା--
ଦବ୍ରାହ୍ମଣେ ବ୍ରହ୍ମ ନ ହି ଧ୍ରୁବଂ ସ୍ଯାତ୍॥  8-36-11 (56647) 
ତଦଦ୍ଯ ପର୍ଯାପ୍ତମତୀବ ମେଽସ୍ତ୍ର--
ମୁପସ୍ଥିତେଽସ୍ମିଂସ୍ତୁମୁଲେ ବିମର୍ଦେ॥  8-36-12 (56648) 
ଶଲ୍ଯୋଗ୍ରଧନ୍ବାନମହଂ ବରିଷ୍ଠଂ
ତରସ୍ବିନଂ ଭୀମମସହ୍ଯବୀର୍ଯମ୍। 
ସତ୍ଯପ୍ରତିଜ୍ଞଂ ଯୁଧି ପାଣ୍ଡବେଯଂ
ଧନଞ୍ଜଯଂ ମୃତ୍ଯୁମୁଖଂ ନଯିଷ୍ଯେ॥  8-36-13 (56649) 
ଅସ୍ତ୍ରଂ ତତୋଽନ୍ଯତ୍ପ୍ରତିପନ୍ନମଦ୍ଯ
ଯେନ କ୍ଷେପ୍ସ୍ଯେ ସମରେ ଶତ୍ରୁପୂଗାନ୍। 
ପ୍ରତାପିନଂ ବଲବନ୍ତଂ କୃତାସ୍ତ୍ରଂ
ତମୁଗ୍ରଧନ୍ବାନମମିତୌଜସଂ ଚ।
କ୍ରୂରଂ ଶୂରଂ ରୌଦ୍ରମମିତ୍ରସାହଂ
ଧନଞ୍ଜଯଂ ସଂଯୁଗେଽହଂ ହନିଷ୍ଯେ॥  8-36-14 (56650) 
ଅପାଂପତିର୍ବେଗବାନପ୍ରମେଯୋ
ନିମଜ୍ଜଯିଷ୍ଯନ୍ବହୁଲାଃ ପ୍ରଜା ଇବ। 
ମହାରବଂ ଯଃ କୁରୁତେ ସମୁଦ୍ରୋ
ବେଲେବ ତଂ ବାରଯାମ୍ଯପ୍ରମେଯମ୍॥  8-36-15 (56651) 
ପ୍ରମୁଞ୍ଚନ୍ତଂ ବାଣସଙ୍ଘାନମେଯା--
ନ୍ମର୍ମଚ୍ଛିଦୋ ବୀରହଣଃ ସୁପତ୍ରାନ୍। 
କୁନ୍ତୀପୁତ୍ରଂ ପ୍ରତିଯୋତ୍ସ୍ଯାମି ଯୁଦ୍ଧେ
ଜ୍ଯାଂ କର୍ଷତାମୁତ୍ତମଂ ମର୍ତ୍ଯଲୋକେ॥  8-36-16 (56652) 
ଏବଂ ବଲେନାତିବଲଂ ମହାସ୍ତ୍ରଂ
ସମୁଦ୍ରକଲ୍ପଂ ସୁଦୁରାପମୁଗ୍ରମ୍। 
ଶରୌଘିଣଂ ପାର୍ଥିବାନ୍ମଜ୍ଜଯନ୍ତଂ
ବେଲେବ ପାର୍ଥମିଷୁଭିର୍ବାରଯିଷ୍ଯେ॥  8-36-17 (56653) 
କୃତୀ କୃତାସ୍ତ୍ରୋ ଦୃଢହସ୍ତଯୋଧୀ
ଦିବ୍ଯାସ୍ତ୍ରବିଚ୍ଛ୍ବେତହଯଃ ପ୍ରମାଥୀ। 
ସୁରାସୁରାନ୍ଯୁଧି ବୈ ଯୋ ଜଯେତ
ତେନାଦ୍ଯ ମେ ପଶ୍ଯ ଯୁଦ୍ବଂ ସୁଘୋରମ୍॥  8-36-18 (56654) 
ଅଭୀର୍ମାନୀ ପାଣ୍ଡବୋ ଯୁଦ୍ବକାମୋ
ହ୍ଯମାନୁଷୈରସ୍ଯତି ମାଂ ମହାସ୍ତ୍ରୈଃ। 
ତସ୍ଯାସ୍ତ୍ରମସ୍ତ୍ରୈରଭିଭୂଯ ସଙ୍ଖ୍ଯେ
ବାଣୋତ୍ତମୈଃ ପାତଯିଷ୍ଯାମି ପାର୍ଥମ୍॥  8-36-19 (56655) 
ସହସ୍ରରଶ୍ମିପ୍ରତିମଂ ଜ୍ବଲନ୍ତଂ
ଦିଶଶ୍ଚ ସର୍ବାଃ ପ୍ରତପନ୍ତମୁଗ୍ରମ୍। 
ତମୋନୁଦଂ ମେଘ ଇବାତିମାତ୍ରଂ
ଧନଞ୍ଜଯଂ ଛାଦଯିଷ୍ଯାମି ବାଣୈଃ॥  8-36-20 (56656) 
ବୈଶ୍ବାନରଂ ଧୂମକେତୁଂ ଜ୍ବଲନ୍ତଂ
ତେଜସ୍ବିନଂ ନରବୀରାନ୍ଦହନ୍ତମ୍। 
ପର୍ଜନ୍ଯଭୂତଃ ଶରବର୍ଷୈର୍ଯଥାଽଗ୍ନିଂ
ତଥା ପାର୍ଥଂ ଶମଯିଷ୍ଯାମି ଯୁଦ୍ଧେ॥  8-36-21 (56657) 
ଆଶୀବିଷଂ ଦୃଷ୍ଟିହଣଂ ସୁଘୋରଂ
ସୁତୀକ୍ଷ୍ଣଦଂଷ୍ଟ୍ରଂ ଜ୍ବଲନପ୍ରଭବାମ୍। 
କ୍ରୋଧାତ୍ପ୍ରଦୀପ୍ତାନଲବଦ୍ଦହନ୍ତଂ
କୁନ୍ତୀପୁତ୍ରଂ ଶମଯିଷ୍ଯାମି ଭଲ୍ଲୈଃ॥  8-36-22 (56658) 
ପ୍ରବାହିଣଂ ବଲବନ୍ତଂ ମହୌଜସଂ
ପ୍ରଭଞ୍ଜନଂ ମାତରିଶ୍ବାନମୁଗ୍ରମ୍। 
ଯୁଦ୍ଧେ ସହିଷ୍ଯେ ହିମବାନିବାଚଲୋ
ଧନଞ୍ଜଯଂ କ୍ରୁଦ୍ଧମମୃଷ୍ଯମାଣମ୍।  8-36-23 (56659) 
ବିଶାରଦଂ ରଥମାର୍ଗେଷୁ ଶକ୍ତଂ
ଧୁର୍ଯଂ ନିତ୍ଯଂ ସମରେଷୁ ପ୍ରବୀରମ୍। 
ଲୋକେ ବରଂ ସର୍ବଧନୁର୍ଧରାଣାଂ
ଧନଞ୍ଜଯଂ ସଂଯୁଗେଽହଂ ହନିଷ୍ଯେ॥  8-36-24 (56660) 
ଅଦ୍ଯାହବେ ଯସ୍ଯ ନ ତୁଲ୍ଯମନ୍ଯଂ
ମନ୍ଯେ ମନୁଷ୍ଯଂ ଧନୁରାଦଦାନମ୍। 
ସର୍ବାମିମାଂ ଯଃ ପୃଥିବୀଂ ସହେତ
ତଥାପି ତେନାଦ୍ଯ ରଣେ ସମେଷ୍ଯେ॥  8-36-25 (56661) 
ଯଃ ସର୍ବଭୂତାନି ସଦୈବତାନି
ପ୍ରସ୍ଥେଽଜଯତ୍ଖାଣ୍ଡବେ ସବ୍ଯସାଚୀ 
କୋ ଜୀବିତଂ ରକ୍ଷମାଣୋ ହି ତେନ
ଯୁଯୁତ୍ସତେଽସ୍ତ୍ରୈର୍ମାନୁଷୋ ମାମୃତେଽନ୍ଯଃ॥  8-36-26 (56662) 
ମାନୀ କୃତାସ୍ତ୍ରଃ କୃତହସ୍ତଯୋଧୀ
ଦିବ୍ଯାସ୍ତ୍ରବିଚ୍ଛ୍ବେତହଯଃ ପ୍ରମାଥୀ। 
ତସ୍ଯାହମଦ୍ଯାତିରଥସ୍ଯ କାଯା--
ଚ୍ଛିରୋ ହରିଷ୍ଯାମି ଶିତୈଃ ପୃଷତ୍କୈଃ।  8-36-27 (56663) 
ଯୋତ୍ସ୍ଯାମ୍ଯେନଂ ଶଲ୍ଯ ଧନଞ୍ଜଯଂ ବୈ
ମୃତ୍ଯୁଂ ପୁରସ୍କୃତ୍ଯ ରଣେ ଜଯଂ ବା। 
ଅନ୍ଯୋ ହି ନ ହ୍ଯେକରଥେନ ମର୍ତ୍ଯୋ
ଯୁଧ୍ଯେତ ଯଃ ପାଣ୍ଡବମିନ୍ଦ୍ରକଲ୍ପମ୍  8-36-28 (56664) 
ତସ୍ଯାହବେ ପୌରୁଷଂ ପାଣ୍ଡବସ୍ଯ
ବ୍ରୂଯାଂ ପୃଷ୍ଟଃ ସମିତୌ କ୍ଷତ୍ରିଯାଣାମ୍ 
କିଂ ତ୍ବଂ ମୂର୍ଖଃ ପ୍ରହସନ୍ମୂଢଚେତା
ଆଖ୍ଯାସି ମେ ପୌରୁଷଂ ଫଲ୍ଗୁନସ୍ଯ॥  8-36-29 (56665) 
ଅତ୍ଯପ୍ରିଯୋ ଯଃ ପୁରୁଷୋ ନିଷ୍ଠୁରୋ ହି
କ୍ଷୁଦ୍ରଃ କ୍ଷେପ୍ତା କ୍ଷମିଣଶ୍ଚାକ୍ଷମାବାନ୍। 
ହନ୍ଯାମହଂ ତ୍ବାଦୃଶାନାଂ ଶତାନି
କ୍ଷମାମ୍ଯହଂ କ୍ଷମିଣାଂ କାଲ ଏଷଃ॥  8-36-30 (56666) 
ଅବୋଚସ୍ତ୍ବଂ ପାଣ୍ଡବାର୍ଯେ ପ୍ରିଯାଣି
ପ୍ରଧର୍ଷଯନ୍ମାଂ ମୂଢବତ୍ପାପକର୍ମନ୍। 
ମଯ୍ଯାର୍ଜବେ ଜିହ୍ମମତିର୍ଯତସ୍ତ୍ବଂ
ମିତ୍ରଦ୍ରୋହୀ ସାପ୍ତପଦଂ ହି ମିତ୍ରମ୍॥  8-36-31 (56667) 
କାଲସ୍ତ୍ବଯଂ ପ୍ରତ୍ଯୁପଯାତି ଦାରୁଣୋ
ଦୁର୍ଯୋଧନୋ ଯୁଦ୍ଧମୁପାଗମଦ୍ଯତ୍। 
ତସ୍ଯାର୍ଥସିଦ୍ଧିଂ ତ୍ବଭିକାଙ୍କ୍ଷମାଣ--
ସ୍ତମନ୍ବେଷ୍ଯେ ଯତ୍ର ଚୈକାନ୍ତମସ୍ତି॥  8-36-32 (56668) 
`ତଥାପ୍ଯହଂ ପାଣ୍ଡବବାସୁଦେବୌ
ଯୋତ୍ସ୍ଯେ ରଣେ ମଦ୍ବିଧସ୍ଯୈବ କର୍ମ। 
ନ ପ୍ରାକୃତଃ ସଜ୍ଜତେ ବୈ କଦାଚି--
ଦ୍ଯଃ ପ୍ରତ୍ଯୁଦୀଯାତ୍କୃଷ୍ଣଧନଞ୍ଜଯୌ ତୌ'॥  8-36-33 (56669) 
ମିତ୍ରଂ ମିନ୍ଦେର୍ନନ୍ଦତେଃ ପ୍ରୀଯତେର୍ବା
ସନ୍ତ୍ରାଯତେର୍ମିନୁତେର୍ମୋଦତେର୍ବା। 
ଦୁର୍ଯୋଧନେ ସର୍ବମିଦଂ ମମାସ୍ତି
ତଚ୍ଚାପି ସର୍ବଂ ମମ ବେତ୍ତି ରାଜା॥  8-36-34 (56670) 
ଶତ୍ରୁଃ ଶଦେଃ ଶାସତେର୍ବା ଶ୍ଯତେର୍ବା
ଶୃଣାତେର୍ବା ଶ୍ବସତେଃ ସୀଦତେର୍ବା। 
ଶ୍ରମେଃ ଶୁଚୋ ବହୁଶଃ ସୂଦତେଶ୍ଚ
ପ୍ରାଯେଣ ସର୍ବଂ ତ୍ବଯି ତଚ୍ଚ ମହ୍ଯମ୍॥  8-36-35 (56671) 
ଦୁର୍ଯୋଧନାର୍ଥଂ ତବ ଚ ପ୍ରିଯାର୍ଥଂ
ଯଶୋର୍ଥମାତ୍ମାର୍ଥମପୀଶ୍ବରାର୍ଥମ୍। 
ତସ୍ମାଦହଂ ପାଣ୍ଡବବାସୁଦେବୌ
ଯୋତ୍ସ୍ଯେ ଯତ୍ନାତ୍କର୍ମ ଚ ପଶ୍ଯ ମେଽଦ୍ଯ॥  8-36-36 (56672) 
`ଶଲ୍ଯାଦ୍ଯାହଂ ସଙ୍ଗତଃ ପାଣ୍ଡବେନ
ମୁଚ୍ଯେଯଂ ଚେଜ୍ଜୀବମାନଃ କଥଞ୍ଚିତ୍। 
ଶଶ୍ବନ୍ମୃତ୍ଯୋଃ ସ୍ଯାମନାଧୃଷ୍ଯରୂପୋ
ବ୍ଯକ୍ତଂ ତସ୍ମାତ୍ସଂଯୁଗାଦ୍ବିପ୍ରମୁକ୍ତାଃ'॥  8-36-37 (56673) 
ଅସ୍ତ୍ରଂ ବ୍ରାହ୍ମଂ ମନସା ସଞ୍ଜପନ୍ବୈ
ଯଦାଽସ୍ଯତେ କ୍ରୋଧିତଃ ସବ୍ଯସାଚୀ। 
ତଦାପି ମେ ନୈବ ମୁଚ୍ଯେତ ପାର୍ଥୋ
ନ ଚେତ୍ପତେଦ୍ବିଷମେ ମେଽଦ୍ଯ ଚକ୍ରମ୍॥  8-36-38 (56674) 
ଅସ୍ତ୍ରାଣି ବିଦ୍ଧ୍ବା ସମରେ ଗତାନି
ବ୍ରାହ୍ମାଣି ଦିବ୍ଯାନ୍ଯଥ ମାନୁଷାଣି। 
ଆସାଦଯିଷ୍ଯାମ୍ଯହମୁଗ୍ରବୀର୍ଯଂ
ନାଗୋତ୍ତମଂ ନାଗ ଇବ ପ୍ରଭିନ୍ନଃ॥  8-36-39 (56675) 
ବୈବସ୍ବତାଦ୍ଦଣ୍ଡହସ୍ତାଦ୍ବରୁଣାଦ୍ବାପି ପାଶିନଃ।
ସଗଦାଦ୍ବା ଧନପତେଃ ସବଜ୍ରାଦ୍ବା ସୁରାଧିପାତ୍॥ 8-36-40 (56676) 
ଅଥାନ୍ଯସ୍ମାଦପି ସୁରାଦମିତ୍ରାଦାତତାଯିନଃ।
ଇତି ଶଲ୍ଯ ବିଜାନୀହି ଯଥା ନାହଂ ବିଭେମ୍ଯୁତ॥ 8-36-41 (56677) 
ତସ୍ମାନ୍ନ ମେ ଭଯଂ ପାର୍ଥାନ୍ନାପି ଚୈବ ଜନାର୍ଦନାତ୍।
ସହ ଯୁଦ୍ଧଂ ହି ମେ ତାଭ୍ଯାଂ ସାମ୍ପରାଯେ ଭବିଷ୍ଯତି॥ 8-36-42 (56678) 
ଶ୍ବଭ୍ରେ ତେ ପତତାଂ ଚକ୍ରମିତି ମାଂ ବ୍ରାହ୍ମଣୋଽବ୍ରବୀତ୍।
ଯୁଧ୍ଯମାନସ୍ଯ ସଙ୍ଗ୍ରାମେ ପ୍ରାପ୍ତସ୍ଯୈକାଯନଂ ଭଯମ୍॥ 8-36-43 (56679) 
ତସ୍ମାଦ୍ବିଭେମି ବଲବଦ୍ବ୍ରାହ୍ମଣବ୍ଯାହୃତାଦହମ୍।
ଏତେ ହି ସୋମରାଜାନ ଈଶ୍ବରାଃ ସୁଖଦୁଃଖଯୋଃ॥ 8-36-44 (56680) 
କଦାଚିବ୍ରାହ୍ମଣସ୍ଯାଥ ଯୋଗ୍ଯହେତେରହଂ ନୃପ।
ଅଜାନନ୍ନକ୍ଷିପଂ ବାଣଂ ଘୋରରୂପଂ ଭଯାବହମ୍॥ 8-36-45 (56681) 
ହୋମଧେନ୍ବାସ୍ତତୋ ବତ୍ସଃ ପ୍ରମତ୍ତ ଇଷୁଣା ହତଃ।
ଚରନ୍ବୈ ବିଜନେ ଶଲ୍ଯ ତତୋଽନୁ ବ୍ଯାଜହାର ସଃ॥ 8-36-46 (56682) 
ଯସ୍ମାଦ୍ବତ୍ସସ୍ତ୍ବଯା ଚାତ୍ର ହୋମଧେନ୍ବା ହତୋ ନୃପ।
ତସ୍ମାତ୍ତ୍ବମପି ରାଧେଯ ବାକ୍ଶଲ୍ଯଂ ମହଦାପ୍ନୁହି॥ 8-36-47 (56683) 
ଶ୍ବଭ୍ରେ ତେ ପତିତା ଚକ୍ରଂ ଯୁଧ୍ଯମାନସ୍ଯ ଶତ୍ରୁଣା।
ପ୍ରାପ୍ତ ଏକାଯନେ କାଲେ ମୃତ୍ଯୁସାଧାରଣେ ତ୍ବଯି॥ 8-36-48 (56684) 
ସ୍ପର୍ଧସେ ଯେନ ସଙ୍ଗ୍ରାମେ ଯଦର୍ଥଂ ଘଟସେଽନିଶମ୍।
ତତ ଏବ ଧ୍ରୁବଂ ମୃତ୍ଯୁଂ ସୂତ ପ୍ରାପ୍ସ୍ଯସି ସଂଯୁଗେ॥ 8-36-49 (56685) 
ଅହଂ ପ୍ରସାଦଯାଞ୍ଚକ୍ରେ ବ୍ରାହ୍ମଣଂ ସଂଶିତବ୍ରତମ୍॥  8-36-50 (56686) 
ଗବାଂ ଦଶଶତଂ ବିତ୍ତଂ ବଲୀବର୍ଦାଂଶ୍ଚ ଷଟ୍ଶତମ୍।
ପ୍ରଚ୍ଛନ୍ନଂ କାଞ୍ଚନୈଃ କାମଂ ବ୍ରାହ୍ମଣାର୍ଥମହଂ ତଦା॥ 8-36-51 (56687) 
ଦାସୀଶତଂ ନିଷ୍କକଣ୍ଠଂ ଶତମଶ୍ବତରୀରଥାନ୍।
କନ୍ଯାନାଂ ନିଷ୍କକଣ୍ଠୀନାଂ ସହସ୍ରଂ ସମଲଂକୃତମ୍॥ 8-36-52 (56688) 
ଈଷାଦନ୍ତାନ୍ନାଗଶତାନ୍ଦାସୀଦାସଶତାନି ଚ।
ଦଦ୍ମି ତୈର୍ଦ୍ବିଜମୁଖ୍ଯୋ ମେ ପ୍ରସାଦଂ ନ ଚକାର ସଃ॥ 8-36-53 (56689) 
କୃଷ୍ଣାନାଂ ଶ୍ବେତବତ୍ସାନାଂ ଗୋଶତାନି ଚତୁର୍ଦଶ।
ଦଦନ୍ହି ନ ଲଭେ ତସ୍ମାତ୍ପ୍ରସାଦଂ ଦ୍ବିଜସତ୍ତମାତ୍॥ 8-36-54 (56690) 
ଯତ୍କିଞ୍ଚିନ୍ମାମକଂ ବିତ୍ତଂ ତ୍ବଦଧୀନଂ କରୋମି ତତ୍।
ଇତି ମାଂ ଯାଚମାନଂ ବୈ ବ୍ରାହ୍ମଣଃ ପ୍ରତ୍ଯବାରଯତ୍। 
କ୍ରୋଧଦୀପ୍ତେକ୍ଷଣଃ ଶଳ୍ଯ ନିର୍ଦହନ୍ନିବ ଚକ୍ଷୁଷା॥  8-36-55 (56691) 
ବ୍ଯାହୃତଂ ଯନ୍ମଯା ସୂତ ତତ୍ତଥା ନ ତଦନ୍ଯଥା।
ଅନୃତୋକ୍ତଂ ପ୍ରଜାଂ ହନ୍ଯାତ୍ତତଃ ପାପମବାପ୍ନୁଯାମ୍॥ 8-36-56 (56692) 
ତସ୍ମାଦ୍ଧର୍ମାଭିରକ୍ଷାର୍ଥଂ ନାନୃତଂ ବକ୍ତୁମୁତ୍ସହେ।
ମା ତ୍ବଂ ବ୍ରହ୍ମଗତିଂ ହିଂସ୍ଯାଃ ପ୍ରାଯଶ୍ଚିତ୍ତଂ କୃତଂ ତ୍ବଯା॥ 8-36-57 (56693) 
ମଦ୍ବାକ୍ଯଂ ନାନୃତଂ ଲୋକେ କଶ୍ଚିତ୍କୁର୍ଯାତ୍ସମାପ୍ନୁହି।
`ଯନ୍ମଯୋକ୍ତଂ ସରୋଷେଣ ଗଚ୍ଛ ସୂତଜ ମାଚିରମ୍॥ 8-36-58 (56694) 
ଇତି ମାମସକୃତ୍କ୍ରୁଦ୍ଧଃ ସ ଉବାଚ ଦ୍ବିଜୋତ୍ତମଃ।
ଏତେ ହି ସୋମରାଜାନ ଈଶ୍ବରାଃ ସୁଖଦୁଃଖଯୋଃ॥ 8-36-59 (56695) 
ନାହଂ ବିଭେମି ବୀଭତ୍ସୋର୍ନ ଶଲ୍ଯ ମଧୁସୂଦନାମ୍।
ତସ୍ମାଦ୍ବିଭେମ୍ଯହଂ ଶାପାତ୍ତେନ ସତ୍ଯେନ ତେ ଶପେ॥ 8-36-60 (56696) 
ସହ ଯୁଦ୍ଧଂ ସମେତାଭ୍ଯାମଦ୍ଯେଦଂ ସମୁପସ୍ଥିତମ୍।
ଯୁଦ୍ବେଽସ୍ମିଞ୍ଜୀବିତଂ ମେଽଦ୍ଯ ଶଲ୍ଯ ସଂଶଯମାଗତମ୍॥ 8-36-61 (56697) 
ଶକ୍ରୋଽପ୍ଯମରରାଟ୍ ତାଭ୍ଯାମୁପଗମ୍ଯାହବଂ ସହ।
ସଂଶଯଂ ପରମଂ ଗଚ୍ଛେତ୍କଥଂ ବା ମନ୍ଯତେ ଭବାନ୍॥ 8-36-62 (56698) 
ଇତ୍ଯେବଂ ତେ ମଯାଽଽଖ୍ଯାତଂ କ୍ଷିପ୍ତେନ ନ ସୁହୃତ୍ତଯା।
ଜାନାମି ତ୍ବାଽଧିକ୍ଷିପନ୍ତଂ ଦୋଷମାତ୍ମଗତଂ ଶୃଣୁ'॥ ॥ 8-36-63 (56699) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଷଟ୍ତତ୍ରିଂଶୋଽଧ୍ଯାଯଃ॥ 36 ॥

Mahabharata - Karna Parva - Chapter Footnotes

8-36-9 ଚେଲିବାନ୍ ଚଲିତବାନ୍॥ 8-36-11 କର୍ମକାଲେ ସ୍ବପ୍ରତିଜ୍ଞାରକ୍ଷଣକାଲେ॥ 8-36-14 ଅସ୍ତ୍ରଂ ତତୌ ରାମଦତ୍ତାଦସ୍ତ୍ରାଦନ୍ଯତ୍ପ୍ରତିପନ୍ନଂ ପ୍ରାପ୍ତ ଅହିବାଣାଖ୍ଯ ମିତ୍ଯର୍ଥଃ॥ 8-36-24 ରଥମାର୍ଗେଷ୍ଯସକ୍ତଂ ଇତି ଟ.ପାଠଃ। ରଥମାର୍ଗେଷ୍ବନିତ୍ଯଂ ଇତି ଖ.ପାଠଃ॥ 8-36-26 ଖାଣ୍ଡବେ ଖାଣ୍ଡxxxxx 8-36-31 ଆର୍ଜବେ କର୍ତବ୍ଯେ ସତି॥ 8-36-34 ଅହଂ ସିଦ୍ଧିଂ କାଙ୍କ୍ଷମାଣୋଽସ୍ମି। ତ୍ବଂ ତୁ ତନ୍ମନ୍ଯସେ ଯତ୍ର ଐକାନ୍ତ୍ଯଂ ସଖ୍ଯାଂ ନାସ୍ତି। ଅସ୍ମତ୍ପକ୍ଷୀଯୋପ୍ଯନ୍ଯତତ୍ର ସ୍ନୋହବାନସୀତ୍ଯର୍ଥଃ। ତଦେବାହ ମିତ୍ରମିତି। ମିନ୍ଦଯତି ମେଦଯତି ବା ସ୍ନେହାର୍ଥାନ୍ମିନ୍ଦେର୍ମିଦେର୍ବା ମିତ୍ରମିତି ରୂପମ୍। ନନ୍ଦତେରିତ୍ଯତତ୍ର ମଦତେରିତି ପାଠଃ। ମଦୀ ହର୍ଷେ ଇତ୍ଯସ୍ଯ ବା ରୂପମ୍। ମାଦଯନି ତର୍ପଯତୀତି ବା ମାଦଯତେର୍ମିତ୍ରମ୍। ମିଦତେସ୍ତ୍ରାଣାର୍ଥସ୍ଯ ବା ମିଦେରିଦଂ ରୂପମ୍। ନନ୍ଦଯତେଃ ପ୍ରୀଯତେଃ ସଂନ୍ତ୍ରାଯତତେର୍ବାଽର୍ଥେ ବର୍ତମାନସ୍ଯ ମିଦେର୍ମିତ୍ରମିତି ବାର୍ଥଃ। ମିନୁତେ ମାନଂ କରୋତି ସର୍ବେ ହିତମସ୍ଯ ସଙ୍ଗୃହ୍ଣାତୀତି ବା ମୋଦତେଽସ୍ଯ ସୁଖେନେତି ବା ମିତ୍ରମିତ୍ଯେତେଽର୍ଥାଃ ମଯି ସନ୍ତୀତ୍ଯର୍ଥଃ॥ 8-36-35 ଶତ୍ରୁରିତି ଶଦେଃ ଶାତନାର୍ଥାତ୍ ଶାସ୍ତେଃ ଶାସନାର୍ଥାତ୍ ଶ୍ଯତେସ୍ତନୂକରଣାର୍ଥାତ୍ ଶୃଣାତେର୍ହିସାର୍ଥାତ୍ ଶ୍ବସତେରୁଚ୍ଛ୍ବାସାର୍ଥାଦନ୍ତର୍ଭାବିତଣ୍ଯର୍ଥାତ୍ ସୀଦତେଃ ସୂଦତେର୍ବା ଦନ୍ତ୍ଯସ୍ଥାନେ ତାଲବ୍ଯସ୍ଯୋପସର୍ଜନାତ୍ ଶତ୍ରୁରିତି ଶବ୍ଦ ଉତତ୍ପନ୍ନସ୍ତଦର୍ଥଶ୍ଚ ସର୍ବସ୍ତ୍ବଯ୍ଯସ୍ତୀତ୍ଯର୍ଥଃ॥ 8-36-44 ସୋମରାଜାନ ବ୍ରାହ୍ମଣାଃ॥ 8-36-57 ମା ତ୍ବଂ ବ୍ରାହ୍ମଣଗର୍ହଃ ସ୍ଯାଃ ଇତି କ.ପାଠଃ॥ 8-36-58 ତଦନୁବ୍ଯାହୃତଂ କୁର୍ଯାତ୍ସର୍ବଲୋକେପି ସୂତଜ ଇତି ଖ.ପାଠଃ। ନୈତତ୍ତେ ବ୍ଯାହୃତଂ କୁର୍ଯାଂ ସମମେକୋଽପି ସୂତତଜ ଇତି କ.ଡ.ପାଠଃ। ନୈତଦବ୍ଯାହତଂ କୁର୍ଯାତ୍ସର୍ବଲୋକୋଽପି ସୂତଜ ଇତି ଟ.ପାଠଃ॥ 8-36-36 ଷଟ୍ତ୍ରିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 037

॥ ଶ୍ରୀଃ ॥

8.37. ଅଧ୍ଯାଯଃ 037 

Mahabharata - Karna Parva - Chapter Topics

କର୍ଣେନ ସୋପହାସଂ ଶଲ୍ଯଗର୍ହଣମ୍॥ 1 ॥

Mahabharata - Karna Parva - Chapter Text

8-37-0 (56700) 
ସଞ୍ଜଯ ଉବାଚ। 8-37-0x (4933) 
ତତଃ ପୁନର୍ମହାରାଜ ମଦ୍ରରାଜମରିନ୍ଦମଃ।
ଅଭ୍ଯଭାଷତ ରାଧେଯଃ ସନ୍ନିବାର୍ଯୋତ୍ତରଂ ବଚଃ॥ 8-37-1 (56701) 
ନିର୍ଭର୍ତ୍ସନାର୍ଥଂ ଶଲ୍ଯ ତ୍ବଂ ଯତ୍ତୁ ଜଲ୍ପିତବାନସି।
ନାହଂ ଶକ୍ଯସ୍ତ୍ବଯା ବାଚା ବିଭୀଷଯିତୁମାହବେ॥ 8-37-2 (56702) 
ଯଦି ମାଂ ଦେବତାଃ ସର୍ବା ଯୋଧଯେଯୁଃ ସବାସବାଃ।
ତଥାପି ମେ ଭଯଂ ନ ସ୍ଯାତ୍କିମୁ ପାର୍ଥାତ୍ସକେଶବାତ୍॥ 8-37-3 (56703) 
ନାହଂ ଭୀଷଯିତୁଂ ଶକ୍ଯଃ ଶୁଦ୍ଧକର୍ଣା ମହାହବେ।
ଅଭିଜାନୀହି ଶକ୍ତସ୍ତ୍ବମନ୍ଯଂ ଭୀଷଯିତୁଂ ରଣେ॥ 8-37-4 (56704) 
ନୀଚସ୍ଯ ବଲମେତାବତ୍ପାରୁଷ୍ଯଂ ଯତତ୍ତ୍ବମାତ୍ଥ ମାମ୍।
ଅଶକ୍ତୋ ହି ଗୁଣାନ୍ବକ୍ତୁଂ ବଲ୍ଗସେ ବହୁ ଦୁର୍ମତେ॥ 8-37-5 (56705) 
ନ ହି କର୍ଣଃ ସମୁଦ୍ଭୂତୋ ଭଯାର୍ଥମିହ ମଦ୍ରକ।
ବିକ୍ରମାର୍ଥମହଂ ଜାତୋ ଯଶୋର୍ଥଂ ଚ ତଥାଽଽତ୍ମନଃ॥ 8-37-6 (56706) 
ସଖିଭାବେନ ସୌହାର୍ଦାନ୍ମିତତ୍ରଭାବେନ ଚୈବ ହି।
କାରଣୈସ୍ତ୍ରିଭିରେତୈସ୍ତ୍ବଂ ଶଲ୍ଯ ଜୀବସି ସାମ୍ପ୍ରତମ୍॥ 8-37-7 (56707) 
ରାଜ୍ଞଶ୍ଚ ଧାର୍ତରାଷ୍ଟ୍ରସ୍ଯ କାର୍ଯଂ ସୁମହଦୁଦ୍ଯତମ୍।
ମଯି ତଚ୍ଚାହିତଂ ଶଲ୍ଯ ତେନ ଜୀବସି ମେ କ୍ଷଣମ୍॥ 8-37-8 (56708) 
କୃତଶ୍ଚ ସମଯଃ ପୂର୍ବଂ କ୍ଷନ୍ତବ୍ଯଂ ବିପ୍ରିଯଂ ତବ।
`ସମଯଃ ପରିପାଲ୍ଯୋ ମେ ତେନ ଜୀବସି ସାମ୍ପ୍ରତମ୍'॥ 8-37-9 (56709) 
ଋତେ ଶଲ୍ଯସହସ୍ରେଣ ବିଜଯେଯମହଂ ପରାନ୍।
ମିତ୍ରଦ୍ରୋହସ୍ତୁ ପାପୀଯାନିତି ଜୀବସି ସାମ୍ପ୍ରତମ୍॥ 8-37-10 (56710) 
ଶଲ୍ଯ ଉବାଚ। 8-37-11x (4934) 
ଆର୍ତପ୍ରଲାପାଂସ୍ତ୍ବଂ କର୍ଣ ଯାନ୍ବ୍ରବୀଷି ପରାନ୍ପ୍ରତି।
ନ ତେ କର୍ଣସହସ୍ରେଣ ଶକ୍ଯା ଜେତୁଂ ପରେ ଯୁଧି॥ 8-37-11 (56711) 
ସଞ୍ଜଯ ଉବାଚ। 8-37-12x (4935) 
ତଥା ବ୍ରୁବନ୍ତଂ ପରୁଷଂ କର୍ଣୋ ମଦ୍ରାଧିପଂ ତଦା।
ପରୁଷଂ ଦ୍ବିଗୁଣଂ ଭୂଯଃ ପ୍ରୋବାଚାପ୍ରିଯଦର୍ଶନମ୍॥ 8-37-12 (56712) 
ଇଦଂ ତ୍ବମେକାଗ୍ରମନାଃ ଶୃଣୁ ମଦ୍ରଜନାଧିପ।
ସନ୍ନିଧୌ ଧୃତରାଷ୍ଟ୍ରସ୍ଯ ପ୍ରୋଚ୍ଯମାନଂ ମଯା ଶ୍ରୁତମ୍॥ 8-37-13 (56713) 
ଦେଶାଂଶ୍ଚ ବିବିଧାଂଶ୍ଚିତ୍ରାନ୍ପୂର୍ବବୃତ୍ତାଂଶ୍ଚ ପାର୍ଥିବାନ୍।
ବ୍ରାହ୍ମଣାଃ କଥଯନ୍ତି ସ୍ମ ଧୃତରାଷ୍ଟ୍ରନିବେଶନେ॥ 8-37-14 (56714) 
ତତ୍ର ବୃଦ୍ଧଃ ପୁରାବୃତ୍ତାଃ କଥାଃ କଶ୍ଚିଦ୍ଦ୍ବିଜୋତ୍ତମଃ।
ବାହ୍ଲୀକଦେଶଂ ମଦ୍ରାଂଶ୍ଚ କୁତ୍ସଯନ୍ବାକ୍ଯମବ୍ରବୀତ୍॥ 8-37-15 (56715) 
ବହିଷ୍କୃତା ହିମବତତା ଗଙ୍ଗଯା ଚ ତିରସ୍କୃତାଃ।
ସରସ୍ବତ୍ଯା ଯମୁନଯା କୁରୁକ୍ଷେତ୍ରେଣ ଚାପି ଯେ॥ 8-37-16 (56716) 
ପଞ୍ଚାନାଂ ସିନ୍ଧୁଷଷ୍ଠାନାଂ ନଦୀନାଂ ଯେଽନ୍ତରାଶ୍ରିତାଃ।
ତାନ୍ଧର୍ମବାହ୍ଯାନଶୁଚୀନ୍ବାହ୍ଲୀକାନପି ବର୍ଜଯେତ୍॥ 8-37-17 (56717) 
ଗୋବର୍ଧନୋ ନାମ ବଟଃ ସୁଭାଣ୍ଡଂ ନାମ ପତ୍ତନମ୍।
ଏତଦ୍ରାଜନ୍କଲିଦ୍ବାରମାକୁମାରାତ୍ସ୍ମରାମ୍ଯହମ୍॥ 8-37-18 (56718) 
କାର୍ଯେଣାତ୍ଯର୍ଥଗୂଢେନ ବାହ୍ଲୀକେଷୂଷିତଂ ମଯା।
ତତ ଏଷାଂ ସମାଚାରଃ ସଂବାସାଦ୍ବିଦିତୋ ମଯା॥ 8-37-19 (56719) 
ଶାକଲଂ ନାମ ନଗରମାପଗାନାମନିମ୍ନଗା।
ଚଣ୍ଡାଲା ନାମ ବାହ୍ଲୀକାସ୍ତେଷାଂ ବୃତ୍ତଂ ସୁନିନ୍ଦିତମ୍॥ 8-37-20 (56720) 
ପାନଂ ଗୁଡାସବଂ ପୀତ୍ବା ଗୋମାଂସଂ ଲଶୁନୈଃ ସହ।
ଅପୂପସକ୍ତୁମଦ୍ଯାନାମାଶିତାଃ ଶୀଲବର୍ଜିତାଃ॥ 8-37-21 (56721) 
ଗାଯନ୍ତ୍ଯଥ ଚ ନୃତ୍ଯନ୍ତି ସ୍ତ୍ରିଯୋ ମତ୍ତା ବିବାସସଃ।
ନଗରାପଣବେଶେଷୁ ବହିର୍ମାଲ୍ଯାନୁଲେପନାଃ॥ 8-37-22 (56722) 
ମତ୍ତାଃ ପ୍ରଗୀତବିରୁତୈଃ ଖରୋଷ୍ଟ୍ରନିନଦୋପମୈଃ।
ଅନାବୃତା ମୈଥୁନେ ତାଃ କାମଚାରାଶ୍ଚ ସର୍ବଶଃ॥ 8-37-23 (56723) 
ଆହୁରନ୍ଯୋନ୍ଯସୂକ୍ତାନି ପ୍ରବ୍ରୁବାଣା ମଦୋତ୍କxxxଃ।
ହେହତେହେହତେତ୍ଯେବଂ ସ୍ବାମିଭର୍ତୃହତେତି ଚ॥ 8-37-24 (56724) 
ଆକ୍ରୋଶନ୍ତ୍ଯଃ ପ୍ରନୃତ୍ଯନ୍ତି ବ୍ରାତ୍ଯାଃ ପର୍ବସ୍ବସଂଯତାଃ।
ତାସାଂ କିଲାବଲିପ୍ତାନାଂ ନିବସନ୍କୁରୁଜାଙ୍ଗଲେ॥ 8-37-25 (56725) 
କଶ୍ଚିଦ୍ବାହ୍ଲୀକଦୁଷ୍ଟାନାଂ ନାତିହୃଷ୍ଟମନା ଜଗୌ।
ସା ନୂନଂ ବୃହତୀ ଗୌରୀ ସୂକ୍ଷ୍ମକମ୍ବଲବାସିନୀ॥ 8-37-26 (56726) 
ମାମନୁସ୍ମରତୀ ଶେତେ ବାହ୍ଲୀକଂ କୁରୁବାସିନମ୍।
ଶତଦ୍ରୁଂ ନୁ କଦା ତୀର୍ତ୍ବା ତାଂ ଚ ରମ୍ଯାମିରାବତୀମ୍। 
ଗତ୍ବା ସ୍ବଦେଶଂ ଦ୍ରକ୍ଷ୍ଯାମି ସ୍ଥୂଲଜଙ୍ଘାଃ ଶୁଭାଃ ସ୍ତ୍ରିଯଃ॥  8-37-27 (56727) 
ମନଃଶିଲୋଜ୍ଜ୍ବଲାପାଙ୍ଗ୍ଯୋ ଗୌର୍ଯସ୍ତାଃ କାକୁକୂଜିତାଃ।
କମ୍ବଲାଜିନସଂବୀତା ରୁଦନ୍ତ୍ଯଃ ପ୍ରିଯଦର୍ଶନାଃ॥ 8-37-28 (56728) 
ମୃଦଙ୍ଗାନକଶଙ୍ଖାନାଂ ମର୍ଦଲାନାଂ ଚ ନିଃସ୍ବନୈଃ।
ଖରୋଷ୍ଟ୍ରାଶ୍ବତରୈଶ୍ଚୈବ ମତ୍ତା ଯାସ୍ଯାମହେ ସୁଖମ୍॥ 8-37-29 (56729) 
ଶମୀପୀଲୁକରୀରାଣାଂ ବନେଷୁ ସୁଖବର୍ତ୍ମସୁ।
ଅପୂପାନ୍ସକ୍ତୁପିଣ୍ଡାଂଶ୍ଚ ପ୍ରାଶ୍ନନ୍ତୋ ମଥିତାନ୍ବିତାନ୍॥ 8-37-30 (56730) 
ପଥିଷୁ ପ୍ରବଲୋ ଭୂତ୍ବା ତଥା ସମ୍ପତତୋଽଧ୍ବଗାନ୍।
ଚେଲାପହାରଂ କୁର୍ବାଣାସ୍ତାଡଯିଷ୍ଯାମ ଭୂଯସଃ॥ 8-37-31 (56731) 
ଏବଂଶୀଲେଷୁ ବ୍ରାତ୍ଯେଷୁ ବାହ୍ଲୀକେଷୁ ଦୁରାତ୍ମସୁ।
କଶ୍ଚେତଯାନୋ ନିବସେନ୍ମୁହୂର୍ତମପି ମାନବଃ॥ 8-37-32 (56732) 
କର୍ଣ ଉବାଚ। 8-37-33x (4936) 
ଈଦୃଶା ବ୍ରାହ୍ମଣେନୋକ୍ତା ବାହ୍ଲୀକା ମୋଘଚାରିଣଃ।
ଯେଷାଂ ଷଡ୍ଭାଗହର୍ତା ତ୍ବମୁଭଯୋଃ ପୁଣ୍ଯପାପଯୋଃ॥ 8-37-33 (56733) 
ଇତ୍ଯୁକ୍ତ୍ବା ବ୍ରାହ୍ମଣଃ ସାଧୁରୁତ୍ତରଂ ପୁନରୁକ୍ତବାନ୍।
ବାହ୍ଲୀକେଷ୍ବବିନୀତେଷୁ ପ୍ରୋଚ୍ଯମାନଂ ନିବୋଧ ତତ୍॥ 8-37-34 (56734) 
ତତତ୍ର ସ୍ମ ରାକ୍ଷସୀ ଗାତି କୃଷ୍ଣଚତୁର୍ଦଶୀମ୍।
ନଗରେ ଶାକଲେ ସ୍ଫୀତେ ଆହତ୍ଯ ନିଶି ଦୁନ୍ଦୁଭିମ୍॥ 8-37-35 (56735) 
କଥଂ ବସ୍ତାଦୃଶୋ ଗାଥାଃ ପୁନର୍ଗାସ୍ଯାମି ଶାକଲେ।
ଗବ୍ଯସ୍ଯ ତୃପ୍ତା ମାଂସସ୍ଯ ପୀତ୍ବା ଗୌଡଂ ସୁରାସବମ୍॥ 8-37-36 (56736) 
ଗୌରୀଭିଃ ସହ ନାରୀଭିର୍ବୃହତୀଭିଃ ସ୍ବଲଙ୍କୃତା।
ପଲାଣ୍ଡୁଗଣ୍ଡୂଷଯୁତାଃ ଖାଦନ୍ତଶ୍ଚେଶିକାନ୍ବହୂନ୍॥ 8-37-37 (56737) 
ବାରାହଂ କୌକ୍କୁଟଂ ମାଂସଂ ଗବ୍ଯଂ ଗାର୍ଦଭମୌଷ୍ଟ୍ରକମ୍।
ଧାନାଶ୍ଚ ଯେ ନ ଖାଦନ୍ତି ତେଷାଂ ଜନ୍ମ ନିରର୍ଥକମ୍॥ 8-37-38 (56738) 
ଏବଂ ଗାଯନ୍ତି ଯେ ମତ୍ତାଃ ଶୀଧୁନା ପୀଲୁକାବନେ।
ସବାଲବୃଦ୍ଧାଃ କ୍ରନ୍ଦନ୍ତି ତେଷାଂ ଧର୍ମଃ କଥଂ ଭବେତ୍॥ 8-37-39 (56739) 
ଯତ୍ର ଲୋକେଶ୍ବରଃ କୃଷ୍ଣୋ ଦେବଦେବୋ ଜନାର୍ଦନଃ।
ବିସ୍ମୃତଃ ପୁରୁଷୈରୁଗ୍ରୈସ୍ତେଷାଂ ଧର୍ମଃ କଥଂ ଭବେତ୍॥ 8-37-40 (56740) 
ଇତି ଶଲ୍ଯ ବିଜାନୀହି ହନ୍ତ ଭୂଯୋ ବ୍ରବୀମି ତେ।
ଯଦନ୍ଯୋପ୍ଯୁକ୍ତବାନସ୍ମାନ୍ବ୍ରାହ୍ମଣଃ କୁରୁସଂସଦି॥ 8-37-41 (56741) 
ପଞ୍ଚନଦ୍ଯୋ ବହନ୍ତ୍ଯେତା ଯତ୍ର ପୀଲୁବନାନ୍ଯୁତ।
ଶତଦ୍ରୁଶ୍ଚ ବିପାଶା ଚ ତୃତୀଯୈରାବତୀ ତଥା॥ 8-37-42 (56742) 
ଚନ୍ଦ୍ରଭାଗା ବିତସ୍ତା ଚ ସିନ୍ଧୁଷଷ୍ଠା ମହାନଦୀ।
ଆରଟ୍ଟା ନାମ ବହ୍ଲୀକା ଏତେଷ୍ବାର୍ଯୋ ହି ନୋ ବସେତ୍॥ 8-37-43 (56743) 
ବ୍ରାତ୍ଯାନାଂ ଦାସମୀଯାନାଂ ବିଦେହାନାମଯଜ୍ବନାମ୍।
ନ ଦେବାଃ ପ୍ରତିଗୃହ୍ଣନ୍ତି ପିତରୋ ବ୍ରାହ୍ମଣାସ୍ତଥା॥ 8-37-44 (56744) 
ତେଷାଂ ପ୍ରନଷ୍ଟଧର୍ମାଣାଂ ବାହ୍ଲୀକାନାମିତି ଶ୍ରୁତିଃ।
ବ୍ରାହ୍ମଣେନ ଯଥା ପ୍ରୋକ୍ତଂ ବିଦୁଷା ସାଧୁସଂସଦି॥ 8-37-45 (56745) 
କାଷ୍ଠକୁଣ୍ଡେଷୁ ବାହ୍ଲୀକା ମୃଣ୍ମଯେଷୁ ଚ ଭୁଞ୍ଜତେ।
ସକ୍ତୁମଦ୍ଯାବଲିପ୍ତେଷୁ ଶ୍ବାବଲୀଢେଷୁ ନିର୍ଘୃଣାଃ॥ 8-37-46 (56746) 
ଆବିକଂ ଚୌଷ୍ଟ୍ରିକଂ ଚୈବ କ୍ଷୀରଂ ଗାର୍ଦଭମେବ ଚ।
ତଦ୍ବିକାରାଂଶ୍ଚ ବାହ୍ଲୀକାଃ ଖାଦନ୍ତି ଚ ପିବନ୍ତି ଚ॥ 8-37-47 (56747) 
ପାତ୍ରସଙ୍କରିଣୋ ଜାଲ୍ମାଃ ସର୍ବାନ୍ନକ୍ଷୀରଭୋଜନାଃ।
ଆରଟ୍ଟା ନାମ ବାହ୍ଲୀକା ବର୍ଜନୀଯା ବିପଶ୍ଚିତା॥ 8-37-48 (56748) 
ଇତି ଶଲ୍ଯ ବିଜାନୀହି ହନ୍ତ ଭୂଯୋ ବ୍ରବୀମି ତେ।
ଯଦନ୍ଯୋଽପ୍ଯୁକ୍ତବାନ୍ମହ୍ଯଂ ବ୍ରାହ୍ମଣଃ କୁରୁସଂସଦି॥ 8-37-49 (56749) 
ଯୁଗନ୍ଧରେ ପଯଃ ପୀତ୍ବା ପ୍ରୋଷ୍ଯ ଚାପ୍ଯଚ୍ଯୁତସ୍ଥଲେ।
ତଦ୍ବଦ୍ଭୂତିଲଯେ ସ୍ନାତ୍ବା କଥଂ ସ୍ବର୍ଗଂ ଗମିଷ୍ଯତି॥ 8-37-50 (56750) 
ପଞ୍ଚନଦ୍ଯୋ ବହନ୍ତ୍ଯେତା ଯତ୍ର ନିଃସୃତ୍ଯ ପର୍ବତାତ୍।
ଆରଟ୍ଟା ନାମ ବାହ୍ଲୀକା ନ ତେଷ୍ବାର୍ଯୋ ଦ୍ବ୍ଯହଂ ବସେତ୍॥ 8-37-51 (56751) 
ବାହ୍ଲୀକା ନାମ ହୀକଶ୍ଚ ବିପାଶାଯାଂ ପିଶାଚକୌ।
ତଯୋରପତ୍ଯଂ ବାହ୍ଲୀକା ନୈଷା ସୃଷ୍ଟିଃ ପ୍ରଜାପତେଃ॥ 8-37-52 (56752) 
ତେ କଥଂ ବିବିଧାନ୍ଧର୍ମାଞ୍ଜ୍ଞାସ୍ଯନ୍ତେ ହୀନଯୋନଯଃ॥  8-37-53 (56753) 
କାରସ୍କରାନ୍ମାହିଷକାନ୍କରମ୍ଭାନ୍କଟକାଲିକାନ୍।
କର୍କରାନ୍ବୀରକାନ୍ବୀରା ଉନ୍ମତ୍ତାଂଶ୍ଚ ବିବର୍ଜଯେତ୍॥ 8-37-54 (56754) 
ଇତି ତୀର୍ଥାନୁସଞ୍ଚାରୀ ରାକ୍ଷସୀ କାଚିଦବ୍ରବୀତ୍।
ଏକରାତ୍ରମୁଷିତ୍ବେହ ମହୋଲୂଖଲମେଖଲା॥ 8-37-55 (56755) 
ଆରଟ୍ଟା ନାମ ତେ ଦେଶା ବାହ୍ଲୀକଂ ନାମ ତଦ୍ବନମ୍।
ବସାତିସିନ୍ଧୁସୌବୀରା ଇତି ପ୍ରାଯୋଽତିକୁତ୍ସିତାଃ॥ ॥ 8-37-56 (56756) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତତ୍ରିଂଶୋଽଧ୍ଯାଯଃ॥ 37 ॥

Mahabharata - Karna Parva - Chapter Footnotes

8-37-8 ଏତଦେବ ତ୍ରଯଂ ବ୍ଯାଚଷ୍ଟେ ରାଜ୍ଞଶ୍ଚେତ୍ଯାଦିନା॥ 8-37-17 ପଞ୍ଚାନାଂ ବକ୍ଷ୍ଯମାଣାନାମ୍। ସିନ୍ଧୁଃ ଷଷ୍ଠୀ ଯାସାମ୍। ଅନ୍ତରମବକାଶମାଶ୍ରିତାଃ॥ 8-37-18 ଗୋବର୍ଧନଃ ଗବାଂ ଛେଦନସ୍ଥାନମ୍॥ 8-37-20 ବୃତ୍ତଂ ଚରିତ୍ରମ୍॥ 8-37-23 ଅନାବୃତାଃ ସ୍ବପରପୁରୁଷବିବେକହୀନାଃ॥ 8-37-24 ସୂକ୍ତାନି ବିନୋଦବଚନାନି। ହେହତେ ଭୋଲିଙ୍ଗତାଡିତେ xxxକ୍ରୋଶେ ଦ୍ବିତ୍ବମ୍। ସଂଧିଶ୍ଛାନ୍ଦସଃ। ସ୍ବାମିହତେ ଭର୍ତୃହତେ ଇତି ଚ ତଦ୍ବତ୍॥ 8-37-25 ପର୍ବସୁ ଉତ୍ସବଦିନେଷୁ ଆକ୍ରୋଶନ୍ତ୍ଯଃ ଗାଲଯନ୍ତ୍ଯଃ। ତାସାଂ ପତିରିତି ଶେଷଃ॥ 8-37-29 ଖରାଦିଯାନୈଃ॥ 8-37-30 ମଥିତଂ ତକ୍ରମ୍॥ 8-37-31 ଭୂଯସଃ ବହୂନ୍॥ 8-37-38 ବାରାହଂ ବିଡ୍ବାହଜମ॥ 8-37-37 ସପ୍ତତ୍ରିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 038

॥ ଶ୍ରୀଃ ॥

8.38. ଅଧ୍ଯାଯଃ 038 

Mahabharata - Karna Parva - Chapter Topics

ଶଲ୍ଯକର୍ଣଯୋର୍ବାକ୍କଲହଃ॥ 1 ॥ ଦୁର୍ଯୋଧନେନ ତଯୋଃ ସାନ୍ତ୍ବନମ୍॥ 2 ॥

Mahabharata - Karna Parva - Chapter Text

8-38-0 (56757) 
କର୍ଣ ଉବାଚ। 8-38-0x (4937) 
ଇତି ଶଲ୍ଯ ବିଜାନୀହି ହନ୍ତ ଭୂଯୋ ବ୍ରବୀମି ତେ।
ଉନ୍ଯମାନଂ ମଯା ସମ୍ଯକ୍ତ୍ବମେକାଗ୍ରମନାଃ ଶୃଣୁ॥ 8-38-1 (56758) 
ବ୍ରାହ୍ମଣଃ କିଲ ନୋ ଗେହମଧ୍ଯଗଚ୍ଛତ୍ପୁରାଽତିଥିଃ।
ଆଚାରଂ ତତ୍ର ସମ୍ପ୍ରେକ୍ଷ୍ଯ ପ୍ରୀତୋ ବଚନମବ୍ରବୀତ୍॥ 8-38-2 (56759) 
ମଯା ହିମବତଃ ଶୃଙ୍ଗମେକେନାଧ୍ଯୁଷିତଂ ଚିରମ୍।
ଦୃଷ୍ଟାଶ୍ଚ ବହବୋ ଦେଶା ନାନାଧର୍ମସମାବୃତାଃ॥ 8-38-3 (56760) 
ନ ଚ କେନ ଚ ଧର୍ମେଣ ବିରୁଧ୍ଯନ୍ତେ ପ୍ରଜା ଇମାଃ।
ସର୍ବାଶ୍ଚାପ୍ଯାଚରନ୍ଧର୍ମଂ ଯଦୁକ୍ତଂ ବେଦପାରଗୈଃ॥ 8-38-4 (56761) 
ଅଟତା ତୁ ମଯା ଦେଶାନ୍ନାନାଧର୍ମସମାକୁଲାନ୍।
ଆଗଚ୍ଛତା ମହାରାଜ ବାହ୍ଲୀକେଷୁ ନିଶାମିତମ୍॥ 8-38-5 (56762) 
ତତ୍ର ବୈ ବ୍ରାହ୍ମଣୋ ଭୂତ୍ବା ପୁନର୍ଭବତି କ୍ଷତ୍ରିଯଃ।
ବୈଶ୍ଯଃ ଶୂଦ୍ରଶ୍ଚ ବାହ୍ଲୀକସ୍ତତୋ ଭବତି ନାପିତଃ॥ 8-38-6 (56763) 
ନାପିତଶ୍ଚ ତତୋ ଭୂତ୍ବା ପୁନର୍ଭବତି ବ୍ରାହ୍ମଣଃ।
ଦ୍ବିଜୋ ଭୂତ୍ବା ଚ ତତ୍ରୈବ ପୁନର୍ଦାସୋଽଭିଜାଯତେ॥ 8-38-7 (56764) 
ଭବନ୍ତ୍ଯେକକୁଲେ ବିପ୍ରାଃ ଶିଷ୍ଟା ଯେ କାମଚାରିଣଃ।
ଗାନ୍ଧାରା ମଦ୍ରକାଶ୍ଚୈବ ବାହ୍ଲୀକାଶ୍ଚାପ୍ଯତେଜସଃ॥ 8-38-8 (56765) 
ଏତନ୍ମଯା ଶ୍ରୁତଂ ତତ୍ର ଧର୍ମସଙ୍କରକାରକମ୍।
କୃତ୍ସ୍ନାମଟିତ୍ବା ପୃଥିବୀଂ ବାହ୍ଲୀକେଷୁ ବିପର୍ଯଯଃ॥ 8-38-9 (56766) 
ଇତି ଶଲ୍ଯ ବିଜାନୀହି ହନ୍ତ ଭୂଯୋ ବ୍ରବୀମି ତେ।
ଯଦପ୍ଯନ୍ଯୋଽବ୍ରବୀଦ୍ବାକ୍ଯଂ ବାହ୍ଲୀକାନାଂ ବିକୁତ୍ସିତଂ॥ 8-38-10 (56767) 
ଆନୀଯେହାକ୍ଷତା କାଚିଦାରଟ୍ଟାତ୍କିଲ ଦସ୍ଯୁଭିଃ।
ଅଧର୍ମତଶ୍ଚୋପଯାତା ସା ତାନଭ୍ଯଶପତ୍ତତଃ॥ 8-38-11 (56768) 
ବାଲାଂ ବନ୍ଧୁମତୀଂ ଯନ୍ମାମଧର୍ମେଣୋପଗଚ୍ଛଥ।
ତସ୍ମାତ୍କୁମାର୍ଯଃ ସ୍ବୈରିଣ୍ଯୋ ଭବିଷ୍ଯନ୍ତି କୁଲେଷୁ ବଃ॥ 8-38-12 (56769) 
ନ ଚୈବାସ୍ମାତ୍ପ୍ରମୋକ୍ଷଧ୍ବଂ ଘୋରାଚ୍ଛାପାନ୍ନରାଧମାଃ।
ତସ୍ମାତ୍ତେଷାଂ ଭାଗହରଃ କଥଂ ଧର୍ମାନ୍ବଦିଷ୍ଯସି॥ 8-38-13 (56770) 
କୁରବଃ ସହପାଞ୍ଚାଲାଃ ସାଲ୍ବା ମାତ୍ସ୍ଯାଃ ସନୈମିଶାଃ।
କୋସଲାଃ କାଶପୌଣ୍ଡ୍ରାଶ୍ଚ କାଲିଙ୍ଗା ମାଗଧାସ୍ତଥା॥ 8-38-14 (56771) 
ଚେଦଯଶ୍ଚ ମହାଭାଗା ଧର୍ମଂ ଜାନନ୍ତି ଶାଶ୍ବତମ୍।
ନାନାଦେଶେଷ୍ବସନ୍ତଶ୍ଚ ପ୍ରାଯୋ ବାହ୍ଯାଲଯାନୃତେ॥ 8-38-15 (56772) 
ଆମତ୍ସ୍ଯେଭ୍ଯଃ କୁରୁପାଞ୍ଚାଲସାଲ୍ବା
ଆନୈମିଶାଚ୍ଚେଦଯୋ ଯେ ବିଶିଷ୍ଟାଃ। 
ଧର୍ମଂ ପୁରାଣମୁପଜୀବନ୍ତି ସନ୍ତୋ
ମଦ୍ରାନୃତେ ପାଞ୍ଚନଦାଂଶ୍ଚ ଜିହ୍ମାନ୍॥  8-38-16 (56773) 
ଏବଂ ବିଦ୍ବାନ୍ଧର୍ମକଥାସୁ ରାଜଂ--
ସ୍ତୂଷ୍ଣୀଂଭୂତଃ ଶଲ୍ଯ ଭବେଃ ସଦା ତ୍ବମ୍। 
ତ୍ବଂ ତସ୍ଯ ଗୋପ୍ତା ଚ ଜନସ୍ଯ ରାଜା
ଷଡ୍ଭାଗହର୍ତା ଶୁଭଦୁଷ୍କୃତସ୍ଯ॥  8-38-17 (56774) 
ଅଥବା ଦୁଷ୍କୃତସ୍ଯ ତ୍ବଂ ହର୍ତା ତେଷାମରକ୍ଷିତା।
ରକ୍ଷିତା ପୁଣ୍ଯଭାଗ୍ରାଜା ପ୍ରଜାନାଂ ତ୍ବଂ ହ୍ଯପୁଣ୍ଯଭାକ୍॥ 8-38-18 (56775) 
ପୂଜ୍ଯମାନେ ପୁରା ଧର୍ମେ ସର୍ବଦେଶେଷୁ ଶାଶ୍ବତେ।
ଧର୍ମଂ ପାଞ୍ଚନଦଂ ଦୃଷ୍ଟ୍ବା ଧିଗିତ୍ଯାହ ପିତାମହଃ॥ 8-38-19 (56776) 
ବ୍ରାତ୍ଯାନାଂ ଦାଶକୀଯାନାଂ କୃତେଽପ୍ଯଶୁଭକର୍ମଣାମ୍।
ବ୍ରହ୍ମଣା ନିନ୍ଦିତାନ୍ଧର୍ମାନ୍କଶ୍ଚିତ୍ସିଦ୍ଧାତ୍ମକୋଽବ୍ରବୀତ୍॥ 8-38-20 (56777) 
ଇତି ପାଞ୍ଚନଦଂ ଧର୍ମବମେନେ ପିତାମହଃ।
ସ୍ବଧର୍ମସ୍ଥେଷୁ ବର୍ଣେଷୁ ସୋଽପ୍ଯେତାନ୍ନାଭ୍ଯପୂଜଯତ୍॥ 8-38-21 (56778) 
ଇତି ଶଲ୍ଯ ବିଜାନୀହି ହନ୍ତ ଭୂଯୋ ବ୍ରବୀମି ତେ।
କଲ୍ମାଷପାଦଃ ସରସି ନିମ଼ଜ୍ଜନ୍ରାକ୍ଷସୋଽବ୍ରବୀତ୍॥ 8-38-22 (56779) 
କ୍ଷତ୍ରିଯସ୍ଯ ମଲଂ ଭୈକ୍ଷ୍ଯଂ ବ୍ରାହ୍ମଣସ୍ଯାଶ୍ରୁତଂ ମଲମ୍।
ମଲଂ ପୃଥିବ୍ଯା ବାହ୍ଲୀକାଃ ସ୍ତ୍ରୀଣାଂ କୌତୂହଲଂ ମଲମ୍॥ 8-38-23 (56780) 
ନିମଜ୍ଜମାନମୁଦ୍ଧୃତ୍ଯ କଶ୍ଚିଦ୍ରାଜା ନିଶାଚରମ୍।
ଅପୃଚ୍ଛତ୍ତେନ ଚାଖ୍ଯାତଂ ତଚ୍ଛୃଣୁଷ୍ବ ନରାଧିପ॥ 8-38-24 (56781) 
ମାନୁଷାଣାଂ ମଲଂ ମ୍ଲେଚ୍ଛା ମ୍ଲେଚ୍ଛାନାଂ ମୁଷ୍ଟିକା ମଲମ୍।
ମୁଷ୍ଟିକାନାଂ ମଲଂ ଷଣ୍ଢାଃ ଷଣ୍ଢାନାଂ ରାଜଯାଜକାଃ॥ 8-38-25 (56782) 
ରାଜଯାଜକଯାଜ୍ଯାନାଂ ମଦ୍ରକାଣାଂ ଚ ଯନ୍ମଲମ୍।
ତଦ୍ଭବେଦ୍ବୈ ତବ ମଲଂ ଯଦ୍ଯସ୍ମାନ୍ନ ବିମୁଞ୍ଚସି॥ 8-38-26 (56783) 
ଇତି ରକ୍ଷୋପସୃଷ୍ଟେଷୁ ବିଷବୀର୍ଯହତେଷୁ ଚ।
ବିଦ୍ବଦ୍ଭିର୍ଭେଷଜଂ ଦୃଷ୍ଟଂ ସଂସିଦ୍ଧବଚନୋତ୍ତରମ୍॥ 8-38-27 (56784) 
ବ୍ରାହଯାଃ ପଞ୍ଚାଲାଃ କୌରବେଯାସ୍ତୁ ଧର୍ମ୍ଯାଃ
ସତ୍ଯା ମତ୍ସ୍ଯାଃ ଶୂରସେନାଶ୍ଚ ଯାଜ୍ଯାଃ। 
ପ୍ରାଚ୍ଯା ଦାସା ବୃଷଲା ଦାକ୍ଷିଣାତ୍ଯାଃ
ସ୍ତେନା ବାହ୍ଲୀକାଃ ସଙ୍କାର ବୈ ସୁରାଷ୍ଟ୍ରାଃ॥  8-38-28 (56785) 
କୃତଘ୍ନତା ପରବିତ୍ତାପହାରୋ
ମଦ୍ଯପାନଂ ଗୁରୁଦାରାବମର୍ଦଃ। 
ବାକ୍ପାରୁଷ୍ଯଂ ଗୋବଧୋ ରାତ୍ରିଚର୍ଯା
ବହିର୍ଗେହଂ ପରବସ୍ତ୍ରୋପଭୋଗଃ॥  8-38-29 (56786) 
ଯେଷାଂ ଧର୍ମସ୍ତାନ୍ପ୍ରତି ନାସ୍ତ୍ଯଧର୍ମୋ
ହ୍ଯାରଟ୍ଟଜାନ୍ପାଞ୍ଚନଦାନ୍ଧିଗସ୍ତୁ। 
ଆପାଞ୍ଚାଲାଃ କୁରବୋ ନୈମିଶାଶ୍ଚ
ମତ୍ସ୍ଯାଶ୍ଚୈବାପ୍ଯନୁଜାନନ୍ତି ଧର୍ମମ୍।
ଅଥୋଦୀଚ୍ଯାଶ୍ଚୋଦଯୋ ଭାଗଧାଶ୍ଚ
ଶିଷ୍ଟାନ୍ଧର୍ମାନୁପଜୀବନ୍ତି ବୃଦ୍ଧାଃ॥  8-38-30 (56787) 
ପ୍ରାଚୀଂ ଦିଶଂ ଶ୍ରିତା ଦେବା ଜାତବେଦଃପୁରୋଗମାଃ।
ଦକ୍ଷିଣା ପିତୃଭିର୍ଗୁପ୍ତା ଯମେନ ଶୁଭକର୍ମଣା॥ 8-38-31 (56788) 
ପ୍ରତୀଚୀଂ ବରୁଣଃ ପାତି ପାଲଯନ୍ନସୁରାନ୍ବହୂନ୍।
ଉଦୀଚୀଂ ଭଗବାନ୍ସୋମ ବ୍ରହ୍ମା ଚ ବ୍ରାହ୍ମଣୈଃ ସହ॥ 8-38-32 (56789) 
ରକ୍ଷଃପିଶାଚାନ୍ହିମବାନ୍ଗୁହ୍ଯକାନ୍ଗନ୍ଧମାଦନଃ।
ଧ୍ରୁବଂ ସର୍ବାଣି ଭୂତାନି ବିଷ୍ଣୁଃ ପାତି ସୁରୋତ୍ତମଃ॥ 8-38-33 (56790) 
ଇଙ୍ଗିତ5ଆଶ୍ଚ ମଗଧାଃ ପ୍ରେକ୍ଷିତଜ୍ଞାଶ୍ଚ କୋସଲାଃ।
ଅର୍ଧୋକ୍ତାଃ କୁରୁପାଞ୍ଚାଲାଃ ସର୍ବୋକ୍ତା ଦାକ୍ଷିଣାପଥାଃ॥ 8-38-34 (56791) 
ପାର୍ବତୀଯାଶ୍ଚ ବିଷଯା ଯଥୈବ ଗିରଯସ୍ତଥା।
ସର୍ବଜ୍ଞା ଯବନା ରାଜଞ୍ଶୂରାଶ୍ଚୈବ ବିଶେଷତଃ। 
ମ୍ଲେଚ୍ଛାଃ ସ୍ବସଂଜ୍ଞାନିଯତା ନାନୁକ୍ତମିତରେ ଜନାଃ॥  8-38-35 (56792) 
ପ୍ରତିରବ୍ଧାସ୍ତୁ ବାହ୍ଲୀକା ନ ଚ କେଚନ ମଦ୍ରକାଃ।
ସ ତ୍ବମେତାଦୃଶଃ ଶଲ୍ଯ ନୋତ୍ତରଂ ବକ୍ତୁମର୍ହସି॥ 8-38-36 (56793) 
ଏବଂ ଜ୍ଞାତ୍ବା ଜୋଷମାସ୍ସ୍ବ ପ୍ରତୀପଂ
ମା ସ୍ମ କ୍ରୁଦ୍ଧଃ ପାପଭୃତାଂ ବରିଷ୍ଠ। 
ପୂର୍ବଂ ହତ୍ବା ତ୍ବାଂ ସପୁତ୍ରଂ ବଲୈଶ୍ଚ
ପଶ୍ଚାଦ୍ଧଂସ୍ଯେ ବାସୁଦେବାର୍ଜୁନୌ ଚ॥  8-38-37 (56794) 
ଶଲ୍ଯ ଉବାଚ। 8-38-38x (4938) 
ଆତୁରାଣାଂ ପରିତ୍ଯାଗଃ ସ୍ବଦାରସୁତବିକ୍ରଯଃ।
ଅଙ୍ଗେ ପ୍ରବର୍ତତେ କର୍ଣ ଯେଷାମଧିପତିର୍ଭବାନ୍॥ 8-38-38 (56795) 
ରଥାତିରଥସଙ୍ଖ୍ଯାଯାଂ ଯତ୍ତ୍ବାଂ ଭୀଷ୍ମସ୍ତଦାବ୍ରବୀତ୍।
ତାନ୍ବିଦିତ୍ବାଽତ୍ମନୋ ଦୋଷାନ୍ନିର୍ମନ୍ଯୁର୍ଭବ ମା କ୍ରୁଧଃ॥ 8-38-39 (56796) 
ସର୍ବତ୍ର ବ୍ରାହ୍ମଣାଃ ସନ୍ତି ସନ୍ତି ସର୍ବତ୍ର କ୍ଷତ୍ରିଯାଃ।
ବୈଶ୍ଯାଃ ଶୂଦ୍ରାସ୍ତଥା କର୍ଣ ସ୍ତ୍ରିଯଃ ସାଧ୍ବ୍ଯଶ୍ଚ ସୁବ୍ରତାଃ॥ 8-38-40 (56797) 
ରମନ୍ତେ ଚୋପହାସେନ ପୁରୁଷାଃ ପୁରୁଷୈଃ ସହ।
ଅନ୍ଯୋନ୍ଯେନ ରତାଃ କ୍ଷୀବା ଦେଶେଦେଶେ ଚ ମୈଥୁନମ୍॥ 8-38-41 (56798) 
ପରବାଚ୍ଯେଷୁ ନିପୁଣଃ ସର୍ବୋ ଭବତି ସର୍ବଦା।
ଆତ୍ମବାଚ୍ଯଂ ନ ଜାନୀତେ ଜାନନ୍ନପି ଚ ମୁହ୍ଯତି॥ 8-38-42 (56799) 
ସର୍ବତ୍ର ସନ୍ତି ରାଜନଃ ସ୍ବଂସ୍ବଂ ଧର୍ମମନୁବ୍ରତାଃ।
ଦୁର୍ମନୁଷ୍ଯାନ୍ନିଗୃହ୍ଣନ୍ତି ସନ୍ତି ସର୍ବତ୍ର ଧାର୍ମିକାଃ॥ 8-38-43 (56800) 
ନ କର୍ଣ ଦେଶସାମାନ୍ଯାତ୍ସର୍ବଃ ପାପଂ ନିଷେବତେ।
ଯାଦୃଶାଃ ସ୍ବସ୍ବଭାବେନ ଦେଶାଂସ୍ତାଂସ୍ତାଦୃଶାନ୍ବିଦୁଃ॥ 8-38-44 (56801) 
ସଞ୍ଜଯ ଉବାଚ। 8-38-45x (4939) 
ତତତୋ ଦୁର୍ଯୋଧନୋ ରାଜା କର୍ଣଶଲ୍ଯାବବାରଯତ୍।
ସଖିଭାବେନ ରାଧେଯଂ ଶଲ୍ଯଂ ସୌଜନ୍ଯକେନ ଚ॥ 8-38-45 (56802) 
ତତୋ ନିବାରିତଃ କର୍ଣୋ ଧାର୍ତରାଷ୍ଟ୍ରେଣ ମାରିଷ।
ପ୍ହହସ୍ଯ ତତ୍ର ରାଜେନ୍ଦ୍ରଂ ଯାଦି ଶଲ୍ଯେତ୍ଯଚୋଦଯତ୍॥ ॥ 8-38-46 (56803) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଅଷ୍ଟତ୍ରିଂଶୋଽଧ୍ଯାଯଃ॥ 38 ॥

Mahabharata - Karna Parva - Chapter Footnotes

8-38-5 ନିଶାମିର୍ତ ଶ୍ରୁତମ୍॥ 8-38-6 ବ୍ରାହ୍ମଣୋ ଭୂତ୍କେତ୍ଯାଦି ତଜ୍ଜାତୀଯକର୍ମାଚରଣନିବନ୍ଧନମ୍॥ 8-38-8 ବିପ୍ରାଃ ପ୍ରସୃଷ୍ଟା ଇତି ପାଠେ କୁଲେ ଏକଏବ ବିପ୍ରୋ ଭବତ୍ଯନ୍ଯେ ଭ୍ରାତରଃ ପ୍ରସୃଷ୍ଟାଃ ସଙ୍କୀର୍ଣିକ୍ରିଯା ଇତ୍ଯର୍ଥଃ॥ 8-38-9 ତତ୍ର ବାହ୍ଲୀକେଷୁ। ଧର୍ମସଙ୍କରକାରକୋ ବିପର୍ଯଯଃ ଶ୍ରୁତ ଇତି ଲିଙ୍ଗଂ ବିପରିଣେଯମ୍। ବିପର୍ଯଯୋ ବିହିତବୈପରୀତ୍ଯମ୍॥ 8-38-20 କୃତେ କୃତଯୁଗେ॥ 8-38-21 ନାଭ୍ଯପୂଜଯତ୍ ନ ପ୍ରଶଂସିତବାନ୍॥ 8-38-25 ମ୍ଲେଚ୍ଛାଃ ପାପରତା ଧର୍ମାଧର୍ମବିଚାରହୀନାଃ। ମ୍ଲେଚ୍ଛଃ ପାପରତେ ଜାତିଭେଦେ ସ୍ଯାଦପଭାଷଣେ ଇତି ବିଶ୍ବଃ। ଷଂଢା ବର୍ଷବରାଃ॥ 8-38-27 ରକ୍ଷୋପସୃଷ୍ଟେଷୁ ରକ୍ଷସା ଉପଦ୍ରୁତେଷୁ॥ 8-38-28 ପ୍ରାଚ୍ଯା ଦାସାଃ ଶୂଦ୍ରଧର୍ମାଣଃ। ଦାଶା ଇତି ପାଠେ ମତ୍ସ୍ଯଜୀବିନଃ। ବୃଷଂ ଧର୍ମଂ ଲାନ୍ତି ଆଦଦତେ ତେ ବୃଷଲାଃ ଧର୍ମସଙ୍ଗ୍ରହପରାଃ ଧର୍ମଦ୍ରୋହିଣ ଇତି ବା॥ 8-38-29 ବହିର୍ଗେହଂ ରାତ୍ରିଚର୍ଯା ପ୍ରଚ୍ଛନ୍ନଂ ଚୌର୍ଯପାରଦାର୍ଯାଦି॥ 8-38-31 ପ୍ରାଚୀମିତ୍ଯତ୍ର ଜାତବେଦ ଇତ୍ଯନେନାମ୍ନେଯୀସହିତା ପ୍ରାଚୀ ଦେବାନାମାଶ୍ରଯା ଦକ୍ଷିଣା ପିତୄଣାଂ ତତ୍ରୈବ ଶ୍ରାଦ୍ଧାଦିଧର୍ମୋ ଦୃଶ୍ଯତେ॥ 8-38-32 ଏବଂ ପ୍ରତୀଚୀଂ ବରୁଣଃ ଉଦୀଚୀଂ ସୋମ ଇତି କୁବେରେଶାନଯୋର୍ଗ୍ରହଣମ୍। ପରିଶେଷାନ୍ନୈର୍ଋତ୍ଯାଂ ବାଯବ୍ଯାଂ ଚ ବାହ୍ଲୀକାଶ୍ରଯାଯାଂ ନୈର୍ଋତାସ୍ତ୍ବାଦୃଶା ବାତୂଲାଶ୍ଚ ସନ୍ତୀତ୍ଯର୍ଥଃ॥ 8-38-33 ତଥା ରକ୍ଷଃପିଶାଚାଶ୍ଚ ହିମବନ୍ତଂ ନଗୋତ୍ତମମ୍। ଗୁହ୍ଯକାଶ୍ଚ ମହାରାଜ ପର୍ବତଂ ଗନ୍ଧମାଦନମ୍ ଇତି ଝ ପାଠଃ। ଏବମପି ସବାହ୍ଲୀକାନ୍ସନୈର୍ଋତାନ୍ ଦେଶାନ୍ ବିଷ୍ଣୁଃ ପାତି ପର୍ଜନ୍ଯବତ୍ ନ ଦେଶାନ୍ତରେଷ୍ବିବ ବାହ୍ଲୀକେଷୁ ବିଶେଷତୋ ଦେବତାନୁଗ୍ରହୋ ଦୃଶ୍ଯତ ଇତ୍ଯଭିପ୍ରାଯଃ॥ 8-38-34 ଅତଏବ ତେଷାଂ ମୌଢ୍ଯଂ ବର୍ଣଯତି ଇଙ୍ଗିତଜ୍ଞାଶ୍ଚତି। ଅର୍ଧୋକ୍ତାଃ କୁରୁପାଞ୍ଚାଲାଃ ସାଲ୍ବାଃ କୃତ୍ସ୍ନାନୁଶାସନାଃ ଇତି ଝ. ପାଠଃ॥ 8-38-35 ବିଷମାଃ ଦୁଃଖସାଧ୍ଯାଃ। ସର୍ବଂ ଜାନନ୍ତୋଽପି ଯବନା ମ୍ଲେଚ୍ଛାଶ୍ଚ ସ୍ବସଂଜ୍ଞାଯାଂ ସ୍ବୀଯୈଃ କୃତୋ ଯୋ ଧର୍ମସଂକେତସ୍ତତ୍ରୈବ ନିଯତାଃ। ବୈଦିକଂ ଧର୍ମଂ ନ ମାନଯନ୍ତୀତ୍ଯର୍ଥଃ। ଇତରେ ତ୍ବନୁକ୍ତଂ ହିତଂ ନାବବୁଧ୍ଯନ୍ତେ॥ 8-38-36 ପ୍ରତିରଥା ଇତିପାଠେ ହିତବାଦିତି ପ୍ରତିକୂଲାଃ। ଗୁରୁଦ୍ରୋହିଣ ଇତ୍ଯର୍ଥଃ। ତାଦୃଶଶ୍ଚ ତ୍ବଂ ହିତୋପଦେଷ୍ଟାରଂ ମାଂ ନିନ୍ଦସୀତ୍ଯର୍ଥଃ॥ 8-38-38 ଅଷ୍ଟତ୍ରିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 039

॥ ଶ୍ରୀଃ ॥

8.39. ଅଧ୍ଯାଯଃ 039 

Mahabharata - Karna Parva - Chapter Topics

ଶଲ୍ଯକର୍ଣଯୋଃ ସଂବାଦଃ॥ 1 ॥ ସେନାଦ୍ବଯସ୍ଯ ପରସ୍ପରମେଲନମ୍॥ 2 ॥

Mahabharata - Karna Parva - Chapter Text

8-39-0 (56804) 
ସଞ୍ଜଯ ଉବାଚ। 8-39-0x (4940) 
ତତଃ ପରାନୀକଭିଦଂ ବ୍ଯୂହମପ୍ରତିମଂ କୃତମ୍।
ସମୀକ୍ଷ୍ଯ କର୍ଣଃ ପାର୍ଥାନାଂ ଧୃଷ୍ଟଧୁମ୍ନାଭିରକ୍ଷିତମ୍॥ 8-39-1 (56805) 
ପ୍ରଯଯୌ ରଥଘୋଷେଣ ସିଂହନାଦରବେଣ ଚ।
ବାଦିତ୍ରାଣାଂ ଚ ନିନଦୈଃ କମ୍ପଯନ୍ନିବ ମେଦିନୀମ୍॥ 8-39-2 (56806) 
ସଞ୍ଜଯ ଉବାଚ। 8-39-3x (4941) 
ତତଃ ପ୍ରଯାନ୍ତଂ ରାଧେଯଂ ମଦ୍ରରାଜଃ ସ୍ମଯନ୍ନିବ।
ଅବଧୂଯ ଇଦଂ ବାକ୍ଯମବ୍ରବୀତ୍କୁରୁସନ୍ନିଧୌ॥ 8-39-3 (56807) 
ଚମୂଂ ତବେମାଂ ବିପୁଲାଂ ସମୃଦ୍ବା--
ମସଙ୍ଖେଯାମଶ୍ବନରାକୁଲାଂ ଚ। 
ତଥା ପ୍ରବେଷ୍ଟା ସମରେ ଧନଞ୍ଜଯଃ
କକ୍ଷଂ ଦହନ୍ଦୀପ୍ତ ଇବାଶ୍ରଯାଶୀ॥  8-39-4 (56808) 
ରଥେ ସ୍ତିତୌ ବୀରବରୌ ବରେଣ୍ଯୌ
ସିଂହସ୍କନ୍ଧୌ ଲୋହିତପଦ୍ମନେତ୍ରୌ। 
ଦ୍ରଷ୍ଟା ଭବାନଦ୍ଯ ବିନା ପ୍ରଯତ୍ନା--
ତ୍ତଥାହି ମେ ଶକୁନା ବେଦଯନ୍ତି॥  8-39-5 (56809) 
ଅଦ୍ଯ ଦ୍ରଷ୍ଟାଽସି ତଂ ବୀରଂ ଶ୍ବେତାଶ୍ବଂ କୃଷ୍ଣସାରଥିମ୍।
ନିଘ୍ନନ୍ତଂ ଶାତ୍ରବାନ୍ସଙ୍ଖ୍ଯେ ଯଂ କର୍ଣ ପରିପୃଚ୍ଛସି॥ 8-39-6 (56810) 
ଅଦ୍ଯ ତୌ ପୁରୁଷବ୍ଯାଘ୍ରୌ ଲୋହିତାକ୍ଷୌ ପରନ୍ତପୌ।
ବାସୁଦେବାର୍ଜୁନୌ କର୍ଣ ଦ୍ରଷ୍ଟାଽସ୍ଯମିତବିକ୍ରମୌ॥ 8-39-7 (56811) 
ସାରଥିର୍ଯସ୍ଯ ଗୋବିନ୍ଦୋ ଗାଣ୍ଡୀବଂ ଯସ୍ଯ କାର୍ମୁକମ୍।
ତଂ ଚେଦ୍ବନ୍ତାଽସି ରାଧେଯ ତ୍ବଂ ନୋ ରାଜା ଭବିଷ୍ଯସି॥ 8-39-8 (56812) 
ପ୍ରବାତ୍ଯେଷ ମହାବାଯୁରଭିତସ୍ତବ ବାହିନୀମ୍।
କ୍ରବ୍ଯାଦା ବ୍ଯାହରନ୍ତ୍ଯେତେ ମୃଗାଃ କୁର୍ବନ୍ତି ଭୈରବମ୍॥ 8-39-9 (56813) 
ପଶ୍ଯ କର୍ଣ ମହାଘୋରଂ ଭଯଂ ବୈ ରୋମହର୍ଷଣମ୍।
ଅର୍କଂ ଜୀମୂତସଙ୍କାଶଃ କବନ୍ଧୋ ବାର୍ଯ ତିଷ୍ଠତି॥ 8-39-10 (56814) 
ପଶ୍ଯ ଯୂଥଂ ମୃଗଶତଂ ମୃଗାଣାଂ ସର୍ବତୋଦିଶମ୍।
ରରାସ ଦୀପ୍ତଲାଙ୍ଗୂଲମାଦିତ୍ଯାମଭି ସଂସ୍ଥିତମ୍॥ 8-39-11 (56815) 
ପଶ୍ଯ କାକାଂଶ୍ଚ ଗୃଧ୍ରାଂଶ୍ଚ ସମବେତାନ୍ସହସ୍ରଶଃ।
ଆଦିତ୍ଯମଭିବୀକ୍ଷନ୍ତେ ହ୍ଯଶିବାଃ କର୍ଣ ସସ୍ବରାଃ॥ 8-39-12 (56816) 
ଶ୍ବେତବାଜିସମାଯୁକ୍ତେ ତବ କର୍ଣ ମହାରଥେ।
ପତାକାଃ ପ୍ରଜ୍ବଲନ୍ତ୍ଯେତା ଧ୍ବଜଶ୍ଚାତୀବ କମ୍ପତେ॥ 8-39-13 (56817) 
ଉଦୀର୍ଯତୋ ହଯାନ୍ପଶ୍ଯ ମହାକାଯାନ୍ମହାଜବାନ୍।
ପ୍ଲବମାନାନ୍ମହାବୀର୍ଯାନାକାଶେ ଗରୁଡାନିବ॥ 8-39-14 (56818) 
ଧ୍ରୁବମେଷୁ ନିମିତ୍ତେଷୁ ଭୂମିମାବୃତ୍ଯ ପାର୍ଥିବାଃ।
ସ୍ବପ୍ସ୍ଯନ୍ତି ନିହତାଃ କର୍ଣ ଶତଶୋଽଥ ସହସ୍ରଶଃ॥ 8-39-15 (56819) 
ଶଙ୍ଖାନାଂ ତୁମୁଲଃ ଶବ୍ଦଃ ଶ୍ରୂଯତେ ରୋମହର୍ଷଣଃ।
ଆନକାନାଂ ଚ ରାଧେଯ ମୃଦଙ୍ଗାନାଂ ଚ ହନ୍ଯତାମ୍॥ 8-39-16 (56820) 
ଶୃଣୁ ଶବ୍ଦାନ୍ବହୁବିଧାନ୍ନରାଶ୍ବରଥବାଜିନାମ୍।
ଜ୍ଯାତଲତ୍ରେଷୁଶବ୍ଦାଂଶ୍ଚ ଶୃଣୁ କର୍ଣ ମହାତ୍ମନାମ୍॥ 8-39-17 (56821) 
ହେମରୂପ୍ଯପ୍ରମୃଷ୍ଟାନାଂ ବାସସାଂ ଶିଲ୍ପିନିର୍ମିତାଃ।
ସହେମଚନ୍ଦ୍ରତାରାଭାଃ ପତାକାଃ କିଙ୍ଗିଣୀଯୁତାଃ॥ 8-39-18 (56822) 
ନାନାବର୍ଣା ରଣେ ଭାନ୍ତି ଶ୍ବସନେନ ପ୍ରକମ୍ପିତାଃ।
ପଶ୍ଯ କର୍ଣାର୍ଜୁନସ୍ଯୈତାଃ ସୌଦାମିନ୍ଯ ଇବାମ୍ବୁଦେ॥ 8-39-19 (56823) 
ଧ୍ବଜାଃ କଣକଣାଯନ୍ତେ ବାତେନାତିସମୀରିତାଃ।
ସପତାକରଥାଶ୍ଚାପି ପାଞ୍ଚାଲାନାଂ ମହାତ୍ମନାମ୍॥ 8-39-20 (56824) 
ଏଷ ରେଣୁଃ ସମୁଦ୍ଭୂତୋ ଦିବମାବୃତ୍ଯ ତିଷ୍ଠତି।
ଗଜବାଜିପ୍ରଣୁନ୍ନା ଚ କମ୍ପତେ କର୍ଣ ମେଦିନୀ॥ 8-39-21 (56825) 
ଶ୍ରୂଯତେ ମେଘସଙ୍କାଶୋ ରଥନେମିସ୍ବନସ୍ତଥା।
ପଶ୍ଯ କୁନ୍ତୀସୁତଂ ବୀରଂ ବୀଭତ୍ସୁମପରାଜିତମ୍। 
ପ୍ରହରିଷ୍ଯନ୍ତମାଯାନ୍ତଂ କପିପ୍ରବରକେତନମ୍॥  8-39-22 (56826) 
ଗଜାଶ୍ବରଥପତ୍ତ୍ଯୋଘାଂସ୍ତାବକାନ୍ଯୁଧି ନିଘ୍ନତଃ।
ଧ୍ବଜାଗ୍ରଂ ଦୃଶ୍ଯତେ ତସ୍ଯ ଜ୍ଯାଶବ୍ଦଶ୍ଚୈବ ଶ୍ରୂଯତେ॥ 8-39-23 (56827) 
ଏଷ ସଂଶପ୍ତକାନ୍ଭୂଯସ୍ତାନେବାଭିମୁଖୋ ଗତଃ।
କରୋତି କଦନଂ ଚୈଷ ସଙ୍ଗାମେ ଦ୍ବିଷତାଂ ବଲୀ॥ 8-39-24 (56828) 
ସଞ୍ଜଯ ଉବାଚ। 8-39-25x (4942) 
ଇତି ବ୍ରୁବାଣଂ ମଦ୍ରେଶଂ କର୍ଣଃ ପ୍ରୋବାଚ ମନ୍ଯୁମାନ୍॥  8-39-25 (56829) 
ପଶ୍ଯ ସଂଶପ୍ତକୈଃ କ୍ରୁଦ୍ଧୈଃ ସମନ୍ତାତ୍ସମଭିଦ୍ରୁତଃ।
ଏଷ ସୂର୍ଯ ଇବାମ୍ଭୋଦୈଶ୍ଛନ୍ନଃ ପାର୍ଥୋ ନ ଦୃଶ୍ଯତେ। 
ଏଷ ଦାନ୍ତୋଽର୍ଜୁନଃ ଶଲ୍ଯ ନିମଗ୍ନଃ ଶୋକସାଗରେ॥  8-39-26 (56830) 
ଶଲ୍ଯ ଉବାଚ। 8-39-27x (4943) 
ବରୁଣଂ କୋଽମ୍ଭସା ହନ୍ଯାଦିନ୍ଧନେନ ଚ କୋଽନଲମ୍।
କୋବାଽନିଲଂ ନିଗୃହ୍ଣୀଯାତ୍ପିବେଦ୍ବା କୋ ମହାର୍ଣବମ୍॥ 8-39-27 (56831) 
ଈଦୃଗ୍ରୂପମହଂ ମନ୍ଯେ ପାର୍ଥସ୍ଯ ଯୁଧି ନିର୍ଜଯମ୍।
ନ ହି ଶକ୍ଯୋଽର୍ଜୁନୋ ଜେତୁଂ ଯୁଧି ଦେବାସୁରୈରପି॥ 8-39-28 (56832) 
ଅଥୈଘଂ ପରିତୋଷସ୍ତେ ବାଗ୍ଭିସ୍ତ୍ବଂ ସୁମାନା ଭବ।
ନ ହି ଶକ୍ଯୋ ଯୁଧା ଜେତୁମନ୍ଯଂ କୁରୁ ମନୋରଥମ୍॥ 8-39-29 (56833) 
ବାହୁଭ୍ଯାମୁଦ୍ଧରେଦ୍ଭୂମିଂ ଦହେତ୍କ୍ରୁଦ୍ଧ ଇମାଃ ପ୍ରଜାଃ।
ପାତଯେତ୍ତ୍ରିଦିବାଦ୍ଦେବାନ୍ନାର୍ଜୁନଂ ସମରେ ଜଯେତ୍॥ 8-39-30 (56834) 
ପଶ୍ଯ କୁନ୍ତୀସୁତଂ ଭୀମଂ ବୀରମକ୍ଲିଷ୍ଟକାରିଣମ୍।
ପ୍ରହରନ୍ତଂ ମହାବାହୁଂ ସ୍ଥିତଂ ମେରୁମିବାଚଲମ୍॥ 8-39-31 (56835) 
ଅମର୍ଷୀ ପୁରୁଷବ୍ଯାଘ୍ରଃ ସଦା ବୈରମନୁସ୍ମରନ୍।
ଏଷ ଭୀମୋ ଜଯପ୍ରେପ୍ସୁର୍ଯୁଧି ତିଷ୍ଠତି ବୀର୍ଯବାନ୍॥ 8-39-32 (56836) 
ଏଷ ଧର୍ମଭୃତାଂ ଶ୍ରେଷ୍ଠୋ ଧର୍ମରାଜୋ ଯୁଧିଷ୍ଠିରଃ।
ତିଷ୍ଠତ୍ଯସୁକରଃ ସଙ୍ଖ୍ଯେ ପରୈଃ ପରପୁରଞ୍ଜଯଃ॥ 8-39-33 (56837) 
ଏତୌ ଚ ପୁରୁଷବ୍ଯାଘ୍ରାବାଶ୍ବିନେଯୌ ମହାରଥୌ।
ନକୁଲଃ ସହଦେବଶ୍ଚ ତିଷ୍ଠତୋ ଯୁଧି ଦୁର୍ଜଯୌ॥ 8-39-34 (56838) 
ଏତେ ତିଷ୍ଠନ୍ତି କାର୍ଷ୍ଣେଯାଃ ପଞ୍ଚ ପଞ୍ଚାଚଲା ଇବ।
ଯୋତ୍ସ୍ଯମାନା ମହାବୀର୍ଯା ଭୀମାର୍ଜୁନସମା ଯୁଧି॥ 8-39-35 (56839) 
ଏତେ ଦ୍ରୁପଦପୁତ୍ରାଶ୍ଚ ଧୃଷ୍ଟଦ୍ଯୁମ୍ନପୁରୋଗମାଃ।
ହୀନାଃ ସତ୍ଯଜିତା ବୀରାସ୍ତିଷ୍ଠନ୍ତି ପରମୌଜସଃ॥ 8-39-36 (56840) 
ଯତ୍ର କୃଷ୍ଣାର୍ଜୁନୌ ବୀରୌ ଯତ୍ର ରାଜା ଯୁଧିଷ୍ଠିରଃ।
ତତ୍ର ଧର୍ମଶ୍ଚ ସତ୍ଯଂ ଚ ଯତୋ ଧର୍ମସ୍ତତୋ ଜଯଃ॥ 8-39-37 (56841) 
ଇତି ସଂବଦତୋରେବ ତଯୋଃ ପୁରୁଷସିଂହଯୋଃ।
ତେ ସେନେ ସମସଜ୍ଜେତାଂ ଙ୍ଗାଯମୁନବଦ୍ଭୃଶମ୍॥ ॥ 8-39-38 (56842) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଏକୋନଚତ୍ବାରିଂଶୋଽଧ୍ଯାଯଃ॥ 39 ॥






କର୍ଣପର୍ବ - ଅଧ୍ଯାଯ 040

॥ ଶ୍ରୀଃ ॥

8.40. ଅଧ୍ଯାଯଃ 040 

Mahabharata - Karna Parva - Chapter Topics

ଦୁର୍ଯୋଧନେନ ସେନାପ୍ରୋତ୍ସାହନମ୍॥ 1 ॥ ଭୀମେନ ଦୁର୍ଯୋଧନପରାଜଯପୂର୍ବକଂ ଗଜାନୀକବଧଃ॥ 2 ॥

Mahabharata - Karna Parva - Chapter Text

8-40-0 (56843) 
ସଞ୍ଜଯ ଉବାଚ। 8-40-0x (4944) 
ଦୁର୍ଯୋଧନସ୍ତତଃ କର୍ଣମୁପେତ୍ଯ ଭରତର୍ଷଭ।
ଅବ୍ରବୀନ୍ମଦ୍ରରାଜଂ ଚ ତଥୈବାନ୍ଯାନ୍ମହାରଥାନ୍॥ 8-40-1 (56844) 
ଯଦୃଚ୍ଛଯାଽଯମବ୍ଯଗ୍ରୋ ଧର୍ମଃ ପରମକଃ ସଖା।
ସୁଖିନଃ କ୍ଷତ୍ରିଯାଃ କର୍ଣ ଲଭନ୍ତେ ଯୁଦ୍ଧମୀଦୃଶମ୍॥ 8-40-2 (56845) 
ଯାଦୃଶଂ କ୍ଷତ୍ରିଯୈଃ ଶୂରୈଃ ଶୂରାଣାଂ ଦୀବ୍ଯତାଂ ଯୁଧି।
ଇଷ୍ଟଂ ଭବତି ରାଧେଯ ତଦିଦଂ ସମୁପସ୍ଥିତମ୍॥ 8-40-3 (56846) 
ହତ୍ବା ତୁ ପାଣ୍ଡବାନ୍ଯୁଦ୍ଧେ ସ୍ଥିରାମୁର୍ବୀଂ ପ୍ରଶାସଥ।
ନିହତା ବା ପରୈର୍ଯୁଦ୍ଧେ ବୀରଲୋକାନବାପ୍ସ୍ଯଥ॥ 8-40-4 (56847) 
ଦୁର୍ଯୋଧନସ୍ଯ ବଚନଂ ଶ୍ରୁତ୍ବା ତତ୍କ୍ଷତ୍ରିଯର୍ଷଭାଃ।
ସିଂହନାଦାନୁଦକ୍ରୋଶନ୍ବାଦିତ୍ରାଣି ଚ ଜଘ୍ନିରେ॥ 8-40-5 (56848) 
ତସ୍ମିନ୍ପ୍ରମୁଦିତେ ସୈନ୍ଯେ ତ୍ବଦୀଯେ ଭରତର୍ଷଭ।
ହର୍ଷଯଂସ୍ତାବକାନ୍ଯୋଧାନ୍ଦ୍ରୌଣିର୍ବିଚନମବ୍ରବୀତ୍॥ 8-40-6 (56849) 
ପ୍ରତ୍ଯକ୍ଷଂ ସର୍ବସୈନ୍ଯାନାଂ ଭବତାଂ ଚାପି ପଶ୍ଯତାମ୍।
ନ୍ଯସ୍ତଶସ୍ତ୍ରୋ ମମ ପିତା ଧୃଷ୍ଟଦ୍ଯୁମ୍ନେନ ପାତିତଃ॥ 8-40-7 (56850) 
ସ ତେନାହମମର୍ଷେଣ ପିତ୍ରର୍ଥେ ଚାପି ଭାରତ।
ଧୃଷ୍ଟଦ୍ଯୁମ୍ନମହତ୍ବାଽହଂ ନ ବିମୋକ୍ଷ୍ଯାମି ଦଂଶନମ୍॥ 8-40-8 (56851) 
କୃତ୍ବାଽନୃତାଂ ପ୍ରତିଜ୍ଞାଂ ବୋ ନାସ୍ମି ପ୍ରାପ୍ତା ମହତ୍ଫଲମ୍।
ଅର୍ଜୁନଂ ଭୀମସେନଂ ଚ ଯଶ୍ଚ ମାଂ ପ୍ରତିଯୋତ୍ସ୍ଯତି। 
ସର୍ବାଂସ୍ତାନ୍ପ୍ରମଥିଷ୍ଯାମି ଇତି ମେ ନିଶ୍ଚିତା ମତିଃ॥  8-40-9 (56852) 
ସଞ୍ଜଯ ଉବାଚ। 8-40-10x (4945) 
ଏବମୁକ୍ତେ ତତଃ ସର୍ବା ହର୍ଷିତା ଭାରତୀ ଚମୂଃ।
ଅଭ୍ଯବର୍ତତ କୌନ୍ତେଯାଂସ୍ତଥା ତାଂ ଚାପି ପାଣ୍ଡବାଃ॥ 8-40-10 (56853) 
ସ ସନ୍ନିପାତୋ ରଥଯୂଥପାନାଂ
ମହାହବେ ଭାରତ ଲୋଭନୀଯେ। 
ଜନକ୍ଷଯଃ କାଲଯୁଗାନ୍ତକଲ୍ପଃ
ପ୍ରାବର୍ତତାଗ୍ରେ କୁରୁସୃଞ୍ଜଯାନାମ୍॥  8-40-11 (56854) 
ତତଃ ପ୍ରବୃତ୍ତେ ଯୁଧି ସମ୍ପ୍ରହାରେ
ଭୂତାନି ସର୍ବାଣି ସଦୈବତାନି। 
ଆସନ୍ସମେତାନି ସହାପ୍ସରୋଭି--
ନିରୀକ୍ଷତୀଭିର୍ଯୁଧି ବୀରସଙ୍ଘାନ୍॥  8-40-12 (56855) 
ଦିବ୍ଯୈଶ୍ଚ ଗନ୍ଧୈଃ ପରମୈଶ୍ଚ ପୁଷ୍ପୈ--
ରନ୍ଯୈଶ୍ଚ ରତ୍ନୈର୍ବିବିଧୈର୍ନରାଗ୍ର୍ଯାଃ। 
ରଣେଷୁ କର୍ମୋଦ୍ବହତାଃ ପ୍ରହୃଷ୍ଟା-
ନନନ୍ଦଯନ୍ନପ୍ସରସଃ ପ୍ରହୃଷ୍ଟାଃ॥  8-40-13 (56856) 
ସମୀରଣସ୍ତାଂସ୍ତୁ ନିଷେବ୍ଯ ଗନ୍ଧା--
ନ୍ନିଷେବତେ ତାନପି ଯୋଧମୁଖ୍ଯାନ୍। 
ନିଷେବ୍ଯମାଣାସ୍ତ୍ବନିଲେନ ଯୋଧାଃ
ପରସ୍ପରଂ ଚୁକ୍ରୁଶୁରାଜିମଧ୍ଯେ॥  8-40-14 (56857) 
ତଥା ତୁ ତସ୍ମିଂସ୍ତୁମୁଲେ ପ୍ରବୃତ୍ତେ
ଦୁର୍ଯୋଧନଃ କ୍ରୋଧମମୃଷ୍ଯମାଣଃ। 
`ଅବେଭ୍ଯ ଭୀମଂ ବଲମଧ୍ଯସଂସ୍ଥଃ
ସମାର୍ପଯତ୍କ୍ଷୁଦ୍ରକାଣାଂ ଶତେନ॥  8-40-15 (56858) 
ଦୁଃଶାସନଶ୍ଚିତ୍ରସେନଶ୍ଚ ବୀର--
ସ୍ତଥୋଲୂକଃ କିତବଃ ସୌବଲଶ୍ଚ। 
ଗଜାନୀକୈଃ ସର୍ବତୋ ଭୀମସେନଂ
ତଥାବିଷକ୍ତଂ ସହସୈବାଭ୍ଯଗଚ୍ଛନ୍॥  8-40-16 (56859) 
ତମାପତନ୍ତଂ ସମ୍ପ୍ରେକ୍ଷ୍ଯ ଗଜାନୀକଂ ବୃକୋଦରଃ।
ଦୁର୍ଯୋଧନଂ ମହାବାହୁଃ ଶରବର୍ଷୈରବାକିରତ୍॥ 8-40-17 (56860) 
ଦୁର୍ଯୋଧନଂ ତତୋ ଭୀମଃ ସାଯକୈର୍ବଜ୍ରସନ୍ନିଭୈଃ।
ପାଣ୍ଡବୋ ବିମୁଖୀକୃତ୍ଯ ଗଜାନଭ୍ଯଦ୍ରବଦ୍ବଲୀ॥ 8-40-18 (56861) 
ତତଃ ପାବକସଙ୍କାଶୈର୍ଭୀମବାଣୈରବକ୍ରଗୈଃ।
ଶଲଭୈରିବ ନାଗାଂସ୍ତାନର୍ଦଯାମାସ ପାଣ୍ଡବଃ॥ 8-40-19 (56862) 
ତତଃ କୁଞ୍ଜରଯୂଥାନି ଭୀମସେନୋ ମହାବଲଃ।
ବ୍ଯଧମନ୍ନିଶିତୈର୍ବାଣୈର୍ମହାବାତୋ ଘନାନିବ॥ 8-40-20 (56863) 
ନିତ୍ଯମତ୍ତାଶ୍ଚ ମାତଙ୍ଗାଃ ଶୂରୈର୍ମତ୍ତୈରଧିଷ୍ଠିତାଃ।
ଆରୋହକୈର୍ମହାମାତ୍ରୈସ୍ତୋମରାଙ୍କୁରାପାଣିଭିଃ॥ 8-40-21 (56864) 
ସୁବର୍ଣଜାଲୈଃ ପ୍ରଚ୍ଛନ୍ନା ମଣିଜାଲୈଶ୍ଚ କୁଞ୍ଜରାଃ।
ରୂପ୍ଯଜାମ୍ବୂନଦାଭାସଃ କ୍ଷୁରମାଲାଭ୍ଯଲଙ୍କୃତାଃ॥ 8-40-22 (56865) 
ବଧ୍ଯମାନାଃ ଶରୈ ରାଜନ୍ଭୀମସେନେନ ତେ ଗଜାଃ।
ବିଭିନ୍ନହୃଦଯାଃ କେଚିତ୍ତତ୍ରୈବାଭ୍ଯପତନ୍ଭୁବି॥ 8-40-23 (56866) 
ନିପତଦ୍ଭିର୍ମହାବେଗୈର୍ହେମଭାଣ୍ଡବିଭୂଷିତୈଃ।
ଅଶୋଭତ ମହାରାଜ ଧାତୁଚିତ୍ରୈରିବାଚଲୈଃ॥ 8-40-24 (56867) 
ଦୀପ୍ତାଭରଣବଦ୍ଭିଶ୍ଚ ଗଜପୃଷ୍ଠନିପାତିତୈଃ।
ସଙ୍ଗରଃ ଶୁଶୁଭେ ରାଜନ୍କ୍ଷୀଣପୁଣ୍ଯୈରିବାମରୈଃ॥ 8-40-25 (56868) 
ମହାପରିଘସଙ୍କାଶୌ ଚନ୍ଦନାଗରୁରୂଷିତୌ।
ଅପଶ୍ଯଂ ଭୀମସେନସ୍ଯ ଧନୁର୍ବିକ୍ଷିପତୋ ଭୁଜୌ॥ 8-40-26 (56869) 
ତସ୍ଯ ଜ୍ଯାତଲନିର୍ଘୋଷମସ୍ଯତଃ ସବ୍ଯଦକ୍ଷିଣମ୍।
ତଂ ଶ୍ରୁତ୍ବାଽଭ୍ଯଦ୍ରବନ୍ନାଗା ଭୀମସେନଭଯାର୍ଦିତାଃ॥ 8-40-27 (56870) 
ତସ୍ଯ ଭୀମସ୍ଯ ତତ୍କର୍ମ ରାଜନ୍ନେକସ୍ଯ ଧୀମତଃ।
ଅପଶ୍ଯାମ ମହାରାଜ ତଦ୍ଭୂତମିବାଭବତ୍'॥ ॥ 8-40-28 (56871) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଚତ୍ବାରିଂଶୋଽଧ୍ଯାଯଃ॥ 40 ॥






କର୍ଣପର୍ବ - ଅଧ୍ଯାଯ 041

॥ ଶ୍ରୀଃ ॥

8.41. ଅଧ୍ଯାଯଃ 041 

Mahabharata - Karna Parva - Chapter Topics

ସେନାଦ୍ବଯେ ବ୍ଯୂହରଚନାବର୍ଣନମ୍॥ 1 ॥

Mahabharata - Karna Parva - Chapter Text

8-41-0 (56872) 
ସଞ୍ଜଯ ଉବାଚ। 8-41-0x (4946) 
ତତଃ ପରାନୀକଭିଦଂ ବ୍ଯୂହମପ୍ରତିମଂ ମହତ୍।
ସମୀକ୍ଷ୍ଯ କର୍ଣଃ ପାର୍ଥାନାଂ ଧୃଷ୍ଟଦ୍ଯୁମ୍ନାଭିରକ୍ଷିତମ୍॥ 8-41-1 (56873) 
ପ୍ରଯଯୌ ରଥଘୋଷେଣ ସିଂହନାଦରବେଣ ଚ।
ବାଦିତ୍ରାଣାଂ ଚ ନିନଦୈଃ କମ୍ପଯନ୍ନିବ ମେଦିନୀମ୍॥ 8-41-2 (56874) 
ବେପମାନ ଇବ କ୍ରୋଧାଦ୍ଯୁଦ୍ବଶୌଣ୍ଡଃ ପରନ୍ତପଃ।
ପ୍ରତିବ୍ଯୂହ୍ଯ ମହାତେଜା ଯଥାବଦ୍ଭରତର୍ଷଭ॥ 8-41-3 (56875) 
ବ୍ଯଧମତ୍ପାଣ୍ଡବୀଂ ସେନାମାସୁରୀଂ ମଘବାନିବ।
ଯୁଧିଷ୍ଠିରଂ ଚାଭ୍ଯହନଦପସବ୍ଯଂ ଚକାରହ॥ 8-41-4 (56876) 
କର୍ଣସ୍ଯ ରଥଘୋଷେଣ ମୌର୍ବୀନିଷ୍ପେଷଣେନ ଚ।
ସୁସଙ୍ଗ୍ରାହେଣ ରଶ୍ମୀନାଂ ସମକମ୍ପନ୍ତ ସୃଞ୍ଜଯାଃ॥ 8-41-5 (56877) 
ତାନି ସର୍ବାଣି ସୈନ୍ଯାନି କର୍ଣ ଦୃଷ୍ଟ୍ବା ବିଶାମ୍ପତେ।
ବଭୂବୁଃ ସମ୍ପ୍ରହୃଷ୍ଟାନି ତାବକାନି ଯୁଯୁତ୍ସଯା॥ 8-41-6 (56878) 
ଅଶ୍ରୂଯନ୍ତ ତତୋ ବାଚସ୍ତାବକାନାଂ ବିଶାମ୍ପତେ।
କର୍ଣାର୍ଜୁନମହାଯୁଦ୍ଧମେତଦଦ୍ଯ ଭବିଷ୍ଯତି॥ 8-41-7 (56879) 
ଅଦ୍ଯ ଦୁର୍ଯୋଧନୋ ରାଜା ହତାମିତ୍ରୋ ଭବିଷ୍ଯତି।
ଅଦ୍ଯ କର୍ଣଂ ରଣେ ଦୃଷ୍ଟ୍ବା ଫଲ୍ଗୁନୋ ବିଦ୍ରବିଷ୍ଯତି॥ 8-41-8 (56880) 
ଅଦ୍ଯ ତାବଦ୍ବଯଂ ଯୁଦ୍ଧେ କର୍ଣସ୍ଯୈବାନୁଗାମିନଃ।
କର୍ଣବାଣମଯଂ ଭୀମଂ ଯୁଦ୍ଧଂ ଦ୍ରକ୍ଷ୍ଯାମ ସଂଯୁଗେ॥ 8-41-9 (56881) 
ଚିରକାଲେପ୍ସିତମିଦମଦ୍ଯେଦାନୀଂ ଭବିଷ୍ଯତି।
ଅଦ୍ଯ ଦ୍ରକ୍ଷ୍ଯାମ ସଙ୍ଗ୍ରାମଂ ଘୋରଂ ଦେବାସୁରୋପମମ୍॥ 8-41-10 (56882) 
ଅଦ୍ଯେଦାନୀଂ ମହଦ୍ଯୁଦ୍ଧଂ ଭବିଷ୍ଯତି ଭଯାନକମ୍।
ଅଦ୍ଯେଦାନୀଂ ଜଯୋ ନିତ୍ଯମେକସ୍ଯୈକସ୍ଯ ବା ରଣେ॥ 8-41-11 (56883) 
ଅର୍ଜୁନଂ କିଲ ରାଧେଯୋ ବଧିଷ୍ଯତି ମହାରଣେ।
ଅଥବା କଂ ନରଂ ଲୋକେ ନ ସ୍ପୃଶନ୍ତି ମନୋରଥାଃ॥ 8-41-12 (56884) 
ଇତ୍ଯୁକ୍ତ୍ବା ବିବିଧା ବାଚଃ କୁରବଃ କୁରୁନନ୍ଦନ।
ଆଜଘ୍ନୁଃ ପଟହାଂଶ୍ଚୈବ ତୂର୍ଯାଂଶ୍ଚୈବ ସହସ୍ରଶଃ॥ 8-41-13 (56885) 
ଭେରୀନାଦାଂଶ୍ଚ ବିବିଧାନ୍ସିଂହନାଦାଂଶ୍ଚ ପୁଷ୍କଲାନ୍।
ମୁରଜାନାଂ ମହାଶବ୍ଦାନାନକାନାଂ ମହାରବାନ୍॥ 8-41-14 (56886) 
ନୃତ୍ଯମାନାଶ୍ଚ ବହୁଶସ୍ତର୍ଜମାନାଶ୍ଚ ମାରିଷ।
ଅନ୍ଯୋନ୍ଯମଭ୍ଯଯୁର୍ଯୁଦ୍ଧେ ଯୁଦ୍ଧରଙ୍ଗଗତା ନରାଃ॥ 8-41-15 (56887) 
ତେଷାଂ ପଦାତା ନାଗାନାଂ ପାଦରକ୍ଷାଃ ସମନ୍ତତଃ।
ପଟ୍ଟସାସିଧରାଃ ଶୂରାଶ୍ଚାପବାଣମୁସୁଣ୍ଠିନଃ॥ 8-41-16 (56888) 
ଭିଣ୍ଡିପାଲଧରାଶ୍ଚୈବ ଶୂରଲହସ୍ତାଃ ସୁଚକ୍ରିଣଃ।
ତେଷାଂ ସମାଗମୋ ଘୋରୋ ଦେବାସୁରରଣୋପମଃ॥ 8-41-17 (56889) 
ଧୃତରାଷ୍ଟ୍ରଂ ଉବାଚ। 8-41-18x (4947) 
କଥଂ ସଞ୍ଜଯ ରାଧେଯଃ ପ୍ରତ୍ଯବ୍ଯୂହତ ପାଣ୍ଡବାନ୍।
ଧୃଷ୍ଟଦ୍ଯୁମ୍ନମୁଖାନ୍ସଙ୍ଖ୍ଯେ ଭୀମସେନାଭିରକ୍ଷିତାନ୍। 
ସର୍ବାନେବ ମହେଷ୍ବାସାନଜଯ୍ଯାନମରୈରପି॥  8-41-18 (56890) 
କେ ଚ ପ୍ରପକ୍ଷୌ ପକ୍ଷୌ ବା ମମ ସୈନ୍ଯସ୍ଯ ସଞ୍ଜଯ।
ପ୍ରବିଭଜ୍ଯ ଯଥାନ୍ଯାଯମବତସ୍ଥୁଃ ସୁଦଂଶିତାଃ॥ 8-41-19 (56891) 
କଥଂ ପାଣ୍ଡୁସୁତାଶ୍ଚାପି ପ୍ରତ୍ଯବ୍ଯୂହନ୍ତ ମାମକାନ୍।
କଥଂ ଚୈତନ୍ମହଦ୍ଯୁଦ୍ଧଂ ପ୍ରାବର୍ତତ ସୁଦାରୁଣମ୍॥ 8-41-20 (56892) 
କ୍ବ ଚ ବୀଭତ୍ସୁରଭବଦ୍ଯତ୍କର୍ଣୋଽଯାଦ୍ଯୁଧିଷ୍ଠିରମ୍।
କୋ ହ୍ଯର୍ଜୁନସ୍ଯ ସାନ୍ନିଧ୍ଯେ ଶକ୍ତୋ ଜେତୁଂ ଯୁଧିଷ୍ଠିରମ୍॥ 8-41-21 (56893) 
ସର୍ବଭୂତାନି ଯୋ ହ୍ଯେକଃ ଖାଣ୍ଡବେ ଜିତବାନ୍ପୁରା।
କସ୍ତମନ୍ଯସ୍ତୁ ରାଧେଯାତ୍ପ୍ରତିଯୁଧ୍ଯେଜ୍ଜିଜୀବିଷୁଃ॥ 8-41-22 (56894) 
ସଞ୍ଜଯ ଉବାଚ। 8-41-23x (4948) 
ଶୃଣୁ ବ୍ଯୂହସ୍ଯ ରଚନାମର୍ଜୁନଶ୍ଚ ଯଥା ଗତଃ।
ପରିବାର୍ଯ ନୃପାନ୍ସର୍ବାନ୍ସଙ୍ଗ୍ରାମଶ୍ଚାଭବଦ୍ଯଥା॥ 8-41-23 (56895) 
କୃପଃ ଶାରଦ୍ବତୋ ରାଜନ୍ମାଗଧାଶ୍ଚ ତରସ୍ବିନଃ।
ସାତ୍ବତଃ କୃତବର୍ମା ଚ ଦକ୍ଷିଣଂ ପକ୍ଷମାଶ୍ରିତାଃ॥ 8-41-24 (56896) 
ତେଷାଂ ପ୍ରପକ୍ଷେ ଶକୁନିରୁଲୂକଶ୍ଚ ମହାରଥଃ।
ସାଦିଭିର୍ବିମଲପ୍ରାସୈସ୍ତଦାନୀମଭ୍ଯରକ୍ଷତାମ୍॥ 8-41-25 (56897) 
ଗାନ୍ଧାରୈଶ୍ଚାପ୍ଯସମ୍ଭ୍ରାନ୍ତୈଃ ପାର୍ବତୀଯୈଶ୍ଚ ଦୁର୍ଜଯୈଃ।
ଶଲଭାନାମିବ ବ୍ରାତୈଃ ପିଶାଚୈରିବ ଦୁର୍ଦୃଶୈଃ॥ 8-41-26 (56898) 
ଚତୁର୍ବିଂଶତ୍ସହସ୍ରାଣି ରଥାନାମନିବର୍ତିନାମ୍।
ସଂଶପ୍ତକା ଯୁଦ୍ବଶୌଣ୍ଡା ବାମପାଶ୍ବମପାଲଯନ୍॥ 8-41-27 (56899) 
ସମନ୍ବିତାସ୍ତବ ସୁତୈଃ କୃଷ୍ଣାର୍ଜୁନଜିଘାଂସବଃ।
ତେଷାଂ ପ୍ରପକ୍ଷାଃ କାମ୍ଭୋଜାଃ ଶକାଶ୍ଚ ଯବନୈଃ ସହ॥ 8-41-28 (56900) 
ନିଦେଶାତ୍ସୂତପୁତ୍ରସ୍ଯ ସରଥାଶ୍ବେଭପତ୍ତଯଃ।
ଆହ୍ବଯନ୍ତୋଽର୍ଜୁନଂ ତସ୍ଥୁଃ କେଶବଂ ଚ ମହାବଲମ୍॥ 8-41-29 (56901) 
ତତଃ ସେନାମୁଖେ କର୍ଣୋଽପ୍ଯବାତିଷ୍ଠତ ଦଂଶିତଃ।
ଚିତ୍ରବର୍ମାଙ୍ଗଦଃ ସ୍ରଗ୍ବୀ ପାଲଯନ୍ବାହିନୀମୁଖମ୍॥ 8-41-30 (56902) 
ରକ୍ଷମାଣୈଃ ସୁସଂରବ୍ଧୈଃ ପୁତ୍ରୈଃ ଶସ୍ତ୍ରଭୃତାଂ ବରଃ।
ବାହିନୀଂ ପ୍ରମୁଖେ ବୀରଃ ସମ୍ପ୍ରକର୍ଷନ୍ନଶୋଭତ॥ 8-41-31 (56903) 
ଅଶୋକସ୍ତୁ ମହାବାହୁଃ ସୂର୍ଯବୈଶ୍ବାନରପ୍ରଭଃ।
ମହାଦ୍ବିପସ୍କନ୍ଧଗତଃ ପିଙ୍ଗାକ୍ଷଃ ପ୍ରିଯଦର୍ଶନଃ। 
ଦୁଃଶାସନୋ ବୃତଃ ସୈନ୍ଯୈଃ ସ୍ଥିତୋ ବ୍ଯୂହସ୍ଯ ପୃଷ୍ଠତଃ॥  8-41-32 (56904) 
ତନ୍ମଧ୍ଯେ ସ ମହାବାହୁଃ ସ୍ବଯଂ ଦୁର୍ଯୋଧନୋ ନୃପଃ।
ଚିତ୍ରାଶ୍ବୈଶ୍ଚିତ୍ରସନ୍ନାହୈଃ ସୋଦର୍ଯୈରଭିରକ୍ଷିତଃ॥ 8-41-33 (56905) 
ରକ୍ଷ୍ଯମାଣୋ ମହାବୀର୍ଯୈଃ ସହିତୈର୍ମଦ୍ରକେକଯୈଃ।
ଅଶୋଭତ ମହାରାଜ ଦେବୈରିବ ଶତକ୍ରତୁଃ॥ 8-41-34 (56906) 
ଅଶ୍ବତ୍ଥାମା କୁରୂଣାଂ ଚ ଯେ ପ୍ରବୀରା ମହାରଥାଃ।
ନିତ୍ଯମତ୍ତାଶ୍ଚ ମାତଙ୍ଗାଃ ଶୂରୈର୍ମ୍ଲେଚ୍ଛୈଃ ସମନ୍ବିତାଃ। 
ଅନ୍ବଯୁସ୍ତଦ୍ରଥାନୀକଂ କ୍ଷରନ୍ତ ଇବ ତୋଯଦାଃ॥  8-41-35 (56907) 
ତେ ଧ୍ବଜୈର୍ବୈଜଯନ୍ତୀଭିର୍ଜ୍ବଲଦ୍ଭିଃ ପରମାଯୁଧୈଃ।
ସାଦିଭିଶ୍ଚାସ୍ଥିତା ରେଜୁର୍ଦ୍ରୁମବନ୍ତ ଇବାଚଲାଃ॥ 8-41-36 (56908) 
ତେଷାଂ ପଦାତିନାଗାନାଂ ପାଦରକ୍ଷାଃ ସହସ୍ରଶଃ।
ପଟ୍ଟସାସିଧରାଃ ଶୂରା ବଭୂବୁରନିବର୍ତିନଃ॥ 8-41-37 (56909) 
ସାଦିଭିଃ ସ୍ଯନ୍ଦନୈର୍ନାଗୈରଧିକଂ ସମଲଙ୍କୃତୈଃ।
ସ ବ୍ଯୂହରାଜୋ ବିବଭୌ ଦେବାସୁରଚମୂପମଃ॥ 8-41-38 (56910) 
ବାର୍ହସ୍ପତ୍ଯଃ ସୁବିହିତୋ ନାଯକେନ ବିପଶ୍ଚିତା।
ନୃତ୍ଯତୀବ ମହାବ୍ଯୂହଃ ପରେଷାଂ ଭଯମାଦଧତ୍॥ 8-41-39 (56911) 
ତସ୍ଯ ପକ୍ଷପ୍ରପକ୍ଷେଭ୍ଯୋ ନିଷ୍ପତନ୍ତି ଯୁଯୁତ୍ସବଃ।
ହସ୍ତ୍ଯଶ୍ବରଥମାତଙ୍ଗାଃ ପ୍ରାବୃଷୀବ ବଲାହକାଃ॥ 8-41-40 (56912) 
ତତଃ ସେନାମୁଖେ କର୍ଣଂ ଦୃଷ୍ଟ୍ବା ରାଜା ଯୁଧିଷ୍ଠିରଃ।
ଧନଞ୍ଜଯମମିତ୍ରଘ୍ନମେକବୀରମୁବାଚ ହ॥ 8-41-41 (56913) 
ପଶ୍ଯାର୍ଜୁନ ମହାବ୍ଯୂହଂ କର୍ଣେନ ବିହିତଂ ରଣେ।
ଯୁକ୍ତଂ ପକ୍ଷୈଃ ପ୍ରପକ୍ଷୈଶ୍ଚ ପରାନୀକଂ ପ୍ରକାଶତେ॥ 8-41-42 (56914) 
ତତ୍ସମୀପଗତଂ ହ୍ଯେତତ୍ପ୍ରତ୍ଯମିତ୍ରଂ ମହଦ୍ବୂଲମ୍।
ଯଥା ନାଭିଭବତ୍ଯସ୍ମାଂସ୍ତଥା ନୀତିର୍ବିଧୀଯତାମ୍॥ 8-41-43 (56915) 
ସଞ୍ଜଯ ଉବାଚ। 8-41-44x (4949) 
ଏବମୁକ୍ତୋଽର୍ଜୁନୋ ରାଜ୍ଞା ପ୍ରାଞ୍ଜଲିର୍ନୃପମବ୍ରବୀତ୍॥  8-41-44 (56916) 
ଯଥା ଯଥା ଭବାନାହ ତତ୍ତଥା ନ ତଦନ୍ଯଥା।
ଯତ୍ତସ୍ଯ ବିହିତଂ କାର୍ଯଂ ତତ୍କରିଷ୍ଯାମି ସୁବ୍ରତ। 
ପ୍ରଧାନମଥ ଚୈବାସ୍ଯ ବିନାଶଂ ଚ କରୋମ୍ଯହମ୍॥  8-41-45 (56917) 
ତସ୍ମାତ୍ତ୍ବଂ ଜହି ରାଧେଯଂ ଭୀମସେନଃ ସୁଯୋଧନମ୍।
ବୃଷସେନଂ ଚ ନକୁଲଃ ସହଦେବୋଽପି ସୌବଲମ୍॥ 8-41-46 (56918) 
ଦୁଃଶାନଂ ଶତାନୀକୋ ହାର୍ଦିକ୍ଯଂ ଶିନିପୁଙ୍ଗବଃ।
ଧୃଷ୍ଟଦ୍ଯୁମ୍ନୋ ଦ୍ରୋଣସୁତଂ ସ୍ବଯଂ ଯୋତ୍ସ୍ଯାମ୍ଯହଂ କୃପମ୍॥ 8-41-47 (56919) 
ଦ୍ରୌପଦେଯା ଧାର୍ତରାଷ୍ଟ୍ରାଞ୍ଶିଷ୍ଟାନ୍ସହ ଶିଖଣ୍ଡିନା।
ତେ ତେ ଚ ତାଂସ୍ତାନହିତାନସ୍ମାକଂ ଘ୍ନ୍ତୁ ମାମକାଃ॥ 8-41-48 (56920) 
ସଞ୍ଜଯ ଉବାଚ। 8-41-49x (4950) 
ଇତ୍ଯୁକ୍ତୋ ଧର୍ମରାଜେନ ତଥେତ୍ଯୁକ୍ତ୍ବା ଧନଞ୍ଜଯଃ।
ବ୍ଯାଦିଦେଶ ସ୍ବସୈନ୍ଯାନି ସ୍ବଯଂ ଚାଗାଚ୍ଚମୂମୁଖମ୍॥ 8-41-49 (56921) 
ଧନଞ୍ଜଯୋ ମହାରାଜ ଦକ୍ଷିଣଂ ପକ୍ଷମାସ୍ଥିତଃ।
ଭୀମସେନୋ ମହାବାହୁର୍ବାମଂ ପକ୍ଷମୁପାଶ୍ରିତଃ॥ 8-41-50 (56922) 
ସାତ୍ଯକିର୍ଦ୍ରୌପଦେଯାଶ୍ଚ ସ୍ବଯଂ ରାଜା ଚ ପାଣ୍ଡବଃ।
ବ୍ଯୂହସ୍ଯ ପ୍ରମୁଖେ ତସ୍ଥୁଃ ସ୍ବେନାନୀକେନ ସଂବୃତାଃ॥ 8-41-51 (56923) 
ସ୍ବବଲେନାରିସୈନ୍ଯଂ ତତ୍ପ୍ରତ୍ଯବସ୍ଥାପ୍ଯ ପାଣ୍ଡବଃ।
ପ୍ରତ୍ଯବ୍ଯୂହତ୍ପୁରସ୍କୃତ୍ଯ ଧୃଷ୍ଟଦ୍ଯୁମ୍ନଶିଖଣ୍ଡିନୌ॥ 8-41-52 (56924) 
ତତ୍ସାଦିନାଗକଲିଲଂ ପଦାତିରଥସଙ୍କୁଲମ୍।
ଧୃଷ୍ଟଦ୍ଯୁମ୍ନମୁଖଂ ଘୋରମଶୋଭତ ମହଦ୍ବଲମ୍॥ ॥ 8-41-53 (56925) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଏକଚତ୍ବାରିଂଶୋଽଧ୍ଯାଯଃ॥ 41 ॥






କର୍ଣପର୍ବ - ଅଧ୍ଯାଯ 042

॥ ଶ୍ରୀଃ ॥

8.42. ଅଧ୍ଯାଯଃ 042 

Mahabharata - Karna Parva - Chapter Topics

ସଙ୍କୁଲଯୁଦ୍ଧମ୍॥ 1 ॥

Mahabharata - Karna Parva - Chapter Text

8-42-0 (56926) 
ଧୃତରାଷ୍ଟ୍ର ଉବାଚ। 8-42-0x (4951) 
ତଥା ବ୍ଯୂଢେଷ୍ବନୀକେଷୁ ସଂସକ୍ତେଷୁ ଚ ସଞ୍ଜଯ।
ସଂଶପ୍ତକାଃ କଥଂ ପାର୍ଥଂ କଥଂ କର୍ଣଂ ଚ ପାଣ୍ଡବାଃ॥ 8-42-1 (56927) 
ଏତଦ୍ବିସ୍ତରଶୋ ଯୁଦ୍ଧଂ ପ୍ରବ୍ରୂହି କୁଶଲୋ ହ୍ଯସି।
ନ ହି ତୃପ୍ଯାମି ବୀରାଣାଂ ଶୃଣ୍ବାନୋ ଯୁଧି ବିକ୍ରମମ୍॥ 8-42-2 (56928) 
ସଞ୍ଜଯ ଉବାଚ। 8-42-3x (4952) 
ତତ୍ସଂସ୍ଥିମଥୋ ଦୃଷ୍ଟ୍ବା ପ୍ରତ୍ଯମିତ୍ରଂ ମହଦ୍ବଲମ୍।
ପ୍ରତ୍ଯବ୍ଯୂହତ୍ତତଃ କର୍ଣୋ ହିତାର୍ଥଂ ତନଯସ୍ଯ ତେ॥ 8-42-3 (56929) 
ତତ୍ସାଦିନାଗକଲିଲଂ ପଦାତିରଥସଙ୍କୁଲମ୍।
ଧୃଷ୍ଟଦ୍ଯୁମ୍ନମୁଖଂ ଘୋରମଶୋଭତ ମହଦ୍ବଲମ୍॥ 8-42-4 (56930) 
ପାରାବତସବର୍ଣାଶ୍ବଶ୍ଚନ୍ଦ୍ରସୂର୍ଯସମଦ୍ଯୁତିଃ।
ସ ପାର୍ଷତୋ ବଭୌ ଧନ୍ବୀ କାଲୋ ବିଗ୍ରହବାନିବ॥ 8-42-5 (56931) 
ପାର୍ଷତଂ ତ୍ବଭିତସ୍ତସ୍ଥୁର୍ଦ୍ରୌପଦେଯା ଯୁଯୁତ୍ସବଃ।
ସାନୁଗା ଦୀପ୍ତବପୁଷଶ୍ଚନ୍ଦ୍ରଂ ତାରାଗଣା ଇବ॥ 8-42-6 (56932) 
ଅଥ ବ୍ଯୂଢେଷ୍ବନୀକେଷୁ ପ୍ରେକ୍ଷ୍ଯ ସଂଶପ୍ତକାନ୍ରଣେ।
କ୍ରୁଦ୍ଧୋଽର୍ଜୁନୋଽଭିଦୁଦ୍ରାବ ବ୍ଯାକ୍ଷିପନ୍ଗାଣ୍ଡିବଂ ଧନୁଃ॥ 8-42-7 (56933) 
ଅଥ ସଂଶପ୍ତକାଃ ପାର୍ଥମଭ୍ଯଧାବନ୍ବଧୈଷିଣଃ।
ବିଜଯେ ଧୃତସଙ୍କଲ୍ପା ମୃତ୍ଯୁଂ କୃତ୍ବାନିବର୍ତନମ୍॥ 8-42-8 (56934) 
ତଦଶ୍ବସଙ୍ଘବହୁଲଂ ପତ୍ତିନାଗରଥାକୁଲମ୍।
ଉଦୀର୍ଯମାଣଂ ସଂରବ୍ଧଂ ଧନଞ୍ଜଯମଭିଦ୍ରବତ୍॥ 8-42-9 (56935) 
ତଦୁଦ୍ଯତଂ ମହତ୍ସୈନ୍ଯଂ ସାଗରୌଘସମଂ ଜବେ।
ପାର୍ଥବେଲାଂ ସମାସାଦ୍ଯ ବିଷ୍ଠିତଂ ସମଦୃଶ୍ଯତ॥ 8-42-10 (56936) 
ମୃଦ୍ଗନ୍ତଂ ଶବର୍ଷୌଘୈର୍ଦ୍ରୁତମର୍ଜୁନମାର୍ଦଯତ୍॥  8-42-11 (56937) 
ସ ସମ୍ପ୍ରହାରସ୍ତୁମୁଲସ୍ତେଷାମାସୀତ୍କିରୀଟିନା।
ତସ୍ଯୈବ ତୁ ଯଥା ରାଜନ୍ନିବାତକବଚୈଃ ସହ॥ 8-42-12 (56938) 
ରଥାନଶ୍ବାନ୍ଧ୍ବଜାନ୍ନାଗାନ୍ପତ୍ତୀନ୍ଗଜଗତାନପି।
ଇଷୂନ୍ଧନୂଂଷି ଖଙ୍ଗାଂଶ୍ଚ ଚକ୍ରାଣି ଚ ପରଶ୍ବଥାନ୍॥ 8-42-13 (56939) 
ସାଯୁଧାନୁଦ୍ଯତାନ୍ବାହୂନ୍ବିବିଧାନ୍ଯାଯୁଧାନି ଚ।
ଚିଚ୍ଛେଦ ଦ୍ବିଷତାଂ ପାର୍ଥଃ ଶିରାଂସି ଚ ସହସ୍ରଶଃ॥ 8-42-14 (56940) 
ତସ୍ମିନ୍ସୈନ୍ଯମହାବର୍ତେ ପାତାଲତଲସନ୍ନିଭେ।
ନିମଗ୍ନଂ ତଂ ରଥଂ ମତ୍ବା ନେଦୁଃ ସଂଶପ୍ତକା ମୁଦା॥ 8-42-15 (56941) 
ସ ପୁରସ୍ତାଦରୀନ୍ହତ୍ବା ପୁନରୁତ୍ତରତୋଽବଧୀତ୍।
ଦକ୍ଷିଣେନ ଚ ପଶ୍ଚାଚ୍ଚ କ୍ରୁଦ୍ଧୋ ରୁଦ୍ରଃ ପଶୂନିବ॥ 8-42-16 (56942) 
ଅଥ ପାଞ୍ଚାଲଚେଦୀନାଂ ସୃଢ୍ଜଯାନାଂ ଚ ମାରିଷ।
ତ୍ବଦୀଯୈଃ ସହ ସଙ୍ଗ୍ରାମ ଆସୀତ୍ପରମଦାରୁଣଃ॥ 8-42-17 (56943) 
କୃପଶ୍ଚ କୃତବର୍ମା ଚ ଶକୁନିଶ୍ଚାପି ସୌବଲଃ।
ହୃଷ୍ଟସେନାଃ ସୁସଂରବ୍ଧା ରଥାନୀକପ୍ରହାରିଣଃ॥ 8-42-18 (56944) 
କୋସଲୈଃ କାଶ୍ଯମତ୍ସ୍ଯୈଶ୍ଚ କାରୂଶୈଃ କେକଯୈରପି।
ଶୂରସେନୈଃ ଶୂରବରୈର୍ଯୁଯୁଧୁର୍ଯୁଦ୍ଧଦୁର୍ମଦାଃ॥ 8-42-19 (56945) 
ତେଷାମନ୍ତକରଂ ଯୁଦ୍ଧଂ ଦେହପାପ୍ମବିନାଶନମ୍।
କ୍ଷତ୍ରବିଟ୍ଶୂଦ୍ରବୀରାଣାଂ ଧର୍ମ୍ଯଂ ସ୍ବର୍ଗ୍ଯଂ ଯଶସ୍କରମ୍॥ 8-42-20 (56946) 
ଦୁର୍ଯୋଧନୋଽଥ ସହିତୋ ଭ୍ରାତୃଭିର୍ଭରତର୍ଷଭ।
ଗୁପ୍ତଃ କୁରୁପ୍ରବୀରୈଶ୍ଚ ମଦ୍ରାଣାଂ ଚ ମହାରଥୈଃ॥ 8-42-21 (56947) 
ପାଣ୍ଡବୈଃ ସହ ପାଞ୍ଚାଲୈଶ୍ଚେଦିଭିଃ ସାତ୍ଯକେନ ଚ।
ଯୁଧ୍ଯମାନଂ ରଣେ କର୍ଣଂ କୁରୁବୀରୋଽଭ୍ଯପାଲଯତ୍॥ 8-42-22 (56948) 
କର୍ଣୋଽପି ନିଶିତୈର୍ବାଣୈର୍ବିନିହତ୍ଯ ମହାଚମୂମ୍।
ପ୍ରମୃଦ୍ଯ ଚ ରଥଶ୍ରେଷ୍ଠାନ୍ଯୁଧିଷ୍ଠିରମପୀଡଯତ୍॥ 8-42-23 (56949) 
ବିପତ୍ରାଯୁଧଦେହାସୂନ୍କୃତ୍ବା ଶତ୍ରୂନ୍ସହସ୍ରଶଃ।
ଯୁକ୍ତ୍ବା ସ୍ବର୍ଗଯଶୋଭ୍ଯାଂ ଚ ସ୍ବେଭ୍ଯୋ ମୁଦମୁଦାବହତ୍॥ 8-42-24 (56950) 
ତଦ୍ବିଗାହ୍ଯ ମହାନୀକଂ ସୂତପୁତ୍ରୋ ମହାରଥଃ।
ନଦୀଂ ପ୍ରବର୍ତଯାମାସ ଶୋଣିତୌଘତରଙ୍ଗିଣୀମ୍॥ 8-42-25 (56951) 
ଶୋଣିତୋଦାଂ କ୍ଷୁଣ୍ଣମତ୍ସ୍ଥାଂ ନାଗନକ୍ରଦୁରତ୍ଯଯାମ୍।
ମାଂଲମଜ୍ଜାକର୍ଦମିନୀଂ ଚକ୍ରକୂର୍ମମହୋଡୁପାମ୍॥ 8-42-26 (56952) 
ପାତିତୈର୍ମେଘସଙ୍କାଶୈସ୍ତତ୍ରତତ୍ର ମହାଦ୍ବିପୈଃ।
ଅଶନୀଭିରିବ ଧ୍ବସ୍ତା ନଦୀ ରାଜନ୍ବିରାଜତେ॥ 8-42-27 (56953) 
ତାଂ ଶରୋର୍ମିମହାବର୍ତାଂ ଛତ୍ରହଂସସମାକୁଲାମ୍।
ତନୁତ୍ରୋଷ୍ଣୀଷସଙ୍ଘାଟାମସ୍ଥିପାଷାଣସଙ୍କୁଲାମ୍॥ 8-42-28 (56954) 
ଅପାରାମନପାରାଂ ଚ ଶଙ୍ଖଦୁନ୍ଦୁଭିଘୋଷିଣୀମ୍।
ରୌଦ୍ରାଂ ନଦୀଂ ମହାରାଜ ରଜସା ସର୍ବତୋବୃତାମ୍॥ 8-42-29 (56955) 
ଅତିତୀକ୍ଷ୍ଣାଂ ନରାକୀର୍ଣାଂ ନଦୀମନ୍ତକଗାମିନୀମ୍।
ସମଂ ଚ ବିଷମଂ ଚୈବ ସମାଯାନ୍ତୀଂ ମହାଭଯାମ୍॥ 8-42-30 (56956) 
ଆକୁଲାଶ୍ଚାତ୍ର ସୀଦନ୍ତି ନରାଃ ଶୋଣିତକର୍ଦମେ।
ନରୈରଭିପରିକ୍ଷିପ୍ତା ଯଥା ରାଜନ୍ମହାଦ୍ରୁମାଃ॥ 8-42-31 (56957) 
ତତସ୍ତେ ତତ୍ରତତ୍ରୈବ ପ୍ରଚରନ୍ତୋ ମହାନଦୀମ୍।
ବିଚେରୁଃ ସର୍ବତୋ ଯୋଧା ନୌବାରଣମହାରଥୈଃ॥ 8-42-32 (56958) 
ଶୋଣିତେନ ସମଂ ରାଜନ୍କୃତମାସୀତ୍ସମନ୍ତତଃ।
ନଦୀବେଗୈର୍ଯଥା ଭୂମିସ୍ତଦ୍ବଦାସୀଦ୍ବିଶାପତେ॥ 8-42-33 (56959) 
ଏବଂ ଭାରତ ସଙ୍ଗ୍ରାମୋ ନରବାଜିଗଜକ୍ଷଯଃ।
କୁରୂଣାଂ ସୃଞ୍ଜଯାନାଂ ଚ ଦେବାସୁରସମୋଽଭବତ୍॥ ॥ 8-42-34 (56960) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଦ୍ବିଚତ୍ବାରିଂଶୋଽଧ୍ଯାଯଃ॥ 42 ॥

Mahabharata - Karna Parva - Chapter Footnotes

8-42-20 କ୍ଷତ୍ରବିଠ୍ଶୂଦ୍ରବୀରାଣାମିତ୍ଯନେନ ବ୍ରାହ୍ମଣାଦୃତେ ଯୁଦ୍ଧଂ ସର୍ବେଷାଂ ଶ୍ରେଯସ୍କରମିତ୍ଯର୍ଥଃ॥ 8-42-24 ଯୁକ୍ତ୍ବା ଯୋଜଯିତ୍ବା॥ 8-42-42 ଦ୍ବିଚତ୍ବାରିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 043

॥ ଶ୍ରୀଃ ॥

8.43. ଅଧ୍ଯାଯଃ 043 

Mahabharata - Karna Parva - Chapter Topics

ସଙ୍କୁଲଯୁଦ୍ଧମ୍॥ 1 ॥

Mahabharata - Karna Parva - Chapter Text

8-43-0 (56961) 
ଧୃତରାଷ୍ଟ୍ର ଉବାଚ। 8-43-0x (4953) 
ଯୁକ୍ତଂ ପ୍ରବିଶ୍ଯ ପାର୍ଥାନାଂ ସୈନ୍ଯଂ କୁର୍ବଞ୍ଜନକ୍ଷଯମ୍।
କର୍ଣୋ ରାଜାନମଭ୍ଯେତ୍ଯ ତନ୍ମମାଚକ୍ଷ୍ବ ସ଼ଞ୍ଜଯ॥ 8-43-1 (56962) 
କେ ଚ ପ୍ରବୀରାଃ ପାର୍ଥାନାଂ ଯୁଧି କର୍ଣମବାରଯନ୍।
କାଂଶ୍ଚ ପ୍ରମଥ୍ଯାଧିରଥିର୍ଯୁଧିଷ୍ଠିରମପୀଡଯତ୍॥ 8-43-2 (56963) 
ସଞ୍ଜଯ ଉବାଚ। 8-43-3x (4954) 
ଧୃଷ୍ଟଦ୍ଯୁମ୍ନମୁଖାନ୍ପାର୍ଥାନ୍ଦୃଷ୍ଟ୍ବା କର୍ଣୋ ବ୍ଯବସ୍ଥିତାନ୍।
ସମଭ୍ଯଧାବତ୍ତ୍ବରିତଃ ପାଞ୍ଚାଲାଞ୍ଛତ୍ରୁକର୍ଶନଃ॥ 8-43-3 (56964) 
ତଂ ତୂର୍ଣମଭିଧାବନ୍ତଂ ପାଞ୍ଚାଲା ଜିତକାଶିନଃ।
ପ୍ରତ୍ଯୁଦ୍ଯଯୁର୍ମହାତ୍ମାନଂ ହଂସାଃ ସର ଇବୋଷ୍ଣଗେ॥ 8-43-4 (56965) 
ତତଃ ଶଙ୍ଖସହସ୍ରାଣାଂ ନିଃସ୍ବନୋ ହୃଦଯଙ୍ଗମଃ।
ପ୍ରାଦୁରାସୀଦୁଭଯତୋ ଭେରୀଶବ୍ଦଶ୍ଚ ଦାରୁଣଃ॥ 8-43-5 (56966) 
ନାନାବାଣନିନାଦଶ୍ଚ ଦ୍ବିପାଶ୍ବରଥନିଃସ୍ବନଃ।
ସିଂହନାଦଶ୍ଚ ବୀରାଣାମଭବଦ୍ଦାରୁଣସ୍ତଦା॥ 8-43-6 (56967) 
ସାଦ୍ରିଦ୍ରୁମାର୍ଣବା ଭୂମିଃ ସବାତାମ୍ବୁଦମମ୍ବରମ୍।
ସାର୍କେନ୍ଦୁଗ୍ରହନକ୍ଷତ୍ରା ଦ୍ଯୌଶ୍ଚ ବ୍ଯକ୍ତଂ ବିଘୂର୍ଣିତା॥ 8-43-7 (56968) 
ଇତି ଭୂତାନି ତଂ ଶବ୍ଦଂ ମେନିରେ ତେ ଚ ବିବ୍ଯଥୁଃ।
ଯାନି ଚାପ୍ଯଲ୍ପସତ୍ବାନି ପ୍ରାଯସ୍ତାନି ମୃତାନି ବୈ॥ 8-43-8 (56969) 
ଅଥ କର୍ଣୋ ଭୃଶଂ କ୍ରୁଦ୍ଧଃ ଶୀଘ୍ରମସ୍ତ୍ରମୁଦୀରଯନ୍।
ଜଘାନ ପାଣ୍ଡବୀଂ ସେନାମାସୁରୀଂ ମଘବାନିବ॥ 8-43-9 (56970) 
ସ ପାଣ୍ଡବବଲଂ କର୍ଣଃ ପ୍ରବିଶ୍ଯ ବିସୃଜଞ୍ଛରାନ୍।
ପ୍ରଭଦ୍ରକାଣାଂ ପ୍ରବରାନହନତ୍ସପ୍ତସପ୍ତତିମ୍॥ 8-43-10 (56971) 
ତତଃ ସୁପୁଙ୍ଖୈର୍ନିଶିତୈରଥ ଶ୍ରଷ୍ଠୋ ରଥେଷୁଭିଃ।
ଅବଧୀତ୍ପଞ୍ଚବିଂଶତ୍ଯା ପାଞ୍ଚାଲାନ୍ପଞ୍ଚବିଂଶତିମ୍॥ 8-43-11 (56972) 
ସୁବର୍ଣପୁଙ୍ଖୈର୍ନାରାଚୈଃ ପରକାଯବିଦାରଣୈଃ।
ଚେଦିକାନବଧୀଦ୍ବୀରଃ ଶତଶୋଽଥ ସହସ୍ରଶଃ॥ 8-43-12 (56973) 
ତଂ ତଥା ସମରେ କର୍ମ କୁର୍ବାଣମତିମାନୁଷମ୍।
ପରିବବ୍ରୁର୍ମହାରାଜ ପାଞ୍ଚାଲାନାଂ ରଥବ୍ରଜାଃ॥ 8-43-13 (56974) 
ତତଃ ସନ୍ଧାଯ ବିଶିଖାନ୍ପଞ୍ଚ ଭାରତ ଦୁଃସହାନ୍।
ପାଞ୍ଚାଲାନବଧୀତ୍ପଞ୍ଚ କର୍ଣୋ ବୈକର୍ତନୋ ବୃଷଃ॥ 8-43-14 (56975) 
ଭାନୁଦେବଂ ଚିତ୍ରସେନଂ ସେନାବିନ୍ଦୁଂ ଚ ଭାରତ।
ତପନଂ ଶୂରସେନଂ ଚ ପାଞ୍ଚାଲାନହନଦ୍ରଣେ॥ 8-43-15 (56976) 
ପାଞ୍ଚାଲେଷୁ ଚ ଶୂରେଷୁ ବଧ୍ଯମାନେଷୁ ସାଯକୈଃ।
ହାହାକାରୋ ମହାନାସୀତ୍ପାଞ୍ଚାଲାନାଂ ମହାହବେ॥ 8-43-16 (56977) 
ତେଷାଂ ସହ୍କ୍ରୀଡମାନାନାଂ ହାହାକାରଂ ପ୍ରକୁର୍ବତାମ୍।
ପୁନରେବ ଚ ତାନ୍କର୍ଣୋ ଜଘାନାଶୁ ପତତ୍ତ୍ରିଭିଃ॥ 8-43-17 (56978) 
ଚକ୍ରରକ୍ଷୌ ତୁ କର୍ଣସ୍ଯ ପୁତ୍ରୌ ମାରିଷ ଦୁର୍ଜଯୌ।
ସୁଷେଣଃ ସତ୍ଯସେନଶ୍ଚ ତ୍ଯକ୍ତ୍ବା ପ୍ରାଣାନଯୁଧ୍ଯତାମ୍॥ 8-43-18 (56979) 
ପୃଷ୍ଠଗୋପ୍ତା ତୁ କର୍ଣସ୍ଯ ଜ୍ଯେଷ୍ଠଃ ପୁତ୍ରୋ ମହାରଥଃ।
ବୃଷସେନୋଽନ୍ବଯାତ୍କର୍ଣଂ ପୃଷ୍ଠତଃ ପରିପାଲଯନ୍॥ 8-43-19 (56980) 
ଧୃଷ୍ଟଦ୍ଯୁମ୍ନଃ ସାତ୍ଯକିଶ୍ଚ ଦ୍ରୌପଦେଯା ବୃକୋଦରଃ।
ଜନମେଜଯଃ ଶିଖଣ୍ଡୀ ଚ ପ୍ରବୀରାଶ୍ଚ ପ୍ରଭଦ୍ରକାଃ॥ 8-43-20 (56981) 
ଚେଦିକେକଯପାଞ୍ଚାଲା ଯମୌ ମାତ୍ସ୍ଯାଶ୍ଚ ଦଂଶିତାଃ।
ସମଭ୍ଯଧାବନ୍ରାଧେଯଂ ଜିଘାଂସନ୍ତଃ ପ୍ରହାରିଣମ୍॥ 8-43-21 (56982) 
ତ ଏନଂ ବିବିଧୈଃ ଶସ୍ତ୍ରୈଃ ଶରଧାରାଭିରେବ ଚ।
ଅଭ୍ଯବର୍ଷନ୍ବିମର୍ଦନ୍ତଂ ପ୍ରାବୃଷୀବାମ୍ବୁଦା ଗିରିମ୍॥ 8-43-22 (56983) 
ପିତରଂ ତୁ ପରୀପ୍ସନ୍ତଃ କର୍ଣପୁତ୍ରାଃ ପ୍ରହାରିଣଃ।
ତ୍ବଦୀଯାଶ୍ଚାପରେ ରାଜନ୍ବୀରା ବୀରାନବାରଯନ୍॥ 8-43-23 (56984) 
ସୁଷେଣୋ ଭୀମସେନସ୍ଯ ଚ୍ଛିତ୍ତ୍ବା ଭଲ୍ଲେନ କାର୍ମୁକମ୍।
ନାରାଚୈଃ ସପ୍ତବିର୍ବିଦ୍ଧ୍ବା ହୃଦି ଭୀମଂ ନନାଦ ହ॥ 8-43-24 (56985) 
ଅଥାନ୍ଯଦ୍ବନୁରାଦାଯ ସୁଦୃଢଂ ଭୀମବିକ୍ରମଃ।
ସଜ୍ଯଂ ବୃକୋଦରଃ କୃତ୍ବା ସୁଷେଣସ୍ଯାଚ୍ଛିନଦ୍ବନୁଃ॥ 8-43-25 (56986) 
ବିବ୍ଯାଧ ଚୈନଂ ଦଶଭିଃ କ୍ରୁଦ୍ଧୋ ନୃତ୍ଯନ୍ନିବେଷୁଭିଃ।
କର୍ଣଂ ଚ ତୂର୍ଣଂ ବିବ୍ଯାଧ ତ୍ରିସପ୍ତତ୍ଯା ଶିତୈଃ ଶରୈଃ॥ 8-43-26 (56987) 
ସତ୍ଯସେନଂ ଚ ଦଶଭିଃ ସାଶ୍ବସୂତାଯୁଧଧ୍ବଜମ୍।
ପଶ୍ଯତାଂ ସୁହୃଦାଂ ମଧ୍ଯେ କର୍ଣପୁତ୍ରମପାତଯତ୍॥ 8-43-27 (56988) 
କ୍ଷୁରପ୍ରଣୁନ୍ନଂ ତତ୍ତସ୍ଯ ଶିରଶ୍ଚନ୍ଦ୍ରନିଭାନନମ୍।
ଶୁଭଦର୍ଶନମେବାସୀନ୍ନାଲଭ୍ରଷ୍ଟମିବାମ୍ବୁଜମ୍॥ 8-43-28 (56989) 
ହତ୍ବା କର୍ଣସୁତଂ ଭୀମସ୍ତାବକାନ୍ପୁନରାର୍ଦଯତ୍।
କୃପହାର୍ଦିକ୍ଯଯୋଶ୍ଛିତ୍ତ୍ବା ଚାପୌ ତାବପ୍ଯଥାର୍ଦଯତ୍॥ 8-43-29 (56990) 
ଦୁଃଶାସନଂ ତ୍ରିଭିର୍ବିଦ୍ଧ୍ବା ଶକୁନିଂ ଷଡ୍ଭିରାଯସୈଃ।
ଉଲୂକଂ ଚ ପତତ୍ରିଂ ଚ ଚକାର ବିରଥାବୁଭୌ॥ 8-43-30 (56991) 
ହେ ସୁଷେଣ ହତୋଽସୀତି ବ୍ରୁବନ୍ନାଦତ୍ତ ସାଯକମ୍।
ତମସ୍ଯ କର୍ଣଶ୍ଚିଚ୍ଛେଦ ତ୍ରିଭିଶ୍ଚୈନମତାଡଯତ୍॥ 8-43-31 (56992) 
ଅଥାନ୍ଯଂ ପରିଜଗ୍ରାହ ସୁପର୍ବାଣଂ ସୁତେଜନମ୍।
ସୁଷେଣାଯାସୃଜଦ୍ଭୀମସ୍ତମପ୍ଯସ୍ଯାଚ୍ଛିନଦ୍ବୃଷଃ॥ 8-43-32 (56993) 
ପୁନଃ କର୍ଣସ୍ତ୍ରିସପ୍ତତ୍ଯା ଭୀମସେନମଥେଷୁଭିଃ।
ପୁତ୍ରଂ ପରୀପ୍ସନ୍ବିବ୍ଯାଧ କ୍ରୁଦ୍ଧଃ ଶତ୍ରୁଜିଘାଂସଯା॥ 8-43-33 (56994) 
ସୁଷେଣସ୍ତୁ ଧନୁର୍ଗୃହ୍ଯ ଭାରସାଧନମୁତ୍ତମମ୍।
ନକୁଲଂପଞ୍ଚଭିର୍ବାଣୈର୍ବାହ୍ବୋରୁରସି ଚାର୍ପଯତ୍॥ 8-43-34 (56995) 
ନକୁଲସ୍ତଂ ତୁ ବିଂଶତ୍ଯା ବିଦ୍ବ୍ବା ଭାରସହୈର୍ଦୃଢୈଃ।
ନନାଦ ବଲବନ୍ନାଦଂ କର୍ଣସ୍ଯ ଭଯମାଦଧତ୍॥ 8-43-35 (56996) 
ତଂ ସୁଷେଣୋ ମହାରାଜ ବିଦ୍ଧ୍ବା ଦଶଭିରାଶୁଗୈଃ।
ଚିଚ୍ଛେଦ ଚ ଧନୁଃ ଶୀଘ୍ରଂ କ୍ଷୁରପ୍ରେଣ ମହାରଥଃ॥ 8-43-36 (56997) 
ଅଥାନ୍ଯଦ୍ବନୁରାଦାଯ ନକୁଲଃ କ୍ରୋଧମୂର୍ଚ୍ଛିତଃ।
ସୁଷେଣଂ ନବଭିର୍ବାଣୈର୍ବାରଯାମାସ ସଂଯୁଗେ॥ 8-43-37 (56998) 
ସ ତୁ ବାଣୈର୍ଦିଶୋ ରାଜନ୍ନାଚ୍ଛାଦ୍ଯ ପରବୀରହା॥
ଆଜଘ୍ନେ ସାରଥିଂ ଚାସ୍ଯ ସୁଷେଣଂ ଚ ତତସ୍ତ୍ରିଭିଃ। 
ଚିଚ୍ଛେଦ ଚାସ୍ଯ ସୁଦୃଢଂ ଧନୁର୍ଭଲ୍ଲୈସ୍ତ୍ରିଭିସ୍ତ୍ରିଧା॥  8-43-38 (56999) 
ଅଥାନ୍ଯଦ୍ବନୁରାଦାଯ ସୁଷେଣଃ କ୍ରୋଧମୂର୍ଚ୍ଛିତଃ।
ଆବିଧ୍ଯନ୍ନକୁଲଂ ଷଷ୍ଟ୍ଯା ସହଦେବଂ ଚ ସପ୍ତଭିଃ॥ 8-43-39 (57000) 
ତଦ୍ଯୁଦ୍ଧଂ ସୁମହଦ୍ଧୋରମାସୀଦ୍ଦେବାସୁରୋପମମ୍।
ନିଘ୍ନତାଂ ସାଯକୈସ୍ତୂର୍ଣମନ୍ଯୋନ୍ଯସ୍ଯ ବଧଂ ପ୍ରତି॥ 8-43-40 (57001) 
ସାତ୍ଯକିର୍ବୃଷସେନଂ ତୁ ବିଦ୍ଧ୍ବା ସପ୍ତଭିରାଯସୈଃ।
`ପୁନର୍ବିବ୍ଯାଧ ସପ୍ତତ୍ଯା ସାରଥିଂ ଚ ତ୍ରିଭିଃ ଶିତୈଃ॥ 8-43-41 (57002) 
ବୃଷସେନସ୍ତୁ ଶୈନେଯଂ ଶରେଣାନତପର୍ବଣା।
ଆଜଘାନ ମହାରାଜ ଶଙ୍ଖଦେଶେ ମହାରଥମ୍॥ 8-43-42 (57003) 
ଶୈନେଯୋ ବୃଷସେନେନ ପତ୍ରିଣା ପରିପୀଡିତଃ।
କୋପଂ ଚକ୍ରେ ମହାରାଜ କ୍ରୁଦ୍ଧୋ ବେଗଂ ଚ ଦାରୁଣମ୍॥ 8-43-43 (57004) 
ଜଗ୍ରାହେଷୁବରାନ୍ବୀରଃ ଶୀଘ୍ରଂ ବୈ ଦଶ ପଞ୍ଚ ଚ।
ସାତ୍ଯକିର୍ବୃଷସେନସ୍ଯ ସୂତଂ ହତ୍ବା ତ୍ରିଭିଃ ଶରୈଃ'॥ 8-43-44 (57005) 
ଧନୁଶ୍ଚିଚ୍ଛେଦ ଭଲ୍ଲେନ ଜଘାନାଶ୍ବାଂଶ୍ଚ ସପ୍ତଭିଃ।
ଧ୍ବଜମେକେଷୁଣୋନ୍ମଥ୍ଯ ତ୍ରିଭିଶ୍ତଂ ହୃଦ୍ଯତାଡଯତ୍॥ 8-43-45 (57006) 
ଅଥାବସନ୍ନଃ ସ୍ବରଥେ ମୁହୂର୍ତାତ୍ପୁନରୁତ୍ଥିତଃ।
ସ ରଣେ ଯୁଯୁଧାନେନ ବିସୂତାଶ୍ବରଥଧ୍ବଜଃ। 
କୃତୋ ଜିଘାଂସୁଃ ଶୈନେଯଂ ଖଙ୍ଗଚର୍ମଧୃଗଭ୍ଯଯାତ୍॥  8-43-46 (57007) 
ତସ୍ଯ ଚାପତତଃ ଶୀଘ୍ରଂ ବୃଷସେନସ୍ଯ ସାତ୍ଯକିଃ।
ବାରାହକର୍ଣୈର୍ଦଶଭିରବିଧ୍ଯଦସିଚର୍ମଣୀ॥ 8-43-47 (57008) 
ଦୁଃଶାସନସ୍ତୁ ତଂ ଦୃଷ୍ଟ୍ବା ବିରଥଂ ବ୍ଯାଯୁଧଂ କୃତମ୍।
ଆରୋପ୍ଯ ସ୍ବରଥଂ ତୂର୍ଣମପୋବାହ ରଥାନ୍ତରମ୍॥ 8-43-48 (57009) 
ଅଥାନ୍ଯଂ ରଥମାସ୍ଥାଯ ବୃଷସେନୋ ମହାରଥଃ।
ଦ୍ରୌପଦେଯାଂସ୍ତ୍ରିସପ୍ତତ୍ଯା ଯୁଯୁଧାନଂ ଚ ପଞ୍ଚଭିଃ॥ 8-43-49 (57010) 
ଭୀମସେନଂ ଚତୁଃଷଷ୍ଟ୍ଯା ସହଦେବଂ ଚ ପଞ୍ଚଭିଃ।
ନକୁଲଂ ତ୍ରିଂଶତା ବାଣୈଃ ଶତାନୀକଂ ଚ ସପ୍ତଭିଃ॥ 8-43-50 (57011) 
ଶିଖଣ୍ଡିନଂ ଚ ଦଶଭିର୍ଧର୍ମରାଜଂ ଶତେନ ଚ।
ଏତାଂଶ୍ଚାନ୍ଯାଂଶ୍ଚ ରାଜେନ୍ଦ୍ର ପ୍ରବୀରାଞ୍ଚଯଗୃଦ୍ଧିନଃ॥ 8-43-51 (57012) 
ଅଭ୍ଯର୍ଦଯନ୍ମହେଷ୍ବାସଃ କର୍ଣପୁତ୍ରୋ ବିଶାମ୍ପତେ।
କର୍ଣସ୍ଯ ଯୁଧି ଦୁର୍ଧର୍ଷସ୍ତତଃ ପୃଷ୍ଠମପାଲଯତ୍॥ 8-43-52 (57013) 
ଯୁଯୁଧାନଂ ଚ ରାଧେଯୋ ନବୈର୍ନବଭିରାଯସୈଃ।
ବିସୂତାଶ୍ବରଥଂ କୃତ୍ବା ଲଲାଟେ ତ୍ରିଭିରାର୍ପଯତ୍॥ 8-43-53 (57014) 
ସ ତ୍ବନ୍ଯଂ ରଥମାସ୍ଥାଯ ବିଧିବତ୍କଲ୍ପିତଂ ପୁନଃ।
ଯୁଯୁଧେ ପାଣ୍ଡୁଭିଃ ସାର୍ଧଂ କର୍ଣସ୍ଯ ବ୍ଯଧମଦ୍ବଲମ୍॥ 8-43-54 (57015) 
ଧୃଷ୍ଟଦ୍ଯୁମ୍ନସ୍ତତଃ କର୍ଣମବିଧ୍ଯଦ୍ଦଶଭିଃ ଶରୈଃ।
ଦ୍ରୌପଦେଯାସ୍ତ୍ରିସପ୍ତତ୍ଯା ଯୁଯୁଧାନସ୍ତୁ ସପ୍ତଭିଃ॥ 8-43-55 (57016) 
ଭୀମସେନଶ୍ଚତୁଃଷଷ୍ଟ୍ଯା ସହଦେବଶ୍ଚ ସପ୍ତିଭିଃ।
ନକୁଲସ୍ତ୍ରିଂଶତା ବାଣୈଃ ଶତାନୀକସ୍ତୁ ସପ୍ତଭିଃ॥ 8-43-56 (57017) 
ଶିଖଣ୍ଡୀ ଦଶଭିର୍ବୀରୋ ଧର୍ମରାଜଃ ଶତେନ ତୁ।
ଏତେ ଚାନ୍ଯେ ଚ ରାଜେନ୍ଦ୍ର ପ୍ରବୀରା ଜଯଗୃଦ୍ବିନଃ। 
ଅଭ୍ଯର୍ଦଯନ୍ମହେଷ୍ବାସଂ ସୂତପୁତ୍ରଂ ମହାମୃଧେ॥  8-43-57 (57018) 
ତାନ୍ସୂତପୁତ୍ରୋ ବିଶିଖୈର୍ଦଶଭିର୍ଦଶଭିଃ ଶରୈଃ।
ରଥେନାନୁଚରନ୍ବୀରଃ ପ୍ରତ୍ଯବିଧ୍ଯଦରିନ୍ଦମଃ।  8-43-58 (57019) 
`ସାତ୍ଯକିଂ ଭୀମସେନଂ ଚ ଧୃଷ୍ଟଦ୍ଯୁମ୍ନଂ ଶିଖଣ୍ଡିନମ୍।
ଦ୍ରୌପଦେଯାଂଶ୍ଚ ସଂରବ୍ଧାନ୍ଯତମାନାନ୍ମହାରଥାନ୍॥ 8-43-59 (57020) 
ପଶ୍ଯତାଂ ସର୍ବସୈନ୍ଯାନାମଥୈନାନ୍ସୂତନନ୍ଦନଃ।
ବିରଥାନ୍ରଥିନଃ ଶ୍ରେଷ୍ଠାନ୍ନିମେଷାର୍ଧାଚ୍ଚକାର ହ॥ 8-43-60 (57021) 
ଅମୋଘତ୍ବାଚ୍ଚ ବାଣାନାଂ ଭୂତସଙ୍ଘା ବିସିପ୍ମଯୁଃ'॥  8-43-61 (57022) 
ତତ୍ରାସ୍ତ୍ରବୀର୍ଯଂ କର୍ଣସ୍ଯ ଲାଘବଂ ଚ ମହାତ୍ମନଃ।
ଅପଶ୍ଯାମ ମହାଭାଗ ତଦଦ୍ଭୁତମିବାଭବତ୍॥ 8-43-62 (57023) 
ନ ହ୍ଯାଦଦାନଂ ଦଦୃଶୁଃ ସନ୍ଦଧାନଂ ଚ ସାଯକାନ୍।
ବିମୁଞ୍ଚନ୍ତଂ ଚ ସଂରମ୍ଭାଦ ପଶ୍ଯନ୍ନୈବ ତଂ ଜନାଃ॥ 8-43-63 (57024) 
ପ୍ରତୀଚ୍ଯାଂ ଦିଶି ତଂ ଦୃଷ୍ଟ୍ବା ପ୍ରାଚ୍ଯାଂ ପଶ୍ଯାମ ଲାଘବାତ୍।
ନ ଚ ପଶ୍ଯାମ ରାଜେନ୍ଦ୍ର କ୍ବ ନୁ କର୍ଣୋ ବ୍ଯତିଷ୍ଠତ॥ 8-43-64 (57025) 
ଇଷୂନେବାସ୍ଯ ପଶ୍ଯାମୋ ବିନିକୀର୍ଣାଽନ୍ସମନ୍ତତଃ।
ଛାଦଯାନାନ୍ଦିଶୋ ରାଜଞ୍ଶଲଭାନାମିବ ବ୍ରଜାନ୍॥ 8-43-65 (57026) 
ତସ୍ଯ ତୈରିଷୁଭିସ୍ତ୍ରୀକ୍ଷ୍ଣୈଃ ସମ୍ପତଦ୍ଭିଃ ସହସ୍ରଶଃ।
ମରୀଚିଭିରିବୋଷ୍ଣାଂଶୋଃ ଶରୈଃ ସନ୍ନତପର୍ବଭିଃ॥ 8-43-66 (57027) 
ବ୍ଯାପ୍ତାଃ ସର୍ବା ଦିଶୋ ରାଜନ୍ଯୋଧାଶ୍ଚ ଦଦୃଶୁସ୍ତଦା।
ଶରୈଃ ସଂବୃତମାକାଶଂ ତତ୍ରାଭ୍ରୈରିବ ଚାଭବତ୍॥ 8-43-67 (57028) 
ଦ୍ଯୌର୍ବିଯଦ୍ଭୂର୍ଦିଶଶ୍ଚୈବ ପ୍ରଚ୍ଛନ୍ନା ନିଶିତୈଃ ଶରୈଃ।
ଅରୁଣାଭ୍ରାବୃତାକାରଂ ତସ୍ମିନ୍ଦେଶେ ବଭୌ ବିଯତ୍॥ 8-43-68 (57029) 
ତତଃ ପୁନରମେଯାତ୍ମା କର୍ଣୋ ରାଜା ମହାରଥଃ।
ନ୍ଯହନତ୍ସମରେ ଯୋଧାନ୍ଯୋଧବୃତ୍ତମନୁଷ୍ଠିତଃ॥ 8-43-69 (57030) 
ନୃତ୍ଯନ୍ନିବ ହି ରାଧେଯଶ୍ଚାପହସ୍ତୋ ରଣାଜିରେ।
ଯୈର୍ବିଦ୍ବଃ ପ୍ରତ୍ଯବିଦ୍ବ୍ଯତ୍ତାନେକୈକଂ ତ୍ରିଗୁଣୈଃ ଶରୈଃ॥ 8-43-70 (57031) 
ଶତୈଶ୍ଚ ଦଶଭିଶ୍ଚୈତାନ୍ପୁନର୍ବିଦ୍ଧ୍ବା ନନାଦ ଚ।
ସାଶ୍ବସୂତଧ୍ବଜଚ୍ଛତ୍ରାସ୍ତତସ୍ତେ ବିବରଂ ଦଦୁଃ॥ 8-43-71 (57032) 
`ତେ ହନ୍ଯମାନାଃ କର୍ଣେନ ପଲାଯନ୍ତ ଦିଶୋ ଦଶ।
ନାଦଯନ୍ତୋ ଦିଶଃ ସର୍ବାଃ କର୍ମତ୍ରସ୍ତା ବିଚେତସଃ'॥ 8-43-72 (57033) 
ତାନ୍ପ୍ରମଥ୍ଯ ମହେଷ୍ବାସାନ୍ରାଧେଯଃ ଶରବୃଷ୍ଟିଭିଃ।
ରାଜାନୀକମସମ୍ବାଧଂ ପ୍ରାବିଶଚ୍ଛତ୍ରୁକର୍ଶନଃ॥ 8-43-73 (57034) 
ସ ରଥାଂସ୍ତ୍ରିଶତଂ ହତ୍ବା ଚେଦୀନାମନିବର୍ତିନାମ୍।
ରାଧେଯୋ ନିଶିତୈର୍ବାଣୈସ୍ତତୋଽଭ୍ଯାଗାଦ୍ଯୁଧିଷ୍ଠିରମ୍॥ 8-43-74 (57035) 
`ତତସ୍ତେ ବିରଥାଃ ଶୂରା ରଥାନନ୍ଯାନ୍ସମାସ୍ଥିତାଃ।
ପରିବବ୍ରୁର୍ମହାରାଜ ଧର୍ମପୁତ୍ରଂ ଯୁଧିଷ୍ଠିରମ୍'॥ 8-43-75 (57036) 
ତତସ୍ତେ ତୁ ପରେ ରାଜଞ୍ଛିଖଣ୍ଡୀ ଚ ସସାତ୍ଯକିଃ।
ରାଧେଯାତ୍ପରିରକ୍ଷନ୍ତୋ ରାଜାନଂ ପର୍ଯବାରଯନ୍। 
ମୁଞ୍ଚନ୍ତୋ ବିବିଧାନ୍ବାଣାନ୍ସ୍ବର୍ଣପୁଙ୍ଖାଞ୍ଶିଲାଶିତାନ୍॥  8-43-76 (57037) 
ତଥୈବ ତାବକାଃ ସର୍ବେ କର୍ଣଂ ଦୁର୍ବାରଣଂ ରଣେ।
ଯତ୍ତାଃ ଶୂରା ମହେଷ୍ବାସାଃ ପର୍ଯରକ୍ଷନ୍ତ ସର୍ବଶଃ॥ 8-43-77 (57038) 
ନାନାବାଦିତ୍ରଘୋଷାଶ୍ଚ ପ୍ରାଦୁରାସନ୍ବିଶାମ୍ପତେ।
ସିଂହନାଦଶ୍ଚ ସଞ୍ଜଜ୍ଞେ ଶୂରାଣାମଭିଗର୍ଜତାମ୍॥ 8-43-78 (57039) 
ତତଃ ପୁନଃ ସମାଜଗ୍ମୁରଭୀତାଃ କୁରୁପାଣ୍ଡବାଃ।
ଯୁଧିଷ୍ଠିରମୁଖାଃ ପାର୍ଥାଃ ସୂତପୁତ୍ରମୁଖା ବଯମ୍॥ ॥ 8-43-79 (57040) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ତ୍ରିଚତ୍ବାରିଂଶୋଽଧ୍ଯାଯଃ॥ 43 ॥

Mahabharata - Karna Parva - Chapter Footnotes

8-43-1 ଅଭ୍ଯେତ୍ଯ ଯଦକରୋତ୍ତନ୍ମମାଚକ୍ଷ୍ବେତ୍ଯନ୍ବଯଃ॥ 8-43-22 ବିମର୍ଦନ୍ତଂ ବିମୃଦ୍ରନ୍ତମ୍॥ 8-43-71 ବିବରଂ ଅନ୍ତରଂ ଦଦୁଃ ପ୍ରସୃତା ଇତ୍ଯର୍ଥଃ॥ 8-43-43 ତ୍ରିଚତ୍ବାରିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 044

॥ ଶ୍ରୀଃ ॥

8.44. ଅଧ୍ଯାଯଃ 044 

Mahabharata - Karna Parva - Chapter Topics

କର୍ଣେନ ଯୁଧିଷ୍ଠିରସ୍ଯ ପରାଜଯପୂର୍ବକମପହାସଃ॥ 1 ॥ ସଙ୍କୁଲଯୁଦ୍ଧମ୍॥ 2 ॥

Mahabharata - Karna Parva - Chapter Text

8-44-0 (57041) 
ସଞ୍ଜଯ ଉବାଚ। 8-44-0x (4955) 
ବିଦାର୍ଯ କର୍ଣସ୍ତାଂ ସେନାଂ ଯୁଧିଷ୍ଠିରମଥାଦ୍ରବତ୍।
ରଥହସ୍ତ୍ଯଶ୍ବପତ୍ତୀନାଂ ସହସ୍ରୈଃ ପରିବାରିତଃ॥ 8-44-1 (57042) 
ନାନାଯୁଧସହସ୍ରାଣି ପ୍ରେରିତାନ୍ଯରିଭିର୍ବୃଷଃ।
ଛିତ୍ତ୍ବା ବାଣଶତୈରୁଗ୍ରୈସ୍ତାନବିଧ୍ଯଦସମ୍ଭ୍ରମାତ୍॥ 8-44-2 (57043) 
ନିଚକର୍ତ ଶିରାଂସ୍ଯେଷାଂ ବାହୂନୂରୂଂଶ୍ଚ ସୂତଜଃ॥
ତେ ହତା ଭୂତଲେ ପେତୁର୍ଭଗ୍ନାଶ୍ଚାନ୍ଯେ ବିଦୁଦ୍ରୁବୁଃ॥ 8-44-3 (57044) 
ଦ୍ରବିଡାନ୍ଧ୍ରନିଷାଦାସ୍ତୁ ପୁନଃ ସାତ୍ଯକିଚୋଦିତାଃ।
ପ୍ରଭ୍ଯଦ୍ରବଞ୍ଜିଘାଂସନ୍ତଃ ପତ୍ତଯଃ କର୍ଣମାହବେ॥ 8-44-4 (57045) 
ତେ ବିବାହୁଶିରସ୍ତ୍ରାଣାଃ ପ୍ରହତାଃ କର୍ଣସାଯକୈଃ।
ପେତୁଃ ପୃଥିବ୍ଯାଂ ଯୁଗପଚ୍ଛିନ୍ନଂ ସାଲବନଂ ଯଥା॥ 8-44-5 (57046) 
ଏବଂ ଯୋଧଶତାନ୍ଯାଜୌ ସହସ୍ରାଣ୍ଯଯୁତାନି ଚ।
ହତାନୀଯୁର୍ମହୀଂ ଦେହୈର୍ଯଶସାଽପୂରଯନ୍ଦିଶଃ॥ 8-44-6 (57047) 
ଅଥ ବୈକର୍ତନଂ କର୍ଣଂ ରଣେ କ୍ରୁଦ୍ଧମିବାନ୍ତକମ୍।
ରୁରୁଧୁଃ ପାଣ୍ଡୁପାଞ୍ଚାଲା ବ୍ଯାଧିଂ ମନ୍ତ୍ରୌଷଧା ଇବ॥ 8-44-7 (57048) 
ସ ତାନ୍ପ୍ରମୃଦ୍ଯାବ୍ଯପତତ୍ପୁନରେବ ଯୁଧିଷ୍ଠିରମ୍।
ମନ୍ତ୍ରୌଷଧିକ୍ରିଯାତୀତୋ ବ୍ଯାଧିରତ୍ଯୁଲ୍ବଣୋ ଯଥା॥ 8-44-8 (57049) 
ସ ରାଜଗୃଦ୍ଧିଭୀ ରୁଦ୍ଧଃ ପାଣ୍ଡୁପାଞ୍ଚାଲକେକଯୈଃ।
ନାଶକତ୍ତାନତିକ୍ରାନ୍ତୁଂ ମୃତ୍ଯୁର୍ବ୍ରାହ୍ମବିଦୋ ଯଥା॥ 8-44-9 (57050) 
ତତୋ ଯୁଧିଷ୍ଠିରଃ କର୍ଣମଦୂରସ୍ଥଂ ନିବାରିତମ୍।
`ତୈର୍ଯୋଧପ୍ରମୁଖୈର୍ବୀରଂ ଦୃଷ୍ଟ୍ବା ବିବ୍ଯାଧ ସାଯକୈଃ॥ 8-44-10 (57051) 
କର୍ଣଃ ପାର୍ଥଶରାବିଦ୍ଧସ୍ତୋତ୍ରାର୍ଦିତ ଇବ ଦ୍ବିପଃ।
ପ୍ରମଥ୍ଯ ସହିତାନ୍ବୀରାନ୍ଯୁଧିଷ୍ଠିରମପୀଡଯତ୍॥ 8-44-11 (57052) 
ତତୋ ଯୁଧିଷ୍ଠିରଃ କର୍ଣମାସାଦ୍ଯ ଜଯତାଂ ବରମ୍'।
ଅବ୍ରବୀତ୍ପରବୀରଘ୍ନଂ କ୍ରୋଧସଂରକ୍ତଲୋଚନଃ॥ 8-44-12 (57053) 
କର୍ଣକର୍ଣ ବୃଥାଦୃଷ୍ଟେ ସୂତପୁତ୍ର ବଚଃ ଶୃଣୁ।
ସଦା ସ୍ପର୍ଧସି ସଙ୍ଗ୍ରାମେ ଫଲ୍ଗୁନେନ ତରସ୍ବିନା॥ 8-44-13 (57054) 
ଯଥାଽସ୍ମାନ୍ବାଧସେ ନିତ୍ଯଂ ଧାର୍ତରାଷ୍ଟ୍ରମତେ ସ୍ଥିତଃ।
ଯଦ୍ବଲଂ ଯଚ୍ଚ ତେ ବୀର୍ଯଂ ପ୍ରଦ୍ବେଷୋ ଯସ୍ତୁ ପାଣ୍ଡୁଷୁ॥ 8-44-14 (57055) 
ତତ୍ସର୍ବଂ ଦର୍ଶଯସ୍ବାଦ୍ଯ ପୌରୁଷଂ ମହଦାସ୍ଥିତଃ।
ଯୁଦ୍ଧଶ୍ରଦ୍ବାଂ ଚ ତେଽଦ୍ଯାହଂ ବିନେଷ୍ଯାମି ମହାହବେ॥ 8-44-15 (57056) 
ଏବମୁକ୍ତ୍ବା ମହାରାଜ କର୍ଣଂ ପାଣ୍ଡୁସୁତସ୍ତଦା।
ସୁବର୍ଣପୁଙ୍ଖୈର୍ଦଶଭିର୍ବିବ୍ଯାଦାଯସ୍ମଯୈଃ ଶରୈଃ॥ 8-44-16 (57057) 
ତଂ ସୂତପୁତ୍ରୋ ଦଶଭିଃ ପ୍ରତ୍ଯବିଦ୍ଧ୍ଯଦରିନ୍ଦମଃ।
ବତ୍ସଦନ୍ତୈର୍ମହେଷ୍ବାସଃ ପ୍ରହସନ୍ନିବ ଭାରତ॥ 8-44-17 (57058) 
ସୋଽବଜ୍ଞାଯ ତୁ ନିର୍ବିଦ୍ଧଃ ସୂତପୁତ୍ରେଣ ପାଣ୍ଡବଃ।
ପ୍ରଜଜ୍ବାଲ ତତଃ କ୍ରୋଧାଦ୍ଧବିଷେବ ହୁତାଶନଃ॥ 8-44-18 (57059) 
ଜ୍ବାଲାମାଲାପରିକ୍ଷିପ୍ତୋ ରାଜ୍ଞୋ ଦେହୋ ବ୍ଯଦୃଶ୍ଯତ।
ଯୁଗାନ୍ତେ ଦଗ୍ଧୁକାମସ୍ଯ ସଂବର୍ତାଗ୍ନେରିବାପରଃ॥ 8-44-19 (57060) 
ତତୋ ବିସ୍ଫାର୍ଯ ସୁମହଚ୍ଚାପଂ ହେମପରିଷ୍କୃତମ୍।
ସମାଧତ୍ତ ଶିତଂ ବାଣଂ ଗିରୀଣାମପି ଦାରଣମ୍॥ 8-44-20 (57061) 
ତତଃ ପୂର୍ଣାଯତୋତ୍କୃଷ୍ଟଂ ଯମଦଣ୍ଡନିଭଂ ଶରମ୍।
ମୁମୋଚ ତ୍ବରିତୋ ରାଜା ସୂତପୁତ୍ରଜିଘାଂସଯା॥ 8-44-21 (57062) 
ସ ତୁ ବେଗବତା ମୁକ୍ତୋ ବାଣୋ ବଜ୍ରାଶନିସ୍ବନଃ।
ବିବେଶ ସହସା କର୍ଣଂ ସବ୍ଯେ ପାର୍ଶ୍ବେ ମହାରଥମ୍॥ 8-44-22 (57063) 
ସ ତୁ ତେନ ପ୍ରହାରେଣ ପୀଡିତଃ ପ୍ରମୁମୋହ ବୈ।
ସ୍ରସ୍ତଗାତ୍ରୋ ମହାବାହୁର୍ଧନୁରୁତ୍ସୃଜ୍ଯ କମ୍ପିତଃ॥ 8-44-23 (57064) 
ଗତାସୁରିବ ନିଶ୍ଚେତାଃ ଶଲ୍ଯସ୍ଯାଭିମୁଖୋଽପତତ୍।
ରାଜାଽପି ଭୂଯୋ ନାଜଘ୍ନେ କର୍ଣଂ ପାର୍ଥହିତେପ୍ସଯା॥ 8-44-24 (57065) 
ତତୋ ହାହାକୃତଂ ସର୍ବଂ ଧାର୍ତରାଷ୍ଟ୍ରବଲଂ ମହତ୍।
ବିବର୍ଣମୁଖମାର୍ତଂ ଚ କର୍ଣଂ ଦୃଷ୍ଟ୍ବା ତଥାଗତମ୍॥ 8-44-25 (57066) 
ସିଂହନାଦାଶ୍ଚ ସଞ୍ଜଜ୍ଞୁଃ କ୍ଷ୍ବେଲାଃ କିଲକିଲାସ୍ତଥା।
ପାଣ୍ଡବାନାଂ ମହାରାଜ ଦୃଷ୍ଟ୍ବା ରାଜ୍ଞଃ ପରାକ୍ରମମ୍॥ 8-44-26 (57067) 
ପ୍ରତିଲଭ୍ଯ ତୁ ରାଧେଯଃ ସଂଜ୍ଞାଂ ନାତିଚିରାଦିବ।
ଦଧ୍ରେ ରାଜବିନାଶାଯ ମନଃ କ୍ରୂରପରାକ୍ରମଃ॥ 8-44-27 (57068) 
ସ ହେମବିକୃତଂ ଚାପଂ ବିସ୍ଫାର୍ଯ ବିଜଯଂ ମହତ୍।
ଅବାକିରଦମେଯାତ୍ମା ପାଣ୍ଡବଂ ନିଶିତୈଃ ଶରୈଃ॥ 8-44-28 (57069) 
ତତଃ କ୍ଷୁରାଭ୍ଯାଂ ପାଞ୍ଚାଲ୍ଯୌ ଚକ୍ରରକ୍ଷୌ ମହାତ୍ମନଃ।
ଜଘାନ ଚନ୍ଦ୍ରଦେବଂ ଚ ଦଣ୍ଡଧାରଂ ଚ ସଂଯୁଗେ॥ 8-44-29 (57070) 
ତାବୁଭୌ ଧର୍ମରାଜସ୍ଯ ପ୍ରବୀରୌ ଯୁଧି ଭାରତ।
ରଥାଭ୍ଯାଶେ ଚକାଶେତେ ଚନ୍ଦ୍ରସ୍ଯେବ ପୁନର୍ବସୂ॥ 8-44-30 (57071) 
ଯୁଧିଷ୍ଠିରଃ ପୁନଃ କର୍ଣମବିଦ୍ବ୍ଯତ୍ତ୍ରିଂଶତା ଶରୈଃ।
ସୁଷେଣଂ ସତ୍ଯସେନଂ ଚ ତ୍ରିଭିସ୍ତ୍ରିଭିରତାଡଯତ୍॥ 8-44-31 (57072) 
ଶଲ୍ଯଂ ନବତ୍ଯା ବିବ୍ଯାଧ ତ୍ରିସପ୍ତତ୍ଯା ଚ ସୂତଜମ୍।
ତାଂସ୍ତସ୍ଯ ଗୋପ୍ତୄନ୍ବିବ୍ଯାଧ ତ୍ରିଭିସ୍ତ୍ରିଭିରଜିହ୍ମଗୈଃ॥ 8-44-32 (57073) 
ତତଃ ପ୍ରହସ୍ଯାଧିରଥିଃ ଷଷ୍ଠ୍ଯା ରାଜଞ୍ଶିତୈଃ ଶରୈଃ।
ବିଦ୍ଧ୍ବା ଯୁଧିଷ୍ଠିରଂ ସଙ୍ଖ୍ଯେ ନନାଦାତିରଥସ୍ତଦା॥ 8-44-33 (57074) 
ତତଃ ପ୍ରବୀରାଃ ପାଣ୍ଡୂନାମଭ୍ଯଧାବନ୍ନମର୍ଷିତାଃ।
ଯୁଧିଷ୍ଠିରଂ ପରୀପ୍ସନ୍ତଃ କର୍ଣମଭ୍ଯର୍ଦଯଞ୍ଛରୈଃ॥ 8-44-34 (57075) 
ସାତ୍ଯକିଶ୍ଚେକିତାନଶ୍ଚ ଯୁଯୁତ୍ସୁଃ ପାଣ୍ଡ୍ଯ ଏବ ଚ।
ଧୃଷ୍ଟଦ୍ଯୁମ୍ନଃ ଶିଖଣ୍ଡୀ ଚ ଦ୍ରୌପଦେଯାଃ ପ୍ରଭଦ୍ରକାଃ॥ 8-44-35 (57076) 
ଯମୌ ଚ ଭୀମସେନଶ୍ଚ ଶିଶୁପାଲସ୍ଯ ଚାତ୍ମଜଃ।
କାରୂଶା ମାତ୍ସ୍ଯଶେଷାଶ୍ଚ କେକଯାଃ କାଶିକୋସଲାଃ॥ 8-44-36 (57077) 
ଏତେ ଚ ତ୍ବରିତା ବୀରା ବସୁଷେଣମତାଡଯନ୍।
ଜନମେଜଯଶ୍ଚ ପାଞ୍ଚାଲ୍ଯଃ କର୍ଣଂ ବିବ୍ଯାଧ ସାଯକୈଃ॥ 8-44-37 (57078) 
ବାରାହକର୍ଣନାରାଚୈର୍ନାଲୀକୈର୍ନିଶିତୈଃ ଶରୈଃ।
ବତ୍ସଦନ୍ତୈର୍ବିପାଠୈଶ୍ଚ କ୍ଷୁରପ୍ରୈଶ୍ଚଟକାମୁଖୈଃ॥ 8-44-38 (57079) 
ନାନାପ୍ରହରଣୈଶ୍ଚୋଗ୍ରୈ ରଥହସ୍ତ୍ଯଶ୍ବସାଦିଭିଃ।
ସର୍ବତୋଽଭ୍ଯଦ୍ରବତ୍କର୍ଣଂ ପରିବାର୍ଯ ଜିଘାଂସଯା॥ 8-44-39 (57080) 
ସ ପାଣ୍ଡବାନାଂ ପ୍ରବରୈଃ ସର୍ବତଃ ସମଭିଦ୍ରୁତଃ।
ଛାଦ୍ଯମାନଃ ଶିତତୈର୍ଘୋରୈଃ ସ୍ବସ୍ବନାମାଙ୍କିତୈଃ ଶରୈଃ॥ 8-44-40 (57081) 
ନ ଚଚାଲ ରଣେ କର୍ଣୋ ମହେନ୍ଦ୍ରୋ ଦାନବୈରିବ।
`ନିଜଘାନ ମହେଷ୍ବାସାନ୍ପାଞ୍ଚାଲାନେକବିଂଶତିମ୍॥ 8-44-41 (57082) 
ତତଃ ପୁନରମେଯାତ୍ମା ଚେଦୀନାଂ ପ୍ରବରାନ୍ଦଶ।
ନ୍ଯହନଦ୍ଭରତଶ୍ରେଷ୍ଠ କର୍ଣୋ ବୈକର୍ତନସ୍ତଦା॥ 8-44-42 (57083) 
ତସ୍ଯ ବାଣସହସ୍ରାଣି ସମ୍ପ୍ରପନ୍ନାନି ମାରିଷ।
ଦୃଶ୍ଯନ୍ତେ ଦିକ୍ଷୁ ସର୍ବାସୁ ଶଲଭାନାମିବ ବ୍ରଜାଃ॥ 8-44-43 (57084) 
କର୍ଣନାମାଙ୍କିତା ବାଣାଃ ସ୍ବର୍ଣପୁଙ୍ଖାଃ ସୁତେଜନାଃ।
ନରାଶ୍ବକାଯାନ୍ନିର୍ଭିଦ୍ଯ ପେତୁରୁର୍ବ୍ଯାଂ ସମନ୍ତତଃ॥ 8-44-44 (57085) 
କର୍ଣେନୈକେନ ସମରେ ଚେଦୀନାଂ ପ୍ରବରାସ୍ତଦା।
ସୃଜ୍ଜଯାନାଂ ଚ ସର୍ବେଷାଂ ଶତଶୋ ନିହତା ରଣେ॥ 8-44-45 (57086) 
କର୍ଣସ୍ଯ ଶରସଞ୍ଛନ୍ନଂ ବଭୂବ ତୁମୁଲଂ ତମଃ।
ନାଜ୍ଞାଯତ ତତଃ କିଞ୍ଚିତ୍ପରେଷାମାତ୍ମନୋଽପି ବା॥ 8-44-46 (57087) 
ତସ୍ମିଂସ୍ତମସି ଭୂତେ ଚ କ୍ଷତ୍ରିଯାଣାଂ ଭଯଙ୍କରେ।
ବିଚଚାର ମହବିହୁର୍ନିର୍ଦହନ୍କ୍ଷତ୍ରିଯାନ୍ବହୂନ୍'॥ 8-44-47 (57088) 
ତତଃ ଶରମହାଜ୍ବାଲୋ ବୀର୍ଯୋଷ୍ମା କର୍ଣପାବକଃ।
ନିର୍ଦହନ୍ପାଣ୍ଡବବନଂ ଚାରୁ ପର୍ଯଚରଦ୍ରଣେ॥ 8-44-48 (57089) 
`ତତସ୍ତେଷାଂ ମହାରାଜ ପାଣ୍ଡବାନାଂ ମହାରଥାଃ।
ସୃଞ୍ଜଯାନାଂ ଚ ସର୍ବେଷାଂ ଶତଶୋଽଥ ସହସ୍ରଶଃ। 
ଅସ୍ତ୍ରୈଃ କର୍ଣଂ ମହେଷ୍ବାସଂ ସମନ୍ତାତ୍ପର୍ଯବାରଯନ୍॥  8-44-49 (57090) 
ସ ସଂବାର୍ଯ ମହାସ୍ତ୍ରାଣି ମହେଷ୍ବାସୋ ମହାତ୍ମନାମ୍।
ପ୍ରହସ୍ଯ ପୁରୁଷେନ୍ଦ୍ରସ୍ଯ କର୍ଣଶ୍ଚିଚ୍ଛେଦ କାର୍ମୁକମ୍'॥ 8-44-50 (57091) 
ତତଃ ସନ୍ଧାଯ ନବତିଂ ନିମେଷାନ୍ନତପର୍ବଣାମ୍।
ବିଭେଦ କବଚଂ ରାଜ୍ଞୋ ରଣେ କର୍ଣଃ ଶିତୈଃ ଶରୈଃ॥ 8-44-51 (57092) 
ତଦ୍ବର୍ମ ହେମବିକୃତଂ ରତ୍ନଚିତ୍ରଂ ବଭୌ ପତତ୍।
ସବିଦ୍ଯୁଦଭ୍ରଂ ସବିତୁଃ ଶ୍ଲିଷ୍ଟଂ ବାତହତଂ ଯଥା॥ 8-44-52 (57093) 
ତଦଙ୍ଗାତ୍ପୁରୁଷେନ୍ଦ୍ରସ୍ଯ ଭ୍ରଷ୍ଟଂ ବର୍ମ ବ୍ଯରୋଚତ।
ରତ୍ନୈରଲଂବୃତଂ ଚିତ୍ରେର୍ବ୍ଯଭ୍ନଂ ନିଶି ଯଥା ନଭଃ॥ 8-44-53 (57094) 
ଭିନ୍ନବର୍ମା ଶରୈଃ ପାର୍ଥୋ ରୁଧିରେଣ ସମୁକ୍ଷିତଃ।
ବଭାସେ ପୁରୁଷଶ୍ରେଷ୍ଠ ଉଦ୍ଯନ୍ନିବ ଦିବାକରଃ॥ 8-44-54 (57095) 
ସ ଶରାଚିତସର୍ବାଙ୍ଗଶ୍ଛିନ୍ନବର୍ମାଽଥ ସଂଯୁଗେ।
କ୍ଷାତ୍ରଂ ଧର୍ମଂ ସମାସ୍ଥାଯ ସିଂହନାଦମକୁର୍ବତ॥ 8-44-55 (57096) 
ନର୍ଦିତ୍ବା ଚ ଚିରଂ କାଲଂ ପାଣ୍ଡବୋ ରଭସୋ ରଣେ।
ଶକ୍ତିଂ ଚିକ୍ଷେପ ବେଗେନ ପ୍ରଦୀପ୍ତାମଶନୀମିବ॥ 8-44-56 (57097) 
ତାଂ ଜ୍ବଲନ୍ତୀମିବାକାଶେ ଶକ୍ତିଂ ଶପ୍ତଭିରାଶୁଗୈଃ।
ଭଲ୍ଲୈଶ୍ଚିଚ୍ଛେଦ ରାଧେଯଃ ସା ତ୍ବଶୀର୍ଯତ ବୈ ରଣେ॥ 8-44-57 (57098) 
ହୃଦି ବାହ୍ବୋର୍ଲଲାଟେ ଚ କ୍ଷିପ୍ରକାରୀ ଯୁଧିଷ୍ଠିରଃ।
ଚତୁର୍ଭିସ୍ତୋମରୈଃ କର୍ଣଂ ତାଡଯିତ୍ବାଽନଦନ୍ମୁଦା॥ 8-44-58 (57099) 
ଉଦ୍ଭିନ୍ନରୁଧିରଃ କର୍ଣଃ କ୍ରୁଦ୍ବଃ ସର୍ପ ଇବ ଶ୍ବସନ୍।
ଜଘାନ ସୂତଂ ପାର୍ଥସ୍ଯ ପାର୍ଷ୍ଠିଂ ଚ ନବଭିଃ ଶରୈଃ॥ 8-44-59 (57100) 
ଧ୍ବଜଂ ଚିଚ୍ଛେଦ ନୃପତେସ୍ତ୍ରିଭିର୍ବିବ୍ଯାଧ ଚୈବ ତମ୍।
ଇଷୁଧୀ ଚାସ୍ଯ ଚିଚ୍ଛେଦ ରଥଂ ଚ ତିଲଶୋଽଚ୍ଛିନତ୍॥ 8-44-60 (57101) 
ଏତସ୍ମିନ୍ନନ୍ତରେ ଶୂରାଃ ପାଣ୍ଡବାନାଂ ମହାରଥାଃ।
ବବୃଷୁଃ ଶରବର୍ଷାଣି ରାଧେଯଂ ପ୍ରତି ଭାରତ॥ 8-44-61 (57102) 
ସାତ୍ଯକିଃ ପଞ୍ଚବିଂଶତ୍ଯା ଶିଖଣ୍ଡୀ ନବଭିଃ ଶରୈଃ।
ଅବର୍ଷତାଂ ମହାରାଜ ରାଧେଯଂ ଶତ୍ରୁକର୍ଶନମ୍॥ 8-44-62 (57103) 
ଶୈନେଯଂ ତୁ ତତୁଃ କ୍ରୁଦ୍ଧଃ କର୍ଣଃ ପଞ୍ଚଭିରାଯସୈଃ।
ବିବ୍ଯାଧ ସମରେ ରାଜଂସ୍ତ୍ରିଭିଶ୍ଚାନ୍ଯୈଃ ଶିଲୀମୁଖୈଃ॥ 8-44-63 (57104) 
ଦକ୍ଷିଣଂ ତୁ ଭୁଜଂ ତସ୍ଯ ତ୍ରିଭିଃ କର୍ଣୋଽଭ୍ଯବିଧ୍ଯତ।
ସବ୍ଯଂ ଷୋଡଶଭିର୍ବାଣୈର୍ଯନ୍ତାରଂ ଚାସ୍ଯ ସପ୍ତଭିଃ॥ 8-44-64 (57105) 
ଅଥାସ୍ଯ ଚତୁରୋ ବାହାଂଶ୍ଚତୁର୍ଭିର୍ନିଶିତୈଃ ଶରୈଃ।
ସୂତପୁତ୍ରୋଽନଯତ୍କ୍ଷିପ୍ରଂ ଯମସ୍ଯ ସଦନଂ ପ୍ରତି॥ 8-44-65 (57106) 
ଅଥାପରେଣ ଭଲ୍ଲେନ ଧନୁଶ୍ଛିତ୍ତ୍ବା ମହାରଥଃ।
ସାରଥେଃ ସଶିରସ୍ତ୍ରାଣଂ ଶିରଃ କାଯାଦପାହରତ୍॥ 8-44-66 (57107) 
ହତାଶ୍ବସୂତେ ତୁ ରଥେ ସ୍ଥିତଃ ସ ଶିନିପୁଙ୍ଗବଃ।
ଶକ୍ତିଂ ଚିକ୍ଷେପ କର୍ଣାଯ ବୈଦୂର୍ଯମଣିଭୂଷିତାମ୍॥ 8-44-67 (57108) 
ତାମାପତନ୍ତୀଂ ସହସା ଦ୍ବିଧା ଚିଚ୍ଛେଦ ଭାରତ।
କର୍ଣୋ ବୈ ଧନ୍ବିନାଂ ଶ୍ରେଷ୍ଠସ୍ତାଂଶ୍ଚ ସର୍ବାନବାରଯତ୍॥ 8-44-68 (57109) 
ତତସ୍ତାନ୍ନିଶିତୈର୍ବାଣୈଃ ପାଣ୍ଡବାନାଂ ମହାରଥାନ୍।
ନ୍ଯବାରଯଦମେଯାତ୍ମା ଶିକ୍ଷଯା ଚ ବଲେନ ଚ॥ 8-44-69 (57110) 
ଅର୍ଦଯିତ୍ବା ଶରୈସ୍ତାଂସ୍ତୁ ସିଂହଃ କ୍ଷୁଦ୍ରମୃଗାନିବ।
ପୀଡଯନ୍ଧର୍ମରାଜାନଂ ଶରୈଃ ସନ୍ନତପର୍ବମିଃ। 
ଅଭ୍ଯଦ୍ରବତ ରାଧେଯୋ ଧର୍ମପୁତ୍ରଂ ଶିତୈଃ ଶରୈଃ॥  8-44-70 (57111) 
ତତଃ ପାର୍ଷୋ ହ୍ଯପାସାସୀଦ୍ବତାଶ୍ବୋ ହତସାରଥିଃ।
ଅଶକ୍ନୁବନ୍ମୁଖେ ସ୍ଥାତୁଂ ତତଃ କର୍ଣସ୍ଯ ଦୁର୍ମନାଃ॥ 8-44-71 (57112) 
ତମଭିଦ୍ରୁତ୍ଯ ରାଧେଯଃ ପାଣ୍ଡୁପୁତ୍ରଂ ଯୁଧିଷ୍ଠିରମ୍।
ଅବ୍ରବୀତ୍ପ୍ରହସନ୍ରାଜନ୍କୁତ୍ସଯନ୍ନିବ ପାଣ୍ଡବମ୍॥ 8-44-72 (57113) 
କଥଂ ନାମ କୁଲେ ଜାତଃ କ୍ଷତ୍ରଧର୍ମେ ବ୍ଯବସ୍ଥିତଃ।
ପ୍ରଜହ୍ଯାତ୍ସମରେ ଶତ୍ରୂନ୍ପ୍ରାଣାନ୍ରକ୍ଷ ମହାହବେ॥ 8-44-73 (57114) 
ନ ଭବାନ୍କ୍ଷତ୍ରଧର୍ମେଷୁ କୁଶଲୋଽସୀତି ମେ ମତିଃ।
ବ୍ରାହ୍ମେ ବଲେ ଭବାନ୍ଯୁକ୍ତଃ ସ୍ବାଧ୍ଯାଯେ ଯଜ୍ଞକର୍ମଣି॥ 8-44-74 (57115) 
ମା ସ୍ମ ଯୁଧ୍ଯସ୍ବ କୌନ୍ତେଯ ମା ସ୍ମ ବୀରାନ୍ସମାସଦଃ।
ମା ଚୈବଂ ବିପ୍ରିଯଂ ବ୍ରୂହି ମା ଚ ତ୍ବଂ ଭଜ ସଂଯୁଗମ୍॥ 8-44-75 (57116) 
ବକ୍ତବ୍ଯା ମାରିଷାଽନ୍ଯେ ତୁ ନ ବକ୍ତବ୍ଯାସ୍ତୁ ମାଦୃଶାଃ।
ମାଦୃଶାନ୍ହି ବ୍ରୁବନ୍ଯୁଦ୍ଧେ ଏତଦନ୍ଯଚ୍ଚ ଲପ୍ସ୍ଯସେ॥ 8-44-76 (57117) 
ସ୍ବଗୃହଂ ଗଚ୍ଛ କୌନ୍ତେଯ ଯତ୍ର ବା କେଶବାର୍ଜୁନୌ।
ନ ହି ତ୍ବାଂ ସମରେ ରାଜନ୍ହନ୍ଯାତ୍କର୍ଣଃ କଥଞ୍ଚନ॥ 8-44-77 (57118) 
ସଞ୍ଜଯ ଉବାଚ। 8-44-78x (4956) 
ବରପ୍ରଦାନଂ କୁନ୍ତ୍ଯାସ୍ତୁ କର୍ଣଃ ସ୍ମୃତ୍ବା ମହାରଥଃ।
ବଧପ୍ରାପ୍ତଂ ତୁ କୌନ୍ତେଯଂ ନାବଧୀତ୍ପୁରୁଷୋତ୍ତମଃ॥ 8-44-78 (57119) 
ଏବମୁକ୍ତ୍ବା ତତଃ ପାର୍ଥଂ ବିସୃଜ୍ଯ ଚ ମହାବଲଃ।
ନ୍ଯହନତ୍ପାଣ୍ଡବୀଂ ସେନାଂ ବଜ୍ରହସ୍ତ ଇବାସୁରୀମ୍॥ 8-44-79 (57120) 
ତତୋଽପାଯାଦ୍ଦ୍ରୁତଂ ରାଜନ୍ବ୍ରୀଡନ୍ନିବ ନରେଶ୍ବରଃ॥  8-44-80 (57121) 
ଅଥାପଯାତଂ ରାଜାନଂ ମତ୍ବାଽନ୍ବୀଯୁସ୍ତମଚ୍ଯୁତମ୍।
ଚେଦିପାଣ୍ଡବପାଞ୍ଚାଲାଃ ସାତ୍ଯକିଶ୍ଚ ମହାରଥଃ। 
ଦ୍ରୌପଦେଯାସ୍ତଥା ଶୂରା ମାଦ୍ରୀପୁତ୍ରୌ ଚ ପାଣ୍ଡବୌ॥  8-44-81 (57122) 
ତତୋ ଯୁଧିଷ୍ଠିରାନୀକଂ ଦୃଷ୍ଟ୍ବା କର୍ଣଃ ପରାଙ୍ମୁଖମ୍।
କୁରୁଭିଃ ସହିତୋ ବୀରଃ ପ୍ରହୃଷ୍ଟଃ ପୃଷ୍ଠତୋଽନ୍ବଗାତ୍॥ 8-44-82 (57123) 
ଭେରୀଶଙ୍ଖମୃଦଙ୍ଗାନାଂ କାର୍ମୁକାଣାଂ ଚ ନିଃସ୍ବନଃ।
ବଭୂବ ଧାର୍ତରାଷ୍ଟ୍ରାଣାଂ ସିଂହନାଦରବସ୍ତଥା॥ 8-44-83 (57124) 
ଯୁଧିଷ୍ଠିରସ୍ତୁ କୌରବ୍ଯ ରଥମାରୁହ୍ଯ ସତ୍ବରମ୍।
ଶ୍ରୁତକୀର୍ତେର୍ମହାରାଜ ଦୃଷ୍ଟ୍ବା ତତ୍କର୍ଣବିକ୍ରମମ୍॥ 8-44-84 (57125) 
କାଲ୍ଯମାନଂ ବଲଂ ଦୃଷ୍ଟ୍ବା ସୂତପୁତ୍ରେଣ ମାରିଷ।
ସ୍ବାନ୍ଯୋଧାନବ୍ରବୀତ୍କ୍ରୁଦ୍ବୋ ନିଘ୍ନତୈତାନ୍କିମାସତ॥ 8-44-85 (57126) 
ତତୋ ରାଜ୍ଞାଽଭ୍ଯନୁଜ୍ଞାତାଃ ପାଣ୍ଡବାନାଂ ମହାରଥାଃ।
ଭୀମସେନମୁଖାଃ ସର୍ବେ ପୁତ୍ରାଂସ୍ତେ ପ୍ରତ୍ଯୁପାଦ୍ରବନ୍॥ 8-44-86 (57127) 
ଅଭବତ୍ତୁମୁଲଃ ଶବ୍ଦୋ ଯୋଧାନାଂ ତତ୍ର ଭାରତ।
ରଥହସ୍ତ୍ଯଶ୍ବପତ୍ତୀନାଂ ଦ୍ରବତାଂ ନିନଦୋ ମହାନ୍। 
ଉଦ୍ଯତପ୍ରତିବିଷ୍ଟାନାଂ ଶସ୍ତ୍ରାଣାଂ ଚ ତତସ୍ତତଃ॥  8-44-87 (57128) 
ଆଗଚ୍ଛତ ପ୍ରହରତ କ୍ଷିପ୍ରଂ ବିପରିଧାବତ।
ଇତି ବ୍ରୁବାଣା ହ୍ଯନ୍ଯୋନ୍ଯଂ ଜଘ୍ନୁର୍ଯୋଧା ମହାରଣେ॥ 8-44-88 (57129) 
ଅଭ୍ରଚ୍ଛାଯେବ ତତ୍ରାସୀଚ୍ଛରବୃଷ୍ଟିଭିରମ୍ବରେ।
ସମାବୃତୈର୍ନରବରୈର୍ନିଘ୍ନଦ୍ଭିରିତରେତରମ୍॥ 8-44-89 (57130) 
ବିପତାକଧ୍ବଜଚ୍ଛତ୍ରା ବ୍ଯଶ୍ବସୂତରଥାଯୁଧାଃ।
ବ୍ଯଙ୍ଗାଙ୍ଗାବଯବାଃ ପେତୁଃ କ୍ଷିତୌ କ୍ଷୀଣାଃ କ୍ଷିତୀଶ୍ବରାଃ। 
ଶିଖରାଣୀବ ଶେଲାନାଂ ବଜ୍ରଭିନ୍ନାନି ମାନିଷ॥  8-44-90 (57131) 
ସାରୋହା ନିହତାଃ ପେତୁର୍ଦ୍ବିପା ଭିନ୍ନା ମହୀତଲେ।
ଛିନ୍ନଭିନ୍ନବିପର୍ଯସ୍ତବର୍ମାଲଙ୍କାରବିଗ୍ରହାଃ॥ 8-44-91 (57132) 
ସାରୋହାସ୍ତୁରଗାଃ ପେତୁର୍ହତବୀରାଃ ସହସ୍ରଶଃ।
ବିପ୍ରବିଦ୍ବାଯୁଧାଙ୍ଗାଶ୍ଚ ଦ୍ବିରଦା ରଥିଭିର୍ହତାଃ। 
ପ୍ରତିବୀରୈଶ୍ଚ ସମ୍ମର୍ଦେ ପତ୍ତିସଙ୍ଘାଃ ସହସ୍ରଶଃ॥  8-44-92 (57133) 
ବିଶାଲାଯତତାମ୍ରାକ୍ଷୈଃ ପଦ୍ମେନ୍ଦୁସଦୃଶାନନୈଃ।
ଶିରୋଭିର୍ଯୁଦ୍ଧଶୌଣ୍ଡାନାଂ ସର୍ବତଃ ସଂବୃତା ମହୀ॥ 8-44-93 (57134) 
ଯଥା ଭୁବି ତଥା ବ୍ଯୋମ୍ନି ନିଃସ୍ବନଂ ଶୁଶ୍ରୁବୁର୍ଜନାଃ।
ବିମାନେଽପ୍ସରସାଂ ସଙ୍ଘୈର୍ଗୀତବାଦିତ୍ରନିଃସ୍ବନୈଃ॥ 8-44-94 (57135) 
ହତାନଭିମୁଖାନ୍ବୀରାନ୍ବୀରୈଃ ଶତସହସ୍ରଶଃ।
ଆରୋପ୍ଯାରୋପ୍ଯ ଗଚ୍ଛନ୍ତି ବିମାନେଷ୍ବପ୍ସରୋଗଣାଃ॥ 8-44-95 (57136) 
ତଦ୍ଦୃଷ୍ଟ୍ବା ମହଦାଶ୍ଚର୍ଯଂ ପ୍ରତ୍ଯକ୍ଷଂ ସ୍ବର୍ଗଲିପ୍ସଯା।
ପ୍ରହୃଷ୍ଟମନସଃ ଶୂରାଃ କ୍ଷିପ୍ରଂ ଜଘ୍ନୁଃ ପରସ୍ପରମ୍॥ 8-44-96 (57137) 
ରଥିନୋ ରଥିଭିଃ ସାର୍ଧଂ ଚିତ୍ରଂ ଯୁଯୁଧୁରାହବେ।
ପତ୍ତଯଃ ପତ୍ତିଭିର୍ନାଗାଃ ସହ ନାଗୈର୍ହଯୈର୍ହଯୋଃ॥ 8-44-97 (57138) 
ଏବଂ ପ୍ରବୃତ୍ତେ ସଙ୍ଗ୍ରାମେ ଗଜବାଜିନରକ୍ଷଯେ।
ସୈନ୍ଯେନ ରଜସା ବୃତ୍ତତେ ସ୍ବେ ସ୍ବାଞ୍ଜଘ୍ନୁଃ ପରେ ପରାନ୍॥ 8-44-98 (57139) 
କଚାକଚଂ ଯୁଦ୍ଧମାସୀଦ୍ଦନ୍ତାଦନ୍ତି ନଖାନଖି।
ମୁଷ୍ଟିଯୁଦ୍ଧଂ ନିଯୁଦ୍ଧଂ ଚ ଦେହପାପ୍ମବିନାଶନମ୍॥ 8-44-99 (57140) 
ତଥା ବର୍ତତତି ସଙ୍ଗ୍ରମେ ଗଜବାଜିନରକ୍ଷଯେ।
ନରାଶ୍ବନାଗଦେହେଭ୍ଯଃ ପ୍ରସୃତା ଲୋହିତାପଗା॥ 8-44-100 (57141) 
ଗଜାଶ୍ବନରଦେହାନ୍ସା ବ୍ଯୁବାହ ପତିତାନ୍ବହୂନ୍।
ନରାଶ୍ବଗଜସମ୍ବାଧେ ନରାଶ୍ବଗଜସାଦିନାମ୍॥ 8-44-10 (57142) 
ଲୋହିତୋଦା ମହାଘୋରା ମାଂସଶୋଣିତକର୍ଦମା।
ନରାଶ୍ବଗଜଦେହାନ୍ବୈ ବହନ୍ତୀ ଭୀରୁଭୀଷଣା॥ 8-44-10 (57143) 
ତସ୍ଯା ନଦ୍ଯାଃ ପରଂ ପାରଂ ବ୍ରଜନ୍ତି ବିଜଯୈଷିଣଃ।
ନାଗେନ ଚ ପ୍ଲବନ୍ତୋ ବୈ ନିମଜ୍ଜ୍ଯୋନ୍ମଜ୍ଜ୍ଯ ଚାପରେ॥ 8-44-10 (57144) 
ତେ ତୁ ଲୋହିତଦିଗ୍ଧାଙ୍ଗା ରକ୍ତବର୍ମାଯୁଧାମ୍ବରାଃ।
ସସ୍ନୁସ୍ତତସ୍ଯାଂ ପପୁଶ୍ଚାସ୍ରଂ ମମ୍ଲୁଶ୍ଚ ଭରତର୍ଷଭ॥ 8-44-10 (57145) 
ରଥାନଶ୍ବାନ୍ନାରାନ୍ନାଗାନାଯୁଧାଭରଣାନି ଚ।
ବର୍ମାଣି ଚାପ୍ଯପଶ୍ଯାମ ପତିତାନି ସହସ୍ରଶଃ। 
ଖଂ ଦ୍ଯାଂ ଭୂମିଂ ଦିଶଶ୍ଚୈବ ପ୍ରାଯଃ ପଶ୍ଯାମ ଲୋହିତାଃ॥  8-44-10 (57146) 
ଲୋହିତସ୍ଯ ତୁ ଗନ୍ଧେନ ସ୍ପର୍ଦେନ ଚ ରସେନ ଚ।
ରୂପେଣ ଚାତିରକ୍ତତେନ ଶବ୍ଦେନ ଚ ବିସର୍ପତା। 
ବିଷାଦଃ ସୁମହାନାସୀତ୍ପ୍ରାଯଃ ସୈନ୍ଯସ୍ଯ ଭାରତ॥  8-44-10 (57147) 
ତତ୍ତୁ ବିପ୍ରହତଂ ସୈନ୍ଯଂ ଭୀମସେନମୁଖୈସ୍ତବ।
ଭୂଯଃ ସମାଦ୍ରବନ୍ବୀରାଃ ସାତତ୍ଯକିପ୍ରମୁଖାସ୍ତଦା॥ 8-44-10 (57148) 
ତେଷାମାପତତତାଂ ବେଗମବିଷହ୍ଯଂ ନିରୀକ୍ଷ୍ଯ ଚ।
ପୁତ୍ରାଣାଂ ତେ ମହାସୈନ୍ଯମାସୀଦ୍ରାଜନ୍ପରାଙ୍ମୁଖମ୍॥ 8-44-10 (57149) 
ତତ୍ପ୍ରକୀର୍ଣରଥାଶ୍ବେଭଂ ନରବାଜିସମାକୁଲମ୍।
ବିଧ୍ବସ୍ତବର୍ମକବଚଂ ପ୍ରବିଦ୍ବାଯୁଧକାର୍ମୁକମ୍॥ 8-44-10 (57150) 
ବ୍ଯଦ୍ରବତ୍ତାବକଂ ସୈନ୍ଯଂ ଲୋଡ୍ଯମାନଂ ସମନ୍ତତଃ।
ସିଂହାର୍ଦିତମିବାରଣ୍ଯେ ଯଥା ଗଜକୁଲଂ ତଥା॥ ॥ 8-44-10 (57151) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଚତୁଶ୍ଚତ୍ବାରିଂଶୋଽଧ୍ଯାଯଃ॥ 44 ॥

Mahabharata - Karna Parva - Chapter Footnotes

8-44-8 ମନ୍ତ୍ରୌଷଧକ୍ରିଯା ବ୍ଯାଧିର୍ବିଧିହୀନକ୍ରିଯା ଇବ ଇତି ଖ.ଟ.ପାଠଃ॥ 8-44-19 କଚାକଚି ଯୁଦ୍ଧଂ ଇତି ଝ.ପାଠଃ॥ 8-44-44 ଚତୁଶ୍ଚତ୍ବାରିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 045

॥ ଶ୍ରୀଃ ॥

8.45. ଅଧ୍ଯାଯଃ 045 

Mahabharata - Karna Parva - Chapter Topics

କର୍ଣଂ ପରାଜିତ୍ଯ ଜିଘାଂସୋର୍ଭୀମସ୍ଯ ଶଲ୍ଯେନ ହେତୁକଯହପୂର୍ବକଂ ନିଷେଧନମ୍॥ 1 ॥

Mahabharata - Karna Parva - Chapter Text

8-45-0 (57152) 
ସଞ୍ଜଯ ଉବାଚ। 8-45-0x (4957) 
ତାନଭିଦ୍ରବତୋ ଦୃଷ୍ଟ୍ବା ପାଣ୍ଡବାଂସ୍ତାବକଂ ବଲମ୍।  8-45-1 (57153) 
ଅନ୍ତମଦ୍ଯ ଗମିଷ୍ଯାମି ତସ୍ଯ ଦୁଃଖସ୍ଯ ପାର୍ଷତ॥  8-45-10 (57162) 
ହନ୍ତାସ୍ମ୍ଯଦ୍ଯ ରଣେ କର୍ଣଂ ସ ବା ମାଂ ନିହନିଷ୍ଯତି।
ସଙ୍ଗ୍ରାମେଽଦ୍ଯ ସୁଘୋରେଽସ୍ମିନ୍ସତ୍ଯମେତଦ୍ବ୍ରବୀମି ବଃ॥ 8-45-11 (57163) 
ରାଜାନମଦ୍ଯ ଭବତାଂ ନ୍ଯାସଭୂତଂ ଦଦାନି ବୈ।
ତସ୍ଯ ସଂରକ୍ଷଣେ ସର୍ବେ ଯତଧ୍ବଂ ବିଗତଜ୍ବରାଃ॥ 8-45-12 (57164) 
ଏବମୁକ୍ତ୍ବା ମହାବାହୁଃ ପ୍ରାଯାଦାଧିରଥିଂ ପ୍ରତି।
ସିଂହନାଦେନ ମହତା ସର୍ବାଃ ସନ୍ନାଦଯନ୍ଦିଶଃ॥ 8-45-13 (57165) 
ଦୃଷ୍ଟ୍ବା ତ୍ବରିତମାଯାନ୍ତଂ ଭୀମଂ ଯୁଦ୍ଧାଭିନନ୍ଦିନମ୍।
ସୂତପୁତ୍ରମଥୋବାଚ ମଦ୍ରାଣାମୀଶ୍ବରୋ ବିଭୁଃ॥ 8-45-14 (57166) 
ଶଲ୍ଯ ଉବାଚ। 8-45-15x (4958) 
ପଶ୍ଯ କର୍ଣ ମହାବାହୁଂ ସଙ୍କ୍ରୁଦ୍ଧଂ ପାଣ୍ଡୁନନ୍ଦନମ୍।
ଦୀର୍ଘକାଲାର୍ଜିତଂ କ୍ରୋଧଂ ମୋକ୍ତୁକାମଂ ତ୍ବଯି ଧ୍ରୁବମ୍॥ 8-45-15 (57167) 
ଈଦୃଶଂ ନାସ୍ଯ ରୂପଂ ମେ ଦୃଷ୍ଟପୂର୍ବଂ କଦାଚନ।
ଅଭିମନ୍ଯୌ ହତେ କର୍ଣ ରାକ୍ଷସେ ଚ ଘଟୋତ୍କଚେ॥ 8-45-16 (57168) 
ତ୍ରୈଲୋକ୍ଯସ୍ଯ ସମସ୍ତସ୍ଯ ଶକ୍ତଃ କ୍ରୁଦ୍ଧୋ ନିବାରଣେ।
ବିଭର୍ତି ସଦୃଶଂ ରୂପଂ ଯୁଗାନ୍ତାଗ୍ନିସମପ୍ରଭମ୍॥ 8-45-17 (57169) 
ସଞ୍ଜଯ ଉବାଚ। 8-45-18x (4959) 
ଇତି ବ୍ରୁବତି ରାଧେଯଂ ମଦ୍ରାଣାମୀଶ୍ବରେ ନୃପ।
ଅଭ୍ଯବର୍ତତ ବୈ କର୍ଣଂ କ୍ରୋଧଦୀପ୍ତତୋ ବୃକୋଦରଃ॥ 8-45-18 (57170) 
ଅଥାଗତଂ ତୁ ସମ୍ପ୍ରେକ୍ଷ୍ଯ ଭୀମଂ ଯୁଦ୍ଧାଭିନନ୍ଦିନମ୍।
ଅବ୍ରବୀଦ୍ବଚନଂ ଶଲ୍ଯଂ ରାଧେଯଃ ପ୍ରହସନ୍ନିବ॥ 8-45-19 (57171) 
ଯଦୁକ୍ତଂ ବଚନଂ ମେଽଦ୍ଯ ତ୍ବଯା ମଦ୍ରଜନେଶ୍ବର।
ଭୀମସେନଂ ପ୍ରତି ବିଭୋ ତତ୍ସତ୍ଯଂ ନାତ୍ର ସଂଶଯଃ॥ 8-45-20 (57172) 
ଏଷ ଶୂରଶ୍ଚ ବୀରଶ୍ଚ କ୍ରୋଧନଶ୍ଚ ବୃକୋଦରଃ।
ନିରପେକ୍ଷଃ ଶରୀରେ ଚ ପ୍ରାଣତଶ୍ଚ ବଲାଧିକଃ॥ 8-45-21 (57173) 
ଅଜ୍ଞାତବାସଂ ବସତା ବିରାଟନଗରେ ତଦା।
ଦ୍ରୌପଦ୍ଯାଃ ପ୍ରିଯକାମେନ କେବଲଂ ବାହୁସଂଶ୍ରଯାତ୍। 
ଗୂଢଭାବଂ ସମାଶ୍ରିତ୍ଯ କୀଚକଃ ସଗଣୋ ହତଃ॥  8-45-22 (57174) 
ସୋଽଦ୍ଯ ସଙ୍ଗ୍ରାମଶିରସି ସନ୍ନଦ୍ବଃ କ୍ରୋଧମୂର୍ଚ୍ଛିତଃ।
କିଂ କରୋଦ୍ଯତଦଣ୍ଡେନ ମୃତ୍ଯୁନାପି ବ୍ରଜେଦ୍ରଣମ୍॥ 8-45-23 (57175) 
ଚିରକାଲାଭିଲଷିତୋ ମମାଯଂ ତୁ ମନୋରଥଃ।
ଅର୍ଜୁନଂ ସମରେ ହନ୍ଯାଂ ମାଂ ବା ହନ୍ଯାଦ୍ବନଞ୍ଜଯଃ॥ 8-45-24 (57176) 
ସ ମେ କଦାଚିଦଦ୍ଯୈବ ଭବେଦ୍ଭୀମସମାଗମାତ୍॥  8-45-25 (57177) 
ନିହତେ ଭୀମସେନେ ବା ଯଦି ବା ବିରଥୀକୃତେ।
ଅଭିଯାସ୍ଯତି ମାଂ ପାର୍ଥସ୍ତନ୍ମେ ସାଧୁ ଭବିଷ୍ଯତି। 
ଅତ୍ର ଯନ୍ମନ୍ଯସେ ପ୍ରାପ୍ତଂ ତଚ୍ଛୀଘ୍ରଂ ସମ୍ପ୍ରଧାରଯ॥  8-45-26 (57178) 
ସଞ୍ଜଯ ଉବାଚ। 8-45-27x (4960) 
ଏତଚ୍ଛ୍ରୁତ୍ବା ତୁ ବଚନଂ ରାଧେଯସ୍ଯାମିତୌଜସଃ।
ଉବାଚ ବଚନଂ ଶଲ୍ଯଃ ସୂତପୁତ୍ରଂ ତଥାଗତମ୍॥ 8-45-27 (57179) 
ଅଭିଯାହି ମହାବାହୋ ଭୀମସେନଂ ମହାବଲମ୍।
ନିରପେକ୍ଷଶ୍ଚ ଯୁଧ୍ଯସ୍ବ ଶକ୍ତିଂ ସ୍ବାଂ ସମ୍ପ୍ରଦର୍ଶଯନ୍॥ 8-45-28 (57180) 
ଯସ୍ତେ କାମୋଽଭିଲଷିତଶ୍ଚିରାତ୍ପ୍ରଭୃତି ହୃଦ୍ଗତତଃ।
ସ ବୈ ସମ୍ପତ୍ସ୍ଯତେ କର୍ଣ ସତ୍ଯମେତଦ୍ବ୍ରବୀମି ତେ॥ 8-45-29 (57181) 
ଏବମୁକ୍ତେ ତତଃ କର୍ଣଃ ଶଲ୍ଯଂ ପୁନରଭାଷତ।
ହନ୍ତାଽହମେନଂ ସଂରବ୍ଧଂ ମାଂ ବା ହନ୍ତା ବୃକୋଦରଃ॥ 8-45-30 (57182) 
ଏବମୁକ୍ତ୍ବା ମହାରାଜ ରାଧେଯୋ ରଥିନାଂ ବରଃ।
ଯୁଦ୍ଧେ ମନଃ ସମାଧାଯ ଯାହି ଯାହୀତ୍ଯଚୋଦଯତ୍॥ 8-45-31 (57183) 
ତତଃ ପ୍ରାଯାଦ୍ରଥେନାଶୁ ଶଲ୍ଯସ୍ତତ୍ର ବିଶାମ୍ପତେ।
ଯତ୍ର ଭୀମୋ ମହେଷ୍ବାସୋ ବ୍ଯଦ୍ରାବଯତ ବାହିନୀମ୍॥ 8-45-32 (57184) 
ତତସ୍ତୂର୍ଯନିନାଦଶ୍ଚ ଭେରୀଣାଂ ଚ ମହାସ୍ବନଃ।
ଉଦତିଷ୍ଠଚ୍ଚ ରାଜେନ୍ଦ୍ର କର୍ଣଭୀମସମାଗମେ॥ 8-45-33 (57185) 
ଭୀମସେନୋଽଥଥ ସଙ୍କ୍ରୁଦ୍ଧସ୍ତସ୍ଯ ସୈନ୍ଯଂ ଦୁରାସଦମ୍।
ନାରାଚୈର୍ବିମଲୈସ୍ତୀକ୍ଷ୍ଣୈର୍ଦିଶଃ ପ୍ରାଦ୍ରାବଯଦ୍ବଲୀ॥ 8-45-34 (57186) 
ସ ସନ୍ନିପାତସ୍ତତୁମୁଲୋ ଘୋରରୂପୋ ବିଶାମ୍ପତେ।
ଆସୀଦ୍ରୌଦ୍ରୋ ମହାରାଜ କର୍ଣପାଣ୍ଡବଯୋର୍ମୃଧେ॥ 8-45-35 (57187) 
ତତୋ ମୁହୂର୍ତାଦ୍ରାଜେନ୍ଦ୍ର ନାତିକୃଚ୍ଛ୍ରାଦ୍ଧସନ୍ନିବ।
ଭୀମସେନୋ ମହାବାହୁଃ କର୍ଣଂ ପ୍ରେପ୍ସୁରଭିଦ୍ରବତ୍॥ 8-45-36 (57188) 
ସମାପତନ୍ତଂ ସମ୍ପ୍ରେକ୍ଷ୍ଯ କର୍ଣୋ ବୈକର୍ତନୋ ବୃଷା।
ଆଜଘାନ ସୁସଙ୍କ୍ରୁଦ୍ଧୋ ନାରାଚେନ ସ୍ତନାନ୍ତରେ। 
ପୁନଶ୍ଚୈନମମେଯାତ୍ମା ଶରବର୍ଷୈରବାକିରତ୍॥  8-45-37 (57189) 
ସ ବିଦ୍ବଃ ସୂତପୁତ୍ରେଣ ଚ୍ଛାଦଯାମାସ ପତ୍ରିଭିଃ।
ବିବ୍ଯାଧ ନିଶିତୈଃ କର୍ଣଂ ନବଭିର୍ନତପର୍ବଭିଃ॥ 8-45-38 (57190) 
ତସ୍ଯ କର୍ଣୋ ଧନୁର୍ମଧ୍ଯେ ଦ୍ବିଧା ଚିଚ୍ଛେଦ ପତ୍ରିଭିଃ॥  8-45-39 (57191) 
ଅଥୈନଂ ଛିନ୍ନଧନ୍ବାନଂ ପ୍ରତତ୍ଯବିଧ୍ଯତ୍ସ୍ତନାନ୍ତରେ।
ନାରାଚେନ ସୁତୀକ୍ଷ୍ଣେନ ସର୍ବାବରଣଭେଦିନା॥ 8-45-40 (57192) 
ସୋଽନ୍ଯତ୍କାର୍ମୁକମାଦାଯ ସୂତତପୁତ୍ରଂ ବୃକୋଦରଃ।
ରାଜନ୍ମର୍ମସୁ ମର୍ମଜ୍ଞୋ ବିବ୍ଯାଧ ନିଶିତୈଃ ଶରୈଃ। 
ନନାଦ ବଲବନ୍ନାଦଂ କମ୍ପଯନ୍ନିବ ରୋଦସୀ॥  8-45-41 (57193) 
ତତଂ କର୍ଣଃ ପଞ୍ଚବିଂଶତ୍ଯା ନାରାଚାନାଂ ସମାର୍ପଯତ୍।
ମଦୋତ୍କଟଂ ବନେ ଦୃପ୍ତତମୁଲ୍କାଭିରିବ କୁଞ୍ଜରମ୍॥ 8-45-42 (57194) 
ତତଃ ସାଯକଭିନ୍ନାଙ୍ଗଃ ପାଣ୍ଡବଃ କ୍ରୋଧମୂର୍ଚ୍ଛିତଃ।
ସଂରମ୍ଭାମର୍ଷତାମ୍ରାକ୍ଷଃ ସୂତପୁତ୍ରବଧେପ୍ସଯା॥ 8-45-43 (57195) 
ସ କାର୍ମୁକେ ମହାବେଗଂ ଭାରସାଧନମୁତ୍ତମମ୍।
ଗିରୀଣାମପି ଭେତ୍ତାରଂ ସାଯକଂ ସମଯୋଜଯତ୍॥ 8-45-44 (57196) 
ବିକୃଷ୍ଯ ବଲବଚ୍ଚାପମାକର୍ଣାଦତିମାରୁତିଃ।
ତଂ ମୁମୋଚ ମହେଷ୍ବାସଃ କ୍ରୁଦ୍ଧଃ କର୍ଣଜିଘାଂସଯା॥ 8-45-45 (57197) 
ସ ବିସୃଷ୍ଟୋ ବଲବତା ବାଣୋ ବଜ୍ରାଶନିସ୍ବନଃ।
ଅଦାରଯଦ୍ରଣେ କର୍ଣଂ ବଜ୍ରବେଗୋ ଯଥାଽଚଲମ୍॥ 8-45-46 (57198) 
ସ ଭୀମସେନାଭିହତଃ ସୂତପୁତ୍ରଃ କୁରୂଦ୍ବହ।
ନିଷସାଦ ରଥୋପସ୍ଥେ ବିସଂଜ୍ଞଃ ପୃତନାପତିଃ। 
`ରୁଧିରେଣାବସିକ୍ତାଙ୍ଗୋ ଗତାସୁବଦରିନ୍ଦମଃ॥  8-45-47 (57199) 
ଏତସ୍ମିନ୍ନନ୍ତରେ ଦୃଷ୍ଟ୍ବା ମଦ୍ରରାଜୋ ବୃକୋଦରମ୍।
ଜିଘାଂସୁଂ ଛେତ୍ତୁମାଯାନ୍ତଂ ସାଧଯନ୍ନିଦମବ୍ରବୀତ୍॥ 8-45-48 (57200) 
ଭୀମସେନ ମହାବାହୋ ଯତତ୍ତତ୍ବାଂ ବକ୍ଷ୍ଯାମି ତଚ୍ଛୃଣୁ।
ବଚନଂ ହେତୁସମ୍ପନ୍ନଂ ଶ୍ରୁତ୍ବା ଚୈତତ୍ତଥା କୁରୁ॥ 8-45-49 (57201) 
ଅର୍ଜୁନେନ ପ୍ରତିଜ୍ଞାତୋ ବଧଃ କର୍ଣସ୍ଯ ଶୁଷ୍ମିଣଃ।
ତାଂ ତଥା କୁରୁ ଭଦ୍ରଂ ତେ ପ୍ରତିଜ୍ଞାଂ ସବ୍ଯସାଚିନଃ॥ 8-45-50 (57202) 
ଭୀମସେନ ଉବାଚ। 8-45-51x (4961) 
ଦୃଢବ୍ରତତ୍ବଂ ପାର୍ଥସ୍ଯ ଜାନାମି ନୃପସତ୍ତମ।
ରାଜ୍ଞସ୍ତୁ ଧର୍ଷଣଂ ପାପଃ କୃତବାନ୍ମମ ସନ୍ନିଧୌ॥ 8-45-51 (57203) 
ତତଃ କୋପାଭିଭୂତେନ ଶେଷଂ ନ ଗଣିତଂ ମଯା।
ପତିତେ ଚାପି ରାଧେଯେ ନ ମେ ମନ୍ଯୁଃ ଶମଂ ଗତଃ)। 
ଜିହ୍ବୋଦ୍ବରଣମେବାସ୍ଯ ପ୍ରାପ୍ତକାଲଂ ମତଂ ମମ॥  8-45-52 (57204) 
ଅନେନ ସୁନୃଶଂସେନ ସମବେତେଷୁ ରାଜସୁ।
ଅସ୍ମାକଂ ଶୃଣ୍ବତାଂ ଶଲ୍ଯ ଯାନି ବାକ୍ଯାନି ମାତୁଲ। 
ଅସହେଯାନି ନୀଚାନି ବହୂନି ଶ୍ରାବିତାନି ଭୋ॥  8-45-53 (57205) 
ନୂନଂ ଚୈତତ୍ପ୍ରତିଜ୍ଞାତଂ ଦୂରସ୍ଥସ୍ଯାପି ପାର୍ଥିବ।
ଛେଦନଂ ଚାସ୍ଯ ଜିହ୍ବାଯାସ୍ତଦୈବାକାଙ୍କ୍ଷିତଂ ମଯା। 
ରାଜ୍ଞସ୍ତୁ ପ୍ରିଯକାମେନ କାଲୋଽଯଂ ପରିପାଲିତଃ॥  8-45-54 (57206) 
ଭବତା ତୁ ଯଦୁକ୍ତୋଽସ୍ମି ବାକ୍ଯଂ ହେତ୍ବର୍ଥସଂହିତମ୍।
ତଦ୍ଗୃହୀତଂ ମହାରାତ କଟୁକସ୍ଥମିବୌଷଧମ୍॥ 8-45-55 (57207) 
ହୀନପ୍ରତିଜ୍ଞୋ ବୀଭତ୍ସୁର୍ନ ହି ଜୀବେତ କର୍ହିଚିତ୍।
ଅସ୍ମିନ୍ବିନଷ୍ଟେ ନଷ୍ଟାଃ ସ୍ମଃ ସର୍ବ ଏବ ସକେଶବାଃ॥ 8-45-56 (57208) 
ଅଦ୍ଯ ଚୈବ ନୃଶଂସାତ୍ମା ପାପଃ ପାପକୃତାଂ ବରଃ।
ଗମିଷ୍ଯତତି ପରୀଭାବଂ ଦୃଷ୍ଟମାତ୍ରଃ କିରୀଟିନା॥ 8-45-57 (57209) 
ଯୁଧିଷ୍ଠିରସ୍ଯ କୋପେନ ପୂର୍ବଂ ଦଗ୍ଧୋ ନୃଶଂସକୃତ୍।
ତ୍ବଯା ସଂରକ୍ଷିତତସ୍ତତ୍ବଦ୍ଯ ମତ୍ସମୀପାଦୁପାଗତଃ॥ 8-45-58 (57210) 
ସଞ୍ଜଯ ଉବାଚ।' 8-45-59x (4962) 
ଏବଂ ମଦ୍ରାଧିପଃ ଶ୍ରୁତ୍ବା ବିସଂଜ୍ଞଂ ସୂତନନ୍ଦନମ୍।
ଅପୋବାହ ରଥେନାଜୌ କର୍ଣମାହବଶୋଭିନମ୍॥ 8-45-59 (57211) 
ପରାଜିତେ ତତଃ କର୍ଣେ ଧାର୍ତରାଷ୍ଟ୍ରୀ ମହାଚମୂଃ।
ବ୍ଯପାଯାତ୍ସର୍ବତୋ ଭଗ୍ନା ହାହାଭୂତା ସମନ୍ତତଃ॥ ॥ 8-45-60 (57212) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତତଦଶଦିବସଯୁଦ୍ଧେ ପଞ୍ଚଚତ୍ବାରିଂଶୋଽଧ୍ଯାଯଃ॥ 45 ॥

Mahabharata - Karna Parva - Chapter Footnotes

8-45-59 ତତୋ ମଦ୍ରାଧିପୋ ଦୃଷ୍ଟ୍ବା ଇତି ଝ.ପାଠଃ॥ 8-45-45 ପଞ୍ଚତ୍ବାରିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 046

॥ ଶ୍ରୀଃ ॥

8.46. ଅଧ୍ଯାଯଃ 046 

Mahabharata - Karna Parva - Chapter Topics

ଭୀମକର୍ଣଯୋର୍ଯୁଦ୍ଧମ୍॥ 1 ॥ ଭୀମେନ ଦୁର୍ଯୋଧନାନୁଜାନାଂ କତିପଯାନାଂ ହନନମ୍॥ 2 ॥ ସଙ୍କୁଲଯୁଦ୍ଧଂ ଚ॥ 3 ॥

Mahabharata - Karna Parva - Chapter Text

8-46-0 (57213) 
ଧୃତରାଷ୍ଟ୍ର ଉବାଚ। 8-46-0x (4963) 
ସୁଦୁଷ୍କରମିଦଂ କର୍ମ କୃତଂ ଭୀମେନ ସଞ୍ଜଯ।
ଯେନ କର୍ଣୋ ମହାବାହୂ ରଥୋପସ୍ଥେ ନିପାତିତଃ॥ 8-46-1 (57214) 
କର୍ଣୋ ହ୍ଯେକୋ ରଣେ ହନ୍ତା ପାଣ୍ଡବାନ୍ସୃଞ୍ଜଯୈଃ ସହ।
ଇତି ଦୁର୍ଯୋଧନଃ ସୂତ ପ୍ରାବ୍ରବୀନ୍ମାଂ ମୁହୁର୍ମୁହୁଃ॥ 8-46-2 (57215) 
ପରାଜିତଂ ତୁ ରାଧେଯଂ ଦୃଷ୍ଟ୍ବା ଭୀମେନ ସଂଯୁଗେ।
ତତଃ ପରଂ କିମକରୋତ୍ପୁତ୍ରୋ ଦୁର୍ଯୋଧନୋ ମମ॥ 8-46-3 (57216) 
ସଞ୍ଜଯ ଉବାଚ। 8-46-4x (4964) 
ବିମୁଖଂ ପ୍ରେକ୍ଷ୍ଯ ରାଧେଯଂ ସୂତପୁତ୍ରଂ ମହାହବେ।
ପୁତ୍ରସ୍ତବ ମହାରାଜ ସୋଦର୍ଯାନିଦମବ୍ରବୀତ୍॥ 8-46-4 (57217) 
ଶୀଘ୍ରଂ ଗଚ୍ଛତ ଭଦ୍ରଂ ବୋ ରାଧେଯଂ ପରିରକ୍ଷତ।
ଭୀମସେନଭଯେଽଗାଧେ ମ଼ଜ୍ଜନ୍ତଂ ବ୍ଯସନାର୍ଣବେ॥ 8-46-5 (57218) 
ତେ ତୁ ରାଜ୍ଞା ସମାଦିଷ୍ଟା ଭୀମସେନଂ ଜିଘାଂସବଃ।
ଅଭ୍ଯବର୍ତନ୍ତ ସଙ୍କ୍ରୁଦ୍ଧାଃ ପତଙ୍ଗାଃ ପାବକଂ ଯଥା॥ 8-46-6 (57219) 
ଶ୍ରୁତାଯୁର୍ଦୁର୍ଧରଃ କ୍ରାଥୋ ବିବିତ୍ସୁର୍ବିକଟଃ ସମଃ।
ନିଷଙ୍ଗୀ କବଚୀ ପାଶୀ ତଥା ନନ୍ଦୋପନନ୍ଦକୌ॥ 8-46-7 (57220) 
ଦୁଷ୍ପ୍ରଧର୍ଷଃ ସୁବାହୁଶ୍ଚ ବାତବେଗସୁବର୍ଚସୌ।
ଧନୁର୍ଗ୍ରାହୋ ଦୁର୍ମଦଶ୍ଚ ଜଲସନ୍ଧଃ ଶଲଃ ସହଃ॥ 8-46-8 (57221) 
ଏତେ ରଥୈଃ ପରିବୃତା ବୀର୍ଯବନ୍ତୋ ମହାବଲାଃ।
ଭୀମସେନଂ ସମାସାଦ୍ଯ ସମନ୍ତାତ୍ପର୍ଯବାରଯନ୍॥ 8-46-9 (57222) 
ତେ ବ୍ଯମୁଞ୍ଚଞ୍ଛରବ୍ରାତାନ୍ନାନାଲିଙ୍ଗାନ୍ସମନ୍ତତଃ।
ସ ତୈରଭ୍ଯର୍ଦ୍ଯମାନସ୍ତୁ ଭୀମସେନୋ ମହାବଲଃ॥ 8-46-10 (57223) 
ତେଷାମାପତତାଂ କ୍ଷିପ୍ରଂ ସୁତାନାଂ ତେ ଜନାଧିପ।
ରଥୈଃ ପଞ୍ଚଶତୈଃ ସାର୍ଧଂ ପଞ୍ଚାଶଦହନଦ୍ରଥାନ୍॥ 8-46-11 (57224) 
ବିବିତ୍ସୋସ୍ତୁ ତତଃ କ୍ରୁଦ୍ଧୋ ଭଲ୍ଲେନାପାହରଚ୍ଛିରଃ।
ଭୀମସେନୋ ମହାରାଜ ତତ୍ପପାତ ହତଂ ଭୁବି॥ 8-46-12 (57225) 
ସକୁଣ୍ଡଲଶିରସ୍ତ୍ରାଣଂ ପୂର୍ଣଚନ୍ଦ୍ରୋପମଂ ତଥା।
`ଅଶୋଭତ ମହାରାଜ ପୂର୍ଣଚନ୍ଦ୍ର ଇବାମ୍ବରେ'॥ 8-46-13 (57226) 
ତଂ ଦୃଷ୍ଟ୍ବା ନିହତଂ ଶୂରଂ ଭ୍ରାତରଃ ସର୍ବତସ୍ତଦା।
ଅଭ୍ଯଦ୍ରବନ୍ତ ସମରେ ଭୀମଂ ଭୀମପରାକ୍ରମମ୍॥ 8-46-14 (57227) 
ତତୋଽପରାଭ୍ଯାଂ ଭଲ୍ଲାଭ୍ଯାଂ ପୁତ୍ରଯୋସ୍ତେ ମହାହବେ।
ଜହାର ସମରେ ପ୍ରାଣାନ୍ଭୀମୋ ଭୀମପରାକ୍ରମଃ॥ 8-46-15 (57228) 
ତୌ ଧରାମନ୍ବପଦ୍ଯେତାଂ ବାତରୁଗ୍ଣାବିବ ଦ୍ରୁମୌ।
ବିକଟଶ୍ଚ ସହଶ୍ଚୋମୌ ଦେବପୁତ୍ରୋପମୌ ନୃପ॥ 8-46-16 (57229) 
ତତସ୍ତୁ ତ୍ବରିତୋ ଭୀମଃ କ୍ରାଥଂ ନିନ୍ଯେ ଯମକ୍ଷଯମ୍।
ନାରାଚେନ ସୁତୀକ୍ଷ୍ଣେନ ସ ହତୋ ନ୍ଯପତଦ୍ଭୁବି॥ 8-46-17 (57230) 
ହାହାକାରସ୍ତତସ୍ତୀବ୍ରଃ ସମ୍ବଭୂବ ଜନେଶ୍ବର।
ବଧ୍ଯମାନେଷୁ ବୀରେଷୁ ତବ ପୁତ୍ରେଷୁ ଧନ୍ବିଷୁ॥ 8-46-18 (57231) 
ତେଷାଂ ସୁଲୁଲିତେ ସୈନ୍ଯେ ପୁନର୍ଭୀମୋ ମହାବଲଃ।
ନନ୍ଦୋପନନ୍ଦୌ ସମରେ ପ୍ରୈଷଯଦ୍ଯମସାଦନମ୍॥ 8-46-19 (57232) 
ତତସ୍ତେ ପ୍ରାଦ୍ରବନ୍ଭୀତାଃ ପୁତ୍ରାସ୍ତେ ବିହ୍ବଲୀକୃତାଃ।
ଭୀମସେନଂ ରଣେ ଦୃଷ୍ଟ୍ବା କାଲାନ୍ତକଯମୋପମମ୍॥ 8-46-20 (57233) 
ପୁତ୍ରାଂସ୍ତେ ନିହତାନ୍ଦୃଷ୍ଟ୍ବା ସୂତପୁତ୍ରଃ ସୁଦୁର୍ମନାଃ।
ହଂସବର୍ଣାନ୍ହଯାନ୍ଭୂଯଃ ପ୍ରୈଷଯଦ୍ଯତ୍ର ପାଣ୍ଡବଃ॥ 8-46-21 (57234) 
ତେ ପ୍ରେଷିତା ମହାରାଜ ମଦ୍ରରାଜେନ ବାଜିନଃ।
ଭୀମସେନରଥଂ ପ୍ରାପ୍ଯ ସମସଜ୍ଜନ୍ତ ବେଗିତାଃ॥ 8-46-22 (57235) 
ସ ସନ୍ନିପାତସ୍ତୁମୁଲୋ ଘୋରରୂପୋ ବିଶାମ୍ପତେ।
ଆସୀଦ୍ରୌଦ୍ରୋ ମହାରାଜ କର୍ଣପାଣ୍ଡବଯୋର୍ମୃଧେ॥ 8-46-23 (57236) 
ଦୃଷ୍ଟ୍ବା ମମ ମହାରାଜ ତୌ ସମେତୌ ମହାରଥୌ।
ଆସୀଦ୍ବୁଦ୍ବିଃ କଥଂ ଯୁଦ୍ବମେତଦଦ୍ଯ ଭବିଷ୍ଯତି॥ 8-46-24 (57237) 
ତତୋ ଭୀମୋ ରଣଶ୍ଲାଘୀ ଛାଦଯାମାସ ପତ୍ରିଭିଃ।
କର୍ଣଂ ରଣେ ମହାରାଜ ପୁତ୍ରାଣାଂ ତବ ପଶ୍ଯତାମ୍॥ 8-46-25 (57238) 
ତତଃ କର୍ଣୋ ଭୃଶଂ କ୍ରୁଦ୍ଧୋ ଭୀମଂ ନବଭିରାଯସୈଃ।
ବିବ୍ଯାଧ ପରମାସ୍ତ୍ରଜ୍ଞୋ ଭଲ୍ଲୈଃ ସନ୍ନତପର୍ବଭିଃ॥ 8-46-26 (57239) 
ତାନ୍ନିହତ୍ଯ ମହାବାହୁର୍ଭୀମୋ ଭୀମପରାକ୍ରମଃ।
ଆକର୍ଣପୂର୍ଣୈର୍ବିଶିଖୈଃ କର୍ଣଂ ବିବ୍ଯାଧ ସପ୍ତଭିଃ॥ 8-46-27 (57240) 
ତତଃ କର୍ଣୋ ମହାରାଜ ଆଶୀବିଷ ଇବ ଶ୍ବସନ୍।
ଶରବର୍ଷେଣ ମହତା ଛାଦଯାମାସ ପାଣ୍ଡବମ୍॥ 8-46-28 (57241) 
ଭୀମୋଽପି ତତଂ ଶରବ୍ରାତୈଶ୍ଛାଦଯିତ୍ବା ମହାରଥମ୍।
ପଶ୍ଯତାଂ କୌରବେଯାଣାଂ ବିନନର୍ଦ ମହାବଲଃ॥ 8-46-29 (57242) 
ତତଃ କର୍ଣୋ ଭୃଶଂ କ୍ରୁଦ୍ଧୋ ଦୃଢମାଦାଯ କାର୍ମୁକମ୍।
ଭୀମଂ ବିବ୍ଯାଧ ଦଶଭିଃ କଙ୍କପତ୍ରୈଃ ଶିଲାଶିତୈଃ। 
କାର୍ମୁକଂ ଚାସ୍ଯ ଚିଚ୍ଛେଦ ଭଲ୍ଲେନ ନିଶିତେନ ଚ॥  8-46-30 (57243) 
ତତୋ ଭୀମୋ ମହାବାହୁର୍ହେମପଟ୍ଟବିଭୂଷିତମ୍।
ପରିଘଂ ଘୋରମାଦାଯ ମୃତତ୍ଯୁଦଣ୍ଡମିବାପରମ୍। 
କର୍ଣସ୍ଯ ନିଧନାକାଙ୍କ୍ଷୀ ଚିକ୍ଷେପାତିବଲୋ ନଦନ୍॥  8-46-31 (57244) 
ତମାପତନ୍ତଂ ପରିଘଂ ବଜ୍ରାଶନିସମସ୍ବନମ୍।
ଚିଚ୍ଛେଦ ବହୁଧା କର୍ଣଃ ଶରୈରାଶୀବିଷୋପମୈଃ॥ 8-46-32 (57245) 
ତତଃ କାର୍ମୁକମାଦାଯ ଭୀମୋ ଦୃଢତରଂ ତଦା।
ଛାଦଯାମାସ ବିଶିଖୈଃ କର୍ଣଂ ପରବଲାର୍ଦନମ୍॥ 8-46-33 (57246) 
ତତୋ ଯୁଦ୍ଧମଭୂଦ୍ଧୋରଂ କର୍ଣପାଣ୍ଡବଯୋର୍ମୃଧେ।
ବଲୀନ୍ଦ୍ରଯୋରିବ ମୁହୁଃ ପରସ୍ପରବଧୈଷିଣୋଃ॥ 8-46-34 (57247) 
ତତଃ କର୍ଣୋ ମହାରାଜ ଭୀମସେନଂ ତ୍ରିଭିଃ ଶରୈଃ।
ଆକର୍ଣପୂର୍ଣୈର୍ବିବ୍ଯାଧ ଦୃଢମାନମ୍ଯ କାର୍ମୁକମ୍॥ 8-46-35 (57248) 
ସୋଽତିବିଦ୍ଧୋ ମହେଷ୍ବାସଃ କର୍ଣେନ ବଲିନାଂ ବରଃ।
ଘୋରମାଦତ୍ତ ବିଶିଖଂ କର୍ଣକାଯାବଦାରଣମ୍॥ 8-46-36 (57249) 
ତସ୍ଯ ଭିତ୍ତ୍ବା ତନୁତ୍ରାଣଂ ଭିତ୍ତ୍ବା କାଯଂ ଚ ସାଯକଃ।
ପ୍ରାବିଶଦ୍ବରଣୀଂ ରାଜନ୍ବଲ୍ମୀକମିବ ପନ୍ନଗଃ॥ 8-46-37 (57250) 
ସ ତେନାତିପ୍ରହାରେଣ ବ୍ଯଥିତୋ ବିହ୍ବଲନ୍ନିବ॥
ସଞ୍ଚଚାଲ ରଥେ କର୍ଣଃ କ୍ଷିତିକମ୍ପେ ଯଥାଽଚଲଃ॥ 8-46-38 (57251) 
ତତଃ କର୍ଣୋ ମହାରାଜ ରୋଷାମର୍ଷସମନ୍ବିତଃ।
ଭୀମଂ ତଂ ପଞ୍ଚବିଂଶତ୍ଯା ନାରାଚାନାଂ ସମାର୍ପଯତ୍॥ 8-46-39 (57252) 
ଚିଚ୍ଛେଦ କାର୍ମୁକଂ ତୂର୍ଣଂ ପାଣ୍ଡବସ୍ଯାଶୁ ପତ୍ରିଣା॥  8-46-40 (57253) 
ତତତୋ ମୁହୂର୍ତାଦ୍ରାଜେନ୍ଦ୍ର ନାତିକୃଚ୍ଛ୍ରାଦ୍ବସନ୍ନିବ।
ବିରଥଂ ଭୀମକର୍ମାଣଂ ଭୀମଂ କର୍ଣଶ୍ଚକାର ହ॥ 8-46-41 (57254) 
ବିରଥୋ ଭରତଶ୍ରେଷ୍ଠ ପ୍ରହସନ୍ନନିଲୋପମଃ।
ଗଦାଂ ଗୃହ୍ଯ ମହାବାହୁରପତତ୍ସ୍ଯନ୍ଦନୋତ୍ତମାତ୍॥ 8-46-42 (57255) 
ଗଦଯା ଚ ମହାରାଜ କର୍ଣସ୍ଯ ରଥକୂବରମ୍।
ପୋଥଯାମାସ ସଙ୍କ୍ରୁଦ୍ଧଃ ସମରେ ଶତ୍ରୁତାପନଃ॥ 8-46-43 (57256) 
ସ କ୍ରୋଧବଶମାପନ୍ନଃ ପାଣ୍ଡୁପୁତ୍ରଃ ପ୍ରତାପବାନ୍।
ବିଦ୍ରାବ୍ଯ ଗଦଯା ବୀରସ୍ତବ ପୁତ୍ରାନ୍ମହାହବେ॥ 8-46-44 (57257) 
ନାଗାନ୍ସପ୍ତଶତାନ୍ରାଜନ୍ନୀଷାଦନ୍ତାନ୍ପ୍ରହାରିଣଃ।
ବ୍ଯଧମତ୍ସହସା ଭୀମଃ କ୍ରୁଦ୍ଧରୂପଃ ପରନ୍ତପଃ॥ 8-46-45 (57258) 
ଦନ୍ତବେଷ୍ଟେଷୁ ନେତ୍ରେଷୁ କୁମ୍ଭେଷୁ ଚ କଟେଷୁ ଚ।
ମର୍ମସ୍ବପି ଚ ମର୍ମଜ୍ଞସ୍ତାନ୍ନାଗାନବଧୀଦ୍ବଲୀ॥ 8-46-46 (57259) 
`ଅର୍ଦିତା ଭୀମସେନେନ ବିନଦନ୍ତୋ ଭୃଶାତୁରାଃ'।
ତତସ୍ତେ ପ୍ରାଦ୍ରବନ୍ଭୀତାଃ ପ୍ରହତାଶ୍ଚ ପୁନଃପୁନଃ। 
ମହାମାତ୍ରାସ୍ତମାବବ୍ରୁର୍ମେଘା ଇବ ଦିବାକରମ୍॥  8-46-47 (57260) 
ତାନ୍ସ ସପ୍ତଶତାନ୍ନାଗାନ୍ସାରୋହାଯୁଧକେତନାନ୍।
ଭୂମିଷ୍ଠୋ ଗଦଯା ଜଘ୍ନେ ବଜ୍ରେଣେନ୍ଦ୍ର ଇବାଚଲାନ୍॥ 8-46-48 (57261) 
ତତଃ ସୁବଲପୁତ୍ରସ୍ଯ ନାଗାନତିବଲାନ୍ପୁନଃ।
ପୋଥଯାମାସ କୌନ୍ତେଯୋ ଦ୍ବିପଞ୍ଚାଶଦରିନ୍ଦମଃ॥ 8-46-49 (57262) 
ତଥା ରଥଶତତଂ ସାଗ୍ରଂ ପତ୍ତୀଂଶ୍ଚ ଶତଶୋଽପରାନ୍।
ନ୍ଯହନତ୍ପାଣ୍ଡବୋ ଯୁଦ୍ଧେ ତାପଯଂସ୍ତବ ବାହିନୀମ୍॥ 8-46-50 (57263) 
ପ୍ରତାପ୍ଯମାନଂ ସୂର୍ଯେଣ ଭୀମେନ ଚ ମହାତ୍ମନା।
ତବ ସୈନ୍ଯଂ ସଞ୍ଚୁକୋଚ ଚର୍ମାଗ୍ନାବାହିତଂ ଯଥା॥ 8-46-51 (57264) 
ତେ ଭୀମଭଯସନ୍ତ୍ରସ୍ତାସ୍ତାବକା ଭରତର୍ଷଭ।
ବିହାଯ ସମରେ କର୍ଣଂ ଦୁଦ୍ରୁବୁର୍ବୈ ଦିଶୋ ଦଶ॥ 8-46-52 (57265) 
ରଥାଃ ପଞ୍ଚଶତାଶ୍ଚାନ୍ଯେ ହାଦିନଃ ଶରବର୍ଷିଣଃ।
ଭୀମମଭ୍ଯଦ୍ରବନ୍ଘ୍ନନ୍ତଃ ଶରପୂଗୈଃ ସମନ୍ତତଃ॥ 8-46-53 (57266) 
ତାନ୍ସ ପଞ୍ଚଶତାନ୍ବୀରାନ୍ସପତାକଧ୍ବଜାଯୁଧାନ୍।
ପୋଥଯାମାସ ଗଦଯା ଭୀମୋ ବିଷ୍ଣୁରିବାସୁରାନ୍॥ 8-46-54 (57267) 
ତତଃ ଶକୁନିନିର୍ଦିଷ୍ଟାଃ ସାଦିନଃ ଶୂରସମ୍ମତାଃ।
ତ୍ରିସାହସ୍ରାଣ୍ଯଭିଯଯୁଃ ଶରଶକ୍ତ୍ଯୃଷ୍ଟିପାଣଯଃ॥ 8-46-55 (57268) 
ତାନ୍ପ୍ରତ୍ଯୁଦ୍ଗମ୍ଯ ଯବନାନ୍ସାଶ୍ବାରୋହାଂସ୍ତଦାଽରିହା।
ବିବିଧାନ୍ବିଚରନ୍ମାର୍ଗାନ୍ଗଦଯା ସମପୋଥଯତ୍॥ 8-46-56 (57269) 
ତେଷାମାସୀନ୍ମହାଞ୍ଛବ୍ଦସ୍ତାଡିତାନାଂ ଚ ସର୍ବଶଃ।
ଅଗ୍ନିଭିର୍ଦହ୍ଯମାନାନାଂ ନଲାନାମିବ ଭାରତ॥ 8-46-57 (57270) 
ଏବଂ ସୁବଲପୁତ୍ରସ୍ଯ ତ୍ରିସାହସ୍ରାନ୍ହଯୋତ୍ତମାନ୍।
ହତ୍ବାଽନ୍ଯଂ ରଥମାସ୍ଥାଯ କ୍ରୁଦ୍ଧୋ ରାଧେଯମଭ୍ଯଯାତ୍॥ 8-46-58 (57271) 
କର୍ଣୋଽପି ସମରେ ରାଜନ୍ଧର୍ମପୁତ୍ରମରିନ୍ଦମମ୍।
ସ ଶରୈଶ୍ଛାଦଯାମାସ ସାରଥିଂ ଚାପ୍ଯପାତଯତ୍॥ 8-46-59 (57272) 
ତତଃ ସ ପ୍ରଦ୍ରୁତଂ ସୈନ୍ଯଂ ଦୃଷ୍ଟ୍ବା କର୍ଣୋ ମହାରଥଃ।
ଅନ୍ବଧାବତ୍କିରନ୍ବାଣୈଃ କଙ୍କପତ୍ରୈରଜିହ୍ମଗୈଃ॥ 8-46-60 (57273) 
ରାଜାନମଭିଧାବନ୍ତଂ ଶରୈରାବୃତ୍ଯ ରୋଦସୀ।
କ୍ରୁଦ୍ଧଃ ପ୍ରଚ୍ଛାଦଯାମାସ ଶରଜାଲେନ ମାରୁତିଃ॥ 8-46-61 (57274) 
ସନ୍ନିବୃତ୍ତସ୍ତତସ୍ତୂର୍ଣଂ ରାଧେଯଃ ଶତ୍ରୁକର୍ଶନଃ।
ଭୀମଂ ପ୍ରଚ୍ଛାଦଯାମାସ ସମନ୍ତାନ୍ନିଶିତୈଃ ଶରୈଃ॥ 8-46-62 (57275) 
ଭୀମସେନରଥପ୍ରେପ୍ସୁଂ କର୍ଣଂ ଭାରତ ସାତ୍ଯକିଃ।
ଅଭ୍ଯର୍ଦଯଦମେଯାତ୍ମା ପାର୍ଷ୍ଣିଗ୍ରହଣକାରଣାତ୍॥ 8-46-63 (57276) 
ଭୀମସେନରଥପ୍ରେପ୍ସୁଂ କର୍ଣୋ ଭାରତ ସାତ୍ଯକିମ୍।
ଅଭ୍ଯବର୍ତତ ଶୈନେଯମର୍ଦଯଞ୍ଛରବୃଷ୍ଟିଭିଃ॥ 8-46-64 (57277) 
ତାବନ୍ଯୋନ୍ଯଂ ସମାସାଦ୍ଯ ବୃଷଭୌ ସର୍ବଧନ୍ବିନାମ୍।
ବିସୃଜନ୍ତୌ ଶରାନ୍ଦୀପ୍ତାନ୍ବିଭ୍ରାଜେତାଂ ମନସ୍ବିନୌ॥ 8-46-65 (57278) 
ତାଭ୍ଯାଂ ବିଯତି ରାଜେନ୍ଦ୍ର ବିତତତତଂ ଭୀମଦର୍ଶନମ୍।
କୌଞ୍ଚପୃଷ୍ଠାରୁଣଂ ରୌଦ୍ରଂ ବାଣଜାଲଂ ବ୍ଯଦୃଶ୍ଯତ॥ 8-46-66 (57279) 
ନୈବ ସୂର୍ଯପ୍ରଭା ରାଜନ୍ନ ଦିଶଃ ପ୍ରଦିଶସ୍ତଥା।
ପ୍ରାଜ୍ଞାସିଷ୍ମ ବଯଂ ତେ ବା ଶରୈର୍ମୁକ୍ତୈଃ ସହସ୍ରଶଃ॥ 8-46-67 (57280) 
ମଧ୍ଯାହ୍ନେ ତପତୋ ରାଜନ୍ଭାସ୍କରସ୍ଯ ମହାପ୍ରଭାଃ।
ହୃତାଃ ସର୍ବାଃ ଶରୌଘୈସ୍ତୈଃ କର୍ଣମାଧବଯୋସ୍ତଦା॥ 8-46-68 (57281) 
ସୌବଲଂ କୃତବର୍ମାଣଂ ଦ୍ରୌଣିମାଧିରଥିଂ କୃପମ୍।
ସଂସକ୍ତାନ୍ପାଣ୍ଡବୈର୍ଦୃଷ୍ଟ୍ବା ନିବୃତ୍ତାଃ କୁରବଃ ପୁନଃ॥ 8-46-69 (57282) 
ତେଷାମାପତତାଂ ଶବ୍ଦସ୍ତୀତ୍ର ଆସୀଦ୍ବିଶାମ୍ପତେ।
ଉଦ୍ବୃତ୍ତାନାଂ ଯଥା ବୃଷ୍ଟ୍ଯା ସାଗରାଣାଂ ଭଯାବହଃ॥ 8-46-70 (57283) 
ତେ ସେନେ ଭୃଶସଂସକ୍ତେ ଦୃଷ୍ଟ୍ବାଽନ୍ଯୋନ୍ଯଂ ମହାହବେ।
ହର୍ଷେଣ ମହତା ଯୁକ୍ତେ ପରିଗୃହ୍ଯ ପରସ୍ପରମ୍॥ 8-46-71 (57284) 
ତତଃ ପ୍ରବବୃତେ ଯୁଦ୍ଧଂ ମଧ୍ଯଂ ପ୍ରାପ୍ତେ ଦିବାକରେ।
ଯାଦୃଶଂ ନୈବମସ୍ମାଭିର୍ଦୃଷ୍ଟପୂର୍ବଂ ନ ଚ ଶ୍ରୁତମ୍॥ 8-46-72 (57285) 
ବଲୌଘସ୍ତୁ ସମାସାଦ୍ଯ ବଲୌଘଂ ସହସା ରଣେ।
ଉପସର୍ପତ ବେଗେନ ବାର୍ଯୋଘ ଇବ ସାଗରମ୍॥ 8-46-73 (57286) 
ଆସୀନ୍ନିନାଦଃ ସୁମହାନ୍ବାଣୌଘାନାଂ ପରସ୍ପରମ୍।
ଗର୍ଜତାଂ ସାଗରୌଘାଣାଂ ଯଥା ସ୍ଯାନ୍ନିଃସ୍ବନୋ ମହାନ୍॥ 8-46-74 (57287) 
ତେ ତୁ ସେନେ ସମାସାଦ୍ଯ ବେଗବତ୍ଯୌ ପରସ୍ପରମ୍।
ଏକୀଭାବମନୁପ୍ରାପ୍ତେ ନଦ୍ଯାବିବ ସମାଗମେ॥ 8-46-75 (57288) 
ତତଃ ପ୍ରବବୃତେ ଯୁଦ୍ଧଂ ଘୋରରୂପଂ ବିଶାମ୍ପତେ।
କୁରୂଣାଂ ପାଣ୍ଡବାନାଂ ଚ ଲିପ୍ସତାଂ ସୁମହଦ୍ଯଶଃ॥ 8-46-76 (57289) 
ଶୂରାଣାଂ ଗର୍ଜତାଂ ତତ୍ର ହ୍ଯବିଚ୍ଛେଦକୃତା ଗିରଃ।
ଶ୍ରୁଯନ୍ତେ ବିବିଧା ରାଜନ୍ନାମାନ୍ଯୁଦ୍ଦିଶ୍ଯ ଭାରତ॥ 8-46-77 (57290) 
ଯସ୍ଯ ଯଦ୍ଧି ରଣେ ବ୍ଯଙ୍ଗଂ ପିତୃତୋ ମାତୃତୋଽପି ବା।
କର୍ମତଃ ଶୀଲତୋ ବାଽପି ସ ତଚ୍ଛ୍ରାବଯତେ ଯୁଧି॥ 8-46-78 (57291) 
ତାନ୍ଦୃଷ୍ଟ୍ବା ସମରେ ଶୂଶାଂସ୍ତର୍ଜମାନାନ୍ପରସ୍ପରମ୍।
ଅଭବନ୍ମେ ମତୀ ରାଜନ୍ନୈଷାମସ୍ତୀତି ଜୀବିତମ୍॥ 8-46-79 (57292) 
ତେଷାଂ ଦୃଷ୍ଟ୍ବା ତୁ କ୍ରୁଦ୍ଧାନାଂ ବପୂଂଷ୍ଯମିତତେଜସାମ୍।
ଅଭବନ୍ମେ ଭଯଂ ତୀବ୍ରଂ କଥମେତଦ୍ଭବିଷ୍ଯତି॥ 8-46-80 (57293) 
ତତସ୍ତେ ପାଣ୍ଡବା ରାଜନ୍କୌରବାଶ୍ଚ ମହାରଥାଃ।
ତତକ୍ଷୁଃ ସାଯକୈସ୍ତୂର୍ଣମନ୍ଯୋନ୍ଯଂ ବିଜଯୈଷିଣଃ॥ ॥ 8-46-81 (57294) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଷଟ୍ଚତ୍ବାରିଂଶୋଽଧ୍ଯାଯଃ॥ 46 ॥






କର୍ଣପର୍ବ - ଅଧ୍ଯାଯ 047

॥ ଶ୍ରୀଃ ॥

8.47. ଅଧ୍ଯାଯଃ 047 

Mahabharata - Karna Parva - Chapter Topics

ସଙ୍କୁଲଯୁଦ୍ଧମ୍॥ 1 ॥

Mahabharata - Karna Parva - Chapter Text

8-47-0 (57295) 
ସଞ୍ଜଯ ଉବାଚ। 8-47-0x (4965) 
କ୍ଷତ୍ରିଯାସ୍ତେ ମହାରାଜ ପରସ୍ପରବଧୈଷିଣଃ।
ଅନ୍ଯୋନ୍ଯଂ ସମରେ ଜଘ୍ନୁଃ କୃତବୈରା ମହୌଜସଃ॥ 8-47-1 (57296) 
ରଥୌଘାଶ୍ଚ ହଯୌଘାଶ୍ଚ ନରୌଘାଶ୍ଚ ସମନ୍ତତଃ।
ଗଜୌଘାଶ୍ଚ ମହାରାଜ ସଂସକ୍ତାଶ୍ଚ ପରସ୍ପରମ୍॥ 8-47-2 (57297) 
ଗଦାନାଂ ପରିଘାଣାଂ ଚ ଶକ୍ତୀନାଂ ଚ ପରସ୍ପରମ୍।
ପ୍ରାସାନାଂ ଭିଣ୍ଡିପାଲାନାଂ ମୁସୁଣ୍ଠୀନାଂ ଚ ସର୍ବଶଃ॥ 8-47-3 (57298) 
ସମ୍ପାତଂ ଚାନୁପଶ୍ଯାମ ସଙ୍ଗ୍ରାମେ ଭୃଶଦାରୁଣେ।
ଶଲଭା ଇବ ସମ୍ପେତୁଃ ଶରବୃଷ୍ଟ୍ଯଃ ସମନ୍ତତଃ॥ 8-47-4 (57299) 
ନାଗାନ୍ନାଗାଃ ସମାସାଦ୍ଯ ବ୍ଯଧମନ୍ତ ପରସ୍ପରମ୍।
ହଯା ହଯାଂଶ୍ଚ ସମରେ ରଥିନୋ ରଥିନସ୍ତଥା॥ 8-47-5 (57300) 
ପତ୍ତଯଃ ପତ୍ତିସଙ୍ଘାଂଶ୍ଚ ହଯସଙ୍ଘାଂଶ୍ଚ ପତ୍ତଯଃ।
ପତ୍ତଯୋ ରଥମାତଙ୍ଗାନ୍ରଥା ହସ୍ତ୍ଯଶ୍ବମେବ ଚ। 
ନାଗାଶ୍ଚ ସମରେ ତ୍ର୍ଯଙ୍ଗଂ ମମୃଦୁଃ ଶୀଘ୍ରଗା ନୃପ॥  8-47-6 (57301) 
ବଧ୍ଯତାଂ ତତ୍ର ଶୂରାଣାଂ କ୍ରୋଶତାଂ ଚ ପରସ୍ପରମ୍।
ଘୋରମାଯୋଧନଂ ଜଜ୍ଞେ ପଶୂନାଂ ଘାତନେ ଯଥା॥ 8-47-7 (57302) 
ରୁଧିରେଣ ସମାସ୍ତୀର୍ଣା ବଭୌ ଭାରତ ମେଦିନୀ।
ଶକ୍ରଗୋପଗଣାକୀର୍ଣା ପ୍ରାବୃଷୀବ ବସୁନ୍ଧରା॥ 8-47-8 (57303) 
ଯଥା ବା ବାସସୀ ଶୁକ୍ଲେ ମହାରଜନରଞ୍ଜିତେ।
ବିଭ୍ରତୀ ଯୁବତୀ ଶ୍ଯାମା ତଦ୍ବଦାସୀଦ୍ବସୁନ୍ଧରା॥ 8-47-9 (57304) 
`ବଦ୍ବଚୂଡାମଣିଧରୈଃ ଶିରୋଭିଶ୍ଚାରୁକୁଣ୍ଡଲୈଃ।
ଉଜ୍ଝିତୈର୍ବୃଷଭାକ୍ଷାଣାଂ ଭ୍ରାଜତେ ସ୍ମ ବସୁନ୍ଧରା'॥ 8-47-10 (57305) 
ଶଶଶୋଣିତଦିଗ୍ଧେବ ଶାତକୁମ୍ଭମଯୀବ ଚ।
`ଭୂର୍ବଭୌ ଭରତଶ୍ରେଷ୍ଠ ଶାନ୍ତାର୍ଚିର୍ଭିରିବାନଲୈଃ॥'  8-47-11 (57306) 
ଛିନ୍ନାନାଂ ଚୋତ୍ତମାଙ୍ଗାନାଂ ବାହୂନାଂ ଚୋରୁଭିଃ ସହ।
କୁଣ୍ଡଲାନାଂ ପିନଦ୍ଧାନାଂ ଭୂଷଣାନାଂ ଚ ଭାରତ॥ 8-47-12 (57307) 
ନିଷ୍କାଣାଂ ହେମସୂତ୍ରାଣାଂ ଶରୀରାଣାଂ ଚ ଧନ୍ବିନାମ୍।
ଚର୍ମଣାଂ ସପତାକାନାଂ ସଙ୍ଘାସ୍ତତ୍ରାପତନ୍ଭୁବି।  8-47-13 (57308) 
`ଅଗମ୍ଯକଲ୍ପା ପୃଥିବୀ ସର୍ବତୋ ଭୃଶକର୍ଦମା'॥
ଗଜା ଗଜାନ୍ସମାସାଦ୍ଯ ବିଷାଣୈରାର୍ଦଯନ୍ନୃପ। 
ବିଷାଣାଗ୍ରହତାସ୍ତତ୍ର ଭ୍ରାଜନ୍ତେ ଦ୍ବିରଦୋତ୍ତମାଃ।
ରୁଧିରେଣାବସିକ୍ତାଙ୍ଗା ଗୈରିକପ୍ରସ୍ରବା ଇବ।
`ପ୍ରାବୃଟ୍କାଲେ ମହାରାଜ ମେଘା ଇବ ସବିଦ୍ଯୁତଃ'॥  8-47-14 (57309) 
ସ୍ଯନ୍ଦମାନା ଯଥା ଭାନ୍ତି ପର୍ବତା ଧାତୁମଣ୍ଡିତାଃ।
`ତଥା ରେଜୂ ରଣେ ନାଗା ରୁଧିରେଣ ସମାପ୍ଲୁତାଃ'॥ 8-47-15 (57310) 
ତୋମରାନ୍ସାଦିଭିର୍ମୁକ୍ତାନ୍ପ୍ରତିମାନସ୍ଥିତାନ୍ବହୂନ୍।
ହସ୍ତୈରୁଦ୍ଧୃତ୍ଯ ତାନ୍ନାଗା ବଭଞ୍ଜୁଶ୍ଚାପରେ ରଣେ॥ 8-47-16 (57311) 
ନାରାଚୈଶ୍ଛିନ୍ନବର୍ମାଣୋ ଭ୍ରାଜନ୍ତେ ସ୍ମ ଗଜୋତ୍ତମାଃ।
ହିମାଗମେ ଯଥା ରାଜନ୍ବ୍ଯଭ୍ରା ଇବ ମହୀଧରାଃ॥ 8-47-17 (57312) 
ଶରୈଃ କନକପୁଙ୍ଖୈଶ୍ଚ ଚିତା ରେର୍ଜୁର୍ଗଜୋତ୍ତମାଃ।
ଉଲ୍କାଭିଃ ସମ୍ପ୍ରଦୀପ୍ତାଗ୍ରାଃ ପର୍ବତା ଇବ ଭାରତ॥ 8-47-18 (57313) 
କେଚିଦଭ୍ଯାହତା ନାଗୈର୍ନାଗା ନଗବରୋପମାଃ।
ନ ଚେଲୁଃ ସମରାତ୍ତସ୍ମାଚ୍ଛିନ୍ନପକ୍ଷା ଇବାଦ୍ରଯଃ॥ 8-47-19 (57314) 
ଅପରେ ପ୍ରାଦ୍ରବନ୍ନାଗାଃ ଶରାର୍ତା ବ୍ରଣପୀଡିତାଃ।
ପ୍ରତିମାନୈଶ୍ଚ କୁମ୍ଭୈଶ୍ଚ ପେତୁରୁର୍ବ୍ଯାଂ ମହାହବେ॥ 8-47-20 (57315) 
ନିଷେଦୁଃ ସିଂହବଚ୍ଚାନ୍ଯେ ନଦନ୍ତୋ ଭୈରବାନ୍ରବାନ୍।
ବେମୁଶ୍ଚ ବହବୋ ରାଜଂଶ୍ଚୁକ୍ରୁଶୁଶ୍ଚାପରେ ଗଜାଃ॥ 8-47-21 (57316) 
ହଯାଶ୍ଚ ନିହତା ବାଣୈର୍ହେମଭାଣ୍ଡବିଭୂଷିତାଃ।
ନିଷେଦୁଶ୍ଚୈବ ମମ୍ଲୁଶ୍ଚ ବଭ୍ରମୁଶ୍ଚ ଦିଶୋ ଦଶ॥ 8-47-22 (57317) 
ଅପରେ କ୍ଲିଶ୍ଯମାନାଶ୍ଚ ବ୍ଯବେଷ୍ଟନ୍ତ ମହୀତଲେ।
ଭାବାନ୍ବହୁବିଧାଂଶ୍ଚକ୍ରୁସ୍ତାଡିତାଃ ଶରତୋମରୈଃ॥ 8-47-23 (57318) 
ନରାସ୍ତୁ ନିହତା ଭୂମୌ କୂଜନ୍ତସ୍ତତ୍ର ମାରିପ।
ଦୃଷ୍ଟ୍ବା ଚ ବାନ୍ଧବାନନ୍ଯେ ପିତୄନନ୍ଯେ ପିତାମହାନ୍॥ 8-47-24 (57319) 
ଧାବମାନାନ୍ପରାଂଶ୍ଚାନ୍ଯେ ଦୃଷ୍ଟ୍ବାନ୍ଯେ ତତ୍ର ଭାରତ।
ଖ୍ଯାତାନି ଗୋତ୍ରନାମାନି ଶଶଂସୁରିତରେତରମ୍॥ 8-47-25 (57320) 
ତେଷାଂ ଛିନ୍ନା ମହାରାଜ ଭୁଜାଃ କନକଭୂଷଣାଃ।
ଉଦ୍ବେଷ୍ଟନ୍ତେ ବିବେଷ୍ଟନ୍ତେ ଭ୍ରମନ୍ତି ହ୍ଯୁତ୍ପତନ୍ତି ଚ॥ 8-47-26 (57321) 
ନିପତନ୍ତି ତଥୈବାନ୍ଯେ ସ୍ଫୁରନ୍ତି ଚ ସହସ୍ରଶଃ।
ବେଗାଂଶ୍ଚାନ୍ଯେ ରମେ ଚକ୍ରୁଃ ପଞ୍ଚାସ୍ଯା ଇବ ପନ୍ନଗାଃ॥ 8-47-27 (57322) 
ତେ ଭୁଜା ଭୋଗିଭୋଗାଭାଶ୍ଚନ୍ଦନାକ୍ତା ବିଶାମ୍ପତେ।
ଲୋହିତାର୍ଦ୍ରା ଭୃଶଂ ରେଜୁସ୍ତପନୀଯଧ୍ବଜା ଇବ॥ 8-47-28 (57323) 
ବର୍ତମାନେ ତଥା ଘୋରେ ସଙ୍କୁଲେ ସର୍ବତୋ ଦିଶମ୍।
ଅବିଜ୍ଞାତାଃ ସ୍ମ ଯୁଧ୍ଯନ୍ତେ ବିନିଘ୍ନନ୍ତଃ ପରସ୍ପରମ୍॥ 8-47-29 (57324) 
ଭୌମେନ ରଜସାକୀର୍ଣେ ଶସ୍ତ୍ରସମ୍ପାତସଙ୍କୁଲେ।
ନୈବ ସ୍ବେ ନ ପରେ ରାଜନ୍ବ୍ଯଜ୍ଞାଯନ୍ତ ତମୋବୃତାଃ॥ 8-47-30 (57325) 
ତଥା ତଦଭବଦ୍ଯୁଦ୍ଧଂ ଘୋରରୂପଂ ଭଯାନକମ୍।
ଲୋହିତୋଦା ମହାନଦ୍ଯଃ ପ୍ରସସ୍ରୁସ୍ତତ୍ର ଚାସକୃତ୍॥ 8-47-31 (57326) 
ଶୀର୍ଷପାଷାଣସଞ୍ଛନ୍ନାଃ କେଶଶୈବଲଶାଦ୍ବଲାଃ।
ଅସ୍ଥିମୀନସମାକୀର୍ଣା ଧନୁଃଶରଗଦୋଡୁପାଃ॥ 8-47-32 (57327) 
ମାଂସଶୋଣିତପଙ୍କିନ୍ଯୋ ଘୋରରୂପାଃ ସୁଦାରୁଣାଃ।
ନଦୀଃ ପ୍ରବର୍ତଯାମାସୁଃ ସୋଣିତୌଘବିବର୍ଧିନୀଃ॥ 8-47-33 (57328) 
ଭୀରୁବିତ୍ରାସକାରିଣ୍ଯଃ ଶୂରାଣାଂ ହର୍ଷବର୍ଧନାଃ।
ତା ନଦ୍ଯୋ ଘୋରରୂପାସ୍ତୁ ନଯନ୍ତ୍ଯୋ ଯମସାଦନମ୍॥ 8-47-34 (57329) 
ଅବଗାଢାନ୍ମଜ୍ଜଯନ୍ତ୍ଯଃ କ୍ଷତ୍ରସ୍ଯାଜନଯନ୍ଭଯମ୍।
କ୍ରବ୍ଯାଦାନାଂ ନରବ୍ଯାଘ୍ର ନର୍ଦତାଂ ତତ୍ରତତ୍ର ହ॥ 8-47-35 (57330) 
ଘୋରମାଯୋଧନଂ ଜଜ୍ଞେ ପ୍ରେତରାଜପୁରୋପମମ୍।
ଉତ୍ଥିତାନ୍ଯଗଣେଯାନି କବନ୍ଧାନି ସମନ୍ତତଃ॥ 8-47-36 (57331) 
ନୃତ୍ଯନ୍ତି ବୈ ଭୂତଗଣାଃ ସୁତୃପ୍ତା ମାଂସଶୋଣିତୈଃ।
ପୀତ୍ବା ଚ ଶୋଣିତଂ ତତ୍ର ବସାଂ ଭୁକ୍ତ୍ବା ଚ ଭାରତ॥ 8-47-37 (57332) 
ମେଦୋମଜ୍ଜାବସାମତ୍ତାସ୍ତୃପ୍ତା ମାଂସସ୍ଯ ଚୈବ ହ।
ଧାବମାନାଃ ସ୍ମ ଦୃଶ୍ଯନ୍ତେ କାକଗୃଘ୍ରବକାସ୍ତଥା॥ 8-47-38 (57333) 
ଶୂରାସ୍ତୁ ସମରେ ରାଜନ୍ଭଯଂ ତ୍ଯକ୍ତ୍ବା ସୁଦୁସ୍ତ୍ଯଜମ୍।
ଯୋଧବ୍ରତସମାଖ୍ଯାତାଶ୍ଚକ୍ରୁଃ କର୍ମାଣ୍ଯଭୀତବତ୍॥ 8-47-39 (57334) 
ଶରଶକ୍ତିସମାକୀର୍ଣେ କ୍ରବ୍ଯାଦଗଣସଙ୍କୁଲେ।
ବ୍ଯଚରନ୍ତ ରଣେ ଶୂରାଃ ଖ୍ଯାପଯନ୍ତଃ ସ୍ବପୌରୁଷମ୍॥ 8-47-40 (57335) 
ଅନ୍ଯୋନ୍ଯଂ ଶ୍ରାବଯନ୍ତି ସ୍ମ ନାମଗୋତ୍ରାଣି ଭାରତ।
ପିତୃନାମାନି ଚ ରଣେ ଗୋତ୍ରନାମାନି ବା ବିଭୋ॥ 8-47-41 (57336) 
ଶ୍ରାବଯାଣାଶ୍ଚ ବହବସ୍ତତ୍ର ଯୋଧା ବିଶାମ୍ପତେ।
ଅନ୍ଯୋନ୍ଯମବମୃଦ୍ରନ୍ତଃ ଶକ୍ତିତୋମରପଟ୍ଟସୈଃ॥ 8-47-42 (57337) 
ବର୍ତମାନେ ତଥା ଯୁଦ୍ଧେ ଘୋରରୂପେ ସୁଦାରୁଣେ।
ବ୍ଯଷୀଦତ୍କୌରବୀ ସେନା ଭିନ୍ନା ନୌରିବ ସାଗରେ॥ ॥ 8-47-43 (57338) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ସପ୍ତଚତ୍ବାରିଂଶୋଽଧ୍ଯାଯଃ॥ 47 ॥

Mahabharata - Karna Parva - Chapter Footnotes

8-47-4 ବୃଷ୍ଟ୍ଯଃ ବୃଷ୍ଟଯଃ॥ 8-47-47 ସପ୍ତଚତ୍ବାରିଂଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 048

॥ ଶ୍ରୀଃ ॥

8.48. ଅଧ୍ଯାଯଃ 048 

Mahabharata - Karna Parva - Chapter Topics

ଅର୍ଜୁନସ୍ଯ ସଂଶପ୍ତକୈର୍ଯୁଦ୍ଧମ୍॥ 1 ॥

Mahabharata - Karna Parva - Chapter Text

8-48-0 (57339) 
ସଞ୍ଜଯ ଉବାଚ। 8-48-0x (4966) 
ବର୍ତମାନେ ତଥା ଯୁଦ୍ଧେ କ୍ଷତ୍ରିଯାଣାଂ ନିମଜ୍ଜନେ।
ଗାଣ୍ଡୀବସ୍ଯ ମହାଘୋଷଃ ଶ୍ରୂଯତେ ଯୁଧି ମାରିଷ॥ 8-48-1 (57340) 
ସଂଶପ୍ତକାନାମକରୋତ୍କଦନଂ ଯତ୍ର ପାଣ୍ଡବଃ।
କୋସଲାନାଂ ତଥା ରାଜନ୍ନାରାଯଣବଲସ୍ଯ ଚ॥ 8-48-2 (57341) 
ସଂଶପ୍ତକାସ୍ତୁ ସମରେ ଶରବୃଷ୍ଟିଃ ସମନ୍ତତଃ।
ଅପାତଯନ୍ପାର୍ଥମୂର୍ଧ୍ନି ଜଯଗୃଦ୍ଧାଃ ପ୍ରମନ୍ଯବଃ॥ 8-48-3 (57342) 
ତାଂ ଶସ୍ତ୍ରବୃଷ୍ଟିମାଯାନ୍ତୀମୁରସା ଧାରଯନ୍ପ୍ରଭୁଃ।
ବ୍ଯଗାହତ ପରାନ୍ପାର୍ଥୋ ବିନିଘ୍ନନ୍ରଥିନାଂ ବରାନ୍॥ 8-48-4 (57343) 
ବିକ୍ଷୋଭ୍ଯ ତୁ ରଥାନୀକଂ କଙ୍କପତ୍ରୈଃ ଶିଲାଶିତୈଃ।
ଆସସାଦ ତତଃ ପାର୍ଥଃ ସୁଶର୍ମାଣଂ ମହାରଥମ୍॥ 8-48-5 (57344) 
ସ ତସ୍ଯ ଶରବର୍ଷାଣି ବବର୍ଷ ରଥିନାଂ ବରଃ।
ତଥା ସଂଶପ୍ତକାଶ୍ଚୈବ ପାର୍ଥସ୍ଯ ସମରେ ସ୍ଥିତାଃ॥ 8-48-6 (57345) 
ସୁଶର୍ମା ତୁ ତତଃ ପାର୍ଥଂ ବିଦ୍ଧ୍ବା ଦଶଭିରାଶୁଗୈଃ।
ଜନାର୍ଦନଂ ତ୍ରିଭିର୍ବାଣୈରହନଦ୍ଦକ୍ଷିଣେ ଭୁଜେ॥ 8-48-7 (57346) 
ତତୋଽପରେଣ ଭଲ୍ଲେନ କେତୁଂ ପାର୍ଥସ୍ଯ ମାରିଷ।
ବିବ୍ଯାଧ ସମରେ ରାଜନ୍ସୁଶର୍ମା କ୍ରୋଧମୂର୍ଚ୍ଛିତଃ॥ 8-48-8 (57347) 
ସ ବାନରବରୋ ରାଜନ୍ବିଶ୍ବକର୍ମକୃତୋ ମହାନ୍।
ନନାଦ ସୁମହାନାଦଂ ନୃତ୍ଯନ୍ନିବ ବିଭୀଷଯନ୍॥ 8-48-9 (57348) 
କପେସ୍ତୁ ନିନଦଂ ଶ୍ରୁତ୍ବା ସନ୍ତ୍ରସ୍ତା ତବ ବାହିନୀ।
ଭଯଂ ବିପୁଲମାସାଦ୍ଯ ନିଶ୍ଚେଷ୍ଟା ସମପଦ୍ଯତ॥ 8-48-10 (57349) 
ତତଃ ସା ଶୁଶୁଭେ ସେନା ନିଶ୍ଚେଷ୍ଟାଽବସ୍ଥିତା ନୃପ।
ନାନାପୁଷ୍ପସମାକୀର୍ଣଂ ଯଥା ଚିତ୍ରୀକୃତଂ ବନମ୍॥ 8-48-11 (57350) 
ପ୍ରତିଲଭ୍ଯ ତତଃ ସଂଜ୍ଞାଂ ଯୋଧାସ୍ତେ କୁରୁସତ୍ତମ।
ଅର୍ଜୁନଂ ସିଷିଚୁର୍ବାଣୈଃ ପର୍ବତଂ ଜଲଦା ଇବ॥ 8-48-12 (57351) 
ସଞ୍ଛାଦ୍ଯ ସମରେ ପାର୍ଥଂ ପରିବବ୍ରୁଃ ସମନ୍ତତଃ।
ତେ ହଯାନ୍ରଥଚକ୍ରେ ତୁ ରଥେଷାଂ ଚାପି ମାରିଷ। 
ଗ୍ରହୀତୁଂ ପ୍ରଚକ୍ରମୁଶ୍ଚୈବ କ୍ରୋଧାବିଷ୍ଟାଃ ସମନ୍ତତଃ॥  8-48-13 (57352) 
ନିଗୃହ୍ଯ ତୁ ରଥଂ ତସ୍ଯ ଯୋଧାସ୍ତେ ତୁ ସହସ୍ରଶଃ।
ରଥବନ୍ଧଂ ପ୍ରଚକ୍ରୁର୍ହି ପାଣ୍ଡବସ୍ଯାମିତୌଜସଃ॥ 8-48-14 (57353) 
ରଥମାରୁରୁହୁଃ କେଚିତ୍କୃଷ୍ଣପାର୍ଥୌ ଜିଘୃକ୍ଷବଃ।
ସଂଶପ୍ତକାନାଂ ଯୋଧାସ୍ତେ ସିଂହନାଦାଂଶ୍ଚ ନେଦିରେ॥ 8-48-15 (57354) 
ଅପରେ ଜଗୃହୁଶ୍ଚୈବ କେଶବସ୍ଯ ମହାଭୁଜୌ।
ପାର୍ଥଂ ଚୈକେ ମହାରାଜ ରଥସ୍ଥଂ ଜଗୃହୁର୍ମୁଦା॥ 8-48-16 (57355) 
ଅଚ୍ଯୁତଃ ସ ମହାବାହୁର୍ବିଧୁନ୍ବନ୍ରଣମୂର୍ଧନି।
ପାତଯାମାସ ତାନ୍ସର୍ବାନ୍ଦୁଷ୍ଟହସ୍ତୀବ ହସ୍ତିପାନ୍॥ 8-48-17 (57356) 
ସ ରଥସ୍ତୈର୍ଗୃହୀତସ୍ତୁ ପାଣ୍ଡବସ୍ଯ ମହାତ୍ମନଃ।
ସ୍ପନ୍ଦିତୁଂ ନାଶକଦ୍ରାଜଂସ୍ତଦଦ୍ଭୁତମିବାଭବତ୍॥ 8-48-18 (57357) 
ତତଃ ପାର୍ଥୋ ମହାବାହୁଃ ସଂବୃତଃ ସ୍ତୈର୍ମହାରଥୈଃ।
ନିଗୃହୀତଂ ରଥଂ ଦୃଷ୍ଟ୍ବା ତାଂଶ୍ଚାପ୍ଯାଦ୍ରବତୋ ବହୂନ୍॥ 8-48-19 (57358) 
ରଥାରୂଢାଂଶ୍ଚ ସୁବହୂନ୍ପଦାଽଽକ୍ଷିପ୍ଯ ନ୍ଯପାତଯତ୍।
ଅପାତଯଦସମ୍ଭ୍ରାନ୍ତଃ ଶରୈରାସନ୍ନଯୋଧିଭିଃ॥ 8-48-20 (57359) 
ତାଂସ୍ତାପଯିତ୍ବା ସମରେ ପାର୍ଥଃ ପରପୁରଞ୍ଜଯଃ।
ସ୍ମଯନ୍ନିବ ମହାବାହୁଃ କେଶବଂ ବାକ୍ଯମବ୍ରବୀତ୍॥ 8-48-21 (57360) 
ପଶ୍ଯ କୃଷ୍ଣ ମହାବାହୋ ସଂଶପ୍ତକଗଣାନ୍ବହୂନ୍।
କୁର୍ବତୋଽସୁକରଂ କର୍ମ ମୁମୂର୍ଷୂନ୍କାଲଚୋଦିତାନ୍॥ 8-48-22 (57361) 
ରଥବନ୍ଧମିମଂ ପ୍ରାପ୍ଯ ପୃଥିବ୍ଯାଂ ନାସ୍ତି କଶ୍ଚନ।
ଯଃ ସହେତ ପୁମାଁଲ୍ଲୋକେ ମଦନ୍ଯଃ କ୍ଷତ୍ରିଯର୍ଷଭଃ॥ 8-48-23 (57362) 
ପଶ୍ଯୈତତାନଦ୍ଯ ସମରେ ମତ୍ପ୍ରଯୁକ୍ତୈଃ ସୁତେଜନୈଃ।
ପାତ୍ଯମାନାନ୍ରଣେ କୃଷ୍ଣ ଶରୈରାଶୀବିଷୋପମୈଃ॥ 8-48-24 (57363) 
ଇତ୍ଯେବମୁକ୍ତ୍ବା ବୀଭତ୍ସୁଃ ଶଙ୍ଖପ୍ରବରମୁତ୍ତମମ୍।
ବ୍ଯନାଦଯଦମେଯାତ୍ମା ଦେବଦତ୍ତଂ ମହାମୃଧେ॥ 8-48-25 (57364) 
ଦେବଦତ୍ତସ୍ବନଂ ଶ୍ରୁତ୍ବା କେଶବୋଽପି ମହାଯଶାଃ।
ପାଞ୍ଚଜନ୍ଯସ୍ବନଂ ଚକ୍ରେ ପୂରଯନ୍ନିବ ରୋଦସୀ॥ 8-48-26 (57365) 
ତଯୋଃ ଶଙ୍ଖସ୍ବନଂ ଶ୍ରୁତ୍ବା ସଂଶପ୍ତକବରୂଥିନୀ।
ସଞ୍ଚଚାଲ ମହାରାଜ ବିତ୍ରସ୍ତା ଚାଦ୍ରବଦ୍ଭୃଶମ୍॥ 8-48-27 (57366) 
ନାଗମସ୍ତ୍ରଂ ତତଃ ପାର୍ଥଃ ପ୍ରାଦୁଶ୍ଚକ୍ରେ ହସନ୍ନିବ।
ପାଦବନ୍ଧଂ ସ ତେଷାଂ ବୈ ଚକ୍ରେ ତେନ ମହାସ୍ତ୍ରବିତ୍॥ 8-48-28 (57367) 
ଯାନୁଦ୍ଦିଶ୍ଯ ରଣେ ପାର୍ଥଃ ପାଦବନ୍ଧଂ ଚକାର ହ।
ତେ ବଦ୍ଧାଃ ପାଦବନ୍ଧେନ ଯୋଧାଃ ସଂଶପ୍ତକାସ୍ତଦା॥ 8-48-29 (57368) 
ନିର୍ବିଚେଷ୍ଟାସ୍ତଦାଽଭୂବନ୍ପାଣ୍ଡବସ୍ଯାସ୍ତ୍ରତେଜସା।
ନିର୍ବିଚେଷ୍ଟାଂସ୍ତତୋ ଯୋଧାନବଧୀତ୍ପାଣ୍ଡୁନନ୍ଦନଃ। 
ଯଥେନ୍ଦ୍ରଃ ସମରେ ଦୈତ୍ଯାଂସ୍ତାରକସ୍ଯ ବଧେ ପୁରା॥  8-48-30 (57369) 
ତେ ବଧ୍ଯମାନାଃ ସମରେ ମୁମୁଚୁସ୍ତଂ ରଥୋତ୍ତମମ୍।
ଆଯୁଧାନି ଚ ସର୍ବାଣି ବିସ୍ରଷ୍ଟୁମୁପଚକ୍ରମୁଃ॥ 8-48-31 (57370) 
ତତଃ ସୁଶର୍ମା ରାଜେନ୍ଦ୍ର ଗୃହୀତାଂ ବୀକ୍ଷ୍ଯ ବାହିନୀମ୍।
ସୌପର୍ଣମସ୍ତ୍ରଂ ତ୍ବରିତଃ ପ୍ରାଦୁଶ୍ଚକ୍ରେ ମହାରଥଃ॥ 8-48-32 (57371) 
ତତଃ ସୁପର୍ଣାଃ ସମ୍ପେତୁର୍ଭକ୍ଷଯନ୍ତୋ ଭୁଜଙ୍ଗମାନ୍।
ତତୋ ବିଦୁଦ୍ରୁବୁର୍ନାଗାସ୍ତାନ୍ଦୃଷ୍ଟ୍ବା ଖେଚରାନ୍ନୃପ॥ 8-48-33 (57372) 
ତଦ୍ବିମୁକ୍ତଂ ବଲଂ ରେଜେ ପାଦବନ୍ଧାଦ୍ବିଶାମ୍ପତେ।
ମେଘବନ୍ଧାଦ୍ଯଥା ମୁକ୍ତୋ ଭାସ୍କରସ୍ତାପଯନ୍ପ୍ରଜାଃ॥ 8-48-34 (57373) 
ବିପ୍ରମୁକ୍ତାଃ ସ୍ବକା ଯୋଧାଃ ଫଲ୍ଗୁନସ୍ଯ ରଥଂ ପ୍ରତି।
ସସୃଜୁଃ ଶରସଙ୍ଘାଂଶ୍ଚ ଶସ୍ତ୍ରସଙ୍ଘାଂଶ୍ଚ ମାରିଷ॥ 8-48-35 (57374) 
ତାଂ ମହାସ୍ତ୍ରମଯୀଂ ବୃଷ୍ଟିଂ ଶରୈଃ ସଞ୍ଛିଦ୍ଯ ଭାରତ।
ଅବଧୀତ୍ସତତୋ ଯୋଧାନ୍ବାସବିଃ ପରବୀରହା॥ 8-48-36 (57375) 
ସୁଶର୍ମା ତୁ ତତୋ ରାଜନ୍ବାଣେନ ନତପର୍ବଣା।
ଅର୍ଜୁନଂ ହୃଦଯେ ବିଦ୍ଧ୍ବା ବିବ୍ଯାଧାନ୍ଯୈସ୍ତ୍ରିସପ୍ତଭିଃ॥ 8-48-37 (57376) 
ସ ଗାଢବିଦ୍ଧୋ ବ୍ଯଥିତୋ ରଥୋପସ୍ଥ ଉପାବିଶତତ୍।
ତତ ଉଚ୍ଚୁକ୍ରୁଶୁଃ ସର୍ବେ ହତଃ ପାର୍ଥ ଇତି ବ୍ରୁବନ୍॥ 8-48-38 (57377) 
ତତଃ ଶଙ୍ଖନିନାଦାଶ୍ଚ ଭେରୀଶବ୍ଦାଶ୍ଚ ପୁଷ୍କଲାଃ।
ନାନାବାଦିତ୍ରନିନଦାଃ ସିଂହନାଦାଶ୍ଚ ଜଜ୍ଞିରେ॥ 8-48-39 (57378) 
ପ୍ରତିଲଭ୍ଯ ତତଃ ସଂଜ୍ଞାଂ ଶ୍ବେତାଶ୍ବଃ କୃଷ୍ଣସାରଥିଃ।
ସୋଽତିବିଦ୍ଧୋ ମହେଷ୍ବାସଃ ଶରୈରାଶୀବିପୋପମୈଃ। 
ସୁଶର୍ମାଣଂ ମହାରାଜ କ୍ରୋଧାବିଷ୍ଟୋ ମହାରଥଃ॥  8-48-40 (57379) 
ତତଃ ଶରଶତୈଃ ପାର୍ଥଃ ସଞ୍ଛାଦ୍ଯୈନଂ କ୍ଷଣାଦ୍ରଣେ।
ଦିଶସ୍ତୁ ବାରଯାମାସ ବାଣୈସ୍ତତ୍ର ମହାସ୍ତ୍ରବିତ୍॥ 8-48-41 (57380) 
ବିମୁଖୀକୃତ୍ଯ ସମରେ ସୁଶର୍ମାଣଂ ଧନଞ୍ଜଯଃ।
ଐନ୍ଦ୍ରମସ୍ତ୍ରମମେଯାତ୍ମା ପ୍ରାଦୁଶ୍ଚକ୍ରେ ହସନ୍ନିବ॥ 8-48-42 (57381) 
ତତୋ ବାଣସହସ୍ରାଣି ତଦୁତ୍ସୃଷ୍ଟାନି ମାରିଷ।
ସର୍ବଦିକ୍ଷୁ ବ୍ଯଦୃଶ୍ଯନ୍ତ ସୂଦଯନ୍ତି ରଥଦ୍ବିପାନ୍॥ 8-48-43 (57382) 
ହଯାନ୍ପତ୍ତୀଂଶ୍ଚ ସମରେ ଶସ୍ତ୍ରୈଃ ଶତସହସ୍ରଶଃ।
ରରାଜ ସମରେ ରାଜଞ୍ଶକ୍ରୋ ନିଘ୍ନନ୍ନିବାସୁରାନ୍॥ 8-48-44 (57383) 
ବଧ୍ଯମାନେ ତତଃ ସୈନ୍ଯେ ଭଯଂ ସୁମହଦାବିଶତ୍।
ସଂଶପ୍ତକଗଣାନାଂ ଚ ଗୋପାଲାନାଂ ଚ ଭାରତ॥ 8-48-45 (57384) 
ନ ହି ତତ୍ର ପୁମାନ୍କଶ୍ଚିଦ୍ଯୋଽର୍ଜୁନଂ ପ୍ରତିବୁଧ୍ଯତେ।
ପଶ୍ଯତାଂ ତତ୍ର ବୀରାଣାମହନ୍ଯତ ବଲଂ ତବ॥ 8-48-46 (57385) 
ହନ୍ଯମାନଂ ଚ ତଦଭୂନ୍ନିଶ୍ଚେଷ୍ଟଂ ଚ ପରାକ୍ରମେ॥  8-48-47 (57386) 
ଅଯୁତଂ ତତ୍ର ଯୋଧାନାଂ ହତ୍ବା ପାଣ୍ଡୁସୁତୋ ରଣେ।
ବ୍ଯଭ୍ରାଜତ ମହାରାଜ ବିଧୂମୋଽଗ୍ନିରିବ ଜ୍ବଲନ୍॥ 8-48-48 (57387) 
ଚତୁର୍ଦଶସହସ୍ରାଣି ଯାନି ଦୃଷ୍ଟନି ଭାରତ।
ରଥାନାମଯୁତଂ ଚୈବ ତ୍ରିସହସ୍ରାଶ୍ଚ ଦନ୍ତିନଃ॥ 8-48-49 (57388) 
ତତଃ ସଂଶପ୍ତକା ଭୂଯଃ ପରିବବ୍ରୁର୍ଧନଞ୍ଜଯମ୍।
ମର୍ତବ୍ଯମିତି ନିଶ୍ଚିତ୍ଯ ଜଯଂ ବାପ୍ଯନିବର୍ତନମ୍॥ 8-48-50 (57389) 
ତତ୍ର ଯୁଦ୍ଧଂ ମହଚ୍ଚାସୀତ୍ତାବକାନାଂ ବିଶାମ୍ପତେ।
ଶୂରେଣ ବଲିନା ସାର୍ଧଂ ପାଣ୍ଡବେନ କିରୀଟିନା। 
ଜିତ୍ବା ତାନ୍ନ୍ଯହନତ୍ପାର୍ଥଃ ଶତ୍ରୂଞ୍ଶକ୍ର ଇବାସୁରାନ୍॥ ॥  8-48-51 (57390) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଅଷ୍ଟଚତ୍ବାରିଂଶୋଽଧ୍ଯାଯଃ॥ 48 ॥






କର୍ଣପର୍ବ - ଅଧ୍ଯାଯ 049

॥ ଶ୍ରୀଃ ॥

8.49. ଅଧ୍ଯାଯଃ 049 

Mahabharata - Karna Parva - Chapter Topics

ସଙ୍କୁଲଯୁଦ୍ଧମ୍॥ 1 ॥

Mahabharata - Karna Parva - Chapter Text

8-49-0 (57391) 
ସଞ୍ଜଯ ଉବାଚ। 8-49-0x (4967) 
କୃତବର୍ମା କୃପୋ ଦ୍ରୌଣିଃ ସୂତପୁତ୍ରଶ୍ଚ ମାରିଷ।
ଉଲୂକଃ ସୌବଲଶ୍ଚୈବ ରାଜା ଚ ସହ ସୋଦରୈଃ॥ 8-49-1 (57392) 
ସୀଦମାନାଂ ଚମୂଂ ଦୃଷ୍ଟ୍ବା ପାଣ୍ଡୁପୁତ୍ରଭଯାର୍ଦିତାମ୍।
ସମୁଜ୍ଜହ୍ରୁଃ ସ୍ମ ବେଗେନ ଭିନ୍ନାଂ ନାବମିବାର୍ଣବେ॥ 8-49-2 (57393) 
ତତୋ ଯୁଦ୍ଧମତୀବାସୀନ୍ମୁହୂର୍ତମିବ ଭାରତ।
ଭୀରୂଣାଂ ତ୍ରାସଜନନଂ ଶୂରାଣାଂ ହର୍ଷବର୍ଧନମ୍॥ 8-49-3 (57394) 
କୃପେଣ ଶରବର୍ଷାଣି ପ୍ରତିମୁକ୍ତାନି ସଂଯୁଗେ।
ସୃଞ୍ଜଯାଂଶ୍ଛାଦଯାମାସୁଃ ଶଲଭାନାଂ ବ୍ରଜା ଇବ॥ 8-49-4 (57395) 
ଶିଖଣ୍ଡୀ ଚ ତତଃ କ୍ରୁଦ୍ଧୋ ଗୌତମଂ ତ୍ବରିତୋ ଯଯୌ।
ବବର୍ଷ ଶରବର୍ଷାଣି ସମନ୍ତାଦ୍ଦ୍ବିଜପୁଙ୍ଗବମ୍॥ 8-49-5 (57396) 
କୃପସ୍ତୁ ଶରବର୍ଷଂ ତଦ୍ବିନିହତ୍ଯ ମହାସ୍ତ୍ରବିତ୍।
ଶିଖଣ୍ଡିନଂ ରଣେ କ୍ରୁଦ୍ଧୋ ବିବ୍ଯାଧ ଦଶଭିଃ ଶରୈଃ॥ 8-49-6 (57397) 
ତତଃ ଶିଖଣ୍ଡୀ କୁପିତଃ ଶରୈଃ ସପ୍ତଭିରାହବେ।
କୃପଂ ବିବ୍ଯାଧ କୁପିତଂ କଙ୍କପତ୍ରୈରଜିହ୍ମଗୈଃ॥ 8-49-7 (57398) 
ତତଃ କୃପଃ ଶରୈସ୍ତୀକ୍ଷ୍ଣୈଃ ସୋଽତିବିଦ୍ଧୋ ମହାରଥଃ।
`ତତଃ ସୁନିଶିତୈସ୍ତୀକ୍ଷ୍ଣୈଃ କ୍ଷୁରପ୍ରୈର୍ହେମଭୂଷିତୈଃ'। 
ବ୍ଯଶ୍ବସୂତରଥଂ ଚକ୍ରେ ଶିଖଣ୍ଡିନମଥୋ ଦ୍ବିଜଃ॥  8-49-8 (57399) 
ହତାଶ୍ବାତ୍ତୁ ତତୋ ଯାନାଦବପ୍ଲୁତ୍ଯ ମହାରଥଃ।
ଖଙ୍ଗଂ ଚର୍ମ ତଥା ଗୃହ୍ଯ ସତ୍ବରଂ ବ୍ରାହ୍ମଣଂ ଯଯୌ॥ 8-49-9 (57400) 
ତମାପତନ୍ତଂ ସହସା ଶରୈଃ ସନ୍ନତପର୍ବଭିଃ।
ବାରଯାମାସ ସମରେ ତଦଦ୍ଭୁତମିବାଭବତ୍॥ 8-49-10 (57401) 
ତତ୍ରାଦ୍ଭୁତମପଶ୍ଯାମ ଶିଲାନାଂ ପ୍ଲବନଂ ଯଥା।
ନିଶ୍ଚେଷ୍ଟୋ ଯଦ୍ରଣେ ରାଜଞ୍ଛିଖଣ୍ଡୀ ସମତିଷ୍ଠତ॥ 8-49-11 (57402) 
କୃପେଣ ବାରିତଂ ଦୃଷ୍ଟ୍ବା ଶିଖଣ୍ଡିନମଥୋ ନୃପ।
ପ୍ରତ୍ଯୁଦ୍ଯଯୌ କୃପଂ ତୂର୍ଣଂ ଧୃଷ୍ଟଦ୍ଯୁମ୍ନୋ ମହାରଥଃ॥ 8-49-12 (57403) 
ଧୃଷ୍ଟଦ୍ଯୁମ୍ନଂ ତତୋ ଯାନ୍ତଂ ଶାରଦ୍ବତରଥଂ ପ୍ରତି।
ପ୍ରତିଜଗ୍ରାହ ବେଗେନ କୃତବର୍ମା ମହାରଥଃ॥ 8-49-13 (57404) 
ଯୁଧିଷ୍ଠିରମଥାଯାନ୍ତଂ ଶାରଦ୍ବତରଥଂ ପ୍ରତି।
ସପୁତ୍ରଂ ସହସୈନ୍ଯଂ ଚ ଦ୍ରୋଣପୁତ୍ରୋ ନ୍ଯବାରଯତ୍॥ 8-49-14 (57405) 
ନକୁଲଂ ସହଦେବଂ ଚ ତ୍ବରମାଣୌ ମହାରଥୌ।
ପ୍ରତିଜଗ୍ରାହ ତେ ପୁତ୍ରଃ ଶରବର୍ଷେଣ ବାରଯନ୍॥ 8-49-15 (57406) 
ଭୀମସେନଂ କରୂଶାଂଶ୍ଚ କେକଯାନ୍ସହ ସୃଞ୍ଜଯୈଃ।
କର୍ଣୋ ବୈକର୍ତନୋ ଯୁଦ୍ଧେ ବାରଯାମାସ ଭାରତ॥ 8-49-16 (57407) 
ଶିଖଣ୍ଡିନେ ତତୋ ବାଣାନ୍କୃପଃ ଶାରଦ୍ବତୋ ଯୁଧି।
ପ୍ରାହିଣୋତ୍ତବରଯା ଯୁକ୍ତୋ ବୀଭତ୍ସୋରଥ ସନ୍ନିଧୌ॥ 8-49-17 (57408) 
ତାଞ୍ଛରାନ୍ପ୍ରେଷିତାଂସ୍ତେନ ସମନ୍ତାତ୍ସ୍ବର୍ଣଭୂଷିତାନ୍।
ଚିଚ୍ଛେଦ ଖଙ୍ଗମାବିଧ୍ଯ ଭ୍ରାମଯଂଶ୍ଚ ପୁନଃ ପୁନଃ॥ 8-49-18 (57409) 
ଶତଚନ୍ଦ୍ରଂ ଚ ତଚ୍ଚର୍ମ ଗୌତମସ୍ତସ୍ଯ ଭାରତ।
ବ୍ଯଧମତ୍ସାଯକୈସ୍ତୂର୍ଣଂ ତତ ଉଚ୍ଚୁକ୍ରୁଶୁର୍ଜନାଃ॥ 8-49-19 (57410) 
ସ ବିଚର୍ମା ମହାରାଜ ଖଙ୍ଗପାଣିରୁପାଦ୍ରବତ୍।
କୃପସ୍ତଂ ଶରସଙ୍ଘାତୈରାଦ୍ରବନ୍ତମପୀଡଯତ୍॥ 8-49-20 (57411) 
ଶାରଦ୍ବତଶରୈର୍ଗ୍ରସ୍ତଂ କ୍ଲିଶ୍ଯମାନଂ ମହାବଲଃ।
ଚିତ୍ରକେତୁସୁତୋ ରାଜନ୍ସୁକେତୁସ୍ତ୍ବରିତୋ ଯଯୌ॥ 8-49-21 (57412) 
ବିକିରନ୍ବ୍ରାହ୍ମଣଂ ଯୁଦ୍ଧେ ବହୁଭିର୍ନିଶିତୈଃ ଶରୈଃ।
ଅଭ୍ଯାପତଦମେଯାତ୍ମା ଗୌତମସ୍ଯ ରଥଂ ପ୍ରତି॥ 8-49-22 (57413) 
ଦୃଷ୍ଟ୍ବା ବିଷକ୍ତଂ ତଂ ଚୈବ ବ୍ରାହ୍ମଣଂ ଚ ନିବାରିତମ୍।
ଅପଯାତସ୍ତତସ୍ତୂର୍ଣଂ ଶିଖଣ୍ଡୀ ରାଜସତ୍ତମ॥ 8-49-23 (57414) 
ସୁକେତୁସ୍ତୁ ତତୋ ରାଜନ୍ଗୌତମଂ ନବଭିଃ ଶରୈଃ।
ବିଦ୍ଧ୍ବା ବିବ୍ଯାଧ ସପ୍ତତ୍ଯା ପୁନଶ୍ଚୈନଂ ତ୍ରିଭିଃ ଶରୈଃ॥ 8-49-24 (57415) 
ଅଥାସ୍ଯ ସଶରଂ ଚାପଂ ପୁନଶ୍ଚିଚ୍ଛେଦ ମାରିଷ।
ସାରଥିଂ ଚ ଶରେଣାସ୍ଯ ମୃଶଂ ମର୍ମସ୍ବତାଡଯତ୍॥ 8-49-25 (57416) 
ଗୌତମସ୍ତୁ ତତଃ କ୍ରୁଦ୍ଧୋ ଧନୁର୍ଗୃହ୍ଯ ନବଂ ଦୃଢମ୍।
ସୁକେତୁଂ ତ୍ରିଂଶତା ବାଣୈଃ ସର୍ବମର୍ମସ୍ବତାଡଯତ୍॥ 8-49-26 (57417) 
ସ ବିହ୍ବଲିତସର୍ବାଙ୍ଗଃ ପ୍ରଚଚାଲ ରଥୋତ୍ତମେ।
ଭୂମିକମ୍ପେ ଯଥା ବୃକ୍ଷଶ୍ଚଚାଲାକମ୍ପିତୋ ଭୃଶମ୍॥ 8-49-27 (57418) 
ଚଲତସ୍ତସ୍ଯ କାଯାତ୍ତୁଂ ଶିରୋ ଜ୍ବଲିତକୁଣ୍ଡଲମ୍।
ସୋଷ୍ଣୀଷଂ ସଶିରସ୍ତ୍ରାଣଂ କ୍ଷୁରପ୍ରେଣ ତ୍ବପାତଯତ୍॥ 8-49-28 (57419) 
ତଚ୍ଛିରଃ ପ୍ରାପତଦ୍ଭୂମୌ ଶ୍ଯେନାହୃତମିବାମିଷମ୍।
ତତୋଽସ୍ଯ କାଯୋ ବସୁଧାଂ ପଶ୍ଚାତ୍ପ୍ରାପତଦଚ୍ଯୁତ॥ 8-49-29 (57420) 
ତସ୍ମିନ୍ହତେ ମହାରାଜ ପୁତ୍ରାସ୍ତସ୍ଯ ପଦାନୁଗାଃ।
ଗୌତମଂ ସମରେ ତ୍ଯକ୍ତ୍ବା ଦୁଦ୍ରୁବୁସ୍ତେ ଦିଶୋ ଦଶ॥ 8-49-30 (57421) 
ଧୃଷ୍ଟଦ୍ଯୁମ୍ନଂ ତୁ ସମରେ ସନ୍ନିବାର୍ଯ ମହାରଥଃ।
କୃତବର୍ମାଽବ୍ରବୀଦ୍ବୃଷ୍ଟସ୍ତିଷ୍ଠତିଷ୍ଠେତି ଭାରତ॥ 8-49-31 (57422) 
ତଦଭୂତ୍ତୁମୁଲଂ ଯୁଦ୍ବଂ ବୃଷ୍ଣିପାର୍ଷତଯୋ ରଣେ।
ଆମିଷାର୍ଥେ ଯଥା ଯୁଦ୍ଧଂ ଶ୍ଯେନଯୋଃ କ୍ରୁଦ୍ଧଯୋର୍ନୃପ॥ 8-49-32 (57423) 
ଧୃଷ୍ଟଦ୍ଯୁମ୍ନସ୍ତୁ ସମରେ ହାର୍ଦିକ୍ଯଂ ନବଭିଃ ଶରୈଃ।
ଆଜଘାନୋରସି କ୍ରୁଦ୍ବଃ ପୀଡଯନ୍ହୃଦିକାତ୍ମଜମ୍॥ 8-49-33 (57424) 
କୃତବର୍ମା ତୁ ସମରେ ପାର୍ଷତେନ ଦୃଢାହତଃ।
ପାର୍ଷତଂ ସରଥଂ ସାଶ୍ବଂ ଛାଦଯାମାସ ସାଯକୈଃ॥ 8-49-34 (57425) 
ସରଥଶ୍ଛାଦିତୋ ରାଜନ୍ଧୃଷ୍ଟଦ୍ଯୁମ୍ନୋ ନ ଦୃଶ୍ଯତେ।
ମେଘୈରିବ ପରିଚ୍ଛନ୍ନୋ ଭାସ୍କରୋ ଜଲଧାରିଭିଃ॥ 8-49-35 (57426) 
ବିଧୂଯ ତଂ ବାଣଗଣଂ ଶରୈଃ କନକଭୂଷଣୈଃ।
ବ୍ଯରୋଚତ ରଣେ ରାଜନ୍ଧୃଷ୍ଟଦ୍ଯୁମ୍ନଃ କୃତବ୍ରଣଃ॥ 8-49-36 (57427) 
ତତସ୍ତୁ ପାର୍ଷତଃ କ୍ରୁଦ୍ଧଃ ଶସ୍ତ୍ରବୃଷ୍ଟିଂ ସୁଦାରୁଣାମ୍।
କୃତବର୍ମାଣମାସାଦ୍ଯ ବ୍ଯସୃଜତ୍ପୃତନାପତିଃ॥ 8-49-37 (57428) 
ତାମାପତନ୍ତୀଂ ସହସା ଶସ୍ତ୍ରବୃଷ୍ଟିଂ ସୁଦାରୁଣାମ୍।
ଶରୈରନେକସାହସ୍ରୈର୍ହାର୍ଦିକ୍ଯୋଽବାରଯଦ୍ଯୁଧି॥ 8-49-38 (57429) 
ଦୃଷ୍ଟ୍ବା ତୁ ବାରିତାଂ ଯୁଦ୍ଧେ ଶସ୍ତ୍ରବୃଷ୍ଟିଂ ଦୁରାସଦାମ୍।
କୃତବର୍ମାଣମାସାଦ୍ଯ ବାରଯାମାସ ପାର୍ଷତଃ॥ 8-49-39 (57430) 
`ଯଥା ଯୁଗ୍ମରଥେନାଜୌ ବାହାନ୍ବାହେରମିଶ୍ରଯତ୍।
ଗୃହୀତ୍ବା ଚର୍ମ ଖଙ୍ଗଂ ଚ ରଥଂ ତସ୍ଯାବପୁପ୍ଲୁବେ॥ 8-49-40 (57431) 
ମିଲିତେଷ୍ବଥ ବାହେଷୁ ପ୍ରତ୍ଯାସନ୍ନେ ଚ ପାର୍ଷତେ।
ଦୃଷ୍ଟ୍ବାଽପଦାନଂ ତସ୍ଯାଶୁ ଗଦାଂ ଜଗ୍ରାହ ସାତ୍ବତଃ॥ 8-49-41 (57432) 
ଗଦାପାଣିସ୍ତତୋ ରାଜନ୍ରଥାତ୍ତୂର୍ଣମବପ୍ଲୁତଃ।
ତମଦୃଷ୍ଟ୍ବା ରଥୋପସ୍ଥେ ସାରଥିଂ ସମତାଡଯତ୍॥ 8-49-42 (57433) 
ଖଙ୍ଗେନ ଶିତଧାରେଣ ସ ହତଃ ପ୍ରାପତଦ୍ରଥାତ୍।
କୃତବର୍ମା ତତୋ ହୃଷ୍ଟସ୍ତଲଶବ୍ଦଂ ଚକାର ହ॥ 8-49-43 (57434) 
ପାର୍ଷତଂ ଚାବ୍ରବୀଦ୍ରାଜନ୍ନେହ୍ଯେହୀତି ପୁନଃପୁନଃ।
ସ ତଂ ନ ମମୃଷେ ଯୁଦ୍ବେ ତଲଶବ୍ଦଂ ସମୀରିତମ୍॥ 8-49-44 (57435) 
ଅବପ୍ଲୁତ୍ଯ ରଥାତ୍ତସ୍ମାତ୍ସ୍ବରଥଂ ପୁନରାସ୍ଥିତଃ।
ଅଭ୍ଯଯାତ୍ସ ତୁ ତତ୍ତୂର୍ଣଂ ତିଷ୍ଠତିଷ୍ଠେତି ଚାବ୍ରବୀତ୍॥ 8-49-45 (57436) 
ତତୋ ରାଜନ୍ମହେଷ୍ବାସଂ କୃତବର୍ମାଣମାଶୁ ବୈ।
ଗଦାଂ ଗୃହ୍ଯ ପୁନର୍ବେଗାତ୍କୃତବର୍ମାଣମାହନତ୍॥ 8-49-46 (57437) 
ସୋଽତିବିଦ୍ବୋ ବଲବତା ନ୍ଯପତନ୍ମୂର୍ଚ୍ଛଯା ହତଃ।
ଶ୍ରୁତର୍ବା ରଥମାରୋପ୍ଯ ଅପୋବାହ ରଣାଜିରାତ୍'॥ 8-49-47 (57438) 
ଧୃଷ୍ଟଦ୍ଯୁମ୍ନସ୍ତୁ ସମରେ ଦୃଷ୍ଟ୍ବା ଶତ୍ରୁଂ ମହାରଥଃ।
କୌରବାନ୍ସମରେ ତୂର୍ଣଂ ବାରଯାମାସ ସାଯକୈଃ॥ 8-49-48 (57439) 
ତତସ୍ତେ ତାବକା ଯୋଧା ଧୃଷ୍ଟଦ୍ଯୁମ୍ନମୁପାଦ୍ରବନ୍।
ସିଂହନାଦରବାଂଶ୍ଚକ୍ରୁସ୍ତତୋ ଯୁଦ୍ଧମବର୍ତତ॥ ॥ 8-49-49 (57440) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଏକୋନପଞ୍ଚାଶୋଽଧ୍ଯାଯଃ॥ 49 ॥






କର୍ଣପର୍ବ - ଅଧ୍ଯାଯ 050

॥ ଶ୍ରୀଃ ॥

8.50. ଅଧ୍ଯାଯଃ 050 

Mahabharata - Karna Parva - Chapter Topics

ସଙ୍କୁଲଯୁଦ୍ଧମ୍॥ 1 ॥ ଅଶ୍ବତ୍ଥାମ୍ନା ଯୁଧିଷ୍ଠିରପରାଜଯଃ॥ 2 ॥

Mahabharata - Karna Parva - Chapter Text

8-50-0 (57441) 
ସଞ୍ଜଯ ଉବାଚ। 8-50-0x (4968) 
ଦ୍ରୌଣିର୍ଯୁଧିଷ୍ଠିରଂ ଦୃଷ୍ଟ୍ବା ଶୈନେଯେନାଭିରକ୍ଷିତମ୍।
ଦ୍ରୌପଦେଯୈସ୍ତଥା ଶୂରୈରଭ୍ଯବର୍ତତ ହୃଷ୍ଟବତ୍॥ 8-50-1 (57442) 
କିରନ୍ନିଷୁଗଣାନ୍ଘୋରାନ୍ହେମପୁଙ୍ଖାଞ୍ଶିଲାଶିତାନ୍।
ଦର୍ଶଯନ୍ବିବିଧାନ୍ମାର୍ଗାଞ୍ଶିକ୍ଷଯା ଲଘୁହସ୍ତବାନ୍॥ 8-50-2 (57443) 
ଖଂ ପୁରଯଞ୍ଶରୈସ୍ତୀକ୍ଷ୍ଣୈର୍ବେଗବଦ୍ଭିଃ ସମନ୍ତତଃ।
ଯୁଧିଷ୍ଠିରସ୍ଯ ସମରେ ଦିଶଃ ସର୍ବାଃ ସମାବୃଣୋତ୍॥ 8-50-3 (57444) 
ଭାରଦ୍ବାଜଶରୈଶ୍ଛନ୍ନଂ ନ ପ୍ରାଜ୍ଞାଯତ କିଞ୍ଚନ।
ବାଣଭୂତମଭୂତ୍ସର୍ବମାଯୋଧନଶିରୋ ମହତ୍॥ 8-50-4 (57445) 
ବାଣଜାଲଂ ଦିବିଷ୍ଠଂ ତତ୍ସ୍ବର୍ଣପୁଙ୍ଖବିଭୂଷିତମ୍।
ଶୁଶୁଭେ ଭରତଶ୍ରେଷ୍ଠ ବିମାନମିବ ବିଷ୍ଠିତମ୍॥ 8-50-5 (57446) 
ତେନ ଚ୍ଛନ୍ନେ ରଣେ ରାଜନ୍ବାଣଜାଲେନ ଭାସ୍ବତା।
ଅଭ୍ରଚ୍ଛାଯେବ ସଜଜ୍ଞେ ହୃତରଶ୍ମିସ୍ତମୋନୁଦଃ॥ 8-50-6 (57447) 
ତଦଦ୍ଭୁତମପଶ୍ଯାମ ବାଣଭୂତେ ନଭସ୍ଥଲେ।
ନ ସ୍ମ ସମ୍ପତତେ ଭୂତଂ ଦ୍ରୌଣେର୍ଦୃଷ୍ଟ୍ବା ପରାକ୍ରମମ୍॥ 8-50-7 (57448) 
ସାତ୍ଯକିର୍ଯତମାନସ୍ତୁ ଧର୍ମରାଜସ୍ତୁ ପାଣ଼୍ଡବଃ।
ତଥେତରାଣି ସୈନ୍ଯାନି ନ ସ୍ମ ଚକ୍ରୁଃ ପରାକ୍ରମମ୍॥ 8-50-8 (57449) 
ଲାଘବଂ ଦ୍ରୋଣପୁତ୍ରସ୍ଯ ଦୃଷ୍ଟ୍ବା ତତ୍ର ମହାରଥାଃ।
ବ୍ଯସ୍ମଯନ୍ତ ମହାରାଜ ନ ଚୈନଂ ପ୍ରତ୍ଯୁଦୀକ୍ଷିତୁମ୍॥ 8-50-9 (57450) 
ଶେକୁସ୍ତେ ସର୍ବରାଜାନସ୍ତପନ୍ତମିବ ଭାସ୍କରମ୍।
ବଧ୍ଯମାନେ ତତଃ ସୈନ୍ଯେ ଦ୍ରୌପଦେଯା ମହାରଥାଃ॥ 8-50-10 (57451) 
ସାତ୍ଯକିର୍ଧର୍ମରାଜଶ୍ଚ ପାଞ୍ଚାଲାଶ୍ଚାପି ସଙ୍ଗତାଃ।
ତ୍ଯକ୍ତ୍ବା ମୃତ୍ଯୁଭଯଂ ଘୋରଂ ଦ୍ରୌଣାଯନିଭୁପାଦ୍ରବନ୍॥ 8-50-11 (57452) 
ସାତ୍ଯକିଃ ସପ୍ତବିଂଶତ୍ଯା ଦ୍ରୌଣିଂ ବିଦ୍ଧ୍ବା ଶିଲୀମୁଖୈଃ।
ପୁନର୍ବିବ୍ଯାଧ ନାରାଚୈଃ ସପ୍ତଭିଃ ସ୍ବର୍ଣଭୂଷିତୈଃ॥ 8-50-12 (57453) 
ଯୁଧିଷ୍ଠିରସ୍ତ୍ରିସପ୍ତତ୍ଯା ପ୍ରତିବିନ୍ଧ୍ଯଶ୍ଚ ସପ୍ତଭିଃ।
ଶ୍ରୁତକର୍ମା ତ୍ରିଭିର୍ବାଣୈଃ ଶ୍ରୁତକୀର୍ତିଶ୍ଚ ସପ୍ତଭିଃ।  8-50-13 (57454) 
ସୁତସୋମସ୍ତୁ ନବଭିଃ ଶତାନୀକଶ୍ଚ ସପ୍ତଭିଃ।
ଅନ୍ଯେ ଚ ବହବଃ ଶୂରା ବିବ୍ଯଧୁସ୍ତଂ ସମନ୍ତତଃ॥ 8-50-14 (57455) 
ସ ତୁ କ୍ରୁଦ୍ଧସ୍ତତୋ ରାଜନ୍ନାଶୀବିପ ଇବ ଶ୍ବସନ୍।
ସାତ୍ଯକିଂ ପଞ୍ଚବିଂଶତ୍ଯା ପ୍ରାବିଧ୍ଯତ ଶିଲୀମୁଖୈଃ॥ 8-50-15 (57456) 
ଶ୍ରୁତକୀର୍ତିଂ ଚ ନବଭିଃ ସୁତସୋମଂ ଚ ପଞ୍ଚଭିଃ।
ଅଷ୍ଟଭିଃ ଶ୍ରୁତକର୍ମାଣଂ ପ୍ରତିବିନ୍ଧ୍ଯଂ ତ୍ରିଭିଃ ଶରୈଃ॥ 8-50-16 (57457) 
ଶତାନୀକଂ ଚ ନବଭିର୍ଧର୍ମପୁତ୍ରଂ ଚ ପଞ୍ଚଭିଃ।
ତଥେତରାଂସ୍ତତଃ ଶୂରାନ୍ଦ୍ବାଭ୍ଯାଂ ଦ୍ବାଭ୍ଯାମତାଡଯତ୍। 
ଶ୍ରୁତକୀର୍ତେସ୍ତଥା ଚାପଂ ଚିଚ୍ଛେଦ ନିଶିତୈଃ ଶରୈଃ॥  8-50-17 (57458) 
ଅଥାନ୍ଯଦ୍ବନୁରାଦାଯ ଶ୍ରୁତକୀର୍ତିର୍ମହାରଥଃ।
ଦ୍ରୌଣାଯନିଂ ତ୍ରିଭିର୍ବିଦ୍ବ୍ବା ବିବ୍ଯାଧାନ୍ଯୈଃ ଶିତୈଃ ଶରୈଃ॥ 8-50-18 (57459) 
ତତୋ ଦ୍ରୌଣିର୍ମହାରାଜ ଶରବର୍ଷେଣ ଭାରିଷ।
ଛାଦଯାମାସ ତତ୍ସୈନ୍ଯଂ ସମନ୍ତାଦ୍ଭରତର୍ଷଭ॥ 8-50-19 (57460) 
ତତଃ ପୁନରମେଯାତ୍ମା ଧର୍ମରାଜସ୍ଯ କାର୍ମୁକମ୍।
ଦ୍ରୌଣିଶ୍ଚିଚ୍ଛେଦ ବିହସନ୍ବିବ୍ଯାଧ ଚ ଶରୈସ୍ତ୍ରିଭିଃ॥ 8-50-20 (57461) 
ତତୋ ଧର୍ମସୁତୋ ରାଜନ୍ପ୍ରଗୃହ୍ଯାନ୍ଯନ୍ମହଦ୍ଧନୁଃ।
ଦ୍ରୋଣପୁତ୍ରଂ ତ୍ରିପଷ୍ଟxx ତତୁ ବାହ୍ବୋରୁରସି ଚାର୍ପଯଯତ୍॥ 8-50-21 (57462) 
ସାତ୍ଯକିସ୍ତୁ ତତଃ କ୍ରୁଦ୍ଧୋ ଦ୍ରୌଣେଃ ପ୍ରହରତୋ ରଣେ।
ଅର୍ଧଚନ୍ଦ୍ରେଣତୀକ୍ଷ୍ଣେନ ଧନୁଶ୍ଛିତ୍ତ୍ବାଽନଦଦ୍ଭୃଶମ୍॥ 8-50-22 (57463) 
ଛିନ୍ନଧନ୍ବା ତତୋ ଦ୍ରୌଣିଃ ଶକ୍ତ୍ଯା ଶକ୍ତିମତାଂ ବରଃ।
ସାରଥିଂ ପାତଯାମାସ ଶୈନେଯସ୍ଯ ରଥାଦ୍ରୁତମ୍॥ 8-50-23 (57464) 
ଅଥାନ୍ଯଦ୍ବନୁରାଦାଯ ଦ୍ରୋଣପୁତ୍ରଃ ପ୍ରତାପବାନ୍।
ଶୈନେଯଂ ଶରବର୍ଷେଣ ଚ୍ଛାଦଯାମାସ ଭାରତ॥ 8-50-24 (57465) 
ତସ୍ଯାଶ୍ବାଃ ପ୍ରଦ୍ରୁତାଃ ସଙ୍ଖ୍ଯେ ପତିତେ ରଥସାରଥୌ।
ତତ୍ରତତ୍ରୈବ ଧାବନ୍ତଃ ସମଦୃଶ୍ଯନ୍ତ ଭାରତ॥ 8-50-25 (57466) 
ଯୁଧିଷ୍ଠିରପୁରୋଗାସ୍ତୁ ଦ୍ରୌଣିଂ ଶସ୍ତ୍ରଭୃତାଂ ବରମ୍।
ଅଭ୍ଯବର୍ଷନ୍ତ ବେଗେନ ବିସୃଜନ୍ତଃ ଶିତାଞ୍ଛରାନ୍॥ 8-50-26 (57467) 
ସହସା ପତତସ୍ତାନ୍ବୈ କ୍ରୁଦ୍ବରୂପାନ୍ପରନ୍ତପଃ।
ପ୍ରହସନ୍ପ୍ରତିଜଗ୍ରାହ ଦ୍ରୋଣପୁତ୍ରୋ ମହାରଣେ॥ 8-50-27 (57468) 
ତତଃ ଶରଶତଜ୍ବାଲଃ ସେନାକକ୍ଷଂ ମହାରଣେ।
ଦ୍ରୌଣିର୍ଦଦାହ ସମରେ କକ୍ଷମଗ୍ନିରିବୋତ୍ଥିତଃ॥ 8-50-28 (57469) 
ତଦ୍ବଲଂ ପାଣ୍ଡୁପୁତ୍ରସ୍ଯ ଦ୍ରୋଣପୁତ୍ରପ୍ରତାପିତମ୍।
ଚୁକ୍ଷୁଭେ ଭରତଶ୍ରେଷ୍ଠ ତସ୍ମିନ୍ନେବ ଚମୂମୁଖେ॥ 8-50-29 (57470) 
ତଦ୍ବଲଂ ପାଣ୍ଡବେଯସ୍ଯ ଦ୍ରୋଣପୁତ୍ରଃ ଶରାର୍ଚିଷା।
ତାପଯନ୍ଭରତଶ୍ରେଷ୍ଠ ଗଭସ୍ତିଭିରିବାଂଶୁମାନ୍॥ 8-50-30 (57471) 
ତତ୍ପଚ୍ଯମାନଂ ମର୍ଷେଣ ବ୍ରାହ୍ମଣସ୍ଯ ଚ ସାଯକୈଃ।
କ୍ଷୁଭ୍ଯତେ ପାଣ୍ଡବଂ ସୈନ୍ଯଂ ତିମିନେବ ନଦୀମୁଖମ୍॥ 8-50-31 (57472) 
ଦୃଷ୍ଟ୍ବା ଚୈବ ମହାରାଜ ଦ୍ରୋଣପୁତ୍ରପରାକ୍ରମମ୍।
ସର୍ବାନ୍ଦୁର୍ଯୋଧନଃ ପାର୍ଥାନ୍ହତାନ୍ଯୁଦ୍ବେଽଭ୍ଯମନ୍ଯତ॥ 8-50-32 (57473) 
ଯୁଧିଷ୍ଠିରସ୍ତୁ ତ୍ବରିତୋ ଦ୍ରୌଣିଂ ପୀଡ୍ଯ ମହାରଥମ୍।
ଅବ୍ରବୀଦ୍ଦ୍ରୋଣପୁତ୍ରଂ ସ ରୋଷାମର୍ଷସମନ୍ବିତଃ॥ 8-50-33 (57474) 
`ଜାନାମି ତ୍ବାଂ ଯୁଧି ଶ୍ରେଷ୍ଠ ବୀର୍ଯବନ୍ତଂ ବଲାନ୍ବିତମ୍।
କୃତାସ୍ତ୍ରଂ କୃତିନଂ ଚୈବ ତଥା ଲଘୁପରାକ୍ରମମ୍॥ 8-50-34 (57475) 
ବଲମେତଦ୍ଭବାନ୍ସର୍ବଂ ପାର୍ଷତେ ଯଦି ଦର୍ସଯେତ୍।
ତତସ୍ତ୍ବାଂ ବଲବନ୍ତଂ ଚ କୃତବିଦ୍ଯଂ ଚ ବିଦ୍ମହେ॥ 8-50-35 (57476) 
ନ ହି ବୈ ପାର୍ପତଂ ଦୃଷ୍ଟ୍ବା ସମରେ ଶତ୍ରୁସୂଦନମ୍।
ଭବେତ୍ତବ ବଲଂ କିଞ୍ଚିଦ୍ବ୍ରବୀମି ତ୍ବାଂ ନ ତୁ ଦ୍ବିଜମ୍'॥ 8-50-36 (57477) 
ନୈବ ନାମ ତବ ପ୍ରୀତିର୍ନୈବ ନାମ କୃତଜ୍ଞତା।
ଯତସ୍ତ୍ବଂ ପୁରୁଷବ୍ଯାଘ୍ର ମାମେବାଦ୍ଯ ଜିଘାଂସସି॥ 8-50-37 (57478) 
ବ୍ରାହ୍ମଣେନ ତପଃ କାର୍ଯଂ ଶମଶ୍ଚ ଦମଏବ ଚ।
କ୍ଷତ୍ରିଯେଣ ଧନୁର୍ନାଭ୍ଯଂ ସ ଭବାନ୍ବ୍ରାହ୍ମଣବ୍ରୁବଃ॥ 8-50-38 (57479) 
ମିଷତସ୍ତେ ମହାବାହୋ ଯୁଧି ଜେଷ୍ଯାମି କୌରବାନ୍।
କୁରୁଷ୍ବ ସମରେ କର୍ମ ବ୍ରହ୍ମବନ୍ଧେ ଯଥେଷ୍ଟତଃ॥ 8-50-39 (57480) 
ଏବମୁକ୍ତୋ ମହାରାଜ ଦ୍ରୋଣପୁତ୍ରଃ ସଯନ୍ନିବ।
ଯୁକ୍ତ ତତ୍ତ୍ବଂ ଚ ସଞ୍ଚିନ୍ତ୍ଯ ନୋତ୍ତରଂ କିଞ୍ଚିଦବ୍ରବୀତ୍॥ 8-50-40 (57481) 
ଅନୁକ୍ତ୍ବା ଚ ତତଃ କିଞ୍ଚିଚ୍ଛରବର୍ଷେଣ ପାଣ୍ଡବମ୍।
ଛାଦଯାମାସ ସମରେ କ୍ରୁଦ୍ଧୋଽନ୍ତକ ଇବ ପ୍ରଜାଃ॥ 8-50-41 (57482) 
ସ ଚ୍ଛାଦ୍ଯମାନସ୍ତୁ ତଦା ଦ୍ରୋଣପୁତ୍ରେଣ ମାରିଷ।
ପାର୍ଥୋଽପଯାତଃ ଶୀଘ୍ରଂ ବୈ ପ୍ରଗୃହ୍ଯ ମହତୀଂ ଚମୂମ୍॥ 8-50-42 (57483) 
ଅପଯାତେ ତତସ୍ତସ୍ମିନ୍ଧର୍ମପୁତ୍ରେ ଯୁଧିଷ୍ଠିରେ।
ଦ୍ରୋଣପୁତ୍ରଃ ସ୍ଥିତୋ ରାଜନ୍ପ୍ରତ୍ଯାଦେଶାନ୍ମହାତ୍ମନଃ॥ 8-50-43 (57484) 
ତତୋ ଯୁଧିଷ୍ଠିରୋ ରାଜଂସ୍ତ୍ଯକ୍ତ୍ବା ଦ୍ରୌଣିଂ ମହାହବେ।
ପ୍ରଯଯୌ ତାବକଂ ସୈନ୍ଯଂ ଯୁକ୍ତଃ କ୍ରୁରାଯ କର୍ମଣେ॥ ॥ 8-50-44 (57485) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ପଞ୍ଚାଶୋଽଧ୍ଯାଯଃ॥ 50 ॥






କର୍ଣପର୍ବ - ଅଧ୍ଯାଯ 051

॥ ଶ୍ରୀଃ ॥

8.51. ଅଧ୍ଯାଯଃ 051 

Mahabharata - Karna Parva - Chapter Topics

ସଙ୍କୁଲଯୁଦ୍ଧମ୍॥ 1 ॥

Mahabharata - Karna Parva - Chapter Text

8-51-0 (57486) 
ସଞ୍ଜଯ ଉବାଚ। 8-51-0x (4969) 
ଭୀମସେନଂ ସପାଞ୍ଚାଲଂ ଚେଦିକେକଯସଂବୃତମ୍।
ସେନାପତିଃ ସ୍ବଯଂ କ୍ରୁଦ୍ଧୋ ବାରଯାମାସ ସାଯକୈଃ॥ 8-51-1 (57487) 
ତତସ୍ତୁ ଚେଦିକାରୂଶାନ୍ସୃଢ୍ଜଯାଂଶ୍ଚ ମହାରଥାନ୍।
କର୍ଣୋ ଜଘାନ ସମରେ ଭୀମସେନସ୍ଯ ପଶ୍ଯତଃ॥ 8-51-2 (57488) 
ଭୀମସେନସ୍ତତଃ କର୍ଣେ ବିହାଯ ରଥସତ୍ତମମ୍।
ପ୍ରଯଯୌ କୌରବଂ ସୈନ୍ଯଂ କକ୍ଷମଗ୍ନିରିବ ଜ୍ବଲନ୍॥ 8-51-3 (57489) 
ସୂତପୁତ୍ରୋଽପି ସମରେ ପାଞ୍ଚାଲାନ୍କେକଯାଂସ୍ତଥା।
ସୃଞ୍ଜଯାଂଶ୍ଚ ମହେଷ୍ବାସାନ୍ନିଜଘାନଂ ସହସ୍ରଶଃ॥ 8-51-4 (57490) 
ସଂଶପ୍ତକେଷୁ ପାର୍ଥଶ୍ଚ କୌରବେଷୁ ବୃକୋଦରଃ।
ପାଞ୍ଚାଲେଷୁ ତଥା କର୍ଣଃ କ୍ଷଯଂ ଚକ୍ରୁର୍ମହାରଥାଃ॥ 8-51-5 (57491) 
ତେ କ୍ଷତ୍ରିଯା ଦହ୍ଯାମାନାସ୍ତ୍ରିଭିସ୍ତୈଃ ପାବକୋପମୈଃ।
ଜଗ୍ମୁର୍ବିନାଶଂ ସମରେ ରାଜନ୍ଦୁର୍ମନ୍ତ୍ରିତେ ତବ॥ 8-51-6 (57492) 
ତତୋ ଦୁର୍ଯୋଧନଃ କ୍ରୁଦ୍ଦୋ ନକୁଲଂ ନବଭିଃ ଶରୈଃ।
ବିବ୍ଯାଧ ଭରତଶ୍ରେଷ୍ଠ ଚତୁରଶ୍ଚାସ୍ଯ ବାଜିନଃ॥ 8-51-7 (57493) 
ତତଃ ପରମମେଯାତ୍ମା ତବ ପୁତ୍ରୋ ଜନାଧିପ।
କ୍ଷୁରେଣ ସହଦେବସ୍ଯ ଧ୍ବଜଂ ଚିଚ୍ଛେଦ କାଞ୍ଚନମ୍॥ 8-51-8 (57494) 
ନକୁଲସ୍ତୁ ତତଃ କ୍ରୁଦ୍ଧସ୍ତବ ପୁତ୍ରଂ ଚ ସପ୍ତଭିଃ।
ଜଘାନ ସମରେ ରାଜନ୍ସହଦେବଶ୍ଚ ପଞ୍ଚଭିଃ॥ 8-51-9 (57495) 
ତାବୁଭୌ ଭରତଶ୍ରେଷ୍ଠୌ ଜ୍ଯେଷ୍ଠୌ ସର୍ବଧନୁଷ୍ମତାମ୍।
ବିବ୍ଯାଧୋରସି ସଙ୍କ୍ରୁଦ୍ଧଃ ପଞ୍ଚଭିଃ ପଞ୍ଚଭିଃ ଶରୈଃ॥ 8-51-10 (57496) 
ତତୋଽପରାଭ୍ଯାଂ ଭଲ୍ଲାବ୍ଯାଂ ଧନୁଷୀ ସମକୃନ୍ତତ।
ଯମଯୋଃ ପ୍ରସଭଂ ବୀରୋ ବିବ୍ଯାଧାଶୁ ତ୍ରିଭିସ୍ତ୍ରିଭିଃ॥ 8-51-11 (57497) 
ତାବନ୍ଯେ ଧନୁଷୀ ଶ୍ରେଷ୍ଠେ ଶକ୍ରଚାପନିଭେ ଶୁଭେ।
ପ୍ରଗୃହ୍ଯ ରେଜତୁଃ ଶୂରୌ ଦେବପୁତ୍ରସମୌ ଯୁଧି॥ 8-51-12 (57498) 
ତତସ୍ତୌ ରଭସୌ ଯୁଦ୍ଧେ ଭ୍ରାତରୌ ଭ୍ରାତରଂ ଯୁଧି।
ଶରୈର୍ବବର୍ଷତୁର୍ଘୋରୈର୍ମହାମେଘୌ ଯଥାଽଚଲମ୍॥ 8-51-13 (57499) 
ତତଃ କ୍ରୁଦ୍ଧୋ ମହାରାଜ ତବ ପୁତ୍ରୋ ମହାରଥଃ।
ପାଣ଼୍ଡୁପୁତ୍ରୌ ମହେଷ୍ବାସୌ ବାରଯାମାସ ପତ୍ରିଭିଃ॥ 8-51-14 (57500) 
ଧନୁର୍ମଣ୍ଡଲମେବାସ୍ଯ ଦଦୃଶେ ଯୁଧି ଭାରତ।
ସାଯକାଶ୍ଚାପ୍ଯଦୃଶ୍ଯନ୍ତ ନିଶ୍ଚରନ୍ତଃ ସମନ୍ତତଃ॥ 8-51-15 (57501) 
`ତସ୍ଯ ସାଯକସଞ୍ଛନ୍ନୌ ମାଦ୍ରେଯୌ ନ ବିରେଜତୁଃ।
ମେଘଚ୍ଛନ୍ନୌ ଯଥା ବ୍ଯୋମ୍ନି ଚନ୍ଦ୍ରସୂର୍ଯୌ ଗତପ୍ରଭୌ॥ 8-51-16 (57502) 
ତେ ତୁ ବାଣା ମହାରାଜ ସ୍ବର୍ଣପୁଙ୍ଖାଃ ଶିଲାଶିତାଃ'।
ଆଚ୍ଛାଦଯନ୍ଦିଶଃ ସର୍ବାଃ ସୂର୍ଯସ୍ଯେବ ମରୀଚଯଃ॥ 8-51-17 (57503) 
ବାଣଭୂତେ ତତସ୍ତସ୍ମିନ୍ସଞ୍ଛନ୍ନେ ଚ ନଭସ୍ତଲେ।
ରାଜ୍ଞସ୍ତୁ ଦଦୃଶେ ରୂପଂ କାଲାନ୍ତକଯମୋପମମ୍॥ 8-51-18 (57504) 
ପରାକ୍ରମଂ ତୁ ତଂ ଦୃଷ୍ଟ୍ବା ତବ ସୂନୋର୍ମହାରଥାଃ।
ମୃତ୍ଯୋରୁପାନ୍ତିକଂ ପ୍ରାପ୍ତୌ ମାଦ୍ରୀପୁତ୍ରୌ ସ୍ମ ମେନିରେ॥ 8-51-19 (57505) 
ତତଃ ସେନାପତୀ ରାଜନ୍ପାଣ୍ଡବାନାଂ ମହାରଥଃ।
ପାର୍ଷତଃ ପ୍ରଯଯୌ ତତ୍ର ଯତ୍ର ରାଜା ସୁଯୋଧନଃ॥ 8-51-20 (57506) 
ମାଦ୍ରୀପୁତ୍ରୌ ତତଃ ଶୂରୌ ବ୍ଯତିକ୍ରମ୍ଯ ମହାରଥୌ।
ଧୃଷ୍ଟଦ୍ଯୁମ୍ନସ୍ତବ ସୁତଂ ପୀଡଯାମାସ ସାଯକୈଃ॥ 8-51-21 (57507) 
ତମବିଧ୍ଯଦମେଯାତ୍ମା ତବ ପୁତ୍ରୋ ହ୍ଯମର୍ପଣଃ।
ପାଞ୍ଚାଲ୍ଯଂ ପଞ୍ଚବିଂଶତ୍ଯା ପ୍ରହସ୍ଯ ପୁରୁଷର୍ଷଭଃ॥ 8-51-22 (57508) 
ତତଃ ପୁନରମେଯାତ୍ମା ତବ ପୁତ୍ରୋ ହ୍ଯମର୍ଷଣଃ।
ବିଦ୍ଧ୍ବା ନନାଦ ପାଞ୍ଚାଲ୍ଯଂ ଷଷ୍ଟ୍ଯା ପଞ୍ଚଭିରେବ ଚ॥ 8-51-23 (57509) 
ତଥାସ୍ଯ ସଶରଂ ଚାପଂ ମୁଷ୍ଟିଦେଶେ ବିଶାମ୍ପତେ।
କ୍ଷୁରପ୍ରେଣ ସୁତୀକ୍ଷ୍ଣେନ ରାଜା ଚିଚ୍ଛେଦ ସଂଯୁଗେ॥ 8-51-24 (57510) 
ତଦପାସ୍ଯ ଧନୁଶ୍ଛିନ୍ନଂ ପାଞ୍ଚାଲ୍ଯଃ ଶତ୍ରୁକର୍ଶନଃ।
ଅନ୍ଯଦାଦତ୍ତ ବେଗେନ ଧନୁର୍ଭାରସହଂ ନବମ୍॥ 8-51-25 (57511) 
କ୍ରୋଧାଦ୍ରୁଧିରରକ୍ତାକ୍ଷଃ ସଂରମ୍ଭାତ୍ପ୍ରଜ୍ବଲନ୍ନିବ।
ଅଶୋଭତ ମହେଷ୍ବାସୋ ଧୃଷ୍ଟଦ୍ଯୁମ୍ନଃ କୃତବ୍ରଣଃ॥ 8-51-26 (57512) 
ସ ପଞ୍ଚଦଶ ନାରାଚାଞ୍ଶ୍ବସତଃ ପନ୍ନଗାନିବ।
ଜିଘାଂସୁର୍ଭରତଶ୍ରେଷ୍ଠଂ ଧୃଷ୍ଟଦ୍ଯୁମ୍ନୋ ବ୍ଯପାସୃଜତ୍॥ 8-51-27 (57513) 
ତେ ବର୍ମ ହେମବିକୃତଂ ଭିତ୍ତ୍ବା ରାଜ୍ଞଃ ଶିଲୀମୁଖାଃ।
ବିବିଶୁର୍ବସୁଧାଂ ବେଗାତ୍କଙ୍କବର୍ହିଣବାସସଃ॥ 8-51-28 (57514) 
ସୋଽତିବିଦ୍ଧୋ ମହାରାଜ ପୁତ୍ରସ୍ତେଽତିବ୍ଯରାଜତ।
ବସନ୍ତକାଲେ ସୁମହାନ୍ପ୍ରଫୁଲ୍ଲ ଇବ କିଂଶୁକଃ॥ 8-51-29 (57515) 
ସ ଚ୍ଛିନ୍ନବର୍ମା ନାରାଚପ୍ରହାରୈର୍ଝର୍ଝରୀକୃତଃ।
ଧୃଷ୍ଟଦ୍ଯୁମ୍ନସ୍ଯ ଭଲ୍ଲେନ କ୍ରୁଦ୍ଧଶ୍ଚିଚ୍ଛେଦ କାର୍ମୁକମ୍॥ 8-51-30 (57516) 
ଅଥୈନଂ ଛିନ୍ନଧନ୍ବାନଂ ତ୍ବରମାଣୋ ମହୀପତିଃ।
ସାଯକୈର୍ଦଶଭୀ ରାଜନ୍ଭ୍ରୁବୋର୍ମଧ୍ଯେ ସମାର୍ପଯତ୍॥ 8-51-31 (57517) 
ତସ୍ଯ ତେଽଶୋଭଯନ୍ବକ୍ତ୍ରଂ କର୍ମାରପରିମାର୍ଜିତାଃ।
ପ୍ରଫୁଲ୍ଲଂ ପଙ୍କଜଂ ଯଦ୍ବଦ୍ଧମରା ମଧୁଲିପ୍ସବଃ॥ 8-51-32 (57518) 
ତଦପାସ୍ଯ ଧନୁଶ୍ଛିନ୍ନଂ ଦୃଷ୍ଟଦ୍ଯୁମ୍ନୋ ମହାମନାଃ।
ଅନ୍ଯଦାଦତ୍ତ ବେଗେନ ଧନୁର୍ଭଲ୍ଲାଂଶ୍ଚ ଷୋଡଶ॥ 8-51-33 (57519) 
ତତୋ ଦୁର୍ଯୋଧନସ୍ଯାଶ୍ବାନ୍ହତ୍ବା ସୂତଂ ଚ ପଞ୍ଚଭିଃ।
ଧନୁଶ୍ଚିଚ୍ଛେଦ ଭଲ୍ଲେନ ଜାତରୂପପରିଷ୍କୃତମ୍॥ 8-51-34 (57520) 
ରଥଂ ସୋପସ୍କରଂ ଛତ୍ରଂ ଶକ୍ତିଂ ଖଙ୍ଗଂ ଗଦାଂ ଧ୍ବଜମ୍।
ଭଲ୍ଲୈଶ୍ଚିଚ୍ଛେଦ ଦଶଭିଃ ପୁତ୍ରସ୍ଯ ତବ ପାର୍ଷତଃ॥ 8-51-35 (57521) 
ତପନୀଯାଙ୍ଗଦଂ ଛତ୍ରଂ ନାଗଂ ମଣିମଯଂ ଶୁଭମ୍।
ଧ୍ବଜଂ କୁରୁପତେଶ୍ଛିନ୍ନଂ ଦଦୃଶୁଃ ସର୍ବପାର୍ଥିବାଃ॥ 8-51-36 (57522) 
ଦୁର୍ଯୋଧନଂ ତୁ ବିରଥଂ ଛିନ୍ନବର୍ମାଯୁଧଧ୍ବଜମ୍।
ଭ୍ରାତରଂ ସମୁଦୈକ୍ଷନ୍ତ ସୋଦରା ଭରତର୍ଷଭ॥ 8-51-37 (57523) 
ତମାରୋପ୍ଯ ରଥେ ରାଜନ୍କୁଣ୍ଡଧାରୋ ମହାରଥମ୍।
ଅପାହରଦସମ୍ଭ୍ରାନ୍ତୋ ଧୃଷ୍ଟଦ୍ଯୁମ୍ନସ୍ଯ ପଶ୍ଯତଃ॥ 8-51-38 (57524) 
କର୍ଣସ୍ତୁ ସାତ୍ଯକିଂ ହିତ୍ବା ରାଜଗୃଘ୍ନୁରମର୍ଷଣଃ।
ଦ୍ରୋମହନ୍ତାରମୁଗ୍ରେଷୁଂ ସସାରାଭିମୁଖୋ ରଣେ॥ 8-51-39 (57525) 
ତଂ ପୃଷ୍ଠତୋଽନ୍ବଯାତ୍ତୂର୍ଣଂ ଶୈନେଯୋଽଭିହତଃ ଶରୈଃ।
ବାରଣଂ ଜଘନୋପାନ୍ତେ ବିଷାଣାଭ୍ଯାମିବ ଦ୍ବିପଃ॥ 8-51-40 (57526) 
ସ ଭାରତପୁରୋଗାନାଂ ରାଜ୍ଞାଂ ଚ ସୁମହାତ୍ମନାମ୍।
କର୍ଣପାର୍ଷତଯୋର୍ଯୁଦ୍ବେ ସଙ୍କ୍ରଦ୍ଧାନାଂ ମହାରଣେ॥ 8-51-41 (57527) 
ନ ପାଣ୍ଡବାନାଂ ନାସ୍ମାକଂ କଶ୍ଚିଦାସୀତ୍ପରାଙ୍ମୁଖଃ।
ପ୍ରତ୍ଯଦୃଶ୍ଯତ ଯତ୍କର୍ଣଃ ପାଞ୍ଚାଲାଂସ୍ତ୍ବରିତୋ ଯଯୌ॥ 8-51-42 (57528) 
ତସ୍ମିନ୍କ୍ଷଣେ ନରଶ୍ରେଷ୍ଠ ଗଜବାଜିରଥକ୍ଷଯଃ।
ପ୍ରାଦୁରାସୀଦୁଭଯତୋ ରାଜନ୍ମଧ୍ଯଗତେଽହନି॥ 8-51-43 (57529) 
ପାଞ୍ଚାଲାସ୍ତୁ ମହାରାଜ ତ୍ବରିତା ବିଜିଗୀଷବଃ।
ସର୍ବତୋଽଭ୍ଯଦ୍ରବନ୍କର୍ଣଂ ପତତ୍ତ୍ରିଣ ଇବ ଦ୍ରୁମମ୍॥ 8-51-44 (57530) 
ତେଷାମାଧିରଥିଃ କ୍ରୁଦ୍ଧଃ ପ୍ରଧାନାନ୍ବୈ ତରସ୍ବିନଃ।
ବିଚିନ୍ବନ୍ନିବ ବାଣୌଘୈଃ ସମାସାଦଯଦଗ୍ରତଃ॥ 8-51-45 (57531) 
ବ୍ଯାଘ୍ରକେତୁଃ ସୁଶର୍ମା ଚ ଶୁକ୍ରଶ୍ଚିତ୍ରାଯୁଧଃ କ୍ରତୁଃ।
ଦୁର୍ଜଯୋ ରୋଚମାନଶ୍ଚ ସିଂହସେନସ୍ତଥାଽଷ୍ଟମଃ। 
ମହତା ରଥବଂଶେନ ପରିବବ୍ରୁର୍ନରୋତ୍ତମମ୍॥  8-51-46 (57532) 
ସୃଜନ୍ତଃ ସାଯକାଂସ୍ତୂର୍ଣଂ କର୍ଣମାହବଶୋଭିନମ୍।
ଯତମାନାଂସ୍ତୁ ତାଞ୍ଶୂରାନ୍ମନୁଜେନ୍ଦ୍ରଃ ଶିତୈଃ ଶରୈଃ। 
ଅଷ୍ଟାଭିରଷ୍ଟୌ ରାଧେଯଃ ପାଞ୍ଚାଲାନ୍ନ୍ଯହନଦ୍ରଣେ॥  8-51-47 (57533) 
ଅଥାପରାନ୍ମହାରାଜ ସୂତପୁତ୍ରଃ ପ୍ରତାପବାନ୍।
ଜଘାନ ବହୁସାହସ୍ରାନ୍ଯୋଧାନ୍ଯୁଦ୍ବବିଶାରଦାନ୍॥ 8-51-48 (57534) 
ବିଷ୍ଣୁଂ ଚ ବିଷ୍ଣୁବର୍ମାଣଂ ଦେବାପିଂ ଭଦ୍ରମେବ ଚ।
ଦଣ୍ଡଧାରଂ ଚ ସମରେ ଚିତ୍ରଂ ଚିଂତ୍ରାଯୁଧଂ ହରିମ୍॥ 8-51-49 (57535) 
ସିଂହକେତୁଂ ରୋଚମାନଂ ଶଲଭଂ ଚ ମହାରଥମ୍।
ନିଜଘାନ ସୁସଙ୍କ୍ରୁଦ୍ବଶ୍ଚେଦୀନାଂ ଚ ମହାରଥାନ୍॥ 8-51-50 (57536) 
ତେଷାମାଦଦତଃ ପ୍ରାଣାନାସୀଦାଧିରଥେର୍ବପୁଃ।
ଶୋଣିତାଭ୍ଯୁକ୍ଷିତାଙ୍ଗସ୍ଯ ରୁଦ୍ରସ୍ଯୈବାତିଭୈରବମ୍॥ 8-51-51 (57537) 
ତତ୍ର ଭାରତ କର୍ଣେନ ମାତଙ୍ଗାସ୍ତାଡିତାଃ ଶରୈଃ।
ସର୍ବତୋଽଭ୍ଯଦ୍ରବନ୍ଭୀତାଃ କୁର୍ବନ୍ତୋ ମହଦାକୁଲମ୍॥ 8-51-52 (57538) 
ନିପେତୁରୁର୍ବ୍ଯାଂ ସମରେ କର୍ଣସାଯକତାଡିତାଃ।
କୁର୍ବନ୍ତୋ ବିବିଧାନ୍ନାଦାନ୍ବଜ୍ରନୁନ୍ନା ଇବାଚଲାଃ॥ 8-51-53 (57539) 
ଗଜବାଜିମନୁଷ୍ଯୈଶ୍ଚ ନିପତଦ୍ଭିଃ ସମନ୍ତତଃ।
ରଥୈର୍ଭଗ୍ନୈର୍ଧ୍ବଜୈଶ୍ଚୈବ ସମାସ୍ତୀର୍ଯତ ମେଦିନୀ॥ 8-51-54 (57540) 
ନୈବଂ ଭାଷ୍ମୋ ନ ଚ ଦ୍ରୋଣୋ ନାନ୍ଯେ ଯୁଧି ଚ ତାବକାଃ।
ଚକ୍ରୁଃ ସ୍ମ ତାଦୃଶଂ କର୍ମ ଯାଦୃଶଂ କୃତବାନ୍ରଣେ॥ 8-51-55 (57541) 
ମୃଗମଧ୍ଯେ ଯଥା ସିଂହୋ ଦୃଶ୍ଯତେ ନିର୍ଭଯଶ୍ଚରନ୍।
ପାଞ୍ଚାଲାନାଂ ତଥା ମଧ୍ଯେ କର୍ଣୋଽଚରଦଭୀତବତ୍॥ 8-51-56 (57542) 
ସୂତପୁତ୍ରୋଽଥ ନାଗେଷୁ ହଯେଷୁ ଚ ରଥେଷୁ ଚ।
ନରେଷୁ ଚ ନରବ୍ଯାଘ୍ରଶ୍ଚକାର କଦନଂ ମହତ୍॥ 8-51-57 (57543) 
ଯଥା ମୃଗଗଣାଂସ୍ତ୍ରସ୍ତାନ୍ସିଂହୋ ଦ୍ରାବଯତେ ଦିଶଃ।
ପାଞ୍ଚାଲାନାଂ ରଥବ୍ରାତାନ୍କର୍ଣୋ ବ୍ଯଦ୍ରାବଯତ୍ତଥା॥ 8-51-58 (57544) 
ସିଂହଂ ସ୍ମ ହି ଯଥା ପ୍ରାପ୍ଯ ନ ଜୀବନ୍ତି ମୃଗାଃ କ୍ବଚିତ୍।
ତଥା କର୍ଣମନୁପ୍ରାପ୍ତା ନ ଜୀବନ୍ତି ସ୍ମ ସୃଞ୍ଜଯାଃ॥ 8-51-59 (57545) 
ବୈଶ୍ବାନରମୁଖଂ ପ୍ରାପ୍ଯ ଦହ୍ଯନ୍ତେ ଶଲଭା ଯଥା।
କର୍ଣାଗ୍ରିଂ ସମରେ ପ୍ରାପ୍ଯ ଦଗ୍ଧା ଭାରତ ସୃଞ୍ଜଯଃ॥ 8-51-60 (57546) 
ଚେଦିଷ୍ବେକେନ କର୍ଣେନ ପାଞ୍ଚାଲେଷୁ ଚ ଭାରତ।
ବେଶ୍ରାବ୍ଯ ନାମ ନିହତା ବହବଃ ଶୂରସମ୍ପତାଃ॥ 8-51-61 (57547) 
ମମ ଚାସୀନ୍ମତୀ ରାଜନ୍ଦୃଷ୍ଟ୍ବା କର୍ଣସ୍ଯ ବିକ୍ରମମ୍।
ନୈକୋଽପ୍ଯାଧିରଥେର୍ଜୀବନ୍ପାଞ୍ଚାଲ୍ଯୋ ମୋକ୍ଷ୍ଯତେ ଯୁଧି॥ 8-51-62 (57548) 
ସଙ୍ଖ୍ଯେ ବିମର୍ଦ୍ଯ ପାଞ୍ଚାଲାନ୍ସୂତପୁତ୍ରଃ ପୁନଃ ପୁନଃ।
ଅଭ୍ଯଧାବତ୍ସୁସଙ୍କ୍ରୁଦ୍ଧଃ କୁନ୍ତୀପୁତ୍ରଂ ଯୁଧିଷ୍ଠିରମ୍॥ 8-51-63 (57549) 
ଧୃଷ୍ଟଦ୍ଯୁମ୍ନଶ୍ଚ ରାଜାନଂ ଦ୍ରୌପଦେଯାଶ୍ଚ ମାରିଷ।
ପରିବବ୍ରୁରମିତ୍ରଘ୍ନଂ ଶତଶଶ୍ଚାପରେ ଜନାଃ॥ 8-51-64 (57550) 
ଶିଖଣ୍ଡୀ ସହଦେବଶ୍ଚ ନକୁଲୋ ନାକୁଲିସ୍ତଥା।
ଜନମେଜଯଃ ଶିନେର୍ନପ୍ତା ବହବଶ୍ଚ ପ୍ରଭଦ୍ରକାଃ॥ 8-51-65 (57551) 
ଏତେ ପୁରୋଗମା ଭୂତ୍ବା ଧୃଷ୍ଟଦ୍ଯୁମ୍ନଶ୍ଚ ସଂଯୁଗେ।
କର୍ଣମସ୍ଯନ୍ତମିଷ୍ବସ୍ତ୍ରୈସ୍ତତକ୍ଷୁରମିତୌଜସମ୍॥ 8-51-66 (57552) 
ତାଂସ୍ତତ୍ରାଧିରଥିଃ ସଙ୍ଖ୍ଯେ ଚେଦିପାଞ୍ଚାଲପାଣ୍ଡବାନ୍।
ଏକୋ ବହୂନଭ୍ଯପତଦ୍ଗରୁତ୍ମାନିବ ପନ୍ନଗାନ୍॥ 8-51-67 (57553) 
ତୈଃ କର୍ଣସ୍ଯାଭବଦ୍ଯୁଦ୍ଧଂ ଘୋରରୂପଂ ବିଶାମ୍ପତେ।
ତାଦୃଗ୍ଯାଦୃକ୍ପୁରାବୃତ୍ତଂ ଦେବାନାଂ ଦାନବୈଃ ସହ॥ 8-51-68 (57554) 
ତାନ୍ସମେତାନ୍ମହେଷ୍ବାସାଞ୍ଶରବର୍ଷୌଧବର୍ଷିଣଃ।
ଏକୋ ବ୍ଯଧମଦବ୍ଯଗ୍ରସ୍ତମାଂସୀବ ଦିବାକରଃ॥ 8-51-69 (57555) 
ଭୀମସେନସ୍ତୁ ସଂସକ୍ତେ ରାଧେଯେ ପାଣ୍ଡବୈଃ ସହ।
ସର୍ବତୋଽଭ୍ଯହନତ୍କ୍ରୁଦ୍ଧୋ ଯମଦଣ୍ଡନିଭୈଃ ଶରୈଃ॥ 8-51-70 (57556) 
ବାହ୍ଲୀକାନ୍କେକଯାନ୍ମାତ୍ସ୍ଯାନ୍ବାସାତ୍ଯାନ୍ମଦ୍ରସୈନ୍ଧବାନ୍।
ଏକଃ ସଙ୍ଖ୍ଯେ ମହେଷ୍ବାସୋ ଯୋଧଯନ୍ବହ୍ବଶୋଭତ॥ 8-51-71 (57557) 
ତତ୍ର ମର୍ମସୁ ଭୀମେନ ନାରାଚୈସ୍ତାଡିତା ଗଜାଃ।
ପ୍ରପତନ୍ତୋ ହତାରୋହାଃ କମ୍ପଯନ୍ତି ସ୍ମ ମେଦିନୀମ୍॥ 8-51-72 (57558) 
ବାଜିନଶ୍ଚ ହତାରୋହାଃ ପତ୍ତଯଶ୍ଚ ଗତାସବଃ।
ଅଶେରତ ମହାରାଜ ବମନ୍ତୋ ରୁଧିରଂ ବହୁ॥ 8-51-73 (57559) 
ତାଡିତାଃ ସହସା ନାଗା ଭୀମସେନେନ ମାରିଷ।
ନିପତନ୍ତି ମହାବେଗା ବଜ୍ରରୁଗ୍ଣା ଇବାଚଲାଃ॥ 8-51-74 (57560) 
ପତିତୈସ୍ତୈର୍ମହାରାଜ ବେଗବଦ୍ଭିର୍ମହାରଥୈଃ।
ଶୁଶୁଭେ ବସୁଧା ରାଜନ୍ବିକୀର୍ଣୈରିବ ପର୍ବତୈଃ॥ 8-51-75 (57561) 
ସହସ୍ରଶଶ୍ଚ ରଥିନଃ ପତ୍ତଯଃ ପତିତାଯୁଧାଃ।
ଅକ୍ଷତାଃ ସମଦୃଶ୍ଯନ୍ତ ଭୀମାଦ୍ଭୀତା ଗତାସବଃ॥ 8-51-76 (57562) 
ରଥିଭିଃ ସାଦିଭିଃ ସୂତୈଃ ପାଦାତୈର୍ବାଜିଭିର୍ଗଜୈଃ।
ଭୀମସେନଶରୈଶ୍ଛିନ୍ନୈରାଚ୍ଛନ୍ନା ସୁଧାଭବତ୍॥
ତତ୍ସ୍ତମ୍ଭିତମିବାତିଷ୍ଠଦ୍ଭୀମସେନଭଯାର୍ଦିତମ୍।  8-51-77 (57563) 
ଦୁର୍ଯୋଧନବଲଂ ସର୍ବଂ ନିରୁତ୍ସାହଂ କୃତଂ ରଣେ।
ନିଶ୍ଚେଷ୍ଟଂ ତୁମୁଲଂ ଦୀନଂ ବଭୌ ତସ୍ମିନ୍ମହାରଣେ॥ 8-51-78 (57564) 
ପ୍ରସନ୍ନସଲିଲେ କାଲେ ଯଥା ସ୍ଯାତ୍ସାଗରୋ ନୃପ।
ତଦ୍ବତ୍ତବ ବଲଂ ତଦ୍ବୈ ନିଶ୍ଚଲଂ ସମବସ୍ଥିତମ୍॥ 8-51-79 (57565) 
ମନ୍ଯୁବୀର୍ଯବଲୋପେତଂ ଦର୍ପାତ୍ପ୍ରତ୍ଯବରୋପିତମ୍।
ଅଭବତ୍ତବ ପୁତ୍ରସ୍ଯ ତତ୍ସୈନ୍ଯଂ ନିଷ୍ପ୍ରଭଂ ତଦା॥ 8-51-80 (57566) 
ତେ ବଲେ ଭରତଶ୍ରେଷ୍ଠ ବଧ୍ଯମାନେ ପରସ୍ପରମ୍।
ରୁଧିରୌଘପରିକ୍ଲିନ୍ନେ ରୁଧିରାର୍ଦ୍ରେ ବଭୂବତୁଃ॥ 8-51-81 (57567) 
ସୂତପୁତ୍ରୋଽବଧୀତ୍କ୍ରୁଦ୍ବଃ ପାଣ୍ଡବାନାମନୀକିନୀମ୍।
ଭୀମସେନଃ କୁରୂଣାଂ ଚ ତ୍ରିଗର୍ତାନାଂ ଧନଞ୍ଜଯଃ॥ 8-51-82 (57568) 
ବର୍ତମାନେ ତଥା ରୋଦ୍ରେ ସଙ୍ଗ୍ରାମେଽଦ୍ଭୁତଦର୍ଶନେ।
ନିହତ୍ଯ ପୃତନାମଧ୍ଯଂ ସଂଶପ୍ତକଗଣାନ୍ବହୂନ୍। 
ଅର୍ଜୁନୋ ଜଯତାଂ ଶ୍ରେଷ୍ଠୋ ବାସୁଦେବମଥାବ୍ରବୀତ୍॥  8-51-83 (57569) 
ପ୍ରଭଗ୍ନଂ ବଲମେତଦ୍ଧି ଯୋତ୍ସ୍ଯମାନଂ ମଯା ସହ।
ଏତେ ଧାବନ୍ତି ସଗଣାଃ ସଂଶପ୍ତକମହାରଥାଃ॥ 8-51-84 (57570) 
`ଦୁର୍ଜଯା ହ୍ଯେବ ସମରେ ଦେବୈରପି ସବାସବୈଃ'।
ଅପାରଯନ୍ତୋ ମଦ୍ବାଣାନ୍ସିଂହଶବ୍ଦଂ ମୃଗା ଇବ॥ 8-51-85 (57571) 
ଦୀର୍ଯତେ ଚ ମହତ୍ସୈନ୍ଯଂ ସୃଞ୍ଜଯାନାଂ ମହାରଣେ।
`କୁରବଶ୍ଚାଭିଧାବନ୍ତି ଭୀମସେନଭଯାର୍ଦିତାଃ'॥ 8-51-86 (57572) 
ହସ୍ତିକକ୍ଷ୍ଯୋ ହ୍ଯସୌ କୃଷ୍ଣ କେତୁଃ କର୍ଣସ୍ଯ ଧୀମତଃ।
ଦୃଶ୍ଯତେ ରାଜସୈନ୍ଯସ୍ଯ ମଧ୍ଯେ ବିଚରତୋ ମୁହୁଃ॥ 8-51-87 (57573) 
ନ ଚ କର୍ଣଂ ରଣେ ଶକ୍ତା ଜେତୁମେତେ ମହାରଥାଃ।
ଜାନୀତେ ହି ଭବାନ୍କର୍ଣଂ ବୀର୍ଯବନ୍ତଂ ପରାକ୍ରମେ॥ 8-51-88 (57574) 
ତତ୍ର ଯାହି ଯତଃ କର୍ଣୋ ଦ୍ରାବଯତ୍ଯେଷ ନୋ ବଲମ୍।
ତ୍ରିଗର୍ତାନ୍ବର୍ଜଯନ୍ଯାହି ସୂତପୁତ୍ରଂ ମହାରଥମ୍। 
ଏତନ୍ମେ ରୋଚତେ କୃଷ୍ଣ ଯଥା ବା ତବ ରୋଚତେ॥  8-51-89 (57575) 
ଏତଚ୍ଛ୍ରୁତ୍ବା ବଚସ୍ତସ୍ଯ ଗୋବିନ୍ଦଃ ପ୍ରହସନ୍ନିବ।
ଅବ୍ରବୀଦର୍ଜୁନଂ ତୂର୍ଣଂ କୌରବାନ୍ଯାହି ପାଣ୍ଡବ॥ 8-51-90 (57576) 
ତତସ୍ତବ ମହାସୈନ୍ଯଂ ଗୋବିନ୍ଦପ୍ରେରିତା ହଯାଃ।
ହଂସବର୍ଣା ବିଶଂସ୍ତୂର୍ଣଂ ବହନ୍ତୋଽର୍ଜୁନମାହବେ॥ 8-51-91 (57577) 
କେଶବପ୍ରେରିତୈରଶ୍ବୈଃ ଶ୍ବେତୈଃ କାଞ୍ଚନଭୂଷଣୈଃ।
ପ୍ରବିଶଦ୍ଭିସ୍ତବ ବଲଂ ଚତୁର୍ଦିଶମଦୀର୍ଯତ॥ 8-51-92 (57578) 
ମେଘସ୍ତନିତନିର୍ହାଦଃ ସ ରଥୋ ବାନରଧ୍ବଜଃ।
ଚଲତ୍ପତାକସ୍ତାଂ ସେନାଂ ବିମାନଂ ଦ୍ଯାମିବାବିଶତ୍॥ 8-51-93 (57579) 
ତୌ ବିଦାର୍ଯ ମହାସେନାଂ ପ୍ରବିଷ୍ଟୌ କେଶବାର୍ଜୁନୋ।
କ୍ରୁଦ୍ଧୌ ସଂରମ୍ଭରକ୍ତାକ୍ଷୌ ବିଭ୍ରାଜେତାଂ ମହାଦ୍ଯୁତୀ॥ 8-51-94 (57580) 
ଯୁଦ୍ଧଶୌଣ୍ଡୌ ସମାହୂତାବାଗତୌ ତୌ ରଣାଧ୍ବରମ୍।
ଯଜ୍ବଭିର୍ବିଧିନା ହୂତୌ ମଖଂ ଦେବାବିବାଶ୍ବିନୌ॥ 8-51-95 (57581) 
`କ୍ରୋଧତାମ୍ରେକ୍ଷଣୌ ଶୂରୌ ଶୁଶୁଭାତେ ମହାବଲୌ।
ମଦୋତ୍କଟୌ ଯଥା ନାଗୌ ଦୃଷ୍ଟିସଞ୍ଚାରଚାରିଣୌ'॥ 8-51-96 (57582) 
କ୍ରୁଦ୍ଧୌ ତୌ ତୁ ନରବ୍ଯାଘ୍ରୋ ଯୋଗବନ୍ତୌ ବଭୂବତୁଃ।
ତଲଶବ୍ଦେନ ରୁଷିତୌ ମହାନାଗାବିବୋତ୍କଟୌ॥ 8-51-97 (57583) 
ବିଗାହ୍ଯ ତୁ ରଥାନୀକମଶ୍ବସଙ୍ଘାଂଶ୍ଚ ଫଲ୍ଗୁନଃ।
ବ୍ଯଚରତ୍ପୃତନାମଧ୍ଯେ ପାଶହସ୍ତ ଇବାନତ୍କଃ॥ 8-51-98 (57584) 
ତଂ ଦୃଷ୍ଟ୍ବା ଯୁଧି ବିକ୍ରାନ୍ତଂ ସେନାଯାଂ ତବ ଭାରତ।
ସଂଶପ୍ତକଗଣାନ୍ଭୂଯଃ ପୁତ୍ରସ୍ତେ ସମଚୂଚୁଦତ୍॥ 8-51-99 (57585) 
ତତୋ ରଥସହସ୍ରେଣ ଦ୍ବିରଦାନାଂ ତ୍ରିଭିଃ ଶତୈଃ।
ଚତୁର୍ଦଶସହସ୍ରୈସ୍ତୁ ତୁରଗାଣାଂ ମହାହବେ। 
ଦ୍ବାଭ୍ଯାଂ ଶତସହସ୍ରାଭ୍ଯାଂ ପଦାତୀନାଂ ଚ ଧନ୍ବିନାମ୍॥  8-51-100 (57586) 
ଶୂରାଣାଂ ଲବ୍ଧଲକ୍ଷାଣାଂ ବିଦିତାନାଂ ସମନ୍ତତଃ।
ଅଭ୍ଯବର୍ତନ୍ତ କୌନ୍ତେଯଂ ଛାଦଯନ୍ତୋ ମହାରଥାଃ॥ 8-51-100 (57587) 
ଶରବର୍ଷୈର୍ମହାରାଜ ସର୍ବତଃ ପାଣ୍ଡୁନନ୍ଦନମ୍।
ସ ଚ୍ଛାଦ୍ଯମାନଃ ସମରେ ଶରୈଃ ପରବଲାର୍ଦନଃ॥ 8-51-101 (57588) 
ଦର୍ଶଯନ୍ରୌଦ୍ରମାତ୍ମାନଂ ପାଶହସ୍ତ ଇବାନ୍ତକଃ।
ନିଘ୍ନନ୍ସଂଶପ୍ତକାନ୍ପାର୍ଥଃ ପ୍ରେକ୍ଷଣୀଯତରୋଽଭବତ୍॥ 8-51-102 (57589) 
ତତୋ ବିଦ୍ଯୁତ୍ପ୍ରଭୈର୍ବାଣୈଃ କାର୍ତସ୍ବରବିଭୂଷିତୈଃ।
ନିରନ୍ତରମିବାକାଶମାସୀଚ୍ଛନ୍ନଂ କିରୀଟିନା॥ 8-51-103 (57590) 
କିରୀଟିଚାପନିର୍ମୁକ୍ତୈଃ ସମ୍ପତଦ୍ଭିର୍ମହାଶରୈଃ।
ସମାଚ୍ଛନ୍ନଂ ବଭୌ ସର୍ବଂ କାଦ୍ରବେଯୈରିବ ପ୍ରଭୋ॥ 8-51-104 (57591) 
ରୁକ୍ମପୁଙ୍ଖାଞ୍ଶରାନ୍ଘୋରାନ୍ପ୍ରସନ୍ନାନ୍ନତପର୍ବଣଃ।
ଅବାସୃଜଦମେଯାତ୍ମା ଦିକ୍ଷୁ ସର୍ବାସୁ ପାଣ୍ଡବଃ॥ 8-51-105 (57592) 
ମହୀ ବିଯଦ୍ଦିଶଃ ସର୍ବାଃ ସମୁଦ୍ରା ଗିରଯୋଽପି ବା।
ସ୍ଫୁଟନ୍ତୀତି ଜନା ଜଜ୍ଞୁଃ ପାର୍ଥସ୍ଯ ତଲନିଃସ୍ବନାତ୍॥ 8-51-106 (57593) 
ହତ୍ବା ଦଶସହସ୍ରାଣି ପାର୍ଥିବାନାଂ ମହାରଥଃ।
ସଂଶପ୍ତକାନାଂ କୌନ୍ତେଯଃ ପ୍ରପକ୍ଷଂ ତ୍ବରିତୋଭ୍ଯଯାତ୍॥ 8-51-107 (57594) 
ପ୍ରପକ୍ଷଂ ଚ ସମାସାଦ୍ଯ ପାର୍ଥଃ କାମ୍ଭୋଜରକ୍ଷିତମ୍।
ପ୍ରମମାଥ ବଲଂ ଭଲ୍ଲୈର୍ଦାନବାନିବ ବାସବଃ॥ 8-51-108 (57595) 
ପ୍ରଚିଚ୍ଛେଦାଶୁ ଭଲ୍ଲେନ ଦ୍ବିଷତାମାତତାଯିନାମ୍।
ଶସ୍ତ୍ରପାଣୀଂସ୍ତଥା ବାହୂଂସ୍ତଥାପି ଚ ଶିରାଂସ୍ଯୁତ॥ 8-51-109 (57596) 
ଅଙ୍ଗାଂଙ୍ଗାବଯବୈଶ୍ଛିନ୍ନୈର୍ବ୍ଯାଯୁଧାସ୍ତେଽପତନ୍ଭୁବି।
ବିଷ୍ବଗ୍ବାତାଭିସମ୍ଭଗ୍ନା ବହୁଶାଖା ଇବ ଦ୍ରୁମାଃ॥ 8-51-110 (57597) 
ହସ୍ତ୍ଯଶ୍ବରଥପତ୍ତୀନାଂ ବ୍ରାତାନ୍ନିଘ୍ନନ୍ତମର୍ଜୁନମ୍।
ସୁଦକ୍ଷିଣାଦବରଜଃ ଶରବୃଷ୍ଟ୍ଯାଭ୍ଯବୀବୃଷତ୍॥ 8-51-112 (57598) 
ତସ୍ଯାସ୍ଯତୋଽର୍ଧଚନ୍ଦ୍ରାଭ୍ଯାଂ ସ ବାହୂ ପରିଘୋପମୌ।
ପୂର୍ଣଚନ୍ଦ୍ରାଭବକ୍ତ୍ରଂ ଚ କ୍ଷୁରେଣାପାହରଚ୍ଛିରଃ॥ 8-51-113 (57599) 
ତତ୍ପପାତ ତତୋ ବେଗାତ୍ସ୍ବଲୋହିତପରିଷ୍କୃତମ୍।
ମନଃ ଶିଲାଗିରେଃ ଶୃଙ୍ଗଂ ବ୍ଜ୍ରେଣେବାବଦାରିତମ୍॥ 8-51-114 (57600) 
ସୁଦକ୍ଷିଣାଦବରଜଂ କାମ୍ଭୋଜା ଦଦୃଶୁର୍ହତମ୍।
ପ୍ରାଂଶୁଂ କମଲପତ୍ରାକ୍ଷମତ୍ଯର୍ଥଂ ପ୍ରିଯଦର୍ଶନମ୍। 
କାଞ୍ଚନସ୍ତମ୍ଭସଦୃଶଂ ଭିନ୍ନଂ ହେମଗିରିଂ ଯଥା॥  8-51-115 (57601) 
ତତୋଽଭବତ୍ପୁନର୍ଯୁଦ୍ଧଂ ଘୋରମତ୍ଯର୍ଥମଦ୍ଭୁତମ୍।
ନାନାବସ୍ଥାଶ୍ଚ ଯୋଧାନାଂ ବଭୂବୁସ୍ତତ୍ର ଯୁଧ୍ଯତାମ୍॥ 8-51-116 (57602) 
ପାର୍ଥେଷୁନିହତୈରଶ୍ବୈଃ କାମ୍ଭୋଜୈର୍ଯବନୈଃ ଶକୈଃ।
ଶୋଣିତାକ୍ତୈସ୍ତଦା ରକ୍ତଂ ସର୍ବାମାସୀଦ୍ବିଶାଂ ପତେ॥ 8-51-117 (57603) 
ରଥୈର୍ହତାଶ୍ବସୂତୈଶ୍ଚ ହତାରୋହୈଶ୍ଚ ବାଜିଭିଃ।
ଦ୍ବିରଦୈଶ୍ଚ ହତାରୋହୈର୍ମହାମାତ୍ରୈର୍ହତଦ୍ବିପୈଃ॥ 8-51-118 (57604) 
ଅନ୍ଯୋନ୍ଯେନ ମହାରାଜ ବିନାଶଃ ପୃଥିବୀକ୍ଷିତାମ୍।
ଆସୀତ୍କ୍ରୁଦ୍ବେଽର୍ଜୁନେ କର୍ଣେ ଭୀମସେନେ ଚ ଦାରୁଣମ୍॥ 8-51-119 (57605) 
ତସ୍ପିନ୍ପ୍ରପକ୍ଷେ ପକ୍ଷେ ଚ ବଧ୍ଯମାନେ ମଦୋତ୍କଟଃ।
ଅର୍ଜୁନଂ ଜଯତାଂ ଶ୍ରେଷ୍ଠଂ ତ୍ବରିତୋ ଦ୍ରୌଣିରଭ୍ଯଯାତ୍॥ 8-51-120 (57606) 
ବିଧୁନ୍ବାନୋ ମହଚ୍ଚାପଂ କାର୍ତସ୍ବରବିଭୂଷିତମ୍।
ଆଦଦାନଃ ଶରାନ୍ଘୋରାନ୍ସ୍ବରଶ୍ମୀନିବ ଭାସ୍କରଃ॥ 8-51-121 (57607) 
ତଯୋରାସୀନ୍ମହଦ୍ଯୁଦ୍ଧଂ ଧର୍ମଭ୍ରାତ୍ରୋରନୈଷ୍ଠିକମ୍।
ବିସ୍ମାପଯିଷତୋର୍ଲୋକଂ ଯଶଶ୍ଚୋତ୍ତମମିଚ୍ଛତୋଃ॥ 8-51-122 (57608) 
ସଂଶପ୍ତକାଂସ୍ତୁ କୌନ୍ତେଯଃ କୁରୂଂଶ୍ଚାପି ବୃକୋଦରଃ।
ସୂତପୁତ୍ରସ୍ତୁ ପାଞ୍ଚାଲାଂସ୍ତ୍ରଯୋଽଘ୍ନଂସ୍ତ୍ବରିତାଃ ଶରୈଃ॥ 8-51-123 (57609) 
ଏବମେଷ ମହାରାଜ ବିନାଶଃ ପୃଥିବୀକ୍ଷିତାମ୍।
ଯୁଦ୍ବଂ ଘୋରଂ ତଥା ତ୍ବାସୀତ୍ତ୍ରିଧାଭୂତେ ଚମୂମୁଖେ॥ ॥ 8-51-124 (57610) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଏକପଞ୍ଚାଶୋଽଧ୍ଯାଯଃ॥ 51 ॥ *.ଏତଦନନ୍ତରଂ ଝ.ପୁସ୍ତକେ ବିଦ୍ଯମାନା କଥା ଅସ୍ମିନ୍ପାଠେ---57--58 ତମାଧ୍ଯାଯଯୋର୍ବର୍ତତେ।






କର୍ଣପର୍ବ - ଅଧ୍ଯାଯ 052

॥ ଶ୍ରୀଃ ॥

8.52. ଅଧ୍ଯାଯଃ 052 

Mahabharata - Karna Parva - Chapter Topics

ସଂଶପ୍ତକୈର୍ଯୁଧ୍ଯମାନସ୍ଯ ପାର୍ଥସ୍ଯାଶ୍ବତ୍ଥାମ୍ନାଽଽହ୍ନାନମ୍॥ 1 ॥ ତଯୋର୍ଯୁଦ୍ଧମ୍॥ 2 ॥

Mahabharata - Karna Parva - Chapter Text

8-52-0 (57611) 
ଧୃତରାଷ୍ଟ୍ର ଉବାଚ। 8-52-0x (4970) 
କଥଂ ସଂଶପ୍ତକୈଃ ସାର୍ଧମର୍ଜୁନସ୍ଯାଭବଦ୍ରଣଃ।
ସୂତପୁତ୍ରସ୍ଯ ପାଞ୍ଚାଲୈଃ କଥଂ ଯୁଦ୍ଧଂ ପ୍ରବର୍ତିତମ୍॥ 8-52-1 (57612) 
ଅଶ୍ବତ୍ଥାମ୍ନସ୍ତୁ ଯଦ୍ଯୁଦ୍ଧମର୍ଜୁନସ୍ଯ ଚ ସଞ୍ଜଯ।
ଅନ୍ଯେଷାଂ ଚ ମଦୀଯାନାଂ ପାଣ୍ଡବୈସ୍ତଦ୍ବ୍ରବୀହି ମେ॥ 8-52-2 (57613) 
ସଞ୍ଜଯ ଉବାଚ। 8-52-3x (4971) 
ଶୃଣୁ ରାଜନ୍ଯଥାବୃତ୍ତଂ ସଙ୍ଗ୍ରାମଂ ବ୍ରୁବତୋ ମମ।
ବୀରାଣାଂ ଶତ୍ରୁଭିଃ ସାର୍ଧଂ ଦେହପାପ୍ମବିନାଶନମ୍॥ 8-52-3 (57614) 
ପାର୍ଥଃ ସଂଶପ୍ତକବଲଂ ପ୍ରବିଶ୍ଯାର୍ଣବସନ୍ନିଭମ୍।
ବ୍ଯକ୍ଷୋଭଯଦମିତ୍ରଘ୍ନୋ ମହାବାତ ଇବାର୍ଣବମ୍॥ 8-52-4 (57615) 
ପୂର୍ଣଚନ୍ଦ୍ରାଭବକ୍ରାଣି ସ୍ବକ୍ଷିଭ୍ରୂଦଶନାନି ଚ।
ଶିରାଂସ୍ଯୁନ୍ମଥ୍ଯ ବୀରାଣାଂ ଶିତୈର୍ଭଲ୍ଲୈର୍ଧନଞ୍ଜଯଃ। 
ସନ୍ତସ୍ତାର କ୍ଷିତିଂ କ୍ଷିପ୍ରଂ ବିନାଲୈର୍ନଲିନୈରିବ॥  8-52-5 (57616) 
ସୁବୃତ୍ତାନାଯତାନ୍ପୁଷ୍ଟାଂଶ୍ଚନ୍ଦନାଗୁରୁଭୂଷିତାନ୍।
ସାଯୁଧାନ୍ସତଲତ୍ରାଂଶ୍ଚ ପଞ୍ଚାସ୍ଯୋରଗସନ୍ନିଭାନ୍। 
ବାହୂନ୍କ୍ଷୁରୈରମିତ୍ରାଣାଂ ଚିଚ୍ଛେଦ ସମରେଽର୍ଜୁନଃ॥  8-52-6 (57617) 
ଧୁର୍ଯାନ୍ଧୁର୍ଯୋତରାନ୍ସୂତାନ୍ଧ୍ବଜାଂଶ୍ଚାପାନି ସାଯକାନ୍।
ପାଣୀନ୍ନିତାନ୍ତନିଶିତୈର୍ଭଲ୍ଲୈଶ୍ଚିଚ୍ଛେଦ ପାଣ୍ଡବଃ॥ 8-52-7 (57618) 
ରଥାନ୍ଦ୍ବିପାନ୍ହଯାଂଶ୍ଚୈବ ସାରୋହାନର୍ଜୁନୋ ଯୁଧି।
ଶରୈରନେକସାହସ୍ରୈର୍ନିନ୍ଯେ ରାଜନ୍ଯମକ୍ଷଯମ୍॥ 8-52-8 (57619) 
ତଂ ପ୍ରବୀରାଃ ସୁସଂରବ୍ଧା ନର୍ଦମାନା ଇବର୍ଷଭାଃ।
ବାସିତାର୍ଥମିବ କ୍ରୁଦ୍ଧମଭିଦ୍ରୁତ୍ଯ ମହୋତ୍କଟାଃ। 
ନିଘ୍ନ୍ତମଭିଜଘ୍ନୁସ୍ତେ ଶରୈଃ ଶୃଙ୍ଗୈରିବର୍ଷଭାଃ॥  8-52-9 (57620) 
ତସ୍ଯ ତେଷାଂ ଚ ତଦ୍ଯୁଦ୍ବମଭବଦ୍ରୋମହର୍ଷଣମ୍।
ତ୍ରୈଲୋକ୍ଯବିଜଯେ ଯଦ୍ବଦ୍ଦୈତ୍ଯାନାଂ ସହ ବଜ୍ରିଣା॥ 8-52-10 (57621) 
ଅସ୍ତ୍ରୈସ୍ତ୍ରାଣି ସଂବାର୍ଯ ଦ୍ବିଷତାଂ ସର୍ବତୋଽର୍ଜୁନଃ।
ଇଷୁଭିର୍ବହୁଭିସ୍ତୂର୍ଣଂ ବିଦ୍ବ୍ବା ପ୍ରାଣାଞ୍ଜହାର ସଃ॥ 8-52-11 (57622) 
ଛିନ୍ନତ୍ରିବେଣୁଚକ୍ରାକ୍ଷାନ୍ହତଯୋଧାନ୍ସସାରଥୀନ୍।
ବିଧ୍ବସ୍ତାଯୁଧତୂଣୀରାନ୍ସମୁନ୍ମଥିତକେତନାନ୍॥ 8-52-12 (57623) 
ସଞ୍ଛିନ୍ନଯୋକ୍ରରଶ୍ମୀଷାନ୍ବିତ୍ରିବେଣୂନ୍ବିକୂବରାନ୍।
ବିସ୍ରସ୍ତବନ୍ଧୁରଯୁଗାନ୍ବିସ୍ରସ୍ତାକ୍ଷପ୍ରମଣ୍ଡଲାନ୍॥ 8-52-13 (57624) 
ରଥାନ୍ବିଶକଲୀକୁର୍ବନ୍ମହାଭ୍ରାଣୀବ ମାରୁତଃ॥  8-52-14 (57625) 
ବିସ୍ମାପକଂ ପ୍ରେକ୍ଷକାଣାଂ ଦ୍ବିଷତାଂ ଭଯବର୍ଧନମ୍।
ମହାରଥସହସ୍ରସ୍ଯ ସମଂ କର୍ମାକରୋଜ୍ଜଯଃ॥ 8-52-15 (57626) 
ସିଦ୍ଧଦେବର୍ଷିସଙ୍ଘାଶ୍ଚ ଚାରଣାଶ୍ଚାପି ତୁଷ୍ଟୁବୁଃ॥  8-52-16 (57627) 
ଦେବଦୁନ୍ଦୁଭଯୋ ନେଦୁଃ ପୁଷ୍ପବର୍ଷାଣି ଚାପତନ୍।
କେଶବାର୍ଜୁନଯୋର୍ମୂର୍ଧ୍ନି ପ୍ରାହ ବାକ୍ବାଶରୀରିଣୀ॥ 8-52-17 (57628) 
ଚନ୍ଦ୍ରାଗ୍ନ୍ଯନିଲସୂର୍ଯାଣାଂ କାନ୍ତିଦୀପ୍ତିବଲଦ୍ଯୁତୀଃ।
ଯୌ ସଦା ବିଭ୍ରତୁର୍ବୀରାବିମୌ ତୌ କେଶବାର୍ଜୁନୌ॥ 8-52-18 (57629) 
ବ୍ରହ୍ମେଶାନାବିବ ପୁରା ବୀରାବେକରଥେ ସ୍ଥିତୌ।
ସର୍ବଭୂତବରୌ ବୀରୌ ନରନାରାଯଣାବିମୌ॥ 8-52-19 (57630) 
ଇତ୍ଯେତନ୍ମହଦାଶ୍ଚର୍ଯଂ ଦୃଷ୍ଟ୍ବା ଶ୍ରୁତ୍ବା ଚ ଭାରତ।
ଅଶ୍ବତ୍ଥାମା ସୁସଙ୍କ୍ରୁଦ୍ଧଃ କୃଷ୍ଣାବଭ୍ଯଦ୍ରବଦ୍ରଣେ॥ 8-52-20 (57631) 
ଅଥ ପାଣ୍ଡବମସ୍ଯନ୍ତମମିତ୍ରାନ୍ତକରାଞ୍ଛରାନ୍।
ସେଷୁଣା ପାଣିନାଽଽହୂଯ ପ୍ରହସନ୍ଦ୍ରୌଣିରବ୍ରବୀତ୍॥ 8-52-21 (57632) 
ଯଦି ମାଂ ମନ୍ଯସେ ବୀର ପ୍ରାପ୍ତମର୍ହମିହାତିଥିମ୍।
ତତଃ ସର୍ବାତ୍ମନା ତ୍ବଦ୍ଯ ଯୁଦ୍ବାତିଥ୍ଯଂ ପ୍ରଯଚ୍ଛ ମେ॥ 8-52-22 (57633) 
ଏବମାଚାର୍ଯପୁତ୍ରେଣ ସମାହୂତୋ ଯୁଯୁତ୍ସଯା।
ବହୁମେନେଽର୍ଜୁନୋଽଽତ୍ମାନମିତି ଚାହ ଜନାର୍ଦନମ୍॥ 8-52-23 (57634) 
ସଂଶପ୍ତକାଶ୍ଚ ମେ ବଧ୍ଯା ଦ୍ରୌଣିରାହ୍ବଯତେ ଚ ମାମ୍।
ଯଦତ୍ରାନନ୍ତରଂ ପ୍ରାପ୍ତଂ ଶଂସ ମେ ତଦ୍ବି ମାଧବ॥ 8-52-24 (57635) 
ଆତିଥ୍ଯକର୍ମାଭ୍ଯୁତ୍ଥାଯ ଦୀଯତାଂ ଯଦି ମନ୍ଯସେ।
ଏବମୁକ୍ତୋଽବହତ୍ପାର୍ଥଂ କୃଷ୍ଣୋଦ୍ରୋଣାତ୍ମଜାନ୍ତିକେ॥ 8-52-25 (57636) 
ଶୈକ୍ଷ୍ଯେଣ ବିଧିନାଽଽହୂତଂ ବାଯୁରିନ୍ଦ୍ରମିବାଧ୍ବରେ।
ତମାମନ୍ତ୍ର୍ଯୈକମନସଂ କେଶବୋ ଦ୍ରୌଣିମବ୍ରବୀତ୍॥ 8-52-26 (57637) 
ଅଶ୍ବତ୍ଥାମନ୍ସ୍ଥିରୋ ଭୂତ୍ବା ପ୍ରହରାଶୁ ସହସ୍ବ ଚ।
ନିର୍ବେଷ୍ଟୁଂ ଭର୍ତୃପିଣ୍ଡଂ ହି କାଲୋଽଯମୁପଜୀବିନାମ୍॥ 8-52-27 (57638) 
ସୂକ୍ଷ୍ମୋ ବିବାଦୋ ବିପ୍ରାଣାଂ ସୂକ୍ଷ୍ମୌ କ୍ଷାସ୍ତ୍ରୌ ଜଯାଜଯୌ॥  8-52-28 (57639) 
ନହି ସଂକ୍ଷମସେ ମୋହାଦ୍ଦିବ୍ଯାଂ ପାର୍ଥସ୍ଯ ସତ୍କ୍ରିଯାମ୍।
ସମାପ୍ତିମିଚ୍ଛନ୍ଯୁଧ୍ଯସ୍ବ ସ୍ଯିରୋ ଭୂତ୍ବାଽଦ୍ଯ ପାଣ୍ଡବଂ॥ 8-52-29 (57640) 
ଇତ୍ଯୁକ୍ତୋ ବାସୁଦେବେନ ତଥେତ୍ଯୁକ୍ତ୍ବା ଦ୍ବିଜୋତ୍ତମଃ।
ବିବ୍ଯାଧ କେଶବଂ ଷଷ୍ଟ୍ଯା ନାରାଚୈରର୍ଜୁନଂ ତ୍ରିଭିଃ॥ 8-52-30 (57641) 
ତସ୍ଯାର୍ଜୁନଃ ସୁସଙ୍କ୍ରୁଦ୍ଧସ୍ତ୍ରିଭିର୍ବାଣୈଃ ଶରାସନମ୍।
ଚିଚ୍ଛେଦାଥାନ୍ଯଦାଦତ୍ତ ଦ୍ରୌଣିର୍ଘୋରତରଂ ଧନୁଃ॥ 8-52-31 (57642) 
ସଜ୍ଯଂ କୃତ୍ବା ନିମେଷାଚ୍ଚ ବିବ୍ଯାଧାର୍ଜୁନକେଶବୌ।
ତ୍ରିଭିଃ ଶତୈର୍ବାସୁଦେବଂ ସହସ୍ରେଣ ଚ ପାଣ୍ଡବମ୍॥ 8-52-32 (57643) 
ତତଃ ଶରସହସ୍ରାଣି ପ୍ରଯୁତାନ୍ଯର୍ବୁଦାନି ଚ।
ସସୃଜେ ଦ୍ରୌଣିରାଯସ୍ତଃ ସ୍ତମ୍ଭଯାମାସ ଚାର୍ଜୁନମ୍॥ 8-52-33 (57644) 
ଇଷୁଧେର୍ଧନୁଷୋ ଜ୍ଯାଯାସ୍ତ୍ବଙ୍ଗୁଲିଭ୍ଯଶ୍ଚ ମାରିଷ।
ବାହ୍ବୋଃ କରାଭ୍ଯାମୁରସୋ ବଦନାଦ୍ବ୍ରାଣନେତ୍ରତଃ॥ 8-52-34 (57645) 
କର୍ଣାଭ୍ଯାଂ ଶିରସୋଽଙ୍ଗେଭ୍ଯୋ ଲୋମବର୍ମଭ୍ଯ ଏବ ଚ।
ରଥଧ୍ବଜାଭ୍ଯାଂ ଚ ଶରା ନିଷ୍ପେତୁର୍ବ୍ରହ୍ମବାଦିନଃ॥ 8-52-35 (57646) 
ଶରଜାଲେନ ମହତା ବଦ୍ଧ୍ବା ମାଧବପାଣ୍ଡବୌ।
ନନାଦ ସୁଦିତୋ ଦ୍ରୌଣିର୍ମହାମେଘୌଘନିଃସ୍ବନମ୍॥ 8-52-36 (57647) 
`ତୈଃ ପତଦ୍ଭିର୍ମହାରାଜ ଦ୍ରୌଣିମୁକ୍ତୈଃ ସମନ୍ତତଃ।
ସଞ୍ଛାଦିତୌ ରଥସ୍ଥୌ ତାବୁଭୌ କୃଷ୍ଣଧନଞ୍ଜଯୌ॥ 8-52-37 (57648) 
ଦତଃ ଶରxxxxxxକ୍ଷ୍ଣୈର୍ଭାରଦ୍ବାଜଃ ପ୍ରତାପବାନ୍।
ନିxxxxxଚକ୍ରେ ରଥେ ମାଧବପାଣ୍ଡବୌ॥ 8-52-38 (57649) 
xxxxଜଙ୍ଗମଂ ସ୍ଥାବରଂ ତଥା।
ଚରାଚରସା ମୋପ୍ତାରୌ ଦୃଷ୍ଟ୍ବା ସଞ୍ଛାଦିତୌ ଶରୈଃ॥ 8-52-39 (57650) 
ସିଦ୍ଧଚାରxxxxxଶ୍ଚ ସଂପେତୁର୍ଶୈ ସମନ୍ତତଃ।
ଅପି xxxxxxxx ଲୋକାନାମିତି ଚାବ୍ରୁବନ୍॥ 8-52-40 (57651) 
ନ ମଯା xxxxxxxxxx ରାଜନ୍ଦୃଷ୍ଟପୃର୍ବଃ ପରାକମଃ।
xxxxxxxxxxxx କୃଷ୍ଣୋ ଛାଦଯତୋ ରଣେ॥ 8-52-41 (57652) 
xxxxxxxxxxxଶବ୍ଦଂ ରଥାନାଂ ତ୍ରାସନଂ ରଣେ।
xxxxxxxxxx ରାଜନ୍ସିଂହସ୍ଯ ନଦତୋ ଯଥା॥ 8-52-42 (57653) 
ଚରତୋ ଯୁଦ୍ଧେ ସବ୍ଯଂ ଦକ୍ଷିଣମସ୍ଯତଃ।
ବିଦ୍ଯୁଦମ୍ଭୋଧରସ୍ଯେବ ଭ୍ରାଜମାନା ବ୍ଯଦୃଶ୍ଯତ॥ 8-52-43 (57654) 
ସ ତଦା କ୍ଷିପ୍ରକାରୀ ଚ ଦୃଢହସ୍ତଶ୍ଚ ପାଣ୍ଡବଃ।
ପ୍ରମୋହଂ ପରମଂ ଗତ୍ବା ପ୍ରେକ୍ଷନ୍ନାସ୍ତେ ଧନଞ୍ଜଯଃ॥ 8-52-44 (57655) 
ବିକ୍ରମଂ ଚରତୋ ଯୁଦ୍ଧେ ସବ୍ଯଂ ଦକ୍ଷିଣମସ୍ଯତଃ।
ବିକ୍ରମଂ ଚ ହୃତଂ ମେନେ ଆତ୍ମନସ୍ତେନ ସଂଯୁଗେ॥ 8-52-45 (57656) 
ଅଥାସ୍ଯ ସମରେ ରାଜନ୍ବପୁରାସୀତ୍ସୁଦୁର୍ଦୃଶମ୍।
ଦ୍ରୌଣେସ୍ତତ୍କୁର୍ବତଃ କର୍ମ ଯାଦୃଗ୍ରୂପଂ ପିନାକିନଃ॥ 8-52-46 (57657) 
ବର୍ଧମାନେ ତତସ୍ତତ୍ର ଦ୍ରୋଣପୁତ୍ରେ ବିଶାମ୍ପତେ।
ହୀଯମାନେ ଚ କୌନ୍ତେଯେ କୃଷ୍ଣଂ ରୋଷଃ ସମାବିଶତ୍॥ 8-52-47 (57658) 
ସ ରୋଷାନ୍ନିଶ୍ବସନ୍ରାଜନ୍ନିର୍ଦହନ୍ନିବ ଚକ୍ଷୁଷା।
ଦ୍ରୌଣିଂ ଦଦର୍ଶ ସଙ୍ଗ୍ରାମେ ଫଲ୍ଗୁନଂ ଚ ମୁହୁର୍ମୁହୁଃ॥ 8-52-48 (57659) 
ତତଃ କୃଷ୍ଣୋଽବ୍ରବୀତ୍କ୍ରୁଦ୍ଧଃ ପାର୍ଥଂ ସପ୍ରଣଯଂ ବଚଃ॥  8-52-49 (57660) 
ଅତ୍ଯଦ୍ଭୁତତମିଦଂ ପାର୍ଥ ତ୍ବଯି ପଶ୍ଯାମି ସଂଯୁଗେ।
ଯତ୍ତ୍ବାଂ ବିଶେଷଯତ୍ଯାଜୌ ଦ୍ରୋଣପୁତ୍ରୋଽଦ୍ଯ ଭାରତ॥ 8-52-50 (57661) 
କଚ୍ଚିତ୍ତେ ଗାଣ୍ଡିବଂ ହସ୍ତେ ମୁଷ୍ଟିର୍ବା ନ ବ୍ଯଶୀର୍ଯତ।
କଚ୍ଚିଦ୍ବୀର୍ଯଂ ଯଥାପୂର୍ବଂ ଭୁଜଯୋର୍ବା ବଲଂ ତବ॥ 8-52-51 (57662) 
ଉଦୀର୍ଯମାଣଂ ହି ରଣେ ପଶ୍ଯାମି ଦ୍ରୌଣିମାହବେ।
ଗୁରୁପୁତ୍ର ଇତି ହ୍ଯେନଂ ମାନଯନ୍ପାଣ୍ଡବର୍ଷଭ। 
ଉପେକ୍ଷାଂ ମା କୃଥାଃ ପାର୍ଥ ନାଯଂ କାଲ ଉପେକ୍ଷିତୁମ୍'॥  8-52-52 (57663) 
ଅର୍ଜୁନ ଉବାଚ। 8-52-53x (4972) 
ପଶ୍ଯ ମାଧବ ଦୌରାତ୍ମ୍ଯଂ ଗୁରୁପୁତ୍ରସ୍ଯ ମାଂ ପ୍ରତି।
ବଧଂ ପ୍ରାପ୍ତୌ ମନ୍ଯତେ ନୌ ପ୍ରାବେଶ୍ଯ ଶବରେଶ୍ମନି। 
ଏଷୋସ୍ମି ହନ୍ମି ସଙ୍କଲ୍ପଂ ଶିକ୍ଷଯା ଚ ବଲେନ ଚ॥  8-52-53 (57664) 
`ଏବମୁକ୍ତ୍ବାଽସ୍ଯ ଚିଚ୍ଛେଦ ଭଲ୍ଲୈଃ କର୍ମାରମାର୍ଜିତୈଃ।
ଧନୁଶ୍ଛତ୍ରଂ ପତାକାଂ ଚ ରଥଶକ୍ତିଂ ଗଦାଂ ବରାମ୍'॥ 8-52-54 (57665) 
ଅଶ୍ବତ୍ଥାମ୍ନଃ ଶରାନସ୍ତାଞ୍ଛିତ୍ତ୍ବୈକୈକଂ ତ୍ରିଧା ତ୍ରିଧା।
ବ୍ଯଧମଦ୍ଭରତଶ୍ରେଷ୍ଠୋ ନୀହାରମିବ ମାରୁତଃ॥ 8-52-55 (57666) 
ତତଃ ସଂଶପ୍ତକାନ୍ଭୂଯଃ ସାଶ୍ବସୂତରଥଦ୍ବିପାନ୍।
ଧ୍ବଜପତ୍ତିଗଣାନୁର୍ଗ୍ରୈର୍ବାଣୈର୍ବିବ୍ଯାଧ ପାଣ୍ଡବଃ॥ 8-52-56 (57667) 
ଯେ ଯେ ଦଦୃଶିରେ ତତ୍ର ଯଦ୍ଯଦ୍ରୂପାସ୍ତଦା ଜନାଃ।
ତେ ତେ ତତ୍ର ଶରୈର୍ବ୍ଯାପ୍ତଂ ମେନିରେଽଽତ୍ମାନମାତ୍ମନା॥ 8-52-57 (57668) 
ତେ ଗାଣ୍ଡୀବପ୍ରମୁକ୍ତାସ୍ତୁ ନାନାରୂପାଃ ପତତ୍ରିଣଃ।
କ୍ରୋଶେ ସାଗ୍ରେ ସ୍ଥିତାଞ୍ଜଘ୍ନୁର୍ଦ୍ବିପାଂଶ୍ଚ ପୁରୁଷାନ୍ରଣେ॥ 8-52-58 (57669) 
ଭଲ୍ଲୈଶ୍ଛିନ୍ନାଃ କରାଃ ପେତୁଃ କରିଣାଂ ମଦବର୍ଷିଣାମ୍।
ଯଥା ବନେ ପରଶୁଭିର୍ନିକୃତ୍ତାଃ ଶାଲ୍ମଲିଦ୍ରୁମାଃ॥ 8-52-59 (57670) 
ପଶ୍ଚାତ୍ତୁ ଶୈଲବତ୍ପତୁସ୍ତେ ଗଜାଃ ସହ ସାଦିଭିଃ।
ବଜ୍ରିବଜ୍ରାବମଥିତା ଯଥୈବାଦ୍ରିଚଯାସ୍ତଥା॥ 8-52-60 (57671) 
ଗନ୍ଧର୍ବନଗରାକାରାନ୍ରଥାଂଶ୍ଚୈବ ସୁକଲ୍ପିତାନ୍।
ବିନୀତୈର୍ଜବନୈର୍ଯୁକ୍ତାନାସ୍ଥିତାନ୍ଯୁଦ୍ବଦୁର୍ମଦୈଃ॥ 8-52-61 (57672) 
ଶରୈର୍ବିଶକଲୀକୁର୍ବନ୍ନମିତ୍ରାନଭ୍ଯବୀବୃଷତ୍।
ସ୍ବଲଙ୍କୃତାନଶ୍ବସାଦୀନ୍ପତ୍ତୀଂଶ୍ଚାହନ୍ଧନଞ୍ଜଯଃ॥ 8-52-62 (57673) 
ଧନଞ୍ଜଯଯୁଗାନ୍ତାର୍କଃ ସଂଶପ୍ତକମହାର୍ଣବମ୍।
ବ୍ଯଶୋଷଯତ ଦୁଃଶୋଷଂ ତୀକ୍ଷ୍ଣୈଃ ଶରଗଭସ୍ତିଭିଃ॥ 8-52-63 (57674) 
ପୁନର୍ଦ୍ରୌଣିମହାଶୈଲଂ ନାରାଚୈର୍ବଜ୍ରସନ୍ନିଭୈଃ।
ନିର୍ବିଭେଦ ମହାବେଗୈସ୍ତ୍ବରନ୍ବଜ୍ରୀବ ପର୍ବତମ୍॥ 8-52-64 (57675) 
ତମାଚାର୍ଯସୁତଃ କ୍ରୁଦ୍ଧଃ ସାଶ୍ବଯନ୍ତାରମାଶୁଗୈଃ।
ଯୁଯୁତ୍ସୁରାଗମଦ୍ଯୋଦ୍ଧୁଂ ପାର୍ଥସ୍ତାନଚ୍ଛିନଚ୍ଛରାନ୍॥ 8-52-65 (57676) 
ତତଃ ପରମସଙ୍କ୍ରୁଦ୍ଧଃ କାଣ୍ଡକୋଶମବାସୃଜତ୍।
ଅଶ୍ବତ୍ଥାମାଭିରୂପାଯ ଗୃହାନତିଥଯେ ଯଥା॥ 8-52-66 (57677) 
ଅଥ ସଂଶପ୍ତକାଂସ୍ତ୍ଯକ୍ତ୍ବା ପାଣ୍ଡବୋ ଦ୍ରୌଣିମଭ୍ଯଯାତ୍।
ଅପାଙ୍କ୍ତେଯାନିବ ତ୍ଯକ୍ତ୍ବା ଦାତା ପାଙ୍କ୍ତେଯମର୍ଥିନମ୍॥ 8-52-67 (57678) 
`ସ୍ଥିତାଃ ସଂଶପ୍ତକା ରାଜନ୍ଦୃଷ୍ଟ୍ବା ଯୁଦ୍ବଂ ମହାତ୍ମନୋଃ'॥ ॥  8-52-68 (57679) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଦ୍ବିପଞ୍ଚାଶୋଽଧ୍ଯାଯଃ॥ 52 ॥

Mahabharata - Karna Parva - Chapter Footnotes

8-52-1 ବାସିତା ପୁଷ୍ପବତୀ ଗୌସ୍ତଦର୍ଥମ୍॥ 8-52-12 ତ୍ରିବେଣୁଃ ଉଭଯତଃ-- କାଷ୍ଠଦ୍ବଯସହିତୋ ଧୂର୍ଦଣ୍ଡଃ। ଅକ୍ଷଶ୍ଚକ୍ରାଧାରଦଣ୍ଡଃ॥ 8-52-13 ଯୋକ୍ରାଣି ବନ୍ଧନରଜ୍ଜବଃ। ରଶ୍ମଯଃ ପ୍ରଗ୍ରହାଃ। କୂବରସ୍ତ୍ରିବେଣୋରଗ୍ରଭାଗଃ। ବନ୍ଧୁରଂ ରଥତଲ୍ପଃ ଯୁଗଂ ଧୂରଗ୍ରକାଷ୍ଠମ୍। ଅକ୍ଷପ୍ରମଣ୍ଡଲଂ ରଥନୀଡାକ୍ଷଯୋଃ ସନ୍ଧାନକାଷ୍ଠଜାତମ୍॥ 8-52-14 ବିଶକଲୀକୁର୍ବନ୍ ବିଶେଷେଣ ଶକଲୀକୁର୍ବନ୍॥ 8-52-15 ଚନ୍ଦ୍ରାଦୀନାଂ କାନ୍ତ୍ଯାଦୀନ୍ ଯଥାସଂଖ୍ଯଂ ବିଭ୍ରତୁଃ॥ 8-52-22 ଅର୍ହଂ ପୂଜଯିତୁଂ ଯୋଗ୍ଯମ୍॥ 8-52-24 ଅନନ୍ତରଂ ପ୍ରଥମମ୍॥ 8-52-26 ଜୈତ୍ରେଣ ବିଧିନା ଇତି ଝ.ପାଠଃ॥ 8-52-33 ଅଯନ୍ତଃ ଯତ୍ନବାନ୍॥ 8-52-34 ଇଷୁଷିପ୍ରଭୃତିଭ୍ଯଃ ଶରାଃ ପେତୁଃ ଲୋମଭ୍ଯୋଽପି ଚ ଚେତୁସ୍ତତ୍ର ହେତୁଃ ବ୍ରହ୍ମବାଦିନଃ ଯୋଗବଲବତ ଇତ୍ଯର୍ଥଃ॥ 8-52-64 ମହତ୍ ଶୈଲଂ ଶିଲାସମୂହୋ ଯସ୍ମିନ୍ ତଂ ମହାଶୈଲଂ ପର୍ବତମିବ॥ 8-52-66 କାଣ୍ଡକୋଶଂ ବାଣନିଷଙ୍ଗମ୍॥ 8-52-52 ଦ୍ବିପଞ୍ଚାଶୋଽଧ୍ଯାଯଃ॥ 52 ॥





କର୍ଣପର୍ବ - ଅଧ୍ଯାଯ 053

॥ ଶ୍ରୀଃ ॥

8.53. ଅଧ୍ଯାଯଃ 053 

Mahabharata - Karna Parva - Chapter Topics

ଅର୍ଜୁନେନାଶ୍ବତ୍ଥାମପରାଜଯଃ॥ 1 ॥

Mahabharata - Karna Parva - Chapter Text

8-53-0 (57680) 
ସଞ୍ଜଯ ଉବାଚ। 8-53-0x (4973) 
ତତଃ ସମଭବଦ୍ଯୁଦ୍ଧଂ ଶୁକ୍ରାଙ୍ଗିରସବର୍ଚସୋଃ।
ନକ୍ଷତ୍ରମଭିତୋ ବ୍ଯୋମ୍ନି ଶୁକ୍ରାଙ୍ଗିରସଯୋରିବ॥ 8-53-1 (57681) 
ସନ୍ତାପଯନ୍ତାବନ୍ଯୋନ୍ଯଂ ଦୀପ୍ତୈଃ ଶରଗଭସ୍ତିଭିଃ।
ଲୋକତ୍ରାସକରାବାସ୍ତାଂ ବିମାର୍ଗସ୍ଥୌ ଗ୍ରହାବିବ॥ 8-53-2 (57682) 
ତତୋଽବିଧ୍ଯଦ୍ଧୁବୋର୍ମଧ୍ଯେ ନାରାଚୈରର୍ଜୁନୋ ଭୃଶମ୍।
ସ ତେନ ବିବଭୌ ଦ୍ରୌଣିରୂର୍ଧ୍ବରଶ୍ମିର୍ଯଥା ରବିଃ॥ 8-53-3 (57683) 
ଅଥ କୃଷ୍ଣୌ ଶରଶତୈରଶ୍ବତ୍ଥାମ୍ନାଽର୍ଦିତୌ ଭୃଶମ୍।
ସ୍ବରଶ୍ମିଜାଲବିକଚୌ ଯୁଗାନ୍ତାର୍କାବିବାସୁତଃ॥ 8-53-4 (57684) 
ତତୋଽର୍ଜୁନଃ ସର୍ବତୋଧାରମସ୍ତ୍ର--
ମବାସୃଜଦ୍ବାସୁଦେବେଽଭିଭୂତେ। 
ଦ୍ରୌଣାଯନିଶ୍ଚାଭ୍ଯହନତ୍ପୃଷତ୍କୈ--
ର୍ବଜ୍ରାଗ୍ନିବୈବସ୍ବତଦଣ୍ଡକଲ୍ପୈଃ॥  8-53-5 (57685) 
ସ କେଶବଂ ଚାର୍ଜୁନଂ ଚାତିତେଜା
ବିବ୍ଯାଧ ମର୍ମସ୍ବତିରୌଦ୍ରକର୍ମା। 
ବାଣୈଃ ସୁମୁକ୍ତୈରତିତୀବ୍ରବେଗୈ--
ର୍ଯୈରାହତୋ ମୃତ୍ଯୁରପି ବ୍ଯଥେତ॥  8-53-6 (57686) 
ଦ୍ରୌଣେରିଷୂନିଷୁଭିଃ ସନ୍ନିବାର୍ଯ
ବ୍ଯାଯଚ୍ଛତସ୍ତଦ୍ଦ୍ବିଗୁଣୈଃ ସୁପୁଙ୍ଖୈଃ। 
ତଂ ସାଶ୍ବସୂତଧ୍ବଜମେକବୀର--
ମାବୃତ୍ଯ ସଂଶପ୍ତକସୈନ୍ଯମାର୍ଚ୍ଛତ୍॥  8-53-7 (57687) 
ଧନୂଂଷି ବାଣାନିଷୁଧୀର୍ଧନୁର୍ଜ୍ଯାଃ
ପାଣୀନ୍ଭୁଜାନ୍ପାଣିଗତଂ ଚ ଶସ୍ତ୍ରମ୍। 
ଛତ୍ରାଣି କେତୂଂସ୍ତୁରଗାନ୍ରଥେଷାଂ
ବସ୍ତ୍ରାଣି ମାଲ୍ଯାନ୍ଯଥା ଭୂଷଣାନି॥  8-53-8 (57688) 
ଚର୍ମାଣି ବର୍ମାଣି ମନୋରମାଣି
ପ୍ରସହ୍ଯ ଚୈଷାଂ ସ ଶିରାଂସି ଚୈବ। 
ସ୍ରିଚ୍ଛେଦ ପାର୍ଥୋ ଦ୍ବିଷତାଂ ସୁମୁକ୍ତୈ--
ର୍ବାଣୈଃ ସ୍ଥିତାନାମପରାଙ୍ମୁଖାନାମ୍॥  8-53-9 (57689) 
ସୁକଲ୍ପିତାଃ ସ୍ମନ୍ଦନବାଜିନାଗାଃ
ସମାସ୍ଥିତାଃ କୃତଯତ୍ନୈର୍ନୃବୀରୈଃ। 
ପାର୍ଥେରିତୈର୍ବାଣଶତୈର୍ନିରସ୍ତା--
ସ୍ତୈରେବ ସାର୍ଧଂ ନୃବରୈର୍ବିନେଶୁଃ॥  8-53-10 (57690) 
ପଦ୍ମାର୍କପୂର୍ଣେନ୍ଦୁନିଭାନନାନି
କିରୀଟମାଲ୍ଯାଭରଣୋଜ୍ଜ୍ବଲାନି। 
ଭଲ୍ଲାର୍ଧଚନ୍ଦ୍ରକ୍ଷୁରସନ୍ନିକୃତ୍ତା--
ନ୍ଯପାତଯଚ୍ଛତ୍ରୁଶିରାଂସ୍ଯଜସ୍ରମ୍॥  8-53-11 (57691) 
ଅଥ ଦ୍ବିପୈର୍ଦୈତ୍ଯରିପୁଦ୍ବିପାଭୈ--
ର୍ଦେବାରିକଲ୍ପା ବଲମନ୍ଯୁକଲ୍ପୈଃ। 
କଲିଙ୍ଗବଙ୍ଗାଙ୍ଗନିଷାଦବୀରା
ଜିଘାଂସବଃ ପାଣ୍ଡବମଭ୍ଯଧାବନ୍॥  8-53-12 (57692) 
ତେଷାଂ ଦ୍ବିପାନାଂ ନିଚକର୍ତ ପାର୍ଥୋ
ବର୍ମାଣି ଚର୍ମାଣି କରାନ୍ନିଯନ୍ତୄନ୍। 
ଧ୍ବଜାଃ ପତାକାଶ୍ଚ ତତଃ ପ୍ରପେତୁ--
ର୍ବଜ୍ରାହତାନୀବ ଗିରେଃ ଶିରାଂସି॥  8-53-13 (57693) 
ତେଷୁ ପ୍ରଭଗ୍ନେଷୁ ଗୁରୋସ୍ତନୂଜଂ
ବାଣୈଃ କିରୀଟି ନବସୂର୍ଯବର୍ଣୈଃ। 
ପ୍ରଚ୍ଛାଦଯାମାସ ମହାଭ୍ରଜାଲୈ--
ର୍ବାଯୁଃ ସମୁଦ୍ଯନ୍ତମିବାଂଶୁମନ୍ତମ୍॥  8-53-14 (57694) 
ତତୋଽର୍ଜୁନେଷୂନିଷୁଭିର୍ନିରସ୍ଯ
ଦ୍ରୌଣିଃ ଶିତୈରର୍ଜୁନବାସୁଦେବୌ। 
ପ୍ରଚ୍ଛାଦଯିତ୍ବା ଦିବି ଚନ୍ଦ୍ରସୂର୍ଯୌ
ନନାଦ ସୋଽମ୍ଭୋଦ ଇବାତପାନ୍ତେ॥  8-53-15 (57695) 
ତମର୍ଜୁନସ୍ତାଂଶ୍ଚ ପୁନସ୍ତ୍ବଦୀଯା--
ନଭ୍ଯର୍ଦିତସ୍ତୈରଭିସୃତ୍ଯ ଶସ୍ତ୍ରୈଃ। 
ବାଣାନ୍ଧକାରଂ ସହସୈବ କୃତ୍ତ୍ବା
ବିବ୍ଯାଧ ପାର୍ଥୋ ବରହେମପୁଙ୍ଖୈଃ॥  8-53-16 (57696) 
ନାପ୍ଯାଦଦତ୍ସନ୍ଦଧନ୍ନୈବ ମୁଞ୍ଚ--
ନ୍ବାଣାନ୍ରଥେଽଦୃଶ୍ଯତ ସବ୍ଯସାଚୀ। 
ରଥାଂଶ୍ଚ ନାଗାଂସ୍ତୁରଗାନ୍ପଦାତୀନ୍
ସଂସ୍ଯୂତଦେହାନ୍ଦଦୃଶୁର୍ହତାଂଶ୍ଚ॥  8-53-17 (57697) 
ସନ୍ଧାଯ ନାରାଚବରାନ୍ଦଶାଶୁ
ଦ୍ରୌଣିସ୍ତ୍ବରନ୍ନେକମିବୋତ୍ସସର୍ଜ। 
ତେଷାଂ ଚ ପଞ୍ଚାର୍ଜୁନମଭ୍ଯବିଧ୍ଯ--
ନ୍ପଞ୍ଚାଚ୍ଯୁତଂ ନିର୍ବିଭୁଦୁଃ ସୁପୁଙ୍ଖାଃ॥  8-53-18 (57698) 
ତୈରାହତୌ ସର୍ବମନୁଷ୍ଯମୁଖ୍ଯା--
ବସୃକ୍ସ୍ରବନ୍ତୌ ଧନଦେନ୍ଦ୍ରକଲ୍ପୌ। 
ସମାପ୍ତବିଦ୍ଯେନ ତଥାଽଭିଭୂତୌ
ହତୌ ରଣେ ତାବିତି ମେନିରେଽନ୍ଯେ॥  8-53-19 (57699) 
ଅଥାର୍ଜୁନଂ ପ୍ରାହ ଦଶାର୍ହନାଥଃ
ପ୍ରମାଦ୍ଯସେ କିଂ ଜହି ଯୋଧମେତମ୍। 
କୁର୍ଯାଦ୍ଧି ଦୋଷଂ ସମୁପେକ୍ଷିତୋଽଯଂ
କଷ୍ଟୋ ଭବେଦ୍ବ୍ଯାଧିରିବାକ୍ରିଯାବାନ୍॥  8-53-20 (57700) 
ତଥେତି ଚୋକ୍ତ୍ବାଽଚ୍ଯୁତମପ୍ରମାଦୀ
ଦ୍ରୌଣେଃ ପ୍ରହସ୍ଯାଶୁ କିରୀଟମାଲୀ। 
ଭୁଜୌ ବରୌ ଚନ୍ଦନସାରଦିଗ୍ଧୌ
ବକ୍ଷଃ ଶିରୋଽଥାପ୍ରତିମୌ ତଥୋରୂ॥  8-53-21 (57701) 
ଗାଣ୍ଡୀବମୁକ୍ତୈଃ କୁପିତାହିକଲ୍ପୈ--
ଦ୍ରୌଣିଂ ଶରୈଃ ସଂଯତି ନିର୍ବିଭେଦ। 
ଛିତ୍ତ୍ବା ତୁ ରଶ୍ମୀଂସ୍ତୁରଗାନବିଧ୍ଯ--
ତ୍ତେ ତଂ ରଣାଦୂହୁରତୀବ ଦୂରମ୍॥  8-53-22 (57702) 
ସ ତୈର୍ହୃତୋ ବାତଜବୈସ୍ତୁରଙ୍ଗୈ-
ର୍ଦ୍ରୌଣିର୍ଦୃଢଂ ପାର୍ଥଶରାଭିଭୂତଃ। 
ଆବୃତ୍ଯ ନୈବ ବ୍ଯଷହତ୍ସ ଯୋଦ୍ଧୁଂ
ପାର୍ଥେନ ସାର୍ଧଂ ମତିମାନ୍ବିମୃଶ୍ଯ।  8-53-23 (57703) 
ଜାନଞ୍ଜଯଂ ନିଯତଂ ବୃଷ୍ଣିବୀରେ
ଧନଞ୍ଜଯେ ଚାଙ୍ଗିରସାଂ ବରିଷ୍ଠଃ॥ 
ବିବେଶ କର୍ଣସ୍ଯ ବଲଂ ତରସ୍ବୀ
ଭଗ୍ନୋତ୍ସାହଃ କ୍ଷୀଣବାଣାସ୍ତ୍ରଯୋଗଃ॥  8-53-24 (57704) 
ପ୍ରତୀପକାମେ ତୁ ରଣାଦଶ୍ବତ୍ଥାମ୍ନି ହୃତେ ହଯୈଃ।
ମନ୍ତ୍ରୌଷଧିକ୍ରିଯାଯୋଗୈର୍ବ୍ଯାଧୌ ଦେହାଦିବାହୃତେ॥ 8-53-25 (57705) 
ସଂଶପ୍ତକାନଭିମୁଖୌ ପ୍ରଯାତୌ କେଶବାର୍ଜୁନୌ।
ବାତୋଦ୍ବୂତପତାକେନ ସ୍ଯନ୍ଦନେନୌଘନାଦିନା॥ ॥ 8-53-26 (57706) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ତ୍ରିପଞ୍ଚାଶୋଽଧ୍ଯାଯଃ॥ 53 ॥

Mahabharata - Karna Parva - Chapter Footnotes

8-53-1 ନକ୍ଷତ୍ରମଭିତଃ ନକ୍ଷତ୍ରଂ ଲକ୍ଷୀକୃତ୍ଯ॥ 8-53-2 ବିମାର୍ଗସ୍ଥୌ ବକ୍ରାତିଚାରଗୌ॥ 8-53-4 କୃଷ୍ଣୌ କୃଷ୍ଣାର୍ଜୁନୌ ଆସତୁଃ ଦୀପଯାଞ୍ଚକ୍ରତୁଃ॥ 8-53-5 ସର୍ବତୋଧାରଂ ସର୍ବତୋଽସ୍ତ୍ରଧାରାବର୍ଷକଂ। ସର୍ବତୋବାରମିତି ଘ.ଙ.ପାଠଃ। ବଜ୍ରକଲ୍ପୈଃ ଅମୋଧୈଃ। ଅଗ୍ନିକଲ୍ପୈଃ ଦାହକୈଃ। ବୈବସ୍ବତଦଣ୍ଡକଲ୍ପୈଃ ପ୍ରାଣହରୈଃ॥ 8-53-7 ଧ୍ଯାଯଚ୍ଛତୋ ଯତମାନସ୍ଯ। ଆର୍ଚ୍ଛତଗତବାନ୍॥ 8-53-10 ସୁକଲ୍ପିତାଃ ସୁସନ୍ନଦ୍ଧାଃ॥ 8-53-13 କରାନ୍ ଶୁଣ୍ଡାଃ॥ 8-53-16 ତଂ ଅଶ୍ବତ୍ଥାମାନମ୍। ତାନ୍ ତଦନ୍ଯାନ୍। ତୈଃ କୃତଂ ନ୍ନାଣାନ୍ଧକାରଂ କୃତ୍ତ୍ବା ଛିତ୍ତ୍ବା। କୃତୀ ଛେଦନ॥ 8-53-17 ସଂସ୍ଯୂତାଃ ଅନ୍ଯୋନ୍ଯଂ ସନ୍ଧଟ୍ଟବନ୍ତଃ॥ 8-53-19 ସମାପ୍ତବିଦ୍ଯେନ ସମଗ୍ରଧନୁର୍ବେଦବିଦା॥ 8-53-20 ଅକ୍ରିଯାବାନ୍ ପ୍ରତିକାରରହିତଃ॥ 8-53-22 ଅବିକର୍ଣୈଃ ଅବିକର୍ଣତୁତ୍ଯାଗ୍ରୈଃ॥ 8-53-23 ଅଙ୍ଗିରସାଂ ଅଙ୍ଗିରୋଗୋତ୍ରାଣାଂ ମଧ୍ଯେ॥ 8-53-26 ଓଘନାଦିନା ଜଲୌଘବନ୍ନାଦବତା॥ 8-53-53 ତ୍ରିପଞ୍ଚାଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 054

॥ ଶ୍ରୀଃ ॥

8.54. ଅଧ୍ଯାଯଃ 054 

Mahabharata - Karna Parva - Chapter Topics

ଅର୍ଜୁନେନ ଦଣ୍ଡଦଣ୍ଡଧାରଯୋର୍ବଧଃ॥ 1 ॥

Mahabharata - Karna Parva - Chapter Text

8-54-0 (57707) 
ସଞ୍ଜଯ ଉବାଚ। 8-54-0x (4974) 
ଅଥୋତ୍ତରେଣ ପାଣ୍ଡୂନାଂ ସେନାଯାଂ ଧ୍ବନିରୁତ୍ଥିତଃ।
ରଥନାଗାଶ୍ବପତ୍ତୀନାଂ ଦଣ୍ଡଧାରେଣ ବଧ୍ଯତାମ୍॥ 8-54-1 (57708) 
ନିବର୍ତଯିତ୍ବା ତୁ ରଥଂ କେଶବୋଽର୍ଜୁନମବ୍ରବୀତ୍।
ବାହଯନ୍ନେବ ତୁରଗାନ୍ଗରୁଡାନିଲରଂହସଃ॥ 8-54-2 (57709) 
ମାଗଧୋଽସାବତିକ୍ରାନ୍ତୋ ଦ୍ବିରଦେନ ପ୍ରମାଥିନା।
ଭଗଦତ୍ତାଦନବମଃ ଶିକ୍ଷଯା ଚ ବଲେନ ଚ॥ 8-54-3 (57710) 
ଏନଂ ହତ୍ବା ନିହନ୍ତାଽସି ପୁନଃ ସଂଶପ୍ତକାନିତି।
ବାକ୍ଯାନ୍ତେ ପ୍ରାପଯତ୍ପାର୍ଥଂ ଦଣ୍ଡଧାରଗଜଂ ପ୍ରତି॥ 8-54-4 (57711) 
ସ ମାଗଧାନାଂ ପ୍ରବରୋ ମହାବଲୋଽ--
ଶୁଭଗ୍ରହୋ ଯୋଧଗଣୈଃ ସମନ୍ବିତଃ। 
ସପତ୍ନସେନାଂ ପ୍ରମମାଥ ଦାରୁଣୋ
ଭୀମଂ ସମଗ୍ରାଂ ବଲବାନିବ ଗ୍ରହମ୍॥  8-54-5 (57712) 
ସୁକଲ୍ପିତଂ ଦାନବନାଗସନ୍ନିଭଂ
ମହାଭ୍ରନିର୍ହାଦସମସ୍ବନଂ ରଣେ। 
ସମାସ୍ଥିତୋ ନାଗବରଂ ନରେଶ୍ବରୋ
ରଥାଶ୍ବମାତଙ୍ଗନରପ୍ରମାଥିନମ୍॥  8-54-6 (57713) 
ସ ନାଗଯନ୍ତୄନ୍ସମରେ ମହାରଥା--
ନ୍ସପତ୍ତିସଙ୍ଘାଂସ୍ତୁରଗାନ୍ସସାଦିନଃ। 
ଦ୍ବିପାଂଶ୍ଚ ବାଣୈର୍ନିଜଘାନ ବୀର୍ଯବା--
ନ୍ସମନ୍ତତୋ ଘ୍ନନ୍ନିବ କାଲଚକ୍ରବତ୍॥  8-54-7 (57714) 
ନରାଂସ୍ତୁ କାଂସ୍ଯାଯସବର୍ମଭୂଷଣା--
ନ୍ନିପାତ୍ଯ ସାଶ୍ବାନପି ପତ୍ତିଭିଃ ସହ। 
ବ୍ଯପୋଥଯଦ୍ଦନ୍ତିବରେଣ ଶୁଷ୍ମିଣା
ସଶବ୍ଦବତ୍ସ୍ଥୂଲନଲଂ ଯଥା ତଥା॥  8-54-8 (57715) 
ଅଥାର୍ଜୁନୋ ଜ୍ଯାତଲନେମିନିଃସ୍ବନେ
ମୃଦଙ୍ଗଭେରୀବହୁଶଙ୍ଖନାଦିତେ। 
ରଥାଶ୍ବମାତଙ୍ଗସହସ୍ରନାଦିତେ
ରଥୋତ୍ତମେନାଭ୍ଯପତଦ୍ଦ୍ବିପୋତ୍ତମମ୍॥  8-54-9 (57716) 
ତତୋଽର୍ଜୁନଂ ଦ୍ବାଦଶଭିଃ ଶରୋତ୍ତମୈ--
ର୍ଜନାର୍ଦନଂ ଷୋଡଶଭିଃ ସମାର୍ପଯତ୍। 
ସ ଦଣ଼୍ଡଧାରସ୍ତୁରଗାଂସ୍ତ୍ରିଭିସ୍ତ୍ରିଭି---
ସ୍ତତୋ ନନାଦ ପ୍ରଜହାସ ଚାସକୃତ୍॥  8-54-10 (57717) 
ତତୋଽସ୍ଯ ପାର୍ଥଃ ସଗୁଣେଷୁକାର୍ମୁକଂ
ଚକର୍ତ ଭଲ୍ଲୈର୍ଧ୍ବଜମପ୍ଯଲଙ୍କୃତମ୍। 
ପୁନର୍ନିଯନ୍ତୄନ୍ସହପାଦଗୋପ୍ତୃଭି--
ସ୍ତତଃ ସ ଚୁକ୍ରୋଧ ଗିରିବ୍ରଜେଶ୍ବରଃ॥  8-54-11 (57718) 
ତତୋଽର୍ଜୁନଂ ଭିନ୍ନକଟେନ ଦନ୍ତିନା
ଘନାଘନେନାନିଲତୁଲ୍ଯରଂହସା। 
ଅତୀବ ଚୁକ୍ରୋଧଯିଷୁର୍ଜନାର୍ଦନଂ
ଘନଞ୍ଜଯଂ ଚାଭିଜଘାନ ତୋମରୈଃ॥  8-54-12 (57719) 
ଅଥାସ୍ଯ ବାହୂ ଦ୍ବିପହସ୍ତସନ୍ନିଭୌ
ଶିରଶ୍ଚ ପୂର୍ଣେନ୍ଦୁନିଭାନନଂ ତ୍ରିଭିଃ। 
କ୍ଷୁରୈଃ ପ୍ରଚିଚ୍ଛେଦ ସହୈବ ପାଣ୍ଡବ--
ସ୍ତତୋ ଦ୍ବିପଂ ବାଣଶତୈଃ ସମର୍ପଯତ୍॥  8-54-13 (57720) 
ସ ପାର୍ଥବାଣୈସ୍ତପନୀଯଭୂଷଣୈଃ
ସମାବୃତଃ କାଞ୍ଚନବର୍ମଭୃଦ୍ଦ୍ବିପଃ। 
ଭୃଶଂ ଚକାଶେ ନିଶି ପର୍ବତୋ ଯଥା
ଦାବାଗ୍ନିନା ପ୍ରଜ୍ବଲିତୌଷଧିଦ୍ରୁମଃ॥  8-54-14 (57721) 
ସ ବେଦନାର୍ତୋଽମ୍ବୁଦନିସ୍ବନୋ ନଦଂ--
ଶ୍ଚରନ୍ଭ୍ରମନ୍ପ୍ରସ୍ସ୍ବଲିତାନ୍ତରୋଽଦ୍ରବତ୍। 
ପପାତ ରୁଗ୍ଣଃ ସନିଯନ୍ତୃକସ୍ତଥା॥
ଯଥା ଗିରିର୍ବଜ୍ରବିଦାରିତସ୍ତଥା॥  8-54-15 (57722) 
ହିମାବଦାନେନ ସୁବର୍ଣମାଲିନା
ହିମାଦ୍ରିକୂଟପ୍ରତିମେନ ଦନ୍ତିନା। 
ହତେ ରଣେ ଭ୍ରାତରି ଦଣ୍ଡ ଆବ୍ରଜ--
ଜ୍ଜିଘାଂସୁରିନ୍ଦ୍ରାବରଜଂ ଧନଞ୍ଜଯମ୍॥  8-54-16 (57723) 
ସତୋମରୈରର୍କରପ୍ରଭୈସ୍ତ୍ରିଭି--
ର୍ଜନାର୍ଦନଂ ପଞ୍ଚଭିରର୍ଜୁନଂ ଶିତୈଃ। 
ସମର୍ପଯିତ୍ବା ବିନନାଦ ଚାର୍ଦଯଂ--
ସ୍ତତୋଽସ୍ଯ ବାହୂ ନିଚକର୍ତ ପାଣ୍ଡବଃ॥  8-54-17 (57724) 
କ୍ଷୁରପ୍ରକୃତ୍ତୌ ବିପୁଲୌ ସତୋମରୌ
ଶୁଭାଙ୍ଗଦୌ ଚନ୍ଦନରୂଷିତୌ ଭୁଜୌ। 
ଗଜାତ୍ପତନ୍ତୌ ଯୁଗପଦ୍ବିରେଜତୁ--
ର୍ଯଥୋରଗୌ ପର୍ବତଶୃଙ୍ଗବନ୍ମହୀମ୍॥  8-54-18 (57725) 
ଅଥାଽର୍ଧଚନ୍ଦ୍ରେଣ ହତଂ କିରୀଟିନା
ପପାତ ଦଣ୍ଡସ୍ଯ ଶିରଃ କ୍ଷିତିଂ ଦ୍ବିପାତ୍। 
ସ ଶୋଣିତାର୍ଦ୍ରୋ ନିପତନ୍ବିରେଜେ
ଦିବାକରୋଽସ୍ତାଦିବ ପଶ୍ଚିମାଂ ଦିଶମ୍॥  8-54-19 (57726) 
ଅଥ ଦ୍ବିପଂ ଶ୍ବେତନଗାଗ୍ରସନ୍ନିଭଂ
ଦିବାକରାଂଶୁପ୍ରତିମୈଃ ଶରୋତ୍ତମୈଃ। 
ବିଭେଦ ପାର୍ଥଃ ସ ପପାତ ନାଦଯନ୍
ହିମାଦ୍ରିକୂଟଂ କୁଲିଶାହତଂ ଯଥା॥  8-54-20 (57727) 
ତତୋଽପରଂ ତତ୍ପ୍ରତିମା ଗଜୋତ୍ତମା
ଜିଗୀଷବଃ ସଂଯତି ସବ୍ଯସାଚିନା। 
ତଥା କୃତାସ୍ତେଽପି ଯଥୈବ ତୌ ଦ୍ବିପୌ
ତତଃ ପ୍ରଭଗ୍ନଂ ସୁମହଦ୍ରିପୋର୍ବଲମ୍॥  8-54-21 (57728) 
ଗଜା ରଥାଶ୍ବାଃ ପୁରୁଷାଶ୍ଚ ସଙ୍ଘଶଃ
ପରସ୍ପରଘ୍ନାଃ ପରିପେତୁରାହବେ। 
ପରସ୍ପରଂ ପ୍ରସ୍ଖଲିତାଃ ସମାହତା
ଭୃଶଂ ଚ ତତ୍ତଦ୍ବହୁଭାଷିଣୋ ହତାଃ॥  8-54-22 (57729) 
ଅଥାର୍ଜୁନଂ ସ୍ବେ ପରିବାର୍ଯ ସୈନିକାଃ
ପୁରନ୍ଦରଂ ଦେବଗଣା ଇବାବ୍ରୁବନ୍। 
ଅଭୈଷ୍ମ ଯସ୍ମାନ୍ମରଣାଦିବ ପ୍ରଜାଃ
ସ ବୀର ଦିଷ୍ଟ୍ଯା ନିହତସ୍ତ୍ବଯା ରିପୁଃ॥  8-54-23 (57730) 
ନ ଚେତ୍ପରିତ୍ରାସ୍ଯଦିମାଞ୍ଜନାନ୍ଭଯା--
ଦ୍ଦ୍ବିଷଦ୍ଭିରେବଂ ବଲିଭିଃ ପ୍ରପୀଡିତାନ୍। 
ତଥାଽଭବିଷ୍ଯଦ୍ଦ୍ବିଷତାଂ ପ୍ରମୋଦନଂ
ଯଥା ହତେଷ୍ବେଷ୍ବିହ ନୋଽରିସୂଦନ॥  8-54-24 (57731) 
ଇତୀବ ଭୂଯଶ୍ଚ ସୁହୃଦ୍ଭିରୀଡିତା
ନିଶମ୍ଯ ବାଚଃ ସୁମନାସ୍ତଦାଽର୍ଜୁନଃ। 
ଯଥାଽନୁରୂପଂ ପ୍ରତିପୂଜ୍ଯ ତଂ ଜନଂ
ଜଗାମ ସଂଶପ୍ତକସଙ୍ଘହା ପୁନଃ॥ ॥  8-54-25 (57732) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଚତୁଃପଞ୍ଚାଶୋଽଧ୍ଯାଯଃ॥ 54 ॥

Mahabharata - Karna Parva - Chapter Footnotes

8-54-1 ଉତ୍ତରେଣ ଉତ୍ତରତଃ। ବଧ୍ଯତାଂ ବଧ୍ଯମାନାନାମ୍॥ 8-54-3 ଅନବମଃ ଅହୀନଃ॥ 8-54-5 ସ ମାଗଧାନାଂ ପ୍ରବରୋଽଙ୍କୁଶଗ୍ରହେ ଗ୍ରହେଽପ୍ରସହ୍ଯୋ ବିକଚୋ ଯଥା ଗ୍ରହଃ। ସପତ୍ନସେନାଂ ପ୍ରମମାଥ ଦାରୁଣୋ ମହୀଂ ସମଗ୍ରାଂ ବିକଚୋ ଯଥା ଗ୍ରହଃ। ଇତି ଝ.ପାଠଃ। ତତ୍ର ଇତ୍ଯର୍ଥଃ। ଅଙ୍କୁଶଗ୍ରହେ ଅଙ୍କୁଶଧାରମେ ହଙ୍କିଯୁଦ୍ଧେ ଇତ୍ଯର୍ଥଃ। ଗ୍ରହେ ଆଦିତ୍ଯାଦିଗ୍ରହସମୂହେ ଯୁଦ୍ଧପରିଗ୍ରହେ ଚ ଅପ୍ରସହ୍ଯଃ। ବିକଚଃ କଚୋପଲକ୍ଷିତଶିରୋରହିତଃ କେତୁରୂପୀ ଗ୍ରହ ଇବ। ବିକଚୋ ବିସ୍ତୀର୍ଣୋ ଗ୍ରହୋ ଧୂମକେତୁରୂପୀ ଉତ୍ପାତଗ୍ରହଃ॥ 8-54-8 ଶୁଷ୍ମିଣା ବଲବତା। ସ୍ଥୂଲସୁଷିରଂ ନଲଂ ତୃଣବିଶେଷମ୍॥ 8-54-11 ସଗୁଣେଷୁକାର୍ମୁକଂ ମୌର୍ବୀବାଣସହିତଂ ଧନୁଃ। ନିଯନ୍ତୄନ୍ ନିଯନ୍ତାରମ୍॥ 8-54-12 ଧନାଧନୋ ଘତୁକମତ୍ତଦନ୍ତିନୋରିତି ବିଶ୍ବଃ॥ 8-54-13 ସହୈବ ଯୁଗପତ୍॥ 8-54-15 ସ୍ଖଲିତାନ୍ତରଃ ମଧ୍ଯେସ୍ଖଲତିତ୍ଯର୍ଥଃ॥ 8-54-16 ଇନ୍ଦ୍ରାବରଜଂ କୃଷ୍ଣମ୍॥ 8-54-19 ଅସ୍ତାତ୍ ଅତ୍ବାଚଲାତ୍॥ 8-54-21 ତୌ ଦଣ୍ଡଧାରତଦ୍ଭ୍ରାତ୍ରୋର୍ଦ୍ବିପୌ ଯଥା ସାଧ୍ଯକ୍ଷୌ କୃତ୍ତୌ ଛିନ୍ନୌ ତଥା ତେପି କୃତାଃ॥ 8-54-54 ଚତୁଃପଞ୍ଚାଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 055

॥ ଶ୍ରୀଃ ॥

8.55. ଅଧ୍ଯାଯଃ 055 

Mahabharata - Karna Parva - Chapter Topics

ଅର୍ଜୁନେନ ସଂଶପ୍ତକାନାଂ ବଧଃ॥ 1 ॥

Mahabharata - Karna Parva - Chapter Text

8-55-0 (57733) 
ସଞ୍ଜଯ ଉବାଚ। 8-55-0x (4975) 
ପ୍ରତ୍ଯେତ୍ଯାଥ ପୁନର୍ଜିଷ୍ଣୁର୍ଜିତ୍ବା ସଂଶପ୍ତକାନ୍ବଭୌ।
ବକ୍ରାନୁବକ୍ରଗମନାଦଙ୍ଗାରକ ଇବ ଗ୍ରହଃ॥ 8-55-1 (57734) 
ପାର୍ଥବାଣହତା ରାଜନ୍ନରାଶ୍ବରଥକୁଞ୍ଜରାଃ।
ବିଚେଲୁର୍ବଭ୍ରମୁର୍ନେଶୁଃ ପେତୁର୍ମମ୍ଲୁଶ୍ଚ ଭାରତ॥ 8-55-2 (57735) 
ଧୁର୍ଯାନ୍ଧୁର୍ଯେତରାନ୍ସୂତାନ୍ଧ୍ବଜାଂଶ୍ଚପାସିସାଯକାନ୍।
ପାଣୀନ୍ପାଣିଗତାଞ୍ଶସ୍ତ୍ରାନ୍ବାହୂନପି ଶିରାଂସି ଚ॥ 8-55-3 (57736) 
ଭଲ୍ଲୈଃ କ୍ଷୁରୈରର୍ଧଚନ୍ଦ୍ରୈର୍ବତ୍ସଦନ୍ତୈଶ୍ଚ ପାଣ୍ଡବଃ।
ଚିଚ୍ଛେଦାମିତ୍ରବୀରାଣାଂ ସମରେ ପ୍ରତିଯୁଧ୍ଯତାମ୍॥ 8-55-4 (57737) 
ତଂ ପ୍ରବୀରାସ୍ତ୍ବଦୀଯାନାଂ ନର୍ଦମାନାଽଭିଦୁଦ୍ରୁବୁଃ।
ବାସିତାର୍ଥେ ଯୁଯୁତ୍ସନ୍ତୋ ବୃଷଭା ବୃଷଭଂ ଯଥା। 
ନିପତନ୍ତ୍ଯର୍ଜୁନଂ ଶୂରାଃ ଶତଶୋଽଥ ସହସ୍ରଶଃ॥  8-55-5 (57738) 
ତେଷାଂ ତସ୍ଯ ଚ ତଦ୍ଯୁଦ୍ଧମଭବଦ୍ରୋମହର୍ଷଣମ୍।
ତ୍ରୈଲୋକ୍ଯବିଜଯେ ଯାଦୃଗ୍ଦୈତ୍ଯାନାଂ ସହ ବଜ୍ରିଣା॥ 8-55-6 (57739) 
ତମବିଧ୍ଯତ୍ତ୍ରିଭିର୍ବାଣୈର୍ଦନ୍ଦଶୂକୈରିବାହିଭିଃ।
ଉଗ୍ରାଯୁଧସ୍ଯ ତସ୍ଯାଶୁ ଶିରଃ କାଯାଦପାହରତ୍॥ 8-55-7 (57740) 
ତେଽର୍ଜୁନଂ ସର୍ବତଃ କ୍ରୁଦ୍ଧା ନାନାଶସ୍ତ୍ରୈରବୀବୃଷନ୍।
ମରୁଦ୍ଭିଃ ପ୍ରେରିତା ମେଘା ହିମବନ୍ତମିବୋଷ୍ଣଗେ॥ 8-55-8 (57741) 
ଅସ୍ତ୍ରୈରସ୍ତ୍ରାଣିଂ ସଂବାର୍ଯ ଦ୍ବିଷତାଂ ସର୍ବତୋଽର୍ଜୁନଃ।
ସମ୍ଯଗସ୍ତୈଃ ଶରୈଃ ସର୍ବାନହିତାନହନଦ୍ବହୂନ୍॥ 8-55-9 (57742) 
ଛିନ୍ନତ୍ରିବେଣୁଜଙ୍ଘେଷାନ୍ହତାଶ୍ବାନ୍ହତସାରଥୀନ୍।
ବିସ୍ରସ୍ତହସ୍ତତୂଣୀରାନ୍ବିଚକ୍ରଥକେତନାନ୍॥ 8-55-10 (57743) 
ସଞ୍ଛିନ୍ନରଶ୍ମିଯୋକ୍ତ୍ରାକ୍ଷାନ୍ବ୍ଯନୁକର୍ଷଯୁଗାନ୍ରଥାନ୍।
ବିଧ୍ବସ୍ତସର୍ବସନ୍ନାହାନ୍ବାଣୈଶ୍ଚକ୍ରେଽର୍ଜୁନସ୍ତ୍ବରନ୍॥ 8-55-11 (57744) 
ତେ ରଥାସ୍ତତ୍ର ବିଧ୍ବସ୍ତାଃ ପରାର୍ଦ୍ବ୍ଯା ଭାନ୍ତ୍ଯନେକଶଃ।
ଧନିନାମିବ ବେଶ୍ମାନି ହତାନ୍ଯଗ୍ନ୍ଯନିଲାମ୍ବୁଭିଃ॥ 8-55-12 (57745) 
ଦ୍ବିପାଃ ସମ୍ଭିନ୍ନମର୍ମାଣୋ ବଜ୍ରାଶନିସମୈଃ ଶରୈଃ।
ପେତୁର୍ଗିର୍ଯଗ୍ରବେଶ୍ମାନି ବଜ୍ରବାତାଗ୍ନିଭିର୍ଯଥା॥ 8-55-13 (57746) 
ଅନେକୈଶ୍ଚ ଶିଲାଧୌତୈର୍ବଜ୍ରାନଲବିଷୋପମୈଃ।
ଶରୈର୍ନିଜଘ୍ନିବାନ୍ପାର୍ଥୋ ମହେନ୍ଦ୍ର ଇବ ଦାନବାନ୍॥ 8-55-14 (57747) 
ସାରୋହାସ୍ତୁରଗାଃ ପେତୁର୍ବହବୋଽର୍ଜୁନତାଡିତାଃ।
ନିର୍ଜିହ୍ବାନ୍ତ୍ରାଃ କ୍ଷିତୌ କ୍ଷୀଣା ରୁଧିରାର୍ଦ୍ରାଃ ସୁଦୁର୍ଦୃଶଃ॥ 8-55-15 (57748) 
ନରାଶ୍ବନାଗା ନାରାଚୈଃ ସଂସ୍ଯୂତାଃ ସବ୍ଯସାଚିନା।
ବଭ୍ରମୁଶ୍ଚସ୍ଖଲୁଃ ପେତୁର୍ନେଦୁର୍ମମ୍ଲୁଶ୍ଚ ମାରିଷ॥ 8-55-16 (57749) 
ମହାର୍ହବର୍ମାଭରଣା ନାନାରୂପାମ୍ବରାଯୁଧାଃ।
ସରଥାଶ୍ବଦ୍ବିପା ବୀରା ହତାଃ ପାର୍ଥେନ ଶେରତେ॥ 8-55-17 (57750) 
ନିର୍ଭଯାଃ ପୁଣ୍ଯକର୍ମାଣୋ ବିଶିଷ୍ଟାଭିଜନଶ୍ରୁତାଃ।
ଗତାଃ ଶରୀରୈର୍ବସୁଧାମୂର୍ଜିତୈଃ କର୍ମଭିର୍ଦିବମ୍॥ 8-55-18 (57751) 
ଅଥାର୍ଜୁନରଥଂ ବୀରାସ୍ତ୍ବଦୀଯାଃ ସମଭିଦ୍ରବନ୍।
ନାନାଜନପଦାଧ୍ଯକ୍ଷାଃ ସଗଣା ଜାତମନ୍ଯବଃ॥ 8-55-19 (57752) 
ଉହ୍ଯମନା ରଥାଶ୍ବେଭୈଃ ପତ୍ତଯଶ୍ଚ ଜିଘାଂସବଃ।
ସମଭ୍ଯଧାବନ୍ନସ୍ଯନ୍ତୋ ବିବିଧଂ କ୍ଷିପ୍ରମାଯୁଧମ୍॥ 8-55-20 (57753) 
ତଦାଯୁଧମହାବର୍ଷଂ କ୍ଷିପ୍ତଂ ଯୋଧମହାମ୍ବୁଦୈଃ।
ବ୍ଯଧମନ୍ନିଶିତୈର୍ବାଣୈଃ କ୍ଷିପ୍ରମର୍ଜୁନମାରୁତଃ॥ 8-55-21 (57754) 
ସାଶ୍ବପତ୍ତିଦ୍ବିପରଥଂ ମହାଶସ୍ତ୍ରୌଘସମ୍ପ୍ଲବମ୍॥
ସହସା ସନ୍ତିତୀର୍ଷନ୍ତଂ ପାର୍ଥଂ ଶସ୍ତ୍ରାସ୍ତ୍ରସେତୁନା॥ 8-55-22 (57755) 
ଅଥାବ୍ରବୀଦ୍ବାସୁଦେବଃ ପାର୍ଥ କିଂ କ୍ରୀଡସେଽନଘ।
ସଂଶପ୍ତକାନ୍ପ୍ରମଥ୍ଯୈନାଂସ୍ତତଃ କର୍ଣବଧେ ତ୍ବର॥ 8-55-23 (57756) 
ତଥେତ୍ଯୁକ୍ତ୍ବାଽର୍ଜୁନଃ କୃଷ୍ଣଂ ଶିଷ୍ଟାନ୍ସଂଶପ୍ତକାଂସ୍ତଦା।
କ୍ଷପଯିଷ୍ଯଂସ୍ତଦା ବାଣୈର୍ଦୈତ୍ଯାନିନ୍ଦ୍ର ଇବାବଧୀତ୍॥ 8-55-24 (57757) 
ଆଦଦତ୍ସନ୍ଦଧନ୍ନେଷୃନ୍ଦୃଷ୍ଟଃ କୈଶ୍ଚିଦ୍ରଣେଽର୍ଜୁନଃ।
ବିମୁଞ୍ଚନ୍ବା ଶରାଞ୍ଶୀଘ୍ରଂ ଦୃଶ୍ଯନ୍ତେ ବୈ ନରା ହତାଃ॥ 8-55-25 (57758) 
ଆଶ୍ଚର୍ଯମିତି ଗୋବିନ୍ଦୋ ବ୍ରୁବନ୍ନଶ୍ବାନଚୋଦଯତ୍।
ହଂସାଂଶୁଗୌରାସ୍ତେ ସେନାଂ ହଂସାଃ ସର ଇବାବିଶନ୍॥ 8-55-26 (57759) 
ତତଃ ସଙ୍ଗ୍ରାମଭୂମିଂ ତାଂ ବର୍ତମାନେ ଜନକ୍ଷଯେ।
ଅବେକ୍ଷମାଣୋ ଗୋବିନ୍ଦଃ ସବ୍ଯସାଚିନମବ୍ରବୀତ୍॥ 8-55-27 (57760) 
ଏଷ ପାର୍ଥ ମହାରୌଦ୍ରୋ ବର୍ତତେ ଭରତକ୍ଷଯଃ।
ପୃଥିବ୍ଯାଂ ପାର୍ଥିବାନାଂ ବୈ ଦୁର୍ଯୋଧନକୃତେ ମହାନ୍॥ 8-55-28 (57761) 
ପଶ୍ଯ ଭାରତ ଚାପାନି ରୁକ୍ମପୃଷ୍ଠାନି ଧନ୍ବିନାମ୍।
ହତାନାମପବିଦ୍ଧାନି କଲାପାନିଷୁଧୀଂସ୍ତଥା॥ 8-55-29 (57762) 
ଜାତରୂପମଯୈଃ ପୁଙ୍ଖୈଃ ଶରାଂଶ୍ଚ ନତପର୍ବଣଃ।
ତୈଲଧୌତାଂଶ୍ଚ ନାରାଚାନ୍ନିର୍ମୁକ୍ତାନିବ ପନ୍ନଗାନ୍॥ 8-55-30 (57763) 
ଆକୀର୍ଣାଂସ୍ତୋମରାନ୍ବାହାଂଶ୍ଛତ୍ରାନ୍ହେମବିଭୂଷିତାନ୍।
ଚର୍ମାଣି ଚାପବିଦ୍ଧାନି ରୁକ୍ମପୃଷ୍ଠାନି ଭାରତ॥ 8-55-31 (57764) 
ସୁବର୍ଣବିକୃତାନ୍ପ୍ରାସାଞ୍ଶକ୍ତୀଃ କନକଭୂଷିତାଃ।
ଜାମ୍ବୂନଦମଯୈଃ ପଟ୍ଟୈର୍ବଦ୍ଧାଶ୍ଚ ବିପୁଲା ଗଦାଃ॥ 8-55-32 (57765) 
ଜାତରୂପମଯୀଶ୍ଚର୍ଷ୍ଟୀଃ ପଟ୍ଟସାନ୍ହେମଭୂଷିତାନ୍।
ଦଣ୍ଡୈଃ କନକଚିତ୍ରୈଶ୍ଚ ବିପ୍ରବିଦ୍ଧାନ୍ପରଶ୍ବଥାନ୍॥ 8-55-33 (57766) 
ପରିଘାନ୍ଭିଣ୍ଡିପାଲାଂଶ୍ଚ ଭୁଶୁଣ୍ଡୀଃ କଣପାନପି।
ଅଯସ୍କୁନ୍ତାଂଶ୍ଚ ପତିତାନ୍ମୁସଲାନି ଗୁରୂଣି ଚ॥ 8-55-34 (57767) 
ନାନାବିଧାନି ଶସ୍ତ୍ରାଣି ପ୍ରଗୃହ୍ଯ ଜଯଗୃଦ୍ଧିନଃ।
ଜୀବନ୍ତ ଇବ ଦୃଶ୍ଯନ୍ତେ ଗତସତ୍ବାସ୍ତରସ୍ବିନଃ॥ 8-55-35 (57768) 
ଗଦାବିମଥିତୈର୍ଗାତ୍ରୈର୍ମୁସଲୈର୍ଭିନ୍ନମସ୍ତକାନ୍।
ଗଜବାଜିରଥୈଃ କ୍ଷୁଣ୍ଣାନ୍ପଶ୍ଯ ଯୋଧାନ୍ସହସ୍ରଶଃ॥ 8-55-36 (57769) 
ମନୁଷ୍ଯଗଜବାଜୀନାଂ ଶରଶକ୍ତ୍ଯୃଷ୍ଟିତୋମରୈଃ।
ନିସ୍ତ୍ରିଂଶୈଃ ପଟ୍ଟସୈଃ ପ୍ରାସୈର୍ନଖରୈର୍ଲଗୁଡୈରପି॥ 8-55-37 (57770) 
ଶରୀରୈର୍ବହୁଘା ଛିନ୍ନୈଃ ଶୋଣିତୌଘପରିପ୍ଲୁତୈଃ।
ଗତାସୁଭିରମିତ୍ରଘ୍ନ ସଂବୃତା ରଣଭୂମଯଃ॥ 8-55-38 (57771) 
ବାହୁଭିଶ୍ଚନ୍ଦନାଦିଗ୍ଧୈଃ ସାଙ୍ଗଦୈଃ ଶୁଭଭୂଷଣୈଃ।
ସତଲତ୍ରୈଃ ସକେଯୂରୈର୍ଭାତି ଭାରତ ମେଦିନୀ॥ 8-55-39 (57772) 
ସାଙ୍ଗୁଲିତ୍ରୈର୍ଭୁଜାଗ୍ରୈଶ୍ଚ ବିପ୍ରବିଦ୍ବୈରଲଙ୍କୃତୈଃ।
ହସ୍ତିହସ୍ତୋପମୈଶ୍ଛିନ୍ନୈରୂରୁଭିଶ୍ଚ ତରସ୍ବିନାମ୍॥ 8-55-40 (57773) 
ବଦ୍ଧଚୂଡାମଣିବରୈଃ ଶିରୋଭିଶ୍ଚ ସକୁଣ୍ଡଲୈଃ।
`ନିକୃତ୍ତୈର୍ବୃଷଭାକ୍ଷାଣାଂ ଶରୀରୈଶ୍ଚାପି ସଙ୍ଘଶଃ॥ 8-55-41 (57774) 
ଗଜବାଜିମନୁଷ୍ଯାଣାଂ ଶରଶକ୍ତ୍ଯୃଷ୍ଟିତୋମରୈଃ।
କବନ୍ଧୈଃ ଶୋଣିତାଦିଗ୍ଧୈଶ୍ଛିନ୍ନଗାତ୍ରଶିରୋଧରୈଃ। 
ଭୂର୍ଭାତି ଭରତଶ୍ରେଷ୍ଠ ଶାନ୍ତାଗ୍ନିଭିରିବାଧ୍ବରେ'॥  8-55-42 (57775) 
ରଥାଂଶ୍ଚ ବହୁଧା ଭଗ୍ନାନ୍ହେମକିଙ୍କିଣିନଃ ଶୁଭାନ୍।
ଅଶ୍ବାଂଶ୍ଚ ବୁହଧା ପଶ୍ଯ ଶୋଣିତେନ ପରିପ୍ଲୁତାନ୍॥ 8-55-43 (57776) 
ଅନୁକର୍ଷାନୁପାସଙ୍ଗାନ୍ପତାକା ବିବିଧାନ୍ଧ୍ବଜାନ୍।
ଯୋଧାନାଂ ଚ ମହାଶଙ୍ଖାନ୍ପାଣ୍ଡୁରାଂଶ୍ଚ ପ୍ରକୀର୍ଣକାନ୍। 
ନିରସ୍ତଜିହ୍ବାନ୍ମାତଙ୍ଗାଞ୍ଶଯାନାନ୍ପର୍ବତୋପମାନ୍॥  8-55-44 (57777) 
ବୈଜଯନ୍ତୀର୍ବିଚିତ୍ରାଶ୍ଚ ହତାଂଶ୍ଚ ଗଜଯୋଧିନଃ।
ବାରଣାନାଂ ପରିସ୍ତୋମାନ୍ସଂଯୁକ୍ତାନେକକମ୍ବଲାନ୍॥ 8-55-45 (57778) 
ବିପାଟିତବିଚିତ୍ରାଶ୍ଚ ରୂପଚିତ୍ରାଃ କୁଥାସ୍ତଥା।
ଭିନ୍ନାଶ୍ଚ ବହୁଧା ଘଣ୍ଟାଃ ପତଦ୍ଭିଶ୍ଚୂର୍ଣିତା ଗଜୈଃ॥ 8-55-46 (57779) 
ବୈଦୂର୍ଯମଣିଦଣ୍ଡାଂଶ୍ଚ ପତିତାଂଶ୍ଚାଙ୍କୁଶାନ୍ଭୁବି।
ଅଶ୍ବାନାଂ ଚ ଯୁଗାପୀଡାନ୍ରତ୍ନଚିତ୍ରାନୁରଶ୍ଛଦାନ୍॥ 8-55-47 (57780) 
ବିଦ୍ଧାଃ ସାଦିଧ୍ବଜାଗ୍ରେଷୁ ସୁବର୍ଣବିକୃତାଃ କୁଥାଃ।
ବିଚିତ୍ରାନ୍ମଣିଚିତ୍ରାଂଶ୍ଚ ଜାତରୂପପରିଷ୍କୃତାନ୍॥ 8-55-48 (57781) 
ଅଶ୍ବାସ୍ତରପରିସ୍ତୋମାନ୍ରାଙ୍କବାନ୍ପତିତାନ୍ଭୁବି।
ଚୂଡାମଣୀନ୍ନରେନ୍ଦ୍ରାଣାଂ ବିଚିତ୍ରାଃ କାଞ୍ଚନସ୍ରଜଃ। 
ଛତ୍ରାଣି ଚାପବିଦ୍ଧାନି ଚାମରବ୍ଯଜନାନି ଚ॥  8-55-49 (57782) 
ଚନ୍ଦ୍ରନକ୍ଷତ୍ରଭାସୈଶ୍ଚ ବଦନୈଶ୍ଚାରୁକୁଣ୍ଡଲୈଃ।
କ୍ଲୃପ୍ତଶ୍ମଶ୍ରୁଭିରତ୍ଯର୍ଥଂ ବୀରାଣାଂ ସମଲଙ୍କୃତୈଃ। 
ବଦନୈଃ ପଶ୍ଯ ସଞ୍ଛନ୍ନାଂ ମହୀଂ ଶୋଣିତକର୍ଦମାମ୍॥  8-55-50 (57783) 
ସଜୀବାଂଶ୍ଚ ନରାନ୍ପଶ୍ଯ କୂଜମାନାନ୍ସମନ୍ତତଃ।
ଉପାସ୍ଯମାନାଂଶ୍ଚ ବହୂନ୍ନ୍ଯସ୍ତଶସ୍ତ୍ରୈଶ୍ଚ ଭୂପତେ। 
ଜ୍ଞାତିଭିଶ୍ଚ ଜଲକ୍ଲିନ୍ନାନ୍ରୋଦମାନୈର୍ମୁହୁର୍ମୁହୁଃ॥  8-55-51 (57784) 
ଉତ୍କ୍ରାନ୍ତାନପରାନ୍ଯୋଧାଞ୍ଛାଦଯିତ୍ବା ତରସ୍ବିନଃ।
ପୁନର୍ଯୁଦ୍ଧାଯ ଗଚ୍ଛନ୍ତି ଜଯେ ଲୁବ୍ଧାଃ ପ୍ରମନ୍ଯବଃ॥ 8-55-52 (57785) 
ଅପରେ ତତ୍ରତତ୍ରୈବ ପରିଧାବନ୍ତି ମାନବାଃ।
ସନ୍ନିବୃତ୍ତାଶ୍ଚ ତେ ଶୂରା ଦୃଷ୍ଟା ଚୈତାନ୍ବିଚେତସଃ॥ 8-55-53 (57786) 
ଜଲଂ ତ୍ଯକ୍ତ୍ବା ପ୍ରଧାବନ୍ତି କ୍ରୋଶମାନାଃ ପରସ୍ପରମ୍।
ଜଲଂ ପୀତ୍ବା ମୃତାନ୍ପଶ୍ଯ ପିବତୋଽନ୍ଯାଂଶ୍ଚ ଭାରତ॥ 8-55-54 (57787) 
ପରିଷ୍ବଜ୍ଯ ପ୍ରିଯାନନ୍ଯେ ବାନ୍ଧବାନ୍ବନ୍ଧୁବତ୍ସଲାଃ।
ବିସଂଜ୍ଞାନ୍ସମରେ ଯୋଧାଂସ୍ତତ୍ରତତ୍ର ମହାରଣେ॥ 8-55-55 (57788) 
ପଶ୍ଯାପରାନ୍ନରଶ୍ରେଷ୍ଠ ସନ୍ଦଷ୍ଟୋଷ୍ଠପୁଟାନ୍ପୁନଃ।
ଭୃକୁଟୀକୁଟିଲୈର୍ବକ୍ତ୍ରୈଃ ପ୍ରେକ୍ଷମାଣାନ୍ମହାରଣମ୍॥ 8-55-56 (57789) 
ଏତତ୍ତବୈବାନୁରୂପଂ କର୍ମାର୍ଜୁନ ମହାହବେ।
ଦିବି ବା ଦେବରାଜସ୍ଯ ତ୍ବଯା ଯତ୍କୃତମାହବେ॥ 8-55-57 (57790) 
ସଞ୍ଜଯ ଉବାଚ। 8-55-58x (4976) 
ଏବଂ ତାଂ ଦର୍ଶଯନ୍କୃଷ୍ଣୋ ଯୁଦ୍ଧଭୂମିଂ କିରୀଟିନେ।
ଗଚ୍ଛନ୍ନେବାଶୃଣୋଚ୍ଛବ୍ଦଂ ଦୁର୍ଯୋଧନବଲେ ମହତ୍॥ 8-55-58 (57791) 
ଶଙ୍ଖଦୁନ୍ଦୁଭିନିର୍ଘୋଷଂ ଭେରୀପଣବନିଃସ୍ବନମ୍।
ରଥାଶ୍ବନରନାଗାନାଂ ପାଦଶବ୍ଦାଂଶ୍ଚ ଦାରୁଣାନ୍॥ 8-55-59 (57792) 
ପ୍ରବିଶ୍ଯ ତଦ୍ବଲଂ କୃଷ୍ଣସ୍ତୁରଗୈର୍ବାତବେଗିତୈଃ।
ପାଣ୍ଡ୍ଯେନାଭ୍ଯର୍ଦିତଂ ସୈନ୍ଯଂ ତ୍ବଦୀଯଂ ବୀକ୍ଷ୍ଯ ବିସ୍ମିତଃ॥ 8-55-60 (57793) 
ସ ହି ନାନାବିଧୈର୍ବାଣୈରିଷ୍ବସ୍ତ୍ରପ୍ରବରୋ ଯୁଧି।
ନ୍ଯହନଦ୍ଦ୍ବିଷତାଂ ପୂଗାନ୍ଗତାସୂନନ୍ତକୋ ଯଥା॥ 8-55-61 (57794) 
ଗଜବାଜିମନୁଷ୍ଯାଣାଂ ଶରୀରାଣି ଶିତୈଃ ଶରୈଃ।
ଭିତ୍ତ୍ବା ପ୍ରହରତାଂ ଶ୍ରେଷ୍ଠୋ ବିଦେହାସୂନପାତଯତ୍॥ 8-55-62 (57795) 
ଶତ୍ରୁପ୍ରବୀରୈରସ୍ତ୍ରାଣି ନାନାଶସ୍ତ୍ରାଣି ସାଯକୈଃ।
ଛିତ୍ତ୍ବା ତାନବଧୀଚ୍ଛତ୍ରୂନ୍ପାଣ୍ଡ୍ଯଃ ଶକ୍ର ଇବାସୁରାନ୍॥ ॥ 8-55-63 (57796) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ପଞ୍ଚପଞ୍ଚାଶୋଽଧ୍ଯାଯଃ॥ 55 ॥

Mahabharata - Karna Parva - Chapter Footnotes

8-55-3 ଧୁର୍ଯାନ୍ ଶ୍ରେଷ୍ଠାନ୍। ଧୁର୍ଯଗତାନିତି ପାଠେ ବାହାନ୍॥ 8-55-5 ବାସିତାର୍ଥେ ସ୍ତ୍ରୀନିମିତ୍ତମ୍॥ 8-55-7 ଦନ୍ଦଶୂକୈଃ ଦଂଶନଶୀଲୈଃ। ଅପାହରଦର୍ଜୁନ ଇତି ଶେଷଃ॥ 8-55-8 ଉଷ୍ଣଗେ ଗ୍ରୀଷ୍ମେ ଗତେ ସତି ପ୍ରାବୃଷୀତ୍ଯର୍ଥଃ। ଉଷ୍ଣେ ଗ୍ରୀଧ୍ମୋ ଗତୋଽତୀତୋ ଯତ୍ର ସ ଉଷ୍ଣଗଃ କାଲବିଶେଷ ଇତି ବିଗ୍ରହଃ॥ 8-55-9 ଅସ୍ତୈଃ କ୍ଷିପ୍ତୈଃ॥ 8-55-11 ଅନୁକର୍ଷଃ ରଥାଧସ୍ଥଂ ଦାରୁ॥ 8-55-15 ନିର୍ଜିହ୍ବାନ୍ତ୍ରାଃ ନିର୍ଗତାଃ ଜିହ୍ବାଃ ଅନ୍ତ୍ରାଣି ଚ ଯେଷାଂ ତେ॥ 8-55-29 କଲାପାନ୍ ଅଲଙ୍କାରାନ୍॥ 8-55-31 ଆକୀର୍ଣାନ୍ ସର୍ବତୋବିକ୍ଷିପ୍ତାନ୍॥ 8-55-37 ବାଜୀନାଂ ଶରୀରୈରିତି ସମ୍ବନ୍ଧଃ। ଦୈର୍ଧ୍ଯମାର୍ଷମ୍॥ 8-55-55 ପଞ୍ଚପଞ୍ଚାଶୋଽଧ୍ଯାଯଃ॥ 55 ॥





କର୍ଣପର୍ବ - ଅଧ୍ଯାଯ 056

॥ ଶ୍ରୀଃ ॥

8.56. ଅଧ୍ଯାଯଃ 056 

Mahabharata - Karna Parva - Chapter Topics

ଅଶ୍ବତ୍ଥାମ୍ନା ପାଣ୍ଡ୍ଯବଧଃ॥ 1 ॥

Mahabharata - Karna Parva - Chapter Text

8-56-0 (57797) 
ଧୃତରାଷ୍ଟ୍ର ଉବାଚ। 8-56-0x (4977) 
ପ୍ରୋକ୍ତସ୍ତ୍ବଯା ପୂର୍ବମେବ ପ୍ରବୀରୋ ଲୋକବିଶ୍ରୁତଃ।
ନ ତ୍ବସ୍ଯ କର୍ମ ସଙ୍ଗ୍ରାମେ ତ୍ବଯା ସଞ୍ଜଯ କୀର୍ତିତମ୍॥ 8-56-1 (57798) 
ତସ୍ଯ ବିସ୍ତରଶୋ ବ୍ରୂହି ପ୍ରବୀରସ୍ଯାଦ୍ଯ ବିକ୍ରମମ୍।
ଶିକ୍ଷାଂ ପ୍ରଭାବଂ ବୀର୍ଯଂ ଚ ପ୍ରମାଣଂ ଦର୍ପମେବ ଚ॥ 8-56-2 (57799) 
ସଞ୍ଜଯ ଉବାଚ। 8-56-3x (4978) 
ଭୀଷ୍ମଦ୍ରୋଣକୃପଦ୍ରୌଣିକର୍ଣାର୍ଜୁନଜନାର୍ଦନାନ୍।
ସମାପ୍ତବିଦ୍ଯାନ୍ଧନୁଷି ଶ୍ରେଷ୍ଠାନ୍ଯାନ୍ସପ୍ତ ମନ୍ଯସେ॥ 8-56-3 (57800) 
ଯୋ ହ୍ଯାକ୍ଷିପତି ବୀର୍ଯେଣ ସର୍ବାନେତାନ୍ମହାରଥାନ୍।
ନ ମେନେ ଚାତ୍ମନା ତୁଲ୍ଯଂ କଞ୍ଚିଦେବ ନରେଶ୍ବରମ୍॥ 8-56-4 (57801) 
ତୁଲ୍ଯତାଂଦ୍ରୋଣଭୀଷ୍ମାଭ୍ଯାମାତ୍ମନୋ ଯୋ ନ ମୃଷ୍ଯତେ।
ବାସୁଦେବାର୍ଜୁନାଭ୍ଯାଂ ଚ ନ୍ଯୂନତାଂ ନୈଚ୍ଛତାତ୍ମନି॥ 8-56-5 (57802) 
ସ ପାଣ୍ଡ୍ଯୋଽର୍ଥପତିଶ୍ରେଷ୍ଠଃ ସର୍ବଶସ୍ତ୍ରଭୃତାଂ ବରଃ।
କର୍ଣସ୍ଯାନୀକମହନତ୍ପାଶହସ୍ତ ଇବାନ୍ତକଃ॥ 8-56-6 (57803) 
ତଦୁଦୀର୍ଣରଥାଶ୍ବେଭଂ ପତ୍ତିପ୍ରବରସଙ୍କୁଲମ୍।
କୁଲାଲଚକ୍ରବଦ୍ଧାନ୍ତଂ ପାଣ୍ଡ୍ଯେନାଭ୍ଯାହତଂ ବଲାତ୍॥ 8-56-7 (57804) 
ବ୍ଯଶ୍ବସୂତଧ୍ବଜରଥାନ୍ବିପ୍ରଯୁକ୍ତଯୁଗାନ୍ରଥାନ୍।
ସମ୍ଯଗସ୍ତୈଃ ଶରୈଃ ପାଣ୍ଡ୍ଯୋ ବାଯୁର୍ମେଘାନିବାକ୍ଷିପତ୍॥ 8-56-8 (57805) 
ଦ୍ବିରଦାନ୍ପ୍ରବରାରୋହାନ୍ବିପତାକାଯୁଧଧ୍ବଜାନ୍।
ସ ପାଦରକ୍ଷାନହନଦ୍ବଜ୍ରେଣାଦ୍ରୀନିବାଦ୍ରିହା॥ 8-56-9 (57806) 
ସ ଶକ୍ତିପ୍ରାସତୂଣୀରାନଶ୍ବାରୋହାନ୍ହଯାନପି।
ପୁଲିନ୍ଦଖସବାହ୍ଲୀକନିଷାଦାନ୍ଧ୍ରକକୁନ୍ତଲାନ୍॥ 8-56-10 (57807) 
ଦାକ୍ଷିଣାତ୍ଯାଂଶ୍ଚ ଭୋଜାଂଶ୍ଚ ଶୂରାନ୍ସଙ୍ଗ୍ରାମକର୍କଶାନ୍।
ବିଶସ୍ତ୍ରକବଚାନ୍ବାଣୈଃ କୃତ୍ବା ପାଣ୍ଡ୍ଯୋଽକରୋଦ୍ବ୍ଯସୂନ୍॥ 8-56-11 (57808) 
ଚତୁରଙ୍ଗଂ ବଲଂ ବାଣୈର୍ନିଘ୍ନନ୍ତଂ ପାଣ୍ଡଯମାହବେ।
ଦୃଷ୍ଟ୍ବା ଦ୍ରୌଣିରସମ୍ଭ୍ରାନ୍ତମସମ୍ଭ୍ରାନ୍ତସ୍ତତୋଽଭ୍ଯଯାତ୍॥ 8-56-12 (57809) 
ଆଭାଷ୍ଯ ଚୈନଂ ମଧୁରମଭୀତଂ ତମଭୀତବତ୍।
ପ୍ରାହ ପ୍ରହରତାଂ ଶ୍ରେଷ୍ଠଃ ସ୍ମିତପୂର୍ବଂ ସମାହ୍ବଯତ୍॥ 8-56-13 (57810) 
ରାଜନ୍କମଲପତ୍ରାକ୍ଷ ପ୍ରଧାନାଯୁଧବାହନ।
ବଜ୍ରସଂହନନପ୍ରଖ୍ଯ ପ୍ରଖ୍ଯାତବଲପୌରୁଷ॥ 8-56-14 (57811) 
ମୁଷ୍ଟିକ୍ଲିଷ୍ଟାଙ୍ଗୁଲିଭ୍ଯାଂ ଚ ବ୍ଯାଯତାଭ୍ଯାଂ ମହଦ୍ଧନୁଃ।
ଦୋର୍ଭ୍ଯାଂ ବିସ୍ଫାରଯନ୍ଭାସି ମହାଜଲଦବଦ୍ଭୃଶମ୍॥ 8-56-15 (57812) 
ଶରବର୍ଷୈର୍ମହାବେଗୈରମିତ୍ରାନଭିବର୍ଷତଃ।
ମଦନ୍ଯଂ ନାନୁପଶ୍ଯାମି ପ୍ରତିବୀରଂ ତବାହବେ॥ 8-56-16 (57813) 
ରଥଦ୍ବିରଦପତ୍ତ୍ଯଶ୍ବାନେକଃ ପ୍ରମଥସେ ବହୂନ୍।
ମୃଗସଙ୍ଘାନିବାରଣ୍ଯେ ବିଭୀର୍ଭୀମବଲୋ ହରିଃ॥ 8-56-17 (57814) 
ମହତା ରଥଘୋଷେଣ ଦିବଂ ଭୂମିଂ ଚ ନାଦଯନ୍।
ବର୍ଷାନ୍ତେ ସସ୍ଯାଂ ସୂର୍ଯୋ ଭାଭିରାଦୀପଯନ୍ନିବ॥ 8-56-18 (57815) 
ସଂସ୍ପୃଶାନଃ ଶରୈଃ ପୂର୍ଣୌ ତୂଣୀ ଚାଶୀବିଷୋପମୈଃ।
ମଯୈବୈକେନ ଯୁଧ୍ଯସ୍ବ ତ୍ର୍ଯମ୍ବକେନାନ୍ଧକୋ ଯଥା॥ 8-56-19 (57816) 
ଏବମୁକ୍ତସ୍ତଥେତ୍ଯୁକ୍ତ୍ବା ପ୍ରମଥ୍ଯୈନଂ ସ ପାର୍ଥିବଃ।
କର୍ଣିନା ଦ୍ରୋଣତନଯଂ ବିବ୍ଯାଧ ମଲଯଧ୍ବଜଃ॥ 8-56-20 (57817) 
ମର୍ମଭେଦିଭିରତ୍ଯୁଗ୍ରୈର୍ବାଣୈରଗ୍ନିଶିଖୋପମୈଃ।
ମର୍ମସ୍ବଭ୍ଯହନଦ୍ଦ୍ରୌଣିଃ ପାଣ୍ଡ୍ଯମାଚାର୍ଯନନ୍ଦନଃ॥ 8-56-21 (57818) 
ତତୋଽପରାନ୍ନବାଂସ୍ତୂର୍ଣଂ ନାରାଚାନ୍କଙ୍କବାସସଃ।
ଗତ୍ଯା ଦଶମ୍ଯା ସଂଯୁକ୍ତାନଶ୍ବତ୍ଥାମାଽପ୍ଯବାସୃଜତ୍॥ 8-56-22 (57819) 
ତାନଚ୍ଛିନତ୍ତଦା ପାଣ୍ଡ୍ଯଶ୍ଚତୁର୍ଭିରପରୈଃ ଶରୈଃ।
ଚତୁରୋଽଭ୍ଯାହନଚ୍ଚାଶ୍ବାନାଶୁ ତେ ବ୍ଯସବୋଽଭବନ୍॥ 8-56-23 (57820) 
ଅଥ ଦ୍ରୋଣସୁତସ୍ଯେଷୂଂସ୍ତାଞ୍ଛିତ୍ତ୍ବା ନିଶିତୈଃ ଶରୈଃ।
ଧନୁର୍ଜ୍ଯାଂ ବିତତାଂ ପାଣ୍ଡ୍ଯଶ୍ଚିଚ୍ଛେଦାଦିତ୍ଯତେଜସଃ॥ 8-56-24 (57821) 
ଦିବ୍ଯଂ ଧନୁରଥାଧିଜ୍ଯଂ କୃତ୍ବା ଦ୍ରୌଣିରମିତ୍ରହା।
ପ୍ରେକ୍ଷ୍ଯ ଚାଶୁ ରଥେ ଯୁକ୍ତାନ୍ନରୈରନ୍ଯାନ୍ହଯୋତ୍ତମାନ୍॥ 8-56-25 (57822) 
ତତଃ ଶରସହସ୍ରାଣି ପ୍ରେଷଯାମାସ ବୈ ଦ୍ବିଜଃ।
ଇଷୁସମ୍ବାଧମାକାଶମକରୋଦ୍ଦିଶ ଏବ ଚ॥ 8-56-26 (57823) 
ତତସ୍ତାନସ୍ଯତଃ ସର୍ବାନ୍ଦ୍ରୌଣେର୍ବାଣାନ୍ମହାତ୍ମନଃ।
ଜାନାନୋପ୍ଯକ୍ଷଯାନ୍ପାଣ୍ଡ୍ଯୋ ଶାତଯତ୍ପୁରୁଷର୍ଷଭଃ॥ 8-56-27 (57824) 
ପ୍ରଯୁକ୍ତାଂସ୍ତାନ୍ପ୍ରଯତ୍ନେନ ଛିତ୍ତ୍ବା ଦ୍ରୌଣେରିଷୂନରିଃ।
ଚକ୍ରରକ୍ଷୌ ରଣେ ତସ୍ଯ ପ୍ରାଣୁଦନ୍ନିଶିତୈଃ ଶରୈଃ॥ 8-56-28 (57825) 
ଅଥ ତଲ୍ଲାଘବଂ ଦୃଷ୍ଟ୍ବା ମଣ୍ଡଲୀକୃତକାର୍ମୁକଃ।
ପ୍ରାସ୍ଯଦ୍ଦ୍ରୋଣସୁତୋ ବାଣାନ୍ବୃଷ୍ଟିଂ ପୂଷାନୁଜୋ ଯଥା॥ 8-56-29 (57826) 
ଅଷ୍ଟାବଷ୍ଟଗବାନ୍ଯୂହୁଃ ଶକଟାନି ଯଦାଯୁଧମ୍।
ଅହ୍ନସ୍ତଦଷ୍ଟଭାଗେନ ଦ୍ରୌଣିଶ୍ଚିକ୍ଷେପ ମାରିଷ॥ 8-56-30 (57827) 
ତମନ୍ତକମିବ କ୍ରୁଦ୍ଧମନ୍ତକାଲାନ୍ତକୋପମମ୍।
ଯେ ଯେ ଦଦୃଶିରେ ରୂପଂ ବିସଂଜ୍ଞାଃ ପ୍ରାଯଶୋଽଭବନ୍॥ 8-56-31 (57828) 
ଆଚାର୍ଯପୁତ୍ରସ୍ତାଂ ସେନାଂ ବାଣବୃଷ୍ଟ୍ଯା ବ୍ଯବୀବୃଷତ୍।
ପର୍ଜନ୍ଯ ଇବ ଘର୍ମାନ୍ତେ ବୃଷ୍ଟ୍ଯା ସାଦ୍ରିଦ୍ରୁମାଂ ମହିମ୍॥ 8-56-32 (57829) 
ଦ୍ରୌଣିପର୍ଜନ୍ଯମୁକ୍ତାଂ ତାଂ ବାଣବୃଷ୍ଟିଂ ସୁଦୁଃସହାମ୍।
ବାଯବ୍ଯାସ୍ତ୍ରେଣ ସ କ୍ଷିପ୍ରଂ ବିଦ୍ଧ୍ବା ପାଣ୍ଡ୍ଯାତିଲୋଽନଦତ୍॥ 8-56-33 (57830) 
ତସ୍ଯ ନାନଦତଃ କେତୁଂ ଚନ୍ଦନାଗୁରୁରୂଷିତମ୍।
ମଲଯପ୍ରତିମଂ ଦ୍ରୌଣିଶ୍ଛିତ୍ତ୍ବାଶ୍ବାଂଶ୍ଚତୁରୋଽହନତ୍॥ 8-56-34 (57831) 
ସୂତମେକେଷୁଣା ହତ୍ବା ମହାଜଲଦନିଃସ୍ବନମ୍।
ଧନୁଶ୍ଛିତ୍ତ୍ବାଽର୍ଧଚନ୍ଦ୍ରେଣ ତିଲଶୋ ବ୍ଯଧମଦ୍ରଥମ୍॥ 8-56-35 (57832) 
ଅସ୍ତ୍ରୈରସ୍ତ୍ରାଣି ସଂବାର୍ଯ ଛିତ୍ତ୍ବା ସର୍ବାଯୁଧାନି ଚ।
ପ୍ରାପ୍ତମପ୍ଯହିତଂ ଦ୍ରୌଣିର୍ନାହନଦ୍ଯୁଦ୍ଧତୃଷ୍ଣଯା॥ 8-56-36 (57833) 
ହତେଶ୍ବରୋ ଦନ୍ତିବରଃ ସୁକଲ୍ପିତ--
ସତ୍ବରାଭିସୃଷ୍ଟଃ ପ୍ରତିଶବ୍ଦଗୋ ବଲୀ। 
ତମାଦ୍ରବଦ୍ଦ୍ରୌଣିଶରାହତସ୍ତ୍ବରନ୍
ଜବେନ କୃତ୍ବା ପ୍ରତିହସ୍ତିଗର୍ଜିତମ୍॥  8-56-37 (57834) 
ତଂ ବାରଣଂ ବାରଣଯୁଦ୍ଧକୋବିଦୋ
ଦ୍ବିପୋତ୍ତମଂ ପର୍ବତସାନୁସନ୍ନିଭମ୍। 
ସମ୍ଭ୍ଯତିଷ୍ଠନ୍ମଲଯଧ୍ବଜସ୍ତ୍ବର--
ନ୍ଯଥାଽଦ୍ରିଶୃଙ୍ଗଂ ହରିରୁନ୍ନଦଂସ୍ତଥା॥  8-56-38 (57835) 
ସ ତୋମରଂ ଭାସ୍କରରଶ୍ମିବର୍ଚସଂ
ବଲାସ୍ତ୍ରସର୍ଗୋତ୍ତମଯତ୍ନମନ୍ଯୁଭିଃ। 
ସସର୍ଜ ଶୀଘ୍ରଂ ପରିପୀଡଯନ୍ଗଜଂ
ଗୁରୋଃ ସୁତାଯ ଦ୍ରବିଡେଶ୍ବରୋ ନଦନ୍॥  8-56-39 (57836) 
ମଣିପ୍ରବେକୋତ୍ତମବଜ୍ରହାଟକୈ--
ରଲଙ୍କୃତଂ ଚାଂଶୁକମାଲ୍ଯମୌକ୍ତିକୈଃ। 
ହତୋ ମଯାସୀତ୍ଯସକୃନ୍ମୁଦା ନଦ--
ନ୍ପରାଭିନଦ୍ଦ୍ରୌଣିବରାଙ୍ଗଭୂଷଣମ୍॥  8-56-40 (57837) 
ତଦର୍କଚନ୍ଦ୍ରଗ୍ରହପାବକତ୍ବିଷଂ
ଭୃଶାଭିଘାତାତ୍ପତିତଂ ବିଘୂର୍ଣିତମ୍। 
ମହେନ୍ଦ୍ରବଜ୍ରାଭିହତଂ ମହାସ୍ବନଂ
ଯଥାଽଦ୍ରିଶୃଙ୍ଗଂ ଭରଣୀତଲେ ତଥା॥  8-56-41 (57838) 
ତତଃ ପ୍ରଜଜ୍ବାଲ ପରେଣ ମନ୍ଯୁନା'
ପାଦାହତୋ ନାଗପତିର୍ଯଥା ତଥା। 
ସମାଦଦେ ଚାନ୍ତକଦଣ୍ଡସନ୍ନିଭା--
ନିଷୂନମିତ୍ରାନ୍ତକରାଂଶ୍ଚତୁର୍ଦଶ॥  8-56-42 (57839) 
ଦ୍ବିପସ୍ଯ ପାଦାଗ୍ରକରାନ୍ସ ପଞ୍ଚଭି--
ର୍ନୃପସ୍ଯ ବାହୂ ଚ ଶିରୋଽଥ ଚ ତ୍ରିଭିଃ। 
ଜଘାନ ପଡ୍ଭିଃ ପଡୃତୂପମତ୍ବିଷଃ
ସ ପାଣ୍ଡ୍ଯରାଜାନୁଚରାନ୍ମହାରଥାନ୍॥  8-56-43 (57840) 
ସୁଦୀର୍ଘବୃତ୍ତୌ ବରଚନ୍ଦନୋକ୍ଷିତୌ
ସୁବର୍ଣମୁକ୍ତାମଣିବଜ୍ରଭୂଷଣୌ। 
ଭୁଜୌ ଧରାଯାଂ ପତିତୌ ନୃପସ୍ଯ ତୌ
ବିଚେଷ୍ଟତୁସ୍ତାର୍କ୍ଷ୍ଯହତାବିବୋରଗୌ॥  8-56-44 (57841) 
ଶିରଶ୍ଚ ତତ୍ପୂର୍ଣଶଶିପ୍ରଭାନନଂ
ସରୋଷତାମ୍ରାଯତନେତ୍ରମୁନ୍ନସମ୍। 
କ୍ଷିତାବପି ଭ୍ରାଜତି ତତ୍ସକୁଣ୍ଡଲଂ
ବିଶାଖଯୋର୍ମଧ୍ଯଗତଃ ଶଶୀ ଯଥା॥  8-56-45 (57842) 
[ସ ତୁ ଦ୍ବିପଃ ପଞ୍ଚଭିରୁତ୍ତମେଷୁଭିଃ
କୃତଃ ଷଡଂଶଶ୍ଚତୁରୋ ନୃପସ୍ତ୍ରିଭିଃ। 
କୃତୋ ଦଶାଂଶଃ କୁଶଲେନ ଯୁଧ୍ଯତା
ଯଥା ହବିସ୍ତଦ୍ଦଶ ଦୈବତଂ ତଥା॥  8-56-46 (57843) 
ସ ପାଦଶୋ ରାକ୍ଷସଭୋଜନାନ୍ବହୂନ୍
ପ୍ରଦାଯ ପାଣ୍ଡ୍ଯୋଽଶ୍ବମନୁଷ୍ଯକୁଞ୍ଜରାନ୍। 
ସ୍ବଧାମିବାପ୍ଯ ଜ୍ବଲନଃ ପିତୃପ୍ରିଯ--
ସ୍ତତଃ ପ୍ରଶାନ୍ତଃ ସଲିଲପ୍ରବାହତଃ]॥  8-56-47 (57844) 
ସମାପ୍ତବିଦ୍ଯଂ ତୁ ଗୁରୋଃ ସୁତଂ ନୃପଃ
ସମାପ୍ତକର୍ମାଣମୁପେତ୍ଯ ତେ ସୁତଃ। 
ସୁହୃଦ୍ବୃତୋଽତ୍ଯର୍ଥମପୂଜଯନ୍ମୁଦା
ଜିତେ ବଲୌ ବିଷ୍ଣୁମିବାମରେଶ୍ବରଃ॥ ॥  8-56-48 (57845) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଷଟ୍ପଞ୍ଚାଶୋଽଧ୍ଯାଯଃ॥ 56 ॥

Mahabharata - Karna Parva - Chapter Footnotes

8-56-10 ପାଣ୍ଡ୍ଯଃ ବ୍ଯସୂନକରୋଦିତି ଦ୍ବଯୋଃ ସମ୍ବନ୍ଧଃ॥ 8-56-13 ଅନୁସ୍ମୃତ୍ଯ ହ୍ଯାଭୀତବତ୍ ଇତି ଖ.ପାଠଃ। ଅନୁସୃତ୍ଯ ହି ଭୀତବତ୍ ଇତି କ.ଙ.ପାଠଃ॥ 8-56-16 ବର୍ଷତଃ ମତ୍ ମତ୍ତଃ॥ 8-56-17 ପ୍ରମଥସେ ପ୍ରମଥ୍ନାସି॥ 8-56-20 ମଲଯବତ୍ କୃତ୍ରିମୋ ଧ୍ବଜୋ ଯସ୍ଯ। ମଲଯଧ୍ବଜ ଇତି ପ୍ରବୀରସ୍ଯୈବ ନାମାନ୍ତରଂ ବା॥ 8-56-22 ଗତ୍ଯା ଦଶମ୍ଯା। ଉନ୍ମୁଖ୍ଯଭିମୁଖୀ ତିର୍ଯଙ୍ ମନ୍ଦା ଗୋମୂତ୍ରିକା ଧ୍ରୁବା। ସ୍ଖଲିତ ଯମକାକ୍ରାନ୍ତା କ୍ରୁଷ୍ଟେତୀଷୁଗତୀର୍ବିଦୁଃ। ଦଶମୀଗତିସ୍ତୁ ଶିରସା ସହ ଦୂରପାତିନୀ ଅତିକୁଷ୍ଟାନାମ। ତଯା ଗତ୍ଯା॥ 8-56-29 ପୂଷାନୁଜଃ ପର୍ଜନ୍ଯଃ॥ 8-56-30 ଅଷ୍ଟବୃଷଭବାହ୍ଯାନି ଅଷ୍ଟୌ ଶକଟାନି ଯାଦଯୁଧସମ୍ଭାରଂ ଊହୁଃ ବହନ୍ତି ତତ୍ସର୍ବଂ ଅହ୍ନୋଽଷ୍ଟମଭାଗେନ ଯାମାର୍ଧେନ କ୍ଷୀଣଗିତ୍ଯର୍ଥଃ॥ 8-56-37 ହତେଶ୍ବରୋ ଯଃ କଶ୍ଚିତ୍ ତଂ ପାଣ୍ଡ୍ଯମ୍॥ 8-56-38 ମଲଯଧ୍ବଜଃ ପାପ୍ଡସ୍ତଂ ଯଦୃଚ୍ଛଯାଗତଂ ବାରଣଂ ସମଭ୍ଯତିଷ୍ଠତ୍॥ 8-56-39 ବଲେନ ଅସ୍ତ୍ରସର୍ଗେ ଯ ଉତ୍ତମୋ ଯତ୍ନସ୍ତେନ ମନ୍ଯୁନା ଚ ତୈଃ। ପରିପୀଡଯନ୍ ଅଙ୍କୁଶେନ କୋପଯନ୍॥ 8-56-40 ଦ୍ରୌଣେଃ ବରାଙ୍ଗଭୂଷ କିରିଟମ୍॥ 8-56-42 ଇଷୂନ୍ ସମାଦଦେ ଦ୍ରୌଣିରିତି ଶେଷଃ॥ 8-56-46 ଚତୁରଃ ଚତୁରଂଶଃ। ଏବଂ ସ ଗଜୋ ଦଶଧାଭକ୍ତୋ ଯଥା ଦଶହବିଷ୍କାଯାମିଷ୍ଟୌ ପିଷ୍ଟପିଣ୍ଡୋ ଦଶଧା କ୍ରିଯତେ ତଥେତ୍ଯର୍ଥଃ॥ 8-56-47 ପାଣ୍ଡ୍ଯୋଽଶ୍ବାଦୀନ୍ ପାଦଶଃ ପ୍ରଦାଯ ଖଣ୍ଡଯିତ୍ବା ପ୍ରଶାନ୍ତଃ ଦ୍ରୌଣିବାଣୈରିତି ଶେଷଃ। ଯଥା ସ୍ବଧାଂ ପ୍ରେତଶରୀରରୂପଂ ହବିଃ ପ୍ରାପ୍ଯ ପିତୃପ୍ରିଯୋ ଜ୍ବଲନଃ ଶ୍ମଶାନାଗ୍ନିଃ ଜଲେନ ଶାମ୍ଯତି ତଦ୍ବଦିତ୍ଯର୍ଥଃ॥ 8-56-48 ସମାପ୍ତବିଦ୍ଯଂ ସମ୍ଯଗାପ୍ତବିଦ୍ଯମ୍। ସମାପ୍ତକର୍ମାଣଂ କୃତକୃତ୍ଯମ୍॥ 8-56-56 ଷଟ୍ପଞ୍ଚାଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 057

॥ ଶ୍ରୀଃ ॥

8.57. ଅଧ୍ଯାଯଃ 057 

Mahabharata - Karna Parva - Chapter Topics

ସଙ୍କୁଲଯୁଦ୍ଧମ୍॥ 1 ॥

Mahabharata - Karna Parva - Chapter Text

8-57-0 (57846) 
ଦୃତରାଷ୍ଟ୍ର ଉବାଚ। 8-57-0x (4979) 
ପାଣ୍ଡ୍ଯେ ହତେ କିମକରୋଦର୍ଜୁନୋ ଜଯତାଂବରଃ।
ଏକବୀରେଣ କର୍ଣେନ ଦ୍ରାବିତେ ଚ ଯୁଧିଷ୍ଠିରେ॥ 8-57-1 (57847) 
ସମାପ୍ତବିଦ୍ଯୋ ବଲବାନ୍ଯୁକ୍ତୋ ବୀରଶ୍ଚ ପାଣ୍ଡବଃ।
ସର୍ବଭୂତେଷ୍ବନୁଜ୍ଞାତଃ ଶଙ୍କରେଣ ମହାତ୍ମନା॥ 8-57-2 (57848) 
ତସ୍ମାନ୍ମହଦ୍ଭଯଂ ତୀବ୍ରମମିତ୍ରଘ୍ନାଦ୍ଧନଞ୍ଜଯାତ୍।
ସ ଯତ୍ତତ୍ରାକରୋତ୍ପାର୍ଥସ୍ତନ୍ମମାଚକ୍ଷ୍ବ ସଞ୍ଜଯ॥ 8-57-3 (57849) 
ସଞ୍ଜଯ ଉବାଚ। 8-57-4x (4980) 
ହତେ ପାଣ୍ଡ୍ଯେଽର୍ଜୁନଂ କୃଷ୍ଣସ୍ତ୍ବରନ୍ନାହ ବଚୋ ହିତମ୍।
ହତଂ ପଶ୍ଯ ସ୍ବରାଜାନମପଯାତାଂଶ୍ଚ ପାଣ୍ଡବାନ୍॥ 8-57-4 (57850) 
କର୍ଣଂ ପଶ୍ଯ ମହାରଙ୍ଗେ ଜ୍ବଲନ୍ତମିବ ପାବକମ୍।
ଅସୌ ଭୀମୋ ମହେଷ୍ବାସଃ ପ୍ରତିବୃତ୍ତୋ ରଣଂ ପ୍ରତି॥ 8-57-5 (57851) 
ତ ଇମେ ନାନୁବର୍ତନ୍ତେ ଧୃଷ୍ଟଦ୍ଯୁମ୍ନପୁରୋଗମାଃ।
ପାଞ୍ଚାଲାଃ ସୃଞ୍ଜଯାଶ୍ଚୈବ ପାଣ୍ଡବାନାଂ ଚମୂମୁଖମ୍॥ 8-57-6 (57852) 
`ନିବୃତ୍ତୈଶ୍ଚ ପୁନଃ ପାର୍ଥୈର୍ଭଗ୍ନଂ ଶତ୍ରୁବଲଂ ମହତ୍'।
କୌରବାନ୍ଦ୍ରବତୋ ହ୍ଯେଷ କର୍ଣୋ ବାରଯତେ ଭୃଶମ୍॥ 8-57-7 (57853) 
ଅନ୍ତକପ୍ରତିମୋ ବେଗେ ଶକ୍ରତୁଲ୍ଯପରାକ୍ରମଃ।
ଅସୌ ଗଚ୍ଛତି କୌନ୍ତେଯ ଦ୍ରୌଣିଃ ଶସ୍ତ୍ରଭୃତାଂ ବରଃ॥ 8-57-8 (57854) 
ତମେଷ ପ୍ରଦ୍ରୁତଃ ସଙ୍ଖ୍ଯେ ଧୃଷ୍ଟଦ୍ଯୁମ୍ନୋ ମହାରଥଃ।
ଅଶ୍ବତ୍ଥାମ୍ନା ହତାଃ ସଙ୍ଖ୍ଯେ ସର୍ବେ କୌନ୍ତେଯ ସୃଞ୍ଜଯାଃ॥ 8-57-9 (57855) 
ରଥାଶ୍ବନରନାଗାନାଂ କୃତଂ ଚ କଦନଂ ମହତ୍।
ଇତ୍ଯେତତ୍ସର୍ବମାଚଷ୍ଟ ବାସୁଦେବଃ କିରୀଟିନେ॥ 8-57-10 (57856) 
ଏତଚ୍ଛ୍ରୁତ୍ବା ଚ ଦୃଷ୍ଟ୍ବା ଚ ଭ୍ରାତୃଣାଂ ବ୍ଯସନଂ ମହତ୍।
ବାହଯାଶ୍ବାନ୍ହୃଷୀକେଶ କ୍ଷିପ୍ରମିତ୍ଯାହ ପାଣ୍ଡବଃ॥ 8-57-11 (57857) 
ତତଃ ପ୍ରାଯାଦ୍ଧୃଷୀକେଶୋ ରଥେନାପ୍ରତିମୋ ଯୁଧି।
`ତତୋ ରେଣୁଃ ସମଭବତ୍ପୁନସ୍ତତ୍ର ମହାରଣେ॥ 8-57-12 (57858) 
ତତୋ ରାଜନ୍ମହାନାସୀତ୍ସଙ୍ଗାମୋ ରୋମହର୍ଷଣଃ।
ସିଂହନାଦରବାଶ୍ଚାତ୍ର ପ୍ରାଦୁରାସନ୍ସମାଗମେ। 
ଉଭଯୋଃ ସେନଯୋ ରାଜନ୍ମୃତ୍ଯୁଂ କୃତ୍ବା ନିବର୍ତନମ୍॥  8-57-13 (57859) 
ତତଃ ହୁନଃ ସମାଜଗ୍ମୁରଭୀତାଃ କୁରୁସୃଞ୍ଜଯାଃ।
ଯୁଧିଷରମୁଖାଃ ପାର୍ଥା ବୈକର୍ତନମୁଖା ବଯମ୍॥ 8-57-14 (57860) 
ତତଃ ପ୍ରବବୃତେ ଯୂଦ୍ଧଂ ଘୋରରୂପଂ ବିଶାମ୍ପତେ।
କର୍ଣସ୍ଯ ପାଣ୍ଡବାନାଂ ଚ ଯମରାଷ୍ଟ୍ରବିବର୍ଧନମ୍॥ 8-57-15 (57861) 
ତସ୍ମିନ୍ପ୍ରବୃତ୍ତେ ସଙ୍ଗ୍ରାମେ ତୁମୁଲେ ରୋମହର୍ଷଣେ।
ସଂଶପ୍ତକେଷୁ ବୀରେଷୁ କିଞ୍ଚିଚ୍ଛେଷେଷୁ ଭାରତ॥ 8-57-16 (57862) 
ଧୃଷ୍ଟଦ୍ଯୁମ୍ନୋ ମହାରାଜ ସହିତଃ ସର୍ବରାଜଭିଃ।
କର୍ଣମେବାଭିଦୁଦ୍ରାବ ପାଣ୍ଡବାଶ୍ଚ ମହାରଥାଃ॥ 8-57-17 (57863) 
ଆଗଚ୍ଛମାନାଂସ୍ତାନ୍ଦୃଷ୍ଟ୍ବା ସଙ୍ଗ୍ରମେ ବିଜଯୈଷିଣଃ।
ଦଧାରୈକୋ ରଣେ କାର୍ଣୋ ଜଲୌଘାନିବ ପର୍ବତଃ॥ 8-57-18 (57864) 
ସମାସାଦ୍ଯ ତୁ ତେ କର୍ଣଂ ବ୍ଯଶୀର୍ଯନ୍ତ ମହାରଥାଃ।
ଯଥାଽଚଲଂ ସମାସାଦ୍ଯ ବାର୍ଯୋଧାଃ ସର୍ବତୋଦିଶମ୍॥ 8-57-19 (57865) 
ତଯୋରାସୀନ୍ମହାରାଜ ସଙ୍ଗ୍ରାମୋ ଘୋରଦର୍ଶନଃ।
ପ୍ରବୃଦ୍ଧଯୋର୍ମହାରଙ୍ଗେ ବଲିନୋର୍ବିଜିଗୀଷତୋଃ॥ 8-57-20 (57866) 
ଧୃଷ୍ଟଦ୍ଯୁମ୍ନସ୍ତୁ ରାଧେଯଂ ଶରେଣାନତପର୍ବଣା।
ଛାଦଯାମାସ ସଙ୍କ୍ରୁଦ୍ଧସ୍ତିଷ୍ଠତିଷ୍ଠେତି ଚାବ୍ରବୀତ୍॥ 8-57-21 (57867) 
ବିଜଯଂ ତୁ ଧନୁଃ ଶ୍ରେଷ୍ଠଂ ବିଧୃନ୍ବାନୋ ମହାରଥଃ।
ପାର୍ଷତସ୍ଯ ଧନୁଶ୍ଛିତ୍ତ୍ବା ଶରାଂଶ୍ଚାଶୀବିଷୋପମାନ୍॥ 8-57-22 (57868) 
ବବର୍ଷ ଶରବର୍ଷାଣି ତୋଯବର୍ଷାନିବାମ୍ବୁଦଃ।
ଛାଦଯାମାସ ସଙ୍କ୍ରୁଦ୍ଧଃ ପାର୍ଷତଂ ନବଭିଃ ଶରୈଃ॥ 8-57-23 (57869) 
ତେ ହେମବିକୃତଂ ବର୍ମ ଭିତ୍ତ୍ବା ତସ୍ଯ ମହାତ୍ମନଃ।
ଶୋଣିତାକ୍ତା ବ୍ଯରାଜନ୍ତ ଶକ୍ରଗୋପା ଇବାନଘ॥ 8-57-24 (57870) 
ତଦପାସ୍ଯ ଧନୁଶ୍ଛିନ୍ନଂ ଧୃଷ୍ଟଦ୍ଯୁମ୍ନଃ ପ୍ରତାପବାନ୍।
ତତୋଽନ୍ଯଦ୍ଧନୁରାଦାଯ ସାରବଦ୍ଭାରସାଧନମ୍। 
କର୍ଣଂ ବିବ୍ଯାଧ ସପ୍ତତ୍ଯା ଶରୈଃ ସନ୍ନତପର୍ବଭିଃ॥  8-57-25 (57871) 
ତଥୈବ ରାଜନ୍କର୍ଣୋଽପି ପାର୍ଷତଂ ଶତ୍ରୁତାପନମ୍।
ଦ୍ରୋଣଶତ୍ରୁଂ ମହେଷ୍ବାସୋ ବିବ୍ଯାଧ ନିଶିତୈଃ ଶରୈଃ॥ 8-57-26 (57872) 
ପୁନରନ୍ଯଂ ମହାରାଜ ଶରଂ କନକଭୂଷଣମ୍।
ପ୍ରେଷଯାମାସ ସମରେ ମୃତ୍ଯୁଦଣ୍ଡମିବାପରମ୍॥ 8-57-27 (57873) 
ତମାପତନ୍ତଂ ସହସା ଘୋରରୂପଂ ବିଶାମ୍ପତେ।
ଚିଚ୍ଛେଦ ଶତଧା ରାଜନ୍ପାର୍ଷତଃ କୃତହସ୍ତବତ୍॥ 8-57-28 (57874) 
ଦୃଷ୍ଟବାନ୍ପତିତଂ ଭୂମୌ ଶରଂ କର୍ଣୋ ବିଶାମ୍ପତେ॥  8-57-29 (57875) 
ପାର୍ଷତଃ ଶରବର୍ଷେଣ ସମନ୍ତାତ୍ପର୍ଯବାରଯତ୍।
ବିବ୍ଯାଧ ଚୈନଂ ତ୍ବରିତୋ ନାରାଚୈଃ ସପ୍ତଭିସ୍ତଦା॥ 8-57-30 (57876) 
ତଂ ପ୍ରତ୍ଯବିଧ୍ଯଦ୍ଦଶଭିଃ ଶରୈର୍ହେମବିଭୂଷିତୈଃ।
ତଯୋର୍ଯୁଦ୍ଧଂ ସମଭବଦ୍ଦୃଷ୍ଟିଶ୍ରୋତ୍ରମନୋହରମ୍॥ 8-57-31 (57877) 
ଆସୀଦ୍ଧୋରଂ ଚ ଚିତ୍ରଂ ଚ ପ୍ରେକ୍ଷଣୀଯଂ ଚ ସର୍ବଶଃ॥  8-57-32 (57878) 
ସର୍ବେଷାଂ ତତ୍ର ଭୂତାନାଂ ରୋମହର୍ଷୋ ବ୍ଯଜାଯତ।
ଦୃଷ୍ଟ୍ବା ତତ୍ସମରେ କର୍ମ କର୍ଣପାର୍ଷତଯୋର୍ନୃପ॥ 8-57-33 (57879) 
ଏତସ୍ମିନ୍ନନ୍ତରେ ଦ୍ରୌଣିରଭ୍ଯଯାତ୍ତଂ ମହାରଥମ୍।
ପାର୍ଷତଂ ଶତ୍ରୁଦମନଂ ଶତ୍ରୁବୀର୍ଯାସୁନାଶନମ୍॥ 8-57-34 (57880) 
ସ ଦୃଷ୍ଟ୍ବା ସମରେ ଯାନ୍ତମଭୀତଂ ଚ ମହାରଥମ୍।
ଅଭ୍ଯଭାଷତ ସଙ୍କ୍ରୁଦ୍ଧଃ ପାର୍ଷତଂ ଶତ୍ରୁତାପନମ୍॥ 8-57-35 (57881) 
ରଥଂ ରଥେନ ସମ୍ପୀଡ୍ଯ ପାର୍ଷତସ୍ଯ ତୁ ବ୍ରାହ୍ମଣଃ॥  8-57-36 (57882) 
ତିଷ୍ଠତିଷ୍ଠେତି ବ୍ରହ୍ମଘ୍ନ ନ ମେ ଜୀବନ୍ବିମୋକ୍ଷ୍ଯସେ।
ଇତ୍ଯୁକ୍ତ୍ବା ସୁଭୃଶଂ ବୀରଃ ଶୀଘ୍ରକୃନ୍ନିଶିତୈଃ ଶରୈଃ। 
ଛାଦଯାମାସ ସମରେ ଯତମାନୋ ମହାରଥଃ॥  8-57-37 (57883) 
ଯତ୍ନତଃ ପରଯା ଶକ୍ତ୍ଯା ଧୃଷ୍ଟଦ୍ଯୁମ୍ନଂ ମହାରଥମ୍।
ଯୋଧଯାମାସ ସମରେ କ୍ରୁଦ୍ଧରୂପୋ ବିଶାମ୍ପତେ॥ 8-57-38 (57884) 
ତଯୋସ୍ତୁ ସନ୍ନିପାତେ ହି ଘୋରରୂପୋ ବିଶାମ୍ପତେ॥  8-57-39 (57885) 
ଯଥା ହି ସମରେ ଦ୍ରୌଣିଃ ପାର୍ଷତଂ ଦୃଶ୍ଯତ ମାରିଷ।
ନାତିହୃଷ୍ଟମନା ହ୍ଯାସୀନ୍ମନ୍ବାନୋ ମୃତ୍ଯୁମାତ୍ମନଃ॥ 8-57-40 (57886) 
ସ ଜ୍ଞାତ୍ବା ପିତୁରତ୍ଯନ୍ତରୈରିଣଂ ତୁ ମହାହବେ।
ଆତ୍ମାନଂ ସମରେ ଜ୍ଞାତ୍ବାଽଶସ୍ତ୍ରବଧ୍ଯଂ ମହାବଲଃ। 
ଜବେନାଭିଯଯୌ ଦ୍ରୌଣିଂ କାଲଃ କାଲକ୍ଷଯେ ଯଥା॥  8-57-41 (57887) 
ଦ୍ରୌଣିସ୍ତୁ ଦୃଷ୍ଟ୍ବା ରାଜେନ୍ଦ୍ର ଧୃଷ୍ଟଦ୍ଯୁମ୍ନମବସ୍ଥିତମ୍।
କ୍ରୋଧେନ ନିଃଶ୍ବସନ୍ବୀରଃ ପାର୍ଷଦଂ ସମଭିଦ୍ରବତ୍॥ 8-57-42 (57888) 
ତାବନ୍ଯୋନ୍ଯଂ ତୁ ଦୃଷ୍ଟ୍ବୈବ ସଂରମ୍ଭଂ ଜଗ୍ମତୁଃ ପରମ୍।
ପ୍ରଗୃହ୍ଯ ମହତୀ ଚାପେ ଶରାସନସମନ୍ବିତେ॥ 8-57-43 (57889) 
ଅଥାବ୍ରବୀନ୍ମହାରାଜ ଦ୍ରୋଣପୁତ୍ରଃ ପ୍ରତାପବାନ୍।
ଧୃଷ୍ଟଦ୍ଯୁମ୍ନଂ ସମୀପସ୍ଥଂ ତ୍ବରମାଣୋ ବିଶାମ୍ପତେ॥ 8-57-44 (57890) 
ପାଞ୍ଚାଲାପଶଦାଦ୍ଯ ତ୍ବାଂ ପ୍ରେଷଯାମି ଯମକ୍ଷଯମ୍।
ପାପଂ ହି ଯତ୍ତ୍ବଯା କର୍ମ କୃତଂ ତାତଂ ଘ୍ନତା ରଣେ॥ 8-57-45 (57891) 
ଅଦ୍ଯ ତ୍ବଂ ପ୍ରାପ୍ସ୍ଯସେ ତଦ୍ବୈ ଯଥା ହ୍ଯକୁଶଲସ୍ତଥା।
ଅରକ୍ଷ୍ଯମାଣଃ ପାର୍ଥେନ ଯଦି ତିଷ୍ଠସି ସଂଯୁଗେ। 
ନାପକ୍ରାମସି ବା ମୋହାତ୍ସତ୍ଯମେତଦ୍ବ୍ରବୀମି ତେ॥ ॥  8-57-46 (57892) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ସପ୍ତପଞ୍ଚାଶୋଽଧ୍ଯାଯଃ॥ 57 ॥

Mahabharata - Karna Parva - Chapter Footnotes

8-57-2 ଅନୁଜ୍ଞାତଃ ତ୍ବଂ ଅଜଯ୍ଯୋ ଭବିଷ୍ଯସୀତ୍ଯନୁଗୃହୀତଃ॥ 8-57-57 ସପ୍ତପଞ୍ଚାଶୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 058

॥ ଶ୍ରୀଃ ॥

8.58. ଅଧ୍ଯାଯଃ 058 

Mahabharata - Karna Parva - Chapter Topics

ଅର୍ଜୁନସ୍ଯ ଦ୍ରୌଣିଗ୍ରସ୍ତଧୃଷ୍ଟଦ୍ଯୁମ୍ନରକ୍ଷଣପୂର୍ବକଂ ଦ୍ରୌଣିଂ ନିର୍ଜିତ୍ଯ ସଂଶପ୍ତକାନ୍ପ୍ରତି ଗମନମ୍॥ 1 ॥

Mahabharata - Karna Parva - Chapter Text

8-58-0 (57893) 
ସଞ୍ଜଯ ଉବାଚ। 8-58-0x (4981) 
ଏବମୁକ୍ତଃ ପ୍ରତ୍ଯୁବାଚ ଧୃଷ୍ଟଦ୍ଯୁମ୍ନଃ ପ୍ରତାପବାନ୍।
ଆଶିଷଂ ତାଂ ପ୍ରବକ୍ତବ୍ଯାଂ ମାମକୋ ଦାସ୍ଯତେ ତବ॥ 8-58-1 (57894) 
ଯେନୈବ ତେ ପିତୁର୍ଦତ୍ତା ଯତମାନସ୍ଯ ସଂଯୁଗେ।
ଏଷ ତେ ପ୍ରତିବାକ୍ଯଂ ବୈ ଅସିର୍ଦାସ୍ଯତି ମାମକଃ। 
ଯେନ କୃତ୍ତଂ ତବ ପିତୁର୍ଯତମାନସ୍ଯ ତଚ୍ଛିରଃ॥  8-58-2 (57895) 
ଯଦି ତାବନ୍ମଯା ଦ୍ରୋଣୋ ନିହତୋ ବ୍ରାହ୍ମଣବ୍ରୁବଃ।
ତ୍ବାମିଦାନୀଂ କଥଂ ଯୁଦ୍ଧେ ନ ହନିଷ୍ଯାମି କିଲ୍ବିଷମ୍॥ 8-58-3 (57896) 
ଏବମୁକ୍ତ୍ବା ମହାତେଜାଃ ସେନାପତିରରିନ୍ଦମଃ।
ସୁତୀକ୍ଷ୍ଣେନାଥ ଭଲ୍ଲେନ ଦ୍ରୌଣିଂ ବିବ୍ଯାଧ ପାର୍ଷତଃ॥ 8-58-4 (57897) 
ତତୋ ଦ୍ରୌଣିଃ ସୁସଙ୍କ୍ରୁଦ୍ଧଃ ଶରୈଃ ସନ୍ନତପର୍ବଭିଃ।
ଆଚ୍ଛାଦଯଦ୍ଦିଶୋ ରାଜନ୍ଧୃଷ୍ଟଦ୍ଯୁମ୍ନସ୍ଯ ସଂଯୁଗେ॥ 8-58-5 (57898) 
ନୈବାନ୍ତରିକ୍ଷଂ ନ ଦିଶୋ ନାପି ଯୋଧାଃ ସହସ୍ରଶଃ।
ଦୃଶ୍ଯନ୍ତେ ବୈ ମହାରାଜ ଶରୈଶ୍ଛନ୍ନାଃ ସମନ୍ତତଃ। 
ଏକଃ ସନ୍ବାରଯାମାସ ପ୍ରେକ୍ଷଣୀଯଃ ସମନ୍ତତଃ॥  8-58-6 (57899) 
ତଥୈବ ପାର୍ଷତୋ ରାଜନ୍ଦ୍ରୌଣିମାହବଶୋଭିନମ୍।
ଶରୈଃ ସଞ୍ଛାଦଯାମାସ ସୂତପୁତ୍ରସ୍ଯ ପଶ୍ଯତଃ॥ 8-58-7 (57900) 
ରାଧେଯୋଽପି ମହାରାଜ ପାଞ୍ଚାଲାନ୍ସହ ପାଣ୍ଡବୈଃ।
ଦ୍ରୌପଦେଯା ଯୁଧାମନ୍ଯୁମୁତ୍ତମୌଜସମେବ ଚ॥ 8-58-8 (57901) 
ସାତ୍ଯକିଶ୍ଚ ମହାରାଜ ଯୋଧାଂଶ୍ଚାନ୍ଯାନ୍ସହସ୍ରଶଃ।
ଏକସ୍ତାନ୍ବାରଯାମାସ ପ୍ରେକ୍ଷଣୀଯଃ ସମନ୍ତତଃ॥ 8-58-9 (57902) 
ଧୃଷ୍ଟଦ୍ଯୁମ୍ନସ୍ତୁ ସମରେ ଦ୍ରୌଣେଶ୍ଚିଚ୍ଛେଦ କାର୍ମୁକମ୍।
କ୍ଷୁରପ୍ରେଣ ସୁତୀକ୍ଷ୍ଣେନ ପଶ୍ଯତାଂ ସର୍ବଯୋଧିନାମ୍॥ 8-58-10 (57903) 
ତଦପାସ୍ଯ ଧନୁଶ୍ଛିନ୍ନମନ୍ଯଦାଦତ୍ତ କାର୍ମୁକମ୍।
ବେଗବତ୍ସମରେ ଘୋରଂ ଶରାଂଶ୍ଚାଶୀବିଷୋପମାନ୍॥ 8-58-11 (57904) 
ସ ପାର୍ଷତସ୍ଯ ରାଜେନ୍ଦ୍ର ଧନୁଃ ଶକ୍ତିଂ ଗଦାଂ ଧ୍ବଜମ୍।
ହଯାନ୍ସୂତଂ ରଥଂ ଚୈବ ନିମେଷାଦ୍ବ୍ଯଧମଚ୍ଛରୈଃ॥ 8-58-12 (57905) 
ସ ଚ୍ଛିନ୍ନଧନ୍ବା ବିରଥୋ ହତାଶ୍ବୋ ହତସାରଥିଃ।
ଖଙ୍ଗମାଦତ୍ତ ବିପୁଲଂ ଶତଚନ୍ଦ୍ରଂ ଚ ଭାନୁମତ୍॥ 8-58-13 (57906) 
ଦ୍ରୌଣିସ୍ତଦପି ରାଜେନ୍ଦ୍ର ଭଲ୍ଲୈଃ କ୍ଷିପ୍ରଂ ମହାରଥଃ।
ଚିଚ୍ଛେଦ ସମରେ ବୀରଃ କ୍ଷିପ୍ରହସ୍ତୋ ଦୃଢାଯୁଧଃ॥ 8-58-14 (57907) 
ରଥାଦନବରୂଢସ୍ଯ ଧନ୍ବିନୋ ବାହୁଶାଲିନଃ।
ପଶ୍ଯତାଂ ସର୍ବସୈନ୍ଯାନାଂ ତଦଦ୍ଭୁତମିବାଭବତ୍॥ 8-58-15 (57908) 
ଧୃଷ୍ଟଦ୍ଯୁମ୍ନଂ ତୁ ବିରଥଂ ହତାଶ୍ବରଥସାରଥିମ୍।
ଶସ୍ତ୍ରୈଶ୍ଚ ବହୁଧା ବିଦ୍ଧମସ୍ତ୍ରୈଶ୍ଚ ଶକଲୀକୃତମ୍। 
ନାତରଦ୍ଭରତଶ୍ରେଷ୍ଠ ଯଦମାନୋ ମହାରଥଃ॥  8-58-16 (57909) 
ତସ୍ଯାନ୍ତମିଷୁଭୀ ରାଜନ୍ଯଦା ଦ୍ରୌଣିର୍ନ ଗଚ୍ଛତି।
ଅଥ ତ୍ଯକ୍ତ୍ବା ରଥଂ ବୀରଃ ପାର୍ଷତଂ ତ୍ବରିତୋଽନ୍ବଗାତ୍। 
ପ୍ରଗୃହ୍ଯ ବିପୁଲଂ ଖହ୍ଗଂ ଜାତରୂପପରିଷ୍କୃତମ୍॥  8-58-17 (57910) 
ତସ୍ଯ ସମ୍ପତତୋ ରାଜନ୍ବପୁରାସୀନ୍ମହାତ୍ମନଃ।
ଗରୁଡସ୍ଯେବ ତତୋ ଜିଘୃକ୍ଷୋଃ ପନ୍ନଗୋତ୍ତମମ୍॥ 8-58-18 (57911) 
ଏତସ୍ମିନ୍ନେବ କାଲେ ତୁ କେଶବଃ ପରବୀରହା।
ଅବ୍ରବୀଦ୍ଭରତଶ୍ରେଷ୍ଠମର୍ଜୁନଂ ଜଯତାଂ ବରମ୍॥ 8-58-19 (57912) 
ପଶ୍ଯ ଦ୍ରୌଣିଂ ପାର୍ଷତସ୍ଯ ଯତମାନଂ ବଧଂ ପ୍ରତି।
ଯତ୍ନଂ କରୋତି ବିପୁଲଂ ହନ୍ଯାଚ୍ଚୈନଂ ନ ସଂଶଯଃ॥ 8-58-20 (57913) 
ତ୍ରାଯସ୍ବୈନଂ ମହାବାହୋ ପାର୍ଷତଂ ଯୁଦ୍ଧଦୁର୍ମଦମ୍।
ଦ୍ରୌଣେରାସ୍ଯଗତଂ ବୀର ମୃତ୍ଯୋରାସ୍ଯଗତଂ ଯଥା॥ 8-58-21 (57914) 
ଏବମୁକ୍ତ୍ବା ମହାରାଜ ବାସୁଦେବଃ ପ୍ରତାପବାନ୍।
ପ୍ରୈଷଯତ୍ତୁରଗାନ୍ଯତ୍ର ଦ୍ରୌଣିର୍ବୀରୋ ବ୍ଯବସ୍ଥିତଃ॥ 8-58-22 (57915) 
ତେ ହଯାଶ୍ଚନ୍ଦ୍ରସଙ୍କାଶାଃ କେଶବେନ ପ୍ରଚୋଦିତାଃ।
ପିବନ୍ତ ଇବ ଚାକାଶଂ ଜଗ୍ମୁଦ୍ରୌଣେର୍ମହାରଥମ୍॥ 8-58-23 (57916) 
ଦୃଷ୍ଟ୍ବା ଦ୍ରୌଣିର୍ମହାରାଜ ବାସୁଦେବଧନଂଜଯୌ।
ଧୃଷ୍ଟଦ୍ଯୁମ୍ନବଧେ ରାଜଂଶ୍ଚକ୍ରେ ଯତ୍ନଂ ମହାବଲଃ॥ 8-58-24 (57917) 
ବିକୃଷ୍ଯମାଣଂ ଦୃଷ୍ଟ୍ବୈ ଧୃଷ୍ଟଦ୍ଯୁମ୍ନଂ ଜନେଶ୍ବର।
ଶରାଂଶ୍ଚିକ୍ଷେପ ବୈ ପାର୍ଥୋ ଦ୍ରୌଣିଂ ପ୍ରତି ମହାରଥଃ॥ 8-58-25 (57918) 
ତେ ଶରା ହେମବିକୃତା ଗାଣ୍ଡୀବପ୍ରେଷିତା ଭୃଶମ୍।
ଦ୍ରୌଣିମାସାଦ୍ଯ ବିବିଶୁର୍ବଲ୍ମୀକମିବ ପନ୍ନଗାଃ॥ 8-58-26 (57919) 
ବିଦ୍ଧସ୍ତୁ ତୈଃ ଶରୈର୍ଘୋରୈଦ୍ରୋଣପୁତ୍ରଃ ପ୍ରତାପବାନ୍।
ଉତ୍ସୃଜ୍ଯ ସମରେ ରାଜନ୍ପାଞ୍ଚାଲମମିତୌଜସମ୍॥ 8-58-27 (57920) 
ଆରୁରୋହ ରଥଂ ବୀରୋ ଧନଞ୍ଜଯଶରାର୍ଦିତଃ।
ପ୍ରଗୃହ୍ଯ ଚ ଧନୁଃ ଶ୍ରେଷ୍ଠଂ ପାର୍ଥଂ ବିବ୍ଯାଧ ସାଯକୈଃ॥ 8-58-28 (57921) 
ଏତସ୍ମିନ୍ନନ୍ତରେ ଶୂରଃ ସହଦେବୋ ଜନାଧିପ।
ଅପୋବାହ ରଥେନାଜୌ ପାର୍ଷତଂ ଶତ୍ରୁତାପନମ୍॥ 8-58-29 (57922) 
ଅର୍ଜୁନୋଽପି ମହାରାଜ ଦ୍ରୌଣିଂ ବିବ୍ଯାଧ ପତ୍ରିଭିଃ।
ତଂ ଦ୍ରୋଣପୁତ୍ରଃ ସଂରବ୍ଧୋ ବାହ୍ବୋରୁରସି ଚାର୍ପଯତ୍॥ 8-58-30 (57923) 
କ୍ରୋଧିତସ୍ତୁ ରଣେ ପାର୍ଥୋ ନାରାଚଂ କାଲସନ୍ନିଭମ୍।
ଦ୍ରୋଣପୁତ୍ରାଯ ଚିକ୍ଷେପ ଯମଦଣ୍ଡମିବାପରମ୍॥ 8-58-31 (57924) 
ସ ବ୍ରାହ୍ମଣସ୍ଯାଂସଦେଶେ ନିପପାତ ମହାଦ୍ଯୁତେଃ।
ସ ବିହ୍ବଲୋ ମହାରାଜ ଶରବେଗେନ ସଂଯୁଗେ। 
ନିଷସାଦ ରଥୋପସ୍ଥେ ବୈକ୍ଲବ୍ଯଂ ପରମଂ ଯଯୌ॥  8-58-32 (57925) 
ତଂ ତୁ ମତ୍ବା ହତଂ ବୀରଂ ସାରଥିଃ ଶତ୍ରୁକର୍ଶନମ୍।
ଅପୋବାହ ରଣେନାଜୌ ତ୍ବରମାଣୋ ରଣାଜିରାତ୍॥ 8-58-33 (57926) 
ଅଥୋଦ୍ଧୃଷ୍ଟଂ ମହାରାଜ ପାଞ୍ଚାଲୈର୍ଜିତକାଶିଭିଃ।
ମୋକ୍ଷିତଂ ପାର୍ଷତଂ ଦୃଷ୍ଟ୍ବା ଦ୍ରୋଣପୁତ୍ରଂ ଚ ପୀଡିତମ୍॥ 8-58-34 (57927) 
ବାଦିତ୍ରାଣି ଚ ଦିବ୍ଯାନି ପ୍ରାବାଦ୍ଯନ୍ତ ସହସ୍ରଶଃ।
ସିଂହନାଦଶ୍ଚ ସଞ୍ଜଜ୍ଞେ ଦୃଷ୍ଟ୍ବା ଯୁଦ୍ଧଂ ତଦଦ୍ଭୁତମ୍॥ 8-58-35 (57928) 
ତତଃ କର୍ଣୋ ମହାରାଜ ବ୍ଯାକ୍ଷିପଦ୍ବିଜଯଂ ଧନୁଃ।
ଦୃଷ୍ଟ୍ବାର୍ଜୁନଂ ରଣେ କ୍ରୁଦ୍ଧଃ ପ୍ରେକ୍ଷତେ ଚ ମୁହୁର୍ମୁହୁଃ। 
ଦ୍ବୈରଥଂ ଚାପି ପାର୍ଥେନ ଗନ୍ତୁକାମୋ ମହାଦ୍ଯୁତିଃ॥  8-58-36 (57929) 
ଏବଂ କୃତ୍ବାଽବ୍ରବୀତ୍ପାର୍ଥୋ ବାସୁଦେବଂ ଧନଞ୍ଜଯଃ।
ଯାହି ସଂଶପ୍ତକାନ୍କୃଷ୍ଣ କାର୍ଯମେତତ୍ପରଂ ମମ॥ 8-58-37 (57930) 
ତତଃ ପ୍ରଯାତୋ ଗୋବିନ୍ଦଃ ଶ୍ରୁତ୍ବା ପାଣ୍ଡବଭାଷିତମ୍।
ରଥେନାତିପତାକେନ ମନୋମାରୁତରଂହସା॥ 8-58-38 (57931) 
ଏବମେଷ କ୍ଷଯୋ ବୃତ୍ତଃ ପୃଥିବ୍ଯାଂ ପୃଥିବୀପତେ।
ତାବକାନାଂ ପରେଷାଂ ଚ ରାଜନ୍ଦୁର୍ମନ୍ତ୍ରିତେ ତବ॥ ॥ 8-58-39 (57932) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଅଷ୍ଟପଞ୍ଚାଶୋଽଧ୍ଯାଯଃ॥ 58 ॥






କର୍ଣପର୍ବ - ଅଧ୍ଯାଯ 059

॥ ଶ୍ରୀଃ ॥

8.59. ଅଧ୍ଯାଯଃ 059 

Mahabharata - Karna Parva - Chapter Topics

ସଙ୍କୁଲଯୁଦ୍ଧମ୍॥ 1 ॥

Mahabharata - Karna Parva - Chapter Text

8-59-0 (57933) 
ସଞ୍ଜଯ ଉବାଚ। 8-59-0x (4982) 
ତତଃ ପ୍ରବବୃତେ ଭୂଯଃ ସଙ୍ଗ୍ରାମୋ ରାଜସତ୍ତମ।
କର୍ଣସ୍ଯ ପାଣ୍ଡବାନାଂ ଚ ଯମରାଷ୍ଟ୍ରବିବର୍ଧନଃ॥ 8-59-1 (57934) 
ଧନୂଂଷି ବାଣାନ୍ପରିଘାନସିପଟ୍ଟସତୋମରାନ୍।
ମୁସଲାନି ଭୁଶୁଣ୍ଡୀଶ୍ଚ ଶକ୍ତିରିଷ୍ଟିପରଶ୍ବଥାନ୍॥ 8-59-2 (57935) 
ଗଦାଃ ପ୍ରାସାଞ୍ଶିତାନ୍କୁନ୍ତାନ୍ଭିଂଡିପାଲାନ୍ମହାଙ୍କୁଶାନ୍।
ପ୍ରଗୃହ୍ଯ କ୍ଷିପ୍ରମାପେତୁଃ ପରସ୍ପରଜିଘାଂସଯା॥ 8-59-3 (57936) 
ବାଣଜ୍ଯାତଲଶବ୍ଦେନ ଦ୍ଯାଂ ଦିଶଃ ପ୍ରଦିଶୋ ବିଯତ୍।
ପୃଥିବୀଂ ନେମିଘୋଷେଣ ନାଦଯନ୍ତୋଽଭ୍ଯଯୁଃ ପରାନ୍॥ 8-59-4 (57937) 
ତେନ ଶବ୍ଦେନ ମହତା ସଂହୃଷ୍ଟାଶ୍ଚକ୍ରୁରାହବମ୍।
ବୀରା ବୀରୈର୍ମହାପ୍ତୋରକଲହାନ୍ତଂ ତିତୀର୍ଷବଃ॥ 8-59-5 (57938) 
ଜ୍ଯାତଲତ୍ରଧନୁଃଶବ୍ଦାଞ୍ଶସ୍ତ୍ରାଣାଂ ଚ ନିପାତ୍ଯତାମ୍।
ତାଡିତାନାଂ ଚ ପତତା ନିନାଦାଂଶ୍ଚ ପଦାତିନାମ୍॥ 8-59-6 (57939) 
ବାଣଶବ୍ଦାଂଶ୍ଚ ବିବିଧାଞ୍ଶୂରାଣାଂ ଚାଭିଗର୍ଜତାମ୍।
ଶ୍ରୁତ୍ବା ଗଜା ଭୃଶଂ ତ୍ରେସୁଃ ପେତୁର୍ମମ୍ଲୁଶ୍ଚ ସୈନିକାଃ॥ 8-59-7 (57940) 
ତେଷାଂ ନିନଦତାଂ ଚୈବ ଶସ୍ତ୍ରବର୍ଷଂ ଚ ମୁଞ୍ଚତାମ୍।
ବହୂନାଧିରଥିର୍ବୀରଃ ପ୍ରମମାଥେଷୁଭିଃ ପରାନ୍॥ 8-59-8 (57941) 
ପଞ୍ଚ ପାଞ୍ଚାଲବୀରାଣାଂ ରଥାନ୍ଦଶ ଚ ପଞ୍ଚ ଚ।
ସାଶ୍ବସୂତଧ୍ବଜାନ୍କର୍ଣଃ ଶରୈର୍ନିନ୍ଯେ ଯମକ୍ଷଯମ୍॥ 8-59-9 (57942) 
ଯୋଧମୁଖ୍ଯା ମହାବୀର୍ଯାଃ ପାଣ୍ଡୂନାଂ କର୍ଣମାହବେ।
ଶିକ୍ଷିତାସ୍ତମଭିଦ୍ରୁତ୍ଯ ପରିବବ୍ରୁଃ ସମନ୍ତତଃ॥ 8-59-10 (57943) 
ତତଃ କର୍ଣୋ ଦ୍ବିଷତ୍ସେନାଂ ଶରବର୍ଷୈର୍ବିଲୋଡଯନ୍।
ବିଜଗାହାଣ୍ଡଜାକୀର୍ଣାଂ ପଦ୍ମିନୀମିବ ଯୂଥପଃ॥ 8-59-11 (57944) 
ଦ୍ବିଷତ୍ସୈନ୍ଯମବସ୍କନ୍ଦ୍ଯ ରାଧେଯୋ ଧନୁରୁତ୍ତମମ୍।
ବିଧୁନ୍ବାନଃ ଶିତୈର୍ବାଣୈଃ ଶିରାଂସ୍ଯୁନ୍ମଥ୍ଯ ପାତଯତ୍॥ 8-59-12 (57945) 
`ହସ୍ତିନଃ ସମହାମାତ୍ରାନ୍ସାଶ୍ବାରୋହାନ୍ହଯାନପି।
ରଥିନୋଽପ୍ଯେକବାଣେନ ଭ୍ରମତଶ୍ଚାବପାତଯତ୍'॥ 8-59-13 (57946) 
ବର୍ମ ବା ଚର୍ମ ବାଽଶ୍ରିତ୍ଯ ନିପାତମପି ଦେହିନଃ।
ବିଷେହୁର୍ନାସ୍ଯ ସଂସ୍ପର୍ଶଂ ଦ୍ବିତୀଯସ୍ଯ ପତତ୍ତ୍ରିଣଃ॥ 8-59-14 (57947) 
ବର୍ମଯୁକ୍ତେଷୁ ଦେହେଷୁ ଧନୁଷୋଽସ୍ଯଞ୍ଶିତାଞ୍ଶରାନ୍।
ମୌର୍ବ୍ଯା ତଲତ୍ରେ ନ୍ଯହନତ୍କଶଯା ବାଜିନୋ ଯଥା॥ 8-59-15 (57948) 
ପାଣ୍ଡୁସୃଞ୍ଜଯପାଞ୍ଚାଲାଞ୍ଶରଗୋଚରମାଗତାନ୍।
ମମର୍ଦ ତରସା କର୍ଣଃ ସିଂହୋ ମୃଗଗଣାନିବ॥ 8-59-16 (57949) 
ତତଃ ପାଞ୍ଚାଲପୁତ୍ରଶ୍ଚ ଦ୍ରୌପଦେଯାଶ୍ଚ ମାରିଷ।
ଯମୌ ଚ ଯୁଯୁଧାନଶ୍ଚ ତ୍ବରିତାଃ କର୍ଣମଭ୍ଯଯୁଃ॥ 8-59-17 (57950) 
ତେଷୁ ବ୍ଯାଯଚ୍ଛମାନେଷୁ କୁରୁପାଞ୍ଚାଲପାଣ୍ଡୁଷୁ।
ପ୍ରିଯାନସୂନ୍ରଣେ ତ୍ଯକ୍ତ୍ବା ଯୋଧା ଜଘ୍ନୁଃ ପରସ୍ପରମ୍॥ 8-59-18 (57951) 
ସୁସନ୍ନଦ୍ଧାଃ କବଚିନଃ ସଶିରସ୍ତ୍ରାଣଭୂଷଣାଃ।
ଗଦାଭିର୍ମୁସଲୈଶ୍ଚାନ୍ଯେ ପରିଘୈଶ୍ଚ ମହାବାଲାଃ॥ 8-59-19 (57952) 
ସମଭ୍ଯଧାବନ୍ତ ଭୃଶଂ କାଲଦଣ୍ଡୈରିବୋଦ୍ଯତୈଃ।
ନର୍ଦନ୍ତଶ୍ଚାହ୍ବଯନ୍ତଶ୍ଚ ପ୍ରବଲ୍ଗନ୍ତଶ୍ଚ ମାରିଷ॥ 8-59-20 (57953) 
ତତୋ ନିଜଘ୍ନୁରନ୍ଯୋନ୍ଯଂ ପେତୁଶ୍ଚାନ୍ଯୋନ୍ଯତାଡିତାଃ।
ବମନ୍ତୋ ରୁଧିରଂ ଗାତ୍ରୈର୍ବିମସ୍ତିଷ୍କେକ୍ଷମାଯୁଧାଃ॥ 8-59-21 (57954) 
ଦନ୍ତପୂର୍ଣୈଃ ସରୁଧିରୈର୍ବକ୍ରୈର୍ଦାଡିମସନ୍ନିଭୈଃ।
ଜୀବନ୍ତ ଇବ ଚାପ୍ଯେକେ ତସ୍ଥୁଃ ଶସ୍ତ୍ରୌଘବୃଂହିତାଃ॥ 8-59-22 (57955) 
ପରଶ୍ବଥୈଶ୍ଚାପ୍ଯପରେ ପଟ୍ଟସୈରସିଭିସ୍ତଥା।
ଶକ୍ତିଭିର୍ଭିଣ୍ଡିପାଲୈଶ୍ଚ ନଖରପ୍ରାସତୋମରୈଃ॥ 8-59-23 (57956) 
ତତକ୍ଷୁଶ୍ଚିଚ୍ଛିଦୁଶ୍ଚାନ୍ଯେ ବିଭିଦୁଶ୍ଚିକ୍ଷିପୁସ୍ତଥା।
ସଞ୍ଚକର୍ତୁଶ୍ଚ ଜଘ୍ନୁଶ୍ଚ ରାଜନ୍ଯୋଧା ମହାରଣେ॥ 8-59-24 (57957) 
ପେତୁରନ୍ଯୋନ୍ଯନିହତା ବ୍ଯସବୋ ରୁଧିରୋକ୍ଷିତାଃ।
କ୍ଷରନ୍ତଃ ସ୍ବରସଂ ରକ୍ତଂ ପ୍ରକୃତ୍ତାଶ୍ଚନ୍ଦନା ଇବ॥ 8-59-25 (57958) 
ରଥୈ ରଥା ବିନିହତା ହସ୍ତିଭିଶ୍ଚାପି ହସ୍ତିନଃ।
ନରୈର୍ନରା ହତାଃ ପେତୁରଶ୍ବାଶ୍ଚାଶ୍ବୈଃ ସହସ୍ରଶଃ॥ 8-59-26 (57959) 
ଧ୍ବଜାଃ ଶିରାଂସି ଚ୍ଛିନ୍ନାଃ ପେତୁର୍ମହୀତଲେ॥
`ବଧ୍ଯତାଂ ଦାରୁଣାଃ ଶବ୍ଦାଃ ପତତାଂ ସ୍ତନତାମପି।  8-59-27 (57960) 
କ୍ଷୁରୈର୍ଭଲ୍ଲାର୍ଧଚନ୍ଦ୍ରୈଶ୍ଚ ଚ୍ଛିନ୍ନାଃ ପେତୁର୍ମହୀତଲେ॥
ନରାଶ୍ବେଭରଥାନାଂ ହିନରାଶ୍ବେଭରଥୈସ୍ତଥା'॥ 8-59-28 (57961) 
ନରାଂଶ୍ଚ ନାଗାଂଶ୍ଚ ରଥାନ୍ହଯାନ୍ମମୃଦୁରାହବେ॥  8-59-29 (57962) 
ଅଶ୍ବାରୋହୈର୍ହତାଃ ଶୂରାଶ୍ଛିନ୍ନହସ୍ତାଶ୍ଚ ଦନ୍ତିନଃ।
ସପତାକାଧ୍ବଜାଃ ପେତୁର୍ବିଶୀର୍ଣା ଇବ ପର୍ବତାଃ॥ 8-59-30 (57963) 
ପତ୍ତିଭିଶ୍ଚ ସମାପ୍ଲୁତ୍ଯ ଦ୍ବିରଦାଃ ସ୍ଯନ୍ଦନାସ୍ତଥା।
ହତାଶ୍ଚ ହନ୍ଯମାନାଶ୍ଚ ପତିତାଶ୍ଚୈବ ସର୍ବଶଃ॥ 8-59-31 (57964) 
ଅଶ୍ବାରୋହାଃ ସମାସାଦ୍ଯ ତ୍ବରିତାଃ ପତ୍ତିଭିର୍ହତାଃ।
ସାଦିଭିଃ ପତ୍ତିସଙ୍ଘାଶ୍ଚ ନିହତା ଯୁଧି ଶେରତେ॥ 8-59-32 (57965) 
ମୃଦିତାନୀବ ପଦ୍ମାନି ପ୍ରମ୍ଲାନା ଇବ ଚ ସ୍ରଜଃ।
ହତାନାଂ ବଦନାନ୍ଯାସନ୍ଗାତ୍ରାଣି ଚ ମହାହବେ॥ 8-59-33 (57966) 
ରୂପାଣ୍ଯତ୍ଯର୍ଥକାନ୍ତାନି ଦ୍ବିରଦାଶ୍ବନୃଣାଂ ନୃପ।
ସମୁନ୍ନାନୀବ ବସ୍ତ୍ରାଣି ଯଯୁର୍ଦୁର୍ଦୁର୍ଶତାଂ ପରାମ୍॥ ॥ 8-59-34 (57967) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଏକୋନଷଷ୍ଟିତମୋଽଧ୍ଯାଯଃ॥ 59 ॥

Mahabharata - Karna Parva - Chapter Footnotes

8-59-4 ଦ୍ଯାଂସ୍ବର୍ଗମ୍। ବିଯଦନ୍ତରିକ୍ଷମ୍॥ 8-59-11 ଅଣ୍ଡଜୈର୍ଜଲପକ୍ଷିଭିଃ ସାରସାଦିଭିରାକୀର୍ଣାଂ ବ୍ଯାପ୍ତାମ୍॥ 8-59-15 ମୌର୍ବ୍ଯା ମୌର୍ବୀଚ୍ଯୁତୈଃ ଶରୈର୍ବାଣୈସ୍ତଲତ୍ରେ ଜ୍ଯାଘାତବାରଣସ୍ଥାନେ ନ୍ଯହନତ୍॥ 8-59-18 ବ୍ଯାଯଚ୍ଛମାନେଷୁ ଯତମାନେଷୁ॥ 8-59-19 ପରିଘୈର୍ହତା ଇତି ଶେଷଃ। ସମଭ୍ଯଧାବନ୍ତେତ୍ଯୁତ୍ତରେଣାନ୍ବଯଃ॥ 8-59-21 ମସ୍ତିଷ୍କଂ ଶିରୋଭାଗସ୍ଥମାଂସପିଣ୍ଡଃ॥ 8-59-23 ପରଶ୍ବଥୈସ୍ତତକ୍ଷୁଃ। ପଟ୍ଟଶୈରସିଭିଶ୍ଚ ଚିଚ୍ଛିଦୁଃ। ଶକ୍ତିଭିଂର୍ବିଭିଦୁଃ। ଭିନ୍ଦିପାଲୈଶ୍ଚିକ୍ଷିପୁଃ। ନଖରୈଃ ସଞ୍ଚକର୍ତୁଃ। ପ୍ରାସତୋମରୈର୍ଜଘ୍ନୁଃ॥ 8-59-25 ଚନ୍ଦନା ରକ୍ତଚନ୍ଦନାଃ॥ 8-59-33 ପଦ୍ମାନୀବ ବଦନାନି। ସ୍ରଜଇବ ଗାତ୍ରାଣି॥ 8-59-34 ସମୁନ୍ନାନି କ୍ଷାରକ୍ଲିନ୍ନାନି ମଲିନାନି॥ 8-59-59 ଏକୋନଷଷ୍ଟିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 060

॥ ଶ୍ରୀଃ ॥

8.60. ଅଧ୍ଯାଯଃ 060 

Mahabharata - Karna Parva - Chapter Topics

ଗଜଯୁଦ୍ଧମ୍॥ 1 ॥ ସଙ୍କୁଲଯୁଦ୍ଧମ୍॥ 2 ॥

Mahabharata - Karna Parva - Chapter Text

8-60-0 (57968) 
ସଞ୍ଜଯ ଉବାଚ। 8-60-0x (4983) 
ହସ୍ତିଭିସ୍ତୁ ମହାମାତ୍ରାସ୍ତବ ପୁତ୍ରେଣ ଚୋଦିତାଃ।
ଧୃଷ୍ଟଦ୍ଯୁମ୍ନଂ ଘ୍ନତେତ୍ଯାଶୁ କ୍ରୁଦ୍ଧାଃ ପାର୍ଷତମଭ୍ଯଯୁଃ॥ 8-60-1 (57969) 
ପ୍ରାଚ୍ଯାଶ୍ଚ ଦାକ୍ଷିଣାତ୍ଯାଶ୍ଚ ପ୍ରବରା ଗଜଯୋଧିନଃ।
ଅଙ୍ଗା ବଙ୍ଗାଶ୍ଚ ପୁଣ୍ଡ୍ରାଶ୍ଚ ମାଗଧାସ୍ତାମ୍ରଲିପ୍ତକାଃ॥ 8-60-2 (57970) 
ମେକଲାଃ କୋଶଲା ମଦ୍ରା ଦଶାର୍ଣା ନିଷଧାସ୍ତଥା।
ଗଜଯୁଦ୍ଧେଷୁ କୁଶଲାଃ କଲିଙ୍ଗୈଃ ସହ ଭାରତ॥ 8-60-3 (57971) 
ଶରତୋମରନାରାଚୈର୍ବୃଷ୍ଟିମନ୍ତ ଇବାମ୍ବୁଦାଃ।
ସିଷିଚୁସ୍ତେ ତତଃ ସର୍ବେ ପାଞ୍ଚାଲବଲମାହବେ॥ 8-60-4 (57972) 
ତାନଭିଦ୍ରବତୋ ନାଗାନ୍ମଦବେଗସମୁଦ୍ଧତାନ୍।
ବିପାଠକ୍ଷୁରନାରାଚୈର୍ଧୃଷ୍ଟଦ୍ଯୁମ୍ନୋ ହ୍ଯବୀବୃଷତ୍॥ 8-60-5 (57973) 
ଏକୈକଂ ଦଶଭିଃ ଷ଼ଡ୍ଭିରଷ୍ଟାଭିରପି ପାର୍ଷତଃ।
ଦ୍ବିରଦାନଭିବିବ୍ଯାଧ କ୍ଷିପ୍ରଂ ଗିରିନିଭାଞ୍ଶରୈଃ॥ 8-60-6 (57974) 
ପ୍ରଚ୍ଛାଦ୍ଯମାନଂ ଦ୍ବିରଦୈର୍ମେଘୈରିବ ଦିବାକରମ୍।
ପର୍ଯଯୁଃ ପାଣ୍ଡୁପାଞ୍ଚାଲା ନଦନ୍ତୋ ହ୍ଯାତ୍ତକାର୍ମୁକାଃ॥ 8-60-7 (57975) 
ତାନ୍ନାଗାନଭିବର୍ଷନ୍ତୋ ଜ୍ଯାତଲତ୍ରବିନାଦିନଃ।
ବୀରନୃତ୍ଯଂ ପ୍ରନୃତ୍ଯନ୍ତଃ ଶୂରତାଲପ୍ରଚୋଦିତୈଃ। 
ନକୁଲଃ ସହଦେବଶ୍ଚ ଦ୍ରୌପଦେଯାଃ ପ୍ରଭଦ୍ରକାଃ॥  8-60-8 (57976) 
ସାତ୍ଯକିଶ୍ଚ ଶିଖଣ୍ଡୀ ଚ ଚେକିତାନଶ୍ଚ ବୀର୍ଯବାନ୍।
ସମନ୍ତାତ୍ସିଷିଚୁର୍ବୀରା ମେଘାସ୍ତୋଯୈରିବାଚଲାନ୍॥ 8-60-9 (57977) 
ତେ ମ୍ଲେଚ୍ଛୈଃ ପ୍ରେଷିତା ନାଗା ନରାନଶ୍ବାନ୍ରଥାନପି।
ହସ୍ତୈରାକ୍ଷିପ୍ଯ ମମୃଦୁଃ ପଦ୍ଭିଶ୍ଚାପ୍ଯତିମନ୍ଯବଃ॥ 8-60-10 (57978) 
ବିଭିଦୁଶ୍ଚ ବିଷାଣାଗ୍ରୈଃ ସମାକ୍ଷିପ୍ଯ ଚ ଚିକ୍ଷିପୁଃ।
ବିଷାଣଲଗ୍ନାଶ୍ଚାପ୍ଯନ୍ଯେ ପରିପେତୁର୍ବିଭୀଷଣାଃ॥ 8-60-11 (57979) 
ପ୍ରମୁଖେ ବର୍ତମାନଂ ତୁ ଦ୍ବିପମଙ୍ଗସ୍ଯ ସାତ୍ଯକିଃ।
ନାରାଚେନୋଗ୍ରବେଗେନ ଭିତ୍ତ୍ବା ମର୍ମାଣ୍ଯତାଡଯତ୍॥ 8-60-12 (57980) 
ତସ୍ଯାବର୍ଜିତକାଯସ୍ଯ ଦ୍ବିରଦାଦୁତ୍ପତିଷ୍ଯତଃ।
ନାରାଚେନାହନଦ୍ବକ୍ଷଃ ସାତ୍ଯକିଃ ସୋଽପତଦ୍ଭୁବି॥ 8-60-13 (57981) 
ପୁଣ୍ଡ୍ରସ୍ଯାପତତୋ ନାଗଂ ଚଲନ୍ତମିବ ପର୍ବତମ୍।
ସହଦେବଃ ପ୍ରସନ୍ନାଗ୍ରୈର୍ନାରାଚୈରହନତ୍ତ୍ରିଭିଃ॥ 8-60-14 (57982) 
ବିପତାକଂ ବିଯନ୍ତାରଂ ବିବର୍ମଧ୍ବଜଜୀବିତମ୍।
ତଂ କୃତ୍ବା ଦ୍ବିରଦଂ ଭୂଯଃ ସହଦେବୋଽଙ୍ଗମଭ୍ଯଯାତ୍॥ 8-60-15 (57983) 
ସହଦେବଂ ତୁ ନକୁଲୋ ବାରଯିତ୍ବାଙ୍ଗମାର୍ଦଯତ୍।
ନାରାଚୈର୍ଯମଦଣ୍ଡାଭୈସ୍ତ୍ରିଭିର୍ନାଗଂ ଶତେନ ତମ୍॥ 8-60-16 (57984) 
ଦିବାକରକପ୍ରଖ୍ଯାନଙ୍ଗଶ୍ଚିକ୍ଷେପ ତୋମରାନ୍।
ନକୁଲାଯ ଶତାନ୍ଯଷ୍ଟୌ ତ୍ରିଧୈକୈକଂ ତୁ ସୋଽଚ୍ଛିନତ୍॥ 8-60-17 (57985) 
ତଥାଽର୍ଧଚନ୍ଦ୍ରେଣ ଶିରସ୍ତସ୍ଯ ଚିଚ୍ଛେଦ ପାଣ୍ଡବଃ।
ସ ପପାତ ହତୋ ମ୍ଲେଚ୍ଛସ୍ତେନୈବ ସହ ଦନ୍ତିନା॥ 8-60-18 (57986) 
ଅଥାଙ୍ଗପୁତ୍ରେ ନିହତେ ହସ୍ତିଶିକ୍ଷାବିଶାରଦେ।
ଅଙ୍ଗାଃ କ୍ରୁଦ୍ଧା ମହାମାତ୍ରା ନାଗୈର୍ନକୁଲମଭ୍ଯଯୁଃ॥ 8-60-19 (57987) 
ଚଲତ୍ପତାକୈଃ ସୁମୁଖୈର୍ହେମକକ୍ଷ୍ଯାତନୁଚ୍ଛଦୈଃ।
ମିମର୍ଦିଷନ୍ତସ୍ତ୍ବରିତାଃ ପ୍ରଦୀପ୍ତୈରିବ ପର୍ବତୈଃ॥ 8-60-20 (57988) 
ମେକଲୋତ୍କଲକାଲିଙ୍ଗା ନିଷଧାସ୍ତାମ୍ରଲିପ୍ତକାଃ।
ଶରତୋମରବର୍ଷାଣି ବିମୁଞ୍ଚନ୍ତୋ ଜିଘାଂସବଃ॥ 8-60-21 (57989) 
ତୈଶ୍ଛାଦ୍ଯମାନଂ ନକୁଲଂ ନିଶାକରମିବାମ୍ବୁଦୈଃ।
ପରିପେତୁଃ ସୁସଂରବ୍ଧାଃ ପାଣ୍ଡୁପାଞ୍ଚାଲସାତ୍ଯକାଃ॥ 8-60-22 (57990) 
ତତସ୍ତଦଭବଦ୍ଯୁଦ୍ଧଂ ରଥିନାଂ ହସ୍ତିଭିଃ ସହ।
ସୃଜତାଂ ଶରବର୍ଷାଣି ତୋମରାଂଶ୍ଚ ସହସ୍ରଶଃ॥ 8-60-23 (57991) 
ନାଗାନାଂ ପ୍ରାସ୍ଫୁଟନ୍କୁମ୍ଭା ମର୍ମାଣି ଚ ନଖାନି ଚ।
ଦନ୍ତାଶ୍ଚୈବାତିବିଦ୍ଧାନାଂ ନାରାଚୈର୍ହେମଭୂଷଣୈଃ॥ 8-60-24 (57992) 
ତେଷାମଷ୍ଟୌ ମହାନାଗାଂଶ୍ଚତୁଃଷଷ୍ଟ୍ଯା ସୁତେଜନୈଃ।
ନାରାଚୈଃ ସହଦେବସ୍ତାନ୍ପାତଯାମାସ ସାଦିଭିଃ॥ 8-60-25 (57993) 
ଅଞ୍ଜୋଗତିଭିରାଯମ୍ଯ ପ୍ରଯତ୍ନାଦ୍ଧନୁରୁତ୍ତମମ୍।
ନାରାଚୈରହନନ୍ନାଗାନ୍ନକୁଲଃ କୁଲନନ୍ଦନଃ॥ 8-60-26 (57994) 
ତତଃ ପାଞ୍ଚାଲଶୈନେଯୌ ଦ୍ରୌପଦେଯାଃ ପ୍ରଭଦ୍ରକାଃ।
ଶିଖଣ୍ଡୀ ଚ ମହାନାଗାନ୍ସିଷିଚୁଃ ଶରବୃଷ୍ଟିଭିଃ॥ 8-60-27 (57995) 
ତେ ପାଣ୍ଡୁଯୋଧାମ୍ବୁଧରୈଃ ଶତ୍ରୁଦ୍ବିରଦପର୍ବତାଃ।
ବାଣବର୍ଷୈର୍ହତାଃ ପେତୁର୍ବଜ୍ରବର୍ଷୈରିବାଚଲାଃ॥ 8-60-28 (57996) 
ଏବଂ ହତ୍ବା ତବ ଗଜାଂସ୍ତେ ପାଣ୍ଡୁରଥକୁଞ୍ଜରାଃ।
ଦ୍ରୁତଂ ସେନାଂ ଚ ବର୍ଷନ୍ତୋ ଭିନ୍ନକୂଲାମିବାପଗାମ୍॥ 8-60-29 (57997) 
ତାଂ ତେ ସେନାଂ ସମାଲୋଡ୍ଯ ପାଣ୍ଡୁପୁତ୍ରସ୍ଯ ସୈନିକାଃ।
ବିକ୍ଷୋଭଯିତ୍ବା ଚ ପୁନଃ କର୍ଣଂ ସମଭିଦୁଦ୍ରୁବୁଃ॥ ॥ 8-60-30 (57998) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଷଷ୍ଟିତମୋଽଧ୍ଯାଯଃ॥ 60 ॥

Mahabharata - Karna Parva - Chapter Footnotes

8-60-7 ପ୍ରଚ୍ଛାଦ୍ଯମାନଂ ଧୃଷ୍ଟଦ୍ଯୁମ୍ନମ୍॥ 8-60-13 ଆବର୍ଜିତଃ ପ୍ରହାରବଶ୍ଚନେନ ରକ୍ଷିତଃ କାଯୋ ଯେନ ତସ୍ଯ॥ 8-60-60 ଷଷ୍ଟିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 061

॥ ଶ୍ରୀଃ ॥

8.61. ଅଧ୍ଯାଯଃ 061 

Mahabharata - Karna Parva - Chapter Topics

କୃଷ୍ଣେନାର୍ଜୁନମ୍ପ୍ରତି କୁରୂଣାଂ ଯୁଧିଷ୍ଠିରଗ୍ରହଣୋଦ୍ଯମକଥନମ୍॥ 1 ॥

Mahabharata - Karna Parva - Chapter Text

8-61-0 (57999) 
ସଞ୍ଜଯ ଉବାଚ। 8-61-0x (4984) 
ତେଷାଂ ପ୍ରବୃତ୍ତେ ସଙ୍ଗ୍ରାମେ ବିପୁଲେ ଶୋଣିତୋଦକେ।
ରରାଜ ଲୋହିତେନୋର୍ବୀ ସଂସିକ୍ତା ବହୁଧା ଭୃଶମ୍॥ 8-61-1 (58000) 
ତତୋ ରଜସି ସଂଶାନ୍ତେ ପ୍ରକାଶଃ ସର୍ବତୋଽଭବତ୍।
ଏତସ୍ମିନ୍ନନ୍ତରେ ପାର୍ଥଂ କୃଷ୍ଣୋ ବଚନମବ୍ରବୀତ୍। 
ଦର୍ଶଯନ୍ନିବ କୌନ୍ତେଯଂ ଧର୍ମରାଜଂ ଯୁଧିଷ୍ଠିରମ୍॥  8-61-2 (58001) 
ଏଷ ପାଣ୍ଡବ ତେ ଭ୍ରାତା ଧାର୍ତରାଷ୍ଟ୍ରୈର୍ମହାବଲୈଃ।
ଜିଘାଂସୁଭିର୍ମହେଷ୍ବାସୈଃ ଶୀଘ୍ରଂ ପାର୍ଥୋଽନୁସାର୍ଯତେ॥ 8-61-3 (58002) 
ତମନ୍ବଗେବ ପାଞ୍ଚାଲାଶ୍ଚେଦିମାତ୍ସ୍ଯାଶ୍ଚ ଭାରତ।
ଅନୁଯାନ୍ତି ମହାତ୍ମାନଂ ପରୀପ୍ସନ୍ତୋ ମହାଜବାଃ॥ 8-61-4 (58003) 
ଏଷ ଦୁର୍ଯୋଧନଃ ପାର୍ଥ ଗଜାନୀକେନ ଦଂଶିତଃ।
ରାଜା ସର୍ବସ୍ଯ ଲୋକସ୍ଯ ରାଜାନମନୁଧାବତି॥ 8-61-5 (58004) 
ଜିଘାଂସୁଃ ପୁରୁଷବ୍ଯାଘ୍ରଂ ଭ୍ରାତୃଭିଃ ସହିତୋ ବଲୀ।
ଆଶୀବିଷସମସ୍ପର୍ଶୈଃ ସର୍ବାଯୁଧବିଶାରଦୈଃ॥ 8-61-6 (58005) 
ନଦଦ୍ଭିଃ ସିଂହନାଦାଂଶ୍ଚ ଧମଦ୍ଭିଶ୍ଚାପି ବାରିଜାନ୍।
ବଲବଦ୍ଭିର୍ମହେଷ୍ବାସୈର୍ବିଧୂନ୍ବାନୈର୍ଧନୂଂଷି ଚ॥ 8-61-7 (58006) 
ଏତେ ଜିଘୃକ୍ଷବୋ ଯାନ୍ତି ଦ୍ବିପାଶ୍ବରଥପତ୍ତଯଃ।
ଯୁଧିଷ୍ଠିରଂ ଧାର୍ତରାଷ୍ଟ୍ରୋ ରତ୍ନୋତ୍ତମମିବାର୍ଥିନଃ॥ 8-61-8 (58007) 
ପଶ୍ଯ ସାତ୍ବତଭୀମାଭ୍ଯାଂ ନିରୁଦ୍ଧା ବିଷ୍ଠିତାଃ ପୁନଃ।
ଜିହୀର୍ଷବୋଽମୃତଂ ଦୈତ୍ଯାଃ ଶକ୍ରାଗ୍ନିଭ୍ଯାମିବାହବେ॥ 8-61-9 (58008) 
ଏତେ ବହୁତ୍ବାତ୍ତ୍ବରିତାଃ ପୁନର୍ଗଚ୍ଛନ୍ତି ପାଣ୍ଡବମ୍।
ସମୁଦ୍ରମିବ ବାର୍ଯୋଘାଃ ପ୍ରାବୃଟ୍କାଲେ ମହାରଥାଃ॥ 8-61-10 (58009) 
ମୃତ୍ଯୋର୍ମୁଖଗତଂ ମନ୍ଯେ କୁନ୍ତୀପୁତ୍ରଂ ଯୁଧିଷ୍ଠିରମ୍।
ହୁତମଗ୍ନୌ ଚ କୌନ୍ତେଯଂ ଦୁର୍ଯୋଧନବଶଂ ଗତମ୍॥ 8-61-11 (58010) 
ଯଥାଯୁକ୍ତମନୀକଂ ହି ଧାର୍ତରାଷ୍ଟ୍ରସ୍ଯ ପାଣ୍ଡବ।
ନାସ୍ଯ ଶକ୍ରୋଽପି ମୁଚ୍ଯେତ ସମ୍ପ୍ରାପ୍ତୋ ବାଣଗୋଚରମ୍॥ 8-61-12 (58011) 
ଦୁର୍ଯୋଧନସ୍ଯ ବୀରସ୍ଯ ଶରୌଘାଞ୍ଶୀଘ୍ରମସ୍ଯତଃ।
ସଙ୍କ୍ରୁଦ୍ଧସ୍ଯାନ୍ତକସ୍ଯେବ କୋ ବେଗଂ ସଂସହେଦ୍ରଣେ॥ 8-61-13 (58012) 
ରସତସ୍ତସ୍ଯ ବୀରସ୍ଯ ଦ୍ରୌଣେଃ ଶାରଦ୍ବତସ୍ଯ ଚ।
କର୍ଣସ୍ଯ ଚେଷୁବେଗୋ ବୈ ପର୍ବତାନପି ଶାତଯେତ୍॥ 8-61-14 (58013) 
କର୍ଣେନ ଚ କୃତୋ ରାଜା ବିମୁଖୋଽଦ୍ଯ ତୁ ଦୃଶ୍ଯତେ॥  8-61-15 (58014) 
ବଲବାଁଲ୍ଲୁଘୁହସ୍ତଶ୍ଚ କୃତୀ ଯୁଦ୍ଧବିଶାରଦଃ।
ରାଧେଯଃ ପାଣ୍ଡବଶ୍ରେଷ୍ଠଂ ଶକ୍ତଃ ପୀଡଯିତୁଂ ରଣେ। 
ସହିତୋ ଧୃତରାଷ୍ଟ୍ରସ୍ଯ ପୁତ୍ରୈଃ ଶୂରୈର୍ମହାବଲୈଃ॥  8-61-16 (58015) 
ତସ୍ଯୈଭିର୍ଯୁଧ୍ଯମାନସ୍ଯ ସଙ୍ଗ୍ରାମେ ଶଂସିତାତ୍ମନଃ।
ଅନ୍ଯୈରପି ଚ ପାର୍ଥସ୍ଯ କୃତଂ କର୍ମ ମହାରଥୈଃ॥ 8-61-17 (58016) 
ଉପବାସକୃଶୋ ରାଜା ଭୃଶଂ ଭରତସତ୍ତମଃ।
ବ୍ରାହ୍ମୋ ବଲେ ସ୍ଥିତୋ ହ୍ଯେଷ ନ କ୍ଷାତ୍ରେ ହି ବଲେ ବିଭୁଃ॥ 8-61-18 (58017) 
କର୍ଣେନ ଚାଭିଯୁକ୍ତୋଽଯଂ ଭୂପତିଃ ଶତ୍ରୁତାପନଃ।
ସଂଶଯଂ ସମନୁପ୍ରାପ୍ତଃ ପାଣ୍ଡବୋ ବୈ ଯୁଧିଷ୍ଠିରଃ॥ 8-61-19 (58018) 
ନ ଜୀବତି ମହାରାଜୋ ମନ୍ଯେ ପାର୍ଥ ଯୁଧିଷ୍ଠିରଃ।
ଯଦ୍ଭୀମସେନଃ ସହତେ ସିଂହନାଦମମର୍ଷଣଃ॥ 8-61-20 (58019) 
ନର୍ଦତାଂ ଧାର୍ତରାଷ୍ଟ୍ରାଣାଂ ପୁନଃପୁନରରିନ୍ଦମଃ।
ଧମତାଂ ଚ ମହାଶଙ୍ଖାନ୍ସଙ୍ଗ୍ରାମେ ଜିତକାଶିନାମ୍॥ 8-61-21 (58020) 
ଯୁଧିଷ୍ଠିରଂ ପାଣ୍ଡବେଯଂ ହତେତି ଭରତର୍ଷଭ।
ସଞ୍ଚୋଦଯତ୍ଯସୌ କର୍ଣୋ ଧାର୍ତରାଷ୍ଟ୍ରାନ୍ମହାବଲାନ୍॥ 8-61-22 (58021) 
ସ୍ଥୂଣାକର୍ଣାସ୍ତ୍ରଜାଲେନ ପାର୍ଥ ପାଶୁପତେନ ଚ।
ପ୍ରଚ୍ଛାଦଯନ୍ତି ରାଜାନମନୁଯାନ୍ତି ମହାରଥାଃ॥ ॥ 8-61-23 (58022) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଏକଷଷ୍ଟିତମୋଽଧ୍ଯାଯଃ॥ 61 ॥

Mahabharata - Karna Parva - Chapter Footnotes

8-61-9 ଜିହୀର୍ଷବୋ ଯୁଧିଷ୍ଠିରଂ ହର୍ତୁମିଚ୍ଛନ୍ତଃ॥ 8-61-17 ତସ୍ଯ ଯୁଧିଷ୍ଠିରସ୍ଯ କର୍ମ କର୍ତବ୍ଯଂ ପରାଜଯାଖ୍ଯମ୍। ଏଭିର୍ଦୁର୍ଯୋଧନାଦିଭିଃ କୃତଂ ନିଷ୍ପାଦିତମ୍॥ 8-61-18 ତତ୍ର ହେତୁଃ। ବ୍ରାହ୍ମେ ବଲଂ କ୍ଷମାଯାମ୍ କ୍ଷାତ୍ରେ ବଲେ ନିଷ୍ଠୁରତ୍ବେ॥ 8-61-22 ହତ ନାଶଯତେତି କର୍ଣଶ୍ଚୋଦଯତୀତି ସମ୍ବନ୍ଧଃ॥ 8-61-23 ସ୍ଥୂଣାକର୍ଣୋ ଗନ୍ଧର୍ବଃ॥ 8-61-61 ଏକଷଷ୍ଟିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 062

॥ ଶ୍ରୀଃ ॥

8.62. ଅଧ୍ଯାଯଃ 062 

Mahabharata - Karna Parva - Chapter Topics

କୃଷ୍ଣେନାର୍ଜୁନମ୍ପ୍ରତି ଯୁଧିଷ୍ଠିରସ୍ଯ କର୍ଣେନ ପରାଭବକଥନପୂର୍ବକଂ କର୍ଣଯୁଦ୍ଧପ୍ରଦର୍ଶନମ୍॥ 1 ॥ ତଥା ଭୀମସେନଯୁଦ୍ଧପ୍ରଦର୍ଶନମ୍॥ 2 ॥

Mahabharata - Karna Parva - Chapter Text

8-62-0 (58023) 
ଶ୍ରୀଭଗବାନୁବାଚ। 8-62-0x (4985) 
ଆତୁରୋ ମେ ମତୋ ରାଜା ଅବିପହ୍ଯଶ୍ଚ ଭାରତ।
ଯଥୈନମନୁବର୍ତନ୍ତେ ପଞ୍ଚାଲାଃ ସହ ପାଣ୍ଡବୈଃ॥ 8-62-1 (58024) 
ତ୍ବରମାଣାସ୍ତ୍ବରାକାଲେ ସର୍ବଶସ୍ତ୍ରଭୃତାଂ ବରାଃ।
ମଜ୍ଜନ୍ତମିବ ପାତାଲେ ବଲିନୋ ହ୍ଯୁଜ୍ଜିହୀର୍ଷବଃ॥ 8-62-2 (58025) 
ନ କେତୁର୍ଦୃଶ୍ଯତେ ରାଜ୍ଞଃ କର୍ଣସ୍ଯ ପିହିତଃ ଶରୈଃ।
ପଶ୍ଯତୋର୍ଯମଯୋଃ ପାର୍ଥ ସାତ୍ଯକେଶ୍ଚ ଶିଖଣ୍ଡିନଃ॥ 8-62-3 (58026) 
ଧୃଷ୍ଟଦ୍ଯୁମ୍ନସ୍ଯ ଭୀମସ୍ଯ ଶତାନୀକସ୍ଯ ବା ବିଭୋ।
ପାଞ୍ଚାଲାନାଂ ଚ ସର୍ବେଷାଂ ଚେଦୀନାଂ ଚୈବ ଭାରତ॥ 8-62-4 (58027) 
ଏଷ କର୍ଣୋ ରଣେ ପାର୍ଥ ପାଣ୍ଡବାନାମନୀକିନୀମ୍।
ଶରୈର୍ବିଧ୍ବଂସଯାମାସ ନଲିନୀମିବ କୁଞ୍ଜରଃ॥ 8-62-5 (58028) 
ଏତେ ଦ୍ରବନ୍ତି ରଥିନସ୍ତ୍ବଦୀଯାଃ ପାଣ୍ଡୁନନ୍ଦନ।
ପଶ୍ଯ ପଶ୍ଯ ଯଥା ପାର୍ଥ ଗଚ୍ଛନ୍ତ୍ଯେତେ ମହାରଥାଃ॥ 8-62-6 (58029) 
ଏତେ ଭାରତ ମାତଙ୍ଗାଃ କର୍ଣେନାଭିହତାଃ ଶରୈଃ।
ଆର୍ତନାଦାନ୍ବିକୁର୍ବାଣା ବିଦ୍ରବନ୍ତି ଦିଶୋ ଦଶ॥ 8-62-7 (58030) 
ରଥାନାଂ ଦ୍ରବତେ ବୃନ୍ଦମେତଚ୍ଚୈବ ସମନ୍ତତଃ।
ଦ୍ରାବ୍ଯମାଣଂ ରଣେ ପାର୍ଥ କର୍ଣେନାମିତତେଜସା॥ 8-62-8 (58031) 
ହସ୍ତିକକ୍ଷ୍ଯାଂ ରଣେ ପଶ୍ଯ ଚରନ୍ତୀଂ ତତ୍ରତତ୍ର ହ।
ରଥସ୍ଥଂ ସୂତପୁତ୍ରସ୍ଯ କେତୁଂ କେତୁମତାଂ ବର॥ 8-62-9 (58032) 
ଅସୌ ଧାବତି ରାଧେଯୋ ଭୀମସେନରଥଂ ପ୍ରତି।
କିରଞ୍ଶରଶତାନ୍ଯେବ ବିନିଘ୍ନଂସ୍ତବ ବାହିନୀମ୍॥ 8-62-10 (58033) 
ଏତେ ନଶ୍ଯନ୍ତି ପାଞ୍ଚାଲା ଦ୍ରାବ୍ଯମାଣା ମହାତ୍ମନା।
ଶକ୍ରେଣେବ ଯଥା ଦୈତ୍ଯା ଦ୍ରାବ୍ଯମାଣା ମହାତ୍ମନା॥ 8-62-11 (58034) 
ଏଷ କର୍ଣୋ ରଣେ ଜିତ୍ବା ପାଞ୍ଚାଲାନ୍ପାଣ୍ଡୁସୃଞ୍ଜଯାନ୍।
ଦିଶୋ ବିପ୍ରେକ୍ଷତେ ସର୍ବାସ୍ତ୍ବଦର୍ଥମିତି ମେ ମତିଃ॥ 8-62-12 (58035) 
ଏଷ କର୍ଣୋ ଧନୁଃଶ୍ରେଷ୍ଠଂ ବିଧୂନ୍ବନ୍ବହୁଶୋଭତେ।
ଶତ୍ରୁଂ ଜିତ୍ବା ଯଥା ଶକ୍ରୋ ଦେବସଙ୍ଖୈଃ ସମାବୃତଃ॥ 8-62-13 (58036) 
ଏତେ ନର୍ଦନ୍ତି କୌରବ୍ଯା ଦୃଷ୍ଟ୍ବା କର୍ଣସ୍ଯ ବିକ୍ରମମ୍।
ତ୍ରାସଯନ୍ତୋ ରଣେ ପାଣ୍ଡୂନ୍ସୃଂଜଯାଂଶ୍ଚ ସମନ୍ତତଃ॥ 8-62-14 (58037) 
ଏଷ ସର୍ବାତ୍ମନା ପାଣ୍ଡୂଂସ୍ତ୍ରାସଯିତ୍ବା ମହାରଣେ।
ଅଭିଭାଷତି ରାଧେଯଃ ସର୍ବସୈନ୍ଯାନି ମାନଦ॥ 8-62-15 (58038) 
ଅଭିଦ୍ରବତ ଭଦ୍ରଂ ବୋ ଦ୍ରୁତଂ ଦ୍ରବତ କୌରବାଃ।
ଯଥା ନ ଜୀବବାନ୍କଶ୍ଚିନ୍ମୁଚ୍ଯେତ ଯୁଧି ସୃଞ୍ଜଯଃ॥ 8-62-16 (58039) 
ତଥା କୁରୁତ ସଂଯତ୍ତା ବଯଂ ଯାସ୍ଯାମ ପୃଷ୍ଠତଃ।
ଏବମୁକ୍ତ୍ବା ଗତୋ ହ୍ଯେଷ ପୃଷ୍ଠତୋ ବିକିରଞ୍ଛରାନ୍॥ 8-62-17 (58040) 
ପଶ୍ଯ କର୍ଣଂ ରଣେ ପାର୍ଥ ଶ୍ବେତଚ୍ଛତ୍ରବିରାଜିତମ୍।
ଉଦଯଂ ପର୍ବତଂ ଯଦ୍ବଚ୍ଛଶାଙ୍କେନାଭିଶୋଭିତମ୍॥ 8-62-18 (58041) 
ପୂର୍ଣଚନ୍ଦ୍ରନିକାଶେନ ମୂର୍ଧ୍ନି ଚ୍ଛତ୍ରେଣ ଭାରତ।
ଧ୍ରିଯମାଣେନ ସମରେ ଶ୍ରୀମଚ୍ଛତଶଲାକିନା॥ 8-62-19 (58042) 
ଏଷ ତ୍ବାଂ ପ୍ରେକ୍ଷତେ କର୍ଣଃ ସକଟାକ୍ଷଂ ଧନଞ୍ଜଯ।
ଉତ୍ତମଂ ଯତ୍ନମାସ୍ଥାଯ ଧ୍ରୁବମେଷ୍ଯତି ସଂଯୁଗେ॥ 8-62-20 (58043) 
ପଶ୍ଯ ହ୍ଯେନଂ ମହାବାହୋ ବିଧୁନ୍ବାନଂ ମହଦ୍ଧନୁଃ।
ଶରାଂଶ୍ଚାଶୀବିଷାକାରାନ୍ବିସୃଜନ୍ତଂ ମହାରଣେ॥ 8-62-21 (58044) 
ଅସୌ ନିବୃତ୍ତୋ ରାଧେଯୋ ଦୃଷ୍ଟ୍ବା ତେ ବାନରଧ୍ବଜମ୍।
ପ୍ରାର୍ଥଯନ୍ସମରଂ ପାର୍ଥ ତ୍ବଯା ସହ ପରନ୍ତପ। 
ବଧାଯ ହ୍ଯାତ୍ମନୋଽଭ୍ଯେତି ପାବକଂ ଶଲଭୋ ଯଥା॥  8-62-22 (58045) 
କର୍ଣମେକାକିନଂ ଦୃଷ୍ଟ୍ବା ଧାର୍ତରାଷ୍ଟ୍ରୋ ରଣାଜିରେ।
ତ୍ବାଂ ଚ ପାର୍ଥାଭିସଂରବ୍ଧଂ କର୍ଣଂ ପ୍ରତି ମହାରଥମ୍॥ 8-62-23 (58046) 
କୃତାଗସଂ ଚ ରାଧେଯଂ ଧର୍ମାତ୍ମନି ଯୁଧିଷ୍ଠିରେ।
ଅତ୍ମାନଂ ଚ କୃତାର୍ଥଂ ଚ ସମୀକ୍ଷ୍ଯ ଭରତର୍ଷଭ॥ 8-62-24 (58047) 
ଅସୌ ଦୁର୍ଯୋଧନଃ କ୍ରୁଦ୍ଧୋ ରଥାନୀକେନ ଭାରତ।
ରିରକ୍ଷିଷୁଃ ସୁସଂବୃତ୍ତୋ ଧାର୍ତରାଷ୍ଟ୍ରୋ ନିବର୍ତତେ॥ 8-62-25 (58048) 
ସର୍ବୈଃ ସହୈଭିର୍ଦୁଷ୍ଟାତ୍ମା ବଧ୍ଯତାଂ ଚ ପ୍ରଯତ୍ନତଃ।
ତ୍ବଯା ଯଶଶ୍ଚ ରାଜ୍ଯଂ ଚ ସୁଖଂ ଚୋତ୍ତମମିଚ୍ଛତା॥ 8-62-26 (58049) 
ଅଦୀନଯୋର୍ବିଶ୍ରୁତଯୋର୍ଯୁବଯୋର୍ଯୋତ୍ସ୍ଯମାନଯୋଃ।
ଦେବାସୁରେ ପାର୍ଥ ମୃଧେ ଦେବଦାନବଯୋରିବ। 
ପଶ୍ଯନ୍ତୁ କୌରବାଃ ସର୍ବେ ତବ ପାର୍ଥ ପରାକ୍ରମମ୍॥  8-62-27 (58050) 
ତ୍ବାଂ ଚ ଦୃଷ୍ଟ୍ବାତିସଂରବ୍ଧଂ କର୍ଣଂ ଚ ଭରତର୍ଷମ୍।
ଅସୌ ଦୁର୍ଯୋଧନଃ କ୍ରୁଦ୍ଧୋ ନୋତ୍ତରଂ ପ୍ରତିପଦ୍ଯତେ॥ 8-62-28 (58051) 
ଆତ୍ମାନଂ ଚ କୃତାତ୍ମାନଂ ସମୀକ୍ଷ୍ଯ ଭରତର୍ଷଭ।
କୃତାଗସଂ ଚ ରାଧେଯଂ ଧର୍ମାତ୍ମନି ଯୁଧିଷ୍ଠିରେ॥ 8-62-29 (58052) 
ପ୍ରତିପଦ୍ଯସ୍ବ କୌନ୍ତେଯ ପ୍ରାପ୍ତକାଲମନନ୍ତରମ୍।
ଆର୍ଯାଂ ଯୁଦ୍ଧେ ମତିଂ କୃତ୍ବା ପ୍ରତ୍ଯେହି ରଥଯୂଥପମ୍॥ 8-62-30 (58053) 
ପଞ୍ଚ ହ୍ଯେତାନି ମୁଖ୍ଯାନି ରଥାନାଂ ରଥସତ୍ତମ।
ଶତାନ୍ଯxxxxxxଜଲିନାଂ ତିନ୍ମତେଜସାମ୍॥ 8-62-31 (58054) 
ପଞ୍ଚ ନାଘxxxxx ଦ୍ବିଗୁଣା ବାଜିନସ୍ତଥା।
ଅଭିସଂହତ୍ଯ କୌନ୍ତେଯ ପଦାତାଃ ପ୍ରଯୁତାନି ଚ॥ 8-62-32 (58055) 
xxxxxxxx ବୀର ବଲଂ ତାମଭିବର୍ତତେ।
ଦ୍ରୋମପୁତ୍ରଂ ପୁରସ୍କୃତ୍ଯ ତଚ୍ଛୀଘ୍ରଂ ସନ୍ନିଷୂଦଯ॥ 8-62-33 (58056) 
ନିକୃତ୍ତ୍ଯୈତଦ୍ରଥାନୀକଂ ବଲିନଂ ଲୋକବିଶ୍ରୁତମ୍।
ସୂତପୁତ୍ରେ ମହେଷ୍ବାସେ ଦର୍ଶଯାତ୍ମାନମାତ୍ମନା॥ 8-62-34 (58057) 
xxxxxxxxxxxxxxxଭରତର୍ଷଭ।
xxxxxxxxxxxxx ପାଞ୍ଚାଲାନଭିଘାବତି।  8-62-35 (58058) 
xxxxxx ହି ପଶ୍ଯାମି ଧୃଷ୍ଟଦ୍ଯୁମ୍ନରର୍ଥ ପ୍ରତି।
xxxxxx ପାଞ୍ଚାଲାନିତି ମନ୍ଯେ ପରନ୍ତପ॥ 8-62-36 (58059) 
ଆଚଚକ୍ଷେ ପ୍ରିଯଂ ପାର୍ଥ ତବେଦଂ ଭରତର୍ଷଭ।
ରାଜାସୌ କୁଶଲୀ ଶ୍ରୀମାନ୍ଧର୍ମପୁତ୍ରୋ ଯୁଧିଷ୍ଠିରଃ॥ 8-62-37 (58060) 
ଅସୌ ଭୀମୋ ମହାବାହୁଃ ସନ୍ନିବୃତ୍ତଶ୍ଚମୂଯୁଖେ।
ବୃତଃ ସୃଞ୍ଜଯ ସୈନ୍ଯେନ ଶୈନେଯେନ ଚ ଭପ୍ତତ॥ 8-62-38 (58061) 
ବଧ୍ଯନ୍ତ ଏତେ ସମରେ କୌରବା ନିଶିତୈଃ ଶରୈଃ।
ଭୀମସେନେନ କୌନ୍ତେଯ ପାଞ୍ଚାଲୈଶ୍ଚ ମହାତ୍ମଭିଃ॥ 8-62-39 (58062) 
ସେନା ହି ଧାର୍ତରାଷ୍ଟ୍ରସ୍ଯ ବିମୁଖା ବ୍ଯଦ୍ରବଦ୍ରଣାତ୍।
ବେଗେନ ଭୀମସେନସ୍ଯ ବିହତା ବିବିଧୈଃ ଶରୈଃ॥ 8-62-40 (58063) 
ବିପନ୍ନସସ୍ଯେବ ମହୀ ରୁଧିରେଣ ସମୁକ୍ଷିତା।
ଭାରତୀ ଭରତଶ୍ରେଷ୍ଠ ସେନା କୃପଣଦର୍ଶନା॥ 8-62-41 (58064) 
ନିବୃତ୍ତଂ ପଶ୍ଯ କୌନ୍ତେଯ ଭୀମସେନଂ ଯୁଧାମ୍ପତିମ୍।
ଆଶୀବିଷମିବ କ୍ରୁଦ୍ଧଂ ତସ୍ମାଦ୍ଦ୍ରବତି ଭାରତି॥ 8-62-42 (58065) 
ପୀତରକ୍ତାସିତସିତାସ୍ତାରାଚନ୍ଦ୍ରାର୍କମଣ୍ଡିତାଃ।
ପତାକା ବିପ୍ରକୀର୍ଯନ୍ତେ ଛତ୍ରାଣ୍ଯେତାନି ଚାର୍ଜୁନ॥ 8-62-43 (58066) 
ସୌବର୍ଣା ରାଜତାଶ୍ଚୈବ ତୈଜସାଶ୍ଚ ପୃଥଗ୍ବିଧାଃ।
କେତବୋଽଭିନିପାତ୍ଯନ୍ତେ ହସ୍ତ୍ଯଶ୍ବଂ ଚ ପ୍ରକୀର୍ଯତେ॥ 8-62-44 (58067) 
ରଥେଭ୍ଯଃ ପ୍ରପତନ୍ତ୍ଯେତେ ରଥିନୋ ବିଗତାସବଃ।
ନାନାବର୍ଣୈର୍ହତା ବାଣୈଃ ପାଞ୍ଚାଲୈରପଲାଯିଭିଃ॥ 8-62-45 (58068) 
ନିର୍ମନୁଷ୍ଯାନ୍ଗଜାନଶ୍ବାନ୍ରଥାଂଶ୍ଚୈବ ଧନଞ୍ଜଯ।
ସମାଦ୍ରବନ୍ତି ପାଞ୍ଚାଲା ଧାର୍ତରାଷ୍ଟ୍ରାଂସ୍ତରସ୍ବିନଃ॥ 8-62-46 (58069) 
ବିମୃଦ୍ରନ୍ତି ନରବ୍ଯାଘ୍ରା ଭୀମସେନବଲାଶ୍ରଯାତ୍।
ବଲଂ ପରେଷାଂ ଦୁର୍ଧର୍ଷଂ ତ୍ଯକ୍ତ୍ବା ପ୍ରାଣାନରିନ୍ଦମ୍॥ 8-62-47 (58070) 
ଏତେ ନର୍ଦିନ୍ତି ପାଞ୍ଚାଲା ଧ୍ମାପଯନ୍ତି ଚ ବାରିଜାନ୍।
ଅଭିଦ୍ରବନ୍ତି ଚ ରଣେ ମୃଦ୍ରନ୍ତଃ ସାଯକୈଃ ପରାନ୍॥ 8-62-48 (58071) 
ପଶ୍ଯ ସ୍ବର୍ଗସ୍ଯ ମାହାତ୍ମ୍ଯଂ ପାଞ୍ଚାଲା ହି ପରାକ୍ରମାତ୍।
ଧାର୍ତରାଷ୍ଟ୍ରାନ୍ବିନିଘ୍ନନ୍ତୋ ବିଶନ୍ତ୍ଯେତେ ରଥୋତ୍ତମାନ୍॥ 8-62-49 (58072) 
[ଶସ୍ତ୍ରମାଚ୍ଛିଦ୍ଯ ଶତ୍ରୂଣାଂ ସାଯୁଧାନାଂ ନିରାଯୁଧାଃ।
ତେନୈବୈତାନମୋଘାସ୍ତ୍ରା ନିଘ୍ନନ୍ତି ଚ ନଦନ୍ତି ଚ॥ 8-62-50 (58073) 
ଶିରାଂସ୍ଯେତାନି ପାତ୍ଯନ୍ତେ ଶତ୍ରୂଣାଂ ବାହବୋଽପି ଚ।
ରଥନାଗହଯା ବୀରା ଯଶସ୍ଯାଃ ସର୍ବ ଏବ ଚ]॥ 8-62-51 (58074) 
ସର୍ବତଶ୍ଚାଭିପନ୍ନୈଷା ଧାର୍ତରାଷ୍ଟ୍ରୀ ମହାଚମୂଃ।
ତ୍ଯକ୍ତ୍ବା ପ୍ରାଣାନ୍ମହେଷ୍ବାସୈଃ ପାଞ୍ଚାଲୈଃ ପରିପାତ୍ଯତେ॥ 8-62-52 (58075) 
ସୁହୃଦଶ୍ଚ ପରାକ୍ରାନ୍ତାଃ କୃପକର୍ଣାଦଯୋ ବିଭୋ।
ନିବାରଣେ ମହେଷ୍ବାସାଃ ପାଞ୍ଚାଲାନାଂ ପରନ୍ତପ॥ 8-62-53 (58076) 
ଅନିବୃତ୍ତାଂଶ୍ଚ ଭୀତାଂସ୍ତାନ୍ଧାର୍ତରାଷ୍ଟ୍ରାନ୍ପରନ୍ତପ।
ଧୃଷ୍ଟଦ୍ଯୁମ୍ନମୁଖା ବୀରା ଘ୍ନନ୍ତି ଶତ୍ରୂନ୍ସହସ୍ରଶଃ॥ 8-62-54 (58077) 
ରଥାଶ୍ଚ ବିବିଧାଃ ସର୍ବେ ନିବୃତ୍ତେ ଭରତର୍ଷଭେ।
ବିବର୍ଣମୁଖଭୂଯିଷ୍ଠା ଧାର୍ତରାଷ୍ଟ୍ରୀ ମହାଚମୂଃ॥ 8-62-55 (58078) 
ପଶ୍ଯ ଭୀମେନ ନାରାଚୈର୍ଭିନ୍ନା ନାଗାଃ ପତନ୍ତ୍ଯମୀ।
ବଜ୍ରିବଜ୍ରହତାନୀବ ଶିଖରାଣି ଧରାଭୃତାମ୍॥ 8-62-56 (58079) 
ଭୀମସେନସ୍ଯ ନିର୍ବିଦ୍ଧା ବାଣୈଃ ସନ୍ନତପର୍ବଭିଃ।
ସ୍ବାନ୍ଯନୀକାନି ମୃଦ୍ଗନ୍ତୋ ଦ୍ରବନ୍ତ୍ଯେତେ ମହାଗଜାଃ॥ 8-62-57 (58080) 
`ଏତେ ଦ୍ରବନ୍ତି କୁରବୋ ଭୀମସେନଭଯାର୍ଦିତାଃ।
ତ୍ଯକ୍ତ୍ବା ରଥାନ୍ଗଜାଂଶ୍ଚୈବ ହଯାଂଶ୍ଚୈବ ସହସ୍ରଶଃ॥ 8-62-58 (58081) 
ହସ୍ତ୍ଯଶ୍ବରଥପତ୍ତୀନାଂ ଦ୍ରବତାଂ ନିଃସ୍ବନଂ ଶୃଣୁ।
ଭୀମସେନସ୍ଯ ନିନଦଂ ଦ୍ରାବଯାନସ୍ଯ କୌରବାନ୍॥ 8-62-59 (58082) 
ଅଭିଜାନାମି ଭୀମସ୍ଯ ସିଂହନାଦଂ ପୁନଃପୁନଃ'।
ନଦତଃ ପାଣ୍ଡବେଯସ୍ଯ ସଙ୍ଗ୍ରାମେ ଜିତକାଶିନଃ॥ 8-62-60 (58083) 
ଏଷ ନୈଷାଦିରଭ୍ଯେତି ଦ୍ବିପମୁଖ୍ଯେନ ପାଣ୍ଡବମ୍।
ବିସୃଜଂସ୍ତୋମରାନ୍କ୍ରୁଦ୍ଧୋ ଦଣ୍ଡପାଣିରିବାନ୍ତକଃ॥ 8-62-61 (58084) 
ତସ୍ଯ ଚୈବ ଭୁଜୌ ଛିନ୍ନୌ ଭୀମସେନେନ ଗର୍ଜତଃ।
ନାଗଶ୍ଚ କ୍ରକରପ୍ରଖ୍ଯୈର୍ନାରାଚୈର୍ଦଶଭିର୍ହତଃ॥ 8-62-62 (58085) 
ହନ୍ତୈତେ ପୁନରାଯାନ୍ତି ନାଗା ହ୍ଯନ୍ଯେ ପ୍ରହାରିଣଃ।
ନୀଲାଞ୍ଜନଚଯପ୍ରଖ୍ଯା ମହାମାତ୍ରୈରଧିଷ୍ଠିତାଃ॥ 8-62-63 (58086) 
ଶକ୍ତିତୋମରସଙ୍ଘତୈର୍ବିନିଘ୍ନନ୍ତୋ ବୃକୋଦରମ୍।
ସପ୍ତସପ୍ତ ଚ ନାଗସ୍ଥା ବୈଜଯନ୍ତ୍ଯଶ୍ଚ ସଧ୍ବଜାଃ। 
ନବତ୍ଯା ନିଶିତୈର୍ବାଣୈଶ୍ଛିନ୍ନାଃ ପାର୍ଥାଗ୍ରଜେନ ତେ॥  8-62-64 (58087) 
ଦଶଭିର୍ଦଶଭିଶ୍ଚୈକୋ ନାରାଚୈର୍ନିହତୋ ଗଜଃ॥  8-62-65 (58088) 
ନ ଚାସୌ ଧାର୍ତରାଷ୍ଟ୍ରାଣାଂ ଶ୍ରୂଯତେ ନିନଦସ୍ତଥା।
ପୁରନ୍ଦରସମେ କ୍ରୁଦ୍ଧେ ନିବୃତ୍ତେ ଭରତର୍ଷଭେ॥ 8-62-66 (58089) 
ଅକ୍ଷୌହିଣ୍ଯସ୍ତଥା ତିସ୍ରୋ ଧାର୍ତରାଷ୍ଟ୍ରସ୍ଯ ସଙ୍ଗତାଃ।
କ୍ରୁଦ୍ଧେନ ଭୀମସେନେନ ନରସିଂହେନ ବାରିତାଃ॥ 8-62-67 (58090) 
ନ ଶକ୍ନୁବନ୍ତି ବୈ ପାର୍ଥଂ ପାର୍ଥିବାଃ ସମୁଦୀକ୍ଷିତୁମ୍।
ମଧ୍ଯନ୍ଦିନଗତଂ ସୂର୍ଯଂ ଯଥା ଦୁର୍ବଲଚକ୍ଷୁଷଃ॥ 8-62-68 (58091) 
ଏତେ ଭୀମସ୍ଯ ସନ୍ତ୍ରସ୍ତାଃ ସିଂହସ୍ଯେବେତରେ ମୃଗାଃ।
ଶରୈଃ ସନ୍ତ୍ରାସିତାଃ ସହ୍ଖ୍ଯେ ନ ଲଭନ୍ତେ ସୁଖଂ କ୍ବଚିତ୍॥ 8-62-69 (58092) 
ରାଧେଯୋ ବହୁଭିଃ ସାର୍ଧମସୌ ଗଚ୍ଛତି ବେଗିତଃ।
ବର୍ଧଯିତ୍ବା ତୁ ଭୀରୁଂ ତଂ ପାର୍ଶ୍ବତୋ ହ୍ଯାନଯଦ୍ଧନୁଃ। 
ତଂ ପାଲଯନ୍ମହାରାଜଂ ଧାର୍ତରାଷ୍ଟ୍ରଂ ବଲାନ୍ବିତଃ॥  8-62-70 (58093) 
ସଞ୍ଜଯ ଉବାଚ। 8-62-71x (4986) 
ଏତଚ୍ଛ୍ରୁତ୍ବା ମହାବାହୁର୍ବାସୁଦେବାଦ୍ଧନଞ୍ଜଯଃ।
ଭୀମସେନେନ ତତ୍କର୍ମ କୃତଂ ଦୃଷ୍ଟ୍ବା ସୁଦୁଷ୍କରମ୍। 
ଅର୍ଜୁନୋ ବ୍ଯଧମଚ୍ଛିଷ୍ଟାନ୍ସଂଶପ୍ତକଗଣାନ୍ବହୂନ୍॥  8-62-71 (58094) 
ତେ ବଧ୍ଯମାନାଃ ପାର୍ଥେନ ସଂଶପ୍ତକଗଣାଃ ପ୍ରଭୋ।
ଶକ୍ରସ୍ଯାତିଥିତାଂ ଗତ୍ବା ବିଶୋକା ହ୍ଯଭବଂସ୍ତଦା॥ 8-62-72 (58095) 
ନାରାଯଣାଂସ୍ତୁ ଗୋପାଲାନ୍ବ୍ଯଧମତ୍ପାଣ୍ଡୁନନ୍ଦନଃ।
ଉତ୍ତମଂ ବେxxxxxପ୍ତାସ୍ଥାଯ ଚଣ୍ଡବାଯୁର୍ଧନାନିବ॥ 8-62-73 (58096) 
ଅନ୍ବକୀର୍ଯନ୍ତ ଭୀତାସ୍ତେ ତତ୍ରତତ୍ରୈବ ଭାରତ।
ଲୁଲିତାଂଶ୍ଚ ତତଃ ଶୂରାନହନତ୍ପୁରୁଷୋତ୍ତମଃ॥ 8-62-74 (58097) 
ପୁନଶ୍ଚ ପୁରୁଷବ୍ଯାଘ୍ରଃ ଶରୈଃ ସନ୍ନତପର୍ବଭିଃ।
ଜଘାନ ଧାର୍ତରାଷ୍ଟ୍ରସ୍ଯ ଚତୁର୍ବିଧବଲାଂ ଚମୂମ୍॥ ॥ 8-62-75 (58098) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଦ୍ବିଷଷ୍ଟିତମୋଽଧ୍ଯାଯଃ॥ 62 ॥

Mahabharata - Karna Parva - Chapter Footnotes

8-62-9 ହସ୍ତିକକ୍ଷ୍ଯାଂ କେତୁମିତି ସମ୍ବନ୍ଧଃ॥ 8-62-19 ଛତ୍ରେଣୋପଲକ୍ଷିତଃ॥ 8-62-34 ଦ୍ରୋଣପୁତ୍ରେ ମହେଷ୍ବାସେ ଇତି କ.ଟ.ପାଠଃ॥ 8-62-62 ଦ୍ବିଷଷ୍ଟିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 063

॥ ଶ୍ରୀଃ ॥

8.63. ଅଧ୍ଯାଯଃ 063 

Mahabharata - Karna Parva - Chapter Topics

ରଣାଯ ରାଜ୍ଞାଂ ଦ୍ବନ୍ଦ୍ବୀଭାବଃ॥ 1 ॥ କର୍ଣେନ ଶିଖଣ୍ଡିପରାଜଯଃ॥ 2 ॥ ଧୃଷ୍ଟଦ୍ଯୁମ୍ନଦୁଃଶାସନଯୋର୍ଯୁଦ୍ଧମ୍॥ 3 ॥

Mahabharata - Karna Parva - Chapter Text

8-63-0 (58099) 
ଧୃତରାଷ୍ଟ୍ର ଉବାଚ। 8-63-0x (4987) 
ନିବୃତ୍ତେ ଭୀମସେନେ ଚ ପାଣ୍ଡବେ ଚ ଯୁଧିଷ୍ଠିରେ।
ବଧ୍ଯମାନେ ବଲେ ଚାପି ମାମକେ ପାଣ୍ଡୁସୃଞ୍ଜଯୈଃ॥ 8-63-1 (58100) 
ଦ୍ରବମାଣେ ବଲୌଘେ ଚ ନିରାକ୍ରନ୍ଦେ ମୁହୁର୍ମୁହୁଃ।
`ଅବଶେଷଂ ନ ପଶ୍ଯାମି ମମ ସୈନ୍ଯେଷୁ ସଞ୍ଜଯ॥ 8-63-2 (58101) 
ଅହୋ ବତ ଦଶାଂ ପ୍ରାପ୍ତୋ ନ ହି ଶକ୍ଷ୍ଯାମି ଜୀବିତୁମ୍।
ଜଯକାଙ୍କ୍ଷୀ କଥଂ ସୂତ ପୁତ୍ରାଣାମନିବର୍ତିନାମ୍॥ 8-63-3 (58102) 
କଥଂ ଜୀବାମି ନିହତାଞ୍ଶ୍ରୁତ୍ବା ଚ ମମ ସୈନିକାନ୍।
ବହୁନାଽଦ୍ଯ କିମୁକ୍ତେନ ଦୈବଂ ତେଷାଂ ପରାଯଣମ୍'॥ 8-63-4 (58103) 
ମାମକାଃ କିମକୁର୍ବନ୍ତ ତନ୍ମମାଚକ୍ଷ୍ବ ସଞ୍ଜଯ॥  8-63-5 (58104) 
ସଞ୍ଜଯ ଉବାଚ। 8-63-6x (4988) 
ଦୃଷ୍ଟ୍ବା ଭୀମଂ ମହାବାହୁଂ ତବ ପୁତ୍ରଃ ପ୍ରତାପବାନ୍।
କ୍ରୋଧରକ୍ତେକ୍ଷଣୋ ରାଜନ୍ଭୀମସେନମଭିଦ୍ରବତ୍॥ 8-63-6 (58105) 
`ତିଷ୍ଠତିଷ୍ଠ ପୃଥାପୁତ୍ର ପଶ୍ଯ ମେଽଦ୍ଯ ପରାକ୍ରମମ୍।
ଅଦ୍ଯ ତ୍ବାଂ ପ୍ରେଷାଯଷ୍ଯାମି ଯମସ୍ଯ ସଦନଂ ପ୍ରାତେ। 
ଇତ୍ଯୁକ୍ତ୍ବା ପ୍ରଯଯୌ କର୍ଣୋ ଯତ୍ର ଭୀମୋ ବ୍ଯବସ୍ଥିତଃ'॥  8-63-7 (58106) 
ତାବକଂ ତୁ ବଲଂ ଦୃଷ୍ଟ୍ବା ଭୀମସେନାତ୍ପରାଙ୍ମୁଖମ୍।
ଯତ୍ନେନ ମହତା କର୍ଣଃ ପର୍ଯବସ୍ଥାପଯଦ୍ବଲୀ॥ 8-63-8 (58107) 
ବ୍ଯବସ୍ଥାପ୍ଯ ମହାବାହୁସ୍ତବ ପୁତ୍ରସ୍ଯ ବାହିନୀମ୍।
ପ୍ରତ୍ଯୁଦ୍ଯଯୌ ତଦା କର୍ଣଃ ପାଣ୍ଡବାନ୍ଯୁଦ୍ଧଦୁର୍ମଦାନ୍॥ 8-63-9 (58108) 
ପ୍ରତ୍ଯୁଦ୍ଯଯୁଶ୍ଚ ରାଧେଯଂ ପାଣ୍ଡବାନାଂ ମହାରଥାଃ।
ଧୁନ୍ବାନାଃ କାର୍ମୁକାଣ୍ଯାଜୌ ବିକ୍ଷିପନ୍ତଶ୍ଚ ସାଯକାନ୍॥ 8-63-10 (58109) 
ଭୀମସେନଃ ଶିନେର୍ନପ୍ତା ଶିଖଣ୍ଡୀ ଜନମେଜଯଃ।
ଧୃଷ୍ଟଦ୍ଯୁମ୍ନଶ୍ଚ ବଲବାନ୍ସର୍ବେ ଚାପି ପ୍ରଭଦ୍ରକାଃ॥ 8-63-11 (58110) 
ପାଞ୍ଚାଲାନାଂ ନରବ୍ଯାଘ୍ରାଃ ସମନ୍ତାତ୍ତ୍ବ ବାହିନୀମ୍।
ଅଭ୍ଯଦ୍ରବନ୍ତ ସଙ୍କ୍ରୁଦ୍ଧାଃ ସମରେ ଜିତକାଶିନଃ॥ 8-63-12 (58111) 
ତଥୈବ ତାବକା ରାଜନ୍ପାଣ୍ଡବାନାମନୀକିନୀମ୍।
ଅଭ୍ଯଦ୍ରବନ୍ତ ତ୍ବରିତା ଜିଘାଂସନ୍ତୋ ମହାରଥାନ୍॥ 8-63-13 (58112) 
ରଥନାଗାଶ୍ବକଲିଲଂ ପତ୍ତିଧ୍ବଜସମାକୁଲମ୍।
ବଭୂବ ପୁରୁଷବ୍ଯାଘ୍ର ସୈନ୍ଯମଦ୍ଭୁତଦର୍ଶନମ୍॥ 8-63-14 (58113) 
ଶିଖଣ୍ଡୀ ତୁ ଯଯୌ କର୍ଣଂ ଧୃଷ୍ଟଦ୍ଯୁମ୍ନଃ ସୁତଂ ତବ।
ଦୁଃଶାସନଂ ମହାରାଜ ମହାସେନଃ ସମଭ୍ଯଯାତ୍॥ 8-63-15 (58114) 
ନକୁଲୋ ବୃଷସେନଂ ତୁ ଚିତ୍ରସେନଂ ଯୁଧିଷ୍ଠିରଃ।
ଉଲୂକଂ ସମରେ ରାଜନ୍ସହଦେବଃ ସମଭ୍ଯଯାତ୍॥ 8-63-16 (58115) 
ସାତ୍ଯକିଃ ଶକୁନିଂ ଚାପି ଦ୍ରୌପଦେଯାଶ୍ଚ କୌରବାନ୍।
ଅର୍ଜୁନଂ ଚ ରଣେ ଯତ୍ତୋ ଦ୍ରୋଣପୁତ୍ରୋ ମହାରଥଃ॥ 8-63-17 (58116) 
ଯୁଧାମନ୍ଯୁଂ ମହେଷ୍ବାସଂ ଗୌତମୋଽଭ୍ଯପତଦ୍ରଣେ।
କୃତବର୍ମା ଚ ବଲବାନୁତ୍ତମୌଜସମାଦ୍ରବତ୍॥ 8-63-18 (58117) 
ଭୀମସେନଃ କୁରୂନ୍ସର୍ବାନ୍ପୁତ୍ରାଂଶ୍ଚ ତବ ମାରିଷ।
ସହାନୀକାନ୍ମହାବାହୁରେକ ଏବ ନ୍ଯବାରଯତ୍॥ 8-63-19 (58118) 
ଶିଖଣ୍ଡୀ ତୁ ତତଃ କର୍ଣଂ ବିଚରନ୍ତମଭୀତବତ୍।
ଭୀଷ୍ମହନ୍ତା ମହାରାଜ ବାରଯାମାସ ପତ୍ରିଭିଃ॥ 8-63-20 (58119) 
ପ୍ରତିରୁଦ୍ଧସ୍ତତଃ କର୍ଣୋ ରୋପାତ୍ପ୍ରସ୍ଫୁରିତାଧରଃ।
ଶିଖଣ୍ଡିନଂ ତ୍ରିଭିର୍ବାଣୈର୍ଭ୍ରୁବୋର୍ମଧ୍ଯେଽଭ୍ଯତାଡଯତ୍॥ 8-63-21 (58120) 
ଧାରଯଂସ୍ତୁ ସ ତାନ୍ବାଣାଞ୍ଶିଖଣ୍ଡୀ ବହ୍ବଶୋଭତ।
ରାଜତଃ ପର୍ବତୋ ଯଦ୍ବତ୍ତ୍ରିଭିଃ ଶୃଙ୍ଗୈଃ ସମନ୍ବିତଃ॥ 8-63-22 (58121) 
ସୋଽତିବିଦ୍ଧୋ ମହେଷ୍ବାସଃ ସୂତପୁତ୍ରେଣ ସଂଯୁଗେ।
କର୍ଣଂ ବିବ୍ଯାଧ ସମରେ ନବତ୍ଯା ନିଶିତୈଃ ଶରୈଃ॥ 8-63-23 (58122) 
ତସ୍ଯ କର୍ଣୋ ହଯାନ୍ହତ୍ବା ସାରଥିଂ ଚ ଶରୈଃ।
ଉନ୍ମମାଥ ଧ୍ବଜଂ ଚାସ୍ଯ କ୍ଷୁରପ୍ରେଣ ମହାରଥଃ॥ 8-63-24 (58123) 
ହତାଶ୍ବାତ୍ତୁ ତତୋ ଯାନାଦବପ୍ଲୁତ୍ଯ ମହାରଥଃ।
ଶକ୍ତିଂ ଚିକ୍ଷେପ କର୍ଣାଯ ସଙ୍କ୍ରୁଦ୍ଧଃ ଶତ୍ରୁତାପନଃ॥ 8-63-25 (58124) 
ତାଂ ଛିତ୍ତ୍ବା ସମରେ କର୍ଣସ୍ତ୍ରିଭିର୍ଭାରତ ସାଯକୈଃ।
ଶିଖଣ୍ଡିନମଥାବିଧ୍ଯନ୍ନବଭିର୍ନିଶିତୈଃ ଶରୈଃ॥ 8-63-26 (58125) 
କର୍ଣଚାପଚ୍ଯୁତାନ୍ବାଣାନ୍ବର୍ଜଯଂସ୍ତୁ ନରୋତ୍ତମଃ।
ଅପଯାତସ୍ତତସ୍ତୂର୍ଣଂ ଶିଖଣ୍ଡୀ ଭୃଶବିକ୍ଷତଃ॥ 8-63-27 (58126) 
ତତଃ କର୍ଣୋ ମହାରାଜ ପାଣ୍ଡୁସୈନ୍ଯାନ୍ଯଶାତଯତ୍।
ତୂଲରାଶିଂ ସମାସାଦ୍ଯ ଯଥା ବାଯୁର୍ମହାବଲଃ॥ 8-63-28 (58127) 
ଧୃଷ୍ଟଦ୍ଯୁମ୍ନୋ ମହାରାଜ ତବ ପୁତ୍ରେଣ ପୀଡିତଃ।
ଦୁଃଶାସନଂ ତ୍ରିଭିର୍ବାଣୈଃ ପ୍ରତ୍ଯବିଧ୍ଯତ୍ସ୍ତନାନ୍ତରେ॥ 8-63-29 (58128) 
ତସ୍ଯ ଦୁଃଶାସନୋ ବାହୁଂ ସବ୍ଯଂ ବିବ୍ଯାଧ ମାରିଷ।
ସ ତେନ ରୁକ୍ମପୁଙ୍ଖେନ ଭଲ୍ଲେନ ନତପର୍ବଣା॥ 8-63-30 (58129) 
ଧୃଷ୍ଟଦ୍ଯୁମ୍ନସ୍ତୁ ନିର୍ବିଦ୍ଧଃ ଶରଂ ଘୋରମମର୍ଷଣଃ।
ଦୁଃଶାସନାଯ ସଙ୍କ୍ରୁଦ୍ଧଃ ପ୍ରେଷଯାମାସ ଭାରତ॥ 8-63-31 (58130) 
ଆପତନ୍ତଂ ମହାବେଗଂ ଧୃଷ୍ଟଦ୍ଯୁମ୍ନସମୀରିତମ୍।
ଶରୈଶ୍ଚିଚ୍ଛେଦ ପୁତ୍ରସ୍ତେ ତ୍ରିଭିରେବ ବିଶାମ୍ପତେ॥ 8-63-32 (58131) 
ଅଥାପରୈଃ ଷୋଡଶଭିର୍ଭଲ୍ଲୈଃ କନକଭୂଷଣୈଃ।
ଧୃଷ୍ଟଦ୍ଯୁମ୍ନଂ ସମାସାଦ୍ଯ ବାହ୍ବୋରୁରସି ଚାର୍ପଯତ୍॥ 8-63-33 (58132) 
ତତଃ ସ ପାର୍ଷତଃ କ୍ରୁଦ୍ଧୋ ଧନୁଶ୍ଚିଚ୍ଛେଦ ମାରିଷ।
କ୍ଷୁରପ୍ରେଣ ସୁତୀକ୍ଷ୍ଣେନ ତତ ଉଚ୍ଚୁକ୍ରୁଶୁର୍ଜନାଃ॥ 8-63-34 (58133) 
ଅଥାନ୍ଯଦ୍ଧନୁରାଦାଯ ପୁତ୍ରସ୍ତେ ପ୍ରହସନ୍ନିବ।
ଧୃଷ୍ଟଦ୍ଯୁମ୍ନଂ ଶରବ୍ରାତୈଃ ସମନ୍ତାତ୍ପର୍ଯବାରଯତ୍॥ 8-63-35 (58134) 
ତବ ପୁତ୍ରସ୍ଯ ତେ ଦୃଷ୍ଟ୍ବା ବିକ୍ରମଂ ସୁମହାତ୍ମନଃ।
ବ୍ଯସ୍ମଯନ୍ତ ରଣେ ଯୋଧାଃ ସିଦ୍ଧାଶ୍ଚାପ୍ସରସସ୍ତଥା॥ 8-63-36 (58135) 
ଧୃଷ୍ଟଦ୍ଯୁମ୍ନଂ ତୁ ପଶ୍ଯାମ ଘଟମାନଂ ମହାବଲମ୍।
ଦୁଃଶାସନେନ ସଂରୁଦ୍ଧଂ ସିଂହେନେବ ମହାଗଜମ୍॥ ॥ 8-63-37 (58136) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ତ୍ରିଷଷ୍ଟିତମୋଽଧ୍ଯାଯଃ॥ 63 ॥






କର୍ଣପର୍ବ - ଅଧ୍ଯାଯ 064

॥ ଶ୍ରୀଃ ॥

8.64. ଅଧ୍ଯାଯଃ 064 

Mahabharata - Karna Parva - Chapter Topics

ସଙ୍କୁଲଯୁଦ୍ଧମ୍॥ 1 ॥

Mahabharata - Karna Parva - Chapter Text

8-64-0 (58137) 
ସଞ୍ଜଯ ଉବାଚ। 8-64-0x (4989) 
ତତଃ ସରଥନାଗାଶ୍ବାଃ ପାଞ୍ଚାଲାଃ ପାଣ୍ଡୁସୃଞ୍ଜଯାଃ।
ସେନାପତିଂ ପରୀପ୍ସନ୍ତୋ ରୁରୁଧୁସ୍ତନଯଂ ତବ॥ 8-64-1 (58138) 
ତତଃ ପ୍ରବବୃତେ ଯୁଦ୍ବଂ ତାବକାନାଂ ପରୈଃ ସହ।
ଘୋରଂ ପ୍ରାଣଭୃତାଂ କାଲେ ଭୀମରୂପଂ ପରନ୍ତପ॥ 8-64-2 (58139) 
ନକୁଲୋ ବୃଷସେନଂ ତୁ ବିଦ୍ଧ୍ବା ପଞ୍ଚଭିରାଯସୈଃ।
ପିତୁଃ ସମୀପେ ତିଷ୍ଠନ୍ତଂ ତ୍ରିଭିରନ୍ତ୍ଯୈରବିଧ୍ଯତ॥ 8-64-3 (58140) 
ନକୁଲଂ ତୁ ତତଃ ଶୂରୋ ବୃଷସେନୋ ହସନ୍ନିବ।
ନାରାଚେନ ସୁତୀକ୍ଷ୍ଣେନ ବିବ୍ଯାଧ ହୃଦଯେ ଭୃଶମ୍'॥ 8-64-4 (58141) 
ସୋଽତିବିଦ୍ଧୋ ବଲବତା ଶତ୍ରୁଣା ଶତ୍ରୁକର୍ଶନ।
ଶତ୍ରୁଂ ବିବ୍ଯାଧ ବିଂଶତ୍ଯା ସୂତଂ ଚୈବାସ୍ଯ ସପ୍ତଭିଃ॥ 8-64-5 (58142) 
ତତଃ ଶରସହସ୍ରେଣ ତାବୁଭୌ ପୁରୁଷର୍ଷଭୌ।
ଅନ୍ଯୋନ୍ଯମାଚ୍ଛାଦଯତାଂ ତବାଭଜ୍ଯତ ବାହିନୀ॥ 8-64-6 (58143) 
ସ ଦୃଷ୍ଟ୍ବା ପ୍ରଦ୍ରୁତାଂ ସେନାଂ ଧାର୍ତରାଷ୍ଟ୍ରସ୍ଯ ସୂତଜଃ।
ନିବାରଯାମାସ ବଲାଦନୁପତ୍ଯ ବିଶାମ୍ପତେ॥ 8-64-7 (58144) 
`ଏତସ୍ମିନ୍ନନ୍ତରେ ଯୁଦ୍ଧଂ କଷ୍ଟମାସୀଦ୍ବିଶାମ୍ପତେ'।
ନିବୃତ୍ତେ ତୁ ତତଃ ସୈନ୍ଯେ ନକୁଲଃ କୌରବାନ୍ଯଯୌ॥ 8-64-8 (58145) 
କର୍ଣପୁତ୍ରସ୍ତୁ ସମରେ ହିତ୍ବା ନକୁଲମେବ ତୁ।
ଜୁଗୋପ ଚକ୍ରଂ ତ୍ବରିତୋ ରାଧେଯସ୍ଯୈବ ମାରିଷ॥ 8-64-9 (58146) 
ଉଲୂକସ୍ତୁ ରଣେ କ୍ରୁଦ୍ଧଃ ସହଦେବେନ ମାରିଷ।
`ନିବାରିତଃ ଶରଶତୈଃ କ୍ରୁଦ୍ଧେନ ରଣମୂର୍ଧନି॥ 8-64-10 (58147) 
ତସ୍ଯାଶ୍ବାଂଶ୍ଚତୁରୋ ହତ୍ବା ସହଦେବଃ ପ୍ରତାପବାନ୍।
ସାରଥିଂ ପ୍ରେଷଯାମାସ ଯମସ୍ଯ ସଦନଂ ପ୍ରତି॥ 8-64-11 (58148) 
ଉଲୂକସ୍ତୁ ତତୋ ଯାନାଦବପ୍ଲୁତ୍ଯ ବିଶାମ୍ପତେ।
ତ୍ରିଗର୍ତାନାଂ ବଲଂ ତୂର୍ଣଂ ଜଗାମ ପିତୃନନ୍ଦନଃ॥ 8-64-12 (58149) 
ସାତ୍ଯକିଃ ଶକୁନିଂ ବିଦ୍ଧ୍ବା ବିଂଶତ୍ଯା ନିଶିତୈଃ ଶରୈଃ।
ଧ୍ବଜଂ ଚିଚ୍ଛେଦ ଭଲ୍ଲେନ ସୌବଲସ୍ଯ ହସନ୍ନିବ॥ 8-64-13 (58150) 
ସୌବଲସ୍ତସ୍ଯ ସମରେ କ୍ରୁଦ୍ଧୋ ରାଜନ୍ପ୍ରତାପବାନ୍।
ବିଦାର୍ଯ କବଚଂ ଭୂଯୋ ଧ୍ବଜଂ ଚିଚ୍ଛେଦ କାଞ୍ଚନମ୍॥ 8-64-14 (58151) 
ତଥୈନଂ ନିଶିତୈର୍ବାଣୈଃ ସାତ୍ଯକିଃ ପ୍ରତ୍ଯବିଧ୍ଯତ।
ସାରଥିଂ ଚ ମହାରାଜ ତ୍ରିଭିରେବ ସମାର୍ପଯତ୍॥ 8-64-15 (58152) 
ଅଥାସ୍ଯ ବାହାଂସ୍ତ୍ବରିତଃ ଶରୈର୍ନିତ୍ଯେ ଯମକ୍ଷଯମ୍।
ତତୋଽବପ୍ଲୁତ୍ଯ ସହସା ଶକୁନିର୍ଭରତର୍ଷଭ॥ 8-64-16 (58153) 
ଆରୁରୋହ ରଥଂ ତୂର୍ଣମୁଲୂକସ୍ଯ ମହାତ୍ମନଃ।
ଅପୋବାହାଥ ଶୀଘ୍ରଂ ସ ଶୈନେଯାଦ୍ଯୁଦ୍ଧଶାଲିନଃ॥ 8-64-17 (58154) 
ସାତ୍ଯକିସ୍ତୁ ରଣ ରାଜଂସ୍ତାବକାନାମନୀକିନୀମ୍।
ଅଭିଦୁଦ୍ରାବ ବେଗେନ ତତୋଽନୀକମଭଜ୍ବତ॥ 8-64-18 (58155) 
ଶୈନେଯଶରସଞ୍ଛନ୍ନଂ ତବ ସୈନ୍ଯଂ ବିଶାମ୍ପତେ।
ଭେଜେ ଦଶା ଦିଶସ୍ତୂର୍ଣଂ ନ୍ଯପତଚ୍ଚ ଗତାସୁବତ୍॥ 8-64-19 (58156) 
ଭୀମସେନଂ ତବ ସୁତୋ ବାରଯାମାସ ସଂଯୁଗେ॥  8-64-20 (58157) 
ତଂ ତୁ ଭୀମୋ ମୁହୂର୍ତେନ ବ୍ଯଶ୍ବସୂତରଥଧ୍ବଜମ୍।
ଚକ୍ରେ ଲୋକେଶ୍ବରଂ ତତ୍ର ତେନାତୁଷ୍ଯନ୍ତ ବୈ ଜନାଃ॥ 8-64-21 (58158) 
ତତୋଽପାଯାନ୍ନୃପସ୍ତସ୍ମାଦ୍ଭୀମସେନଭଯାର୍ଦିତଃ।
କୁରୁସୈନ୍ଯଂ ତତଃ ସର୍ବଂ ଭୀମସେନମୁପାଦ୍ରବତ୍। 
ତତ୍ର ନାଦୋ ମହାନାସୀଦ୍ଧୀମସେନଂ ଜିଘାଂସତାମ୍॥  8-64-22 (58159) 
ଯୁଧାମନ୍ଯୁଃ କୃପଂ ବିଦ୍ଧ୍ବା ଧନୁରସ୍ଯାଶୁ ଚିଚ୍ଛଦେ।
ଅଥାନ୍ଯଦ୍ଧନୁରାଦାଯ କୃପଃ ଶସ୍ତ୍ରଭୃତାଂ ବରଃ। 
ଯୁଧାମନ୍ଯୋର୍ଧ୍ବଜଂ ସୂତଂ ଛତ୍ରଂ ଚାପାତଯତ୍କ୍ଷିତୌ॥  8-64-23 (58160) 
ତତୋଽପାଯାଦ୍ରଥେନୈବ ଯୁଧାମନ୍ଯୁର୍ମହାରଥଃ॥  8-64-24 (58161) 
ଉତ୍ତମୌଜାଶ୍ଚ ହାର୍ଦିକ୍ଯଂ ଭୀମଂ ଭୀମପରାକ୍ରମମ୍।
ଛାଦଯାମାସ ସହସା ମେଘୋ ବୃଷ୍ଟ୍ଯେବ ପର୍ବତମ୍॥ 8-64-25 (58162) 
ତଦ୍ଯୁଦ୍ଧମାସୀତ୍ସୁମହଦ୍ଧୋରରୂପଂ ପରନ୍ତପ।
ତାଦୃଶଂ ନ ମଯା ଯୁଦ୍ଧଂ ଦୃଷ୍ଟପୂର୍ବଂ ବିଶାମ୍ପତେ॥ 8-64-26 (58163) 
କୃତବର୍ମା ତତୋ ରାଜନ୍ନୁତ୍ତମୌଜସମାହବେ।
ହୃଦି ବିବ୍ଯାଧ ସହସା ରଥୋପସ୍ଥ ଉପାବିଶତ୍॥ 8-64-27 (58164) 
ସାରଥିସ୍ତମପୋବାହ ରଥେନ ରଥିନାଂ ବରମ୍।
ତତସ୍ତୁ ସାତ୍ବତୋ ରାଜନ୍ପାଣ୍ଡୁସୈନ୍ଯମଭିଦ୍ରବତ୍॥ 8-64-28 (58165) 
[ଦୁଃଶାସନଃ ସୌବଲଶ୍ଚ ଗଜାନୀକେନ ପାଣ୍ଡବମ୍।
ମହତା ପରିବାର୍ଯୈବ କ୍ଷୁଦ୍ରକୈରଭ୍ଯତାଡଯତ୍॥ 8-64-29 (58166) 
ତତୋ ଭୀମଃ ଶରଶତୈର୍ଦୁର୍ଯୋଧନମମର୍ଷଣମ୍।
ବିମୁଖୀକୃତ୍ଯ ତରସା ଗଜାନୀକମୁପାଦ୍ରବତ୍॥ 8-64-30 (58167) 
ତମାପତନ୍ତଂ ସହସା ଗଜାନୀକଂ ବୃକୋଦରଃ।
ଦୃଷ୍ଟ୍ବୈବ ସୁଭୃଶଂ କ୍ରୁଦ୍ଧୋ ଦିବ୍ଯମସ୍ତ୍ରମୁଦୈରଯତ୍॥ 8-64-31 (58168) 
ଗଜୈର୍ଗଜାନଭ୍ଯହନଦ୍ବଜ୍ରେଣେନ୍ଦ୍ର ଇବାସୁରାନ୍॥  8-64-32 (58169) 
ତତୋଽନ୍ତରିକ୍ଷଂ ବାଣୌଘୈଃ ଶଲଭୈରିବ ପାଦପମ୍।
ଛାଦଯାମାସ ସମରେ ଗଜାନ୍ନିଘ୍ନନ୍ବୃକୋଦରଃ॥ 8-64-33 (58170) 
ତତଃ କୁଞ୍ଜରଯୂଥାନି ସମେତାନି ସହସ୍ରଶଃ।
ବ୍ଯଧମତ୍ତରସା ଭୀମୋ ମେଘସଙ୍ଘାନିବାନିଲଃ॥ 8-64-34 (58171) 
ସୁବର୍ଣଜାଲାପିହିତା ମଣିଜାଲୈଶ୍ଚ କୁଞ୍ଜରାଃ।
ରେଜୁରଭ୍ଯଧିକଂ ସଂଖ୍ଯେ ବିଦ୍ଯୁତ୍ବନ୍ତ ଇବାମ୍ବୁଦାଃ॥ 8-64-35 (58172) 
ତେ ବଧ୍ଯମାନା ଭୀମେନ ଗଜା ରାଜନ୍ବିଦୁଦ୍ରୁବୁଃ।
କେଚିଦ୍ବିଭିନ୍ନହୃଦଯାଃ କୁଞ୍ଜରା ନ୍ଯପତନ୍ଭୁବି॥ 8-64-36 (58173) 
ପତିତୈର୍ନିପତଦ୍ଭିଶ୍ଚ ଗଜୈର୍ହେମବିଭୂଷିତୈଃ।
ଅଶୋଭତ ମହୀ ତତ୍ର ବିଶୀର୍ଣୈରିବ ପର୍ବତୈଃ॥ 8-64-37 (58174) 
ଦୀପ୍ତାଭୈ ରତ୍ନବଦ୍ଭିଶ୍ଚ ପତିତୈର୍ଗଜଯୋଧିଭିଃ।
ରରାଜ ଭୂମିଃ ପତିତୈଃ କ୍ଷୀଣପୁଣ୍ଯୈରିବ ଗ୍ରହୈଃ॥ 8-64-38 (58175) 
ତତୋ ଭିନ୍ନକଟା ନାଗା ଭିନ୍ନକୁମ୍ଭକରାସ୍ତଥା।
ଦୁଦ୍ରୁବୁଃ ଶତଶଃ ସଂଖ୍ଯେ ଭୀମସେନଶରାହତାଃ॥ 8-64-39 (58176) 
କେଚିଦ୍ବମନ୍ତୋ ରୁଧିରଂ ଭଯାର୍ତାଃ ପର୍ବତୋପମାଃ।
ବ୍ଯଦ୍ରବଞ୍ଛରବିଦ୍ଧାଙ୍ଗା ଧାତୁଚିତ୍ରା ଇବାଚଲାଃ॥ 8-64-40 (58177) 
ମହାଭୁଜଗସଙ୍କାଶୌ ଚନ୍ଦନାଗୁରୁରୂଷିତୌ।
ଅପଶ୍ଯଂ ଭୀମସେନସ୍ଯ ଧନୁର୍ବିକ୍ଷିପତୋ ଭୁଜୌ॥ 8-64-41 (58178) 
ତସ୍ଯ ଜ୍ଯାତଲନିର୍ଘୋଷଂ ଶ୍ରୁତ୍ବାଶନିସମସ୍ବନମ୍।
ବିମୁଞ୍ଚନ୍ତଃ ଶକୃନ୍ମୂତ୍ରଂ ଗଜାଃ ପ୍ରାଦୁଦ୍ରୁବୁର୍ଭୃଶମ୍॥ 8-64-42 (58179) 
ଭୀମସେନସ୍ଯ ତତ୍କର୍ମ ରାଜନ୍ନେକସ୍ଯ ଧୀମତଃ।
ନିଘ୍ନତଃ ସର୍ବଭୂତାନି ରୁଦ୍ରସ୍ଯେବ ଚ ନିର୍ବଭୌ॥] ॥  8-64-43 (58180) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଚତୁଃଷଷ୍ଟିତମୋଽଧ୍ଯାଯଃ॥ 64 ॥






କର୍ଣପର୍ବ - ଅଧ୍ଯାଯ 065

॥ ଶ୍ରୀଃ ॥

8.65. ଅଧ୍ଯାଯଃ 065 

Mahabharata - Karna Parva - Chapter Topics

ସଙ୍କୁଲଯୁଦ୍ଧମ୍॥ 1 ॥

Mahabharata - Karna Parva - Chapter Text

8-65-0 (58181) 
ସଞ୍ଜଯ ଉବାଚ। 8-65-0x (4990) 
ତତଃ ଶ୍ବେତାଶ୍ବସଂଯୁକ୍ତେ ନାରାଯଣସମାହିତେ।
ତିଷ୍ଠନ୍ରଥବରେ ଶ୍ରୀମାନର୍ଜୁନଃ ସମପଦ୍ଯତ॥ 8-65-1 (58182) 
ତଦ୍ବଲଂ ନୃପତିଶ୍ରେଷ୍ଠ ତାବକଂ ବିଜଯୋ ରଣେ।
ବ୍ଯକ୍ଷୋଭଯଦୁଦୀର୍ଣାଶ୍ବଂ ମହୋଦଧିମିବାନିଲଃ॥ 8-65-2 (58183) 
ଦୁର୍ଯୋଧନସ୍ତବ ସୁତଃ ପ୍ରମତ୍ତେ ଶ୍ବେତବାହନେ।
ଅଭ୍ଯେତ୍ଯ ସହସା କ୍ରୁଦ୍ଧଃ ସୈନ୍ଯାର୍ଧେନାଭିସଂବୃତଃ॥ 8-65-3 (58184) 
ପର୍ଯବାରଯଦାଯାନ୍ତଂ ଯୁଧିଷ୍ଠିରମମର୍ଷଣମ୍।
କ୍ଷୁରପ୍ରାଣାଂ ତ୍ରିସପ୍ତତ୍ଯା ତତୋଽବିଧ୍ଯତ ପାଣ୍ଡବମ୍॥ 8-65-4 (58185) 
ଅକ୍ରୁଧ୍ଯତ ଭୃଶଂ ତତ୍ର କୁନ୍ତୀପୁତ୍ରୋ ଯୁଧିଷ୍ଠିରଃ।
ସ ଭଲ୍ଲାଂସ୍ତ୍ରିଂଶତସ୍ତୂର୍ଣଂ ତବ ପୁତ୍ରେ ନ୍ଯବେଶଯତ୍॥ 8-65-5 (58186) 
ତତୋ ଧାବନ୍ତ କୌରବ୍ଯା ଜିଘୃକ୍ଷନ୍ତୋ ଯୁଧିଷ୍ଠିରମ୍॥  8-65-6 (58187) 
ଦୁଷ୍ଟଭାବାନ୍ପରାଞ୍ଜ୍ଞାତ୍ବା ସମବେତା ମହାରଥାଃ।
ଆଜଗ୍ମୁସ୍ତଂ ପରୀପ୍ସନ୍ତଃ କୁନ୍ତୀପୁତ୍ରଂ ଯୁଧିଷ୍ଠିରମ୍॥ 8-65-7 (58188) 
`ସଞ୍ଜଯ ଉବାଚ। 8-65-8x (4991) 
ଯୁଧିଷ୍ଠିରଶ୍ଚିତ୍ରସେନଂ ଶରବର୍ଷୈରବାକିରତ୍।
ଚିତ୍ରସେନସ୍ତୁ କୌନ୍ତେଯଂ ସଙ୍କ୍ରୁଦ୍ଧଃ ସମବାରଯତ୍॥ 8-65-8 (58189) 
ମୁହୂର୍ତାଦ୍ବିମୁଖୀକୃତ୍ଯ ଚିତ୍ରସେନଂ ସ ଧର୍ମରାଟ୍।
ତାବକଂ ସୈନ୍ଯମଭ୍ଯଘ୍ନତ୍ସମନ୍ତାନ୍ନିଶିତୈଃ ଶରୈଃ॥ 8-65-9 (58190) 
ତାବକା ହି ମାବାହୋ ଦୁର୍ଯୋଧନପୁରୋଗମାଃ।
ଯୁଧିଷ୍ଠିରଂ ଜିଘୃକ୍ଷନ୍ତଃ ସର୍ବସୈନ୍ଯଂ ସମାକ୍ଷିପନ୍॥ 8-65-10 (58191) 
ଦୃଷ୍ଟପ୍ରଭାବାଂସ୍ତାନ୍ମତ୍ବା ସମବେତାନ୍ମହାରଥାନ୍।
ଆଜଗ୍ମୁଃ ସମ୍ପରୀପ୍ସନ୍ତଃ ପାଣ୍ଡବେଯଂ ଯୁଧିଷ୍ଠିରମ୍'॥ 8-65-11 (58192) 
ନକୁଲଃ ସହଦେବଶ୍ଚ ଧୃଷ୍ଟଦ୍ଯୁମ୍ନଶ୍ଚ ପାର୍ଷତଃ।
ଅକ୍ଷୌହିଣ୍ଯା ପରିବୃତାସ୍ତେଽଭ୍ଯଧାବନ୍ଯୁଧିଷ୍ଠିରମ୍॥ 8-65-12 (58193) 
ଭୀମସେନଶ୍ଚ ନାରାଚୈର୍ମୃଦ୍ରଂସ୍ତବ ମହାରଥାନ୍।
ଅଭ୍ଯଧାବଦଭିପ୍ରେପ୍ସୂ ରାଜାନଂ ଶତ୍ରୁଭିର୍ବୃତମ୍॥ 8-65-13 (58194) 
ତାଂସ୍ତୁ ସର୍ବାନ୍ମହେଷ୍ବାସାନ୍କର୍ଣୋ ବୈକର୍ତନୋ ବୃଷା।
ଶରବର୍ଷେଣ ମହତା ପ୍ରତ୍ଯବାରଯଦାଗତାନ୍॥ 8-65-14 (58195) 
ଶରୌଘାନ୍ବିସୃଜନ୍ତସ୍ତେ ପ୍ରେଯନ୍ତଶ୍ଚ କୁଞ୍ଜରାନ୍।
ନ ଶେକୁର୍ଯତ୍ନବନ୍ତୋଽପି ରାଧେଯଂ ପ୍ରତିବୀକ୍ଷିତୁମ୍॥ 8-65-15 (58196) 
ତାଂଶ୍ଚ ସର୍ବାନ୍ମହେଷ୍ବାସାନ୍ସର୍ବଶସ୍ତ୍ରବିଶାରଦାନ୍।
ମହତା ଶରବର୍ଷେଣ ରାଧେଯଃ ପ୍ରତ୍ଯବାରଯତ୍॥ 8-65-16 (58197) 
ଦୁର୍ଯୋଧନଂ ଚ ବିଂଶତ୍ଯା ନାରାଚାନାଂ କୃତୀ ବଲୀ।
ଅବିଧ୍ଯତ୍ତୂର୍ଣମଭ୍ଯେତ୍ଯ ସହଦେବୋ ମହୀପତିମ୍॥ 8-65-17 (58198) 
ସ ବିଦ୍ଧଃ ସହଦେବେନ ରରାଜ ବଲସନ୍ନିଧୌ।
ପ୍ରଭିନ୍ନ ଇବ ମାତଙ୍ଗୋ ରୁଧିରେଣ ପରିପ୍ଲୁତଃ॥ 8-65-18 (58199) 
ଦୃଷ୍ଟ୍ବା ତବ ସୁତଂ ତତ୍ର ଗାଢବିଦ୍ଧଂ ସୁତେଜନୈଃ।
ଅଭ୍ଯଧାବଦ୍ଦୃଢଂ କ୍ରୁଦ୍ଧୋ ରାଧେଯୋ ରଥିନାଂ ବରଃ॥ 8-65-19 (58200) 
ଦୁର୍ଯୋଧନଂ ତଥା ଦୃଷ୍ଟ୍ବା ଶୀଘ୍ରମସ୍ତ୍ରମୁଦୀର୍ଯ ସଃ।
ଅବଧୀତ୍ପାଣ୍ଡବାନୀକଂ ପାଞ୍ଚାଲାଂଶ୍ଚୈବ ମାରିଷ॥ 8-65-20 (58201) 
ତତୋ ଯୌଧିଷ୍ଠିରଂ ସୈନ୍ଯଂ ବଧ୍ଯମାନଂ ମହାତ୍ମନା।
ସହସା ପ୍ରାଦ୍ରାବଦ୍ରାଜନ୍ମୂତପୁତ୍ରଶରାର୍ଦିତମ୍॥ 8-65-21 (58202) 
ବିବିଧା ବିଶିଖାସ୍ତତ୍ର ସମ୍ପତନ୍ତି ପରସ୍ପରମ୍।
ଭଲ୍ଲାଃ ପୁଙ୍ଖସମାଶ୍ଲିଷ୍ଟାଃ ସୂତପୁତ୍ରଧନୁଶ୍ଚ୍ଯୁତାଃ॥ 8-65-22 (58203) 
ଅନ୍ତରିକ୍ଷେ ଶରୌଘାଣାଂ ପତତାଂ ଚ ପରସ୍ପରମ୍।
ସଙ୍ଘର୍ପେଣ ମହାରାଜ ପାବକଃ ସମଜାଯତ॥ 8-65-23 (58204) 
ତକତୋ ଦଶଦିଶଃ କର୍ଣଃ ଶଲଭୈରିବ ଯାଯିଭିଃ।
ଅଭ୍ଯଘ୍ନଂସ୍ତରସା ରାଜଞ୍ଶରୈଃ ପରଶରୀରଗୈଃ॥ 8-65-24 (58205) 
ରକ୍ତଚନ୍ଦନସନ୍ଦିଗ୍ଧୌ ମଣିହେମବିଭୂଷିତୌ।
ବାହୂ ବ୍ଯତ୍ଯକ୍ଷିପତ୍କର୍ଣଃ ପରମାସ୍ତ୍ରଂ ବିଦର୍ଶଯନ୍॥ 8-65-25 (58206) 
ତତଃ ସର୍ବା ଦିଶୋ ରାଜନ୍ସାଯକୈର୍ବିପ୍ରମୋହଯନ୍।
ଅପୀଡଯଦ୍ଭୃଶଂ କର୍ଣୋ ଧର୍ମରାଜଂ ଯୁଧିଷ୍ଠିରମ୍॥ 8-65-26 (58207) 
ତତଃ କ୍ରୁଦ୍ଧୋ ମହାରାଜ ଧର୍ମପୁତ୍ରୋ ଯୁଧିଷ୍ଠିରଃ।
ନିଶିତୈରିଷୁଭିଃ କର୍ଣଂ ପଞ୍ଚାଶଦ୍ଭିଃ ସମାର୍ପଯତ୍॥ 8-65-27 (58208) 
[ବାଣାନ୍ଧକାରମଭବତ୍ତଦ୍ଯୁଦ୍ଧଂ ଘୋରଦର୍ଶନମ୍।
ହାହାକାରୋ ମହାନାସୀତ୍ତାବକାନାଂ ବିଶାମ୍ପତେ॥ 8-65-28 (58209) 
ବଧ୍ଯମାନେ ତଦା ସୈନ୍ଯେ ଧର୍ମପୁତ୍ରେଣ ମାରିଷ।
ସାଯକୈର୍ବିବିଧୈସ୍ତୀକ୍ଷ୍ଣୈଃ କଙ୍କପତ୍ରୈଃ ଶିଲାଶିତୈଃ। 
ଭଲ୍ଲୈରନେକୈର୍ବିବିଧୈଃ ଶକ୍ତ୍ଯୃଷ୍ଟିମୁସଲୈରପି॥  8-65-29 (58210) 
ଯତ୍ର ଯତ୍ର ସ ଧର୍ମାତ୍ମା ଦୁଷ୍ଟାଂ ଦୃଷ୍ଟିଂ ବ୍ଯସର୍ଜଯତ୍।
ତତ୍ର ତତ୍ର ବ୍ଯଶୀର୍ଯନ୍ତ ତାବକା ଭରତର୍ଷଭ॥ 8-65-30 (58211) 
କର୍ଣୋଽପି ଭୃଶସଙ୍କୁଦ୍ରୋ ଧର୍ମରାଜଂ ଯୁଧିଷ୍ଠିରମ୍।
ନାରାଚୈରର୍ଧଚନ୍ଦ୍ରୈଶ୍ଚ ବତ୍ସଦନ୍ତୈଶ୍ଚ ସଂଯୁଗେ॥ 8-65-31 (58212) 
ଅମର୍ଷୀ କ୍ରୋଧନଶ୍ଚୈବ ରୋଷପ୍ରସ୍ଫୁରିତାନନଃ।
ସାଯକୈରପ୍ରମେଯାତ୍ମା ଯୁଧିଷ୍ଠିରମଭିଦ୍ରବତ୍॥ 8-65-32 (58213) 
ଯୁଧିଷ୍ଠିରଶ୍ଚାପି ସ ତଂ ସ୍ବର୍ଣପୁଙ୍ଖୈଃ ଶିତୈଃ ଶରୈଃ॥]  8-65-33 (58214) 
ପ୍ରହସନ୍ନିବ ତଂ କର୍ଣଃ କଙ୍କପତ୍ରୈଃ ଶିଲାଶିତୈଃ।
ଉରସ୍ଯବିଧ୍ଯଦ୍ରାଜାନଂ କୁନ୍ତୀପୁତ୍ରଂ ଯୁଧିଷ୍ଠିରମ୍॥ 8-65-34 (58215) 
ସ ପୀଡିତୋ ଭୃଶଂ ତେନ ଧର୍ମରାଜୋ ଯୁଧିଷ୍ଠିରଃ।
ଉପବିଶ୍ଯ ରଥୋପସ୍ଥେ ସୂତଂ ଯାହୀତ୍ଯନୋଦଯତ୍॥ 8-65-35 (58216) 
ଅକ୍ରୋଶନ୍ତ ତତଃ ସର୍ବେ ଧାର୍ତରାଷ୍ଟ୍ରାଃ ସରାଜକାଃ।
ଗୃହ୍ଣୀଧ୍ବମିତି ରାଜାନମଭ୍ଯଧାବନ୍ତ ସର୍ବଶଃ॥ 8-65-36 (58217) 
ତତଃ ଶତାଃ ସପ୍ତଦଶ କେକଯାନାଂ ପ୍ରହାରିଣାମ୍।
ପଞ୍ଚାଲୈଃ ସହିତା ରାଜନ୍ଧାର୍ତରାଷ୍ଟ୍ରାନ୍ନ୍ଯବାରଯନ୍॥ 8-65-37 (58218) 
ତସ୍ମିନ୍ସୁତୁମୁଲେ ଯୁଦ୍ଧେ ବର୍ତମାନେ ଜନକ୍ଷଯେ।
ଦୁର୍ଯୋଧନଶ୍ଚ ଭୀମଶ୍ଚ ସମେଯାତାଂ ମହାବଲୌ॥ ॥ 8-65-38 (58219) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ପଞ୍ଚଷଷ୍ଟିତମୋଽଧ୍ଯାଯଃ॥ 65 ॥






କର୍ଣପର୍ବ - ଅଧ୍ଯାଯ 066

॥ ଶ୍ରୀଃ ॥

8.66. ଅଧ୍ଯାଯଃ 066 

Mahabharata - Karna Parva - Chapter Topics

କର୍ଣବାଣପୀଡିତସ୍ଯ ଯୁଧିଷ୍ଠିରସ୍ଯ ବିଶ୍ରମାଯ ସ୍ବଶିବିରପ୍ରବେଶଃ॥ 1 ॥

Mahabharata - Karna Parva - Chapter Text

8-66-0 (58220) 
ସଞ୍ଜଯ ଉବାଚ। 8-66-0x (4992) 
କର୍ଣୋଽପି ଶରଜାଲେନ କେକଯାନାଂ ମହାରଥାନ୍।
ବ୍ଯଧମତ୍ପରମେଷ୍ବାସାନଗ୍ରାନୀକେ ବ୍ଯବସ୍ଥିତାନ୍॥ 8-66-1 (58221) 
ତେଷାଂ ପ୍ରଯତମାନାନାଂ ରାଧେଯସ୍ଯ ନିବାରଣେ।
ରଥାନ୍ପଞ୍ଚଶତାନ୍କର୍ଣଃ ପ୍ରାହିଣୋଦ୍ଯମସାଦନମ୍॥ 8-66-2 (58222) 
ଅବିଷହ୍ଯତମଂ ଦୃଷ୍ଟ୍ବା ରାଧେଯଂ ଯୁଧି ଯୋଧିନଃ।
ଭୀମସେନମୁପାଗଚ୍ଛନ୍କର୍ଣବାଣପ୍ରପୀଡିତାଃ॥ 8-66-3 (58223) 
ରଥାନୀକଂ ବିଦାର୍ଯୈବ ଶରୈ ରାଜନ୍ନନେକଧା।
କର୍ଣ ଏକରଥେନୈବ ଯୁଧିଷ୍ଠିରମୁପାଦ୍ରବତ୍॥ 8-66-4 (58224) 
ସେନାନିବେଶଂ ଗଚ୍ଛନ୍ତଂ ମାର୍ଗଣୈର୍ଭୃଶପୀଡିତମ୍।
ଯମଯୋର୍ମଧ୍ଯଗଂ ବୀରଂ ଶନୈର୍ଯାନ୍ତଂ ବିଚେତସମ୍॥ 8-66-5 (58225) 
ସ ସମାସାଦ୍ଯ ରାଜାନଂ ଦୁର୍ଯୋଧନହିତେପ୍ସଯା।
ସୂତପୁତ୍ରସ୍ତ୍ରିଭିସ୍ତୀକ୍ଷ୍ଣୈର୍ବିବ୍ଯାଧ ପରମେଷୁଭିଃ॥ 8-66-6 (58226) 
ତଥୈବ ରାଜା ରାଧେଯଂ ପ୍ରତ୍ଯବିଧ୍ଯତ୍ସ୍ତନାନ୍ତରେ।
ଶରୈସ୍ତ୍ରିଭିଶ୍ଚ ଯନ୍ତାରଂ ଚତୁର୍ଭିଶ୍ଚତୁରୋ ହଯାନ୍॥ 8-66-7 (58227) 
ଚକ୍ରରକ୍ଷୌ ନୃପସୁତୌ ମାଦ୍ରୀପୁତ୍ରୌ ପରନ୍ତପୌ।
ତାବପ୍ଯଧାବତାଂ କର୍ଣଂ ରାଜାନଂ ମା ବଧୀଦିତି॥ 8-66-8 (58228) 
ତୌ ପୃଥକ୍ଶରବର୍ଷାଭ୍ଯାଂ ରାଧେଯଂ ସମବର୍ଷତାମ୍।
ନକୁଲଃ ସହଦେବଶ୍ଚ ପରମଂ ଯତ୍ନମାସ୍ଥିତୌ॥ 8-66-9 (58229) 
ତଥୈବ ତୌ ପ୍ରତ୍ଯବିଧ୍ଯତ୍ସୂତପୁତ୍ରଃ ପ୍ରତାପବାନ୍।
ଭଲ୍ଲାଭ୍ଯାଂ ଶିତଧାରାଭ୍ଯାଂ ମହାତ୍ମାନାବରିନ୍ଦମୌ॥ 8-66-10 (58230) 
ଦନ୍ତବର୍ଣାଂସ୍ତୁ ରାଧେଯୋ ନିଜଘାନ ମନୋଜବାନ୍।
ଯୁଧିଷ୍ଠିରସ୍ଯ ସଙ୍ଗ୍ରାମେ କାଲବାଲାନ୍ହଯୋତ୍ତମାନ୍॥ 8-66-11 (58231) 
ତତୋଽପରେଣ ଭଲ୍ଲେନ ଶିରସ୍ତ୍ରାଣମପାତଯତ୍।
କୌନ୍ତେଯସ୍ଯ ମହେଷ୍ବାସଃ ପ୍ରହସନ୍ନିବ ସୂତଜଃ॥ 8-66-12 (58232) 
ତଥୈବ ନକୁଲସ୍ଯାପି ହଯାନ୍ହତ୍ବା ମହାରଥଃ।
ତତୋଽପରେଣ ଭଲ୍ଲେନ ଭୃଶଂ ତୀକ୍ଷ୍ଣେନ ଭାରତ। 
ଧନୁଶ୍ଚିଚ୍ଛେଦ ବୀରସ୍ଯ ମାଦ୍ରୀପୁତ୍ରସ୍ଯ ଧୀମତଃ॥  8-66-13 (58233) 
ତୌ ହତାଶ୍ବୌ ହତରଥୌ ପାଣ୍ଡବୌ ଭୃଶବିକ୍ଷତୌ।
ଭ୍ରାତରାବାରୁରୁହତୁଃ ସହଦେବରଥଂ ତଦା॥ 8-66-14 (58234) 
ତୌ ଦୃଷ୍ଟ୍ବା ମାତୁଲସ୍ତତ୍ର ବିରଥୌ ପରବୀରହା।
ଅଭ୍ଯଭାଷତ ରାଧେଯଂ ମଦ୍ରରାଜୋଽନୁକମ୍ପଯା॥ 8-66-15 (58235) 
ମାର୍ଗିତବ୍ଯସ୍ତ୍ବଯା କର୍ଣ କୁନ୍ତୀପୁତ୍ରୋ ଧନଞ୍ଜଯଃ।
ଅତସ୍ତ୍ବଂ ଧର୍ମରାଜେନ କିମର୍ଥମିହ ଯୁଧ୍ଯସେ॥ 8-66-16 (58236) 
[କ୍ଷୀଣଶସ୍ତ୍ରାସ୍ତ୍ରାକବଚଃ କ୍ଷୀଣବାଣୋ ବିବାଣଧିଃ।
ଶ୍ରାନ୍ତସାରଥିବାହଶ୍ଚ ଚ୍ଛନ୍ନୋଽସ୍ତ୍ରୈରରିଭିସ୍ତଥା। 
ପାର୍ଥମାସାଦ୍ଯ ରାଧେଯ ଉପହାସ୍ଯୋ ଭବିଷ୍ଯସି॥]  8-66-17 (58237) 
ତଥାପି କର୍ଣଃ ସଂରବ୍ଧୋ ଯୁଧିଷ୍ଠିରମପୀଡଯତ୍।
ଶରୈସ୍ତୀକ୍ଷ୍ଣୈର୍ମହାବୀର୍ଯୈର୍ମାଦ୍ରୀପୁତ୍ରୌ ଚ ପାଣ୍ଡବୌ॥ 8-66-18 (58238) 
ତତଃ ଶଲ୍ଯଃ ପ୍ରହସ୍ଯେଦଂ କର୍ଣଂ ପୁନରୁବାଚ ହ।
ରଥସ୍ଥମତିସଂରବ୍ଧଂ ଯୁଧିଷ୍ଠିରବଧେ ସ୍ଥିତମ୍॥ 8-66-19 (58239) 
ଯଦର୍ଥଂ ଧାର୍ତରାଷ୍ଟ୍ରେଣ ସତତଂ ମାନିତୋ ଭବାନ୍।
ତଂ ପାର୍ଥ ଜହି ରାଧେଯ କିଂ ତେ ହତ୍ବା ଯୁଧିଷ୍ଠିରମ୍। 
`ହତେ ଯସ୍ମିନ୍ଧ୍ରୁବଂ ପାର୍ଥଃ ସର୍ବାଞ୍ଜେଷ୍ଯତି ନୋ ରଥାନ୍॥  8-66-20 (58240) 
ତସ୍ମିନ୍ହି ଧାର୍ତରାଷ୍ଟ୍ରସ୍ଯ ନିହତେ ତୁ ଧ୍ରୁବୋ ଜଯଃ।
ଧ୍ବଜୋଽସୌ ଦୃଶ୍ଯତେ ତସ୍ଯ ରୋଚମାନୋଂଽଶୁମାନିବ। 
ସାରୋ ହ୍ଯେଷ ମହାବାହୋ କିଂ ତେ ହତ୍ବା ଯୁଧିଷ୍ଠିରମ୍॥'  8-66-21 (58241) 
ଶଙ୍ଖଯୋର୍ଧ୍ମାତଯୋଃ ଶବ୍ଦଃ ସୁମହାନେଷ କୃଷ୍ଣଯୋଃ।
ଶ୍ରୂଯତେ ଚାପଘୋଷଶ୍ଚ ପ୍ରାବୃଷୀବାମ୍ବୁଦସ୍ଯ ହ॥ 8-66-22 (58242) 
ଅସୌ ନିଘ୍ନନ୍ରଥୋଦାରାନର୍ଜୁନଃ ଶରବୃଷ୍ଟିଭିଃ।
ସର୍ବାଂ ଗ୍ରସତି ନଃ ସେନାଂ କର୍ଣ ପଶ୍ଯୈନମାହବେ॥ 8-66-23 (58243) 
ପୃଷ୍ଠରକ୍ଷୌ ଚ ଶୂରସ୍ଯ ଯୁଧାମନ୍ଯୂତ୍ତମୌଜସୌ॥  8-66-24 (58244) 
ଉତ୍ତରଂ ଚାସ୍ଯ ବୈ ଶୂରଶ୍ଚକ୍ରଂ ରକ୍ଷତି ସାଂତ୍ଯକିଃ।
ଧୃଷ୍ଟଦ୍ଯୁମ୍ନସ୍ତଥା ଚାସ୍ଯ ଚକ୍ରଂ ରକ୍ଷତି ଦକ୍ଷିଣମ୍॥ 8-66-25 (58245) 
ଭୀମସେନଶ୍ଚ ବୈ ରାଜ୍ଞା ଧାର୍ତରାଷ୍ଟ୍ରେଣ ଯୁଧ୍ଯତେ।
ଯଥା ନ ହନ୍ଯାତ୍ତଂ ଭୀମଃ ସର୍ବେଷାଂ ନୋଽଦ୍ଯ ପଶ୍ଯତାମ୍। 
କୁରୁ ରାଧେଯ ବୈ ରାଜା ଯଥା ମୁଚ୍ଯେତ ତତ୍ତଥା॥  8-66-26 (58246) 
xxxx ଭୀମସେନେନ ଗ୍ରସ୍ତମାହବଶୋଭିନା।
ଯଦି ନାମାଦ୍ଯ ମୁଚ୍ଯେତ ବିସ୍ମଯଃ ସୁମହାନ୍ଭବେତ୍॥ 8-66-27 (58247) 
ପରିତ୍ରାହ୍ଯେନମଭ୍ଯେତ୍ଯ ସଂଶଯଂ ପରମଂ ଗତମ୍।
କିଂ ନୁ ମାଦ୍ରୀସୁତୌ ହତ୍ବା ରାଜାନଂ ବା ଯୁଧିଷ୍ଠିରମ୍॥ 8-66-28 (58248) 
ଇତି ଶଲ୍ଯବଚଃ ଶ୍ରୁତ୍ବା ରାଧେଯଃ ପୃଥିବୀପତେ।
ଦୃଷ୍ଟ୍ବା ଦୁର୍ଯୋଧନଂ ଚୈବ ଭୀମଗ୍ରସ୍ତଂ ମହାହବେ॥ 8-66-29 (58249) 
ରାଜଗୃଧ୍ନୁର୍ଭୃଶଂ ଚୈବ ଶଲ୍ଯବାକ୍ଯପ୍ରଚୋଦିତଃ।
ଅଜାତଶତ୍ରୁମୁତ୍ସୃଜ୍ଯ ମାଦ୍ରୀପୁତ୍ରୌ ଚ ପାଣ୍ଡବୌ॥ 8-66-30 (58250) 
ତବ ପୁତ୍ରଂ ପରିତ୍ରାତୁମଭ୍ଯଧାବତ ବୀର୍ଯବାନ୍।
ମଦ୍ରରାଜପ୍ରଣୁଦିତୈରଶ୍ବୈରାକାଶଗୈରିବ॥ 8-66-31 (58251) 
ଗତେ କର୍ଣେ ତୁ କୌନ୍ତେଯଃ ପାଣ୍ଡୁପୁତ୍ରୋ ଯୁଧିଷ୍ଠିରଃ।
ଅପାଯାଜ୍ଜବନୈରଶ୍ବୈଃ ସହଦେବସ୍ଯ ମାରିଷ॥ 8-66-32 (58252) 
[ତାଭ୍ଯାଂ ସ ସହିତସ୍ତୂର୍ଣଂ ବ୍ରୀଡନ୍ନିବ ନରେଶ୍ବରଃ]।
ପ୍ରାପ୍ଯ ସେନାନିବେଶଂ ସ୍ବଂ ମାର୍ଗଣୈର୍ଭୃଶବିକ୍ଷତଃ॥ 8-66-33 (58253) 
ଅବତୀର୍ଯ ରଥାତ୍ତୂର୍ଣମାବିଶଚ୍ଛଯନଂ ଶୁଭମ୍।
ଅପେତଶଲ୍ଯୋ ରାଜା ତୁ ହୃଚ୍ଛଲ୍ଯେନାଭିପୀଡିତଃ॥ 8-66-34 (58254) 
ସୋଽବ୍ରବୀଦ୍ଧାତରୌ ରାଜା ମାଦ୍ରୀପୁତ୍ରୌ ମହାରଥୌ।
ଗଚ୍ଛନ୍ତ ତ୍ବରିତୌ ବୀରୌ ଯତ୍ର ଭୀମୋ ବ୍ଯବସ୍ଥିତଃ॥ 8-66-35 (58255) 
`ତତସ୍ତେ ପାଣ୍ଡବାଃ ସର୍ବେ ସମାଭାଷ୍ଯ ପରସ୍ପରମ୍।
ଅନୀକଂ ଭୀମସେନସ୍ଯ ପାଣ୍ଡବାବଭ୍ଯଗଚ୍ଛତାମ୍'। 
ଜୀମୂତ ଇବ ନର୍ଦଂସ୍ତୁ ଯୁଧ୍ଯତେ ସ ବୃକୋଦରଃ॥  8-66-36 (58256) 
ତତୋଽନ୍ଯଂ ରଥମାସ୍ଥାଯ ନକୁଲୋ ରଥପୁଙ୍ଗବଃ।
ସହଦେବଶ୍ଚ ତେଜସ୍ବୀ ଭ୍ରାତରୌ ଶତ୍ରୁକର୍ଶନୌ॥ 8-66-37 (58257) 
ତୁରଗୈରଗ୍ର୍ଯରଂହୋଭିର୍ଯତ୍ର ଭୀମସ୍ତରସ୍ବିନୌ।
ଅନୀକୈଃ ସହିତୌ ତତ୍ର ଭ୍ରାତରୌ ସମବସ୍ଥିତୌ॥ ॥ 8-66-38 (58258) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଷଟ୍ଷଷ୍ଟିତମୋଽଧ୍ଯାଯଃ॥ 66 ॥






କର୍ଣପର୍ବ - ଅଧ୍ଯାଯ 067

॥ ଶ୍ରୀଃ ॥

8.67. ଅଧ୍ଯାଯଃ 067 

Mahabharata - Karna Parva - Chapter Topics

ପାର୍ଥେନାଶ୍ବତ୍ଥାମ୍ନି ପରାଜିତେ କର୍ଣେନ ଭାର୍ଗବାସ୍ତ୍ରପ୍ରଯୋଗାତ୍ପାଣ୍ଡବସେନାପୀଡନମ୍॥ 1 ॥

Mahabharata - Karna Parva - Chapter Text

8-67-0 (58259) 
ସଞ୍ଜଯ ଉବାଚ। 8-67-0x (4993) 
ଦ୍ରୌଣିସ୍ତୁ ରଥବଂଶେନ ମହତା ପରିବାରିତଃ।
ଅପତତ୍ସହସା ରାଜନ୍ଯତ୍ର ପାର୍ଥୋ ବ୍ଯବସ୍ଥିତଃ॥ 8-67-1 (58260) 
ତମାପତନ୍ତଂ ସହସା ଶୂରଃ ଶୌରିସହାଯବାନ୍।
ଦଧାର ସମରେ ପାର୍ଥୋ ବେଲେବ ମକରାଲଯମ୍॥ 8-67-2 (58261) 
ତତଃ କ୍ରୁଦ୍ଧୋ ମହାରାଜ ଦ୍ରୋଣପୁତ୍ରଃ ପ୍ରତାପବାନ୍।
ଅର୍ଜୁନଂ ବାସୁଦେବଂ ଚ ଚ୍ଛାଦଯାମାସ ସାଯକୈଃ॥ 8-67-3 (58262) 
ଅବଚ୍ଛନ୍ନୌ ତତଃ କୃଷ୍ଣୌ ଦୃଷ୍ଟ୍ବା ତତ୍ର ମହାରଥାଃ।
ବିସ୍ମଯଂ ପରମଂ ଗତ୍ବା ପ୍ରୈକ୍ଷନ୍ତ କୁରବସ୍ତଦା॥ 8-67-4 (58263) 
ଅର୍ଜୁନସ୍ତୁ ତତୋ ଦିବ୍ଯମସ୍ତ୍ରଂ ଚକ୍ରେ ହସନ୍ନିବ।
ତଦସ୍ତ୍ରଂ ବାରଯାମାସ ବ୍ରାହ୍ମଣୋ ଯୁଧି ଭାରତ॥ 8-67-5 (58264) 
ଯଦ୍ଯଦ୍ଧି ବ୍ଯାକ୍ଷିପଦ୍ଯୁଦ୍ଧେ ଫଲ୍ଗୁନୋଽସ୍ତ୍ରଂ ଜିଘାଂସଯା।
ତତ୍ତଦସ୍ତ୍ରୈର୍ମହେଷ୍ବାସୋ ଦ୍ରୋଣପୁତ୍ରୋ ଜଘାନ ହ॥ 8-67-6 (58265) 
ଅସ୍ତ୍ରଯୁଦ୍ଧେ ମହାରାଜ ବର୍ତମାନେ ମହାଭଯେ।
ଅପଶ୍ଯାମ ରଣେ ଦ୍ରୌଣିଂ ବ୍ଯାତ୍ତାନନମିବାନ୍ତକମ୍॥ 8-67-7 (58266) 
ସ ଦିଶଃ ପ୍ରଦିଶଶ୍ଚୈବ ଚ୍ଛାଦଯିତ୍ବା ହ୍ଯଜିହ୍ମଗୈଃ।
ବାସୁଦେବଂ ତ୍ରିଭିର୍ବାଣୈରବିଧ୍ଯଦ୍ଦକ୍ଷିଣେ ଭୁଜେ॥ 8-67-8 (58267) 
ତତୋଽର୍ଜୁନୋ ରଥାନ୍ସର୍ବାନ୍ହତ୍ବା ତସ୍ଯ ପଦାନୁଗାନ୍।
ଚକାର ସମରେ ଭୂମିଂ ଶୋଣିତୌଘପରିପ୍ଲୁତାମ୍। 
[ସର୍ବଲୋକବହାଂ ରୌଦ୍ରାଂ ପରଲୋକବହାଂ ନଦୀମ୍]॥  8-67-9 (58268) 
ସରଥା ରଥିନଃ ପେତୁଃ ପାର୍ଥଚାପଚ୍ଯୁତୈଃ ଶରୈଃ॥  8-67-10 (58269) 
[ଦ୍ରୌଣେରପହତାନ୍ସଙ୍ଖେ ଦଦୃଶୁ ସ ଚ ତାଂ ତଥା।
ପ୍ରାବର୍ତଯନ୍ମହାଘୋରାଂ ନଦୀଂ ପରବହାଂ ତଦା॥ 8-67-11 (58270) 
ତଯୋସ୍ତୁ ବ୍ଯାକୁଲେ ଯୁଦ୍ଧେ ଦ୍ରୌଣେଃ ପାର୍ଥସ୍ଯ ଦାରୁଣେ।
ଅମର୍ଯାଦଂ ଯୋଧଯନ୍ତଃ ପର୍ଯଧାବନ୍ତ ପୃଷ୍ଠତଃ॥ 8-67-12 (58271) 
ରଥୈର୍ହତାଶ୍ବସୂତୈଶ୍ଚ ହତାରୋହୈଶ୍ଚ ବାଜିଭିଃ।
ଦ୍ବିରଦୈଶ୍ଚ ହତାରୋହୈର୍ମହାମାତ୍ରୈର୍ହତଦ୍ବିପୈଃ॥ 8-67-13 (58272) 
ପାର୍ଥେନ ସମରେ ରାଜନ୍କୃତୋ ଘୋରୋ ଜନକ୍ଷଯଃ।
ନିହତା ରଥିନଃ ପେତୁଃ ପାର୍ଥଚାପଚ୍ଯୁତୈଃ ଶରୈଃ॥]  8-67-14 (58273) 
ହଯାଶ୍ଚ ପର୍ଯଧାବନ୍ତ ମୁକ୍ତଯୋକ୍ତ୍ରାସ୍ତତସ୍ତତଃ।
ତଦ୍ଦୃଷ୍ଟ୍ବା କର୍ମ ପାର୍ଥସ୍ଯ ଦ୍ରୌଣିରାହବଶୋଭିନଃ॥ 8-67-15 (58274) 
ଅର୍ଜୁନଂ ଜଯତାଂ ଶ୍ରେଷ୍ଠଂ ତ୍ବରିତୋଽଭ୍ଯେତ୍ଯ ବୀର୍ଯବାନ୍।
ବିଧୁନ୍ବାନୋ ମହଚ୍ଚାପଂ କାର୍ତସ୍ବରବିଭୂଷିତମ୍॥ 8-67-16 (58275) 
ଅବାକିରତ୍ତତୋ ଦ୍ରୌମିଃ ସମନ୍ତାନ୍ନିଶିତୈଃ ଶରୈଃ।
ଭୂଯୋଽର୍ଜୁନଂ ମହାରାଜ ଦ୍ରୌଣିରାଯମ୍ଯ ପତ୍ରିଣା॥ 8-67-17 (58276) 
ବକ୍ଷୋଦେଶେ ଭୃଶଂ ପାର୍ଥଂ ତାଡଯାମାସ ନିର୍ଦଯମ୍।
ସୋଽତିବିଦ୍ଧୋ ରଣେ ତେନ ଦ୍ରୋଣପୁତ୍ରେଣ ଭାରତ॥ 8-67-18 (58277) 
ଗାଣ୍ଡୀବଧନ୍ବା ପ୍ରସଭଂ ଶରବର୍ଷୈରୁଦାରଧୀଃ।
ସଞ୍ଛାଦ୍ଯ ସମରେ ଦ୍ରୌଣିଂ ଚିଚ୍ଛେଦାସ୍ଯ ଚ କାର୍ମୁକମ୍॥ 8-67-19 (58278) 
ସ ଚ୍ଛିନ୍ନଧନ୍ବା ପରିଧଂ ବଜ୍ରସ୍ପର୍ଶସମଂ ଯୁଧି।
ଆଦାଯ ଚିକ୍ଷେପ ତଦା ଦ୍ରୋଣପୁତ୍ରଃ କିରୀଟିନେ॥ 8-67-20 (58279) 
ତମାପନ୍ତତଂ ପରିଘଂ ଜାମ୍ବୂନଦପରିଷ୍କୃତମ୍।
ଚିଚ୍ଛେଦ ସହସା ରାଜନ୍ପ୍ରହସନ୍ନିବ ପାଣ୍ଡବଃ॥ 8-67-21 (58280) 
ସ ପପାତ ତଦା ଭୂମୌ ନିକୃତ୍ତଃ ପାର୍ଥସାଯକୈଃ।
ବିକୀର୍ଣଃ ପର୍ବତୋ ରାଜନ୍ଯଥା ବଜ୍ରେଣ ତାଡିତଃ॥ 8-67-22 (58281) 
ତତଃ କ୍ରୁଦ୍ଧୋ ମହାରାଜ ଦ୍ରୋଣପୁତ୍ରୋ ମହାରଥଃ।
ଐନ୍ଦ୍ରେଣ ଚାସ୍ତ୍ରବେଗେନ ବୀଭତ୍ସୁଂ ସମବାକିରତ୍॥ 8-67-23 (58282) 
ତସ୍ଯେନ୍ଦ୍ରଜାଲାବତତଂ ସମୀକ୍ଷ୍ଯ
ପାର୍ଥୋ ରାଜନ୍ଗାଣ୍ଡିବମାଦଦେ ସଃ। 
ଐନ୍ଦ୍ରଂ ଜାଲଂ ପ୍ରତ୍ଯହରତ୍ତରସ୍ବୀ
ବରାସ୍ତ୍ରମାଦାଯ ମହେନ୍ଦ୍ରସୃଷ୍ଟମ୍॥  8-67-24 (58283) 
ବିଦାର୍ଯ ତଜ୍ଜାଲମଥେନ୍ଦ୍ରମୁକ୍ତଂ
ପାର୍ଥସ୍ତତୋ ଦ୍ରୌଣିରଥଂ କ୍ଷଣେନ। 
ପ୍ରଚ୍ଛାଦଯାମାସ ତତୋଽଭ୍ଯୁପେତ୍ଯ
ଦ୍ରୌଣିସ୍ତଦା ପାର୍ଥଶରାଭିଭୂତଃ॥  8-67-25 (58284) 
ବିଗାହ୍ଯ ତାଂ ପାଣ୍ଡବବାଣବୃଷ୍ଟିଂ
ଶରୈଃ ପରଂ ନାମ ତତଃ ପ୍ରକାଶ୍ଯ। 
ଶତେନ କୃଷ୍ଣଂ ସହସାଭ୍ଯବିଦ୍ଧ୍ଯା--
ତ୍ତ୍ରିଭିଃ ଶତୈରର୍ଜୁନଂ କ୍ଷୁଦ୍ରକାଣାମ୍॥  8-67-26 (58285) 
ତତୋଽର୍ଜୁନଃ ସାଯକାନାଂ ଶତେନ
ଗୁରୋଃ ସୁତଂ ମର୍ମସୁ ନିର୍ବିଭେଦ। 
ଅଶ୍ବାଂଶ୍ଚ ସୂତଂ ଚ ତଥା ଧନୁର୍ଜ୍ଯା--
ମବାକିରତ୍ପଶ୍ଯତାଂ ତାବକାନାମ୍॥  8-67-27 (58286) 
ସ ବିଦ୍ଧ୍ବା ମର୍ମସୁ ଦ୍ରୌଣିଂ ପାଣ୍ଡବଃ ପରବୀରହା।
ସାରଥିଂ ଚାସ୍ଯ ଭଲ୍ଲେନ ରଥନୀଡାଦପାତଯତ୍॥ 8-67-28 (58287) 
ସ ସଙ୍ଗୃହ୍ଯ ସ୍ବଯଂ ବାହାନ୍କୃଷ୍ଣୌ ପ୍ରାଚ୍ଛଦଯଚ୍ଛରୈଃ।
ତତ୍ରାଦ୍ଭୁତମପରଶ୍ଯାମ ଦ୍ରୌଣେରାଶୁ ପରାକ୍ରମମ୍॥ 8-67-29 (58288) 
ସଂଯଚ୍ଛଂସ୍ତୁରଗାନ୍ଯଚ୍ଚ ଫଲ୍ଗୁନଂ ଚାପ୍ଯଯୋଧଯତ୍।
ତଦସ୍ଯ ସମରେ ରାଜନ୍ସର୍ବଭୂତାନ୍ଯପୂଜଯନ୍॥ 8-67-30 (58289) 
`ତେନାସ୍ଯ ସମରେ ଯୋଧାସ୍ତୁଷ୍ଟୁବୁଃ ସର୍ବ ଏବ ତେ।
ଯଦା ନିଜଗୃହେ ପାର୍ଥୋ ଦ୍ରୋଣପୁତ୍ରେଣ ଧନ୍ବିନା॥ 8-67-31 (58290) 
ତଦା ପ୍ରହସ୍ଯ ବୀଭସ୍ତୁର୍ଦ୍ରୋଣପୁତ୍ରସ୍ଯ ସଂଯୁଗେ।
କ୍ଷିପ୍ରଂ ରଶ୍ମୀନଥାଶ୍ବାନାଂ କ୍ଷୁରପ୍ରୈଶ୍ଚିଚ୍ଛିଦେ ଜଯଃ॥ 8-67-32 (58291) 
ପ୍ରାଦ୍ରବଂସ୍ତୁରଗାସ୍ତସ୍ଯ ଶରବେଗପ୍ରପୀଡିତାଃ।
ତତୋଽଭୂନ୍ନିନଦୋ ଘୋରସ୍ତବ ସୈନ୍ଯସ୍ଯ ଭାରତ॥ 8-67-33 (58292) 
ପାଣ୍ଡବାସ୍ତୁ ଜଯଂ ଲବ୍ଧ୍ବା ତବ ସୈନ୍ଯଂ ସମାଦ୍ରବନ୍।
ସମନ୍ତାନ୍ନିଶିତାନ୍ବାଣାନ୍ବିମୁଞ୍ଚନ୍ତୋ ଜଯୈଷିଣଃ॥ 8-67-34 (58293) 
ତାବକୀ ଚତୁରଙ୍ଗୈଷା ପାଣ୍ଡବୈସ୍ତୁ ମହାଚମୂଃ।
ପୁନଃପୁନରଥୋ ବୀରୈଃ ପ୍ରଭଗ୍ନା ଜିତକାଶିଭିଃ॥ 8-67-35 (58294) 
ପଶ୍ଯତାଂ ତେ ମହାରାଜ ପୁତ୍ରାଣାଂ ଚିତ୍ରଯୋଧିନାମ୍।
ଶକୁନେଃ ସୌବଲେଯସ୍ଯ କର୍ଣସ୍ଯ ଚ ବିଶାମ୍ପତେ॥ 8-67-36 (58295) 
ବାର୍ଯମାଣା ମହାସେନା ପୁତ୍ରୈସ୍ତବ ଜନେଶ୍ବର।
ନ ଚାତିଷ୍ଠତ ସଙ୍ଗ୍ରାମେ ପୀଡ୍ଯମାନା ସମନ୍ତତଃ॥ 8-67-37 (58296) 
ତତୋ ଯୋଧୈର୍ମହାରାଜ ପଲାଯଦ୍ଭିଃ ସମନ୍ତତଃ।
ଅଭବଦ୍ଯ୍ବାକୁଲଂ ଭୀତଂ ପୁତ୍ରାଣାଂ ତେ ମହଦ୍ବଲମ୍॥ 8-67-38 (58297) 
ତିଷ୍ଠତିଷ୍ଠେତି ସତତଂ ସୂତପୁତ୍ରସ୍ଯ ଜଲ୍ପତଃ।
ନାବତିଷ୍ଠତି ସା ସେନା ବଧ୍ଯମାନା ମହାତ୍ମଭିଃ॥ 8-67-39 (58298) 
ଅଥୋତ୍କ୍ରୁଷ୍ଟଂ ମହାରାଜ ପାଣ୍ଡବୈର୍ଜିତକାଶିଭିଃ।
ଧାର୍ତରାଷ୍ଟ୍ରବଲଂ ଦୃଷ୍ଟ୍ବା ବିଦ୍ରୁତଂ ବୈ ସମନ୍ତତଃ॥ 8-67-40 (58299) 
ତତୋ ଦୁର୍ଯୋଧନଃ କର୍ଣମବ୍ରବୀତ୍ପ୍ରଣଯାଦିବ।
ପଶ୍ଯ କର୍ଣ ମହାସେନାଂ ପାଣ୍ଡବୈରର୍ଦିତାଂ ଭୃଶମ୍॥ 8-67-41 (58300) 
ତ୍ବଯି ତିଷ୍ଠତି ସନ୍ତ୍ରାସାତ୍ସମନ୍ତାତ୍ପ୍ରପଲାଯତେ।
ଏତଜ୍ଜ୍ଞତ୍ବା ମହାବାହୋ କୁରୁ ପ୍ରାପ୍ତମରିନ୍ଦମ॥ 8-67-42 (58301) 
ସହସ୍ରାଣି ଚ ଯୋଧାନାଂ ତ୍ବାମେବ ପୁରୁଷୋତ୍ତମ।
କ୍ରୋଶନ୍ତେ ସମରେ ବୀର ଦ୍ରାବ୍ଯମାଣାନି ପାଣ୍ଡବୈଃ॥ 8-67-43 (58302) 
ସଞ୍ଜଯ ଉବାଚ। 8-67-44x (4994) 
ଏତଚ୍ଛ୍ରୁତ୍ବା ତୁ ରାଧେଯୋ ଦୁର୍ଯୋଧନବଚୋ ମହତ୍।
ମଦ୍ରରାଜମିଦଂ ବାକ୍ଯମବ୍ରବୀତ୍ପ୍ରହସନ୍ନିବ॥ 8-67-44 (58303) 
ପଶ୍ଯ ମେ ଭୁଜଯୋର୍ବୀର୍ଯମସ୍ତ୍ରାଣାଂ ଚ ଜନେଶ୍ବର।
ଅଦ୍ଯ ହନ୍ମି ରଣେ ସର୍ବାନ୍ପାଞ୍ଚାଲାନ୍ପାଣ୍ଡୁଭିଃ ସହ॥ 8-67-45 (58304) 
ବାହଯାଶ୍ବାନ୍ନରବ୍ଯାଘ୍ର ମଦ୍ରାଧିପ ନ ସଂଶଯଃ।
ଏବମୁକ୍ତ୍ବା ମହାରାଜ ସୂତପୁତ୍ରଃ ପ୍ରତାପବାନ୍॥ 8-67-46 (58305) 
ପ୍ରଗୃହ୍ଯ ବିଜଯଂ ବୀରୋ ଧନୁଃଶ୍ରେଷ୍ଠଂ ପୁରାତନମ୍।
ସଜ୍ଯଂ କୃତ୍ବା ମହାରାଜ ସମ୍ମୃଜ୍ଯ ଚ ପୁନଃ ପୁନଃ॥ 8-67-47 (58306) 
ସନ୍ନିବାର୍ଯ ଚ ତାନ୍ଯୋଧାନ୍ସତ୍ଯେନ ଶପଥେନ ଚ।
ପ୍ରାଯୋଜଯଦମେଯାତ୍ମା ଭାର୍ଗବାସ୍ତ୍ରଂ ମହାବଲଃ॥ 8-67-48 (58307) 
ତସ୍ମାଦ୍ରାଜନ୍ସହସ୍ରାଣି ପ୍ରଯୁତାନ୍ଯର୍ବୁଦାନି ଚ।
କୋଟିଶଶ୍ଚ ଶରାସ୍ତୀକ୍ଷ୍ଣା ନିରଗଚ୍ଛନ୍ମହାମୃଧେ॥ 8-67-49 (58308) 
ଜ୍ବଲିତୈସ୍ତୈଃ ଶରୈର୍ଘୋରୈଃ କଙ୍କବର୍ହିଣବାଜିତୈଃ।
ସଞ୍ଚନ୍ନା ପାଣ୍ଡବୀ ସେନା ନ ପ୍ରାଜ୍ଞାଯତ କିଞ୍ଚନ॥ 8-67-50 (58309) 
ହାହାକାରୋ ମହାନାସୀତ୍ପାଣ୍ଡବାନାଂ ବିଶାମ୍ପତେ।
ପୀଡିତାନାଂ ବଲବତା ଭାର୍ଗବାସ୍ତ୍ରେଣ ସଂଯୁଗେ॥ 8-67-51 (58310) 
ନିପତଦ୍ଭିର୍ଗଜୈ ରାଜନ୍ନଶ୍ବୈଶ୍ଚାପି ସହସ୍ରଶଃ।
ରଥୈଶ୍ଚାପି ନରବ୍ଯାଘ୍ର ନରୈଶ୍ଚୈବ ସମନ୍ତତଃ॥ 8-67-52 (58311) 
ପ୍ରାକମ୍ପତ ମହୀ ରାଜନ୍ନିହତୈସ୍ତୈଃ ସମନ୍ତତଃ।
ବ୍ଯାକୁଲଂ ସର୍ବମଭବତ୍ପାଣ୍ଡବାନାଂ ମହଦ୍ବଲମ୍॥ 8-67-53 (58312) 
କର୍ଣସ୍ତ୍ବେକୋ ଯୁଧାଂ ଶ୍ରେଷ୍ଠୋ ବିଧୂମ ଇବ ପାବକଃ।
ଦହଞ୍ଶତ୍ରୂନ୍ନରବ୍ଯାଘ୍ରଃ ଶୁଶୁଭେ ସ ପରନ୍ତପଃ॥ 8-67-54 (58313) 
ତେ ବଧ୍ଯମାନାଃ କର୍ଣେନ ପାଞ୍ଚାଲାଶ୍ଚେଦିଭିଃ ସହ।
ତତ୍ର ତତ୍ର ବ୍ଯମୁହ୍ଯନ୍ତ ବନଦାହେ ଯଥା ଦ୍ବିପାଃ॥ 8-67-55 (58314) 
ଚୁକ୍ରୁଶୁଶ୍ଚ ନରବ୍ଯାଘ୍ର ଯଥାପ୍ରାଣଂ ନରୋତ୍ତମାଃ।
ତେଷାଂ ତୁ କ୍ରୋଶତାଂ ଦୀନଂ ଭୀତାନାଂ ରଣମୂର୍ଧନି॥ 8-67-56 (58315) 
ଧାବତାଂ ଚ ତତୋ ରାଜଂସ୍ତ୍ରସ୍ତାନାଂ ଚ ସମନ୍ତତଃ।
ଆର୍ତନାଦୋ ବଭୂବାତ୍ର ଭୂତାନାମିବ ସମ୍ପ୍ଲୁବେ॥ 8-67-57 (58316) 
ବଧ୍ଯମାନାଂସ୍ତୁ ତାନ୍ଦୃଷ୍ଟ୍ବା ସୂତପୁତ୍ରେଣ ମାରିଷ॥
ବିତ୍ରେସୁଃ ସର୍ବଭୂତାନି ତିର୍ଯଗ୍ଯୋନିଗତାନ୍ଯପି॥ 8-67-58 (58317) 
ତେ ବଧ୍ଯମାତାଃ ସମରେ ସୂତପୁତ୍ରେଣ ସୃଞ୍ଜଯାଃ।
ଅର୍ଜୁନଂ ବାସୁଦେବଂ ଚ କ୍ରୋଶନ୍ତି ଚ ମୁହୁର୍ମୁହୁଃ। 
ପ୍ରେତରାଜପୁରେ ଯଦ୍ବତ୍ପ୍ରେତରାଜଂ ବିଚେତସଃ॥  8-67-59 (58318) 
ଶ୍ରୁତ୍ବା ତୁ ନିନଦଂ ତେଷାଂ ବଧ୍ଯତାଂ କର୍ଣସାଯକୈଃ।
ଅଥାବ୍ରବୀଦ୍ବାସୁଦେବଂ କୁନ୍ତୀପୁତ୍ରୋ ଧନ଼ଞ୍ଜଯଃ। 
ଭାର୍ଗବାସ୍ତ୍ରଂ ମହାଘୋରଂ ଦୃଷ୍ଟ୍ବା ତତ୍ର ସମୀରିତମ୍॥  8-67-60 (58319) 
ପଶ୍ଯ କୃଷ୍ଣ ମହାବାହୋ ଭାର୍ଗବାସ୍ତ୍ରସ୍ଯ ବିକ୍ରମମ୍।
ନୈତଦସ୍ତ୍ରଂ ହି ସମରେ ଶକ୍ଯଂ ହନ୍ତୁଂ କଥଞ୍ଚନ॥ 8-67-61 (58320) 
ସୂତପୁତ୍ରଂ ଚ ସଂରବ୍ଧଂ ପଶ୍ଯ କୃଷ୍ଣ ମହାରଣେ।
ଅନ୍ତକପ୍ରତିମଂ ବୀର୍ଯେ କୁର୍ବାଣଂ କର୍ମ ଦାରୁଣମ୍॥ 8-67-62 (58321) 
ଅଭୀକ୍ଷ୍ଣଂ ଚୋଦଯନ୍ନଶ୍ବାନ୍ପ୍ରେକ୍ଷତେ ମାଂ ମୁହୁର୍ମୁହୁଃ।
ନଚ ଶକ୍ଷ୍ଯାମି କର୍ଣସ୍ଯ ସଂଯୁଗେଽହଂ ପଲାଯିତୁମ୍॥ 8-67-63 (58322) 
ଜୀବନ୍ପ୍ରାପ୍ନୋତି ପୁରୁଷଃ ସଙ୍ଖ୍ଯେ ଜଯପରାଜଯୌ।
ମୃତସ୍ଯ ତୁ ହୃପୀକେଶ ଭଙ୍ଗ ଏବ କୁତୋ ଜଯଃ॥ 8-67-64 (58323) 
ଏଷ କର୍ଣୋ ରଣେ ଭାତି ମଧ୍ଯାହ୍ନ ଇବ ଭାସ୍କରଃ।
ନିବର୍ତଯ ରଥଂ କୃଷ୍ଣ ଜୀବନ୍ଭଦ୍ରାଣି ପଶ୍ଯତି॥ ॥ 8-67-65 (58324) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦ୍ବଶଦିବସଯୁଦ୍ଧେ ସପ୍ତଷଷ୍ଟିତମୋଽଧ୍ଯାଯଃ॥ 67 ॥






କର୍ଣପର୍ବ - ଅଧ୍ଯାଯ 068

॥ ଶ୍ରୀଃ ॥

8.68. ଅଧ୍ଯାଯଃ 068 

Mahabharata - Karna Parva - Chapter Topics

କର୍ଣବାଣବ୍ଯଥାପନୋଦନାଯ ଯୁଧିଷ୍ଠିରଂ ଶିବିରଗତଂ ବିଜ୍ଞାଯ ଶତ୍ରୁନିଗ୍ରହେ ଭୀମନିଯୋଜନପୂର୍ବକମର୍ଜୁନେନ ସହ ଶ୍ରୀକୃଷ୍ଣସ୍ଯ ତତ୍ସମୀପଂ ପ୍ରତି ଗମନମ୍॥ 1 ॥

Mahabharata - Karna Parva - Chapter Text

8-68-0 (58325) 
ସଞ୍ଜଯ ଉବାଚ। 8-68-0x (4995) 
ତତୋ ଜନାର୍ଦନଃ ଶ୍ରୁତ୍ବା ତସ୍ଯ ବାକ୍ଯଂ ବିଶାମ୍ପତେ।
ରଥେନାପଯଯୌ କ୍ଷିପ୍ରଂ ସଙ୍ଗ୍ରାମାଦିତି ଭାରତ॥ 8-68-1 (58326) 
ପ୍ରତ୍ଯନୀକମବସ୍ଥାପ୍ଯ ଭୀମଂ ଭୀମପରାକ୍ରମମ୍।
ଅଲଂ ବିଷହିତୁଂ ହ୍ଯେଷ କୁରୂଣାଂ ସମ୍ପ୍ରପଶ୍ଯତାମ୍॥ 8-68-2 (58327) 
କର୍ଣଂ ଚ ସମରେ ରାଜନ୍ଗ୍ରାହଯିଷ୍ଯଞ୍ଶ୍ରମଂ ପ୍ରତି।
ବିଶ୍ବମାର୍ଥଂ ଚ କୌରବ୍ଯ ପାର୍ଥସ୍ଯ ଚ ମହାତ୍ମନଃ। 
ଅପଯାତୋ ରଣାଦ୍ବୀରୋ ରାଜାନଂ ଦ୍ରଷ୍ଟୁମେବ ଚ॥  8-68-3 (58328) 
ଅର୍ଜୁନଂ ଚାବ୍ରବୀତ୍କୃଷ୍ଣୋ ଭୃଶଂ ରାଜା ପରିକ୍ଷତଃ।
ତମାଶ୍ବାସ୍ଯ କୁରୁଶ୍ରେଷ୍ଠ ତତଃ କର୍ଣଂ ହନିଷ୍ଯସି॥ 8-68-4 (58329) 
ତତୋ ଧନଞ୍ଜଯଃ ଶ୍ରୁତ୍ବା ରାଜାନଂ ଶଲ୍ଯପୀଡିତମ୍।
ଯାହିଯାହିତି ବହୁଶୋ ବାସୁଦେବମଚୋଦଯତ୍। 
ରାଜାନଂ ପ୍ରତି ବାର୍ଷ୍ଣେଯ ଦୂଯତେ ମେ ଦୃଢଂ ମନଃ॥  8-68-5 (58330) 
ସ ଚୋଦ୍ଯମାନଃ ପାର୍ଥେନ କେଶିଘ୍ନୋ ବୃଷ୍ଣିନନ୍ଦନଃ।
ରଥେନାପଯଯୌ କ୍ଷିପ୍ରଂ ସଙ୍ଗ୍ରାମାଦ୍ଧୋରଦର୍ଶନାତ୍॥ 8-68-6 (58331) 
ଗଚ୍ଛନ୍ନେବ ତୁ କୌନ୍ତେଯୋ ଧର୍ମରାଜଦିଦୃକ୍ଷଯା।
ସୈନ୍ଯମାଲୋକଯାମାସ ନାପଶ୍ଯତ୍ତତ୍ର ଚାଗ୍ରଜମ୍॥ 8-68-7 (58332) 
ଯୁଦ୍ଧଂ କୃତ୍ବା ତୁ କୌନ୍ତେଯୋ ଦ୍ରୋଣପୁତ୍ରେଣ ଭାରତ।
ଦୁଃସହଂ ବଜ୍ରିଣା ସଙ୍ଖ୍ଯେ ପରାଜିତ୍ଯ ଗୁରୋଃ ସୁତମ୍॥ 8-68-8 (58333) 
ଦ୍ରୌଣିଂ ପରାଜିତ୍ଯ ତତୋଗ୍ରଧନ୍ବା
କୃତ୍ବା ମହଦ୍ଦୁଷ୍କରଂ ଶୂରକର୍ମ। 
ଆଲୋକଯାମାସ ତତଃ ସ୍ବସୈନ୍ଯଂ
ଧନଞ୍ଜଯଃ ଶତ୍ରୁଭିରପ୍ରଧୃଷ୍ଯଃ॥  8-68-9 (58334) 
ସଂଯୁଧ୍ଯମାନାନ୍ପୃତନାମୁଖସ୍ଥା--
ଞ୍ଶୂରଃ ଶୂରାନ୍ହର୍ଷଯନ୍ସବ୍ଯସାଚୀ। 
ପୂର୍ବାପଦାନୈଃ ପ୍ରଥିତୈଃ ପ୍ରଶଂସ--
ନ୍ସ୍ଥିତାଂଶ୍ଚକାରାତ୍ମରଥାନନୀକେ॥  8-68-10 (58335) 
ଅପଶ୍ଯମାନସ୍ତୁ କିରୀଟମାଲୀ
ଯୁଧିଷ୍ଠିରଂ ଭ୍ରାତରମାଜମୀଢମ୍। 
ଉବାଚ ଭୀମଂ ତରସାଭ୍ଯୁପେତ୍ଯ
ରାଜ୍ଞଃ ପ୍ରବୃତ୍ତିସ୍ତ୍ବିହ କୁତ୍ର ଚେତି॥  8-68-11 (58336) 
ଭୀମସେନ ଉବାଚ। 8-68-12x (4996) 
ଅପଯାତ ଇତୋ ରାଜା ଧର୍ମପୁତ୍ରୋ ଯୁଧିଷ୍ଠିରଃ।
କର୍ଣବାଣାଭିତପ୍ତାଙ୍ଗୋ ଯଦି ଜୀବେତ୍କଥଞ୍ଚନ॥ 8-68-12 (58337) 
ଅର୍ଜୁନ ଉବାଚ। 8-68-13x (4997) 
ତସ୍ମାଦ୍ଭବାଞ୍ଶୀଘ୍ରମିତଃ ପ୍ରଯାତୁ
ଜ୍ଞାତୁଂ ପ୍ରବୃତ୍ତିଂ ପୁରୁଷର୍ଷଭସ୍ଯ। 
ନୂନଂ ସ ବିଦ୍ଧୋଽତିଭୃଶଂ ପୃଷତ୍କୈଃ
କର୍ଣେନ ରାଜା ଶିବିରଂ ଗତୋଽସୌ॥  8-68-13 (58338) 
ଯଃ ସମ୍ପ୍ରହାରୈର୍ଯୁଧି ସମ୍ପ୍ରବୃତ୍ତେ
ଦ୍ରୋଣେନ ବିଦ୍ଧୋଽତିଭୃଶଂ ତରସ୍ବୀ। 
ତସ୍ଥୌ ସ ତତ୍ରାପି ଜଯପ୍ରତୀକ୍ଷୋ
ଦ୍ରୋଣେନ ଯାବନ୍ନ ହତଃ କିଲାସୀତ୍॥  8-68-14 (58339) 
ସ ସଂଶଯଂ ଗମିତଃ ପାଣ୍ଡବାଗ୍ର୍ଯଃ
ସଙ୍ଖ୍ଯେଽଦ୍ଯ କର୍ଣେନ ମହାନୁଭାବଃ। 
ଜ୍ଞାତୁଂ ପ୍ରଯାହ୍ଯାଶୁ ତମଦ୍ଯ ଭୀମ
ସ୍ଥାସ୍ଯାମ୍ଯହଂ ଶତ୍ରୁଗଣାନ୍ନିରୁଧ୍ଯ॥  8-68-15 (58340) 
ଭୀମସେନ ଉବାଚ। 8-68-16x (4998) 
ତ୍ବମେବ ଜାନୀହି ମହାନୁଭାବ
ରାଜ୍ଞଃ ପ୍ରବୃତ୍ତିଂ ଭରତର୍ଷଭସ୍ଯ। 
ଅହଂ ହି ଯଦ୍ଯର୍ଜୁନ ଯାମ୍ଯମିତ୍ରା
ବଦନ୍ତି ମାଂ ଭୀତ ଇତି ପ୍ରବୀରାଃ॥  8-68-16 (58341) 
ତତୋଽବ୍ରବୀଦର୍ଜୁନୋ ଭୀମସେନଂ
ସଂଶପ୍ତକାଃ ପ୍ରତ୍ଯନୀକସ୍ଥିତା ମେ। 
ଏତାନହତ୍ବାଦ୍ଯ ମଯା ନ ଶକ୍ଯ--
ମିତୋପଯାତୁଂ ରିପୁସଙ୍ଖମଧ୍ଯାତ୍॥  8-68-17 (58342) 
ଅଥାବ୍ରବୀଦର୍ଜୁନଂ ଭୀମସେନଃ
ସ୍ବବୀର୍ଯମାସାଦ୍ଯ କୁରୁପ୍ରବୀର। 
ସଂଶପ୍ତକାନ୍ପ୍ରତିଯୋତ୍ସ୍ଯାମି ସଙ୍ଖ୍ଯେ
ସର୍ବାନହଂ ଯାହି ଧନଞ୍ଜଯ ତ୍ବମ୍॥  8-68-18 (58343) 
ତଦ୍ଭୀମସେନସ୍ଯ ବଚୋ ନିଶମ୍ଯ
ଧନଞ୍ଜଯୋ ଭ୍ରାତୁରମିତ୍ରମଧ୍ଯେ। 
ଦ୍ରଷ୍ଟୁଂ କୁରୁଶ୍ରେଷ୍ଠମଭିପ୍ରଯାସ୍ଯ--
ନ୍ପ୍ରୋବାଚ ବୃଷ୍ଣିପ୍ରବରଂ ତଦାନୀମ୍॥  8-68-19 (58344) 
ଅର୍ଜୁନ ଉବାଚ। 8-68-20x (4999) 
`ରାଜାନଂ ପ୍ରତି ବାର୍ଷ୍ଣେଯ ଦୂଯତେ ମେ ଦୃଢଂ ମନଃ'।
ଚୋଦଯାଶ୍ବାନ୍ହୃଷୀକେଶ ବିହାଯୈତଦ୍ବଲାର୍ଣବମ୍। 
ଅଜାତଶତ୍ରୁଂ ରାଜାନଂ ଦ୍ରଷ୍ଟୁମିଚ୍ଛାମି କେଶବ॥  8-68-20 (58345) 
ସଞ୍ଜଯ ଉବାଚ। 8-68-21x (5000) 
`ତଂ ରଥ ଚୋଦଯାମାସ ବୀଭତ୍ସୋର୍ବଚନାଦ୍ଧରିଃ'॥  8-68-21 (58346) 
ତତୋ ହଯାନ୍ସର୍ବଦାଶାର୍ହମୁଖ୍ଯଃ
ପ୍ରଚୋଦଯନ୍ଭୀମମୁବାଚ ଚେଦମ୍। 
ନୈତଚ୍ଚିତ୍ରଂ ତବ କର୍ମାଦ୍ଯ ଭୀମ
ଯାସ୍ଯାବହେ ଜହି ପାର୍ଥାରିସଙ୍ଘାନ୍॥  8-68-22 (58347) 
ତତୋ ଯଯୌ ହୃଷୀକେଶୋ ଯତ୍ର ରାଜା ଯୁଧିଷ୍ଠିରଃ।
ଶୀଘ୍ରାଚ୍ଛୀଘ୍ରତରୋ ରାଜନ୍ବାଜିଭିର୍ଗରୁଡୋପମୈଃ॥ 8-68-23 (58348) 
ପ୍ରତ୍ଯନୀକେ ତ୍ବବସ୍ଥାପ୍ଯ ଭୀମସେନମରିନ୍ଦମମ୍।
ସନ୍ଦିଶ୍ଯ ଚୈନଂ ରାଜେନ୍ଦ୍ର ଯୁଦ୍ଧଂ ପ୍ରତି ବୃକୋଦରମ୍॥ 8-68-24 (58349) 
ତତସ୍ତୁ ଗତ୍ବା ପୁରୁଷପ୍ରବୀରୌ
ରାଜାନମାସାଦ୍ଯ ଶଯାନମେକମ୍। 
ରଥାଦୁଭୌ ପ୍ରତ୍ଯବରୁହ୍ଯ ତସ୍ମା--
ଦ୍ବବନ୍ଦତୁର୍ଧର୍ମରାଜସ୍ଯ ପାଦୌ॥  8-68-25 (58350) 
`ଇତ୍ଯେବମୁପସଙ୍ଗୃହ୍ଯ ଉଭୌ ତୁ ପାଞ୍ଜଲୀ ସ୍ଥିତୌ।
ଶସ୍ତ୍ରକ୍ଷତୌ ମହାରାଜ ରୁଧିରେଣ ସମୁକ୍ଷିତୌ। 
ନିହତ୍ଯ ବାହିନୀଂ ତୁଭ୍ଯମପଯାତୌ ରଣାଜିରାତ୍'॥  8-68-26 (58351) 
ତଂ ଦୃଷ୍ଟ୍ବା ପୁରୁଷବ୍ଯାଘ୍ରଂ କ୍ଷେମିଣଂ ପୁରୁଷର୍ଷଭମ୍।
ମୁଦାଭ୍ଯନନ୍ଦତାଂ କୃଷ୍ଣାବଶ୍ବିନାବିବ ବାସବମ୍॥ 8-68-27 (58352) 
ତାବଭ୍ଯନନ୍ଦଦ୍ରାଜାପି ବିବସ୍ବାନଶ୍ବିନାବିବ।
ହତେ ମହାସୁରେ ଜମ୍ଭେ ଶକ୍ରବିଷ୍ଣୂ ଯଥା ଗୁରୁଃ॥ 8-68-28 (58353) 
ମନ୍ଯମାନୋ ହତଂ କର୍ଣଂ ପ୍ରୀତଃ ପରପୁରଞ୍ଜଯଃ।
`ସ ଭୂତ୍ବା ପୁରୁଷବ୍ଯାଘ୍ରୋ ରାଜା ତତ୍ର ଯୁଧିଷ୍ଠିରଃ'। 
ହର୍ଷଗଦ୍ଗଦଯା ବାଚା ପ୍ରୀତଃ ପ୍ରାହ ପରନ୍ତପଃ॥ ॥  8-68-29 (58354) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଅଷ୍ଟଷଷ୍ଟିତମୋଽଧ୍ଯାଯଃ॥ 68 ॥

Mahabharata - Karna Parva - Chapter Footnotes

8-68-9 ତତୋଗ୍ରଧନ୍ବା ବିସ୍ତାରିତୋଗ୍ରଚାପଃ॥ 8-68-11 ଉବାଚ ତଂ ପପ୍ରଚ୍ଛ॥ 8-68-24 ପ୍ରତ୍ଯନୀକେ ଶତ୍ରୁସୈନ୍ଯରାମୀପେ॥ 8-68-68 ଅଷ୍ଟଷଷ୍ଟିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 069

॥ ଶ୍ରୀଃ ॥

8.69. ଅଧ୍ଯାଯଃ 069 

Mahabharata - Karna Parva - Chapter Topics

ଯୁଧିଷ୍ଠିରେଣ କର୍ଣଶରବିକ୍ଷତସ୍ଯାତ୍ମନୋ ଦିଦୃକ୍ଷଯା ସ୍ବଶିବିରମୁପାଗତୌ କୃଷ୍ଣାର୍ଜୁନୌ ଦୃଷ୍ଟ୍ବା ପାର୍ଥେନ ରାଧେଯସ୍ଯ ବଧଭ୍ରମେଣ ପାର୍ଥସ୍ଯ ପ୍ରଶଂସନମ୍॥ 1 ॥

Mahabharata - Karna Parva - Chapter Text

8-69-0 (58355) 
ସଞ୍ଜଯ ଉବାଚ। 8-69-0x (5001) 
[ଅଥୋପଯାତୌ ପୃଥୁଲୋହିତାକ୍ଷୌ
ଶରାଚିତାଙ୍ଗୌ ରୁଧିରପ୍ରଦିଗ୍ଧୌ। 
ସମୀକ୍ଷ୍ଯ ସେନାଗ୍ରନରପ୍ରବୀରୌ
ଯୁଧିଷ୍ଠିରୋ ବାକ୍ଯମିଦଂ ବଭାଷେ॥]  8-69-1 (58356) 
ତତୋ ଯୁଧିଷ୍ଠିରୋ ଦୃଷ୍ଟ୍ବା ସହିତୌ କେଶବାର୍ଜୁନୌ।
ହତମାଧିରଥିଂ ମେନେ ସଙ୍ଖ୍ଯେ ଗାଣ୍ଡୀବଧନ୍ବନା॥ 8-69-2 (58357) 
ତାବଭ୍ଯନନ୍ଦତ୍କୌନ୍ତେଯଃ ସାମ୍ନା ପରମବଲ୍ଗୁନା।
ସ୍ମିତପୂର୍ବମମିତ୍ରଘ୍ନ ପୂଜଯନ୍ଭରତର୍ପଭ॥ 8-69-3 (58358) 
ଯୁଧିଷ୍ଠିର ଉବାଚ। 8-69-4x (5002) 
ସ୍ବାଗତଂ ଦେବକୀପୁତ୍ର ସ୍ବାଗତଂ ତେ ଧନଞ୍ଜଯ।
ପ୍ରିଯଂ ମେ ଦର୍ଶନଂ ବାଢଂ ଯୁବଯୋର୍ନରସିଂହଯୋଃ॥ 8-69-4 (58359) 
ଅରିଷ୍ଟଯୋରକ୍ଷତଯୋଃ କର୍ଣଂ ହତ୍ବା ମହାରଥମ୍।
ଆଶୀବିପସମଂ ଯୁଦ୍ଧେ ସର୍ବଶସ୍ତ୍ରବିଶାରଦମ୍॥ 8-69-5 (58360) 
ଅଗ୍ରଗଂ ଧାର୍ତରାଷ୍ଟ୍ରାଣାଂ ସର୍ବେଷାଂ ଶର୍ମ ବର୍ମ ଚ।
ରକ୍ଷିତଂ ବୃଷସେନେନ ସୁପେଣେନ ଚ ଧନ୍ବିନା॥ 8-69-6 (58361) 
ଅନୁଜ୍ଞାତଂ ମହାବୀର୍ଯଂ ରାମେଣାସ୍ତ୍ରେ ସୁଦୁର୍ଜଯମ୍।
ଅଗ୍ର୍ଯଂ ସର୍ବସ୍ଯ ଲୋକସ୍ଯ ରଥିନଂ ଲୋକବିଶ୍ରୁତମ୍॥ 8-69-7 (58362) 
ତ୍ରାତାରଂ ଧାର୍ତରାଷ୍ଟ୍ରାଣାଂ ଗନ୍ତାରଂ ବାହିନୀମୁଖେ।
ହନ୍ତାରଂ ପରସୈନ୍ଯାନାମମିତ୍ରଗଣମର୍ଦନମ୍॥ 8-69-8 (58363) 
ଦୁର୍ଯୋଧନହିତେ ଯୁକ୍ତମସ୍ମଦ୍ଦୁଃଖାଯ ଚୋଦ୍ଯତମ୍।
ଅପ୍ରଧୃଷ୍ଯଂ ମହାଯୁଦ୍ଧେ ଦେବୈରପି ସବାସବୈଃ॥ 8-69-9 (58364) 
ଅନଲାନିଲଯୋସ୍ତୁଲ୍ଯଂ ତେଜସା ଚ ବଲେନ ଚ।
ପାତାଲମିବ ଗମ୍ଭୀରଂ ସୁହୃଦାଂ ନନ୍ଦିବର୍ଧନମ୍॥ 8-69-10 (58365) 
ଅନ୍ତକଂ ମମ ମିତ୍ରାଣାଂ ହତ୍ବା କର୍ଣଂ ମହାମୃଧେ।
ଦିଷ୍ଟ୍ଯା ଯୁବାମନୁପ୍ରାପ୍ତୌ ହତ୍ବାଽସୁରମିବାମରୌ॥ 8-69-11 (58366) 
ତେନ ଯୁଦ୍ଧମଭୀତେନ ମଯାଽଦ୍ଯାପ୍ଯଚ୍ଯୁତାର୍ଜୁନୌ।
କୃତଂ ଘୋରଂ ମହାବାହୂ ଧୃଷ୍ଟଦ୍ଯୁମ୍ନସ୍ଯ ପଶ୍ଯତଃ। 
ଅନ୍ତକେନେବ କ୍ରୁଦ୍ଧେନ ପ୍ରଜାଃ ସର୍ବା ଜିଘାଂସତା॥  8-69-12 (58367) 
ତେନ କେତୁଶ୍ଚ ମେ ଚ୍ଛିନ୍ନୋ ହତୌ ଚ ପାର୍ଷ୍ଣିସାରଥୀ।
ହତବାହଃ କୃତଶ୍ଚାସ୍ମି ଯୁଯୁଧାନସ୍ଯ ପଶ୍ଯତଃ॥ 8-69-13 (58368) 
ଧୃଷ୍ଟଦ୍ଯୁମ୍ନସ୍ଯ ଯମଯୋର୍ବୀରସ୍ଯ ଚ ଶିଖଣ୍ଡିନଃ।
ପଶ୍ଯତାଂ ଦ୍ରୌପଦେଯାନାଂ ଶତଦ୍ରୋଶ୍ଚ ମହାତ୍ମନଃ॥ 8-69-14 (58369) 
ଏତାଞ୍ଜିତ୍ବା ମହାବୀର୍ଯଃ କର୍ଣଃ ଶତ୍ରୁଗଣାନ୍ବହୂନ୍।
ଜିତବାନ୍ମାଂ ମହାବାହୋ ଯତମାନୋ ମହାରଣେ॥ 8-69-15 (58370) 
ଅନୁସୃତ୍ଯ ଚ ମାଂ ଯୁଦ୍ଧେ ପରୁଷାଣ୍ଯୁକ୍ତବାନ୍ବହୁ।
ତତ୍ର ତତ୍ର ଯୁଧାଂ ଶ୍ରେଷ୍ଠ ପରିଭୂଯ ନ ସଂଶଯଃ॥ 8-69-16 (58371) 
ଭୀମସେନପ୍ରଭାବାତ୍ତୁ ଯଜ୍ଜୀବାମି ଧନଞ୍ଜଯ।
ବହୁନାତ୍ର କିମୁକ୍ତେନ ହତେ ସୋଢୁଂ ସମୁତ୍ସହେ॥ 8-69-17 (58372) 
ତ୍ରଯୋଦଶାହଂ ବର୍ଷାଣି ଯସ୍ମାଦ୍ଭୀତୋ ଧନଞ୍ଜଯ।
ନ ସ୍ମ ନିଦ୍ରାଂ ଲଭେ ରାତ୍ରୌ ନ ଚାହନି ସୁଖଂ କ୍ବଚିତ୍॥ 8-69-18 (58373) 
ତସ୍ଯ ଦ୍ବେଷେଣ ସଂଯୁକ୍ତଃ ପରିଦହ୍ଯେ ଧନଞ୍ଜଯ।
ଆତ୍ମନୋ ମରଣଂ ଜାନନ୍ବାଧ୍ରୀଣସ ଇବ ଦ୍ବିଜଃ॥ 8-69-19 (58374) 
ତସ୍ଯାଯମଗମତ୍କାଲଶ୍ଚିନ୍ତଯାନସ୍ଯ ମେ ଚିରମ୍।
କଥଂ କର୍ଣୋ ମଯା ଶକ୍ଯୋ ଯୁଦ୍ଧେ କ୍ଷପଯିତୁଂ ଭବେତ୍॥ 8-69-20 (58375) 
ଜାଗ୍ରତ୍ସ୍ବପଂଶ୍ଚ କୌନ୍ତେଯ କର୍ଣମେବ ସ୍ମରାହ୍ଯହମ୍।
ପଶ୍ଯାମି ତତ୍ରତତ୍ରୈବ କର୍ଣଭୂତମିଦଂ ଜଗତ୍॥ 8-69-21 (58376) 
ଯତ୍ର ଯତ୍ର ହି ଗଚ୍ଛାମି କର୍ଣାଦ୍ଭୀତୋ ଧନଞ୍ଜଯ।
ତତ୍ର ତତ୍ର ହି ପଶ୍ଯାମି କର୍ଣମେବାଗ୍ରତଃ ସ୍ଥିତମ୍॥ 8-69-22 (58377) 
ସୋଽହଂ ତେନୈବ ବୀରେଣ ସମରେଷ୍ବପଲାଯିନା।
ସହଯଃ ସରଥଃ ପାର୍ଥ ଜିତ୍ବା ଜୀବନ୍ବିସର୍ଜିତଃ॥ 8-69-23 (58378) 
କୋ ନୁ ମେ ଜୀବିତେନାର୍ଥୋ ରାଜ୍ଯେନାର୍ଥୋ ଭବେତ୍ପୁନଃ।
ମମୈବଂ ବିକ୍ଷତସ୍ଯାଦ୍ଯ କର୍ଣେନାହବଶୋଭିନା॥ 8-69-24 (58379) 
ନ ପ୍ରାପ୍ତପୂର୍ବଂ ଯଦ୍ଭୀଷ୍ମାତ୍କୃପାଦ୍ଦ୍ରୋଣାଚ୍ଚ ସଂଯୁଗେ।
ତତ୍ପ୍ରାପ୍ତମଦ୍ଯ ମେ ଯୁଦ୍ଧେ ସୂତପୁତ୍ରାନ୍ମହାରଥାତ୍॥ 8-69-25 (58380) 
ସ ତ୍ବାଂ ପୃଚ୍ଛାମି କୌନ୍ତେଯ ଯଥା ନ କୁଶଲସ୍ତଥା।
ତନ୍ମମାଚକ୍ଷ୍ବ କାର୍ତ୍ସ୍ନ୍ଯେନ ଯଥା କର୍ଣୋ ହତସ୍ତ୍ବଯା॥ 8-69-26 (58381) 
ଶକ୍ରତୁଲ୍ଯବଲୋ ଯୁଦ୍ଧେ ଯମତୁଲ୍ଯଃ ପରାକ୍ରମେ।
ରାମତୁଲ୍ଯସ୍ତଥାସ୍ତ୍ରେଷୁ ସ କଥଂ ତେ ନିଷୂଦିତଃ॥ 8-69-27 (58382) 
ମହାରଥସମାଖ୍ଯାତଃ ସର୍ବଯୁଦ୍ଧବିଶାରଦଃ।
ଧନୁର୍ଧରାଣାଂ ପ୍ରବରଃ ସର୍ବେଷାଂ ବୈ ସଦାର୍ଜୁନ॥ 8-69-28 (58383) 
ପୂଜିତୋ ଧୃତରାଷ୍ଟ୍ରେଣ ସପୁତ୍ରେଣ ବିଶାମ୍ପତେ।
ତ୍ବଦର୍ଥମେବ ରାଧେଯଃ ସ କଥଂ ନିହତସ୍ତ୍ବଯା॥ 8-69-29 (58384) 
ଧାର୍ତରାଷ୍ଟ୍ରସ୍ଯ ଯୋଦ୍ଧାରଃ ସର୍ବ ଏବ ସଦାର୍ଜୁନ।
ତବ ମୃତ୍ଯୁଂ ରଣେ କର୍ଣଂ ମନ୍ଯନ୍ତେ ପୁରୁଷର୍ଷଭ॥ 8-69-30 (58385) 
ସ ତ୍ବଯା ପୁରୁଷବ୍ଯାଘ୍ର କଥଂ ଯୁଦ୍ଧେ ନିଷୂଦିତଃ।
ତନ୍ମମାଚକ୍ଷ୍ବ କୌନ୍ତେଯ ଯଥା କର୍ଣୋ ହତସ୍ତ୍ବଯା॥ 8-69-31 (58386) 
ସୋତ୍ସେଧମସ୍ଯ ଚ ଶିରଃ ପଶ୍ଯତାଂ ସୁହୃଦାଂ ହୃତମ୍।
ତ୍ବଯା ପୁରୁଷଶାର୍ଦୂଲ ସିଂହେନେବ ଯଥା ରୁରୋଃ॥ 8-69-32 (58387) 
ସର୍ବା ଦିଶଃ ପର୍ଯପତତ୍ତ୍ବଦର୍ଥଂ
ତ୍ବାଂ ସୂତପୁତ୍ରଃ ସମରେ ପରୀପ୍ସନ୍। 
ଦିତ୍ସନ୍ନୃଣାଂ ଶକଟଂ ରତ୍ନପୂର୍ଣଂ
କଥଂ ତ୍ବଯାସୌ ନିହତୋଽଦ୍ଯ କର୍ଣଃ॥  8-69-33 (58388) 
ତ୍ବଯା ରଣେ ନିହତଃ ସୂତପୁତ୍ରଃ 
କଚ୍ଚିତ୍କୃତଂ ମେ ପରମଂ ତ୍ବଯାଦ୍ଯ
ପ୍ରିଯଂ ରଣେ ସୂତପୁତ୍ରଂ ନିହତ୍ଯ॥  8-69-34 (58389) 
ସର୍ବା ଦିଶଃ ପର୍ଯପତତ୍ତ୍ବଦର୍ଥଂ
ମୁଦାନ୍ବିତୋ ଗର୍ବିତଃ ସୂତପୁତ୍ରଃ। 
ସ ଶୂରମାନୀ ସମରେ ସମେତ୍ଯ
କଚ୍ଚିତ୍ତ୍ବଯା ନିହତଃ ସୂତପୁତ୍ରଃ॥  8-69-35 (58390) 
ରାଜ୍ଯଂ ପରଂ ହସ୍ତିଗବାଶ୍ବଯୁକ୍ତଂ
ରଥଂ ଦିତ୍ସୁର୍ଯଃ ପରେଭ୍ଯସ୍ତ୍ବର୍ଦର୍ଥେ। 
ତ୍ବଯା ରଣେ ସ୍ପର୍ଧତେ ଯଃ ସ ପାପଃ
କଚ୍ଚିତ୍ତ୍ବଯା ନିହତଃ ପାପବୁଦ୍ଧିଃ॥  8-69-36 (58391) 
ଯୋଽସୌ ନିତ୍ଯଂ ଶୌର୍ଯମଦେନ ମତ୍ତୋ
ବିକତ୍ଥତେ ସଂସଦି କୌରବାଣାମ୍। 
ପ୍ରୀତ୍ଯର୍ଥଂ ବୈ ତାତ ସୁଯୋଧନସ୍ଯ
କଚ୍ଚିତ୍ସ ପାପୋ ନିହତସ୍ତ୍ବଯାଦ୍ଯ॥  8-69-37 (58392) 
କଚ୍ଚିତ୍ସମାଗମ୍ଯ ଧନୁଃପ୍ରମୁକ୍ତୈ--
ସ୍ତ୍ବତ୍ପ୍ରେଷିତୈର୍ଲୋହମଯୈର୍ବିହଂଗୈଃ। 
ଶେତେ ଭିନ୍ନଃ ପାଂସୁଷୁ ସୂତପୁତ୍ରଃ
କଚ୍ଚିଦ୍ଭଗ୍ରୌ ଧାର୍ତରାଷ୍ଟ୍ରସ୍ଯ ବାହୂ॥  8-69-38 (58393) 
ଯୋଽସୌ ସଦା ଶ୍ଲାଘତେ ରାଜମଧ୍ଯେ
ଦୁର୍ଯୋଧନଂ ହର୍ଷଯନ୍ଦର୍ପଯୁକ୍ତଃ। 
ହନ୍ତାଽସ୍ମି ସର୍ବାନିତି ପାଣ୍ଡୁପୁତ୍ରା--
ନହଂ ହନ୍ତା ଫଲ୍ଗୁନସ୍ଯେତି ମୋହାତ୍॥  8-69-39 (58394) 
କଚ୍ଚିଦ୍ବଚୋଽସ୍ଯ ବିତଥଂ ତ୍ବଯା କୃତଂ
ଯତ୍ତତ୍ପ୍ରିଯାମବଦତ୍ତାତ କର୍ଣଃ। 
ସଭାମଥ୍ଯେ ରୂକ୍ଷମନେକରୂପଂ
ଧିକ୍ପାଣ୍ଡବାନପତିସ୍ତ୍ବଂ ହି କୃଷ୍ଣେ॥  8-69-40 (58395) 
କଚ୍ଚିଦ୍ଭୁବଂ ଶତ୍ରୁରଯଂ ମହାତ୍ମା
ହ୍ଯଧାରଯଦ୍ଦ୍ବାଦଶ ଯଃ ସମାସ୍ତୁ। 
କର୍ଣୋ ବ୍ରତଂ ଘୋରମମିତ୍ରସାହୋ
ଦୁର୍ଯୋଧନସ୍ଯାର୍ଥନିବିଷ୍ଟବୁଦ୍ଧିଃ॥  8-69-41 (58396) 
ପାଦୌ ନ ଧାବେ ଯାବଦହଂ ନ ହନ୍ମି
ଧନଞ୍ଜଯଂ ସମରେଷୂଗ୍ରବେଗମ୍। 
କଚ୍ଚିଦ୍ରଣେ ଫଲ୍ଗୁନ ତଂ ନିହତ୍ଯ
କଚ୍ଚିଦ୍ବ୍ରତଂ ତସ୍ଯ ଭଗ୍ନଂ ତ୍ବଯାଽଦ୍ଯ॥  8-69-42 (58397) 
ଯୋଽସୌ କୃଷ୍ଣାମବ୍ରବୀଦ୍ଦୁଷ୍ଟବୁଦ୍ଧିଃ
କର୍ଣଃ ସଭାଯାଂ କୁରୁବୀରମଧ୍ଯେ। 
କିଂ ପାଣ୍ଡବାଂସ୍ତ୍ବଂ ନ ଜହାସି କୃଷ୍ଣେ
ସୁଦୁର୍ବଲାନ୍ପତିତାନ୍ହୀନସତ୍ବାନ୍॥  8-69-43 (58398) 
ଯୋଽସୌ କର୍ଣଃ ପ୍ରତ୍ଯଜାନାତ୍ତ୍ବଦର୍ଥେ
ନାହଂ ହତ୍ବା ସହ କୃଷ୍ଣେନ ପାର୍ଥମ୍। 
ଇହୋପଯାତେତି ସ ପାପବୁଦ୍ଧିଃ
କଚ୍ଚିଚ୍ଛେତେ ଶରସମ୍ଭିନ୍ନଗାତ୍ରଃ॥  8-69-44 (58399) 
କଚ୍ଚିତ୍ସଙ୍ଗ୍ରାମୋ ବିଦିତୋ ବୈ ତବାଯଂ
ସମାଗମେ ସୃଞ୍ଜଯ କୌରବାଣାମ୍। 
ଯେନାବସ୍ଥାମୀଦୃଶୀଂ ପ୍ରାପିତୋଽହଂ
କଚ୍ଚିତ୍ତ୍ବଯା ସୋଽଦ୍ଯ ହତୋ ଦୁରାତ୍ମା॥  8-69-45 (58400) 
କଚ୍ଚିତ୍ତ୍ବଯା ତସ୍ଯ ସୁମନ୍ଦବୁଦ୍ଧେ--
ର୍ଗାଣ୍ଡୀବମୁକ୍ତୈର୍ବିଶିଖୈର୍ଜ୍ବଲଦ୍ଭିଃ। 
ସକୁଣ୍ଡଲଂ ଭାନୁମଦୁତ୍ତମାଙ୍ଗଂ
କାଯାତ୍ପ୍ରକୃତ୍ତଂ ଯୁଧି ସବ୍ଯସାଚିନ୍॥  8-69-46 (58401) 
ଯତ୍ତନ୍ମଯା ବାଣସମର୍ପିତେନ
ଧ୍ଯାତୋଽସି କର୍ଣସ୍ଯ ବଧାଯ ବୀର। 
ତନ୍ମେ ତ୍ବଯା କଚ୍ଚିଦମୋଘମଦ୍ଯ
ଧ୍ଯାନଂ କୃତଂ କର୍ଣନିପାତନେନ॥  8-69-47 (58402) 
ଯଦ୍ଦର୍ପପୂର୍ଣଃ ସ ସୁଯୋଧନୋଽସ୍ମା--
ନ୍ଦିଧକ୍ଷତେ କର୍ଣସମାଶ୍ରଯେଣ। 
କଚ୍ଚିତ୍ତ୍ବଯା ସୋଽଦ୍ଯ ସମାଶ୍ରଯୋଽସ୍ଯ
ଭଗ୍ନଃ ପରାକ୍ରମ୍ଯ ସୁଯୋଧନସ୍ଯ॥  8-69-48 (58403) 
ଯୋ ନଃ ପୁରା ଷଣ୍ଢତିଲାନବୋଚ--
ତ୍ସଭାମଧ୍ଯେ କୌରବାଣାଂ ସମକ୍ଷମ୍। 
ସ ଦୁର୍ମତିଃ କଚ୍ଚିଦୁପେତ୍ଯ ସଙ୍ଖ୍ଯେ
ତ୍ବଯା ହତଃ ସୂତପୁତ୍ରୋଽତ୍ଯମର୍ଷୀ॥  8-69-49 (58404) 
ଯଃ ପ୍ରାହିଣୋତ୍ସୂତପୁତ୍ରୋ ଦୁରାତ୍ମା
କୃଷ୍ଣାଂ ଜିତାଂ ସୌବଲେହାନଯେତି। 
ସ ମନ୍ଦବୁଦ୍ଧିର୍ନିହତଃ ପ୍ରସହ୍ଯ
ବୈକର୍ତନସ୍ତ୍ବଦ୍ଯ କଚ୍ଚିନ୍ମହାତ୍ମନ୍॥  8-69-50 (58405) 
ଯଃ ଶସ୍ତ୍ରଭୃଚ୍ଛ୍ରେଷ୍ଠତମଂ ପୃଥିବ୍ଯାଂ
ପିତାମହଂ ବ୍ଯାକ୍ଷିପଦଲ୍ପଚେତାଃ।
ସଙ୍ଖ୍ଯାଯମାନୋଽର୍ଧରଥଃ ସ କଚ୍ଚି--
ତ୍ତ୍ବଯାଂ ହତୋଽଦ୍ଯାଧିରଥିର୍ମହାତ୍ମନ୍॥  8-69-51 (58406) 
ଅମର୍ଷଜଂ ନିକୃତିସମୀରଣେରିତଂ
ହୃଦି ସ୍ଥିତଂ ଜ୍ବଲନମିମଂ ସଦା ମମ। 
ହତୋ ମଯା ସୋଽଦ୍ଯ ସମେତ୍ଯ କର୍ଣ
ଇତି ବ୍ରୁବନ୍ପ୍ରଶମଯସେଽଦ୍ଯ ଫଲ୍ଗୁନ॥ ॥  8-69-52 (58407) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଏକୋନସପ୍ତତିତମୋଽଧ୍ଯାଯଃ॥ 69 ॥

Mahabharata - Karna Parva - Chapter Footnotes

8-69-5 ଅରିଷ୍ଟଯୋଃ ଶୁଭଯୋଃ॥ 8-69-7 ଅନୁଜ୍ଞାତଂ ଅନୁଗୃହୀତମ୍॥ 8-69-10 ଅନଲାନିଲଯୋରିତି କ୍ରମାତ୍ତେଜୋବଲାଭ୍ଯାମ୍॥ 8-69-13 ଅପସବ୍ଯଃ କୃତଶ୍ଚାସ୍ମି ଇତି ଖ.ଘ.ପାଠଃ॥ 8-69-17 ନାହଂ ତଂ ସୋଢୁମୁତ୍ସହେ ଇତି କ.ଙ.ପାଠଃ॥ 8-69-19 କୃଷ୍ଣଗ୍ରୀବୋ ରକ୍ତଶିରାଃ ଶ୍ବେତପକ୍ଷୋ ବିହଗମଃ। ସ ବୈ ବାଧ୍ରୀଣସଃ ପ୍ରୋକ୍ତୋ ଯାଜ୍ଞିକୈଃ ପିତୃକର୍ମଣୀତି ପ୍ରାଞ୍ଚଃ। ବାଘ୍ରୀଣସ ଇବ ଦ୍ବିପ ଇତି ଝ.ପାଠଃ॥ 8-69-26 ଯଥା ନଃ କୁଶଲଂ ତଥା ଇତି କ.ଙ.ପାଠଃ॥ 8-69-38 ବିହଙ୍ଗୈର୍ବାଣୈଃ॥ 8-69-39 ଶ୍ବାଘତେ ଆତ୍ମାନମିତି ଶେଷଃ॥ 8-69-47 ବାଣେଭ୍ଯଃ ସମର୍ପିତେନ କର୍ଣବାଣୈରତ୍ଯନ୍ତଂ ପ୍ରବିଦ୍ଧେନେତ୍ଯର୍ଥଃ॥ 8-69-69 ଏକୋନସପ୍ତତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 070

॥ ଶ୍ରୀଃ ॥

8.70. ଅଧ୍ଯାଯଃ 070 

Mahabharata - Karna Parva - Chapter Topics

ଅର୍ଜୁନେନ ସ୍ଯଯୁଦ୍ଧାନୁବାଦପୂର୍ବକଂ ଯୁଧିଷ୍ଠିରମ୍ପ୍ରତି କର୍ଣବଧପ୍ରତିଜ୍ଞାନମ୍॥ 1 ॥

Mahabharata - Karna Parva - Chapter Text

8-70-0 (58408) 
ସଞ୍ଜଯ ଉବାଚ। 8-70-0x (5003) 
ତଦ୍ଧର୍ମଶୀଲସ୍ଯ ବଚୋ ନିଶମ୍ଯ
ରାଜ୍ଞଃ କ୍ରୁଦ୍ଧସ୍ଯାତିରଥୋ ମହାତ୍ମା। 
ଉବାଚ ଦୁର୍ମର୍ଷମଦୀନସତ୍ବୋ
ଯୁଧିଷ୍ଠିରଂ ଜିଷ୍ଣୁରନନ୍ତବୀର୍ଯଃ॥  8-70-1 (58409) 
ଦ୍ରୋଣଂ ହତଂ ପାର୍ଥ କର୍ଣୋ ବିଦିତ୍ବା
ଭିନ୍ନାଂ ନାବବିମାବତ୍ଯଗାଧେ କୁରୂଣାମ୍। 
ସମ୍ମୁହ୍ଯମାନାନ୍ଧାର୍ତରାଷ୍ଟ୍ରାନ୍ବିଦିତ୍ବା
ନିରୁତ୍ସାହାଂଶ୍ଚ ବିଜଯେ ପରେଷାମ୍॥  8-70-2 (58410) 
ସୋଦର୍ଯବତ୍ତ୍ବରିତୋଽମିତୌଜା
ଉତ୍ତାରଯିଷ୍ଯନ୍ଧୃତରାଷ୍ଟ୍ରସ୍ଯ ପୁତ୍ରାନ୍। 
ରଣେ ରଥେନାଧିରଥିର୍ମହାତ୍ମା
ତତୋ ହି ମାଂ ତ୍ବରିତଃ ସୋଽଭ୍ଯଧାବତ୍॥  8-70-3 (58411) 
ସଂଶପ୍ତକୈର୍ଯୁଧ୍ଯମାନସ୍ଯ ମେଽଦ୍ଯ
ସେନାଗ୍ରଯାଯୀ କୁରୁସୈନ୍ଯସ୍ଯ ରାଜନ୍। 
ଆଶୀବିଷାଭାନ୍ବିକିରଞ୍ଶରୌଘା--
ନ୍ଦ୍ରୌଣିଃ ପୁରସ୍ତାତ୍ସହସାଧ୍ଯତିଷ୍ଠତ୍॥  8-70-4 (58412) 
ସ ମେ ଦୃଷ୍ଟ୍ବା ଶୂରତମୋ ଧ୍ବଜାଗ୍ରଂ
ସମାଦିଶଦ୍ରଥସଙ୍ଘାନନେକାନ୍। 
ତେଷାମହଂ ପଞ୍ଚଶତଂ ନିହତ୍ଯ
ଆସାଦଯଂ ଦ୍ରୋଣପୁତ୍ରଂ ନଦନ୍ତମ୍॥  8-70-5 (58413) 
ସ ଦ୍ରୋଣପୁତ୍ରଃ ସଦୃଶଂ ମହାତ୍ମା
ମାମପ୍ଯରୌତ୍ସୀତ୍ତଦନୀକମଧ୍ଯେ। 
କିରଞ୍ଶରୌଘାନ୍ବହୁରୂପାନ୍ବିଚିତ୍ରା--
ନ୍ସ୍ବାତୀଗତଃ ଶୁକ୍ର ଇବାତିବର୍ଷନ୍॥  8-70-6 (58414) 
ସ ମେ ରାନ୍ସର୍ବତଃ କଙ୍କପତ୍ରା--
ନବାସୃଜଦ୍ବୈ ପୃଥିବୀପ୍ରକାଶାନ୍। 
ନିବାର୍ଯ ତୂର୍ଣଂ ପରମାଜିମଧ୍ଯେ
ତତୋଽପି ମାଂ ବାଣଗଣୈଃ ସମାର୍ପଯତ୍॥  8-70-7 (58415) 
ଆକର୍ଷଣଂ ବାପି ବିକୃଷ୍ଯ ମୁକ୍ତଂ
ନ ଦୃଶ୍ଯତେ ତସ୍ଯ ମହାରଥସ୍ଯ। 
ନ ସନ୍ଦଧାନଃ କୁତ ଆଦଦାନୋ
ନ ବ୍ଯାକ୍ଷିପନ୍ନ ବିକର୍ଷନ୍ବିମୁଞ୍ଚନ୍॥  8-70-8 (58416) 
ସବ୍ଯେନ ବା ଯଦି ବା ଦକ୍ଷିଣେନ
ନ ଜ୍ଞାଯତେ କତରେଣାସ୍ଯତୀତି। 
ଆଚାର୍ଯବତ୍ସମରେ ପର୍ଯବର୍ତ--
ନ୍ମହଚ୍ଚିତ୍ରଂ ଦର୍ଶଯନ୍ସର୍ବତଃ ସ୍ମ॥  8-70-9 (58417) 
ଦୃଷ୍ଟ୍ବୀବିଷଂ ଚାସୁହରଂ ପରେଷାଂ
ସର୍ବା ଦିଶଃ ପୂରଯାନଂ ଶରୌଧୈଃ। 
ଅଲାତଚକ୍ରପ୍ରତିମଂ ମହାତ୍ମନଃ
ସଦା ନତଂ କାର୍ମୁକଂ ବ୍ରହ୍ମବନ୍ଧୋଃ॥  8-70-10 (58418) 
ତତୋଽପରାନ୍ବାଣଗଣାନନେକା--
ନାକର୍ଣପୂର୍ଣାଯତବିପ୍ରମୁକ୍ତାନ୍। 
ସସର୍ଜ ଶୀଘ୍ରାସ୍ତ୍ରବଲେନ ବୀର--
ସ୍ତୋଯଂ ଯଥା ପ୍ରାବୃଷି କାଲମେଘଃ॥  8-70-11 (58419) 
ଆବିଧ୍ଯନ୍ମାଂ ପଞ୍ଚଭିଦ୍ରୋଣପୁତ୍ରଃ
ଶିତୈଃ ଶରୈଃ ପଞ୍ଚଭିର୍ବାସୁଦେବମ୍। 
ଅଭ୍ଯଘ୍ନଂ ବାଣୈସ୍ତମହଂ ସୁଧାରୈ--
ର୍ନିମେଷମାତ୍ରେଣ ସୁବର୍ଣପୁଙ୍ଖୈଃ॥  8-70-12 (58420) 
ସ ନିର୍ବିଦ୍ଧୋ ବିରଥୋ ଦ୍ରୋଣପୁତ୍ରୋ
ରଥାନୀକଂ ଚାଧିରଥେର୍ବିବେଶ। 
ମଯାଭିଭୂତାନ୍ସ୍ବରଥପ୍ରବର୍ହା--
ନସ୍ତ୍ରଂ ଚ ପଶ୍ଯନ୍ରୁଧିରପ୍ରଦିଗ୍ଧମ୍॥  8-70-13 (58421) 
ତତୋଽଭିଭୂତଂ ଯୁଧି ବୀକ୍ଷ୍ଯ ସୈନ୍ଯଂ
ବିଧ୍ବସ୍ତଯୋଧଂ ଦ୍ରୁତନାଗଯୂଥମ୍। 
ପଞ୍ଚାଶତା ରଥମୁଖ୍ଯୈଃ ସମେତଃ
କର୍ଣସ୍ତ୍ବରନ୍ନଭ୍ଯପତତ୍ପ୍ରମାଥୀ॥  8-70-14 (58422) 
ତାନ୍ସୂଦଯିତ୍ବାଽହମପାସ୍ଯ କର୍ଣଂ
ଦ୍ରଷ୍ଟୁଂ ଭବନ୍ତଂ ତ୍ବରଯୋପଯାତଃ। 
ସର୍ବେ ପାଞ୍ଚାଲା ହ୍ଯୁଦ୍ବିଜନ୍ତେ ସ୍ମ କର୍ଣଂ
ଦୃଷ୍ଟ୍ବା ଗାବଃ କେସରିଣଂ ଯଥୈବ॥  8-70-15 (58423) 
ମୃତ୍ଯୋରାସ୍ଯଂ ବ୍ଯାତ୍ତମିବାଭିପଦ୍ଯ
ପ୍ରଭଦ୍ରକାଃ କର୍ଣମାସାଦ୍ଯ ସର୍ବେ। 
ଯାସ୍ଯାମି ତାଂସ୍ତାରଯିଷ୍ଯନ୍ବଲୌଘା--
ଦ୍ଦିଷ୍ଟ୍ଯା ଭବାନ୍ସ୍ବସ୍ତିମାନ୍ପାର୍ଥ ଦୃଷ୍ଟଃ॥  8-70-16 (58424) 
ହନିଷ୍ଯେଽହଂ ଭାରତ ସୂତପୁତ୍ର--
ମସ୍ମିନ୍ସଙ୍ଗ୍ରାମେ ଯଦି ଦୃଶ୍ଯତେଽଦ୍ଯ। 
ଆଯାହି ପଶ୍ଯାଦ୍ଯ ଯୁଯୁତ୍ସମାନୌ
ମାଂ ସୂତପୁତ୍ରଂ ଚ ଧୃତୌ ରଣାଯ॥  8-70-17 (58425) 
ମହାଝଷସ୍ଯେବ ମୁଖଂ ପ୍ରପନ୍ନାଃ
ପ୍ରଭଦ୍ରକାଃ କର୍ଣମୁଖଂ ପ୍ରପନ୍ନାଃ। 
ଷଟ୍ସାହସ୍ରା ଭାରତ ରାଜପୁତ୍ରାଃ
ସ୍ବର୍ଗାଯ ଲୋକାଯ ରଣେ ନିମଗ୍ନାଃ॥  8-70-18 (58426) 
ତାନଦ୍ଯ ଯାସ୍ଯାମି ରଣାଦ୍ବିମୋକ୍ତୁଂ
ସର୍ବାତ୍ମନା ସୂତପୁତ୍ରଂ ଚ ହନ୍ତୁମ୍॥  8-70-19 (58427) 
ଅଥ ପ୍ରବୀରେଣ ମହାନୁଭାବ
ଦ୍ବିଷତ୍ସୈନ୍ଯଂ ନିର୍ଦହନ୍ବିସ୍ତରେଣ। 
ସମେତ୍ଯାହଂ ସୂତପୁତ୍ରେଣ ସଙ୍ଖ୍ଯେ 
ବଜ୍ରୀବ ବୃତ୍ରେଣ ନରେନ୍ଦ୍ରମୁଖ୍ଯ॥  8-70-20 (58428) 
ଏବଂ ଗତେ କିଞ୍ଚ ମଯାଽଦ୍ଯ ଶକ୍ଯଂ
କାର୍ଯଂ କର୍ତୁଂ ନିଗ୍ରହେ ସୂତଜସ୍ଯ। 
ତଥୈବ ରାଜ୍ଞଶ୍ଚ ସୁଯୋଧନସ୍ଯ
ଯେ ଚାପି ମାଂ ଯୋଦ୍ଧୁକାମାଃ ସମେତାଃ॥  8-70-21 (58429) 
କର୍ଣଂ ନ ଚେଦଦ୍ଯ ନିହନ୍ମି ରାଜ--
ନ୍ସବାନ୍ଧବଂ ଯୁଧ୍ଯମାନଂ ପ୍ରସହ୍ଯ। 
ପ୍ରତିଶ୍ରୁତ୍ଯାଽକୁର୍ବତାଂ ଯା ଗତିର୍ବୈ
କଷ୍ଟାଂ ଯାଯାଂ ତାମହଂ ରାଜସିଂହ॥  8-70-22 (58430) 
ଆମନ୍ତ୍ରଯେ ତ୍ବାଂ ବ୍ରୂହି ରଣେ ଜଯଂ ମେ
ପୁରା ଭୀମଂ ଧାର୍ତରାଷ୍ଟ୍ରା ଗ୍ରସନ୍ତି। 
ସୌତିଂ ହନିଷ୍ଯାମି ନରେନ୍ଦ୍ରସିଂହ
ସୈନ୍ଯଂ ତଥା ଶତ୍ରୁଗଣାଂଶ୍ଚ ସର୍ବାନ୍॥ ॥  8-70-23 (58431) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ସପ୍ତତିତମୋଽଧ୍ଯାଯଃ॥ 70 ॥






କର୍ଣପର୍ବ - ଅଧ୍ଯାଯ 071

॥ ଶ୍ରୀଃ ॥

8.71. ଅଧ୍ଯାଯଃ 071 

Mahabharata - Karna Parva - Chapter Topics

କର୍ଣସ୍ଯାମାରଣଜ୍ଞାନାଦ୍ରୁଷ୍ଟେନ ଯୁଧିଷ୍ଠିରେଣ ଅର୍ଜୁନମ୍ପ୍ରତି ଗର୍ହଣପୂର୍ବକଂ କୃଷ୍ଣକରେ ଗାଣ୍ଡୀବଦାନଚୋଦନା॥ 1 ॥

Mahabharata - Karna Parva - Chapter Text

8-73-0 (58432) 
ସଞ୍ଜଯ ଉବାଚ। 8-73-0x (5004) 
ବୈକର୍ତନଂ କୁଶଲିନଂ ନିଶମ୍ଯ
କ୍ରୁଦ୍ଧଃ ପାର୍ଥଃ ଫଲ୍ଗୂନସ୍ଯାମିତୌଜାଃ। 
ଧନଞ୍ଜଯଂ ବାକ୍ଯମୁବାଚ ରାଜା
ଯୁଧିଷ୍ଠିରଃ କର୍ଣଶରାଭିତପ୍ତଃ॥  8-73-1 (58433) 
ଇମାଂ ଚ ବସତିଂ ହିତ୍ବା ଭଯାତ୍କର୍ଣେନ ଫଲ୍ଗୁନ।
ଅହଂ ଚ ଭୀମସେନଶ୍ଚ ମାଦ୍ରୀପୁତ୍ରୌ ଚ ପାଣ୍ଡବୌ॥ 8-73-2 (58434) 
ବାସୁଦେବେନ ସହିତା ବଯଂ କର୍ଣେନ ନିର୍ଜିତାଃ।
ପୁନରେବ ବନଂ ଗତ୍ବା ତପଶ୍ଚର୍ଯାଂ ଚ କୁର୍ମହେ। 
ଅଥବା ଧାର୍ତରାଷ୍ଟ୍ରାଣାଂ ପରିଚର୍ଯାଂ ଚରାମହେ॥  8-73-3 (58435) 
ଇତ୍ଯେବମୁକ୍ତ୍ବା ବୀଭତ୍ସୁଂ ରୋଷାତ୍ସଂରକ୍ତଲୋଚନଃ।
ଅବ୍ରବୀତ୍ପୁନରେବାତ୍ର ଧର୍ମରାଜୋ ଯୁଧିଷ୍ଠିରଃ॥ 8-73-4 (58436) 
ଇଦଂ ଯଦି ଦ୍ବୈତବନେ ତୁ ସୂକ୍ତଂ
କର୍ଣଂ ନିଯୋଦ୍ଧୁଂ ନ ସହେ ନୃପେତି। 
ବଯଂ ତତଃ ପ୍ରାପ୍ତକାଲଂ ଯଥାବ--
ତ୍କୃତ୍ବାଽଭ୍ଯୁପେକ୍ଷାମ ତଥୈବ ରାଜ୍ଯମ୍॥  8-73-5 (58437) 
ମଯି ପ୍ରତିଶ୍ରୁତ୍ଯ ବଧଂ ହି ତସ୍ଯ
ବଲସ୍ଯ ଚାର୍ଧସ୍ଯ ତଥୈବ ଯୁଦ୍ଧେ। 
ଆନୀଯ ମାଂ ଶତ୍ରୁମଧ୍ଯେ ସ କସ୍ମା--
ତ୍ସମୁନ୍ନାମ୍ଯ ସ୍ଥଣ୍ଡିଲେ ପ୍ରତ୍ଯପିଂଷ୍ଠାଃ॥  8-73-6 (58438) 
ଅନ୍ବାସ୍ଯ ସତ୍ଯେନ ଯଦାତ୍ଥ ପାର୍ଥ
ସତ୍ଯଂ ଶପନ୍ବାସୁଦେବେନ ସାର୍ଧମ୍। 
ତନ୍ନଃ ସତ୍ଯମଫଲଂ ହ୍ଯକାର୍ଷୀଃ
ଫଲସ୍ଯ କାଲେ ଚାଚ୍ଛିନ୍ନଃ ପୁଷ୍ପବୃକ୍ଷମ୍॥  8-73-7 (58439) 
ପ୍ରଚ୍ଛାଦିତସ୍ତ୍ବଂ ବାଲିଶ ଦୁର୍ଯଶୋଭି--
ରନର୍ଥବାକ୍ଯୋଽସ୍ଯର୍ଜୁନ ନୈବ ସାଧୁଃ। 
ତ୍ଯକ୍ତ୍ବା ଭୀମଂ ସର୍ବଭୀମେଷୁ ଭୀମଂ
ସଂଯୋଜିତସ୍ତ୍ବଂ ସୂତପୁତ୍ରଂ ନିହନ୍ତୁମ୍॥  8-73-8 (58440) 
ଯତ୍ତଦ୍ବୃଥା ବାଗୁବାଚାନ୍ତରିକ୍ଷେ
ସପ୍ତାହ୍ନି ଜାତେ ତ୍ବଯି ମନ୍ଦବୁଦ୍ଧୌ। 
ଅପାପୀଯାନ୍ବାସବାତ୍କୁନ୍ତିଜାତୋ
ବହୂନ୍ସଙ୍ଗ୍ରାମାନଯମେବ ଜେତା॥  8-73-9 (58441) 
ଅଯଂ ଜେତା ପାଣ୍ଡବୋ ଦେବସଙ୍ଘାନ୍
ସର୍ବାଣି ଭୂତାନ୍ଯପି ଚୋତ୍ତମୌଜାଃ। 
ଅଯଂ ଜେତା ମଦ୍ରକଲିଙ୍ଗଜାତା--
ନ୍ଦୈତ୍ଯାଂଶ୍ଚ ରକ୍ଷାଂସି ସମାଗତାନି॥  8-73-10 (58442) 
ଭୂମିଂ ଚ ସର୍ବାଂ ନିଖିଲେନ ଜେତା
କୁରୂଂଶ୍ଚ ଜେତା ସ୍ବଗଣାଂଶ୍ଚ ଜେତା। 
ଅସ୍ମାତ୍ପରୋ ନୋ ଭବିତା ଧନୁର୍ଧରୋ
ନୈଷ୍ଯନ୍ନ ଭୂତଃ କଶ୍ଚିଦେନଂ ବିଜେତା॥  8-73-11 (58443) 
ଇଚ୍ଛନ୍ନଯଂ ସର୍ବଭୂତାନି କୁର୍ଯା--
ଦ୍ବଶୀ ବଶେ ସର୍ବସମାପ୍ତବିଦ୍ଯଃ। 
କାନ୍ତ୍ଯା ଶଶାଙ୍କସ୍ଯ ଜବେନ ବାଯୋଃ
ସ୍ଯୈର୍ଯେଣ ମେରୋଃ କ୍ଷମଯା ପୃଥିବ୍ଯାଃ॥  8-73-12 (58444) 
ଅଗ୍ନେଶ୍ଚ ତାପେ ଧନଦସ୍ଯ ଲକ୍ଷ୍ମ୍ଯା
ଶୌର୍ଯେଣ ଶକ୍ରସ୍ଯ ଜଯେନ ବିଷ୍ଣୋଃ। 
ତୁଲ୍ଯୋ ମହାତ୍ମା ତବ କୁନ୍ତି ପୁତ୍ରୋ
ଜାତୋଽଦିତେର୍ବିଷ୍ଣୁରିବାମିତୌଜାଃ॥  8-73-13 (58445) 
ସ୍ବେଷାଂ ଜଯାଯ ଦ୍ବିଷତାଂ ବଧାଯ
ଜାତୋ ମହାତ୍ମା ତବ ନନ୍ଦିକର୍ତା। 
ଇତ୍ଯନ୍ତରିକ୍ଷେ ଶତଶୃଙ୍ଗମୂର୍ଧ୍ନି
ତପସ୍ବିନାଂ ଶୃଣ୍ବତାଂ ବାଗୁବାଚ॥  8-73-14 (58446) 
ଏବଂବିଧସ୍ତ୍ବଂ ନ ଚ ଭୂତସ୍ତଥାଦ୍ଯ
ଦେବାଶ୍ଚ ନୂନମନୃତଂ ବଦନ୍ତି॥  8-73-15 (58447) 
ତଥା ପରେଷାମୃଷିସତ୍ତମାନାଂ
ଶ୍ରୁତ୍ବା ଗିରଃ ପୂଜଯତାଂ ସଦା ତ୍ବାମ୍। 
ନ ସନ୍ନତିଂ ଯାମି ସୁଯୋଧନସ୍ଯ
ନ ତ୍ବାଂ ଜାନାମ୍ଯାଧିରଥେର୍ଭଯାର୍ତମ୍॥  8-73-16 (58448) 
ତ୍ବଷ୍ଟ୍ରା କୃତଂ ବାହମକୂଜନାକ୍ଷଂ
ଶୁଭଂ ସମାସ୍ଥାଯ କପିଧ୍ବଜଂ ତମ୍। 
ଖଙ୍ଗଂ ଗୃହୀତ୍ବା ହେମଚିତ୍ରାବନଦ୍ବଂ
ଧନୁର୍ବରଂ ଗାଣ୍ଡିବଂ ତାଲମାତ୍ରମ୍।
ତ୍ବଂ ବାସୁଦେବେନୋହ୍ଯମାନଃ କଥଂ ନୁ
କର୍ଣାଦ୍ଭୀତୋ ବ୍ଯପଯାତୋଽସି ପାର୍ଥ॥  8-73-17 (58449) 
ପୂର୍ବଂ ଯଦୁକ୍ତଂ ହି ସୁଯୋଧନେନ
ନ ଫଲ୍ଗୁନଃ ପ୍ରମୁଖେ ସ୍ଥାସ୍ଯତୀତି। 
କର୍ଣସ୍ଯ ଯୁଦ୍ଧେ ହି ମହାବଲସ୍ଯ
ମୌର୍ଖ୍ଯାତ୍ତୁ ତନ୍ନାବବୁଦ୍ଧଂ ମଯାଽସୀତ୍॥  8-73-18 (58450) 
ତେନାଦ୍ଯ ତପ୍ସ୍ଯେ ଭୃଶମପ୍ରମେଯଂ
ଯନ୍ମିତ୍ରବର୍ଗୋ ନରକଂ ପ୍ରବିଷ୍ଟଃ। 
ତଦୈବ ବାଚ୍ଯୋଽସ୍ମି ନନୁ ତ୍ବଯାଽହଂ
ନ ଯୋତ୍ସ୍ଯେଽହଂ ସୂତପୁତ୍ରଂ କଥଞ୍ଚିତ୍॥  8-73-19 (58451) 
ତତୋ ନାହଂ ସୃଞ୍ଜଯାନ୍କେକଯାଂଶ୍ଚ
ସମାନଯେଯଂ ସୁହୃଦୋ ରଣାଯ॥  8-73-20 (58452) 
ଏବଂ ଗତେ କିଂ ଚ ମଯାଽଦ୍ଯ ଶକ୍ଯଂ
କାର୍ଯଂ କର୍ତୁଂ ନିଗ୍ରହେ ସୂତଜସ୍ଯ। 
ତଥୈବ ରାଜ୍ଞଶ୍ଚ ସୁଯୋଧନସ୍ଯ
ଯେ ବାପି ମାଂ ଯୋଦ୍ଧୁକାମାଃ ସମେତାଃ॥  8-73-21 (58453) 
ଧିଗସ୍ତୁ ମଜ୍ଜୀବିତମଦ୍ଯ କୃଷ୍ଣ
ଯୋଽହଂ ବଶଂ ସୂତପୁତ୍ରସ୍ଯ ଯାତଃ। 
ମଧ୍ଯେ କୁରୂଣାଂ ସମୁଯୋଧନାନାଂ
ଯେ ଚାପ୍ଯନ୍ଯେ ଯୋଦ୍ଧୁକାମାଃ ସମେତାଃ॥  8-73-22 (58454) 
ଏକଃ ସ ମେ ଭୀମସେନୋଽଦ୍ଯଂ ନାଥୋ
ଯେନାଭିପନ୍ନୋଽସ୍ମି ରଣେ ମହାଭଯେ। 
ବିମୋଚ୍ଯ ମାଂ ଚାପି ରୁପାନ୍ବିତସ୍ତତଃ
ଶରେଣ ତୀକ୍ଷ୍ଣେନ ବିଭେଦ କର୍ଣମ୍॥  8-73-23 (58455) 
ତ୍ଯକ୍ତ୍ବା ପ୍ରାଣାନ୍ସମରେ ଭୀମସେନ--
ଶ୍ଚକ୍ରେ ଯୁଦ୍ଧଂ କୁରୁମୁଖ୍ଯୈଃ ସମେତୈଃ। 
ଗଦାଗ୍ରହସ୍ତୋ ରୁଧିରୋକ୍ଷିତାଙ୍ଗ--
ଶ୍ଚରନ୍ରଣେ କାଲ ଇବାନ୍ତକାଲେ॥  8-73-24 (58456) 
ଅସୌ ହି ଭୀମସ୍ଯ ମହାନିନାଦୋ
ମୁହୁର୍ମହୁଃ ଶ୍ରୂଯତେ ଧାର୍ତରାଷ୍ଟ୍ରୈଃ। 
ଯଦି ସ୍ମ ଜୀବେତ୍ସମରେ ନିହନ୍ତା
ମହାରଥାନାଂ ପ୍ରବରୋ ନରୋତ୍ତମଃ॥  8-73-25 (58457) 
ତବାଭିମନ୍ଯୁସ୍ତନଯୋଽଦ୍ଯ ପାର୍ଥ
ନ ଚାସ୍ମି ଗନ୍ତା ସମରେ ପରାଭବମ୍। 
ଅଥାପି ଜୀବେତ୍ସମରେ ଘଟୋତ୍କଚ--
ସ୍ତଥାଽପି ନାହଂ ସମରେ ପରାଙ୍ଯୁଖଃ॥  8-73-26 (58458) 
ଭୀମସ୍ଯ ପୁତ୍ରଃ ସମରାଗ୍ରଯାଯୀ
ମହାସ୍ତ୍ରବିନ୍ନାପି ତବାନୁରୂପଃ। 
ଯଂ ତଂ xxxସାଦ୍ଯ ରିପୋର୍ବଲଂ ନୋ
ନିମୀଲିତାକ୍ଷଂ ଭଯବିପ୍ଲୁତଂ ଭବେତ୍॥  8-73-27 (58459) 
xxxxxନିଶି ଯୁଦ୍ଧମେକ--
ସ୍ତ୍ଯକ୍ସା ରଣଂ ଯତ୍ବ ଭଯାଦ୍ରବନ୍ତେ॥  8-73-28 (58460) 
ସ ଚେତ୍ସମାସାଦ୍ଯ ମହାନୁଭାବଃ
କର୍ଣଂ ରଣେ ବାଣଗଣୈଃ ପ୍ରମୋହ୍ଯଃ। 
ଧୈର୍ଯେ ସ୍ଥିତେନାପି ଚ ସୂତଜେନ
ଶକ୍ଯା ହତୋ ବାସବଦତ୍ତଯା ତଯା॥  8-73-29 (58461) 
ମମୈବ ଭାଗ୍ଯାନି ପୁରା କୃତାନି
ପାପାନି ନୂନଂ ଫଲବନ୍ତି ଯୁଦ୍ଧେ। 
ତୃଣଂ ଚ କୃତ୍ବା ସମରେ ଭବନ୍ତଂ
ତତୋଽହମେବଂ ନିକୃତୋ ଦୁରାତ୍ମନା।
ବୈକର୍ତନେନୈବ ତଥା କୃତୋଽହଂ
ଯଥା ହ୍ଯଶକ୍ତଃ କ୍ରିଯତେ ତ୍ବବାନ୍ଧବଃ॥  8-73-30 (58462) 
ଆପଦ୍ଗ୍ରତଂ ଯଶ୍ଚ ନରୋ ବିମୋକ୍ଷଯେ--
ତ୍ସ ବାନ୍ଧବଃ ସ୍ନେହଯୁତଃ ସୁହୃଚ୍ଚ। 
ଏବଂ ପୁରାଣା ଋଷଯୋ ବଦନ୍ତି
ଧର୍ମଃ ସଦା ସଦ୍ଭିରନୁଷ୍ଠିତଶ୍ଚ॥  8-73-31 (58463) 
ଖଙ୍ଗଂ ବିଭ୍ରଜ୍ଜାତରୂପତ୍ସରୁଂ ଚ
ଧନୁର୍ବେଦଂ ଗାଣ୍ଡିବଂ ତାଲମାତ୍ରମ୍। 
ସ କେଶବେନୋହ୍ଯମାନଃ କଥଂ ନୁ
କର୍ଣାତ୍ପାର୍ଥସ୍ତ୍ବମପୈତୁଂ ସମୈଷୀଃ॥  8-73-32 (58464) 
ସ ଗାଣ୍ଡୀବଂ କେଶବାଯ ପ୍ରଦାଯ
ଯନ୍ତା ଭବେସ୍ତ୍ବଂ ଯଦି କେଶବସ୍ଯ। 
ତତସ୍ତରେତ୍କେଶବଃ କର୍ଣମୁଗ୍ରଂ
ମରୁତ୍ସସ୍ବୋ ବୃତ୍ରମିବାତ୍ତବଜ୍ରଃ॥  8-73-33 (58465) 
ମାସେଽପତିଷ୍ଯୋ ଯଦି ପଞ୍ଚମେ ତ୍ବଂ
ନ ବା ଗର୍ଭୋ ଯଦ୍ଯଭବଃ ପୃଥାଯାଃ। 
ମତ୍ତଃ ଶ୍ରେଯାନ୍ରାଜପୁତ୍ରୋଽଭବିଷ୍ଯ--
ନ୍ନ ତେ ଯଶଃ ଫଲ୍ଗୁନ ଇତ୍ଯପେଯାତ୍॥ ॥  8-73-34 (58466) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଏକସପ୍ତତିତମୋଽଧ୍ଯାଯଃ॥ 71 ॥






କର୍ଣପର୍ବ - ଅଧ୍ଯାଯ 072

॥ ଶ୍ରୀଃ ॥

8.72. ଅଧ୍ଯାଯଃ 072 

Mahabharata - Karna Parva - Chapter Topics

xxxxxxxxxxxxx ତେନ ତନ୍ନିବେଦନମ୍॥ 1 ॥ କୃଷ୍ଣେନ ବଧପ୍ରତିନିଧିତ୍ବେନ ଯୁଧିଷ୍ଠିରାଧିକ୍ଷେପxxxxxxx॥ 2 ॥

Mahabharata - Karna Parva - Chapter Text

8-72-0 (58467) 
ସଞ୍ଜଯ ଉବାଚ। 8-72-0x (5005) 
ଯୁଧିଷ୍ଠିରେଣୈxxxxକ୍ତଃ କୌନ୍ତେଯଃ ଶ୍ବେତବାହନଃ।
ଅସିଂ ଜଗ୍ରାହ ସଙ୍କ୍ରୁଦ୍ଧୋ ଜିଘାଂସୁର୍ଭରତର୍ଷଭମ୍॥ 8-72-1 (58468) 
ତସ୍ଯ କୋପଂ ସମାଜ୍ଞାଯ ଚିତ୍ତଜ୍ଞଃ କେଶବସ୍ତଦା।
ଉବାଚ କିମିଦଂ ଖଙ୍ଗଂ ଗୃହ୍ଣାସ୍ଯର୍ଜୁନ ଶଂମ ମେ॥ 8-72-2 (58469) 
ନେହ ପଶ୍ଯାମି ଯୋଦ୍ଧବ୍ଯଂ ତ୍ବଯା କିଞ୍ଚିଦ୍ବନଞ୍ଜଯ।
ନେହାଗତା ଧାର୍ତରାଷ୍ଟ୍ରାଃ ସର୍ବେ ଭୀମେନ ବାରିତାଃ॥ 8-72-3 (58470) 
ଉପାଗତୋଽସି କୌନ୍ତେଯ ରାଜା ଦ୍ରଷ୍ଟବ୍ଯ ଇତ୍ଯସୌ।
ସ ରାଜା ଭବତା ଦୃଷ୍ଟଃ କୁଶଲୀ ଚ ଯୁଧିଷ୍ଠିରଃ॥ 8-72-4 (58471) 
ତଂ ଦୃଷ୍ଟ୍ବା ନୃପଶାର୍ଦୂଲଂ ଶାର୍ଦୂଲସମବିକ୍ରମମ୍।
ହର୍ଷକାଲେ ଚ ସମ୍ପ୍ରାପ୍ତେ କସ୍ମାତ୍ତ୍ବାଂ ମନ୍ଯୁରାବିଶତ୍॥ 8-72-5 (58472) 
ନ ତଂ ପଶ୍ଯାମି କୌନ୍ତେଯ ଯସ୍ତେ ବଧ୍ଯୋ ଭବେଦିହ।
ପ୍ରହର୍ତୁମିଚ୍ଛସେ କସ୍ମାତ୍କିଂ ବା ତେ ଚିତ୍ତବିଭ୍ରମଃ॥ 8-72-6 (58473) 
କସ୍ମାଦ୍ଭବାନ୍ମହାଖଙ୍ଗଂ ପରିଗୃହ୍ଣାତ୍ଯକାରଣାତ୍।  8-72-7 (58474) 
ତତ୍ତ୍ବାଂ ପୃଚ୍ଛାମି କୌନ୍ତେଯ କିମିଦଂ ତେ ଚିକୀର୍ଷିତମ୍।
ପରାମୃଶସି ଯତ୍କ୍ରୁଦ୍ଧଃ ଖଙ୍ଗମଦ୍ଭୁତବିକ୍ରମ॥ 8-72-8 (58475) 
ଏବମୁକ୍ତଃ କଟାକ୍ଷେଣ ପ୍ରେକ୍ଷମାଣୋ ଯୁଧିଷ୍ଠିରମ୍।
ଅର୍ଜୁନଃ ପ୍ରାହ ଗୋବିନ୍ଦଂ କ୍ରୁଦ୍ଧଃ ସର୍ପ ଇବ ଶ୍ବସନ୍॥ 8-72-9 (58476) 
ଅନ୍ଯସ୍ମୈ ଦେହି ଗାଣ୍ଡୀବମିତି ମାଂ ଯଃ ପ୍ରଚୋଦଯେତ୍।
ଭିନ୍ଦ୍ଯାମହଂ ତସ୍ଯ ଶିର ଇତ୍ଯୁପାଂଶୁ ବ୍ରତଂ ମମ। 
ଯୁଧିଷ୍ଠିରେଣ ତେନାହମୁକ୍ତଶ୍ଚାସ୍ମି ଜନାର୍ଦନ॥  8-72-10 (58477) 
ଯଦୁକ୍ତୋଽହମଦୀନାର୍ଥଂ ରାଜ୍ଞାଽନେନ ଯଶସ୍ବିନା।
ସମକ୍ଷଂ ତବ ଗୋବିନ୍ଦ ନ ତତ୍କ୍ଷନ୍ତୁମିହୋତ୍ସହେ॥ 8-72-11 (58478) 
ତସ୍ମାଦେନଂ ବିଧିଷ୍ଯାମି ରାଜାନଂ ଧର୍ମଚାରିଣାମ୍।
ପ୍ରତିଜ୍ଞାଂ ପାଲଯିଷ୍ଯାମି ହତ୍ବୈନଂ ନରସତ୍ତମମ୍॥ 8-72-12 (58479) 
ଏତଦର୍ଥଂ ମଯା ଖହ୍ଗୋ ଗୃହୀତୋ ଯଦୁନନ୍ଦନ।
ସୋଽହଂ ଯୁଧିଷ୍ଠିରଂ ହତ୍ବା ସତ୍ଯସ୍ଯାନୃଣ୍ଯତାଂ ଗତଃ। 
ବିଶୋକୋ ବିଜ୍ବରଶ୍ଚାପି ଭବିଷ୍ଯାମି ଜନାର୍ଦନ॥  8-72-13 (58480) 
କିଂ ବା ତ୍ବଂ ମନ୍ଯସେ ପ୍ରାପ୍ତମସ୍ମିନ୍କାର୍ଯ ଉପସ୍ଥିତେ।
ତ୍ବମସ୍ଯ ଜଗତସ୍ତାତ ବେତ୍ଥ ସର୍ବଂ ଗତାଗତମ୍॥ 8-72-14 (58481) 
`ଜାତସ୍ତ୍ବତ୍ତୋ ହି ଧର୍ମଶ୍ଚାଧର୍ମଶ୍ଚେତି ପରା ଶ୍ରୁତିଃ'।
ତତ୍ତଥା ପ୍ରକରିଷ୍ଯାମି ଯଥା ମାଂ ବକ୍ଷ୍ଯତେ ଭବାନ୍॥ 8-72-15 (58482) 
ସଞ୍ଜଯ ଉବାଚ। 8-72-16x (5006) 
ଧିଗ୍ଧିଗିତ୍ଯେବ ଗୋବିନ୍ଦଃ ପାର୍ଥମୁକ୍ତ୍ବାବ୍ରବୀତ୍ପୁନଃ॥  8-72-16 (58483) 
କୃଷ୍ଣ ଉବାଚ। 8-72-17x (5007) 
ଇଦାନୀଂ ପାର୍ଥ ଜାନାମି ନ ବୃଦ୍ଧାଃ ସେବିତାସ୍ତ୍ବଯା।
ଅକାଲେ ପୁରୁଷବ୍ଯାଘ୍ର ସଂରମ୍ଭଂ ଯଦ୍ଭବାନଗାତ୍॥ 8-72-17 (58484) 
ନ ହି ଧର୍ମବିଗଜ୍ଞୈରେବଂ କାର୍ଯଂ ଧନଞ୍ଜଯ।
ଯଥା ତ୍ବଂ ପାଣ୍ଡବାଦ୍ଯେହ ଧର୍ମଭୀରୁରଣ୍ଡିତଃ॥ 8-72-18 (58485) 
ଯୋଽକାର୍ଯାଣାଂ କ୍ରିଯାଯାଶ୍ଚ ସଂଯୋଗଂ ନାବବୁଧ୍ଯତେ।
କାର୍ଯାଣାମକ୍ରିଯାଯାଶ୍ଚ ସ ପାର୍ଥ ପୁରୁଷାଧମଃ॥ 8-72-19 (58486) 
ଅନୁସୃତ୍ଯ ତୁ ଯେ ଧର୍ମଂ କବଯଃ ସମୁପସ୍ଥିତାଃ।
ସମାସବିସ୍ତରବିଦାଂ ନ ତେଷାଂ ବେତ୍ସି ନିଶ୍ଚଯମ୍॥ 8-72-20 (58487) 
ଅନିଶ୍ଚଯଜ୍ଞୋ ହି ନରଃ କାର୍ଯାକାର୍ଯବିନିଶ୍ଚଯେ।
ଏବଂ ସ ମୁହ୍ଯତ୍ଯବଶୋ ଯଥା ତ୍ବଂ ପାର୍ଥ ମୁହ୍ଯସି॥ 8-72-21 (58488) 
ନ ହି କାର୍ଯମକାର୍ଯଂ ବା ସୁଖଂ ଜ୍ଞାତୁଂ କଥଞ୍ଚନ।
ଶ୍ରୁତେନ ଜ୍ଞାଯତେ ସର୍ବଂ ତଚ୍ଚ ତ୍ବଂ ନାବହୁଧ୍ଯସେ॥ 8-72-22 (58489) 
ଅବିଜ୍ଞାନାଦିହ ଭବାନ୍ସତ୍ଯଂ ରକ୍ଷତି ଧର୍ମବିତ୍।
ପ୍ରାଣିନାଂ ତ୍ବଂ ବଧଂ ପାର୍ଥ ଧାର୍ମିକୋ ନାବବୁଧ୍ଯସେ॥ 8-72-23 (58490) 
ପ୍ରାଣିନାଂ ହି ବଧାତ୍ତାତ ବୃଥା ଧର୍ମୋ ମତୋ ମମ।
ଅନୃତଂ ତୁ ଭବେଦ୍ବାଚ୍ଯଂ ନ ତୁ ହିଂସା କଦାଚନ॥ 8-72-24 (58491) 
ସ କଥଂ ଭ୍ରାତରଂ ଜ୍ଯେଷ୍ଠଂ ରାଜାନଂ ଧର୍ମକୋବିଦମ୍।
ହନ୍ଯାଦ୍ଭବାନ୍ନରଶ୍ରେଷ୍ଠ ପ୍ରାକୃତୋଽନ୍ଯଃ ପୁମାନିବ॥ 8-72-25 (58492) 
ଅଯୁଧ୍ଯମାନସ୍ଯ ଗୁରୋସ୍ତଥାଽଶତ୍ରୋଶ୍ଚ ମାନଦ।
ପରାଙ୍ମୁଖସ୍ଯ ଦ୍ରବତଃ ଶରଣଂ ଚାପି ଗଚ୍ଛତଃ॥ 8-72-26 (58493) 
କୃତାଞ୍ଜଲେଃ ପ୍ରପନ୍ନସ୍ଯ ପ୍ରମତ୍ତସ୍ଯ ତଥୈବ ଚ।
ନ ବଧଃ ପୂଜ୍ଯତେ ସଦ୍ଭିସ୍ତଚ୍ଚ ସର୍ବଂ ଗୁରୌ ତବ॥ 8-72-27 (58494) 
ତ୍ବଯା ଚୈତଦ୍ବ୍ରତଂ ପାର୍ଥ ବାଲେନେବ କୃତଂ ପୁରା।
ତସ୍ମାଦଧର୍ମସଂଯୁକ୍ତଂ ମୌର୍ଖ୍ଯାଦେବ ବ୍ଯବସ୍ଯସି॥ 8-72-28 (58495) 
ସ୍ବଗୁରୁଂ ପାର୍ଥ କସ୍ମାତ୍ତ୍ବଂ ହନ୍ତୁକାମୋଽଭିଧାବସି।
ଅସମ୍ପ୍ରଧାର୍ଯ ଧର୍ମାଣାଂ ଗତିଂ ସୂକ୍ଷ୍ମାଂ ଦୁରତ୍ଯଯାମ୍॥ 8-72-29 (58496) 
ଇଦଂ ଧର୍ମରହସ୍ଯଂ ଚ ତବ ବକ୍ଷ୍ଯାମି ପାଣ୍ଡବ।
ଯଦ୍ବ୍ରୂଯାତ୍ତବ ଭୀଷ୍ମୋ ବା ରାଜା ବାପି ଯୁଧିଷ୍ଠିରଃ॥ 8-72-30 (58497) 
ବିଦୁରୋ ବା ପୁନଃ କ୍ଷତ୍ତା ଗାନ୍ଧାରୀ ବା ଯଶସ୍ବିନୀ।
କୁନ୍ତୀ ବା ଭରତଶ୍ରେଷ୍ଠ ଦ୍ରୌପଦୀ ବା ଯଶସ୍ବିନୀ। 
ତତ୍ତେ ବକ୍ଷ୍ଯାମି ତତ୍ତ୍ବେନ ନିବୋଧୈତଦ୍ଧନଞ୍ଜଯ॥  8-72-31 (58498) 
ସତ୍ଯସ୍ଯଂ ବଚନଂ ସାଧୁ ନ ସତ୍ଯାଦ୍ବିଦ୍ଯତେ ପରମ୍।
ସୁଦୁର୍ବିଦଂ ହି ତତ୍ତ୍ବେନ ତତ୍ସତ୍ଯମିତି ମେ ସତିଃ॥ 8-72-32 (58499) 
ଭବେତ୍ସତ୍ଯମବକ୍ତବ୍ଯଂ ବକ୍ତବ୍ଯମନୃତଂ ଭବେତ୍।
ଯତ୍ରାନୃତଂ ଭବେତ୍ସତ୍ଯଂ ସତ୍ଯଂ ଚାପ୍ଯନୃତଂ ଭବେତ୍॥ 8-72-33 (58500) 
ବିବାହକାଲେ ରତିସମ୍ପ୍ରଯୋଗେ
ପ୍ରାଣାତ୍ଯଯେ ସର୍ବତ୍ରନାପହାରେ। 
ବିପ୍ରସ୍ଯ ଚାର୍ଥେ ହ୍ଯନୃତଂ ବଦେତ
ପଞ୍ଚାନୃତାନ୍ଯାହୁରପାତକାନି॥  8-72-34 (58501) 
ସର୍ବସ୍ବସ୍ଯାପହାରେ ତୁ ବକ୍ତବ୍ଯମନୃତଂ ଭବେତ୍॥
ତତ୍ରାନୃତଂ ଭବେତ୍ସତ୍ଯଂ ସତ୍ଯଂ ଚାପ୍ଯନୃତଂ ଭବେତ୍॥ 8-72-35 (58502) 
ତାଦୃଶୋ ହନ୍ଯତେ ବାଲୋ ଯସ୍ଯ ସତ୍ଯମନିଶ୍ଚିତମ୍।
ସତ୍ଯାନୃତେ ବିନିଶ୍ଚିତ୍ଯ ତତୋ ଭବତି ଧର୍ମବିତ୍॥ 8-72-36 (58503) 
କିମାଶ୍ଚର୍ଯଂ କୃତପ୍ରଜ୍ଞଃ ପୁରୁଷୋଽପି ସୁଦାରୁଣଃ।
ସୁମହତ୍ପ୍ରାପ୍ନୁଯାତ୍ପୁଣ୍ଯଂ ବଲାକୋଽନ୍ଧବଧାଦିବ॥ 8-72-37 (58504) 
କିମାଶ୍ଚର୍ଯଂ ପୁନର୍ମୂଢୋ ଧର୍ମକାମୋ ହ୍ଯପଣ୍ଡିତଃ।
ସୁମହତ୍ପ୍ରାପ୍ନୁଯାତ୍ପାପମାପଗାସ୍ବିବ କୌଶିକଃ॥ 8-72-38 (58505) 
ଅର୍ଜୁନ ଉବାଚ। 8-72-39x (5008) 
ଆଚକ୍ଷ୍ବ ଭଗବନ୍ନେତଦ୍ଯଥା ବିନ୍ଦାମ୍ଯହଂ ତଥା।
ବଲାକସ୍ଯାନୁସମ୍ବଦ୍ଧଂ ନଦୀନାଂ କୌଶିକସ୍ଯ ଚ॥ 8-72-39 (58506) 
ବାସୁଦେବ ଉବାଚ। 8-72-40x (5009) 
ମୃଗବ୍ଯାଧୋଽଭବତ୍କଶ୍ଚିଦ୍ବଲାକୋ ନାମ ଭାରତ।
ଯାତ୍ରାର୍ଥଂ ପୁତ୍ରଦାରାଣାଂ ମୃଗାନ୍ହନ୍ତି ନ କାମତଃ॥ 8-72-40 (58507) 
ବୃଦ୍ଧୌ ଚ ମାତାପିତରୌ ବିଭର୍ତ୍ଯନ୍ଯାଂଶ୍ଚ ସଂଶ୍ରିତାନ୍।
ସ୍ବଧର୍ମନିରତୋ ନିତ୍ଯଂ ସଂବିଭଜ୍ଯାନସୂଯକଃ॥ 8-72-41 (58508) 
ସ କଦାଚିନ୍ମୃଗପ୍ରେପ୍ସୁର୍ନାନ୍ବବିନ୍ଦନ୍ମୃଗଂ କ୍ବଚିତ୍।
ଅଥାପଶ୍ଯତ୍ସ ପୀବାନଂ ଶ୍ବାପଦଂ ଘ୍ରାଣଚକ୍ଷୁଷମ୍॥ 8-72-42 (58509) 
ଅଦୃଷ୍ଟପୂର୍ବମପି ତତ୍ସତ୍ବଂ ତେନ ହତଂ ତଦା।
ଅନ୍ଧେ ହତେ ତତୋ ବ୍ଯୋମ୍ନଃ ପୁଷ୍ପବର୍ଷଂ ପପାତ ଚ॥ 8-72-43 (58510) 
ଅପ୍ସରୋଗୀତବାଦିତ୍ରୈର୍ନାଦିତଂ ଚ ମନୋରମମ୍।
ବିମାନମଗମତ୍ସ୍ବର୍ଗାନ୍ମୃଗବ୍ଯାଧନିନୀଷଯା॥ 8-72-44 (58511) 
ତଦ୍ଭୂତଂ ସର୍ବଭୂତାନାମଭାବାଯ କିଲାର୍ଜୁନ।
ତପସ୍ତପ୍ତ୍ବା ବରଂ ପ୍ରାପ୍ତଂ କୃତମନ୍ଧଂ ସ୍ବଯମ୍ଭୁବା॥ 8-72-45 (58512) 
ତଦ୍ଧତ୍ବା ସର୍ବଭୂତାନାମଭାବକୃତନିଶ୍ଚଯମ୍।
ବଲାକୋଽଗାତ୍ସ୍ବର୍ଗଲୋକମେବଂ ଧର୍ମଃ ସୁଦୁର୍ବିଦଃ॥ 8-72-46 (58513) 
କୌଶିକୋଽପ୍ଯଭବଦ୍ବିପ୍ରସ୍ତପସ୍ବୀନୋ ବହୁଶ୍ରୁତଃ।
ନଦୀନାଂ ସଙ୍ଗମେ ଗ୍ରାମାଦଦୂରେ ସ କିଲାବସତ୍॥ 8-72-47 (58514) 
ସତ୍ଯଂ ମଯା ସଦା ବାଚ୍ଯମିତି ତସ୍ଯାଭବଦ୍ଦ୍ବତମ୍।
ସତ୍ଯବାଦୀତି ବିଖ୍ଯାତଃ ସ ତଦାସୀଦ୍ଧନଞ୍ଜଯ॥ 8-72-48 (58515) 
ଅଥ ଦସ୍ଯୁଭଯାତ୍କେଚିତ୍ତଦା ତଦ୍ବନମାବିଶନ୍।
ତତ୍ରାପି ଦସ୍ଯବଃ କ୍ରୁଦ୍ଧାସ୍ତାନମାର୍ଗନ୍ତ ଯତ୍ନତଃ॥ 8-72-49 (58516) 
ଅଥ କୌଶିକମଭ୍ଯେତ୍ଯ ପ୍ରୋଚୁସ୍ତେ ସତ୍ଯବାଦିନମ୍।
କତରେଣ ପଥା ଯାତା ଭଗବନ୍ନିତି ବୈ ଜନାଃ। 
ସତ୍ଯେନ ପୃଷ୍ଟଃ ପ୍ରବ୍ରୂହି ଯଦି ତଦ୍ବେତ୍ଥ ଶଂସ ନଃ॥  8-72-50 (58517) 
ଶ୍ରୀକୃଷ୍ଣ ଉବାଚ। 8-72-51x (5010) 
ସତ୍ଯସ୍ଯ ତ୍ବବିଭାଗଜ୍ଞଃ ସତ୍ଯଂ ତେଭ୍ଯଃ ଶଶଂସ ହ।
ବହୁବୃକ୍ଷଲତାଗୁଲ୍ମମେତଦ୍ଗହନମାଶ୍ରିତାଃ। 
ଇତି ତାନ୍ଖ୍ଯାପଯାମାସ ତେଭ୍ଯସ୍ତତ୍ତ୍ବଂ ସ କୌଶିକଃ॥  8-72-51 (58518) 
ତତସ୍ତେ ତାନ୍ସମାସାଦ୍ଯ କ୍ରୂରା ଜଘ୍ନୁରିତି ଶ୍ରୁତିଃ।
ତତୋଽଧର୍ମେଣ ମହତା ବାଗ୍ଦୁରୁକ୍ତେନ କୌଶିକଃ॥ 8-72-52 (58519) 
ଗତଃ ସୁକଷ୍ଟଂ ନିରଯଂ ଧର୍ମସୂକ୍ଷ୍ମେଷ୍ବତତ୍ତ୍ବବିତ୍।
ଦୃଷ୍ଟପୂର୍ବଶ୍ରୁତୋ ମୂଢୋ ଧର୍ମାଣାମବିଶାରଦଃ॥ 8-72-53 (58520) 
ବୃଦ୍ଧାନପୃଚ୍ଛନ୍ସନ୍ଦେହାନନ୍ଧଃ ଶ୍ବଭ୍ରମିବର୍ଚ୍ଛତି॥  8-72-54 (58521) 
ତତ୍ର ତେ ଲକ୍ଷଣୋଦ୍ଦେଶଃ କଶ୍ଚିଦେବ ଭବିଷ୍ଯତି।
ଦୁଷ୍କରଂ ପ୍ରତିସଂଖ୍ଯାନଂ କାର୍ତ୍ସ୍ନ୍ଯେନାତ୍ର ବ୍ଯବସ୍ଥିତିଃ॥ 8-72-55 (58522) 
ସତ୍ଯଂ ଧର୍ମ ଇତି ହ୍ଯେକେ ବଦନ୍ତି ବହବୋ ଜନାଃ।
ନ ଚ ପାର୍ଥାଭ୍ଯସୂଯାମି ନୈତତ୍ସର୍ବତ୍ର ଶିଷ୍ଯତେ॥ 8-72-56 (58523) 
ଶ୍ରୁତିସ୍ତୁ ଧାର୍ଯା ଇତ୍ଯେକେ ବଦନ୍ତି ବହବୋ ଜନାଃ।
ନ ତ୍ବେତତ୍ପ୍ରତ୍ଯସୂଯାମି ତତ୍ର ସର୍ବଂ ବିଧୀଯତେ॥ 8-72-57 (58524) 
ଯତ୍ସ୍ଯାଦହିଂସାସଂଯୁକ୍ତଂ ସ ଧର୍ମ ଇତି ନିଶ୍ଚଯଃ।
ଅହିଂସାର୍ଥାଯ ହିଂସ୍ରାଣାଂ ଧର୍ମପ୍ରବଚନଂ କୃତମ୍। 
ଧାରଣାଦ୍ଧର୍ମମିତ୍ଯାହୁର୍ଧର୍ମୋ ଧାରଯତେ ପ୍ରଜାଃ॥  8-72-58 (58525) 
ପ୍ରଭବାର୍ଥାଯ ଭୂତାନାଂ ଧର୍ମପ୍ରବଚନଂ କୃତମ୍।
ଯସ୍ମାତ୍ପ୍ରଭବସଂଯୁକ୍ତଃ ସ ଧର୍ମ ଇତି ନିଶ୍ଚଯଃ॥ 8-72-59 (58526) 
ଯେଽନ୍ଯାଯେନ ଜିଗୀଷନ୍ତୋ ଧର୍ମଂ ପୃଚ୍ଛନ୍ତି ମାନବାଃ।
ଅକୂଜନେନ ଚେନ୍ମୋକ୍ଷୋ ନାତ୍ର କୂଜେତ୍କଥଞ୍ଚନ॥ 8-72-60 (58527) 
ଅବଶ୍ଯଂ କୂଜିତବ୍ଯେ ହ ଶଙ୍କେରନ୍ବାପ୍ଯକୂଜନାତ୍।
ଯେଽନ୍ଯାଯେନ ଜିହୀର୍ଷନ୍ତୋ ଧର୍ମଂ ପୃଚ୍ଛନ୍ତି କସ୍ଯଚିତ୍। 
ଶ୍ରେଯସ୍ତତ୍ରାନୃତଂ ବକ୍ତୁଂ ସତ୍ଯାଦିତି ବିନିଶ୍ଚିତ୍ମ୍॥  8-72-61 (58528) 
ପ୍ରାଣାତ୍ଯଯେ ବିବାହେ ବା ସର୍ବଜାତ୍ଯା ମହାଭଯେ।
ସର୍ବସ୍ବସ୍ଯ ଚ ଲୋପେ ବା ବକ୍ତବ୍ଯମନୃତଂ ଭବେତ୍॥ 8-72-62 (58529) 
ଅଧର୍ମଂ ହି ନ ପଶ୍ଯନ୍ତି ମୃଷୋଦ୍ଯଂ ତତ୍ର ପଣ୍ଡିତାଃ।
ସର୍ବଥାଽଭିବଦେତ୍ତତ୍ତୁ ନାନୃତଂ ସ୍ଯାଦ୍ବିଚକ୍ଷଣଃ॥ 8-72-63 (58530) 
ଯଃ ସ୍ତେନୈଃ ସହ ସମ୍ବନ୍ଧୋ ମୁଚ୍ଯତେ ଶପଥାଦପି।
ଭବେତ୍ତତ୍ରାନୃତଂ ଶ୍ରେଯଃ ସତ୍ଯାଦିତି ବିଚାରିତମ୍॥ 8-72-64 (58531) 
ନ ଚ ତେଭ୍ଯୋ ଧନଂ ଦେଯଂ ସତ୍ଯାଦିତି କଥଞ୍ଚନ।
ପାପେଭ୍ଯୋଽପି ଧନଂ ଦତ୍ତଂ ଦାତାରମପି ପୀଡଯେତ୍। 
ତସ୍ମାଦ୍ଧର୍ମାର୍ଥମନୃତମୁକ୍ତ୍ବା ନାନୃତବାଗ୍ଭବେତ୍॥  8-72-65 (58532) 
ଏଷ ତେ ଲକ୍ଷଣୋଦ୍ଦେଶୋ ମଯୋଦ୍ଦିଷ୍ଟୋ ଯଥାବିଧି।
ଏତଜ୍ଜ୍ଞାତ୍ବା ବ୍ରୂହି ପାର୍ଥ ଯଦି ବଧ୍ଯୋ ଯୁଧିଷ୍ଠିରଃ॥ 8-72-66 (58533) 
ଅର୍ଜୁନ ଉବାଚ। 8-72-67x (5011) 
ଯଥା ବ୍ରୂଯାନ୍ମହାପ୍ରାଜ୍ଞୋ ଯଥା ବ୍ରୂଯାନ୍ମହାଯଶାଃ॥  8-72-67 (58534) 
ସୁହୃଦ୍ବ୍ରୂଯାଦ୍ଯଥାଽସ୍ମାକଂ ତଥୋକ୍ତଂ ବଚନଂ ତ୍ବଯା।
ଭବାନ୍ମାତୃସମୋଽସ୍ମାକଂ ଭବାନ୍ପିତୃସମୋଽପି ଚ। 
ଗତିଶ୍ଚ ପରମା କୃଷ୍ଣ ତ୍ବମେବ ଚ ପରାଯଣମ୍॥  8-72-68 (58535) 
ନ ହି ତେ ତ୍ରିଷୁ ଲୋକେଷୁ ବିଦ୍ଯତେଽବିଦିତଂ କ୍ବଚିତ୍।
ତସ୍ମାଦ୍ଭବାନ୍ପରଂ ଧର୍ମଂ ବେଦ ସର୍ବଂ ଯଥାତଥମ୍॥ 8-72-69 (58536) 
ଅବଧ୍ଯଂ ପାଣ୍ଡବଂ ମନ୍ଯେ ଧର୍ମରାଜଂ ଯୁଧିଷ୍ଠିରମ୍।
ଅଧର୍ମଯୁକ୍ତେ ସଂଯୋଗେ ବ୍ରୂହି କିଞ୍ଚିଦନୁଗ୍ରହମ୍॥ 8-72-70 (58537) 
ଇଦଂ ଚାପରମତ୍ରୈବ ବ୍ରୂହି ତତ୍ତ୍ବଂ ବିବକ୍ଷିତମ୍॥  8-72-71 (58538) 
ଜାନାସି ଦାଶାର୍ହ ମମ ବ୍ରତଂ ତୁ
ଯୋ ମାଂ ବ୍ରୂଯାତ୍କଶ୍ଚନ ମାନୁଷେଷୁ। 
ଅନ୍ଯସ୍ମୈ ତ୍ବଂ ଗାଣ୍ଡିବଂ ଦେହି ପାର୍ଥ
ଯୋ ମତ୍ତୋଽସ୍ତ୍ରେ ବୀର୍ଯତୋ ବା ବିଶିଷ୍ଟଃ॥  8-72-72 (58539) 
ହନ୍ଯାମହଂ କେଶବ ତଂ ପ୍ରସହ୍ଯ
ଭୀମୋ ହନ୍ଯାତ୍ତୂବରକେତି ଚୋକ୍ତଃ। 
ବନ୍ମାଂ ରାଜା ହ୍ଯୁକ୍ତବାଂସ୍ତେ ସମକ୍ଷଂ
ଧନୁର୍ଦେହୀତ୍ଯସକୃଦ୍ବୃଷ୍ଣିବୀରେ॥  8-72-73 (58540) 
ତଂ ହନ୍ଯାଂ ଚେତ୍କେଶବ ଜୀବଲୋକେ
ସ୍ଥାତା ନାହଂ କାଲମପ୍ଯଲ୍ପମାତ୍ରମ୍। 
ଧ୍ଯାତ୍ବା ନୂନଂ ହ୍ଯେନସା ଚାପି ମୁକ୍ତୋ
ବଧଂ ରାଜ୍ଞୋ ଭ୍ରଷ୍ଟବୀର୍ଯୋ ବିଚେତାଃ॥  8-72-74 (58541) 
ଯଥା ପ୍ରତିଜ୍ଞା ମମ ଲୋକବୁଦ୍ଧୌ
ଭବେତ୍ସତ୍ଯା ଧର୍ମଭୃତାଂ ବରିଷ୍ଠ। 
ଯଥା ଜୀବତ୍ପାଣ୍ଡବୋଽହଂ ଚ କୃଷ୍ଣ
ତଥା ବୁଦ୍ଧିଂ ଦାତୁମପ୍ଯର୍ହସି ତ୍ବମ୍॥  8-72-75 (58542) 
ବାସୁଦେବ ଉବାଚ। 8-72-76x (5012) 
ରାଜା ଶ୍ରାନ୍ତୋ ବିକ୍ଷତୋ ଦୁଃଖିତଶ୍ଚ
କର୍ଣେନ ସହ୍ଖ୍ଯେ ନିଶିତୈର୍ବାଣସଙ୍ଘୈଃ। 
ଯଶ୍ଚାନିଶଂ ସୂତପୁତ୍ରେଣ ବୀର
ଶରୈର୍ଭୃଶଂ ତାଡିତୋ ଯୁଧ୍ଯମାନଃ॥  8-72-76 (58543) 
ଅତସ୍ତ୍ବମେତେନ ସରୋଷମୁକ୍ତୋ
ଦୁଃଖାନ୍ବିତେନେଦମଯୁକ୍ତରୂପମ୍। 
ଅକୋପିତୋ ହ୍ଯେଷ ଯଦି ସ୍ମ ସଙ୍ଖ୍ଯେ
କର୍ଣଂ ନ ହନ୍ଯାଦିତି ଚାବ୍ରବୀତ୍ସଃ॥  8-72-77 (58544) 
ଜାନାତି ତଂ ପାଣ୍ଡବ ଏଷ ଚାପି
ପାପଂ ଲୋକେ କର୍ଣମସହ୍ଯମନ୍ଯୈଃ। 
ତତସ୍ତ୍ବମୁକ୍ତୋ ଭୃଶରୋଷିତେନ
ରାଜ୍ଞା ସମକ୍ଷଂ ପରୁଷାଣି ପାର୍ଥ॥  8-72-78 (58545) 
ନିତ୍ଯୋଦ୍ଯୁକ୍ତେ ସତତଂ ଚାପ୍ରସହ୍ଯେ
କର୍ଣେ ଦ୍ଯୂତଂ ହ୍ଯଦ୍ଯ ରଣେ ନିବଦ୍ଧମ୍। 
ତସ୍ମିନ୍ହତେ କୁରବୋ ନିର୍ଜିତାଃ ସ୍ଯୁ--
ରେବଂ ବୁଦ୍ଧିଃ ପାର୍ଥିବେ ଧର୍ମପୁତ୍ରେ॥  8-72-79 (58546) 
ତତୋ ବଧଂ ନାର୍ହତି ଧର୍ମପୁତ୍ର--
ସ୍ତ୍ବଯା ପ୍ରତିଜ୍ଞାଽର୍ଜୁନ ପାଲନୀଯା। 
ଜୀବନ୍ନଯଂ ଯେନ ମୃତୋ ଭବେଦ୍ଧି
ତନ୍ମେ ନିବୋଧେହ ତବାନୁରୂପମ୍॥  8-72-80 (58547) 
ଯଦା ମାନଂ ଲଭତେ ମାନନାର୍ହ--
ସ୍ତଦା ସ ବୈ ଜୀବତି ଜୀବଲୋକେ। 
ଯଦାଽବମାନଂ ଲଭତେ ମହାନ୍ତଂ
ତଦା ଜୀବନ୍ମୃତ ଇତ୍ଯୁଚ୍ଯତେ ସଃ॥  8-72-81 (58548) 
ସମ୍ମାନିତଃ ପାର୍ଥିବୋଽଯଂ ସଦୈବ
ତ୍ବଯା ଚ ଭୀମେନ ତଥା ଯମାଭ୍ଯାମ୍। 
ବୃଦ୍ଧୈଶ୍ଚ ଲୋକେ ପୁରୁଷୈଶ୍ଚ ଶୂରୈ--
ସ୍ତସ୍ଯାପମାନଂ କଲଯା ପ୍ରଯୁଙ୍କ୍ଷ୍ବ॥  8-72-82 (58549) 
ତ୍ବମିତ୍ଯତ୍ରଭବନ୍ତଂ ହି ବ୍ରୂହି ପାର୍ଥ ଯୁଧିଷ୍ଠିରମ୍।
ତ୍ବମିତ୍ଯୁକ୍ତୋ ହି ନିହତୋ ଗୁରୁର୍ଭବତି ଭାରତ॥ 8-72-83 (58550) 
ଏବମାଚର କୌନ୍ତେଯ ଧର୍ମରାଜେ ଯୁଧିଷ୍ଠିରେ।
ଅଧର୍ମଯୁକ୍ତଂ ସଂଯୋଗଂ କୁରୁଷ୍ବୈନଂ କୁରୂଦ୍ବହ॥ 8-72-84 (58551) 
ଅଥର୍ବାଙ୍ଗିରସୀ ହ୍ଯେଷା ଶ୍ରୁତୀନାମୁତ୍ତମା ଶ୍ରୁତିଃ।
ଅବିଚାର୍ଯୈବ କାର୍ଯୈଷା ଶ୍ରେଯସ୍କାମୈର୍ନରୈଃ ସଦା॥ 8-72-85 (58552) 
ଅବଧେନ ବଧଃ ପ୍ରୋକ୍ତୋ ଯଦ୍ଗୁରୁସ୍ତ୍ବମିତି ପ୍ରଭୁଃ।
ତଦ୍ବ୍ରୂହି ତ୍ବଂ ଯନ୍ମଯୋକ୍ତଂ ଧର୍ମରାଜସ୍ଯ ଧର୍ମବିତ୍॥ 8-72-86 (58553) 
ଯଦା ହ୍ଯଂ ପାଣ୍ଡବ ଧର୍ମରାଜ--
ସତ୍ବତ୍ତୋଽଯୁକ୍ତଂ ଲପ୍ସ୍ଯତେ ଚୈବ ସାଧୁ। 
ତତୋଽସ୍ଯ ପାଦାବଭିବାଦ୍ଯ ପଶ୍ଚା--
ଚ୍ଛ୍ରେଯୋ ବ୍ରୂଯାତ୍ସାନ୍ତ୍ବଯୁକ୍ତଂ ହିତଂ ଚ॥  8-72-87 (58554) 
ଭ୍ରାତା ପ୍ରାଜ୍ଞସ୍ତବ କୋପଂ ନ ଜାତୁ
କୁର୍ଯାଦ୍ରାଜା ଧର୍ମମାର୍ଗାନୁସାରୀ। 
ମୁକ୍ତୋଽନୃତାଦ୍ବାତୃବଧାଚ୍ଚ ପାପା--
ଦ୍ଧୃଷ୍ଟଃ କର୍ଣଂ ତ୍ବଂ ଜହି ପାର୍ଥ ପଶ୍ଚାତ୍॥ ॥  8-72-88 (58555) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଦ୍ବିସପ୍ତତିତମୋଽଧ୍ଯାଯଃ॥ 72 ॥

Mahabharata - Karna Parva - Chapter Footnotes

8-72-22 ସୁଖଂ ଅନଧୀତ୍ଯେତ୍ଯର୍ଥଃ। ଶ୍ରୁତେନ ଶାସ୍ତ୍ରେଣ॥ 8-72-26 ଅଶତ୍ରୋଃ ଅଶାତନୀଯସ୍ଯ ଅବଧ୍ଯସ୍ଯ॥ 8-72-47 ତପସ୍ବୀନଃ ତପସ୍ବିନାମିନଃ ଶ୍ରେଷ୍ଠଃ॥ 8-72-52 ଯଥା ଚାଲ୍ପଶ୍ରୁତୋ ମୂଢୋ ଧର୍ମାଣାମବିଭାଗବିତ୍। ବୃଦ୍ଧାନପୃଷ୍ଟ୍ବା ସନ୍ଦେହଂ ମହଚ୍ଛ୍ବଭ୍ରମିହାର୍ହତି। ଇତି ଙ. ପାଠଃ॥ 8-72-57 ତତ୍ର ତେ ଲକ୍ଷଣୋଦ୍ବେଶାତ୍କଶ୍ଚିଦତ୍ର ଭବିଷ୍ଯତି ଇତି କ.ଡ.ପାଠଃ। ଦୁଷ୍କରଂ ପରମଂ ଜ୍ଞାନଂ ତର୍କେଣାନୁବ୍ଯବସ୍ଯାତି ଇତି ଡ.ପାଠଃ। ଦୁଷ୍କରଂ ପ୍ରତିସଙ୍ଖ୍ଯାନଂ କାର୍ତ୍ସ୍ନ୍ଯେନାସ୍ଯ ବ୍ଯବସ୍ଯତି ଇତି ବ.ଘ.ଡ.ପାଠଃ। ଶ୍ରୁତେର୍ଧର୍ମ ଇତି ହ୍ଯେକେ ଇତି ଡ.ପାଠଃ॥ 8-72-62 ପ୍ରାଣାତ୍ଯଯେ ବିଧାହେ ବା ସର୍ବଜ୍ଞାତିବଧାତ୍ଯଯେ। ନର୍ମଣ୍ଯଭିପ୍ରବୃତ୍ତେ ବା ନ ଚ ପ୍ରୋକ୍ତଂ ମୃଷା ଭବେତ୍ ଇତି ଝ.ଙ.ପାଠଃ॥ 8-72-63 ଅଧର୍ମଂ ନାତ୍ର ପଶ୍ଯନ୍ତି ଧର୍ମତତ୍ବାର୍ଥଦର୍ଶିନଃ ଇତି ଙ.ପାଠଃ॥ 8-72-64 ଯଃ ସ୍ତେନୈଃ ସହ ସମ୍ବନ୍ଧାନ୍ମୁଚ୍ଯତେ ଶପଥୈରପି। ଶ୍ରେଯସ୍ତତ୍ରାନୃତଂ ବକ୍ତୁଂ ତତ୍ସତ୍ଯମବିଚାରିତମ୍। ଇତି ଙ. ପାଠଃ॥ 8-72-65 ଶକ୍ଯେ ସତି କଥଞ୍ଚନ ଇତି ଙ. ପାଠଃ॥ 8-72-70 ଅନୁଗ୍ରହଂ ଅବଧେନ ପ୍ରତିଜ୍ଞାରକ୍ଷଣମ୍॥ 8-72-74 ତଂ ହନ୍ଯାମିତି ସ୍ଥାତା ନ ନ ସ୍ଥାସ୍ଯେ। ଏନସା ମୁକ୍ତୋପି କୃତପ୍ରାଯଶ୍ଚିତ୍ତୋଽପି ନ ସ୍ଥାସ୍ଯେ ଇତ୍ଯର୍ଥଃ। କିଂ କୃତ୍ବା ରାଜ୍ଞୋ ବଧଂ ଧ୍ଯାତ୍ବା॥ 8-72-78 ସମକ୍ଷଂ ଆବଯୋରିତି ଶେଷଃ॥ 8-72-79 କର୍ଣେ ପଣୀକୃତେ। ଦ୍ଯୁତଂ ଯୁଦ୍ଧରୂପମ୍॥ 8-72-83 ଅତ୍ର ଭବନ୍ତଂ ମାନ୍ଯଂ ତ୍ବମିତି ବ୍ରୂହି॥ 8-72-84 ଏବଂ ପୂଜ୍ଯାବମାନରୂପଂ ସଂଯୋଗଂ ଆତ୍ମନାନୁଷ୍ଠିତଂ କୁରୁଷ୍ବ॥ 8-72-86 ଯତ୍ ଗୁରୁସ୍ତ୍ବମିତି ପ୍ରୋକ୍ତସ୍ତତ୍ ଅବଧେନ ଶଂସ୍ତ୍ରପାତନମନ୍ତରେଣୈବ ବଧଃ ବଧକରଂ ଭବତୀତ୍ଯର୍ଥଃ॥ 8-72-72 ଦ୍ବିସପ୍ତତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 073

॥ ଶ୍ରୀଃ ॥

8.73. ଅଧ୍ଯାଯଃ 073 

Mahabharata - Karna Parva - Chapter Topics

ଯୁଧିଷ୍ଠିରାଧିକ୍ଷେପାଦାତ୍ମବଧୋଦ୍ଯତଂ ପାର୍ଥଂ ପ୍ରତି କୃଷ୍ଣେନ ତତ୍ପ୍ରତିନିଧିତଯା ଆତ୍ମପ୍ରଶଂସନଚୋଦନା॥ 1 ॥ ଅର୍ଜୁନେନାତ୍ମପ୍ରଶଂସନାନନ୍ତରଂ ଯୁଧିଷ୍ଠିରକ୍ଷମାପନମ୍॥ 2 ॥

Mahabharata - Karna Parva - Chapter Text

8-73-0 (58556) 
ସଞ୍ଜଯ ଉବାଚ। 8-73-0x (5013) 
ଇତ୍ଯେବମୁକ୍ତସ୍ତୁ ଜନାର୍ଦନେନ
ପାର୍ଥଃ ପ୍ରଶସ୍ଯାଥ ସୁହୃଦ୍ବଚସ୍ତତ୍। 
ତତୋଽବ୍ରବୀଦର୍ଜୁନୋ ଧର୍ମରାଜ--
ମନୁକ୍ତପୂର୍ବଂ ପରୁଷଂ ପ୍ରସହ୍ଯ॥  8-73-1 (58557) 
ମା ତ୍ବଂ ରାଜନ୍ବ୍ଯାହରସ୍ବାଦ୍ଯ ପାପଂ
ତ୍ବଂ ତିଷ୍ଠସି କ୍ରୋଶମାତ୍ରେ ବ୍ଯପେତ୍ଯ। 
ଭୀମସ୍ତୁ ମାମର୍ହତି ଗର୍ହଣାଯ
ଯୋ ଯୁଧ୍ଯତେ ସର୍ବଲୋକପ୍ରବୀରୈଃ॥  8-73-2 (58558) 
କାଲେ ହି ଶତ୍ରୂନ୍ପରିପୀଡ୍ଯ ବୀରୋ
ହତ୍ବା ପ୍ରବୀରାନ୍ବସୁଧାଧିପାନାମ୍। 
ରଥପ୍ରଧାନୋତ୍ତମନାଗମୁଖ୍ଯା
ଯୁଧିପ୍ରବୀରା ନିହତାଶ୍ଚ ଶୂରାଃ॥  8-73-3 (58559) 
ସୁଦୁଷ୍କରଂ କର୍ମ କରୋତି ଭୀମଃ
କର୍ତୁଂ ଯଥା ନାର୍ହତି କଶ୍ଚିଦନ୍ଯଃ। 
ରଥାଦବସ୍କନ୍ଦ୍ଯ ଗଦାଂ ପରାମୃଶଂ--
ସ୍ତଥା ରଣେ ହନ୍ତି ତଥୈବ ବାରଣାନ୍॥  8-73-4 (58560) 
ସ କୁଞ୍ଜରାଣାମଧିକଂ ସହସ୍ରଂ
ହତ୍ବା ନଦଂସ୍ତୁମୁଲଂ ସିଂହନାଦମ୍। 
କାମ୍ଭୋଜବାନାଯୁଜପାର୍ବତୀଯା--
ନୀହାମୃଗାଭାନ୍ବିନିହତ୍ଯ ବାଜିନଃ॥  8-73-5 (58561) 
ମହାରଥାନ୍ଦବିରଦାଞ୍ଶୈଲକଲ୍ପା--
ନ୍ସହେତ ଯଃ କୁଞ୍ଜରାନ୍ବଧ୍ଯମାନାନ୍। 
ଅସୌ ଭୀମୋ ଧାର୍ତରାଷ୍ଟ୍ରେଷୁ ମଗ୍ନଃ
ସ ମାମୁପାଲବ୍ଧୁମରିନ୍ଦମୋଽର୍ହତି॥  8-73-6 (58562) 
ବରାସିନା ଚାଥ ନରାଶ୍ବକୁଞ୍ଜରାଂ--
ସ୍ତଥା ରଥାଙ୍ଗୈର୍ଧନୁଷା ଚ ହନ୍ତ୍ଯରୀନ୍। 
ପ୍ରମୃଦ୍ଯ ପଦ୍ଧ୍ଯାମହିତାଂସ୍ତୁ ହନ୍ତି
ପୁନଶ୍ଚ ଦୋର୍ଭ୍ଯାଂ ଶତମନ୍ଯୁବିକ୍ରମଃ॥  8-73-7 (58563) 
ମହାବଲୋ ବୈଶ୍ରବଣାନ୍ତକୋପମଃ
ପ୍ରସହ୍ଯ ହର୍ତା ଦ୍ବିଷତାଂ ଯଶାଂସି। 
ସ ଭୀମସେନୋଽର୍ହତି ଗର୍ହଣାଯ
ନ ତ୍ବଂ ନିତ୍ଯଂ ରକ୍ଷ୍ଯମାଣଃ ସୁହୃଦ୍ଭିଃ॥  8-73-8 (58564) 
କଲିଙ୍ଗବଙ୍ଗାଙ୍ଗନିପାଦମାଗଧା--
ନ୍ସଦା ମହାଶୈଲବଲାହକୋପମାନ୍। 
ନିହନ୍ତି ଯଃ ଶତ୍ରୁଗଣାନନେକଶଃ
ସ ମାଂ ହି ବକ୍ତୁଂ ପ୍ରଭବତ୍ଯମାନଗସମ୍॥  8-73-9 (58565) 
ସଂଯୁକ୍ତମାସ୍ଥାଯ ରଥଂ ହି କାଲେ
ଧନୁର୍ବିଧୂନ୍ବଞ୍ଛରପୂର୍ଣମୁଷ୍ଟିଃ। 
ସୃଜେଚ୍ଚ ଯୋ ବାଣସଙ୍ଘାନ୍ପରେଷୁ
ମହାବଲୋ ମେଘ ଇବାମ୍ବୁଧାରାଃ॥  8-73-10 (58566) 
ଶତାନ୍ଯଷ୍ଟୌ ବାରଣାନାମଦର୍ଶଯ--
ଦ୍ବିଶାତିତୈଃ କୁମ୍ଭଘଟାଗ୍ରହସ୍ତୈଃ। 
ଯୋ ଭୀମସେନୋ ନିହତାରିସଙ୍ଘଃ
ସ ମାମୁପାଲବ୍ଧୁମରିନ୍ଦମୋଽର୍ହତି॥  8-73-11 (58567) 
ରଥାଶ୍ଚ ନାଗାଶ୍ଚ ହଯାଶ୍ଚ ରାଜ--
ନ୍ଭୀମେନାଜୌ ନିହତାଃ ସଙ୍ଘଶୋଽଦ୍ଯ। 
ରାଜାନଶ୍ଚ ବହବୋ ମହାବଲାଃ
ସ ମାମୁପାଲବ୍ଧୁମରିନ୍ଦମୋଽର୍ହତି॥  8-73-12 (58568) 
ଧୃତରାଷ୍ଟ୍ରପୁତ୍ରା ବଲିନଶ୍ଚ ଯେନ
ମହାବଲା ନିହତାଃ ପ୍ରାଯଶୋ ବୈ। 
ଶୂରୋ ଯୁଦ୍ଧେ ହ୍ଯପ୍ରତିବାର୍ଯବୀର୍ଯଃ
ସ ମାମୁପାଲବ୍ଧୁମରିନ୍ଦମୋଽର୍ହତି॥  8-73-13 (58569) 
ପ୍ରତାପଯଂସ୍ତଦ୍ବଲମୁଗ୍ରରୂପଂ
ଯୋଽସୌ ରମେ ଧାର୍ତରାଷ୍ଟ୍ରସ୍ଯ ବୀରଃ। 
ଏକଃ ସହେତାପ୍ରତିସହ୍ଯପୌରୁଷ--
ସ୍ତେନାସ୍ମି ବାଚ୍ଯୋ ନ ତ୍ବଯା ବୈ କଦାଚିତ୍॥  8-73-14 (58570) 
ମହାରଥା ଯତ୍ର ଯତ୍ରୈବ ଯୁଦ୍ଧେ
ଭିନ୍ଦନ୍ତି ସୈନ୍ଯଂ ତବ କାମତୋଽଦ୍ଯ। 
ତତ୍ରୈବ ତତ୍ରୈବ ରଣେ ମହାତ୍ମା
ଦୃଢଂ ଭୀମଃ ପରସଙ୍ଘାନମୃଦ୍ରାତ୍॥  8-73-15 (58571) 
ତେନାସ୍ମି ବାଚ୍ଯୋ ନ ତ୍ବଯା ହଂ କଦାଚି--
ନ୍ମା ମା ବୋଚଃ କ୍ରୂରମିହାଦ୍ଯ ପାର୍ଥ। 
ନାସ୍ମଦ୍ବିଧୋ ବୈ ଭବତା ତୁ ବାଚ୍ଯୋ
ଯଥା ଭବାନ୍ସର୍ବଲୋକସ୍ଯ ବାଚ୍ଯଃ॥  8-73-16 (58572) 
ଏବଂ ହି ମା ତେ ବ୍ରୁବତୋ ନରେନ୍ଦ୍ର
କଥଂ ନ ଦୀର୍ଯେଚ୍ଛତଧାଽଦ୍ଯ ଜିହ୍ବା। 
ଅହୋ ବତେଦଂ ସୁନୃଶଂସରୂପଂ
କାମାଦବୋଚସ୍ତ୍ବମିହାଦ୍ଯ ଯଦ୍ବୈ॥  8-73-17 (58573) 
ବଲଂ ନ ବାଧିଷ୍ଠିତଂ ସତ୍ତମାନାଂ
ଯତ୍କ୍ଷତ୍ରିଯାଣାଂ ବହୁଲଂ ବଦନ୍ତି। 
ତ୍ବଂ ଚାବଲୋ ଭାରତ ନିଷ୍ଠୁରୋଽସି
ତ୍ବମେବ ମାଂ ବେତ୍ସି ଯଥାବିଧୋଽହମ୍॥  8-73-18 (58574) 
ନକୁଲେନ ରାଜନ୍ଗଜବାଜିଯୋଧା
ହତାଶ୍ଚ ବୀରାଃ ସହସା ସମେତ୍ଯ। 
ତ୍ଯକ୍ତ୍ବା ପ୍ରାଣାନ୍ସମରେ ଯୁଦ୍ଧକାଙ୍କ୍ଷୀ
ସ ମାମୁପାଲବ୍ଧୁମରିନ୍ଦମୋଽର୍ହତି॥  8-73-19 (58575) 
କୃତଂ କର୍ମ ସହଦେବେନ ଦୁଷ୍କରଂ
ଯୋ ଯୁଧ୍ଯତେ ପରସୈନ୍ଯାବମର୍ଦୀ। 
ନ ଚାବ୍ରବୀତ୍କିଞ୍ଚିଦିହାଗତୋ ବଲୀ
ପଶ୍ଯାନ୍ତରଂ ତସ୍ଯ ଚେବାତ୍ମନଶ୍ଚ॥  8-73-20 (58576) 
ଧୃଷ୍ଟଦ୍ଯୁମ୍ନଃ ସାତ୍ଯକିର୍ଦ୍ରୌପଦେଯା
ଯୁଧାମନ୍ଯୁଶ୍ଚୋତ୍ତମୌଜାଃ ଶିଖଣ୍ଡୀ। 
ଏତେଽଦ୍ଯ ଯୁଧି ସମ୍ପ୍ରପୀଡିତା--
ସ୍ତେ ମାମୁଲପାଲବ୍ଧୁମର୍ହନ୍ତି ନ ତ୍ବମ୍॥  8-73-21 (58577) 
ତ୍ବନ୍ମୂଲମସ୍ମାଭିରିଦଂ ହି ବୈରଂ
ପ୍ରାପ୍ତଂ ତଥା ବ୍ଯସନଂ ଚାତିଘୋରମ୍। 
ଦ୍ଯୂପ୍ରମତ୍ତେନ କୃତଂ ତ୍ବଯାଽସକୃ--
ତ୍କସ୍ମାଦୁପାଲବ୍ଧୁମିହାର୍ହସି ତ୍ବମ୍॥  8-73-22 (58578) 
ତ୍ବମେବ ରାଜନ୍ସତତଂ ପ୍ରମତ୍ତ--
ସ୍ତ୍ବମେବ ମୂଢୋ ଭାରତାନାମସାଧୁଃ। 
ତ୍ବାଂ ପ୍ରାପ୍ଯ ରାଜ୍ଯଂ ଚ ବିନଷ୍ଟମେତ--
ତ୍ପ୍ରାପ୍ତା ମହତ୍ପାଣ୍ଡବାଶ୍ଚାପି ଦାସ୍ଯମ୍॥  8-73-23 (58579) 
ତ୍ବତ୍ତଃ କୃତୋଽସ୍ମକଦ୍ବନବାସଦୁଃଖଂ
ରାଜ୍ଯସ୍ଯ ନାଶୋ ହ୍ଯଭିମନ୍ଯୋଶ୍ଚ ଘୋରଃ। 
ଆତ୍ମାନମେବଂ ସୁନୃଶଂସରୂପଂ
ଜ୍ଞାତ୍ବା କିମର୍ଥଂ ଗର୍ହସେ ମାଦ୍ଯ ବୀର॥  8-73-24 (58580) 
ଲଜ୍ଜସ୍ବ ରାଜନ୍ଯଦି ତେଽସ୍ତି ଲଜ୍ଜା
ତୂଷ୍ଣୀମ୍ଭୂତଃ ପଶ୍ଯ ସର୍ବଂ କୃତଘ୍ନଃ। 
ଭୀମୋ ନିତ୍ଯଂ ସମରସ୍ଯ କର୍ତା
ଦର୍ପସ୍ଯ ଭେତ୍ତା ପୁନରେବ ନିତ୍ଯମ୍॥  8-73-25 (58581) 
ସ୍ବଯଂ ହ୍ଯଶକ୍ତେନ ନରେନ୍ଦ୍ର ଯୁଦ୍ଧେ
ନରେଣ କାର୍ଯା ସତତଂ କ୍ଷମୈବ। 
ବଲଂ ହି ବାଚି ଦ୍ବିଜସତ୍ତମାନାଂ
କ୍ଷାତ୍ରଂ ଦ୍ବିଜା ବାହୁବଲଂ ବଦନ୍ତି॥  8-73-26 (58582) 
ତ୍ବଂ ବାଗ୍ବଲୋ ଭାରତ ନିଷ୍ଠୁରୋଽସି
ତ୍ବମେବ ମାଂ ବେତ୍ସି ଯଥାବିଧୋଽହମ୍। 
ଘଟାମି ନିତ୍ଯଂ ତବ କର୍ତୁମିଷ୍ଟଂ
ଦାରୈଃ ସୁତୈର୍ଜୀବିତେନାତ୍ମନା ଚ॥  8-73-27 (58583) 
ଏବଞ୍ଚ ମାଂ ବାକ୍ଛଲାକୈର୍ହିନତ୍ସି
ତ୍ବତ୍ତଃ ସୁଖଂ ନ ବଯଂ ବିଦ୍ମ କିଞ୍ଚିତ୍। 
ମା ମାମବଂସ୍ଥା ଦ୍ରୌପଦୀତଲ୍ପକସଂସ୍ଥୋ
ମହାରଥାନ୍ପ୍ରତିହନ୍ମି ତ୍ବଦର୍ଥେ॥  8-73-28 (58584) 
ସର୍ବାତିଶଙ୍କୀ ଭବସି ପ୍ରମତ୍ତ--
ସ୍ତ୍ବତ୍ତଃ ସୁଖଂ ନାଭିଜାନାମି କିଞ୍ଚିତ୍। 
ପ୍ରୋକ୍ତଃ ସ୍ବଯଂ ସତ୍ଯସନ୍ଧେନ ମୃତ୍ଯୁ--
ସ୍ତବ ପ୍ରିଯାର୍ଥଂ ନରଦେବ ଯୁଦ୍ଧେ॥  8-73-29 (58585) 
ଶିଖଣ୍ଡିନାମ୍ନା ପ୍ରଧନେ ତବାର୍ଥେ
ମଯାଭିଗୁପ୍ତେନ ହତଶ୍ଚ ଭୀଷ୍ମଃ। 
ଦ୍ରୋଣୋ ହତୋ ଯଃ ସତତୋପକାରୀ
ଧୃଷ୍ଟଦ୍ଯୁମ୍ନେନ ସ୍ଯନ୍ଦନାଦ୍ବିପ୍ରକୃଷ୍ଟଃ॥  8-73-30 (58586) 
ଦ୍ରୌଣିଶ୍ଚ ରୁଦ୍ଧଃ ସଗଣୋ ମହାତ୍ମା
ତଥାପି ତେ ବୈ ବଚନଂ ନୃଶଂସବତ୍। 
ଦୁଃଖଂ ପ୍ରିଯଂ ତେ ନରଦେବ କର୍ତୁଂ
ଯସ୍ଯ ପ୍ରିଯଂ ତେ ନ କରୋମ୍ଯହଂ ବୈ॥  8-73-31 (58587) 
ନ ଯୁଚ୍ଯତେ ବୈ ଦିବି ଚେହ ଯଃ ପୁମା--
ନ୍ଯସ୍ତେ ମଦନ୍ଯୋଽପ୍ରିଯମାରଭେତ। 
ନ ଚାଭିନନ୍ଦାମି ତଥାହି ରାଜ୍ଯଂ
ଯତସ୍ତ୍ବମକ୍ଷେଷୁ ଦୃଢଂ ପ୍ରସକ୍ତଃ॥  8-73-32 (58588) 
ସ୍ବଯଂ କୃତଂ ପାପମନାର୍ଯଜୁଷ୍ଟ--
ମସ୍ମାଭିରାଜୌ ବ୍ଯସନଂ ତିତୀର୍ଷସି॥ 
ଅକ୍ଷେଷୁ ଦୋଷା ବହବୋ ବିଧର୍ମ୍ଯାଃ
ଶ୍ରୁତାସ୍ତ୍ବଯା ସହଦେବୋଽବ୍ରବୀଦ୍ଯାନ୍॥  8-73-33 (58589) 
ତାନ୍ନେଚ୍ଛସି ତ୍ଯକ୍ତୁମନାର୍ଯଜୁଷ୍ଟା--
ନ୍ଘୋରେ ସ୍ମ ସର୍ବେ ନିରଯେ ତ୍ବଯାଽସ୍ତାଃ। 
ତ୍ବଂ ଦେବିତା ତ୍ବତ୍କୃତେ ରାଜ୍ଯନାଶଂ--
ସ୍ତ୍ବତ୍ସମ୍ଭବଂ ବ୍ଯସନଂ ନୋ ନରେନ୍ଦ୍ର॥  8-73-34 (58590) 
ମାସ୍ମାନ୍କ୍ରୂରୈର୍ଷାକ୍ପ୍ରତୋଦୈସ୍ତୁଦସ୍ତ୍ବଂ
ଭୂଯୋ ରାଜନ୍କୋପଯସ୍ଯଲ୍ପବୁଦ୍ଧ୍ଯା॥  8-73-35 (58591) 
ସଞ୍ଜଯ ଉବାଚ। 8-73-36x (5014) 
ଏତା ବାଚଃ ପରୁଷାଃ ସବ୍ଯସାଚୀ
ସ୍ଥିରପ୍ରତିଜ୍ଞଃ ଶ୍ରାବଯିତ୍ବା ନରେନ୍ଦ୍ରମ୍। 
ବିନିଃ ଶ୍ବସଞ୍ଜ୍ଯେଷ୍ଠମନିଷ୍ଟମୁକ୍ତ୍ବା
ତତସ୍ତୁ କୋଶାଦସିମୁଦ୍ବବର୍ହ॥  8-73-36 (58592) 
ତମାହ କୃଷ୍ଣଃ କିମିଦଂ ପୁନର୍ଭବା--
ନ୍ବିକୋଶମାକାଶନିଭଂ କରୋତ୍ଯସିମ୍। 
ପ୍ରବ୍ରୂହି ସତ୍ଯଂ ପୁନରୁତ୍ତରଂ ସଖେ
ବଚଃ ପ୍ରବକ୍ଷ୍ଯାଭି ତବାର୍ଥସିଦ୍ଧଯେ॥  8-73-37 (58593) 
ଇତୀବ ପୃଷ୍ଟଃ ପୁରୁଷୋତ୍ତମେନ
ସୁଦୁଃଖିତଃ କେଶବମାହ ପାର୍ଥଃ। 
ଅହଂ ହନିଷ୍ଯେ ସ୍ବଶରୀରମେତ--
ତ୍ପ୍ରସହ୍ଯ ଯେନାହିତମୁକ୍ତବାନ୍ଗୁରୁମ୍॥  8-73-38 (58594) 
ନିଶମ୍ଯ ତତ୍ପାର୍ଥବଚୋଽବ୍ରବୀଦିଦଂ
ଜନାର୍ଦନୋ ଧର୍ମଭୃତାଂ ବରିଷ୍ଠଃ। 
ପ୍ରବ୍ରୂହି ପାର୍ଥ ସ୍ବଗୁଣାନିହାତ୍ମନ--
ସ୍ତତୋ ହତାତ୍ମା ଭବସୀତି ନିଶ୍ଚଯଃ॥  8-73-39 (58595) 
ତଥା ତୁ କୃଷ୍ଣସ୍ଯ ବଚୋ ନିଶମ୍ଯ
ତତୋଽର୍ଜୁନଃ ପ୍ରାହ ଧନୁଃ ପ୍ରଗୃହ୍ଯ। 
ଯୁଧିଷ୍ଠିରଂ ଧର୍ମଭୃତାଂ ବରିଷ୍ଠଂ
ଶୃଣୁଷ୍ବ ରାଜନ୍ନିତି ଦୁର୍ବଚଃ ସ୍ବଯମ୍॥  8-73-40 (58596) 
ଅର୍ଜୁନ ଉବାଚ। 8-73-41x (5015) 
ନ ମାଦୃଶୋଽନ୍ଯୋ ନରଦେବ ବିଦ୍ଯତେ
ଧନୁର୍ଧରୋ ଦେବମୃତେ ପିନାକିନମ୍। 
ଅହଂ ହି ତେନାନୁମତୋ ମହାତ୍ମନା 
କ୍ଷଣେନ ହନ୍ଯାଂ ସଚରାଚରଂ ଜଗତ୍॥  8-73-41 (58597) 
ମଯା ହି ରାଜନ୍ସଦିଗୀଶ୍ବରା ଦିଶୋ
ବିଜିତ୍ଯ ସର୍ବା ଭବତଃ କୃତା ବଶେ। 
ସ ରାଜସୂଯଶ୍ଚ ସମାପ୍ତଦକ୍ଷିଣଃ
ସଭା ଚ ଦିବ୍ଯା ଭବତୋ ମମୌଜସା॥  8-73-42 (58598) 
ପାଣୀ ପୃଷତ୍କାଲିଖିତାବିମୌ ପୁନ--
ର୍ଧନୁଶ୍ଚ ସବ୍ଯେ ବିତତଂ ସବାଣମ୍। 
ପାଦୌ ଚ ମେ ଲକ୍ଷଣତଃ ପ୍ରଶସ୍ତୌ
ନ ମାଦୃଶଂ ଯୁଦ୍ଧଗତଂ ଜଯନ୍ତି॥  8-73-43 (58599) 
ହତା ଉଦୀଚ୍ଯା ନିହତାଃ ପ୍ରତୀଚ୍ଯାଃ
ପ୍ରାଚ୍ଯା ନିରସ୍ତା ଦାକ୍ଷିଣାତ୍ଯା ବିଶସ୍ତାଃ। 
ସଂଶପ୍ତକାନାଂ କିଞ୍ଚିଦେବାବଶିଷ୍ଟଂ
ସର୍ବସ୍ଯ ଲୋକସ୍ଯ ହତଂ ମଯାଽର୍ଧମ୍॥  8-73-44 (58600) 
ଶେତେ ମଯା ନିହତା ଶତ୍ରୁସେନା
ଛିନ୍ନୈର୍ଗାତ୍ରୈର୍ଭୂମିତଲେ ସ୍ଖଲନ୍ତୀ। 
ଅନସ୍ତ୍ରଜ୍ଞାନ୍ନୈବ ନିହନ୍ମି ଚାସ୍ତ୍ରୈ--
ସ୍ତସ୍ମାନ୍ନ ଭସ୍ମୈବ କରୋମି ଲୋକାନ୍॥  8-73-45 (58601) 
ଜୈତ୍ରଂ ରଥଂ ଭୀମମାସ୍ଥାଯ କୃଷ୍ଣ
ଯାବଚ୍ଛୀଘ୍ରଂ ସୂତପୁତ୍ରଂ ନିହନ୍ତୁମ୍। 
ରାଜା ଭବତ୍ବଦ୍ଯ ସୁନିର୍ବୃତୋଽଯଂ
କର୍ଣଂ ରଣେ ନାଶଯିତାସ୍ମି ବାଣୈଃ॥  8-73-46 (58602) 
ଇତ୍ଯେବମୁକ୍ତ୍ବା ପୁନରାହ ପାର୍ଥୋ
ଯୁଧିଷ୍ଠିରଂ ଧର୍ମଭୃତାଂ ବରିଷ୍ଠମ୍। 
ଅଦ୍ଯାପୁତ୍ରା ସୂତମାତା ଭବିତ୍ରୀ
କୁନ୍ତୀ ବାଥୋ ବା ମଯା ତେନ ବାପି।
ସତ୍ଯଂ ବଦାମ୍ଯଦ୍ଯ ନ କର୍ଣମାଜୌ
ଶରୈରହତ୍ବା କବଚଂ ବିମୋକ୍ଷ୍ଯେ॥  8-73-47 (58603) 
ସଞ୍ଜଯ ଉବାଚ। 8-73-48x (5016) 
ଇତ୍ଯେବମୁକ୍ତ୍ବା ପୁନରେବ ପାର୍ଥୋ
ଯୁଧିଷ୍ଠିରଂ ଧର୍ମଭୃତାଂ ବରିଷ୍ଠମ୍। 
ବିମୁଚ୍ଯ ଶସ୍ତ୍ରାଣି ଧନୁର୍ବିସୃଜ୍ଯ
କୋଶେ ଚ ଖଙ୍ଗଂ ବିନିଧାଯ ତୂର୍ଣମ୍॥  8-73-48 (58604) 
ସ ବ୍ରୀଡଯା ନମ୍ରଶିରାଃ କିରୀଟୀ
ଯୁଧିଷ୍ଠିରଂ ପ୍ରାଞ୍ଜଲିରଭ୍ଯୁବାଚ। 
ପ୍ରସୀଦ ରାଜନ୍କ୍ଷମ ଯନ୍ମଯୋକ୍ତଂ
କାଲେ ଭବାନ୍ବେତ୍ସ୍ଯତି ତନ୍ନମସ୍ତେ॥  8-73-49 (58605) 
ତତସ୍ତୁ ପାଦାବୁପଗୃହ୍ଯ ପାର୍ଥଃ
ସମୁତ୍ଥିତୋ ଦୀପ୍ତତେଜାଃ କିରୀଟି। 
ପ୍ରସାଦ୍ଯ ରାଜାନମମିତ୍ରସାହଂ
ସ୍ଥିତୋଽବ୍ରବୀଚ୍ଚୈନମଭିପ୍ରତପ୍ତମ୍॥  8-73-50 (58606) 
ଯାମ୍ଯେଷ ଭୀମଂ ସମରାଦ୍ବିମୋକ୍ତୁଂ
ସର୍ବାତ୍ମନା ସୂତପୁତ୍ରଂ ଚ ହନ୍ତୁମ୍। 
ଭବତ୍ପ୍ରିଯାର୍ଥଂ ମମ ଜୀବିତଂ ହି
ବ୍ରବୀମି ସତ୍ଯଂ ତଦବେହି ରାଜନ୍॥  8-73-51 (58607) 
ନେଦଂ ଚିରାତ୍କ୍ଷିପ୍ରମିଦଂ ଭବିଷ୍ଯ--
ଦାବର୍ତତେଽସାବଭିଯାମି ଚୈନମ୍। 
ଅଦ୍ଯାପ୍ଯପୁତ୍ରା ତେନ ହତେନ ରାଧା
କୁନ୍ତୀ ମଯା ବା ତଦିଦଂ ବିଦ୍ଧି ରାଜନ୍॥ ॥  8-73-52 (58608) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ତ୍ରିସପ୍ତତିତମୋଽଧ୍ଯାଯଃ॥ 73 ॥

Mahabharata - Karna Parva - Chapter Footnotes

8-73-29 ସତ୍ଯସନ୍ଧେନ ଭୀଷ୍ମେଣ॥ 8-73-73 ତ୍ରିସପ୍ତତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 074

॥ ଶ୍ରୀଃ ॥

8.74. ଅଧ୍ଯାଯଃ 074 

Mahabharata - Karna Parva - Chapter Topics

ଅର୍ଜୁନକୃତାବମାନାଦ୍ବନଂ ଯିଯାସୋର୍ଯୁଧିଷ୍ଠିରସ୍ଯ କୃଷ୍ଣେନ ପରିସାନ୍ତ୍ବନମ୍॥ 1 ॥

Mahabharata - Karna Parva - Chapter Text

8-74-0 (58609) 
ସଞ୍ଜଯ ଉବାଚ। 8-74-0x (5017) 
ଏତଚ୍ଛ୍ରୁତ୍ବା ପାଣ୍ଡବୋ ଧର୍ମରାଜୋ
ଭ୍ରାତୁର୍ବାକ୍ଯଂ ପରୁଷଂ ଫଲ୍ଗୁନସ୍ଯ। 
ଉତ୍ଥାଯ ତସ୍ମାଚ୍ଛଯନାଦୁବାଚ
ପାର୍ଥଂ ତତୋ ଦୁଃଖପରୀତଚେତାଃ॥  8-74-1 (58610) 
କୃତଂ ମଯା ପାର୍ଥଂ ନ ସାଧୁକର୍ମ
ଯେନ ପ୍ରାପ୍ତଂ ବ୍ଯସନଂ ବଃ ସୁଘୋରମ୍। 
ତସ୍ମାଚ୍ଛିରଶ୍ଛିନ୍ଧି ମମୈତଦଦ୍ଯ
କୁଲାନ୍ତକସ୍ଯାଧମପୂରୁଷସ୍ଯ॥  8-74-2 (58611) 
ପାପସ୍ଯ ପାପ୍ମୋହତସ୍ଯ ବୀର
ବିମୂଢବୁଦ୍ଧେରଲସସ୍ଯ ଭୀରୋଃ। 
ବୃଦ୍ଧାବମନ୍ସୁଃ ପରୁଷତ୍ଯ ଚୈବ
କିଂ ତେ ଚିରଂ ମାମନୁସୃଜ୍ଯ ରୂକ୍ଷମ୍॥  8-74-3 (58612) 
ଗଚ୍ଛାମ୍ଯହଂ ବନମଦ୍ଯୈବ ପାପଃ
ସୁଖଂ ଭବାନ୍ବର୍ତତାଂ ମଦ୍ବିହୀନଃ। 
ଯୋଗ୍ଯୋ ରାଜା ଭୀମସେନୋ ମହାତ୍ମା
କ୍ଲୀବସ୍ଯ କିଂ ବା ମମ ରାଜ୍ଯକୃତ୍ଯମ୍॥  8-74-4 (58613) 
ନ ଚାପି ଶକ୍ତଃ ପରୁଷାଣି ସୋଢୁଂ
ପୁନସ୍ତବେମାନି ରୁଷାନ୍ବିତସ୍ଯ। 
ଭୀମୋଽସ୍ତୁ ରାଜା ମମ ଜୀବିତେନ
ନ କାର୍ଯମଦ୍ଯାବମତସ୍ଯ ବୀର॥  8-74-5 (58614) 
ଇତ୍ଯେବମୁକ୍ତ୍ବା ସହସୋତ୍ପପାତ
ରୁଷାନ୍ବିତସ୍ତଚ୍ଛଯନଂ ବିହାଯ। 
ଇଯେଷ ନିର୍ଗନ୍ତୁମଥୋ ବନାଯ
ତଂ ବାସୁଦେବଃ ପ୍ରଣତୋଽଭ୍ଯୁବାଚ॥  8-74-6 (58615) 
ନ ରାଜନ୍ବିଦିତଂ ତତ୍ତେ ଯଥା ଗାଣ୍ଡୀବଧନ୍ବନଃ।
ପ୍ରତିଜ୍ଞା ସତ୍ଯସନ୍ଧସ୍ଯ ଗାଣ୍ଡୀବଂ ପ୍ରତି ବିଶ୍ରୁତା॥ 8-74-7 (58616) 
ବ୍ରୂଯାଦ୍ଯ ଏନଂ ଗାଣ୍ଡୀବଂ ଦେହ୍ଯନ୍ଯସ୍ମୈ ତ୍ବମିତ୍ଯୁତ।
ବଧ୍ଯୋଽସ୍ଯ ସ ପୁମାଁଲ୍ଲୋକେ ତ୍ବଯା ଚୋକ୍ତୋଯମୀଦୃଶମ୍॥ 8-74-8 (58617) 
ତତଃ ସତ୍ଯାଂ ପ୍ରତିଜ୍ଞାଂ ତାଂ ପାର୍ଥେନ ପ୍ରତିରକ୍ଷତା।
ମଚ୍ଛନ୍ଦାଦବମାନୋଽଯଂ କୃତସ୍ତବ ମହୀପତେ॥ 8-74-9 (58618) 
ଗୁରୂଣାମବମାନୋ ହି ବଧ ଇତ୍ଯଭିଧୀଯତେ।
ତସ୍ମାତ୍କ୍ଷମ ମହାବାହୋ ମମ ପାର୍ଥସ୍ଯ ଚୋଭଯୋଃ॥ 8-74-10 (58619) 
ବ୍ଯତିକ୍ରମମିମଂ ରାଜନ୍ସତ୍ଯସଂରକ୍ଷଣଂ ପ୍ରତି।
ଶରଣଂ ତ୍ବାଂ ମହାରାଜ ପ୍ରତିପନ୍ନାବୁଭାବପି॥ 8-74-11 (58620) 
କ୍ଷନ୍ତୁମର୍ହସି ମେ ରାଜନ୍ପ୍ରଣତସ୍ଯାଭିଯାଚତଃ।
ରାଧେଯସ୍ଯାଦ୍ଯ ପାପସ୍ଯ ଭୂମିଃ ପାସ୍ଯତି ଶୋଣିତମ୍॥ 8-74-12 (58621) 
ସତ୍ଯଂ ତେ ପ୍ରତିଜାନାମି ହତଂ ବିଦ୍ବ୍ଯଦ୍ଯ ସୂତଜମ୍।
ଯସ୍ଯେଚ୍ଛସି ବଧଂ ତସ୍ଯ ଗତମେବାଦ୍ଯ ଜିବୀତମ୍॥ 8-74-13 (58622) 
ଇତି କୃଷ୍ଣବଚଃ ଶ୍ରୁତ୍ବା ଧର୍ମରାଜୋ ଯୁଧିଷ୍ଠିରଃ।
ସସମ୍ଭ୍ରମଂ ହୃଷୀକେଶମୁତ୍ଥାପ୍ଯ ପ୍ରଣତଂ ତଦା। 
କୃତାଞ୍ଜଲିମୁବାଚେଦଂ ବାକ୍ଯଂ ଯତ୍ସମନନ୍ତରମ୍॥  8-74-14 (58623) 
ଏବମେବ ଯଥାତ୍ଥ ତ୍ବମସ୍ତ୍ଯେଷୋଽତିକ୍ରମୋ ମମ।
ଅନୁନୀତୋଽସ୍ମି ଗୋବିନ୍ଦ ତାରିତଶ୍ଚାସ୍ମି ମାଧବ॥ 8-74-15 (58624) 
ମୋଚିତା ବ୍ଯସନାଦ୍ଧୋରାଦ୍ବଯମଦ୍ଯ ତ୍ବଯାଚ୍ଯୁତ।
ଭବନ୍ତଂ ନାବମାସାଦ୍ଯ ହ୍ଯାବାଂ ବ୍ଯସନସାଗରାତ୍। 
ଘୋରାଦଦ୍ଯ ସମୁତ୍ତୀର୍ଣାବୁଭାବଜ୍ଞାନମୋହିତୌ॥  8-74-16 (58625) 
ତ୍ବଦ୍ବୁଦ୍ଧିପ୍ଲବମାସାଦ୍ଯ ଦୁଃଖଶୋକାର୍ଣବାଦ୍ବଯମ୍।
ସମୁତ୍ତୀର୍ଣାଃ ସହାମାତ୍ଯାଃ ସନାଥାଃ ସ୍ମ ତ୍ବଯାଚ୍ଯୁତ॥ ॥ 8-74-17 (58626) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଚତୁଃସପ୍ତତିତମୋଽଧ୍ଯାଯଃ॥ 74 ॥






କର୍ଣପର୍ବ - ଅଧ୍ଯାଯ 075

॥ ଶ୍ରୀଃ ॥

8.75. ଅଧ୍ଯାଯଃ 075 

Mahabharata - Karna Parva - Chapter Topics

ଅର୍ଜୁନେନ ସ୍ବାବମାନିତସ୍ଯ ଯୁଧିଷ୍ଠିରସ୍ଯ ପ୍ରସାଦନମ୍॥ 1 ॥ ଅର୍ଜୁନେନ ଯୁଧିଷ୍ଠିରାଗ୍ରେ କର୍ଣବଧପ୍ରତିଜ୍ଞାନମ୍॥ 2 ॥

Mahabharata - Karna Parva - Chapter Text

8-75-0 (58627) 
ସଞ୍ଜଯ ଉବାଚ। 8-75-0x (5018) 
ଇତି ସ୍ମ କୃଷ୍ଣବଚନାତ୍ପ୍ରତ୍ଯୁଚ୍ଚାର୍ଯ ଯୁଧିଷ୍ଠିରମ୍।
ବଭୂବ ବିମନାଃ ପାର୍ଥଃ କିଞ୍ଚିତ୍କୃତ୍ବେବ ପାତକମ୍॥ 8-75-1 (58628) 
ତତୋଽବ୍ରବୀଦ୍ବାସୁଦେବଃ ପ୍ରହସନ୍ନିବ ପାଣ୍ଡବମ୍।
କଥଂ ନାମ ଭବେଦେତଦ୍ଯଦି ତ୍ବଂ ପାର୍ଥ ଧର୍ମଜମ୍॥ 8-75-2 (58629) 
ଅସିନା ତୀକ୍ଷ୍ଣଧାରଣେ ହନ୍ଯା ଧର୍ମେ ବ୍ଯସ୍ଥିତମ୍।
ତ୍ବମିତ୍ଯୁକ୍ତ୍ବାଥ ରାଜାନମେବଂ କଶ୍ମଲମାବିଶଃ॥ 8-75-3 (58630) 
ହତ୍ବା ତୁ ନୃପତିଂ ପାର୍ଥ କରିଷ୍ଯସି କିମୁତ୍ତରମ୍।
ଏବଂ ହି ଦୁର୍ବିଦୋ ଧର୍ମୋ ମନ୍ଦପ୍ରଜ୍ଞୈର୍ବିଶେଷତଃ॥ 8-75-4 (58631) 
ସ ଭବାନ୍ଧର୍ମଭୀରୁତ୍ବାଦ୍ଧବଂ ଯାଯାନ୍ମହତ୍ତମଃ।
ନରକଂ ଘୋରରୂପଂ ଚ ଭ୍ରାତୁର୍ଜ୍ଯେତୁସ୍ଯ ବୈ ବଥାତ୍॥ 8-75-5 (58632) 
ସ ତ୍ବଂ ଧର୍ମଭୃତାଂ ଶ୍ରେଷ୍ଠଂ ରାଜାନଂ ଧର୍ମସଂହିତମ୍।
ପ୍ରସାଦଯ କୁରୁଶ୍ରେଷ୍ଠମେତଦତ୍ର ମତଂ ମମ॥ 8-75-6 (58633) 
ପ୍ରସାଦ୍ଯ ଭକ୍ତ୍ଯା ରାଜାନଂ ପ୍ରୀତେ ଚୈବ ଯୁଧିଷ୍ଠିରେ।
ପ୍ରଯାବସ୍ତ୍ବରିତୌ ଯୋଦ୍ଧୁଂ ସୂତପୁତ୍ରରଥଂ ପ୍ରତି॥ 8-75-7 (58634) 
ହତ୍ବା ତୁ ସମରେ କର୍ଣଂ ତ୍ବମଦ୍ଯ ନିଶିତୈଃ ଶରୈଃ।
ବିପୁଲାଂ ପ୍ରୀତିମାଧତ୍ସ୍ବ ଧର୍ମପୁତ୍ରସ୍ଯ ମାନଦ॥ 8-75-8 (58635) 
ଏତଦତ୍ର ମହାବାହୋ ପ୍ରାପ୍ତକାଲଂ ମତଂ ମମ।
ଏବଂ କୃତେ କୃତଂ ଚୈବ ତବ କାର୍ଯଂ ଭବିଷ୍ଯତି॥ 8-75-9 (58636) 
ସଞ୍ଜଯ ଉବାଚ। 8-75-10x (5019) 
ତତୋଽର୍ଜୁନୋ ମହାରାଜ ଲଜ୍ଜପା ବୈ ସମନ୍ବିତଃ।
ଧର୍ତରାଜସ୍ଯ ଚରଣୌ ପ୍ରପଦ୍ଯ ଶିରସା ନତଃ॥ 8-75-10 (58637) 
ଉବାଚ ଭରତଶ୍ରେଷ୍ଠଂ ପ୍ରସୀଦେତି ପୁନଃ ପୁନଃ।
କ୍ଷମସ୍ବ ରାଜନ୍ଯତ୍ପ୍ରୋକ୍ତସ୍ତ୍ବଂ ମଯା ଧର୍ମଭୀରୁଣା॥ 8-75-11 (58638) 
ପାଦଯୋଃ ପତିତଂ ଦୃଷ୍ଟ୍ବା ଧର୍ମରାଜୋ ଯୁଧିଷ୍ଠିରଃ।
ଧନଞ୍ଜଯମମିତ୍ରଘ୍ନଂ ରୁଦନ୍ତଂ ଭରତର୍ଷଭମ୍॥ 8-75-12 (58639) 
ଉତ୍ଥାପ୍ଯ ଭ୍ରାତରଂ ରାଜା ଧର୍ମରାଜୋ ଧନଞ୍ଜଯମ୍।
ସମାଶ୍ଲିଷ୍ଯ ଚ ସସ୍ନେହଂ ପ୍ରରୁରୋଦ ମହୀପତିଃ॥ 8-75-13 (58640) 
ରୁଦିତ୍ବା ସୁଚିରଂ କାଲଂ ଭ୍ରାତରୌ ସୁମହାଦ୍ଯୁତୀ।
କୃତଶୌଚୌ ମହାରାଜ ପ୍ରୀତିମନ୍ତୌ ବଭୂବତୁଃ॥ 8-75-14 (58641) 
ତତ ଆଶ୍ଲିଷ୍ଯ ତଂ ପ୍ରେମ୍ଣା ମୂର୍ଧ୍ନି ଚାଘ୍ରାଯ ପାଣ୍ଡବଃ।
ପ୍ରୀତ୍ଯା ପରମଯା ଯୁକ୍ତୋ ବିସ୍ମଯଂଶ୍ଚ ପୁନଃପୁନଃ। 
ଅବ୍ରବୀତ୍ତଂ ମହେଷ୍ବାସଂ ଧର୍ମରାଜୋ ଧନଞ୍ଜଯମ୍॥  8-75-15 (58642) 
କର୍ଣେନ ମେ ମହାବାହୋ ସର୍ବସୈନ୍ଯସ୍ଯ ପଶ୍ଯତଃ।
କବଚଂ ଚ ଧ୍ବଜଂ ଚୈବ ଧନୁଃ ଶକ୍ତିର୍ହଯାଃ ଶରାଃ। 
ଶରୈଃ କୃତ୍ତା ମହେଷ୍ବାସ ଯତମାନସ୍ଯ ସଂଯୁଗେ॥  8-75-16 (58643) 
ସୋଽହଂ ଦୃଷ୍ଟ୍ବା ରଣେ ତସ୍ଯ କର୍ଣ କର୍ଣସ୍ଯ ଫଲ୍ଗୁନ।
ବ୍ଯବସୀଦାମି ଦୁଃଖେନ ନ ତୁ ମେ ଜୀବିତଂ ପ୍ରିଯମ୍॥ 8-75-17 (58644) 
ନ ଚେଦଦ୍ଯ ହି ତଂ ବୀରଂ ନିହନିଷ୍ଯସି ସଂଯୁଗେ।
ପ୍ରାଣାନେବ ପରିତ୍ଯକ୍ଷ୍ଯେ ଜୀବିତାର୍ଥୋ ହି କୋ ମମ॥ 8-75-18 (58645) 
ଏବମୁକ୍ତଃ ପ୍ରତ୍ଯୁବାଚ ବିଜଯୋ ଭରତର୍ଷଭ॥  8-75-19 (58646) 
ସତ୍ଯେନ ତେ ଶପେ ରାଜଂସ୍ତ୍ବତ୍ପାଦେନ ତଥୈବ ଚ।
ଭୀମେନ ଚ ନରଶ୍ରେଷ୍ଠ ଯମାଭ୍ଯାଂ ଚ ମହୀପତେ॥ 8-75-20 (58647) 
`ଅହମେନଂ ନରଶ୍ରେଷ୍ଠ ସାମାତ୍ଯଂ ଚ ମହୀପତେ'।
ଯଥାଦ୍ଯ ସମରେ କର୍ଣଂ ହନିଷ୍ଯାମି ହତୋପି ବା। 
ମହୀତଲେ ପତିଷ୍ଯାମି ସତ୍ଯେନାଯୁଧମାଲଭେ॥  8-75-21 (58648) 
ଏବମାଭାଷ୍ଯ ରାଜାନମବ୍ରବୀନ୍ମାଧବଂ ବଚଃ।
ଅଦ୍ଯ କର୍ଣଂ ରଣେ କୃଷ୍ଣ ସୂଦଯିଷ୍ଯେ ନ ସଂଶଯଃ। 
ତ୍ବମନୁଧ୍ଯାହି ଭଦ୍ରଂ ତେ ବଧଂ ତସ୍ଯ ଦୁରାତ୍ମନଃ॥  8-75-22 (58649) 
ଏବମୁକ୍ତୋଽବ୍ରବୀତ୍ପାର୍ଥଂ କେଶବୋ ରାଜସତ୍ତମ।
ଶକ୍ତୋଽସି ଭରତଶ୍ରେଷ୍ଠ ଯତ୍ନଂ କର୍ତୁଂ ଯଦାତ୍ଥ ମାମ୍॥ 8-75-23 (58650) 
ଏଷ ଚାପି ହି ମେ କାମୋ ନିତ୍ଯମେବ ମହାରଥ।
କଥଂ ଭବାନ୍ରଣେ କର୍ଣଂ ନିହନ୍ଯାଦିତି ସତ୍ତମ॥ 8-75-24 (58651) 
ଏବମୁକ୍ତସ୍ତତୋ ରାଜନ୍ପାର୍ଥୋ ବଚନମବ୍ରବୀତ୍।
ହନ୍ଯତେ ଦ୍ବୈରଥେ ଭୂଯୋ ଯୁଜ୍ଯନ୍ତାଂ ବୈ ରଥୋତ୍ତମେ॥ 8-75-25 (58652) 
ଉପାବୃତ୍ତାଶ୍ଚ ତୁରଗାଃ ଶିକ୍ଷିତାଶ୍ଚାଶ୍ବସାଦିଭିଃ।
ରଥୋପକରଣୈଃ ସର୍ବୈଃ ସତ୍ବରଂ ଯାତୁ ମେ ରଥଃ॥ 8-75-26 (58653) 
ଏବମୁକ୍ତୋ ମହାରାଜ ଫଲ୍ଗୁନେନ ମହାତ୍ମନା।
ଉବାଚ ଦାରୁକଂ କୃଷ୍ଣଃ କୁରୁ ସର୍ବଂ ଯଦବ୍ରବୀତ୍। 
ଅର୍ଜୁନୋ ଭାରତଶ୍ରେଷ୍ଠଃ ଶ୍ରେଷ୍ଠଃ ସର୍ବଧନୁଷ୍ମତାମ୍॥  8-75-27 (58654) 
ଆଜ୍ଞପ୍ତସ୍ତ୍ବଥ କୃଷ୍ଣେନ ଦାରୁକୋ ରାଜସତ୍ତମ।
ଯୋଜଯାମାସ ଚ ରଥଂ ବୈଯାଘ୍ନଂ ଶତ୍ରୁତାପନମ୍। 
ସଜ୍ଜଂ ନିବେଦଯାମାସ ପାଣ୍ଡବସ୍ଯ ମହାତ୍ମନଃ॥  8-75-28 (58655) 
ଯୁକ୍ତଂ ତୁ ରଥମାସ୍ଥାଯ ଦାରୁକେଣ ମହାତ୍ମନା।
ଉପସ୍ଥିତଂ ରଥଂ ଦୃଷ୍ଟ୍ବା ପଦ୍ମନାଭୋ ରଣାନ୍ତକୃତ୍। 
ଭୂଯଶ୍ଚୋବାଚ ମତିମାନ୍ମାଧବୋ ଧର୍ମନନ୍ଦନମ୍॥  8-75-29 (58656) 
ଯୁଧିଷ୍ଠିରେମଂ ବୀଭତ୍ସୁଂ ତ୍ବଂ ସାନ୍ତ୍ବଯିତୁମର୍ହସି।
ଅନୁଜ୍ଞାତୁଂ ଚ କର୍ଣସ୍ଯ ବଧାଯାଦ୍ଯ ଦୁରାତ୍ମନଃ॥ 8-75-30 (58657) 
ଶ୍ରୁତ୍ବା ହ୍ଯାବାଂ ମହାସଂଖ୍ଯେ ତ୍ବାଂ କର୍ଣଶରପୀଡିତମ୍।
ପ୍ରବୃତ୍ତିଂ ଜ୍ଞାତୁମାଯାତାବିହାବାଂ ପାଣ୍ଡୁନନ୍ଦନ॥ 8-75-31 (58658) 
ଦିଷ୍ଟ୍ଯାସି ରାଜନ୍ବିରୁଜୋ ଦିଷ୍ଟ୍ଯା ନ ଗ୍ରହଣଂ ଗତଃ।
ପରିସାନ୍ତ୍ବଯ ବୀଭତ୍ସୁଂ ଜଯମାଶାଧି ଚାନଘ॥ 8-75-32 (58659) 
ଯୁଧିଷ୍ଠିର ଉବାଚ। 8-75-33x (5020) 
ଏହ୍ଯେହି ପାର୍ଥ ବୀଭତ୍ସୋ ମାଂ ପରିଷ୍ବଜ ପାଣ୍ଡବ।
ବକ୍ତବ୍ଯମୁକ୍ତୋସ୍ମ୍ଯହିତଂ ତ୍ବଯା କ୍ଷାନ୍ତଂ ଚ ତନ୍ମଯା॥ 8-75-33 (58660) 
ଅହଂ ତ୍ବାମନୁଜାନାମି ଜହି କର୍ଣଂ ଧନଞ୍ଜଯ।
ମନ୍ଯୁଂ ଚ ମା କୃଥାଃ ପାର୍ଥ ଯନ୍ମଯୋକ୍ତୋଽସି ଦାରୁଣଂ॥ 8-75-34 (58661) 
ସଞ୍ଜଯ ଉବାଚ। 8-75-35x (5021) 
ତତୋ ଧନଞ୍ଜଯୋ ରାଜଞ୍ଶିରସା ପ୍ରଣତସ୍ତଦା।
ପାଦୌ ଜଗ୍ରାହ ପାଣିଭ୍ଯାଂ ଭ୍ରାତୁର୍ଜ୍ଯେଷ୍ଠସ୍ଯ ମାରିଷ॥ 8-75-35 (58662) 
ତମୁତ୍ଥାପ୍ଯ ତତୋ ରାଜା ପରିଷ୍ବଜ୍ଯ ଚ ପୀଡିତମ୍।
ମୂର୍ଧ୍ନୁପାଘ୍ରାଯ ଚୈବୈନମିଦଂ ପୁନରୁବାଚ ହ॥ 8-75-36 (58663) 
ଧନଞ୍ଜଯ ମହାବାହୋ ମାନିତୋଽସ୍ମି ଦୃଢଂ ତ୍ବଯା।
ମାହାତ୍ମ୍ଯଂ ବିଜଯଂ ଚୈବଂ ଭୂଯଃ ପ୍ରାପ୍ନୁହି ଶାଶ୍ବତମ୍॥ 8-75-37 (58664) 
ଅର୍ଜୁନ ଉବାଚ। 8-75-38x (5022) 
ଅଦ୍ଯ ତଂ ପାପକର୍ମାଣଂ ସାନୁବନ୍ଧଂ ରଣେ ଶରୈଃ।
ନଯାମ୍ଯନ୍ତଂ ସମାସାଦ୍ଯ ରାଧେଯଂ ବଲଗର୍ବିତମ୍॥ 8-75-38 (58665) 
ଯେନ ତ୍ବଂ ପୀଡିତୋ ବାଣୈର୍ଦୃଢମାଯମ୍ଯ କାର୍ମୁକମ୍।
ତସ୍ଯାଦ୍ଯ କର୍ମଣଃ କର୍ଣଃ ଫଲମାପ୍ସ୍ଯତି ଦାରୁଣମ୍॥ 8-75-39 (58666) 
ଅଦ୍ଯ ତ୍ବାମୁପଯାସ୍ଯାମି କର୍ଣଂ ହତ୍ବା ମହୀପତେ।
ସଭାଜଯେ ତ୍ବାମାକ୍ରନ୍ଦାଦିତି ସତ୍ଯଂ ବ୍ରବୀମି ତେ॥ 8-75-40 (58667) 
ନାହତ୍ବା ବିନିଷର୍ତିଷ୍ଯେ କର୍ଣମଦ୍ଯ ରଣାଜିରାତ୍।
ଇତି ସତ୍ଯେନ ତେ ପାଦୌ ସ୍ପୃଶାମି ଜଗତୀପତେ॥ 8-75-41 (58668) 
ସଞ୍ଜଯ ଉବାଚ। 8-75-42x (5023) 
ଇତି ବ୍ରୁବାଣଂ ସୁମନାଃ କିରୀଟିନଂ
ଯୁଧିଷ୍ଠିରଃ ପ୍ରାହ ବଚୋ ବୃହତ୍ତରମ୍। 
ଯଶୋଽକ୍ଷଯଂ ଜୀବିତମୀପ୍ସିତଂ ତେ
ଜଯଂ ସଦା ବୀର୍ଯମରିକ୍ଷଯଂ ତଦା॥  8-75-42 (58669) 
ପ୍ରଯାହି ବୃଦ୍ଧିଂ ଚ ଦିଶନ୍ତୁ ଦେବତା
ଯଥାହମିଚ୍ଛାମି ତବାସ୍ତୁ ତତ୍ତଥା। 
ପ୍ରଯାହି ଶୀଘ୍ରଂ ଜହି କର୍ଣମାହବେ
ପୁରନ୍ଦରୋ ବୃତ୍ରମିବାତ୍ମବୃଦ୍ବଯେ॥ ॥  8-75-43 (58670) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ପଞ୍ଚସପ୍ତତିତମୋଽଧ୍ଯାଯଃ॥ 75 ॥






କର୍ଣପର୍ବ - ଅଧ୍ଯାଯ 076

॥ ଶ୍ରୀଃ ॥

8.76. ଅଧ୍ଯାଯଃ 076 

Mahabharata - Karna Parva - Chapter Topics

କର୍ଣେନ ଯୋଦ୍ଧୁଂନିର୍ଗଚ୍ଛତୋଽର୍ଜୁନସ୍ଯ ଶୁଭନିମିତ୍ତପ୍ରାଦୁର୍ଭାବଃ॥ 1 ॥ ଶ୍ରୀକୃଷ୍ଣେନାର୍ଜୁନସ୍ଯ ପ୍ରୋତ୍ସାହନମ୍॥ 2 ॥

Mahabharata - Karna Parva - Chapter Text

8-76-0 (58671) 
ସଞ୍ଜଯ ଉବାଚ। 8-76-0x (5024) 
ପ୍ରସାଦ୍ଯ ଧର୍ମରାଜାନଂ ପ୍ରହୃଷ୍ଟେନାନ୍ତରାତ୍ମନା।
ସମ୍ପୂଜ୍ଯ ଦେବତାଃ ସର୍ବ ବ୍ରାହ୍ମଣାନ୍ସ୍ବସ୍ତି ବାଚ୍ଯ ଚ। 
ସୁମଙ୍ଗଲଂ ସ୍ବସ୍ତ୍ଯଯନମାରୁରୋହ ରଥୋତ୍ତମମ୍॥  8-76-1 (58672) 
ତସ୍ଯ ରାଜା ମହାପ୍ରାଜ୍ଞୋ ଧର୍ମରାଜୋ ଯୁଧିଷ୍ଠିରଃ।
ଆଶିଷୋଽଯୁଙ୍କ୍ତ ପରମାଃ ଯୁକ୍ତଂ କର୍ଣରଥଂ ପ୍ରତି॥ 8-76-2 (58673) 
ତମାଯାନ୍ତଂ ମହେଷ୍ବାସଂ ଦୃଷ୍ଟ୍ବା ଭୂତାନି ଭାରତ।
ନିହତଂ ମେନିରେ କର୍ଣଂ ପାଣ୍ଡବେନ ମହାତ୍ମନା॥ 8-76-3 (58674) 
ବଭୂବୁର୍ବିମଲାଃ ସର୍ବା ଦିଶୋ ରାଜନ୍ସମନ୍ତତଃ।
ଚାଷାଶ୍ଚ ଶତପତ୍ରାଶ୍ଚ କ୍ରୌଞ୍ଚାଶ୍ଚୈବ ଜନେଶ୍ବର। 
ପ୍ରଦକ୍ଷିଣମକୁର୍ବନ୍ତ ତଦା ବୈ ପାଣ୍ଡୁନନ୍ଦନମ୍॥  8-76-4 (58675) 
ବହବଃ ପକ୍ଷିଣୋ ରାଜନ୍ପୁନ୍ନାମାନଃ ଶୁଭାଃ ଶିବାଃ।
ତ୍ବରଯନ୍ତୋଽର୍ଜୁନଂ ଯୁଦ୍ଧେ ହୃଷ୍ଟରୂପା ବବାଶିରେ॥ 8-76-5 (58676) 
କଙ୍କା ଗୃଧ୍ରା ବକାଃ ଶ୍ଯେନା ବାଯସାଶ୍ଚ ବିଶାମ୍ପତେ।
ଅଗ୍ରତସ୍ତସ୍ଯ ଗଚ୍ଛନ୍ତି ଭକ୍ଷ୍ଯହେତୋର୍ଭଯାନକାଃ॥ 8-76-6 (58677) 
ନିମିତ୍ତାନି ଚ ଧନ୍ଯାନି ପାଣ୍ଡବସ୍ଯ ଶଶଂସିରେ।
ବିନାଶମରିସୈନ୍ଯାନାଂ କର୍ଣସ୍ଯ ଚ ବଧଂ ତଥା॥ 8-76-7 (58678) 
ପ୍ରଯାତସ୍ଯାଥ ପାର୍ଥସ୍ଯ ମହାନ୍ସ୍ବେଦୋ ବ୍ଯଜାଯତ।
ଚିନ୍ତା ଚ ବିପୁଲା ଜଜ୍ଞେ କଥଂ ଚେଦଂ ଭବିଷ୍ଯତି॥ 8-76-8 (58679) 
ବିଷଣ୍ଣଂ ତୁ ତତୋ ଜ୍ଞାତ୍ବା ସବ୍ଯସାଚିନମଚ୍ଯୁତଃ।
ସଞ୍ଚୋଦଯତି ତେଜସ୍ବୀ ମଧୁହା ବାନରଧ୍ବଜମ୍॥ 8-76-9 (58680) 
ତତୋ ଗାଣ୍ଡୀବଧନ୍ବାନମବ୍ରବୀନ୍ମଧୁସୂଦନଃ।
ଦୃଷ୍ଟ୍ବା ପାର୍ଥଂ ତଥାଯାନ୍ତଂ ଚିନ୍ତାପରିଗତଂ ତଦା॥ 8-76-10 (58681) 
ଗାଣ୍ଡୀବଧନ୍ବନ୍ସଙ୍ଗ୍ରାମେ ଯେ ତ୍ବଯା ଧନୁଷା ଜିତାଃ।
ନ ତେଷାଂ ମାନୁଷୋ ଜେତା ତ୍ବଦନ୍ଯ ଇହ ବିଦ୍ଯତେ॥ 8-76-11 (58682) 
ଏତେ ହି ବହବଃ ଶୂରାଃ ଶକ୍ରତୁଲ୍ଯପରାକ୍ରମାଃ।
ତ୍ବାଂ ପ୍ରାପ୍ଯ ସମରେ ଶୂରଂ ପ୍ରଯାତାଃ ପରମାଂ ଗତିମ୍॥ 8-76-12 (58683) 
କୋ ହି ଦ୍ରୋଣଂ ଚ ଭୀଷ୍ମଂ ଚ ଭଗଦତ୍ତଂ ଚ ମାରିଷ।
ବିନ୍ଦାନୁବିନ୍ଦାବାବନ୍ତ୍ଯୌ କାମ୍ଭୋଜଂ ଚ ସୁଦକ୍ଷିଣମ୍॥ 8-76-13 (58684) 
ଶ୍ରୁତାଯୁଂ ଚାଶ୍ରୁତାଯୁଂ ଚ ଶତାଯୁଂ ଚ ମହାରଥମ୍।
ପ୍ରତ୍ଯୁଦ୍ଗମ୍ଯ ଭବେତ୍କ୍ଷେମୀ ଯୋ ନ ସ୍ଯାତ୍ତ୍ବଦ୍ବିଧଃ ପ୍ରଭୁଃ॥ 8-76-14 (58685) 
ତବ ହ୍ଯସ୍ତ୍ରାଣି ଦିବ୍ଯାନି ଲାଘବଂ ବଲମେବ ଚ।
ଅସମ୍ମୋହଶ୍ଚ ଯୁଦ୍ଧେଷୁ ବିଜ୍ଞାନସ୍ଯ ଚ ସନ୍ନତିଃ। 
ବେଧଃ ପାତଶ୍ଚ ଲକ୍ଷେଷୁ ଯୋଗଶ୍ଚୈବ ତଥାର୍ଜୁନ॥  8-76-15 (58686) 
ଭବାନ୍ଦେବାନ୍ସଗନ୍ଧର୍ବାନ୍ହନ୍ଯାତ୍ସର୍ବାଂଶ୍ଚ ରାକ୍ଷସାନ୍।
ପୃଥିବ୍ଯାଂ ତୁ ରଣେ ପାର୍ଥ ନ ଯୋଦ୍ଧା ତ୍ବତ୍ସମଃ ପୁମାନ୍॥ 8-76-16 (58687) 
ଧନୁର୍ଗୃହ୍ମନ୍ତି ଯେ କେଚିତ୍କ୍ଷତ୍ରିଯା ଯୁଦ୍ଧଦୁର୍ମଦାଃ।
ଆତ୍ମନସ୍ତୁ ସମଂ ତେଷାଂ ନ ପଶ୍ଯାମି ଶୃଣୋମି ଚ॥ 8-76-17 (58688) 
ବ୍ରହ୍ମଣା ହି ପ୍ରଜାଃ ସୃଷ୍ଟା ଗାଣ୍ଡୀବଂ ଚ ମହଦ୍ଧନୁଃ।
ଯେନ ତ୍ବଂ ଯୁଧ୍ଯସେ ପାର୍ଥ ତସ୍ମାନ୍ନାସ୍ତି ତ୍ବଯା ସମଃ॥ 8-76-18 (58689) 
ଅବଶ୍ଯଂ ତୁ ମଯା ବାଚ୍ଯଂ ଯତ୍ପଥ୍ଯଂ ତବ ପାଣ୍ଡବ।
ମାବମଂସ୍ଥା ମହାବାହୋ କର୍ଣମାହବଶୋଭିନମ୍॥ 8-76-19 (58690) 
କର୍ଣୋ ହି ବଲବାନ୍ଦୃପ୍ତଃ କୃତାସ୍ତ୍ରଶ୍ଚ ମହାରଥଃ।
କୃତୀ ଚ ଚିତ୍ରଯୋଧୀ ଚ ଦେଶକାଲସ୍ଯ କୋବିଦଃ॥ 8-76-20 (58691) 
ବହୁନାତ୍ର କିମୁକ୍ତେନ ସଂକ୍ଷେପାଚ୍ଛୃଣୁ ପାଣ୍ଡବ।
ତ୍ବତ୍ସମଂ ତ୍ବଦ୍ବିଶିଷ୍ଟଂ ବା କର୍ଣଂ ମନ୍ଯେ ମହାରଥମ୍। 
ପରମଂ ଯତ୍ନମାସ୍ଥାଯ ତ୍ବଯା ବଧ୍ଯୋ ମହାହବେ॥  8-76-21 (58692) 
ତେଜସା ବହ୍ନିସଦୃଶୋ ବାଯୁବେଗସମୋ ଜବେ।
ଅନ୍ତକପ୍ରତିମଃ କ୍ରୋଧେ ସିଂହସଂହନନୋ ବଲୀ॥ 8-76-22 (58693) 
ଅଷ୍ଟରତ୍ନିର୍ମହାବାହୁର୍ବ୍ଯୂଢୋରସ୍କଃ ସୁଦୁର୍ଜଯଃ।
ଅଭିମାନୀ ଚ ଶୂରଶ୍ଚ ପ୍ରବୀରଃ ପ୍ରିଯଦର୍ଶନଃ॥ 8-76-23 (58694) 
ସର୍ବଯୋଧଗୁଣୈର୍ଯୁକ୍ତୋ ମିତ୍ରାଣାମଭଯଙ୍କରଃ।
ସତତଂ ପାଣ୍ଡବଦ୍ବେଷୀ ଧାର୍ତରାଷ୍ଟ୍ରହିତେ ରତଃ॥ 8-76-24 (58695) 
ସର୍ବୈରବଧ୍ଯୋ ରାଧେଯୋ ଦେବୈରପି ସବାସବୈଃ।
ଋତେ ତ୍ବାମିତି ମେ ବୁଦ୍ଧିସ୍ତଦଦ୍ଯ ଜହି ସୂତଜମ୍॥
ଦେବୈରପି ହି ସଂଯତ୍ତୈର୍ବିଭ୍ରଦ୍ଭିର୍ମାଂସଶୋଣିତମ୍।
ଅଶକ୍ଯଃ ସ ରଥୋ ଜେତୁଂ ସର୍ବୈରପି ଯୁଯୁତ୍ସୁଭିଃ॥  8-76-25 (58696) 
ଦୁରାତ୍ମାନଂ ପାପବୃତ୍ତଂ ନୃଶଂସଂ
ଦୁଷ୍ଟପ୍ରଜ୍ଞଂ ପାଣ୍ଡବେଯେଷୁ ନିତ୍ଯମ୍। 
ହୀନସ୍ବାର୍ଥଂ ପାଣ୍ଡବେଯୈର୍ବିରୋଧେ
ହତ୍ବା କର୍ଣଂ ନିଶ୍ଚିତାର୍ଥୋ ଭବାଦ୍ଯ॥  8-76-27 (58697) 
ତଂ ସୂତପୁତ୍ରଂ ରଥିନାଂ ବରିଷ୍ଠଂ
ନିଷ୍କାଲିକଂ କାଲବଶଂ ନଯାଦ୍ଯ। 
ତଂ ସୂତପୁତ୍ରଂ ରଥିନାଂ ବରିଷ୍ଠଂ
ହତ୍ବା ପ୍ରୀତିଂ ଧର୍ମରାଜେ କୁରୁଷ୍ବ॥  8-76-28 (58698) 
ଜାନାମି ତେ ପାର୍ଥଂ ବୀର୍ଯଂ ଯଥାବ--
ଦ୍ଦୁର୍ବାରଣୀଯଂ ଚ ସୁରାସୁରୈଶ୍ଚ। 
ସଦାବଜାନାତି ହି ପାଣ୍ଡୁପୁତ୍ରା--
ନସୌ ଦର୍ପାତ୍ସୂତପୁତ୍ରୋ ଦୁରାତ୍ମା॥  8-76-29 (58699) 
ଆତ୍ମାନଂ ମନ୍ଯତେ ବୀରଂ ଯେନ ପାପଃ ସୁଯୋଧନଃ।
ତମଦ୍ଯ ମୂଲଂ ପାପାନାଂ ଜହି ସୌତିଂ ଧନଞ୍ଜଯ॥ 8-76-30 (58700) 
ଖଙ୍ଗଜିହ୍ବଂ ଧନୁରାସ୍ଯଂ ଶରଦଂଷ୍ଟ୍ରଂ ତରସ୍ବିନମ୍।
ଦୃପ୍ତଂ ପୁରୁଷଶାର୍ଦୂଲଂ ଜହି କର୍ଣଂ ଧନଞ୍ଜଯ॥ 8-76-31 (58701) 
ଅହଂ ତ୍ବାମନୁଜାନାମି ବୀର୍ଯେଣ ଚ ବଲେନ ଚ।
ଜହି କର୍ଣଂ ରଣେ ଶୂରଂ ମାତଙ୍ଗମିବ କେସରୀ॥ 8-76-32 (58702) 
ଯସ୍ଯ ବୀର୍ଯେଣ ବୀର୍ଯଂ ତେ ଧାର୍ତରାଷ୍ଟ୍ରୋଽବମନ୍ଯତେ।
ତମଦ୍ଯ ପାର୍ଥ ସଙ୍ଗ୍ରାମେ କର୍ଣଂ ବୈକର୍ତନଂ ଜହି॥ ॥ 8-76-33 (58703) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଷଟ୍ସପ୍ତତିତମୋଽଧ୍ଯାଯଃ॥ 76 ॥

Mahabharata - Karna Parva - Chapter Footnotes

8-76-23 ରତ୍ନିସ୍ତ୍ବେକବିଂଶତ୍ଯଙ୍ଗୁଲଃ। ଅଷ୍ଟାନାଂ ରତ୍ନୀନାଂ ଅଷ୍ଟଷଷ୍ଟ୍ଯଧିକଂ ଶତଂ ଅଙ୍ଗୁଲାନି ଚ ଭବନ୍ତି॥ 8-76-28 ନିଷ୍କାଲିକଂ ନିର୍ଗତଃ କାଲଯିତା ଜେତାସ୍ଯେତି ତମ୍॥ 8-76-76 ଷଟ୍ସପ୍ତତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 077

॥ ଶ୍ରୀଃ ॥

8.77. ଅଧ୍ଯାଯଃ 077 

Mahabharata - Karna Parva - Chapter Topics

କୃଷ୍ଣେନାର୍ଜୁନମ୍ପ୍ରତି ଭୀଷ୍ମାଦିଯୁଦ୍ଧନିଧନପ୍ରକାରାନୁବାଦପୂର୍ବକଂ ତେଷାଂ ବଧେ ତସ୍ଯୈବ ମୁଖ୍ଯକାରଣତ୍ବକଥନମ୍॥ 1 ॥ ବାଲ୍ଯାତ୍ପ୍ରଭୂତି ଦୁର୍ଯୋଧନାପନଯାନୁସ୍ମରାଣପୂର୍ବକଂ ସର୍ବତ୍ର କର୍ଣସ୍ଯୈବ ମୂଲତଯା ମହାପରାଧିତ୍ବଦ୍ଯୋତନେନ ତସ୍ଯାବଶ୍ଯଂ ହନନବିଧାନମ୍॥ 2 ॥

Mahabharata - Karna Parva - Chapter Text

8-77-0 (58704) 
ସଞ୍ଜଯ ଉବାଚ। 8-77-0x (5025) 
ତତଃ ପୁନରମେଯାତ୍ମା କେଶବୋଽର୍ଜୁନମବ୍ରବୀତ୍।
କୃତସଙ୍କଲ୍ପମାଯାନ୍ତଂ ବଧେ କର୍ଣସ୍ଯ ଭାରତ॥ 8-77-1 (58705) 
ଅଦ୍ଯ ସପ୍ତଦଶାହାନି ବର୍ତମାନସ୍ଯ ନିତ୍ଯଶଃ।
ବିନାଶସ୍ଯାତିଘୋରସ୍ଯ ନରବାରଣବାଜିନାମ୍॥ 8-77-2 (58706) 
ଭୂତ୍ବା ହି ବିପୁଲା ସେନା ତାବକାନାଂ ପରୈଃ ସହ।
ଅନ୍ଯୋନ୍ଯଂ ସମରଂ ପ୍ରାପ୍ଯ କିଞ୍ଚିଚ୍ଛେଷା ବିଶାମ୍ପତେ॥ 8-77-3 (58707) 
ଭୂତ୍ବା ବୈ କୌରବାଃ ପାର୍ଥ ପ୍ରଭୂତଗଜବାଜିନଃ।
ତ୍ବାଂ ବୈ ଶତ୍ରୁଂ ସମାସାଦ୍ଯ ବିନଷ୍ଟା ରଣମୂର୍ଧନି॥ 8-77-4 (58708) 
ଏତେ ତେ ପୃଥିବୀପାଲାଃ ସୃଞ୍ଜଯାଶ୍ଚ ସମାଗତାଃ।
ତ୍ବାଂ ସମାସାଦ୍ଯ ଦୁର୍ଧର୍ଷଂ ପାଣ୍ଡବାଶ୍ଚ ବ୍ଯବସ୍ଥିତାଃ॥ 8-77-5 (58709) 
ପାଞ୍ଚାଲୈଃ ପାଣ୍ଡବୈର୍ମାତ୍ସ୍ଯୈଃ କାରୂଶୈଶ୍ଚେଦିଭିଃ ସହ।
`ମଗଧୈଃ ପାରିଜାତୈଶ୍ଚ ଦାକ୍ଷିଣାତ୍ଯୈଃ ସକେରଲୈଃ'। 
ତ୍ବଯା ଗୁପ୍ତୈରମିତ୍ରଘ୍ନୈଃ କୃତଃ ଶତ୍ରୁଗଣକ୍ଷଯଃ॥  8-77-6 (58710) 
କୋ ହି ଶକ୍ତୋ ରଣେ ଜେତୁଂ କୌରବାଂସ୍ତାତ ସଂଯୁଗେ।
ଅନ୍ଯତ୍ର ପାଣ୍ଡବାଦ୍ଯୁଦ୍ଧେ ଶ୍ବେତାଶ୍ବାଦ୍ବାନରଧ୍ବଜାତ୍॥ 8-77-7 (58711) 
ଶକ୍ତସ୍ତ୍ବଂ ହି ରଣେ ଜେତୁଂ ସସୁରାସୁରମାନୁଷାନ୍।
ତ୍ରୀଂଲ୍ଲୋକାନ୍ସମରେ ଯୁକ୍ତାନ୍କିଂ ପୁନଃ କୌରବଂ ବଲମ୍॥ 8-77-8 (58712) 
ଭଗଦତ୍ତଂ ଚ ରାଜାନଂ କୋଽନ୍ଯଃ ଶକ୍ତସ୍ତ୍ବଯା ବିନା।
ଜେତୁଂ ପୁରୁଷଶାର୍ଦୂଲ ଯୋଽପି ସ୍ଯାଦ୍ବାସବୋପମଃ॥ 8-77-9 (58713) 
ତଥେମାଂ ବିପୁଲାଂ ସେନାଂ ଗୁପ୍ତାଂ ପାର୍ଥ ତ୍ବଯାଽନଘ।
ନ ଶେକୁଃ ପାର୍ଥିବାଃ ସର୍ବେ ଚକ୍ଷୁର୍ଭିରପି ବୀକ୍ଷିତୁମ୍॥ 8-77-10 (58714) 
ତଥୈବ ସତତଂ ପାର୍ଥ ରକ୍ଷିତାଭ୍ଯାଂ ତ୍ବଯା ରଣେ।
ଧୃଷ୍ଟଦ୍ଯୁମ୍ନଶିଖଣ଼୍ଡିଭ୍ଯାଂ ଦ୍ରୋଣଭୀଷ୍ମୌ ନିପାତିତୌ॥ 8-77-11 (58715) 
କୋ ହି ଶକ୍ତୋ ରଣେ ପାର୍ଥ ଭାରତାନାଂ ମହାରଥୌ।
ଭୀଷ୍ମଦ୍ରୋଣୌ ଯୁଧା ଜେତୁଂ ଶକ୍ରତୁଲ୍ଯପରାକ୍ରମୌ॥ 8-77-12 (58716) 
କୋ ହି ଶାନ୍ତନବଂ ଭୀଷ୍ମଂ ଦ୍ରୋଣଂ ବୈକର୍ତନଂ କୃପମ୍।
ଦ୍ରୌଣିଂ ଚ ସୌମଦତ୍ତିଂ ଚ କୃତବର୍ମାଣମେବ ଚ॥ 8-77-13 (58717) 
ସୈନ୍ଧବଂ ମଦ୍ରରାଜଂ ଚ ରାଜାନଂ ଚ ସୁଯୋଧନମ୍।
ବୀରାନ୍କୃତାସ୍ତ୍ରାନ୍ସମରେ ସର୍ବାନେବାନିବର୍ତିନଃ॥ 8-77-14 (58718) 
ଅକ୍ଷୌହିଣୀପତୀନୁଗ୍ରାନ୍ସଂହତାନ୍ଯୁଦ୍ଧଦୁର୍ମଦାନ୍।
ତ୍ବାମୃତେ ପୁରୁଷବ୍ଯାଘ୍ର ଜେତୁଂ ଶକ୍ତଃ ପୁମାନିହ॥ 8-77-15 (58719) 
ଶ୍ରେଣ୍ଯଶ୍ଚ ବହୁଲାଃ କ୍ଷୀଣାଃ ପ୍ରଦୀର୍ଣାଶ୍ବରଥଦ୍ବିପାଃ।
ନାନାଜନପଦାଶ୍ଚୋଗ୍ରାଃ କ୍ଷତ୍ରିଯାଣାମମର୍ଷିଣାମ୍॥ 8-77-16 (58720) 
ଗଣାଶ୍ଚ ଦାସମୀଯାନାଂ ବସାତୀନାଂ ଚ ଭାରତ।
ପ୍ରାଚ୍ଯାନାଂ ବାଟଧାନାନାଂ ଭୋଜାନାଂ ଚାଭିମାନିନାମ୍।  8-77-17 (58721) 
ଉଦୀର୍ଣାଶ୍ବଗଜା ସେନା ସର୍ବକ୍ଷତ୍ରସ୍ଯ ଭାରତ।
ତ୍ବାଂ ସମାସାଦ୍ଯ ନିଧନଂ ଗତା ଭୀମଂ ଚ ଭାରତ॥ 8-77-18 (58722) 
ଉଗ୍ରାଶ୍ଚ ଭୀମକର୍ମାଣସ୍ତୁଷାରା ଯବନାଃ ଖଶାଃ।
ଦାର୍ବାଭିସାରା ଦରଦାଃ ଶକା ମାଠରତଙ୍କଣାଃ॥ 8-77-19 (58723) 
ଆନ୍ଧ୍ରକାଶ୍ଚ ପୁଲିନ୍ଦାଶ୍ଚ କିରାତାଶ୍ଚୋଗ୍ରବିକ୍ରମାଃ।
ମ୍ଲେଚ୍ଛାଶ୍ଚ ପର୍ବତୀଯାଶ୍ଚ ସାଗରାନୂପବାସିନଃ॥ 8-77-20 (58724) 
ସଂରମ୍ଭିଣୋ ଯୁଦ୍ଧଶୌଣ୍ଡା ବଲିନୋ ଦଣ୍ଡପାଣଯଃ॥  8-77-21 (58725) 
ଏତେ ସୁଯୋଧନସ୍ଯାର୍ଥେ ସଂରବ୍ଧାଃ କୁରୁଭିଃ ସହ।
ନ ଶକ୍ଯା ଯୁଧି ନିର୍ଜେତୁଂ ତ୍ବଦନ୍ଯେନ ପରନ୍ତପ॥ 8-77-21 (58726) 
ଏତେ ସୁଯୋଧନସ୍ଯାର୍ଥେ ସଂରବ୍ଧାଃ କୁରୁଭିଃ ସହ।
ନ ଶକ୍ଯା ଯୁଧି ନିର୍ଜେତୁଂ ତ୍ବଦନ୍ଯେନ ପରନ୍ତପ॥ 8-77-22 (58727) 
ଧାର୍ତରାଷ୍ଟ୍ରମୁଦଗ୍ରଂ ହି ବ୍ଯୂଢଂ ଦୃଷ୍ଟ୍ବା ମହଦ୍ବଲମ୍।
ଯଦି ତ୍ବଂ ନ ଭବେସ୍ତ୍ରାତା ପ୍ରତୀଯାତ୍କୋ ନୁ ମାନବଃ॥ 8-77-23 (58728) 
ତତ୍ସାଗରମିବୋଦ୍ବୂତଂ ରଜସା ସଂବୃତଂ ବଲମ୍।
ବିଦାର୍ଯ ପାଣ୍ଡବୈଃ କ୍ରୁଦ୍ଧୈସ୍ତ୍ବଯା ଗୁପ୍ତୈର୍ହତଂ ବିଭୋ॥ 8-77-24 (58729) 
ମାଗଧାନାମଧିପତିର୍ଜଯତ୍ସେନୋ ମହାବଲଃ।
ଅଦ୍ଯ ସପ୍ତୈବ ଚାହାନି ହତଃ ସଙ୍ଖ୍ଯେଽଭିମନ୍ଯୁନା॥ 8-77-25 (58730) 
ତତୋ ଦଶସହସ୍ରାଣି ଗଜାନାଂ ଭୀମକର୍ମଣାମ୍।
ଜଘାନ ଗଦଯା ଭୀମସ୍ତସ୍ଯ ରାଜ୍ଞଃ ପରିଚ୍ଛଦମ୍॥ 8-77-26 (58731) 
ତଥାନ୍ଯେଽଭିହତା ନାଗା ରଥାଶ୍ଚ ଶତଶୋ ବଲାତ୍।
ତଦେବଂ ସମରେ ପାର୍ଥ ବର୍ତମାନେ ମହାଭଯେ॥ 8-77-27 (58732) 
ଭୀମସେନଂ ସମାସାଦ୍ଯ ତ୍ବାଂ ଚ ପାଣ୍ଡବ କୌରବାଃ।
ସବାଜିରଥମାତଙ୍ଗା ମୃତ୍ଯୁଲୋକମିତୋ ଗତାଃ॥ 8-77-28 (58733) 
ତଥା ସେନାମୁଖେ ତତ୍ର ନିହତେ ପାର୍ଥ ପାଣ୍ଡବୈଃ।
ଭୀଷ୍ମଃ ପ୍ରାସୃଜଦୁଗ୍ରାଣି ଶରତାଲାନି ମାରିଷ॥ 8-77-29 (58734) 
ସଚେଦିକାଶିପାଞ୍ଚାଲାନ୍କରୂଶାନ୍ମାତ୍ସ୍ଯକେକଯାନ୍।
ଶରୈଃ ପ୍ରଚ୍ଛାଦ୍ଯ ନିଧନମନଯତ୍ପରମାସ୍ତ୍ରବିତ୍॥ 8-77-30 (58735) 
ତସ୍ଯ ଚାପଚ୍ଯୁତୈର୍ବାଣୈଃ ପରଦେହବିଦାରଣୈଃ।
ପୂର୍ଣମାକାଶମଭବଦ୍ରୁକ୍ମପୁହ୍ଖୈରଜିହ୍ମଗୈଃ॥ 8-77-31 (58736) 
ହନ୍ଯାଦ୍ରଥସହସ୍ରାଣି ଏକୈକେନୈବ ମୁଷ୍ଟିନା।
ଲକ୍ଷଂ ନରଦ୍ବିପାନ୍ହତ୍ବା ସମେତାନ୍ସମହାବଲାନ୍॥ 8-77-32 (58737) 
ଗତ୍ଯା ଦଶମ୍ଯା ତେ ଗତ୍ବା ଜଘ୍ନୁର୍ବାଜିରଥଦ୍ବିପାନ୍।
ହିତ୍ବା ନବଗତୀର୍ଦୁଷ୍ଟାଃ ସ ବାଣାନାହବେଽତ୍ଯଜତ୍॥ 8-77-33 (58738) 
ଦିନାନି ଦଶ ଭୀଷ୍ମେଣ ନିଘ୍ନତା ତାବକଂ ବଲମ୍।
ଶୂନ୍ଯାଃ କୃତା ରଥୋପସ୍ଥା ହତାଶ୍ଚ ଗଜବାଜିନଃ॥ 8-77-34 (58739) 
`ଦଶମେଽହନି ସମ୍ପ୍ରାପ୍ତେ କୃତ୍ବା ଘୋରଂ ପରାକ୍ରମମ୍'।
ଦର୍ଶଯିତ୍ବାଽଽତ୍ମନୋ ରୂପଂ ରୁଦ୍ରୋପେନ୍ଦ୍ରସମଂ ଯୁଧି॥ 8-77-35 (58740) 
ପାଣ୍ଡବାନାମନୀକାନି ପ୍ରବିଗାହ୍ଯ ବିଶାମ୍ପତେ।
ବିନିଘ୍ନନ୍ପୃଥିବୀପାଲାଂଶ୍ଚେଦିପାଞ୍ଚାଲକେକଯାନ୍॥ 8-77-36 (58741) 
ଅହନତ୍ପାଣ୍ଡବୀଂ ସେନାଂ ରଥାଶ୍ବଗଜସଙ୍କୁଲାମ୍।
ମଜ୍ଜନ୍ତମପ୍ଲୁବେ ମନ୍ଦମୁଜ୍ଜିହୀର୍ଷୁଃ ସୁଯୋଧନମ୍॥ 8-77-37 (58742) 
ତଥା ଚରନ୍ତଂ ସମରେ ତପନ୍ତମିବ ଭାସ୍କରମ୍।
ପଦାତିକୋଟିସାହସ୍ରାଃ ପ୍ରବରାଯୁଧପାଣଯଃ॥ 8-77-38 (58743) 
ନ ଶେକୁଃ ସୃଞ୍ଜଯା ଦ୍ରଷ୍ଟୁଂ ତଥୈବାନ୍ଯେ ମହୀକ୍ଷିତଃ।
ବିଚରନ୍ତଂ ତଥା ତଂ ତୁ ସଙ୍ଗ୍ରମେ ଜିତକାଶିନମ୍॥ 8-77-39 (58744) 
ସର୍ବୋଦ୍ଯମେନ ମହତା ପାଣ୍ଡବାନ୍ସମଭିଦ୍ରବତ୍।
ସ ତୁ ବିଦ୍ରାବ୍ଯ ସମରେ ପାଣ୍ଡବାନ୍ସୃଞ୍ଜଯାନପି। 
ଏକ ଏବ ରଣେ ଭୀଷ୍ମ ଏକବୀରତ୍ବମାଗତଃ॥  8-77-40 (58745) 
ତଂ ଶିଖଣ୍ଡୀ ସମାସାଦ୍ଯ ତ୍ବଯା ଗୁପ୍ତୋ ମହାବ୍ରତମ୍।
ଜଘାନ ପୁରୁଷବ୍ଯାଘ୍ରଂ ଶରୈଃ ସନ୍ନତପର୍ବଭିଃ॥ 8-77-41 (58746) 
ସ ଏଷ ପତିତଃ ଶେତେ ଶରତଲ୍ପେ ପିତାମହଃ।
ତ୍ବାଂ ପ୍ରାପ୍ଯ ପୁରୁଷବ୍ଯାଘ୍ରଂ ବୃତ୍ରଃ ପ୍ରାପ୍ଯେବ ବାସବମ୍॥ 8-77-42 (58747) 
ଦ୍ରୋଣଃ ପଞ୍ଚଦିନାନ୍ଯୁଗ୍ରୋ ବିଧମ୍ଯ ରିପୁବାହିନୀମ୍।
କୃତ୍ବା ବ୍ଯୂହମଭେଦ୍ଯଂ ଚ ପାତଯିତ୍ବା ମହାରଥାନ୍॥ 8-77-43 (58748) 
ଜଯଦ୍ରଥସ୍ଯ ସମରେ କୃତ୍ବା ରକ୍ଷାଂ ମହାରଥଃ।
ଅନ୍ତକପ୍ରତିମଶ୍ଚୋଗ୍ରୋ ରାତ୍ରିଯୁଦ୍ଧେଽଦହତ୍ପ୍ରଜାଃ॥ 8-77-44 (58749) 
ଦଗ୍ଧ୍ବା ଯୋଧାଞ୍ଛରୈର୍ବୀରୋ ଭାରଦ୍ବାଜଃ ପ୍ରତାପବାନ୍।
ଧୃଷ୍ଟଦ୍ଯୁମ୍ନଂ ସମାସାଦ୍ଯ ସ ଗତଃ ପରମାଂ ଗତିମ୍॥ 8-77-45 (58750) 
ଯଦି ବାଽଦ୍ଯ ଭବାନ୍ଯୁଦ୍ଧେ ସୂତପୁତ୍ରମୁଖାନ୍ରଥାନ୍।
ନାବାରଯିଷ୍ଯଃ ସଙ୍ଗ୍ରାମେ ନ ସ୍ମ ଦ୍ରୋଣୋ ବ୍ଯନଙ୍କ୍ଷ୍ଯତ॥ 8-77-46 (58751) 
ଭବତା ତୁ ବଲଂ ସର୍ବଂ ଧାର୍ତରାଷ୍ଟ୍ରସ୍ଯ ବାରିତମ୍।
ତତୋ ଦ୍ରୋଣୋ ହତୋ ଯୁଦ୍ଧେ ପାର୍ଷତେନ ଧନଞ୍ଜଯ॥ 8-77-47 (58752) 
କଶ୍ଚ ଶକ୍ତୋ ରଣେ କର୍ତୁଂ ତ୍ବଦନ୍ଯଃ ପୁରୁଷବ୍ରୁବଃ।
ଯାଦୃଶଂ ତେ କୃତଂ ପାର୍ଥ ଜଯଦ୍ରଥବଧଂ ପ୍ରତି॥ 8-77-48 (58753) 
ନିବାର୍ଯ ସେନାଂ ମହତୀଂ ହତ୍ବା ଶୂରାଂଶ୍ଚ ପାର୍ଥିବାନ୍।
ନିହତଃ ସୈନ୍ଧବୋ ରାଜା ତ୍ବଯାଽସ୍ତ୍ରବଲତେଜସା॥ 8-77-49 (58754) 
ଆଶ୍ଚର୍ଯଂ ସିନ୍ଧୁରାଜସ୍ଯ ବଧଂ ଜାନନ୍ତି ପାର୍ଥିବାଃ।
ଅନାଶ୍ଚାର୍ଯଂ ହି ତତ୍ତ୍ବତ୍ତସ୍ତ୍ବଂ ହି ପାର୍ଥ ମହାରଥଃ॥ 8-77-50 (58755) 
ତ୍ବାଂ ହି ପ୍ରାପ୍ଯ ରଣେ କ୍ଷତ୍ରମେକାହାଦିତି ଭାରତ।
ନଶ୍ଯମାନମହଂ ଯୁକ୍ତଂ ମନ୍ଯେଯମିତି ମେ ମତିଃ॥ 8-77-51 (58756) 
ସେଯଂ ପାର୍ଥ ଚମୂର୍ଘୋରା ଧାର୍ତରାଷ୍ଟ୍ରସ୍ଯ ସଂଯୁଗେ।
ହତସର୍ବସ୍ବଭୂଯିଷ୍ଠା ଭୀଷ୍ମଦ୍ରୋଣୌ ହତୌ ଯଥା॥ 8-77-52 (58757) 
ଶୀର୍ଣପ୍ରବରଯୋଧାଢ୍ଯା ହତବାଜିରଥଦ୍ବିପା।
ହୀନା ସୂର୍ଯେନ୍ଦୁନକ୍ଷତ୍ରୈର୍ଦ୍ଯୌରିବାଭାତି ଭାରତୀ॥ 8-77-53 (58758) 
ବିଧ୍ବସ୍ତା ହି ରଣେ ପାର୍ଥ ସେନେଯଂ ଭୀମବିକ୍ରମ।
ଆସୁରୀବ ମହାସେନା ଦେବରାଜପରାକ୍ରମୈଃ॥ 8-77-54 (58759) 
ତେଷାଂ ହତାବଶିଷ୍ଟାସ୍ତୁ ସନ୍ତି ପଞ୍ଚ ମହାରଥାଃ।
ଦ୍ରୌଣିଶ୍ଚ କୃତବର୍ମା ଚ କର୍ଣୋ ମଦ୍ରାଧିପଃ କୃପଃ॥ 8-77-55 (58760) 
ତାଂସ୍ତ୍ବମଦ୍ଯ ନରବ୍ଯାଘ୍ର ହତ୍ବା ପଞ୍ଚ ମହାରଥାନ୍।
ହତାମିତ୍ରଃ ପ୍ରଯଚ୍ଛୋର୍ବୀ ରାଜ୍ଞେ ସଦ୍ବୀପପତ୍ତନାମ୍॥ 8-77-56 (58761) 
ସାକାଶଜଲପାତାଲାଂ ସପର୍ବତମହାବନାମ୍।
ପ୍ରଯଚ୍ଛାମିତବୀର୍ଯାଯ ପାର୍ଥାଯାଦ୍ଯ ବସୁନ୍ଧରାମ୍॥ 8-77-57 (58762) 
ଏତାଂ ପୁରା ବିଷ୍ଣୁରିବ ହତ୍ବା ଦୈତେଯଦାନବାନ୍।
ପ୍ରଯଚ୍ଛ ମେଦିନୀଂ ରାଜ୍ଞେ ଶକ୍ରାଯୈବ ହରିର୍ଯଥା॥ 8-77-58 (58763) 
ଅଦ୍ଯ ମୋଦନ୍ତୁ ପାଞ୍ଚାଲା ନିହତେଷ୍ବରିଷୁ ତ୍ବଯା।
ବିଷ୍ଣୁନା ନିହତେଷ୍ବେବ ଦାନବେଯେଷୁ ଦେବତାଃ॥ 8-77-59 (58764) 
ଯଦି ବା ଦ୍ବିପଦାଂ ଶ୍ରେଷ୍ଠଂ ଦ୍ରୋଣଂ ମାନଯତୋ ଗୁରୁମ୍।
ଅଶ୍ବତ୍ଥାମ୍ନି କୃପା ତେଽସ୍ତି କୃପେ ବାଚାର୍ଯଗୌରବାତ୍॥ 8-77-60 (58765) 
ଅତ୍ଯନ୍ତାପଚିତାନ୍ବନ୍ଧୂନ୍ମାନଯନ୍ମାତୃବାନ୍ଧବାନ୍।
କୃତବର୍ମାଣମାସାଦ୍ଯ ନ ନେଷ୍ଯାସି ଯମକ୍ଷଯମ୍॥ 8-77-61 (58766) 
ଭ୍ରାତରଂ ମାତୁରାସାଦ୍ଯ ଶଲ୍ଯଂ ମଦ୍ରଜନାଧିପମ୍।
ଯଦି ତ୍ବମରବିନ୍ଦାକ୍ଷ ଦଯାବାନ୍ନ ଜିଘାସସି॥ 8-77-62 (58767) 
ଏତତ୍ତେ ସୁକୃତଂ କର୍ମ ନାତ୍ର କିଞ୍ଚନ ବିଦ୍ଯତେ।
ବଯମପ୍ଯନୁଜାନୀମୋ ନାତ୍ର ଦୋଷୋଽସ୍ତି କଶ୍ଚନ॥ 8-77-63 (58768) 
ଇମଂ ପାପମତିଂ କ୍ଷୁଦ୍ରମତ୍ଯନ୍ତଂ ପାଣ୍ଡବାନ୍ପ୍ରତି।
କର୍ଣମଦ୍ଯ ନରଶ୍ରେଷ୍ଠ ଜହି ପାର୍ଥ ଶିତୈଃ ଶରୈଃ॥ 8-77-64 (58769) 
ଦହନେ ଯତ୍ସପୁତ୍ରାଯା ନିଶି ମାତୁସ୍ତବାନଘ।
ଦ୍ଯୂତାର୍ଥେ ଯଚ୍ଚ ଯୁଷ୍ମାସୁ ପ୍ରାବର୍ତତ ସୁଯୋଧନଃ। 
ତସ୍ଯ ସର୍ବସ୍ଯ ଦୁଷ୍ଟାତ୍ମା କର୍ଣୋ ବୈ ମୂଲମିତ୍ଯୁତ॥  8-77-65 (58770) 
ପ୍ରୋତ୍ସାହଯତି ଦୁଷ୍ଟାତ୍ମା ଧାର୍ତରାଷ୍ଟ୍ରଂ ସୁଦୁର୍ମତିମ୍।
ସମିତୌ ଗଦତେ କର୍ଣସ୍ତମଦ୍ଯ ଜହି ଭାରତ॥ 8-77-66 (58771) 
ଯଶ୍ଚ ଯୁଷ୍ମାସୁ ପାପଂ ବୈ ଧାର୍ତରାଷ୍ଟ୍ରଃ ପ୍ରଯୁକ୍ତବାନ୍।
ତସ୍ଯ ସର୍ବସ୍ଯ ଦୁର୍ବୁଦ୍ଧିଃ କର୍ଣୋ ମୂଲମିହାର୍ଜୁନ॥ 8-77-67 (58772) 
କର୍ଣଂ ହି ମନ୍ଯତେ ତ୍ରାଣଂ ନିତ୍ଯମେବ ସୁଯୋଧନଃ।
ତତୋ ମାମପି ସଂରବ୍ଧୋ ନିଗ୍ରହୀତୁଂ ପରାକ୍ରମାତ୍॥ 8-77-68 (58773) 
ସ୍ଥିତା ବୁଦ୍ଧିର୍ନରେନ୍ଦ୍ରାଣାଂ ଧାର୍ତରାଷ୍ଟ୍ରସ୍ଯ ଚୋଭଯୋଃ।
କର୍ଣଃ ପାର୍ଥାନ୍ରଣେ ସର୍ବାନ୍ନାଶଯିଷ୍ଯତି ସାଯକୈଃ॥ 8-77-69 (58774) 
କର୍ଣମାଶ୍ରିତ୍ଯ କୌନ୍ତେଯ ଧାର୍ତରାଷ୍ଟ୍ରସ୍ଯ ବିଗ୍ରହଃ।
ରୁଚିତୋ ଭବତା ସାର୍ଧଂ ଜାନତୋଽପି ବଲଂ ତବ॥ 8-77-70 (58775) 
କର୍ଣୋ ଜଲ୍ପତି ବୈ ନିତ୍ଯମହଂ ପାର୍ଥାନ୍ସମାଗତାନ୍।
ବାସୁଦେବଂ ଚ ଦାଶାର୍ହଂ ବିଜେଷ୍ଯାମି ମହାରଣେ। 
ସମିତୌ ବଲ୍ଗତେ କର୍ଣସ୍ତମଦ୍ଯ ଜହି ଫଲ୍ଗୁନ॥  8-77-71 (58776) 
ଯଚ୍ଚ ଯୁଷ୍ମାସୁ ପାପଂ ବୈ ଧାର୍ତରାଷ୍ଟ୍ରଃ ପ୍ରତାପବାନ୍।
ସଭାଯାଂ କୃତବାନ୍ନିତ୍ଯଂ କର୍ଣମାଶ୍ରିତ୍ଯ ବୈ ପୁରା॥ 8-77-72 (58777) 
ଯଚ୍ଚ ତଂ ଧାର୍ତରାଷ୍ଟ୍ରାଣାଂ ଷଡ୍ଭିଃ ଶୂରୈର୍ମହାରଥୈଃ।
ପଶ୍ଯତାଂ ସଂବୃତଂ ଶୂରଂ ସୌଭଦ୍ରମପରାଜିତମ୍॥ 8-77-73 (58778) 
ଦ୍ରୋଣଦ୍ରୌଣିକୃପାନ୍ବୀରାନ୍କମ୍ପଯାନଂ ମହେଷୁଭିଃ।
ବିଧମନ୍ତମନୀକାନି ପ୍ରମଥନ୍ତଂ ମହାରଥାନ୍॥ 8-77-74 (58779) 
ମନୁଷ୍ଯବାଜିମାତଙ୍ଗାନ୍ପ୍ରେଷଯନ୍ତଂ ଯମକ୍ଷଯମ୍।
ଶରୈଃ ସୌଭଦ୍ରମାଯାନ୍ତଂ ଦହନ୍ତମରିବାହିନୀମ୍॥ 8-77-75 (58780) 
ନିର୍ମନୁଷ୍ଯାଶ୍ଚ ମାତଙ୍ଗା ବିରଥାଶ୍ଚ ମହାରଥାଃ।
ପ୍ରଦ୍ରବନ୍ତି ସ୍ମ ସମରେ ଦିଶୋ ଭୀତାଽଭିମନ୍ଯବେ॥ 8-77-76 (58781) 
ବିଗତାସୂଂଶ୍ଚ ତୁରଗାନ୍ପତ୍ତୀନ୍ବ୍ଯାଯୁଧଜୀବିତାନ୍।
କୁର୍ବନ୍ତମୃଷଭସ୍କନ୍ଧଂ କୁରୁବୃଷ୍ଣିଯଶସ୍କରମ୍। 
ତନ୍ମେ ଦହତି ଗାତ୍ରାଣି ସଖେ ସତ୍ଯେନ ତେ ଶପେ॥  8-77-77 (58782) 
ଯତ୍ତଦାସୀତ୍ସୁଦୁଷ୍ଟାତ୍ମା କର୍ଣୋ ବିନିହତଃ ପ୍ରଭୁଃ।
ନ ଶକ୍ତୋ ହ୍ଯଭିମନ୍ଯୋସ୍ତୁ କର୍ଣଃ ସ୍ଥାତୁଂ ରଣାଗ୍ରତଃ॥ 8-77-78 (58783) 
ସୌଭଦ୍ରଶରନିର୍ଭିନ୍ନୋ ବିସଂଜ୍ଞଃ ଶୋଣିତୋକ୍ଷିତଃ।
ନିଶ୍ବସନ୍କ୍ରୋଧସନ୍ଦୀପ୍ତୋ ବିମୁଖଃ ସାଯକାର୍ଦିତଃ॥ 8-77-79 (58784) 
ତସ୍ଥୌ ସ ବିହ୍ବଲଃ ସଙ୍ଖ୍ଯେ ପ୍ରହାରଜନିତଚ୍ଛବିଃ।
ଅପଯାନକୃତୋତ୍ସାହୋ ନିରୁତ୍ସାହଶ୍ଚ ଭାରତ॥ 8-77-80 (58785) 
ଦୁର୍ଯୋଧନଂ ରଣେ ଦୃଷ୍ଟ୍ବା ଲଜ୍ଜମାନୋ ମୁହୁର୍ମୁହୁଃ।
ନାପଯାସୀତ୍ତତତଃ ପାର୍ଥ ସୋଽଭିମନ୍ଯୋର୍ମହାରଣେ॥ 8-77-81 (58786) 
ଦୃଷ୍ଟ୍ବା ଦ୍ରୋଣଂ ବଧୋପାଯମଭିମନ୍ଯୋଶ୍ଚ ପୃଷ୍ଟବାନ୍।
ଶ୍ରୁତ୍ବା ଦ୍ରୋଣବଚଃ କ୍ରୂରଂ ତତଶ୍ଚିଚ୍ଛେଦ କାର୍ମୁକମ୍॥ 8-77-82 (58787) 
ତତଶ୍ଛିନ୍ନାଯୁଧଂ ତେନ ଦୃଷ୍ଟ୍ବା ପଞ୍ଚ ମହାରଥାଃ।
ସ ଚୈବ ନିକୃତିପ୍ରାଜ୍ଞଃ ପ୍ରାହିଣୋଚ୍ଛରବୃଷ୍ଟିଭିଃ॥ 8-77-83 (58788) 
ପ୍ରହସନ୍ସ ତୁ ଦୁଷ୍ଟାତ୍ମା କର୍ଣୋ ରାଜା ଚ କୌରବଃ।
ଯଚ୍ଚ କର୍ଣୋଽବ୍ରବୀତ୍କୃଷ୍ଣାଂ ସଭାଯାଂ ପରୁଷଂ ବଚଃ। 
ପ୍ରମୁଖେ ପାଣ୍ଡବେଯାନାଂ କୁରୂଣାଂ ଚୈବ ପଶ୍ଯତାମ୍॥  8-77-84 (58789) 
ବିନଷ୍ଟାଃ ପାଣ୍ଡବାଃ କୃଷ୍ଣେ ଶାଶ୍ବତଂ ନରକଂ ଗତାଃ।
ପତିମନ୍ଯଂ ପୃଥୁଶ୍ରୋଣି ବୃଣୀଷ୍ବ ମୃଦୁଭାଷିଣି॥ 8-77-85 (58790) 
ଏଷା ତ୍ବଂ ଧୃତରାଷ୍ଟ୍ରସ୍ଯ ଦାସୀଭୂତା ନିବେଶନମ୍।
ପ୍ରବିଶାରାଲପକ୍ଷ୍ମାକ୍ଷି ନ ସନ୍ତି ପତଯସ୍ତବ॥ 8-77-86 (58791) 
ନ ପାଣ୍ଡବାଃ ପ୍ରଭବନ୍ତି ତବ କୃଷ୍ଣେ କଥଞ୍ଚନ।
ଦାସଭାର୍ଯା ଚ ପାଞ୍ଚାଲି ସ୍ବଯଂ ଦାସୀ ଚ ଶୋଭନେ॥ 8-77-87 (58792) 
ଅଦ୍ଯ ଦୁର୍ଯୋଧନୋ ରାଜା ପୃଥିବ୍ଯାଂ ନୃପତିଃ ସ୍ମୃତଃ।
ସର୍ବେ ଚାସ୍ଯ ମହିପାଲା ଯୋଗକ୍ଷେମମୁପାସତେ॥ 8-77-88 (58793) 
ପଶ୍ଯେଦାନୀଂ ଯଦା ଭଦ୍ରେ ନିବିଷ୍ଟାଃ ପାଣ୍ଡବାଃ ସମମ୍।
ଅନ୍ଯୋନ୍ଯଂ ସମୁଦୀକ୍ଷନ୍ତେ ଧାର୍ତରାଷ୍ଟ୍ରସ୍ଯ ତେଜସା॥ 8-77-89 (58794) 
ବ୍ଯକ୍ତଂ ଷଣ୍ଡତିଲା ହ୍ଯେତେ ନରକେ ଚ ନିମଜ୍ଜିତାଃ।
ପ୍ରେଷ୍ଯବଚ୍ଚାପି ରାଜାନମୁପସ୍ଥାସ୍ଯନ୍ତି କୌରବମ୍॥ 8-77-90 (58795) 
ଉକ୍ତବାନ୍ସ ଚ ପାତାତ୍ମା ତଥା ପରମଦୁର୍ମତିଃ।
ପାପଃ ପାପବଚଃ କର୍ଣଃ ପଶ୍ଯତସ୍ତେ ଧନଞ୍ଜଯ॥ 8-77-91 (58796) 
ଅସ୍ଯ ପାପସ୍ଯ ତଦ୍ବାକ୍ଯଂ ସୁବର୍ଣବିକୃତାଃ ଶରାଃ।
ଶମଯନ୍ତି ଶିଲାଧୌତା ନାଶଯନ୍ତୋଽସ୍ଯ ଜୀବିତମ୍॥ 8-77-92 (58797) 
ଅଦ୍ଯ କର୍ଣଂ ରଣେ ଗ୍ରସ୍ତଂ ପଶ୍ଯନ୍ତୁ କୁରବସ୍ତ୍ବଯା।
ସ୍ବର୍ଗାବତରଣେ ଯତ୍ନଂ ସ୍ବର୍ଗଦ୍ବାରଗତଂ ଯଥା॥ 8-77-93 (58798) 
ଅଦ୍ଯ ତେ ସମରେ ବୀର୍ଯଂ ପଶ୍ଯନ୍ତୁ କୁରୁଯୋଧିନଃ।
ସୂତପୁତ୍ରେ ହତେ ପାର୍ଥ ଜାନନ୍ତୁ ତ୍ବାଂ ମହାରଥମ୍॥ 8-77-94 (58799) 
ଅଦ୍ଯ କାକବଲା ଗୃଧ୍ରା ବାଯସା ଜମ୍ବୁକାସ୍ତଥା।
ବିପ୍ରକର୍ଷନ୍ତୁ ଗାତ୍ରାଣି ସୂତପୁତ୍ରସ୍ଯ ମାରିଷ॥ 8-77-95 (58800) 
ଅଦ୍ଯାଧିରଥିରାକ୍ଷିପ୍ତୋ ନିହତଶ୍ଚ ତ୍ବଯା ରଣେ।
କୁରୂଣାଂ ଶୋକମାଧତ୍ତାଂ ପାଣ୍ବାନାଂ ମୁଦଂ ତଦା॥ 8-77-96 (58801) 
ଅଦ୍ଯ ତ୍ବାଂ ପ୍ରତିମର୍ଦନ୍ତୁ ପାଞ୍ଚାଲାଃ ପାଣ୍ଡବୈଃ ସହ।
ଯଥା ବୃତ୍ରବଧେ ବୃତ୍ତେ ଦେବାଃ ସର୍ବେ ଶତକ୍ରତୁମ୍॥ 8-77-97 (58802) 
ଅଦ୍ଯ କର୍ଣଂ ରଣେ ହତ୍ବା ପ୍ରାପ୍ଯ ଚୈବୋତ୍ତମଂ ଯଶଃ।
ବିଶୋକୋ ବିଜ୍ବରଃ ପାର୍ଥ ଭବ ବନ୍ଧୁପୁରସ୍କୃତଃ॥ 8-77-98 (58803) 
ନରସିଂହବପୁଃ କୃତ୍ବା ଯଥା ଶସ୍ତୋ ମହାସୁରଃ।
ହିରଣ୍ଯକଶିପୁର୍ଦୈତ୍ଯୋ ବିଷ୍ଣୁନା ପ୍ରଭବିଷ୍ଣୁନା॥ 8-77-99 (58804) 
ତଥା ତ୍ବମପି ରାଧେଯଂ ଘୋରାଂ କୃତ୍ବା ମହାତନୁମ୍।
ଜହି ଯୁଦ୍ଧେ ମହାବାହୋ ତ୍ରାଯସ୍ବ ଚ ଭଯାତ୍ସ୍ବକାନ୍॥ 8-77-10 (58805) 
କର୍ଣଂ ହାହାକୃତଂ ଦୀନଂ ବିଷଣ୍ଣଂ ତ୍ବଚ୍ଛରାର୍ଦିତମ୍।
ପ୍ରପତନ୍ତଂ ମହୀଂ କର୍ଣଂ ପଶ୍ଯନ୍ତୁ ବସୁଧାଧିପାଃ॥ 8-77-10 (58806) 
ତଂ ଚ ସ୍ବଶୋଣିତେ ମଗ୍ନଂ ଶଯାନଂ ପତିତଂ ଭୁବି।
ଅପବିଦ୍ଧାଯୁକଧଂ କର୍ଣମଦ୍ଯ ପଶ୍ଯନ୍ତୁ ବାନ୍ଧବାଃ॥ 8-77-10 (58807) 
ତଚ୍ଚୈବାଦ୍ଯ ମହତ୍କର୍ମ ଗାଣ୍ଡୀବପ୍ରେଷିତୈଃ ଶରୈଃ।
ରଥୋପସ୍ଥେ ବିଶୀର୍ଯେତ ତାରାରାଜ ଇବାମ୍ବରାତ୍॥ 8-77-10 (58808) 
ଆଶୁ ଚାଦ୍ଯ ଶରାସ୍ତସ୍ଯ ସମ୍ପତନ୍ତୋ ମହାଜବୈଃ।
ତ୍ବଚ୍ଛରୈଃ ସନ୍ନିକୃତ୍ତାଗ୍ରା ବିଶୀର୍ଯନ୍ତେ ମହୀତଲେ॥ 8-77-10 (58809) 
ତ୍ବଯା ଚାଦ୍ଯ ହତେ ତସ୍ଯ ବିକ୍ରମେ ଭରତର୍ଷଭ।
ବିମୁଖାଃ ସର୍ବରାଜାନୋ ଭବନ୍ତୁ ଗତଜୀବିତାଃ॥ 8-77-10 (58810) 
ତଥା ଚାଧିରଥୌ ଯାତେ ପ୍ରଯାନ୍ତୁ କୁରବୋ ଦିଶଃ।
ମନ୍ବାନାସ୍ତଂ ରଥଶ୍ରେଷ୍ଠଂ ସର୍ବଲୋକେଷୁ ଧନ୍ବିନାମ୍॥ 8-77-10 (58811) 
ସ ବୈ ଚାଦ୍ଯ ଭଯାତ୍ତ୍ଯକ୍ତ୍ବା ଧାର୍ତରାଷ୍ଟ୍ରୋ ମହାଚମୂମ୍।
ଦୁର୍ଯୋଧନୋ ଭଯୋଦ୍ବିଗ୍ନୋ ଦ୍ରବତୁ ସ୍ବଂ ନିବେଶନମ୍॥ 8-77-10 (58812) 
ତଥା ଚାଦ୍ଯ ହତଂ ଶ୍ରୁତ୍ବା ଧୃତରାଷ୍ଟ୍ରୋ ଜନେଶ୍ବରଃ।
କ୍ଷଣେନ ନିପତେଦ୍ଭୂମୌ ବିସଂଜ୍ଞୋ ବୈ ମହୀପତିଃ॥ 8-77-10 (58813) 
ଅଦ୍ଯ ଜାନନ୍ତୁ ତେ ପାର୍ଥ ବିକ୍ରମଂ ସର୍ବଯୋଧିନଃ।
ଯଦୁବାଚ ସଭାମଧ୍ଯେ ପରୁଷଂ ଭାରତ ତ୍ବଯି॥ 8-77-10 (58814) 
ଯାନି ଚାନ୍ଯାନି ଦୁଷ୍ଟାତ୍ମା ପାପାନି କୃତବାଂସ୍ତ୍ବଯି।
ତାନ୍ଯଦ୍ଯ ଭରତଶ୍ରେଷ୍ଠ ନାଶଯନ୍ତୁ ଶରାସ୍ତବ॥ 8-77-10 (58815) 
ଶାନ୍ତିଂ କୁରୁ ପରିକ୍ଲେଶା କୃଷ୍ଣାଯାଃ ଶତ୍ରୁପାତନ।
ହତ୍ବା ଶତ୍ରୁଂ ରଣେ ଶ୍ଲାଘ୍ଯଂ ଗର୍ଜନ୍ତମତିପୌରୁଷମ୍॥ 8-77-10 (58816) 
ଅଦ୍ଯ ଚାଧିରଥିର୍ବେଦ୍ଧସ୍ତବ ବାଣୈଃ ସମନ୍ତତଃ।
ମନ୍ଯତାଂ ତ୍ବାଂ ନରବ୍ଯାଘ୍ର ପ୍ରବରଂ ସର୍ବଧନ୍ବିନାମ୍॥ 8-77-10 (58817) 
ଗାଣ୍ଡୀବପ୍ରସୃତାନ୍ବାଣାନଦ୍ଯ ଗାତ୍ରସ୍ପୃଶଃ ଶରାନ୍।
ଯାତୁ କର୍ଣୋ ରଣେ ପାର୍ଥ ଶ୍ବାବିଚ୍ଛଲଲତୋ ଯଥା॥ 8-77-10 (58818) 
ତଂ କଥଂ କର୍ଣମାସାଦ୍ଯ ବିଦ୍ରବେଯୁର୍ମହାରଥାଃ।
ଯସ୍ତ୍ବେକଃ ସର୍ବପାଞ୍ଚାଲାନହନ୍ଯହନି ନାଶଯନ୍। 
କାଲବଚ୍ଚରତେ ବୀର ପାଞ୍ଚାଲାନାଂ ରଥବ୍ରଜେ॥  8-77-10 (58819) 
ତମପ୍ଯାସାଦ୍ଯ ସମରେ ମିତ୍ରାର୍ଥେ ମିତ୍ରବତ୍ସଲ।
ତଥା ଜ୍ବଲନ୍ତମସ୍ତ୍ରୈଶ୍ଚ ଶୂରଂ ସର୍ବଧନୁଷ୍ମତାମ୍। 
ନିର୍ଦହନ୍ତଂ ସମାରୂଢଂ ଦୁର୍ଧର୍ଷଂ ଦ୍ରୋଣମଞ୍ଜସା॥  8-77-10 (58820) 
ତେ ନିତ୍ଯମୁଦିତା ଜେତୁଂ ଯୁଧି ଶତ୍ରୁମରିନ୍ଦମାଃ।
ନ ଚେଦାଧିରଥେର୍ଭୀତାଃ ପାଞ୍ଚାଲାଃ ସ୍ଯୁଃ ପରାଙ୍ମୁଖାଃ॥ 8-77-10 (58821) 
ତେଷାମାପତତାଂ ଶୂରଃ ପାଞ୍ଚାଲାନାଂ ତରସ୍ବିନାମ୍।
ଆଦତ୍ତାସୂଞ୍ଶରୈଃ କର୍ଣଃ ପତଙ୍ଗାନାମିବାନଲଃ॥ 8-77-10 (58822) 
ଏତେ ଦ୍ରବନ୍ତି ପାଞ୍ଚାଲା ଦ୍ରାବ୍ଯନ୍ତେ ଯୋଧିଭିର୍ଧ୍ରୁବମ୍।
କର୍ଣେନ ଭରତଶ୍ରେଷ୍ଠ ପଶ୍ଯପଶ୍ଯ ତଥାକୃତାନ୍॥ 8-77-10 (58823) 
ତାନ୍ସମାରୋହତଃ ଶୂରାନ୍ମିତ୍ରାର୍ଥେ ତ୍ଯକ୍ତଜୀବିତାନ୍।
ନିସ୍ତାରଯ ମହାବାହୋ କର୍ଣାସ୍ତ୍ରାତ୍ପାବକୋପମାତ୍॥ 8-77-10 (58824) 
ଅସ୍ତ୍ରଂ ହିରାମାତ୍କର୍ଣେନ ଭାର୍ଗବାଦୃଷିସତ୍ତମାତ୍।
ଯଦବାପ୍ତଂ ତଦା ଘୋରଂ ତସ୍ଯ ରୂପମୁଦୀର୍ଯତେ॥ 8-77-10 (58825) 
ତାପନଂ ସର୍ବସୈନ୍ଯସ୍ଯ ଘୋରରୂପଂ ଭଯାନକମ୍।
ଯମାଶ୍ରିତ୍ଯ ମହାସେନା ଜ୍ବଲତେ ସ୍ବେନ ତେଜସା॥ 8-77-10 (58826) 
ଏତେ ଚରନ୍ତି ସଙ୍ଗ୍ରାମେ କର୍ଣଚାପଚ୍ଯୁତାଃ ଶରାଃ।
ପ୍ରଭଯା ଇହ ଶତ୍ରୂଣାଂ ଘାତଯନ୍ତୋ ଜନାନ୍ପ୍ରଭୋ॥ 8-77-10 (58827) 
ଏତେ ଭ୍ରମନ୍ତି ପାଞ୍ଚାଲା ଉତ୍କ୍ରଯନ୍ତି ଚ ମାରିଷ।
କର୍ଣାସ୍ତ୍ରଂ ସମରେ ପ୍ରାପ୍ଯ ଦୁର୍ନିବାର୍ଯଂ ମହାତ୍ମଭିଃ॥ 8-77-10 (58828) 
ଏଷ ଭୀମୋ ଦୃଢକ୍ରୋଧୋ ବୃତଃ ପାର୍ଥ ସମନ୍ତତଃ।
ସୃଞ୍ଜଯୈର୍ଯୋଽଜଯତ୍କର୍ଣଂ ପୀଡ୍ଯତେ ନିଶିତୈଃ ଶରୈଃ॥ 8-77-10 (58829) 
ପାଞ୍ଚାଲାନ୍ସୃଞ୍ଜଯାଂଶ୍ଚୈବ ପାଣ୍ଡବାଂଶ୍ଚୈବ ଭାରତ।
ଉପେକ୍ଷିତୋ ଦହେତ୍କର୍ଣୋ ରୋଗୋ ଦେହମିବାନ୍ତକଃ॥ 8-77-10 (58830) 
ନାନ୍ଯଂ ତ୍ବତ୍ତୋ ହି ପଶ୍ଯାମି ଯୋଧଂ ଯୌଧିଷ୍ଠିରେ ବଲେ।
ଯଃ ସମାସାଦ୍ଯ ରାଧେଯଂ ସ୍ବସ୍ତିମାନାବ୍ରଜେଦ୍ଗୃହାନ୍॥ 8-77-10 (58831) 
ତମଦ୍ଯ ନିଶିତୈର୍ବାଣୈର୍ନିହତ୍ଯ ଭରତର୍ଷଭ।
ଯଥା ପ୍ରତିଜ୍ଞାଂ ତ୍ବ ପାର୍ଥ ତୀର୍ତ୍ବା କୀର୍ତିମବାପ୍ସ୍ଯସି॥ 8-77-10 (58832) 
ତ୍ବଂ ହି ଶକ୍ତୋ ରଣେ କର୍ଣଂ ବିଜେତୁଂ ସହ ପାର୍ଥିବୈଃ।
ନାନ୍ଯୋ ଯୁଧି ଯୁଧାଂ ଶ୍ରେଷ୍ଠ ସତ୍ଯମେତଦ୍ବ୍ରବୀମି ତେ॥ 8-77-10 (58833) 
ଏତତ୍କୃତ୍ବା ମହତ୍କାର୍ମ ହତ୍ବା କର୍ଣଂ ମହାରଥମ୍।
କୃତାର୍ଥଃ ସଫଲଃ ପାର୍ଥ ସୁଖୀ ଭବ ନରୋତ୍ତମ॥ ॥ 8-77-10 (58834) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ସପ୍ତସପ୍ତତିତମୋଽଧ୍ଯାଯଃ॥ 77 ॥

Mahabharata - Karna Parva - Chapter Footnotes

8-77-23 ଯଦି ତ୍ବଂ ତ୍ରାତା ନ ଭବେସ୍ତର୍ହି ତଦ୍ଧାର୍ତରାଷ୍ଟ୍ରଂ ବଲଂ କୋନୁ ପ୍ରତୀଯାଦ୍ଗଚ୍ଛେଦିତି ସମ୍ବନ୍ଧଃ॥ 8-77-51 ତ୍ବାଂହୀତି। କ୍ଷଣେନ ସର୍ବଂ ଭସ୍ମୀକର୍ତୁଂ ସମର୍ଥଂ ତ୍ବାଂ ପ୍ରାପ୍ଯ ଏକାହାନ୍ନଶ୍ଯମାନଂ କ୍ଷତ୍ରଂ ଯୁକ୍ତଂ ବଲବତ୍ତରଂ ମନ୍ଯେଯଂ ଜାନୀଯାମ୍। କ୍ଷଣେନ ନାଶ୍ଯମପି ପୂର୍ଣୈକାହପର୍ଯନ୍ତଂ ସ୍ଥାଯିତ୍ବାଦିତି ଭାବଃ॥ 8-77-111 ପରିକ୍ଲେଶା ପରିକ୍ଲେଶାନାମ୍॥ 8-77-77 ସପ୍ତସପ୍ତତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 078

॥ ଶ୍ରୀଃ ॥

8.78. ଅଧ୍ଯାଯଃ 078 

Mahabharata - Karna Parva - Chapter Topics

ଅର୍ଜୁନେନ କୃଷ୍ଣାଗ୍ରେ କର୍ଣବଧାନନ୍ତରଭାବ୍ଯର୍ଥାନୁବର୍ଣନପୂର୍ବକଂ ତଦ୍ବଧପ୍ରତିଜ୍ଞା॥ 1 ॥

Mahabharata - Karna Parva - Chapter Text

8-78-0 (58835) 
ସଞ୍ଜଯ ଉବାଚ। 8-78-0x (5026) 
ସ କେଶବସ୍ଯ ବୀଭତ୍ସୁଃ ଶ୍ରୁତ୍ବା ଭାରତ ଭାଷିତମ୍।
ବିଶୋକଃ ସମ୍ପ୍ରହୃଷ୍ଟଶ୍ଚ କ୍ଷଣେନ ସମପଦ୍ଯତ॥ 8-78-1 (58836) 
ତତୋ ଜ୍ଯାମଭିମୃଜ୍ଯାଶୁ ବ୍ଯାକ୍ଷିପଦ୍ଗାଣ୍ଡିବଂ ଧନୁଃ।
ଦଧ୍ରେ କର୍ଣବିନାଶାଯ କେଶବଂ ଚାଭ୍ଯଭାଷତ॥ 8-78-2 (58837) 
ତ୍ବଯା ନାଥେନ ଗୋବିନ୍ଦ ଧ୍ରୁବ ଏବ ଜଯୋ ମମ।
ପ୍ରସନ୍ନୋ ଯସ୍ଯ ଭଗବାନ୍ଭୂତଭବ୍ଯଭବିଷ୍ଯକୃତ୍॥ 8-78-3 (58838) 
ତ୍ବତ୍ସହାଯୋ ହ୍ଯହଂ କୃଷ୍ଣ ତ୍ରୀଂଲ୍ଲୋକାନ୍ବୈ ସମାଗତାନ୍।
ପ୍ରାପଯେଯଂ ପରଂ ଲୋକଂ କିମୁ କର୍ଣଂ ମହାହବେ॥ 8-78-4 (58839) 
ପଶ୍ଯାମି ଦ୍ରବତୀଂ ସେନାଂ ପାଞ୍ଚାଲାନାଂ ଜନାର୍ଦନ।
ପଶ୍ଯାମି କର୍ଣଂ ସମରେ ବିଚରନ୍ତମଭୀତବତ୍॥ 8-78-5 (58840) 
ଭାର୍ଗବାସ୍ତ୍ରଂ ଚ ପଶ୍ଯାମି ଜ୍ବଲନ୍ତଂ କୃଷ୍ଣ ସର୍ବଶଃ।
ସୃଷ୍ଟଂ କର୍ଣେନ ବାର୍ଷ୍ଣେଯ ଶକ୍ରେଣେବ ମହାଶନିମ୍॥ 8-78-6 (58841) 
ଅନେନ ଖଲୁ ସଙ୍ଗ୍ରାମେ ଯତ୍ତୁ କୃଷ୍ଣ ମଯା କୃତମ୍।
କଥଯିଷ୍ଯନ୍ତି ଭୂତାନି ଯାବଦ୍ଭୂମିର୍ଧରିଷ୍ଯତି॥ 8-78-7 (58842) 
ଅଦ୍ଯ କୃଷ୍ଣ ବିକର୍ଣା ମେ କର୍ଣଂ ନେଷ୍ଯନ୍ତି ମୃତ୍ଯବେ।
ଗାଣ୍ଡୀବମୁକ୍ତାଃ କ୍ଷିଣ୍ବନ୍ତୋ ମମ ହସ୍ତପ୍ରଚୋଦିତାଃ॥ 8-78-8 (58843) 
ଅଦ୍ଯ ରାଜା ଧୃତରାଷ୍ଟ୍ରଃ ସ୍ବାଂ ବୁଦ୍ଧିମବମଂସ୍ଯତେ।
ଦୁର୍ଯୋଧନମରାଜ୍ଯାର୍ହଂ ଯଯା ରାଜ୍ଯେଽଭ୍ଯଷେଚଯତ୍॥ 8-78-9 (58844) 
ଅଦ୍ଯ ରାଜ୍ଯାତ୍ସୁଖାଚ୍ଚୈବ ଶ୍ରିଯୋ ରାଷ୍ଟ୍ରାତ୍ତଥା ପୁରାତ୍।
ପୁତ୍ରେଭ୍ଯଶ୍ଚ ମହାବାହୋ ଧୃତରାଷ୍ଟ୍ରୋ ବିମୋକ୍ଷ୍ଯତି॥ 8-78-10 (58845) 
ଗୁଣବନ୍ତଂ ହି ଯୋ ହିତ୍ବା ନିର୍ଗୁଣଂ କୁରୁତେ ପ୍ରଭୁମ୍।
ସ ଶୋଚତି ଚିରଂ କୃଷ୍ଣ କ୍ଷିପ୍ରମେବାଗତେ କ୍ଷଯେ॥ 8-78-11 (58846) 
ଯଥା ଚ ପୁରୁଷଃ କଶ୍ଚିଚ୍ଛିତ୍ତ୍ବା ଚାମ୍ରବଣଂ ମହତ୍।
ପଲାଶସେଚନେ ବୁଦ୍ଧିଂ କୃତ୍ବା ଶୋଚତି ମନ୍ଦଧୀଃ॥ 8-78-12 (58847) 
ଦୃଷ୍ଟ୍ବା ପୁଷ୍ପଂ ପଲେ ଗୃଧ୍ନୁଃ ଫଲଂ ଦୃଷ୍ଟ୍ବାଽନୁଶୋଚତି।
ତଥେଦଂ ଧୃତରାଷ୍ଟ୍ରସ୍ଯ ପୁଷ୍ପଲୁପ୍ଧସ୍ଯ ମାନଦ। 
ଫଲଂ ଦୃଷ୍ଟ୍ବା ଭୃଶଂ ଦୁଃଖଂ ଭବିଷ୍ଯତି ଜନାର୍ଦନ॥  8-78-13 (58848) 
ସୂତପୁତ୍ରେ ହତେ ତ୍ବଦ୍ଯ ନିରାଶୋ ଭବିତା ପ୍ରଭୁଃ॥  8-78-14 (58849) 
ଅଦ୍ଯ ଦୁର୍ଯୋଧନୋ ରାଜ୍ଯାଜ୍ଜୀବିତାଚ୍ଚ ନିରାଶକଃ।
ଭବିଷ୍ଯତି ହତେ କର୍ଣେ କୃଷ୍ଣ ସତ୍ଯଂ ବ୍ରବୀମି ତେ॥ 8-78-15 (58850) 
ଅଦ୍ଯ ଦୃଷ୍ଟ୍ବା ମଯା କର୍ଣଂ ଶରୈର୍ବିଶକଲୀକୃତମ୍।
ସ୍ମରତାଂ ତବ ବାକ୍ଯାନି ଶମଂ ପ୍ରତି ଜନେଶ୍ବରଃ॥ 8-78-16 (58851) 
ଅଦ୍ଯାସୌ ସୌବଲଃ କୃଷ୍ଣ ଗ୍ଲହାଞ୍ଜାନାତୁ ବୈ ଶରାନ୍।
ଦୁରୋଦରଂ ଚ ଗାଣ୍ଡୀବଂ ଗଣ଼୍ଡବଂ ଚ ରଥଂ ମମ॥ 8-78-17 (58852) 
ଅଦ୍ଯ କୁନ୍ତୀସୁତସ୍ଯାହଂ ଦୃଢଂ ରାଜ୍ଞଃ ପ୍ରଜାଗରମ୍।
ବ୍ଯପନେଷ୍ଯାମି ଗୋବିନ୍ଦ ହତ୍ବା କର୍ଣଂ ଶିତୈଃ ଶରୈଃ॥ 8-78-18 (58853) 
ଅଦ୍ଯ କୁନ୍ତୀସୁତୋ ରାଜା ହତେ ସୂତସୁତେ ମଯା।
ସୁପ୍ରହୃଷ୍ଟମନାଃ ପ୍ରୀତଶ୍ଚିରଂ ସୁଖମବାପ୍ସ୍ଯତି॥ 8-78-19 (58854) 
ଅଦ୍ଯ ବାହମନାଧୃଷ୍ଯଂ କେଶବାପ୍ରତିମଂ ଶରମ୍।
ଉତ୍ସ୍ରକ୍ଷ୍ଯାମୀହଯଃ କର୍ଣଂ ଜୀବିତାଦ୍ଧଂଶଯିଷ୍ଯତି॥ 8-78-20 (58855) 
ଯସ୍ଯ ଚୈତଦ୍ବ୍ରତଂ ମହ୍ଯଂ ବଧେ କିଲ ଦୁରାତ୍ମନଃ।
ପାଦୌନ ମxxxxxxନ୍ଯାଂ ନ ଫଲ୍ଗୁନମ୍॥ 8-78-21 (58856) 
xxxxxxxz ପାପସ୍ଯ ମଧୁସୂଦନ।
xxxxxxxxxxxxxx ସନ୍ନତପର୍ବଭିଃ॥ 8-78-22 (58857) 
xxxxxxxxxxxxxx ନାନ୍ଯଂ ପୃଥିବ୍ଯାମନୁମନ୍ଯତେ।
xxxxxxxxx ସୂତପୁତ୍ରସ୍ଯ ଭୂମିଃ ପାସ୍ଯତି ଶୋଣିତମ୍॥ 8-78-23 (58858) 
xxxxxxx ସୂତପୁତ୍ରୋ ଯଦବ୍ରବୀତ୍।
xxxxxxxxxxx ଶ୍ଲାଘମାନଃ ସ୍ବକାନ୍ଗୁଣାନ୍॥ 8-78-24 (58859) 
ଅନୃତଂ ତତ୍କରିଷ୍ଯନ୍ତି ମାମକା ନିଶିତାଃ ଶରାଃ।
ଆଶୀବିଷା ଇବ କ୍ରୁଦ୍ଧାସ୍ତସ୍ଯପାସ୍ଯନ୍ତି ଶୋଣିତମ୍॥ 8-78-25 (58860) 
ମଯା ହସ୍ତବତା ମୁକ୍ତା ନାରାଚା ବୈଦ୍ଯୁତତ୍ବିଷଃ।
ଗାଣ୍ଡୀବସୃଷ୍ଟା ଦାସ୍ଯନ୍ତି କର୍ଣସ୍ଯ ପରମାଂ ଗତିମ୍॥ 8-78-26 (58861) 
ଅଦ୍ଯ ତପ୍ସ୍ଯତି ରାଧେଯଃ ପାଞ୍ଚାଲୀଂ ଯତ୍ତଦବ୍ରବୀତ୍।
ସଭାମଧ୍ଯେ ବଚଃ କ୍ରୂରଂ କୁତ୍ସଯନ୍ପାଣ୍ଡବାନ୍ପ୍ରତି॥ 8-78-27 (58862) 
ଏତେ ଷଣ୍ଡତିଲାଃ କୃଷ୍ଣେ ନିର୍ବୀର୍ଯା ହତବିକ୍ରମାଃ।
ଅହଂ ବଃ ପାଣ୍ଡବେଯେଭ୍ଯୋ ଭଯାତ୍ତ୍ରାସ୍ଯେତି ଚାବ୍ରବୀତ୍। 
ହନ୍ତାଽହଂ ପାଣ୍ଡବାନ୍ସର୍ବାନ୍ସପୁତ୍ରାନିହ ଭାରତ॥  8-78-28 (58863) 
ଅନୃତଂ ତତ୍କରିଷ୍ଯନ୍ତି ମାମକା ନିଶିତାଃ ଶରାଃ।
ହତେ ବୈକର୍ତନେ କର୍ଣେ ସୂତପୁତ୍ରେ ଦୁରାତ୍ମନି॥ 8-78-29 (58864) 
ଯସ୍ଯ ବୀର୍ଯଂ ସମାଶ୍ରିତ୍ଯ ଧାର୍ତରାଷ୍ଟ୍ରୋ ବୃହନ୍ମନାଃ।
ତମଦ୍ଯ କର୍ଣଂ ହନ୍ତାସ୍ମି ସମରେ ମଧୁସୂଦନ॥ 8-78-30 (58865) 
ଅଦ୍ଯ କର୍ଣେ ହତେ କୃଷ୍ଣ ଧାର୍ତରାଷ୍ଟ୍ରାଃ ସରାଜକାଃ।
ବିଦ୍ରବନ୍ତି ଦିଶୋ ଭୀତାଃ ସିଂହଂ ଦୃଷ୍ଟ୍ବା ମୃଗା ଇବ॥ 8-78-31 (58866) 
ଅଦ୍ଯ ଦୁର୍ଯୋଧନୋ ରାଜା ପୃଥିବୀଂ ନାନ୍ବବେକ୍ଷତେ।
ହତେ କର୍ଣେ ମଯା ସଙ୍ଖ୍ଯେ ସପୁତ୍ରେ ସସୁହୃଜ୍ଜନେ॥ 8-78-32 (58867) 
ଅଦ୍ଯ କର୍ଣେ ହତଂ ଦୃଷ୍ଟ୍ବା ଧାର୍ତରାଷ୍ଟ୍ରୋଽତ୍ଯମର୍ଷଣଃ।
ଜାନାତୁ ମାଂ ରଣେ କୃଷ୍ଣ ପ୍ରବରଂ ସର୍ବଧନ୍ବିନାମ୍॥ 8-78-33 (58868) 
ସପୁତ୍ରପୌତ୍ରଃ ସାମାତ୍ଯଃ ସସୁହୃଚ୍ଚ ନିରାଶିଷଃ।
ପିତ୍ର୍ଯେ ରାଜ୍ଯେ ନିରାଶଶ୍ଚ ଧାର୍ତରାଷ୍ଟ୍ରୋ ନିରାଶ୍ରଯଃ॥ 8-78-34 (58869) 
ଅଦ୍ଯ ରାଜା ଧର୍ମପୁତ୍ରୋ ହତାମିତ୍ରୋ ଭବିଷ୍ଯତି।
ଅଦ୍ଯ ଦୁର୍ଯୋଧନୋ ଦୀପ୍ତାଂ ଶ୍ରିଯଂ ରାଜ୍ଯଂ ଚ ହାସ୍ଯତି॥ 8-78-35 (58870) 
ହତେ ବୈକର୍ତନେ କର୍ଣେ ଭୀଷ୍ମେ ଦ୍ରୋଣେ ଚ ସଂଯୁଗେ।
କାତରଂ ତଦ୍ବଲଂ କୃଷ୍ଣ ପ୍ରବିଷ୍ଟଂ ଭୋକ୍ଷ୍ଯତେ ତୁ ଯତ୍॥ 8-78-36 (58871) 
ଅଦ୍ଯପ୍ରଭୃତି ରାଜାନଂ ଧର୍ମପୁତ୍ରଂ ଯୁଧିଷ୍ଠିରମ୍।
ଅନୁମୋଦନ୍ତୁ ସୁହୃଦୋ ଜ୍ଞାତପୂର୍ବାଶ୍ଚ ବ୍ରାହ୍ମଣାଃ॥ 8-78-37 (58872) 
ଅଦ୍ଯ ତଂ ନିହତଂ ଶ୍ରୁତ୍ବା କର୍ଣଂ ବୈକର୍ତନଂ ମଯା।
କରୋତୁ ପଟହୋନ୍ମିଶ୍ରଂ ଦେବତାସ୍ଥାନପୂଜନମ୍॥ 8-78-38 (58873) 
ଅଦ୍ଯ କୃଷ୍ଣ ହତେ କର୍ଣେ କୁରୁତାଂ ଚିରସମ୍ଭୃତମ୍।
ଯାଜନଂ ବୈ ମହାବାହୋ ଦେବତାନାଂ ଯଥାବିଧି॥ 8-78-39 (58874) 
ଅଦ୍ଯ ତ୍ବମ୍ବା ଚ କୃଷ୍ଣା ଚ ତ୍ବରମାଣେ ପରସ୍ପରମ୍।
ସସ୍ବଜେତାଂ ହୃଷୀକେଶ ସମ୍ପୂର୍ଣେଽସ୍ମିନ୍ମନୋରଥେ॥ 8-78-40 (58875) 
ଅଦ୍ଯ ତ୍ବଂ ପାଣ୍ଡବୋ ଜ୍ଯେଷ୍ଠସ୍ତଥାଽଽର୍ଯଶ୍ଚ ବୃକୋଦରଃ।
ଉଦୀକ୍ଷେତାଂ ହତେ କର୍ଣେ କୃଷ୍ଣ ସୌମ୍ଯେନ ଚକ୍ଷୁଷା॥ 8-78-41 (58876) 
ଅଭିବାଦ୍ଯ ଗୁରୂନଦ୍ଯ କନିଷ୍ଠୈଶ୍ଚାଭିବାଦିତଃ।
ସସ୍ବଜାନୋ ହ୍ଯହଂ ଦୋର୍ଭ୍ଯାଂ ପ୍ରାପ୍ସ୍ଯାମି ବିପୂଲଂ ଯଶଃ॥ 8-78-42 (58877) 
ଅଦ୍ଯ କର୍ଣେ ହତେ କୃଷ୍ଣ ପ୍ରଶଂସନ୍ତୋଽର୍ଜୁନଂ ସୁରାଃ।
ତ୍ରିଦିବଂ ଯାନ୍ତୁ ସଂହୃଷ୍ଟାଃ ସଙ୍ଗତାଶ୍ଚ ତପୋଧନାଃ॥ 8-78-43 (58878) 
ଅଦ୍ଯ ଲୋକାସ୍ତ୍ରଯଃ କୃଷ୍ଣ ଜାନନ୍ତୁ ମମ ପୌରୁଷମ୍।
ଦୃଷ୍ଟ୍ବା କର୍ଣଂ ହତଂ ଯୁଦ୍ଧେ ଦ୍ବୈରଥେ ସବ୍ଯସାଚିନା॥ 8-78-44 (58879) 
ଅଦ୍ଯାହମନୃଣଃ କୃଷ୍ଣ ଭବିଷ୍ଯାମି ଧନୁଷ୍ମତାମ୍।
ରଥସ୍ଯ ଚ ଶରାଣାଂ ଚ ଧନୁଷୋ ଗାଣ୍ଡିବସ୍ଯ ଚ॥ 8-78-45 (58880) 
ମୋକ୍ଷ୍ଯାମ୍ଯଦ୍ଯ ମହଦ୍ଦୁଃଖଂ ତ୍ରଯୋଦଶସମାର୍ଜିତମ୍।
ହତ୍ବା କର୍ଣଂ ରଣେ କୃଷ୍ଣ ଶମ୍ବରଂ ମଘବାନିବ॥ 8-78-46 (58881) 
ଅଦ୍ଯ କର୍ଣେ ହତେ ଯୁଦ୍ଧେ ସୋମକାନାଂ ମହାରଥାଃ।
କୃତକାର୍ଯାଃ ପ୍ରମୋଦନ୍ତାଂ ମିତ୍ରକାର୍ଯେପ୍ସବୋ ଯୁଧି॥ 8-78-47 (58882) 
ନ ଜାନେ ଚ କଥଂ ପ୍ରୀତିଃ ଶୈନେଯସ୍ଯାଦ୍ଯ ମାଧବ।
ଅହଂ ହତ୍ବା ରଣେ କର୍ଣଂ ପୁତ୍ରାଂଶ୍ଚାସ୍ଯ ଜଯାଧିକାନ୍। 
ପ୍ରୀତିଂ ଦାସ୍ଯାମି ଭୀମସ୍ଯ ସାତ୍ଯକେର୍ଯମଯୋସ୍ତଥା॥  8-78-48 (58883) 
ଧୃଷ୍ଟଦ୍ଯୁମ୍ନସ୍ଯ ବୀରସ୍ଯ ତଥୈବ ଚ ଶିଖଣ୍ଡିନଃ।
ଅଦ୍ଯାନୃଣ୍ଯଂ ଗମିଷ୍ଯାମି ହତ୍ବା କର୍ଣଂ ମହାହବେ। 
ଧର୍ମରାଜସ୍ଯ ସଂଶ୍ରୁତ୍ଯ ବାର୍ଷ୍ଣେଯଶପଥଂ ମିଥଃ॥  8-78-49 (58884) 
ଅଦ୍ଯ ପଶ୍ଯନ୍ତୁ ସଙ୍ଗ୍ରାମେ ଧନଞ୍ଜଯମମର୍ଷଣମ୍।
ଯୁଧ୍ଯନ୍ତଂ କୌରବୈଃ ସାର୍ଧଂ ଘାତଯନ୍ତଂ ଚ ସୂତଜମ୍॥ 8-78-50 (58885) 
ଭବତ୍ସମକ୍ଷମଂ ବକ୍ଷ୍ଯାମି ପୁନରେବାତ୍ମସଂସ୍ତବମ୍।
ଇତ୍ଯପ୍ଯମିତ୍ରପ୍ରବରମଦ୍ଯାହଂ ହନ୍ମି ସୂତଜମ୍॥ 8-78-51 (58886) 
ଧନୁର୍ବେଦେ ମତ୍ସମଃ କୋ ନୁ ଲୋକେ
ପରାକ୍ରମେ ବା ମମ କୋଽସ୍ତି ତୁଲ୍ଯଃ। 
କୋ ବାଽପ୍ଯନ୍ଯୋ ମତ୍ସମୋଽସ୍ତି କ୍ଷମାଯାଂ
ମମାନୃଶଂସ୍ଯେ ସଦୃଶୋଽସ୍ତି କୋଽନ୍ଯଃ॥  8-78-52 (58887) 
ଅହଂ ଧନୁଷ୍ମାନ୍ସସୁରାସୁରାଂଶ୍ଚ
ସର୍ବାଣି ଭୂତାନି ଚ ସଙ୍ଗତାନି। 
ସ୍ବବାହୁବୀର୍ଯାଦ୍ଗମଯେ ପରାଭବଂ
ମତ୍ପୌରୁଷଂ ବିଦ୍ବି ପରଂ ପରେଭ୍ଯଃ॥  8-78-53 (58888) 
ଶରାର୍ଚିଷା ଗାଣ୍ଡିବେନାହମେକଃ
ସର୍ବାନ୍କୁରୂନ୍ବାହ୍ଲିକାଂଶ୍ଚାଭିପନ୍ନଃ। 
ହିମାତ୍ଯଯେ କକ୍ଷଗତୋ ଯଥାଽଗ୍ନିଃ
ସ ନିର୍ଦହେଯଂ ସହସା ପ୍ରଗୃହ୍ଯ॥  8-78-54 (58889) 
ପାଣୀ ପୃଷତ୍କାଲିଖିତୌ ମମୈତୌ
ଧନୁଶ୍ଚ ସଙ୍ଖ୍ଯେ ବିତତଂ ସବାଣମ୍। 
ପାଦୌ ଚେମୌ ସୁରଥୌ ସଧ୍ବଜୌ ଚ
ନ ମାଦୃଶଂ ଯୁଦ୍ଧଗତଂ ଭଜନ୍ତି॥ ॥  8-78-55 (58890) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଅଷ୍ଟସପ୍ତତିତମୋଽଧ୍ଯାଯଃ॥ 78 ॥

Mahabharata - Karna Parva - Chapter Footnotes

8-78-6 ଜ୍ବଲନ୍ତମ୍। ପୁଂସ୍ତ୍ବମାର୍ଷମ୍॥ 8-78-16 ସ୍ମାରତାଂ ସ୍ମରତୁ॥ 8-78-17 ମଣ୍ଡଲଂ ଦ୍ଯୁତେ ଶାରୀସ୍ଥାପନପଟ୍ଟମ୍। ଦୁରୋଦରଂ ପାଶମ୍॥ 8-78-78 ଅଷ୍ଟସପ୍ତତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 079

॥ ଶ୍ରୀଃ ॥

8.79. ଅଧ୍ଯାଯଃ 079 

Mahabharata - Karna Parva - Chapter Topics

ଦ୍ବନ୍ଦ୍ବଯୁଦ୍ଧମ୍॥ 1 ॥

Mahabharata - Karna Parva - Chapter Text

8-79-0 (58891) 
[ଧୃତରାଷ୍ଟ୍ର ଉବାଚ। 8-79-0x (5027) 
ସମାଗମେ ପାଣ୍ଡବସୃଞ୍ଜଯାନାଂ
ମହାଭଯେ ମାମକାନାମଗାଧେ। 
ଧନଞ୍ଜଯେ ତାତ ରଣାଯ ଯାତେ
କର୍ଣେନ ତଦ୍ଯୁଦ୍ବମଥୋଽତ୍ର କୀଦୃକ୍॥]  8-79-1 (58892) 
ସଞ୍ଜଯ ଉବାଚ। 8-79-2x (5028) 
ତେଷାମନୀକାନି ମହାଧ୍ବଜାନି
ରଣେ ସମୃଦ୍ଧାନି ସୁସଙ୍ଗତାନି। 
ଭେରୀନିରାଦୋନ୍ମୁଖରାଣ୍ଯଂଗର୍ଜ--
ନ୍ମେଘା ଇବ ପ୍ରାବୃଷି ମାରୁତାସ୍ତାଃ॥  8-79-2 (58893) 
ମହାଗଜାଭ୍ରାକୁଲମସ୍ତ୍ରତୋଯଂ
ବାଦିତ୍ରନେମୀତଲଶବ୍ଦବଚ୍ଚ। 
ହିରଣ୍ଯଚିତ୍ରାଯୁଧବିଦ୍ଯୁତଂ ଚ
ଶରାସିନାରାଚମହାସ୍ତ୍ରଧାରମ୍॥  8-79-3 (58894) 
ତଦ୍ଭୀମବେଗଂ ରୁଧିରୌଘବାହି
ଖଙ୍ଗାକୁଲଂ କ୍ଷତ୍ରିଯଜୀବଘାତି। 
ଅନାର୍ତବଂ କ୍ରୂରମନିଷ୍ଟବର୍ଷଂ
ବଭୂବ ସଂରମ୍ଭକରଂ ପ୍ରଜାନାମ୍॥  8-79-4 (58895) 
ଏକଂ ରଥଂ ସମ୍ପରିବାର୍ଯ ମୃତ୍ଯୁଂ
ନଯନ୍ତ୍ଯନେକେ ଚ ରଥାଃ ସମେତାଃ। 
ଏକସ୍ତଥୈକଂ ରଥିନଂ ରଥାଗ୍ର୍ଯାଂ--
ସ୍ତଥା ରଥଶ୍ଚାପି ରଥାନନେକାନ୍॥  8-79-5 (58896) 
ରଥଂ ସସୂତଂ ସହଯଂ ଚ କଞ୍ଚି--
ତ୍କଶ୍ଚିଦ୍ରତୀ ମୃତ୍ଯୁବଶଂ ନିନାଯ। 
ନିନାଯ ଚାପ୍ଯେକଗଜେନ କଶ୍ଚି--
ଦ୍ରଥାନ୍ବହୂନ୍ମୃତ୍ଯୁବଶେ ତଥାଶ୍ବାନ୍॥  8-79-6 (58897) 
ରଥାନ୍ସସୂତାନ୍ସହଯାନ୍ଗଜାଂଶ୍ଚ
ସର୍ବାନରୀନ୍ମୃତ୍ଯୁବଶଂ ଶରୌଘୈଃ। 
ନିନ୍ଯେ ହଯାଂଶ୍ଚୈବ ତଥା ସସାଦୀ--
ନ୍ପଦାତିସଙ୍ଘାଂଶ୍ଚ ତଥୈବ ପାର୍ଥଃ॥  8-79-7 (58898) 
କୃପଃ ଶିଖଣ୍ଡୀ ଚ ରଣେ ସମେତୌ
ଦୁର୍ଯୋଧନଂ ସାତ୍ଯକିରଧ୍ଯଗଚ୍ଛତ୍। 
ଶ୍ରୁତଶ୍ରବା ଦ୍ରୋଣପୁତ୍ରେଣ ସାର୍ଧଂ
ଯୁଧାମନ୍ଯୁଶ୍ଚିତ୍ରସେନେନ ସାର୍ଧମ୍॥  8-79-8 (58899) 
କର୍ଣସ୍ଯ ପୁତ୍ରଂ ତୁ ରଥୀ ସୁଷେଣଂ
ସମାଗତଂ ସୃଞ୍ଜଯଶ୍ଚୋତ୍ତମୌଜାଃ। 
ଗାନ୍ଧାରରାଜଂ ସହଦେବୋଽକ୍ଷଧୂର୍ତଂ
ମହର୍ଷଭଂ ସିଂହ ଇବାଭ୍ଯଧାବତ୍॥  8-79-9 (58900) 
ଶତାନୀକୋ ନାକୁଲିଃ କର୍ଣପୁତ୍ରଂ
ଯୁବା ଯୁବାନଂ ବୃଷସେନଂ ଶରୌଘୈଃ। 
ସମାର୍ପଯତ୍କର୍ଣପୁତ୍ରଶ୍ଚ ଶୂରଃ
ପାଞ୍ଚାଲେଯଂ ଶରବର୍ଷୈରନେକୈଃ॥  8-79-10 (58901) 
ରଥର୍ଷଭଃ କୃତବର୍ମାଣଭାର୍ଚ୍ଛ--
ନ୍ମାଦ୍ରୀପୁତ୍ରୋ ନକୁଲଶ୍ଚିତ୍ରଯୋଧୀ। 
ପାଞ୍ଚାଲାନାମଧିପୋ ଯାଜ୍ଞସେନିଃ
ସେନାପତିଃ କର୍ଣମାର୍ଚ୍ଛତ୍ସସୈନ୍ଯମ୍॥  8-79-11 (58902) 
ଦୁଃଶାସନୋ ଭାରତ ଭାରତଂ ତୁ
ବ୍ଯାତ୍ତାନନଂ କ୍ରୂରମିବାନ୍ତକାଭମ୍। 
ଭୀମଂ ରଣେ ଶସ୍ତ୍ରଭୃତାଂ ବରିଷ୍ଠଂ
ଭୀମଂ ସମାର୍ଚ୍ଛତ୍ତମସହ୍ଯବେଗମ୍॥  8-79-12 (58903) 
କର୍ଣାତ୍ମଜଂ ତତ୍ର ଜଘାନ ବୀର--
ସ୍ତଥାଚ୍ଛିନଚ୍ଚୋତ୍ତମୌଜାଃ ପ୍ରସହ୍ଯ। 
ତସ୍ଯୋତ୍ତମାଙ୍ଗଂ ନିପପାତ ଭୂମୌ
ନିନାଦଯଦ୍ଗାଂ ନିନଦେନ ଖଂ ଚ॥  8-79-13 (58904) 
ସୁଷେଣଶୀର୍ଷଂ ପତିତଂ ପୃଥିବ୍ଯାଂ
ବିଲୋକ୍ଯ କର୍ଣୋଽଥ ତଦାର୍ତରୂପଃ। 
କ୍ରୋଧାଦ୍ଧଯାଂସ୍ତସ୍ଯ ରଥଂ ଧ୍ବଜଂ ଚ
ବାଣୈଃ ସୁଧାରୈର୍ନିଶିତୈରକୃନ୍ତତ୍॥  8-79-14 (58905) 
ସ ତୂତ୍ତମୌଜା ନିଶିତୈଃ ପୃଷତ୍କୈ--
ର୍ବିବ୍ଯାଧ ଖଙ୍ଗେନ ଚ ଭାସ୍ବରେଣ। 
ପାର୍ଷ୍ଣିଗ୍ରହାଂଶ୍ଚୈବ କୃପସ୍ଯ ହତ୍ବା
ଶିଖଣ୍ଡିବାହଂ ସ ତତୋଽଧ୍ଯରୋହତ୍॥  8-79-15 (58906) 
କୃପଂ ତୁ ଦୃଷ୍ଟ୍ବା ବିରଥଂ ରଥସ୍ଥୋ
ନୈଚ୍ଛଚ୍ଛରୈସ୍ତାଡଯିତୁଂ ଶିଖଣ୍ଡୀ। 
ତଂ ଦ୍ରୌଣିରାବାର୍ଯ ରଥଂ କୃପସ୍ଯ
ସମୁଜ୍ଜହେ ପଙ୍କଗତାଂ ଯଥା ଗାମ୍॥  8-79-16 (58907) 
ହିରଣ୍ଯବର୍ମା ନିଶିତୈଃ ପୃଷତ୍କୈ--
ସ୍ତବାତ୍ମଜାନାମନିଲାତ୍ମଜୋ ବୈ। 
ଅତାପଯତ୍ସୈନ୍ଯମତୀବ ଭୀମଃ
କାଲେ ଶୁଚୌ ମଧ୍ଯଗତୋ ଯଥାଽର୍କଃ॥ ॥  8-79-17 (58908) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଏକୋନାଶୀତିତମୋଽଧ୍ଯାଯଃ॥ 79 ॥

Mahabharata - Karna Parva - Chapter Footnotes

8-79-10 ପାଞ୍ଚାଲେଯଂ ପାଞ୍ଚାଲୀତନଯଂ ନାକୁଲିମ୍॥ 8-79-79 ଏକୋନାଶୀତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 080

॥ ଶ୍ରୀଃ ॥

8.80. ଅଧ୍ଯାଯଃ 080 

Mahabharata - Karna Parva - Chapter Topics

ଭୀମସେନବିଶୋକଯୋଃ ସଂବାଦଃ॥ 1 ॥

Mahabharata - Karna Parva - Chapter Text

8-80-0 (58909) 
ସଞ୍ଜଯ ଉବାଚ। 8-80-0x (5029) 
ଅଥ ତ୍ବିଦାନୀଂ ତୁମୁଲେ ବିମର୍ଦେ
ଦ୍ବିଷଦ୍ଭିରେକୋ ବହୁଭିଃ ସମାବୃତଃ। 
ମହାରଣେ ସାରଥିମିତ୍ଯୁବାଚ
ଭୀମଶ୍ଚମୂଂ ବାହଯ ଧାର୍ତରାଷ୍ଟ୍ରୀମ୍।
ତ୍ବଂ ସାରଥେ ଯାହି ଜବେନ ବାହୈ--
ର୍ନଯାମ୍ଯେତାନ୍ଧାର୍ତରାଷ୍ଟ୍ରାନ୍ଯମାଯ॥  8-80-1 (58910) 
ସଞ୍ଚୋଦିତୋ ଭୀମସେନେନ ଚୈବଂ
ସ ସାରଥିଃ ପୁତ୍ରବଲଂ ତ୍ବଦୀଯମ୍। 
ପ୍ରାଯାତ୍ତତଃ ସତ୍ବରମୁଗ୍ରବେଗୋ
ଯତୋ ଭୀମସ୍ତଦ୍ବଲଂ ଗନ୍ତୁମୈଚ୍ଛତ୍॥  8-80-2 (58911) 
ତତୋଽପରେ ନାଗରଥାଶ୍ବପତ୍ତିଭିଃ 
ପ୍ରତ୍ଯୁଦ୍ଯଯୁସ୍ତଂ କୁରବଃ ସମନ୍ତାତ୍। 
ଭୀମସ୍ଯ ବାହାଗ୍ର୍ଯମୁଦାରବେଗଂ
ସମନ୍ତତୋ ବାଣଗଣୈର୍ନିଜଘ୍ନୁଃ॥  8-80-3 (58912) 
ତତଃ ଶରାନାପତତୋ ମହାତ୍ମା
ଚିଚ୍ଛେଦ ବାଣୈସ୍ତପୀନଯପୁଙ୍ଖୈଃ। 
ତେ ବୈ ନିପେତୁସ୍ତପନୀଯପୁଙ୍ଖା
ଦ୍ବିଧା ତ୍ରିଧା ଭୀମଶରୈର୍ନିକୃତ୍ତାଃ॥  8-80-4 (58913) 
ତତୋ ରାଜନ୍ନାଗରଥାଶ୍ବଯୂନାଂ
ଭୀମାହତାନାଂ ବରରାଜମଧ୍ଯେ। 
ଘୋରୋ ନିନାଦଃ ସୁମହାନଭୂତ୍ତଦା
ବଜ୍ରାହତାନାମିବ ପର୍ବତାନାମ୍॥  8-80-5 (58914) 
ତେ ବଧ୍ଯମାନାଶ୍ଚ ନରେନ୍ଦ୍ରମୁଖ୍ଯା
ନିର୍ଭିଦ୍ଯନ୍ତୋ ଭୀମଶରପ୍ରବେକୈଃ। 
ଭୀମଂ ସମନ୍ତାତ୍ସମରେଽଭ୍ଯରୋହନ୍
ବୃକ୍ଷଂ ଶକୁନ୍ତା ଇବ ପୁଷ୍ପହେତୋଃ॥  8-80-6 (58915) 
ତତୋଽଭିଯାତେ ତବ ସୈନ୍ଯେ ସ ଭୀମଃ
ପ୍ରାଦୁଶ୍ଚକ୍ରେ ବେଗମନନ୍ତବେଗଃ। 
ଯଥାଽନ୍ତକାଲେ କ୍ଷପଯନ୍ଦିଧକ୍ଷୁ--
ର୍ଭୂତାନ୍ତକୃତ୍କାଲ ଇବାତ୍ତଦଣ୍ଡଃ॥  8-80-7 (58916) 
ତସ୍ଯାତିବେଗସ୍ଯ ରଣେଽତିବେଗଂ
ନାଶକ୍ନୁବନ୍ଧାରଯିତୁଂ ତ୍ବଦୀଯାଃ। 
ବ୍ଯାତ୍ତାନନସ୍ଯାପତତୋ ଯଥୈବ
କାଲସ୍ଯ କାଲେ ହରତଃ ପ୍ରଜା ବୈ॥  8-80-8 (58917) 
ତତୋ ବଲଂ ଭାରତ ଭାରତାନାଂ
ପ୍ରଦହ୍ଯମାନଂ ସମରେ ମହାତ୍ମନା। 
ଭୀତଂ ଦିଶୋଽକୀର୍ଯତ ଭୀମନୁନ୍ନଂ
ମହାନିଲେନାଭ୍ରଗଣା ଯଥୈବ॥  8-80-9 (58918) 
ତତୋ ଧୀମାନ୍ସାରଥିମବ୍ରବୀଦ୍ବଲୀ
ସ ଭୀମସେନଃ ପୁନରେବ ହୃଷ୍ଟଃ॥  8-80-10 (58919) 
ସୂତାଭିଜାନୀହି ପରାନ୍ସ୍ବକାନ୍ବା
ରଥାନ୍ଧ୍ବଜାଂଶ୍ଚାପତତଃ ସମେତାନ୍। 
ଯୁଧ୍ଯନ୍ହ୍ଯହଂ ନାଭିଜାନାମି କିଞ୍ଚି--
ନ୍ମା ସୈନ୍ଯଂ ସ୍ବଂ ଛାଦଯିଷ୍ଯେ ପ୍ରମତ୍ତଃ॥  8-80-11 (58920) 
ଅରୀନ୍ବିଶୋକାନ୍ହି ନିରୀକ୍ଷ୍ଯ ସର୍ବତୋ
ମହାଂଶ୍ଚ ମନ୍ଯୁଃ ପୁନରେତି ମାଂ ଭୃଶମ୍। 
ରାଜାତୁରୋ ନାଗମଦ୍ଯତ୍କିରୀଟୀ
ବହୂନି ଦୁଃଖାନ୍ଯଭିଚିନ୍ତଯାମି॥  8-80-12 (58921) 
ଏତଦ୍ଦୁଃଖଂ ଧାରଯେ ଧର୍ମରାଜୋ
ଯନ୍ମାଂ ହିତ୍ବା ଯାତବାଞ୍ଶତ୍ରୁମଧ୍ଯେ। 
ନୈନଂ ଜୀବଂ ନାଭିଜାନାମ୍ଯଜୀବଂ
ବୀଭତ୍ସୁଂ ବା ତନ୍ମମାଦ୍ଯାତିଦୁଃଖମ୍॥  8-80-13 (58922) 
ସୋଽହଂ ଦ୍ବିଷତ୍ସୈନ୍ଯମୁଦଗ୍ରକଲ୍ପଂ
ବିନାଶଯିଷ୍ଯେ ପରମପ୍ରତୀତଃ। 
ଏତନ୍ନିହତ୍ଯାଜିମଧ୍ଯେ ସମେତଂ
ପ୍ରୀତୋ ଭବିଷ୍ଯାମି ସହ ତ୍ବଯାଦ୍ଯ॥  8-80-14 (58923) 
ସର୍ବାଂସ୍ତୂଣାନ୍ସାଯକାନାମବେକ୍ଷ୍ଯ
କିଂ ଶିଷ୍ଟଂ ସ୍ଯାତ୍ସାଯକାନାଂ ରଥେ ମେ। 
କା ବା ଜାତିଃ କିଂ ପ୍ରମାଣଂ ଚ ତେଷାଂ
ଜ୍ଞାତ୍ବା ବ୍ଯକ୍ତଂ ତତ୍ସମାଚକ୍ଷ୍ବ ସୂତ।
`କତି ବା ସହସ୍ରାଣି କତି ବା ଶତାନି
ହ୍ଯାଚକ୍ଷ୍ବ ମେ ସାରଥେ କ୍ଷିପ୍ରମେବ॥  8-80-15 (58924) 
ବିଶୋକ ଉବାଚ। 8-80-16x (5030) 
ସର୍ବଂ ବିଦିତ୍ବୈବମହଂ ବଦାମି
ତବାର୍ଥସିଦ୍ଧିପ୍ରଦମଦ୍ଯ ବୀର। 
କୈକେଯକାମ୍ଭୋଜସୁରାଷ୍ଟ୍ରବାହ୍ଲିକା
ମ୍ଲେଚ୍ଛାଶ୍ଚ ସୁହ୍ମାଃ ପରତଙ୍କଣାଶ୍ଚ।  8-80-16 (58925) 
ମଦ୍ରାଶ୍ଚ ବଙ୍ଗା ମଗଧାଃ କୁଣିନ୍ଦା
ଆନର୍ତକାବର୍ତକାଃ ପାର୍ବତୀଯାଃ। 
ସର୍ବେ ଗୃହୀତପ୍ରବରାଯୁଧାସ୍ତ୍ବାଂ
ସଂବେଷ୍ଟ୍ଯ ସଂବେଷ୍ଟ୍ଯ ତତୋ ବିବେଦୁଃ॥  8-80-17 (58926) 
ରଥେ ତବାସ୍ମିନ୍ନିଶିତାଃ ସୁପୀତା--
ସ୍ତତୋ ଭଲ୍ଲା ଦ୍ବାଦଶ ବୈ ସହସ୍ରାଃ'। 
ଷଣ୍ମାର୍ଗଣାନାମଯୁତାନି ବୀର
କ୍ଷୁରାଶ୍ଚ ଭଲ୍ଲାଶ୍ଚ ତଥାଯୁତାଖ୍ଯାଃ॥  8-80-18 (58927) 
ନାରାଚାନାଂ ଦ୍ବେ ସହସ୍ରେ ଚ ବୀର
ତ୍ରୀଣ୍ଯେପ ଚ ପ୍ରଦରାଣାଂ ସ୍ମ ପାର୍ଥ। 
ଅସ୍ତ୍ଯାଯୁଧଂ ପାଣ୍ଡବେଯାବଶିଷ୍ଟଂ
ନ ଯଦ୍ବହେଚ୍ଛକଟଂ ଷଙ୍ଗବୀଯମ୍॥  8-80-19 (58928) 
ଏତଦ୍ବିଦ୍ବନ୍ମୁଞ୍ଚ ସହସ୍ରଶୋଽପି
ଗଦାସିବାହୁଦ୍ରବିଣଂ ଚ ତେଽସ୍ତି। 
ପ୍ରାସାଶ୍ଚ ମୁଦ୍ରରାଃ ଶକ୍ତଯସ୍ତୋମରାଶ୍ଚ
ମାଭୈଷୀସ୍ତ୍ବଂ ସଂକ୍ଷଯାଦାଯୁଧାନାମ୍॥  8-80-20 (58929) 
ଭୀମସେନ ଉବାଚ। 8-80-21x (5031) 
`ଅଦ୍ଯୈବ ନୂନଂ କଥଯନ୍ତୁ ସିଦ୍ଧାଂ
ମମ ପ୍ରତିଜ୍ଞାଂ ସର୍ବଲୋକେ ବିଶୋକ। 
ନ ମୋକ୍ଷ୍ଯତେ ସମରେ ଭୀମସେନ
ଏକଃ ଶତ୍ରୂନ୍ସମରେ ବାପ୍ଯଜୈଷୀତ୍।
ଆଶଂସିତାନାମିଦମେକମସ୍ତୁ
ତନ୍ମେ ଦେବାଃ ସକଲଂ ସାଧଯନ୍ତୁ॥'  8-80-21 (58930) 
ସୂତାଦ୍ଯ ମଦ୍ବାହୁଯୁତୈଃ ସମସ୍ତା--
ନ୍ସମାହନଦ୍ଭିଃ ପାର୍ଥିବାନାଶୁବେଗୈଃ। 
ଚ୍ଛନ୍ନଂ ବାଣୈରାହବଂ ଘୋରରୂପଂ
ନଷ୍ଟାଦିତ୍ଯଂ ମୃତ୍ଯୁଲୋକେନ ତୁଲ୍ଯମ୍॥  8-80-22 (58931) 
ଅଦ୍ଯୈତଦ୍ଯୈ ବିଦିତଂ ପାର୍ଥିବାନାଂ
ଭବିଷ୍ଯତି ହ୍ଯାକୁମାରଂ ଚ ସୂତ। 
ନିମଗ୍ନୋ ବା ସମରେ ଭୀମସେନ
ଏକଃ କୁରୂନ୍ବା ସମରେ ବ୍ଯଜୈଷୀତ୍॥  8-80-23 (58932) 
ସର୍ବେ ସଙ୍ଖ୍ଯେ କୁରବୋ ନିଷ୍ପତନ୍ତୁ
ମାଂ ବା ଲୋକାଃ କୀର୍ତଯନ୍ତ୍ବାକୁମାରମ୍। 
ସର୍ବାନେକସ୍ତାନହଂ ପାତଯିଷ୍ଯେ
ତେ ବା ସର୍ବେ ଭୀମସେନଂ ତୁଦନ୍ତୁ॥  8-80-24 (58933) 
ଆଶାସ୍ତାରଃ କର୍ମ ଚାପ୍ଯୁତ୍ତମଂ ଯେ
ତନ୍ମେ ଦେବାଃ ସଫଲଂ ସାଧଯନ୍ତୁ। 
ଆଯାତୀହ କେଶବସାରଥୀ ରଥୀ
ଶକ୍ରସ୍ତୂର୍ଣଂ ଯଜ୍ଞ ଇବୋପହୂତଃ॥  8-80-25 (58934) 
ଈକ୍ଷସ୍ବୈତାଂ ଭାରତୀଂ ଦୀର୍ଯମାଣା--
ମେତେ କସ୍ମାଦ୍ବିଦ୍ରବନ୍ତେ ନରେନ୍ଦ୍ରାଃ। 
ବ୍ଯକ୍ତଂ ଧୀମାନ୍ସବ୍ଯସାଚୀ ନରାଗ୍ର୍ଯଃ
ସୈନ୍ଯଂ ହ୍ଯେତଚ୍ଛାଦଯତ୍ଯାଶୁ ବାଣୈଃ॥  8-80-26 (58935) 
ପଶ୍ଯ ଧ୍ବଜାଂଶ୍ଚ ଦ୍ରବତୋ ବିଶୋକ
ନାଗାନ୍ହଯାନ୍ପତ୍ତିସଙ୍ଘାଂଶ୍ଚ ସଙ୍ଖ୍ଯେ। 
ରଥାନ୍ବିକୀର୍ଣାଞ୍ଶରଶକ୍ତିତାଡିତା--
ନ୍ପଶ୍ଯସ୍ବୈତାନ୍ରଥିନଶ୍ଚୈବ ସୂତ॥  8-80-27 (58936) 
ଆପୂର୍ଯତେ କୌରବୀ ଚାପ୍ଯଭୀକ୍ଷ୍ଣଂ
ସେନା ହ୍ଯସୌ ସୁଭୃଶଂ ହନ୍ଯମାନା। 
ଧନଞ୍ଜଯସ୍ଯାଶନିତୁଲ୍ଯବେଗୈ--
ର୍ଗ୍ରସ୍ତା ଶରୈଃ କାଞ୍ଚନବର୍ହଜାଲୈଃ॥  8-80-28 (58937) 
ଏତେ ଦ୍ରବନ୍ତି ସ୍ମ ରଥାଶ୍ବନାଗାଃ
ପଦାତିସଙ୍ଘାନତିମର୍ଦଯନ୍ତଃ। 
ସମ୍ମୁହ୍ଯମାନାଃ କୌରବାଃ ସର୍ବ ଏବ
ଦ୍ରବନ୍ତି ନାଗା ଇବ ଦାହଭୀତାଃ॥  8-80-29 (58938) 
ହାହାକୃତାଶ୍ଚୈବ ରଣେ ବିଶୋକ
ମୁଞ୍ଚନ୍ତି ନାଦାନ୍ବିପୁଲାନ୍ଗଜେନ୍ଦ୍ରାଃ॥  8-80-30 (58939) 
ବିଶୋକ ଉବାଚ। 8-80-31x (5032) 
କିଂ ଭୀମ ନୈନଂ ତ୍ବମିହାଶୃଣୋଷି
ବିସ୍ଫାରିତଂ ଗାଣ୍ଡିବସ୍ଯାତିଘୋରମ୍। 
କ୍ରୁଦ୍ଧେନ ପାର୍ଥେନ ବିକୃଷ୍ଯତୋଽଦ୍ଯ
କଚ୍ଚିନ୍ନେମୌ ତବ କର୍ଣୌ ବିନଷ୍ଟୌ॥  8-80-31 (58940) 
ସର୍ବେ କାମାଃ ପାଣ୍ଡବ ତେ ସମୃଦ୍ଧାଃ
କପିର୍ହ୍ଯସୌ ଦୃଶ୍ଯତେ ହସ୍ତିସୈନ୍ଯେ। 
ନୀଲାଦ୍ଧନାଦ୍ବିଦ୍ଯୁତମୁଚ୍ଚରନ୍ତୀଂ
ତଥା ପଶ୍ଯ ବିସ୍ଫୁରନ୍ତୀଂ ଧନୁର୍ଜ୍ଯାମ୍॥  8-80-32 (58941) 
କପିର୍ହ୍ଯସୌ ବୀକ୍ଷତେ ସର୍ବତୋ ବୈ
ଧ୍ବଜାଗ୍ରମାରୁହ୍ଯ ଧନଞ୍ଜଯସ୍ଯ। 
ବିତ୍ରାସଯନ୍ରି ପୁସଙ୍ଘାନ୍ବିମର୍ଦେ
ବିଭେମ୍ଯସ୍ମାଦାତ୍ମନୈବାଭିବୀକ୍ଷ୍ଯ॥  8-80-33 (58942) 
ବିଭ୍ରାଜତେ ଚାତିମାତ୍ରଂ କିରୀଟଂ
ବିଚିତ୍ରମେତଚ୍ଚ ଧନଞ୍ଜଯସ୍ଯ। 
ଦିବାକରାଭୋ ମଣିରେଷ ଦିବ୍ଯୋ
ବିଭ୍ରାଜତେ ଚୈବ କିରୀଟସଂସ୍ଥଃ॥  8-80-34 (58943) 
ପାର୍ଶ୍ବେ ଭୀମଂ ପାଣ୍ଡୁରାଭ୍ରପ୍ରକାଶଂ
ପଶ୍ଯସ୍ବ ସଙ୍ଖଂ ଦେବଦତ୍ତଂ ସୁଘୋଷମ୍। 
ଅଭୀଷୁହସ୍ତସ୍ଯ ଜନାର୍ଦନସ୍ଯ
ବିଗାହମାନସ୍ଯ ଚମୂଂ ପରେଷାମ୍॥  8-80-35 (58944) 
ରବିପ୍ରଭଂ ବଜ୍ରନାଭଂ କ୍ଷୁରାନ୍ତଂ
ପାର୍ଶ୍ବେ ସ୍ଥିତଂ ପଶ୍ଯ ଜନାର୍ଦନସ୍ଯ। 
ଚକ୍ରଂ ଯଶୋବର୍ଧନଂ କେଶବସ୍ଯ
ସଦାର୍ଚିତଂ ଯଦିଭିଃ ପଶ୍ଯ ବୀର॥  8-80-36 (58945) 
ମହାଦ୍ବିପାନାଂ ସରଲଦ୍ରୁମୋପମାଃ
କରା ନିକୃତ୍ତାଃ ପ୍ରପତନ୍ତ୍ଯମୀ କ୍ଷୁରୈଃ। 
କିରୀଟିନା ତେନ ପୁନଃ ସସାଦିନଃ
ଶରୈର୍ନିକୃତ୍ତାଃ କୁଲିଶୈରିବାଦ୍ରଯଃ॥  8-80-37 (58946) 
ତଥୈବ କୃଷ୍ଣସ୍ଯ ଚ ପାଞ୍ଚଜନ୍ଯଂ
ମହାର୍ହମେତଂ ଦ୍ବିଜରାଜବର୍ଣମ୍। 
କୌନ୍ତେଯ ପଶ୍ଯୋରସି କୌସ୍ତୁଭଂ ଚ
ଜାଜ୍ବଲ୍ଯମାନଂ ବିଜଯାଂ ସ୍ରଜଂ ଚ॥  8-80-38 (58947) 
ଧ୍ରବଂ ରଥାଗ୍ର୍ଯଃ ସମୁପୈତି ପାର୍ଥୋ
ବିଦ୍ରାବଯନ୍ସୈନ୍ଯମିଦଂ ପରେଷାମ୍। 
ସିତାଭ୍ରବର୍ଣୈରସିତପ୍ରଯୁକ୍ତୈ--
ର୍ହଯୈର୍ମହାର୍ହୈ ରଥିନାଂ ବରିଷ୍ଠଃ॥  8-80-39 (58948) 
ରଥାନ୍ହଯାନ୍ପତ୍ତିଗଣାଂଶ୍ଚ ସାଯକୈ--
ର୍ବିଦାରିତାନ୍ପଶ୍ଯ ପତନ୍ତ୍ଯମୀ ଯଥା। 
ତବାନୁଜେନାମରରାଜତେଜସା
ମହାବନାନୀବ ସୁପର୍ଣବାଯୁନା॥  8-80-40 (58949) 
ଚତୁଃ ଶତାନ୍ପଶ୍ଯ ରଥାନିମାନ୍ହତାନ୍
ସବାଜିସୂତାନ୍ସମରେ କିରୀଟିନା। 
ମହେଷୁଭିଃ ସପ୍ତଶତାନି ଦନ୍ତିନାଂ 
ପଦାତିସାଦୀଂଶ୍ଚ ରଥାନନେକଶଃ॥  8-80-41 (58950) 
ଅଯଂ ସମଭ୍ଯେତି ତବାନ୍ତିକଂ ବଲୀ
ନିଘ୍ନନ୍କୁରୂଂଶ୍ଚିତ୍ର ଇବ ଗ୍ରହୋଽର୍ଜୁନଃ। 
ସମୃଦ୍ଧକାମୋଽସି ହତାସ୍ତବାହିତା
ବଲଂ ତବାଯୁଶ୍ଚ ଚିରାଯ ବର୍ଧତାମ୍॥  8-80-42 (58951) 
ଭୀମସେନ ଉବାଚ। 8-80-43x (5033) 
ଦଦାନି ତେ ଗ୍ରାମବରାଂଶ୍ଚତୁର୍ଦଶ
ପ୍ରିଯାଖ୍ଯାନେ ସାରଥେ ସୁପ୍ରସନ୍ନଃ। 
ଦାସୀଶତଂ ଚାପି ରଥାଂଶ୍ଚ ବିଂଶତିଂ
ଯଦର୍ଜୁନଂ ବେଦଯସେ ବିଶୋକ॥ ॥  8-80-43 (58952) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଅଶୀତିତମୋଽଧ୍ଯାଯଃ॥ 80 ॥

Mahabharata - Karna Parva - Chapter Footnotes

8-80-19 ପ୍ରଦରା ବାଣବିଶେଷଃ॥ 8-80-39 ଅସିତପ୍ରଯୁକ୍ତୈଃ କୃଷ୍ଣପ୍ରଯୁକ୍ତୈଃ॥ 8-80-80 ଅଶୀତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 081

॥ ଶ୍ରୀଃ ॥

8.81. ଅଧ୍ଯାଯଃ 081 

Mahabharata - Karna Parva - Chapter Topics

ପାର୍ଥପରାକ୍ରମଃ॥ 1 ॥ ଭୀମେନ ଦୁର୍ଯୋଧନଚୋଦିତସ୍ଯ ଶକୁନେଃ ପରାଜଯଃ॥ 2 ॥

Mahabharata - Karna Parva - Chapter Text

8-81-0 (58953) 
ସଞ୍ଜଯ ଉବାଚ। 8-81-0x (5034) 
ଶ୍ରୁତ୍ବା ତୁ ରଥନିର୍ଘୋଷଂ ସିଂହନାଦଂ ଚ ସଂଯୁଗେ।
ଅର୍ଜୁନଃ ପ୍ରାହ ଗୋବିନ୍ଦଂ ଶୀଘ୍ରଂ ବାହଯ ବାଜିନଃ॥ 8-81-1 (58954) 
ଅର୍ଜୁନସ୍ଯ ବଚଃ ଶ୍ରୁତ୍ବା ଗୋବିନ୍ଦୋଽର୍ଜୁନମବ୍ରବୀତ୍।
ଏଷ ଗଚ୍ଛାମି ସୁକ୍ଷିପ୍ରଂ ଯତ୍ର ଭୀମୋ ବ୍ଯବସ୍ଥିତଃ॥ 8-81-2 (58955) 
ତଂ ଯାନ୍ତମଶ୍ବା ହିମଶଙ୍ଖବର୍ଣାଃ
ସୁବର୍ଣମୁକ୍ତାମଣିଜାଲନଦ୍ଧାଃ। 
ଜମ୍ଭଂ ଜିଘାଂସୁଂ ପ୍ରଗୃହୀତବଜ୍ରଂ
ହଯା ଯଥା ତତ୍ର ଯଥା ବହଂସ୍ତଦା॥  8-81-3 (58956) 
ରଥାଶ୍ବମାତଙ୍ଗପଦାତିସଙ୍ଘା
ବାଣସ୍ବନୈର୍ନେମିଖୁରସ୍ବନୈଶ୍ଚ। 
ସନ୍ନାଦଯନ୍ତୋ ବସୁଧାଂ ଦିଶଶ୍ଚ
କ୍ରୁଦ୍ଧା ନୃସିଂହା ଜଯମଭ୍ଯୁଦୀଯଃ॥  8-81-4 (58957) 
ତେଷାଂ ଚ ପାର୍ଥସ୍ଯ ଚ ମାରିଷାସୀ--
ଦ୍ଦେହାସୁପାପକ୍ଷପଣଂ ସୁଯୁଦ୍ଧମ୍। 
ତ୍ରୈଲୋକ୍ଯହେତୋରସୁରୈର୍ଯଥାସୀ--
ଦ୍ଦେବସ୍ଯ ବିଷ୍ଣୋର୍ଜଯତାଂ ବରସ୍ଯ॥  8-81-5 (58958) 
ତୈରସ୍ତମୁଚ୍ଚାବଚମାଯୁଧଂ ତ--
ଦେକଃ ପ୍ରଚିଚ୍ଛେଦ କିରୀଟମାଲୀ। 
କ୍ଷୁରାର୍ଧଚନ୍ଦ୍ରୈର୍ନିଶିତୈଶ୍ଚ ଭଲ୍ଲୈଃ
ଶିରାଂସି ତେଷାଂ ବହୁଧା ଚ ବାହୂନ୍॥  8-81-6 (58959) 
ଛତ୍ରାଣି ବାଲବ୍ଯଜନାନି କେତୂ--
ନଶ୍ବାନ୍ରଥାନ୍ପତ୍ତିଗଣାନ୍ଦ୍ବିପାଂଶ୍ଚ। 
ତେ ପେତୁରୁର୍ବ୍ଯାଂ ବହୁଧା ବିକୃତ୍ତା
ବାତପ୍ରଣୁନ୍ନାନି ଯଥା ବନାନି॥  8-81-7 (58960) 
ସୁବର୍ଣଜାଲାବନତା ମହାଗଜାଃ
ସବୈଜଯନ୍ତୀଧ୍ବଜଯୋଧକଲ୍ପିତାଃ। 
ସୁବର୍ଣପୁଙ୍ଘୈରିଷୁଭିଃ ସମାଚିତା--
ଶକାଶିରେ ପ୍ରଜ୍ବଲିତା ଯଥାଚଲାଃ॥  8-81-8 (58961) 
ବିଦାର୍ଯ ନାଗାଶ୍ବରଥାନ୍ଧଞ୍ଜଯଃ
ଶରୋତ୍ତମୈର୍ବାସବବଜ୍ରସନ୍ନିଭୈଃ। 
ଦ୍ରୁତଂ ଯଯୌ କର୍ଣଜିଘାଂସଯା ତଥା
ଯଥା ମରୁତ୍ବାନ୍ବଲଭେଦନେ ପୁରା॥  8-81-9 (58962) 
ତତଃ ସ ପୁରୁଷବ୍ଯାଘ୍ରସ୍ତବ ସୈନ୍ଯମରିନ୍ଦମଃ।
ପ୍ରବିବେଶ ମହାବାହୁର୍ମକରଃ ସାଗରଂ ଯଥା॥ 8-81-10 (58963) 
ତଂ ହୃଷ୍ଟାସ୍ତାବକା ରାଜନ୍ରଥପତ୍ତିସମନ୍ବିତାଃ।
ଗଜାଶ୍ବସାଦିବହୁଲାଃ ପାଣ୍ଡବଂ ସମୁପାଦ୍ରବନ୍॥ 8-81-11 (58964) 
ତେଷାମାପତତାଂ ପାର୍ଥମାରାବଃ ସୁମହାନଭୂତ୍।
ସାଗରସ୍ଯେବ କ୍ଷୁବ୍ଧସ୍ଯ ଯଥା ସ୍ଯାତ୍ସଲିଲସ୍ବନଃ॥ 8-81-12 (58965) 
ତେ ତୁ ତଂ ପୁରୁଷବ୍ଯାଘ୍ରଂ ବ୍ଯାଘ୍ରା ଇବ ମହାରଥାଃ।
ଅଭ୍ଯଦ୍ରବନ୍ତ ସଙ୍ଗ୍ରାମେ ତ୍ଯକ୍ତ୍ବା ପ୍ରାଣକୃତଂ ଭଯମ୍॥ 8-81-13 (58966) 
ତେଷାମାପତତାଂ ତତ୍ର ଶରବର୍ଷାଣି ମୁଞ୍ଚତାମ୍।
ଅର୍ଜୁନୋ ବ୍ଯଧମତ୍ସୈନ୍ଯଂ ମହାବାତୋ ଘନାନିବ॥ 8-81-14 (58967) 
ତେଽର୍ଜୁନଂ ସହିତା ଭୂତ୍ବା ରଥବଂଶୈଃ ଗ୍ରହାରିଣଃ।
ଅଭିଯାଯ ମହେଷ୍ବାସା ବିବ୍ଯଧୁର୍ନିଶିତୈଃ ଶରୈଃ॥ 8-81-15 (58968) 
ତତୋଽର୍ଜୁନଃ ସହସ୍ରାଣି ରଥବାରଣବାଜିନାମ୍।
ପ୍ରେଷଯାମାସ ବିଶିଖୈର୍ଯମସ୍ଯ ସଦନଂ ପ୍ରତି॥ 8-81-16 (58969) 
ତେ ବଧ୍ଯମାନାଃ ସମରେ ପାର୍ଥଚାପଚ୍ଯୁତୈଃ ଶରୈଃ।
ତତ୍ରତତ୍ର ସ୍ମ ଲୀଯନ୍ତେ ଭଯେ ଜାତେ ମହାରଥାଃ॥ 8-81-17 (58970) 
ତେଷାଂ ଚତୁଃଶତାନ୍ବୀରାନ୍ଯତମାନାନ୍ମହାରଥାନ୍।
ଅର୍ଜୁନୋ ନିଶିତୈର୍ବାଣୈରନଯଦ୍ଯମସାଦନମ୍॥ 8-81-18 (58971) 
ତେ ବଧ୍ଯମାନାଃ ସମରେ ନାନାଲିଙ୍ଗୈଃ ଶିତୈଃ ଶରୈଃ।
ଅର୍ଜୁନଂ ସମଭିତ୍ଯଜ୍ଯ ଦୁଦ୍ରୁବୁର୍ବୈ ଦିଶୋ ଦଶ॥ 8-81-19 (58972) 
ତେଷାଂ ଶବ୍ଦୋ ମହାନାସୀଦ୍ଦ୍ରବତାଂ ବାହିନୀମୁଖେ।
ମେଘୌଘସ୍ଯେବ ଭଦ୍ରଂ ତେ ଗିରିମାସାଦ୍ଯ ଦୀର୍ଯତଃ॥ 8-81-20 (58973) 
ତାଂ ତୁ ସେନାଂ ଭୃଶଂ ବିଦ୍ଧ୍ବା ଦ୍ରାବଯିତ୍ବାଽର୍ଜୁନଃ ଶରୈଃ।
ପ୍ରାଯାଦଭିମୁଖଃ ପାର୍ଥଃ ସୂତାନୀକଂ ହି ମାରିଷ॥ 8-81-21 (58974) 
ତସ୍ଯ ଶବ୍ଦୋ ମହାନାସୀତ୍ପରାନଭିମୁଖସ୍ଯ ବୈ।
ଗରୁଡସ୍ଯେବ ପତତଃ ପନ୍ନଗାର୍ଥେ ଯଥା ପୁରା॥ 8-81-22 (58975) 
ତଂ ତୁ ଶବ୍ଦମଭିଶ୍ରୁତ୍ଯ ଭୀମସେନୋ ମହାବଲଃ।
ବଭୂବ ପରମପ୍ରୀତଃ ପାର୍ଥଦର୍ଶନଲାଲସଃ॥ 8-81-23 (58976) 
ଶ୍ରୁତ୍ବୈବ ପାର୍ଥମାଯାନ୍ତଂ ଭୀମସେନଃ ପ୍ରତାପବାନ୍।
ତ୍ଯକ୍ତ୍ବା ପ୍ରାଣାନ୍ମହାରାଜ ସେନାଂ ତବ ମମର୍ଦ ହ॥ 8-81-24 (58977) 
ସ ବାଯୁବୀର୍ଯପ୍ରତିମୋ ବାଯୁବେଗସମୋ ଜବେ।
ବାଯୁବଦ୍ବ୍ଯଚରଦ୍ଭୀମୋ ବାଯୁପୁତ୍ରଃ ପ୍ରତାପବାନ୍॥ 8-81-25 (58978) 
ତେନାଦ୍ଯମାନା ରାଜେନ୍ଦ୍ର ସେନା ତବ ବିଶାମ୍ପତେ।
ବ୍ଯଭ୍ରଶ୍ଯତ ମହାରାଜ ଭିନ୍ନା ନୌରିବ ସାଗରେ॥ 8-81-26 (58979) 
ତାଂ ତୁ ସେନାଂ ତଦା ଭୀମୋ ଦର୍ଶଯନ୍ପାଣିଲାଘବମ୍।
ଶରୈରବଚକର୍ତୋଗ୍ରୈଃ ପ୍ରେପଯିଷ୍ଯନ୍ଯମକ୍ଷଯମ୍॥ 8-81-27 (58980) 
ତତ୍ର ଭାରତ ଭୀମସ୍ଯ ବଲଂ ଦୃଷ୍ଟ୍ବାତିମାନୁଷମ୍।
ବ୍ଯତ୍ରସ୍ଯନ୍ତ ରଣେ ଯୋଧାଃ କାଲସ୍ଯେବ ଯୁଗକ୍ଷଯେ॥ 8-81-28 (58981) 
ତଥାଽର୍ଦିତାନ୍ଭୀମବଲାନ୍ଭୀମସେନେନ ଭାରତ।
ଦୃଷ୍ଟ୍ବା ଦୁର୍ଯୋଧନୋ ରାଜା ଇଦଂ ବଚନମବ୍ରବୀତ୍॥ 8-81-29 (58982) 
ସୈନିକାଂଶ୍ଚ ମହେଷ୍ବାସାନ୍ଯୋଧାଂଶ୍ଚ ଭରତର୍ଷଭ।
ସମାଦିଶନ୍ରଣେ ସର୍ବାନ୍ହତ ଭୀମମିତି ସ୍ମ ହ॥ 8-81-30 (58983) 
ତସ୍ମିନ୍ହତେ ହତଂ ମନ୍ଯେ ପାଣ୍ଡୁସୈନ୍ଯମଶେଷତଃ॥  8-81-31 (58984) 
ପ୍ରତିଗୃହ୍ଯ ଚ ତାମାଜ୍ଞାଂ ତବ ପୁତ୍ରସ୍ଯ ପାର୍ଥିବାଃ।
ଭୀମଂ ପ୍ରଚ୍ଛାଦଯାମାସୁଃ ଶରବର୍ଷୈଃ ସମନ୍ତତଃ॥ 8-81-32 (58985) 
ଗଜାଶ୍ଚ ବହୁଲା ରାଜନ୍ନରାଶ୍ଚ ଜଯଗୃଦ୍ଧିନଃ।
ରଥେ ସ୍ଥିତାଶ୍ଚ ରାଜେନ୍ଦ୍ର ପରିବବ୍ରୁର୍ବୃକୋଦରମ୍॥ 8-81-33 (58986) 
ସ ତୈଃ ପରିବୃତଃ ଶୂରୈଃ ଶୂରୋ ରାଜନ୍ସମନ୍ତତଃ।
ଶୁଶୁଭେ ଭରତଶ୍ରେଷ୍ଠୋ ନକ୍ଷତ୍ରୈରିବ ଚନ୍ଦ୍ରମାଃ॥ 8-81-34 (58987) 
ପରିବେଷୀ ଯଥା ସୋମଃ ପରିପୂର୍ଣୋ ବିରାଜତେ।
ସ ରରାଜ ତଥା ସଙ୍ଖ୍ଯେ ଦର୍ଶନୀଯୋ ନରୋତ୍ତମଃ। 
ନିର୍ବିଶେଷୋ ମହାରାଜ ବିଜଯେନୈବ ସଂଯୁଗେ॥  8-81-35 (58988) 
ତସ୍ଯ ତେ ପାର୍ଥିବାଃ ସର୍ବେ ଶରବୃଷ୍ଟିଂ ସମାସୃଜନ୍।
କ୍ରୋଧରକ୍ତେକ୍ଷଣାଃ ଶୂରା ହନ୍ତୁକାମା ବୃକୋଦରମ୍॥ 8-81-36 (58989) 
ତାଂ ବିଦାର୍ଯ ମହାସେନାଂ ଶରୈଃ ସନ୍ନତପର୍ବଭିଃ।
ନିଶ୍ଚକ୍ରାମ ରଣାଦ୍ଭୀମୋ ମତ୍ସ୍ଯୋ ଜାଲାଦିବାମ୍ଭସି॥ 8-81-37 (58990) 
ହତ୍ବା ଦଶସହସ୍ରାଣି ଗଜାନାମନିବର୍ତିନାମ୍।
ନୃଣାଂ ଶତସହସ୍ରେ ଦ୍ବେ ଦ୍ବେ ଶତେ ଚୈବ ଭାରତ॥ 8-81-38 (58991) 
ପଞ୍ଚ ଚାଶ୍ବସହସ୍ରାଣି ରଥାନାଂ ଶତମେବ ଚ।
ହତ୍ବା ପ୍ରାସ୍ଯନ୍ଦଯଦ୍ଭୀମୋ ନଦୀଂ ଶୋଣିତବାହିନୀମ୍॥ 8-81-39 (58992) 
ଶୋଣିତୋଦାଂ ରଥାବର୍ତାଂ ହସ୍ତିଗ୍ରାହସମାକୁଲାମ୍।
ନରମୀନାଶ୍ବନକ୍ରାନ୍ତାଂ କେଶଶୈବଲଶାଦ୍ବଲାମ୍॥ 8-81-40 (58993) 
ସଞ୍ଛିନ୍ନଭୁଜନାଗେନ୍ଦ୍ରାଂ ବହୁରତ୍ନାପହାରିଣୀମ୍।
ଊରୁଗ୍ରାହାଂ ମଜ୍ଜପଙ୍କାଂ ଶୀର୍ଷୋପଲସମାବୃତାମ୍॥ 8-81-41 (58994) 
ଧନୁଃକାଶାଂ ଶରାବାପାଂ ଗଦାପରିଘକେତନାମ୍।
ହଂସଛତ୍ରଧ୍ବଜୋପେତାମୁଷ୍ଣୀଷବରଫେନିଲାମ୍॥ 8-81-42 (58995) 
ହାରପଦ୍ମାକରାଂ ଚୈବ ଭୂମିରେଣୂର୍ମିମାଲିନୀମ୍।
ଆର୍ଯବୃତ୍ତବତୀଂ ସଙ୍ଖ୍ଯେ ସୁତରାଂ ଭୀରୁଦୁସ୍ତରାମ୍॥ 8-81-43 (58996) 
ଯୋଧଗ୍ରାହବତୀଂ ସଙ୍ଖ୍ଯେ ବହନ୍ତୀଂ ପିତୃସାଦନମ୍।
କ୍ଷଣେନ ପୁରୁଷବ୍ଯାଘ୍ରଃ ପ୍ରାବର୍ତଯତ ନିମ୍ନଗାମ୍॥ 8-81-44 (58997) 
ଯଥା ବୈତରଣୀମୁଗ୍ରାଂ ଦୁସ୍ତରାମକୃତାତ୍ମଭିଃ।
ତଥା ଦୁସ୍ତରଣୀଂ ଘୋରାଂ ଭୀରୂଣାଂ ଭଯବର୍ଧନୀମ୍॥ 8-81-45 (58998) 
ଯତୋଯତଃ ପାଣ୍ଡବେଯଃ ପ୍ରବିଷ୍ଟୋ ରଥସତ୍ତମଃ।
ତତସ୍ତତଃ ପ୍ରାପତନ୍ବୈ ଯୋଧାଃ ଶତସହସ୍ରଶଃ॥ 8-81-46 (58999) 
ଏବଂ ଦୃଷ୍ଟ୍ବା କୃତଂ କର୍ମ ଭୀମସେନେନ ସଂଯୁଗେ।
ଦୁର୍ଯୋଧନୋ ମହାରାଜ ଶକୁନିଂ ବାକ୍ଯମବ୍ରବୀତ୍॥ 8-81-47 (59000) 
ଜହି ମାତୁଲ ସଙ୍ଗ୍ରାମେ ଭୀମସେନଂ ମହାବଲମ୍।
ଅସ୍ମିଞ୍ଜିତେ ଜିତଂ ମନ୍ଯେ ପାଣ୍ଡବେଯଂ ମହାବଲମ୍॥ 8-81-48 (59001) 
ତତଃ ପ୍ରାଯାନ୍ମହାରାଜ ସୌବଲେଯଃ ପ୍ରତାପବାନ୍।
ରଣାଯ ମହତେ ଯୁକ୍ତୋ ଭ୍ରାତୃଭିଃ ପରିବାରିତଃ॥ 8-81-49 (59002) 
ସ ସମାସାଦ୍ଯ ସଙ୍ଗ୍ରାମେ ଭୀମଂ ଭୀମପରାକ୍ରମମ୍।
ବାରଯାମାସ ତଂ ବୀରୋ ବେଲେବ ମକରାଲଯମ୍॥ 8-81-50 (59003) 
ସନ୍ନ୍ଯବର୍ତତ ତଂ ଭୀମୋ ବାର୍ଯମାଣଃ ଶିତୈଃ ଶରୈଃ।
ଶକୁନିସ୍ତସ୍ଯ ରାଜେନ୍ଦ୍ର ବାମପାର୍ଶ୍ବେ ସ୍ତନାନ୍ତରେ। 
ପ୍ରେଷଯାମାସ ନାରାଚାନ୍ରୁକ୍ମପୁଙ୍ଖାଞ୍ଶିଲାଶିତାନ୍॥  8-81-51 (59004) 
ବର୍ମ ଭିତ୍ତ୍ବା ତୁ ତେ ଘୋରାଃ ପାଣ୍ଡବସ୍ଯ ମହାତ୍ମନଃ।
ନ୍ଯମ଼ଞ୍ଜନ୍ତ ମହାରାଜ କଙ୍କବର୍ହିଣବାସସଃ॥ 8-81-52 (59005) 
ସୋଽତିବିଦ୍ଧୋ ରଣେ ଭୀମଃ ଶରଂ ରୁକ୍ମବିଭୂଷିତମ୍।
ପ୍ରେଷଯାମାସ ସ ରୁଷା ସୌବଲଂ ପ୍ରତି ଭାରତ॥ 8-81-53 (59006) 
ତମାଯାନ୍ତଂ ଶରଂ ଘୋରଂ ଶକୁନିଃ ଶତ୍ରୁତାପନଃ।
ଚିଚ୍ଛେଦ ସପ୍ତଧା ରାଜନ୍କୃତହସ୍ତୋ ମହାବଲଃ॥ 8-81-54 (59007) 
ତସ୍ମିନ୍ନିପତିତେ ଭୂମୌ ଭୀମଃ କ୍ରୁଦ୍ଧୋ ବିଶାମ୍ପତେ।
ଧନୁଶ୍ଛିଚ୍ଛେଦ ଭଲ୍ଲେନ ସୌବଲସ୍ଯ ହସନ୍ନିବ॥ 8-81-55 (59008) 
ତଦପାସ୍ଯ ଧନୁଶ୍ଛିନ୍ନଂ ସୌବଲେଯଃ ପ୍ରତାପବାନ୍।
ଅନ୍ଯଦାଦାଯ ବେଗେନ ଧନୁର୍ଭଲ୍ଲାଂଶ୍ଚ ଷୋଡଶ। 
ତୈସ୍ତସ୍ଯ ତୁ ମହାରାଜ ଭଲ୍ଲୈଃ ସନ୍ନତପର୍ବଭିଃ॥  8-81-56 (59009) 
ଦ୍ବାଭ୍ଯାଂ ସ ସାରଥିଂ ହ୍ଯାର୍ଚ୍ଛଦ୍ଭୀମଂ ସପ୍ତଭିରେବ ଚ।
ଧ୍ବଜମେକେନ ଚିଚ୍ଛେଦ ଦ୍ବାଭ୍ଯାଂ ଛତ୍ରଂ ବିଶାମ୍ପତେ। 
ଚତୁର୍ଭିଶ୍ଚତୁରୋ ବାହାନ୍ବିବ୍ଯାଧ ସୁବଲାତ୍ମଜଃ॥  8-81-57 (59010) 
ତତଃ କ୍ରୁଦ୍ଧୋ ମହାରାଜ ଭୀମସେନଃ ପ୍ରତାପବାନ୍।
ଶକ୍ତିଂ ଚିକ୍ଷେପ ସମରେ ରୁକ୍ମଦଣ୍ଡାମଯସ୍ମଯୀମ୍॥ 8-81-58 (59011) 
ସା ଭୀମଭୁଜନିର୍ମୁକ୍ତା ନାଗଜିହ୍ବେନ ଚଞ୍ଚଲା।
ନିପପାତ ରଣେ ତୂର୍ଣଂ ସୌବଲସ୍ଯ ମହାତ୍ମନଃ॥ 8-81-59 (59012) 
ତତସ୍ତାମେବ ସଂଗୃହ୍ଯ ଶକ୍ତିଂ କନକଭୂଷଣାମ୍।
ଭୀମସେନାଯ ଚିକ୍ଷେପ କ୍ରୁଦ୍ଧରୂପୋ ବିଶାମ୍ପତେ॥ 8-81-60 (59013) 
ସା ନିର୍ଭିଦ୍ଯ ଭୁଜଂ ସବ୍ଯଂ ପାଣ୍ଡବସ୍ଯ ମହାତ୍ମନଃ।
ନିପପାତ ତଦା ଭୂମୌ ଯଥା ବିଦ୍ଯୁନ୍ନଭଶ୍ଚ୍ଯୁତା॥ 8-81-61 (59014) 
ଅଥୋତ୍କ୍ରୁଷ୍ଟଂ ମହାରାଜ ଧାର୍ତରାଷ୍ଟ୍ରୈଃ ସମନ୍ତତଃ।
ନ ତୁ ତଂ ମମୃଷେ ଭୀମଃ ସିଂହନାଦଂ ତରସ୍ବିନାମ୍॥ 8-81-62 (59015) 
ଅନ୍ଯଦ୍ଗୃହ୍ଯ ଧନୁଃ ସଜ୍ଯଂ ତ୍ବରମାଣୋ ମହାବଲଃ।
ମୁହୂର୍ତାଦିବ ରାଜେନ୍ଦ୍ର ଚ୍ଛାଦଯାମାସ ସାଯକୈଃ। 
ସୌବଲସ୍ଯ ବଲଂ ସଙ୍ଖ୍ଯେ ତ୍ଯକ୍ତ୍ବା ନାଦଂ ମହାବଲଃ॥  8-81-63 (59016) 
ତସ୍ଯାଶ୍ବାଂଶ୍ଚତୁରୋ ହତ୍ବା ସୂତଂ ଚୈବ ବିଶାମ୍ପତେ।
ଧ୍ବଜଂ ଚିଚ୍ଛେଦ ଭଲ୍ଲେନ ତ୍ବରମାଣଃ ପରାକ୍ରମୀ॥ 8-81-64 (59017) 
ହତାଶ୍ବଂ ରଥମୁତ୍ସୃଜ୍ଯ ତ୍ବରମାଣୋ ନରୋତ୍ତମଃ।
ତସ୍ଥୌ ବିସ୍ଫାରଯଂଶ୍ଚାପଂ କ୍ରୋଧରକ୍ତେକ୍ଷଣଃ ଶ୍ବସନ୍॥ 8-81-65 (59018) 
ଶରୈଶ୍ଚ ବହୁଧା ରାଜନ୍ଭୀମମାର୍ଚ୍ଛତ୍ସମନ୍ତତଃ॥  8-81-66 (59019) 
ପ୍ରତିହତ୍ଯ ତୁ ବେଗେନ ଭୀମସେନଃ ପ୍ରତାପବାନ୍।
ଧନୁଶ୍ଚିଚ୍ଛେଦ ସଙ୍କ୍ରୁଦ୍ଧୋ ବିବ୍ଯାଧ ଚ ଶିତୈଃ ଶରୈଃ॥ 8-81-67 (59020) 
ସୋଽତିବିଦ୍ଧୋ ବଲବତା ଶତ୍ରୁଣା ଶତ୍ରୁକର୍ଶନଃ।
ନିପପାତ ତଦା ଭୂମୌ କିଞ୍ଚିତ୍ପ୍ରାଣୋ ନରାଧିପଃ॥ 8-81-68 (59021) 
ତତସ୍ତଂ ବିହ୍ବଲଂ ଜ୍ଞାତ୍ବା ପୁତ୍ରସ୍ତବ ବିଶାମ୍ପତେ।
ଅପୋବାହ ରଥେନାଜୌ ଭୀମସେନସ୍ଯ ପଶ୍ଯତଃ॥ 8-81-69 (59022) 
ଶକୁନିଂ ବିହ୍ବଲଂ ଦୃଷ୍ଟ୍ବା ଧାର୍ତରାଷ୍ଟ୍ରାଃ ପରାଙ୍ମୁଖାଃ।
ପ୍ରଦୁଦ୍ରୁବୁର୍ଦିଶୋ ଭୀତା ଭୀମସେନଭଯାତ୍ପ୍ରଭୋ॥ 8-81-70 (59023) 
ସୌବଲେ ନିର୍ଜିତେ ରାଜନ୍ଭୀମସେନେନ ଧନ୍ବିନା।
ଭଯେନ ମହତାଽଽବିଷ୍ଟଃ ପୁତ୍ରୋ ଦୁର୍ଯୋଧନସ୍ତବ। 
ଅପାଯାଜ୍ଜବନୈରଶ୍ବୈଃ ସାପେକ୍ଷୋ ମାତୁଲଂ ପ୍ରତି॥  8-81-71 (59024) 
ପରାଙ୍ମୁଖଂ ତୁ ରାଜାନଂ ଦୃଷ୍ଟ୍ବା ସୈନ୍ଯାନି ଭାରତ।
ବିପ୍ରଜଗ୍ମୁଃ ସମୁତ୍ସୃଜ୍ଯ ଦ୍ବୈରଥାନି ସମନ୍ତତଃ॥ 8-81-72 (59025) 
ତାନ୍ଦୃଷ୍ଟ୍ବା ବିଦ୍ରୁତାନ୍ସର୍ବାନ୍ଧାର୍ତରାଷ୍ଟ୍ରାନ୍ପରାଙ୍ମୁଖାନ୍।
ଜବେନାଭ୍ଯାପତଦ୍ଭୀମଃ କିରଞ୍ଶରଶତାନ୍ବହୂନ୍॥ 8-81-73 (59026) 
ତେ ବଧ୍ଯମାନା ଭୀମେନ ଧାର୍ତରାଷ୍ଟ୍ରାଃ ପରାଙ୍ମୁଖାଃ।
କର୍ଣମାସାଦ୍ଯ ସମରେ ସ୍ଥିତା ରାଜନ୍ସମନ୍ତତଃ॥ 8-81-74 (59027) 
ସ ହି ତେଷାଂ ମହାବୀର୍ଯୋ ଦ୍ବୀପୋଽଭୂତ୍ସୁମହାବଲଃ।
ଭିନ୍ନନୌକା ଯଥା ରାଜନ୍ଦ୍ବୀପମାସାଦ୍ଯ ନିର୍ବୃତାଃ॥ 8-81-75 (59028) 
ଭବନ୍ତି ପୁରୁଷବ୍ଯାଘ୍ର ନାବିକାଃ କାଲପର୍ଯଯେ।
ତଥା କର୍ଣଂ ସମାସାଦ୍ଯ ତାବକାଃ ପୁରୁଷର୍ଷଭ॥ 8-81-76 (59029) 
ସମାଶ୍ବସ୍ତାଃ ସ୍ଥିତା ରାଜନ୍ସମ୍ପ୍ରହୃଷ୍ଟାଃ ପରସ୍ପରମ୍।
ସମାଜଗ୍ମୁଶ୍ଚ ଯୁଦ୍ଧାଯ ମୃତ୍ଯୁଂ କୃତ୍ବା ନିବର୍ତନମ୍॥ ॥ 8-81-77 (59030) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଏକାଶୀତିତମୋଽଧ୍ଯାଯଃ॥ 81 ॥






କର୍ଣପର୍ବ - ଅଧ୍ଯାଯ 082

॥ ଶ୍ରୀଃ ॥

8.82. ଅଧ୍ଯାଯଃ 082 

Mahabharata - Karna Parva - Chapter Topics

କର୍ଣପରାକ୍ରମବର୍ଣନମ୍॥ 1 ॥

Mahabharata - Karna Parva - Chapter Text

8-82-0 (59031) 
ଧୃତରାଷ୍ଟ୍ର ଉବାଚ। 8-82-0x (5035) 
ତତୋ ଭଗ୍ନେଷୁ ସୈନ୍ଯେଷୁ ଭୀମସେନେନ ସଂଯୁଗେ।
ଦୁର୍ଯୋଧନୋଽବ୍ରବୀତ୍କିଂ ନୁ ସୌବଲୋ ବାଽପି ସଞ୍ଜଯ॥ 8-82-1 (59032) 
କର୍ଣୋ ବା ଜଯତାଂ ଶ୍ରେଷ୍ଠୋ ଯୋଧା ବା ମାମକା ଯୁଧି।
କୃପୋ ବା କୃତବର୍ମା ବା ଦ୍ରୌଣିର୍ଦୁଃଶାସନୋଽପି ବା॥ 8-82-2 (59033) 
ଅତ୍ଯଦ୍ଭୁତମହଂ ମନ୍ଯେ ପାଣ୍ଡବେଯସ୍ଯ ବିକ୍ରମମ୍।
ଯଦେକଃ ସମରେ ସର୍ବାନ୍ଯୋଧଯାମାସ ମାମକାନ୍॥ 8-82-3 (59034) 
ଯଥାପ୍ରତିଜ୍ଞଂ ଯୋଧାନାଂ ରାଧେଯଃ କୃତବାନପି।
କୁରୂଣାମଥ ସର୍ବେଷାଂ କର୍ଣଃ ଶତ୍ରୁନିଷୂଦନଃ। 
ଶର୍ମ ବର୍ମ ପ୍ରତିଷ୍ଠା ଚ ଜୀବିତାଶା ଚ ସଞ୍ଜଯ॥  8-82-4 (59035) 
ତଦ୍ଭଗ୍ରଂ ସ୍ବବଲଂ ଦୃଷ୍ଟ୍ବା କୌନ୍ତେଯେନାମିତୌଜସା।
ଧନୁର୍ଦରାଣାଂ ପ୍ରବରଃ କର୍ଣଃ କିମକରୋଦ୍ଯୁଧି॥ 8-82-5 (59036) 
ପୁତ୍ରା ବା ମମ ଦୁର୍ଧର୍ଷା ରାଜାନୋ ବା ମହାରଥାଃ।
ଏତନ୍ମେ ସର୍ବମାଚକ୍ଷ୍ବ କୁଶଲୋ ହ୍ଯସି ସଞ୍ଜଯ॥ 8-82-6 (59037) 
ସଞ୍ଜଯ ଉବାଚ। 8-82-7x (5036) 
ଅପରାହ୍ଣେ ମହାରାଜ ସୂତପୁତ୍ରଃ ପ୍ରତାପବାନ୍।
ଜଘାନ ସୋମକାନ୍ସର୍ବାନ୍ଭୀମସେନସ୍ଯ ପଶ୍ଯତଃ॥ 8-82-7 (59038) 
ଭୀମୋଽପ୍ଯତିବଲଂ ସୈନ୍ଯଂ ଧାର୍ତରାଷ୍ଟ୍ରଂ ବ୍ଯପୋଥଯତ୍॥  8-82-8 (59039) 
ଦ୍ରାବ୍ଯମାଣଂ ବଲଂ ଦୃଷ୍ଟ୍ବା ଭୀମସେନେନ ଧୀମତା।
ଯନ୍ତାରମବ୍ରବୀତ୍କର୍ଣଃ ପାଞ୍ଚାଲାନେବ ମାଂ ବହ॥ 8-82-9 (59040) 
ମଦ୍ରରାଜସ୍ତତଃ ଶଲ୍ଯଃ ଶ୍ବେତାନଶ୍ବାନ୍ମହାଜବାନ୍।
ପ୍ରାହିଣୋଚ୍ଚେଦିପାଞ୍ଚାଲାନ୍କରୂଶାଂଶ୍ଚ ମହାବଲଃ॥ 8-82-10 (59041) 
ପ୍ରବିଶ୍ଯ ଚ ମହତ୍ସୈନ୍ଯଂ ଶଲ୍ଯଃ ପରବଲାର୍ଦନଃ।
ନ୍ଯଯଚ୍ଛତ୍ତୁରଗାନ୍ହୃଷ୍ଟୋ ଯତ୍ରଯତ୍ର ଚ ତେ ରଥାଃ॥ 8-82-11 (59042) 
ତଂ ରଥଂ ମେଘସଙ୍କାଶଂ ବୈଯାଘ୍ରପରିବାରଣମ୍।
ସଂଦୃଶ୍ଯ ପାଣ୍ଡୁପଞ୍ଚାଲାସ୍ତ୍ରସ୍ତା ହ୍ଯାସନ୍ବିଶାମ୍ପତେ॥ 8-82-12 (59043) 
ତତୋ ରଥସ୍ଯ ନିନଦଃ ପ୍ରାଦୁରାସୀନ୍ମହାରଣେ।
ପର୍ଜନ୍ଯସମନିର୍ଘୋଷଃ ପର୍ବତସ୍ଯେବ ଦୀର୍ଯତଃ॥ 8-82-13 (59044) 
ତତଃ ଶରଶତୈସ୍ତୀକ୍ଷଣୈଃ କର୍ଣ ଆକର୍ଣନିଃସୃତୈଃ।
ଜଘାନ ପାଣ୍ଡବବଲଂ ଶତଶୋଽଥ ସହସ୍ରଶଃ॥ 8-82-14 (59045) 
ତଂ ତଥା ସମରେ କର୍ମ କୁର୍ବାଣମପରାଜିତମ୍।
ପରିବବ୍ରୁର୍ମହେଷ୍ବାସାଃ ପାଣ୍ଡବାନାଂ ମହାରଥାଃ॥ 8-82-15 (59046) 
ତଂ ଶିଖଣ୍ଡୀ ଚ ଭୀମଶ୍ଚ ଧୃଷ୍ଟଦ୍ଯୁମ୍ନଶ୍ଚ ପାର୍ଷତଃ।
ନକୁଲଃ ସହଦେବଶ୍ଚ ଦ୍ରୌପଦେଯାଶ୍ଚ ସାତ୍ଯକିଃ॥ 8-82-16 (59047) 
ପରିବବ୍ରୁର୍ଜିଘାଂସନ୍ତୋ ରାଧେଯଂ ଶରବୃଷ୍ଟିଭିଃ।
ସାତ୍ଯକିସ୍ତୁ ତଦା କର୍ଣଂ ବିଂଶତ୍ଯା ନିଶିତୈଃ ଶରୈଃ॥ 8-82-17 (59048) 
ଅତାଡଯଦ୍ରଣେ ଶୂରୋ ଜତ୍ରୁଦେଶେ ନରୋତ୍ତମଃ।
ଶିଖଣ୍ଡୀ ପଞ୍ଚବିଂଶତ୍ଯା ଧୃଷ୍ଟଦ୍ଯୁମ୍ନଶ୍ଚ ସପ୍ତଭିଃ॥ 8-82-18 (59049) 
ଦ୍ରୌପଦେଯାଶ୍ଚତୁଃଷଷ୍ଟ୍ଯା ସହଦେବଶ୍ଚ ସପ୍ତଭିଃ।
ନକୁଲଶ୍ଚ ଶତେନାଜୌ କର୍ଣଂ ବିବ୍ଯାଧ ସାଯକୈଃ॥ 8-82-19 (59050) 
ଭୀମସେନସ୍ତୁ ରାଧେଯଂ ନବତ୍ଯା ନତପର୍ବଣାମ୍।
ବିବ୍ଯାଧ ସମରେ କ୍ରୁଦ୍ଧୋ ଜତ୍ରୁଦେଶେ ମହାବଲଃ॥ 8-82-20 (59051) 
ଅଥ ପ୍ରହସ୍ଯାଧିରଥିର୍ବ୍ଯାକ୍ଷିପଦ୍ଧନୁରୁତ୍ତମମ୍।
ମୁମୋଚ ନିଶିତାନ୍ବାଣାନ୍ପୀଡଯନ୍ସୁମହାବଲଃ॥ 8-82-21 (59052) 
ତାନ୍ପ୍ରତ୍ଯବିଧ୍ଯଦ୍ରାଧେଯଃ ପଞ୍ଚଭିଃ ପଞ୍ଚଭିଃ ଶରୈଃ।
ସାତ୍ଯକେସ୍ତୁ ଧନୁଶ୍ଛିତ୍ତ୍ବା ଧ୍ବଜଂ ଚ ଭରତର୍ଷଭ॥ 8-82-22 (59053) 
ତଂ ତଥା ନବଭିର୍ବାଣୈରାଜଘାନ ସ୍ତନାନ୍ତରେ।
ଭୀମସେନଂ ତତଃ କ୍ରୁଦ୍ଧୋ ବିବ୍ଯାଧ ତ୍ରିଂଶତା ଶରୈଃ॥ 8-82-23 (59054) 
ସହଦେବସ୍ଯ ଭଲ୍ଲେନ ଧ୍ବଜଂ ଚିଚ୍ଛେଦ ମାରିଷ।
ସାରଥିଂ ଚ ତ୍ରିଭିର୍ବାଣୈରାଜଘାନ ପରନ୍ତପଃ॥ 8-82-24 (59055) 
ବିରଥାନ୍ଦ୍ରୌପଦେଯାଂଶ୍ଚ ଚକାର ଭରତର୍ଷଭ।
ଅକ୍ଷ୍ଣୋର୍ନିମେଷମାତ୍ରେଣ ତଦଦ୍ଭୁତମିବାଭବତ୍॥ 8-82-25 (59056) 
ବିମୁଖୀକୃତ୍ଯ ତାନ୍ସର୍ବାଞ୍ଶରୈଃ ସନ୍ନତପର୍ବଭିଃ।
ପାଞ୍ଚାଲାନହନଞ୍ଛୂରାଂଶ୍ଚେଦୀନାଂ ଚ ମହାରଥାନ୍॥ 8-82-26 (59057) 
ତେ ବଧ୍ଯମାନାଃ ସମରେ ଚେଦିମତ୍ସ୍ଯା ବିଶାମ୍ପତେ।
କର୍ଣମେକମଭିଦ୍ରୁତ୍ଯ ଶରସଙ୍ଖୈଃ ସମାର୍ପଯନ୍॥ 8-82-27 (59058) 
ତାଞ୍ଜଘାନ ଶିତୈର୍ବାଣୈଃ ସୂତପୁତ୍ରୋ ମହାରଥଃ।
ତେ ବଧ୍ଯମାନାଃ ସମରେ ଚେଦିମାତ୍ସ୍ଯା ବିଶାମ୍ପତେ। 
ପ୍ରାଦ୍ରବନ୍ତ ରଣେ ଭୀତାଃ ସିଂହତ୍ରସ୍ତା ମୃଗା ଇବ॥  8-82-28 (59059) 
ଏତଦତ୍ଯୁଦ୍ଭତଂ କର୍ମ ଦୃଷ୍ଟ୍ବାନସ୍ମି ଭାରତ।
ଯଦେକଃ ସମରେ ଶୂରାନ୍ସୂତପୁତ୍ରଃ ପ୍ରତାପବାନ୍॥ 8-82-29 (59060) 
ଯତମାନାନ୍ପରଂ ଶକ୍ତ୍ଯା ଯୋଧଯାନାଂଶ୍ଚ ଧନ୍ବିନଃ।
ପାଣ୍ଡବେଯାନ୍ମହାରାଜ ଶରୈର୍ବାରିତବାନ୍ରଣେ॥ 8-82-30 (59061) 
ତତ୍ର ଭାରତ କର୍ଣସ୍ଯ ଲାଘବେନ ମହାତ୍ମନଃ।
ତୁତୁଷୁର୍ଦେବତାଃ ସର୍ବାଃ ସିଦ୍ଧାଶ୍ଚ ସହ ଚାରଣୈଃ॥ 8-82-31 (59062) 
ଅପୂଜଯନ୍ମହେଷ୍ବାସା ଧାର୍ତରାଷ୍ଟ୍ରା ନରୋତ୍ତମମ୍।
କର୍ଣଂ ରଥବରଶ୍ରେଷ୍ଠଂ ଶ୍ରେଷ୍ଠଂ ସର୍ବଧନୁଷ୍ମତାମ୍॥ 8-82-32 (59063) 
ତତଃ କର୍ଣୋ ମହାରାଜ ଦଦାହ ରିପୁବାହିନୀମ୍।
କକ୍ଷମିଦ୍ଧୋ ଯଥା ବହ୍ନିର୍ନିଦାଧେ ଜ୍ବଲିତୋ ମହାନ୍॥ 8-82-33 (59064) 
ତେ ବଧ୍ଯମାନାଃ କର୍ଣେନ ପାଣ୍ଡବେଯାସ୍ତତସ୍ତତଃ।
ପ୍ରାଦ୍ରବନ୍ତ ରଣେ ଭୀତାଃ କର୍ଣଂ ଦୃଷ୍ଟ୍ବା ମହାରଥମ୍॥ 8-82-34 (59065) 
ତତ୍ରାକ୍ରନ୍ଦୋ ମହାନାସୀତ୍ପାଞ୍ଚାଲାନାଂ ମହାରଣେ।
ବଧ୍ଯତାଂ ସାଯକୈସ୍ତୀକ୍ଷ୍ଣୈଃ କର୍ଣଚାପବରଚ୍ଯୁତୈଃ॥ 8-82-35 (59066) 
ତେନ ଶବ୍ଦେନ ବିତ୍ରସ୍ତା ପାଣ୍ଡବାନାଂ ମହାଚମୂଃ।
କର୍ଣମେକଂ ରଣେ ଯୋଧଂ ମେନିରେ ତତ୍ର ଶାତ୍ରବାଃ॥ 8-82-36 (59067) 
ତତ୍ରାଦ୍ଭୁତଂ ପୁନଶ୍ଚକ୍ରେ ରାଧେଯଃ ଶତ୍ରୁକର୍ଶନଃ।
ଯଦେନଂ ପାଣ୍ଡବାଃ ସର୍ବେ ନ ଶେକୁରଭିବୀକ୍ଷିତୁମ୍॥ 8-82-37 (59068) 
ଜଲୌଘଃ ପର୍ବତଶ୍ରେଷ୍ଠଂ ଯଥାସାଦ୍ଯ ପ୍ରଭିଦ୍ଯତେ।
ତଥା ତତ୍ପାଣ୍ଡବଂ ସୈନ୍ଯଂ କର୍ଣମାସାଦ୍ଯ ଦୀର୍ଯତେ॥ 8-82-38 (59069) 
କର୍ଣୋଽପି ସମରେ ରାଜନ୍ବିଧୂମୋଽଗ୍ନିରିବ ଜ୍ବଲତ୍।
ଦହଂସ୍ତସ୍ଥୌ ମହାବାହୁଃ ପାଣ୍ଡବାନାଂ ମହାଚମୂମ୍॥ 8-82-39 (59070) 
ଶିରାଂସି ଚ ମହାରାଜ କର୍ଣାଂ ଶ୍ଚୈବ ସକୁଣ୍ଡଲାନ୍।
ବାହୂଂଶ୍ଚ ବୀରୋ ବୀରାଣାଂ ଚିଚ୍ଛେଦ ଲଘୁ ଚେଷୁଭିଃ॥ 8-82-40 (59071) 
ହସ୍ତିଦନ୍ତତ୍ସରୂନ୍ଖଙ୍ଗାନ୍ଧ୍ବଜାଞ୍ଶକ୍ତୀର୍ହଯାନ୍ଗଜାନ୍।
ରଥାଂଶ୍ଚ ବିବିଧାନ୍ରାଜନ୍ପତାକା ବ୍ଯଜନାନି ଚ॥ 8-82-41 (59072) 
ଅକ୍ଷଂ ଚ ଯୁଗଯୋକ୍ତ୍ରାଣି ଚକ୍ରାଣି ବିବିଧାନି ଚ।
ଚିଚ୍ଛେଦ ବହୁଧା କର୍ଣୋ ଯୋଧବ୍ରତମନୁଷ୍ଠିତଃ॥ 8-82-42 (59073) 
ତତ୍ର ଭାରତ କର୍ଣେନ ନିହତୈର୍ଗଜବାଜିଭିଃ।
ଅଗମ୍ଯରୂପା ପୃଥିବୀ ମାଂସଶୋଣିତକର୍ଦମା॥ 8-82-43 (59074) 
ବିଷମଂ ଚ ସମଂ ଚୈବ ହତୈରଶ୍ବପଦାତିଭିଃ।
ରଥୈଶ୍ଚ କୁଞ୍ଜରୈଶ୍ଚୈବ ନ ପ୍ରାଜ୍ଞାଯତ କିଞ୍ଚନ॥ 8-82-44 (59075) 
ନାପି ସ୍ବେ ନ ପରେ ଯୋଧାଃ ପ୍ରାଜ୍ଞାଯନ୍ତ ପରସ୍ପରମ୍।
ଘୋରେ ଶରାନ୍ଧକାରେ ତୁ କର୍ଣାସ୍ତ୍ରେ ଚ ବିଜୃମ୍ଭିତେ॥ 8-82-45 (59076) 
ରାଧେଯଚାପନିର୍ମୁକ୍ତୈଃ ଶରୈଃ କାଞ୍ଚନଭୂଷଣୈଃ।
ସଞ୍ଛାଦିତା ମହାରାଜ ପାଣ୍ଡବାନାଂ ମହାରଥାଃ॥ 8-82-46 (59077) 
ତେ ପାଣ୍ଡବେଯାଃ ସମରେ ରାଧେଯେନ ପୁନଃ ପୁନଃ।
ଅଭଜ୍ଯନ୍ତ ମହାରାଜ ଯତମାନା ମହାରଥାଃ॥ 8-82-47 (59078) 
ମୃଗସଙ୍ଘାନ୍ଯଥା କ୍ରୁଦ୍ଧଃ ସିଂହୋ ଦ୍ରାବଯତେ ବନେ।
ପଞ୍ଚାଲାନାଂ ରଥଶ୍ରେଷ୍ଠାନ୍ଦ୍ରାବଯଞ୍ଶାତ୍ରବାଂସ୍ତଥା॥ 8-82-48 (59079) 
କର୍ଣସ୍ତୁ ସମରେ ଯୋଧାଂସ୍ତ୍ରାସଯୁନ୍ସୁମହାଯଶାଃ।
କାଲଯାମାସ ତତ୍ସୈନ୍ଯଂ ଯଥା ପଶୁଗଣାନ୍ବୃକଃ॥ 8-82-49 (59080) 
ଦୃଷ୍ଟ୍ବା ତୁ ପାଣ୍ଡବୀଂ ମେନାଂ ଧାର୍ତରାଷ୍ଟ୍ରାଃ ପରାଙ୍ଯୁଖୀମ୍।
ତତ୍ରାଜଗ୍ମୁର୍ମହେଷ୍ବାସା ରୁଦନ୍ତୋ ଭୈରବାତ୍ରବାନ୍ ॥ 8-82-50 (59081) 
ଦୁର୍ଯୋଧନୋ ହି ରାଜେନ୍ଦ୍ର ମୁଦା ପରମଯା ଯୁତଃ।
ବାଦଯାମାସ ସଂହୃଷ୍ଟୋ ନାନାବାଦ୍ଯାନି ସର୍ବଶଃ॥ 8-82-51 (59082) 
ପାଞ୍ଚାଲାଶ୍ଚ ମହେଷ୍ବାସା ଭଗ୍ନାସ୍ତତ୍ର ନରୋତ୍ତମାଃ।
ନ୍ଯବର୍ତନ୍ତ ତଦା ଶୂରା ମୃତ୍ଯୁଂ କୃତ୍ବା ନିବର୍ତନମ୍॥ 8-82-52 (59083) 
ତାନ୍ନିବୃତ୍ତାନ୍ରଣେ ଶୂରାନ୍ରାଧେଯଃ ଶତ୍ରୁତାପନଃ।
ଅନେକଶୋ ମହାରାଜ ବଭଞ୍ଜ ପୁରୁଷର୍ଷଭଃ॥ 8-82-53 (59084) 
ତତ୍ର ଭାରତ କର୍ଣେନ ପାଞ୍ଚାଲା ବିଂଶତୀ ରଥାଃ।
ନିହତାଃ ସାଯକୈଃ କ୍ରୋଧାଚ୍ଚେଦଯଶ୍ଚ ପରଂଶତାଃ॥ 8-82-54 (59085) 
କୃତ୍ବା ଶୂନ୍ଯାନ୍ରଥୋପସ୍ଥାନ୍ବାଜିପୃଷ୍ଠାଂଶ୍ଚ ଭାରତ।
ନିର୍ମନୁଷ୍ଯାନ୍ଗଜସ୍କନ୍ଧାନ୍ପାଦାତାଂଶ୍ଚୈବ ବିଦ୍ରୁତାନ୍॥ 8-82-55 (59086) 
ଆଦିତ୍ଯ ଇବ ମଧ୍ଯାହ୍ନେ ଦୁର୍ନିରୀକ୍ଷ୍ଯଃ ପରନ୍ତପଃ।
କାଲାନ୍ତକବପୁଃ ଶୂରଃ ସୂତପୁତ୍ରୋଽଭ୍ଯରାଜତ॥ 8-82-56 (59087) 
ଏବମେତନ୍ମହାରାଜ ନରବାଜିରଥଦ୍ବିପାନ୍।
ହତ୍ବା ତସ୍ଥୌ ମହେଷ୍ବାସଃ କର୍ଣୋଽରିଗଣସୂଦନଃ॥ 8-82-57 (59088) 
ଯଥା ଭୂତଗଣାନ୍ହତ୍ବା କାଲସ୍ତିଷ୍ଠେନ୍ମହାବଲଃ।
ତଥା ସ ସୋମକାନ୍ହତ୍ବା ତସ୍ଥାବେକୋ ମହାରଥଃ॥ 8-82-58 (59089) 
ତତ୍ରାଦ୍ଭୁତମପଶ୍ଯାମ ପାଞ୍ଚାଲାନାଂ ପରାକ୍ରମମ୍।
ବଧ୍ଯମାନାଽପି ଯତ୍କର୍ଣଂ ନାଜହୂ ରଣମୂର୍ଧନି॥ 8-82-59 (59090) 
ରାଜା ଦୁଃଶାସନଶ୍ଚୈବ କୃପଃ ଶାରଦ୍ବତସ୍ତଥା।
ଅଶ୍ବତ୍ଥାମା କୃତବର୍ମା ଶକୁନିଶ୍ଚ ମହାବଲଃ। 
ବ୍ଯହନନ୍ପାଣ୍ଡବୀଂ ସେନାଂ ଶତଶୋଽଥ ସହସ୍ରଶଃ॥  8-82-60 (59091) 
କର୍ମପୁତ୍ରୌ ତୁ ରାଜେନ୍ଦ୍ର ଭ୍ରାତରୌ ସତ୍ଯବିକ୍ରମୌ।
ନିଜଘ୍ନାତେ ବଲଂ କ୍ରୁଦ୍ଧୌ ପାଣ୍ଡବାନାମିତସ୍ତତଃ॥ 8-82-61 (59092) 
ତତ୍ର ଯୁଦ୍ଧଂ ମହଚ୍ଚାସୀତ୍କ୍ରୂରଂ ବିଶସନଂ ମହତ୍॥  8-82-62 (59093) 
ତଥୈବ ପାଣ୍ଡବାଃ ଶୂରା ଧୃଷ୍ଟଦ୍ଯୁମ୍ନଶିଖଣ୍ଡିନୌ।
ଦ୍ରୌପଦେଯାଶ୍ଚ ସଙ୍କ୍ରୁଦ୍ଧା ଅଭ୍ଯଘ୍ନଂସ୍ତାବକଂ ବଲମ୍॥ 8-82-63 (59094) 
ଏବମେଷ କ୍ଷଯୋ ବୃତ୍ତଃ ପାଣ୍ଡବାନାଂ ତତସ୍ତତଃ।
ତାବକାନାମପି ରଣେ ଭୀମଂ ପ୍ରାପ୍ଯ ମହାବଲମ୍॥ ॥ 8-82-64 (59095) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଦ୍ବ୍ଯଶୀତିତମୋଽଧ୍ଯାଯଃ॥ 82 ॥






କର୍ଣପର୍ବ - ଅଧ୍ଯାଯ 083

॥ ଶ୍ରୀଃ ॥

8.83. ଅଧ୍ଯାଯଃ 083 

Mahabharata - Karna Parva - Chapter Topics

ପାର୍ଥଚୋଦନଯା କୃଷ୍ଣେନ କର୍ଣସମୀପମ୍ପ୍ରତି ରଥପ୍ରାପଣମ୍॥ 1 ॥ ଶଲ୍ଯେନ କର୍ଣପ୍ରୋତ୍ସାହନମ୍॥ 2 ॥ କର୍ଣେନ ପାର୍ଥପ୍ରଶଂସନପୂର୍ବକଂ ତଦ୍ବଧପ୍ରତିଜ୍ଞା॥ 3 ॥ ସଙ୍କୁଲଯୁଦ୍ଧମ୍॥ 4 ॥

Mahabharata - Karna Parva - Chapter Text

8-83-0 (59096) 
ସଞ୍ଜଯ ଉବାଚ। 8-83-0x (5037) 
ହତ୍ବା ତୁ ଫଲ୍ଗୁନଃ ସେନାଂ କୌରବାଣାଂ ପୃଥକ୍ପୃଥକ୍।
ସୂତପୁତ୍ରସ୍ଯ ସଂରମ୍ଭଂ ଦୃଷ୍ଟ୍ବା ଚୈବ ମହାରଣେ॥ 8-83-1 (59097) 
ଶୋଣିତୋଦାଂ ନଦୀଂ କୃତ୍ବା ମାଂସମଜ୍ଜାସ୍ଥିପଙ୍କିଲାମ୍।
ମନୁଷ୍ଯଶୀର୍ଷପାଷାଣାଂ ହସ୍ତ୍ଯଶ୍ବକୃତରୋଧସମ୍॥ 8-83-2 (59098) 
ଶୂରାସ୍ଥିତ୍ତଯସଙ୍କୀର୍ଣାଂ କାକଗୃଧ୍ରାନୁନାଦିତାମ୍।
ଛତ୍ରହଂସପ୍ଲୁବୋପେତାଂ ବୀରବୃକ୍ଷାପହାରିଣୀମ୍॥ 8-83-3 (59099) 
ହାରପଦ୍ମାକରବତୀମୁଷ୍ଣୀଷବରଫେନିଲାମ୍।
ଧନୁଃଶରଧ୍ବଜୋପେତାଂ ନରକ୍ଷୁଦ୍ରକପାଲିନୀମ୍॥ 8-83-4 (59100) 
ଚର୍ମବର୍ମଭ୍ରମୋପେତାଂ ରଥୋଡୁପସମାକୁଲାମ୍।
ଜଯୈଷିଣାଂ ଚ ସୁତରାଂ ଭୀରୂଣାଂ ଚ ସୁଦୁସ୍ତରାମ୍॥ 8-83-5 (59101) 
ନଦୀଂ ପ୍ରାବର୍ତଯିତ୍ବା ଚ ବୀଭତ୍ସୁଃ ପରବୀରହା।
ବାସୁଦେବମିଦଂ ବାକ୍ଯମବ୍ରବୀତ୍ପୁରୁଷର୍ଷଭଃ॥ 8-83-6 (59102) 
ଅର୍ଜୁନ ଉବାଚ। 8-83-7x (5038) 
ଏଷ କେତୂ ରଣେ କୃଷ୍ଣ ସୂତପୁତ୍ରସ୍ଯ ଦୃଶ୍ଯତେ।
ଭୀମସେନାଦଯଶ୍ଚୈତେ ଯୋଧଯନ୍ତି ମହାରଥମ୍॥ 8-83-7 (59103) 
ଏତେ ଦ୍ରବନ୍ତି ପାଞ୍ଚାଲାଃ କର୍ମତ୍ରସ୍ତା ଜନାର୍ଦନ।
ଏଷ ଦୁର୍ଯୋଧନୋ ରାଜା ଶ୍ବେତଚ୍ଛତ୍ରେଣ ଧାର୍ଯତେ॥ 8-83-8 (59104) 
କର୍ଣେନ ଭଗ୍ନାନ୍ପାଞ୍ଚାଲାନ୍ଦ୍ରାବଯନ୍ବହୁ ଶୋଭତେ।
କୃପଶ୍ଚ କୃତବର୍ମା ଚ ଦ୍ରୌଣିଶ୍ଚୈବ ମହାରଥଃ॥ 8-83-9 (59105) 
ଏତେ ରକ୍ଷନ୍ତି ରାଜାନଂ ସୂତପୁତ୍ରେଣ ରକ୍ଷିତାଃ।
ଅବଧ୍ଯମାନାସ୍ତେଽସ୍ମାଭିର୍ଯୋଧଯିଷ୍ଯନ୍ତି ସୋମକାନ୍॥ 8-83-10 (59106) 
ଏଷ ଶଲ୍ଯୋ ରଥୋପସ୍ଥେ ରଶ୍ମିସଙ୍ଗ୍ରାହକୋବିଦଃ।
ସୂତପୁତ୍ରରଥଂ କୃଷ୍ଣ ବାହଯନ୍ବହୁ ଶୋଭତେ॥ 8-83-11 (59107) 
ତତ୍ର ମେ ବୁଦ୍ଧିରୁତ୍ପନ୍ନା ବାହଯାତ୍ର ରଥଂ ମମ।
ନାହତ୍ବା ସମରେ କର୍ଣଂ ନିବର୍ତିଷ୍ଯେ କଥଞ୍ଚନ॥ 8-83-12 (59108) 
ମା ସ୍ମ କର୍ଣୋ ରଣେ ପାର୍ଥାନ୍ସୃଞ୍ଜଯାଂଶ୍ଚ ମହାରଥାନ୍।
ନିଃଶେଷାନ୍ସମରେ କୁର୍ଯାତ୍ପଶ୍ଯତାଂ ନୋ ଜନାର୍ଦନ॥ 8-83-13 (59109) 
ସଞ୍ଜଯ ଉବାଚ। 8-83-14x (5039) 
ତତଃ ପ୍ରାଯାଜ୍ଜବେନାଶୁ କେଶବସ୍ତବ ବାହିନୀମ୍।
କର୍ଣଂ ପ୍ରତି ମହେଷ୍ବାସଂ ଦ୍ବୈରଥେ ସବ୍ଯସାଚିନଃ॥ 8-83-14 (59110) 
ସ ପ୍ରଯାତୋ ରଥେନାଶୁ କୃଷ୍ଣୋ ରାଜନ୍ମହାହବେ।
ଆଶ୍ବାସଯନ୍ରଣେ ଚାଶୁ ପାଣ୍ଡୁସୈନ୍ଯାନି ସର୍ବଶଃ॥ 8-83-15 (59111) 
ରଥଘୋଷସ୍ତତସ୍ତସ୍ଯ ପାଣ୍ଡବସ୍ଯ ବଭୂବ ହ।
ବାସବାସ୍ତ୍ରନିପାତେନ ପର୍ବତେଷ୍ବିବ ମାରିଷ॥ 8-83-16 (59112) 
ମହତା ରଥଘୋଷେଣ ପାଣ୍ଡବଃ ସତ୍ଯବିକ୍ରମଃ।
ଅଭ୍ଯଯାଦପ୍ରମେଯାତ୍ମା ନିର୍ଜଯଂସ୍ତବ ବାହିନୀମ୍॥ 8-83-17 (59113) 
ତମାଯାନ୍ତଂ ସମୀକ୍ଷ୍ଯୈବ ଶ୍ବେତାଶ୍ବଂ କୃଷ୍ଣସାରଥିମ୍।
ମଦ୍ରରାଜୋଽବ୍ରବୀତ୍କର୍ଣଂ କେତୁଂ ଦୃଷ୍ଟ୍ବା ମହାତ୍ମନଃ॥ 8-83-18 (59114) 
ଅଯଂ ସ ରଥ ଆଯାତି ଶ୍ବେତାଶ୍ବଃ କୃଷ୍ଣସାରଥିଃ।
ନିଘ୍ନନ୍ନମିତ୍ରାନ୍ସମରେ ଯଂ କର୍ଣ ପରିପୃଚ୍ଛସି॥ 8-83-19 (59115) 
ଏଷ ତିଷ୍ଠତି କୌନ୍ତେଯଃ ସଂସ୍ପୃଶନ୍ଗାଣ୍ଡିବଂ ଧନୁଃ।
ତଂ ହନିଷ୍ଯସି ଚେଦଦ୍ଯ ତନ୍ନଃ ଶ୍ରେଯୋ ଭବିଷ୍ଯତି॥ 8-83-20 (59116) 
ଧନୁର୍ଜ୍ଯା ଚନ୍ଦ୍ରତାରାଙ୍କା ପତାକାକିଙ୍କିଣୀଯୁତା।
ପଶ୍ଯ କର୍ଣାର୍ଜୁନସ୍ଯୈଷା ସୌଦାମନ୍ଯମ୍ବରେ ଯଥା॥ 8-83-21 (59117) 
ଏଷ ଧ୍ବଜାଗ୍ରେ ପାର୍ଥସ୍ଯ ପ୍ରେକ୍ଷମାଣଃ ସମନ୍ତତଃ।
ଦୃଶ୍ଯତେ ବାନରୋ ଭୀମୋ ବୀକ୍ଷତାଂ ଭଯବର୍ଧନଃ॥ 8-83-22 (59118) 
ଏତଚ୍ଚକ୍ରଂ ଗଦା ଶଙ୍ଖଃ ଶାର୍ଙ୍ଗଂ କୃଷ୍ଣସ୍ଯ ଚ ପ୍ରଭୋ।
ଦୃଶ୍ଯତେ ପାଣ୍ଡବରଥେ ବାହଯାନସ୍ଯ ବାଜିନଃ॥ 8-83-23 (59119) 
ଏତତ୍କୂଜତି ଗାଣ୍ଡୀବଂ ବିସୃଷ୍ଟଂ ସବ୍ଯସାଚିନା।
ଏତେ ହସ୍ତବତା ମୁକ୍ତା ଘ୍ନନ୍ତ୍ଯମିତ୍ରାଞ୍ଶିତାଃ ଶରାଃ॥ 8-83-24 (59120) 
ବିଶାଲାଯତତାମ୍ରାକ୍ଷୈଃ ପୂର୍ଣଚନ୍ଦ୍ରନିଭାନନୈଃ।
ଏଷା ଭୂଃ କୀର୍ଯତେ ରାଜ୍ଞାଂ ଶିରୋଭିରପଲାଯିନାମ୍॥ 8-83-25 (59121) 
ଏତେ ପରିଘସଙ୍କାଶାଃ ପୁଣ୍ଯଗନ୍ଧାନୁଲେପନାଃ।
ଉଦ୍ଧତା ରଣଶୂରାଣାଂ ପାତ୍ଯନ୍ତେ ସାଯୁଧା ଭୁଜାଃ॥ 8-83-26 (59122) 
ନିରସ୍ତଜିହ୍ବା ନେତ୍ରାନ୍ତା ବାଜିନଃ ସହ ସାଦିଭିଃ।
ପତିତାଃ ପାତ୍ଯମାନାଶ୍ଚ କ୍ଷିତୌ କ୍ଷୀଣା ବିଶେରତେ॥ 8-83-27 (59123) 
ଏତେ ପର୍ବତଶୃଙ୍ଗାଣାଂ ତୁଲ୍ଯା ହୈମବତା ଗଜାଃ।
ସଞ୍ଛିନ୍ନକୁମ୍ଭାଃ ପାର୍ଥେନ ପ୍ରପତନ୍ତ୍ଯଦ୍ରଯୋ ଯଥା॥ 8-83-28 (59124) 
ଗନ୍ଧର୍ବନଗରାକାରା ରଥା ହତନରେଶ୍ବରାଃ।
ବିମାନାଦିବ ପୁଣ୍ଯାନ୍ତେ ସ୍ବର୍ଗିଣୋ ନିପତନ୍ତ୍ଯମୀ॥ 8-83-29 (59125) 
ବ୍ଯାକୁଲୀକୃତମତ୍ଯର୍ଥଂ ପଶ୍ଯ ସୈନ୍ଯଂ କିରୀଟିନା।
ନାନାମୃଗସହସ୍ରାଣାଂ ଯୂଥଂ କେସରିଣା ଯଥା॥ 8-83-30 (59126) 
ତ୍ବାମଭିପ୍ରେପ୍ସୁରାଯାତି କର୍ଣ ନିଘ୍ନନ୍ବରାନ୍ରଥାନ୍।
ଅସଜ୍ଜମାନୋ ରାଧେଯ ତଂ ଯାହି ପ୍ରତି ଭାରତ॥ 8-83-31 (59127) 
ଏଷା ବିଦୀର୍ଯତେ ସେନା ଧାର୍ତରାଷ୍ଟ୍ରୀ ସମନ୍ତତଃ।
ଅର୍ଜୁନସ୍ଯ ଭଯାତ୍ତୂର୍ଣଂ ନିଘ୍ନତଃ ଶାତ୍ରବାନ୍ବହୂନ୍॥ 8-83-32 (59128) 
ବର୍ଜଯନ୍ସର୍ବସୈନ୍ଯାନି ତ୍ବରତେ ହି ଧନଞ୍ଜଯଃ।
ତ୍ବଦର୍ଥମିତି ମନ୍ଯେଽହଂ ଯଥାସ୍ଯୋଦୀର୍ଯତେ ବପୁଃ॥ 8-83-33 (59129) 
ନ ହ୍ଯବସ୍ଥାସ୍ଯତେ ପାର୍ଥୋ ଯୁଯୁତ୍ସୁଃ କେନଚିତ୍ସହ।
ତ୍ବାମୃତେ କ୍ରୋଧଦୀପ୍ତୋ ହି ପୀଡ୍ଯମାନେ ବୃକୋଦରେ॥ 8-83-34 (59130) 
ବିରଥଂ ଧର୍ମରାଜଂ ତୁ ଦୃଷ୍ଟ୍ବା ସୁଦୃଢବିକ୍ଷତମ୍।
ଶିଖଣ୍ଡିନଂ ସାତ୍ଯକିଂ ଚ ଧୃଷ୍ଟଦ୍ଯୁମ୍ନଂ ଚ ପାର୍ଷତମ୍॥ 8-83-35 (59131) 
ଦ୍ରୌପଦେଯାନ୍ଯୁଧାମନ୍ଯୁମୁତ୍ତମୌଜସମେବ ଚ।
ନକୁଲଂ ସହଦେବଂ ଚ ବଶଗାଂସ୍ତେ ସମୀକ୍ଷ୍ଯ ତୁ॥ 8-83-36 (59132) 
ସହସୈକରଥଃ ପାର୍ଥସ୍ତ୍ବାମଭ୍ଯେତି ପରନ୍ତପଃ।
କ୍ରୋଧରକ୍ତେକ୍ଷଣଃ କ୍ରୁଦ୍ଧୋ ଜିଘାଂସୁଃ ସର୍ବପାର୍ଥିବାନ୍॥ 8-83-37 (59133) 
ତ୍ବରିତୋଽଭିପତତ୍ଯସ୍ମାଂସ୍ତ୍ଯକ୍ତ୍ବା ସୈନ୍ଯାନ୍ଯସଂଶଯମ୍।
ତ୍ବଂ କର୍ଣ ପ୍ରତିଯାହ୍ଯେନଂ ନାସ୍ତ୍ଯନ୍ଯୋ ହି ଧନୁର୍ଧରଃ॥ 8-83-38 (59134) 
ନ ତଂ ପଶ୍ଯାମି ଲୋକେଽସ୍ମିଂସ୍ତ୍ବତ୍ତୋ ହ୍ଯନ୍ଯଂ ଧନୁର୍ଧରମ୍।
ଅର୍ଜୁନଂ ସମରେ କ୍ରୁଦ୍ଧଂ ଯୋ ବେଲାମିବ ବାରଯେତ୍॥ 8-83-39 (59135) 
ନ ଚାସ୍ଯ ରକ୍ଷାଂ ପଶ୍ଯାମି ପାର୍ଶ୍ବତୋ ନ ଚ ପୃଷ୍ଠତଃ।
ଏକ ଏବାଭିଯାତି ତ୍ବାଂ ପଶ୍ଯ ସାଫଲ୍ଯମାତ୍ମନଃ॥ 8-83-40 (59136) 
ତ୍ବଂ ହି କୃଷ୍ଣୌ ରଣେ ଶକ୍ତୋ ଯୋଦ୍ଧୁମେତୌ ପରନ୍ତପୌ।
ତବୈବ ଭାରୋ ରାଧେଯ ପ୍ରତ୍ଯୁଦ୍ଯାହି ଧନଞ୍ଜଯମ୍॥ 8-83-41 (59137) 
ସମାନୋ ହ୍ଯସି ଭୀଷ୍ମେଣ ଦ୍ରୋମଦ୍ରୌଣିକୃପେଣ ଚ।
ସବ୍ଯସାଚିନମାଯାନ୍ତଂ ନିବାରଯ ମହାରଣେ॥ 8-83-42 (59138) 
ଲେଲିହାନଂ ଯଥା ସର୍ପଂ ଗର୍ଜନ୍ତମୃଷଭଂ ଯଥା।
ବନସ୍ଥିତଂ ଯଥା ବ୍ଯାଘ୍ରଂ ଜହି କର୍ଣ ଧନଞ୍ଜଯମ୍॥ 8-83-43 (59139) 
ଏତେ ଦ୍ରବନ୍ତି ସମରାନ୍ନିରପେକ୍ଷା ନରାଧିପାଃ।
ଅର୍ଜୁନସ୍ଯ ଭଯତ୍ରସ୍ତା ଧାର୍ତରାଷ୍ଟ୍ରା ମହାବଲାଃ॥ 8-83-44 (59140) 
ଦ୍ରବତାମଥ ତେଷାଂ ତୁ ନାନ୍ଯୋଽସ୍ତି ଯୁଧି ମାନବଃ।
ଭଯହା ଯୋ ଭବେଦ୍ବୀରସ୍ତ୍ବାମୃତେ ସୂତନନ୍ଦନ॥ 8-83-45 (59141) 
ଏତେ ତ୍ବାଂ କୁରବଃ ସର୍ବେ ଦ୍ବୀପମାସାଦ୍ଯ ସଂଯୁଗେ।
ଧିଷ୍ଠିତାଃ ପୁରୁଷବ୍ଯାଘ୍ର ତ୍ବତ୍ତଃ ଶରଣକାଙ୍କ୍ଷିଣଃ॥ 8-83-46 (59142) 
ବୈଦେହାମ୍ବଷ୍ଠକାମ୍ଭୋଜାସ୍ତଥା ନଗ୍ନଜିତସ୍ତ୍ବଯା।
ଗାନ୍ଧାରାଶ୍ଚ ଯଯା ଧୃତ୍ଯା ଜିତାଃ ସଙ୍ଖ୍ଯେ ସୁଦୁର୍ଜଯାଃ। 
ତାଂ ଧୃତିଂ କୁରୁରାଧେଯ ତତଃ ପ୍ରତ୍ଯେହି ପାଣ୍ଡବମ୍॥  8-83-47 (59143) 
ବାସୁଦେବଂ ଚ ବାର୍ଷ୍ଣେଯଂ ପ୍ରୀଯମାଣଂ କିରୀଟିନା।
ପ୍ରତ୍ଯୁଦ୍ଯାହି ମହାବାହୋ ପୌରୁଷେ ମହତି ସ୍ଥିତଃ॥ 8-83-48 (59144) 
କର୍ଣ ଉବାଚ। 8-83-49x (5040) 
ପ୍ରକୃତିସ୍ଥୋଽସି ମେ ଶଲ୍ଯ ଇଦାନୀଂ ସମ୍ମତସ୍ତଥା।
ପ୍ରତିଭାସି ମହାବାହୋ ଅଭୀତଶ୍ଚ ଧନଞ୍ଜଯାତ୍॥ 8-83-49 (59145) 
ପଶ୍ଯ ବାହ୍ବୋର୍ବଲଂ ମେଽଦ୍ଯ ଶିକ୍ଷିତସ୍ଯ ଚ ପଶ୍ଯ ମେ।
ଏକୋଽଦ୍ଯ ନିହନିଷ୍ଯାମି ପାଣ୍ଡବାନାଂ ମହାଚମୂମ୍॥ 8-83-50 (59146) 
କୃଷ୍ଣୌ ଚ ପୁରୁଷବ୍ଯାଘ୍ର ତତଃ ସତ୍ଯଂ ବ୍ରବୀମି ତେ।
ନାହତ୍ବା ଯୁଧି ତୌ ବୀରୌ ବ୍ଯପଯାସ୍ଯେ କଥଞ୍ଚନ॥ 8-83-51 (59147) 
ଶିଶ୍ଯେ ବା ନିହତସ୍ତାଭ୍ଯାମନିତ୍ଯୋ ହି ରଣେ ଜଯଃ।
କୃତାର୍ଥୋଽଦ୍ଯ ଭବିଷ୍ଯାମି ହତ୍ବା ବାପ୍ଯଥ ବା ହତଃ॥ 8-83-52 (59148) 
ଶଲ୍ଯ ଉବାଚ। 8-83-53x (5041) 
ଅଜଯ୍ଯମେନଂ ପ୍ରବଦନ୍ତି ଯୁଦ୍ଧେ
ମହାରଥାଃ କର୍ଣ ରଥପ୍ରବୀରମ୍। 
ଏକାକିନ କିମୁ କୃଷ୍ଣାଭିଗୁପ୍ତଂ
ବିଜେତୁମେନଂ କ ଇହୋତ୍ସହେତ॥  8-83-53 (59149) 
କର୍ଣ ଉବାଚ। 8-83-54x (5042) 
ନୈତାଦୃଶୋ ଜାତୁ ବଭୂବ ଲୋକେ
ରଥୋତ୍ତମୋ ଯାବଦୁପଶ୍ରୁତଂ ନଃ। 
ତମୀଦୃଶଂ ପ୍ରତିଯୋତ୍ସ୍ଯାମି ପାର୍ଥଂ
ମହାହବେ ପଶ୍ଯ ଚ ପୌରୁଷଂ ମେ ॥  8-83-54 (59150) 
ରଣେ ଚରତ୍ଯେଷ ରଥପ୍ରବୀରଃ
ସିତୈର୍ହଯୈଃ କୌରବରାଜପୁତ୍ରଃ। 
ସ ବାଽଦ୍ଯ ମାଂ ନେଷ୍ଯତି କୃଚ୍ଛ୍ରମେତ--
ତ୍କର୍ଣୋଽସ୍ଯାନ୍ତେଽପ୍ଯତ୍ର ଭବେତ୍ସମର୍ଥଃ॥  8-83-55 (59151) 
ଅସ୍ବେଦିନୌ ରାଜପୁତ୍ରସ୍ଯ ହସ୍ତା--
ବବେପମାନୌ ଜାତକିଣୌ ବୃହନ୍ତୌ। 
ଦୃଢାଯୁଧଃ କୃତିମାନ୍କ୍ଷିପ୍ରହସ୍ତୋ
ନ ପାଣ୍ଡବେଯେନ ସମୋଽସ୍ତି ଯୋଧଃ॥  8-83-56 (59152) 
ଗୃହ୍ଣାତ୍ଯନେକାନପି କଙ୍କପତ୍ରା--
ନେକଂ ଯଥା ତାନ୍ପ୍ରତିଯୋଜ୍ଯ ଚାଶୁ। 
ତେ କ୍ରୋଶମାତ୍ରେ ନିପତନ୍ତ୍ଯମୋଧାଃ
କସ୍ତେନ ଯୋଧୋଽସ୍ତି ସମଃ ପୃଥିବ୍ଯାମ୍॥  8-83-57 (59153) 
ଅତୋଷଯତ୍ସ୍ବାଣ୍ଡବେ ଯୋ ହୁତାଶଂ
କୃଷ୍ଣଦ୍ବିତୀଯୋଽତିରଥସ୍ତରସ୍ବୀ। 
ଲେଭେ ଚକ୍ରଂ ଯତ୍ର କୃଷ୍ଣୋ ମହାତ୍ମା
ଧନୁର୍ଗାଣ୍ଡୀବଂ ପାଣ୍ଡବଃ ସବ୍ଯସାଚୀ॥  8-83-58 (59154) 
ଶ୍ବେତାଶ୍ବଯୁକ୍ତଂ ଚ ସୁଘୋଷମୁଗ୍ରଂ
ରଥଂ ମହାବାହୁରଦୀନସତ୍ବଃ। 
ମହେଷୁଧୀ ଚାକ୍ଷଯେ ଦିବ୍ଯରୂପେ
ଶସ୍ତ୍ରାଣି ଦିବ୍ଯାନି ଚ ହବ୍ଯବାହାତ୍॥  8-83-59 (59155) 
ଯସ୍ତ୍ବିନ୍ଦ୍ରଲୋକେ ନିଜଘାନ ଦୈତ୍ଯା--
ନସଙ୍ଖ୍ଯେଯାନ୍କାଲକେଯାଂଶ୍ଚ ସର୍ବାନ୍। 
ଲେଭେ ଶଙ୍ଖଂ ଦେବଦତ୍ତଂ ସ୍ମ ତତ୍ର
କୋ ନାମ ତେନାଭ୍ଯଧିକଃ ପୃଥିବ୍ଯାମ୍॥  8-83-60 (59156) 
ମହାଦେବଂ ତୋଷଯାମାସ ଯୋଽସ୍ତ୍ରୈଃ
ସାକ୍ଷାତ୍ସୁଯୁଦ୍ଧେନ ମହାନୁଭାବଃ। 
ଲେଭେ ତତଃ ପାଶୁପତଂ ସୁଘୋରଂ
ତ୍ରୈଲୋକ୍ଯସଂହାରକରଂ ମହାସ୍ତ୍ରମ୍॥  8-83-61 (59157) 
ପୃଥକ୍ପୃଥଗ୍ଲୋକପାଲାଃ ସମେତା
ଦଦୁର୍ମହାସ୍ତ୍ରାଣ୍ଯପ୍ରମେଯାଣି ସଙ୍ଖ୍ଯେ। 
ଯୈସ୍ତାଞ୍ଜଘାନାଶୁ ରଣେ ନୃସିଂହଃ
ସକାଲକେଯାନସୁରାନ୍ସମେତାନ୍॥  8-83-62 (59158) 
ତଥା ବିରାଟସ୍ଯ ପୁରେ ସମେତା--
ନ୍ସର୍ବାନସ୍ମାନେକରଥେନ ଜିତ୍ବା। 
ଜହାର ତଦ୍ରୋଧନମାଜିମଧ୍ଯେ
ବସ୍ତ୍ରାଣି ଚାଦତ୍ତ ମହାରଥେଭ୍ଯଃ॥  8-83-63 (59159) 
ତମୀଦୃଶଂ ବୀର୍ଯଗୁଣୋପପନ୍ନଂ
କୃଷ୍ଣଦ୍ବିତୀଯଂ ପରମଂ ନୃପାଣାମ୍। 
ତମାହ୍ବଯନ୍ସାହସମୁତ୍ତମଂ ବୈ
ଜାନେ ସ୍ବଯଂ ସର୍ବଲୋକସ୍ଯ ଶଲ୍ଯ॥  8-83-64 (59160) 
ଅନନ୍ତବୀର୍ଯେଣ ଚ କେଶବେନ
ନାରାଯଣେନାପ୍ରତିମେନ ଗୁପ୍ତଃ। 
ବର୍ଷାଯୁତୈର୍ଯସ୍ଯ ଗୁଣା ନ ଶକ୍ଯା
ବକ୍ତୁଂ ସମେତୈରପି ସର୍ବଲୋକୈଃ॥  8-83-65 (59161) 
ମହାତ୍ମନଃ ଶଙ୍ଖଚକ୍ରାସିପାଣେ--
ର୍ବିଷ୍ଣୋର୍ଜିଷ୍ଣୋର୍ବସୁଦେବାତ୍ମଜସ୍ଯ। 
ଭଯଂ ନ ମେ ଜାଯତେ ସାଧ୍ବସଂ ଚ
ଦୃଷ୍ଟ୍ବା କୃଷ୍ଣାବେକରଥେ ସମେତୌ॥  8-83-66 (59162) 
ଅତୀବାଯଂ ଧନୁଷି ରାଜପୁତ୍ରେ--
ଷ୍ବତୀବାନ୍ଯାନ୍କେଶବଶ୍ଚକ୍ରଯୁଦ୍ଧେ। 
ଏବଂବିଧୌ ପାଣ୍ଡବବାସୁଦେବୌ
ଚଲେତ୍ସ୍ବଦେଶାଦ୍ବିମବାନ୍ନ କୃଷ୍ଣୌ॥  8-83-67 (59163) 
ଉଭୌ ହି ଶୂରୌ ବଲିନୌ ଦୃଢାଯୁଧୌ
ମହାରଥୌ ସଂହନନୋପପନ୍ନୌ। 
ଏତୌ ବୀରୌ ନରବୀରୌ ସମେତୌ
ସ୍ଥାନାଚ୍ଚ୍ଯୁତୌ ଦେବକୁମାରରୂପୌ॥  8-83-68 (59164) 
ଅଗ୍ର୍ଯାଦିତ୍ଯାବିନ୍ଦ୍ରବୃହସ୍ପତୀ ବା
ଯମାନ୍ତକୌ ବା ଶତ୍ରିପୂଷଣୌ ବା। 
ଭଗାଂଶମିତ୍ରାବରୁଣାବଶ୍ବିନୌ ବା
ମରୁଦ୍ଗଣୌ ବା ବସବଃ ସମେତାଃ।
ବ୍ଯସ୍ତାଃ ସମସ୍ତାଶ୍ଚ ଯୁଧା ନ ଶକ୍ତା
ଜେତୁଂ ପ୍ରସହ୍ଯାର୍ଜୁନଂ ଚାଚ୍ଯୁତଂ ଚ॥  8-83-69 (59165) 
ଏତୌ ହି ତାବର୍ଜୁନବାସୁଦେବୌ
କୋଽନ୍ଯଃ ପ୍ରତୀଯାନ୍ମଦୃତେ ତୁ ଶଲ୍ଯ॥  8-83-70 (59166) 
ସର୍ବେଷାଂ ବୃଷ୍ଣିବୀରାଣାଂ କୃଷ୍ଣେ ଲକ୍ଷ୍ମୀଃ ପ୍ରତିଷ୍ଠିତା।
ସର୍ବେଷାଂ ପାଣ୍ଡୁପୁତ୍ରାଣାଂ ଜଯଃ ପାର୍ଥେ ପ୍ରତିଷ୍ଠିତଃ॥ 8-83-71 (59167) 
ତାବୁଭୌ ପୁରୁଷବ୍ଯାଘ୍ରୌ ସମାନେ ସ୍ଯନ୍ଦନେ ସ୍ଥିତୌ।
ମାମେକମଭିଯୋଦ୍ଧାରୌ ସୁଜାତଂ ବତ ଶଲ୍ଯ ମେ॥ 8-83-72 (59168) 
ନୈତଚ୍ଚିରଂ କ୍ଷିପ୍ରମିମଂ ରଥଂ ମେ
ପ୍ରବର୍ତଯୈତାବଭିଯାମି ଚୈବମ୍। 
ଅସ୍ମିନ୍ମୁହୂର୍ତେ ନିହତୌ ପଶ୍ଯ କୃଷ୍ଣୌ
ତାଭ୍ଯାଂ ହତଂ ବା ଯୁଧି ମାଂ ରିପୁଭ୍ଯାମ୍॥  8-83-73 (59169) 
ଏବଂ ବ୍ରୁବାଣଃ ସହସା ମହାରଥ--
ସ୍ତ୍ବଭ୍ଯଦ୍ରବତ୍ପାଣ୍ଡବଂ ସୂତପୁତ୍ରଃ॥  8-83-74 (59170) 
ଅଭ୍ଯେତ୍ଯ ପୁତ୍ରେଣ ତବାଭିନନ୍ଦିତାଃ
ସମେତ୍ଯ ଚୋକ୍ତାଃ କୁରୁବୀରସତ୍ତମାଃ। 
କୃପଶ୍ଚ ଭୋଜଶ୍ଚ ମହାରଥାବୁଭୌ
ତଥୈବ ଗାନ୍ଧାରପତିଃ ସହାନୁଜଃ।
ଗୁରୋଃ ସୁତସ୍ତସ୍ଯ ତବାତ୍ମଜାସ୍ତଥା
ପଦାତିସଙ୍ଘା ଦ୍ବିରଦାସ୍ତଥା ତଦା॥  8-83-75 (59171) 
ନିରୁଧ୍ଯତାଭିଦ୍ରବତାଚ୍ଯୁତାର୍ଜୁନୌ
ଶ୍ରମେଣ ସଂଯୋଜଯତାଶୁ ସର୍ବଶଃ। 
ଯଥା ଭବଦ୍ଭିର୍ଭୃଶବିକ୍ଷତାବୁଭୌ
ସୁଖେନ ହନ୍ଯାନ୍ମମ ବାହିନୀପତିଃ॥  8-83-76 (59172) 
ତଥେତି ଚୋକ୍ତ୍ବା ତ୍ବରିତାଃ ସ୍ମ ତେଽର୍ଜୁନଂ
ଜିଘାଂସବୋ ବୀରତରାଃ ସମାଯଯୁଃ। 
ଶରୈଶ୍ଚ ଜଘ୍ନୁର୍ଯୁଧି ତଂ ମହାରଥା
ଧନଞ୍ଜଯଂ କର୍ଣନିଦେଶକାରିଣଃ।
ନଦୀନଦଂ ଭୂରିଜଲୋ ମହାର୍ଣବୋ
ଯଥା ତଥା ତାନ୍ସମରେଽର୍ଜୁନୋଽଗ୍ରସତ୍॥  8-83-77 (59173) 
ନ ସନ୍ଦଧାନୋ ନ ତଥା ଶରୋତ୍ତମାନ୍
ପ୍ରମୁଞ୍ଚମାନୋ ରିପୁଭିଃ ପ୍ରଦୃଶ୍ଯତେ। 
ଧନଞ୍ଜଯାସ୍ତୈଃ ସ୍ମ ଶରୈର୍ବିଦାରିତା
ହତା ନିପେତୁର୍ନରବାଜିକୁଞ୍ଜରାଃ॥  8-83-78 (59174) 
ଶରାର୍ଚିଷଂ ଗାଣ୍ଡିବଚାରୁମଣ୍ଡଲଂ
ଯୁଗାନ୍ତସୂର୍ଯପ୍ରତିମାନତେଜସମ୍। 
ନ କୌରବାଃ ଶେକୁରୁଦୀକ୍ଷିତୁଂ ଜଯଂ
ଯଥା ରବିଂ ବ୍ଯାଧିତଚକ୍ଷୁଷୋ ଜନାଃ॥  8-83-79 (59175) 
ଶରୋତ୍ତମାନ୍ସମ୍ପ୍ରହିତାନ୍ମହାରଥୈ
ଶ୍ଚିଚ୍ଛେଦ ପାର୍ଥଃ ପ୍ରହସଞ୍ଛରୌଧୈଃ। 
ଭୂଯଶ୍ଚ ତାନହନଦ୍ବାଣସଙ୍ଘାନ୍
ଗାଣ୍ଡୀବଧନ୍ବାଯତପୂର୍ଣମଣ୍ଡଲମ୍॥  8-83-80 (59176) 
ଯଥୋଗ୍ରରଶ୍ମିଃ ଶୁଚିଶୁକ୍ରମଧ୍ଯଗଃ
ସୁଖଂ ବିବସ୍ବାନ୍ହରତେ ଜଲୌଘାନ୍। 
ତଥାର୍ଜୁନୋ ବାଣଗଣାନ୍ନିରସ୍ଯ
ଦଦାହ ସେନାଂ ତବ ପାର୍ଥିବେନ୍ଦ୍ର॥  8-83-81 (59177) 
ତମଭ୍ଯଧାବଦ୍ବିସୃଜନ୍କୃପଃ ଶରାଂ--
ସ୍ତଥୈବ ଭୋଜସ୍ତବ ଚାତ୍ମଜଃ ସ୍ବଯମ୍। 
ମହାରଥୋ ଦ୍ରୋଣସୁତଶ୍ଚ ସାଯକୈ--
ରବାକିରଂସ୍ତୋଯଧରା ଯଥାଽଚଲମ୍॥  8-83-82 (59178) 
ଜିଘାଂସୁଭିସ୍ତାନ୍କୁଶଲୈଃ ଶରୋତ୍ତମାନ୍
ମହାତ୍ମଭିଃ ସମ୍ପ୍ରହିତାନ୍ପ୍ରଯତ୍ନତଃ। 
ଶରୈଃ ପ୍ରତିଚ୍ଛେଦ ସ ପାଣ୍ଡବସ୍ତ୍ବରନ୍
ପରାନ୍ବିନିର୍ଭିଦ୍ଯ ଚ ତାଂସ୍ତ୍ରିଭିସ୍ତ୍ରିଭିଃ॥  8-83-83 (59179) 
ସ ଗାଣ୍ଡିବବ୍ଯାଯତପୂର୍ଣମଣ୍ଡଲ--
ସ୍ତପନ୍ରିପୂନର୍ଜୁନଭାସ୍କରୋ ବଭୌ। 
ଶରୋଗ୍ରଶ୍ମିଃ ଶୁଚିଶୁକ୍ରମଧ୍ଯଗୋ
ଯଥୈବ ସୂର୍ଯଃ ପରିବେଯବାଂସ୍ତଥା॥  8-83-84 (59180) 
ଅଥାଗ୍ର୍ଯବାଣୈର୍ଦଶଭିର୍ଧନଞ୍ଜଯଂ
ପରାଭିନଦ୍ଦୋଣସୁତୋଽଚ୍ଯୁତଂ ତ୍ରିଭିଃ। 
ଚତୁର୍ଭିରଶ୍ବାଂଶ୍ଚତୁରଃ କପିଂ ତତଃ
ଶରୈଶ୍ଚ ନାରାଚବରୈରବାକିରତ୍॥  8-83-85 (59181) 
ତଥା ତତଃ ପ୍ରସ୍ଫୁରଦସ୍ଯ କାର୍ମୁକଂ
ତ୍ରିଭିଃ ଶରୈର୍ଯନ୍ତୃଶିରଶ୍ଚକର୍ତ ହ। 
ହଯାଂଶ୍ଚତୁର୍ଭିଶ୍ଚତୁରସ୍ତ୍ରିଭିର୍ଧ୍ବଜଂ
ଧନଞ୍ଜଯୋ ଦ୍ରୌଣିରଥାଦପାତଯତ୍॥  8-83-86 (59182) 
ସ ରୋଷପୂର୍ଣୋ ହ୍ମତିବଜ୍ରହାଟକୈ---
ରଲଙ୍କୃତଂ ତକ୍ଷକଭୋଗବର୍ଚସମ୍। 
ସ ତଦ୍ବଧେ କାର୍ମୁକମନ୍ଯଦାଦଦେ
ଯଥା ମହାହିପ୍ରବରଂ ତଥୈବ ଚ॥  8-83-87 (59183) 
ସ୍ବମାଯୁଧଂ ଚାପି ବିକୀର୍ଯ ଭୂତଲେ
ଧନୁଶ୍ଚ କୃତ୍ବା ସଗୁଣଂ ଗୁଣାଧିକଃ। 
ସମାନଯଂସଲ୍ତାବଜିତୌ ନରୋତ୍ତମୌ
ଶରୋତ୍ତମୈର୍ଦ୍ରୌଣିରବିଧ୍ଯଦନ୍ତିକାତ୍॥  8-83-88 (59184) 
କୃପଶ୍ଚ ଭୋଜଶ୍ଚ ତବାତ୍ମଜଶ୍ଚ ତେ
ଶରୈରନେକୈର୍ଯୁଧି ପାଣ୍ଡବର୍ଷଭମ୍। 
ମହାରଥାଃ ସଂଯୁଗମୂର୍ଧନି ସ୍ଥିତା--
ସ୍ତମୋନୁଦଂ ବାରିଧରା ଇବାପତନ୍॥  8-83-89 (59185) 
କୃପସ୍ଯ ପାର୍ଥଃ ଶରଂ ଶରାସନଂ
ହଯାନ୍ଧ୍ବଜାନ୍ସାରଧିମେବ ପତ୍ରିଭିଃ। 
[ସମାର୍ପଯଦ୍ବାହୁସହସ୍ରବିକ୍ରମ--
ସ୍ତଥା ଯଥା ବଜ୍ରଧରଃ ପୁରା ବଲେଃ॥  8-83-90 (59186) 
ସ ପାର୍ଥବାଣୈର୍ବିନିପାତିତାଯୁଧୋ
ଧ୍ବଜାବମର୍ଦେ ଚ କୃତେ ମହାହବେ। 
କୃତଃ କୃପୋ ବାଣସହସ୍ରଯନିତୋ
ଯଥାପଗେଯଃ ପ୍ରଥମଂ କିରୀଟିନା॥]  8-83-91 (59187) 
ଶରୈଃ ପ୍ରଚିଚ୍ଛେଦ ତବାତ୍ମଜସ୍ଯ
ଧ୍ବଜଂ ଧନୁଶ୍ଚ ପ୍ରଚକର୍ତ ନର୍ଦତଃ। 
ଜଘାନ ଚାଶ୍ବାନ୍କୃତବର୍ମଣଃ ଶୁଭାନ୍
ଧ୍ବଜଂ ଚ ଚିଚ୍ଛେଦ ତବାତ୍ମଜସ୍ଯ ହ॥  8-83-92 (59188) 
ସବାଜିସୂତେଷ୍ବସନାନ୍ସକେତନା--
ଞ୍ଜଯାନ ନାଗାଶ୍ବରଥାଂଶ୍ଚ ସ ତ୍ବରନ୍। 
ତତଃ ପ୍ରକୀର୍ଣଂ ସୁମହଦ୍ବଲଂ ତବ
ପ୍ରପୀଡିତଂ ସବିତୁରିବୌଜସା ଭୃଶମ୍॥  8-83-93 (59189) 
ତତୋଽର୍ଜୁନସ୍ବାଶୁ ରଥେନ କେଶବ--
ଶ୍ଚକାର ଶତ୍ରୂନପସବ୍ଯମାତୁରାନ୍। 
ତତଃ ପ୍ରଯାତଂ ତ୍ବରିତଂ ଧନଞ୍ଜଯଂ
ଶତକ୍ରତୁଂ ବୃତ୍ରନିଜଘ୍ରୁଷଂ ଯଥା।
ସମନ୍ବଧାବନ୍ପୁନରୁତ୍ଥିତୈର୍ଧ୍ବଜୈ
ରଥୈଃ ସୁଯୁକ୍ତୈରପରେ ଯୁଯୁତ୍ସବଃ॥  8-83-94 (59190) 
ଅଥାଭିସୃତ୍ଯ ପ୍ରତିବାର୍ଯ ଚାହିତାନ୍
ଧନଞ୍ଜଯସ୍ଯାନୁଚରାନ୍ମହାରଥାଃ। 
ଶିଖଣ୍ଡିଶୈନେଯଯମାଃ ଶିତୈଃ ଶରୈ---
ର୍ବିଦାରଯନ୍ତୋ ବ୍ଯନଦନ୍ସୁଭୈରବମ୍॥  8-83-95 (59191) 
ତତୋଽଭିଜଘ୍ନୁଃ କୁପିତାଃ ପରସ୍ପରଂ
ଶରୈସ୍ତଦାଞ୍ଚୋଗତିଭିଃ ସୁତେଜନୈଃ। 
କୁରୁପ୍ରବୀରାଃ ସହ ପୃଞ୍ଜଯୈର୍ଯଥା
ସୁରାରଯୋ ଦେବପତିଂ ଯଥା ତଥା॥  8-83-96 (59192) 
ଜଯେପ୍ସବଃ ସ୍ବର୍ଗମନାଯ ଚୋତ୍ସୁକାଃ
ପତନ୍ତି ନାଗାଶ୍ବରଥାଃ ପରନ୍ତପ। 
ତଥୈବ ସର୍ବେ ବହବଶ୍ଚ ବିବ୍ଯଧୁଃ
ଶରୈଃ ସୁମୁକ୍ତୈରିତରେତରଂ ପୃଥକ୍॥  8-83-97 (59193) 
ଶରାନ୍ଧକାରେ ତୁ ମହାତ୍ମଭିଃ କୃତେ
ମହାମୃଧେ ଯୋଧବରୈଃ ପରସ୍ପରମ୍। 
ଚତୁର୍ଦିଶୋ ବୈ ବିଦିଶଶ୍ଚ ପାର୍ଥିବ
ପ୍ରଭା ଚ ସୂର୍ଯସ୍ଯ ତମୋବୃତାଽଭବତ୍॥ ॥  8-83-98 (59194) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ତ୍ର୍ଯଶୀତିତମୋଽଧ୍ଯାଯଃ॥ 83 ॥

Mahabharata - Karna Parva - Chapter Footnotes

8-83-81 ଶୁଚିଶୁକଯୋଃ ଆଷାଢଜ୍ଯେଷ୍ଠଯୋର୍ମଧ୍ଯେ ଗତଃ॥ 8-83-94 ତଥାର୍ଜୁନସ୍ଯାବିରଥେନ କେଶବ ଇତି ଖ.ଟ.ପାଠଃ। ଅଥାର୍ଜୁନସ୍ଯାଧିରଥେଶ୍ଚ କେଶବ ଇତି କ.ଙ.ପାଠଃ॥ 8-83-83 ତ୍ର୍ଯଶୀତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 084

॥ ଶ୍ରୀଃ ॥

8.84. ଅଧ୍ଯାଯଃ 084 

Mahabharata - Karna Parva - Chapter Topics

ସଙ୍କୁତxxxxx ॥ 1 ॥

Mahabharata - Karna Parva - Chapter Text

8-84-0 (59195) 
ସଞ୍ଜଯ ଉବାଚ। 8-84-0x (5043) 
xxxxxxxxxxxପ୍ରବରୈର୍ବଲୈର୍ଭୀମମଭିଦ୍ରୁତମ୍।
xxxxxxxxxx କୌନ୍ତେଯମୁସ୍ଥିହୀର୍ଷୁର୍ଧନଞ୍ଜଯଃ॥ 8-84-1 (59196) 
xxxxxxxxx ସେନାଂ ମାରତ ସାଯକୈଃ।
xxxxxxxxxx ପରବୀରାନ୍ଧନଞ୍ଜଯଃ॥ 8-84-2 (59197) 
xxxxxxxxxxx ଶରଜାଲାନି ଭାଗଶଃ।
ଅଦୃଶ୍ଯନ୍ତ ତଥାନ୍ଯେ ଚ ନିଜଘ୍ନୁସ୍ତବ ବାହିନୀମ୍॥ 8-84-3 (59198) 
ସ ପକ୍ଷିସଙ୍ଘାଚରିତମାକାଶଂ ପୂରଯଞ୍ଶରୈଃ।
ଧନଞ୍ଜଯୋ ମହାବାହୁଃ କୁରୂଣାମନ୍ତକୋଽମଯତ୍  8-84-4 (59199) 
ତତୋ ଭଲ୍ଲୈଃ କ୍ଷୁରପ୍ରୈଶ୍ଚ ନାରାଚୈର୍ବିମଲୈରପି।
ଗାତ୍ରାଣି ପ୍ରାଚ୍ଛିନତ୍ପାର୍ଥଃ ଶିରାଂସି ଚ ଚକର୍ତ ହ॥ 8-84-5 (59200) 
ଛିନ୍ନଗାତ୍ରୈର୍ବିକବଚୈର୍ବିଶିରସ୍କୈଃ ସମନ୍ତତଃ।
ପାତିତୈଶ୍ଚ ପତଦ୍ଭିଶ୍ଚ ଯୋଧୈରାସୀତ୍ସମାବୃତା॥ 8-84-6 (59201) 
ଧନଞ୍ଜଯଶରାଭ୍ଯସ୍ତୈଃ ସ୍ଯନ୍ଦନାଶ୍ବରଥଦ୍ବିପୈଃ।
ସଞ୍ଛିନ୍ନଭିନ୍ନବିଧ୍ବସ୍ତୈର୍ବ୍ଯଙ୍ଗାଙ୍ଗାବଯବୈଃ ସ୍ତୃତା। 
ଗତସତ୍ବୈଃ ସସତ୍ବୈଶ୍ଚ ସଂବୃତାଽଽସୀଦ୍ବସୁନ୍ଧରା॥  8-84-7 (59202) 
ସୁଦୁର୍ଗମା ସୁବିଷମା ଘୋରାଽତ୍ଯର୍ଥଂ ସୁଦୁର୍ଦୃଶା।
ରଣଭୂମିରଭୂଦ୍ରାଜନ୍ମହାବୈତରଣୀ ଯଥା॥ 8-84-8 (59203) 
ଈଷାଚକ୍ରାକ୍ଷଭଲ୍ଲୈଶ୍ଚ ବ୍ଯଶ୍ବୈଃ ସାଶ୍ବୈଶ୍ଚ ଯୁଧ୍ଯତାମ୍।
ସସୂତୈର୍ହତସୂତୈଶ୍ଚ ରଥୈଃ ସ୍ତୀର୍ଣାଽଭବନ୍ମହୀ॥ 8-84-9 (59204) 
ସୁବର୍ଣବର୍ମସନ୍ନାହୈର୍ଯୋଧୈଃ କନକମାଲିଭିଃ।
ଆସ୍ଥିତାଃ କ୍ଲୃପ୍ତବର୍ମାଣୋ ଭଦ୍ରା ନିତ୍ଯମଦା ଦ୍ବିପାଃ॥ 8-84-10 (59205) 
କ୍ରୁଦ୍ଧାଃ କ୍ରୁରୈର୍ମହାମାତ୍ରୈଃ ପ୍ରେଷିତାର୍ଜୁନମଭ୍ଯଯୁଃ।
ଚତୁଃ ଶତା ରଥବରା ହତାଃ ପେତୁଃ କିରୀଟିନା॥ 8-84-11 (59206) 
ପର୍ଯସ୍ତାନୀବ ଶୃଙ୍ଗାଣି ସସତ୍ବାନି ମହାଗିରେଃ।
ଧନଞ୍ଜଯଶରାଭ୍ଯସ୍ତୈଃ ସ୍ତୀର୍ଣା ଭୂର୍ବରବାରଣୈଃ॥ 8-84-12 (59207) 
ସମନ୍ତାଜ୍ଜଲଦପ୍ରଖ୍ଯାନ୍ବାରଣାନ୍ମଦବର୍ଷିଣଃ।
ଅଭିପେଦେଽର୍ଜୁନରଥୋ ଘନାନ୍ଭିନ୍ଦନ୍ନିବାଂଶୁମାନ୍॥ 8-84-13 (59208) 
ହତୈର୍ଗଜମନୁଷ୍ଯାଶ୍ବୈର୍ଭିନ୍ନୈଶ୍ଚ ବହୁଧା ରଥୈଃ।
ବିଶସ୍ତ୍ରଯନ୍ତ୍ରକବଚୈର୍ଯୁଦ୍ଧଶୌଣ୍ଡୈର୍ଗତାସୁଭିଃ। 
ଉପବିଦ୍ଧାଯୁଧୈର୍ମାର୍ଗଃ ସ୍ତୀର୍ଣୋଽଭୂତ୍ଫଲ୍ଗୁନେନ ବୈ॥  8-84-14 (59209) 
ବିସ୍ଫାରିତଂ ଚ ଗାଣ୍ଡୀବମତ୍ଯାସୀଦ୍ଭୈରବସ୍ବନମ୍
ସୁଘୋଷଂ ବଜ୍ରନିଷ୍ପେଷଂ ସ୍ତନଯନ୍ନିବ ତୋଯଦଃ॥  8-84-15 (59210) 
ତତଃ ପ୍ରାଦୀର୍ଯତ ଚମୂର୍ଧନଞ୍ଜଯଶରାହତା।
ମହାବାତସମାବିଦ୍ଧା ମହାନୌରିବ ସାଗରେ॥ 8-84-16 (59211) 
ନାନାରୂପାଃ ପ୍ରାଣହରାଃ ଶରା ଗାଣ୍ଡୀବଚୋଦିତାଃ।
ଅଲାତୋଲ୍କାଶନିପ୍ରଖ୍ଯାସ୍ତବ ସୈନ୍ଯଂ ବିନିର୍ଦହନ୍॥ 8-84-17 (59212) 
ମହାଗିରୌ ବେଣୁବନଂ ନିଶି ପ୍ରଜ୍ବଲିତଂ ଯଥା।
ତଥା ତବ ମହାସୈନ୍ଯଂ ପ୍ରାସ୍ଫୁରଚ୍ଛରପୀଡିତମ୍॥ 8-84-18 (59213) 
ତଦ୍ବିନଷ୍ଟଂ ସୁବିଧ୍ବସ୍ତଂ ତବ ସୈନ୍ଯଂ କିରୀଟିନା।
ହତପ୍ରବିହତଂ ବାଣୈଃ ସର୍ବତଃ ପ୍ରଦ୍ରୁତଂ ଦିଶଃ॥ 8-84-19 (59214) 
ସଶ୍ବାପଦା ମୃଗଗଣା ଦାବାଗ୍ନିତ୍ରାସିତା ଯଥା।
କୁରବଃ ପର୍ଯବର୍ତନ୍ତ ନିର୍ଦଗ୍ଧାଃ ସବ୍ଯସାଚିନା॥ 8-84-20 (59215) 
ଉତ୍ସୃଜ୍ଯ ଚ ମହାବାହୁଂ ଭୀମସେନଂ ତଥା ରଣେ।
ବଲଂ କୁରୂଣାମୁଦ୍ବିଗ୍ନଂ ସର୍ବମାସୀତ୍ପରାଙ୍ମୁଖମ୍॥ 8-84-21 (59216) 
ତତଃ କୁରୁଷୁ ଭଗ୍ନେଷୁ ବୀଭତ୍ସୁରପରାଜିତଃ।
ଭୀମସେନଂ ସମାସାଦ୍ଯ ମୁହୂର୍ତଂ ସୋଽଭ୍ଯବର୍ତତ॥ 8-84-22 (59217) 
ସମାଗମ୍ଯ ଚ ଭୀମେନ ମନ୍ତ୍ରଯିତ୍ବା ଚ ଫଲ୍ଗୁନଃ।
ବିଶଲ୍ଯମରୁଜଂ ଚାସ୍ମୈ କଥଯିତ୍ବା ଯୁଧିଷ୍ଠିରମ୍॥ 8-84-23 (59218) 
ଭୀମସେନାଭ୍ଯନୁଜ୍ଞାତସ୍ତତଃ ପ୍ରାଯାଦ୍ଧନଞ୍ଜଯଃ।
ନାଦନ୍ରଥଘୋଷେଣ ପୃଥିବୀଂ ଦ୍ଯାଂ ଚ ଭାରତ॥ 8-84-24 (59219) 
ତତଃ ପରିବୃତୋ ବୀରୈର୍ଦଶଭିଃ ଶତ୍ରୁତାପନଃ।
ଦୁଃଶାସନାଦବରଜୈସ୍ତବ ପୁତ୍ରୈର୍ଧନଞ୍ଜଯଃ॥ 8-84-25 (59220) 
ତେ ତମଭ୍ଯର୍ଦଯନ୍ବାଣୈରୁଲ୍କାଭିରିବ କୁଞ୍ଜରମ୍।
ଆତତେଷ୍ବସନା ବୀରା ନୃତ୍ଯନ୍ତ ଇବ ଭାରତ॥ 8-84-26 (59221) 
ଅପସବ୍ଯାଂସ୍ତୁ ତାଂଶ୍ଚକ୍ରେ ରଥେନ ମଧୁସୂଦନଃ।
ନିଯୁକ୍ତାନ୍ହି ସ ତାନ୍ମେନେ ଯମାଯାଶୁ କିରୀଟିନା॥ 8-84-27 (59222) 
ତଥାନ୍ଯେ ପ୍ରାଣଦନ୍ମୂଢାଃ ପରାଙ୍ମୁଖମିବାର୍ଜୁନମ୍॥  8-84-28 (59223) 
ତେଷାଂ ନାନଦତାଂ କେତୂନଶ୍ବାଂଶ୍ଚାପାନି ସାରଥୀନ୍।
ନାରାଚୈରର୍ଧଚନ୍ଦ୍ରୈଶ୍ଚ କ୍ଷିପ୍ରଂ ପାର୍ଥୋ ନ୍ଯକୃନ୍ତତ॥ 8-84-29 (59224) 
*ଅଥାନ୍ଯୈର୍ଦଶଭିର୍ଭଲ୍ଲୈଃ ଶିରାଂସ୍ଯେଷାମପାତଯତ୍।
ରୋଷସଂରକ୍ତନେତ୍ରାଣି ସନ୍ଦଷ୍ଟୌଷ୍ଠାନି ଭୂତଲେ॥ 8-84-30 (59225) 
ତେଷାଂ ବକ୍ରାଣି ବିବଭୁର୍ବ୍ଯୋମ୍ନି ତାରାଗଣା ଇବ॥  8-84-31 (59226) 
ତାଂସ୍ତୁ ଭଲ୍ଲୈର୍ମହାବେଗୈର୍ଦଶଭିର୍ଦଶ କୌରବାନ୍।
ରୁକ୍ମାଙ୍ଗଦାବ୍ରୁକ୍ମପୁଙ୍ଖୈର୍ହତ୍ବା ପ୍ରାଯାଦମିତ୍ରହା॥ ॥ 8-84-32 (59227) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଚତୁରଶୀତିତମୋଽଧ୍ଯାଯଃ॥ 84 ॥

Mahabharata - Karna Parva - Chapter Footnotes

8-84-* ଅତ୍ରାର୍ଜୁନକୃତଂ ଦଶଧୃତରାଷ୍ଟ୍ରପୁତ୍ରହନନଂ ବିଚାରଣୀଯମ୍। 8-84-17 ବିନିର୍ଦହନ୍ନିତ୍ଯତ୍ରାଡଭାବ ଆଷେଃ॥ 8-84-84 ଚତୁରଶୀତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 085

॥ ଶ୍ରୀଃ ॥

8.85. ଅଧ୍ଯାଯଃ 085 

Mahabharata - Karna Parva - Chapter Topics

ସଙ୍କୁଲଯୁଦ୍ଧମ୍॥ 1 ॥

Mahabharata - Karna Parva - Chapter Text

8-85-0 (59228) 
ସଞ୍ଜଯ ଉବାଚ। 8-85-0x (5044) 
ତମାଯାନ୍ତଂ ମହାବେଗୈରଶ୍ବୈଃ କପିବରଧ୍ବଜମ୍।
ଯୁଦ୍ଧାଯାଭ୍ଯଦ୍ରବନ୍ଦୀରାଃ କୁରୂଣାଂ ନବତୀଂ ରଥାଃ॥ 8-85-1 (59229) 
କୃତ୍ବା ସଂଶପ୍ତକା ଘୋରଂ ଶପଥଂ ପାରଲୌକିକମ୍।
ପରିବବ୍ରୁର୍ନରବ୍ଯାଘ୍ରା ନରବ୍ଯାଘ୍ରଂ ରଣେଽର୍ଜୁନମ୍॥ 8-85-2 (59230) 
କୃଷ୍ଣଃ ଶ୍ବେତାନ୍ମହାବେଗାନଶ୍ବାନ୍କାଞ୍ଚନଭୂଷଣାନ୍।
ମୁକ୍ତାଜାଲପ୍ରତିଚ୍ଛନ୍ନାନ୍ପ୍ରୈଷୀତ୍କର୍ଣରଥଂ ପ୍ରତି॥ 8-85-3 (59231) 
ପ୍ରେକ୍ଷ୍ଯ କର୍ଣରଥଂ ଯାନ୍ତମରିଘ୍ନଂ ତଂ ଧନଞ୍ଜଯମ୍।
ବାଣବର୍ଷୈରଭିଘ୍ନନ୍ତଃ ସଂଶପ୍ତକଗଣା ଯଯୁଃ॥ 8-85-4 (59232) 
ତ୍ବରମାଣାଂସ୍ତୁ ତାନ୍ସର୍ବାନ୍ସସୂତେଷ୍ବସନଧ୍ବଜାନ୍।
ଜଘାନ ନବତିଂ ବୀରାନର୍ଜୁନୋ ନିଶିତୈଃ ଶରୈଃ॥ 8-85-5 (59233) 
ତେଽପତନ୍ତ ହତା ବାଣୈର୍ନାନାରୂପୈଃ କିରୀଟିନା।
ବିମାନେଭ୍ଯଃ ସୁକୃତିନଃ ସ୍ବର୍ଗାତ୍ପୁଣ୍ଯକ୍ଷଯେ ଯଥା॥ 8-85-6 (59234) 
ତତଃ ସରଥନାଗାଶ୍ବାଃ କୁରବଃ କୁରୁସତ୍ତମମ୍।
ନିର୍ଭଯା ଭରତଶ୍ରେଷ୍ଠମଭ୍ଯବର୍ତନ୍ତ ଫଲ୍ଗୁନମ୍॥ 8-85-7 (59235) 
ତଦାଯସ୍ତମନୁଷ୍ଯାଶ୍ବମୁଦୀର୍ଣବରବାରଣମ୍।
ପୁତ୍ରାଣାଂ ତେ ମହାସୈନ୍ଯଂ ସମରୌତ୍ସୀଦ୍ଧନଞ୍ଜଯମ୍॥ 8-85-8 (59236) 
ଶକ୍ତ୍ଯୃଷ୍ଟିତୋମରପ୍ରାସୈର୍ଗଦାନିସ୍ତ୍ରିଂଶସାଯକୈଃ।
ପ୍ରାଚ୍ଛାଦଯନ୍ମହେଷ୍ବାସାଃ କୁରବଃ କୁରୁନନ୍ଦନମ୍॥ 8-85-9 (59237) 
ତାମନ୍ତରିକ୍ଷେ ବିତତାଂ ଶସ୍ତ୍ରବୃଷ୍ଟିଂ ସମନ୍ତତଃ।
ବ୍ଯଧମତ୍ପାଣ୍ଡବୋ ବାଣୈସ୍ତମଃ ସୂର୍ଯ ଇବାଂଶୁଭିଃ॥ 8-85-10 (59238) 
ତତୋ ମ୍ଲେଚ୍ଛାଃ ସ୍ଥିତା ମତ୍ତୈସ୍ତ୍ରଯୋଦଶଶତୈର୍ଗଜୈଃ।
ପାର୍ଶ୍ବତୋ ବ୍ଯହନନ୍ପାର୍ଥଂ ତବ ପୁତ୍ରସ୍ଯ ଶାସନାତ୍॥ 8-85-11 (59239) 
କର୍ଣିନାଲୀକନାରାଚୈସ୍ତୋମରପ୍ରାସଶକ୍ତିଭିଃ।
କର୍ପଣୈର୍ଭିଣ୍ଡିପାଲୈଶ୍ଚ ରଥସ୍ଥଂ ପାର୍ଥମାର୍ଦଯନ୍॥ 8-85-12 (59240) 
ତାଂ ଶସ୍ତ୍ରବୃଷ୍ଟିମତୁଲାଂ ଦ୍ବିପସ୍ଥୈଃ ପ୍ରେଷିତାଂ ପ୍ରଭୁଃ।
ଚିଚ୍ଛେଦ ନିଶିତୈର୍ଭଲ୍ଲୈରର୍ଧଚନ୍ଦ୍ରୈଶ୍ଚ ଫଲ୍ଗୁନଃ॥ 8-85-13 (59241) 
ଅଥ ତାନ୍ଦ୍ବିରଦାନ୍ସର୍ବାନ୍ନାନାଲିଙ୍ଗୈଃ ଶରୋତ୍ତମୈଃ।
ସପତାକଧ୍ବଜାରୋହାନ୍ଗିରୀନ୍ବଜ୍ରୈରିବାଭିନତ୍॥ 8-85-14 (59242) 
ତେ ହେମପୁଙ୍ଖୈରିଷୁଭିରର୍ଦିତା ହେମମାଲିନଃ।
ହତାଃ ପେତୁର୍ମହାନାଗାଃ ସାଗ୍ରିଜ୍ବାଲା ଇବାଦ୍ରଯଃ॥ 8-85-15 (59243) 
ତତୋ ଗାଣ୍ଡୀବନିର୍ଘୋଷୋ ମହାନାସୀଦ୍ବିଶାମ୍ପତେ।
ସ୍ତନତାଂ କୂଜତାଂ ଚୈବ ମନୁଷ୍ଯଗଜବାଜିନାମ୍॥ 8-85-16 (59244) 
କୁଞ୍ଚରାଶ୍ଚ ହତା ରାଜନ୍ଦଦ୍ରୁବୁସ୍ତେ ସମନ୍ତତଃ।
ଅଶ୍ବାଶ୍ଚ ପର୍ଯଧାବନ୍ତ ହତାରୋହା ଦିଶୋ ଦଶ॥ 8-85-17 (59245) 
ରଥା ହୀନା ନହାରାଜ ରଥିଭିର୍ବାଜିଭିସ୍ତଥା।
ଗନ୍ଧର୍ବନଗରାକାରା ଦୃଶ୍ଯନ୍ତେ ସ୍ମ ସହସ୍ରଶଃ॥ 8-85-18 (59246) 
ଅଶ୍ବାରୋହା ମହାରାଜ ଧାବମାନା ଇତସ୍ତତଃ।
ତତ୍ରତତ୍ରୈବ ଦୃଶ୍ଯନ୍ତେ ନିହତାଃ ପାର୍ଥସାଯକୈଃ॥ 8-85-19 (59247) 
ତସ୍ମିନ୍କ୍ଷଣେ ପାଣ୍ଡବସ୍ଯ ବାହ୍ବୋର୍ବଲମଦୃଶ୍ଯତ।
ଯତ୍ସାଦିନୋ ବାରଣାଂଶ୍ଚ ରଥାଂଶ୍ଚୈକୋଽଜଯଦ୍ଯୁଧି॥ 8-85-20 (59248) 
ଅସଂଯୁକ୍ତାଶ୍ଚ ତେ ରାଜନ୍ପରିବୃତ୍ତା ରଣଂ ପ୍ରତି।
ନରା ନାଗା ରଥାଶ୍ଚୈବ ନଦନ୍ତୋଽର୍ଜୁନମଭ୍ଯଯୁଃ॥ 8-85-21 (59249) 
ତତସ୍ତ୍ର୍ଯେଙ୍ଗେଣ ମହତା ବଲେନ ଭରତର୍ଷଭ।
ଦୃଷ୍ଟ୍ବା ପରିବୃତଂ ରାଜନ୍ଭୀମସେନଃ କିରୀଟିନମ୍॥ 8-85-22 (59250) 
ହତାବଶେଷାନୁତ୍ସୃଜ୍ଯ ତ୍ବଦୀଯାନ୍କତିଚିଦ୍ରଥାନ୍।
ଜବେନାଭ୍ଯଦ୍ରବଦ୍ଭୀମୋ ଧନଞ୍ଜଯରଥଂ ପ୍ରତି॥ 8-85-23 (59251) 
ତତସ୍ତତ୍ପ୍ରାଦ୍ରବତ୍ସୈନ୍ଯଂ ହତଭୂଯିଷ୍ଠମାତୁରମ୍।
ଦୃଷ୍ଟ୍ବାଽର୍ଜୁନଂ ତଦା ଭୀମମାଗତଂ ଭ୍ରାତରଂ ପ୍ରତି॥ 8-85-24 (59252) 
ହତାବଶିଷ୍ଟାଂସ୍ତୁରଗାନର୍ଜୁନେନ ମହାବଲଃ।
ଭୀମୋ ବ୍ଯଧମଦଶ୍ରାନ୍ତୋ ଗଦାପାଣିର୍ମହାହବେ॥ 8-85-25 (59253) 
`ଗଦାପାଣିଂ ତଦା ଦୃଷ୍ଟ୍ବା ଭୀମଂ ଭାରତ ଭାରତାଃ।
ମେନିରେ ତମନୁପ୍ରାପ୍ତଂ ଦଣ୍ଡପାଣିମିବାନ୍ତକମ୍'॥ 8-85-26 (59254) 
କାଲରାତ୍ରିମିବାତ୍ଯୁଗ୍ରାଂ ନରନାଗାଶ୍ବଭୋଜନାମ୍।
ପ୍ରାକାରାଟ୍ଟପୁରଦ୍ବାରଦାରଣୀମତିଦାରୁଣାମ୍॥ 8-85-27 (59255) 
ଗଦାଂ ତୁରଗନାଶାଯ ତ୍ବରନ୍ଭୀମୋ ବ୍ଯବାସୃଜତ୍।
ସା ଜଘାନ ବହୂନଶ୍ବାନଶ୍ବାରୋହାଂଶ୍ଚ ମାରିଷ॥ 8-85-28 (59256) 
କାଂସ୍ଯାଯସତନୁତ୍ରାଂଶ୍ଚ ନରାନଶ୍ବାଂଶ୍ଚ ପାଣ୍ଡବଃ।
ପୋଥଯାମାସ ଗଦଯା ସଶବ୍ଦଂ ତେଽପତନ୍ହତାଃ॥ 8-85-29 (59257) 
ଦନ୍ତୈର୍ଦଶନ୍ତୋ ବସୁଧାଂ ଶେରତେ କ୍ଷତଜୋକ୍ଷିତାଃ।
ଭଗ୍ନମୂର୍ଧାସ୍ଥିଚରଣାଃ କ୍ରବ୍ଯାଦଗଣଭୋଜନାଃ॥ 8-85-30 (59258) 
ଅସୃଙ୍ମାଂସବସାଭିଶ୍ଚ ତୃପ୍ତିମଭ୍ଯାଗତା ଗଦା।
ଅସ୍ଥୀନ୍ଯପ୍ଯଶ୍ନତୀ ତସ୍ଥୌ କାଲରାତ୍ରୀବ ଦୁର୍ଦୃଶା॥ 8-85-31 (59259) 
ସହସ୍ରାଣି ଦଶାଶ୍ବାନାଂ ହତ୍ବା ପତ୍ତୀଂଶ୍ଚ ଭୂଯସଃ।
ଭୀମୋଽଭ୍ଯଧାବତ୍ସଙ୍କ୍ରୁଦ୍ଧୋ ଗଦାପାଣିରିତସ୍ତତଃ॥ 8-85-32 (59260) 
ଗଦାପାଣିଂ ତତୋ ଭୀମଂ ଦୃଷ୍ଟ୍ବା ଭାରତ ତାବକାଃ।
ମେନିରେ ସମନୁପ୍ରାପ୍ତଂ କାଲଦଣ଼୍ଡୋଦ୍ଯତଂ ଯମମ୍॥ 8-85-33 (59261) 
ସ ମତ୍ତ ଇବ ମାତଙ୍ଗଃ ସଙ୍କ୍ରୁଦ୍ଧଃ ପାଣ୍ଡୁନନ୍ଦନଃ।
ପ୍ରବିବେଶ ଗଜାନୀକଂ ମକରଃ ସାଗରଂ ଯଥା॥ 8-85-34 (59262) 
ବିଗାହ୍ଯ ଚ ଗଜାନୀକଂ ପ୍ରଗୃହ୍ଯ ମହତୀଂ ଗଦାମ୍।
କ୍ଷଣେନ ଭୀମଃ ସଙ୍କ୍ରୁଦ୍ଧସ୍ତନ୍ନିନ୍ଯେ ଯମସାଦନମ୍॥ 8-85-35 (59263) 
ଗଜାନ୍ସକଙ୍କଟାନ୍ମତ୍ତାନ୍ସାରୋହାନ୍ସପତାକିନଃ।
ପତତଃ ସମପଶ୍ଯାମ ସପକ୍ଷାନ୍ପର୍ବତାନିବ॥ 8-85-36 (59264) 
ହତ୍ବା ତୁ ତଦ୍ଗଜାନୀକଂ ଭୀମସେନୋ ମହାବଲଃ।
ପୁନଃ ସ୍ବରଥମାସ୍ଥାଯ ପୃଷ୍ଠତୋଽର୍ଜୁନମଭ୍ଯଯାତ୍॥ 8-85-37 (59265) 
ତତଃ ପରାଙ୍ମୁଖୀଭୂତଂ ନିରୁତ୍ସାହଂ ବଲଂ ତବ।
ତଦାନୀଂ ତୁ ମହାରାଜ ପ୍ରାଯଶଃ ଶସ୍ତ୍ରବେଷ୍ଟିତମ୍॥ 8-85-38 (59266) 
ବିଲମ୍ବମାନଂ ତତ୍ସୈନ୍ଯଭପ୍ରଗଲ୍ଭମବସ୍ଥିତମ୍।
ଦୃଷ୍ଟ୍ବା ପ୍ରାଚ୍ଛାଦଯଦ୍ବାଣୈରର୍ଜୁନଃ ଶସ୍ତ୍ରବୃଷ୍ଟିଭିଃ॥ 8-85-39 (59267) 
ନରାଶ୍ବରଥମାତଙ୍ଗା ଯୁଧି ଗାଣ୍ଡୀବଧନ୍ବନା।
ଶରବ୍ରାତୈଶ୍ଚିତା ରେଜୁଃ କଦମ୍ବା ଇବ କେସରୈଃ॥ 8-85-40 (59268) 
ତତଃ କୁରୁଣାମଭବଦାର୍ତନାଦୋ ମହାନ୍ନୃପ।
ନରାଶ୍ବନାଗାସୁହନାନ୍ଦୃଷ୍ଟ୍ବା ବାଣାନ୍କିରୀଟିନଃ॥ 8-85-41 (59269) 
ହାହାକୃତଂ ଭୃଶଂ ତ୍ରସ୍ତଂ ଲୀଯମାନଂ ପରସ୍ପରମ୍।
ଅଲାତଚକ୍ରବତ୍ସୈନ୍ଯଂ ତଦା ବଭ୍ରାମ ତାବକମ୍॥ 8-85-42 (59270) 
ତତୋଽର୍ଜୁନଶରଧ୍ବସ୍ତଂ କୁରୂଣାଂ ସୁମହଦ୍ବଲମ୍।
ନ ହ୍ଯତ୍ରାସୀଦନିର୍ଭିନ୍ନୋ ରଥଃ ସାଦୀ ହଯୋ ଗଜଃ॥ 8-85-43 (59271) 
ଆଦୀପ୍ତମିବ ତତ୍ସୈନ୍ଯଂ ଶରୈଶ୍ଛିନ୍ନତନୁଚ୍ଛଦମ୍।
ଆସୀତ୍ସ୍ବଶୋଣିତକ୍ଲିନ୍ନଂ ରୌଦ୍ରଂ ନଷ୍ଟଂ ବିଶାମ୍ପତେ॥ 8-85-44 (59272) 
ତତ୍ସୈନ୍ଯଂ ହତଭୂଯିଷ୍ଠମାହତଂ ନିଶିତୈଃ ଶରୈଃ।
ନ ଜହୌ ସମରଂ ପ୍ରାପ୍ଯ ଫଲ୍ଗୁନଂ ଶତ୍ରୁତାପନମ୍॥ 8-85-45 (59273) 
ତତ୍ରାଦ୍ଭୁତମପଶ୍ଯାମ କୌରବାଣାଂ ପରାକ୍ରମମ୍।
ବଧ୍ଯମାନୋଽପି ଯତ୍ପାର୍ଥଂ ନ ଜହୌ ଭରତର୍ଷଭ॥ 8-85-46 (59274) 
ତଂ ଦୃଷ୍ଟ୍ବା ବିକ୍ରମଂ ତସ୍ଯ କୁରବଃ ସବ୍ଯସାଚିନଃ।
ନିରାଶାଃ ସମପଦ୍ଯନ୍ତ ସର୍ବେ କର୍ଣସ୍ଯ ଜୀବିତେ॥ 8-85-47 (59275) 
ଅବିଷହ୍ଯଂ ତୁ ପାର୍ଥସ୍ଯ ଶରସଂସ୍ପର୍ଶମାହବେ।
ମତ୍ବା ନ୍ଯବର୍ତନ୍କୁରବୋ ଜିତା ଗାଣ୍ଡୀବଧନ୍ବନା॥ 8-85-48 (59276) 
ତେ ହିତ୍ବା ସମରେ ପାର୍ଥଂ ବଧ୍ଯମାନାଶ୍ଚ ସାଯକୈଃ।
ପ୍ରଦୁଦ୍ରୁବୁର୍ଦିଶୋ ଭୀତାଶ୍ଚୁକ୍ରୁଶୁଶ୍ଚାପି ସୂତଜମ୍॥ 8-85-49 (59277) 
ତାନ୍ବିଦ୍ରାବଯତେ ପାର୍ଥଃ କିରଞ୍ଶରଶତାନ୍ବହୂନ୍।
ହର୍ଷଯନ୍ପାଣ୍ଡବୀଂ ସେନାଂ ରାଜାନଂ ଚ ଯୁଧିଷ୍ଠିରମ୍॥ 8-85-50 (59278) 
ପୁତ୍ରାସ୍ତବ ମହାରାଜ ଜଗ୍ମୁଃ କର୍ଣରଥଂ ପ୍ରତି।
ଅଗାଧେ ମଜ୍ଜତାଂ ତେଷାଂ ଦ୍ବୀପଃ କର୍ଣୋଽଭବତ୍ତଦା॥ 8-85-51 (59279) 
କୁରବୋ ହି ମହାରାଜ ନିର୍ବିଷାଃ ପନ୍ନଗା ଇବ।
କର୍ଣମେବୋପଲୀଯନ୍ତ ଭଯାଦ୍ଗାଣ୍ଡୀବଘନ୍ବନଃ॥ 8-85-52 (59280) 
ଯଥା ସର୍ବାଣି ଭୂତାନି ମୃତ୍ଯୋର୍ଭୀତାନି ମାରିଷ।
ଉପଲୀଯନ୍ତି ସନ୍ତ୍ରାସାଦ୍ଧର୍ମଂ ଲୋକପରାଯଣମ୍॥ 8-85-53 (59281) 
ତଥା କର୍ଣଂ ମହେଷ୍ବାସଂ ପୁତ୍ରାସ୍ତବ ନରାଧିପ।
ଉପାଲୀଯନ୍ତ ସନ୍ତ୍ରାସାତ୍ପାଣ୍ଡବସ୍ଯ ମହାତ୍ମନଃ॥ 8-85-54 (59282) 
ତାଞ୍ଶୋଣିତପରିକ୍ଲିନ୍ନାନ୍ବିଷମସ୍ଥାଞ୍ଶରାତୁରାନ୍।
ମା ଭୈଷ୍ଟେତ୍ଯବ୍ରବୀତ୍କର୍ଣୋ ଭୀତାନାବିଷ୍ଟଚେତସଃ॥ 8-85-55 (59283) 
ସମ୍ଭଗ୍ନଂ ହି ବଲଂ ଦୃଷ୍ଟ୍ବା ବଲାତ୍ପାର୍ଥେନ ତାବକମ୍।
ଧନୁର୍ବିସ୍ଫାରଯନ୍କର୍ଣସ୍ତସ୍ଥୌ ଶତ୍ରୁଜିଘାଂସଯା॥ 8-85-56 (59284) 
ତାନ୍ପ୍ରଦ୍ରୁତାନ୍କୁରୂନ୍ଦୃଷ୍ଟ୍ବା କର୍ଣଃ ଶସ୍ତ୍ରଭୃତାଂ ବରଃ।
ସଞ୍ଚିନ୍ତଯିତ୍ବା ପାର୍ଥସ୍ଯ ବଧେ ଦଧ୍ରେ ମନଃ ଶ୍ବସନ୍॥ 8-85-57 (59285) 
ବିସ୍ଫାର୍ଯ ସୁମହଚ୍ଚାପଂ ତତଶ୍ଚାଧିରଥିର୍ବୃଷଃ।
ପାଞ୍ଚାଲାନ୍ପୁନରାଧାବତ୍ପଶ୍ଯତଃ ସବ୍ଯସାଚିନଃ॥ 8-85-58 (59286) 
ତତଃ କ୍ଷଣେନ କ୍ଷିତିପାଃ କ୍ଷତଜପ୍ରତିମେକ୍ଷଣାଃ।
ଶରୌଘୈଶ୍ଛାଦଯାମାସୁର୍ମହାମେଘା ଇବାଚଲମ୍॥ 8-85-59 (59287) 
ତତଃ ଶରସହସ୍ରାଣି କର୍ଣମୁକ୍ତାନି ମାରିଷ।
ପାଞ୍ଚାଲାନାଂ ହରତ୍ପ୍ରାଣାଂସ୍ତମାଂସୀବ ତମୋନୁଦଃ॥ 8-85-60 (59288) 
ମହଦାସୀତ୍ତଦା ଯୁଦ୍ଧଂ ପାଞ୍ଚାଲାନାଂ ମହାମତେ।
ବଧ୍ଯତାଂ ସୂତପୁତ୍ରେଣ ମିତ୍ରାର୍ଥେ ମିତ୍ରଗୃଦ୍ଧିନା॥ ॥ 8-85-61 (59289) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ପଞ୍ଚାଶୀତିତମୋଽଧ୍ଯାଯଃ॥ 85 ॥

Mahabharata - Karna Parva - Chapter Footnotes

8-85-12 ମୁସଲୈର୍ଭିନ୍ଦିପାଲୈଶ୍ଚ ଇତି ଝ.ପାଠଃ॥ 8-85-85 ପଞ୍ଚାଶୀତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 086

॥ ଶ୍ରୀଃ ॥

8.86. ଅଧ୍ଯାଯଃ 086 

Mahabharata - Karna Parva - Chapter Topics

ସଙ୍କଲଯୁଦ୍ଧମ୍॥ 1 ॥ ଭୀମଦୁଃଶାସନଯୋଃ ସମାଗମଃ ସଂବାଦଶ୍ଚ॥ 2 ॥

Mahabharata - Karna Parva - Chapter Text

8-86-0 (59290) 
ସଞ୍ଜଯ ଉବାଚ। 8-86-0x (5045) 
ତତଃ କର୍ଣଃ କୁରୁଷୁ ପ୍ରଦ୍ରୁତେଷୁ
ବରୂଥିନା ଶ୍ବେତହଯେନ ରାଜନ୍। 
ପାଞ୍ଚାଲପୁତ୍ରାନ୍ବ୍ଯଧମତ୍ସୂତପୁତ୍ରୋ
ମହେଷୁମିର୍ବାତ ଇବାଭ୍ରସଙ୍ଘାନ୍॥  8-86-1 (59291) 
ସୂତଂ ରଥାଦଞ୍ଜଲିକୈର୍ନିପାତ୍ଯ
ଜଘାନ ଚାଶ୍ବାଞ୍ଜନମେଜଯସ୍ଯ। 
ଶତାନୀକଂ ସୁତସୋମଂ ଚ ଭଲ୍ଲୈ--
ରବାକିରଦ୍ଧନୁଷୀ ଚାପ୍ଯକୃନ୍ତତ୍॥  8-86-2 (59292) 
ଧୃଷ୍ଟଦ୍ଯୁମ୍ନଂ ନିର୍ବିଭେଦାଥ ଷଡ୍ଭି--
ର୍ଜଘାନାଶ୍ବାନ୍ଦକ୍ଷିଣାଂସ୍ତସ୍ଯ ସଙ୍ଖ୍ଯେ। 
ହତ୍ବା ଚାଶ୍ବାନ୍ସାତ୍ଯକେଃ ସୂତପୁତ୍ରଃ
କୈକେଯପୁତ୍ରଂ ନ୍ଯବଧୀଦ୍ବିଶୋକମ୍॥  8-86-3 (59293) 
ତମଭ୍ଯଧାବନ୍ନିହତେ କୁମାରେ
ସେନାପତିଃ କୈକଯୋ ମିତ୍ରବର୍ମା। 
ଶରୈର୍ବିଧୁନ୍ବନ୍ଭୃଶମୁଗ୍ରବେଗୈଃ
କର୍ଣାତ୍ମଜଂ ଚାପ୍ଯହନତ୍ସୁଦେବମ୍॥  8-86-4 (59294) 
ତସ୍ଯାର୍ଧଚନ୍ଦ୍ରୈସ୍ତ୍ରିଭିରୁଚ୍ଚକର୍ତ
ପ୍ରହସ୍ଯ ବାହୂ ଚ ଶିରଶ୍ଚ କର୍ଣଃ। 
ସ ସ୍ଯନ୍ଦନାଦ୍ଗାମଗମଦ୍ଗତାସୁଃ
ପରଶ୍ବଥୈଃ ସାଲ ଇବାବରୁଗ୍ଣଃ॥  8-86-5 (59295) 
ହତାଶ୍ବମଞ୍ଜୋଗମିଭିଃ ସୁଷେଣଃ
ଶିନିପ୍ରବୀରଂ ନିଶିତୈଃ ପୃଷତ୍କୈଃ। 
ପ୍ରଚ୍ଛାଦ୍ଯ ନୃତ୍ଯନ୍ନିବ କର୍ଣପୁତ୍ରଃ
ଶୈନେଯବାଣାଭିହତଃ ପପାତ॥  8-86-6 (59296) 
ପୁତ୍ରେ ହତେ କ୍ରୋଧପରୀତଯେତାଃ
କର୍ଣଃ ଶିନୀନାଂ ପ୍ରବରଂ ଜିଘାଂସୁଃ। 
ହତୋଽସି ହେ ସାତ୍ଯକ ଇତ୍ଯୁଦୀର୍ଯ
ବ୍ଯବାସୃଜଦ୍ବାଣମମିତ୍ରସାହମ୍॥  8-86-7 (59297) 
ତମସ୍ଯ ଚିଚ୍ଛେଦ ଶରଂ ଶିଖଣ୍ଡୀ
ତ୍ରିଭିସ୍ତ୍ରିଭିଶ୍ଚ ପ୍ରତୁତୋଦ କର୍ଣମ୍। 
ଶିଖଣ୍ଡିନଃ କାର୍ମୁକଂ ଚ ଧ୍ବଜଂ ଚ
ଚ୍ଛିତ୍ତ୍ବା କ୍ଷୁରାଭ୍ଯାଂ ନ୍ଯହନତ୍ସୁଜାତଃ॥  8-86-8 (59298) 
ଶିଖଣ୍ଡିନଂ ଷଡ୍ଭିରବିଧ୍ଯଦୁଗ୍ରୋ
ଧାର୍ଷ୍ଟଦ୍ଯୁମ୍ନେଃ ସ ଶିରଶ୍ଚୋଚ୍ଚକର୍ତ। 
ତତୋଽଭିନତ୍ସୁତସୋମଂ କ୍ଷୁରେଣ
ସୁସଞ୍ଝିତେନାଧିରଥିର୍ମହାତ୍ମା॥  8-86-9 (59299) 
ଅଥାକ୍ରନ୍ଦେ ତୁମୁଲେ ବର୍ତମାନେ
ଧାର୍ଷ୍ଟଦ୍ଯୁମ୍ନେ ନିହତେ ତତ୍ର କୃଷ୍ଣଃ। 
ଅପାଞ୍ଚାଲ୍ଯଂ କ୍ରିଯତେ ଯାହି ପାର୍ଥ
କର୍ଣଂ ଜହୀଲାବ୍ରବୀଦ୍ରାଜସିଂହ॥  8-86-10 (59300) 
ତତଃ ପ୍ରହସ୍ଯାଶୁ ନରପ୍ରବୀରୋ
ରଥଂ ରଥେନାଧିରଥେର୍ଜଗାମ। 
ଭଯେ ତେଷାଂ ତ୍ରାଣମିଚ୍ଛନ୍ସୁବାହୁ--
ରଭ୍ଯାହତାନାଂ ରଥଯୂଥପେନ॥  8-86-11 (59301) 
ତତୋଽପରେ ଭାରତ ଦୁଷ୍ପ୍ରକମ୍ପ୍ଯାଃ
ପାଞ୍ଚାଲାନାଂ ରଥସଙ୍ଘାଃ ସମେତାଃ। 
ପ୍ରତିଶ୍ରିତା ହ୍ଯନ୍ତରିକ୍ଷେ ଗ୍ରହାଭା
ଧନୁଃପ୍ରବୀରାସ୍ତୁ ରଥପ୍ରବୀରାଃ॥  8-86-12 (59302) 
ବିସ୍ଫାର୍ଯ ଗାଣ୍ଡୀବମଥୋଗ୍ରଘୋଷଂ
ଜ୍ଯଯା ସମାହତ୍ଯ ତଲେ ଭୃଶଂ ଚ। 
ବାଣାନ୍ଧକାରଂ ସହସୈବ କୃତ୍ବା
ଜଘାନ ନାଗାଶ୍ବରଥଧ୍ବଜାଂଶ୍ଚ॥  8-86-13 (59303) 
[ପ୍ରତିଶ୍ରୁତଃ ପ୍ରାଚରଦନ୍ତରିକ୍ଷେ
ଗୁହା ଗିରୀଣାମପତନ୍ବଯାଂସି। 
ଯନ୍ମଣ୍ଡଲଜ୍ଯେନ ବିଜୃମ୍ଭମାଣୋ
ରୌଦ୍ରେ ମୁହୂର୍ତେଽଭ୍ଯପତତ୍କିରୀଟୀ॥]  8-86-14 (59304) 
ତଂ ଭୀମସେନୋଽନୁଯଯୌ ରଥେନ
ପୃଷ୍ଠେ ରକ୍ଷନ୍ପାଣ୍ଡବମେକବୀରଃ। 
ତୌ ରାଜପୁତ୍ରୌ ତ୍ବରିତୌ ରଥାଭ୍ଯାଂ
କର୍ଣାଯ ଯାତାବରିଭିର୍ବିଷକ୍ତୌ॥  8-86-15 (59305) 
ତତ୍ରାନ୍ତରେ ସୁମହାନ୍ସୂତପୁତ୍ର--
ଶ୍ଚକ୍ରେ ଯୁଦ୍ଧଂ ସୋମକାନ୍ସମ୍ପ୍ରମଥ୍ଯ। 
ରଥାଶ୍ବମାତଙ୍ଗଣାଞ୍ଜଘାନ
ପ୍ରଚ୍ଛାଦଯାମାସ ଶରୈର୍ଦିଶଶ୍ଚ॥  8-86-16 (59306) 
ତମୁତ୍ତମୌଜା ଜନମେଜଯଶ୍ଚ
କ୍ରୁଦ୍ଧୌ ଯୁଧାମନ୍ଯୁଶିଖଣ୍ଡିନୌ ଚ। 
କର୍ଣଂ ବିଭେଦୁଃ ସହିତାଃ ପୃଷତ୍କୈଃ
ସନ୍ନର୍ଦମାନାଃ ସହ ପାର୍ଷତେନ॥  8-86-17 (59307) 
ତେ ପଞ୍ଚ ପାଞ୍ଚାଲରଥାଃ ସମେତା
ବୈକର୍ତନଂ କର୍ଣମଭିଦ୍ରବନ୍ତଃ। 
ତସ୍ମାଦ୍ରଥାଚ୍ଚ୍ଯାବଯିତୁଂ ନ ଶେକୁ--
ର୍ଧୈର୍ଯାତ୍କୃତାତ୍ମାନମିବେନ୍ଦ୍ରିଯାର୍ଥାଃ॥  8-86-18 (59308) 
ତେଷାଂ ଧନୂଂଷି ଧ୍ବଜବାଜିସୂତାଂ--
ସ୍ତୂର୍ଣଂ ପତାକାଶ୍ଚ ନିକୃତ୍ଯ ବାଣୈଃ। 
ତାନ୍ପାଞ୍ଚାଲାନଭ୍ଯହନତ୍ପୃବତ୍କୈଃ
କର୍ଣସ୍ତତଃ ସିଂହ ଇବୋନ୍ନନାଦ॥  8-86-19 (59309) 
ତସ୍ଯାସ୍ଯତସ୍ତାନଭିନିଘ୍ନତଶ୍ଚ
ଜ୍ଯାବାଣହସ୍ତସ୍ଯ ଧନୁଃସ୍ବେନନ। 
ସାଦ୍ରିଦ୍ରୁମା ସ୍ଯାତ୍ପୃଥିବୀ ବିଶୀର୍ଣେ--
ତ୍ଯତୀବ ମତ୍ବା ଜନତା ବ୍ଯପୀଦତ୍॥  8-86-20 (59310) 
ସ ଶକ୍ରଚାପପ୍ରତିମେନ ଧନ୍ବନା
ଭୃଶାଯତେନାଧିରଥିଃ ଶରାନ୍ସୃଜନ୍। 
ବଭୌ ରଣେ ଦୀପ୍ତମରୀଚିମଣ୍ଡଲୋ
ଯଥାଂଶୁମାଲୀ ପରିବେଷବାଂସ୍ତଥା॥  8-86-21 (59311) 
ଶିଖଣ୍ଡିନଂ ଦ୍ବାଦଶଭିଃ ପରାଭିନ--
ଚ୍ଛିତୈଃ ଶରୈଃ ଷଡ୍ଭିରଥୋତ୍ତମୌଜସମ୍। 
ତ୍ରିଭିର୍ଯୁଧାମନ୍ଯୁମବିଧ୍ଯଦାଶୁଗୈ--
ସ୍ତ୍ରିଭିସ୍ତ୍ରିଭିଃ ସୋମକପାର୍ଷତାତ୍ମଜୌ॥  8-86-22 (59312) 
ପରାଜିତାଃ ପଞ୍ଚ ମହାରଥାସ୍ତୁ ତେ
ମହାହବେ ସୂତସୁତେନ ମାରିଷ। 
ନିରୁଦ୍ଯମାସ୍ତସ୍ଥୁରମିତ୍ରନନ୍ଦନା
ଯଥେନ୍ଦ୍ରିଯାର୍ଥାତ୍ମବତା ପରାଜିତାଃ॥  8-86-23 (59313) 
ନିମଜ୍ଜତସ୍ତାନଥ କର୍ଣସାଗରେ
ବିପନ୍ନନାବୋ ବଣିଜୋ ଯଥାର୍ଣବେ। 
ଉଦ୍ଦଧ୍ରିରେ ନୌଭିରିବାର୍ଣବାଦ୍ରଥୈଃ
ସୁକଲ୍ପିତୈର୍ଦ୍ରୌପଦିଜାଃ ସ୍ବମାତୁଲାନ୍॥  8-86-24 (59314) 
ତତଃ ଶିନୀନାମୃଷଭଃ ଶିତୈଃ ଶରୈ--
ର୍ନିକୃତ୍ଯ କର୍ଣପ୍ରହିତାନିଷୂନ୍ବହୂନ୍। 
ବିଦାର୍ଯ କର୍ଣଂ ନିଶିତୈରଯସ୍ମଯୈ--
ସ୍ତବାତ୍ମଜଂ ଜ୍ଯେଷ୍ଠମବିଧ୍ଯଦଷ୍ଟମିଃ॥  8-86-25 (59315) 
କୃପୋଽଥ ଭୋଜଶ୍ଚ ତବାତ୍ମଜସ୍ତଥା
ସ୍ବଯଂ ଚ କର୍ଣୋ ନିଶିତୈରତାଡଯତ୍। 
ସ ତୈଶ୍ଚତୁର୍ଭିର୍ଯୁଯୁଧେ ଯଦୂତ୍ତମୋ
ଦିଗୀଶ୍ବରୈର୍ଦୈତ୍ଯପତିର୍ଯଥା ତଥା॥  8-86-26 (59316) 
ସମାତତେନେଷ୍ବସନେନ କୂଜତା
ମହାସ୍ବନେନାଶନିପାତଦୀଧିତିଃ। 
ବଭୂବ ଦୁର୍ଧର୍ଷତରଃ ସ ସାତ୍ଯକିଃ
ଶରନ୍ନଭୋମଧ୍ଯଗତୋ ଯଥା ରବିଃ॥  8-86-27 (59317) 
ପୁନଃ ସମାସ୍ଥାଯ ରଥାନ୍ସୁଦଂଶିତାଃ
ଶିନିପ୍ରବୀରଂ ଜୁଗୁପୁଃ ପରନ୍ତପାଃ। 
ସମେତ୍ଯ ପାଞ୍ଚାଲମହାରଥା ରଣେ
ମରୁଦ୍ରଣାଃ ଶକ୍ରମିବାରିନିଗ୍ରହେ॥  8-86-28 (59318) 
ତତୋଽଭବଦ୍ଯୁଦ୍ଧମତୀବ ଦାରୁଣଂ
ତବାହିତାନାଂ ତବ ସୈନିକୈଃ ସହ। 
ରଥାଶ୍ବମାତଙ୍ଗବିନାଶନଂ ତଥା
ଯଥା ସୁରାଣାମସୁରୈଃ ପୁରାଽଭବତ୍॥  8-86-29 (59319) 
ରଥା ଦ୍ବିପା ବାଜିପଦାତଯସ୍ତଥା
ଭ୍ରମନ୍ତି ନାନାବିଧଶସ୍ତ୍ରବେଷ୍ଟିତାଃ। 
ପରସ୍ପରେଣାଭିହତାଶ୍ଚ ଚସ୍ଖଲୁ--
ର୍ବିନେଦୁରାର୍ତା ବ୍ଯସବୋଽପତଂସ୍ତଥା॥  8-86-30 (59320) 
ତଥାଗତଂ ଭୀମମଭୀସ୍ତବାତ୍ମଜଃ
ସସାର ରାଜାବରଜଃ କିରଞ୍ଶରୈଃ। 
ତମଭ୍ଯଧାବତ୍ତ୍ବରିତୋ ବୃକୋଦରୋ
ମହାରୁରୁଂ ସିଂହ ଇବାଭିପେଦିବାନ୍॥  8-86-31 (59321) 
ତତସ୍ତଯୋର୍ଯୁଦ୍ଧମତୀବ ଦାରୁଣଂ
ପ୍ରଦୀବ୍ଯତୋଃ ପ୍ରାଣଦୁରୋଦରଂ ଦ୍ବଯୋଃ। 
ପରସ୍ପରେଣାଭିନିବିଷ୍ଟରୋଷଯୋ--
ରୁଦଗ୍ରଯୋଃ ଶମ୍ବରଶକ୍ରଯୋର୍ଯଥା॥  8-86-32 (59322) 
ଶରୈଃ ଶରୀରାର୍ତିକରୈଃ ସୁତେଜନୈ--
ର୍ନିଜଘ୍ନତୁସ୍ତାବିତରେତରଂ ଭୃଶମ୍। 
ସକୃତ୍ପ୍ରଭିନ୍ନାବିବ ବାସିତାନ୍ତରେ
ମହାଗଜୌ ଦୋର୍ଭିରଦୀନଘାତିନୌ॥  8-86-33 (59323) 
ଆଲୋକ୍ଯ ତୌ ଚୈବ ପରସ୍ପରଂ ତତଃ
ସମଂ ଚ ଶୂରୌ ଚ ସସାରଥୀ ତଦା। 
ଭୀମୋଽବ୍ରବୀଦ୍ଯାହି ଦୁଃଶାସନାଯ
ଦୁଃଶାସନୋ ଯାହି ବୃକୋଦରାଯ॥  8-86-34 (59324) 
ତଯୋ ରଥୌ ସାରଥିସମ୍ପ୍ରଚୋଦିତୌ
ସମଂ ରଥୌ ତୌ ମହସା ସମୀଯତୁଃ। 
ନାନାଯୁଧଚ୍ଛତ୍ରପତାକିକାଧ୍ବଜୌ
ଦିବୀବ ପୂର୍ବଂ ବଲଶକ୍ରଯୋ ରଣେ॥  8-86-35 (59325) 
ଭୀମ ଉବାଚ। 8-86-36x (5046) 
ଦିଷ୍ଟ୍ଯାଽସି ଦୁଃଶାସନ ଅଦ୍ଯ ଦୃଷ୍ଟଃ
କ୍ଷଣଂ ପ୍ରତୀଚ୍ଛେ ସହବୃଦ୍ଧି ମୂଲମ୍। 
ଚିରୋଦିତଂ ଯନ୍ମଯା ତେ ସଭାଯାଂ
କୃଷ୍ଣାଭିମର୍ଶେନ ଗୃହାଣ ମତ୍ତଃ॥  8-86-36 (59326) 
ସ ଏବମୁକ୍ତସ୍ତୁ ତତୋ ମହାତ୍ମା
ଦୁଃଶାସନୋ ବାକ୍ଯମୁବାଚ ବୀରଃ। 
ସର୍ବଂ ସ୍ମରନ୍ନେବ ବିସଂସ୍ମରାମି
ଉଦୀର୍ଯମାଣଂ ଶୃଣୁ ଭୀମସେନ॥  8-86-37 (59327) 
ସ୍ମରାମି ଚାତ୍ମପ୍ରଭବଂ ଚିରାଯ
ଯଜ୍ଜାତୁଷେ ବେଶ୍ମନି ରାତ୍ର୍ଯହାନି। 
ବିଶ୍ବାସହୀନା ମୃଗଯାଂ ଚରନ୍ତୋ
ବସନ୍ତି ସର୍ବତ୍ର ନିରାକୃତାସ୍ତୁ॥  8-86-38 (59328) 
ମହାଭଯଂ ରାତ୍ର୍ଯହାନି ସ୍ମରନ୍ତ--
ସ୍ତଥୋପଭୋଗାଚ୍ଚ ସୁଖାଚ୍ଚ ହୀନାଃ। 
ବନେଷ୍ବଟନ୍ତୋ ଗିରିଗହ୍ବରାଣି
ପାଞ୍ଚାଲରାଜସ୍ଯ ପୁରଂ ପ୍ରବିଷ୍ଟାଃ॥  8-86-39 (59329) 
ମାଯାଂ ଯୂଯଂ କାମପି ସମ୍ପ୍ରବିଷ୍ଟା
ଯତୋ ବୃତଃ କୃଷ୍ଣଯା ଫଲ୍ଗୁନୋ ବଃ। 
ସଂଭୂଯ ପାପୈସ୍ତଦନାର୍ଯବୃତ୍ତଂ
କୃତଂ ତଦା ମାତୃକୃତାନୁରୂପମ୍॥  8-86-40 (59330) 
ଏକା ବୃତା ପଞ୍ଚଭିଃ ସାଭିପନ୍ନା।
ହ୍ଯଲଜ୍ଜମାନେଶ୍ଚ ପରସ୍ପରସ୍ଯ। 
ସ୍ମରେ ସଭାଯାଂ ସୁବଲାତ୍ମଜେନ
ଦାସୀକୃତା ଯତ୍ସହ କୃଷ୍ଣଯା ଚ॥  8-86-41 (59331) 
ସଞ୍ଜଯ ଉବାଚ। 8-86-42x (5047) 
ଇତ୍ଯେବମୁକ୍ତସ୍ତୁ ତବାତ୍ମଜେନ
ପାଣ୍ଡୋଃ ସୁତଃ କୋପବଶଂ ଭୃଶଂ 
ଧନୁଃ କ୍ଷୁରାଭ୍ଯାଂ ଧ୍ବଜମେବ ଚାଚ୍ଛିନତ୍।
ଲଲାଟମପ୍ଯସ୍ଯ ବିଭେଦ ପତ୍ରିଣା  8-86-42 (59332) 
ଶିରଶ୍ଚ କାଯାତ୍ପ୍ରଜହାର ସାରଥେଃ॥
ସ ରାଜପୁତ୍ରୋଽନ୍ଯଦବାପ୍ଯ କାର୍ମୁକଂ 
ବୃକୋଦରଂ ଦ୍ବାଦଶଭିଃ ପରାଭିନତ୍।
ସ୍ବଯଂ ନିଯଚ୍ଛଂସ୍ତୁରଗାନଜିହ୍ମଗୈଃ  8-86-43 (59333) 
ଶରୈଶ୍ଚ ଭୀମଂ ପୁନରପ୍ଯବୀବୃଷତ୍॥ ॥  8-86-44 (59334) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଷଡଶୀତିତମୋଽଧ୍ଯାଯଃ॥ 86 ॥

Mahabharata - Karna Parva - Chapter Footnotes

8-86-14 ପ୍ରତିଶ୍ରୁତଃ ପ୍ରତିସ୍ବନଃ॥ 8-86-86 ଷଡଶୀତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 087

॥ ଶ୍ରୀଃ ॥

8.87. ଅଧ୍ଯାଯଃ 087 

Mahabharata - Karna Parva - Chapter Topics

ଭୀମେନ ରାଜ୍ଞାଂ ସମକ୍ଷଂ ଦୁଃଶାସନବକ୍ଷସୋ ରକ୍ତପାନମ୍॥ 1 ॥

Mahabharata - Karna Parva - Chapter Text

8-87-0 (59335) 
ସଞ୍ଜଯ ଉବାଚ। 8-87-0x (5048) 
ସର ରାଜପୁତ୍ରେଣ ସମାର୍ଚ୍ଛଦୁଗ୍ର--
ଦୁଃଶାସନେନ ନିକୃତୋ ନିକୃତ୍ଯା॥  8-87-1 (59336) 
ତତ୍ରାକରୋଦ୍ଦୁଷ୍କରଂ ରାଜପୁତ୍ରୋ
ଦୁଃଶାସନଃ କୁରୁବୀରୋ ମହାତ୍ମା। 
ଯଦ୍ଭୀମସେନଂ ପ୍ରତିଯୋଧଯଦ୍ରଣେ
ଜମ୍ଭୋ ଯଥା ଶକ୍ରମୁଦାରବୀର୍ଯମ୍॥  8-87-2 (59337) 
ଧନୁଚ୍ଛିତ୍ତ୍ବା ଭୀମସେନସ୍ଯ ସଙ୍ଖ୍ଯେ
ଷଡ୍ଭିଃ ଶରୈଃ ସାରଥିମଭ୍ଯବିଧ୍ଯତ୍। 
ତତୋଽବିଧ୍ଯତ୍ତ୍ରିଂଶତା ଭୀମସେନଂ
ବରେଷୁଭିର୍ବନ୍ଯମିବ ଦ୍ବିପେନ୍ଦ୍ରମ୍॥  8-87-3 (59338) 
ସ କାର୍ମୁକଂ ଗୃହ୍ଯ ତୁ ଭାରସାଧନଂ
ଭୀମସ୍ତଦା ରାଜପୁତ୍ରଂ ହ୍ଯବିଧ୍ଯତ୍। 
ପଞ୍ଚାଶତୈର୍ବାଣଗଣୈଃ ସ୍ତନାନନ୍ତରେ
ତୋତ୍ରୈର୍ଯଥା ତୀବ୍ରବେଗଂ ଦ୍ବିପେନ୍ଦ୍ରମ୍॥  8-87-4 (59339) 
ତତସ୍ତୁ ରାଜନ୍ବିରଥଂ ମହାତ୍ମା
ଦୁଃଶାସନୋ ଭୀମସେନଂ ଚକାର। 
ନିହତ୍ଯ ସଙ୍ଖ୍ଯେ ଚତୁରୋଽସ୍ଯ ବାହା--
ଞ୍ଛିତ୍ତ୍ବା ରଥେଷାଂ ପୁନରେବ ଚାକ୍ଷିପତ୍॥  8-87-5 (59340) 
ତତଃ କ୍ଷିତିସ୍ବୋ ହ୍ଯବରୁହ୍ଯ ଯାନା--
ଦ୍ବୃକୋଦରୋ ମଦଯା ତସ୍ଯ ବାହାନ୍। 
ଯମକ୍ଷଯଂ ପ୍ରେଷଯିତ୍ବା ମହାତ୍ମା
ରଥଂ ସମାକର୍ପତ ରାଜସୂନୋଃ॥  8-87-6 (59341) 
ତସ୍ମାଦବପ୍ଲୁତ୍ଯ ରଥାତ୍ସସର୍ଜ
ଦୁଃଶାସନସ୍ତୋମରମୁଗ୍ରବେଗମ୍। 
ସ ତେନ ବିଦ୍ଧୋ ହ୍ଯୁରସି ହ୍ଯପ୍ରମେଯୋ
ଗଦାଂ ତସ୍ମୈ ବିସସର୍ଜାପ୍ରମେଯାମ୍॥  8-87-7 (59342) 
ତତଃ କ୍ରୋଧାଦ୍ଭୀମସେନଃ କୃତାନି
ସର୍ବାଣି ଦୁଃଖାନ୍ଯନୁସଂସ୍ମରନ୍ବୈ। 
ସଂସ୍ମୃତ୍ଯ ସଂସ୍ମୃତ୍ଯ ତଥା ପ୍ରତିଜ୍ଞା--
ମୁଗ୍ରାମସୌ ରାଜପୁତ୍ରୌ ବ୍ଯଷୀଦତ୍॥  8-87-8 (59343) 
ସଞ୍ଚିନ୍ତିତଂ ରୋଷମତୀବ ବେଗା-
ତ୍ତ୍ରଯୋଦଶାବ୍ଦଂ ପୁରୁଷପ୍ରବୀରଃ। 
ପ୍ରଗୃହ୍ଯ ବଜ୍ରାଶନିତୁଲ୍ଯବେଗାଂ
ଗଦାଂ କରେଣାଥ ବୃକୋଦରୋ ରୁଷା॥  8-87-9 (59344) 
ନିପାତଯିତ୍ବା ପୃଥିବୀତଲେ ଭୃଶଂ
ସ ତାଜଯାମା ବୃକୋଦରୋ ବଲୀ। 
ଅତୀବ ସନ୍ତାଡିତଭିନ୍ନଗାତ୍ରୋ
ଦୁଃଶାସନୋ ବୈ ନିପପାତ ଭୂମୌ॥  8-87-10 (59345) 
ଆକ୍ରମ୍ଯ କଣ୍ଠେ ଯୁଧି ରାଜପୁତ୍ରଂ
ସଂରକ୍ତନେତ୍ରୋ ହ୍ଯବ୍ରବୀଦ୍ଧାର୍ତରାଷ୍ଟ୍ରମ୍। 
ତଦ୍ବ୍ରୂହି କିଂ ତ୍ବଂ ପରିମାର୍ଗମାଣୋ
ହ୍ଯସ୍ମାନ୍ପରାଭୂଯ ଇହାଗତଃ ପୁନଃ॥  8-87-11 (59346) 
ଦିଦୀପଯଂସ୍ତଦ୍ଭୃଶଦୀପିତଂ ମେ
ଚିରାର୍ଜିତଂ ରୋଷମତିପ୍ରଦୀପ୍ତମ୍। 
ମଧୁ ପ୍ରପାସ୍ଯେ ତବ କୋଷ୍ଟଭାଜନା--
ଦିତ୍ଯବ୍ରବୀଦ୍ଭୀମସେନସ୍ତରସ୍ବୀ॥  8-87-12 (59347) 
ଦୁଃଶାସନଂ କଣ୍ଠଦେଶେ ପ୍ରମୃଦ୍ରଂ--
ସ୍ତତଃ କ୍ରୂରଂ ଭୀମସେନଶ୍ଚକାର। 
କତଂ ବ୍ଯଂସଯିତ୍ବା ସହସା ସସାର
ବଲାଦସୌ ଧାର୍ତରାଷ୍ଟ୍ରସ୍ତରସ୍ବୀ॥  8-87-13 (59348) 
ଭୀମୋଽଭିଦୁଦ୍ରାବ ସୁତଂ ତ୍ବଦୀଯଂ
ସପତ୍ରତାଂ ଦର୍ଶଯନ୍ଧାର୍ତରାଷ୍ଟ୍ରେ। 
ମୃଗଂ ମୁହୁଃ ସିଂହଶିଶୁର୍ଯଥା ବନେ
ତଥାଶ୍ବଭିଦ୍ରୁତ୍ଯ ମହାବଲଂ ବଲୀ॥  8-87-14 (59349) 
ନିଗୃହ୍ଯ ଚୈନଂ ପରମେଣ କର୍ମଣା
ଉତ୍କ୍ଷିପ୍ଯ ଚୋତ୍କ୍ଷିପ୍ଯ ଚ ତୂର୍ଣମେନମ୍। 
ଭୂମୌ ତଦା ନିଷ୍ପିପେଷାଥ ବୀର
ଅସିଂ ବିକୋଶଂ ବିମଲଂ ଚକାର॥  8-87-15 (59350) 
ତଂ ପାତଯିତ୍ବା ତୁ ବୃକୋଦରୋଽଥ
ଜଗର୍ଜ ହର୍ଷେଣ ବିନାଦଯନ୍ଦିଶଃ। 
ନାଦେନ ତେନାଖିଲପାର୍ଶ୍ବବର୍ତିନୋ
ମୂର୍ଚ୍ଛାକୁଲାଃ ପତିତାସ୍ତ୍ବାଜମୀଢ॥  8-87-16 (59351) 
ଦୁଃଶାସନଂ ତତ୍ର ସମୀକ୍ଷ୍ଯ ରାଜ--
ନ୍ଭୀମୋ ମହାବାହୁରଚିନ୍ତ୍ଯକର୍ମା। 
ସ୍ମୃତ୍ବା ଚ କେଶଗ୍ରହଣଂ ଚ ଦେବ୍ଯା
ବସ୍ତ୍ରାପହାରଂ ଚ ରଜସ୍ବଲାଯାଃ॥  8-87-17 (59352) 
ଅନାଗସୋ ଭର୍ତୃପରାଙ୍ମୁଖାଯା
ଦୁଃଖାନି ଦତ୍ତାନ୍ଯପି ବିପ୍ରଚିନ୍ତ୍ଯା। 
ଜଜ୍ବାଲ କୋପାଦଥ ଭୀମସେନ
ଆଜ୍ଯପ୍ରସିକ୍ତୋ ହି ଯଥା ହୁତାଶଃ॥  8-87-18 (59353) 
ତତ୍ରାହ କର୍ଣଂ ଚ ସୁଯୋଧନଂ ଚ
କୃପଂ ଦ୍ରୌଣିଂ କୃତବର୍ମାଣମେବ। 
ନିହନ୍ମି ଦୁଃଶାସନମଦ୍ଯ ପାପଂ
ସଂରକ୍ଷ୍ଯତାମଦ୍ଯ ସମସ୍ତଯୋଧାଃ॥  8-87-19 (59354) 
ଇତ୍ଯେବମୁକ୍ତ୍ବା ସହସାଭ୍ଯଧାବ--
ନ୍ନିହନ୍ତୁକାମୋଽତିବଲସ୍ତରସ୍ବୀ। 
ତଥା ତୁ ବିକ୍ରମ୍ଯ ରମେ ବୃକୋଦରୋ
ମହାଗଜଂ କେସରିକୋ ଯଥୈବ।
ନିଗୃହ୍ଯ ଦୁଃଶାସନମେକବୀରଃ
ସୁଯୋଧନସ୍ଯାଧିରଥେଃ ସମକ୍ଷମ୍॥  8-87-20 (59355) 
ଅସିଂ ସମୁଦ୍ଯମ୍ଯ ସିତଂ ସୁଧାରଂ
କଣ୍ଠେ ପଦାକ୍ରମ୍ଯ ଚ ବେପମାନମ୍। 
ଉବାଚ ତଦ୍ଗୌରିତି ଯଦ୍ବ୍ରୁବାଣୋ
ହୃଷ୍ଟୋଽବଦଃ କର୍ଣସୁଯୋଧନାଭ୍ଯାମ୍॥  8-87-21 (59356) 
ଯେ ରାଜସୂଯାବଭୃଥେ ପବିତ୍ରା
ଜାତାଃ କଛା ଯାଜ୍ଞସେନ୍ଯା ଦୁରାତ୍ମନ୍। 
ତେ ପାଣିନା କତରେଣାବକୃଷ୍ଟା--
ସ୍ତଦ୍ବ୍ରୂହି ତ୍ବାଂ ପୃଚ୍ଛତି ଭୀମସେନଃ॥  8-87-22 (59357) 
ଶ୍ରୁତ୍ବା ତୁ ତଦ୍ଭୀମବଚଃ ସୁଘୋରଂ
ଦୁଃଶାସନୋ ଭୀମସେନଂ ନିରୀକ୍ଷ୍ଯ। 
ଜଜ୍ବାଲ ବୀମଂ ସ ତଦା ସ୍ମଯେନ
ସଂଶୃଣ୍ବତାଂ କୌରବସୋମକାନାମ୍।
ଉକ୍ତସ୍ତଦାଜୌ ସ ତଥା ସରୋଷଂ
ଜଗାଦ ଭୀମଂ ପରିବୃତ୍ତନେତ୍ରଃ॥  8-87-23 (59358) 
ଅଯଂ କରିକରାକାରଃ ପୀନସ୍ତନବିମର୍ଦନଃ।
ଗୋସହସ୍ରପ୍ରଦାତା ଚ କ୍ଷତ୍ରିଯାନ୍ତକରଃ କରଃ॥  8-87-24 (59359) 
ଅନେନ ଯାଜ୍ଞସେନ୍ଯା ମେ ଭୀମ କେଶା ବିକର୍ଷିତାଃ।
ପଶ୍ଯତାଂ କୁରୁମୁଖ୍ଯାନାଂ ଯୁଷ୍ମାକଂ ଚ ସଭାସଦାମ୍॥ 8-87-25 (59360) 
ଏବଂ ତ୍ବସୌ ରାଜସୁତଂ ନିଶମ୍ଯ
ବ୍ରୁବନ୍ତମାଜୌ ବିନିପୀଡ୍ଯ ବକ୍ଷଃ। 
ଭୀମୋ ବଲାତ୍ତଂ ପ୍ରତିଗୃହ୍ଯ ଦୋର୍ଭ୍ଯା--
ମୁଚ୍ଚୈର୍ନନାଦାଥ ସମସ୍ତଯୋଧାନ୍॥  8-87-26 (59361) 
ଉବାଚ ଯସ୍ଯାସ୍ତି ବଲଂ ସ ରକ୍ଷ--
ତ୍ବସୌ ଭବେଦଦ୍ଯ ନିରସ୍ତବାହୁଃ। 
ଦୁଃଶାନଂ ଜୀବିତଂ ପ୍ରୋତ୍ସୃଜନ୍ତ--
ମାକ୍ଷିପ୍ଯ ଯୋଧାଂସ୍ତରସା ମହାବଲଃ॥  8-87-27 (59362) 
ଏବଂ କ୍ରୁଦ୍ଧୋ ଭୀମସେନଃ କରେଣ
ଉତ୍ପାଟଯାମାସ ଭୁଜଂ ମହାତ୍ମା। 
ଦୁଃଶାସନଂ ତେନ ସ ବୀରମଧ୍ଯେ
ଜଘାନ ବଜ୍ରାଶନିସନ୍ନିଭେନ॥  8-87-28 (59363) 
କଣ୍ଠେ ସମାକ୍ରମ୍ଯ ଚ ବେପମାନଂ
କୃତ୍ବାଽନୁ ରୂପଂ ପରମଂ ସୁଘୋରମ୍। 
କାଲାନ୍ତକାଭ୍ଯାଂ ସଦୃଶଂ ତଦାନୀଂ
ବିଦାର୍ଯ ବକ୍ଷଶ୍ଚ ମହାରଥସ୍ଯ॥  8-87-29 (59364) 
ଦୁଃଶାସନସ୍ଯ ନିପୁଶାସନସ୍ଯ
ଉଦ୍ଧୃତ୍ଯ ବକ୍ଷଃ ପତିତସ୍ଯ ଭୂମୌ। 
ତତୋଽପିବଚ୍ଛୋଣିତମସ୍ଯ କୋଷ୍ଣ--
ମାସ୍ବାଦ୍ଯ ଚାସ୍ବାଦ୍ଯ ଚ ବୀକ୍ଷମାଣଃ॥  8-87-30 (59365) 
କ୍ରୁଦ୍ଧଃ ପ୍ରହୃଷ୍ଟୋ ନିଜଗାଦ ବାକ୍ଯଂ
ସ୍ତନ୍ଯସ୍ଯ ମାତୁଃ ପଯସୋଽମୃତସ୍ଯ। 
ମାଧ୍ବୀକଜସ୍ଯେବ ରସସ୍ଯ ତସ୍ଯ
ମଧୋଶ୍ଚ ପାନାଦ୍ଯବକସ୍ଯ ପାନାତ୍॥  8-87-31 (59366) 
ପଯୋଦଧିଭ୍ଯାଂ ମଥିତାଚ୍ଚ ମୁଖ୍ଯା--
ତ୍ତଥେକ୍ଷୁସାରସ୍ଯ ମନୋହରସ୍ଯ। 
ସର୍ବେଭ୍ଯ ଏବାଭ୍ଯଧିକୋ ରସୋଽସ୍ଯ
ମତୋ ମମାଦ୍ଯାହିତଲୋହିତସ୍ଯ॥  8-87-32 (59367) 
ଏବଂ ବ୍ରୁବାଣଂ ପୁନରୁତ୍ଥିତଂ ତ--
ମାସ୍ଫୋଟ୍ଯ ବଲ୍ଗନ୍ତମତିପ୍ରହୃଷ୍ଟମ୍। 
ଯେ ଭୀମସେନଂ ଦଦୃଶୁସ୍ତଦାନୀଂ
ପ୍ରାଯେଣ ତେଽପି ବ୍ଯଥିତା ନିପେତୁଃ॥  8-87-33 (59368) 
ଯେ ଚାପି ନାସନ୍ପତିତା ମନୁଷ୍ଯା--
ସ୍ତେଷାଂ କରେଭ୍ଯଃ ପତିତଂ ତୁ ଶସ୍ତ୍ରମ୍। 
ଭଯାଚ୍ଚ ସଞ୍ଚୁକ୍ରୁଶୁରସ୍ବରୈସ୍ତଦା
ନିମୀଲିତାକ୍ଷା ମୁମୁହୁଶ୍ଚ ତତ୍ର॥  8-87-34 (59369) 
ଯେ ତତ୍ର ଭୀମଂ ରୁଧିରଂ ପିବନ୍ତଂ
ଦୁଃଶାସନସ୍ଯ ଦଦୃଶୁଃ ପ୍ରପନ୍ନାଃ। 
ନାଯଂ ମନୁଷ୍ଯସ୍ତ୍ବିତି ଭାଷମାଣାଃ
ସର୍ବେଽପଲାଯନ୍ତ ଭଯାଭିପନ୍ନାଃ॥ ॥  8-87-35 (59370) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ସପ୍ତଶୀତିତମୋଽଧ୍ଯାଯଃ॥ 87 ॥

Mahabharata - Karna Parva - Chapter Footnotes

8-87-27 ଯୋଧାନାକ୍ଷିପ୍ଯ ଉବାଚେତ୍ଯନ୍ବଯଃ॥ 8-87-32 ଅହିତସ୍ଯ ଶତ୍ରୋଃଦୁଃଶାସନସ୍ଯ ଲୋହିତସ୍ଯ ରକ୍ତସ୍ଯ॥ 8-87-87 ସପ୍ତାଶୀତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 088

॥ ଶ୍ରୀଃ ॥

8.88. ଅଧ୍ଯାଯଃ 088 

Mahabharata - Karna Parva - Chapter Topics

ଦୁଃଶାସନବଧକ୍ରୋଧାଦାତ୍ମନାମଭିଦ୍ରୁତଦତାଂ ତଦନୁଜାନାଂ ଭୀମେନ ବଧଃ॥ 1 ॥ ଦୁଃଶାସନାଦିନିଧନାଦ୍ବିଶ୍ଯତଃ କର୍ଣସ୍ଯ ଶଲ୍ଯେନ ପ୍ରୋତ୍ସାହନମ୍॥ 2 ॥ ସଙ୍କୁଲଯୁଦ୍ଧମ୍॥ 3 ॥

Mahabharata - Karna Parva - Chapter Text

8-88-0 (59371) 
ସଞ୍ଜଯ ଉବାଚ। 8-88-0x (5049) 
ସ ପୀତ୍ବା ରୁଧିରଂ ତସ୍ଯ ଚରଣୌ ଗୃହ୍ଯ ଭାରତ।
ଇତ୍ଯୁଚ୍ଚୈର୍ବଚନଂ ପ୍ରାହ ପ୍ରତିନୃତ୍ଯନ୍ବୃକୋଦରଃ॥ 8-88-1 (59372) 
ଏଷ ତେ ରୁଧିରଂ ତୀବ୍ରଂ ପିବାମି ପୁରୁଷାଦବତ୍।
ବଦେଦାନୀଂ ସୁସଂରବ୍ଧଃ ପୁନର୍ଗୌରିତି ଗୌରିତି॥ 8-88-2 (59373) 
ଯେ ଚାସ୍ମାନ୍ପ୍ରତିନୃତ୍ଯନ୍ତି ତଦା ଗୌରିତି ଗୌରିତି।
ତାନ୍ବଯଂ ପ୍ରତିନୃତ୍ଯାମଃ ପୁନର୍ଗୌରିତି ଗୌରିତି॥ 8-88-3 (59374) 
ପ୍ରମାଣକୋଟ୍ଯାଂ ଶଯନେ କାଲକୂଟକଭୋଜନମ୍।
ଦଂଶନଂ ଚାହିଭିସ୍ତୀକ୍ଷ୍ଣୈର୍ଦାହଂ ଜତୁଗୃହେ ଚ ଯତ୍॥ 8-88-4 (59375) 
ଦ୍ଯୂତେ ଚ ଦୋଷଭୂଯସ୍ତ୍ବମରଣ୍ଯେ ବସତିଶ୍ଚ ଯା।
ଇଷ୍ବସ୍ତ୍ରାଣି ଚ ସଙ୍ଗ୍ରାମେ ଅନିଲାନିଲବେଶ୍ମସୁ॥ 8-88-5 (59376) 
ଦୁଃଖାନ୍ଯେବାଭିଜାନୀମୋ ନ ସୁଖାନି କଦାଚନ।
ଧୃତରାଷ୍ଟ୍ରସ୍ଯ ଦୌରାତ୍ମ୍ଯାତ୍ସପୁତ୍ରସ୍ଯ ବଯଂ ସଦା॥ 8-88-6 (59377) 
ଇତ୍ଯୁଚ୍ଚୈର୍ବଚନଂ ପ୍ରୋଚ୍ଯ ଜଯଂ ପ୍ରାପ୍ଯ ବୃକୋଦରଃ।
ପୁନରେବ ମହାରାଜ ତବ ସୈନ୍ଯମଭିଦ୍ରବତ୍॥ 8-88-7 (59378) 
ରକ୍ତାର୍ଦ୍ରପାଣିସ୍ତୁ ତତୋ ମହାତ୍ମା
ଗଦାପାଣିଃ କାଲ ଇବାନ୍ତକାଲେ। 
ବିଭୀଷଯଂସ୍ତବ ପୁତ୍ରସ୍ଯ ସୈନ୍ଯ--
ମିତସ୍ତତୋ ଧାବତି ବାହିନୀଂ ତେ॥  8-88-8 (59379) 
ତତଃ କ୍ଷଣାଦ୍ଭାରତ ଶୂନ୍ଯମାସୀ--
ଦାଯୋଧନଂ ଘୋରତରଂ କୁରୂଣାମ୍। 
ଯତ୍ରାଜିମଧ୍ଯେ ପ୍ରାପିବଦ୍ଭୀମସେନୋ
ଦୁଃଶାସନସ୍ଯ ରୁଧିରଂ କ୍ରୋଧଦୀପ୍ତଃ॥  8-88-9 (59380) 
ସ ହତ୍ବା ସମରେ ରାଜନ୍ରାଜପୁତ୍ରଂ ମହାବଲମ୍।
ପୂର୍ଣକାମୋ ମଦୋଦଗ୍ରଃ ସିଂହୋ ରୁରୁମିବୋତ୍କଟଃ॥ 8-88-10 (59381) 
ରୁଧିରାର୍ଦ୍ରୋ ମହାରାଜ ବ୍ଯଶୋଭତ ପରନ୍ତପଃ।
ସପୁଷ୍ପଃ କିଂଶୁକ ଇବ ରକ୍ତରକ୍ତତରୋ ବଭୌ॥ 8-88-11 (59382) 
ରୁଧିରାକ୍ତୋ ଘୋରବେଷଃ କ୍ରୁଦ୍ଧୋ ରାଜନ୍ବଚୋଽବ୍ରବୀତ୍।
ବ୍ରୂହୀଦାନୀଂ ପାପମତେ ନୃଶଂସ ପତିତୋ ହ୍ଯସି॥ 8-88-12 (59383) 
ଦୁଃଶାସନେ ଯାଦୃଶଂ ସଂଶ୍ରୁତଂ ନ--
ସ୍ତଦବାପ୍ତଂ ପାଣ୍ଡବୈଃ ସର୍ବମେବ। 
ଅତ୍ରୈବମାପ୍ସ୍ଯାମ୍ଯପରଂ ଦ୍ବିତୀଯଂ
ଦୁର୍ଯୋଧନଂ ଯଜ୍ଞପଶୁଂ ବିଶସ୍ଯ॥  8-88-13 (59384) 
ଶିରୋ ମୃଦିତ୍ବାଽସ୍ଯ ପୁନଶ୍ଚ ଶାନ୍ତିଂ
ଯାସ୍ଯାମ୍ଯହଂ କୌରବାଣାଂ ସମକ୍ଷମ୍। 
ଯା ସାଽପତିଃ ସା ସପତିର୍ହି ଜାତା
ଯାସ୍ତାଃ ସପତ୍ଯୋଽପତଯସ୍ତୁ ଜାତାଃ॥  8-88-14 (59385) 
ପଶ୍ଯନ୍ତୁ ଚିତ୍ରଂ ବିବିଧଂ ହି ଲୋକେ
ଯେ ବୈ ତିଲାଃ ଷଣ୍ଡତିଲା ବଭୂବୁଃ। 
ତେ ଚେତ୍ସଂସିଦ୍ଧା ନିଧନଂ ଗତାଃ ପରେ
କିଂ ଚିତ୍ରରୂପଂ ବତ ଜୀବଲୋକେ॥  8-88-15 (59386) 
ଏତାବଦୁକ୍ତ୍ବା ବଚନଂ ପ୍ରହୃଷ୍ଟଃ
ପ୍ରାକ୍ରୋଶଦୁଚ୍ଚୈ ରୁଧିରାର୍ଦ୍ରବକ୍ରଃ। 
ନନର୍ତ ଚୈବାତିବଲୋ ମହାତ୍ମା
ବୃତ୍ରଂ ନିହତ୍ଯେବ ସହସ୍ରନେତ୍ରଃ॥  8-88-16 (59387) 
ଦୃଷ୍ଟ୍ବା ତୁ ନୃତ୍ଯନ୍ତମୁଦଗ୍ରବୀର୍ଯଂ
କାଲଂ ଯଥା ତ୍ବନ୍ତକାଲେ ପ୍ରଜାନାମ୍। 
ମହଦ୍ଭଯଂ ଚାଧିରଥିଂ ବିବେଶ
ଜଯେ ନିରାଶାଶ୍ଚ ସୁତାସ୍ତ୍ବଦୀଯାଃ॥  8-88-17 (59388) 
ଦୁଃଶାସନେ ତୁ ନିହତେ ପୁତ୍ରାସ୍ତବ ମହାରଥାଃ।
ମହତ୍କ୍ରୋଧବିଷଂ ବୀରା ଧାରଯନ୍ତୋ ମହାବଲାଃ। 
ତେ ତୁ ରାଜନ୍ମହାବୀର୍ଯା ଭୀମଂ ପ୍ରାଚ୍ଛାଦଯଞ୍ଛରୈଃ॥  8-88-18 (59389) 
ନିଷଙ୍ଗୀ କବଚୀ ଖଙ୍ଗୀ ଦଣ୍ଡଧାରୋ ଧନୁର୍ଧରଃ।
ଅଲମ୍ବୁର୍ଜଲସନ୍ଧଶ୍ଚ ବାତବେଗସୁବର୍ଚସୌ॥ 8-88-19 (59390) 
ଏତେ ସମେତ୍ଯ ସହିତା ଭ୍ରାତୃବ୍ଯସନକର୍ଶିତାଃ।
ଭୀମସେନଂ ମହାବାହୁଂ ପୀଡଯାମାସୁରଞ୍ଜସା॥ 8-88-20 (59391) 
ସ ବଧ୍ଯମାନୋ ବିଶିଖୈଃ ସମନ୍ତାତ୍ତୈର୍ମହାରଥୈଃ।
ଭୀମଃ କ୍ରୋଧାଭିରକ୍ତାକ୍ଷଃ କ୍ରୁଦ୍ଧଃ କାଲ ଇବାବଭୌ॥ 8-88-21 (59392) 
ତତଃ ପରିବୃତୋ ରାଜନ୍ନବଭିଃ ଶତ୍ରୁତାପନୈଃ।
ଦୁଃଶାସନାଦବରଜୈଃ ପୁତ୍ରୈସ୍ତବ ବୃକୋଦରଃ॥ 8-88-22 (59393) 
ତାଂସ୍ତୁ ଭଲ୍ଲୈର୍ମହାବେଗୈର୍ନବଭିର୍ନବ ଭାରତ।
ରୁକ୍ମାଙ୍ଗଦାନ୍ରୁକ୍ମପୁଙ୍ଖୈଃ ପାର୍ଥୋ ନିନ୍ଯେ ଯମକ୍ଷଯମ୍॥ 8-88-23 (59394) 
ହତେଷୁ ତବ ପୁତ୍ରେଷୁ ବଲଂ ତଦ୍ବିପ୍ରଦୁଦ୍ରୁବେ।
ପଶ୍ଯତଃ ସୂତପୁତ୍ରସ୍ଯ ପାଣ୍ଡବସ୍ଯ ଭଯାର୍ଦିତମ୍॥ 8-88-24 (59395) 
ତତଃ କର୍ଣଂ ମହାରାଜ ପ୍ରବିବେଶ ମହଦ୍ଭଯମ୍।
ଦୃଷ୍ଟ୍ବା ଭୀମସ୍ଯ ବିକ୍ରାନ୍ତମନ୍ତକସ୍ଯ ପ୍ରଜାସ୍ବିବ॥ 8-88-25 (59396) 
ତସ୍ଯ ତ୍ବାକାରଭାବଜ୍ଞଃ ଶଲ୍ଯଃ ସମିତିଶୋଭନଃ।  8-88-26 (59397) 
ଉବାଚ ବଚନଂ କର୍ଣଂ ପ୍ରାପ୍ତକାଲଂ ହିତଂ ତଦା॥  8-88-27 (59398) 
ଏତେ ଦ୍ରବନ୍ତି ରାଜାନୋ ଭୀମସେନଭଯାର୍ଦିତାଃ।
ଦୁର୍ଯୋଧନଶ୍ଚ ସମ୍ମୂଢୋ ଭ୍ରାତୃବ୍ଯସନକର୍ଶିତଃ॥ 8-88-28 (59399) 
ଦୁଃଶାସନସ୍ଯ ରୁଧିରେ ପୀଯମାନେ ମହାତ୍ମନା।
ବ୍ଯାପନ୍ନଚେତାଃ ସହସା ଶୋକୋପହତଚେତନଃ॥ 8-88-29 (59400) 
ଉପାସତେ ତ୍ବାମେତେ ହି ପରିବାର୍ଯ ମହାରଥାଃ।
କୃପପ୍ରଭୃତଯଃ କର୍ଣ ହତଶେଷାଃ ସହୋଦରାଃ॥ 8-88-30 (59401) 
ପାଣ୍ଡବା ଲବ୍ଧଲକ୍ଷାଶ୍ଚ ଧନଞ୍ଜଯପୁରୋଗମାଃ।
ତ୍ବାମେବାଭିମୁଖାଃ ଶୂରା ଯୁଦ୍ଧାଯ ସମୁପସ୍ଥିତାଃ॥ 8-88-31 (59402) 
ସ ତ୍ବଂ ପୁରୁଷଶାର୍ଦୂଲ ପୌରୁଷେ ମହତି ସ୍ଥିତଃ।
କ୍ଷତ୍ରଧର୍ମଂ ପୁରସ୍କୃତ୍ଯ ପ୍ରତ୍ଯୁଦ୍ଯାହି ଧନଞ୍ଜଯମ୍॥ 8-88-32 (59403) 
ଭାରୋ ହି ଧାର୍ତରାଷ୍ଟ୍ରେଣ ତ୍ବଯି ସର୍ବଃ ସମାହିତଃ।
ତମୁଦ୍ବହ ମହାବାହୋ ଯଥାଶକ୍ତି ଯଥାବଲମ୍॥ 8-88-33 (59404) 
ଜଯେ ସ୍ଯାଦ୍ବିପୁଲା କୀର୍ତିର୍ଧ୍ରୁବଃ ସ୍ବର୍ଗଃ ପରାଜଯେ।
ବୃଷସେନଶ୍ଚ ରାଧେଯ ସଙ୍କ୍ରୁଦ୍ଧସ୍ତନଯସ୍ତବ। 
ତ୍ବଯି ମୋହଂ ସମାପନ୍ନେ ପାଣ଼୍ଡବାନଭିଧାବତି॥  8-88-34 (59405) 
ସଞ୍ଜଯ ଉବାଚ। 8-88-35x (5050) 
ଏତଚ୍ଛ୍ରୁତ୍ବା ତୁ ବଚନଂ ଶଲ୍ଯସ୍ଯାମିତତୋଜସଃ।
ହୃଦି ମାନୁଷ୍ଯକଂ ଭାବଂ କୃତ୍ବା ଯୁଦ୍ବାଯ ସୁସ୍ଥିରମ୍॥ 8-88-35 (59406) 
ତତଃ କ୍ରୁଦ୍ଧୋ ବୃଷସେନୋଽଭ୍ଯଧାବ--
ଦ୍ଭୀମଂ ସମାଯାନ୍ତମମିତ୍ରସାହମ୍। 
ବାଣୈଃ କିରନ୍ତଂ ପ୍ରତିଯାତି ଚୋଗ୍ରଂ
ବ୍ଯାତ୍ତାନନଂ କାଲମିବାପତନ୍ତମ୍॥  8-88-36 (59407) 
ତମଭ୍ଯଧାବନ୍ନକୁଲଃ ପ୍ରବୀର--
ମାରାଦମିତ୍ରଂ ପ୍ରତୁଦନ୍ପୃଷତ୍କୈଃ। 
କର୍ଣସ୍ଯ ପୁତ୍ରଂ ସମରେ ପ୍ରହୃଷ୍ଟଂ
ଜିଷ୍ଣୁର୍ଜିଘାଂସୁର୍ମଘବେବ ଜମ୍ଭମ୍॥  8-88-37 (59408) 
ତତୋ ଧ୍ବଜଂ ସ୍ଫାଟିକହେମଚିତ୍ରଂ
ଚିଚ୍ଛେଦ ଧୈର୍ଯାନ୍ନକୁଲଃ କ୍ଷୁରେଣ। 
କର୍ଣାତ୍ମଜସ୍ଯେଷ୍ବସନଂ ଚ ଚିତ୍ରଂ
ଭଲ୍ଲେନ ଜାମ୍ବୂନଦଚିତ୍ରନଦ୍ଧମ୍॥  8-88-38 (59409) 
ଅଥାନ୍ଯଦାଦାଯ ଧନୁଃ ସ ଶୀଘ୍ରଂ
କର୍ଣାତ୍ମଜଃ ପାଣ୍ଡବମଭ୍ଯବିଧ୍ଯତ୍। 
ଦିବ୍ଯୈରସ୍ତ୍ରୈରଭ୍ଯବର୍ଷତ୍ତଦୈନଂ
କର୍ଣସ୍ଯ ପୁତ୍ରୋ ନକୁଲଂ କୃତାସ୍ତ୍ରମ୍॥  8-88-39 (59410) 
ତତଃ କ୍ରୁଦ୍ଧୋ ନକୁଲଃ କର୍ଣପୁତ୍ରଂ
ଶରୈର୍ମହୋଲ୍କାଭିରିବାଭ୍ଯପୀଡଯତ୍। 
ସ କର୍ଣପୁତ୍ରୋ ନକୁଲସ୍ଯ ରାଜ--
ନ୍ସର୍ବାନସ୍ତ୍ରାନ୍ବାରଯଦୁତ୍ତମାସ୍ତ୍ରୈଃ॥  8-88-40 (59411) 
ଆସୀତ୍ସୁଘୋରଂ ଭରତପ୍ରବୀର
ଯୁଦ୍ଧଂ ତଦା କର୍ଣଜପାଣ୍ଡବାଭ୍ଯାମ୍॥  8-88-41 (59412) 
ବନାଯୁଜାନ୍ସୁକୁମାରାନ୍ସୁଶୁଭ୍ରା--
ନଲଙ୍କୃତାଞ୍ଜାତରୂପେଣ ଚିତ୍ରାନ୍। 
ଜଘାନ ଚାଶ୍ବାନ୍ନକୁଲସ୍ଯ ବୀରୋ
ରଣାଜିରେ ସୂତପୁତ୍ରସ୍ଯ ପୁତ୍ରଃ॥  8-88-42 (59413) 
ତତୋ ହତାଶ୍ବାଦବରୁହ୍ଯ ଯାନା--
ଚ୍ଚର୍ମାଽଽଦଦେ ରୁଚିରଂ ବର୍ହିଚିତ୍ରମ୍। 
ଆକାଶସଙ୍କାଶମସିଂ ପ୍ରଗୃହ୍ଯ
ପ୍ରକାଶମାନଃ ଖଗବଚ୍ଚଚାର॥  8-88-43 (59414) 
ତତୋଽସ୍ଯ ପକ୍ଷାନନଯଦ୍ଯମାଯ
ଦ୍ବିସାହସ୍ରାନ୍ନକୁଲଃ କ୍ଷିପ୍ରକାରୀ। 
ତେ ପ୍ରାପତନ୍ନସିନା ବୈ ବିଶସ୍ତା
ଯଥାଽଶ୍ବମେଧେ ପଶବଃ ଶମିତ୍ରା॥  8-88-44 (59415) 
ତତସ୍ତତୋ ବିଜିତା ଯୁଦ୍ଧଶୌଣ୍ଡା
ନାନାଦେଶ୍ଯାଃ ସୁହୃଦଃ ସତ୍ଯସନ୍ଧାଃ। 
ଏକେନ ଶୀଘ୍ରଂ ନକୁଲେନ ନୁନ୍ନାଃ
ସାରେପ୍ସୁନେବୋତ୍ତମଚନ୍ଦନସ୍ଯ॥  8-88-45 (59416) 
ଭୂମୌ ଚରନ୍ତଂ ନକୁଲଂ ରଥୌଘାଃ
ସମନ୍ତତଃ ସାଯକୈଃ ପ୍ରତ୍ଯଗୃହ୍ଣନ୍। 
ସ ତୁଦ୍ଯମାନୋ ନକୁଲୋ ବିହଙ୍ଗୈ--
ଶ୍ଚଚାର ସଙ୍ଖ୍ଯେ ଦ୍ବିଷତୋ ବିନିଘ୍ନନ୍॥  8-88-46 (59417) 
ତଂ କର୍ଣପୁତ୍ରୋଽପି ଚରନ୍ତମାଜୌ
ନରାଶ୍ବମାତଙ୍ଗରଥପ୍ରବୀରାନ୍। 
ନିଘ୍ନନ୍ତମଷ୍ଟାଦଶଭିଃ ପୃଷତ୍କୈ--
ର୍ବିବ୍ଯାଧ ବୀରଃ ସ ଚୁକୋପ ବିଦ୍ଧଃ॥  8-88-47 (59418) 
ତତୋଽଭ୍ଯଧାବତ୍ସମରେ ଜିଘାଂସୁଃ
କର୍ଣାତ୍ମଜଂ ପାଣ୍ଡୁସୁତୋ ନୃବୀରମ୍। 
ତସ୍ଯେଷୁଭିର୍ବଧମତ୍ସୂତପୁତ୍ରୋ
ମହାରଣେ ବର୍ମ ସହସ୍ରଭାରମ୍॥  8-88-48 (59419) 
ତସ୍ଯାଥ କାଂସ୍ଯଂ ସୁଶିତଂ ସୁପୀତ--
ମସିପ୍ରବୀରଂ ଗୁରୁଭାରାସାହମ୍। 
ଦ୍ବିଷଚ୍ଛରୀରାପହରଂ ସୁଘୋର--
ମାଧୂନ୍ବତଃ ସର୍ପମିବାତ୍ତକୋଶମ୍॥  8-88-49 (59420) 
କ୍ଷିପ୍ରଂ ଶରୈଃ ଷଙ୍ଭିରମିତ୍ରସାହ--
ଶ୍ଚକର୍ତ ଖଙ୍ଗଂ ନିଶିତୈଃ ସୁଧାରୈଃ। 
ପୁନଶ୍ଚ ପାର୍ଥଂ ନିଶିତୈଃ ପୃଷତ୍କୈଃ
ସ୍ତନାନ୍ତରେ କ୍ଷିପ୍ରମିବାତ୍ଯବିଧ୍ଯତ୍॥  8-88-50 (59421) 
ସ ଭୀମସେନସ୍ଯ ରଥଂ ଚ ଗତ୍ବା
ବବର୍ଷ ବୈ ଶରବର୍ଷଂ ସୁଘୋରମ୍॥  8-88-51 (59422) 
ନକୁଲମଥ ବିଦିତ୍ବା ଛିନ୍ନବାଣାସନାସିଂ
ବିରଥମରିଭିରାର୍ତଂ କର୍ଣପୁତ୍ରାସ୍ତ୍ରମଗ୍ନମ୍। 
ପବନଚଲପତାକା ହ୍ଲାଦିନୋ ବଲ୍ଗିତାଶ୍ବାଃ
ପରପୁରୁଷନିଯୁକ୍ତାଃ ସ୍ବୈ ରଥୈଃ ଶୀଘ୍ରମୀଯୁଃ॥  8-88-52 (59423) 
ଦ୍ରୁପଦସୁତବରିଷ୍ଠାଃ ପଞ୍ଚ ଶୈନେଯଷଷ୍ଠା
ଦ୍ରୁପଦଦୁହିତୃପୁତ୍ରାଃ ପଞ୍ଚ ଚାମିତ୍ରସାହାଃ। 
ଦ୍ବିରଦରଥନରାଶ୍ବାନ୍ସୂଦଯନ୍ତସ୍ତ୍ବଦୀଯାନ୍
ଭଗବତ ଇବ ରୁଦ୍ରାଃ ସଙ୍ଖ୍ଯଯା ହେତିମନ୍ତଃ॥  8-88-53 (59424) 
ଅଥ ତବ ରଥମୁଖ୍ଯାସ୍ତାନ୍ପ୍ରତୀଯୁସ୍ତ୍ବରନ୍ତଃ
କୃପହୃଦିକସୁତୌ ଚ ଦ୍ରୌଣିଦୁର୍ଯୋଧନୌ ଚ। 
ଶକୁନିଶୁକବୃକାଶ୍ଚ କ୍ରାଥଦେବାବୃଧୌ ଚ
ଦ୍ବିରଦଜଲଦଘୌଷୈଃ ସ୍ଯନ୍ଦନୈଃ କାର୍ମୁକୈଶ୍ଚ॥  8-88-54 (59425) 
ଅଥ ତବ ରଥବର୍ଯାସ୍ତାନ୍ଦଶୈକପ୍ରବୀରା--
ନିଷୁଭିରଶନିକଲ୍ପୈସ୍ତାଡଯନ୍ତୋ ନ୍ଯରୁନ୍ଧନ୍। 
ନବଜଲଦସବର୍ଣୈର୍ହସ୍ତିଭିସ୍ତାନ୍ସ୍ମ ବବ୍ରୁ--
ର୍ଗିରିଶିଖରନିକାଶୈର୍ଭୀମବେଗୈଃ କୁଣିନ୍ଦାଃ॥ ॥  8-88-55 (59426) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଅଷ୍ଟାଶୀତିତମୋଽଧ୍ଯାଯଃ॥ 88 ॥






କର୍ଣପର୍ବ - ଅଧ୍ଯାଯ 089

॥ ଶ୍ରୀଃ ॥

8.89. ଅଧ୍ଯାଯଃ 089 

Mahabharata - Karna Parva - Chapter Topics

ସଙ୍କୁଲଯୁଦ୍ଧମ୍॥ 1 ॥

Mahabharata - Karna Parva - Chapter Text

8-89-0 (59427) 
ସଞ୍ଜଯ ଉବାଚ। 8-89-0x (5051) 
ସୁକଲ୍ପିତା ହୈମବତା ମହୋତ୍କଟା
ରଣାଭିକାମୈଃ କୃତିଭିଃ ସମାସ୍ଥିତାଃ। 
ସୁବର୍ଣଜାଲୈର୍ବିତତା ବଭୁର୍ଗଜା--
ସ୍ତଥା ଯଥା ଖେ ଜଲଦାଃ ସବିଦ୍ଯୁତଃ॥  8-89-1 (59428) 
କୁଣିନ୍ଦପୁତ୍ରୋ ଦଶଭିର୍ମହାଯସୈଃ
କୃପଂ ସସୂତାଶ୍ବମପୀଡଯଦ୍ଭୃଶମ୍। 
ତତଃ ଶରଦ୍ବତ୍ସୁତସାଯକୈର୍ହତଃ
ସହୈବ ନାଗେନ ପପାତ ଭୂତଲେ॥  8-89-2 (59429) 
କୁଣିନ୍ଦପୁତ୍ରାବରଜସ୍ତୁ ତୋମରୈ--
ର୍ଦିବାକରାଂଶୁପ୍ରତିମୈରଯସ୍ମଯୈଃ। 
ଜଘାନ ଭୋଜସ୍ଯ ହଯାନଥାପତନ୍
କ୍ଷଣାଦ୍ବିଶସ୍ତାଃ କୃତବର୍ମଣେ ହଯାଃ॥  8-89-3 (59430) 
ଅଥାପରେ ଦ୍ରୌଣିହତା ମହାଦ୍ବିପା--
ସ୍ତ୍ରଯଃ ସସର୍ବାଯୁଧଯୋଧକେତନାଃ। 
ନିପେତୁରୁର୍ବ୍ଯାଂ ବ୍ଯସବୋ ବିଚେତନା--
ସ୍ତଥା ଯଥା ବଜ୍ରହତା ମହାଚଲାଃ॥  8-89-4 (59431) 
କୁଣିନ୍ଦରାଜାବରଜାଦନନ୍ତରଃ
ସ୍ତନାନ୍ତରେ ପତ୍ରିବରୈରତାଡଯତ୍। 
ତବାତ୍ମଜଂ ତସ୍ଯ ତବାତ୍ମଜଃ ଶରୈଃ
ଶିତୈଃ ଶରୀରଂ ବ୍ଯହନଦ୍ଦ୍ବିପଂ ଚ ତମ୍॥  8-89-5 (59432) 
ସ ନାଗରାଜଃ ସହ ରାଜସୂନୁନା
ପପାତ ରକ୍ତଂ ବହୁ ସର୍ବତଃ କ୍ଷରନ୍। 
ମହେନ୍ଦ୍ରବଜ୍ରପ୍ରହତୋଽମ୍ବୁଦାଗମେ
ଯଥା ଜଲଂ ଗେରିକପର୍ବତସ୍ତଥା॥  8-89-6 (59433) 
କୁଣିନ୍ଦପୁତ୍ରପ୍ରହିତୋଽପରୋ ଦ୍ବିପଃ
କ୍ରାଥଂ ସସୂତାଶ୍ବରଥଂ ବ୍ଯପୋଥଯତ୍। 
ତତୋଽପତତ୍କ୍ରାଥସରାଭିଘାତିତଃ
ସହେଶ୍ବରୋ ବଜ୍ରହତୋ ଯଥା ଗିରିଃ॥  8-89-7 (59434) 
ରଥୀ ଦ୍ବିପସ୍ଥେନ ହତୋଽପତଚ୍ଛରୈଃ
କ୍ରାଥାଧିପଃ ପର୍ବତଜେନ ଦୁର୍ଜଯଃ। 
ସବାଜିସୂତେଷ୍ବସନଧ୍ବଜସ୍ତଥା
ଯଥା ମହାବାତହତୋ ମହାଦ୍ରୁମଃ॥  8-89-8 (59435) 
ବୃକୋ ଦ୍ବିପସ୍ଥଂ ଗିରିରାଜବାସିନଂ
ଭୃଶଂ ଶରୈର୍ଦ୍ବାଦଶଭିଃ ପରାଭିନତ୍। 
ତତୋ ବୃକଂ ସାଶ୍ବରଥଂ ମହାଦ୍ବିପୋ
ଦ୍ରୁତଂ ଚତୁର୍ଭିରଣୈର୍ବ୍ଯପୋଥଯତ୍॥  8-89-9 (59436) 
ସ ପୋଥିତୋ ନାଗରବେଣ ବୀର୍ଯବା--
ନ୍ପରାଭିନଦ୍ଦ୍ବାଦଶଭିଃ ଶିଲୀମୁଖୈଃ। 
ବୃକେଣ ବାଣାଭିହତୋଽପତତ୍କ୍ଷିତୌ
ସବାରଣୋ ବଭ୍ରୁସୁତେନ ସାର୍ଧମ୍॥  8-89-10 (59437) 
କୁଣିନ୍ଦରାଜସ୍ଯ ସୁତୋଽପରସ୍ତଦା
ସ ଚାପି ଶୂରଃ ସହସା ସମର୍ପିତଃ। 
ପପାତ ବାଣୈଃ ସୁବଲସ୍ଯ ସୂନୁନା
ବିଷାଣପୁଚ୍ଛାପରଗାତ୍ରପାତିନା॥  8-89-11 (59438) 
ଗଜେନ ବାହାଞ୍ଶକୁନେଃ କୁଣିନ୍ଦଜୋ
ନିନାଯ ବୈବସ୍ବତମନ୍ଦିରଂ ରଣେ। 
ରଥଂ ଚ ସଂକ୍ଷୁଭ୍ଯ ନନାଦ ନର୍ଦତ--
ସ୍ତତୋଽସ୍ଯ ଗାନ୍ଧାରପତିଃ ଶିରୋଽହରତ୍॥  8-89-12 (59439) 
ତତଃ କୁଣିନ୍ଦେଷୁ ଗତେଷୁ ତେଷୁ
ପ୍ରହୃଷ୍ଟରୂପାସ୍ତବ ତେ ମହାରଥାଃ। 
ଭୃଶଂ ପ୍ରଦରଧ୍ମୁର୍ଲବଣାମ୍ବୁସମ୍ଭବା--
ନ୍ବରାଂଶ୍ଚ ବାଣାସନପାଣଯୋଽଭ୍ଯଯୁଃ॥  8-89-13 (59440) 
ତଥାଽଭବଦ୍ଯୁଦ୍ଧମତୀବ ଦାରୁଣଂ
ପୁନଃ କୁରୂଣାଂ ସହ ପାଣ୍ଡୁସୃଞ୍ଜଯୈଃ। 
ଶରାସିଶକ୍ତ୍ଯୃଷ୍ଟିଗଦାପରଶ୍ବଥୈ--
ର୍ନରାଶ୍ବନାଗାସୁହରଂ ଭୃଶାକୁଲମ୍॥  8-89-14 (59441) 
ରଥାଶ୍ବମାତଙ୍ଗପଦାତଯସ୍ତତଃ
ପରସ୍ପରଂ ବିପ୍ରହତାଃ କ୍ଷିତୌ ପତନ୍। 
ଯଥା ସବିଦ୍ଯୁତ୍ତଟିତୋ ଜଲପ୍ରଦାଃ
ସମୁତ୍ଥିତୈର୍ଦିଗ୍ଭ୍ଯ ଇବୋଗ୍ରମାରୁତେଃ॥  8-89-15 (59442) 
ତତଃ ଶତାନୀକହତା ମହାଗଜା
ହଯା ରଥାଃ ପତ୍ତିଗଣାଶ୍ଚ ତାବକାଃ। 
ସୁପର୍ଣବାତପ୍ରହତା ଯଥୋରଗା--
ସ୍ତଥା ଗତା ଗାଂ ବିବଶା ବିଚୂର୍ଣିତାଃ॥  8-89-16 (59443) 
ତତୋଽଭ୍ଯବିଦ୍ଧ୍ଯଦ୍ବହୁଭିଃ ଶିତୈଃ ଶରୈଃ
ସ ବିନ୍ଦପୁତ୍ରୋ ନକୁଲାତ୍ମଜଂ ସ୍ମଯନ୍। 
ତତୋଽସ୍ଯ କୋପାଦ୍ବିଚକର୍ତ ନାକୁଲିଃ
ଶିରଃ କ୍ଷୁରେଣାମ୍ବୁଜସନ୍ନିଭାନନମ୍॥  8-89-17 (59444) 
ତତଃ ଶତାନୀକମବିଧ୍ଯଦାଯସୈ--
ସ୍ତ୍ରିଭିଃ ଶରୈଃ କର୍ଣସୁତୋଽର୍ଜୁନଂ ତ୍ରିଭିଃ। 
ତ୍ରିଭିଶ୍ଚ ଭୀମଂ ନକୁଲଂ ଚ ସପ୍ତଭି--
ର୍ଜନାର୍ଦନଂ ଦ୍ବାଦଶଭିଶ୍ଚ ସାଯକୈଃ॥  8-89-18 (59445) 
ତଦସ୍ଯ କର୍ମାତିମନୁଷ୍ଯକର୍ମଣଃ
ସମୀକ୍ଷ୍ଯ ହୃଷ୍ଟାଃ କୁରବୋଽଭ୍ଯପୂଜଯନ୍। 
ପରାକ୍ରମଜ୍ଞାସ୍ତୁ ଧନଞ୍ଜଯସ୍ଯ ଯେ
ହୁତୋଽଯମଗ୍ନାବିତି ତେ ତୁ ମେନିରେ॥ ॥  8-89-19 (59446) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଏକୋନନବତିତମୋଽଧ୍ଯାଯଃ॥ 89 ॥






କର୍ଣପର୍ବ - ଅଧ୍ଯାଯ 090

॥ ଶ୍ରୀଃ ॥

8.90. ଅଧ୍ଯାଯଃ 090 

Mahabharata - Karna Parva - Chapter Topics

ଅର୍ଜୁନେନ କର୍ଣସୂନୋର୍ବୃଷସେନସ୍ଯ ବଧଃ॥ 1 ॥

Mahabharata - Karna Parva - Chapter Text

8-90-0 (59447) 
ସଞ୍ଜଯ ଉବାଚ। 8-90-0x (5052) 
ତତଃ କିରୀଟି ପରବୀରଘାତୀ
ହତାଶ୍ବମାଲୋକ୍ଯ ନରପ୍ରବୀରଃ। 
ମାଦ୍ରୀସୁତଂ ନକୁଲଂ ଲୋକମଧ୍ଯେ
ସମୀକ୍ଷ୍ଯ କୃଷ୍ଣଂ ଭୃଶବିକ୍ଷତଂ ଚ।
ସମଭ୍ଯଧାବଦ୍ବୃଷସେନମାହବେ
ସ ସୂତଜସ୍ଯ ପ୍ରମୁଖେ ସ୍ଥିତସ୍ତଦା॥  8-90-1 (59448) 
ତମାପତନ୍ତଂ ନରବୀରମୁଗ୍ରଂ
ମହାହବେ ବାଣସହସ୍ରଧାରିଣମ୍। 
ଅଭ୍ଯାପତତ୍କର୍ଣସୁତୋ ମହାରଥଂ
ଯଥା ମହେନ୍ଦ୍ରଂ ନମୁଚିଃ ପୁରା ତଥା॥  8-90-2 (59449) 
ତୌ ତତ୍ର ଶୂରୌ ରଥକୁଞ୍ଜରୌ ରଣେ
ପରସ୍ପରସ୍ଯାଭିମୁଖୌ ମହାରଥୌ। 
ସସର୍ଜତୁଃ ଶରସଙ୍ଘାନନେକା--
ନ୍ସମ୍ଭ୍ରାନ୍ତରୂପୌ ସୁଭୃଶଂ ତଦାନୀମ୍॥  8-90-3 (59450) 
ତତୋ ଦ୍ରୁତଂ ଚୈକଶରେଣ ପାର୍ଥଂ
ଶିତେନ ବିଦ୍ଧ୍ବା ଯୁଧି କର୍ଣପୁତ୍ରଃ। 
ନନାଦ ନାଦଂ ସୁମହାନୁଭାବୋ
ବିଦ୍ଧ୍ବେବ ଶକ୍ରଂ ନମୁଚିଃ ସ ବୀରଃ॥  8-90-4 (59451) 
ପୁନଃ ସ ପାର୍ଥଂ ବୃଷସେନ ଉଗ୍ରୈ--
ର୍ବାଣୈରବିଦ୍ଧ୍ଯଦ୍ଭୁଜମୂଲେ ତୁ ସବ୍ଯେ। 
ତଥୈବ କୃଷ୍ଣଂ ନବଭିଃ ସମାର୍ଦଯ--
ତ୍ପୁନଶ୍ଚ ପାର୍ଥଂ ଦଶଭିର୍ଜଘାନ॥  8-90-5 (59452) 
ପୂର୍ବଂ ଯଥା ବୃଷସେନପ୍ରଯୁକ୍ତୈ--
ରଭ୍ଯାହତଃ ଶ୍ବେତହଯଃ ଶରୈସ୍ତୈଃ। 
ସଂରମ୍ଭମୀଷଦ୍ଗମିତୋ ବଧାଯ
କର୍ଣାତ୍ମଜସ୍ଯାଥ ମନଃ ପ୍ରଦଧ୍ରେ॥  8-90-6 (59453) 
ତତଃ କିରୀଟି ରଣମୂର୍ଧ୍ନି କୋପାତ୍
କୃତ୍ବା ତ୍ରିଶାଖାଂ ଭ୍ରୁକୁଟିଂ ଲଲାଟେ। 
ମୁମୋଚ ତୂର୍ଣଂ ବିଶିଖାନ୍ମହାତ୍ମା
ବଧେ ଧୃତଃ କର୍ଣସୁତସ୍ଯ ସଙ୍ଖ୍ଯେ।
ଆରକ୍ତନେତ୍ରୋଽନ୍ତକଶତ୍ରୁହନ୍ତା
ଉବାଚ କର୍ଣଂ ଭୃଶମୁତ୍ସ୍ମଯଂସ୍ତଦା॥  8-90-7 (59454) 
ଦୁର୍ଯୋଧନଂ ଦ୍ରୌଣିମୁଖାଂଶ୍ଚ ସର୍ବା--
ନହଂ ରଣେ ବୃଷସେନଂ ତମୁଗ୍ରମ୍। 
ସମ୍ପଶ୍ଯତଃ କର୍ଣ ତବାଦ୍ଯ ସଙ୍ଖ୍ଯେ
ନଯାମି ଲୋକଂ ନିଶିତୈଃ ପୃଷତ୍କୈଃ॥  8-90-8 (59455) 
ଊନଂ ଚ ତାବଦ୍ଧି ଜନା ବଦନ୍ତି
ସର୍ବୈର୍ଭବଦ୍ଭିର୍ମମ ସୂନୁର୍ହତୋଽସୌ। 
ଏକୋ ରଥୋ ମଦ୍ବିହୀନସ୍ତରସ୍ବୀ
ଅହଂ ହନିଷ୍ଯେ ଭବତାଂ ସମକ୍ଷମ୍॥  8-90-9 (59456) 
ସଂରକ୍ଷ୍ଯତାଂ ରଥସଂସ୍ଥାଃ ସୁତୋଽଯ--
ମହଂ ହନିଷ୍ଯେ ଭବତାଂ ସମକ୍ଷମ୍॥ 
ପଶ୍ଚାଦ୍ବଧିଷ୍ଯେ ତ୍ବାମପି ସମ୍ପ୍ରମୂଢ--
ମହଂ ହନିଷ୍ଯେଽର୍ଜୁନ ଆଜିମଧ୍ଯେ॥  8-90-10 (59457) 
ତମଦ୍ଯ ମୂଲଂ କଲହସ୍ଯ ସଙ୍ଖ୍ଯେ
ଦୁର୍ଯୋଧନାପାଶ୍ରଯ ଜାତଦର୍ପମ୍। 
ତ୍ବାମଦ୍ଯ ହନ୍ତାଽସ୍ମି ରଣେ ପ୍ରସହ୍ଯ
ଅସ୍ଯୈବ ହନ୍ତା ଯୁଧି ଭୀମସେନଃ।
ଦୁର୍ଯୋଧନସ୍ଯାଧମପୂରୁଷସ୍ଯ
ଯସ୍ଯାନଯାଦେଷ ମହାନ୍କ୍ଷଯୋଽଭବତ୍॥  8-90-11 (59458) 
ସ ଏବମୁକ୍ତ୍ବା ବିନିମୃଜ୍ଯ ଚାପଂ
ଲକ୍ଷ୍ଯଂ ହି କୃତ୍ବା ବୃଷସେନମାଜୌ। 
ସସର୍ଜ ବାଣାନ୍ବିଶିଖାନ୍ମହାତ୍ମା
ବଧାଯ ରାଜନ୍କର୍ଣସୁତସ୍ଯ ସଙ୍ଖ୍ଯେ॥  8-90-12 (59459) 
ବିବ୍ଯାଧ ଚୈନଂ ଦଶଭିଃ ପୃଷତ୍କୈ--
ର୍ମର୍ମସ୍ବଶଙ୍କଂ ପ୍ରହସନ୍କିରୀଟୀ। 
ଚିଚ୍ଛେଦ ଚାସ୍ଯେଷ୍ବସନଂ ଭୁଜୌ ଚ
କ୍ଷୁରୈଶ୍ଚତୁର୍ଭିର୍ନିଶିତୈଃ ଶିରଶ୍ଚ॥  8-90-13 (59460) 
ସ ପାର୍ଥବାଣାଭିହତଃ ପପାତ
ରଥାଦ୍ବିବାହୁର୍ବିଶିରା ଧରାଯାମ୍। 
ସୁପୁଷ୍ପିତୋ ବଜ୍ରହତୋଽତିମାତ୍ରୋ
ଭଗ୍ନୋ ଯଥା ସାଲ ଇବାବକୃତ୍ତଃ॥  8-90-14 (59461) 
ତଂ ପାର୍ଥବାଣାଭିହତଂ ପତନ୍ତଂ
ସମ୍ପ୍ରେକ୍ଷ୍ଯ କର୍ଣଃ ସୁତମାଶୁକାରୀ। 
ରଥଂ ରଥେନାଶୁ ଜଗାମ ରୋଷା--
ତ୍କିରୀଟିନଃ ପୁତ୍ରବଧାଭିତପ୍ତଃ॥ 8-90-1x1 ସଞ୍ଜଯ ଉବାଚ। 8-90-1a1 ତମାଯାନ୍ତମଭିପ୍ରେକ୍ଷ୍ଯ ବେଲୋଦ୍ବୃତ୍ତମିବାର୍ଣବମ୍। 8-90-1b1 ଗର୍ଜନ୍ତଂ ସୁମହାକାଯଂ ଦୁର୍ନିବାରଂ ସୁରୈରପି। 8-90-1c1 ଅର୍ଜୁନଂ ପ୍ରାହ ଦାଶାର୍ହଃ ପ୍ରହସ୍ଯ ପୁରୁଷର୍ଷଭଃ॥ 8-90-2a2 ଅର୍ଯ ସରଥ ଆଯାସି ଶ୍ବେତାଶ୍ବଃ ଶଲ୍ଯସାରଥିଃ। 8-90-2b2 ଯେନ ତେ ସହ ଯୋଦ୍ଧବ୍ଯଂ ସ୍ଥିରୋ ଭବ ଧନଞ୍ଜଯ॥ 8-90-3a3 ପଶ୍ଯ ଚୈନଂ ସମାଯୁକ୍ତଂ ରଥଂ କର୍ଣସ୍ଯ ପାଣ୍ଡବ। 8-90-3b3 ଶ୍ବେତବାଜିସମାଯୁକ୍ତଂ ଯୁକ୍ତଂ ରାଧାସୁତେନ ଚ॥ 8-90-4a4 ନାନାପତାକାକଲିଲଂ କିଙ୍କିଣୀଜାଲମାଲିନମ୍। 8-90-4b4 ଉହ୍ଯମାନମିବାକାଶୋ ବିମାନଂ ପାଣ୍ଡୁରୈର୍ହଯୈଃ॥ 8-90-5a5 ଧ୍ବଜଂ ଚ ପଶ୍ଯ କର୍ଣସ୍ଯ ନାଗକକ୍ଷଂ ମହାତ୍ମନଃ। 8-90-5b5 ଆଖଣ୍ଡଲଧନୁଃପ୍ରଖ୍ଯମୁଲ୍ଲିଖନ୍ତମିବାମ୍ବରମ୍॥ 8-90-6a6 ପଶ୍ଯ କର୍ଣଂ ସମାଯାନ୍ତଂ ଧାର୍ତରାଷ୍ଟ୍ରପ୍ରିଯୈଷିଣମ୍। 8-90-6b6 ଶରଧାରା ବିମୁଞ୍ଚନ୍ତଂ ଧାରାସାରମିବାମ୍ବୁଦମ୍॥ 8-90-7a7 ଏଷ ମଦ୍ରେଶ୍ବରୋ ରାଜା ରଥାଗ୍ରେ ପର୍ଯବସ୍ଥିତଃ। 8-90-7b7 ନିଯଚ୍ଛତି ହଯାନସ୍ଯ ରାଧେଯସ୍ଯାମିତୌଜସଃ॥ 8-90-8a8 ଶୃଣୁ ଦୁନ୍ଦୁଭିନିର୍ଘୋଷଂ ଶଙ୍ଖଶବ୍ଦଂ ଚ ଦାରୁଣମ୍। 8-90-8b8 ସିଂହନାଦାଂଶ୍ଚ ବିବିଧାଞ୍ଶୃଣୁ ପାଣ଼୍ଡବ ସର୍ବତଃ॥ 8-90-9a9 ଅନ୍ତର୍ଧାଯ ମହାଶବ୍ଦାନ୍କର୍ଣେନାମିତତେଜସା। 8-90-9b9 ଦୋଧୂଯମାନସ୍ଯ ଭୃଶଂ ଧନୁଷଃ ଶୃଣୁ ନିଃସ୍ବନମ୍॥ 8-90-10a10 ଏତେ ଦୀର୍ଯନ୍ତି ସଗଣାଃ ପାଞ୍ଚାଲାନାଂ ମହାରଥାଃ। 8-90-10b10 ଦୃଷ୍ଟ୍ବା କେସରିଣଂ କ୍ରୁଦ୍ଧଂ ମୃଗା ଇବ ମହାବନେ॥ 8-90-11a11 ସର୍ବଯତ୍ନେନ କୌନ୍ତେଯ ହନ୍ତୁମର୍ହସି ସୂତଜମ୍। 8-90-11b11 ନ ହି କର୍ଣଶରାନନ୍ଯଃ ସୋଢୁମୁତ୍ସହତେ ନରଃ॥ 8-90-12a12 ସଦେବାସୁରଗନ୍ଧର୍ବାଂସ୍ତ୍ରୀଁଲ୍ଲୋକାନ୍ସଚରାଚରାନ୍। 8-90-12b12 ତ୍ବଂ ହି ଜେତୁଂ ରଣେ ଶକ୍ତସ୍ତଥୈବ ବିଦିତଂ ମମ॥ 8-90-13a13 ଭୀମମୁଗ୍ରଂ ମହାତ୍ମାନଂ ତ୍ର୍ଯକ୍ଷଂ ଶର୍ବଂ କପର୍ଦିନମ୍। 8-90-13b13 ନ ଶକ୍ତା ଦ୍ରଷ୍ଟୁମୀଶାନଂ କିଂ ପୁନର୍ଯୋଧିତୁଂ ପ୍ରଭୁମ୍॥ 8-90-14a14 ତ୍ବଯା ସାକ୍ଷାନ୍ମହାଦେବଃ ସର୍ବଭୂତଶିବଃ ଶିବଃ। 8-90-14b14 ଯୁଦ୍ଧେନାରାଧିତଃ ସ୍ଥାଣୁର୍ଦେବାଶ୍ଚ ବରଦାସ୍ତବ॥ 8-90-15a15 ତସ୍ଯ ପାର୍ଥ ପ୍ରସାଦେନ ଦେବଦେବସ୍ଯ ଶୂଲିନଃ। 8-90-15b15 ଜହି କର୍ଣଂ ମହାବାହୋ ନମୁଚିଂ ବୃତ୍ରହା ଯଥା॥ 8-90-16a16 ଶ୍ରେଯସ୍ତେଽସ୍ତୁ ସଦା ପାର୍ଥ ଯୁଦ୍ଧେ ଜଯମବାପ୍ନୁହି॥ 8-90-16b17x ଅର୍ଜୁନ ଉବାଚ। 8-90-17a17 ଧ୍ରୁବ ଏବ ଜଯଃ କୃଷ୍ଣ ମମ ନାସ୍ତ୍ଯତ୍ର ସଂଶଯଃ। 8-90-17b17 ସର୍ବଲୋକଗୁରୁର୍ଯସ୍ତ୍ବଂ ତୁଷ୍ଟୋଽସି ମଧୁସୂଦନ॥ 8-90-18a18 ଚୋଦଯାଶ୍ବାନ୍ହୃଷୀକେଶ ରଥଂ ମମ ମହାରଥ। 8-90-18b18 ନାହତ୍ବା ସମରେ କର୍ଣଂ ନିବର୍ତିଷ୍ଯତି ଫଲ୍ଗୁନଃ॥ 8-90-19a19 ଅଦ୍ଯ କର୍ଣଂ ହତଂ ପଶ୍ଯ ମଚ୍ଛରୈଃ ଶକଲୀକୃତମ୍। 8-90-19b19 ମାଂ ବା ଦ୍ରକ୍ଷ୍ଯସି ଗୋବିନ୍ଦ କର୍ଣେନ ନିହତଂ ଶରୈଃ॥ 8-90-20a20 ଉପସ୍ଥିତମିଦଂ ଘୋରଂ ଯୁଦ୍ଧଂ ତ୍ରୈଲୋକ୍ଯମୋହନମ୍। 8-90-20b20 ଯଜ୍ଜନାଃ କଥଯିଷ୍ଯନ୍ତି ଯାବଦ୍ଭୂମିର୍ଧରିଷ୍ଯତି॥ 8-90-21a21 ଏବଂ ବ୍ରୁବଂସ୍ତଦା ପାର୍ଥଃ କୃଷ୍ଣମକ୍ଲିଷ୍ଟକାରିଣମ୍। 8-90-21b21 ପ୍ରତ୍ଯୁଦ୍ଯଯୌ ରଥେନାଶୁ ଗଜଂ ପ୍ରତିଗଜୋ ଯଥା॥ 8-90-22a22 ପୁନରପ୍ଯାହ ତେଜସ୍ବୀ ପାର୍ଥଃ କୃଷ୍ଣମରିନ୍ଦମ। 8-90-22b22 ଚୋଦଯାଶ୍ବାନ୍ହୃଷୀକେଶ କାଲୋଽଯମତିବର୍ତତେ॥ 8-90-23a23 ଏବମୁକ୍ତସ୍ତଦା ତେନ ପାଣ଼୍ଡବେନ ମହାତ୍ମନା। 8-90-23b23 ଜଯେନ ସମ୍ପୂଜ୍ଯ ସ ପାଣ୍ଡବଂ ତଦା 8-90-23c23 ପ୍ରଚୋଦଯାମାସ ହଯାନ୍ମନୋଜବାନ୍॥ 8-90-24a24 ସ ପାଣ୍ଡୁପୁତ୍ରସ୍ଯ ରଥୋ ମନୋଜବଃ 8-90-24b24 କ୍ଷଣେନ କର୍ଣସ୍ଯ ରଥାଗ୍ରଗୋଽଭବତ୍॥ ॥  8-90-15 (59462) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ନବତିତମୋଽଧ୍ଯାଯଃ*॥ 90 ॥

Mahabharata - Karna Parva - Chapter Footnotes

8-90-9 ଊନମିତି। ଅଭିମନ୍ଯୁଂ ସାଧନୈରିତି ଶେଷଃ। ସାଧନୈରୂନଂ ବଦନ୍ତୀତ୍ଯନ୍ବଯଃ॥ 8-90-90 ନବତିତମୋଽଧ୍ଯାଯଃ॥ 8-90-* ଏତଦନନ୍ତରଂ ଝ.ପୁସ୍ତକେ ଏକୋଽଧ୍ଯାଯୋଽଧିକୋ ଦୃଶ୍ଯତେ।





କର୍ଣପର୍ବ - ଅଧ୍ଯାଯ 091

॥ ଶ୍ରୀଃ ॥

8.91. ଅଧ୍ଯାଯଃ 091 

Mahabharata - Karna Parva - Chapter Topics

ରଣାଯ କର୍ଣାର୍ଜୁନଯୋଃ ସମାଗମଃ॥ 1 ॥ ତଦବଲୋକନାଯ ଦିବି ଦେବଗନ୍ଧର୍ବାଦୀନାଂ ସମାଗମଃ॥ 2 ॥ ଦେବାସୁରାଦୀନାଂ କର୍ଣାର୍ଜୁ ନସମାଶ୍ରଯଣେନ ଦ୍ବୈଧୀଭାବଃ॥ 3 ॥

Mahabharata - Karna Parva - Chapter Text

8-91-0 (59463) 
ସଞ୍ଜଯ ଉବାଚ। 8-91-0x (5053) 
ବୃଷସେନଂ ହତଂ ଦୃଷ୍ଟ୍ବା କ୍ରୋଧାମର୍ଷସମନ୍ବିତଃ।
ପୁତ୍ରଶୋକୋଦ୍ଭବଂ ବାରି ନେତ୍ରାଭ୍ଯାଂ ସମବାସୃଜତ୍॥ 8-91-1 (59464) 
ରଥେନ କର୍ଣସ୍ତେଜସ୍ବୀ ଜଗାମାଭିମୁଖୋ ରିପୁମ୍।
ଯୁଦ୍ଧାଯାମର୍ପତାମ୍ରାକ୍ଷଃ ସମାହୂଯ ଧନଞ୍ଜଯମ୍॥ 8-91-2 (59465) 
ତୌ ରଥୌ ସୂର୍ଯସଙ୍କାଶୌ ବୈଯାଘ୍ରପରିବାରିତୌ।
ସମେତୌ ଦଦୃଶୁସ୍ତତ୍ର ଦ୍ବାବିବାର୍କୌ ସମୁଦ୍ଗତୌ॥ 8-91-3 (59466) 
ଶ୍ବେତାଶ୍ବୌ ପୁରୁଷାଦିତ୍ଯାବାସ୍ଥିତାବରିମର୍ଦନୌ।
ଶୁଶୁଭାତେ ମହାତ୍ମାନୌ ଚନ୍ଦ୍ରାଦିତ୍ଯୌ ଯଥା ଦିବି। 
`ରଥୌ ଚତୁର୍ଭିର୍ଜଲଦୈର୍ଭଗମିତ୍ରାବିବାମ୍ବରେ'॥  8-91-4 (59467) 
ତୌ ଦୃଷ୍ଟ୍ବା ବିସ୍ମଯଂ ଜଗ୍ମୁଃ ସର୍ବସୈନ୍ଯାନି ମାରିଷ।
ତ୍ରୈଲୋକ୍ଯବିଜଯେ ଯତ୍ତାବିନ୍ଦ୍ରବୈରୋଚନାବିବ॥ 8-91-5 (59468) 
ରଥଜ୍ଯାତଲନିର୍ହାଦୈର୍ବାଣଶଙ୍ଖରବୈସ୍ତଥା।
ତୌ ରଥାବଭ୍ଯଧାବନ୍ତ କ୍ଷତ୍ରିଯାଃ ସର୍ବ ଏବ ହି॥ 8-91-6 (59469) 
ଧ୍ବଜାବାଲୋକ୍ଯ ବୀରାଣାଂ ବିସ୍ମଯଃ ସମପଦ୍ଯତ।
ହସ୍ତିକକ୍ଷ୍ଯାଂ ଚ କର୍ଣସ୍ଯ ବାନରଂ ଚ କିରୀଟିନଃ॥ 8-91-7 (59470) 
ତୌ ରଥୌ ସମ୍ପ୍ରସକ୍ତୌ ତୁ ଦୃଷ୍ଟ୍ବା ଭାରତ ପାର୍ଥିବାଃ।
ସିଂହନାଦରବାଂଶ୍ଚକ୍ରୁଃ ସାଧୁବାଦାଂଶ୍ଚ ପୁଷ୍କଲାନ୍॥ 8-91-8 (59471) 
ଶ୍ରୁତ୍ବା ତଯୋର୍ଦ୍ବୈରଥଂ ଚ ତତ୍ର ଯୋଧାଃ ସହସ୍ରଶଃ।
ଚକ୍ରୁର୍ବାହୁସ୍ବନାଂଶ୍ଚୈବ ତଥା ବାଣରବଂ ମହତ୍॥ 8-91-9 (59472) 
ଆଜଘ୍ନୁଃ କୁରବସ୍ତତ୍ର ବାଦିତ୍ରାଣି ସମନ୍ତତଃ।
ରାଧେଯମଭିତୋ ଦଧ୍ମୁଃ ଶଙ୍ଖାଞ୍ଶତସହସ୍ରଶଃ॥ 8-91-10 (59473) 
ତଥୈବ ପାଣ୍ଡବାଃ ସର୍ବେ ହର୍ଷଯନ୍ତୋ ଧନଞ୍ଜଯମ୍।
ତୂର୍ଯଶଙ୍ଖନିନାଦେନ ଦିଶଃ ସର୍ବା ବ୍ଯନାଦଯନ୍॥ 8-91-11 (59474) 
କ୍ଷ୍ବେଲିତାସ୍ଫୋଟିତୋତ୍କ୍ରୁଷ୍ଟୈସ୍ତୁମୁଲଂ ସର୍ବତୋଽଭବତ୍।
ବାହୁଶବ୍ଦୈଶ୍ଚ ଶୂରାଣାଂ କର୍ଣାର୍ଜୁନସମାଗମେ॥ 8-91-12 (59475) 
ତୌ ଦୃଷ୍ଟ୍ବା ପୁରୁଷବ୍ଯାଘ୍ରୌ ରଥସ୍ଥୌ ରଥିନାଂ ବରୌ।
ପ୍ରଗୃହୀତମହାଚାପୌ ଶରଶକ୍ତିଧ୍ବଜାଯୁତୌ॥ 8-91-13 (59476) 
ବର୍ମିଣୌ ବଦ୍ଧନିସ୍ତ୍ରିଂଶୌ ଶ୍ବେତାଶ୍ବୌ ଶଙ୍ଖଶୋଭିତୌ।
ତୂଣୀରବସମ୍ପନ୍ନୌ ଦ୍ବାବପ୍ଯେତୌ ସୁଦର୍ଶନୌ॥ 8-91-14 (59477) 
ରକ୍ତଚନ୍ଦନଦିଗ୍ଧାଙ୍ଗୌ ସମଦୌ ଗୋବୃଷାବିବ।
ଚାପବିଦ୍ଯୁଦ୍ଧ୍ବଜୋପେତୌ ଶସ୍ତ୍ରସମ୍ପତ୍ତିଯୋଧିନୌ॥ 8-91-15 (59478) 
ଚାମରବ୍ଯଜନୋପୈତୌ ଶ୍ବେତଚ୍ଛତ୍ରୋପଶୋଭିତୌ।
କୃଷ୍ଣଶଲ୍ଯରଥୋପେତୌ ତୁଲ୍ଯରୂପୌ ମହାରଥୌ॥ 8-91-16 (59479) 
ସିଂହସ୍କନ୍ଧୌ ଦୀର୍ଘଭୁଜୌ ରକ୍ତାକ୍ଷୌ ହେମମାଲିନୌ।
ସିଂହସ୍କନ୍ଧପ୍ରତୀକାଶୌ ବ୍ଯୂଢୋରସ୍କୌ ମହାବଲୌ। 
ଅନ୍ଯୋନ୍ଯବଧମିଚ୍ଛନ୍ତାବନ୍ଯୋନ୍ଯଜଯକାଙ୍କ୍ଷିଣୌ॥  8-91-17 (59480) 
ଅନ୍ଯୋନ୍ଯମଭିଧାବନ୍ତୌ ଗୋଷ୍ଠେ ଗୋବୃଷଭାବିବ।
ପ୍ରଭିନ୍ନାବିବ ମାତଙ୍ଗୌ ସୁସଂରବ୍ଧାବିବାଚଲୌ॥ 8-91-18 (59481) 
ଆଶୀବିଷଶିଶୁପ୍ରଖ୍ଯୌ ଯମକାଲାନ୍ତକୋପମୌ।
ଇନ୍ଦ୍ରବୃତ୍ରାବିବ କ୍ରୁଦ୍ଧୌ ସୂର୍ଯଚନ୍ଦ୍ରସମପ୍ରଭୌ॥ 8-91-19 (59482) 
ମହାଗ୍ରହାବିବ କ୍ରୁଦ୍ଧୌ ଯୁଗାନ୍ତାଯ ସମୁତ୍ଥିତୌ।
ଦେବଗର୍ଭୌ ଦେବସମୌ ଦେବତୁଲ୍ଯୌ ଚ ରୂପତଃ॥ 8-91-20 (59483) 
ଯଦୃଚ୍ଛଯା ସମାଯାତୌ ସୂର୍ଯାଚନ୍ଦ୍ରମସୌ ଯଥା।
ବଲିନୌ ସମରେ ଦୃପ୍ତୌ ନାନାଶସ୍ତ୍ରଧରୌ ଯୁଧି॥ 8-91-21 (59484) 
ତୌ ଦୃଷ୍ଟ୍ବା ପୁରୁଷବ୍ଯାଘ୍ରୌ ଶାର୍ଦୂଲାବିବ ଧିଷ୍ଠିତୌ।
ବଭୂବ ପରମୋ ହର୍ଷସ୍ତାବକାନାଂ ବିଶାମ୍ପତେ॥ 8-91-22 (59485) 
ସଂଶଯଃ ସର୍ବଭୂତାନାଂ ବିଜଯେ ସମପଦ୍ଯତ।
ସମେତୌ ପୁରୁଷବ୍ଯାଘ୍ରୌ ପ୍ରେକ୍ଷ୍ଯ କର୍ଣଧନଞ୍ଜଯୌ॥ 8-91-23 (59486) 
ଉଭୌ ବରାଯୁଧଧରାବୁଭୌ ରଣକୃତଶ୍ରମୌ।
ଉଭୌ ଚ ବାହୁଶବ୍ଦେନ ନାଦଯନ୍ତୌ ନଭସ୍ତଲମ୍॥ 8-91-24 (59487) 
ଉଭୌ ବିଶ୍ରୁତକର୍ମାଣୌ ପୌରୁଷେଣ ବଲେନ ଚ।
ଉଭୌ ଚ ସଦୃଶୌ ଯୁଦ୍ଧେ ଶମ୍ବରାମରରାଜଯୋଃ॥ 8-91-25 (59488) 
କାର୍ତବୀର୍ଯସମୌ ଚୋଭାବୁଭୌ ଦାଶରଥେଃ ସମୌ।
ବିଷ୍ଣୁବୀର୍ଯସମୌ ଚୋଭାବୁଭୌ ଭବସମୌ ଯୁଧି॥ 8-91-26 (59489) 
ଉଭୌ ଶ୍ବେତହଯୌ ରାଜନ୍ରଥପ୍ରବରବାହିନୌ।
ସାରଥିପ୍ରବରୌ ଚାପି ଉଭୌ ମଦ୍ରଜନାର୍ଦନୌ॥ 8-91-27 (59490) 
ତତୋ ଦୃଷ୍ଟ୍ବା ମହାରାଜ ରାଜମାନୌ ମହାରଥୌ।
ସିଦ୍ଧଚାରଣସଙ୍ଘାନାଂ ବିସ୍ମଯଃ ସମପଦ୍ଯତ॥ 8-91-28 (59491) 
ଧାର୍ତରାଷ୍ଟ୍ରାସ୍ତତସ୍ତୂର୍ଣଂ ସବଲା ଭରତର୍ଷଭ।
ପରିବବ୍ରୁର୍ମହାତ୍ମାନଂ କର୍ଣମାହବଶୋଭିନମ୍॥ 8-91-29 (59492) 
ତଥୈବ ପାଣ୍ଡବା ଦୃଷ୍ଟ୍ବା ଧୃଷ୍ଟଦ୍ଯୁମ୍ନପୁରୋଗମାଃ।
ଯମୌ ଚ ଚେକିତାନଶ୍ଚ ପ୍ରହୃଷ୍ଟାଶ୍ଚ ପ୍ରଭଦ୍ରକାଃ॥ 8-91-30 (59493) 
ନାନାଦେଶ୍ଯାଶ୍ଚ ଯେ ଶୂରାଃ ଶିଷ୍ଟା ଯୁଦ୍ଧାଭିନନ୍ଦିନଃ।
ତେ ସର୍ବେ ସହିତା ହୃଷ୍ଟାଃ ପରିବବ୍ରୁର୍ଧନଞ୍ଜଯମ୍॥ 8-91-31 (59494) 
ରିରକ୍ଷିଷନ୍ତଃ ଶଥ୍ରୁଘ୍ନାଃ ପତ୍ତ୍ଯଶ୍ବରଥକୁଞ୍ଜରାଃ।
ଧନଞ୍ଜଯସ୍ଯ ବିଜଯେ ଧୃତାଃ କର୍ଣବଧେଽପି ଚ॥ 8-91-32 (59495) 
ତଥୈବ ତାବକାଃ ସର୍ବେ ଯତ୍ତାଃ ସେନାପ୍ରହାରିଣଃ।
ଦୁର୍ଯୋଧନମୁଖା ରାଜନ୍କର୍ଣଂ ଜୁଗୁପୁରାହବେ॥ 8-91-33 (59496) 
ତାବକାନାଂ ରଣେ କର୍ଣୋ ଗ୍ଲହୋ ହ୍ଯାସୀଦ୍ବିଶାମ୍ପତେ।
ତଥୈବ ପାଣ୍ଡବେଯାନାଂ ଗ୍ଲହଃ ପାର୍ଥୋଽଭବତ୍ତଦା॥ 8-91-34 (59497) 
ତଯୋସ୍ତୁ ସଭ୍ଯାସ୍ତତ୍ରାସନ୍ପ୍ରେକ୍ଷକାଶ୍ଚାଭବନ୍ଯୁଧି।
ତତ୍ରୈଷାଂ ଗ୍ଲହମାନାନାଂ ଧ୍ରୁବୌ ଜଯପରାଜଯୌ॥ 8-91-35 (59498) 
ତାଭ୍ଯାଂ ଦ୍ଯତଂ ସମାସକ୍ତଂ ବିଜଯାଯେତରାଯ ବା।
ଅସ୍ମାକଂ ପାଣ୍ଡବାନାଂ ଚ ସ୍ଥିତାନାଂ ରଣମୂର୍ଧନି॥ 8-91-36 (59499) 
ତୌ ତୁ ସ୍ଥିତୌ ମହାରାଜ ସମରେ ଯୁଦ୍ଧଶାଲିନୌ।
ଅନ୍ଯୋନ୍ଯଂ ପ୍ରତିସଂରବ୍ଧାବନ୍ଯୋନ୍ଯବଧକାଙ୍କ୍ଷିଣୌ॥ 8-91-37 (59500) 
ତାବୁମୌ ପ୍ରଜିହୀର୍ଷନ୍ତାବିନ୍ଦ୍ରବୃତ୍ରାବିବ ପ୍ରଭୋ।
ଭୀମରୂପଧରାବାସ୍ତାଂ ମହାଧୂମାବିବ ଗ୍ରହୌ॥ 8-91-38 (59501) 
ତତୋଽନ୍ତରିକ୍ଷେ ସଞ୍ଜଜ୍ଞେ ବିବାଦୋ ଭରତର୍ଷଭ।
ମିଥୋ ଭେଦାଶ୍ଚ ଭୂତାନାମାସନ୍କର୍ଣାର୍ଜୁନାନ୍ତରେ॥ 8-91-39 (59502) 
ବ୍ଯାଶ୍ରଯନ୍ତ ଦ୍ବିଧା ଭିନ୍ନାଃ ସର୍ବେ ଲୋକାସ୍ତୁ ମାରିଷ।
ଦେବଦାନବଗନ୍ଧର୍ବାଃ ପିଶାଚୋରଗରାକ୍ଷସାଃ। 
ପ୍ରତିପକ୍ଷଗ୍ରହଂ ଚକ୍ରୁଃ କର୍ଣାର୍ଜୁନସମାଗମେ॥  8-91-40 (59503) 
ଦ୍ଯୌରାସୀତ୍କର୍ଣପକ୍ଷେଽତ୍ର ସନକ୍ଷତ୍ରା ବିଶାମ୍ପତେ।
ଭୂର୍ବିଶାଲା ପାର୍ଥମାତା ପୁତ୍ରସ୍ଯ ଜଯକାଙ୍କ୍ଷିଣୀ॥ 8-91-41 (59504) 
ସାଗରାଶ୍ଚୈବ ଗିରଯଃ ସରିତଶ୍ଚ ନରୋତ୍ତମ।
ମହୀଜା ଜଲଜାଶ୍ଚୈବ ବ୍ଯାଶ୍ରଯନ୍ତ କିରୀଟିନମ୍॥ 8-91-42 (59505) 
ଅସୁରା ଯାତୁଧାନାଶ୍ଚ ଗୁହ୍ଯକାଶ୍ଚ ପରନ୍ତପ।
କର୍ଣଃ ସମଭବଦ୍ଯତ୍ର ଖେଚରାଣି ବଯାଂସି ଚ॥ 8-91-43 (59506) 
ରତ୍ନାନି ନିଧଯଃ ସର୍ବେ ବେଦାଶ୍ଚାଖ୍ଯାନପଞ୍ଚମାଃ।
ସୋପବେଦୋପନିଷଦୋ ବ୍ଯାଶ୍ରଯନ୍ତ କିରୀଟିନମ୍॥ 8-91-44 (59507) 
ବାସୁକିଶ୍ଚିତ୍ରସେନଶ୍ଚ ତକ୍ଷକଶ୍ଚୋପତକ୍ଷକଃ।
ମହୀବିଯଜ୍ଜଲଚରାଃ କାଦ୍ରବେଯାଶ୍ଚ ସାନ୍ବଯାଃ। 
ବିଷବନ୍ତୋ ମହାନାଗା ବେଗିନଶ୍ଚାର୍ଜୁନେଽଭବନ୍॥  8-91-45 (59508) 
ଐରାବତାଃ ସୌରଭେଯା ବୈଶାଲେଯାଶ୍ଚ ଭୋଗିନଃ।
ଏତେଽଭବନ୍ନର୍ଜୁନସ୍ଯ ପାପାଃ ସର୍ପାଶ୍ଚ କର୍ଣତଃ॥ 8-91-46 (59509) 
ଈହାମୃଗା ବ୍ଯାଲମୃଗା ମଙ୍ଗଲା ମୃଗପକ୍ଷିଣଃ।
ମଙ୍ଗଲାଃ ପଶବଶ୍ଚୈବ ସିଂହବ୍ଯାଘ୍ରାସ୍ତଥୈବ ଚ। 
ପାର୍ଥସ୍ଯ ବିଜଯେ ରାଜନ୍ସର୍ବ ଏବ ସମାଶ୍ରିତାଃ॥  8-91-47 (59510) 
ବସବୋ ମରୁତଃ ସାଧ୍ଯା ରୁଦ୍ରା ଦେବାଶ୍ବିନାବପି।
ଅଗ୍ନୀ ରୁଦ୍ରଶ୍ଚ ସୋମଶ୍ଚ ପନ୍ନଗାଶ୍ଚ ଦିଶୋ ଦଶ। 
କର୍ଣତଃ ସମପଦ୍ଯନ୍ତ ଶ୍ବସୃଗାଲବଯାଂସି ଚ॥  8-91-48 (59511) 
ବସବଶ୍ଚ ମହେନ୍ଦ୍ରେଣ ମରୁତଶ୍ଚ ସହାଗ୍ନିନା।
ଧନଞ୍ଜଯସ୍ଯ ତେ ବର୍ଗା ଆଦିତ୍ଯାଃ କର୍ଣତୋଽଭବନ୍॥ 8-91-49 (59512) 
ଦେବତାଃ ପିତୃଭିଃ ସାର୍ଧମୃଷିଭିଶ୍ଚ ପରନ୍ତପ।
ତୁମ୍ବୁରୁପ୍ରମୁଖାଃ ସର୍ବେ ଗନ୍ଧର୍ବା ଭରତର୍ଷଭ। 
ଯମୌ ବୈଶ୍ରବଣଶ୍ଚୈବ ବରୁଣଶ୍ଚ ଯତୋଽର୍ଜୁନଃ॥  8-91-50 (59513) 
ଦେବର୍ଷିବ୍ରହ୍ମର୍ଷିଗଣାଃ ସର୍ବେ ଚ ଖଚରାଶ୍ଚ ଯେ
ପ୍ରାଲେଯାଃ ସହମୌନେଯାଃ ଶୁଭାଶ୍ଚାପ୍ସରସାଂ ଗଣାଃ॥  8-91-51 (59514) 
ସହାପ୍ସରୋଭିଃ ଶୁଭ୍ରାଭିର୍ଦେବଦୂତାଶ୍ଚ ଗୁହ୍ଯକାଃ।
କିରୀଟିନଂ ସଂଶ୍ରିତାଃ ସ୍ମ ପୁଣ୍ଯଗନ୍ଧା ମନୋରମାଃ॥ 8-91-52 (59515) 
ଅମନୋଜ୍ଞାଶ୍ଚ ଯେ ଗନ୍ଧାସ୍ତେ ସର୍ବେ କର୍ଣମାଶ୍ରିତାଃ।
ବିପରୀତାନ୍ଯନିଷ୍ଟାନି ଭବନ୍ତି ବିନଶିଷ୍ଯତାମ୍॥ 8-91-53 (59516) 
ଯେ ତ୍ବନ୍ତକାଲେ ପୁରୁଷଂ ବିପରୀତମୁପାଶ୍ରିତମ୍।
ପ୍ରବିଶନ୍ତି ନରଂ କ୍ଷିପ୍ରଂ ମୃତ୍ଯୁକାଲେଽଭ୍ଯୁପାଗତେ। 
ତେ ଭାବାଃ ସହିତାଃ କର୍ଣଂ ପ୍ରବିଷ୍ଟାଃ ସୂତନନ୍ଦନମ୍॥  8-91-54 (59517) 
ଓଜସ୍ତେଜଶ୍ଚ ସିଦ୍ଧିଶ୍ଚ ପ୍ରହର୍ଷଃ ସତ୍ଯବିକ୍ରମୌ।
ମନସ୍ତୁଷ୍ଟିର୍ଜଯଶ୍ଚାପି ତଥାଽଽନନ୍ଦୋ ନୃପୋତ୍ତମ॥ 8-91-55 (59518) 
ଈଦୃଶାର୍ନି ନରବ୍ଯାଘ୍ ତସ୍ମିନ୍ସଙ୍ଗ୍ରାମସାଗରେ।
ନିମିତ୍ତାନି ଚ ଶୁଭ୍ରାଣି ବିବିଶୁର୍ଜିଷ୍ଣୁମାହବେ॥ 8-91-56 (59519) 
ଋଷଯୋ ବ୍ରାହ୍ମଣୈଃ ସାର୍ଧମଭଜନ୍ତ କିରୀଟିନମ୍॥  8-91-57 (59520) 
ତତୋ ଦେବଗଣୈଃ ସାର୍ଧଂ ସିଦ୍ଧାଶ୍ଚ ସହ ଚାରଣୈଃ।
ଦ୍ବିଧା ଭୂତା ମହାରାଜ ବ୍ଯାଶ୍ରଯନ୍ତ ନରୋତ୍ତମୌ॥ 8-91-58 (59521) 
ବିମାନାନି ବିଚିତ୍ରାଣି ଗୁଣବନ୍ତି ଚ ସର୍ବଶଃ।
ସମାରୁହ୍ଯ ସମାଜଗ୍ମୁର୍ଦ୍ବୈରଥଂ କର୍ଣପାର୍ଥଯୋଃ। 
ଅନ୍ତରିକ୍ଷେ ମହାରାଜ ଦେବଗନ୍ଧର୍ବରାକ୍ଷସାଃ॥  8-91-59 (59522) 
ଏବଂ ସର୍ବେଷୁ ଭୂତେଷୁ ଦ୍ବିଧା ଭୂତେଷୁ ଭାରତ।
ଆଶଂସମାନେଷୁ ଜଯଂ ରାଧେଯସ୍ଯାର୍ଜୁନସ୍ଯ ଚ। 
ବିମାନାଯୁତସମ୍ବାଧମାକାଶମଭବତ୍ତଦା॥  8-91-60 (59523) 
ଈହାମୃଗବ୍ଯାଲମୃଗୈର୍ଦିପାଶ୍ବରଥପଙ୍କ୍ତିଭିଃ।
ଊହ୍ଯମାନାଃ ପରେ ମେଘୈର୍ବାଯୁନା ଚ ମନୀଷିଣଃ। 
ଦିଦୃକ୍ଷବଃ ସମାଜଗ୍ମୁଃ କର୍ଣାର୍ଜୁନସମାଗମମ୍॥  8-91-61 (59524) 
ଦେବଦାନବଗନ୍ଧର୍ବା ନାଗଯକ୍ଷପତତ୍ରିଣଃ।
ମହର୍ଷଯୋ ଦେବଗଣାଃ ପିତରଶ୍ଚ ସ୍ବଧାଭୁଜଃ॥ 8-91-62 (59525) 
ତପୋବିଦ୍ଯୌଷଧୀସିଦଧା ନାନାରୂପାମ୍ବରତ୍ବିଷଃ।
ଅନ୍ତରିକ୍ଷେ ମହାରାଜ ବିବଦନ୍ତୋଽବତସ୍ଥିରେ॥ 8-91-63 (59526) 
ବ୍ରହ୍ମା ବ୍ରହ୍ମର୍ଷିଭିଃ ସାର୍ଧଂ ପ୍ରଜାପତିଭିରେବ ଚ।
ଆସ୍ଥିତୋ ଯାନମାକାଶେ ଦିବ୍ଯଂ ତେଜଃ ସମାଗତାଃ॥ 8-91-64 (59527) 
ତତଃ ପ୍ରଜାପତିସ୍ତୂର୍ଣମାଜଗାମ ମହାମତେ।
ଦ୍ବୈରଥଂ ଯୁଧି ତଂ ଦ୍ରୁଷ୍ଟଂ କର୍ଣପାଣ୍ଡବଯୋସ୍ତଦା॥ 8-91-65 (59528) 
ବିଜିତ୍ଯ କର୍ଣଃ ସ୍ବିଦିମାଂ ବସୁନ୍ଧରା--
ମଥାର୍ଜୁନଃ ସ୍ବିତ୍ପ୍ରତିପଦ୍ଯତେଽଖିଲାମ୍। 
ଇତୀଶ୍ବରସ୍ଯାପି ବଭୂବ ସଂଶଯଃ
ପ୍ରଜାପତେଃ ପ୍ରେକ୍ଷ୍ଯ ତଯୋର୍ମହଦ୍ବଲମ୍॥ ॥  8-91-66 (59529) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଏକନବତିତମୋଽଧ୍ଯାଯଃ॥ 91 ॥






କର୍ଣପର୍ବ - ଅଧ୍ଯାଯ 092

॥ ଶ୍ରୀଃ ॥

8.92. ଅଧ୍ଯାଯଃ 092 

Mahabharata - Karna Parva - Chapter Topics

କର୍ଣାର୍ଜୁନସମାଶ୍ରଯାତ୍ ଲୋକକ୍ଷଯଭୀରୁଣା ପ୍ରଜାପତିନା ବ୍ରହ୍ମାଣଂ ପ୍ରତି ଉଭଯୋଃ ସାମ୍ଯେନ ଜଯପ୍ରାର୍ଥନା॥ 1 ॥ ଇନ୍ଦ୍ରେଣ ସକାରଣନିରୂପଣମର୍ଜୁନସ୍ଯୈବ ଜଯେ ପ୍ରାର୍ଥିତେ ବ୍ରହ୍ମେଶାନାଭ୍ଯାଂ ତଦଙ୍ଗୀକାରେ ଦେବୈର୍ହର୍ଷାତ୍ପୁଷ୍ପବର୍ଷଣମ୍॥ 2 ॥

Mahabharata - Karna Parva - Chapter Text

8-92-0 (59530) 
ସଞ୍ଜଯ ଉବାଚ। 8-92-0x (5054) 
ପ୍ରଜାପତିସ୍ତୁ ତଂ ଦୃଷ୍ଟ୍ବା ଦେବଭାଗଂ ସମାଗତମ୍।
ଅବ୍ରବୀତ୍ତୁ ତତୋ ରାଜନ୍ପଶ୍ଯତୋ ବୈ ସ୍ବଯଂଭୁବଃ॥ 8-92-1 (59531) 
ଉଭାବତିରଥୌ ଶୂରାବୁଭୌ ଦୃଢପରାକ୍ରମୌ।
ଉଭୌ ସଦୃଶକର୍ମାଣୌ ବଜ୍ରିଚକ୍ରାଯୁଧୌପମୌ॥ 8-92-2 (59532) 
ଅହୋ ବତ ମହଦ୍ଯୁଦ୍ଧଂ କର୍ଣାର୍ଜୁନସମାଗମେ।
ଭବିଷ୍ଯତି ମହାଘୋରଂ ବୃତ୍ରବାସବଯୋରିବ॥ 8-92-3 (59533) 
ପ୍ରଜାପତିରଥୋକ୍ତ୍ବୈବଂ ସ୍ବଯମ୍ଭୁବମଚୋଦଯତ୍।
ସମୋଽସ୍ତୁ ବିଜଯଃ କାମମୁଭଯୋର୍ନରସିଂହଯୋଃ॥ 8-92-4 (59534) 
କର୍ଣାର୍ଜୁନବିବାଦେନ ମା ନଶ୍ଯେଦଖିଲଂ ଜଗତ୍।
ସ୍ବଯଂଭୋ ବ୍ରୂହି ତଦ୍ବାକ୍ଯଂ ସମୋଽସ୍ତୁ ବିଜଯୋଽନଯୋଃ॥ 8-92-5 (59535) 
ଏବମୁକ୍ତସ୍ତୁ ଭଗବାଞ୍ଜଯେ ତାଭ୍ଯାମନିଶ୍ଚିତେ।
ଇତ୍ଯବ୍ରବୀନ୍ମହାରାଜ ମହାବ୍ରହ୍ମା ପ୍ରଜାପତିମ୍॥ 8-92-6 (59536) 
ଦ୍ବାବପ୍ଯେତୌ ହି କୃତିନୌ ଦ୍ବାବପ୍ଯତିବଲୋତ୍କଟୌ।
ଭବିଷ୍ଯତ୍ଯନଯୋର୍ଯୁଦ୍ଧଂ ତ୍ରୈଲୋକ୍ଯସ୍ଯ ଭଯାବହମ୍॥ 8-92-7 (59537) 
ତତଃ ପ୍ରଜାପତିଂ ତତ୍ର ସହସ୍ରାକ୍ଷୋଽଭ୍ଯଚୋଦଯତ୍।
ବିଜଯୋ ଧ୍ରୁବ ଏବାସ୍ତୁ ପାଣ୍ଡବସ୍ଯ ମହାତ୍ମନଃ॥ 8-92-8 (59538) 
ମନସ୍ବୀ ବଲବାଞ୍ଶୂରଃ କୃତବିଦ୍ଯସ୍ତପୋଧନଃ।
ବିଭର୍ତି ଚ ମହାତେଜା ଧନୁର୍ବେଦମଶେଷତଃ॥ 8-92-9 (59539) 
ପାର୍ଥଃ ସର୍ବଗୁଣୋପେତୋ ଦେବକାର୍ଯମିଦଂ ଯତଃ।
କ୍ଲିଶ୍ଯନ୍ତେ ପାଣ୍ଡବା ନିତ୍ଯଂ ବନବାସାଦିଭିର୍ଭୃଶଂ॥ 8-92-10 (59540) 
ସମ୍ପନ୍ନସ୍ତପସା ଚୈବ ପର୍ଯାପ୍ତଃ ପୁରୁଷର୍ଷଭଃ।
ଅତିକ୍ରାମେଚ୍ଚ ମାହାତ୍ମ୍ଯାଦ୍ଦିଷ୍ଟମପ୍ଯବିଚାରଯନ୍॥ 8-92-11 (59541) 
ଅତିକ୍ରମେ ଚ ଲୋକାନାମଭାବୋ ନିଯତୋ ଭବେତ୍।
ନାବସ୍ଥାନଂ ଚ ପଶ୍ଯାମି କ୍ରୁଦ୍ଧଯୋଃ କୃଷ୍ଣଯୋଃ କ୍ବଚିତ୍॥ 8-92-12 (59542) 
ସ୍ରଷ୍ଟାରୌ ଜଗତଶ୍ଚୈତୌ ତତଶ୍ଚ ପୁରୁଷର୍ଷଭୌ।
ନରନାରାଯଣାବେତୌ ପୁରାଣାବୃଷିସତ୍ତମୌ॥ 8-92-13 (59543) 
ଅନିଯମ୍ଯୌ ନିଯନ୍ତାରୌ ଜଗତଃ ପୁରୁଷର୍ଷଭୌ।
[ନୈତଯୋସ୍ତୁ ସମଃ କଶ୍ଚିଦ୍ଦିବି ବା ମାନୁଷେଷୁ ବା॥ 8-92-14 (59544) 
ଅନୁଗମ୍ଯାସ୍ତ୍ରଯୋ ଲୋକାଃ ସହ ଦେବର୍ଷିଚାରଣୈଃ।
ସର୍ବଦେବଗଣାଶ୍ଚାପି ସର୍ବଭୂତାନି ଯାନି ଚ। 
ଅନଯୋସ୍ତୁ ପ୍ରଭାବେନ ବର୍ତତେ ନିଖିଲଂ ଜଗତ୍॥]  8-92-15 (59545) 
କାମଂ ତୁ ସୁକୃତାଁଲ୍ଲୋକାନାପ୍ନୋତୁ ପୁରୁଷର୍ଷଭଃ।
କର୍ଣୋ ବୈକର୍ତନଃ ଶୂରୋ ବିଜଯସ୍ତ୍ବସ୍ତୁ କୃଷ୍ଣଯୋଃ॥ 8-92-16 (59546) 
ବସୂନାଂ ସମଲୋକତ୍ବଂ ମରୁତାଂ ବାସମାପ୍ନୁଯାତ୍।
ସହିତୋ ଦ୍ରୋଣଭୀଷ୍ମାଭ୍ଯାଂ ନାକପୃଷ୍ଠେ ମହୀଯତାମ୍॥ 8-92-17 (59547) 
`କ୍ଲେଶିତୋ ହି ବନେ ପାର୍ଥୋ ଦିର୍ଘକାଲଂ ପିତାମହ।
ତସ୍ମାଦେଷ ଜଯେଦ୍ଯୁଦ୍ଧେ ତପସାଽଭ୍ଯଧିକୋଽର୍ଜୁନଃ॥ 8-92-18 (59548) 
ପୂର୍ବଂ ଭଗବତା ପ୍ରୋକ୍ତଃ କୃଷ୍ଣଯୋର୍ବିଜଯୋ ଧ୍ରୁବଃ।
ତତ୍ତଥାସ୍ତୁ ନମସ୍ତେଽସ୍ତୁ ପ୍ରମୋ ବ୍ରୂହି ପିତାମହ॥ 8-92-19 (59549) 
ତତ୍ସହସ୍ରାକ୍ଷବଚନଂ ନିଶମ୍ଯ ଭଗବାନ୍ପ୍ରଭୁଃ।
ନୋବାଚ ତଜ୍ଜଯଂ ତୁଲ୍ଯଂ ତଯୋଃ କର୍ଣକିରୀଟିନୋଃ॥ 8-92-20 (59550) 
ତସ୍ମାଦାଶାଂ ଗତଃ ଶକ୍ରସ୍ତୂଷ୍ଣୀମ୍ଭୂତେ ପିତାମହେ।
ବିଜଯଃ ପାଣ୍ଡବେଯସ୍ଯ କର୍ଣସ୍ଯ ଚ ବଧୋ ଭବେତ୍॥ 8-92-21 (59551) 
ବ୍ରହ୍ମେଶାନୌ ତତୋ ବାକ୍ଯମୂଚତୁର୍ଭୁବନେଶ୍ବରମ୍।
ବିଜଯୋ ଧ୍ରୁବ ଏବାସ୍ତୁ ପାଣ୍ଡବସ୍ଯ ମହାତ୍ମନଃ॥ 8-92-22 (59552) 
ମନସ୍ବୀ ଜଯତାଂ ଶୂରଃ କୃତବିଦ୍ଯସ୍ତପୋଧନଃ।
ବିଭର୍ତି ଚ ମହାତେଜା ଧନୁର୍ବେଦମଶେଷତଃ॥ 8-92-23 (59553) 
ଅତିକ୍ରାମେଚ୍ଚ ମାହାତ୍ମ୍ଯାଦ୍ଦିଷ୍ଟମପ୍ଯବିଚାରଯନ୍।
ଅତିକ୍ରମେ ଚ ଲୋକାନାମଭାବୋ ନିଯତୋ ଭବେତ୍॥ 8-92-24 (59554) 
ନ ଚ ବିଦ୍ମ ହ୍ଯବସ୍ଥାନଂ କ୍ରୁଦ୍ଧଯୋଃ କୃଷ୍ଣଯୋଃ କ୍ବଚିତ୍।
ସ୍ରଷ୍ଟାରୌ ଜଗତଶ୍ଚୈବ ସତଶ୍ଚ ପୁରୁଷର୍ଷଭୌ॥ 8-92-25 (59555) 
କାମଂ ତୁ ସୁକୃତାଁଲ୍ଲୋକାନ୍ପ୍ରାପ୍ନୋତ୍ବେଷ ପରନ୍ତପଃ।
କର୍ଣୋ ବୈକର୍ତନଃ ଶୂରୋ ବିଜଯସ୍ତୁ ନରେ ଧ୍ରୁବଃ॥ 8-92-26 (59556) 
ତଥୋକ୍ତେ ଦେବଦେବାଭ୍ଯାଂ ସହସ୍ରାକ୍ଷୋଽବ୍ରବୀଦ୍ବଚଃ।
ଆମନ୍ତ୍ର୍ଯ ସର୍ବଭୂତାନି ବ୍ରହ୍ମେଶାନାନୁଶାସନାତ୍॥ 8-92-27 (59557) 
ଶ୍ରୁତଂ ଭବଦ୍ଭିର୍ଯତ୍ପ୍ରୋକ୍ତଂ ଭଗବଦ୍ଭ୍ଯାଂ ଜଗଦ୍ଧିତମ୍।
ତତ୍ତଥା ବ୍ଯେତୁ ତେ ରୋଗଃ ଶମାପ୍ନୁତ ବିମନ୍ଯବଃ॥ 8-92-28 (59558) 
ଇତି ଶ୍ରୁତ୍ବେନ୍ଦ୍ରବଚନଂ ସର୍ବଭୂତାନି ମାନିଷ।
ବିସ୍ମିତାନ୍ଯଭବନ୍ରାଜନ୍ପୂଜଯାଞ୍ଚକ୍ରିରେ ତଦା। 
ନୋଚୁସ୍ତଦା ଜଯଂ ତୁଲ୍ଯଂ ତଯୋଃ ପୁରୁଷସିଂହଯୋଃ॥  8-92-29 (59559) 
ବ୍ଯସୃଜଂଶ୍ଚ ସୁଗନ୍ଧୀନି ପୁଷ୍ପବର୍ଷାଣି ହର୍ଷିତାଃ।
ନାନାରୂପାଣି ବିବୁଧା ଦେବତୂର୍ଯାଣ୍ଯବାଦଯନ୍॥ 8-92-30 (59560) 
ଦିଦୃକ୍ଷବଶ୍ଚାପ୍ରତିମଂ ଦ୍ବୈରଥଂ ନରସିଂହଯୋଃ।
ବିସ୍ମଯୋତ୍ଫୁଲ୍ଲନଯନା ନାନ୍ଯା ବୁବୁଧିରେ କ୍ରିଯାଃ॥ ॥ 8-92-31 (59561) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଦ୍ବିନବତିତମୋଽଧ୍ଯାଯଃ॥ 92 ॥

Mahabharata - Karna Parva - Chapter Footnotes

8-92-11 ଦିଷ୍ଟମପି ଦୈବବିହିତମପି॥ 8-92-92 ଦ୍ବିନବତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 093

॥ ଶ୍ରୀଃ ॥

8.93. ଅଧ୍ଯାଯଃ 093 

Mahabharata - Karna Parva - Chapter Topics

ଶଲ୍ଯକର୍ଣଯୋଃ ସଁଲାପଃ॥ 1 ॥ କୃଷ୍ଣାର୍ଜୁନଯୋଃ ସଁଲାପଃ॥ 2 ॥ ଅର୍ଜୁନେନ କୃଷ୍ଣମ୍ପ୍ରତି ସ୍ବସାମର୍ଥ୍ଯକଥନମ୍॥ 3 ॥

Mahabharata - Karna Parva - Chapter Text

8-93-0 (59562) 
ସଞ୍ଜଯ ଉବାଚ। 8-93-0x (5055) 
ରଥୌ ତଯୋଃ ଶ୍ବେତହଯୌ ଦିବ୍ଯୌ ଯୁକ୍ତୌ ମହାସ୍ବନୌ।
ସମାସ୍ଥିତୌ ଲୋକବୀରୌ ଶଙ୍ଖାନ୍ଦଧ୍ମୁଃ ପୃଥକ୍ପୃଥକମ୍। 
ବାସୁଦେବାର୍ଜୁନୌ ବୀରୌ କର୍ଣଶଲ୍ଯୌ ଚ ଭାରତ॥  8-93-1 (59563) 
ତଦ୍ଭୀରୁସନ୍ତ୍ରାସକରଂ ଯୁଦ୍ଧଂ ସମଭବତ୍ତଦା।
ଅନ୍ଯୋନ୍ଯସ୍ପାଂଧେନୋରୁଗ୍ରଂ ଶକ୍ରଶମ୍ବରଯୋରିବ॥ 8-93-2 (59564) 
ତଯୋର୍ଧ୍ବଜୌ ହି ବିମଲୌ ଶୁଶୁଭାତେ ରଥେ ସ୍ଥିତୌ।
ରାହୁକେତୂ ଯଥାଽଽକାଶେ ଉଦିତୌ ଜଗତଃ କ୍ଷଯେ॥ 8-93-3 (59565) 
କର୍ଣସ୍ଯାଶୀବିଷନିଭା ରତ୍ନସାରମଯୀ ଦୃଢ଼ା।
ପୁରନ୍ଦରଧନୁଃ ପ୍ରଖ୍ଯା ହସ୍ତିକକ୍ଷ୍ଯା ବିରାଜତେ॥ 8-93-4 (59566) 
କପିଶ୍ରେଷ୍ଠସ୍ତୁ ପାର୍ଥସ୍ଯ ବ୍ଯାଦିତାସ୍ଯ ଇବାନ୍ତକଃ।
ଦଂଷ୍ଟ୍ରାଭିର୍ଭୀଷଯନ୍ଭାଭିର୍ଦୁର୍ନିରୀକ୍ଷ୍ଯୋ ରବିର୍ଯଥା॥ 8-93-5 (59567) 
ଯୁଦ୍ଧାଭିଲାଷୁକୋ ଭୂତ୍ବା ଧ୍ବଜୋ ଗାଣ୍ଡୀବଧନ୍ବନଃ।
କର୍ଣଧ୍ବଜମୁପାତିଷ୍ଠତ୍ସ୍ବସ୍ଥାନାଦ୍ବେଗବାନ୍କପିଃ॥ 8-93-6 (59568) 
ଉତ୍ପତ୍ଯ ଚ ମହାବେଗଃ କକ୍ଷ୍ଯାମଭ୍ଯାହନତ୍ତଦା।
ନଖୈଶ୍ଚ ଦଶନୈଶ୍ଚୈବ ଗରୁଡଃ ପନ୍ନଗଂ ଯଥା॥ 8-93-7 (59569) 
ସା କିଙ୍କିଣୀକାଭରଣା କାଲପାଶୋପମା ତଦା।
ଅଭ୍ଯଦ୍ରବତ୍ସୁସଂରବ୍ଧା ହସ୍ତିକକ୍ଷ୍ଯାଽଥ ତଂ କପିମ୍॥ 8-93-8 (59570) 
ତଯୋର୍ଘୋରତରେ ଯୁଦ୍ଧେ ଦ୍ବୈରଥେ ଦ୍ଯୂତ ଆହିତେ।
ପ୍ରାକୁର୍ବତାଂ ଧ୍ବଜୌ ଯୁଦ୍ଧଂ ପୂର୍ବଂ ପୂର୍ବତରଂ ତଦା॥ 8-93-9 (59571) 
ହଯା ହଯାନଭ୍ଯହେଷନ୍ସ୍ପର୍ଧମାନାଃ ପରସ୍ପରମ୍।
ଅବିଧ୍ଯତ୍ପୁଣ୍ଡରୀକାକ୍ଷଃ ଶଲ୍ଯଂ ନଯନସାଯକୈଃ। 
ଶଲ୍ଯଶ୍ଚ ପୁଣ୍ଡରୀକାକ୍ଷଂ ତଥୈବାଭିସମୈକ୍ଷତ॥  8-93-10 (59572) 
ତତ୍ରାଜଯଦ୍ବାସୁଦେବଃ ଶଲ୍ଯଂ ନଯନସାଯକୈଃ।
କର୍ଣଂ ଚାପ୍ଯଜଯଦୃଷ୍ଟ୍ଯା କୁନ୍ତୀପୁତ୍ରୋ ଧନଞ୍ଜଯଃ॥ 8-93-11 (59573) 
ଅଯାବ୍ରବୀତ୍ସୂତପୁତ୍ରଃ ଶଲ୍ଯମାଭାଷ୍ଯ ସସ୍ମିତମ୍॥  8-93-12 (59574) 
ଯଦି ପାର୍ଥୋ ରଣେ ହନ୍ଯାଦଦ୍ଯ ମାମିହ କର୍ହିଚିତ୍।
କିଂ କରିଷ୍ଯସି ସଙ୍ଘାମେ ଶଲ୍ଯ ସତ୍ଯମଥୋଚ୍ଯତାମ୍॥ 8-93-13 (59575) 
ଶଲ୍ଯ ଉବାଚ। 8-93-14x (5056) 
ଯଦି କର୍ଣ ରଣେ ହନ୍ଯାଦଦ୍ଯ ତ୍ବାଂ ଶ୍ବେତବାହନଃ।
ଉଭାବେକରଯେନାହଂ ହନ୍ଯାଂ ମାଧବପାଣ୍ଡବୌ॥ 8-93-14 (59576) 
ସଞ୍ଜଯ ଉବାଚ। 8-93-15x (5057) 
ଏବମେବ ତୁ ଗୋବିନ୍ଦମର୍ଜୁନଃ ପ୍ରତ୍ଯଭାଷତ।
ତଂ ପ୍ରହସ୍ଯାବ୍ରବୀତ୍କୃଷ୍ଣଃ ପାର୍ଥଂ ପରମିଦଂ ବଚଃ॥ 8-93-15 (59577) 
ପତେଦ୍ଦିବାକରଃ ସ୍ଥାନାଚ୍ଛୀର୍ଯେଦ୍ଭୂମିରନେକଧା।
ଶୈଲ୍ଯମଗ୍ନିରିଯାନ୍ନ ତ୍ବାଂ ହନ୍ଯାତ୍କାର୍ଣୋ ଧନଞ୍ଜଯ॥ 8-93-16 (59578) 
ଯଦି ଚୈତତ୍କଥଞ୍ଚିତ୍ସ୍ଯାଲ୍ଲୋକପର୍ଯସନଂ ଭବେତ୍।
ହନ୍ଯାଂ କର୍ଣଂ ତଥା ଶଲ୍ଯଂ ବାହୁଭ୍ଯାମେବ ସଂଯୁଗେ॥ 8-93-17 (59579) 
ଇତି କୃଷ୍ଣବଚଃ ଶ୍ରୁତ୍ବା ପ୍ରହସନ୍କପିକେତନଃ।
ଅର୍ଜୁନଃ ପ୍ରତ୍ଯୁବାଚେଦଂ କୃଷ୍ଣମକ୍ଲିଷ୍ଟକାରିଣମ୍॥ 8-93-18 (59580) 
ମମ ତାବଦପର୍ଯାପ୍ତୌ କର୍ଣଶଲ୍ଯୌ ଜନାର୍ଦନ।
ସପତାକଧ୍ବଜଂ କର୍ଣଂ ସଶଲ୍ଯରଥବାଜିନମ୍॥ 8-93-19 (59581) 
ସଚ୍ଛତ୍ରକବଚଂ ଚୈବ ସଶକ୍ତିଶରକାର୍ମୁକମ୍।
ଦ୍ରଷ୍ଟାଽସ୍ଯଦ୍ଯ ରଣେ କୃଷ୍ଣ ଶରୈଶ୍ଛିନ୍ନମନେକଧା॥ 8-93-20 (59582) 
ଅଦ୍ଯୈବ ସରଥଂ ସାଶ୍ବଂ ସଶକ୍ତିକବଚାଯୁଧମ୍।
ସଞ୍ଚୂର୍ଣିତମିବାରଣ୍ଯେ ବୃକ୍ଷଂ ପଶ୍ଯାଦ୍ଯ ଦନ୍ତିନା॥ 8-93-21 (59583) 
ଅଦ୍ଯ ରାଧେଯଭାର୍ଯାଣାଂ ବୈଧବ୍ଯଂ ସମୁପସ୍ଥିତମ୍।
ଧ୍ରୁବଂ ସ୍ବପ୍ନେଷ୍ବନିଷ୍ଟାନି ତାଭିର୍ଦୃଷ୍ଟାନି ମାଧବ॥ 8-93-22 (59584) 
ଦ୍ରଷ୍ଟାସି ଧ୍ରୁବମଦ୍ଯୈବ ବିଧବାଃ କର୍ଣଯୋଷିତଃ।
ନ ହି ମେ ଶାମ୍ଯତେ ମନ୍ଯୁର୍ଯଦନେନ ପୁରା କୃତମ୍॥ 8-93-23 (59585) 
କୃଷ୍ଣାଂ ସଭାଗତାଂ ଦୃଷ୍ଟ୍ବା ମୂଢେନାଦୀର୍ଘଦର୍ଶିନା।
ଅସ୍ମାଂସ୍ତଥାଽବହସତା କ୍ଷିପତା ଚ ପୁନଃପୁନଃ॥ 8-93-24 (59586) 
ଅଦ୍ଯ ଦ୍ରଷ୍ଟାସି ଗୋବିନ୍ଦ କର୍ଣମୁନ୍ମଥିତଂ ମଯା।
ବାରଣେନେବ ମତ୍ତେନ ପୁଷ୍ପିତଂ ଗଜତୀରୁହମ୍॥ 8-93-25 (59587) 
ଅଦ୍ଯ ତା ମଧୁରା ବାଚଃ ଶ୍ରୋତାସି ମଧୁସୂଦନ।
ଦିଷ୍ଟ୍ଯା ଜଯସି ବାର୍ଷ୍ଣେଯ ଇତି କର୍ଣେ ନିପାତିତେ॥ 8-93-26 (59588) 
ଅଦ୍ଯାଭିମନ୍ଯୁଜନନୀଂ ପ୍ରହୃଷ୍ଟଃ ସାଂତ୍ବଯିଷ୍ଯସି।
କୁନ୍ତୀଂ ପିତୃଷ୍ବସାରଂ ଚ ପ୍ରହୃଷ୍ଟଃ ସନ୍ ଜନାର୍ଦନ॥ 8-93-27 (59589) 
ଅଦ୍ଯ ବାଷ୍ପମୁଖୀଂ କୃଷ୍ଣାଂ ସାନ୍ତ୍ବଯିଷ୍ଯସି ମାଧବ।
ବାଗ୍ଭିଶ୍ଚାମୃତକଲ୍ପାଭିର୍ଧର୍ମରାଜଂ ଚ ପାଣ୍ଡବମ୍॥ ॥ 8-93-28 (59590) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ତ୍ରିନବତିତମୋଽଧ୍ଯାଯଃ॥ 93 ॥

Mahabharata - Karna Parva - Chapter Footnotes

8-93-6 କ୍ରୁଦ୍ଧୋଽଭିଲଷିତଂ ଗତ୍ବା ଇତି ଖ.ଟ.ପାଠଃ॥ 8-93-9 ଦ୍ଯତ ଆହ୍ବଯେ ଇତି ଖ.ଟ.ପାଠଃ॥ 8-93-93 ତ୍ରିନବତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 094

॥ ଶ୍ରୀଃ ॥

8.94. ଅଧ୍ଯାଯଃ 094 

Mahabharata - Karna Parva - Chapter Topics

କର୍ଣାଲ୍ଲଂନଯୋର୍ଯୁଦ୍ଧାରମ୍ଭଃ॥ 1 ॥ ଦ୍ରୌଣିନା ଦୁର୍ଯୋଧନାଯ ହିତାଖ୍ଯାନମ୍॥ 2 ॥ ତେନ ତଦନାଦୃତ୍ଯ ରଣାଯ ସେନାନିଯୋଜନମ୍॥ 3 ॥

Mahabharata - Karna Parva - Chapter Text

8-94-0 (59591) 
ସଞ୍ଜଯ ଉବାଚ। 8-94-0x (5058) 
ତଦ୍ଦେତନାଗାସୁରସିଦ୍ଧଯକ୍ଷୈ--
ର୍ଗନ୍ଧର୍ବରକ୍ଷୋପ୍ସରସାଂ ଚ ସଙ୍ଘୈଃ। 
ବ୍ରହ୍ମର୍ଷିରାଜର୍ଷିସୁପର୍ଣଜୁଷ୍ଟଂ
ବଭୌ ବିଯଦ୍ବିସ୍ମଯନୀଯରୂପମ୍॥  8-94-1 (59592) 
ନାନଦ୍ଯମାନଂ ନିନଦୈର୍ମନୋଜ୍ଞୈ--
ର୍ବାଦିତ୍ରଗୀତସ୍ତୁତିନୃତ୍ଯହାସୈଃ। 
ସର୍ବେଽନ୍ତରିକ୍ଷଂ ଦଦୃଶୁର୍ମନୁଷ୍ଯାଃ
ଖସ୍ଥାଶ୍ଚ ତଦ୍ବିସ୍ମଯନୀଯରୂପମ୍॥  8-94-2 (59593) 
ତତଃ ପ୍ରହୃଷ୍ଟାଃ କୁରୁପାଣ୍ଡୁଯୋଧା
ବାଦିତ୍ରଶଙ୍ଖସ୍ବନସିଂହନାଦୈଃ। 
ବିନାଦଯନ୍ତୋ ବସୁଧାଂ ଦିଶଶ୍ଚ
ସ୍ବନେନ ସର୍ବାନ୍ଦ୍ବିଷତୋ ନିଜଘ୍ନୁଃ॥  8-94-3 (59594) 
ନରାଶ୍ବମାତଙ୍ଗରଥୈଃ ସମାକୁଲଂ
ଶରାସିଶକ୍ତ୍ଯୃଷ୍ଟିନିପାତଦୁଃସହମ୍। 
ଅଭୀରୁଜୁଷ୍ଟଂ ହତଦେହସଙ୍କୁଲଂ
ରଣାଜିରଂ ଲୋହିତମାବଭୌ ତଦା॥  8-94-4 (59595) 
[ବଭୂବ ଯୁଦ୍ଧଂ କୁରୁପାଣ୍ଡବାନାଂ
ଯଥା ସୁରାଣାମସୁରୈଃ ସହାଭବତ୍।] 
ତଥା ପ୍ରବୃତେ ତୁମୁଲେ ସୁଦାରୁଣେ
ଧନଞ୍ଜଯଶ୍ଚାଧିରଥିଶ୍ଚ ସାଯକୈଃ।
ଦିଶଶ୍ଚ ସୈନ୍ଯଂ ଚ ଶିତୈରଜିହ୍ମଗୈଃ
ପରସ୍ପରଂ ପ୍ରାବୃଣୁତାଂ ସୁଦଂଶିତୌ॥  8-94-5 (59596) 
ତତସ୍ତ୍ବଦୀଯାଶ୍ଚ ପରେ ଚ ସାଯକୈଃ
କୃତେଽନ୍ଧକାରେ ଦଦୃଶୁର୍ନ କିଞ୍ଚନ। 
ଭଯାତୁରା ଏକରଥୌ ସମାଶ୍ରଯଂ--
ସ୍ତତୋଽଭବତ୍ତ୍ବଦ୍ଭୁତମେବ ସର୍ବତଃ॥  8-94-6 (59597) 
ତତୋଽସ୍ତ୍ରମସ୍ତ୍ରେଣ ପରସ୍ପରଂ ତୌ
ବିଧୂଯ ବାତାବିବ ପୂର୍ବପଶ୍ଚିମୌ। 
ଘନାନ୍ଧକାରେ ବିତତେ ତମୋନୁଦୌ
ଯଥୋଦିତୌ ତଦ୍ବଦତୀବ ରେଜତୁଃ॥  8-94-7 (59598) 
ନ ଚାଭିସର୍ତବ୍ଯମିତି ପ୍ରଚୋଦିତାଃ
ପରେ ତ୍ବଦୀଯାଶ୍ଚ ତଥାଽବତସ୍ଥିରେ। 
ମହାରଥୌ ତୌ ପରିବାର୍ଯ ସର୍ବତଃ
ସୁରାସୁରାଃ ଶମ୍ବରବାସବାବିବ॥  8-94-8 (59599) 
ମୃଦଙ୍ଗଭେରୀପଣବାନକସ୍ବନୈ--
ର୍ନିନାଦିତେ ବାହନଶଙ୍ଖନିସ୍ବନୈଃ। 
ତୌ ସିଂହନାଦୈର୍ବଭତୁର୍ନରୋତ୍ତମୌ
ପତଙ୍ଗଚନ୍ଦ୍ରାବିବ ଦୁଃସହାବୁଭୌ॥  8-94-9 (59600) 
ମହାଧନୁର୍ମଣ୍ଡୁଲମଧ୍ଯଗାବୁଭୌ
ସୁବର୍ଚସୌ ବାଣସହସ୍ରଦୀଧିତୀ। 
ଦିଧକ୍ଷମାଣୌ ସଚରାଚରଂ ଜଗ--
ଦ୍ଯୁଗାନ୍ତସୂର୍ଯାବିବ ଦୁଃସହୌ ରଣେ॥  8-94-10 (59601) 
ଉଭାବଜେଯାବହିତାନ୍ତକାବୁଭା--
ବୁଭୌ ଜିଘାଂସୂ କୃତିନୌ ପରସ୍ପରମ୍। 
ମହାହବେ ବୀତଭଯୌ ସମୀଯତୁ--
ର୍ମହେନ୍ଦ୍ରଜମ୍ଭାବିବ କର୍ଣପାଣ୍ଡବୌ॥  8-94-11 (59602) 
ତତୋ ମହାସ୍ତ୍ରାଣି ମହାଧନୁର୍ଧରୌ
ବିମୁଞ୍ଚମାନାବିଷୁଭିର୍ଭଯାନକୈଃ। 
ନରାଶ୍ବନାଗାନମିତାନ୍ନିଜଘ୍ନତୁଃ
ପରସ୍ପରଂ ଚାପି ମହାରଥୌ ନୃପ॥  8-94-12 (59603) 
ତତୋ ବିସସ୍ରୁଃ ପୁନରର୍ଦିତା ନରା
ନରୋତ୍ତମାଭ୍ଯାଂ କୁରୁପାଣ୍ଡବାଶ୍ରଯାଃ। 
ସନାଗପତ୍ତ୍ଯଶ୍ବରଥା ଦିଶୋ ଦ୍ରୁତା--
ସ୍ତଥା ଯଥା ସିଂହହତା ବନୌକସଃ॥  8-94-13 (59604) 
ତତସ୍ତୁ ଦୁର୍ଯୋଧନଭୋଜସୌବଲାଃ
କୃପୋ ଗୁରୋଶ୍ଚାପି ସୁତୋ ମହାହବେ। 
ମହାରଥାଃ ପଞ୍ଚ ଧନଞ୍ଜଯାଚ୍ଯୁତୌ
ଶରୈଃ ଶରୀରାର୍ତିକରୈରତାଡଯନ୍॥  8-94-14 (59605) 
ଧନୂଂଷି ତେଷାମିଷୁଧୀନ୍ଧ୍ବଜାନ୍ହଯା--
ନ୍ରଥାଂଶ୍ଚ ସୂତାଂଶ୍ଚ ଧନଞ୍ଜଯଃ ଶରୈଃ। 
ସମଂ ପ୍ରମଧ୍ଯାଶୁ ପରାନ୍ସମନ୍ତତଃ
ଶରୋତ୍ତମୈର୍ଦ୍ବାଦଶଭିନ୍ନ ସୂତଜମ୍॥  8-94-15 (59606) 
ଅଥାଭ୍ଯଧାବଂସ୍ତ୍ବରିତାଃ ଶତଂ ରଥାଃ
ଶତଂ ଗଜାଶ୍ଚାର୍ଜୁନମାତତାଯିନଃ। 
ଶକାସ୍ତୁଷାରା ଯବନାଶ୍ଚ ସାଦିନଃ
ସହୈବ କାମ୍ଭୋଜବରୈର୍ଜିଘାଂସବଃ॥  8-94-16 (59607) 
ବରାଯୁଧାନ୍ପାଣିଗତୈଃ ଶରୈଃ ସହ
କ୍ଷୁରୈର୍ନ୍ଯକୃନ୍ତତ୍ପ୍ରପତଞ୍ଶିରାଂସି ଚ। 
ହଯାଂଶ୍ଚ ନାଗାଂଶ୍ଚ ରଥାଂଶ୍ଚ ଯୁଧ୍ଯତୋ
ଧନଞ୍ଜଯଋ ଶତ୍ରୁଗଣାନ୍କ୍ଷିତୌ କ୍ଷିଣୌତ୍॥  8-94-17 (59608) 
ତତୋଽନ୍ତରିକ୍ଷେ ସୁରତୂର୍ଯନିଃସ୍ବନାଃ
ସସାଧୁବାଦା ହୃଷିତୈଃ ସମୀରିତାଃ। 
ନିପେତୁରପ୍ଯୁତ୍ତମପୁଷ୍ପବୃଷ୍ଟଯଃ
ସୁରୂପଗନ୍ଧାଃ ପବନେରିତାଃ ଶୁଭାଃ॥  8-94-18 (59609) 
ତଦଦ୍ଭୁତଂ ଦେବମନୁଷ୍ଯସାକ୍ଷିକଂ
ସମୀକ୍ଷ୍ଯ ଭୂତାନି ବିସିସ୍ମିଯୁସ୍ତଦା। 
ତବାତ୍ମଜଃ ସୂତସୁତଶ୍ଚ ନ ବ୍ଯଥାଂ
ନ ବିସ୍ମଯଂ ଜଗ୍ମତୁରେକନିଶ୍ଚଯୌ॥  8-94-19 (59610) 
ଅଥାବ୍ରବୀଦ୍ଦ୍ରୋଣସୁତସ୍ତବାତ୍ମଜଂ
କରଂ କରେଣ ପ୍ରତିପୀଡ୍ଯ ସାନ୍ତ୍ବଯନ୍। 
ପ୍ରସୀଦ ଦୁର୍ଯୋଧନ ଶାମ୍ଯ ପାଣ୍ଡବୈ--
ରଲଂ ବିରୋଧେନ ଧିଗସ୍ତୁ ବିଗ୍ରହମ୍॥  8-94-20 (59611) 
ହତୋ ଗୁରୁର୍ବ୍ରହ୍ମସମୋ ମହାସ୍ତ୍ରବି--
ତ୍ତଥୈବ ଭୀଷ୍ମପ୍ରମୁଖା ମହାରଥାଃ। 
ଅହଂ ତ୍ବବଧ୍ଯୋ ମମ ଚାପି ମାତୁଲଃ
ପ୍ରଶାଧି ରାଜ୍ଯଂ ସହ ପାଣ୍ଡବୈଶ୍ଚିରମ୍॥  8-94-21 (59612) 
ଧନଞ୍ଜଯଃ ସ୍ଯାସ୍ଯତି ବାରିତୋ ମଯା
ଜନାର୍ଦନୋ ନୈବ ବିରୋଧମିଚ୍ଛତି। 
ଯୁଧିଷ୍ଠିରୋ ଭୂତହିତେ ରତଃ ସଦା
ବୃକୋଦରସ୍ତଦ୍ବଶଗସ୍ତଥା ଯମୌ॥  8-94-22 (59613) 
ତ୍ବଯା ତୁ ପାର୍ଥୈଶ୍ଚ କୃତେ ଚ ସଂବିଦେ
ପ୍ରଜାଃ ଶିବଂ ପ୍ରାପ୍ନୁଯୁରିଚ୍ଛଯା ତବ। 
ବ୍ରଜନ୍ତୁ ଶେଷାଃ ସ୍ବପୁରାଣି ପାର୍ଥିବା
ନିବୃତ୍ତବୈରାଶ୍ଚ ଭବନ୍ତୁ ସୈନିକାଃ।
ନ ଚେଦ୍ବଚଃ ଶ୍ରୋଷ୍ଯସି ମେ ନରାଧିପ
ଧ୍ରୁବଂ ହି ତପ୍ତୋଽସି ହତୋଽରିଭିର୍ଯୁଧି॥  8-94-23 (59614) 
ବୃଦ୍ଧଂ ପିତରମାଲୋକ୍ଯ ଗାନ୍ଧାରୀଂ ଚ ଯଶସ୍ବିନୀମ୍।
କୃପାଲୁର୍ଧର୍ମରାଜୋ ହି ଯାଚିତଃ ଶମମେଷ୍ଯତି॥ 8-94-24 (59615) 
ଯଥୋଚିତଂ ଚ ବୈ ରାଜ୍ଯମନୁଜ୍ଞାସ୍ଯତି ତେ ପ୍ରଭୁଃ।
ବିପଶ୍ଚିତ୍ସୁମତିର୍ବୀରଃ ସର୍ବଶାସ୍ତ୍ରାର୍ଥତତ୍ତ୍ବବିତ୍॥ 8-94-25 (59616) 
ବୈରଂ ନେଷ୍ଯତି ଧର୍ମାତ୍ମା ସ୍ବଜନେ ନାସ୍ତ୍ଯତିକ୍ରମଃ।
ନ ବିଗ୍ରହମତିଃ କୃଷ୍ଣା ସ୍ବଜନେ ପ୍ରତିନନ୍ଦତି॥ 8-94-26 (59617) 
ଭୀମସେନାର୍ଜୁନୌ ଚୋଭୌ ମାଦ୍ରୀପୁତ୍ରୌ ଚ ପାଣ୍ଡବୌ।
ବାସୁଦେବମତେ ଚୈବ ପାଣ୍ଡବସ୍ଯ ଚ ଧୀମତଃ। 
ସ୍ଥାସ୍ଯନ୍ତି ପୁରୁଷବ୍ଯାଘ୍ରାସ୍ତଯୋର୍ବଚନଗୌରବାତ୍॥  8-94-27 (59618) 
ରକ୍ଷ ଦୁର୍ଯୋଧନାତ୍ମାନମାତ୍ମା ସର୍ବସ୍ଯ ଭାଜନମ୍।
ଜୀବନେ ଯତ୍ନମାତିଷ୍ଠ ଜୀବନ୍ଭଦ୍ରାଣି ପଶ୍ଯତି॥ 8-94-28 (59619) 
ରାଜ୍ଯଂ ଶ୍ରୀଶ୍ଚୈବ ଭଦ୍ରଂ ତେ ଜୀବମାନେ ଚ କଲ୍ପତେ।
ମୃତସ୍ଯ ତୁ ଖଲୁ କୌରବ୍ଯ ନୈବ ରାଜ୍ଯଂ କୁତଃ ସୁଖମ୍॥ 8-94-29 (59620) 
ଲୋକବୃତ୍ତମିଦଂ ବୃତ୍ତଂ ପ୍ରବୃତ୍ତଂ ପଶ୍ଯ ଭାରତ।
ଶାମ୍ଯ ତ୍ବଂ ପାଣ୍ଡବୈଃ ସାର୍ଧଂ ଶେଷଂ ରକ୍ଷ କୁଲସ୍ଯ ଚ॥ 8-94-30 (59621) 
ମା ଭୂତ୍ସ କାଲଃ କୌରବ୍ଯ ଯଦାଽହମହିତଂ ବଚଃ।
ବ୍ରୂଯାଂ କାମଂ ମହାବାହୋ ମାଽବମଂସ୍ଥା ବଚୋ ମମ॥ 8-94-31 (59622) 
ଧର୍ମିଷ୍ଠମିଦମତ୍ଯର୍ଥଂ ରାଜ୍ଞଶ୍ଚୈବ କୁଲସ୍ଯ ଚ।
ଏତଦ୍ଧି ପରମଂ ଶ୍ରେଯଃ କୁରୁବଂଶସ୍ଯ ବୃଦ୍ଧଯେ। 
ପ୍ରଯାହି ତଂ ଚ ଗାନ୍ଧାରେ କୁଲସ୍ଯ ଚ ସୁଖାବହମ୍॥  8-94-32 (59623) 
ପଥ୍ଯମାଯତିସଂଯୁକ୍ତଂ କର୍ଣୋଽପ୍ଯର୍ଜୁନମାହବେ।
ନ ଜେଷ୍ଯତି ନରବ୍ଯାଘ୍ର ଇତି ମେ ନିଶ୍ଚିତା ମତିଃ॥ 8-94-33 (59624) 
ରୋଚତାଂ ତେ ନରଶ୍ରେଷ୍ଠ ମମୈତଦ୍ବଚନଂ ଶୁଭମ୍।
ଅତୋଽନ୍ଯଥା ହି ରାଜେନ୍ଦ୍ର ବିନାଶଃ ସୁମହାନ୍ଭବେତ୍॥ 8-94-34 (59625) 
ଇଦଂ ଚ ଦୃଷ୍ଟଂ ଜଗତା ସହ ତ୍ବଯା
କୃତଂ ଯଦେକେନ କିରୀଟମାଲିନା। 
ଯଥା ନ କୁର୍ଯାଦ୍ବଲଭିନ୍ନ ଚାନ୍ତକୋ
ନ ଚ ପ୍ରଚେତା ଭଗବାନ୍ନ ଯକ୍ଷରାଟ୍॥  8-94-35 (59626) 
ଅତୋଽପି ଭୂଯାନ୍ସ୍ବଗୁଣୈର୍ଧନଞ୍ଜଯୋ
ନ ଚାତିବର୍ତିଷ୍ଯତି ମେ ବଚୋଽଖିଲମ୍। 
ତବାନୁଯାତ୍ରାଂ ଚ ସଦା କରିଷ୍ଯତି
ପ୍ରସୀଦ ରାଜେନ୍ଦ୍ର ଶମଂ ତ୍ବମାପ୍ନୁହି॥  8-94-36 (59627) 
ମମାଭିମାନଃ ପରମଃ ସଦା ତ୍ବଯି
ବ୍ରବୀମ୍ଯତସ୍ତ୍ବାଂ ପରମାଚ୍ଚ ସୌହୃଦାତ୍। 
ନିବାରଯିଷ୍ଯାମି ଚ କର୍ଣମାହବେ
ମହାନ୍ହି ମେଽସ୍ତି ପ୍ରଣଯୋଽଥ ସୂତଜେ॥  8-94-37 (59628) 
ବଦନ୍ତି ମୈତ୍ରୀଂ ସହଜାଂ ବିଚକ୍ଷଣା--
ସ୍ତଥୈବ ସାମ୍ନା ଚ ଧନେନ ଚାର୍ଜିତାମ୍। 
ପ୍ରତାପତଶ୍ଚୋପନତାଂ ଚତୁର୍ବିଧାଂ
ତଦସ୍ତି ସର୍ବଂ ତବ ପାଣ୍ଡବେଷୁ॥  8-94-38 (59629) 
ନିସର୍ଗତସ୍ତେ ତବ ବୀର ବାନ୍ଧବାଃ
ପୁନଶ୍ଚ ସାମ୍ନା ହିତମାପ୍ନୁଯୁଃ ପ୍ରଭୋ। 
ତ୍ବଯି ପ୍ରସନ୍ନେ ଯଦି ମିତ୍ରତାଂ ଗତେ
ହିତଂ କୃତଂ ସ୍ଯାଜ୍ଜଗତସ୍ତ୍ବଯାଽତୁଲମ୍॥  8-94-39 (59630) 
ଇତୀଦମୁକ୍ତଃ ସୁହୃଦା ବଚୋ ହିତଂ
ବିଚିନ୍ତ୍ଯ ନିଃଶ୍ବସ୍ଯ ଚ ଦୁର୍ମନାଽବ୍ରବୀତ୍। 
ଯଥା ଭବାନାହ ସଖେ ତଥୈବ ତ--
ନ୍ମମାପି ବିଜ୍ଞାପଯତୋ ବଚଃ ଶୃଣୁ॥  8-94-40 (59631) 
ନିହତ୍ଯ ଦୁଃଶାସନମୁକ୍ତବାନ୍ବହୁ
ପ୍ରହସ୍ଯ ଶାର୍ଦୂଲବଦେଷ ଦୁର୍ମତିଃ। 
ବୃକୋଦରସ୍ତଦ୍ବୃଦଯେ ମମ ସ୍ଥିତଂ
ନ ତତ୍ପରୋକ୍ଷଂ ଭବତଃ କୁତଃ ଶମଃ॥  8-94-41 (59632) 
ନ ଚାପି କର୍ଣଂ ପ୍ରସହେଦ୍ରଣେଽର୍ଜୁନୋ
ମହାଗିରିଂ ମେରୁମିବୋଗ୍ରମାରୁତଃ। 
ନ ଚାଶ୍ବସିଷ୍ଯନ୍ତି ପୃଥାତ୍ମଜା ମଯି
ପ୍ରସହ୍ଯ ବୈରଂ ବହୁଶୋ ବିଚିନ୍ତ୍ଯ॥  8-94-42 (59633) 
ନ ଚାପି କର୍ଣଂ ଗୁରୁପୁତ୍ର ସଂଯୁଗା--
ଦୁପାରମେତ୍ଯର୍ହସି ବୀର ଭାଷିତୁମ୍। 
ଶ୍ରମେଣ ଯୁକ୍ତୋ ମହତାଦ୍ଯ ଫଲ୍ଗୁନ--
ସ୍ତମେଷ କର୍ଣଃ ପ୍ରସଭଂ ହନିଷ୍ଯତି॥  8-94-43 (59634) 
`ବସୁନ୍ଧରାଯାଃ ପରିବର୍ତନଂ ଭବେ--
ଦ୍ବ୍ରଜେଚ୍ଚ ଶୋଷଂ ମକରାଲଯୋଽର୍ଣବଃ। 
ପ୍ଲବେଯୁରପ୍ଯଦ୍ରିବରା ମହାମ୍ବୁଧୌ
ନ ଚାର୍ଜୁନୋ ଜେଷ୍ଯତି କର୍ଣମାହବେ॥  8-94-44 (59635) 
ଅପାଂ ପୃଥିବ୍ଯା ନଭସୋ ନଭସ୍ବତଃ
ସୁତିଗ୍ମଦୀପ୍ତେଶ୍ଚ ହିରଣ୍ଯରେତସଃ। 
ଅଭାବ ଏଷାମପି ସର୍ବତୋ ଭବେ--
ନ୍ନ ଚାର୍ଜୁନୋ ଜେଷ୍ଯତି କର୍ଣମାହବେ'॥  8-94-45 (59636) 
ତମେବମୁକ୍ତ୍ବାଽପ୍ଯନୁନୀଯ ଚାସକୃ--
ତ୍ତବାତ୍ମଜଃ ସ୍ବାନନୁଶାସ୍ତି ସୈନିକାନ୍। 
ଦ୍ରୁତଂ ଘ୍ନତାଭିଦ୍ରବତାହିତାନିମା--
ନହୀନସତ୍ବାଃ କିମୁ ଜୋଷମାସତେ॥ ॥  8-94-46 (59637) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଚତୁର୍ନବତିତମୋଽଧ୍ଯାଯଃ॥ 94 ॥

Mahabharata - Karna Parva - Chapter Footnotes

8-94-6 ଏକୌ ମୁଖ୍ଯୌ ରଥୌ ରଥିନୌ କର୍ଣାର୍ଜୁନୌ॥ 8-94-7 ତମୋନୁଦୌ ସୂର୍ଯବନ୍ଦ୍ରୌ॥ 8-94-8 ନଚ ଅଭିସର୍ତବ୍ଯଂ ନାପଯାତବ୍ଯମିତି ନିଯମେନ ପ୍ରଚୋଦିତାଃ ପ୍ରେରିତାଃ॥ 8-94-23 ଧ୍ରୁବଂ ହି ତପ୍ତାସି ଇତି କ.ଖ.ଡ.ପାଠଃ॥ 8-94-41 ଦୁଃଶାସନମୁକ୍ତବାନ୍ବଚ ଇତି ଝ.ପାଠଃ ତତ୍ର ବଚୋ ଦୁର୍ଯୋଧନସ୍ଯ ହତସ୍ଯ ଶିରଃ ପଦା ତାଡଯିଷ୍ଯାମୀତ୍ଯେବଂରୂପମ୍॥ 8-94-94 ଚତୁର୍ନବତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 095

॥ ଶ୍ରୀଃ ॥

8.95. ଅଧ୍ଯାଯଃ 095 

Mahabharata - Karna Parva - Chapter Topics

ରଣେ କର୍ଣସ୍ଯାର୍ଜୁନସାମ୍ଯମସହମାନେନ ଭୀମେନ ସକୋପଂ ପାର୍ଥପ୍ରୋତ୍ସାହନମ୍॥ 1 ॥

Mahabharata - Karna Parva - Chapter Text

8-95-0 (59638) 
ସଞ୍ଜଯ ଉବାଚ। 8-95-0x (5059) 
ତୌ ଶଙ୍ଖଭେରୀନିନଦେ ସମୃଦ୍ଧେ
ସମୀଯତୁଃ ଶ୍ବେତହଯୌ ନରାଗ୍ର୍ଯୌ। 
ବୈକର୍ତନଃ ସୂତପୁତ୍ରୋଽର୍ଜୁନଶ୍ଚ
ଦୁର୍ମନ୍ତ୍ରିତେ ତେ ସସୁତସ୍ଯ ରାଜନ୍॥  8-95-1 (59639) 
`ଆଶୀବିଷାବଗ୍ନିମିବୋତ୍ସୃଜନ୍ତୌ
ତଥା ମୁଖାଭ୍ଯାମଭିନିଃ ଶ୍ବସନ୍ତୌ। 
ଯଶସ୍ବିନୌ ଜଜ୍ବଲତୁର୍ମୃଧେ ତଦା
ଘୃତାବସିକ୍ତାବିବ ହବ୍ଯବାହୌ'॥  8-95-2 (59640) 
ଯଥା ଗଜୌ ହୈମବତୌ ପ୍ରଭିନ୍ନୌ
ପ୍ରବୃଦ୍ଧଦନ୍ତାବିବ ବାସିତାର୍ଥେ। 
ତଥା ସମାଜଗ୍ମତୁରୁଗ୍ରବୀର୍ଯୌ
ଧନଞ୍ଜଯଶ୍ଚାଧିରଥିଶ୍ଚ ବୀରୌ॥  8-95-3 (59641) 
ବଲାହକେନେବ ମହାବଲାହକୋ
ଯଦୃଚ୍ଛଯା ବା ଗିରିଣା ଯଥା ଗିରିଃ। 
ତଥା ଧନୁର୍ଜ୍ଯାତଲନେମିନିଃସ୍ବନୌ
ସମୀଯତୁସ୍ତାବିଷୁବର୍ଷବର୍ଷିଣୌ॥  8-95-4 (59642) 
ଶରାସ୍ତ୍ରଶକ୍ତ୍ଯୃଷ୍ଟିଗଦାସିସର୍ପୌ
ରୋଷାନିଲୋଦ୍ବୂତମହୋର୍ମିମାଲୌ। 
ଯଥାଽଚଲୌ ଦ୍ବୌ ଚଲତସ୍ତଥା ତୌ
ଯଥାଽର୍ଣବୌ ଚାଶୁ ଚତୁର୍ଯୁଗାନ୍ତେ'॥  8-95-5 (59643) 
ପ୍ରବୃଦ୍ଧଶୃଙ୍ଗଦ୍ରୁମବୀରୁଦୋଷଧୀ
ପ୍ରବୃଦ୍ବନାନାବିଧନିର୍ଝରୌଘୌ। 
ଯଥାଽଚଲୌ ବା ଚଲିତୌ ମହାଜଲୈ--
ସ୍ତଥା ମହାସ୍ତ୍ରୈରିତରେତରଂ ହତଃ॥  8-95-6 (59644) 
ସ ସନ୍ନିପାତୋ ରଥଯୋର୍ମହାନଭୂ--
ତ୍ସୁରେଶବୈରୋଚନଯୋର୍ଯଥା ପୁରା। 
ଶରୈର୍ବିନୁନ୍ନାଶ୍ବନିଯନ୍ତୃଦେହଯୋଃ
ସୁଦୁଃସହାସ୍ତ୍ରୈଃ ପରିଭିନ୍ନଦେହଯୋଃ॥  8-95-7 (59645) 
ପ୍ରଭୂତପଦ୍ମୋତ୍ପଲମତ୍ସ୍ଯକଚ୍ଛପୌ
ମହାହଦୌ ପକ୍ଷିଗଣାନୁନାଦିତୌ। 
ସୁସନ୍ନିକୃଷ୍ଟାବନିଲୋଦ୍ଧତୌ ଯଥା
ତଥା ରଥୌ ତୌ ଧ୍ବଜିନୌ ସମୀଯତୁଃ॥  8-95-8 (59646) 
ଉଭୌ ମହେନ୍ଦ୍ରସ୍ଯ ସମାନବିକ୍ରମା--
ବୁଭୌ ମହେନ୍ଦ୍ରପ୍ରତିମୌ ମହାରଥୌ। 
ମହେନ୍ଦ୍ରବଜ୍ରପ୍ରତିମୈଶ୍ଚ ସାଯକୈ--
ର୍ମହେନ୍ଦ୍ରବୃତ୍ରାବିବ ସମ୍ପ୍ରଜଘ୍ନତୁଃ॥  8-95-9 (59647) 
ସନାଗପତ୍ତ୍ଯଶ୍ବରଥେ ଉଭେ ବଲେ
ବିଚିତ୍ରବର୍ମାଭରଣାମ୍ବରାଯୁଧେ। 
ଚକମ୍ପତୁଶ୍ଚୋନ୍ନଦତୁଶ୍ଚ ବିସ୍ମଯା--
ଦ୍ଧରା ବିଯଚ୍ଚାର୍ଜୁନକର୍ଣସଙ୍ଗମେ॥  8-95-10 (59648) 
ଭୁଜାଃ ସବସ୍ତ୍ରାଙ୍ଗୁଲଯଃ ସମୁଚ୍ଛ୍ରିତାଃ
ସସିଂହନାଦୈର୍ହୃଷିତୈର୍ଦିଦୃକ୍ଷୁଭିଃ। 
ଯଦାଽର୍ଜୁନଂ ମତ୍ତ ଇବ ଦ୍ବିପୋ ଦ୍ବିପଂ
ସମଭ୍ଯଯାଦାଧିରଥିର୍ଜିଘାଂସଯା॥  8-95-11 (59649) 
ଉଦକ୍ରୋଶନ୍ସୋମକାସ୍ତତ୍ର ପାର୍ଥଂ
ତ୍ବରସ୍ବ ଯାହ୍ଯର୍ଜୁନ ଭିନ୍ଧି କର୍ଣମ୍। 
ଛିନ୍ଧ୍ଯସ୍ଯ ମୂର୍ଧାନମଲଂ ଚିରେଣ
ଶ୍ରଦ୍ଧାଂ ଚ ରାଜ୍ଯାଦ୍ବୃତରାଷ୍ଟ୍ରସୂନୋଃ॥  8-95-12 (59650) 
ତଥାଽସ୍ମାକଂ ବହବସ୍ତତ୍ର ଯୋଧାଃ
କର୍ଣଂ ତଥା ଯାହି ଯାହୀତ୍ଯବୋଚନ୍। 
ଜହ୍ଯର୍ଜୁନଂ କର୍ଣ ତତଃ ସୁଦୀନାଃ
ପୁନର୍ବନଂ ଯାନ୍ତ୍ବଚିରାଯ ପାର୍ଥାଃ॥  8-95-13 (59651) 
କର୍ଣୋଽଥ ପୂର୍ବଂ ଦଶଭିଃ ପୃଷତ୍କୈ--
ର୍ଗାଣ୍ଡୀବଧନ୍ବାନମବିଧ୍ଯଦାଶୁ। 
ଜଘାନ ତଂ ଚାପି ତତଃ କିରୀଟୀ
ଶରୈସ୍ତଦାଷ୍ଟାଦଶଭିଃ ସୁମୁକ୍ତୈଃ॥  8-95-14 (59652) 
ପୁନଶ୍ଚ କର୍ଣସ୍ତ୍ବରିତୋଽପି ପାର୍ଥଂ
ରଥେଷୁଭିସ୍ତଂ ଦଶଭିର୍ଜଘାନ। 
ତଂ ଚାପି ପାର୍ଥୋ ଦଶଭିଃ ଶିତାଗ୍ରୈଃ
କକ୍ଷ୍ଯାନ୍ତରେ ତୀକ୍ଷ୍ଣମୁଖୈରବିଧ୍ଯତ୍॥  8-95-15 (59653) 
କର୍ଣସ୍ତତୋ ଭାରତ ସାମ୍ପରାଯେ
ଘୋରେଽତିବେଲଂ ରଣସଂବିମର୍ଦୀ। 
ଜଘାନ ପାର୍ଥଂ ନବଭିଃ ଶିତାଗ୍ରୈଃ
କକ୍ଷ୍ଯାନ୍ତେ ନାଗମିବ ପ୍ରଭିନ୍ନମ୍॥  8-95-16 (59654) 
ତତୋଽପରାଭ୍ଯାଂ ଯୁଧି ସୂତପୁତ୍ରୋ
ଦ୍ବାଭ୍ଯାଂ କ୍ଷୁରାଭ୍ଯାଂ ହରିମାଶୁକାରୀ। 
ସମାଜଘାନ ତ୍ବରଯା ମହାତ୍ମା
ଯଥା ସୁରେନ୍ଦ୍ରଂ ନମୁଚିଃ ପ୍ରସହ୍ଯ॥  8-95-17 (59655) 
ତଂ ପାଣ଼୍ଡବଃ ପଞ୍ଚଭିରାଯସାଗ୍ରୈ--
ରାକର୍ଣପୂର୍ଣୈର୍ନିଜଘାନ କର୍ଣମ୍। 
ତେ ଶୋଣିତଂ ତସ୍ଯ ପପୁସ୍ତଦାନୀଂ
କାଲସ୍ଯ ଦୂତା ଇବ ପାର୍ଥବାଣାଃ॥  8-95-18 (59656) 
କର୍ଣୋଽପି ପାର୍ଥଂ ସହ ବାସୁଦେବଂ
ସମାଚିନୋଦ୍ଭାରତ ବତ୍ସଦନ୍ତୈଃ। 
ପରସ୍ପରଂ ତୌ ବିଶିଖୈଃ ପ୍ରମୁକ୍ତୈ--
ସ୍ତତକ୍ଷତୁଃ ସୂତପୁତ୍ରୋଽର୍ଜୁନଶ୍ଚ॥  8-95-19 (59657) 
ପରସ୍ପରଂ ଛିଦ୍ରଦିଦୃକ୍ଷଯା ଚ
ସୁଭୀମମଭ୍ଯାଯଯତୁଃ ପ୍ରରୁଷ୍ଟୌ॥  8-95-20 (59658) 
ତତୋଽସ୍ତ୍ରମାଗ୍ନେଯମମିତ୍ରତାପନଂ
ମୁମୋଚ କର୍ଣାଯ ସୁରେଶ୍ବରାତ୍ମଜଃ। 
ଧନଞ୍ଜଯାତ୍ସଂଯୁଗମୂର୍ଧ୍ନି ନିଃସୃତଂ
ତଦା ପ୍ରଜଜ୍ବାଲ ତଦସ୍ତ୍ରମୁତ୍ତମମ୍॥  8-95-21 (59659) 
ସମୀକ୍ଷ୍ଯ କର୍ଣୋ ଜ୍ବଲନାସ୍ତ୍ରମୁଦ୍ଯତଂ
ସ ବାରୁଣଂ ତତ୍ପ୍ରଶମାର୍ଥମାହବେ। 
ସମୁତ୍ସୃଜତ୍ସୂତପୁତ୍ରଃ ପ୍ରତାପବାନ୍
ସ ତେନ ବହ୍ନିଂ ଶମଯାଞ୍ଚକାର॥  8-95-22 (59660) 
ବଲାହକାସ୍ତ୍ରେଣ ଦିଶସ୍ତରସ୍ବୀ
ଚକାର ସର୍ବାସ୍ତିମିରେଣ ସଂବୃତାଃ। 
ଅପାବହନ୍ମେଘଗଣାଂସ୍ତତସ୍ତାନ୍
ସମୀରଣାସ୍ତ୍ରେଣ ସମୀରିତେନ॥  8-95-23 (59661) 
ତତଃ ସୋଽସ୍ତ୍ରଂ ଦଯିତଂ ଦେବରାଜ୍ଞଃ
ପ୍ରାଦୁଶ୍ଚକ୍ରେ ବଜ୍ରମମିତ୍ରତାପନଃ। 
ଗାଣ୍ଡୀବଜ୍ଯା ବିମୃଶଂଶ୍ଚାତିମନ୍ଯୁ--
ର୍ଧନଞ୍ଜଯଃ ଶତ୍ରୁସଙ୍ଘପ୍ରମାଥୀ॥  8-95-24 (59662) 
ନାରାଚନାଲୀକବରାହକର୍ଣା
ଗାଣ୍ଡୀବତଃ ପ୍ରାଦୁରାସନ୍ସୁତୀକ୍ଷ୍ଣାଃ। 
ସହସ୍ରଶୋ ବଜ୍ରସମାନବେଗା--
ସ୍ତେ ସର୍ବତଃ ପର୍ଯଧାବନ୍ତ ଘୋରାଃ॥  8-95-25 (59663) 
ପାର୍ଥେଷବଃ କର୍ଣରଥଂ ବିଲଗ୍ନା
ଅଧୋମୁଖାଃ ପକ୍ଷିଗଣା ଦିନାନ୍ତେ। 
ନିଶାନିକେତାର୍ଥମିବାଶୁ ବୃକ୍ଷଂ
ଜଗ୍ରାହ ତାନ୍ସୂତପୁତ୍ରଃ ପୃଷତ୍କୈଃ॥  8-95-26 (59664) 
କ୍ଷିପ୍ତାଂସ୍ତଥା ପାଣ୍ଡବବାଣସଙ୍ଘା--
ନମୃଷ୍ଯମାଣସ୍ଯ ଧନଞ୍ଜଯସ୍ଯ। 
ରଣାଜିରେ ତ୍ବନ୍ତକତୁଲ୍ଯକର୍ମା
ବୈକର୍ତନୋ ରୋଷପରୀତଚେତାଃ॥  8-95-27 (59665) 
ଜ୍ଯୋତିଷ୍ପ୍ରଭାଂ ଯଦ୍ବଦୁପାଗତଃ ସ--
ନ୍ଦିବାକରୋ ନାଶଯତେ କ୍ଷଣେନ। 
ପାର୍ଥସ୍ଯ ତାନ୍ବାଣଗଣାନ୍ସମଗ୍ରା--
ନ୍ବ୍ଯନାଶଯଦ୍ଯୁଧ୍ଯତ ଏବ କର୍ଣଃ॥  8-95-28 (59666) 
ରୋଷାତ୍ପ୍ରଦୀପ୍ତଃ ସୁମହାବିମର୍ଦେ
ଭୀମସ୍ତତୋଽକ୍ରୁଧ୍ଯଦଦୀନସତ୍ବଃ। 
ପାଣିଂ ସ୍ବପାଣୌ ସ ବିନିଷ୍ପିଷ୍ଯ ରୋଷା--
ଦମର୍ଷିତୋ ବାକ୍ଯମୁବାଚ ପାର୍ଥମ୍॥  8-95-29 (59667) 
ତ୍ବାଂ ସୂତପୁତ୍ରୋ ନୁ କଥଂ କିରୀଟି--
ନ୍ରଥେଷୁଭିର୍ହନ୍ତି ଶିତାଗ୍ରଧାରୈଃ। 
ଧୃତ୍ଯା ହି ଭୂତାନି ଯଯାଽଜଯସ୍ତ୍ବଂ
ଗ୍ରାସଂ ଦଦତ୍ଖାଣ୍ଡବେ ପାବକାଯ॥  8-95-30 (59668) 
ଧୃତ୍ଯା ତଯା ସୂତପୁତ୍ରଂ ଜହି ତ୍ବ--
ମହଂ ବୈନଂ ଗଦଯା ପୋଥଯିଷ୍ଯେ। 
ସମେତ୍ଯ ପାର୍ଥଂ ସୁନୃଶଂସବାଦୀ
ଜୀବନ୍ନାଯଂ ଯାସ୍ଯତି କାଲପକ୍ବଃ॥ ॥  8-95-31 (59669) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ମ଼ଞ୍ଜନବତିତମୋଽଧ୍ଯାଯଃ॥ 95 ॥

Mahabharata - Karna Parva - Chapter Footnotes

8-95-6 ହତଃ ଜଘ୍ନତୁରିତ୍ଯର୍ଥଃ॥ 8-95-7 ସୁଦୁଃସହାନ୍ଯୈଃ ପରିଶୋଣିତୋଦକୈଃ ଇତି କ.ଟ.ପାଠଃ॥ 8-95-31 ମା ଜୀବନଂ ଯାସ୍ଯତି ସୂତପୁତ୍ର ଇତି କ.ପାଠଃ॥ 8-95-95 ପଞ୍ଚନବତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 096

॥ ଶ୍ରୀଃ ॥

8.96. ଅଧ୍ଯାଯଃ 096 

Mahabharata - Karna Parva - Chapter Topics

କର୍ଣେ ଯୁଧି ବର୍ଧମାନେ କୃଷ୍ଣେନାର୍ଜୁନପ୍ରୋତ୍ସାହନମ୍॥ 1 ॥ ତତୋଽର୍ଜୁନେନ ସ୍ବସାମର୍ଥ୍ଯପ୍ରକାଶନମ୍॥ 2 ॥

Mahabharata - Karna Parva - Chapter Text

8-96-0 (59670) 
ସଞ୍ଜଯ ଉବାଚ। 8-96-0x (5060) 
ଅଥାବ୍ରବୀଚ୍ଚକ୍ରଧରୋଽପି ପାର୍ଥଂ
ଦୃଷ୍ଟ୍ବା ରଥେଷୂନ୍ପ୍ରତିହନ୍ଯମାନାନ୍। 
ଅମୂମୁଷତ୍ପଶ୍ଯତ ଏବ ତେଽଦ୍ଯ
ହ୍ଯସ୍ତ୍ରାଣି କର୍ଣୋଽସ୍ତ୍ରଗଣୈଃ କିରୀଟିନ୍॥  8-96-1 (59671) 
ସ ପାର୍ଥ କିଂ ମୁହ୍ଯସି ବେତ୍ସି ଚୈବ ତା--
ନ୍ଦୃଷ୍ଟ୍ବା ସମେତାନ୍ନଦତଃ କୁରୂସ୍ତ୍ବମ୍। 
କର୍ଣଂ ପୁରସ୍କୃତ୍ଯ ବିଦୁର୍ହି ସର୍ବେ
ତବାସ୍ତ୍ରମସ୍ତ୍ରୈର୍ବିନିହନ୍ଯମାନମ୍॥  8-96-2 (59672) 
ଯଯା ଧୃତ୍ଯା ତାମସଂ ଜଘ୍ନିବାଂସ୍ତ୍ବଂ
ତତ୍ସଂଯୁଗେ ତାମସାଂଶ୍ଚାତିଘୋରାନ୍। 
ଦମ୍ଭୋଦ୍ଭବଂ ଚାସୁରମାହବେ ତ୍ବଂ
ଦର୍ପୋତ୍ସିକ୍ତଂ ବୀର୍ଯବନ୍ତଂ କିରୀଟିନ୍।
ତଯା ଧୃତ୍ଯା ତ୍ବଂ ଜହି କର୍ଣମଦ୍ଯ
ପାର୍ଥାହବେ ତ୍ଯକ୍ତୁମସ୍ତ୍ରଂ ସମର୍ଥଃ॥  8-96-3 (59673) 
ଅନେନ ଚାଶୁ କ୍ଷୁରନେମିନାଦ୍ଯ
ମଯା ବିସୃଷ୍ଟେନ ସୁଦର୍ଶନେନ। 
ଛିନ୍ଧ୍ଯସ୍ଯ ମୂର୍ଧାନମରେଃ ପ୍ରସହ୍ଯ
ବଜ୍ରେଣ ଶକ୍ରୋ ନମୁଚେରିବାରେଃ॥  8-96-4 (59674) 
କିରାତରୂପୀ ଭଗବାନ୍ଯଯା ଚ
ତ୍ବଯା ମହାତ୍ମା ପରିତୋଷିତୋଽଭୂତ୍। 
ସ ତାଂ ପୁନର୍ବୀର ଧୃତିଂ ଗୃହୀତ୍ବା
ସହାନୁବନ୍ଧଂ ଜହି ସୂତପୁତ୍ରମ୍॥  8-96-5 (59675) 
ତତୋ ମହୀଂ ସାଗରମେଖଲାଂ ତ୍ବଂ
ସପତ୍ତଗା ଗ୍ରାମବତୀଂ ସମୃଦ୍ଧାମ୍। 
ପ୍ରଯଚ୍ଛ ରାଜ୍ଞେ ନିହତାରିସଙ୍ଘାଂ
ଯଶଶ୍ଚ ପାର୍ଥାତୁଲମାପ୍ନୁହି ତ୍ବମ୍॥  8-96-6 (59676) 
କର୍ଣଂ ପୁରସ୍କୃତ୍ଯ ନଦନ୍ତିଂ ସର୍ବେ
ତବାସ୍ତ୍ରମଗ୍ର୍ଯଂ ପ୍ରତିହତ୍ଯ ବୀରାଃ। 
କୁରୁ ପ୍ରଯତ୍ନଂ ଭରତପ୍ରବୀର
ଦ୍ରବନ୍ତ୍ଯମୀ ସୃଞ୍ଜଯାଃ ସୋମକାଶ୍ଚ।
ଦୃଷ୍ଟ୍ବାଥ କର୍ଣଂ ସମରେ ପ୍ରହୃଷ୍ଟଂ
ତ୍ବାଂ ଚାପି ଦୃଷ୍ଟ୍ବା ପରିହୀଯମାନମ୍॥  8-96-7 (59677) 
ସଞ୍ଜଯ ଉବାଚ। 8-96-8x (5061) 
ସଞ୍ଚୋଦିତୋ ଭୀମଜନାର୍ଦନାଭ୍ଯାଂ
ସ୍ମୃତ୍ବା ତଦାତ୍ମାନମବେତ୍ଯ ସର୍ବମ୍। 
ଇହାତ୍ମନଶ୍ଚାଗମନେ ବିଦିତ୍ବା
ପ୍ରଯୋଜନଂ କେଶବମିତ୍ଯୁବାଚ॥  8-96-8 (59678) 
ପ୍ରାଦୁଷ୍କରୋଭ୍ଯେଷ ମହାସ୍ତ୍ରମୁଗ୍ରଂ
ଶିବାଯ ଲୋକସ୍ଯ ବଧାଯ ସୌତେଃ। 
ତନ୍ମେଽନୁଜାନାତୁ ଭବାନ୍ସୁରାଶ୍ଚ
ବ୍ରହ୍ମା ଶିବୋ ବ୍ରହ୍ମବିଦଶ୍ଚ ସର୍ବେ॥  8-96-9 (59679) 
ଇତି ସ୍ମୋକ୍ତ୍ବା ପାଣ୍ଡବଃ ସବ୍ଯସାଚୀ
ନମସ୍କୃତ୍ବା ବ୍ରହ୍ମଣେ ସୋଽମିତାତ୍ମା। 
ଅନୁତ୍ତମଂ ବ୍ରାହ୍ମମସହ୍ଯମସ୍ତ୍ରଂ
ପ୍ରାଦୁଶ୍ଚକ୍ରେ ମନସା ଯଦ୍ବିଧେଯମ୍॥  8-96-10 (59680) 
ତତୋ ଦିଶଶ୍ଚ ପ୍ରଦିଶଶ୍ଚ ସର୍ବାଃ
ସମାବୃଣୋତ୍ସାଯକୈର୍ଭୂରିତେଜାଃ। 
ଗାଣ୍ଡୀବମୁକ୍ତୈର୍ଭୁଜଗୈରିବୋଗ୍ରୈ--
ର୍ଦିବାକରାଂଶୁପ୍ରତିମୈର୍ଜ୍ବଲଦ୍ଭିଃ॥  8-96-11 (59681) 
ସୃଷ୍ଟାସ୍ତୁ ବାଣା ଭରତର୍ଷଭେଣ
ଶତଂ ଶତଂ ଭୀମମୁଖାଃ ସୁତୀକ୍ଷ୍ଣାଃ। 
ପ୍ରାଚ୍ଛାଦଯନ୍କର୍ଣରଥଂ କ୍ଷଣେନ
ଯୁଗାନ୍ତକାଲାର୍କକରପ୍ରକାଶାଃ॥  8-96-12 (59682) 
ବୈକର୍ତନେନାଶୁ ତଦାଜିମଧ୍ଯେ
ସହସ୍ରଶୋ ବାଣଗଣା ବିସୃଷ୍ଟାଃ। 
ତେ ଚାକ୍ଷଯାଃ ପାଣ୍ଡବମଭ୍ଯୁପେଯୁଃ
ପର୍ଜନ୍ଯସୃଷ୍ଟା ଇବ ବାରିଧାରାଃ॥  8-96-13 (59683) 
ତତଃ ସ କୃଷ୍ଣଂ ଚ କିରୀଟିନଂ ଚ
ବୃକୋଦରଂ ଚାପ୍ରତିମପ୍ରଭାବଃ। 
ତ୍ରିଭିସ୍ତ୍ରିଭିର୍ଭୀମବଲୋ ନିହତ୍ଯ
ନନାଦ ଘୋରଂ ମହତା ସ୍ବନେନ॥  8-96-14 (59684) 
ତତଃ ସ ବାଣାଭିହତଃ କିରୀଟୀ
ଭୀମଂ ତଥା ପ୍ରେକ୍ଷ୍ଯ ଜନାର୍ଦନଂ ଚ। 
ଅମୃଷ୍ଯମାଣଃ ପୁନରେବ ପାର୍ଥଃ
ଶରାନ୍ଦଶାଷ୍ଟୌ ସମମୁଦ୍ବବର୍ଷ॥  8-96-15 (59685) 
ସ କେତୁମେକେନ ଶରେଣ ବିଦ୍ଧ୍ବା
ଶଲ୍ଯଂ ଚତୁର୍ଭିସ୍ତ୍ରିଭିରେବ କର୍ଣମ୍। 
ତତଃ ସୁମୁକ୍ତୈର୍ଦଶଭିର୍ଜଘାନ
ସେନାପତିଂ କାଞ୍ଚନବର୍ମନଦ୍ବମ୍॥  8-96-16 (59686) 
ସ ରାଜପୁତ୍ରୋ ବିଶିରା ବିବାହୁ--
ର୍ବିବାଜିସୂତୋ ବିଧନୁର୍ବିକେତୁଃ। 
ଅଥୋ ରଥାଗ୍ରାଦପତତ୍ପ୍ରରୁଗ୍ଣଃ
ପରଶ୍ବଥୈଃ ସାଲ ଇବାବକୃତ୍ତଃ॥  8-96-17 (59687) 
ପୁନଶ୍ଚ କର୍ଣଂ ତ୍ରିଭିରଷ୍ଟଭିଶ୍ଚ
ଦ୍ବାଭ୍ଯାଂ ଚତୁର୍ଭିର୍ଦଶଭିଶ୍ଚ ବିଦ୍ଧା। 
ଚତୁଶ୍ଶତଂ ଦ୍ବିରଦାନାଂ ନିପାତ୍ଯ
ରଥାଞ୍ଜଘାନାଷ୍ଟରଥାନ୍କିରୀଟି।
ସହସ୍ରମଶ୍ବାଂଶ୍ଚ ପୁନଶ୍ଚ ସାଦୀ--
ନଷ୍ଟୌ ସହସ୍ରାଣି ଚ ପତ୍ତିବୀରାନ୍॥  8-96-18 (59688) 
ଦୃଷ୍ଟ୍ବା ତୁ ମୁଖ୍ଯାବତିବିଧ୍ଯମାନୌ
ବରେଷୁଭିଃ ଶୂରବରାବରିଘ୍ନୌ। 
କର୍ଣଂ ଚ ପାର୍ଥଂ ଚ ନିଯମ୍ଯ ବାହା-
ନ୍ସର୍ବେ ବରିଷ୍ଠାଶ୍ଚ ତତୋଽବତସ୍ଥୁଃ॥  8-96-19 (59689) 
ପ୍ରଚ୍ଛାଦଯାମାସ ତତଃ ପୃଷତ୍କୈଃ
ସଘୋଷମାଚ୍ଛିଦ୍ଯ ଚ ଗାଣ୍ଡିବଜ୍ଯାମ୍। 
ଅସ୍ମିନ୍କ୍ଷଣେ ଫଲ୍ଗୁନଂ ସୂତପୁତ୍ରଃ
ସମାଚିନୋତ୍କ୍ଷୁଦ୍ରକାଣାଂ ଶତେନ॥  8-96-20 (59690) 
ନିର୍ମୁକ୍ତସର୍ପପ୍ରତିମୈଶ୍ଚ ତୀକ୍ଷ୍ଣୈ--
ସ୍ତୈଲପ୍ରଘୌତୈଃ ଖଗପତ୍ରବାଜୈଃ। 
ଷଷ୍ଟ୍ଯା ବିଭେଦାଶୁ ଚ ବାସୁଦେବଂ
ତଦନ୍ତରେ ପ୍ରାତ୍ବରନ୍ସୋମକାଶ୍ଚ॥  8-96-21 (59691) 
ତତୋ ନବଜ୍ଯାଂ ସୁଦୃଢାଂ କିରୀଟି
ସ୍ବବାହୁବିକ୍ଷେପସହାଂ ପ୍ରଗୃହ୍ଯ। 
ସମାଦଧେ ଗାଣ୍ଡିବେ କ୍ଷିପ୍ରକାରୀ
ନିମେଷମାତ୍ରେଣ ମହାଧନୁଷ୍ମାନ୍॥  8-96-22 (59692) 
ଜ୍ଯାଛେଦନଂ ଜ୍ଯାବିଧାନଂ ଚ ତସ୍ଯ
ନୈବାବବୁଧ୍ଯତ୍ସୂତପୁତ୍ରୋ ଲଘୁତ୍ବାତ୍। 
ପାର୍ଥସ୍ଯ ସଙ୍ଖ୍ଯେ ଦ୍ବିଷତାଂ ନିହନ୍ତୁ--
ସ୍ତଦଦ୍ଭୁତଂ ତତ୍ର ବଭୂବ ରାଜନ୍॥  8-96-23 (59693) 
ପାର୍ଥୋଽପି ତାଂ ଜ୍ଯାମବଧାଯ ତୂର୍ଣଂ
ଶରାସନଜ୍ଯାମାଧିରଥେର୍ବିହତ୍ଯ। 
ସୁସଂରବ୍ଧଃ କର୍ଣଶରୈଃ କ୍ଷତାଙ୍ଗୋ
ରଣେ ଯୋଧାଂସ୍ତାବକାନ୍ପ୍ରତ୍ଯଗୃହ୍ଣାତ୍॥  8-96-24 (59694) 
ନୈବାପତ୍ପକ୍ଷିଗଣୋଽନ୍ତରିକ୍ଷେ
ପାର୍ଥେନ ଚାସ୍ତ୍ରେଣ କୃତେଽନ୍ଧକାରେ॥  8-96-25 (59695) 
ଶଲ୍ଯଂ ତୁ ପାର୍ଥୋ ଦଶଭିର୍ନିମେଷା--
ଦ୍ଭୃଶଂ ତନୁତ୍ରେ ପ୍ରହସନ୍ନବିଧ୍ଯତ୍। 
ତତଃ କର୍ଣଂ ଦ୍ବାଦଶଭିଃ ପୃଷତ୍କୈ--
ର୍ବିଦ୍ଧ୍ବା ପୁନଃ ସପ୍ତଭିରପ୍ଯବିଧ୍ଯତ୍॥  8-96-26 (59696) 
ସ ପାର୍ଥବାଣାସନବେଗନୁନ୍ନୈ--
ର୍ଦୃଢାହତଃ ପତ୍ରିଭିରୁଗ୍ରବେଗୈଃ। 
ବିଭିନ୍ନଗାତ୍ରଃ କ୍ଷତଜୋକ୍ଷିତାଙ୍ଗଃ
କର୍ଣୋ ବଭୌ ରୁଦ୍ର ଇବାନ୍ତକାଲେ॥  8-96-27 (59697) 
ତତସ୍ତ୍ରିଭିସ୍ତଂ ତ୍ରିଦଶାଧିପୋପମଂ
ଶରୈର୍ବିଭେଦାଧିରଥିର୍ଧନଞ୍ଜଯମ୍। 
ଶରାଂଶ୍ଚ ପଞ୍ଚ ଜ୍ବଲନାନିବୋରଗା--
ନ୍ପ୍ରବେଶଯାମାସ ଜିଘାଂସୁରଚ୍ଯୁତେ॥  8-96-28 (59698) 
ସୁବର୍ଣଚିତ୍ରଂ ପୁରୁଷୋତ୍ତମସ୍ଯ
ବର୍ମାଥ ଭିତ୍ତ୍ବାଭ୍ଯପତନ୍ସୁପୁଙ୍ଖାଃ। 
ବେଗେନ ଗାଂ ତେ ବିବିଶୁଶ୍ଚ ରାଜ--
ନ୍ସ୍ନାତ୍ବା କର୍ଣାଽଭିମୁଖାଃ ପ୍ରତୀଯୁଃ॥  8-96-29 (59699) 
ତାନ୍ପଞ୍ଚଭଲ୍ଲୈର୍ଦଶଭିଃ ସୁମୁକ୍ତୈ--
ସ୍ତ୍ରିଧାତ୍ରିଧୈକୈକମଥୋଚ୍ଚକର୍ତ। 
ଧନଞ୍ଜଯସ୍ତେ ନ୍ଯପତନ୍ପୃଥିବ୍ଯାଂ
ଯଥାଽହଯସ୍ତାର୍କ୍ଷ୍ଯମୁଖେନ କୃତ୍ତାଃ॥  8-96-30 (59700) 
ତତଃ ପ୍ରଜଜ୍ବାଲ କିରୀଟମାଲୀ
କ୍ରୋଧେନ କକ୍ଷଂ ପ୍ରଦହନ୍ନିବାଗ୍ନିଃ। 
ସ କର୍ଣମାକର୍ଣବିକୃଷ୍ଟସୃଷ୍ଟୈଃ
ଶରୈଃ ଶରୀରାନ୍ତକରୈର୍ଜ୍ବଲଦ୍ଭିଃ।
ମର୍ମସ୍ବବିଧ୍ଯତ୍ସ ଚଚାଲ ଦୁଃଖା--
ଦ୍ଧୈର୍ଯାତ୍ତୁଂ ତସ୍ଥାବତିମାତ୍ରଧୈର୍ଯଃ॥  8-96-31 (59701) 
ପ୍ରାଦୁଶ୍ଚକାରାଥ ଶରାନ୍ମହାତ୍ମା
ଦେହଂ ବିଚିନ୍ବନ୍ନିବ ସୂତଜସ୍ଯ। 
ଶରାସ୍ତୁ ତେ କାଞ୍ଚନଚିତ୍ରପୁଙ୍ଖାଃ
ସମ୍ପେତୁରୁର୍ବ୍ଯାଂ ଶତଶୋ ମହାନ୍ତଃ॥  8-96-32 (59702) 
ତତଃ ଶରୌଘୈଃ ପ୍ରଦିଶୋ ଦିଶଶ୍ଚ
ରବିପ୍ରଭାଃ କର୍ଣରଥଶ୍ଚ ରାଜନ୍। 
ଅଦୃଶ୍ଯ ଆସୀତ୍କୁପିତେ ଧନଞ୍ଜଯେ
ତୁଷାରନୀହାରବୃତୋ ଗିରିର୍ଯଥା॥  8-96-33 (59703) 
ସଚକ୍ରରକ୍ଷା ଅପି ପୃଷ୍ଠଗୋପାଃ
କର୍ଣସ୍ଯ ଯେ ଚାପି ପୁରଃସରାଶ୍ଚ। 
ଭୀତା ଦ୍ରବନ୍ତି ସ୍ମ ନିହନ୍ଯମାନା
ମହେଷୁଭିଃ ପାର୍ଥକରପ୍ରଣୁନ୍ନୈଃ॥  8-96-34 (59704) 
ତତୋଽର୍ଜୁନୋ ବୈ ଭରତପ୍ରବୀରୋ
ମହାନୁଭାବଃ ସମରେ ନିହନ୍ତା। 
ସୁଯୋଧନେନାନୁମତାନ୍ବିନିଘ୍ନ--
ନ୍ସମୁଚ୍ଛ୍ରିତାନ୍ସରଥାନ୍ସାରଭୂତାନ୍॥  8-96-35 (59705) 
ଗାଣ୍ଡୀବଧନ୍ବା ଦ୍ବିଗୁଣଂ ସହସ୍ରଂ
କୁରୁପ୍ରବୀରାନୃଷଭଃ କୁରୂଣାମ୍। 
କ୍ଷଣେନ ସର୍ବାନ୍ସରଥାନ୍ସସୂତା--
ନ୍ନିନାଯ ରାଜନ୍କ୍ଷଯମେକବୀରଃ॥  8-96-36 (59706) 
ଅଥୋ ପଲାଯନ୍ତ ବିହାଯ କର୍ଣଂ
ତବାତ୍ମଜା ଯେ କୁରବଶ୍ଚ ଶିଷ୍ଟାଃ। 
ଏତାନବାକୀର୍ଯ ଶରକ୍ଷତାଂଶ୍ଚ
ବିଲପ୍ଯମାନାଂସ୍ତନଯାନ୍ବିମୃଦ୍ଗନ୍॥  8-96-37 (59707) 
ସର୍ବେ ପ୍ରଣେଶୁଃ କୁରବୋ ବିଭଗ୍ନାଃ
ପାର୍ଥେଷୁଭିଃ ସମ୍ପରିତପ୍ଯମାନାଃ। 
ସୁଯୋଧନେନାଥ ପୁନର୍ବରିଷ୍ଠାଃ
ପ୍ରଚୋଦିତାଃ କର୍ଣରଥାନୁଯାନେ॥  8-96-38 (59708) 
ଭୋଃ କ୍ଷତ୍ରିଯାଃ ଶୂରତମାସ୍ତୁ ସର୍ବେ
କ୍ଷତ୍ରେ ଚ ଧର୍ମେ ନିରତାଃ ସ୍ଥ ଯୂଯମ୍। 
ନ ଯୁକ୍ତରୂପଂ ଭବତାଂ ସମୀପା--
ତ୍ପଲାଯନଂ କର୍ଣମତିପ୍ରହାଯ॥  8-96-39 (59709) 
ତବାତ୍ମଜେନାପି ତଥୋଚ୍ଯମାନା
ନୈବାବତିଷ୍ଠନ୍ତ ଭଯାଦ୍ବିବର୍ଣାଃ। 
କ୍ଷଣେନ ନଷ୍ଟାଃ ପ୍ରଦିଶୋ ଦିଶଶ୍ଚ
ସର୍ବେ ତତଃ ପ୍ରେକ୍ଷ୍ଯ ଦିଶୋ ବିଶୂନ୍ଯାଃ॥  8-96-40 (59710) 
ଭଯାବଦୀର୍ଣଃ କୁରୁଭିର୍ବିହୀନଃ
ପାର୍ଥେଷୁଭିଃ ସମ୍ପରିତପ୍ଯମାନଃ। 
ନ ବିବ୍ଯଧେ ଭାରତ ତତ୍ର କର୍ଣଃ 
ପ୍ରତୀପମେବାର୍ଜୁନମଭ୍ଯଧାବତ୍॥ ॥  8-96-41 (59711) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଷଣ୍ଣବତିତମୋଽଧ୍ଯାଯଃ॥ 96 ॥






କର୍ଣପର୍ବ - ଅଧ୍ଯାଯ 097

॥ ଶ୍ରୀଃ ॥

8.97. ଅଧ୍ଯାଯଃ 097 

Mahabharata - Karna Parva - Chapter Topics

ରଣେ ହୀଯମାନେନ କର୍ଣେନାର୍ଜୁନସ୍ଯ ଶିରୋ ଲକ୍ଷୀକୃତ୍ଯ ନାଗାସ୍ତ୍ରପ୍ରଯୋଗଃ॥ 1 ॥ କୃଷ୍ଣେନ ପାର୍ଥରଥେ ପାଦନିପୀଡନେନ ଧରଣ୍ଯାଂ କିଞ୍ଚିନ୍ନିମଜ୍ଜିତେ ତଦସ୍ତ୍ରେଣ ଶିରୋବର୍ଜଂ ପାର୍ଥକିରୀଟମାତ୍ରାପହାରଃ॥ 2 ॥ କର୍ଣସ୍ଯ ରଥଚକ୍ରେ ବିପ୍ରଶାପାତ୍ ଧରଣ୍ଯାଂ ନିମଗ୍ନେ ତଦୁଦ୍ଦିଧୀର୍ଷଯା ତେନପାର୍ଥଂପ୍ରତି ମୁହୂର୍ତମଯୁଦ୍ଧପ୍ରାର୍ଥନମ୍॥ 3 ॥

Mahabharata - Karna Parva - Chapter Text

8-97-0 (59712) 
ସଞ୍ଜଯ ଉବାଚ। 8-97-0x (5062) 
ତତୋଽପଯାତାଃ ଶରପାତମାତ୍ର--
ମବସ୍ଥିତା ବୈ କୁରବୋ ନରେନ୍ଦ୍ର। 
ବିଦ୍ଯୁତ୍ପ୍ରକାଶଂ ଦଦୃଶୁଃ ସମନ୍ତା--
ଦ୍ବନଞ୍ଜଯାସ୍ତ୍ରଂ ସମୁଦୀର୍ଯମାଣମ୍॥  8-97-1 (59713) 
ତତୋଽଗ୍ରସତ୍ସୂତପୁତ୍ରୋଽର୍ଜୁନସ୍ଯ
ବିଯଦ୍ଗତଂ ଘୋରତରଂ ଶରୈସ୍ତତ୍। 
କ୍ରୁଦ୍ଧେନ ପାର୍ଥେନ ଶରଂ ବିସୃଷ୍ଟଂ
ବଧାଯ କର୍ଣସ୍ଯ ମହାବିମର୍ଦେ॥  8-97-2 (59714) 
[ଉଦୀର୍ଯମାଣଂ ସ୍ମ କୁରୂନ୍ଦହନ୍ତଂ
ସୁବର୍ଣପୁଙ୍ଖୈର୍ବିଶିଖୈର୍ମମର୍ଦ। 
କର୍ଣସ୍ତ୍ବମୋଘେଷ୍ବସନଂ ଦୃଢଜ୍ଯଂ
ବିସ୍ଫାରଯିତ୍ବା ବିସୃଜଞ୍ଛରୋଘାନ୍॥]  8-97-3 (59715) 
ରାମାଦୁପାତ୍ତେନ ମହାମହିମ୍ନା
ହ୍ଯାଥର୍ବଣେନାରିବିନାଶନେନ। 
ତଦର୍ଜୁନାସ୍ତ୍ରଂ ବ୍ଯଧମଦ୍ଦହନ୍ତଂ
ପାର୍ଥଂ ଚ ବାଣୈର୍ନିଶିତୈରବିଧ୍ଯତ୍॥  8-97-4 (59716) 
ତତୋ ବିମର୍ଦଃ ସୁମହାନ୍ବଭୂବ
ତତ୍ରାର୍ଜୁନସ୍ଯାଧିରଥେଶ୍ଚ ରାଜନ୍। 
ଅନ୍ଯୋନ୍ଯମାସାଦଯତୋଃ ପୃଷତ୍କୈ--
ର୍ବିଷାଣଘାତୈର୍ଦ୍ବିପଯୋରିବାଜୌ॥  8-97-5 (59717) 
ତତୋଽସ୍ତ୍ରସଙ୍ଘାତସମାବୃତଂ ତଦା
ବଭୂବ ରାଜଂସ୍ତୁମୁଲଂ ରଣାଜିରମ୍। 
ଯତ୍କର୍ଣପାର୍ଥୌ ଶରବୃଷ୍ଟିସଙ୍ଘୈ--
ର୍ନିରନ୍ତରଂ ଚକ୍ରତୁରମ୍ବରଂ ତଦା॥  8-97-6 (59718) 
[ତତୋ ଜାଲଂ ବାଣମଯଂ ମହାନ୍ତଂ
ସର୍ବେଽଦ୍ରାକ୍ଷୁଃ କୁରବଃ ସୋମକାଶ୍ଚ। 
ନାନ୍ଯଂ ଚ ଭୂତଂ ଦଦୃଶୁସ୍ତଦା ତେ
ବାଣାନ୍ଧକାରେ ତୁମୁଲେଽଥ କିଞ୍ଚିତ୍॥  8-97-7 (59719) 
ତୌ ସନ୍ଦଧାନାବନିଶଂ ଚ ରାଜନ୍।
ସମସ୍ଯନ୍ତୌ ଚାପି ଶରାନନେକାନ୍। 
ସନ୍ଦର୍ଶଯେତାଂ ଯୁଧି ମାର୍ଗାନ୍ବିଚିତ୍ରା--
ନ୍ଧନୁର୍ଧରୌ ତୌ ବିବିଧୈଃ କୃତାସ୍ତ୍ରୈଃ॥  8-97-8 (59720) 
ତଯୋରେବଂ ଯୁଧ୍ଯତୋରାଜିମଧ୍ଯେ
ସୂତାତ୍ମଜୋଽଭୂଦଧିକଃ କଦାଚିତ୍। 
ପାର୍ଥଃ କଦାଚିତ୍ତ୍ବଧିକଃ କିରୀଟି
ବୀର୍ଯାସ୍ତ୍ରମାଯାବଲପୌରୁଷେଣ॥  8-97-9 (59721) 
ଦୃଷ୍ଟ୍ବା ତଯୋସ୍ତଂ ଯୁଧି ସମ୍ପ୍ରହାରଂ
ପରସ୍ପରସ୍ଯାନ୍ତରମୀକ୍ଷମାଣଯୋଃ। 
ଘୋରଂ ତଯୋର୍ଦୁର୍ବିଷହଂ ରଣେଽନ୍ଯୈ--
ର୍ଯୋଧାଃ ସର୍ବେ ବିସ୍ମଯମଭ୍ଯଗଚ୍ଛନ୍॥  8-97-10 (59722) 
ତତୋ ଭୂତାନ୍ଯନ୍ତରିକ୍ଷସ୍ଥିତାନି
ତୌ କର୍ଣପାର୍ଥୌ ପ୍ରଶଶଂସୁର୍ନରେନ୍ଦ୍ର। 
ଭୋଃ କର୍ଣ ସାଧ୍ବର୍ଜୁନ ସାଧୁ ଚେତି
ବିଯତ୍ସୁ ବାଣୀ ଶ୍ରୂଯତେ ସର୍ବତୋପି॥  8-97-11 (59723) 
ତସ୍ମିନ୍ବିମର୍ଦେ ରଥବାଜିନାଗୈ--
ସ୍ତଦାଽଭିଘାତୈର୍ଦଲିତେ ହି ଭୂତଲେ। 
ତତସ୍ତୁ ପାତାଲତଲେ ଶଯାନୋ
ନାଗୋଽଶ୍ବସେନଃ କୃତବୈରୋଽର୍ଜୁନେନ॥  8-97-12 (59724) 
ରାଜଂସ୍ତଦା ଖାଣ୍ଡବଦାହମୁକ୍ତୋ
ବିବେଶ କୋପାଦ୍ବସୁଧାତଲେ ଯଃ। 
ଅଥୋତ୍ପପାତୋର୍ଧ୍ବଗତିର୍ଜବେନ
ସନ୍ଦୃଶ୍ଯ କର୍ଣାର୍ଜୁନଯୋର୍ବିମର୍ଦମ୍॥  8-97-13 (59725) 
ଅଯଂ ହି କାଲୋସ୍ଯ ଦୁରାତ୍ମନୋ ବୈ
ପାର୍ଥସ୍ଯ ବୈରପ୍ରତିଯାତନାଯ। 
ସଞ୍ଚିନ୍ତ୍ଯ ତୂର୍ଣଂ ପ୍ରବିବେଶ ଚୈବ
କର୍ଣସ୍ଯ ରାଜନ୍ଶରରୂପଧାରୀ॥  8-97-14 (59726) 
ତତୋସ୍ତ୍ରସଙ୍ଘାତସମାକୁଲଂ ତଦା
ବଭୂବ ଜନ୍ଯଂ ବିତତାଂଶୁଜାଲମ୍। 
ତତ୍କର୍ଣପାର୍ଥୋ ଶରସଙ୍ଘବୃଷ୍ଟିଭି--
ର୍ନିରନ୍ତରଂ ଚକ୍ରତୁରମ୍ବରଂ ତଦା॥  8-97-15 (59727) 
ତଦ୍ବାଣଜାଲୈକମଯଂ ମହାନ୍ତଂ
ସର୍ବେଽତ୍ରସନ୍କୁରବଃ ସୋମକାଶ୍ଚ। 
ନାନ୍ଯତ୍କିଞ୍ଚିଦ୍ଦଦୃଶୁଃ ସମ୍ପତଦ୍ବୈ
ବାଣାନ୍ଧକାରେ ତୁମୁଲେଽତିମାତ୍ରମ୍॥  8-97-16 (59728) 
ତତସ୍ତୌ ପୁରୁଷବ୍ଯାଘ୍ରୌ ସର୍ବଲୋକଧନୁର୍ଧରୌ।
ତ୍ଯକ୍ତପ୍ରାଣୌ ରଣେ ବୀରୋ ଯୁଦ୍ଧଶ୍ରମମୁପାଗତୌ॥ 8-97-17 (59729) 
ସମୁତ୍କ୍ଷେପୈର୍ବୀକ୍ଷମାଣୌ ସିକ୍ତୌ ଚନ୍ଦନବାରିଣା।
ସବାଲବ୍ଯଜନୈର୍ଦିବ୍ଯୈର୍ଦିବିସ୍ଥୈରପ୍ସରୋଗଣୈଃ। 
ଶକ୍ରସୂର୍ଯକରାବ୍ଜାଭ୍ଯାଂ ପ୍ରମାର୍ଜିତମୁଖାବୁଭୌ॥  8-97-18 (59730) 
କର୍ଣୋଽଥ ପାର୍ଥଂ ନ ବିଶେଷଯଦ୍ଯଦା
ଭୃଶଂ ଚ ପାର୍ଥେନ ଶରାଭିତପ୍ତଃ। 
ତତସ୍ତୁ ବୀରଃ ଶରବିକ୍ଷତାଙ୍ଗୋ
ଦଧ୍ରେ ମନୋ ହ୍ଯେକଶଯସ୍ଯ ତସ୍ଯ॥]  8-97-19 (59731) 
ତତୋ ରିପୁଘ୍ନଂ ସମଧତ୍ତ କର୍ଣଃ
ସୁସଞ୍ଚିତଂ ସର୍ପମୁଖଂ ଜ୍ବଲନ୍ତମ୍। 
ରୌଦ୍ରଂ ଶରଂ ସନ୍ନତମୁଗ୍ରଧୌତଂ
ପାର୍ଥାର୍ଥମିତ୍ଯେବ ଚିରାଭିଗୁପ୍ତମ୍॥  8-97-20 (59732) 
ସଦାର୍ଚିତଂ ଚନ୍ଦନଚୂର୍ଣଶାଯିତଂ
ସୁବର୍ଣତୂଣୀରଶଯଂ ମହାର୍ଚିଷମ୍। 
ଆକର୍ଣପୂର୍ଣଂ ବିଚକର୍ଷ କର୍ଣୋ
ବିମୋକ୍ତୁକାମଃ ଶରମୁଗ୍ରବେଗମ୍॥  8-97-21 (59733) 
ପ୍ରଦୀପ୍ତମୈରାବତବଂଶସମ୍ଭବଂ
ଶିରୋ ଜିହୀର୍ଷୁର୍ଯୁଧି ସବ୍ଯସାଚିନଃ। 
ତତଃ ପ୍ରଜଜ୍ବାଲ ଦିଶୋ ନଭଶ୍ଚ
ଉଲ୍କାଶ୍ଚ ଘୋରାଃ ଶତଶଃ ପ୍ରପେତୁଃ॥  8-97-22 (59734) 
ତସ୍ମିଂସ୍ତୁ ନାଗେ ଧନୁଷି ପ୍ରଯୁକ୍ତେ
ହାହାକୃତା ଲୋକପାଲାଃ ସଶକ୍ରାଃ॥  8-97-23 (59735) 
ସ ସୂତପୁତ୍ରସ୍ତମପାଙ୍ଗଦେଶେ
ଅବାଙ୍ମୁଖଂ ସନ୍ଧଯତି ସ୍ମ ରୋଷାତ୍। 
ନ ତଂ ସ୍ମ ଜାନାତି ମହାନୁଭାବ--
ମପାଙ୍ଗଦେଶେଽଭିନିବିଷ୍ଟମାଜୌ॥  8-97-24 (59736) 
[ନ ଚାପି ତଂ ବୁବୁଧେ ସୂତପୁତ୍ରୋ
ବାଣେ ପ୍ରବିଷ୍ଟଂ ଯୋଗବଲେନ ନାଗମ୍। 
ଦଶଶତନଯନୋଽହିଂ ଦୃଶ୍ଯ ବାଣେ ପ୍ରବିଷ୍ଟଂ
ନିହତ ଇତି ସୁତୋ ମେ ସ୍ରସ୍ତଗାତ୍ରୋ ବଭୂବ।
ଜଲଜକୁସୁମଯୋନିଃ ଶ୍ରେଷ୍ଠଭାବୋ ଜିତାତ୍ମା
ତ୍ରିଦଶପତିମବୋଚନ୍ମା ବ୍ଯଥିଷ୍ଠା ଜଯେ ଶ୍ରୀଃ॥  8-97-25 (59737) 
ତତୋଽବ୍ରବୀନ୍ମଦ୍ରରାଜୋ ମହାତ୍ମା
ଦୃଷ୍ଟ୍ବା କର୍ଣଂ ପ୍ରହିତେଷୁ ତମୁଗ୍ରମ୍। 
ଗ୍ରୀବାଯତଃ କର୍ଣ ନ ସଂହିତୋଽଯଂ
ସମୀକ୍ଷ୍ଯ ସନ୍ଧତ୍ସ୍ବ ଶରଂ ପରଘ୍ନମ୍॥  8-97-26 (59738) 
ଅଥାବ୍ରବୀତ୍କ୍ରୋଧସଂରକ୍ତନେତ୍ରୋ
ମଦ୍ରାଧିପଂ ସୂତପୁତ୍ରୋ ମନସ୍ବୀ। 
ନ ସନ୍ଧତ୍ତେ ଦ୍ବିଃ ଶରଂ ଶଲ୍ଯ କର୍ଣୋ
ନ ମାଦୃଶା ଜିହ୍ମଯୁଦ୍ବା ଭବନ୍ତି॥  8-97-27 (59739) 
ଇତୀଦମୁକ୍ତ୍ବା ବିସସର୍ଜ ତଂ ଶରଂ
ପ୍ରଯତ୍ନତୋ ବର୍ଷଗଣାଭିପୂଜିତମ୍। 
ହତୋସି ରେ ଫଲ୍ଗୁନ ଇତ୍ଯଧିକ୍ଷିପ--
ନ୍ନୁବାଚ ଚୋଚ୍ଚୈର୍ନିରମୂର୍ଜିତାଂ ବୃଷଃ॥  8-97-28 (59740) 
ସ ସାଯକଃ କର୍ଣଭୁଜପ୍ରସୃଷ୍ଟୋ
ହୁତାଶନାର୍କପ୍ରତିମଃ ସୁଘୋରଃ। 
ଗୁଣଚ୍ଯୁତଃ କର୍ଣଧନୁଃପ୍ରମୁକ୍ତୋ
ବିଯଦ୍ଗତଃ ପ୍ରାଜ୍ବଲଦନ୍ତରିକ୍ଷେ॥  8-97-29 (59741) 
ତମାପତନ୍ତଂ ଜ୍ବଲିତଂ ନିରୀକ୍ଷ୍ଯ
ବିଯଦ୍ଗତଂ ବୃଷ୍ଣିକୁଲପ୍ରବୀରଃ। 
ରଥସ୍ଯ ଚକ୍ରଂ ସହସା ନିପୀଡ୍ଯ
ପଞ୍ଚାଙ୍ଗୁଲଂ ମଜ୍ଜଯତି ସ୍ମ ବୀରଃ॥  8-97-30 (59742) 
ତତୋଽନ୍ତରିକ୍ଷେ ସୁମହାନ୍ନିନାଦଃ
ସମ୍ପୂଜନାର୍ଥଂ ମଧୁସୂଦନସ୍ଯ। 
[ଦିବ୍ଯାଶ୍ଚ ବାଚଃ ସହସା ବଭୂବୁ--
ର୍ଦିବ୍ଯାନି ପୁଷ୍ପାଣ୍ଯଥ ସିଂହନାଦାଃ।
ତସ୍ମିଂସ୍ତଥା ବୈ ଧରଣୀଂ ନିମଗ୍ନେ
ରଥେ ପ୍ରଯତ୍ନାନ୍ମଧୁସୂଦନସ୍ଯ॥]  8-97-31 (59743) 
ତତଃ କିରୀଟଂ ବହୁରତ୍ନଚିତ୍ରଂ
ଜଘାନ ନାଗୋଽର୍ଜୁନମୂର୍ଧତୋ ବଲାତ୍। 
ଗିରେଃ ସୁଜାତାଙ୍କୁରପୁଷ୍ପିତଦ୍ରୁମଂ
ମହେନ୍ଦ୍ରବଜ୍ରଂ ଶିଖରଂ ଯଥୋତ୍ତମମ୍॥  8-97-32 (59744) 
ତତଃ କିରୀଟଂ ତପନୀଯଚିତ୍ରଂ
ପାର୍ଥୋତ୍ତମାଙ୍ଗାଦହରତ୍ତରସ୍ବୀ। 
ତଦ୍ଧେମଜାଲାବନତଂ ସୁଘୋରଂ
ସମ୍ପ୍ରଜ୍ବଲତ୍ତନ୍ନିପପାତ ଭୂମୌ॥  8-97-33 (59745) 
ତତୋଽର୍ଜୁନସ୍ଯୋତ୍ତମଗାତ୍ରଭୂଷଣଂ
ସୁବର୍ଣମୁକ୍ତାମଣିବଜ୍ରଚିତ୍ରିତମ୍। 
ଧରାବିଯଦ୍ଦ୍ଯୋସଲିଲେଷୁ ବିଶ୍ରୁତଂ
ବଲଂ ନିସର୍ଗୋତ୍ତମମନ୍ଯୁଧିଃ ସଦା॥  8-97-34 (59746) 
ଶରେଣ ମୂର୍ଧ୍ନି ପ୍ରଜହାର ସୂତଜୋ
ଦିବାକରେନ୍ଦୁଜ୍ବଲନଗ୍ରହତ୍ବିଷମ୍। 
ସୁବର୍ଣମୁକ୍ତାମଣିବଜ୍ରଭୂଷଣଂ
ପୁରନ୍ଦରାର୍ଥଂ ତପସା ପ୍ରଯତ୍ନତଃ॥  8-97-35 (59747) 
ସ୍ବଯଂ କୃତଂ ଯଦ୍ବିଧିନା ସ୍ବଯମ୍ଭୁବା
ମହାର୍ହରୂପଂ ଦ୍ବିଷତାଂ ଭଯଙ୍କରମ୍। 
ନିଜଘ୍ନତେ ଦେବରିପୂନ୍ସୁରେଶ୍ବରଃ
ସ୍ବଯଂ ଦଦୌ ଯଦ୍ଧି ମୁଦାଽର୍ଜୁନାଯ॥  8-97-36 (59748) 
ହରିପ୍ରଚେତୋହରିବିତ୍ତଗୋପ୍ତୃଭିଃ
ପିନାକପାଶାଶନିଦଣ୍ଡଧାରିଭିଃ। 
ସୁରୋତ୍ତମୈରପ୍ଯବିଷହ୍ଯମର୍ଦିତୁଂ
ପ୍ରସହ୍ଯ ନାଗେନ ଜହାର ତଦ୍ବୃଷା॥  8-97-37 (59749) 
ତଦୁତ୍ତମେଷୂନ୍ମଥିତଂ ବିଷାହିନା
ପ୍ରଦୀପ୍ତମର୍ଚିଷ୍ମଦତୀବ ସୁନ୍ଦରମ୍। 
ପପାତ ପାର୍ଥସ୍ଯ କିରୀଟମୁତ୍ତମଂ
ଦିବାକରୋସ୍ତାଦିବ ପର୍ବତାଜ୍ଜ୍ବଲନ୍॥  8-97-38 (59750) 
ମହୀବିଯଦ୍ଦ୍ଯୋସଲିଲାନି ବାଯୁନା
ପ୍ରସହ୍ଯ ରୁଗ୍ଣାନି ବିଘୂର୍ଣିତାନି ବା। 
ଇତୀବ ଶବ୍ଦଂ ଭୁବନେଷୁ ତତ୍ତଥା
ଜନା ବ୍ଯବସ୍ଯନ୍ତି ଦିଶଶ୍ଚ ବିହ୍ବଲାଃ॥  8-97-39 (59751) 
ବିନା କିରୀଟଂ* ଶୁଶୁଭେ ସ ପାର୍ଥଃ
ଶ୍ଯାମୋ ଯୁବା ଶୈଲ ତ୍ରିଶୃଙ୍ଗୈଃ॥  8-97-40 (59752) 
ତତଃ ସମୁଦ୍ଗ୍ରଥ୍ଯ ସିତେନ ବାସସା
ସ୍ବମୂର୍ଧଜନାବ୍ଯଥିତସ୍ତଦାଽର୍ଜୁନଃ। 
ବଭୌ ସୁସମ୍ପୂର୍ଣମରୀଚିନେନ୍ଦୁନା
ଶିରୋଗତେନୋଦଯପର୍ବତୋ ଯଥା॥  8-97-41 (59753) 
ସ ଚାପି ରାଧେଯଭୁଜପ୍ରମୁକ୍ତୋ
ହୁତାଶନାର୍କପ୍ରତିମଦ୍ଯୁତିର୍ମହାନ୍। 
ମହୋରଗଃ କୃତବୈରୋଽର୍ଜୁନେନ
କିରୀଟମାହୃତ୍ଯ ସମୁତ୍ପପାତ॥  8-97-42 (59754) 
ତମୁତ୍ପତନ୍ତଂ ଦ୍ବିପଦାଂ ବରିଷ୍ଠୋ
ଦୃଷ୍ଟ୍ବା ବଚଃ ପାର୍ଥମୁବାଚ କୃଷ୍ଣଃ। 
ମହୋରଗଂ ପାଣ୍ଡବ ପଶ୍ଯପଶ୍ଯ
ପ୍ରଯୋଜିତଂ ତ୍ବନ୍ନିଧନାର୍ଥମୁଗ୍ରମ୍॥  8-97-43 (59755) 
ସ ଏବମୁକ୍ତୋ ମଧୁସୂଦନେନ
ଗାଣ୍ଡୀବଧନ୍ବା ହରିମୁଗ୍ରବାଚା। 
ଉବାଚ କୋ ନ୍ବେଷ ମମାଦ୍ଯ ନାଗଃ
କ୍ଷଯାଯ ନାଗାଦ୍ଗରୁଡସ୍ଯ ବକ୍ରମ୍॥  8-97-44 (59756) 
କୃଷ୍ଣ ଉବାଚ। 8-97-45x (5063) 
ଯୋଽସୌ ତ୍ବଯା ଖାଣ୍ଡବେ ଚିତ୍ରଭାନୁଂ
ସନ୍ତର୍ପଯାଣେନ ଧନୁର୍ଧରେଣ। 
ବିଯଦ୍ଗତୋ ଜନନୀଗୁପ୍ତଦେହୋ
ମତ୍ବୈକରୂପଂ ନିହତାଽସ୍ଯ ମାତା॥  8-97-45 (59757) 
ସ ଏଷ ତଦ୍ବୈରମନୁସ୍ମରନ୍ବୈ
ତ୍ବାଂ ପ୍ରାର୍ଥଯତ୍ଯାତ୍ମବଧାଯ ନୂନମ୍। 
ନଭଶ୍ଚୁତାଂ ପ୍ରଜ୍ବଲିତାମିବୋଲ୍କାଂ
ପଶ୍ଯୈନମାଯାନ୍ତମମିତ୍ରସାହ॥  8-97-46 (59758) 
ସଞ୍ଜଯ ଉବାଚ। 8-97-47x (5064) 
ତତଃ ସ ଜିଷ୍ଣୁଃ ପରିବୃତ୍ଯ ରୋଷା--
ଚ୍ଚିଚ୍ଛେଦ ଷଡ୍ଭିର୍ନିଶିତୈଃ ସୁଧାରୈଃ। 
ନାଗଂ ବିଯତ୍ତିର୍ଯଗିବୋତ୍ପତତଂ
ସ ଚ୍ଛିନ୍ନଗାତ୍ରୋ ନିପପାତ ଭୂମୌ॥  8-97-47 (59759) 
[ଗତେ ଚ ତସ୍ମିନ୍ଭୁଜଗେ କିରୀଟିନା
ସ୍ବଯଂ ବିଭୁଃ ପାର୍ଥିବ ଭୂତଲାଦଥ। 
ସମୁଜ୍ଜହାରାଶୁ ପୁନଃ ପତନ୍ତଂ
ରଥଂ ଭୁଜାଭ୍ଯାଂ ପୁରୁଷୋତ୍ତମସ୍ତତଃ॥]  8-97-48 (59760) 
ତସ୍ମିନ୍ମୁହୂର୍ତେ ଦଶଭିଃ ପୃଷତ୍କୈଃ
ସିଲାଶିତୈର୍ବର୍ହିଣବର୍ହବାଜିତୈଃ। 
ବିବ୍ଯାଧ କର୍ଣଃ ପୁରୁଷପ୍ରବୀରୋ
ଧନଞ୍ଜଯଂ ତିର୍ଯଗବେକ୍ଷମାଣଃ॥  8-97-49 (59761) 
ତତୋଽର୍ଜୁନୋ ଦ୍ବାଦଶଭିଃ ସୁମୁକ୍ତୈ--
ର୍ବରାହକର୍ଣୈର୍ଜିଶିତୈଃ ସମର୍ପ୍ଯ। 
ନାରାଚମାଶୀବିଷତୁଲ୍ଯବେଗ--
ମାକର୍ଣପୂର୍ଣାଯତମୁତ୍ସସର୍ଜ॥  8-97-50 (59762) 
ସ ଚିତ୍ରବର୍ମେଷୁବରୋ ବିଦାର୍ଯ
ପ୍ରାଣାନ୍ନିରସ୍ଯନ୍ନିବ ସାଧୁମୁକ୍ତଃ। 
କର୍ଣସ୍ଯ ପୀତ୍ବା ରୁଧିରଂ ବିବେଶ
ବସୁନ୍ଧରାଂ ଶୋଣିତଦିଗ୍ଧବାଜଃ॥  8-97-51 (59763) 
ତତୋ ବୃଷୋ ବାଣନିପାତକୋପିତୋ
ମହୋରଗୋ ଦଣ୍ଡବିଘଟ୍ଟିତୋ ଯଥା। 
ତଦାଽଽଶୁକାରୀ ବ୍ଯସୃଜଚ୍ଛରୋତ୍ତମାନ୍
ମହାବିଷଃ ସର୍ପ ଇବୋତ୍ତମଂ ବିଷମ୍॥  8-97-52 (59764) 
ଜନାର୍ଦନଂ ଦ୍ବାଦଶଭିଃ ପରାଭିନ--
ନ୍ନବୈର୍ନବତ୍ଯା ଚ ଶରୈସ୍ତଥାଽର୍ଜୁନମ୍। 
ଶରେଣ ଘୋରେଣ ପୁନଶ୍ଚ ପାଣ୍ଡବଂ
ବିଦାର୍ଯ କର୍ଣୋ ବ୍ଯନଦଜ୍ଜହାସ ଚ॥  8-97-53 (59765) 
ତମସ୍ଯ ହର୍ଷଂ ମମୃଷେ ନ ପାଣ୍ଡବୋ
ବିଭେଦ ମର୍ମାଣି ତତୋଽସ୍ଯ ମର୍ମବିତ୍। 
ପରଃଶତୈଃ ପତ୍ରିଭିରିନ୍ଦ୍ରବିକ୍ରମ--
ସ୍ତଥା ଯଥେନ୍ଦ୍ରୋ ବଲମୋଜସା ରଣେ॥  8-97-54 (59766) 
ତତଃ ଶରାଣାଂ ନବତିଂ ତଦାଽର୍ଜୁନଃ
ସସର୍ଜ କର୍ଣେଽନ୍ତକଦଣ୍ଡସନ୍ନିଭାମ୍। 
ତୈଃ ପତ୍ରିଭିର୍ବିଦ୍ଧତନୁଃ ସ ବିବ୍ଯଥେ
ତଥା ଯଥା ବଜ୍ରବିଦାରିତୋଽଚଲଃ॥  8-97-55 (59767) 
ମଣିପ୍ରବେକୋତ୍ତମବଜ୍ରହାଟକୈ--
ରଲଙ୍କୃତଂ ଚାସ୍ଯ ବରାଙ୍ଗଭୂଷଣମ୍। 
ପ୍ରବିଦ୍ଧମୁର୍ବ୍ଯାଂ ନିପପାତ ପତ୍ରିଭି--
ର୍ଧନଞ୍ଜଯେନୋତ୍ତମକୁଣ୍ଡଲେପି ଚ॥  8-97-56 (59768) 
ମହାଧନଂ ଶିଲ୍ପିବରୈଃ ପ୍ରଯତ୍ନତଃ
କୃତଂ ଯଦସ୍ଯୋତ୍ତମବର୍ମ ଭାସ୍ବରମ୍। 
ସୁଦୀର୍ଘକାଲେନ ତତୋଽସ୍ଯ ପାଣ୍ଡବଃ
କ୍ଷଣେନ ବାଣୈର୍ବହୁଧା ବ୍ଯଶାତଯତ୍॥  8-97-57 (59769) 
`ତସ୍ଯେଷୁଭିଃ ଖଣ୍ଡିତକୁଣ୍ଡଲୋଽନ୍ତଃ
ପରିକ୍ଷତଶ୍ଚାଭ୍ଯଧିକଂ ତଦାନୀମ୍। 
ସ ଲୋହିତାଙ୍ଗଶ୍ରବଣଶ୍ଚକାଶେ
ସଲୋହିତାଙ୍ଗଶ୍ରବଣୋ ଯଥା ଦିବି'॥  8-97-58 (59770) 
ସ ତଂ ବିବର୍ମାଣମଥୋତ୍ତମେଷୁଭିଃ
ଶିତୈଶ୍ଚତୁର୍ଭିଃ କୁପିତଃ ପରାଭିନତ୍। 
ସ ବିବ୍ଯଥେଽତ୍ଯର୍ଥମରିପ୍ରତାଡିତୋ
ଯଥାଽଽତୁରଃ ପିତ୍ତକଫାନିଲଜ୍ବରୈଃ॥  8-97-59 (59771) 
ମହାଧନୁର୍ମଣ୍ଡଲନିଃସୃତୈଃ ଶିତୈଃ
କ୍ରିଯାପ୍ରଯତ୍ନପ୍ରହିତୈର୍ବଲେନ ଚ। 
ତତକ୍ଷ କର୍ଣଂ ବହୁଭିଃ ଶରୋତ୍ତମୈ--
ର୍ବିଭେଦ ମର୍ମସ୍ବପି ଚାର୍ଜୁନସ୍ତ୍ବରନ୍॥  8-97-60 (59772) 
ଦୃଢାହତଃ ପତ୍ରିଭିରୁଗ୍ରବେଗୈଃ
ପାର୍ଥେନ କର୍ଣୋ ବିବିଧୈଃ ଶିତାଗ୍ରୈଃ। 
ବଭୌ ଗିରିର୍ଗୈରିକଧାତୁରକ୍ତଃ
କ୍ଷରନ୍ପ୍ରପାତୈରିବ ରକ୍ତମମ୍ଭଃ॥  8-97-61 (59773) 
[ତତୋଽର୍ଜୁନଃ କର୍ଣମବକ୍ରଗୈର୍ନବୈଃ
ସୁବର୍ଣପୁଙ୍ଖୈଃ ସୁଦୃଢୈରଯସ୍ମଯୈଃ। 
ଯମାଗ୍ନିଦଣ୍ଡପ୍ରତିମୈଃ ସ୍ତନାନ୍ତରେ
ପରାଭିନତ୍କ୍ରୌଞ୍ଚମିବାଦ୍ରିମଗ୍ନିଜଃ॥  8-97-62 (59774) 
ତତଃ ଶରାବାପମପାସ୍ଯ ସୂତଜୋ
ଧନୁଶ୍ଚ ତଚ୍ଛକ୍ରଶରାସନୋପମମ୍। 
ତତୋ ରଥସ୍ଥଃ ସ ମୁମୋହ ଚ ସ୍ଖଲନ୍।
ପ୍ରଶୀର୍ଣମୁଷ୍ଟିଃ ସୁଭୃଶାହତଃ ପ୍ରଭୋ॥  8-97-63 (59775) 
ନ ଚାର୍ଜୁନସ୍ତଂ ବ୍ଯସନେ ତଦେଷିବା--
ନ୍ନିହନ୍ତୁମାର୍ଯଃ ପୁରୁଷବ୍ରତେ ସ୍ଥିତଃ। 
ତତସ୍ତମିନ୍ଦ୍ରାବରଜଃ ସୁସମ୍ଭ୍ରମା--
ଦୁବାଚ କିଂ ପାଣ଼୍ଡବ ହେ ପ୍ରମାଦ୍ଯସେ॥  8-97-64 (59776) 
ନୈବାହିତାନାଂ ସତତଂ ବିପଶ୍ଚିତଃ
କ୍ଷଣଂ ପ୍ରତୀକ୍ଷନ୍ତ୍ଯପି ଦୁର୍ବଲୀଯସାମ୍। 
ବିଶେଷତୋଽରୀନ୍ବ୍ଯସନେଷୁ ପଣ୍ଡିତୋ
ନିହତ୍ଯ ଧର୍ମଂ ଚ ଯଶଶ୍ଚ ବିନ୍ଦତେ॥  8-97-65 (59777) 
ତଦେକବୀରଂ ତବ ଚାହିତଂ ସଦା
ତ୍ବରସ୍ବ କର୍ଣଂ ସହସାଽଭିମର୍ଦିତୁମ୍। 
ପୁରା ସମର୍ଥଃ ସମୁପୈତି ସୂତଜୋ
ଭିନ୍ଧି ତ୍ବମେନଂ ନମୁଚିଂ ଯଥା ହରିଃ॥  8-97-66 (59778) 
ତତସ୍ତଦେବେତ୍ଯଭିପୂଜ୍ଯ ସତ୍ବରଂ
ଜନାର୍ଦନଂ କର୍ଣମବିଧ୍ଯଦର୍ଜୁନଃ। 
ଶରୋତ୍ତମୈଃ ସର୍ବକୁରୂତ୍ତମସ୍ତ୍ବରଂ--
ସ୍ତଥା ଯଥା ଶମ୍ବରହା ପୁରା ବଲିମ୍॥]  8-97-67 (59779) 
ସାଶ୍ବଂ ତୁ କର୍ଣଂ ସରଥଂ କିରୀଟି
ସମାଚିନୋଦ୍ଭାରତ ବତ୍ସଦନ୍ତୈଃ। 
ପ୍ରଚ୍ଛାଦଯାମାସ ଦିଶଶ୍ଚ ବାଣୈଃ
ସର୍ବପ୍ରଯତ୍ନାତ୍ତପନୀଯପୁଙ୍ଖୈଃ॥  8-97-68 (59780) 
ସବତ୍ସଦନ୍ତୈଃ ପୃଥୁପୀନବକ୍ଷାଃ
ସମାଚିତଃ ସୋଽଧିରଥିର୍ବିଭାତି। 
ସୁପୁଷ୍ପିତାଶୋକପଲାଶଶାଲ୍ମଲି--
ର୍ଯଥାଽଚଲଶ୍ଚନ୍ଦନକାନନାଯୁତଃ॥  8-97-69 (59781) 
ଶରୈଃ ଶରୀରେ ବହୁଭିଃ ସମର୍ପିତୈ--
ର୍ବିଭାତି କର୍ଣଃ ସମରେ ବିଶାମ୍ପତେ। 
ମହୀରୁହୈରାଚିତସାନୁକନ୍ଦରୋ
ଯଥା ଗିରୀନ୍ଦ୍ରଃ ସ୍ଫୁଟକର୍ଣିକାରବାନ୍॥  8-97-70 (59782) 
ସ ବାଣସଙ୍ଘାନ୍ବହୁଧା ବ୍ଯବାସୃଜନ୍
ବିଭାତି କର୍ଣଃ ଶରଜାଲରଶ୍ମିବାନ୍। 
ସ ଲୋହିତୋ ରକ୍ତଗଭସ୍ତିମଣ୍ଡଲୋ
ଦିବାକରୋଽସ୍ତାଭିମୁଖୋ ଯଥା ତଥା॥  8-97-71 (59783) 
ବାହ୍ବନ୍ତରାଦାଧିରଥେର୍ବିମୁକ୍ତାନ୍
ବାଣାନ୍ମହାହୀନିବ ଦୀପ୍ଯମାନାନ୍। 
ବ୍ଯଧ୍ବଂସଯନ୍ନର୍ଜୁନବାହୁମୁକ୍ତାଃ
ଶରାଃ ସମାସାଦ୍ଯ ଦିଶଃ ଶିତାଗ୍ରାଃ॥  8-97-72 (59784) 
[ତତଃ ସ କର୍ଣଃ ସମବାପ୍ଯ ଧୈର୍ଯଂ
ବାଣାନ୍ବିମୁଞ୍ଚନ୍କୁପିତାହିକଲ୍ପାନ୍। 
ବିବ୍ଯାଧ ପାର୍ଥଂ ଦଶଭିଃ ପୃଷତ୍କୈଃ
କୃଷ୍ଣଂ ଚ ଷ଼ଡ୍ଭିଃ କୁପିତାହିକଲ୍ପୈଃ॥  8-97-73 (59785) 
ତତଃ କିରୀଟି ଭୃଶମୁଗ୍ରନିଃସ୍ବନଂ
ମହାଶରଂ ସର୍ପବିଷାନଲୋପମମ୍। 
ଅଯସ୍ମାଯଂ ରୌଦ୍ରମହାସ୍ତ୍ରସମ୍ଭୃତଂ
ମହାହବେ କ୍ଷେପ୍ତୁମନା ମହାମତିଃ॥]  8-97-74 (59786) 
କାଲୋ ହ୍ଯଦୃଶ୍ଯୋ ନୃପ ବିପ୍ରଶାପା--
ନ୍ନିଦର୍ଶଯନ୍କର୍ଣବଧଂ ବ୍ରୁବାଣଃ। 
ଭୂମିସ୍ତୁ ଚକ୍ରଂ ଗ୍ରସତୀତ୍ଯବୋଚ--
ତ୍କର୍ଣସ୍ଯ ତସ୍ମିନ୍ବଧକାଲ ଆଗତେ॥  8-97-75 (59787) 
ନ ଚାସ୍ଯ ଘୋରଂ ପ୍ରତିଭାତି ଚାସ୍ତ୍ରଂ
ଯଦ୍ଭାର୍ଗବୋଽସ୍ମୈ ପ୍ରଦଦୌ ମହାତ୍ମା। 
ଚକ୍ରଂ ଚ ବାମଂ ଗ୍ରସତେ ଭୂମିରସ୍ଯ
ପ୍ରାପ୍ତେ ତସ୍ମିନ୍ବଧକାଲେ ନୃବୀର॥  8-97-76 (59788) 
ତତୋ ରଥୋ ଘୂର୍ଣିତବାନ୍ନରେନ୍ଦ୍ର
ଶାପାତ୍ତଦା ବ୍ରାହ୍ମଣସତ୍ତମସ୍ଯ। 
ପ୍ରାପ୍ତଂ ବଧଂ ଶଂସତି ଚାପ୍ଯଥାସ୍ତ୍ରଂ
ପ୍ରଣଶ୍ଯମାନଂ ଦ୍ବିଜମୁଖ୍ଯଶାପାତ୍॥  8-97-77 (59789) 
[ତତଶ୍ଚକ୍ରମପତତ୍ତସ୍ଯ ଭୂମୌ
ସ ବିହ୍ବଲଃ ସମରେ ସୂତପୁତ୍ରଃ। 
ସବେଦିକଶ୍ଚୈତ୍ଯ ଇବାତିମାତ୍ରଃ
ସୁପୁଷ୍ପିତୋ ଭୂମିତଲେ ନିମଗ୍ନଃ]॥  8-97-78 (59790) 
ମଗ୍ନେ ରଥେ ବ୍ରାହ୍ମଣଶାପମୂଢୋ
ହ୍ଯସ୍ତ୍ରଂ ଚ ତଂ ମୋଘମିଷୁ ଚ ସର୍ପମ୍। 
ଅମୃଷ୍ଯମାଣୋ ବ୍ଯସନାନି ତାନି
ହସ୍ତୌ ବିଧୁନ୍ବନ୍ବିଜଗର୍ହ ଧର୍ମମ୍॥  8-97-79 (59791) 
ଧର୍ମପ୍ରଧାନଂ କିଲ ପାତି ଧର୍ମ
ଇତ୍ଯବ୍ରୁବନ୍ଧର୍ମବିଦଃ ସଦୈବ। 
ବଯଂ ଚ ଧର୍ମେ ପ୍ରଯତାମ ନିତ୍ଯଂ
ଚର୍ତୁଂ ଯଥାଶକ୍ତି ଯଥାଶ୍ରୁତଂ ଚ।
ସ ଚାପି ନିଘ୍ନାତି ନ ପାତି ଭକ୍ତାନ୍
ମନ୍ଯେ ନ ନିତ୍ଯଂ ପରିପାତି ଧର୍ମଃ॥  8-97-80 (59792) 
ଏବଂ ବ୍ରୁବନ୍ପ୍ରସ୍ଖଲିତାଶ୍ବସୂତୋ
ବିଚାଲ୍ଯମାନୋଽର୍ଜୁନବାଣପାତୈଃ। 
ମର୍ମାଭିଘାତାଚ୍ଛିଥିଲଃ କ୍ରିଯାସୁ
ପୁନଃ ପୁନର୍ଧର୍ମମସୌ ଜଗର୍ହ॥  8-97-81 (59793) 
ତତଃ ଶରୈର୍ଭୀମତରୈରବିଧ୍ଯତ୍ତ୍ରିଭିରାହବେ।
ହସ୍ତେ କୃଷ୍ଣଂ ତଥା ପାର୍ଥମଭ୍ଯବିଧ୍ଯଚ୍ଚ ସପ୍ତଭିଃ॥ 8-97-82 (59794) 
ତତୋଽର୍ଜୁନଃ ସପ୍ତଦଶ ତିଗ୍ମବେଗାନଜିହ୍ମଗାନ୍।
ଇନ୍ଦ୍ରାଶନିସମାନ୍ଘୋରାନସୃଜତ୍ପାବକୋପମାନ୍॥ 8-97-83 (59795) 
ନିର୍ଭିଦ୍ଯ ତେ ଭୀମବେଗା ହ୍ଯପତନ୍ପୃଥିବୀତଲେ।
କମ୍ପିତାତ୍ମା ତତଃ କର୍ଣଃ ଶକ୍ତ୍ଯା ଚେଷ୍ଟାମଦର୍ଶଯତ୍॥ 8-97-84 (59796) 
ବଲେନାଥ ସ ସଂସ୍ତଭ୍ଯ ବ୍ରହ୍ମାସ୍ତ୍ରଂ ସମୁଦୈରଯତ୍।
ଐନ୍ଦ୍ରଂ ତତୋଽର୍ଜୁନଶ୍ଚାପି ତଂ ଦୃଷ୍ଟ୍ବାଽଭ୍ଯୁପମନ୍ତ୍ରଯତ୍॥ 8-97-85 (59797) 
ଗାଣ୍ଡୀବଂ ଜ୍ଯାଂ ଚ ବାଣାଂଶ୍ଚ ସୋଽନୁମନ୍ତ୍ର୍ଯ ପରନ୍ତପଃ।
ବ୍ଯସୃଜଚ୍ଛରବର୍ଷାଣି ବର୍ଷାଣୀବ ପୁରନ୍ଦରଃ॥ 8-97-86 (59798) 
ତତସ୍ତେଜୋମଯା ବାଣା ରଥାତ୍ପାର୍ଥସ୍ଯ ନିଃସୃତାଃ।
ପ୍ରାଦୁରାସନ୍ମହାବୀର୍ଯାଃ କର୍ଣସ୍ଯ ରଥମନ୍ତିକାତ୍।  8-97-87 (59799) 
ସ କର୍ଣୋଽଗ୍ରସଦସ୍ଯାସ୍ତ୍ରଂ କୁର୍ବନ୍ମୋକ୍ଷଂ ମହାରଥଃ॥
ତତୋଽବ୍ରବୀଦ୍ବୃଷ୍ଣିବୀରସ୍ତସ୍ମିନ୍ନସ୍ତ୍ରେ ବିନାଶିତେ। 
ବିସୃଜାସ୍ତ୍ରଂ ପରଂ ପାର୍ଥ ରାଧେଯୋ ଗ୍ରସତେ ଶରାନ୍॥  8-97-88 (59800) 
ତତୋ ବ୍ରହ୍ମାସ୍ତ୍ରମତ୍ଯୁଗ୍ରଂ ସମ୍ମନ୍ତ୍ର୍ଯ ସମଯୋଜଯତ୍।
ଛାଦଯିତ୍ବା ତତୋ ବାଣୈଃ କର୍ଣଂ ପ୍ରତ୍ଯସ୍ଯଦର୍ଜୁନଃ॥ 8-97-89 (59801) 
ତତଃ କର୍ଣଃ ଶିତୈର୍ବାଣୈର୍ଜ୍ଯାଂ ଚିଚ୍ଛେଦ ସୁତେଜନୈଃ।
[ଦ୍ବିତୀଯାଂ ଚ ତୃତୀଯାଂ ଚ ଚତୁର୍ଥୀ ପଞ୍ଚମୀଂ ତଥା॥ 8-97-90 (59802) 
ଷଷ୍ଠୀମଥାସ୍ଯ ଚିଚ୍ଛେଦ ସପ୍ତମୀଂ ଚ ତଥାଽଷ୍ଟମୀମ୍।
ନବମୀଂ ଦଶମୀଂ ଚାସ୍ଯ ତଥା ଚୈକାଦଶୀଂ ବୃଷଃ। 
ଜ୍ଯାଶତଂ ଶତସନ୍ଧାନଃ ସ କର୍ଣୋ ନାବବୁଧ୍ଯତେ॥]  8-97-91 (59803) 
ତତୋ ଜ୍ଯାଂ ବିନିଧାଯାନ୍ଯାମଭିମନ୍ତ୍ର୍ଯ ଚ ପାଣ୍ଡବଃ।
ଶରୈରବାକିରତ୍କର୍ଣଂ ଦୀପ୍ଯମାନୈରିବାହିଭିଃ॥ 8-97-92 (59804) 
ତସ୍ଯ ଜ୍ଯାଚ୍ଛେଦନଂ କର୍ଣୋ ଜ୍ଯାବଧାନଂ ଚ ସଂଯୁଗେ।
ନାନ୍ବବୁଧ୍ଯତ ଶୀଘ୍ରତ୍ବାତ୍ତଦଦ୍ଭୁତମିବାଭବତ୍॥ 8-97-93 (59805) 
ଅସ୍ତ୍ରୈରସ୍ତ୍ରାଣି ସଂବାର୍ଯ ପ୍ରନିଘ୍ନନ୍ସବ୍ଯସାଚିନଃ।
ଚକ୍ରେ ଚାପ୍ଯଧିକଂ ପାର୍ଥାତ୍ସ୍ବବୀର୍ଯମତିଦର୍ଶଯନ୍॥ 8-97-94 (59806) 
ତତଃ କର୍ଣୋଽର୍ଜୁନଂ ଦୃଷ୍ଟ୍ବା ସ୍ବସ୍ଯାସ୍ତ୍ରେଣ ଚ ପୀଡିତମ୍।
ଅଭ୍ଯସେତ୍ଯବ୍ରବୀତ୍ପାର୍ଥମାତିଷ୍ଠାସ୍ତ୍ରଂ ବ୍ରଜେତି ଚ॥ 8-97-95 (59807) 
ତତୋଽଗ୍ନିସଦୃଶଂ ଘୋରଂ ଶରଂ ସର୍ପବିଷୋପମମ୍।
ଅଶ୍ମସାରମଂ ଦିବ୍ଯମଭିମନ୍ତ୍ର୍ଯଂ ପରନ୍ତପଃ। 
ରୌଦ୍ରମସ୍ତ୍ରଂ ସମାଧାଯ କ୍ଷେପ୍ତୁକାମଃ କିରୀଟିନେ॥  8-97-96 (59808) 
ତତୋଽଗ୍ରସନ୍ମହୀ ଚକ୍ରଂ ରାଧେଯସ୍ଯ ତଦା ନୃପ॥  8-97-97 (59809) 
[ତତୋଽବତୀର୍ଯ ରାଧେଯୋ ରଥାଦାଶୁ ସମୁଦ୍ଯତଃ।
ଚକ୍ରଂ ଭୁଜାଭ୍ଯାମାଲମ୍ବ୍ଯ ସମୁତ୍କ୍ଷେପ୍ତୁମିଯେଷ ସଃ॥ 8-97-98 (59810) 
ସପ୍ତଦ୍ବୀପା ବସୁମତୀ ସଶୈଲବନକାନନା।
ଗୀର୍ଣଚକ୍ରା ସମୁତ୍କ୍ଷିପ୍ତା କର୍ଣେନ ଚତୁରଙ୍ଗୁଲମ୍॥ 8-97-99 (59811) 
ଗ୍ରସ୍ତଚକ୍ରସ୍ତୁ ରାଧେଯଃ କ୍ରୋଧାଦଶ୍ରୂଣ୍ଯବର୍ତଯତ୍।
ଅର୍ଜୁନଂ ବୀକ୍ଷ୍ଯ ସଂରବ୍ଧମିଦଂ ବଚନମବ୍ରବୀତ୍॥ 8-97-100 (59812) 
ଭୋଭୋ ପାର୍ଥ ମହେଷ୍ବାସ ମୁହୁର୍ତଂ ପରିପାଲଯ।
ଯାବଚ୍ଚକ୍ରମିଦଂ ଗ୍ରସ୍ତମୁଦ୍ଧରାମି ମହୀତଲାତ୍॥ 8-97-101 (59813) 
ସବ୍ଯଂ ଚକ୍ରଂ ମହୀଗ୍ରସ୍ତଂ ଦୃଷ୍ଟ୍ବା ଦୈବାଦିଦଂ ମମ।
ପାର୍ଥ କାପୁରୁଷାଚୀର୍ଣମଭିସନ୍ଧିଂ ବିସର୍ଜଯ॥ 8-97-102 (59814) 
ନ ତ୍ବଂ କାପୁରୁଷାଚୀର୍ଣଂ ମାର୍ଗମାସ୍ଥାତୁମର୍ହସି।
ଖ୍ଯାତସ୍ତ୍ବମସି କୌନ୍ତେଯ ବିଶିଷ୍ଟୋ ରଣକର୍ମସୁ। 
ବିଶିଷ୍ଟତରମେବ ତ୍ବଂ କର୍ତୁମର୍ହସି ପାଣ୍ଡବ॥  8-97-103 (59815) 
ପ୍ରକୀର୍ଣକେଶେ ବିମୁଖେ ବ୍ରାହ୍ମଣେଽଥ କୃତାଞ୍ଜଲୌ।
ଶରଣାଗତେ ନ୍ଯସ୍ତଶସ୍ତ୍ରେଯାଚମାନେ ତଥାଽର୍ଜୁନ॥ 8-97-104 (59816) 
ଅବାଣେ ଭ୍ରଷ୍ଟକବଚେ ଭ୍ରଷ୍ଟଭଗ୍ନାଯୁଧେ ତଥା।
ନ ବିମୁଞ୍ଚନ୍ତି ଶସ୍ତ୍ରାଣି ଶୂରାଃ ସାଧୁବ୍ରତେ ସ୍ଥିତାଃ॥ 8-97-105 (59817) 
ତ୍ବଂ ଚ ଶୂରତମୋ ଲୋକେ ସାଧୁବୃତ୍ତଶ୍ଚ ପାଣ୍ଡବ।
ଅଭିଜ୍ଞୋ ଯୁଦ୍ଧଧର୍ମାଣାଂ ତସ୍ମାତ୍କ୍ଷମ ମୁହୂର୍ତକମ୍॥ 8-97-106 (59818) 
ଦିବ୍ଯାସ୍ତ୍ରବିଦମେଯାତ୍ମା କାର୍ତବୀର୍ଯସମୋ ଯୁଧି।
ଯାବଚ୍ଚକ୍ରମିଦଂ ଗ୍ରସ୍ତମୁଦ୍ବରାମି ମହାଭୁଜ॥ 8-97-107 (59819) 
ନ ମାଂ ରଥସ୍ଥୋ ଭୂମିଷ୍ଠଂ ବିକଲଂ ହନ୍ତୁମର୍ହସି।
ନ ବାସୁଦେବାତ୍ତ୍ବତ୍ତୋ ବା ପାଣ୍ଡବେଯ ବିଭେମ୍ଯହମ୍॥ 8-97-108 (59820) 
ତ୍ବଂ ହି କ୍ଷତ୍ରିଯଦାଯାଦୋ ମହାଲକୁଲବିବର୍ଧନଃ।
ଅତସ୍ତ୍ବାଂ ପ୍ରବବୀମ୍ଯେଷ ମୁହୂର୍ତଂ କ୍ଷମ ପାଣ଼୍ଡବ॥ ॥ 8-97-109 (59821) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ସପ୍ତନବତିତମୋଽଧ୍ଯାଯଃ॥ 97 ॥

[ବିନା କିରୀଟଂ ଶଂଶୁଭେ ସ ପାର୍ଥଃ।
ଶ୍ଯାମୋ ଯୁବା ନୀଲ ଇବୋଚ୍ଚଶୃଙ୍ଗଃ। 
ତତଃ ସମୁଦ୍ଗ୍ରଥ୍ଯ ସିତେନ ବାସସା
ସ୍ବମୂର୍ଧଜାନବ୍ଯଥିତସ୍ତଦାଽର୍ଜୁନଃ।
ବିଭାସିତଃ ସୂର୍ଯମରୀଚିନା ଦୃଢଂ
ଶିରୋଗତେନୋଦଯପର୍ବତୋ ଯଥା॥  8-97-1 (59822) 
ଗୋକର୍ଣା ସୁମୁଖୀ କୃତେନ ଇଷୁଣା ଗୋପୁତ୍ରସମ୍ପ୍ରେଷିତା
ଗୋଶବ୍ଦାତ୍ମଜଭୂଷଣଂ ସୁବିହିତଂ ସୁବ୍ଯକ୍ତଗୋଽସୁପ୍ରଭଂ 
ଦୃଷ୍ଟ୍ବା ଗୋଗତକଂ ଜହାର ମୁକୁଟଂ ଗୋଶବ୍ଦଗୋପୂରି ବୈ
ଗୋକର୍ଣାସନମର୍ଦନଶ୍ଚ ନ ଯଯାବପ୍ରାପ୍ଯ ମୃତ୍ଯୋର୍ବଶଂ  8-97-2 (59823) 
ସ ସାଯକଃ କର୍ଣଭୁଜପ୍ରସୃଷ୍ଟୋ
ହୁତାଶନାର୍କପ୍ରତିମୋ ମହାର୍ହଃ। 
ମହୋରଗଃ କୃତବୈରୋଽର୍ଜୁନେନ
କିରୀଟମାହତ୍ଯ ତତୋ ବ୍ଯତୀଯାତ୍॥  8-97-3 (59824) 
ତଂ ଚାପି ଦଗ୍ଧ୍ବା ତପନୀଯଚିତ୍ରଂ
କିରୀଟମାକୃଷ୍ଯ ତଦର୍ଜୁନସ୍ଯ। 
ଇଯେଷ ଗନ୍ତୁଂ ପୁନରେବ ତୂଣଂ
ଦୃଷ୍ଟଶ୍ଚ କର୍ଣେନ ତତୋଽବ୍ରବୀତ୍ତମ୍॥  8-97-4 (59825) 
ମୁକ୍ତସ୍ତ୍ବଯାଽହଂ ତ୍ବସମୀକ୍ଷ୍ଯ କର୍ଣ
ଶିରୋ ହୃତଂ ଯନ୍ନ ମଯାଽର୍ଜୁନସ୍ଯ। 
ସମୀକ୍ଷ୍ଯ ମାଂ ମୁଞ୍ଚ ରଣେ ତ୍ବମାଶୁ
ହନ୍ତାଽସ୍ମି ଶତ୍ରୁଂ ତବ ଚାତ୍ମନଶ୍ଚ॥  8-97-5 (59826) 
ସ ଏବମୁକ୍ତୋ ଯୁଧି ସୂତପୁତ୍ର--
ସ୍ତମ୍ବ୍ରବୀତ୍କୋ ଭବାନୁଗ୍ରରୂପଃ। 
ନାଗୋଽବ୍ରବୀଦ୍ବିଦ୍ବି କୃତାଗସଂ ମାଂ
ପାର୍ଥେନ ମାତୁର୍ବଧଜାତବୈରମ୍॥  8-97-6 (59827) 
ଯଦି ସ୍ବଯଂ ବଜ୍ରଧରୋଽସ୍ଯ ଗୋପ୍ତା
ତଥାପି ଯାତା ପିତୃରାଜବେଶ୍ମନି।  8-97-7 (59828) 
କର୍ଣ ଉବାଚ।
ନ ନାଗ କର୍ଣୋଽଦ୍ଯ ରଣେ ପରସ୍ଯ
ବଲଂ ସମାସ୍ଥାଯ ଜଯଂ ବୁଭୂଷେତ୍॥  8-97-7x (5065) 
ନ ସଂଦଧ୍ଯାଂ ଦ୍ବିଃ ଶରଂ ଚୈବ ନାଗ
ଯଦ୍ଯର୍ଜୁନାନାଂ ଶତମେବ ହନ୍ଯାମ୍। 
ତମାହ କର୍ଣଃ ପୁନରେବ ନାଗଂ
ତଦାଽଜିମଧ୍ଯେ ରବିସୂନୁସତ୍ତମଃ॥  8-97-8 (59829) 
ବ୍ଯାଲାସ୍ତ୍ରସର୍ଗୋତ୍ତମଯତ୍ନମନ୍ଯୁଭି--
ର୍ହନ୍ତାଽସ୍ମି ପାର୍ଥଂ ସୁସୁଖୀ ବ୍ରଜ ତ୍ବମ୍। 
ଇତ୍ଯେବମୁକ୍ତୋ ଯୁଧି ନାଗରାଜଃ
କର୍ଣେନ ରୋଷାଦସହଂସ୍ତସ୍ଯ ବାକ୍ଯମ୍॥  8-97-9 (59830) 
ସ୍ବଯଂ ପ୍ରାଯାତ୍ପାର୍ଥବଧାଯ ରାଜନ୍
କୃତ୍ବା ସ୍ବରୂପଂ ବିଜିଘାଂସୁରୁଗ୍ରଃ। 
ତତଃ କୃଷ୍ଣଃ ପାର୍ଥମୁବାଚ ସଙ୍ଖ୍ଯେ
ମହୋରଗଂ କୃତବୈରଂ ଜହି ତ୍ବମ୍॥  8-97-10 (59831) 
8-97-11 (59832) 
ସ ଏବମୁକ୍ତୋ ମଧୁସୂଦନେନ
ଗାଣ୍ଡୀବଧନ୍ବା ରିପୁବୀର୍ଯସାହଃ। 
ଉବାଚ କୋ ହ୍ଯେଷ ମମାଦ୍ଯ ନାଗଃ
ସ୍ବଯଂ ଯ ଆଯାଦ୍ଗରୁଡସ୍ଯ ବକ୍ତ୍ରମ୍॥] 
Mahabharata - Karna Parva - Chapter Footnotes

8-97-16 ବାଣଜାଲୈକମଯଂ ଦୃଷ୍ଟ୍ବେତି ଶେଷଃ॥ 8-97-30 ପଦା ବିନିଷ୍ପିଷ୍ଯ ରଥୋତ୍ତମଂ ସ ପ୍ରାବେଶଯତ୍ପୃଥିବୀଂ କିଞ୍ଚିଦେବ। କ୍ଷିତିଂ ଗତା ଜାନୁଭିସ୍ତେଽଥ ବାହା ହେମଚ୍ଛନ୍ନାଶ୍ଚନ୍ଦ୍ରମରୀଚିବର୍ଣାଃ ଇତି ଝ.ପାଠଃ॥ 8-97-48 ଗତେ ଗମିତେ। ବିଭୁଃ ସମର୍ଥଃ॥ 8-97-49 ବର୍ହିଣାନାଂ ବର୍ହା ଏବ ବାଜାଃ ପକ୍ଷାଃ ସଞ୍ଜାତା ଯେଷାଂ ତୈର୍ବର୍ହିଣବର୍ହବାଜିତୈଃ॥ 8-97-62 ଅଗ୍ନିଜଃ କାର୍ତିକେଯଃ॥ 8-97-64 ଈଷିବାନ୍ ମନସି କୃତବାନ୍॥ 8-97-78 ଚୈତ୍ଯଃ ସବେଦିକୋ ଗ୍ରାମସୂଚକୋ ମହାଦ୍ରୁମଃ॥ 8-97-89 ପ୍ରତ୍ଯସ୍ଯତ୍ପ୍ରତିପ୍ରାକ୍ଷିତତ୍॥ 8-97-95 ଅଭ୍ଯସ ପୁନଃ ପୁନଃ ଅସ୍ତ୍ରଂ ଆତିଷ୍ଠ ବଜ ପ୍ରେରଯେତ୍ଯବ୍ରବୀଦିତି ଯୋଜନା। ତତଃ କୃଷ୍ଣୋଽର୍ଜୁନଂ ଦୃଷ୍ଟ୍ବା କର୍ଣାସ୍ତ୍ରେଣ ଚ ପୀଡିତମ୍ ଇତି ଝ.ପାଠଃ॥ 8-97-96 କ୍ଷେପ୍ତୁକାମଃ କିରୀଟବାନ୍ ଇତି ଝ. ପାଠଃ॥ 8-97-97 ସପ୍ତନବତିତମୋଽଧ୍ଯାଯଃ॥ 8-97-* ଏତଦାରଭ୍ଯ ଗରୁଡସ୍ଯ ବକ୍ରଂ ଇତ୍ଯନ୍ତାନାଂ ଚତୁର୍ଣାଂ ଶ୍ଲୋକାନାଂ ସ୍ଥାନେ ଅଧୋଦୃଶ୍ଯମାନା ଏକାଦଶ ଶ୍ଲୋକା ଝ.ପୁସ୍ତକେ ବିଦ୍ଯନ୍ତେ 8-97-2 ଗୋକର୍ଣା ମୁକୁଟଂ ଜହାରେତ୍ଯନ୍ବଯଃ। ଅର୍ଜୁନସ୍ଯ ମୁକୁଟହରଣମପି ମହତ୍କର୍ମେତି ସୂଚଯନ୍ମୁକୁଟଂ ବିଶିନଷ୍ଟି। ଗବି ଚକ୍ଷୁଷି କର୍ଣୋ ଯସ୍ଯାଃ ସା ଗୋକର୍ଣା ଚକ୍ଷୁଃଶ୍ରବାଃ ସର୍ପିଣୀ ଅର୍ଜୁନେନ ଖାଣ୍ଡବେ ନିହତା ସତୀ ଇହ ନିମିତ୍ତଭୂତା ତସ୍ଯ ମୁକୁଟମେବ ହୃତବତୀ ନତୁ ଶିରଃ। ଅଥଂ ହତାଯା ହନନନିମିତ୍ତତ୍ବମତ ଆହ। ସୁମୁଖୀ କୃତେନ ଇଷୁଣା ମୋପୁତ୍ରସମ୍ପ୍ରେଷିତା। ସନ୍ଧିରବିବକ୍ଷିତତ୍ବାନ୍ନ ଭବତି। ଶୋଭନଂ ପୁତ୍ରଜୀବକରଂ ମୁଖଂ ଯସ୍ଯାଃ ସା ସୁମୁଖୀ। ସା ହି ପୁତ୍ରଂ ନିଗୀର୍ଯ ଦହ୍ଯମାନାତ୍ ଖାଣ଼୍ବାଦୁତ୍ପତନ୍ତୀ ଶିରୋଦେଶେ ଅର୍ଜୁନେନ ଚ୍ଛିନ୍ନା ସତୀ ସ୍ବଯଂ ମୃତାଂ ପୁତ୍ରଂ ଚ ରକ୍ଷିତବତୀତ୍ଯାଦିପର୍ବଣ୍ଯୁପାଖ୍ଯାଯତେ। କୃତେନ ସ୍ବଯଂ ନିର୍ମିତେନ ପୁତ୍ରେଣ ତ୍ରାତେନ ଇଷୁଣା ଇଥୁଭାବଂ ଗତେନ। ଆତ୍ମା ବୈ ପୁତ୍ରନାମାସୀତି ଶ୍ରୁତେରିଷ୍ବାକାରପୁତ୍ରରୂପେଣ ସମ୍ପନ୍ନା ସତୀ। ଗୋମତୋ ରଶ୍ମିମତୋଽର୍କସ୍ଯ ପୁତ୍ରେଣ କର୍ଣେନ ପ୍ରେଷିତା। ଇଷୁଣେତୀତ୍ଥମ୍ଭାବେ ତୃତୀଯା। ଗୋପୁତ୍ରେତି ମତୁବ୍ଲୋପ ଆର୍ଷଃ। କିଙ୍କୃତ୍ବା ମୁକୁଟଂ ଜହାରେତ୍ଯତ ଆହ। ସୁବ୍ଯକ୍ତଗୋଽସୁପ୍ରଭଂ ଗୋଗତକଂ ଦୃଷ୍ଟ୍ବା ସୁବ୍ଯକ୍ତାଃ ଅତିଶଯେନାବିର୍ଭୂତା ଗାବୋ ରଶ୍ମଯସ୍ତେଜ ଇତି ଯାବତ୍। ସୁବ୍ଯକ୍ତୈର୍ଗୋଭିରସୁଭିଶ୍ଚ ପ୍ରକର୍ଷେଣ ଭାସମାନଂ ପ୍ରଦେଶୋ ଲକ୍ଷ୍ଯତେ। ତତ୍ର ଗତଂ ବିଦ୍ଯମାନଂ କଂ ଶିରୋ ଯସ୍ଯ ତମ୍। ଅର୍ଜୁନସ୍ଯ ଗ୍ରୀବାଦେଶଂ କର୍ଣେନ ଲକ୍ଷୀକୃତଂ ବିଜ୍ଞାଯ ଭଗବତା ସ୍ବଭାରେଣାଶ୍ବେଷୁ ଜାନୁଭ୍ଯାମବନୀଂ ଗମିତେଷୁ ରଶ୍ମିଭିଃ ସମସୂତ୍ରଦେଶେଽର୍ଜୁନସ୍ଯ ଶିରୋ ଦୃଷ୍ଟ୍ବାପି ବେଗାତିଶଯାତ୍ସ୍ବଯଂ ନୀଚୀଭବିତୁମଶକ୍ତା ସତୀ ତଦ୍ଦେଶସ୍ଥଂ ମୁକୁଟଂ ଜହାରେତ୍ଯର୍ଥଃ। ଗୋଶବ୍ଦାତ୍ମଜଭୂଷଣଂ ସୁବିହିତମିତି। ଗୌଃ ପୃଥିବୀ ତଯା ଶବ୍ଦ୍ଯତେ ଗୋଶବ୍ଦା ଅଦିତିଃ। ଇଯଂ ବା ଅଦିତିରିତି ପୃଥିବ୍ଯା ଅଦିତେର୍ନିର୍ଦେଶାତ୍। ତସ୍ଯା ଆତ୍ମଜସ୍ଯେନ୍ଦ୍ରସ୍ଯ ଭୂଷଣଂ ସୁବିହିତଂ ବେଧସେତି ଶଷଃ। ତଥାଚାତ୍ରୈବୋକ୍ତମ୍। ପୁରନ୍ଦରାର୍ଥଂ ତପସା ପ୍ରଯତ୍ନତଃ ସ୍ବଯଂ କୃତଂ ଯଦ୍ବିଧିନା ସ୍ବଯମ୍ଭୁବେତି। କୀଦୃଶଂ ମୁକୁଟମ୍। ବୈ ନିଶ୍ଚିତଂ ପ୍ରସିଦ୍ଧଂ ବା। ଗୋଶବ୍ଦଗୋପୂରି ଗୋଭି ରଶ୍ମିଭିଃ ଶବ୍ଦ୍ଯତେ ରଶ୍ମିମାନିତି କଥ୍ଯତ ଇତି ସୂର୍ଯସ୍ତସ୍ଯେବ ଭୁବ ନଗର୍ଭବ୍ଯାପିନୋ ଗାବଃ କିରଣାସ୍ତୈର୍ଭୁବନଂ ପୂରଯିତୁଂ ଶୀଲମସ୍ଯ ତତ୍ତଥା। ସୂର୍ଯସମପ୍ରଭମିତ୍ଯର୍ଥଃ। ନନୁ ଚେତନାଧିଷ୍ଠିତୋ ବାଣଃ ପୁନରେତ୍ଯା ର୍ଜୁନଂ କୁତୋ ନ ହତବାନିତ୍ଯତ ଆହ। ଗୋକର୍ଣାସନମର୍ଦନଶ୍ଚ ନ ଯଯାବପ୍ରାପ୍ଯ ମୃତ୍ଯୋର୍ବଶମିତି। ଗୋକର୍ଣଂ ସର୍ପଂ ପୁନରର୍ଜୁନଂ ହନ୍ତୁମିଚ୍ଛନ୍ତମସନେନ ବାଣକ୍ଷେପେଣ ମର୍ଦଯତି ଯଃ ସ ତଥାଭୂତୋଽର୍ନୁନଶ୍ଚ ତମେବ ସର୍ପମନବାପ୍ଯ ମୃତ୍ଯୋର୍ବଶଂ ନ ଯଯୌ। ସର୍ପସ୍ଯ ପୁନରାଗମନଂ ବଧଶ୍ଚାତ୍ରୈବ କୀର୍ତ୍ଯତେ। ଗୌର୍ନାଦିତ୍ଯେ ବଲୀବର୍ଦେ କ୍ରତୁଭେଦର୍ଷିଭେଦଯୋ। ସ୍ତ୍ରୀ ତୁ ସ୍ଯାଦ୍ଦିଶି ଭାରତ୍ଯାଂ ଭୂମୌ ଚ ସୁରଭାବପି। ନୃସ୍ତ୍ରିଯୋଃ ସ୍ବର୍ଗବଜ୍ରାମ୍ବୁରଶ୍ମିଦୃଗ୍ବାଣଲୋମସ୍ବିତି କୋଶଃ॥





କର୍ଣପର୍ବ - ଅଧ୍ଯାଯ 098

॥ ଶ୍ରୀଃ ॥

8.98. ଅଧ୍ଯାଯଃ 098 

Mahabharata - Karna Parva - Chapter Topics

ପାର୍ଥାଯ ଧର୍ମାନୁବାଦକଂ କର୍ଣଂମ୍ପ୍ରତି କୃଷ୍ଣେନ ତତ୍କୃତଦୁଷ୍କୃତାନୁସ୍ମାରଣପୂର୍ବକଂ ମର୍ମୋଦ୍ଧାଟନମ୍॥ 1 ॥ କର୍ଣେନ ସ୍ବବାଣାହତିନିର୍ବିଣ୍ଣେଽର୍ଜୁନେ ତଦନ୍ତରେ ରଥାଦବରୁହ୍ଯ ତଚ୍ଚକ୍ରୋଦ୍ଧରଣୋଦ୍ଯମଃ॥ 2 ॥ ତଦନ୍ତରେ କୃଷ୍ଣଚୋଦନଯା ପାର୍ଥେନ କର୍ଣଶିରଶ୍ଛେଦଃ॥ 3 ॥

Mahabharata - Karna Parva - Chapter Text

8-98-0 (59833) 
ସଞ୍ଜଯ ଉବାଚ। 8-98-0x (5066) 
ଅଥାବ୍ରବୀଦ୍ବାସୁଦେବୋ ମହାତ୍ମା
ରାଧେଯ ଦିଷ୍ଟ୍ଯା ସ୍ମରସୀହ ଧର୍ମମ୍। 
`ଧର୍ମେ ହି ବଦ୍ଧା ସତତଂ ହି ପାର୍ଥା--
ସ୍ତେଭ୍ଯସ୍ତତୋ ବୃଦ୍ଧିସୌ ଦଦାତି॥  8-98-1 (59834) 
ଧର୍ମାଦପେତାଃ ପରିପନ୍ଥିନସ୍ତେ
ତସ୍ମାଦ୍ଗତା ବୈ କୁରବୋ ବିନାଶମ୍'। 
ପ୍ରାଯେଣ ନୀଚା ବ୍ଯସନେଷୁ ମଗ୍ନା
ନିନ୍ଦନ୍ତି ଦୈବଂ ନ ତୁ ଦୁଷ୍କୃତଂ ସ୍ବମ୍॥  8-98-2 (59835) 
କୃଷ୍ଣାଂ ସଭାଂ କର୍ଣ ଯଦେକବସ୍ତ୍ରା--
ମାନୀତବାଂସ୍ତ୍ବଂ ଚ ସୁଯୋଧନଶ୍ଚ। 
ଦୁଃଶାସନଃ ଶକୁନିଃ ସୌବଲଶ୍ଚ।
ଧର୍ମସ୍ତଦା ତେ ରୁଚିତୋ ନ କସ୍ମାତ୍॥  8-98-3 (59836) 
ଯଦା ସଭାଯାଂ ରାଜାନମନକ୍ଷଜ୍ଞଂ ଯୁଧିଷ୍ଠିରମ୍।
ଆନୀଯ ଜିତବନ୍ତୋ ବୈ କ୍ବ ତେ ଧର୍ମସ୍ତଦା ଗତଃ॥ 8-98-4 (59837) 
ବନବାସେ ବ୍ଯତୀତେ ଚ କର୍ଣ ବର୍ଷେ ତ୍ରଯୋଦଶେ।
ନ ପ୍ରଯଚ୍ଛସି ଯଦ୍ରାଜ୍ଯଂ କ୍ବ ତେ ଧର୍ମସ୍ତଦା ଗତଃ॥ 8-98-5 (59838) 
ଯଦ୍ଭୀମସେନଂ ସର୍ପୈଶ୍ଚ ବିଷଯୁକ୍ତୈଶ୍ଚ ଭୋଜନୈଃ।
ଆଚରତ୍ତ୍ବନ୍ମତେ ରାଜା କ୍ବ ତେ ଧର୍ମସ୍ତଦା ଗତଃ॥ 8-98-6 (59839) 
ଯଦ୍ବାରଣାବତେ ପାର୍ଥାନ୍ସୁପ୍ତାଞ୍ଜତୁଗୃହେ ତଦା।
ହନ୍ତୁକାମାସ୍ତଦା ଯୂଯଂ କ୍ବ ତେ ଧର୍ମସ୍ତଦା ଗତଃ॥ 8-98-7 (59840) 
ଯଦା ରଜସ୍ବଲାଂ କୃଷ୍ଣାଂ ଦୁଃଶାସନବଶେ ସ୍ଥିତାମ୍।
ସଭାଯାଂ ପ୍ରାହସଃ କର୍ଣ କ୍ବ ତେ ଧର୍ମସ୍ତଦା ଗତଃ॥ 8-98-8 (59841) 
ଯଦନାର୍ଯୈଃ ପୁରା କୃଷ୍ଣାଂ କ୍ଲିଶ୍ଯମାନାମନାଗସମ୍।
ଉପପ୍ରେକ୍ଷସି ରାଧେଯ କ୍ବ ତେ ଧର୍ମସ୍ତଦା ଗତଃ॥ 8-98-9 (59842) 
ବିନଷ୍ଟାଃ ପାଣ୍ଡବାଃ କୃଷ୍ଣେ ଶାଶ୍ବତଂ ନରକଂ ଗତାଃ।
ପତିମନ୍ଯଂ ବୃଣୀଷ୍ବେତି ବଦଂସ୍ତ୍ବଂ ଗଜଗାମିନୀମ୍। 
ଉପପ୍ରେକ୍ଷସି ରାଧେଯ କ୍ବ ତେ ଧର୍ମସ୍ତଦା ଗତଃ॥  8-98-10 (59843) 
ରାଜ୍ଯଲୁବ୍ଧଃ ପୁନଃ କର୍ଣ ସମାହ୍ବଯସି ପାଣ୍ଡବାନ୍।
ଯଦା ଶକୁନିମାଶ୍ରିତ୍ଯ କ୍ବ ତେ ଧର୍ମସ୍ତଦା ଗତଃ॥ 8-98-11 (59844) 
ଯଦାଽଭିମନ୍ଯୁଂ ବହବୋ ଯୁଦ୍ଧେ ଜଘ୍ନୁର୍ମହାରଥାଃ।
ପରିବାର୍ଯ ରଣେ ବାଲଂ କ୍ବ ତେ ଧର୍ମସ୍ତଦା ଗତଃ॥ 8-98-12 (59845) 
[ଯଦ୍ଯେଷ ଧର୍ମସ୍ତତ୍ର ନ ବିଦ୍ଯତେ ହି
କିଂ ସର୍ବଥା ତାଲୁବିଶୋଷଣେନ। 
ଅଦ୍ଯେହ ଧର୍ମ୍ଯାଣି ବିଧତ୍ସ୍ବ ସୂତ
ତଥାପି ଜୀବନ୍ନ ବିମୋକ୍ଷ୍ଯସେ ହି॥  8-98-13 (59846) 
ନଲୋ ହ୍ଯକ୍ଷୈର୍ନିର୍ଜିତଃ ପୁଷ୍କରେଣ
ପୁନର୍ଯଶୋ ରାଜ୍ଯମବାପ ବୀର୍ଯାତ୍। 
ପ୍ରାପ୍ତାସ୍ତଥା ପାଣ୍ଡବା ବାହୁବୀର୍ଯା--
ତ୍ସର୍ବୈଃ ସମେତାଃ ପରିବୃତ୍ତଲୋଭାଃ॥  8-98-14 (59847) 
ନିହତ୍ଯ ଶତ୍ରୂନ୍ସମରେ ପ୍ରବୃଦ୍ଧା--
ନ୍ସସୋମକା ରାଜ୍ଯମବାପ୍ନୁଯୁସ୍ତେ। 
ତଥା ଗତା ଧାର୍ତରାଷ୍ଟ୍ରା ବିନାଶଂ
ଧର୍ମାଭିଗୁପ୍ତୈଃ ସତତଂ ନୃସିଂହୈଃ]॥  8-98-15 (59848) 
ସଞ୍ଜଯ ଉବାଚ। 8-98-16x (5067) 
ଏବମୁକ୍ତସ୍ତଦା କର୍ଣୋ ବାସୁଦେବେନ ଭାରତ।
ଲଜ୍ଜଯାବନତୋ ଭୂତ୍ବା ନୋତ୍ତରଂ କିଞ୍ଚିଦୁକ୍ତବାନ୍॥ 8-98-16 (59849) 
କ୍ରୋଧାତ୍ପ୍ରସ୍ଫୁରମାଣୌଷ୍ଠୋ ଧନୁରୁଦ୍ଯମ୍ଯ ଭାରତ।
ଯୋଧଯାମାସ ବୈ ପାର୍ଥଂ ମହାବେଗପରାକ୍ରମଃ॥ 8-98-17 (59850) 
ତତୋଽବ୍ରବୀଦ୍ବାସୁଦେବଃ ଫଲ୍ଗୁନଂ ପୁରୁଷର୍ଷଭମ୍।
ଦିବ୍ଯାସ୍ତ୍ରେଣୈବ ନିର୍ଭିଦ୍ଯ ପାତଯସ୍ବ ମହାବଲ॥ 8-98-18 (59851) 
ଏବମୁକ୍ତସ୍ତୁ ଦେବେନ କ୍ରୋଧମାଗାତ୍ତଦାଽର୍ଜୁନଃ।
ମନ୍ଯୁମଭ୍ଯାବିଶଦ୍ଧୋରଂ ସ୍ମୃତ୍ବା ତତ୍ତୁ ଧନଞ୍ଜଯଃ॥ 8-98-19 (59852) 
ତସ୍ଯ କ୍ରୁଦ୍ଧସ୍ଯ ସର୍ବେଭ୍ଯଃ ସ୍ରୋତୋଭ୍ଯସ୍ତେଜସୋଽର୍ଚିଷଃ।
ପ୍ରାଦୁରାସଂସ୍ତଦା ରାଜଂସ୍ତଦଦ୍ଭୁତମିବାଭବତ୍॥ 8-98-20 (59853) 
ତତ୍ସମୀକ୍ଷ୍ଯ ତତଃ କର୍ଣୋ ବ୍ରହ୍ମାସ୍ତ୍ରେଣ ଧନଞ୍ଜଯମ୍।
ଅଭ୍ଯବର୍ଷତ୍ପୁନର୍ଯତ୍ନମକରୋଦ୍ରଥସର୍ଜନେ॥ 8-98-21 (59854) 
ବ୍ରହ୍ମାସ୍ତ୍ରେଣବ ତଂ ପାର୍ଥୋ କବର୍ଷ ଶରବୃଷ୍ଟିଭିଃ।
ତଦସ୍ତ୍ରମସ୍ତ୍ରେଣାବାର୍ଯ ପ୍ରଜହାର ଚ ପାଣ୍ଡବଃ॥ 8-98-22 (59855) 
ତତୋଽନ୍ଯଦସ୍ତ୍ରଂ କୌନ୍ତେଯୋ ଦଯିତଂ ଜାତବେଦସଃ।
ମୁମୋଚ କର୍ଣମୁଦ୍ଦିଶ୍ଯ ତତ୍ପ୍ରଜଜ୍ବାଲ ତେଜସା॥ 8-98-23 (59856) 
ବାରୁଣେନ ତତଃ କର୍ଣଃ ଶମଯାମାସ ପାବକ୍ରମ୍।
ଜୀମୂତୈଶ୍ଚ ଦିଶଃ ସର୍ବାଶ୍ଚକ୍ରେ ତିମିରଦୁର୍ଦିନାଃ॥ 8-98-24 (59857) 
ପାଣ୍ଡବେଯସ୍ତ୍ବସମ୍ଭ୍ରାନ୍ତୋ ବାଯବ୍ଯାସ୍ତ୍ରେଣ ବୀର୍ଯବାନ୍।
ଅପୋବାହ ତଦାଽଭ୍ରାଣି ରାଧେଯସ୍ଯ ପ୍ରପଶ୍ଯତଃ॥ 8-98-25 (59858) 
[ତତଃ ଶରଂ ମହାଘୋରଂ ଜ୍ବଲନ୍ତିମିବ ପାବକମ୍।
ଆଦଦେ ପାଣ୍ଡୁପୁତ୍ରସ୍ଯ ସୂତପୁତ୍ରୋ ଜିଘାଂସଯା॥ 8-98-26 (59859) 
ଯୋଜ୍ଯମାନେ ତତସ୍ତସ୍ମିନ୍ବାଣେ ଧନୁଷି ପୂଜିତେ।
ଚଚାଲ ପୃଥିବୀ ରାଜନ୍ସଶୈଲବନକାନନା॥ 8-98-27 (59860) 
ବବୌ ସଶର୍କରୋ ବାଯୁର୍ଦିଶଶ୍ଚ ରଜସା ବୃତାଃ।
ହାହାକାରଶ୍ଚ ସଂବଜ୍ଞେ ସୁରାଣାଂ ଦିବି ଭାରତ॥ 8-98-28 (59861) 
ତମିଗୁଂ ସନ୍ଧିତଂ ଦୃଷ୍ଟ୍ବା ସୂତପୁତ୍ରେଣ ମାରିଷ।
ବିଷାଦଂ ପରମଂ ଜଗ୍ମୁଃ ପାଣ୍ଡବା ଦୀନଚେତସଃ॥ 8-98-29 (59862) 
ସ ସାଯକଃ କର୍ଣଭୁଜପ୍ରମୁକ୍ତଃ
ଶକ୍ରାଶନିଗ୍ରଖ୍ଯରୁଚିଃ ଶିତାଗ୍ରଃ। 
ମୁଲାନ୍ତରଂ ପ୍ରାପ୍ଯ ଧନଞ୍ଜଯସ୍ଯ
ବିବେଶ ବଲ୍ମୀକମିବୋରମୋତ୍ତମଃ॥  8-98-30 (59863) 
ସ ରାଢବିଦ୍ଧଃ ସମରେ ମହାତ୍ମା
ବିଧୂର୍ଣମାନଃ ଶ୍ଲଥହସ୍ତଗାଣ୍ଡିବଃ। 
ଚଚାଲ ବୀଭତ୍ସୁରମିତ୍ରମର୍ଦନଃ
କ୍ଷିତେଃ ପ୍ରକମ୍ପେ ଚ ଯଥାଽଚଲୋତ୍ତମଃ॥  8-98-31 (59864) 
ତଦନ୍ତରଂ ପ୍ରାପ୍ଯ ବୃଷୋ ମହାରଥୋ
ରଥାଙ୍ଗସୁର୍ବୀଗତମୁଜ୍ଜିହୀର୍ଷୁଃ। 
ରଥାଦବପ୍ଲୁତ୍ଯ ନିଗୃହ୍ଯ ଦୋର୍ଭ୍ଯାଂ
ଶଶାକ ଦୈବାନ୍ନ ମହାବଲୋଽପି॥  8-98-32 (59865) 
ତତଃ କିରୀଟି ପ୍ରତିଲଭ୍ଯ ସଂଜ୍ଞାଂ
ଜଗ୍ରାହ ବାଣଂ ଯମଦଣ୍ଡକଲ୍ପମ୍। 
ତତୋଽର୍ଜୁନଃ ପ୍ରାଞ୍ଜଲିକଂ ମହାତ୍ମା
ତତୋଽବ୍ରବୀଦ୍ବାସୁଦେବୋଽପି ପାର୍ଥମ୍॥  8-98-33 (59866) 
ଛିନ୍ଧ୍ଯସ୍ଯ ମୂର୍ଧାନମରେଃ ଶରେଣ
ନ ଯାବଦାରୋହତି ବୈ ରଥଂ ବୃଷଃ। 
ତଥୈବ ସମ୍ପୂଜ୍ଯ ସ ତଦ୍ବଚଃ ପ୍ରଭୋ--
ସ୍ତତଃ ଶରଂ ପ୍ରଜ୍ବଲିତଂ ପ୍ରଗୃହ୍ଯ।
ଜଘାନ କକ୍ଷାମମଲାର୍କବର୍ଣାଂ
ମହାରଥେ ରଥଚକ୍ରେ ବିମଗ୍ନେ॥  8-98-34 (59867) 
ତଂ ହସ୍ତିକକ୍ଷାପ୍ରବରଂ ସୁକେତୁଂ
ସୁବର୍ଣମୁକ୍ତାମଣିବଜ୍ରଜୁଷ୍ଟମ୍। 
କଲାପ୍ରକୃଷ୍ଟୋତ୍ତମଶିଲ୍ପିଯତ୍ନୈଃ
କୃତଂ ସୁରୂପଂ ତପନୀଯଚିତ୍ରମ୍॥  8-98-35 (59868) 
ଜଯାସ୍ପଦଂ ତବ ସୈନ୍ଯସ୍ଯ ନିତ୍ଯ---
ମମିତ୍ରବିତ୍ରାସନମୀଡ୍ଯରୂପମ୍। 
ବିଖ୍ଯାତମାଦିତ୍ଯସୁତସ୍ଯ ଲୋକେ
ତ୍ବିଷା ସମଂ ପାବକଭାନୁଚନ୍ଦ୍ରୈଃ॥  8-98-36 (59869) 
ତତଃ କ୍ଷୁରପ୍ରେଣ ସୁସଂଶିତେନ
ସୁବର୍ଣପୁଙ୍ଖେନ ହୁତାଗ୍ନିବର୍ଚସା। 
ଶ୍ରିଯା ଜ୍ବଲନ୍ତଂ ଧ୍ବଜମୁନ୍ମମାଥ
ମହାରଥସ୍ଯାଧିରଥେଃ କିରୀଟୀ॥  8-98-37 (59870) 
ଯଶଶ୍ଚ ଦର୍ପଶ୍ଚ ତଥା ପ୍ରିଯାଣି
ସର୍ବାଣି କାର୍ଯାଣି ଚ ତେନ କେତୁନା। 
ସାକଂ କୁରୂଣାଂ ହୃଦଯାନି ଚାପତନ୍
ବଭୂବ ହାହେତି ଚ ନିଃସ୍ବନୋ ମହାନ୍॥  8-98-38 (59871) 
ଦ୍ବଷ୍ଟ୍ବା ଧ୍ବଜଂ ପାତିତମାଶୁକାରିଣା
କୁରୁପ୍ରବୀରେଣ ନିକୃତ୍ତମାହବେ। 
ନାଶଂସିରେ ସୂତପୁତ୍ରସ୍ଯ ସର୍ବେ
ଜଯଂ ତଦା ଭାରତ ଯେ ତ୍ବଦୀଯାଃ॥  8-98-39 (59872) 
ଅଥ ତ୍ବରନ୍କର୍ଣବଧାଯ ପାର୍ଥୋ
ମହେଦ୍ରବଜ୍ରାନଲଦଣ୍ଡସନ୍ନିଭମ୍। 
ଆଦତ୍ତ ଚାଥାଞ୍ଜଲିକଂ ନିଷଙ୍ଗା--
ତ୍ସହସ୍ରରଶ୍ମେରିବ ରଶ୍ମିମୁତ୍ତମମ୍॥  8-98-40 (59873) 
ମର୍ମଚ୍ଛିଦଂ ଶୋଣିତମାଂସଦିଗ୍ଧଂ
ବୈଶ୍ବାନରାର୍କପ୍ରତିମଂ ମହାର୍ହମ୍। 
ନରାଶ୍ବନାଗାସୁହରଂ ତ୍ର୍ଯରତ୍ନିଂ
ଷଡ୍ବାଜମଞ୍ଜୋଗତିମୁଗ୍ରବେଗମ୍॥  8-98-41 (59874) 
ସହସ୍ରନେତ୍ରାଶନିତୁଲ୍ଯବୀର୍ଯଂ
କାଲାନଲଂ ବ୍ଯାତ୍ତମିବାତିଘୋରମ୍। 
ପିନାକନାରାଯଣଚକ୍ରସନ୍ନିଭଂ
ଭଯଙ୍କରଂ ପ୍ରାଣଭୃତାଂ ବିନାଶନମ୍॥  8-98-42 (59875) 
ଜଗ୍ରାହ ପାର୍ଥଃ ସ ଶରଂ ପ୍ରହୃଷ୍ଟୋ
ଯୋ ଦେବସଙ୍ଘୈରପି ଦୁର୍ନିବାର୍ଯଃ। 
ସମ୍ପୂଜିତୋ ଯଃ ସତତଂ ମହାତ୍ମା
ଦେବାସୁରାନ୍ଯୋ ବିଜଯେନ୍ମହେଷୁଃ॥  8-98-43 (59876) 
ତଂ ବୈ ପ୍ରମୃଷ୍ଟଂ ପ୍ରସମୀକ୍ଷ୍ଯ ଯୁଦ୍ଧେ
ଚଚାଲ ସର୍ବଂ ସଚରାଚରଂ ଜଗତ୍। 
କୃତ୍ସ୍ନଂ ଜଗତ୍ସ୍ବସ୍ତ୍ଯୃଷଯୋଽଭିଚକ୍ରୁ--
ସ୍ତମୁଦ୍ଯତଂ ପ୍ରେକ୍ଷ୍ଯ ମହାହବେଷୁମ୍॥  8-98-44 (59877) 
ତତସ୍ତୁ ତଂ ବୈ ଶରମପ୍ରମେଯଂ
ଗାଣ୍ଡୀବଧନ୍ବା ଧନୁଷି ବ୍ଯଯୋଜଯତ୍। 
ଯୁକ୍ତ୍ବା ମହାସ୍ତ୍ରେଣ ପରେଣ ଚାପଂ
ବିକୃଷ୍ଯ ଗାଣ୍ଡୀବମୁବାଚ ସତ୍ବରମ୍॥  8-98-45 (59878) 
ଅଯଂ ହାସ୍ତ୍ରପ୍ରହିତୋ ମହାଶରଃ
ଶରୀରହୃଚ୍ଚାସୁହରଶ୍ଚ ଦୁର୍ହୃଦଃ। 
ତପୋଽସ୍ତି ତପ୍ତଂ ଗୁରବଶ୍ଚ ତୋଷିତା
ମଯା ଯଦୀଷ୍ଟଂ ସୁହୁତଂ ଯଦି ଶ୍ରୁତମ୍॥  8-98-46 (59879) 
ଅନେନ ସତ୍ଯେନ ନିହନ୍ତ୍ବଯଂ ଶରଃ
ସୁସଂହିତଃ କର୍ଣମରିଂ ମମୋର୍ଜିତମ୍। 
ଇତ୍ଯୂଚିବାଂସ୍ତଂ ପ୍ରମୁମୋଚ ବାଣଂ
ଧନଞ୍ଜଯଃ କର୍ଣବଧାଯ ଘୋରମ୍॥  8-98-47 (59880) 
କୃତ୍ଯା ହ୍ଯଥର୍ବାଙ୍ଗିରସୀ ପ୍ରଚୋଦିତା
ଯଥା ତଥା ତ୍ବଂ ଜହି ଶାତ୍ରବଂ ମମ। 
ବ୍ରୁବନ୍କିରୀଟୀ ତମତିପ୍ରହୃଷ୍ଟୋ--
ଽସୃଜଦ୍ଦେବାନାଂ ଜଯହେତୁଂ ମହେଷୁମ୍॥  8-98-48 (59881) 
ଜିଘାଂସୁରର୍କେନ୍ଦୁସମପ୍ରଭାବଃ
କର୍ଣଂ ବଶୀ ପାଣ୍ଡବଃ କ୍ଷିପ୍ରକାରୀ। 
ତତୋ ବିମୁକ୍ତୋ ବଲିନା ମହେଷୁଃ
ପ୍ରଜ୍ବାଲଯାମାସ ନଭୋ ଦିଶଶ୍ଚ॥  8-98-49 (59882) 
ସୈନ୍ଯାନ୍ଯନେକାନି ଚ ବିପ୍ରମୋହ୍ଯ
ଗାଣ୍ଡୀବମୁକ୍ତେନ ତତୋ ମହାତ୍ମା। 
ତେନାର୍ଜୁନସ୍ତନ୍ମହନୀଯମସ୍ଯ
ଶିରୋଽହରତ୍ସୂତପୁତ୍ରସ୍ଯ ରାଜନ୍॥  8-98-50 (59883) 
ଶରୋତ୍ତମେନାଞ୍ଜଲିକେନ ରାଜଂ--
ସ୍ତଦା ମହାସ୍ତ୍ରପ୍ରତିମନ୍ତ୍ରିତେନ। 
ପାର୍ଥୋଽପରାହ୍ଣେ ଶିର ଉଚ୍ଚକର୍ତ
ବୈକର୍ତନସ୍ଯାଥ ମହେନ୍ଦ୍ରସୂନୁଃ।
ଛିନ୍ନଂ ପପାତାଞ୍ଜଲିକେନ ତୂର୍ଣଂ
କାଯଶ୍ଚ ପଶ୍ଚାଦ୍ଧରଣୀଂ ଜଗାମ॥  8-98-51 (59884) 
ତଦୁଦ୍ଯତାଦିତ୍ଯସମାନତେଜସଂ
ଶରନ୍ନଭୋମଧ୍ଯଗଭାସ୍କରୋପମମ୍। 
ବରାଙ୍ଗମୁର୍ବ୍ଯାମପତଚ୍ଚମୁମୂଖେ
ଦିବାକରୋଽସ୍ତାଦିବ ରକ୍ତମଣ୍ଡଲଃ॥  8-98-52 (59885) 
ତତୋଽସ୍ଯ ଦେହଂ ସତତଂ ସୁଖୈଧିତଂ
ସୁରୂପମତ୍ଯର୍ଥସୁଖଂ ସୁଗନ୍ଧି ଚ। 
ପରେଣ କୃଚ୍ଛ୍ରେଣ ଶିରଃ ସମତ୍ଯଜ--
ଦ୍ଗୃହଂ ମହର୍ଧୀନ୍ନିବସନ୍ନିବେଶ୍ବରଃ॥  8-98-53 (59886) 
ଶରୈର୍ବିଭିନ୍ନଂ ବ୍ଯସୁ ତତ୍ସୁବର୍ଚସଃ
ପପାତ କର୍ଣସ୍ଯ ଶରୀମୁଚ୍ଛ୍ରିତମ୍। 
ସ୍ରବଦ୍ବ୍ରଣଂ ଗୈରିକତୋଯବିସ୍ରବଂ
ଗିରେର୍ଯଥା ବଜ୍ରହତଂ ମହାଶିରଃ॥  8-98-54 (59887) 
ଦେହାଚ୍ଚ କର୍ଣସ୍ଯ ନିପାତିତସ୍ଯ
ତେଜଃ ସୂର୍ଯଂ ଖଂ ବିତତ୍ଯାବିବେଶ। 
ତଦଦ୍ଭୁତଂ ସର୍ବମନୁଷ୍ଯଯୋଧାଃ
ସଂଦୃଷ୍ଟବନ୍ତୋ ନିହତେ ସ୍ମ କର୍ଣେ॥  8-98-55 (59888) 
ତତଃ ଶଙ୍ଖାନ୍ପାଣ୍ଡବା ଦଧ୍ମୁରୁଚ୍ଚୈ--
ର୍ଦୃଷ୍ଟ୍ବା କର୍ଣଂ ପାତିତଂ ଫଲ୍ଗୁନେନ। 
ତଥୈବ କୃଷ୍ଣଶ୍ଚ ଧନଞ୍ଜଯଶ୍ଚ
ହଷ୍ଟୌ ଯମୌ ଦଧ୍ମତୁର୍ବାରିଜାତୌ॥  8-98-56 (59889) 
ତଂ ସୋମକାଃ ପ୍ରେକ୍ଷ୍ଯ ହତଂ ଶଯାନଂ
ସୈନ୍ଯୈଃ ସାର୍ଧଂ ସିଂହନାଦାନ୍ପ୍ରଚକ୍ରୁଃ। 
ତୂର୍ଯାଣି ସଞ୍ଜଘ୍ନୁରତୀବ ହୃଷ୍ଟା
ବାସାଂସି ଚୈବାଦୁଧୁବୁର୍ଭୁଜାଂଶ୍ଚ॥  8-98-57 (59890) 
ସଂବର୍ଧଯନ୍ତଶ୍ଚ ନରେନ୍ଦ୍ର ଯୋଧାଃ
ପାର୍ଥଂ ସମାଜଗ୍ମୁରତୀବ ହୃଷ୍ଟାଃ। 
ବଲାନ୍ବିତାଶ୍ଚାପରେ ହ୍ଯପ୍ଯନୃତ୍ଯ--
ନ୍ନନ୍ଯୋନ୍ଯମାଶ୍ଲିଷ୍ଯ ନଦନ୍ତ ଊଚୁଃ॥  8-98-58 (59891) 
ଦୃଷ୍ଟ୍ବା ତୁ କର୍ଣଂ ଭୁବି ବା ବିପନ୍ନଂ
କୃତ୍ତଂ ରଥାତ୍ସାଯକୈରର୍ଜୁନସ୍ଯ। 
ମହାନିଲେନାଦ୍ରିମିବାପବିଦ୍ବଂ
ଯଜ୍ଞାବସାନେଽଗ୍ନିମିବ ପ୍ରଶାନ୍ତମ୍॥  8-98-59 (59892) 
ତଦାନନଂ ସୂର୍ଯସୁତସ୍ଯ ରାଜ--
ନ୍ବିଭ୍ରାଜତେ ପଦ୍ମିବାବନାଲମ୍। 
ରରାଜ କର୍ଣସ୍ଯ ଶିରୋ ନିକୃତ୍ତ--
ମସ୍ତଂଗତଂ ଭାସ୍କରସ୍ଯେବ ବିମ୍ବମ୍॥  8-98-60 (59893) 
ଶରୈରାଚିତସର୍ବାଙ୍ଗଃ ଶୋଣିତୌଘପରିପ୍ଲୁତଃ।
ରରାଜ ଦେହଃ କର୍ଣସ୍ଯ ସ୍ବରଶ୍ମିଭିରିବାଂଶୁମାନ୍॥ 8-98-61 (59894) 
ପ୍ରତାପ୍ଯ ସେନାମାମିତ୍ରୀଂ ଦୀପ୍ତୈଃ ଶରଗଭସ୍ତିଭିଃ।
ବଲିନାର୍ଜୁନକାଲେନ ନୀତୋଽସ୍ତଂ କର୍ଣଭାସ୍କରଃ॥ 8-98-62 (59895) 
ଅସ୍ତଂ ଗଚ୍ଛନ୍ଯଥାଽଦିତ୍ଯଃ ପ୍ରଭାମାଦାଯ ଗଚ୍ଛତି।
ତଥା ଜୀବିତମାହାଯ କର୍ଣସ୍ଯେଷୁର୍ଜଗାମ ସଃ॥ 8-98-63 (59896) 
ଅପରାହ୍ଣେଽପରାହ୍ଣସ୍ଯ ସୂତପୁତ୍ରସ୍ଯ ମାରିଷ।
ଛିନ୍ନମଞ୍ଜଲିକେନାଜୌ ସୋତ୍ସେଧମପତଚ୍ଛିରଃ॥ 8-98-64 (59897) 
ଉପର୍ଯୁପରି ସୈନ୍ଯାନାଂ ବିନିଘ୍ନନ୍ନିତରାଞ୍ଜନାନ୍।
ଶିରଃ କର୍ଣସ୍ଯ ସୋଽତ୍ସେଧମିଷୁଃ ସୋପ୍ଯହରଦ୍ଦ୍ରୁତମ୍॥ 8-98-65 (59898) 
କର୍ଣଂ ତୁ ଶୂରଂ ପତିତଂ ପୃଥିବ୍ଯାଂ
ଶରାଚିତଂ ଶୋଣିତଦିଗ୍ଧଗାତ୍ରମ୍। 
ଦୃଷ୍ଟ୍ବା ଶଯାନଂ ଭୁବି ମଦ୍ରରାଜ--
ଶ୍ଛିନ୍ନଧ୍ବଜେନାଥ ଯଯୌ ରଥେନ॥  8-98-66 (59899) 
ହତେ କର୍ଣେ କୁରବଃ ପ୍ରାଦ୍ରବନ୍ତ
ଭଯାର୍ଦିତା ଗାଢବିଦ୍ଧାଶ୍ଚ ସଙ୍ଖ୍ଯେ। 
ଅବେକ୍ଷମାଣା ମୁହୁରର୍ଜୁନସ୍ଯ
ଧ୍ବଜଂ ମହାନ୍ତଂ ବପୁଷା ଜ୍ବଲନ୍ତମ୍॥  8-98-67 (59900) 
ତଚ୍ଛିରୋ ଭରତଶ୍ରେଷ୍ଠ ଶୋଭଯାମାସ ମେଦିନୀମ୍।
ଯଦୃଚ୍ଛଯେବ ପତିତଂ ମଣ୍ଡଲଂ ଚାଣ୍ଡଦୀଧିତେଃ॥ 8-98-68 (59901) 
ତଂ ଦୃଷ୍ଟ୍ବା ସମରବିମର୍ଦ (ବଦ୍ଧ) ଲବ୍ଧନିଦ୍ରଂ
ଦଷ୍ଟୋଷ୍ଠଂ ରୁଧିରପୀରତକାତରାକ୍ଷମ୍। 
ରାଧେଯଂ ରଥବରପୃଷ୍ଠସନ୍ନିଷଣ୍ଣଂ
ହୀନାଂଶୁର୍ଦିବସକରୋ ମୁହୂର୍ତମାସୀତ୍॥  8-98-69 (59902) 
ନିଃଶବ୍ଦତୂର୍ଯଂ ହତଯୋଧମୁଖ୍ଯଂ
ପ୍ରଶାନ୍ତଦର୍ପଂ ଧୃତରାଷ୍ଟ୍ରସୈନ୍ଯମ୍। 
ନ ଶୋଭତେ ସୂର୍ଯସୁତେନ ହୀନଂ
ବୃନ୍ଦଂ ଗ୍ରହାଣାମିବ ଚନ୍ଦ୍ରହୀନମ୍॥  8-98-70 (59903) 
ସହସ୍ରନେତ୍ରପ୍ରତିମାନକର୍ମଣଃ
ସହସ୍ରପତ୍ରପ୍ରତିମାନନଂ ଶୁଭମ୍। 
ସହସ୍ରରଶ୍ମିର୍ଦିବସକ୍ଷଯେ ଯଥା
ତଥାଽପତତ୍କର୍ଣଶିରୋ ବସୁନ୍ଧରାମ୍॥  8-98-71 (59904) 
ବ୍ଯୂଢୋରସ୍କଂ କମଲବଦନଂ ତପ୍ତହେମାବଭାସଂ
କର୍ଣଂ ଦୃଷ୍ଟ୍ବା ଭୁବି ନିପତିତଂ ପାର୍ଥବାଣାଭିତପ୍ତମ୍। 
ପାଂସୁଗ୍ରସ୍ତଂ ମଲିନମସକୃତ୍ପୁତ୍ରମନ୍ବୀକ୍ଷମାଣୋ
ମନ୍ଦମ୍ମନ୍ଦଂ ବ୍ରଜତି ସବିତା ମନ୍ଦିରଂ ମନ୍ଦରଶ୍ମିଃ॥ ॥  8-98-72 (59905) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ସପ୍ତଦଶଦିବସଯୁଦ୍ଧେ ଅଷ୍ଟନବତିତମୋଽଧ୍ଯାଯଃ॥ 98 ॥

Mahabharata - Karna Parva - Chapter Footnotes

8-98-64 ଅପରାହ୍ଣେ ଦିବସସ୍ଯ ପଶ୍ଚିମେ ଭାଗେ। ଅପରଂ ଚରମମ୍ ଅହଃ ମରଣଦିନଂ ଯସ୍ଯ॥ 8-98-98 ଅଷ୍ଟନବତିତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 099

॥ ଶ୍ରୀଃ ॥

8.99. ଅଧ୍ଯାଯଃ 099 

Mahabharata - Karna Parva - Chapter Topics

ଶଲ୍ଯେନ କର୍ଣମରଣାଦ୍ବ୍ଯାକୁଲମନସୋ ଦୁର୍ଯୋଧନସ୍ଯ ସମାଶ୍ବାସନମ୍॥ 1 ॥ ତଥା ତମ୍ପ୍ରତି ରଣାଙ୍କଣବର୍ଣନମ୍॥ 2 ॥ ଦେବଗନ୍ଧର୍ବାଦୀନାଂ ସ୍ବସ୍ବସ୍ଥାନଗମନମ୍॥ 3 ॥

Mahabharata - Karna Parva - Chapter Text

8-99-0 (59906) 
ସଞ୍ଜଯ ଉବାଚ। 8-99-0x (5068) 
କର୍ଣଂ ତୁ ଶୂରଂ ପତିତଂ ପୃଥିବ୍ଯାଂ
ଶରାଚିତଂ ଶୋଣିତଦିଗ୍ଧଗାତ୍ରମ୍। 
ଯଦୃଚ୍ଛଯା ସୂର୍ଯମିବାବନିଂ ଗତଂ
ଦିଦୃକ୍ଷବଃ ସମ୍ପରିବାର୍ଯ ତସ୍ଥୁଃ॥  8-99-1 (59907) 
ପ୍ରହୃଷ୍ଟବିତ୍ରସ୍ତବିଷଣ୍ଣବିସ୍ମିତା--
ସ୍ତଥାଽପରେ ଶୋକସମନ୍ବିତାଽଭବନ୍। 
ପରେ ତ୍ବଦୀଯାଶ୍ଚ ରଣେ ବିଶାମ୍ପତେ
ଯଥାଯଥେଷ୍ଟଂ ପୃତନା ତଥା ଗତା॥  8-99-2 (59908) 
ପ୍ରବିଦ୍ଧବର୍ମାଭରଣାଯୁଧାମ୍ବରଂ
ଧନଞ୍ଜଯେନ ପ୍ରହତଂ ମହାରଥମ୍। 
ନିଶାମ୍ଯ କର୍ଣଂ କୁରବଃ ପ୍ରଦୁଦ୍ରୁବୁ--
ର୍ହତର୍ଷଭଂ କେସରିଣେବ ଗୋକୁଲମ୍॥  8-99-3 (59909) 
କୃତ୍ବା ଦିମର୍ଦଂ ଭୃଶମର୍ଜୁନେନ
କର୍ଣଂ ହତଂ କେସରିଣେବ ନାଗମ୍। 
ଦୃଷ୍ଟ୍ବା ଶଯାନଂ ଯୁଧି ମଦ୍ରରାଜ--
ଶ୍ଛିନ୍ନଧ୍ବଜେନାପଯଯୌ ରଥେନ॥  8-99-4 (59910) 
କର୍ଣେ ହତେ ପାର୍ଥଭଯାତ୍ପ୍ରଦୁଦ୍ରୁବୁ--
ର୍ବୈକର୍ତନେ ଧାର୍ତରାଷ୍ଟ୍ରାଃ ସଶଲ୍ଯାଃ। 
ଅବେକ୍ଷମାଣା ମୁହୁରର୍ଜୁନସ୍ଯ
କେତୁଂ ମହାନ୍ତଂ ଯଶସା ଜ୍ବଲନ୍ତମ୍॥  8-99-5 (59911) 
ଶଲ୍ଯସ୍ତୁ କର୍ଣାର୍ଜୁନଯୋର୍ବିମର୍ଦେ
ବଲାନି ଦୃଷ୍ଟ୍ବା ମୃଦିତଧ୍ବଜାନି। 
ଯଯୌ ସ ତେନୈବ ରଥେନ ତୂର୍ଣଂ
ହେଲୀକୃତଃ ସୃଞ୍ଜଯସୋମକୈଶ୍ଚ॥  8-99-6 (59912) 
ନିପାତିତସ୍ଯନ୍ଦନବାଜିନାଗଂ
ବଲଂ ଚ ଦୃଷ୍ଟ୍ବା ହତସୂତପୁତ୍ରମ୍। 
ଭୀମସ୍ତୁ ଭୀମେନ ତଦା ସ୍ବରେଣ
ସମୁନ୍ନଦଦ୍ରୋଦସୀ କମ୍ପଯଂଶ୍ଚ।  8-99-7 (59913) 
ଆସ୍ଫୋଟଯନ୍ନୃତ୍ଯତି ବଲ୍ଗତେ ଚ
ହତେ କର୍ଣେ ତ୍ରାସଯନ୍ଧାର୍ତରାଷ୍ଟ୍ରାନ୍। 
ତଦା ରାଜନ୍ସୃଞ୍ଜଯାଃ ସୋମକାଶ୍ଚ
ଶଙ୍ଖାନ୍ଦଧ୍ମୁଃ ସସ୍ବଜୁଶ୍ଚାପି ସର୍ବେ॥  8-99-8 (59914) 
ପରସ୍ପରଂ କ୍ଷତ୍ରିଯା ହୃଷ୍ଟରୂପାଃ
ସୂତାତ୍ମଜେ ବୈ ନିହତେ ତଦାନୀମ୍। 
ଦୁର୍ଯୋଧନୋଽଶ୍ରୁପ୍ରତିପୂର୍ଣନେତ୍ରୋ
ଦୀନୋ ମୁହୁର୍ନିଶ୍ବସନ୍ନାର୍ତରୂପଃ॥  8-99-9 (59915) 
ମଦ୍ରାଧିପଶ୍ଚାପି ବିମୂଢଚେତା--
ସ୍ତୂର୍ଣଂ ଧ୍ବଜେନାପହୃତେନ ତେନ। 
ରଥେନ ଦୁର୍ଯୋଧନମେତ୍ଯ ତୂର୍ଣଂ
ପଶ୍ଯନ୍ସୁଦୁଃଖାତ୍ତମୁବାଚ ରାଜନ୍॥  8-99-10 (59916) 
ବିଶୀର୍ଣନାଗାଶ୍ବରଥପ୍ରବୀରଂ
ବଲଂ ତ୍ବଦୀଯଂ ଯମରାଷ୍ଟ୍ରକଲ୍ପମ୍। 
ଅନ୍ଯୋନ୍ଯମାସାଦ୍ଯ ହତୈଃ ଶଯାନୈ--
ର୍ନରାଶ୍ବନାଗୈର୍ଗିରିକୂଟକଲ୍ପୈଃ॥  8-99-11 (59917) 
ନୈତାଦୃଶଂ ଭାରତ ଯୁଦ୍ଧମାସୀ--
ଦ୍ଯଥା ହି କର୍ଣାର୍ଜୁନଯୋର୍ବଭୂବ। 
ଗ୍ରସ୍ତୌ ହି କର୍ଣେନ ସମେତ୍ଯ କୃଷ୍ଣା--
ବନ୍ଯେ ହି ସର୍ବେ ତବ ଶାତ୍ରବେଯାଃ॥  8-99-12 (59918) 
ଦୈବଂ ତୁ ଯତ୍ତତ୍ସ୍ବବଶେ ପ୍ରବୃତ୍ତଂ
ତତ୍ପାଣ୍ଡବାନ୍ପାତି ନିହନ୍ତି ଚାସ୍ମାନ୍। 
ତବାର୍ଥସିଦ୍ଧ୍ଯର୍ଥକରା ହି ସର୍ବେ
ପ୍ରସହ୍ଯ ବୀରା ନିହତା ଦ୍ବିଷଦ୍ଭିଃ॥  8-99-13 (59919) 
କୁବେରବୈବସ୍ବତବାସବାନାଂ
ତୁଲ୍ଯପ୍ରଭାବା ବରୁଣସ୍ଯ ଚାପି। 
ବୀର୍ଯେଣ ଶୌର୍ଯେଣ ପରାକ୍ରମେଣ
ତୈଶ୍ଚାପି ଯୁକ୍ତା ବିମଲୈର୍ଗୁଣୌଘୈଃ॥  8-99-14 (59920) 
ଅବଧ୍ଯକଲ୍ପା ନିହତା ନରେନ୍ଦ୍ରା--
ସ୍ତବାର୍ଥକାମା ଯୁଧି ପାଣ୍ଡବେଯୈଃ। 
ତନ୍ମା ଶୁଚୋ ଭାରତ ଦିଷ୍ଟମେତ--
ତ୍ପର୍ଯାଯସିଦ୍ଧିର୍ନ ତୁ ନିତ୍ଯସିଦ୍ଧିଃ॥  8-99-15 (59921) 
ଏତଦ୍ବଚୋ ମଦ୍ରପତେର୍ନିଶମ୍ଯ
ସ୍ବଂ ଚାବିନୀତଂ ମନସା ବିଚିନ୍ତ୍ଯ। 
ଦୁର୍ଯୋଧନୋଽଶ୍ରୁପ୍ରତିପୂର୍ଣନେତ୍ରୋ
ମୁହୁର୍ମୁହୁର୍ନିଶ୍ବସନ୍ନାର୍ତରୂପଃ॥  8-99-16 (59922) 
*ତଦ୍ବ୍ଯାନମୂକଂ କୃପଣଂ ଭୃଶାର୍ତ--
ମାର୍ତାଯନିର୍ଦୀନମୁବାଚ ରାଜନ୍। 
ପଶ୍ଯେଦମୁଗ୍ରୈର୍ନରବାଜିନାଗୈ--
ରାଯୋଧନଂ ବୀର ହତୈଃ ସୁପୂର୍ଣମ୍॥  8-99-17 (59923) 
ମହୀଧରାଭୈଃ ପତିତୈଶ୍ଚ ନାଗୈଃ
ସକୃତ୍ପ୍ରଯତ୍ନୈଃ ଶରଭିନ୍ନଗାତ୍ରୈଃ। 
ପ୍ରବିହ୍ବଲଦ୍ଭିଶ୍ଚ ଗତାସୁଭିଶ୍ଚ
ପ୍ରଧ୍ବସ୍ତବର୍ମାଯୁଧସର୍ବଯୋଧୈଃ॥  8-99-18 (59924) 
ବଜ୍ରାପବିଦ୍ବୈରିବ ଚାଚଲୌଘୈ--
ର୍ବିଭିନ୍ନପାଷାଣମୃଗଦ୍ରୁମୌଘୈଃ। 
ପ୍ରବିଦ୍ଧଘଣ୍ଟାଙ୍କୁଶତୋମରଧ୍ବଜୈଃ
ସହେମଜାଲୈ ରୁଧିରୌଘସମ୍ପ୍ଲବୈଃ॥  8-99-19 (59925) 
ଶରାବନୁନ୍ନୈଃ ପତିତୈସ୍ତୁରଙ୍ଗୈ--
ସ୍ତନଦ୍ଭିରାର୍ତୈଃ କ୍ଷତଜଂ ବମଦ୍ଭିଃ। 
ଦୀନୈସ୍ତ୍ରସଦ୍ଭିଃ ପରିବୃତ୍ତନେତ୍ରୈ--
ର୍ମହୀ ପତଦ୍ଭିଃ କୃପଣା ବଭୂବ॥  8-99-20 (59926) 
ତଥାଽପବିଦ୍ବୈର୍ଗଜବାଜିଯୂଥୈ--
ର୍ମନ୍ଦାସୁଭିଶ୍ଚାପି ଗତାସୁଭିଶ୍ଚ। 
ରଥୈଶ୍ଚ ନାଗୈସ୍ତୁରଗୈଶ୍ଚ ନୁନ୍ନୈ--
ର୍ମହୀ ମହାବୈତରଣୀବ ଭାତି॥  8-99-21 (59927) 
ଗଜୈର୍ନିକୃତ୍ତାପରହସ୍ତଗାତ୍ରୈ--
ରୁଦ୍ବେପମାନୈଃ ପତିତୈଃ ପୃଥିବ୍ଯାମ୍। 
ରଥର୍ଷଭୈର୍ନାଗବରାଶ୍ବଯୋଧୈଃ
ପଦାତିଭିଶ୍ଚାଭିମୁଖୈଃ ପରୈର୍ହତୈଃ॥  8-99-22 (59928) 
ବିଶୀର୍ଣବର୍ମାଭରଣାମ୍ବରାଯୁଧୈ--
ର୍ଯୁତା ପ୍ରଶାନ୍ତୈରିବ ପାବକୈର୍ମହୀ। 
ଶରପ୍ରହାରାଭିହତୈର୍ମହାବଲୈ--
ରବେକ୍ଷମାଣୈଃ ପତିତୈଃ ସମନ୍ତତଃ॥  8-99-23 (59929) 
ପ୍ରନଷ୍ଟସଂଜ୍ଞୈଃ ପୁନରାଶ୍ବସଦ୍ଭି--
ର୍ମହୀ ବଭୌ କୁମ୍ଭଗତୈରିବାଗ୍ନିଭିଃ। 
ରତ୍ନୈଶ୍ଚ୍ଯୁତୈର୍ଭୂରତିଦୀପ୍ତିମଦ୍ଭି--
ର୍ନକ୍ତଂ ଗ୍ରହୈର୍ଦ୍ଯୌର୍ବିମଲୈର୍ବିଭାତି॥  8-99-24 (59930) 
ଶରାସ୍ତୁ କର୍ଣାର୍ଜୁନବାହୁମୁକ୍ତା
ବିଦାର୍ଯ ନାଗାଂଶ୍ଚ ମନୁଷ୍ଯଦେହାନ୍। 
ପ୍ରାଣାନ୍ନିରସ୍ଯାଶୁ ମହୀଂ ପ୍ରତୀଯୁ--
ର୍ମହୋରଗା ବାସମିବାଭିନମ୍ରାଃ॥  8-99-25 (59931) 
ହତୈର୍ମନୁଷ୍ଯୈଶ୍ଚ ଗଜୈଶ୍ଚ ସଙ୍ଖ୍ଯେ
ଶରାବଭିନ୍ନୈ ରୁଧିରପ୍ରଦିଗ୍ଧୈଃ। 
ଧନ଼ଞ୍ଜଯସ୍ଯାଧିରଥେଶ୍ଚ ମାର୍ଗେ
ହତୈରଗମ୍ଯା ବସୁଧାଽତିଦୁର୍ଗା॥  8-99-26 (59932) 
ରଥୈର୍ମହେଷୂନ୍ମଥିତୈଃ ସୁକଲ୍ପିତୈଃ
ସନାଗଯୋଧାଶ୍ବବରାଯୁଧଧ୍ବଜୈଃ 
ବିଶୀର୍ଣଯୋକ୍ତ୍ରୈର୍ବିନିକୀର୍ଣବନ୍ଧନୈ--
ର୍ନିକୃତ୍ତଚକ୍ରାକ୍ଷଯୁଗତ୍ରିବେଣୁଭିଃ॥  8-99-27 (59933) 
ବିମୁକ୍ତଯୋକ୍ତ୍ରୈଶ୍ଚ ରଥୈରୁପସ୍କରୈଃ
କୃତାଭିଷଙ୍ଗୈର୍ବିନିବଦ୍ବକୂବରୈଃ। 
ପ୍ରଭଗ୍ନନୀଡୈର୍ମଣିହେମଭୂଷିତୈ--
ର୍ବୃତା ମହୀ ଦ୍ଯୌରିବ ଶାରଦୈର୍ଘନୈଃ॥  8-99-28 (59934) 
ନିକୃଷ୍ଯମାଣା ଜବନୈସ୍ତୁରଙ୍ଗମୈ--
ର୍ହତେଶ୍ବରା ରାଜରଥାଃ ସୁକଲ୍ପିତାଃ। 
ମନୁଷ୍ଯମାତଙ୍କରଥାଶ୍ବସାଦିଷୁ
ଦ୍ରୁତଂ ବ୍ରଜନ୍ତୋ ବହୁଧା ବିଘୂର୍ଣିତାଃ॥  8-99-29 (59935) 
ସହେମପୃଷ୍ଠାଃ ସପରଶ୍ବଥାଯୁଧାଃ
ଶିତାଶ୍ଚ ଶୂଲା ମୁସଲାଃ ସମୁଦ୍ଗରାଃ। 
ଚିତ୍ରାଶ୍ଚ ଖଙ୍ଗା ବିମଲାଶ୍ଚ କୋଶା
ଗଜାଶ୍ଚ ଜାମ୍ବୂନଦପଟ୍ଟନଦ୍ଧାଃ॥  8-99-30 (59936) 
ଚାପାନି ଜାମ୍ବୂନଦଭୂଷିତାନି
ଶରାଶ୍ଚ କାର୍ତସ୍ବରଚିତ୍ରପୁଙ୍ଖାଃ। 
ଋଷ୍ଟ୍ଯଶ୍ଚ ପୀତା ବିମଲାଶ୍ଚ କୋଶାଃ
ପ୍ରାସାଶ୍ଚ ଦଣ୍ଡାଃ କନକପ୍ରଭାସାଃ॥  8-99-31 (59937) 
ଶୁଭ୍ରାଣି ବାଲବ୍ଯଜନାନି ଶଙ୍ଖା--
ଶ୍ଛିନ୍ନାବରୁଦ୍ଧା ବିରୁଚଃ ସ୍ରଜଶ୍ଚ। 
କୁଥାଃ ପତାକାମ୍ବରବେଷ୍ଟନାନି
କିରୀଟମାଲା ମକୁଟାଶ୍ଚ ଶୁଭ୍ରାଃ॥  8-99-32 (59938) 
ପ୍ରକୀର୍ଣକା ବିପ୍ରତିକୀର୍ଣକାଶ୍ଚ
ପ୍ରଧାନମୁଖ୍ଯାସ୍ତରଲାଶ୍ଚ ହାରାଃ। 
ଆପୀଡକେଯୂରବରାଙ୍ଗଦାନି
ଗ୍ରୈବେଯନିଷ୍କାଃ ସସୁବର୍ଣସୂତ୍ରାଃ॥  8-99-33 (59939) 
ମଣ୍ଯୁତ୍ତମା ବଜ୍ରସୁବର୍ଣଯୁକ୍ତା
ରତ୍ନାନି ଚୋଚ୍ଚାବଚମଙ୍ଗଲାନି। 
ଗାତ୍ରାଣି ଚାଭାନ୍ତି ସୁଖୋଚିତାନି
ଶିରାଂସି ଚେନ୍ଦୁପ୍ରତିମାନନାନି॥  8-99-34 (59940) 
ଦେହାଂଶ୍ଚ ଭୋଗାଂଶ୍ଚ ପରିଚ୍ଛଦାଂଶ୍ଚ
ତ୍ଯକ୍ତ୍ବା ମନୋଜ୍ଞା ନିହତାଃ ସୁଖାନି। 
ସ୍ବଧର୍ମନିଷ୍ଠାଂ ମହତୀମବାପ୍ଯ
ପ୍ରାପ୍ତାଶ୍ଚ ଲୋକାନ୍ଯଶସା ଗତାସ୍ତେ॥  8-99-35 (59941) 
ନିବର୍ତ ଦୁର୍ଯୋଧନ ଯାନ୍ତୁ ସୈନିକା
ବ୍ରଜସ୍ବ ରାଜଞ୍ଶିବିରାଣି ମାନଦ। 
ଦିବାକରୋଽପ୍ଯେଷ ବିଲମ୍ବତେ ପ୍ରଭୋ
ପୁନସ୍ତ୍ବମେବାତ୍ର ନରେନ୍ଦ୍ର କାରଣମ୍॥  8-99-36 (59942) 
ସଞ୍ଜଯ ଉବାଚ। 8-99-37x (5069) 
ଏତାବଦୁକ୍ତ୍ବା ବିରରାମ ଶଲ୍ଯୋ
ଦୁର୍ଯୋଧନଂ ଚୈବ ନିବର୍ତଯିତ୍ବା। 
ଯୁଦ୍ଧାଯ ରାଜନ୍ବିନିବିଷ୍ଟବୁଦ୍ଧି--
ର୍ହା କର୍ଣ ହା କର୍ଣ ଇତି ବ୍ରୁବାଣମ୍॥  8-99-37 (59943) 
ତଂ ଦ୍ରୋଣପୁତ୍ରପ୍ରମୁଖା ନରେନ୍ଦ୍ରାଃ
ସର୍ବେ ସମାଶ୍ବାସ୍ଯ ତତଃ ପ୍ରଜଗ୍ମୁଃ। 
ନିରୀକ୍ଷମାଣା ଧ୍ବଜମର୍ଜୁନସ୍ଯ
ରଥଂ ଚ ଦିବ୍ଯଂ ଯଶସା ଜ୍ବଲନ୍ତମ୍॥  8-99-38 (59944) 
ନରାଶ୍ବମାତଙ୍ଗଶରୀରଜେନ
ରକ୍ତେନ ସିକ୍ତାଂ ରୁଧିରେଣ ଭୂମିମ୍। 
ରକ୍ତାମ୍ବରସ୍ରକ୍ତପନୀଯଯୋଗା--
ନ୍ନାରୀଂ ପ୍ରକାଶାମିବ ସର୍ବରମ୍ଯାମ୍॥  8-99-39 (59945) 
ପ୍ରଚ୍ଛନ୍ନରୂପାଂ ରୁଧିରେଣ ରାଜ
ନ୍ରୌଦ୍ରେ ମୁହୂର୍ତେଽତିବିରାଜମାନେ। 
ନୈବାବତସ୍ଥୁଃ କୁରବଃ ସମୀକ୍ଷ୍ଯ
ପ୍ରବ୍ରାଜିତା ନରଦେବା ଯଥାଽକ୍ଷୈଃ॥  8-99-40 (59946) 
ବଧେନ କର୍ଣସ୍ଯ ସୁଦୁଃଖିତାସ୍ତେ
ହା କର୍ଣ ହା କର୍ଣ ଇତି ବ୍ରୁବାଣାଃ। 
ଦ୍ରୁତଂ ପ୍ରଜଗ୍ମୁଃ ଶିବିରାଣି ରାଜ-- 
ନ୍ଦିବାକରଂ ରକ୍ତମବେକ୍ଷମାଣାଃ॥  8-99-41 (59947) 
ଗାଣ୍ଡୀବମୁକ୍ତୈସ୍ତୁ ସୁବର୍ଣପୁଙ୍ଖୈଃ
ଶିଲାଶିତୈଃ ଶୋଣିତଦିଗ୍ଧବାଜୈଃ। 
ଶରୈଶ୍ଚିତାଙ୍ଗୋଽପି ରରାଜ କର୍ଣୋ
ହତୋଽପି ଦୀପ୍ତାଂଶୁରିବାଂଶୁଜାଲୈଃ॥  8-99-42 (59948) 
କର୍ଣସ୍ଯ ଦେହଂ ରୁଧିରାମ୍ବୁସିକ୍ତଂ
ପୁତ୍ରାନକୁମ୍ପୀ ଭଗବାନ୍ବିବସ୍ବାନ୍। 
ସ୍ପୃଷ୍ଟ୍ବା କରାଗ୍ରୈଃ କ୍ଷତଜାନୁରୂପୈଃ
ସ୍ନାତୁଂ ତଦାଽଗାଦପରଂ ସମୁଦ୍ରମ୍॥  8-99-43 (59949) 
ଇତୀବ ସଞ୍ଚିନ୍ତ୍ଯ ସୁରର୍ଷଭାଶ୍ଚ
ସମ୍ପ୍ରସ୍ଥିତାସ୍ତେ ତୁ ଯଥାନିକେତମ୍। 
ସଞ୍ଚିନ୍ତ୍ଯ ସର୍ବା ଜନତା ବିସସ୍ରୁ--
ର୍ଯଥାସୁଖଂ ଖେ ଚ ମହୀତଲେ ଚ॥  8-99-44 (59950) 
ତଦଦ୍ଭୁତଂ ପ୍ରାଣଭୃତାଂ ଭଯଙ୍କରଂ
ନିଶାମ୍ଯ ଯୁଦ୍ଧଂ କୁରୁବୀରମୁଖ୍ଯଯୋଃ। 
ସମାଚିତୌ କର୍ଣଶରୈଋ ପରନ୍ତପୌ
ତଥୈବ ସଂରେଜତୁରଚ୍ଯୁତାର୍ଜୁନୌ॥  8-99-45 (59951) 
ତମୋ ନିହତ୍ଯାଭ୍ଯୁଦିତୌ ଯଥାଽମଲୌ
ଶଶାଙ୍କସୂର୍ଯାବିବ ରଶ୍ମିମାଲିନୌ। 
ବିହାଯ ତାନ୍ବାଣଗଣାନ୍ମହାବଲୌ
ସୁହୃଦ୍ବୃତାବପ୍ରତିମାନବିକ୍ରମୌ॥  8-99-46 (59952) 
ସୁଖପ୍ରବିଷ୍ଟୌ ସୁଖଦୌ ବିରେଜତୁଃ
ସଦସ୍ଯଚିନ୍ତ୍ଯାବିବ ବିଷ୍ଣୁବାସବୌ। 
ସଦେବଗନ୍ଧର୍ବମନୁଷ୍ଯଚାରଣୈ--
ର୍ମହର୍ଷିଭିର୍ଯକ୍ଷମହୋରଗୈରପି।
ଜଯାଭିବୃଦ୍ଧ୍ଯା ପରଯାଽଭିପୂଜିତୌ
ନିହତ୍ଯ କର୍ଣଂ ପରମାହବେ ତଦା॥  8-99-47 (59953) 
ଯଥାନୁରୂପଂ ପ୍ରତିପୂଜ୍ଯ ତାନଥ
ପ୍ରଶସ୍ଯମାନାବତୁଲୈଶ୍ଚ କର୍ମଭିଃ। 
ନନନ୍ଦତୁଶ୍ଚୈବ ସୁହୃଦ୍ଭିରାବୃତୌ
ବଲଂ ନିହତ୍ଯେବ ସୁରେଶକେଶବୌ॥ ॥  8-99-48 (59954) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଏକୋନଶତତମୋଽଧ୍ଯାଯଃ॥ 99 ॥

Mahabharata - Karna Parva - Chapter Text

8-99-0 (59955) 
[ଧୃଷ୍ଟରାଷ୍ଟ୍ର ଉବାଚ। 8-99-0x (5070) 
ତସ୍ମିଂସ୍ତୁ କର୍ଣାର୍ଜୁନଯୋର୍ବିମର୍ଦେ
ଦଗ୍ଧସ୍ଯ ରୌଦ୍ରେଽହନି ବିଦ୍ରୁତସ୍ଯ। 
ବଭୂବ କୁରୁସୃଞ୍ଜଯାନାଂ
ବଲସ୍ଯ ବାଣୋନ୍ମଥିତସ୍ଯ କୀଦୃକ୍॥  8-99-1 (59956) 
ସଞ୍ଜଯ ଉବାଚ। 8-99-2x (5071) 
ଶୃଣୁ ରାଜନ୍ନବହିତୋ ଯଥା ବୃତ୍ତୋ ମହାକ୍ଷଯଃ।
ଘୋରୋ ମନୁଷ୍ଯଦେହାନାମାଜୌ ଚ ଗଜବାଜିନାମ୍॥ 8-99-2 (59957) 
ଯତ୍ର କର୍ଣେ ହତେ ପାର୍ଥଃ ସିଂହନାଦମଥାକରୋତ୍।
ତଦା ତବ ସୁତାନ୍ରାଜନ୍ନାବିବେଶ ମହଦ୍ଭଯମ୍॥ 8-99-3 (59958) 
ନ ସନ୍ଧାତୁମନୀକାନି ନ ଚୈବାଶୁ ପରାକ୍ରମେ।
ଆସୀଦ୍ବୁଦ୍ବିର୍ହତେ କର୍ଣେ ତବ ଯୋଧସ୍ଯ କର୍ହିଚିତ୍॥ 8-99-4 (59959) 
ବଣିଜୋ ନାବି ଭିନ୍ନାଯାମଗାଧେ ବିପ୍ଲୁବେ ଯଥା।
ଅପାରେ ପାରମିଚ୍ଛନ୍ତୋ ହତେ ଦ୍ବୀପେ କିରୀଟିନା॥ 8-99-5 (59960) 
ସୂତପୁତ୍ରେ ହତେ ରାଜନ୍ବିତ୍ରସ୍ତାଃ ଶସ୍ତ୍ରବିକ୍ଷତାଃ।
ଅନାଥା ନାଥମିଚ୍ଛନ୍ତୋ ମୃଗାଃ ସିଂହୈରିବାର୍ଦିତାଃ॥ 8-99-6 (59961) 
ଭଗ୍ନଶୃଙ୍ଗା ବୃଷା ଯଦ୍ବଦ୍ଭଗ୍ନଦଂଷ୍ଟ୍ରା ଇବୋରଗାଃ।
ପ୍ରତ୍ଯପାଯାମ ସାଯାହ୍ନେ ନିର୍ଜିତାଃ ସବ୍ଯସାଚିନା॥ 8-99-7 (59962) 
ହତପ୍ରବୀରା ବିଧ୍ବସ୍ତା ନିକୃତ୍ତା ନିଶିତୈଃ ଶରୈଃ।
ସୂତପୁତ୍ରେ ହତେ ରାଜନ୍ପୁତ୍ରାସ୍ତେ ଦୁଦ୍ରୁବୁର୍ଭଯାତ୍॥ 8-99-8 (59963) 
ବିସ୍ରସ୍ତଯନ୍ତ୍ରକବଚାଃ କାନ୍ଦିଗ୍ଭୂତା ବିଚେତସଃ।
ଅନ୍ଯୋନ୍ଯମବମୃଦ୍ଗନ୍ତୋ ବୀକ୍ଷମାଣା ଭଯାର୍ଦିତାଃ॥ 8-99-9 (59964) 
ମାମେବ ନୂନଂ ବୀଭତ୍ସୁର୍ମାମେବ ଚ ବୃକୋଦରଃ।
ଅଭିଯାତୀତି ମନ୍ବାନାଃ ପେତୁର୍ମମ୍ଲୁଶ୍ଚ ସମ୍ଭ୍ରମାତ୍॥ 8-99-10 (59965) 
ହଯାନନ୍ଯେ ଗଜାନନ୍ଯେ ରଥାନନ୍ଯେ ମହାରଥାଃ।
ଆରୁହ୍ଯ ଜବସମ୍ପନ୍ନାଃ ପଦାତୀନ୍ପ୍ରଜହୁର୍ଭଯାତ୍॥ 8-99-11 (59966) 
କୁଞ୍ଜରୈଃ ସ୍ଯନ୍ଦନାଃ କ୍ଷୁଣ୍ଣାଃ ସାଦିନଶ୍ଚ ମହାରଥୈଃ।
ପଦାତିସଙ୍ଘାଶ୍ଚାଶ୍ବୌଧୈଃ ପଲାଯଦ୍ଭିର୍ଭଯାର୍ଦିତୈଃ॥ 8-99-12 (59967) 
ବ୍ଯାଲତସ୍କରସଙ୍କୀର୍ଣେ ସାର୍ଥହୀନା ଯଥା ବନେ।
ସୂତପୁତ୍ରେ ହତେ ରାଜଂସ୍ତବ ଯୋଧାସ୍ତଥାଽଭବନ୍॥ 8-99-13 (59968) 
ହତାରୋହା ଯଥା ନାଗାଶ୍ଛିନ୍ନହସ୍ତା ଯଥା ନରାଃ।
ସର୍ବେ ପାର୍ଥମଯଂ ଲୋକଂ ସମ୍ପଶ୍ଯନ୍ତୋ ଭଯାର୍ଦିତାଃ॥ 8-99-14 (59969) 
ସମ୍ପ୍ରେକ୍ଷ୍ଯ ଦ୍ରବତଃ ସର୍ବାନ୍ଭୀମସେନଭଯାର୍ଦିତାନ୍।
ଦୁର୍ଯୋଧନୋଽଥ ସ୍ବଂ ସୂତଂ ହାହାକୃତ୍ବେଦମବ୍ରବୀତ୍॥ 8-99-15 (59970) 
ନାତିକ୍ରମେଚ୍ଚ ମାଂ ପାର୍ଥୋ ଧନୁଷ୍ପାଣିମବସ୍ଥିତମ୍।
ଜଘନେ ସର୍ବସୈନ୍ଯାନାଂ ଶନୈରଶ୍ବାନ୍ପ୍ରଚୋଦଯ॥ 8-99-16 (59971) 
ଯୁଧ୍ଯମାନଂ ହି କୌନ୍ତେଯଂ ହନିଷ୍ଯାମି ନ ସଂଶଯଃ।
ନୋତ୍ସହେନ୍ମାମତିକ୍ରାନ୍ତୁଂ ବେଲାମିବ ମହୋଦଧିଃ॥ 8-99-17 (59972) 
ଅଦ୍ଯାର୍ଜୁନଂ ସଗୋବିନ୍ଦଂ ମାନିନଂ ଚ ବୃକୋଦରମ୍।
ଅନ୍ଯାଞ୍ଶିଷ୍ଟାଂସ୍ତଥା ଶତ୍ରୂନ୍କର୍ଣସ୍ଯାନୃଣ୍ଯମାପ୍ନୁଯାମ୍॥ 8-99-18 (59973) 
ତଚ୍ଛ୍ରୁତ୍ବା କୁରୁରାଜସ୍ଯ ଶୂରାର୍ଯସଦୃଶଂ ବଚଃ।
ସୂତୋ ହେମପରିଚ୍ଛନ୍ନାଞ୍ଶନୈରଶ୍ବାନଚୋଦଯତ୍॥ 8-99-19 (59974) 
ରଥାଶ୍ବନାଗହୀନାସ୍ତୁ ପାଦାତାସ୍ତବ ମାରିଷ।
ପଞ୍ଚବିଂଶତିସାହସ୍ରା ଯୁଦ୍ବାଯୈବ ବ୍ଯବସ୍ଥିତାଃ॥ 8-99-20 (59975) 
ତାନ୍ଭୀମସେନଃ ସଙ୍କ୍ରୁଦ୍ଧୋ ଧୃଷ୍ଟ୍ଯଦ୍ଯୁମ୍ନଶ୍ଚ ପାର୍ଷତଃ।
ବଲେନ ଚତୁରଙ୍ଗେଣ ସଂବୃତ୍ଯାଜଘ୍ନତୁଃ ଶରୈଃ॥ 8-99-21 (59976) 
ପ୍ରତ୍ଯଯୁଧ୍ଯନ୍ତ ସମରେ ଭୀମସେନଂ ସପାର୍ଷତମ୍।
ପାର୍ଥପାର୍ଷତଯୋଶ୍ଚାନ୍ଯେ ଜଗୃହୁସ୍ତତ୍ର ନାମନୀ॥ 8-99-22 (59977) 
ଅକ୍ରୁଧ୍ଯତ ରଣେ ଭୀମସ୍ତୈସ୍ତଦା ପର୍ଯବସ୍ଥିତୈଃ।
ସୋଽବତୀର୍ଯ ରଥାତ୍ତୂର୍ଣଂ ଗଦାପାଣିରଯୁଧ୍ଯତ॥ 8-99-23 (59978) 
ନ ତାନ୍ରଥସ୍ଥୋ ଭୂମିଷ୍ଠାନ୍ଧର୍ମାପେକ୍ଷୀ ବୃକୋଦରଃ।
ଯୋଧଯାମାସ କୌନ୍ତେଯୋ ଭୁଜବୀର୍ଯବ୍ଯପାଶ୍ରଯଃ॥ 8-99-24 (59979) 
ଜାତରୂପପରିଚ୍ଛନ୍ନାଂ ପ୍ରଗୃହ୍ଯ ମହତୀଂ ଗଦାମ୍।
ଅବଧୀତ୍ତାବକାନ୍ସର୍ବାନ୍ଦଣ୍ଡପାଣିରିବାନ୍ତକଃ॥ 8-99-25 (59980) 
ପଦାତିନୋଽପି ସନ୍ତ୍ଯକ୍ତ୍ବା ପ୍ରିଯଂ ଜୀବିତମାତ୍ମନଃ।
ଭୀମମଭ୍ଯଦ୍ରବନ୍ସଙ୍ଖ୍ଯେ ପତଙ୍ଗା ଜ୍ବଲନଂ ଯଥା॥ 8-99-26 (59981) 
ଆସାଦ୍ଯ ଭୀମସେନଂ ତୁ ସଂରବ୍ଧା ଯୁଦ୍ଧଦୁର୍ମଦାଃ।
ବିନେଶୁଃ ସହସା ଦୃଷ୍ଟ୍ବା ଭୂତଗ୍ରାମା ଇବାନ୍ତକମ୍॥ 8-99-27 (59982) 
ଶ୍ଯେନବଦ୍ବିଚରନ୍ଭୀମୋ ଗଦାହସ୍ତୋ ମହାବଲଃ।
ପଞ୍ଚବିଂଶତିସାହସ୍ରାଂସ୍ତାବକାନବପୋଥଯତ୍॥ 8-99-28 (59983) 
ହତ୍ବା ତତ୍ପୁରୁଷାନୀକଂ ଭୀମଃ ସତ୍ଯପରାକ୍ରମଃ।
ଧୃଷ୍ଟଦ୍ଯୁମ୍ନଂ ପୁରସ୍କୃତ୍ଯ ତସ୍ଥୌ ତତ୍ର ମହାବଲଃ॥ 8-99-29 (59984) 
ଧନଞ୍ଜଯୋ ରଥାନୀକମଭ୍ଯବର୍ତତ ବୀର୍ଯବାନ୍।
ମାଦ୍ରୀପୁତ୍ରୌ ତୁ ଶକୁନିଂ ସାତ୍ଯକିଶ୍ଚ ମହାରଥଃ। 
ଜବେନାଭ୍ଯପତନ୍ହୃଷ୍ଟା ଘ୍ନନ୍ତୋ ଦୌର୍ଯୋଧନଂ ବଲମ୍॥  8-99-30 (59985) 
ତସ୍ଯାଶ୍ବସାଦୀନ୍ସୁବହୂଂସ୍ତେ ନିହତ୍ଯ ଶିତୈଃ ଶରୈଃ।
ସମଭ୍ଯଧାବଂସ୍ତ୍ବରିତାସ୍ତତ୍ର ଯୁଦ୍ଧମଭୂନ୍ମହତ୍॥ 8-99-31 (59986) 
ଧନଞ୍ଜଯୋଽପି ଚାଭ୍ଯେତ୍ଯ ରଥାନୀକଂ ତବ ପ୍ରଭୋ।
ବିଶ୍ରୁତଂ ତ୍ରିଷୁ ଲୋକେଷୁ ଗାଣ୍ଡୀବଂ ବିକ୍ଷିପନ୍ଧନୁଃ॥ 8-99-32 (59987) 
କୃଷ୍ଣସାରଥିମାଯାନ୍ତଂ ଦୃଷ୍ଟ୍ବା ଶ୍ବେତହଯଂ ରଥମ୍।
ଅର୍ଜୁନଂ ଚାପି ଯୋଦ୍ବାରଂ ତ୍ବଦୀଯାଃ ପ୍ରାଦ୍ରବନ୍ଭଯାତ୍॥ 8-99-33 (59988) 
ବିପ୍ରହୀଣରଥାଶ୍ଚୈବ ଶରୈଶ୍ଚ ପରିକର୍ଶିତାଃ।
ପଞ୍ଚବିଂଶତିସାହସ୍ରାଃ କାଲମାର୍ଛନ୍ପଦାତଯଃ॥ 8-99-34 (59989) 
ହତ୍ବା ତାନ୍ପୁରୁଷବ୍ଯାଘ୍ରଃ ପାଞ୍ଚାଲାନାଂ ମହାରଥଃ।
ପୁତ୍ରାଃ ପାଞ୍ଚାଲରାଜସ୍ଯ ଧୃଷ୍ଟଦ୍ଯୁମ୍ନୋ ମହାମନାଃ॥ 8-99-35 (59990) 
ଭୀମସେନଂ ପୁରସ୍କୃତ୍ଯ ନଚିରାତ୍ପ୍ରତ୍ଯଦୃଶ୍ଯତ।
ମହାଧନୁର୍ଧରଃ ଶ୍ରୀମାନମିତ୍ରଗଣତାପନଃ॥ 8-99-36 (59991) 
ପାରାବତସବର୍ଣାଶ୍ବଂ କୋବିଦାରମଯଧ୍ବଜମ୍।
ଧୃଷ୍ଟଦ୍ଯୁମ୍ନଂ ରଣେ ଦୃଷ୍ଟ୍ବା ତ୍ବଦୀଯାଃ ପ୍ରାଦ୍ରବନ୍ଭଯାତ୍॥ 8-99-37 (59992) 
ଗାନ୍ଧାରରାଜଂ ଶୀଘ୍ରାସ୍ତ୍ରମନୁସୃତ୍ଯ ଯଶସ୍ବିନୌ।
ନଚିରାତ୍ପ୍ରତ୍ଯଦୃଶ୍ଯେତାଂ ମାଦ୍ରୀପୁତ୍ରୌ ସସାତ୍ଯକୀ॥ 8-99-38 (59993) 
ବେକିତାନଃ ଶିଖଣ୍ଡୀ ଚ ଦ୍ରୌପଦେଯାଶ୍ଚ ମାରିଷ।
ହତ୍ବା ତ୍ବଦୀଯଂ ସୁମହତ୍ସୈନ୍ଯଂ ଶଙ୍ଖାଂସ୍ତଥାଽଧମନ୍॥ 8-99-39 (59994) 
ତେ ସର୍ବେ ତାବକାନ୍ପ୍ରେକ୍ଷ୍ଯ ଦ୍ରବତୋଽପି ପରାଙ୍ମୁଖାନ୍।
ଅଭ୍ଯବର୍ତନ୍ତ ସଂରବ୍ଧାନ୍ବୃଷାଞ୍ଜିତ୍ବା ଯଥା ବୃଷାଃ॥ 8-99-40 (59995) 
ସେନାବଶେଷଂ ତଂ ଦୃଷ୍ଟ୍ବା ତବ ସୈନ୍ଯସ୍ଯ ପାଣ୍ଡବଃ।
ବ୍ଯବସ୍ଥିତଃ ସବ୍ଯସାଚୀ ଚୁକ୍ରୋଧ ବଲବାନ୍ନୃପ॥ 8-99-41 (59996) 
ଧନଞ୍ଜଯୋ ରଥାନୀକମଭ୍ଯବର୍ତତ ବୀର୍ଯବାନ୍।
ବିଶ୍ରୁତଂ ତ୍ରିଷୁ ଲୋକେଷୁ ବ୍ଯାକ୍ଷିପଦ୍ଗାଣ୍ଡିବଂ ଧନୁଃ॥ 8-99-42 (59997) 
ତତ ଏନାଞ୍ଶରବ୍ରାତୈଃ ସହସା ସମବାକିରତ୍।
ତମସା ସଂବୃତେନାଥ ନ ସ୍ମ କିଞ୍ଚିଦ୍ବଦୃଶ୍ଯତ॥ 8-99-43 (59998) 
ଅନ୍ଧକାରୀକୃତେ ଲୋକେ ରଜୋଭୂତେ ମହୀତଲେ।
ଯୋଧାଃ ସର୍ବେ ମହାରାଜ ତାବକାଃ ପ୍ରାଦ୍ରାବନ୍ଭଯାତ୍॥ 8-99-44 (59999) 
ସମ୍ଭଜ୍ଯମାନେ ସୈନ୍ଯେ ତୁ କୁରୁରାଜୋ ବିଶାମ୍ପତେ।
ପରାନଭିମୁଖାଂଶ୍ଚୈବ ସୁତସ୍ତେ ସମୁପାଦ୍ରବତ୍॥ 8-99-45 (60000) 
ତତୋ ଦୁର୍ଯୋଧନଃ ସର୍ବାନାଜୁହାବାଥ ପାଣ୍ଡବାନ୍।
ଯୁଦ୍ଧାଯ ଭରତଶ୍ରେଷ୍ଠ ଦେବାନିବ ପୁରା ବଲିଃ॥ 8-99-46 (60001) 
ତ ଏନମଭିଗର୍ଜନ୍ତଃ ସହିତାଃ ସମୁପାଦ୍ରବନ୍।
ନାନାଶସ୍ତ୍ରଭୃତଃ କ୍ରୁଦ୍ଧା ଭର୍ତ୍ସଯନ୍ତୋ ମୁହୁର୍ମୁହୁଃ॥ 8-99-47 (60002) 
ଦୁର୍ଯୋଧନୋଽପ୍ଯସମ୍ଭ୍ରାନ୍ତସ୍ତାନ୍ରଣେ ନିଶିତୈଃ ଶରୈଃ।
ତତ୍ରାବଧୀତ୍ତତଃ କ୍ରୁଦ୍ବଃ ଶତଶୋଽଥ ସହସ୍ରଶଃ॥ 8-99-48 (60003) 
ତତ୍ସୈନ୍ଯଂ ପାଣ୍ଡବେଯାନାଂ ଯୋଧଯାମାସ ସର୍ବତଃ॥  8-99-49 (60004) 
ତତ୍ରାଦ୍ଭୁତମପଶ୍ଯାମ ତବ ପୁତ୍ରସ୍ଯ ପୌରୁଷମ୍।
ଯଦେକଃ ସହିତାନ୍ସର୍ବାନ୍ରଣେଽଯୁଧ୍ଯତ ପାଣ୍ଡବାନ୍। 
ତତୋଽପଶ୍ଯନ୍ମହାତ୍ମା ସ ସ୍ବସୈନ୍ଯଂ ଭୃଶଦୁଃଖିତମ୍॥  8-99-50 (60005) 
ତତୋଽବସ୍ଥାପ୍ଯ ରାଜେନ୍ଦ୍ର କୃତବୁଦ୍ଧିସ୍ତବାତ୍ମଜଃ।
ହର୍ଷଯନ୍ନିବ ତାନ୍ଯୋଧାନିଦଂ ବଚନମବ୍ରବୀତ୍॥ 8-99-51 (60006) 
ନ ତଂ ଦେଶଂ ପ୍ରପଶ୍ଯାମି ଯତ୍ର ଯାତା ଭଯାର୍ଦିତାଃ।
ଗତାନାଂ ଯତ୍ର ବୈ ମୋକ୍ଷଃ ପାଣ୍ଡବାତ୍କିଂ ଗତେନ ବଃ॥ 8-99-52 (60007) 
ଅଲ୍ପଂ ଚ ବଲମେତେଷାଂ କୃଷ୍ଣୌ ଚ ଭୃଶବିକ୍ଷତୌ।
ଅଦ୍ଯ ସର୍ବାନ୍ହନିଷ୍ଯାମିଧ୍ରୁବୋ ହି ବିଜଯୋ ଭବେତ୍॥ 8-99-53 (60008) 
ବିପ୍ରଯାତାଂସ୍ତୁ ବୋ ଭିନ୍ନାନ୍ପାଣ୍ଡବାଃ କୃତକିଲ୍ବିଷାନ୍।
ଅନୁସୃତ୍ଯ ବଧିଷ୍ଯନ୍ତି ଶ୍ରେଯାନ୍ନଃ ସମରେ ବଧଃ॥ 8-99-54 (60009) 
ସୁଖଂ ସାଙ୍ଗ୍ରାମିକୋ ମୃତ୍ଯୁଃ କ୍ଷତ୍ରଧର୍ମେଣ ଯୁଧ୍ଯତାମ୍।
ମୃତୋ ଦୁଃଖଂ ନ ଜାନୀତେ ପ୍ରେତ୍ଯ ଚାନନ୍ତ୍ଯମଶ୍ନୁତେ॥ 8-99-55 (60010) 
ଶୃଣୁଧ୍ବଂ କ୍ଷତ୍ରିଯାଃ ସର୍ବେ ଯାବନ୍ତଃ ସ୍ଥ ସମାଗତାଃ।
ଯଦା ଶୂରଂ ଚ ଭୀରୁଂ ଚ ମାରଯତ୍ଯନ୍ତକୋ ମଯଃ॥ 8-99-56 (60011) 
କୋ ନ ମୂଢୋ ନ ଯୁଧ୍ଯେତ ମାଦୃଶଃ କ୍ଷତ୍ରିଯବ୍ରତଃ।
ଦ୍ବିଷତୋ ଭୀମସେନସ୍ଯ କ୍ରଦ୍ଧସ୍ଯ ବଶମେଷ୍ଯଥା॥ 8-99-57 (60012) 
ପିତାମହୈରାଚରିତଂ ନ ଧର୍ମଂ ହାତୁମର୍ହଥ।
ନ ହ୍ଯଧର୍ମୋଽସ୍ତି ପାପୀଯାନ୍କ୍ଷତ୍ରିଯସ୍ଯ ପଲାଯନାତ୍॥ 8-99-58 (60013) 
ନ ଯୁଦ୍ଧଧର୍ମାଚ୍ଛ୍ରେଯୋ ହି ପନ୍ଥାଃ ସ୍ବର୍ଗସ୍ଯ କୌରବାଃ।
ଅଚିରେଣ ହତା ଲୋକାନ୍ସଦ୍ଯୋ ଯୋଧାଃ ସମଶ୍ନୁତ॥ 8-99-59 (60014) 
ସଞ୍ଜଯ ଉବାଚ। 8-99-60x (5072) 
ଏବଂ ବ୍ରୁବତି ପୁତ୍ରେ ତେ ସୈନିକା ଭୃଶବିକ୍ଷତାଃ।
ଅନବେକ୍ଷ୍ଯୈବ ତଦ୍ବାକ୍ଯଂ ପ୍ରାଦ୍ରବନ୍ସର୍ବତୋ ଦିଶଃ॥ 8-99-60 (60015) 
ସଞ୍ଜଯ ଉବାଚ। 8-99-61x (5073) 
8-99-61 (60016) 
ଦୃଷ୍ଟ୍ବା ତୁ ସୈନ୍ଯଂ ପରିବୃତ୍ଯମାନଂ
ପୁତ୍ରେଣ ତେ ମଦ୍ରପତିସ୍ତଦାନୀମ୍। 
ସନ୍ତ୍ରସ୍ତରୂପଃ ପରିମୂଢଚେତା
ଦୁର୍ଯୋଧନଂ ବାକ୍ଯମିଦଂ ବଭାଷେ]॥ 
Mahabharata - Karna Parva - Chapter Footnotes

8-99-2 ପ୍ରହୃଷ୍ଟାଃ ଅର୍ଜୁନାଦଯଃ। ବିତ୍ରସ୍ତାଃ ଭୀରବଃ। ବିଷଣ୍ଣାଃ ଶତ୍ରବଃ। ବିସ୍ମିତାଃ ପ୍ରେକ୍ଷକାଃ॥ 8-99-* ଅତ୍ର ଝ.ପାଠେ 61 ଶ୍ଲୋକା ଅଧିକା ଦୃଶ୍ଯନ୍ତେ 8-99-99 ଏକୋନଶତତମୋଽଧ୍ଯାଯଃ॥






କର୍ଣପର୍ବ - ଅଧ୍ଯାଯ 100

॥ ଶ୍ରୀଃ ॥

8.100. ଅଧ୍ଯାଯଃ 100 

Mahabharata - Karna Parva - Chapter Topics

କର୍ଣବଧାନନ୍ତରଂ କୃଷ୍ଣାର୍ଜୁନଯୋର୍ଯୁଧିଷ୍ଠିରସମୀପଗମନମ୍॥ 1 ॥

Mahabharata - Karna Parva - Chapter Text

8-100-0 (60017) 
ସଞ୍ଜଯ ଉବାଚ। 8-100-0x (5074) 
ଶରସଙ୍କୃତ୍ତବର୍ମାଣଂ ରୁଧିରୋକ୍ଷିତବକ୍ଷସମ୍।
ଗତାସୁମପି ରାଧେଯଂ ନୈବ ଲକ୍ଷ୍ମୀର୍ବିମୁଞ୍ଚତି॥ 8-100-1 (60018) 
ତପ୍ତଜାମ୍ବୂନଦନିଭଂ ବାଲାର୍କସଦୃଶଦ୍ଯୁତିମ୍।
ଜୀବନ୍ତମିବ ତଂ ଶୂରଂ ସର୍ବଭୂତାନି ମେନିରେ॥ 8-100-2 (60019) 
ହତସ୍ଯାପି ମହାରାଜ ସୂତପୁତ୍ରସ୍ଯ ସଂଯୁଗେ।
ବିତ୍ରେସୁଃ ସର୍ବତୋ ଯୋଧାଃ ସିଂହସ୍ଯେବେତରେ ମୃଗାଃ॥ 8-100-3 (60020) 
ହତୋଽପି ପୁରୁଷବ୍ଯାଘ୍ରୋ ବ୍ଯାହରନ୍ନିବ ଲକ୍ଷ୍ଯତେ।
ନାଭବଦ୍ବିକୃତିଃ କାଚିନ୍ମୃତସ୍ଯାପି ମହାତ୍ମନଃ॥ 8-100-4 (60021) 
ଚାରୁବେଷଧରଂ ରାଜଂଶ୍ଚାରୁମୌଲିଶିରୋଧରମ୍।
ତନ୍ମୁଖଂ ସୂତପୁତ୍ରସ୍ଯ ପୂର୍ଣଚନ୍ଦ୍ରସମଦ୍ଯୁତି॥ 8-100-5 (60022) 
କନକୋତ୍ତମସହ୍କାଶୋ ଜ୍ବଲନ୍ନିବ ବିଭାବସୁଃ।
ସ ଶାନ୍ତଃ ପୁରୁଷବ୍ଯାଘ୍ରଃ ପାର୍ଥସାଯକବାରିଣା॥ 8-100-6 (60023) 
ଯଥାଽଗ୍ନିର୍ଜ୍ବଲନୋ ଦୀପ୍ତୋ ଜଲମାସାଦ୍ଯ ଶାମ୍ଯତି।
କର୍ଣାଗ୍ନିଃ ସମରେ ତଦ୍ବତ୍ପାର୍ଥମେଘେନ ଶାମିତଃ॥ 8-100-7 (60024) 
ଆହୃତ୍ଯ ସ ଯଶୋ ଦୀପ୍ତଂ ସୁଯୁଦ୍ଧେନାତ୍ମନୋ ଭୁବି।
ସପୁତ୍ରଃ ସମରେ କର୍ଣଃ ପ୍ରଶାନ୍ତଃ ପାର୍ଥତେଜସା॥ 8-100-8 (60025) 
ପ୍ରତାପ୍ଯ ପାଣ୍ଡବାନ୍ସର୍ବାନ୍ପାଞ୍ଚାଲାନସ୍ତ୍ରତେଜସା।
ନାନାଭରଣବାନ୍ରଜଂସ୍ତପ୍ତଜାମ୍ବୂନଦପ୍ରଭଃ॥ 8-100-9 (60026) 
ବର୍ଷିତ୍ବା ଶରବର୍ଷାଣି ପ୍ରତାପ୍ଯ ରିପୁବାହିନୀମ୍।
ଶ୍ରୀମାନିବ ସହସ୍ରାଂଶୁର୍ଜ୍ବଲନ୍ସର୍ବାନ୍ପ୍ରତାପ୍ଯ ଚ। 
ହତୋ ବୈକର୍ତନଃ କର୍ଣଃ ପାଦପୋଽଙ୍କୁରବାନିବ॥  8-100-10 (60027) 
ଦଦାନୀତ୍ଯେବ ଯଃ ପ୍ରାଦାନ୍ନ ନାସ୍ତୀତ୍ଯର୍ଥିତୋଽବଦତ୍।
ସଦ୍ଧ୍ଯଃ ସଦା ସତ୍ପୁରୁଷଃ ସ ହତୋ ଦ୍ବୈରଥେ ବୃଷା॥ 8-100-11 (60028) 
ଯସ୍ଯ ବ୍ରାହ୍ମଣସାତ୍ସର୍ବଂ ବିତ୍ତମାସୀନ୍ମହାତ୍ମନଃ।
ନାଦେଯଂ ବ୍ରାହ୍ମଣେଷ୍ବାସୀଦ୍ଯସ୍ଯ ସ୍ବମପି ଜୀବିତମ୍॥ 8-100-12 (60029) 
ସ ଦାତୄଣାଂ ପ୍ରିଯୋ ରାଜନ୍ଦାତା ଚୈବ ମନୋରଥାନ୍।
ସ ପାର୍ଥାସ୍ତ୍ରବିନିର୍ଦଗ୍ଧୋ ଗତଃ ପରମିକାଂ ଗତିମ୍॥ 8-100-13 (60030) 
ଯମାଶ୍ରିତ୍ଯାକରୋଦ୍ବୈରଂ ସୁତସ୍ତେ ସ ଗତୋ ଦିବମ୍।
ଆଦାଯ ତବ ପୁତ୍ରାଣାଂ ଜଯାଶାଂ ସର୍ମ ବର୍ମ ଚ॥ 8-100-14 (60031) 
ହତେ ଚ କର୍ଣେ ସରିତୋ ନ ସସ୍ରୁ--
ର୍ଜଗାମ ଚାସ୍ତଂ କଲୁଷୋ ଦିବାକରଃ। 
ଶ୍ବେତୋ ଗ୍ରହଶ୍ଚ ଜ୍ବଲିତାର୍କବର୍ଣୋ
ଯମସ୍ଯ ପୁତ୍ରୋଽଭ୍ଯୁଦିତଃ ସ ତିର୍ଯକ୍॥  8-100-15 (60032) 
ନଭଶ୍ଚଚାଲାଥ ନନାଦ ଚୋର୍ବୀ
ବବୁଶ୍ଚ ବାତାଃ ପରୁଷାଶ୍ଚ ଘୋରାଃ। 
ଦିଶୋ ବଭୂବୁର୍ଜ୍ବଲିତାଃ ସଧୂମା
ମହାର୍ଣବାଃ ସସ୍ବନୁଶ୍ଚୁକ୍ଷୁଭୁଶ୍ଚ॥  8-100-16 (60033) 
ସକାନନାଶ୍ଚାଦ୍ରିବରାଶ୍ଚକମ୍ପିରେ
ପ୍ରବିବ୍ଯଥୁର୍ଭୂତଗଣାଶ୍ଚ ମାରିଷ। 
ବୃହସ୍ପତିଃ ସମ୍ପରିବାର୍ଯ ରୋହିଣୀଂ
ବଭୂବ ଚନ୍ଦ୍ରାର୍କସମୋ ବିଶାମ୍ପତେ॥  8-100-17 (60034) 
ହତେ କର୍ଣେ ନ ଦିଶୋ ବିପ୍ରଚାରାଃ
ସଚନ୍ଦ୍ରାର୍କା ଦ୍ଯୌର୍ବିଚଚାଲ ଭୂମିଃ। 
ପପାତ ଚୋଲ୍କା ଜ୍ବଲନପ୍ରଭା ଚ
ନିଶାଚରା ହୃଷ୍ଟତରା ବଭୂବୁଃ॥  8-100-18 (60035) 
ଶଶିପ୍ରକାଶାନନମର୍ଜୁନୋ ଯଦା
ଜହାର କର୍ଣସ୍ଯ ଶିରଃ ଶରେଣ। 
ତତୋଽନ୍ତରିକ୍ଷେ ସହସୈବ ଶବ୍ଦୋ
ବଭୂବ ହାହେତି ସୁରୈର୍ବିମୁକ୍ତଃ॥  8-100-19 (60036) 
ସଦେବଗନ୍ଧର୍ବମନୁଷ୍ଯପୂଜିତଂ
ନିହତ୍ଯ କର୍ଣଂ ରିପୁମାହବେଽର୍ଜୁନଃ। 
ରରାଜ ରାଜନ୍ପରମେଣ ତେଜସା
ଯଥା ପୁରା ବୃତ୍ରବଧେ ଶତକ୍ରତୁଃ॥  8-100-20 (60037) 
ପତାକିନା ଭୀମନିନାଦକେତୁନା
ରଥେନ ଶଙ୍ଖସ୍ଫଟିକାବଭାସିନା। 
ମହେନ୍ଦ୍ରବାହପ୍ରତିମେନ ତାବୁଭୌ
ମହେନ୍ଦ୍ରବୀର୍ଯପ୍ରତିମାନପୌରୁଷୌ॥  8-100-21 (60038) 
ସୁବର୍ଣମୁକ୍ତାମଣିବଜ୍ରବିଦ୍ରୁମୈ--
ରଲଙ୍କୃତେନାପ୍ରତିମେନ ରଂହସା। 
ନରୋତ୍ତମୌ ଯାଦବପାଣ୍ଡୁନନ୍ଦନୌ
ଦିବାକରୌ ଦୀପ୍ତହୁତାଶନାବିବ।
ରଣାଜିରେ ବୀତଭଯୌ ବିରେଜତୁଃ
ସମାନଯୋଗାବିବ ବିଷ୍ଣୁବାସବୈଃ॥  8-100-22 (60039) 
ତତୋ ଧନୁର୍ଜ୍ଯାତଲନେମିନିସ୍ବନୈଃ
ପ୍ରସହ୍ଯ କୃତ୍ବା ଚ ରିପୂନ୍ଗତପ୍ରଭାନ୍। 
ସ ସାଧଯିତ୍ବା ଚ ରିପୂଞ୍ଶରୌଘୈଃ
କପିଧ୍ବଜଃ ପକ୍ଷିବରଧ୍ବଜଶ୍ଚ।
ପ୍ରଦଧ୍ମତୁଃ ଶଙ୍ଖବରୌ ସୁଘୋଷୌ
ମନାଂସ୍ଯରୀଣାମୁପତାପଯନ୍ତୌ॥  8-100-23 (60040) 
ସୁବର୍ଣଜାଲାବତତୌ ମହାସ୍ବନୌ
ହିମାବଦାତୌ ପରିଗୃହ୍ଯ ପାଣିମିଃ। 
ଚୁଚୁମ୍ବତୁଃ ଶଙ୍ଖବରୌ ନୃଣାଂ ବରୌ
ବିଘୋଷଯନ୍ତୌ ବିଜଯଂ ଜଗତ୍ତ୍ରଯେ॥  8-100-24 (60041) 
ପାଞ୍ଚଜନ୍ଯସ୍ଯ ନିର୍ଘୋଷୋ ଦେବଦତ୍ତସ୍ଯ ଚୋଭଯୋଃ।
ପୃଥିବୀମନ୍ତରିକ୍ଷଂ ଚ ଦିଶଶ୍ଚ ସମପୂରଯତ୍॥ 8-100-25 (60042) 
ବିତ୍ରସ୍ତାଶ୍ଚାଭବନ୍ସର୍ବେ କୁରବୋ ରାଜସତ୍ତମ।
ଶୂରଯୋଃ ଶଙ୍ଖଶବ୍ଦେନ ମାଧବସ୍ଯାର୍ଜୁନସ୍ଯ ଚ॥ 8-100-26 (60043) 
ତୌ ଶଙ୍ଖଶବ୍ଦେନ ନିନାଦଯନ୍ତୌ
ବନାନି ଶୈଲାନ୍ସରିତୋ ଗୁହାଶ୍ଚ। 
ବିତ୍ରାସଯନ୍ତୌ ତବ ପୁତ୍ରସେନାଂ
ଯୁଧିଷ୍ଠିରଂ ନନ୍ଦଯିତୁଂ ପ୍ରଯାତୌ॥  8-100-27 (60044) 
ତତଃ ପ୍ରଜଗ୍ମୁଃ କୁରବୋ ଜବେନ
ଶ୍ରୁତ୍ବୈବ ଶଙ୍ଖସ୍ବନମୀର୍ଯମାଣମ୍। 
ବିହାଯ ମଦ୍ରାଧିପତିଂ ପତିଂ ଚ
ଦୁର୍ଯୋଧନଂ ଭାରତ ଭାରତାନାମ୍॥  8-100-28 (60045) 
ତତୋ ରଥେନାମ୍ବୁଦବୃନ୍ଦନାଦିନା
ଶରଦ୍ବହର୍ମଧ୍ଯଦିବାକରତ୍ବିଷା। 
ଧନଞ୍ଜଯସ୍ଯାଧିରଥେଶ୍ଚ ବିସ୍ମିତାଃ
ପ୍ରଶଂସମାନାଃ ପ୍ରଯଯୁସ୍ତଦାଽର୍ଜୁନମ୍॥  8-100-29 (60046) 
ମହାହବେ ତଂ ବହୁଶୋଭମାନଂ
ଧନଞ୍ଜଯଂ ଯୋଧଗଣୈଃ ସମେତାଃ। 
ତାବନ୍ବମୋଦଂଶ୍ଚ ଜନାଃ ପ୍ରକାମଂ
ପ୍ରଭାକରାବଭ୍ଯୁଦିତୌ ଯଥୈବ॥ ॥  8-100-30 (60047) 
 
ଇତି ଶ୍ରୀମନ୍ମହାଭାରତେ କର୍ଣପର୍ବଣି ଶତତମୋଽଧ୍ଯାଯଃ॥ 100 ॥

Mahabharata - Karna Parva - Chapter Footnotes

8-100-13 ସଦା ସ୍ତ୍ରୀଣାଂ ପ୍ରିଯ ଇତି ଝ.ପାଠଃ॥ 8-100-100 ଶତତମୋଽଧ୍ଯାଯଃ॥





କର୍ଣପର୍ବ - ଅଧ୍ଯାଯ 101

॥ ଶ୍ରୀଃ ॥

8.101. ଅଧ୍ଯାଯଃ 101 

Mahabharata - Karna Parva - Chapter Topics

କର୍ଣବଧାନନ୍ତରମର୍ଜୁନେନ ଯୁଧିଷ୍ଠିରାଭିବାଦନମ୍॥ 1 ॥ ତେନ କୃଷ୍ଣାର୍ଜୁନପ୍ରଶଂସନମ୍॥ 2 ॥ କୃଷ୍ଣଯୁଧିଷ୍ଠିରସଂବାଦଃ॥ 3 ॥

Mahabharata - Karna Parva - Chapter Text

8-101-0 (60048) 
ସଞ୍ଜଯ ଉବାଚ। 8-101-0x (5075) 
ହତେ ବୈକର୍ତନେ କର୍ଣେ କୁରବୋ ଭଯପୀଡିତାଃ।
ବୀକ୍ଷମାଣା ଦିଶଃ ସର୍ବାଃ ପଲାଯନ୍ତ ସହସ୍ରଶଃ॥ 8-101-1 (60049) 
ରାବଣଂ ନିହତଂ ଦୃଷ୍ଟ୍ବା ରାକ୍ଷସା ରାଘବେଣ ବା।
ଦିଶୋ ଭୀତା ଦ୍ରବନ୍ନେବ ତାବକା ଭଯପୀଡିତାଃ॥ 8-101-2 (60050) 
ତତୋ ମହାରବଂ ଚକ୍ରୁର୍ଯୋଧା ରାଜନ୍ସମନ୍ତତଃ।
ବାର୍ଯମାଣା ଭୃଶୋଦ୍ବିଗ୍ନାସ୍ତବ ପୁତ୍ରେଣ ଭାରତ॥ 8-101-3 (60051) 
ତେଷାଂ ତୁ ମତମାଜ୍ଞାଯ ପୁତ୍ରସ୍ତେ ଭରତର୍ଷଭ।
ଅବହାରଂ ତତଶ୍ଚକ୍ରେ ଶଲ୍ଯସ୍ଯାନୁମତେନ ଚ॥ 8-101-4 (60052) 
କୃତବର୍ମା ରଣେ ତୂର୍ଣଂ ବୃତୋ ଭାରତ ତାବକୈଃ।
ନାରାଯଣାବଶିଷ୍ଟୈଶ୍ଚ ଶିବିରାଯୈବ ଦୁଦ୍ରୁବେ॥ 8-101-5 (60053) 
ଅଶ୍ବତ୍ଥାମା ତତଃ ଶୂରୋ ବିନିଶ୍ବସ୍ଯ ମୁହୁର୍ମୁହୁଃ।
ପାଣ୍ଡବାନାଂ ଜଯଂ ଦୃଷ୍ଟ୍ବା ଶିବିରାଯୈବ ଦୁଦ୍ରୁବେ॥ 8-101-6 (60054) 
କୃପଃ ଶାରଦ୍ବତୋ ରାଜନ୍ନାଗାନୀକେନ ଭାରତ।
ମହତା ମେଘକଲ୍ପେନ ଶିବିରାଯୈବ ଦୁଦ୍ରୁବେ॥ 8-101-7 (60055) 
ଗାନ୍ଧାରାଣାଂ ସହସ୍ରେଣ ଶକୁନିଃ ପରିବାରିତଃ।
ସୁଶର୍ମା ଚ ଯଯୌ ରାଜନ୍ବୀକ୍ଷମାଣୋ ଭଯାର୍ଦିତଃ॥ 8-101-8 (60056) 
ଦୁର୍ଯୋଧନୋଽପି ସ ଯଯୌ ହ୍ବତସର୍ବସ୍ବ ଆତୁରଃ।
ଜ୍ଞାତିଶୋକସମାପନ୍ନଶ୍ଚିନ୍ତଯିତ୍ବା ମୁହୁର୍ମୁହୁଃ॥ 8-101-9 (60057) 
ଛିନ୍ନଧ୍ବଜେନ ଶଲ୍ଯସ୍ତୁ ରଥେନ ରଥିନାଂ ବରଃ।
ପ୍ରଯଯୌ ଶିବିରାଯୈବ ବୀକ୍ଷମାଣୋ ଦିଶୋ ଦଶ॥ 8-101-10 (60058) 
ତତୋଽପରେ ସୁବହୁଶୋ ଭାରତାନାଂ ମହାରଥାଃ।
ବ୍ଯଦ୍ରବନ୍ତ ଦିଶୋ ଭୀତା ଭଯବିହ୍ବଲଚେତସଃ॥ 8-101-11 (60059) 
ଅଶ୍ରୂପୂର୍ଣା ଭଯୋଦ୍ବିଗ୍ନା ବେପମାନା ଭଯାତୁରାଃ।
କୁରବଃ ପ୍ରାଦ୍ରବନ୍ସର୍ବେ ଦୃଷ୍ଟ୍ବା କର୍ଣଂ ନିପାତିତମ୍॥ 8-101-12 (60060) 
ପ୍ରଶଂସନ୍ତୋଽର୍ଜୁନଂ କେଚିତ୍କେଚିତ୍କର୍ଣଂ ମହାରଥାଃ।
ପ୍ରାଦ୍ରବନ୍ତ ରଣେ ଭୀତାଃ କୁରବଃ କୁରୁସତ୍ତମ॥ 8-101-13 (60061) 
ତେଷାଂ ଯୋଧସହସ୍ରାଣାଂ ତାବକାନାଂ ମହାମୃଧେ।
ନାସୀତ୍ତତ୍ର ପୁମାନ୍କଶ୍ଚିଦ୍ଯସ୍ତୁ ଯୁଦ୍ଧେ ମନୋ ଦଧେ॥ 8-101-14 (60062) 
କର୍ଣେ ହତେ ମହାରାଜ ନିରାଶାଃ କୁରବୋଽଭବନ୍।
ଜୀବନେଷୁ ଚ ରାଜ୍ଯେଷୁ ଦାରେଷୁ ଚ ଧନେଷୁ ଚ॥ 8-101-15 (60063) 
ତାନ୍ସମାନୀଯ ପୁତ୍ରସ୍ତେ ଯତ୍ନେନ ମହତା ବିଭୋ।
ନିବେଶାଯ ମନୋ ଦଧ୍ରେ ଦୁଃଖଶୋକସମନ୍ବିତଃ॥ 8-101-16 (60064) 
ତସ୍ଯାଜ୍ଞାଂ ଶିରସା ଦୀନାଃ ପ୍ରତିଗୃହ୍ଯ ବିଶାମ୍ପତେ।
ବିଷଣ୍ଣମନସୋ ଭୀତ୍ଯା ନ୍ଯବିଶନ୍ତ ମହାରଥାଃ॥ 8-101-17 (60065) 
ଚିନ୍ତଯନ୍ତୋ ବଧଂ ଘୋରଂ ସୂତପୁତ୍ରସ୍ଯ ସଂଯୁଗେ।
ଅର୍ଜୁନସ୍ଯ ଜଯଂ ଯୁଦ୍ଧେ ଚିନ୍ତଯାନାଃ ପୁନଃପୁନଃ॥ 8-101-18 (60066) 
ପାଣ୍ଡବାଶ୍ଚ ମହେଷ୍ବାସା ନ୍ଯବିଶନ୍ତ ପରନ୍ତପାଃ।
ପ୍ରହୃଷ୍ଟମନସଃ ସର୍ବେ ଜିତ୍ବା ଶତ୍ରୁଂ ମହାରଥାଃ॥ 8-101-19 (60067) 
ତତୋ ଯୁଧିଷ୍ଠିରଂ ତତ୍ର ନିବିଷ୍ଟଂ ବୈ ମୁଦାନ୍ବିତମ୍।
ସମେତ୍ଯ ସର୍ବେ ପାଞ୍ଚାଲା ବର୍ଧଯନ୍ତୋ ଯଥାବିଧି॥ 8-101-20 (60068) 
ଅର୍ଜୁନସ୍ତୁ ରଥାତ୍ତୂର୍ଣମବରୁହ୍ଯ ମହାଯଶାଃ।
ଧର୍ମରାଜସ୍ଯ ଚରଣୌ ପୀଡଯାମାସ ହୃଷ୍ଟବତ୍॥ 8-101-21 (60069) 
ତମୁତ୍ଥାପ୍ଯ ମହାରାଜ ଧର୍ମପୁତ୍ରଃ ପ୍ରତାପବାନ୍।
ସସ୍ବଜେ ଭରତଶ୍ରେଷ୍ଠମୁପଜିଘ୍ରନ୍ନୁପସ୍ପୃଶନ୍॥ 8-101-22 (60070) 
ନକୁଲଃ ସହଦେବଶ୍ଚ ପାଣ୍ଡବଶ୍ଚ ବୃକୋଦରଃ।
ଅଭିବାଦ୍ଯ ମହାରାଜମସ୍ବଜନ୍ତ ସ୍ମ ଫଲ୍ଗୁନମ୍॥ 8-101-23 (60071) 
ଧୃଷ୍ଟଦ୍ଯୁମ୍ନଃ ଶିଖଣ୍ଡୀ ଚ ପାଣ୍ଡବାନାଂ ଚ ଯେ ରଥାଃ।
ବର୍ଧଯନ୍ତେ ସ୍ମ ରାଜାନଂ ନିହତେ ସୂତନନ୍ଦନେ॥ 8-101-24 (60072) 
ତତଃ କୃଷ୍ଣୋ ମହାରାଜ ସାତ୍ଯକିଶ୍ଚାପି ସାତ୍ବତଃ।
ବର୍ଧଯନ୍ତେ ସ୍ମ ରାଜାନଂ ନିହତେ ସୂତନନ୍ଦନେ॥ 8-101-25 (60073) 
ବାସୁଦେବଶ୍ଚ କୌନ୍ତେଯଂ ପ୍ରଣଯାଦିଦମବ୍ରବୀତ୍।
ଅଦ୍ଯ ରାଜନ୍ହତାଃ ସର୍ବେ ଧାର୍ତରାଷ୍ଟ୍ରାଃ ସରାଜକାଃ। 
ହତେ ବୈକର୍ତନେ କର୍ଣେ ରଥାନାଂ ପ୍ରବରେ ରଥେ॥  8-101-26 (60074) 
ଯଦି ଲୋକାସ୍ତ୍ରଯଃ ସର୍ବେ ଯୋଧଯେଯୁଃ ସବାସବାଃ।
ତଥାପି ଦୁର୍ଜଯଃ ସୂତସ୍ତବ କୋପାତ୍ତୁ ସୂଦିତଃ॥ 8-101-27 (60075) 
ଏବମୁକ୍ତଃ ପ୍ରତ୍ଯୁବାଚ ଧର୍ମରାଜୋ ଜନାର୍ଦନମ୍॥  8-101-28 (60076) 
ତବ ପ୍ରସାଦାଦ୍ଗ୍ରୋବିନ୍ଦ ହତଃ କର୍ଣୋ ମହାଯଶାଃ।
ପାଣ୍ଡବାଶ୍ଚ ଜଯଂ ପ୍ରାପ୍ଯା ନାଶିତାଶ୍ଚାପି ଶତ୍ରବଃ॥ 8-101-29 (60077) 
ତ୍ବଂ ହି ଶକ୍ତୋ ଭଯାତ୍ତ୍ରାତୁଂ ଯସ୍ଯ କସ୍ଯଚିଦାହବେ।
ତ୍ବମସ୍ଯ ଜଗତୋ ଗୋପ୍ତା ପାଣ୍ଡବାନାଂ ଚ ସର୍ବଦା॥ 8-101-30 (60078) 
ତ୍ବାଂ ସମାସାଦ୍ଯ ଶକ୍ରୋଽପି ମୋଦତେ ଦିବି ନିତ୍ଯଶଃ।
ତ୍ବଂ ପାତା ପାଣ୍ଡୁପୁତ୍ରାଣାଂ ଯଥୈବ ଜଗତସ୍ତଥା॥ 8-101-31 (60079) 
ଅନାଶ୍ଚର୍ଯୋ ଜଯସ୍ତେଷାଂ ଭକ୍ତିର୍ଯେଷାଂ ତ୍ବଯି ପ୍ରଭୋ॥  8-101-32 (60080) 
ତ୍ବଯା ନାଥେନ ଗୋବିନ୍ଦ ନାଥବନ୍ତୋ ବଯଂ ଯୁଧି।
ଯଥେନ୍ଦ୍ରେଣ ପୁରା ଦେବାସ୍ତ୍ବଯା ଚାପି ଜନାର୍ଦନ॥ 8-101-33 (60081) 
ସ୍ବପ୍ସ୍ଯାମ୍ଯଦ୍ଯ ସୁଖଂ କୃଷ୍ଣନିଦ୍ରାଂ ଲପ୍ସ୍ଯେ ତ୍ବହଂ କ୍ଷପାମ୍।
ବିଗତଂ ହି ଭଯଂ ମେଽଦ୍ଯ ତ୍ବତ୍ପ୍ରସାଦାନ୍ନ ସଂଶଯଃ॥ 8-101-34 (60082) 
ଏବମୁକ୍ତସ୍ତୁ ପାର୍ଥେନ କେଶବଃ ପ୍ରାହ ପାଣ୍ଡବମ୍।
ନିମିତ୍ତମାତ୍ରଂ ହି ବଯଂ ତବାପ୍ଯସ୍ମିନ୍ମୁଦାଗମେ॥ 8-101-35 (60083) 
ଯସ୍ଯ ତେ ଭ୍ରାତରଃ ଶୂରା ଭୀମସେନାଦଯୋ ନୃପ।
ସମ୍ବନ୍ଧିନଶ୍ଚେନ୍ଦ୍ରବୀର୍ଯାଃ ପାର୍ଷତପ୍ରମୁଖାସ୍ତଥା॥ 8-101-36 (60084) 
ଅର୍ହତେ ଚ ଭବାନ୍ନିତ୍ଯଂ ପ୍ରିଯଂ ନିତ୍ଯଂ ଚ ମଦ୍ବିତମ୍।
ପ୍ରିଯୋ ହି ମେ ତ୍ବମେତେନ ବଚନେନ ନରୋତ୍ତମ॥ 8-101-37 (60085) 
ଇତ୍ଯୁକ୍ତୋ ଧର୍ମରାଜସ୍ତୁ ସ୍ବରଥଂ ହେମଭୂପିତମ୍।
ଦନ୍ତବର୍ଣୈର୍ହଯୈର୍ଯୁକ୍ତଂ କାଲବାଲୈର୍ମହୀପତିଃ॥ 8-101-38 (60086) 
ଆସ୍ଥାଯ ପୁରୁଷବ୍ଯାଘ୍ରଃ ସ୍ବବଲେନାପି ସଂବୃତଃ।
ପ୍ରଯଯୌ ବହୁବୃତ୍ତାନ୍ତଂ ଦ୍ରଷ୍ଟୁମାଯୋଧନଂ ପ୍ରତି॥ 8-101-39 (60087) 
ସମ୍ଭାଷମାଣୌ ତୌ ବୀର ଉଭୌ ମାଧବପାଣ୍ଡବୌ॥  8-101-40 (60088) 
ସ ଦଦର୍ଶ ରଣେ କର୍ଣଂ ଶଯାନଂ ପୁରୁଷର୍ଷଭମ୍।
ଗାଣ୍ଡୀବମୁକ୍ତୈର୍ବିଶିଖୈଃ ସର୍ବତଃ ସନ୍ନିପୀଡିତମ୍॥ 8-101-41 (60089) 
ସପୁତ୍ରଂ ନିହତଂ ଦୃଷ୍ଟ୍ବା କର୍ଣଂ ରାଜା ଯୁଧିଷ୍ଠିରଃ।
ପ୍ରଶଶଂସ ନରବ୍ଯାଘ୍ରାବୁଭୌ ମାଧବପାଣ୍ଡବୌ॥ 8-101-42 (60090) 
ଅଦ୍ଯ ରାଜାଽସ୍ମି ସର୍ବସ୍ଯାଂ ପୃଥିବ୍ଯାଂ ମଧୁସୂଦନ।
ଦିଷ୍ଟ୍ଯା ଜଯସି ଗୋବିନ୍ଦ ଦିଷ୍ଟ୍ଯାଶତ୍ରୁର୍ନିପାତିତଃ॥ 8-101-43 (60091) 
ଏବଂ ସୁବହୁଶୋ ରାଜନ୍ପ୍ରଶଶଂସ ଜନାର୍ଦନମ୍।
ଅର୍ଜୁନଂ ଚ କୁରୁଶ୍ରେଷ୍ଠୋ ଧର୍ମରାଜୋ ଯୁଧିଷ୍ଠିରଃ॥ 8-101-44 (60092) 
ଦୃଷ୍ଟ୍ବା ଚ ନିହତଂ କର୍ଣଂ ସ ପୁତ୍ରଂ ପାର୍ଥସାଯକୈଃ।
ପୁନର୍ଜାତମିବାତ୍ମାନଂ ମେନେ କୁରୁକୁଲୋଦ୍ବହଃ॥ 8-101-45 (60093) 
ସମେତ୍ଯ ଚ କୁରୁଶ୍ରେଷ୍ଠଂ କୁନ୍ତୀପୁତ୍ରଂ ଯୁଧିଷ୍ଠିରମ୍।
ବର୍ଧଯନ୍ତି ସ୍ମ ରାଜାନୋ ହର୍ଷଯୁକ୍ତା ମହାରଥାଃ॥ 8-101-46 (60094) 
ସଞ୍ଜଯ ଉବାଚ। 8-101-47x (5076) 
ଏବମେଷ କ୍ଷଯୋ ବୃତ୍ତଃ ସୁମହାନ୍ରୋମହର୍ଷଣଃ।
ତବ ଦୁର୍ମନ୍ତ୍ରିତେ ରାଜନ୍ଦିଷ୍ଟ୍ଯା ତ୍ବମନୁଶୋଚସି॥ 8-101-47 (60095) 
ବୈଶମ୍ପାଯନ ଉବାଚ। 8-101-48x (5077) 
ଶ୍ରୁତ୍ବୈତଦପ୍ରିଯଂ ରାଜା ଧୃତରାଷ୍ଟ୍ରୋ ମହୀପତିଃ।
ପପାତ ଭୂମୌ ନିଶ୍ଚେଷ୍ଟଃ କୌରବ୍ଯଃ ପରମାସନାତ୍। 
ତଥା ସତ୍ଯବ୍ରତା ଦେବୀ ଗାନ୍ଧାରୀ ଦିବ୍ଯଦର୍ଶନା॥  8-101-48 (60096) 
ତତସ୍ତୂର୍ଣଂ ତୁ ବିଦୁରସ୍ତଂ ନୃପଂ ସଞ୍ଜଯସ୍ତଥା।
ପର୍ଯାଶ୍ବାସଯତାଂ ଚୈତାବୁଭାବେବ ତୁ ଭୂମିପମ୍॥ 8-101-49 (60097) 
ତଥୈବାଶ୍ବାସଯାମାସୁର୍ଗାନ୍ଧାରୀଂ କୁରୁଯୋଷିତଃ॥  8-101-50 (60098) 
ସ ଦୈବଂ ପରମଂ ମେନେ ଭବିତବ୍ଯଂ ଚ ଭାରତ।
ତାଭ୍ଯାମାଶ୍ବାସିତୋ ରାଜା ତୂଷ୍ଣୀମାସ୍ତେ ବିଶାମ୍ପତେ॥ 8-101-51 (60099) 
ଏବମାଖ୍ଯାଯ ରାଜ୍ଞେ ଚ ସଞ୍ଜଯୋ ରାଜସତ୍ତମ।
ଜଗାମ ଶିବିରଂ ଭୂଯୋ ହତେ କର୍ଣେ ମହାତ୍ମନି॥ 8-101-52 (60100) 
ସ ଦୃଷ୍ଟ୍ବା ନିହତଂ ଶଲ୍ଯଂ ରାଜାନଂ ଚ ସୁଯୋଧନମ୍।
ଶକୁନିଂ ସୁବହୂନ୍ରାଜନ୍ସୈନିକାଂଶ୍ଚ ସହସ୍ରଶଃ॥ 8-101-53 (60101) 
ତଥୈବ ପାଣ୍ଡବୀଂ ସେନାଂ ନିହତାଂ ପ୍ରେକ୍ଷ୍ଯ ସଞ୍ଜଯଃ।
ସୌପ୍ତିକେ ଦ୍ରୌଣିନା ରାଜନ୍ହତବାଜିନରଦ୍ବିପାମ୍॥ 8-101-54 (60102) 
ସ ହି ଦୃଷ୍ଟ୍ବା ହତାନ୍ସର୍ବାନ୍ସମନ୍ତାଦ୍ଯୁଧି ସଞ୍ଜଯଃ।
ପ୍ରଯାତୋ ହାସ୍ତିନପୁରଂ ଶୋକାର୍ତୋ ଭଯବିହ୍ବଲଃ॥ 8-101-55 (60103) 
ହତେଷୁ ପୁନରେତେଷୁ ପ୍ରଭୂତଗଜବାଜିଷୁ।
ଯୋଧୈଶ୍ଚ ତୈର୍ମହାରାଜ ନାନାଦେଶସମୁଦ୍ଭବୈଃ॥ 8-101-56 (60104) 
କୁରୁକ୍ଷେତ୍ରଂ ତୁ ତତ୍ସର୍ବଂ ଶୂନ୍ଯମାସୀଦ୍ବିଶାମ୍ପତେ।
ନିହତୈଃ ପାଣ୍ଡବେଯୈଶ୍ଚ ଧାର୍ତରାଷ୍ଟ୍ରୈଶ୍ଚ ସଂଯୁଗେ॥ 8-101-57 (60105) 
ଯଥାହି ବିଷଯଂ ବୃତ୍ତଂ ଧାର୍ତରାଷ୍ଟ୍ରସ୍ଯ ସଂଞ୍ଜଯଃ।
ନିବେଦଯତି ତତ୍ସର୍ବଂ ଯଥାବୃତ୍ତଂ ଯଥାବିଧି॥ 8-101-58 (60106) 
ଏବଂ ମହାଯୁଦ୍ଧମିଦଂ ମହାତ୍ମନୋ
ଧନଞ୍ଜଯସ୍ଯାଧିରଥେଶ୍ଚ ଯଃ ପଠେତ୍। 
ସ ସମ୍ଯଗିଷ୍ଟସ୍ଯ ମଖସ୍ଯ ଯତ୍ଫଲଂ
ତଦାପ୍ନୁଯାଦ୍ଯଃ ଶୃଣୁଯାଚ୍ଚ ନିତ୍ଯଶଃ॥  8-101-59 (60107) 
ମଖୋ ହି ବିଷ୍ଣୁର୍ଭଗବାନ୍ସନାତନୋ
ବହନ୍ତି ଯଂ ଚାପ୍ଯନିଲେନ୍ଦୁଭାନବଃ। 
ଅତୋଽନସୂଯୁଃ ଶୃଣୁଯାତ୍ପଠେଚ୍ଚ ଯଃ
ସ ସର୍ବଲୋକାଂଶ୍ଚ ଜଯେତ୍ସୁଖୀ ଭବେତ୍॥ ॥  8-101-60 (60108) 
 
ଇତି ଶ୍ରୀମନ୍ମହାଭାରତେ ଶତସାହସ୍ରିକାଯାଂ ସଂହିତାଯାଂ ବୈଯାସିକ୍ଯାଂ କର୍ଣପର୍ବଣି ଏକାଧିକଶତତମୋଽଧ୍ଯାଯଃ॥ 101 ॥ ॥ କର୍ଣପର୍ବ ସମାପ୍ତମ୍॥ 8 ॥

ଅତଃ ପରଂ ଶଲ୍ଯପର୍ବ ଭବିଷ୍ଯତି।
ତସ୍ଯାଯମାଦ୍ଯଃ ଶ୍ଲୋକଃ॥ 8-101-1 (60109) 
ଜନମେଜଯ ଉବାଚ। 8-101-2x (5078) 
ଏବଂ ନିପାତିତେ କର୍ଣେ ସମରେ ସବ୍ଯସାଚିନା।
ଅଲ୍ପାବଶିଷ୍ଟାଃ କୁରବଃ କିମକୁର୍ବତ ବୈ ଦ୍ବିଜ॥ 8-101-2 (60110) 
 
ଇଦଂ କର୍ଣପର୍ବ କୁମ୍ଭଘୋଣସ୍ଥେନ ଟୀ.ଆର୍.କୃଷ୍ଣାଚାର୍ଯେଣ ଟୀ. ଆର୍. ବ୍ଯାସାଚାର୍ଯେଣ ଚ ମୁମ୍ବଯ୍ଯାଂ ନିର୍ଣଯସାଗରମୁଦ୍ରାଯନ୍ତ୍ରେ ମୁଦ୍ରାପିତମ୍। ଶକାବ୍ଦାଃ 1829 ସନ 1907.





AUM shantiH 






