


	










మహాభారత - పర్వ 1 - ఆదిపర్వ   - Mahabharata - Southern Recension - Kumbhaghonam Edition - Sanskrit Documents 






        Sanskrit Documents  |
		Critical Edition |
		Southern Recension |
		Mahabharata Resources

Kumbhaghonam Edition in Telugu Script



1. ఆదిపర్వ 


ఆదిపర్వ - అధ్యాయ 001

॥ శ్రీః ॥

1.1. అధ్యాయః 001 

 
(అనుక్రమణికాపర్వ  ॥ 1 ॥)

Mahabharata - Adi Parva - Chapter Topics

ఆదౌ మంగలాచరణం॥ 1 ॥ నైమిశారణ్యే దీర్ఘసత్రే శౌనకాదీన్ప్రతి సౌతేరాగమనం॥ 2 ॥ తత్ర శౌనకాదిభిః సౌతిం ప్రతి భారతకథనచోదనా॥ 3 ॥ సౌతినా శ్రీమన్నారాయణనమస్కారపూర్వకం వ్యాసస్య భారతనిర్మాణకథనం॥ 4 ॥ పర్వానుక్రమణికా॥ 5 ॥

Mahabharata - Adi Parva - Chapter Text

1-1-0 (0) 
॥ శ్రీవేదవ్యాసాయ నమః॥ 1-1-0x (0) 
నారాయణం నమస్కృత్య నరం చైవ నరోత్తమం।
దేవీం సరస్వతీం చైవ(వ్యాసం) తతో జయముదీరయేత్ ॥ 1-1-1 (1) 
`నారాయణం సురగురుం జగదేకనాథం'
భక్తప్రియం సకలలోకనమస్కృతం చ। 
త్రైగుణ్యవర్జితమజం విభుమాద్యమీశం
వందే భవఘ్నమమరాసురసిద్ధవంద్యం'॥  1-1-2 (2) 
`నమో ధర్మాయ మహతే నమః కృష్ణాయ వేధసే।
బ్రాహ్మణేభ్యో నమస్కృత్య ధర్మాన్వక్ష్యామి శాశ్వతాన్'॥ 1-1-3 (3) 
ఓం నమో భగవతే వాసుదేవాయ।
ఓం నమః పితామహాయ। ఓం నమః ప్రజాపతిభ్యః। 
ఓం నమః కృష్ణద్వైపాయనాయ।
ఓం నమః సర్వవిఘ్నవినాయకేభ్యః॥  1-1-4 (4) 
రోమహర్షణపుత్ర ఉగ్రశ్రవాః సౌతిః పౌరాణికో
నైమిశారణ్యే శౌనకస్య కులపతేర్ద్వాదశవార్షికే సత్రే  1-1-5 (5) 
సుఖాసీనానభ్యగచ్ఛద్బ్రహ్మర్షీన్సంశితవ్రతాన్।
వినయావనతో భూత్వా కదాచిత్సూతనందనః॥ 1-1-6 (6) 
తమాశ్రమమనుప్రాప్య నైమిశారణ్యవాసినః।
`ఉవాచ తానృషీన్సర్వాంధన్యో వోఽస్ంయద్యదర్శనాత్  1-1-7 (7) 
వేద వైయాసికీః సర్వాః కథా ధర్మార్యైసంహితాః।
వక్ష్యామి వో ద్విజశ్రేష్ఠాః శృణ్వంత్వద్య తపోధనాః  1-1-8 (8) 
తస్య తద్వచనం శ్రుత్వా నైమిశారణ్యవాసినః।
చిత్రా శ్రోతుం కథాస్తత్ర పరివ్రుస్తపస్వినః॥ 1-1-9 (9) 
అభివాద్య మునీంస్తాంస్తు సర్వానేవ కుతాంజలిః।
అపృచ్ఛత్స తపోవృద్ధిం సద్భిశ్చైవాభిపూజితః॥ 1-1-10 (10) 
అథ తేషూపవిష్టేషు సర్వేష్వేవ తపస్విషు।
నిర్దిష్టమాసనం భేజే వినయాద్రౌమహర్షణిః॥ 1-1-11 (11) 
సుఖాసీనం తతస్తం తు విశ్రాంతముపలక్ష్య చ।
అథాపృచ్ఛదృషిస్తత్ర కశ్చిత్ప్రస్తావయన్కథాః॥ 1-1-12 (12) 
కుత ఆగంయతే సౌతే క్వచాయం విహృతస్త్వయా।
కాలః కమలపత్రాక్ష శంసైతత్పృచ్ఛతో మమ॥ 1-1-13 (13) 
ఏవం పృష్టోఽబ్రవీత్సంయగ్యథావద్రౌమహర్షణిః।
వాక్యం వచనసంపన్నస్తేషాం చ చరితాశ్రయం॥ 1-1-14 (14) 
తస్మిన్సదసి విస్తీర్ణే మునీనాం భావితాత్మనాం।  1-1-15 (15) 
సౌతిరువాచ।
జనమేజయస్య రాజర్షేః సర్పసత్రే మహాత్మనః॥  1-1-15x (1) 
సమీపే పార్థివేంద్రస్య సంయక్పారిక్షితస్య చ।
కృష్ణద్వైపాయనప్రోక్తాః సుపుణ్యా వివిధాః కథాః  1-1-16 (16) 
కథితాశ్చాపి విధివద్యా వైశంపాయనేన వై।
శ్రుత్వాఽహం తా విచిత్రార్థా మహాభారతసంశ్రితాః॥ 1-1-17 (17) 
వహూని సంపరిక్రంయ తీర్థాన్యాయతనాని చ।
సమంతపంచకం నామ పుణ్యం ద్విజనిషేవితం॥ 1-1-18 (18) 
గతవానస్మి తం దేశం యుద్ధం యత్రాభవత్పురా।
కురూణాం పాండవానాం చ సర్వేషాం చహీక్షితాం॥ 1-1-19 (19) 
దిదృక్షుంరాగతస్తస్మాత్సమీపం భావతామిహ।
ఆయుష్మంతః సర్వ ఏవ బ్రహ్మభాతా హి మే మతాః॥
అస్మిన్యజ్ఞే మహాభంగాః సూర్యపావకవర్చసః॥  1-1-20 (20) 
కృతాభిషేకాః శుచయః కృతజప్యా హుతాగ్నయః।
భవంత ఆసతే స్వస్థా బ్రవీమి కిమహం ద్విజాః  1-1-21 (21) 
పురాణసంహితాః పుణ్యాః కథా ధర్మార్థసంశ్రితాః।
ఇతివృత్తం నరేంద్రాణామృషీణాం చ మహాత్మనాం॥ 1-1-22 (22) 
ఋషయ ఊచుః। 1-1-23x (2) 
ద్వైపాయనేన యత్ప్రోక్తం పురాణం పరమర్షిణా।
సురైర్బ్రహ్మర్షిభిశ్చైవ శ్రుత్వా యదభిపూజితం॥ 1-1-23 (23) 
తస్యాఖ్యానవరిష్ఠస్య విచిత్రపదపర్వణః।
సూక్ష్మార్థన్యాయయుక్తస్య వేదార్థైర్భూషితస్య చ॥ 1-1-24 (24) 
భారతస్యేతిహాసస్య పుణ్యాం గ్రంథార్థసంయుతాం।
సంస్కారోపగతాం బ్రాహ్మీం నానాశాస్త్రోపబృంహితాం॥ 1-1-25 (25) 
జనమేజయస్య యాం రాజ్ఞో వైశంపాయన ఉక్తవాన్।
యథావత్స ఋషిః పృష్టః సత్రే ద్వైపాయనాజ్ఞయా॥ 1-1-26 (26) 
వేదైశ్చతుర్భిః సయుక్తాం వ్యాసస్యాద్భుతకర్మణః।
సంహితాం శ్రోతుమిచ్ఛామః పుణ్యాం పాపభయాపహాం॥ 1-1-27 (27) 
సౌతిరువాచ। 1-1-28x (3) 
ఆద్యం పురుషమీశానం పురుహూతం పురుష్టుతం।
ఋతమేకాక్షరం బ్రహ్మ వ్యక్తావ్యక్తం సనాతనం॥ 1-1-28 (28) 
అసచ్చ సచ్చైవ చ యద్విశ్వం సదసతః పరం
పరావరాణాం స్రష్టారం పురాణం పరమవ్యయం॥  1-1-29 (29) 
మంగల్యం మంగలం విష్ణుం వరేణ్యమనఘం శుచిం।
నమస్కృత్య హృషీకేశం చరాచరగురుం హరిం॥ 1-1-30 (30) 
మహర్షేః పూజితస్యేహ సర్వలోకైర్మహాత్మనః।
ప్రవక్ష్యామి మతం పుణ్యం వ్యాసస్యాద్భుతకర్మణః॥ 1-1-31 (31) 
`నమో భగవతే తస్మై వ్యాసాయామితతేజసే।
యస్య ప్రసాదాద్వక్ష్యామి నారాయణకథామిమాం॥ 1-1-32 (32) 
సర్వాశ్రమాభిశమనం సర్వతీర్థావగాహనం।
న తథా ఫలద సూతే నారాయణకథా యథా॥ 1-1-33 (33) 
నాస్తి నారాయణసమం న భూతం న భవిష్యతి।
ఏతేన సత్యవాక్యేన సర్వార్థాన్సాధయాంయహం'॥ 1-1-34 (34) 
ఆచఖ్యుః కవయః కేచిత్సంప్రత్యాచక్షతే పరే।
ఆఖ్యాస్యంతి తథైవాన్య ఇతిహాసమిమం భువి॥ 1-1-35 (35) 
ఇదం తు త్రిషు లోకేషు మహజ్జ్ఞానం ప్రతిష్ఠితం।
విస్తరైశ్చ సమాసైశ్చ ధార్యతే యద్ద్విజాతిభిః॥ 1-1-36 (36) 
అలంకృతం శుభైః శబ్దైః సమయైర్దివ్యధనుషైః।
ఛందోవృత్తైశ్చ వివిధైరన్వితం విదుషాంప్రియం॥ 1-1-37 (37) 
తపసా బ్రహ్మచర్యేణ వ్యస్య వేదం సనాతనం।
ఇతిహాసమిమం చక్రే పుణ్యం సత్యవతీసుతః॥ 1-1-38 (38) 
`పుణ్యే హిమవతః పాదే మేధ్యే గిరిగుహాలయే।
విశోధ్య దేహం ధర్మాత్మా దర్భసంస్తరమాశ్రితః॥ 1-1-39 (39) 
శుచిః సనియమో వ్యాసః శాంతాత్మాతపసి స్థితః
భారతస్యేతిహాసస్య ధర్మేణాన్వీక్ష్య తాం గతిం॥  1-1-40 (40) 
ప్రవిశ్య యోగం జ్ఞానేన సోఽపశ్యత్సర్వమంతతః॥  1-1-41 (41) 
నిష్ప్రభేఽస్మిన్నిరాలోకే సర్వతస్తమసా వృతే।
బృహదండమభూదేకం ప్రజానాం బీజమవ్యయం॥ 1-1-42 (42) 
యుగస్యాదినిమిత్తం తన్మహద్దివ్యం ప్రచక్షత।
వ్యస్మింస్తచ్ఛ్రూయతే సత్యంజ్యోతిర్బ్రహ్మ సనాతనం॥ 1-1-43 (43) 
అద్భుతం చాప్యచింత్యం చ సర్వత్ర సమతాం మతం।
అవ్యక్తం కారణం సూక్ష్మం యత్తత్సదసదాత్మకం॥ 1-1-44 (44) 
యస్మిన్పితామహో జజ్ఞే ప్రభురేకః ప్రజాపతిః।
బ్రహ్మా సురగురుః స్థాణుర్మనుః కః పరమేష్ఠ్యథ॥ 1-1-45 (45) 
ప్రాచేతసస్తథా దక్షో దక్షపుత్రాశ్చ సప్తవై।
తతః ప్రజానాం పతయః ప్రాభవన్నేకవింశతిః॥ 1-1-46 (46) 
పురుషశ్చాప్రమేయాత్మా యం సర్వఋషయో విదు।
విశ్వేదేవాస్తథాఽఽదిత్యా వసవోఽథాశ్వినావపి॥ 1-1-47 (47) 
యక్షాః సాధ్యాః పిశాచాశ్చ గుహ్యకాః పితరస్తథా।
తతః ప్రసూతా విద్వాంసః శిష్టా బ్రహ్మర్షిసత్తమాః॥ 1-1-48 (48) 
మహర్షయశ్చ బహవః సర్వైః సముదితా గుణైః।
ఆతో ద్యౌః పృథివీ వాయురంతరిక్షం దిశస్తయా॥ 1-1-49 (49) 
సంవత్సరర్తవో మాసాః పక్షాహోరాత్రయః క్రమాత్।
యచ్చాన్యదపి తత్సర్వం సంభూతం లోకసాక్షికం॥ 1-1-50 (50) 
యదిదం దృశ్యతే కించిద్బూతం స్థావరజంగమం।
పునఃసంక్షిప్యతే సర్వం జగత్ప్రాప్తే యుగక్షయే॥ 1-1-51 (51) 
యథర్తుష్వృతులింగాని నానారూపాణి పర్యయే।
దృశ్యంతే తాని తాన్యేవ తథా భావా యుగాదిషు॥ 1-1-52 (52) 
ఏవమేతదనాద్యంతం భూతసంఘాతకారకం।
అనాదినిధనం లోకే చక్రం సంపరివర్తతే॥ 1-1-53 (53) 
త్రయస్త్రింశత్సహస్రాణి త్రయస్త్రింశచ్ఛతాని చ।
త్రయస్త్రింశచ్చ దేవనాం సృష్టిః సంక్షేపలక్షణా॥ 1-1-54 (54) 
దివః పుత్రో బృహద్భానుశ్చక్షురాత్మా విభావసుః।
సవితా స ఋచీకోఽర్కో భానురాశావహో రవిః॥ 1-1-55 (55) 
పుత్రా వివస్వతః సర్వే మనుస్తేషాం తథాఽవరః।
దేవభ్రాట్ తనయస్తస్య సుభ్రాడితి తతః స్మృతః॥ 1-1-56 (56) 
సుభ్రాజస్తు త్రయః పుత్రాః ప్రజావంతో బహుశ్రుతాః।
దశజ్యోతిః శతజ్యోతిః సహస్రజ్యోతిరేవ చ॥ 1-1-57 (57) 
దశపుత్రసహస్రాణి దశజ్యోతేర్మహాత్మనః।
తతో దశగుణాశ్చాన్యే శతజ్యోతేరిహాత్మజాః॥ 1-1-58 (58) 
భూయస్తతో దశగుణాః సహస్రజ్యోతిషః సుతాః।
తేభ్యోఽయం కురువంశశ్చ యదూనాం భరతస్య చ॥ 1-1-59 (59) 
యయాతీక్ష్వాకృవంశశ్చ రాజర్షీణాం చ సర్వశః।
సంభూతా బహవో వంశా భూతసర్గాః సువిస్తరాః॥ 1-1-60 (60) 
భూతస్థానాని సర్వాణి రహస్యం త్రివిధం చ యత్।
వేదా యోగః సవిజ్ఞానో ధర్మోఽర్థః కామ ఏవ చ॥ 1-1-61 (61) 
ధర్మార్థకామయుక్తాని శాస్త్రాణి వివిధాని చ।
లోకయాత్రావిధాన చ సర్వ తద్దృష్టవానృషిః॥ 1-1-62 (62) 
`నీతిర్భరతవంశస్య విస్తారశ్చైవ సర్వశః।'
ఇతిహాసాః సహవ్యాఖ్యా వివిధాశ్రుతయోఽపి చ॥  1-1-63 (63) 
ఇహ సర్వమనుక్రాంతముక్తం గ్రంథస్య లక్షణం।
`సంక్షేపేణేతిహాసస్య తతో వక్ష్యతి విస్తరం॥'  1-1-64 (64) 
విస్తీర్యైతన్మహజ్జ్ఞానమృషిః సంక్షిప్య చాబ్రవీత్।
ఇష్టం హి విదుషాం లోకే సమాసవ్యాసధారణం॥ 1-1-65 (65) 
మన్వాది భారతం కేచిదాస్తీకాది తథాఽపరే।
తథోపరిచరాద్యన్యే విప్రాః సంయగధీయిరే॥ 1-1-66 (66) 
వివిధం సంహితాజ్ఞానం దీపయంతి మనీషిణః।
వ్యాఖ్యాతుం కుశలాః కేచిద్గ్రంథాంధారయితుం పరే॥ 1-1-67 (67) 
తపసా బ్రహ్మచర్యేణ వ్యస్య వేదం సనాతనం।
ఇతిహాసమిమం చక్రే పుణ్యం సత్యవతీత్సుతః॥ 1-1-68 (68) 
పరాశరాత్మజో విద్వాన్బ్రహ్మర్షిః సంశితవ్రతః।
మాతుర్నియోగాద్ధర్మాత్మా గాంగేయస్య చ ధీమతః॥ 1-1-69 (69) 
క్షేత్రే విచిత్రవీర్యస్య కృష్ణద్వైపాయనః పురా।
త్రీనగ్నీనివ కౌరవ్యాంజనయామాస వీర్యవాన్॥ 1-1-70 (70) 
ఉత్పాద్య ధృతరాష్ట్రం చ పాండుం విదురమేవ చ।
జగామ తపసే ధీమాన్పునరేవాశ్రమం ప్రతి॥ 1-1-71 (71) 
తేషు జాతేషు వృద్ధేషు గతేషు పరమాం గతిం।
అబ్రవీద్భారతం లోకే మానుషేఽస్మిన్మహానృషిః॥ 1-1-72 (72) 
జనమేజయేన పృష్టః సన్బ్రాహ్మణైశ్చ సహస్రశః।
శశాస శిష్యమాసీనం వైశంపాయనమంతికే॥ 1-1-73 (73) 
స సదస్యైః సహాసీనం శ్రావయామాస భారతం।
కర్మాంతరేషు యజ్ఞస్య చోద్యమానః పునః పునః॥ 1-1-74 (74) 
విస్తారం కురువంశస్య గాంధార్యా ధర్మశీలతాం।
క్షత్తుః ప్రజ్ఞాం ధృతిం కుంత్యాః సంయగ్ద్వైపాయనోబ్రవీత్॥ 1-1-75 (75) 
వాసుదేవస్య మాహాత్ంయం పాండవానాం చ సత్యతాం।
దుర్వృత్తం ధార్తరాష్ట్రాణాముక్తవాన్భగవానృషిః॥ 1-1-76 (76) 
ఇదం శతసహస్రం తు శ్లోకానాం పుణ్యకర్మణాం।
ఉపాఖ్యానైః సహ జ్ఞేయం శ్రావ్యం భారతముత్తమం॥ 1-1-77 (77) 
చతుర్వింశతిసాహస్రీం చక్రే భారతసంహితాం।
ఉపాఖ్యానైర్వినా తావద్భారతం ప్రోచ్యతే బుధైః॥ 1-1-78 (78) 
తతోఽధ్యర్ధశతం భూయః సంక్షేపం కృతవానృషిః।
అనుక్రమణికాధ్యాయం వృత్తాంతం సర్వపర్వణాం॥ 1-1-79 (79) 
తస్యాఖ్యానవరిష్ఠస్య కృత్వా ద్వైపాయనః ప్రభుః।
కథమధ్యాపయానీహ శిష్యానిత్యన్వచింతయత్॥ 1-1-80 (80) 
తస్య తచ్చింతితం జ్ఞాత్వా ఋషేర్ద్వైపాయనస్య చ।
తత్రాజగామ భగవాన్బ్రహ్మా లోకగురుః స్వయం॥ 1-1-81 (81) 
ప్రీత్యర్థం తస్య చైవర్షేర్లోకానాం హితకాంయయా।
తం దృష్ట్వా విస్మితో భూత్వా ప్రాంజలిః ప్రణతః స్థితః॥ 1-1-82 (82) 
ఆసనం కల్పయామాస సర్వైర్మునిగణైర్వృతః॥  1-1-83 (83) 
హిరణ్యమర్భమాసీనం తస్మింస్తు పరమాసనే।
పరివృత్యాసనభ్యాశే వాసవేయః స్థితోఽభవత్॥ 1-1-84 (84) 
అనుజ్ఞాతోఽథ కృష్ణస్తు బ్రహ్మణా పరమేష్ఠినా।
నిషసాదాసనాభ్యాశే ప్రీయమాణః శుచిస్మితః॥ 1-1-85 (85) 
ఉవాచ స మహాతేజా బ్రహ్మాణం పరమేష్ఠినం।
కృతం మయేదం భగవన్కావ్యం పరమపూజితం॥ 1-1-86 (86) 
బ్రహ్మన్వేదరహస్య చ యచ్చాన్యత్స్థాపితం మయా।
సాంగోపనిషదాం చైవ వేదానాం విస్తరక్రియా॥ 1-1-87 (87) 
ఇతిహాసపురాపానామున్మేషం నిమిషం చ యత్।
భూతం భవ్యం భవిష్యచ్చ త్రివిధం కాలసంజ్ఞితం॥ 1-1-88 (88) 
జరామృత్యుభయవ్యాధిభావాభావవినిశ్చయః।
వివిధస్య చ ధర్మస్య హ్యాశ్రమాణాం చ లక్షణం॥ 1-1-89 (89) 
చాతుర్వర్ణ్యవిధానం చ పురాణానాం చ కృత్స్నశః।
తపసో బ్రహ్మచర్యస్య పృథివ్యాశ్చంద్రసూర్యయోః॥ 1-1-90 (90) 
గ్రహనక్షత్రతారాణాం ప్రమాణం చ యుగైః సహ।
ఋచో యజూషి సామాని వేదాధ్యాత్మం తథైవ చ॥ 1-1-91 (91) 
న్యాయశిక్షా చికిత్సా చ దానం పాశుపతం తథా।
ఇతి నైకాశ్రయం జన్మ దివ్యమానుషసంజ్ఞితం॥ 1-1-92 (92) 
తీర్థానాం చైవ పుణ్యానాం దేశానాం చైవ కీర్తనం।
నదీనాం పర్వతానాం చ వనానాం సాగరస్య చ॥ 1-1-93 (93) 
పురాణాం చైవ దివ్యానాం కల్పానాం యుద్ధకౌశలం।
వాక్యజాతివిశేషాశ్చ లోకయాత్రాక్రమశ్చ యః॥ 1-1-94 (94) 
యచ్చాపి సర్వగం వస్తు తచ్చైవ ప్రతిపాదితం।
పరం న లేఖకః కశ్చిదేతస్య భువి విద్యతే॥ 1-1-95 (95) 
బ్రహ్మోవాచ। 1-1-96x (4) 
తపోవిశిష్టదపి వై వసిష్ఠాన్మునిపుంగవాత్।
మన్యే శ్రేష్ఠవ్యం త్వాం వై రహస్యజ్ఞానవేదనాత్॥ 1-1-96 (96) 
జన్మప్రభృతి సత్యాం తే వేద్మి గాం బ్రహ్మవాదినీం।
త్వయాచ కావ్యమిత్యుక్తం తస్మాత్కావ్యం భవిష్యతి॥ 1-1-97 (97) 
అస్య కావ్యస్య కవయో న సమర్థా విశేషణే।
విశేషణే గృహస్థస్య శేషాస్త్రయ ఇవాశ్రమాః॥ 1-1-98 (98) 
`జడాంధబధిరోన్మత్తం తమోభూతం జగద్భవేత్।
యది జ్ఞానహుతాశేన త్వయా నోజ్జ్వలియం భవేత్॥ 1-1-99 (99) 
తమసాంధస్య లోకస్య వేష్టితస్య స్వకర్మభిః।
జ్ఞానాంజనశలాకాభిర్బుద్ధినేత్రోత్సవః కృతః'॥ 1-1-100 (100) 
ధర్మార్థకామమోక్షార్థైః సమాసవ్యాసకీర్తనైః।
త్వయా భారతసూర్యేణ నృణాం వినిహతం తమః॥ 1-1-101 (101) 
పురాణపూర్ణచంద్రేణ శ్రుతిజ్యోత్స్నాప్రకాశినా।
నృణాం కుముదసౌంయానాం కృతం బుద్ధిప్రసాదనం॥ 1-1-102 (102) 
ఇతిహాసప్రదీపేన మోహావరణఘాతినా।
లోకగర్భగృహం కృత్స్నం యథావత్సంప్రకాశితం॥ 1-1-103 (103) 
సంగ్రహాధ్యాయబీజో వై పౌలోమాస్తీకమూలవాన్।
సంభవస్కంధవిస్తారః సభాపర్వవిటంకవాన్॥ 1-1-104 (104) 
ఆరణ్యపర్వరూపాఢ్యో విరాటోద్యోగసారవాన్।
భీష్మపర్వమహాశాఖో ద్రోణపర్వపలాశవాన్॥ 1-1-105 (105) 
కర్ణపర్వసితైః పుష్పైః శల్యపర్వసుగంధిభిః।
స్త్రీపర్వైషీకవిశ్రామః శాంతిపర్వమహాఫలః॥ 1-1-106 (106) 
అశ్వమేధామృతసస్త్వాశ్రమస్థానసంశ్రయః।
మౌసలశ్రుతిసంక్షేపః శిష్టద్విజనిషేవితః॥ 1-1-107 (107) 
సర్వేషాం కవిముఖ్యానాముపజీవ్యో భవిష్యతి।
పర్జన్యఇవ భూతానామక్షయో భారద్రుమః॥ 1-1-108 (108) 
కావ్యస్య లేఖనార్థాయ గణేశః స్మర్యతాం మునే।  1-1-109 (109) 
సౌతిరువాచ। 1-1-110x (5) 
ఏవమాభాష్య తం బ్రహ్మా జగామ స్వం నివేశనం।
భగవాన్స జగత్స్రష్టా ఋషిదేవగణైః సహ॥ 1-1-110 (110) 
తతః సస్మార హేరంబం వ్యాసః సత్యవతీసుతః॥  1-1-111 (111) 
స్మృతమాత్రో గణేశానో భక్తచింతితపూరకః।
తత్రాజగామ విఘ్నేశో వేదవ్యాసో యతః స్థితః॥ 1-1-112 (112) 
పూజితశ్చోపవిష్టశ్చ వ్యాసేనోక్తస్తదానఘ।
లేఖకో భారతస్యాస్య భవ త్వం గణనాయక॥
మయైవ ప్రోచ్యమానస్య మనసా కల్పితస్య చ॥  1-1-113 (113) 
శ్రుత్వైతత్ప్రాహ విఘ్నేశో యది మే లేఖనీ క్షణం।
లిఖతో నావతిష్ఠేత తదా స్యాం లేఖకో హ్యహం॥ 1-1-114 (114) 
వ్యాసోఽప్యువాచ తం దేవమబుద్ధ్వా మా లిఖ క్వచిత్।
ఓమిత్యుక్త్వా గణేశోపి బభూవ కిల లేఖకః॥ 1-1-115 (115) 
గ్రంథగ్రంథిం తదా చక్రే మునిర్గూఢం కుతూహలాత్।
యస్మిన్ప్రతిజ్ఞయా ప్రాహ మునిర్ద్వైపాయనస్త్విదం॥ 1-1-116 (116) 
అష్టౌ శ్లోకసహస్రాణి అష్టౌ శ్లోకశతాని చ।
అహం వేద్మి శుకో వేత్తి సంజయో వేత్తి వా న వా॥ 1-1-117 (117) 
తచ్ఛ్లోకకూటమద్యాపి గ్రథితం సుదృఢం మునే।
భేత్తుం న శక్యతేఽర్థస్యం గూఢత్వాత్ప్రశ్రితస్య చ॥ 1-1-118 (118) 
సర్వజ్ఞోపి గణేశో యత్క్షణమాస్తే విచారయన్।
తావచ్చకార వ్యాసోపి శ్లోకానన్యాన్బహూనపి॥ 1-1-119 (119) 
తస్య వృక్షస్య వక్ష్యామి శాఖాపుష్పఫలోదయం।
స్వాదుమేధ్యరసోపేతమచ్ఛేద్యమమరైరపి॥ 1-1-120 (120) 
అనుక్రమణికాధ్యాయం వృత్తాంతం సర్వపర్వణాం।
ఇదం ద్వైపాయనః పూర్వం పుత్రమధ్యాపయచ్ఛుకం॥ 1-1-121 (121) 
తతోఽన్యేభ్యోఽనురూపేభ్యః శిష్యేభ్యః ప్రదదౌ ప్రభు
షష్టిం శతసహస్రాణి చకారాన్యాం స సంహితాం। 
త్రింశచ్ఛతసహస్రం చ దేవలోకే ప్రతిష్ఠితం॥  1-1-122 (122) 
పిత్ర్యే పంచదశ ప్రోక్తం రక్షోయక్షే చతుర్దశ।
ఏకం శతసహస్రం తు మానుషేషు ప్రతిష్ఠితం॥ 1-1-123 (123) 
నారదోఽశ్రావయద్దేవానసితో దేవలః పితృన్।
గంధర్వయక్షరక్షాంసి శ్రావయామాస వై శుకః॥ 1-1-124 (124) 
`వైశంపాయనవిప్రర్షిః శ్రావయామాస పార్థివం।
పారిక్షితం మహాత్మానం నాంనా తు జనమేజయం'॥ 1-1-125 (125) 
అస్మింస్తు మానుషే లోకే వైశంపాయన ఉక్తవాన్।
శిష్యో వ్యాసస్య ధర్మాత్మా సర్వవేదవిదాం వరః॥ 1-1-126 (126) 
ఏకం శతసహస్రం తు మయోక్తం వై నిబోధత॥  1-1-127 (127) 
దుర్యోధనో మన్యుమయో మహాద్రుమః
కర్ణః స్కంధః శకునిస్తస్య శాఖాః। 
దుశ్శాసనః పుష్పఫలే సమృద్ధే
మూలం రాజా ధృతరాష్ట్రోఽమనీషి।  1-1-128 (128) 
యుధిష్ఠిరే ధర్మమయో మహాద్రుమః
స్కంధోఽర్జునో భీమసేనోఽస్య శాఖాః। 
మాద్రీసుతౌ పుష్పఫలే సమృద్ధే
మూలం కృష్ణో బ్రహ్మ చ బ్రాహ్మణాశ్చ॥  1-1-129 (129) 
పాండుర్జిత్వా బహూందేశాన్యుధా విక్రమణేన చ।
అరణ్యే మృగయాశీలో న్యవసత్సజనస్తథా॥ 1-1-130 (130) 
మృగవ్యవాయనిధనాత్కృచ్ఛ్రాం ప్రాప స ఆపదం।
జన్మప్రభృతి పార్థానాం తత్రాచారవిధిక్రమః॥ 1-1-131 (131) 
మాత్రోరభ్యుపపత్తిశ్చ ధర్మోపనిషదం ప్రతి।
ధర్మానిలేంద్రాంస్తాభిః సాఽఽజుహావ సుతవాంఛయా॥ 1-1-132 (132) 
`తతో ధర్మోపనిషదం భూత్వా భర్తుః ప్రియా పృథా।
ధర్మానిలేంద్రాంస్తాభిః సాఽఽజుహావ సుతవాంఛయా॥ 1-1-133 (133) 
తద్దత్తోపనిషన్మాద్రీ చాశ్వినావాజుహావ చ।
జాతాః పార్థాస్తతః సర్వే కుంత్యా మాద్ర్యాశ్చ మంత్రతః।' 
తాపసైః సహ సంవృద్ధా మాతృభ్యాం పరిరక్షితాః॥  1-1-134 (134) 
మేధ్యారణ్యేషు పుణ్యేషు మహతామాశ్రమేషు చ।
`తేషు జాతేషు సర్వేషు పాండవేషు మహాత్మసు॥ 1-1-135 (135) 
మాద్ర్యా తు సహ సంగంయ ఋషిశాపప్రభావతః।
మృతః పాండుర్మహాపుణ్యే శతశృంగే మహాగిరౌ॥'  1-1-136 (136) 
ఋషిభిశ్చ సమానీతా ధార్తరాష్ట్రాన్ప్రతి స్వయం।
శిశవశ్చాభిరూపాశ్చ జటిలా బ్రహ్మచారిణః॥ 1-1-137 (137) 
పుత్రాశ్చ భ్రాతరశ్చేమే శిష్యాశ్చ సుహృదశ్చ వః।
పాండవా ఏత ఇత్యుక్త్వా మునయోఽంతర్హితాస్తతః॥ 1-1-138 (138) 
తాంస్తైర్నివేదితాందృష్ట్వా పాండవాన్కౌరవాస్తదా।
శిష్టాశ్చ వర్ణాః పౌరా యే తే హర్షాచ్చుక్రుశుర్భృశం॥ 1-1-139 (139) 
ఆహుః కేచిన్న తస్యైతే తస్యైత ఇతి చాపరే।
యదా చిరమృతః పాండుః కథం తస్యేతది చాపరే॥ 1-1-140 (140) 
స్వాగతం సర్వథా దిష్ట్యా పాండోః పశ్యామ సంతతిం।
ఉచ్యతాం స్వాగతమితి వాచోఽశ్రూయంత సర్వశః॥ 1-1-141 (141) 
తస్మిన్నుపరతే శబ్దే దిశః సర్వా నినాదయన్।
అంతర్హితానాం భూతానాం నిఃస్వనస్తుములీఽభవత్॥ 1-1-142 (142) 
పుష్పవృష్టిః శుభా గంధాః శంఖదుందుభినిఃస్వనాః।
ఆసన్ప్రవేశే పార్థానాం తదద్భుతమివాభవత్॥ 1-1-143 (143) 
తత్ప్రీత్యా చైవ సర్వేషాం పౌరాణాం హర్షసంభవః।
శబ్ద ఆసీన్మహాంస్తత్ర దివస్పృక్కీర్తివర్ధనః॥ 1-1-144 (144) 
తేఽధీత్య నిఖిలాన్వేదాఞ్శాస్త్రాణి వివిధాని చ।
న్యవసన్పాండవాస్తత్ర పూజితా అకుతోభయాః॥ 1-1-145 (145) 
యుధిష్ఠిరస్య శౌచేన ప్రీతాః ప్రకృతయోఽభవన్।
ధృత్యా చ భీమసేనస్య విక్రమేణార్జునస్య చ॥ 1-1-146 (146) 
గురుశుశ్రూషయా కుంత్యా యమయోర్వినయేన చ।
తుతోష లోకః సకలస్తేషాం శౌర్యగుణేన చ॥ 1-1-147 (147) 
సమవాయే తతో రాజ్ఞాం కన్యాం భర్తృస్వయంవరాం।
ప్రాప్తవానర్జునః కృష్ణాం కృత్వా కర్మ సుదుష్కరం॥ 1-1-148 (148) 
తతః ప్రభృతి లోకేఽస్మిన్పూజ్యః సర్వధనుష్మతాం।
ఆదిత్య ఇవ దుష్ప్రేక్ష్యః సమరేష్వపి చాభవత్॥ 1-1-149 (149) 
స సర్వాన్పార్థివాంజిత్వా సర్వాంశ్చ మహతో గణాన్।
ఆజహారార్జునో రాజ్ఞో రాజసూయం మహాక్రతుం॥ 1-1-150 (150) 
అన్నవాందక్షిణావాంశ్చ సర్వైః సముదితో గుణైః।
యుధిష్ఠిరేణ సంప్రాప్తో రాజసూయో మహాక్రతుః॥ 1-1-151 (151) 
సునయాద్వాసుదేవస్య భీమార్జునబలేన చ।
ఘాతయిత్వా జరాసంధం చైద్యం చ బలగర్వితం॥ 1-1-152 (152) 
దుర్యోధనం సమాగచ్ఛన్నర్హణాని తతస్తతః।
మణికాంచనరత్నాని గోహస్త్యశ్వధనాని చ॥ 1-1-153 (153) 
విచిత్రాణి చ వాసాంసి ప్రావారావరణాని చ।
కంబలాజినరత్నాని రాంకవాస్తరణాని చ॥ 1-1-154 (154) 
సమృద్ధాం తాం తథా దృష్ట్వా పాండవానాం తదా శ్రియం।
ఈర్ష్యాసముత్థః సుమహాంస్తస్య మన్యురజాయత॥ 1-1-155 (155) 
విమానప్రతిమాం తత్ర మయేన సుకృతాం సభాం।
పాండవానాముపహృతాం స దృష్ట్వా పర్యతప్యత॥ 1-1-156 (156) 
తత్రావహసితశ్చాసీత్ప్రస్కందన్నివ సంభ్రమాత్।
ప్రత్యక్షం వాసుదేవస్య భీమేనానభిజాతవత్॥ 1-1-157 (157) 
స భోగాన్వివిధాన్భుంజన్రత్నాని వివిధాని చ।
కథితో ధృతరాష్ట్రస్య వివర్ణో హరిణః కృశః॥ 1-1-158 (158) 
అన్వజానాత్తతో ద్యూతం ధృతరాష్ట్రః సుతప్రియః।
తచ్ఛ్రుత్వా వాసుదేవస్య కోపః సమభవన్మహాన్॥ 1-1-159 (159) 
నాతిప్రీతమనాశ్చాసీద్వివాదాంశ్చాన్వమోదత।
ద్యూతాదీననయాన్ఘోరాన్వివిధాంశ్చాప్యుపైక్షత॥ 1-1-160 (160) 
నిరస్య విదురం భీష్మం ద్రోణం శారద్వతం కృపం।
విగ్రహే తుములే తస్మిందహన్క్షత్రం పరస్పరం॥ 1-1-161 (161) 
జయత్సు పాండుపుత్రేషు శ్రుత్వా సుమహదప్రియం।
దుర్యోధనమతం జ్ఞాత్వా కర్ణస్య శకునేస్తథా॥ 1-1-162 (162) 
ధృతరాష్ట్రశ్చిరం ధ్యాత్వా సంజయం వాక్యమబ్రవీత్।
శృణు సంజయ సర్వం మే నచాసూయితుమర్హసి॥ 1-1-163 (163) 
శ్రుతవానసి మేధావీ బుద్ధిమాన్ప్రాజ్ఞసంమతః।
న విగ్రహే మమ మతిర్న చ ప్రీయే కులక్షయే॥ 1-1-164 (164) 
న మే విశేషః పుత్రేషు స్వేషు పాండుసుతేషు వా।
వృద్ధం మామభ్యసూయంతి పుత్రా మన్యుపరాయణాః॥ 1-1-165 (165) 
అహం త్వచక్షుః కార్పణ్యాత్పుత్రప్రీత్యా సహామి తత్।
ముహ్యంతం చానుముహ్యామి దుర్యోధనమచేతనం॥ 1-1-166 (166) 
రాజసూయే శ్రియం దృష్ట్వా పాండవస్య మహౌజసః।
తచ్చావహసనం ప్రాప్య సభారోహణదర్శనే॥ 1-1-167 (167) 
అమర్షితః స్వయం జేతుమశక్తః పాండవాన్రణే।
నిరుత్సాహశ్చ సంప్రాప్తుం సుశ్రియం క్షత్రియోఽపి సన్॥ 1-1-168 (168) 
గాంధారరాజసహితశ్ఛద్మద్యూతమమంత్రయత్।
తత్ర యద్యద్యథా జ్ఞాతం మయాం సంజయ తచ్ఛృణు॥ 1-1-169 (169) 
శ్రుత్వా తు మమ వాక్యాని బుద్ధియుక్తాని తత్త్వతః।
తతో జ్ఞాస్యసి మాం సౌతే ప్రజ్ఞాటచక్షుషమిత్యుత॥ 1-1-170 (170) 
యదాఽశ్రౌషం ధనురాయంయ చిత్రం
విద్ధం లక్ష్యం పాతితం వై పృథివ్యాం। 
కృష్ణాం హృతాం ప్రేక్షతాం సర్వరాజ్ఞాం
తదా నాశంసే విజయాయ సంజయ॥  1-1-171 (171) 
యదాఽశ్రౌషం ద్వారకాయాం సుభద్రాం
ప్రసహ్యోఢాం మాధవీమర్జునేన। 
ఇంద్రప్రస్థం వృష్ణివీరౌ చ యాతౌ
తదా నాశంసే విజయాయ సంజయ॥  1-1-172 (172) 
యదాఽశ్రౌషం దేవరాజం ప్రవృష్టం
శరైర్దివ్యైర్వారితం చార్జునేన। 
అగ్నిం తథా తర్పితం ఖాండవే చ
తదా నాశంసే విజయాయ సంజయ॥  1-1-173 (173) 
యదాఽశ్రౌషం జాతుషాద్వేశ్మనస్తా-
న్ముక్తాన్పార్థాన్పంచ కుంత్యా సమేతాన్। 
యుక్తం చైషాం విదురం స్వార్థసిద్ధ్యై
తదా నాశంసే విజయాయ సంజయ॥  1-1-174 (174) 
యదాఽశ్రౌషం ద్రౌపదీం రంగమధ్యే
లక్ష్యం భిత్త్వా నిర్జితామర్జునేన। 
శూరాన్పంచాలాన్పాండవేయాంశ్చ యుక్తాం-
స్తదా నాశంసే విజయాయ సంజయ॥  1-1-175 (175) 
యదాఽశ్రౌషం మాగధానాం వరిష్ఠం
జరాసంధం క్ష్వమధ్యే జ్వలంతం। 
దోర్భ్యాం హతం భీమసేనేన గత్వా
తదా నాశంసే విజయాయ సంజయ॥  1-1-176 (176) 
యదాఽశ్రౌషం దిగ్జయే పాండుపుత్రై-
ర్వశీకృతాన్భూమిపాలాన్ప్రసహ్య। 
మహాక్రతుం రాజసూయం కృతం చ
తదా నాశంసే విజయాయ సంజయ॥  1-1-177 (177) 
యదాఽశ్రౌషం ద్రౌపదీమశ్రుకంఠీం
సభాం నీతాం దుఃఖితామేకవస్త్రాం। 
రజస్వలాం నాథవతీమనాథవ-
త్తదా నాశంసే విజయాయ సంజయ॥  1-1-178 (178) 
యదాఽశ్రౌషం వాససాం తత్ర రాశిం
సమాక్షిపత్కితవో మందబుద్ధిః। 
దుఃశాసనో గతవాన్నైవం చాంతం
తదా నాశంసే విజయాయ సంజయ॥  1-1-179 (179) 
యదాఽశ్రౌషం హృతరాజ్యం యుధిష్ఠిరం
పరాజితం సౌబలేనాక్షవత్యాం। 
అన్వాగతం భ్రాతృభిరప్రమేయై-
స్తదా నాశంసే విజయాయ సంజయ॥  1-1-180 (180) 
యదాశ్రౌషం వివిధాస్తత్ర చేష్టా
ధర్మాత్మనాం ప్రస్థితానాం వనాయ। 
జ్యేష్ఠప్రీత్యా క్లిశ్యతాం పాండవానాం
తదా నాశంసే విజయాయ సంజయ॥  1-1-181 (181) 
యదాఽశ్రౌషం స్నాతకానాం సహస్రై-
రన్వాగతం ధర్మరాజం వనస్థం। 
భిక్షాభుజాం బ్రాహ్మణానాం మహాత్మనాం
తదా నాశంసే విజయాయ సంజయ॥  1-1-182 (182) 
`యదాఽశ్రౌషం వనవాసేన పార్థా-
న్సమాగతాన్మహర్షిభిః పురాణైః। 
ఉపాస్యమానాన్సగణైర్జాతసఖ్యాం-
స్తదా నాశంసే విజయాయ సంజర్య॥'  1-1-184 (183) 
యదాశ్రౌషం త్రిదివస్థం ధనంజయం
శక్రాత్సాక్షాద్దివ్యమస్త్రం యథావత్। 
అధీయానం శంసితం సత్యసంధం
తదా నాశంసే విజయాయ సంజయ॥  1-1-185 (184) 
యదాఽశ్రోషం కాలకేయాస్తతస్తే
పౌలోమానో వరదానాచ్చ దృప్తాః। 
దేవైరజేయా నిర్జితాశ్చార్జునేన
తదా నాశంసే విజయాయ సంజయ॥  1-1-186 (185) 
యదాఽశ్రౌషమసురాణాం వధార్థే
కిరీటినం యాంతమమిత్రకర్శనం। 
కృతార్థం చాప్యాగతం శక్రలోకా-
త్తదా నాశంసే విజయాయ సంజయ॥  1-1-187 (186) 
`యదాఽశ్రౌషం తీర్థయాత్రాప్రవృత్తం
పాండోః సుతం సహితం లోమశేన। 
బృహదశ్వాదక్షహృదయం చ ప్రాప్తం
తదా నాశంసే విజయాయ సంజయ॥'  1-1-188 (187) 
యదాఽశ్రౌషం వైశ్రవణేన సార్ధం
సమాగతం భీమన్యాంశ్చ పార్థాన్। 
తస్మిందేశే మానుషాణామగంయే
తదా నాశంసి విజయాయ సంజయా॥  1-1-189 (188) 
యదాఽశ్రౌషం ఘోషయాత్రాగతానాం
బంధం గంధర్వైర్మోక్షణం చార్జునేన। 
స్వేషాం సుతానాం కర్ణబుద్ధౌ రతానాం
తదా నాశంసే విజయాయ సంజయ॥  1-1-190 (189) 
యదాఽశ్రౌషం యక్షరూపేణ ధర్మం
సమాగతం ధర్మరాజేన సూత। 
ప్రశ్నాన్కాంశ్చిద్విబ్రువాణం చ సంయక్
తదా నాశంసే విజయాయ సంజయ॥  1-1-191 (190) 
యదాఽశ్రౌషం న విదుర్మామకాస్తాన్
ప్రచ్ఛన్నరూపాన్వసతః పాండవేయాన్। 
విరాటరాష్ట్రే సహ కృష్ణయా చ
తదా నాశంసే విజయాయ సంజయ॥  1-1-192 (191) 
`యదాఽశ్రౌషం కీచకానాం వరిష్ఠం
నిషూదితం భ్రాతృశతేన సార్ధం। 
ద్రౌపద్యర్థే భీమసేనేన సంఖ్యే
తదా నాశంసే విజయాయ సంజయ॥'  1-1-193 (192) 
యదాఽశ్రౌషం మామకానాం వరిష్ఠా-
ంధనంజయేనైకరథేన భగ్నాన్। 
విరాటరాష్ట్రే వసతా మహాత్మనా
తదా నాశంసే విజయాయ సంజయ॥  1-1-194 (193) 
యదాఽశ్రౌషం సత్కృతం మత్స్యరాజ్ఞా
సుతాం దత్తాముత్తరామర్జునాయ। 
తాం చార్జునః ప్రత్యగృహ్ణాత్సుతార్థే
తదా నాశంసే విజయాయ సంజయ॥  1-1-195 (194) 
యదాఽశ్రౌషం నిర్జితస్యాధనస్య
ప్రవ్రాజితస్య స్వజనాత్ప్రచ్యుతస్య। 
అక్షౌహిణీః సప్త యుధిష్ఠిరస్య
తదా నాశంసే విజయాయ సంజయ॥ 196 ॥  1-1-196 (195) 
యదాఽశ్రౌషం మాధవం వాసుదేవం
సర్వాత్మనా పాండవార్థే నివిష్టం। 
యస్యేమాం గాం విక్రమమేకమాహు-
స్తదా నాశంసే విజయాయ సంజయ॥  1-1-197 (196) 
యదాఽశ్రౌషం నరనారాయణౌ తౌ
కృష్ణార్జునౌ వదతో నారదస్య। 
అహం ద్రష్టా బ్రహ్మలోకే చ సంయక్
తదా నాశంసే విజయాయ సంజయ॥  1-1-198 (197) 
యదాఽశ్రౌషం లోకహితాయ కృష్ణం
శమార్థినముపయాతం కురూణాం। 
శమం కుర్వాణమకృతార్థం చ యాతం
తదా నాశంసే విజయాయ సంజయ॥ 199 ॥  1-1-199 (198) 
యదాఽశ్రౌషం కర్ణదుర్యోధనాభ్యాం
బుద్ధిం కృతాం నిగ్రహే కేశవస్య। 
తం చాత్మానం బహుధా దర్శయానం
తదా నాశంసే విజయాయ సంజయ॥  1-1-200 (199) 
యదాఽశ్రౌషం వాసుదేవే ప్రయాతే
రథస్యైకామగ్రతస్తిష్ఠమానాం। 
ఆర్తాం పృథాం సాంత్వితాం కేశవేన
తదా నాశంసే విజయాయ సంజయ॥  1-1-201 (200) 
యదాఽశ్రౌషం మంత్రిణం వాసుదేవం
తథా భీష్మం శాంతనవం చ తేషాం। 
భారద్వాజం చాశిషోఽనుబ్రువాణం
తదా నాశంసే విజయాయ సంజయ॥  1-1-202 (201) 
యదా కర్ణో భీష్మమువాచ వాక్యం
నాహం యోత్స్యే యుధ్యమానే త్వయీతి। 
హిత్వా సేనామపచక్రామ చాపి
తదా నాశంసే విజయాయ సంజయ॥  1-1-203 (202) 
యదాఽశ్రౌషం వాసుదేవార్జునౌ తౌ
తథా ధనుర్గాండివమప్రమేయం। 
త్రీణ్యుగ్రవీర్యాణి సమాగతాని
తదా నాశంసే విజయాయ సంజయ॥  1-1-204 (203) 
యదాఽశ్రౌషం కశ్లలేనాభిపన్నే
రథోపస్థే సీదమానేఽర్జునే వై। 
కృష్ణం లోకాందర్శయానం శరీరే
తదా నాశంసే విజయాయ సంజయ॥  1-1-205 (204) 
యదాఽశ్రౌషం భీష్మమిత్రకర్శనం
నిఘ్నంతమాజావయుతం రథానాం। 
నైషాం కశ్చిద్వధ్యతే ఖ్యాతరూప-
స్తదా నాశంసే విజయాయ సంజయ॥  1-1-206 (205) 
యదాఽశ్రౌషం చాపగేయేన సంఖ్యే
స్వయం మృత్యుం విహితం ధార్మికేణ। 
తచ్చాకార్షుః పాండవేయాః ప్రహృష్టా-
స్తదా నాశంసే విజయాయ సంజయ॥  1-1-207 (206) 
యదాఽశ్రౌషం భీష్మమత్యంతశూరం
హతం పార్థేనాహవేష్వప్రధృష్యం। 
శిఖండినం పురతః స్థాపయిత్వా
తదా నాశంసే విజయాయ సంజయ॥  1-1-208 (207) 
యదాఽశ్రౌషం శరతల్పే శయానం
వృద్ధం వీరం సాదితం చిత్రపుంఖైః। 
భీష్మం కృత్వా సోమకానల్పశేషాం-
స్తదా నాశంసే విజయాయ సంజయ॥  1-1-209 (208) 
యదాఽశ్రౌషం శాంతనవే శయానే
పానీయార్థే చోదితేనార్జునేన। 
భూమిం భిత్త్వా తర్పితం తత్ర భీష్మం
తదా నాశంసే విజయాయ సంజయ॥  1-1-210 (209) 
యదాశ్రౌషం శుక్రసూర్యౌ చ యుక్తౌ
కౌంతేయానామనులోమౌ జయాయ। 
నిత్యం చాస్మాఞ్శ్వాపదా భీషయంతి
తదా నాశంసే విజయాయ సంజయ॥  1-1-211 (210) 
యదా ద్రోణో వివిధానస్త్రమార్గా-
న్నిదర్శయన్సమరే చిత్రయోధీ। 
న పాండవాఞ్శ్రేష్ఠతరాన్నిహంతి
తదా నాశంసే విజయాయం సంజయ॥  1-1-212 (211) 
యదాఽశ్రౌషం చాస్మదీయాన్మహారథా-
న్వ్యవస్థితానర్జునస్యాంతకాయ। 
సంశప్తకాన్నిహతానర్జునేన
తదా నాశంసే విజయాయ సంజయ॥  1-1-213 (212) 
యదాఽశ్రౌషం వ్యూహమభేద్యమన్యై-
ర్భారద్వాజేనాత్తశస్త్రేణ గుప్తం। 
భిత్త్వా సౌభద్రం వీరమేకం ప్రవిష్టం
తదా నాశంసే విజయాయ సంజయ॥  1-1-214 (213) 
యదాఽభిమన్యుం పరివార్య బాలం
సర్వే హత్త్వా హృష్టరూపా బభూవుః। 
మహారథాః పార్థమశక్నువంత-
స్తదా నాశంసే విజయాయ సంజయ॥  1-1-215 (214) 
యదాఽశ్రౌషమభిమన్యుం నిహత్య
హర్షాన్మూఢాన్క్రోశతో ధార్తరాష్ట్రాన్। 
క్రోధాదుక్తం సైంధవే చార్జునేన
తదా నాశంసే విజయాయ సంజయ॥  1-1-216 (215) 
యదాఽశ్రౌషం సైంధవార్థే ప్రతిజ్ఞాం
ప్రతిజ్ఞాతాం తద్వధాయార్జునేన। 
సత్యాం తీర్ణాం శత్రుమధ్యే చ తేన
తదా నాశంసే విజయాయ సంజయ॥  1-1-217 (216) 
యదాఽశ్రౌషం శ్రాంతహయే ధనంజయే
ముక్త్వా హయాన్పాయయిత్వోపవృత్తాన్। 
పునర్యుక్త్వా వాసుదేవం ప్రయాతం
తదా నాశంసే విజయాయ సంజయ॥  1-1-218 (217) 
యదాఽశ్రౌషం వాహనేష్వక్షమేషు
రథోపస్థే తిష్ఠతా పాండవేన। 
సర్వాన్యోధాన్వారితానర్జునేన
తదా నాశంసే విజయాయ సంజయ॥  1-1-219 (218) 
యదాఽశ్రౌషం నాగబలైః సుదుఃసహం
ద్రోణానీకం యుయుధానం ప్రమథ్య। 
యాతం వార్ష్ణేయం యత్ర తౌ కృష్ణపార్థౌ
తదా నాశంసే విజయాయ సంజయ॥  1-1-220 (219) 
యదాఽశ్రౌషం కర్ణమాసాద్య ముక్తం
వధాద్భీమం కుత్సయిత్వా వచోభిః। 
ధనుష్కోట్యాఽఽతుద్య కర్ణేన వీరం
తదా నాశంసే విజయాయ సంజయ॥  1-1-221 (220) 
యదా ద్రోణః కృతవర్మా కృపశ్చ
కర్ణో ద్రౌణిర్మద్రరాజశ్చ శూరః। 
అమర్షయన్సైంధవం వధ్యమానం
తదా నాశంసే విజయాయ సంజయ॥  1-1-222 (221) 
యదాఽశ్రౌషం దేవరాజేన దత్తాం
దివ్యాం శక్తిం వ్యంసితాం మాధవేన। 
ఘటోత్కచే రాక్షసే ఘోరరూపే
తదా నాశంసే విజయాయ సంజయ॥  1-1-223 (222) 
యదాఽశ్రౌషం కర్ణఘటోత్కచాభ్యాం
యుద్ధే ముక్తాం సూతపుత్రేణ శక్తిం। 
యయా వధ్యః సమరే సవ్యసాచీ
తదా నాశంసే విజయాయ సంజయ॥  1-1-224 (223) 
యదాఽశ్రౌషం ద్రోణమాచార్యమేకం
ధృష్టద్యుంనేనాభ్యతిక్రంయ ధర్మం। 
రథోపస్థే ప్రాయగతం విశస్తం
తదా నాశంసే విజయాయ సంజయ॥  1-1-225 (224) 
యదాఽశ్రౌషం ద్రౌణినా ద్వైరథస్థం
మాద్రీసుతం నకులం లోకమధ్యే। 
సమం యుద్ధే మండలేభ్యశ్చరంతం
తదా నాశంసే విజయాయ సంజయ॥  1-1-226 (225) 
యదా ద్రోణే నిహతే ద్రోణపుత్రో
నారాయణం దివ్యమస్త్రం వికుర్వన్। 
నైషామంతం గతవాన్పాండవానాం
తదా నాశంసే విజయాయ సంజయ॥  1-1-227 (226) 
యదాఽశ్రౌషం భీమసేనేన పీతం
రక్తం భ్రాతుర్యుధి దుఃశాసనస్య। 
నివారితం నాన్యతమేన భీమం
తదా నాశంసే విజయాయ సంజయ॥  1-1-228 (227) 
యదాఽశ్రౌషం కర్ణమత్యంతశూరం
హతం పార్థేనాహవేష్వప్రధృష్యం। 
తస్మిన్భ్రాతృణాం విగ్రహే దేవగుహ్యే
తదా నాశంసే విజయాయ సంజయ॥  1-1-229 (228) 
యదాఽశ్రౌషం ద్రోణపుత్రం చ శూరం
దుఃశాసనం కృతవర్మాణముగ్రం। 
యుధిష్ఠిరం ధర్మరాజం జయంతం
తదా నాశంసే విజయాయ సంజయ॥  1-1-230 (229) 
యదాఽశ్రౌషం నిహతం మద్రరాజం
రణే శూరం ధర్మరాజేన సూత। 
సదా సంగ్రామే స్ప్రధతే యస్తు కృష్ణం
తదా నాశంసే విజయాయ సంజయ॥  1-1-231 (230) 
యదాఽశ్రౌషం కలహద్యూతమూలం
మాయాబలం సౌబలం పాండవేన। 
హతం సంగ్రామే సహదేవేన పాపం
తదా నాశంసే విజయాయ సంజయ॥  1-1-232 (231) 
యదాఽశ్రౌషం శ్రాంతమేకం శయానం
హ్రదం గత్వా స్తంభయిత్వా తదంభః। 
దుర్యోధనం విరథం భగ్నశక్తిం
తదా నాశంసే విజయాయ సంజయ॥  1-1-233 (232) 
యదాఽశ్రౌషం పాండవాంస్తిష్ఠమానాన్
గత్వా హ్రదే వాసుదేవేన సార్ధం। 
అమర్షణం ధర్షయతః సుతం మే
తదా నాశంసే విజయాయ సంజయ॥  1-1-234 (233) 
యదాఽశ్రౌషం వివిధాంశ్చిత్రమార్గాన్
గదాయుద్ధే మండలశశ్చరంతం। 
మిథ్యా హతం వాసుదేవస్య బుద్ధ్యా
తదా నాశంసే విజయాయ సంజయ॥  1-1-235 (234) 
యదాఽశ్రౌషం ద్రోణపుత్రాదిభిస్తై-
ర్హతాన్పంచాలాంద్రౌపదేయాంశ్చ సుప్తాన్। 
కృతం బీభత్సమయశస్యం చ కర్మ
తదా నాశంసే విజయాయ సంజయ॥  1-1-236 (235) 
యదాఽశ్రౌషం భీమసేనానుయాతే-
నాశ్వత్థాంనా పరమాస్త్రం ప్రయుక్తం। 
క్రుద్ధేనైషీకమవధీద్యేన గర్భం
తదా నాశంసే విజయాయ సంజయ॥  1-1-237 (236) 
యదాఽశ్రౌషం బ్రహ్మశిరోఽర్జునేన
స్వస్తీత్యుక్త్వాఽస్త్రమస్త్రేణ శాంతం। 
అశ్వత్థాంనా మణిరత్నం చ దత్తం
తదా నాశంసే విజయాయ సంజయ॥  1-1-238 (237) 
యదాఽశ్రౌషం ద్రోణపుత్రేణ గర్భే
వైరాట్యా వై పాత్యమానే మహాస్త్రైః। 
సంజీవయామీతి హరేః ప్రతిజ్ఞాం
తదా నాశంసే విజయాయ సంజయ॥  1-1-239 (238) 
ద్వైపాయనః కేశవో ద్రోణపుత్రం
పరస్పేరణాభిశాపైః శశాప। 
బుద్ధ్వా చాహం బుద్ధిహీనోఽద్య సూత
సంతప్యే వై పుత్రపౌత్రైశ్చ హీనః॥  1-1-240 (239) 
శోచ్యా గాంధారీ పుత్రపౌత్రైర్విహీనా
తథా వధ్వా పితృభిర్భ్రాతృభిశ్చ। 
కృతం కార్యం దుష్కరం పాండవేయైః
ప్రాప్తం రాజ్యమసపత్నం పునస్తైః॥  1-1-241 (240) 
కష్టం యుద్ధే దశ శేషాః శ్రుతా మే
త్రయోఽస్మాకం పాండవానాం చ సప్త। 
ద్వ్యూనా వింశతిరాహతాఽక్షౌహిణీనాం
తస్మిన్సంగ్రామే భైరవే క్షత్రియాణాం॥  1-1-242 (241) 
తమస్త్వతీవ విస్తీర్ణం మోహ ఆవిశతీవ మాం।
సంజ్ఞాం నోపలభే సూత మనో విహ్వలతీవ మే॥ 1-1-243 (242) 
సౌతిరువాచ। 1-1-244x (6) 
ఇత్యుక్త్వా ధృతరాష్ట్రోఽథ విలప్య బహు దుఃఖితః।
మూర్చ్ఛితః పునరాశ్వస్తః సంజయం వాక్యమబ్రవీత్॥ 1-1-244 (243) 
ధృతరాష్ట్ర ఉవాచ। 1-1-245x (7) 
సంజయైవం గతే ప్రాణాంస్త్యక్తుమిచ్ఛామి మా చిరం।
స్తోకం హ్యపి న పశ్యామి ఫలం జీవితధారణే॥ 1-1-245 (244) 
సౌతిరువాచ। 1-1-246x (8) 
తం తథా వాదినం దీనం విలపంతం మహీపతిం।
నిఃశ్వసంతం యథా నాగం ముహ్యమానం పునః పునః॥ 1-1-246 (245) 
గావల్గణిరిదం ధీమాన్మహార్థం వాక్యమబ్రవీత్।  1-1-247 (246) 
సంజయ ఉవాచ।
శ్రుతవానసి వై రాజన్మహోత్సాహాన్మహాబలాన్॥  1-1-247x (9) 
ద్వైపాయనస్య వదతో నారదస్య చ ధీమతః।
మహత్సు రాజవంశేషు గుణైః సముదితేషు చ॥ 1-1-248 (247) 
జాతాందివ్యాస్త్రవిదుషః శక్రప్రతిమతేజసః।
ధర్మేణ పృథివీం జిత్వా యజ్ఞైరిష్ట్వాప్తదక్షిణైః॥ 1-1-249 (248) 
అస్మిఁల్లోకే యశః ప్రాప్య తతః కాలవశం గతాన్।
శైబ్యం మహారథం వీరం సృంజయం జయతాం వరం॥ 1-1-250 (249) 
సుహోత్రం రంతిదేవం చ కాక్షీవంతమతౌశిజం।
బాహ్లీకం దమనం చైద్యం శర్యాతిమజితం నలం॥ 1-1-251 (250) 
విశ్వామిత్రమమిత్రఘ్నమంబరీషం మహాబలం।
మరుత్తం మనుమిక్ష్వాకుం గయం భరతమేవ చ॥ 1-1-252 (251) 
రామం దాశరథిం చైవ శశబిందుం భగీరథం।
కృతవీర్యం మహాభాగం తథైవ జనమేజయం॥ 1-1-253 (252) 
యయాతిం శుభకర్మాణం దేవైర్యో యాజితః స్వయం।
`చైత్యయూపాంకితా భూమిర్యస్యేయం సవనాకరా॥ 1-1-254 (253) 
ఇతి రాజ్ఞాం చతుర్వింశన్నారదేన సురర్షిణా।
పుత్రశోకాభితప్తాయ పురా శ్వైత్యాయ కీర్తితం॥ 1-1-255 (254) 
తేభ్యశ్చాన్యే గతాః పూర్వం రాజానో బలవత్తరాః।
మహారథా మహాత్మానః సర్వైః సముదితా గుణైః॥ 1-1-256 (255) 
పూరుః కురుర్యదుః శూరో విష్వగశ్వో మహాద్యుతిః।
అణుహో యువనాశ్వశ్చ కకుత్స్థో విక్రమీ రఘుః॥ 1-1-257 (256) 
విజయో వీతిహోత్రోఽహ్గో భవః శ్వేతో బృహద్గురుః।
ఉశీనరః శతరథః కంకో దులిదుహో ద్రుమః॥ 1-1-258 (257) 
దంభోద్భవః పరో వేనః సగరః సంకృతిర్నిమిః।
అజేయః పరశుః పుండ్రః శంభుర్దేవావృధోఽనఘః॥ 1-1-259 (258) 
దేవాహ్వయః సుప్రతిమః సుప్రతీకో బృహద్రథః।
మహోత్సాహో వినీతాత్మా సుక్రతుర్నైషధో నలః॥ 1-1-260 (259) 
సత్యవ్రతః శాంతభయః సుమిత్రః సుబలః ప్రభుః।
జానుజంఘోఽనరణ్యోఽర్కః ప్రియభృత్యః శుచివ్రతః॥ 1-1-261 (260) 
బలబంధుర్నిరామర్దః కేతుశృంగో బృహద్బలః।
ధృష్టకేతుర్బృహత్కేతుర్దీప్తకేతుర్నిరామయః॥ 1-1-262 (261) 
అవిక్షిచ్చపలో ధూర్తః కృతబంధుర్దృఢేషుధిః।
మహాపురాణసంభావ్యః ప్రత్యంగః పరహా శ్రుతిః॥ 1-1-263 (262) 
ఏతే చాన్యే చ రాజానః శతశోఽథ సహస్రశః।
శ్రూయంతే శతశశ్చాన్యే సంఖ్యాతాశ్చైవ పద్మశః॥ 1-1-264 (263) 
హిత్వా సువిపులాన్భోగాన్బుద్ధిమంతో మహాబలాః।
రాజానో నిధనం ప్రాప్తాస్తవ పుత్రైర్మహత్తరః॥ 1-1-265 (264) 
యేషాం దివ్యాని కర్మాణి విక్రమస్త్యాగ ఏవ చ।
మాహాత్ంయమపి చాస్తిక్యం సత్యం శౌచం దయాఽర్జవం॥ 1-1-266 (265) 
విద్వద్భిః కథ్యతే లోకే పురాణైః కవిసత్తమైః।
సర్వర్ద్ధిగుణసంపన్నాస్తే చాపి నిధనం గతాః॥ 1-1-267 (266) 
తవ పుత్రా దురాత్మానః ప్రతప్తాశ్చైవ మన్యునా।
లుబ్ధా దుర్వృత్తభూయిష్ఠా న తాంఛోచితుమర్హసి॥ 1-1-268 (267) 
శ్రుతవానసి మేధావీ బుద్ధిమాన్ప్రాజ్ఞసంమతః।
యేషాం శాస్త్రానుగా బుద్ధిర్న తే ముహ్యంతి భారత॥ 1-1-269 (268) 
నిగ్రహానుగ్రహౌ చాపి విదితౌ తే నరాధిప।
నాత్యంతమేవానువృత్తిః కార్యా తే పుత్రరక్షణే॥ 1-1-270 (269) 
భవితవ్యం తథా తచ్చ నానుశోచితుమర్హసి।
దైవం పురుషకారేణ కో నివర్తితుమర్హతి॥ 1-1-271 (270) 
విధాతృవిహితం మార్గం న కశ్చిదతివర్తతే।
కాలమూలమిదం సర్వం భావాభావౌ సుఖాసుఖే॥ 1-1-272 (271) 
కాలః సృజతి భూతాని కాలః సంహరతే ప్రజాః।
సంహరంతం ప్రజాః కాలం కాలః శమయతే పునః॥ 1-1-273 (272) 
కాలో వికురుతే భావాన్సర్వాంల్లోకే శుభాశుభాన్।
కాలః సంక్షిపతే సర్వాః ప్రజా విసృజతే పునః॥ 1-1-274 (273) 
కాలః సుప్తేషు జాగర్తి కాలో హి దురతిక్రమః।
కాలః సర్వేషు భూతేషు చరత్యవిధతః సమః॥ 1-1-275 (274) 
అతీతానాగతా భావా యే చ వర్తంతి సాంప్రతం।
తాన్కాలనిర్మితాన్బుద్ధ్వా న సంజ్ఞాం హాతుమర్హసి॥ 1-1-276 (275) 
సౌతిరువాచ। 1-1-277x (10) 
ఇత్యేవం పుత్రశోకార్తం ధృతరాష్ట్రం జనేశ్వరం।
ఆశ్వాస్య స్వస్థమకరోత్సూతో గావల్గణిస్తదా॥ 1-1-277 (276) 
ధృతరాష్ట్రోఽపి తచ్ఛ్రుత్వా ధృతిమేవ సమాశ్రయత్।
దిష్ట్యేదమాగతమితి మత్త్వా స ప్రాజ్ఞసత్తమః॥ 1-1-278 (277) 
లోకానాం చ హితార్థాయ కారుణ్యాన్మునిసత్తమః।
అత్రోపనిషదం పుణ్యాం కృష్ణద్వైపాయనోఽబ్రవీత్॥ 1-1-279 (278) 
విద్వద్భిః కథ్యతే లోకే పురాణే కవిసత్తమైః।
భారతాధ్యయనం పుణ్యమపి పాదమధీయతః। 
శ్రద్దధానస్య పూయంతే సర్వపాపాన్యశేషతః॥  1-1-280 (279) 
దేవా దేవర్షయో హ్యత్ర తథా బ్రహ్మర్షయోఽమలాః।
కీర్త్యంతే శుమకర్మాణస్తథా యక్షా మహోరగాః॥ 1-1-281 (280) 
భగవాన్వాసుదేవశ్చ కీర్త్యతేఽత్ర సనాతనః।
స హి సత్యమృతం చైవ పవిత్రం పుణ్యమేవ చ॥ 1-1-282 (281) 
శాశ్వతం బ్రహ్మ పరమం ధ్రువం జ్యోతిః సనాతనం।
యస్య దివ్యాని కర్మాణి కథంతి మనీషిణః॥ 1-1-283 (282) 
అసత్సత్సదసచ్చైవ యస్మాద్విశ్వం ప్రవర్తతే।
సంతతిశ్చ ప్రవృత్తిశ్చ జన్మమృత్యుపునర్భవాః॥ 1-1-284 (283) 
అధ్యాత్మం శ్రూయతేం యత్ర పంచభూతగుణాత్మకం।
అవ్యక్తాది పరం యచ్చ స ఏవ పరిగీయతే॥ 1-1-285 (284) 
యం ధ్యాయంతి సదా ముక్తా ధ్యానయోగబలాన్వితాః।
ప్రతిబింబమివాదర్శే పశ్యంత్యాత్మన్యవస్థితం॥ 1-1-286 (285) 
శ్రద్దధానః సదా యుక్తః సదా ధర్మపరాయణః।
ఆసేవన్నిమమధ్యాయం నరః పాపాత్ప్రముచ్యతే॥ 1-1-287 (286) 
అనుక్రమణికాధ్యాయం భారతస్యేమమాదితః।
ఆస్తికః సతతం శృణ్వన్న కృచ్ఛ్రేష్వవసీదతి॥ 1-1-288 (287) 
ఉభే సంధ్యే జపన్కించిత్సద్యో ముచ్యేత కిల్బిషాత్।
అనుక్రమణ్యా యావత్స్యాదహ్నారాత్ర్యా చ సంచితం॥ 1-1-289 (288) 
భారతస్య వపుర్హ్యేతత్సత్యం చామృతమేవ చ।
నవనీతం యథా దధ్నో ద్విపదాం బ్రాహ్మణో యథా॥ 1-1-290 (289) 
ఆరణ్యకం చ వేదేభ్య ఓషధిభ్యోఽమృతం యథా।
హ్రదానాముదధిః శ్రేష్ఠో గౌర్వరిష్ఠా చతుష్పదాం॥ 1-1-291 (290) 
యథైతానీతిహాసానాం తథా భారతముచ్యతే।
యశ్చైనం శ్రావయేచ్ఛ్రాద్ధే బ్రాహ్మణాన్పాదమంతతః॥ 1-1-292 (291) 
అక్షయ్యమన్నపానం వై పితృంస్తస్యోపతిష్ఠతే।
ఇతిహాసపురాణాభ్యాం వేదం సముపబృంహయేత్॥ 1-1-293 (292) 
బిభేత్యల్పశ్రుతాద్వేదో మామయం ప్రతరిష్యతి।
కార్ష్ణం వేదమిమం విద్వాఞ్శ్రావయిత్వార్థమశ్నుతే॥ 1-1-294 (293) 
భ్రూణహత్యాదికం చాపి పాపం జహ్యాదసంశయం।
య ఇమం శుచిరధ్యాయం పఠేత్పర్వణి పర్వణి॥ 1-1-295 (294) 
అధీతం భారతం తేన కృత్స్నం స్యాదితి మే మతిః।
యశ్చైనం శృణుయాన్నిత్యమార్షం శ్రద్ధాసమన్వితః॥ 1-1-296 (295) 
స దీర్ఘమాయుః కీర్తిం చ స్వర్గతిం చాప్నుయాన్నరః।
ఏకతశ్చతురో వేదా భారతం చైతదేకతః॥ 1-1-297 (296) 
పురా కిల సురైః సర్వైః సమేత్య తులయా ధృతం।
చతుర్భ్యః సరహస్యేభ్యో వేదేభ్యో హ్యధికం యదా॥ 1-1-298 (297) 
తదాప్రభృతి లోకేఽస్మిన్మహాభారతముచ్యతే।
మహత్త్వే చ గురుత్వే చ ధ్రియమాణం యతోఽధికం॥ 1-1-299 (298) 
మహత్త్వాద్భారవత్త్వాచ్చ మహాభారతముచ్యతే।
నిరుక్తమస్య యో వేద సర్వపాపైః ప్రముచ్యతే॥ 1-1-300 (299) 
తపో నకల్కోఽధ్యయనం నకల్కః
స్వాభావికో వేదవిధిర్నకల్కః। 
ప్రసహ్య విత్తాహరణం నకల్క-
స్తాన్యేవ భావోపహతాని కల్కః॥  1-1-301 (300) 
 
ఇతి శ్రీమన్మాహాభారతే ఆదిపర్వణి అనుక్రమణికాపర్వణి ప్రథమోఽధ్యాయః॥ 1 ॥ ॥ అనుక్రమణికాపర్వ సమాప్తం ॥

Mahabharata - Adi Parva - Chapter Footnotes

1-1-1 శ్రీలక్ష్మీనృసింహాయ నమః॥ శ్రీహయగ్రీవాయ నమః॥ శ్రీవేదవ్యాసాయ నమః॥ ఇహ ఖలు భగవాన్పారాశర్యః పరమకారుణికో ందమతీననుగ్రహీతుం చతుర్దశవిద్యాస్థానాన్యేకత్ర దిదర్శయిషుర్మహాభారతాఖ్యమితిహాసం ప్రణేష్యన్ప్రారిప్సితస్య నిష్ప్రత్యూహారిపూరణాయ ప్రచయగమనాయ చ మంగలం రచయన్ శిష్యశిక్షాయై లోకరూపేమ నిబఘ్నన్నర్యాత్తత్ర ప్రేక్షావత్ప్రవృత్త్యంగమభిధేయాది దర్శయతి॥ నారాయణమితి॥ నరోత్తమం పురుషోత్తమం నారాయణం నరం దేవీ సరస్వతీం (వ్యాసం) చైవ నమస్కృత్య జయం భారతాఖ్యమితిహాసం ఉదీరయేత్॥ 1-1-2 లక్షాలంకారవ్యాఖ్యానరీత్యాయమాద్యః శ్లోకః॥ 1-1-3 కతిపయకోశరీత్యాయస్పద్యః॥ 3 ॥ 1-1-5 రోమహర్షణపుత్రః రోమాణి హర్షయాంచకే శ్రోతౄణా యః స్వభాషితైః। కర్మణా ప్రథితస్తేన రోమహర్షణసంజ్ఞయా। ఇతి కౌర్మే నిరుక్తార్థనాంనః పుత్రః। అగ్రశ్రవాః ఉగ్రస్య నృసింహస్య శ్రవః శ్రవణం యస్య సః। పౌరాణికః పురాణే కృతశ్రమః। నైమిశారణ్యే వాయవీయే। ఏతన్మనోమయం చక్రం మయా సృష్టం విసృజ్యతే। యత్రాస్య శీర్యతే నేమిః స దేశస్తపసః శుభః। ఇత్యుక్త్వా సూర్యసంకాశం చక్రం సృష్ట్వా మనోమయం। ప్రణిపత్య మహాదేవం విససర్జ పితామహః। తేపి హృష్టతరా విప్రాః ప్రణంయ జగతాం ప్రభుం. ప్రయయుస్తస్య చక్రస్య యత్ర నేమిర్వ్యశీర్యత। తద్వనం తేన విఖ్యాతం నైమిశం మునిపూజితం। ఇతి ఉక్తరూపే। నైమిషేతి పాఠే తు వారాహే। ఏవం కృత్వా తతో దేవో ముని గౌరముఖం తదా। ఉవాచ నిమిషేణేదం నిహతం దానవం బలం। అరణ్యేఽస్మింస్తతస్త్వేతన్నైమిషారణ్యసంజ్ఞితం। ఇతి నిర్వచనం ద్రష్టవ్యం। శునకస్య మునేరపత్యం శౌనకః। కులపతేః। ఏకో దశసహస్రాణి యోఽన్నదానాదినా భరేత్। స వై కులపతిః ఇత్యుక్తలక్షణస్య। సత్రే యే యజమానాస్తఏవ ఋత్విజో యస్మిన్బహుకర్తృకే క్రతౌ స సత్రసంజ్ఞ తస్మిన్॥ 5 ॥ 1-1-7 నైమిశారణ్యవాసినః తాన్సర్వానృషీనువాచేత్యన్వయః॥ 7 ॥ 1-1-8 అహం తపోధనాః సికీః సర్వాః కథా వేద జానామి॥ 8 ॥ 1-1-11 నిర్దిష్టం ఇహోపవిశ్యతామితి దర్శితం॥ 11 ॥ 1-1-12 ప్రస్తావయన్ ఉపోద్ధాతయన్॥ 12 ॥ 1-1-13 విహృతః నీతః॥ 13 ॥ 1-1-14 తేషాం మునీనాం చాదన్యేషాం రాజాదీనాం చ యాని చరితాని తేషామాశ్రయభూతం। భావితాత్మనాం శోధితచిత్తానాం॥ 14 ॥ 1-1-18 సమంతపంచకం సమంతాత్ పంచకం పరశురామకృతహృదపంచకం యస్మింస్తత్। స్యమంతపంచకమిత్యపి పాఠో దృశ్యతే॥ 18 ॥ 1-1-21 బ్రవీమి కిమహం ద్విజాః అహం చ పురాణాదిష్వన్యతమం కిం బ్రవీమి తదాజ్ఞాపయతేతి శేషః॥ 21 ॥ 1-1-25 సంస్కారోపగతాం పదాదివ్యుత్పత్తిమతీం। బ్రాహ్మో వాచం। బ్రాహ్మీ తు భారతీ భాషేత్యమరః॥ 25 ॥ 1-1-28 మంగలాచరణపూర్వకం మునిభిః ప్రార్థితమర్థం వక్తుం ప్రతిజానీతే ఆద్యమిత్యదిచతుర్భిః। హరిం నమస్కృత్య మహర్షేర్మతం ప్రవక్ష్యామీత్యన్వయః। పురుహూతం పురుభిర్బహుభిర్హోతృభిః హూతం ఆహూతం। పురుభిః సామగైః స్తుతం। ఋతం సత్యం। ఏకశ్చాసావక్షరశ్చ తం। ఏకం అద్వితీయం సమాధికరహితమితి వా। అక్షరం నాశరహితం। వ్యఖ్యవ్యక్తం రామకృష్ణాదిరూపేణ దృశ్యం। జ్ఞానానందాదిరూపేణ మందేరదృశ్యం॥ 28 ॥ 1-1-30 మంగల్యం మంగలప్రదం॥ 30 ॥ 1-1-36 జ్ఞానం జ్ఞానసాధనం ఇదం భారత త్రిషు లోకేషు ప్రతిష్ఠితం॥ 36 ॥ 1-1-37 సమయైః సంకేతైః। ఛందోవృత్తైః త్రిష్టుబాదిఛందోంతీతైరింద్రవజ్రాదిభిర్వృత్తైః॥ 37 ॥ 1-1-45 యస్మిన్ బ్రహ్మాండే॥ 45 ॥ 1-1-52 ప్రతికల్పం సృష్టేః సమాననామరూపత్వమాహ యథేతి॥ 52 ॥ 1-1-53 కల్పానామానంత్యమాహ ఏవమితి॥ 53 ॥ 1-1-54 ఏవం జడసృష్టిముక్త్వా చేతనసృష్టిమాహ త్రయన్నింశదితి॥ 54 ॥ 1-1-61 భూతస్థానాని నృణాం వాసస్థానాని నగరాదీని॥ 61 ॥ 1-1-64 ఇహ సర్వమనుకాంతం అనుకమేణ ఉక్తం॥ 64 ॥ 1-1-65 సమాసః సంక్షేపః। వ్యాసో విస్తారః॥ 65 ॥ 1-1-66 భారతారంభే మతభేదమాహ మన్వాదీతి। మన్వాది మనుర్మంత్రః నారాయణం నమస్కృత్యేతి। ఓం నమో భగవతే వాసుదేవాయేతి వా తదాది। ప్రస్తీకం ఆస్తీకచరితం తదాది। ఉపరిచరో వసుః తచ్చరితాది వా॥ 66 ॥ 1-1-67 బహ్వర్థత్వాద్వివిధం సంహితాజ్ఞానం దీపయంతి ప్రకాశయంతి॥ 67 ॥ 1-1-69 మహుః సత్యవత్యాః। గాంగేయస్య భీష్మస్య॥ 69 ॥ 1-1-70 క్షత్ర భార్యాసు అంబికాదిషు॥ 70 ॥ 1-1-71 పరమాం గతిం మృత్యుం॥ 71 ॥ 1-1-73 శశాసం త్వమమన్ భారతం శ్రావయేత్యాజ్ఞాపితవాన్॥ 73 ॥ 1-1-84 వసోః అపత్యం స్త్రీ వాస్త్రీ తస్యాః అపత్యం వాసవేయో వ్యాసః॥ 84 ॥ 1-1-85 కృష్ణో వ్యాసః॥ 85 ॥ 1-1-98 విశేషణే అతిశాయనే॥ 98 ॥ 1-1-104 విటంకాః పక్ష్యుపవేశనస్థానాని॥ 104 ॥ 1-1-105 సారో మజ్జా॥ 105 ॥ 1-1-106 విశ్రామః ఛాయా॥ 106 ॥ 1-1-108 ఆశ్రమస్థానసంశ్రయః ఆశ్రమవాసికస్యండిలః। మౌసలశ్రుతిసంక్షేపః మౌసలాదిగ్రంథః శ్రుతిస్థానీయదీర్ఘశాఖాంతః॥ 108 ॥ 1-1-112 యతః యత్ర దేశే॥ 112 ॥ 1-1-115 అబుద్ధ్వా అర్థమితి శేషః। ఓమిత్యంగీకారే॥ 115 ॥ 1-1-116 అంథగ్రంథిం గ్రంథే దుర్భేద్యస్థానం॥ 116 ॥ 1-1-131 కృచ్ఛ్రాం ఆపదం వ్యవాయకాలే మరిష్యసీత్యేవం శాపరూపాం। తత్ర ఆపది ఏవం సత్యామపి పార్థానాం పాండవానాం జన్మప్రభృతి ఆచారవిధిక్రమః అభూదితి శేషః॥ 131 ॥ 1-1-132 ఆచారవిధిక్రమమేవాహ। మాత్రోరితి। మాత్రోః కుంతీమాద్యోః। ధర్మోపనిషదం ప్రతి ఆపది అపత్యార్థే విశిష్టః పుమాన్ప్రార్థనీయ ఇత్యేవరూపం ధర్మరహస్యం ప్రతి। అభ్యుపపత్తిః అంగీకారః॥ 132 ॥ 1-1-137 ధార్తరాష్ట్రాంధృతరాష్ట్రసంబంధిగృహాన్॥ 137 ॥ 1-1-142 అంతర్హితానాం భూతానాం నిఃస్వనః పాండుపుత్రా ఏవైతే ఇత్యేవంరూపా అశరీరవాక్॥ 142 ॥ 1-1-148 భర్తారం స్వయమేవ వృణుత ఇతి భర్తృస్వయంవరాం॥ 148 ॥ 1-1-150 రాజ్ఞో యుధిష్ఠిరస్య॥ 150 ॥ 1-1-157 అనభిజాతవత్ గ్రామీణవత్॥ 157 ॥ 1-1-160 ధృతరాష్ట్రో యద్వివాదానన్వమోదత యచ్చానయానుపైక్షత తస్మాద్వాసుదేవస్య కోపః సమభవత్॥ 160 ॥ 1-1-161 దహన్ అదహత్॥ 161 ॥ 1-1-173 ప్రవృష్టం వర్షణే ప్రవృత్తం॥ 173 ॥ 1-1-181 చేష్టాః బాహువీక్షణాద్యాః॥ 181 ॥ 1-1-182 స్నాతకానాం సమాపితవిద్యావ్రతానాం బ్రాహ్మణానాం॥ 182 ॥ 1-1-185 శంసితం ప్రశస్యం॥ 185 ॥ 1-1-197 ఇమాం గాం పృథివీం యస్య వాసుదేవస్య ఏకం విక్రమం పదమాత్రమాహుః॥ 197 ॥ 1-1-198 యౌ నరనారాయణౌ బ్రహ్మలోకే అహం ద్రష్టా అద్రాక్షం తౌ కృష్ణార్జునౌ అర్జునకృష్ణౌ ఇతి వదతో నారదస్య నారదాత్॥ 198 ॥ 1-1-200 బహుధా విశ్వరూపత్వేన॥ 200 ॥ 1-1-202 తేషాం పాండవానాం॥ 202 ॥ 1-1-209 సోమకానేవ అల్పశేషాన్కృత్వా॥ 209 ॥ 1-1-210 చోదితమర్జునం చ। గాం భిత్త్వాంబో వారుణేనాదదానే ఇతి పాఠాంతరం॥ 210 ॥ 1-1-223 వ్యంసితాం వ్యర్థీకృతాం॥ 223 ॥ 1-1-237 క్రుద్ధేనైషీకం చావధీద్యన్న గర్భం ఇతి పాఠాంతరం॥ 1-1-280 పూయంతే నశ్యంతి॥ 280 ॥ 1-1-294 కార్ష్ణం కృష్ణేన వ్యాసేన ప్రోక్తం॥ 294 ॥ 1-1-301 నను వేదేభ్యః కథమిదమధికం అత్ర యుద్ధప్రధానానాం కర్మణాం బంధనహేతూనాం కథనాదుపనిషది తావన్మోక్షసాధనానాం ధర్మాణాం బ్రహ్మణశ్చ ప్రతిపాదనాదితి చేత్తత్రాహ। తప ఇతి। తపః కృచ్ఛ్రచాంద్రాయణాది నకల్కః పాపనాశకం। స్వాభావికః స్వస్వవర్ణాశ్రమాదిపురస్కారేణ విహితః। వేదవిధిః వేదోక్తో విధిః సంధ్యోపాసనాదిః। ప్రసహ్య ప్రకర్షేణ సోఢ్వా క్షుధాదిదుఃఖమపి సోఢ్వా। విత్తస్య ఆహరణం శిలోంఛాదినా అర్జనం। తాన్యేవ తపఆదీన్యేవ భావేన ఫలానుసంధానేన ఉపహతాని ప్రతిషిద్ధాని। కల్కః పాపహేతుః। తథాచాత్రాపి మోక్షధర్మాదిషు తత్రతత్ర నిష్కామకర్మణాం ప్రతిపాదనం బ్రహ్మనిరూపణం చాస్త్యేవ। అతో వేదాదప్యుత్తమం భారతం॥ 301 ॥ ఇతి టిప్పణే ప్రథమోఽధ్యాయః॥ 1 ॥



ఆదిపర్వ - అధ్యాయ 002

॥ శ్రీః ॥

1.2. అధ్యాయః 002 

 
(అథ పర్వసంగ్రహపర్వ  ॥ 2 ॥)

Mahabharata - Adi Parva - Chapter Topics

సమంతపంచకాఖ్యానం॥ 1 ॥ అక్షౌహిణ్యాదిపరిమాణ॥ 2 ॥ ఆదిపర్వాదిసర్వపర్వణాం సంక్షేపేణ వృత్తాంతకథనం॥ 3 ॥ నారతశ్రవణఫలకథనం॥ 4 ॥

Mahabharata - Adi Parva - Chapter Text

1-2-0 (301) 
ఋషయ ఊచుః। 1-2-0x (11) 
సమంతపంచకమితి యదుక్తం సూతనందన।
ఏతత్సర్వం యథాతత్త్వం శ్రోతుమిచ్ఛామహే వయం॥ 1-2-1 (302) 
సౌతిరువాచ। 1-2-2x (12) 
శృణుధ్వం మమ భో విప్రా బ్రువతశ్చ కథాః శుభాః।
సమంతపంచకాఖ్యం చ శ్రోతుమర్హథ సత్తమాః॥ 1-2-2 (303) 
త్రేతాద్వాపరయోః సంధౌ రామః శస్త్రభృతాం వరః।
అసకృత్పార్థివం క్షత్రం జఘానామర్షచోదితః॥ 1-2-3 (304) 
స సర్వం క్షత్రముత్సాద్య స్వవీర్యేణానలద్యుతిః।
సమంతపంచకే పంచ చకార రుధిరహ్రదాన్॥ 1-2-4 (305) 
స తేషు రుధిరాంభఃసు హ్రదేషు క్రోధమూర్చ్ఛితః।
పితౄన్సంతర్పయామాస రుధిరేణేతి నః శ్రుతం॥ 1-2-5 (306) 
అథర్చీకాదయోఽభ్యేత్య పితరో రామమబ్రువన్।
రామ రామ మహాభాగ ప్రీతాః స్మ తవ భార్గవ॥ 1-2-6 (307) 
అనయా పితృభక్త్యా చ విక్రమేణ తవ ప్రభో।
వరం వృణీష్వ భద్రం తే యమిచ్ఛసి మహాద్యుతే॥ 1-2-7 (308) 
రామ ఉవాచ। 1-2-8x (13) 
యది మే పితరః ప్రీతా యద్యనుగ్రాహ్యతా మయి।
యచ్చ రోషాభిభూతేన క్షత్రముత్సాదితం మయా॥ 1-2-8 (309) 
అతశ్చ పాపాన్ముచ్యేఽహమేష మే ప్రార్థితో వరః।
హ్రదాశ్చ తీర్థభూతా మే భవేయుర్భువి విశ్రుతాః॥ 1-2-9 (310) 
ఏవం భవిష్యతీత్యేవం పితరస్తమథాబ్రువన్।
తం క్షమస్వేతి నిషిషిధుస్తతః స విరరామ హ॥ 1-2-10 (311) 
తేషాం సమీపే యో దేశో హ్రదానాం రుధిరాంభసాం।
సమంతపంచకమితి పుణ్యం తత్పరికీర్తితం॥ 1-2-11 (312) 
యేన లింగేన యో దేశో యుక్తః సముపలక్ష్యతే।
తేనైవ నాంనా తం దేశం వాచ్యమాహుర్మనీషిణః॥ 1-2-12 (313) 
అంతరే చైవ సంప్రాప్తే కలిద్వాపరయోరభూత్।
సమంతపంచకే యుద్ధం కురుపాండవసేనయోః॥ 1-2-13 (314) 
తస్మిన్పరమధర్మిష్ఠే దేశే భూదోషవర్జితే।
అష్టాదశ సమాజగ్మురక్షౌహిణ్యో యుయుత్సయా॥ 1-2-14 (315) 
సమేత్య తం ద్విజాస్తాశ్చ తత్రైవ నిధం గతాః।
ఏతన్నామాభినిర్వృత్తం తస్య దేశస్య వై ద్విజాః॥ 1-2-15 (316) 
పుణ్యశ్చ రమణీయశ్చ స దేశో వః ప్రకీర్తితః।
తదేతత్కథితం సర్వం మయా బ్రాహ్మణసత్తమాః॥
యథా దేశః స విఖ్యాతస్త్రిషు లోకేషు సువ్రతాః॥  1-2-16 (317) 
ఋషయ ఊచుః। 1-2-17x (14) 
అక్షౌహిణ్య ఇతి ప్రోక్తం యత్త్వయా సూతనందన।
ఏతదిచ్ఛామహే శ్రోతుం సర్వమేవ యథాతథం॥ 1-2-17 (318) 
అక్షౌహిణ్యాః పరీమాణం నరాశ్వరథదంతినాం।
యథావచ్చైవ నో బ్రూహి సర్వం హి విదితం తవ॥ 1-2-18 (319) 
సౌతిరువాచ। 1-2-19x (15) 
ఏకో రథో గజశ్చైకో నరాః పంచ పదాతయః।
త్రయశ్చ తురగాస్తజ్జ్ఞైః పత్తిరిత్యభిధీయతే॥ 1-2-19 (320) 
పత్తిం తు త్రిగుణామేతామాహుః సేనాముఖం బుధాః।
త్రీణి సేనాముఖాన్యేకో గుల్మ ఇత్యభిధీయతే॥ 1-2-20 (321) 
త్రయో గుల్మా గణో నామ వాహినీ తు గణాస్త్రయః।
స్మృతాస్తిస్రస్తు వాహిన్యః పృతనేతి విచక్షణైః॥ 1-2-21 (322) 
చమూస్తు పృతనాస్తిస్రస్తిస్రశ్చంవస్త్వనీకినీ।
అనీకినీం దశగుణాం ప్రాహురక్షౌహిణీం బుధాః॥ 1-2-22 (323) 
అక్షౌహిణ్యాః ప్రసంఖ్యాతా రథానాం ద్విజసత్తమాః।
సంఖ్యాగణితతత్త్వజ్ఞైః సహస్రాణ్యేకవింశతిః॥ 1-2-23 (324) 
శతాన్యుపరి చైవాష్టౌ తథా భూయశ్చ సప్తతిః।
గజానాం చ పరీమాణమేతదేవ వినిర్దిశేత్॥ 1-2-24 (325) 
జ్ఞేయం శతసహస్రం తు సహస్రాణి నవైవ తు।
నరాణామపి పంచాశచ్ఛతాని త్రీణి చానఘాః॥ 1-2-25 (326) 
పంచ షష్టిసహస్రాణి తథాశ్వానాం శతాని చ।
దశోత్తరాణి షట్ ప్రాహుర్యథావదిహ సంఖ్యయా॥ 1-2-26 (327) 
ఏతామక్షౌహిణీం ప్రాహుః సంఖ్యాతత్త్వదితో జనాః।
యాం వః కథితవానస్మి విస్తరేణ తపోధనాః॥ 1-2-27 (328) 
ఏతయా సంఖ్యయా హ్యాసన్కురుపాండవసేనయోః।
అక్షౌహిణ్యో ద్విజశ్రేష్ఠాః పిండితాష్టాదశైవ తు॥ 1-2-28 (329) 
సమేతాస్తత్ర వై దేశే తత్రైవ నిధం గతాః।
కౌరవాన్కారణం కృత్వా కాలేనాద్భుతకర్మణా॥ 1-2-29 (330) 
అహాని యుయుధే భీష్మో దశైవ పరమాస్త్రవిత్।
అహాని పంచ ద్రోణస్తు రరక్ష కురువాహినీం॥ 1-2-30 (331) 
అహనీ యుయుధే ద్వే తు కర్ణః పరబలార్దనః।
శల్యోఽర్ధదివసం చైవ గదాయుద్ధమతః పరం॥ 1-2-31 (332) 
తస్యైవ దివసస్యాంతే ద్రౌణిహార్దిక్యగౌతమాః।
ప్రసుప్తం నిశి విశ్వస్తం జఘ్నుర్యౌధిష్ఠిరం బలం॥ 1-2-32 (333) 
యత్తు శౌనక సత్రే తే భారతాఖ్యానముత్తమం।
జనమేజయస్య తత్సత్రే వ్యాసశిష్యేణ ధీమతా॥ 1-2-33 (334) 
కథితం విస్తరార్థం చ యశో వీర్యం మహీక్షితాం।
పౌష్యం తత్ర చ పౌలోమమాస్తీకం చాదితః స్మృతం॥ 1-2-34 (335) 
విచిత్రార్థపదాఖ్యానమనేకసమయాన్వితం।
ప్రతిపన్నం నరైః ప్రాజ్ఞైర్వైరాగ్యమివ మోక్షిభిః॥ 1-2-35 (336) 
ఆత్మేవ వేదితవ్యేషు ప్రియేష్వివ హి జీవితం।
ఇతిహాసః ప్రధానార్థః శ్రేష్ఠః సర్వాగమేష్వయం॥ 1-2-36 (337) 
అనాశ్రిత్యేదమాఖ్యానం కథా భువి న విద్యతే।
ఆహారమనపాశ్రిత్య శరీరస్యేవ ధారణం॥ 1-2-37 (338) 
తదేతద్భారతం నామ కవిభిస్తూపజీవ్యతే।
ఉదయతేప్సుభిర్భృత్యైరభిజాత ఇవేశ్వరః॥ 1-2-38 (339) 
ఇతిహాసోత్తమే యస్మిన్నర్పితా బుద్ధిరుత్తమా।
స్వరవ్యంజనయోః కృత్స్నా లోకవేదాశ్రయేవ వాక్॥ 1-2-39 (340) 
తస్య ప్రజ్ఞాభిపన్నస్య విచిత్రపదపర్వణః।
సూక్ష్మార్థన్యాయయుక్తస్య వేదార్థైర్భూషితస్య చ॥ 1-2-40 (341) 
భారతస్యేతిహాసస్య శ్రూయతాం పర్వసంగ్రహః।
పర్వానుక్రమణీ పూర్వం ద్వితీయః పర్వసంగ్రహః॥ 1-2-41 (342) 
పౌష్యం పౌలోమమాస్తీకమాదిరంశావతారణం।
తతః సంభవపర్వోక్తమద్భుతం రోమహర్షణం॥ 1-2-42 (343) 
దాహో జతుగృహస్యాత్ర హైడింబం పర్వ చోచ్యతే।
తతో బకవధః పర్వ పర్వ చైత్రరథం తతః॥ 1-2-43 (344) 
తతః స్వయంవరో దేవ్యాః పాంచాల్యాః పర్వ చోచ్యతే।
క్షాత్రధర్మేణ నిర్జిత్య తతో వైవాహికం స్మృతం॥ 1-2-44 (345) 
విదురాగమనం పర్వ రాజ్యలాభస్తథైవ చ।
అర్జునస్య వనే వాసః సుభద్రాహరణం తతః॥ 1-2-45 (346) 
సుభద్రాహరణాదూర్ధ్వం జ్ఞేయా హరణహారికా।
తతః ఖాండవదాహాఖ్యం తత్రైవ మయదర్శనం॥ 1-2-46 (347) 
సభాపర్వ తతః ప్రోక్తం మంత్రపర్వ తతః పరం।
జరాసంధవధః పర్వ పర్వ దిగ్విజయం తథా॥ 1-2-47 (348) 
పర్వ దిగ్విజయాదూర్ధ్వం రాజసూయికముచ్యతే।
తతశ్చార్ఘాభిహరణం శిశుపాలవధస్తతః॥ 1-2-48 (349) 
ద్యూతపర్వ తతః ప్రోక్తమనుద్యూతమః పరం।
తత ఆరణ్యకం పర్వ కిర్మీరవధ ఏవచ॥ 1-2-49 (350) 
అర్జునస్యాభిగమనం పర్వ జ్ఞేయమతః పరం।
ఈశ్వరార్జునయోర్యుద్ధం పర్వ కైరాతసంజ్ఞితం॥ 1-2-50 (351) 
ఇంద్రలోకాభిగమనం పర్వ జ్ఞేయమతః పరం।
నలోపాఖ్యానమపి చ ధార్మికం కరుణోదయం॥ 1-2-51 (352) 
తీర్థయాత్రా తతః పర్వ కురురాజస్య ధీమతః।
జటాసురవధః పర్వ యక్షయుద్ధమతః పరం॥ 1-2-52 (353) 
నివాతకవచైర్యుద్ధం పర్వ చాజగరం తతః।
మార్కండేయసమాస్యా చ పర్వానంతరముచ్యతే॥ 1-2-53 (354) 
సంవాదశ్చ తతః పర్వ ద్రౌపదీసత్యభామయోః।
ఘోషయాత్రా తతః పర్వ తతః ప్రాయోపవేశనేం। 
మంత్రస్య నిశ్చయం చైవ మృగస్వప్నోద్భవం తతః॥  1-2-54 (355) 
వ్రీహిద్రౌణికమాఖ్యానమైంద్రద్యుంనం తథైవ చ।
ద్రౌపదీహరణం పర్వ జయద్రథవిమోక్షణం॥ 1-2-55 (356) 
రామోపాఖ్యానమత్రైవ పర్వ జ్ఞేయమతః పరం।
పతివ్రతాయా మాహాత్ంయం సావిత్ర్యాశ్చైవమద్భుతం॥ 1-2-56 (357) 
కుండలాహరణం పర్వ తతః పరమిహోచ్యతే।
ఆరణేయం తతః పర్వ వైరాటం తదనంతరం॥
పాండవానాం ప్రవేశశ్చ సమయస్య చ పాలనం॥  1-2-57 (358) 
కీచకానాం వధః పర్వ పర్వ గ్రోగ్రహణం తతః।
అభిమన్యోశ్చ వైరాట్యాః పర్వ వైవాహికం స్మృతం॥ 1-2-58 (359) 
ఉద్యోగపర్వ విజ్ఞేయమత ఊర్ధ్వం మహాద్భుతం।
తతః సంజయయానాఖ్యం పర్వ జ్ఞేయమతః పరం॥ 1-2-59 (360) 
ప్రజాగరం తథా పర్వ ధృతరాష్ట్రస్య చింతయా।
పర్వ సానత్సుజాతం వై గుహ్యమధ్యాత్మదర్శనం॥ 1-2-60 (361) 
యానసంధిస్తతః పర్వ భగవద్యానమేవ చ।
మాతలీయముపాఖ్యానం చరితం గాలవస్య చ॥ 1-2-61 (362) 
సావిత్రం వామదేవ్యం చ వైన్యోపాఖ్యానమేవ చ।
జామదగ్న్యముపాఖ్యానం పర్వ షోడశరాజకం॥ 1-2-62 (363) 
సభాప్రవేశః కృష్ణస్య విదులాపుత్రశాసనం।
ఉద్యోగః సైన్యనిర్యాణం విశ్వోపాఖ్యానమేవ చ॥ 1-2-63 (364) 
జ్ఞేయం వివాదపర్వాత్ర కర్ణస్యాపి మహాత్మనః।
`మంత్రస్య నిశ్చయం కృత్వా కార్యస్య సమనంతరం॥ 1-2-64 (365) 
శ్వేతస్య వాసుదేవేన చిత్రం బహుకథాశ్రయం।'
నిర్యాణం చ తతః పర్వ కురుపాండవసేనయోః॥  1-2-65 (366) 
రథాతిరథసంఖ్యా చ పర్వోక్తం తదనంతరం।
ఉలూకదూతాగమనం పర్వామర్షవివర్ధనం॥ 1-2-66 (367) 
అంబోపాఖ్యానమత్రైవ పర్వ జ్ఞేయమతః పరం॥
భీష్మాభిషేచనం పర్వ తతశ్చాద్భుతముచ్యతే॥ 1-2-67 (368) 
జంబూఖండవినిర్మాణం పర్వోక్తం తదనంతరం॥
భూమిపర్వ తతః ప్రోక్తం ద్వీపవిస్తారకీర్తనం॥ 1-2-68 (369) 
`దివ్యం చక్షుర్దదౌ యత్ర సంజయాయ మహామునిః।'
పర్వోక్తం భగవద్గీతా పర్వ భీష్మవధస్తతః। 
ద్రోణాభిషేచనం పర్వ సంశప్తకవధస్తతః॥  1-2-69 (370) 
అభిమన్యువధః పర్వ ప్రతిజ్ఞా పర్వ చోచ్యతే।
జయద్రథవధః పర్వ ఘటోత్కచవధస్తతః॥ 1-2-70 (371) 
తతో ద్రోణవధః పర్వ విజ్ఞేయం లోమహర్షణం।
మోక్షో నారాయణాస్త్రస్య పర్వానంతరముచ్యతే॥ 1-2-71 (372) 
కర్ణపర్వ తతో జ్ఞేయం శల్యపర్వ తతః పరం।
హ్రదప్రవేశనం పర్వ గదాయుద్ధమతః పరం॥ 1-2-72 (373) 
సారస్వతం తతః పర్వ తీర్థవంశానుకీర్తనం।
అత ఊర్ధ్వం సుబీభత్సం పర్వ సౌప్తికముచ్యతే॥ 1-2-73 (374) 
ఐషీకం పర్వ చోద్దిష్టమత ఊర్ధ్వం సుదారుణం।
జలప్రదానికం పర్వ స్త్రీవిలాపస్తతః పరం॥ 1-2-74 (375) 
శ్రాద్ధపర్వ తతో జ్ఞేయం కురూణామౌర్ధ్వదేహికం।
చార్వాకనిగ్రహః పర్వ రక్షసో బ్రహ్మరూపిణః॥ 1-2-75 (376) 
ఆభిషేచనికం పర్వ ధర్మరాజసర్య ధీమతః।
ప్రవిభాగో గృహాణాం చ పర్వోక్తం తదనంతరం॥ 1-2-76 (377) 
శాంతిపర్వ తతో యత్ర రాజధర్మానుశాసనం।
ఆపద్ధర్మశ్చ పర్వోక్తం మోక్షధర్మస్తతః పరం॥ 1-2-77 (378) 
శుకప్రశ్నాభిగమనం బ్రహ్మప్రశ్నానుశాసనం।
ప్రాదుర్భావశ్చ దుర్వాసఃసంవాదశ్చైవ మాయయా॥ 1-2-78 (379) 
తతః పర్వ పరిజ్ఞేయమానుశాసనికం పరం।
స్వర్గారోహణికం చైవ తతో భీష్మస్య ధీమతః॥ 1-2-79 (380) 
తతోఽశ్వమేధికం పర్వ సర్వపాపప్రణాశనం।
అనుగీతా తతః పర్వ జ్ఞేయమధ్యాత్మవాచకం॥ 1-2-80 (381) 
పర్వ చాశ్రమవాసాఖ్యం పుత్రదర్శనమేవ చ।
నారదాగమనం పర్వ తతః పరమిహోచ్యతే॥ 1-2-81 (382) 
మౌసలం పర్వ చోద్దిష్టం తతో ఘోరం సుదారుణం।
మహాప్రస్థానికం పర్వ స్వర్గారోహణికం తతః॥ 1-2-82 (383) 
హరివంశస్తతః పర్వ పురాణం ఖిలసంజ్ఞితం।
విష్ణుపర్వ శిశోశ్చర్యా విష్ణోః కంసవధస్తథా॥ 1-2-83 (384) 
భవిష్యం పర్వ చాప్యుక్తం ఖిలేష్వేవాద్భుతం మహత్।
ఏతత్పర్వశతం పూర్ణం వ్యాసేనోక్తం మహాత్మనా॥ 1-2-84 (385) 
యథావత్సూతపుత్రేణ రౌమహర్షణినా తతః।
ఉక్తాని నైమిశారణ్యే పర్వాణ్యష్టాదశైవ తు॥ 1-2-85 (386) 
సమాసో భారతస్యాయమత్రోక్తః పర్వసంగ్రహః।
పౌష్యం పౌలోమమాస్తీకమాదిరంశావతారణం॥ 1-2-86 (387) 
సంభవో జతువేశ్మాఖ్యం హిడింబబకయోర్వధః।
తథా చైత్రరథం దేవ్యాః పాంచాల్యాశ్చ స్వయంవరః॥ 1-2-87 (388) 
క్షాత్రధర్మేణ నిర్జిత్య తతో వైవాహికం స్మృతం।
విదురాగమనం చైవ రాజ్యలాభస్తథైవ చ॥ 1-2-88 (389) 
వనవాసోఽర్జునస్యాపి సుభద్రాహరణం తతః।
హరణాహరణం చైవ దహనం ఖాండవస్య చ॥ 1-2-89 (390) 
మయస్య దర్శనం చైవ ఆదిపర్వణి కథ్యతే।
పౌష్యే పర్వణి మాహాత్ంయముత్తంకస్యోపవర్ణితం॥ 1-2-90 (391) 
పౌలోమే భృగువంశస్య విస్తారః పరికీర్తితః।
ఆస్తీకే సర్వనాగానాం గరుడస్య చ సంభవః॥ 1-2-91 (392) 
క్షీరోదమథం చైవ జన్మోచ్చైఃశ్రవసస్తథా।
యజతః సర్పసత్రేణ రాజ్ఞః పారిక్షితస్య చ॥ 1-2-92 (393) 
కథేయమభినిర్వృత్తా భారతానాం మహాత్మనాం।
వివిధాః సంభవా రాజ్ఞాముక్తాః సంభవపర్వణి॥ 1-2-93 (394) 
అన్యేషాం చైవ శూరాణామృషేర్ద్వైపాయనస్య చ।
అంశావతరణం చాత్ర దేవానాం పరికీర్తితం॥ 1-2-94 (395) 
దైత్యానాం దానవానాం చ యక్షాణాం చ మహౌజసాం।
నాగానామథ సర్పాణాం గంధర్వాణాం పతత్త్రిణాం॥ 1-2-95 (396) 
అన్యేషాం చైవ భూతానాం వివిధానాం సముద్భవః।
మహర్షేరాశ్రమపదే కణ్వస్య చ తపస్వినః॥ 1-2-96 (397) 
శకుంతలాయాం దుష్యంతాద్భరతశ్చాపి జజ్ఞివాన్।
యస్య లోకేషు నాంనేదం ప్రథితం భారతం కులం॥ 1-2-97 (398) 
వసూనాం పునరుత్పత్తిర్భాగీరథ్యాం మహాత్మనాం।
శంతనోర్వేశ్మని పునస్తేషాం చారోహణం దివి॥ 1-2-98 (399) 
తేజోంశానాం చ సంపాతో భీష్మస్యాప్యత్ర సంభవః।
రాజ్యాన్నివర్తనం తస్య బ్రహ్మచర్యవ్రతే స్థితిః॥ 1-2-99 (400) 
ప్రతిజ్ఞాపాలనం చైవ రక్షా చిత్రాంగదస్య చ।
హతే చిత్రాంగదే చైవ రక్షా భ్రాతుర్యవీయసః॥ 1-2-100 (401) 
విచిత్రవీర్యస్య తథా రాజ్యే సంప్రతిపాదనం।
ధర్మస్య నృషు సంభూతిరణీమాండవ్యశాపజా॥ 1-2-101 (402) 
కృష్ణద్వైపాయనాచ్చైవ ప్రసూతిర్వరదానజా।
ధృతరాష్ట్రస్య పాండోశ్చ పాండవానాం చ సంభవః॥ 1-2-102 (403) 
వారణావతయాత్రా చ మంత్రో దుర్యోధనస్య చ।
కూటస్య ధార్తరాష్ట్రేణ ప్రేషణం పాండవాన్ప్రతి॥ 1-2-103 (404) 
హితోపదేశశ్చ పథి ధర్మరాజస్య ధీమతః।
విదురేణ కృతో యత్ర హితార్థం ంలేచ్ఛభాషయా॥ 1-2-104 (405) 
విదురస్య చ వాక్యేన సురుంగోపక్రమక్రియా।
నిషాద్యాః పంచపుత్రాయాః సుప్తాయా జతువేశ్మని॥ 1-2-105 (406) 
పురోచనస్య చాత్రైవ దహనం సంప్రకీర్తితం।
పాండవానాం వనే ఘోరే హిడింబాయాశ్చ దర్శనం॥ 1-2-106 (407) 
తత్రైవ చ హిడింబస్య వధో భీమాన్మహాబలాత్।
ఘటోత్కచస్య చోత్పత్తింరత్రైవ పరికీర్తితా॥ 1-2-107 (408) 
మహర్షేర్దర్శనం చైవ వ్యాసస్యామితతేజసః।
తదాజ్ఞయైకచక్రాయాం బ్రాహ్మణస్య నివేశనే॥ 1-2-108 (409) 
అజ్ఞాతచర్యయా వాసో యత్ర తేషాం ప్రకీర్తితః।
బకస్య నిధనం చైవ నాగరాణాం చ విస్మయః॥ 1-2-109 (410) 
సంభవశ్చైవ కృష్ణాయా ధృష్టద్యుంనస్య చైవ హ।
బ్రాహ్మణాత్సముపశ్రుత్య వ్యాసవాక్యప్రచోదితాః॥ 1-2-110 (411) 
ద్రౌపదీం ప్రార్థయంతస్తే స్వయంవరదిదృక్షయా।
పంచాలానభితో జగ్ముర్యత్ర కౌతూహలాన్వితాః॥ 1-2-111 (412) 
అంగారపర్ణం నిర్జిత్య గంగాకూలేఽర్జునస్తదా।
సఖ్యం కృత్వా తతస్తేన తస్మాదేవ చ శుశ్రువే॥ 1-2-112 (413) 
తాపత్యమథ వాసిష్ఠమౌర్వం చాఖ్యానముత్తమం।
భ్రాతృభిః సహితః సర్వైః పంచాలానభితో యయౌ॥ 1-2-113 (414) 
పాంచాలనగరే చాపి లక్ష్యం భిత్త్వా ధనంజయః।
ద్రౌపదీం లబ్ధవానత్ర మధ్యే సర్వమహీక్షితాం॥ 1-2-114 (415) 
భీమసేనార్జునౌ యత్ర సంరబ్ధాన్పృథివీపతీన్।
శల్యకర్ణౌ చ తరసా జితవంతౌ మహామృధే॥ 1-2-115 (416) 
దృష్ట్వా తయోశ్చ తద్వీర్యమప్రమేయమమానుషం।
శంకమానౌ పాండవాంస్తాన్ రామకృష్ణౌ మహామతీ॥ 1-2-116 (417) 
జగ్మతుస్తైః సమాగంతుం శాలాం భార్గవవేశ్మని।
పంచానామేకపత్నీత్వే విమర్శో ద్రుపదస్య చ॥ 1-2-117 (418) 
పంచేంద్రాణాముపాఖ్యానమత్రైవాద్భుతముచ్యతే।
ద్రౌపద్యా దేవవిహీతో వివాహశ్చాప్యమానుషః॥ 1-2-118 (419) 
క్షత్తుశ్చ ధార్తరాష్ట్రేణ ప్రేషణం పాండవాన్ప్రతి।
విదురస్య చ సంప్రాప్తిర్దర్శనం కేశవస్య చ॥ 1-2-119 (420) 
ఖాండవప్రస్థవాసశ్చ తథా రాజ్యార్ధసర్జనం।
నారదస్యాజ్ఞయా చైవ ద్రౌపద్యాః సమయక్రియా॥ 1-2-120 (421) 
సుందోపసుందయోస్తద్వదాఖ్యానం పరికీర్తితం।
అనంతరం చ ద్రౌపద్యా సహాసీనం యుధిష్ఠిరం॥ 1-2-121 (422) 
అను ప్రవిశ్య విప్రార్థే ఫాల్గునో గృహ్య చాయుధం।
మోక్షయిత్వా గృహం గత్వా విప్రార్థం కృతనిశ్చయః॥ 1-2-122 (423) 
సమయం పాలయన్వీరో వనం యత్ర జగామ హ।
పార్థస్య వనవాసే చ ఉలూప్యా పథి సంగమః॥ 1-2-123 (424) 
పుణ్యతీర్థానుసంయానం బభ్రువాహనజన్మ చ।
తత్రైవ మోక్షయామాస పంచ సోఽప్సరసః శుభాః॥ 1-2-124 (425) 
శాపాద్గ్రాహత్వమాపన్నా బ్రాహ్మణస్య తపస్వినః।
ప్రభాసతీర్థే పార్థేన కృష్ణస్య చ సమాగమః॥ 1-2-125 (426) 
ద్వారకాయాం సుభద్రా చ కామయానేన కామినీ।
వాసుదేవస్యానుమతే ప్రాప్తా చైవ కిరీటినా॥ 1-2-126 (427) 
గృహీత్వా హరణం ప్రాప్తే కృష్ణే దేవకినందనే।
అభిమన్యోః సుభద్రాయాం జన్మ చోత్తమతేజసః॥ 1-2-127 (428) 
ద్రౌపద్యాస్తనయానాం చ సంభవోఽనుప్రకీర్తితః।
విహారార్థం చ గతయోః కృష్ణయోర్యమునామను॥ 1-2-128 (429) 
సంప్రాప్తిశ్చక్రధనుషోః ఖాండవస్య చ దాహనం।
మయస్య మోక్షో జ్వలనాద్భుజంగస్య చ మోక్షణం॥ 1-2-129 (430) 
మహర్షేర్మందపాలస్య శార్ంగ్యా తనయసంభవః।
ఇత్యేతదాదిపర్వోక్తం ప్రథమం బహు విస్తరం॥ 1-2-130 (431) 
అధ్యాయానాం శతే ద్వే తు సంఖ్యాతే పరమర్షిణా।
సప్తవింశతిరధ్యాయా వ్యాసేనోత్తమతేజసా॥ 1-2-131 (432) 
అష్టౌ శ్లోకసహస్రాణి అష్టౌ శ్లోకశతాని చ।
శ్లోకాశ్చ చతురాశీతిర్మునినోక్తా మహాత్మనా॥ 1-2-132 (433) 
ద్వితీయం తు సభాపర్వ బహువృత్తాంతముచ్యతే।
సభాక్రియా పాండవానాం కింకరాణాం చ దర్శనం।  1-2-133 (434) 
లోకపాలసభాఖ్యానం నారదాద్దేవదర్శినః।
రాజసూయస్య చారంభో జరాసంధవధస్తథా॥ 1-2-134 (435) 
గిరివ్రజే నిరుద్ధానాం రాజ్ఞాం కృష్ణేన మోక్షణం।
తథా దిగ్విజయోఽత్రైవ పాండవానాం ప్రకీర్తితః॥ 1-2-135 (436) 
రాజ్ఞామాగమనం చైవ సార్హణానాం మహక్రతౌ।
రాజసూయేఽర్ఘసంవాదే శిశుపాలవధస్తథా॥ 1-2-136 (437) 
యజ్ఞే విభూతిం తాం దృష్ట్వా దుఃఖామర్షాన్వితస్య చ।
దుర్యోధనస్యావహాసో భీమేన చ సభాతలే॥ 1-2-137 (438) 
యత్రాస్య మన్యురుద్భూతో యేన ద్యూతమకారయత్।
యత్ర ధర్మసుతం ద్యూతే శకునిః కితవోఽజయత్॥ 1-2-138 (439) 
యత్ర ద్యూతార్ణవే మగ్నాం ద్రౌపదీం నౌరివార్ణవాత్।
ధృతరాష్ట్రో మహాప్రాజ్ఞః స్నుషాం పరమదుఃఖితాం॥ 1-2-139 (440) 
తారయామాస తాంస్తీర్ణాంజ్ఞాత్వా దుర్యోధనో నృపః।
పునరేవ తతో ద్యూతే సమాహ్వయత పాండవాన్॥ 1-2-140 (441) 
జిత్వా స వనవాసాయ ప్రేషయామాస తాంస్తతః।
ఏతత్సర్వం సభాపర్వ సమాఖ్యాతం మహాత్మనా॥ 1-2-141 (442) 
అధ్యాయాః సప్తతిర్జ్ఞేయాస్తథా చాష్టౌ ప్రసంఖ్యయా।
శ్లోకానాం ద్వే సహస్రే తు పంచ శ్లోకశతాని చ॥ 1-2-142 (443) 
శ్లోకాశ్చైకాదశ జ్ఞేయాః పర్వణ్యస్మింద్విజోత్తమాః।
అతః పరం తృతీయం తు జ్ఞేయమారణ్యకం మహత్॥ 1-2-143 (444) 
వనవాసం ప్రయాతేషు పాండవేషు మహాత్మసు।
పౌరానుగమనం చైవ ధర్మపుత్రస్య ధీమతః॥ 1-2-144 (445) 
అన్నౌషధీనాం చ కృతే పాండవేన మహాత్మనా।
ద్విజానాం భరణార్థం చ కృతమారాధనం రవేః॥ 1-2-145 (446) 
ధౌంయోపదేశాత్తిగ్మాంశుప్రసాదాదన్నసంభః।
హితం చ బ్రువతః క్షత్తుః పరిత్యాగోఽంబికాసుతాత్॥ 1-2-146 (447) 
త్యక్తస్య పాండుపుత్రాణాం సమీపగమనం తథా।
పునరాగమనం చైవ ధృతరాష్ట్రస్య శాసనాత్॥ 1-2-147 (448) 
కర్ణప్రోత్సాహనాచ్చైవ ధార్తరాష్ట్రస్య దుర్మతేః।
వనస్థాన్పాండవాన్హంతుం మంత్రో దుర్యోధనస్యచ॥ 1-2-148 (449) 
తం దుష్టభావం విజ్ఞాయ వ్యాసస్యాగమనం ద్రుతం।
నిర్యాణప్రతిషేధశ్చ సురభ్యాఖ్యానమేవ చ॥ 1-2-149 (450) 
మైత్రేయాగమనం చాత్ర రాజ్ఞశ్చైవానుశాసనం।
శాపోత్సర్గశ్చ తేనైవ రాజ్ఞో దుర్యోధనస్య చ॥ 1-2-150 (451) 
కిర్మీరస్య వధశ్చాత్ర భీమసేనేన సంయుగే।
వృష్ణీనామాగమశ్చాత్ర పాంచాలానాం చ సర్వశః॥ 1-2-151 (452) 
శ్రుత్వా శకునినా ద్యూతే నికృత్యా నిర్జితాంశ్చ తాన్।
క్రుద్ధస్యానుప్రశమనం హరేశ్చైవ కిరీటినా॥ 1-2-152 (453) 
పరిదేవనం చ పాంచాల్యా వాసుదేవస్య సన్నిధౌ।
ఆశ్వాసనం చ కృష్ణేన దుఃఖార్తాయాః ప్రకీర్తితం॥ 1-2-153 (454) 
తథా సౌభవధాఖ్యానమత్రైవోక్తం మహర్షిణా।
సుభద్రాయాః సపుత్రాయాః కృష్ణేన ద్వారకాం పురీం॥ 1-2-154 (455) 
నయనం ద్రౌపదేయానాం ధృష్టద్యుంనేన చైవ హ।
ప్రవేశః పాండవేయానాం రంయే ద్వైతవనే తతః॥ 1-2-155 (456) 
ధర్మరాజస్య చాత్రైవ సంవాదః కృష్ణయా సహ।
సంవాదశ్చ తథా రాజ్ఞా భీమస్యాపి ప్రకీర్తితః॥ 1-2-156 (457) 
సమీపం పాండుపుత్రాణాం వ్యాసస్యాగమనం తథా।
ప్రతిశ్రుత్యాథ విద్యాయా దానం రాజ్ఞో మహర్షిణా॥ 1-2-157 (458) 
గమనం కాంయకే చాపి వ్యాసే ప్రతిగతే తతః।
అస్త్రహేతోర్వివాసశ్చ పార్థస్యామితతేజసః॥ 1-2-158 (459) 
మహాదేవేన యుద్ధం చ కిరాతవపుషా సహ।
దర్శనం లోకపాలానామస్త్రప్రాప్తిస్తథైవ చ॥ 1-2-159 (460) 
మహేంద్రలోకగమనమస్త్రార్థే చ కిరీటినః।
యత్ర చింతా సముత్పన్నా ధృతరాష్ట్రస్య భూయసీ॥ 1-2-160 (461) 
దర్శనం బృహదశ్వస్య మహర్షేర్భావితాత్మనః।
యుధిష్ఠిరస్య చార్తస్య వ్యసనే పరిదేవనం॥ 1-2-161 (462) 
నలోపాఖ్యానమత్రైవ ధర్మిష్ఠం కరుణోదయం।
దమయంత్యాః స్థితిర్యత్ర నలస్య చరితం తథా॥ 1-2-162 (463) 
తథాక్షహృదయప్రాప్తిస్తస్మాదేవ మహర్షితః।
లోమశస్యాగమస్తత్ర స్వర్గాత్పాండుసుతాన్ప్రతి॥ 1-2-163 (464) 
వనవాసగతానాం చ పాండవానాం మహాత్మనాం।
స్వర్గే ప్రవృత్తిరాఖ్యాతా లోమశేనార్జునస్య వై॥ 1-2-164 (465) 
సందేశాదర్జునస్యాత్ర తీర్థాభిగమనక్రియా।
తీర్థానాం చ ఫలప్రాప్తిః పుణ్యత్వం చాపి కీర్తితం॥ 1-2-165 (466) 
పులస్త్యతీర్థయాత్రా చ నారదేన మహర్షిణా।
తీర్థయాత్రా చ తత్రైవ పాండవానాం మహాత్మనాం॥ 1-2-166 (467) 
తథా యజ్ఞవిభూతిశ్చ గయస్యాత్ర ప్రకీర్తితా॥  1-2-167 (468) 
ఆగస్త్యమపి చాఖ్యానం యత్ర వాతాపిభక్షణం।
లోపాముద్రాభిపమనమపత్యార్థమృషేస్తథా॥ 1-2-168 (469) 
ఋశ్యశృంగస్య చరితం కౌమారబ్రహ్మచారిణః।
జామదగ్న్యస్య రామస్య చరితం భూరితేజసః॥ 1-2-169 (470) 
కార్తవీర్యవధో యత్ర హైహయానాం చ వర్ణ్యతే।
ప్రభాసతీర్థే పాండూనాం వృష్ణిభిశ్చ సమాగమః॥ 1-2-170 (471) 
సౌకన్యమపి చాఖ్యానం చ్యవనో యత్ర భార్గవః।
శర్యాతియజ్ఞే నాసత్యౌ కృతవాన్సోమపీథినౌ॥ 1-2-171 (472) 
తాభ్యాం చ యత్ర స మునిర్యౌవనం ప్రతిపాదితః।
మాంధాతుశ్చాప్యుపాఖ్యానం రాజ్ఞోఽత్రైవప్రకీర్తితం॥ 1-2-172 (473) 
జంతూపాఖ్యానమత్రైవ యత్ర పుత్రేణ సోమకః।
పుత్రార్థమయజద్రాజా లేభే పుత్రశతం చ సః॥ 1-2-173 (474) 
తతః శ్యేనకపోతీయముపాఖ్యానమనుత్తమం।
ఇంద్రాగ్నీ యత్ర ధర్మశ్చాప్యజిజ్ఞాసఞ్శిబిం నృపం॥ 1-2-174 (475) 
అష్టావక్రీయమత్రైవ వివాదో యత్ర బందినా।
అష్టావక్రస్య విప్రర్షేర్జనకస్యాధ్వరేఽభవత్॥ 1-2-175 (476) 
నైయాయికానాం ముఖ్యేన వరుణస్యాత్మజేన చ।
పరాజితో యత్ర బందీ వివాదేన మహాత్మనా॥ 1-2-176 (477) 
విజిత్య సాగరం ప్రాప్తం పితరం లబ్ధవానృషిః।
యవక్రీతస్య చాఖ్యానం రైభ్యస్య చ మహాత్మనః। 
గంధమాదనయాత్రా చ వాసో నారాయణాశ్రమే॥  1-2-177 (478) 
నియుక్తో భీమసేనశ్చ ద్రౌపద్యా గంధమాదనే।
వ్రజన్పథి మహాబాహుర్దృష్టవాన్పవనాత్మజం॥ 1-2-178 (479) 
కదలీషండమధ్యస్థం హనూమంతం మహాబలం।
యత్ర మందారపుష్పార్థే నలినీం తామధర్షయత్॥ 1-2-179 (480) 
యత్రాస్య యుద్ధమభవత్సుమహద్రాక్షసైః సహ।
యక్షైశ్చైవ మహావీర్యైర్మణిమత్ప్రముఖైస్తథా॥ 1-2-180 (481) 
జటాసురస్య చ వధో రాక్షసస్య వృకోదరాత్।
వృషపర్వణో రాజర్షేస్తతోఽభిగమనం స్మృతం॥ 1-2-181 (482) 
ఆర్ష్టిషేణాశ్రమే చైషాం గమనం వాస ఏవ చ।
ప్రోత్సాహనం చ పాంచాల్యా భీమస్యాత్ర మహాత్మనః॥ 1-2-182 (483) 
కైలాసారోహణం ప్రోక్తం యత్ర యక్షైర్బలోత్కటైః।
యుద్ధమాసీన్మహాఘోరం మణిమత్ప్రముఖైః సహ॥ 1-2-183 (484) 
సమాగమశ్చ పాండూనాం యత్ర వైశ్రవణేన చ।
సమాగమశ్చార్జునస్య తత్రైవ భ్రాతృభిః సహ॥ 1-2-184 (485) 
అవాప్య దివ్యాన్యస్త్రాణి గుర్వర్థం సవ్యసాచినా।
నివాతకవచైర్యుద్ధం హిరణ్యపురవాసిభిః॥ 1-2-185 (486) 
నివాతకవచైర్ఘోరైర్దానవైః సురశత్రుభిః।
పౌలోమైః కాలకేయైశ్చ యత్ర యుద్ధం కిరీటినః॥ 1-2-186 (487) 
వధశ్చైషాం సమాఖ్యాతో రాజ్ఞస్తేనైవ ధీమతా।
అస్త్రసందర్శనారంభో ధర్మరాజస్య సన్నిధౌ॥ 1-2-187 (488) 
పార్థస్య ప్రతిషేధశ్ఛ నారదేన సురర్షిణా।
అవరోహణం పునశ్చైవ పాండూనాం గంధమాదనాత్॥ 1-2-188 (489) 
భీమస్య గ్రహణం చాత్ర పర్వతాభోగవర్ష్మణా।
భుజగేంద్రేణ బలినా తస్మిన్సుగహనే వనే॥ 1-2-189 (490) 
అమోక్షయద్యత్ర చైనం ప్రశ్నానుక్త్వా యుధిష్ఠిరః।
కాంయకాగమనం చైవ పునస్తేషాం మహాత్మనాం॥ 1-2-190 (491) 
తత్రస్థాంశ్చ పునర్ద్రష్టుం పాండవాన్పరుషర్షభాన్।
వాసుదేవస్యాగమనమత్రైవ పరికీర్తితం॥ 1-2-191 (492) 
మార్కండేయసమాస్యాయాముపాఖ్యానాని సర్వశః।
పృథోర్వైన్యస్య యత్రోక్తమాఖ్యానం పరమర్షిణా॥ 1-2-192 (493) 
సంవాదశ్చ సరస్వత్యాస్తార్క్ష్యర్షేః సుమహాత్మనః।
మత్స్యోపాఖ్యానమత్రైవ ప్రోచ్యతే తదనంతరం॥ 1-2-193 (494) 
మార్కండేయసమాస్యా చ పురాణం పరికీర్త్యతే।
ఐంద్రద్యుంనాముపాఖ్యానం తథైవాంగిరసం స్మృతం॥ 1-2-194 (495) 
పతివ్రతాయాశ్చాఖ్యానం తథైవాంగిరసం స్మృతం।
ద్రౌపద్యాః కీర్తితశ్చాత్ర సంవాదః సత్యభామయా॥ 1-2-195 (496) 
పునర్ద్వైతవనం చైవ పాండవాః సముపాగతాః।
ఘోషయాత్రా చ గంధర్వైర్యత్ర బద్ధః సుయోధనః॥ 1-2-196 (497) 
హ్రియమాణస్తు మందాత్మా మోక్షితోఽసౌ కిరీటినా।
ధర్మరాజస్య చాత్రైవ మృగస్వప్ననిదర్శనాత్॥ 1-2-197 (498) 
కాంయకే కాననశ్రేష్ఠే పునర్గమనముచ్యతే।
వ్రీహిద్రౌణికమాఖ్యానమత్రైవ బహువిస్తరం॥ 1-2-198 (499) 
దుర్వాససోఽప్యుపాఖ్యానమత్రైవ పరికీర్తితం।
జయద్రథేనాపహారో ద్రౌపద్యాశ్చాశ్రమాంతరాత్॥ 1-2-199 (500) 
యత్రైనమన్వయాద్భీమో వాయువేగసమో జవే।
చక్రే చైనం పంచశిఖం యత్ర భీమో మహాబలః॥ 1-2-200 (501) 
రామాయణముపాఖ్యానమత్రైవ బహువిస్తరం।
యత్ర రామేణ విక్రంయ నిహతో రావణో యుధి॥ 1-2-201 (502) 
సావిత్ర్యాశ్చాప్యుపాఖ్యానమత్రైవ పరికీర్తితం।
కర్ణస్య పరిమోక్షోఽత్ర కుండలాభ్యాం పురందరాత్॥ 1-2-202 (503) 
యత్రాస్య శక్తిం తుష్టోఽసావదాదేకవధాయ చ।
ఆరణేయముపాఖ్యానం యత్ర ధర్మోఽన్వశాత్సుతం॥ 1-2-203 (504) 
జగ్ముర్లబ్ధవరా యత్ర పాండవాః పశ్చిమాం దిశం।
ఏతదారణ్యకం పర్వ తృతీయం పరికీర్తితం॥ 1-2-204 (505) 
అత్రాధ్యాయశతే ద్వే తు సంఖ్యయా పరికీర్తితే।
ఏకోనసప్తతిశ్చైవ తథాఽధ్యాయాః ప్రకీర్తితాః॥ 1-2-205 (506) 
ఏకాదశ సహస్రాణి శ్లోకానాం షట్ శతాని చ।
చతుఃషష్టిస్తథా శ్లోకాః పర్వణ్యస్మిన్ప్రకీర్తితాః॥ 1-2-206 (507) 
అతః పరం నిబోధేదం వైరాటం పర్వ విస్తరం।
విరాటనగరే గత్వా శ్మశానే విపులాం శమీం॥ 1-2-207 (508) 
దృష్ట్వా సంనిదధుస్తత్ర పాండవా హ్యాయుధాన్యుత।
యత్ర ప్రవిశ్య నగరం ఛద్మనా న్యవసంస్తు తే॥ 1-2-208 (509) 
పాంచాలీం ప్రార్థయానస్య కామోపహతచేతసః।
దుష్టాత్మనో వధో యత్ర కీచకస్య వృకోదరాత్॥ 1-2-209 (510) 
పాండవాన్వేషణార్థం చ రాజ్ఞో దుర్యోధనస్య చ।
చారాః ప్రస్థాపితాశ్చాత్ర నిపుణాః సర్వతోదిశం॥ 1-2-210 (511) 
న చ ప్రవృత్తిస్తైర్లబ్ధా పాండవానాం మహాత్మనాం।
గోగ్రహశ్చ విరాటస్య త్రిగర్తైః ప్రథమం కృతః॥ 1-2-211 (512) 
యత్రాస్య యుద్ధం సుమహత్తైరాసీల్లోమహర్షణం।
హ్రియమాణశ్చ యత్రాసౌ భీమసేనేన మోక్షితః॥ 1-2-212 (513) 
గోధనం చ విరాటస్య మోక్షితం యత్ర పాండవైః।
అనంతరం చ కురుభిస్తస్య గోగ్రహణం కృతం॥ 1-2-213 (514) 
సమస్తా యత్ర పార్థేన నిర్జితాః కురవో యుధి।
ప్రత్యాహృతం గోధనం చ విక్రమేణ కిరీటినా॥ 1-2-214 (515) 
విరాటేనోత్తరా దత్తా స్నుషా యత్ర కిరీటినః।
అభిమన్యుం సముద్దిశ్య సౌభద్రమరిఘాతినం॥ 1-2-215 (516) 
చతుర్థమేతద్విపులం వైరాటం పర్వ వర్ణితం।
అత్రాపి పరిసంఖ్యాతా అధ్యాయాః పరమర్షిణా॥ 1-2-216 (517) 
సప్తషష్టిరథో పూర్ణాః శ్లోకానామపి మే శృణు।
శ్లోకానాం ద్వే సహస్రే తు శ్లోకాః పంచాశదేవ తు॥ 1-2-217 (518) 
ఉక్తాని వేదవిదుషా పర్వణ్యస్మిన్మహర్షిణా।
ఉద్యోగపర్వ విజ్ఞేయం పంచమం శృణ్వతః పరం॥ 1-2-218 (519) 
ఉపప్లావ్యే నివిష్టేషు పాండవేషు జిగీషయా।
దుర్యోధనోఽర్జునశ్చైవ వాసుదేవముపస్థితౌ॥ 1-2-219 (520) 
సాహాయ్యమస్మిన్సమరే భవాన్నౌ కర్తుమర్హతి।
ఇత్యుక్తే వచనే కృష్ణో యత్రోవాచ మహామతిః॥ 1-2-220 (521) 
అయుధ్యమానమాత్మానం మంత్రిణం పురుషర్షభౌ।
అక్షౌహిణీం వా సైన్యస్య కస్య కిం వా దదాంయహం॥ 1-2-221 (522) 
వవ్రే దుర్యోధనః సైన్యం మందాత్మా యత్ర దుర్మతిః।
అయుధ్యభానం సచివం వవ్రే కృష్మం ధనంజయః॥ 1-2-222 (523) 
మద్రరాజం వ రాజానమాయాంతం పాండవాన్ప్రతి।
ఉపహారైర్వంచాయత్వా వర్త్మన్యేవ సుయోధనః॥ 1-2-223 (524) 
వరదం తం వరం వవ్రే సాహాయ్యం క్రియతాం మమ।
శల్యస్తస్మై ప్రతిశ్రుత్య జగామోద్దిశ్య పాండవాన్॥ 1-2-224 (525) 
శాంతిపూర్వం చాకథయద్యత్రేంద్రవిజయం నృపః।
పురోహితప్రేషణం చ పాండవైః కౌరవాన్ప్రతి॥ 1-2-225 (526) 
వైచిత్రవీర్యస్య వచః సమాదాయ పురోధసః।
తథేంద్రవిజయం చాపి యానం చైవ పురోధసః॥ 1-2-226 (527) 
సంజయం ప్రేషయామాస శమార్థీ పాండవాన్ప్రతి।
యత్ర దూతం మహారాజో ధృతరాష్ట్రః ప్రతాపవాన్॥ 1-2-227 (528) 
శ్రుత్వా చ పాండవాన్యత్ర వాసుదేవపురోగమాన్।
ప్రజాగరః సంప్రజజ్ఞే ధృతరాష్ట్రస్య చింతయా॥ 1-2-228 (529) 
విదురో యత్ర వాక్యాని విచిత్రాణి హితాని చ।
శ్రావయామాస రాజానం ధృతరాష్ట్రం మనీషిణం॥ 1-2-229 (530) 
తథా సనత్సుజాతేన యత్రాధ్యాత్మమనుత్తమం।
మనస్తాపాన్వితో రాజా శ్రావితః శోకలాలసః॥ 1-2-230 (531) 
ప్రభాతే రాజసమితౌ సంజయో యత్ర వా విభో।
ఐకాత్ంయం వాసుదేవస్య ప్రోక్తవానర్జునస్య చ॥ 1-2-231 (532) 
యత్ర కృష్ణో దయాపన్నః సంధిమిచ్ఛన్మహామతిః।
స్వయమాగాచ్ఛణం కర్తుం నగరం నాగసాహ్వయం॥ 1-2-232 (533) 
ప్రత్యాఖ్యానం చ కృష్ణస్య రాజ్ఞా దుర్యోధనేన వై।
శమార్థే యాచమానస్య పక్షయోరుభయోర్హితం॥ 1-2-233 (534) 
దంభోద్భవస్య చాఖ్యానమత్రైవ పరికీర్తితం।
వరాన్వేషణమత్రైవ మాతలేశ్చ మహాత్మనః॥ 1-2-234 (535) 
మహర్షేశ్చాపి చరితం కథితం గాలవస్య వై।
విదులాయాశ్చ పుత్రస్య ప్రోక్తం చాప్యనుశాసనం॥ 1-2-235 (536) 
కర్ణదుర్యోధనాదీనాం దుష్టం విజ్ఞాయ మంత్రితం।
యోగేశ్వరత్పం కృష్ణేన యత్ర రాజ్ఞాం ప్రదర్శితం॥ 1-2-236 (537) 
రథమారోప్య కృష్ణేన యత్ర కర్ణోఽనుమంత్రితః।
ఉపాయపూర్వం శౌటీర్యాత్ప్రత్యాఖ్యాతశ్చ తేన సః॥ 1-2-237 (538) 
ఆగంయ హాస్తినపురాదుపప్లావ్యమరిందమః।
పాండవానాం యథావృత్తం సర్వమాఖ్యాతవాన్హరిః॥ 1-2-238 (539) 
తే తస్య వచనం శ్రుత్వా మంత్రయిత్వా చ యద్ధితం।
సాంగ్రామికం తతః సర్వం సంజం చక్రుః పరంతపాః॥ 1-2-239 (540) 
తతో యుద్ధాయ నిర్యాతా నరాశ్వరథదంతినః।
నగరాద్ధాస్తినపురాద్వలసంఖ్యానమేవచ॥ 1-2-240 (541) 
యత్ర రాజ్ఞా హ్యులూకస్య ప్రేషణం పాండవాన్ప్రతి।
శ్వోభావిని మహాయుద్ధే దౌత్యేన కృతవాన్ప్రభుః॥ 1-2-241 (542) 
రథాతిరథసంఖ్యానమంబోపాఖ్యానమేవ చ।
ఏతత్సుబహువృత్తాంతం పంచమం పర్వ భారతే॥ 1-2-242 (543) 
ఉద్యోగపర్వ నిర్దిష్టం సంధివిగ్రహమిశ్రితం।
అధ్యాయానాం శతం ప్రోక్తం షడశీతిర్మహర్షిణా॥ 1-2-243 (544) 
శ్లోకానాం షట్ సహస్రాణి తావంత్యేవ శతాని చ।
శ్లోకాశ్చ నవతిః ప్రోక్తాస్తథైవాష్టౌ మహాత్మనా॥ 1-2-244 (545) 
వ్యాసేనోదారమతినా పర్వణ్యస్మింస్తపోధనాః।
అతః పరం విచిత్రార్థం భీష్మపర్వ ప్రచక్షతే॥ 1-2-245 (546) 
జంబూఖండవినిర్మాణం యత్రోక్తం సంజయేన హ।
యత్ర యౌధిష్ఠిరం సైన్యం విషాదమగమత్పరం॥ 1-2-246 (547) 
యత్ర యుద్ధమభూద్ధోరం దసాహాని సుదారుణం।
కశ్మలం యత్ర పార్థస్య వాసుదేవో మహామతిః॥ 1-2-247 (548) 
మోహజం నాశయామాస హేతుభిర్మోక్షదర్శిభిః।
సమీక్ష్యాదోక్షజః క్షిప్రం యుధిష్ఠిరహితే రతః॥ 1-2-248 (549) 
రథాదాప్లుత్య వేగేన స్వయం కృష్ణ ఉదారధీః।
ప్రతోదపాణిరాధావద్భీష్మం హంతుం వ్యపేతభీః॥ 1-2-249 (550) 
వాక్యప్రతోదాభిహతో యత్ర కృష్ణేన పాండవః।
గాండీవధన్వా సమరే సర్వశస్త్రభృతాం వరః॥ 1-2-250 (551) 
శిఖండినం పురస్కృత్య యత్ర పార్థో మహాధనుః।
వినిఘ్నన్నిశితైర్బాణై రథాద్భీష్మమపాతయత్॥ 1-2-251 (552) 
శరతల్పగతశ్చైవ భీష్మో యత్ర బభూవ హ।
షష్ఠమేతత్సమాఖ్యాతం భారతే పర్వ విస్తృతం॥ 1-2-252 (553) 
అధ్యాయానాం శతం ప్రోక్తం తథా సప్తదశాపరే।
పంచ శ్లోకసహస్రాణి సంఖ్యయాష్టౌ శతాని చ॥ 1-2-253 (554) 
శ్లోకాశ్చ చతురాశీతిరస్మిన్పర్వణి కీర్తితాః।
వ్యాసేన వేదవిదుషా సంఖ్యాతా భీష్మపర్వణి॥ 1-2-254 (555) 
ద్రోణపర్వ తతశ్చిత్రం బహువృత్తాంతముచ్యతే।
సైనాపత్యేఽభిషిక్తోఽథ యత్రాచార్యః ప్రతాపవాన్॥ 1-2-255 (556) 
దుర్యోధనస్య ప్రీత్యర్థం ప్రతిజజ్ఞే మహాస్త్రవిత్।
గ్రహణం ధర్మరాజస్య పాండుపుత్రస్య ధీమతః॥ 1-2-256 (557) 
యత్ర సంశప్తకాః పార్థమపనిన్యూ రణాజిరాత్।
భగదత్తో మహారాజో యత్ర శక్రసమో యుధి॥ 1-2-257 (558) 
సుప్రతీకేన నాగేన స హి శాంతః కిరీటినా।
యత్రాభిమన్యుం బహవో జఘ్నురేకం మహారథాః॥ 1-2-258 (559) 
జయద్రథముఖా బాలం శూరమప్రాప్తయౌవనం।
హతేఽభిమన్యౌ క్రుద్ధేన యత్ర పార్థేన సంయుగే॥ 1-2-259 (560) 
అక్షౌహిణీః సప్త హత్వా హతో రాజా జయద్రథః।
యత్ర భీమో మహాబాహుః సాత్యకిశ్చ మహారథః॥ 1-2-260 (561) 
అన్వేషణార్థం పార్థస్య యుధిష్ఠిరనృపాజ్ఞయా।
ప్రవిష్టౌ భారతీం సేనామప్రధృష్యాం సురైరపి॥ 1-2-261 (562) 
సంశప్తకావశేషం చ కృతం నిఃశేషమాహవే।
సంశప్తకానాం వీరాణాం కోట్యో నవ మహాత్మనాం॥ 1-2-262 (563) 
కిరీటినాభినిష్క్రంయ ప్రాపితా యమసాదనం।
ధృతరాష్ట్రస్య పుత్రాశ్చ తథా పాషాణయోధినః॥ 1-2-263 (564) 
నారాయణాశ్చ గోపాలాః సమరే చిత్రయోధినః।
అలంబుషః శ్రుతాయుశ్చ జలసంధశ్చ వీర్యవాన్॥ 1-2-264 (565) 
సౌమదత్తిర్విరాటశ్చ ద్రుపదశ్చ మహారథః।
ఘటోత్కచాదయశ్చాన్యే నిహతా ద్రోణపర్వణి॥ 1-2-265 (566) 
అశ్వత్థామాపి చాత్రైవ ద్రోణే యుధి నిపాతితే।
అస్త్రం ప్రాదుశ్చకారోగ్రం నారాయణమమర్షితః॥ 1-2-266 (567) 
ఆగ్నేయం కీర్త్యతే యత్ర రుద్రమాహాత్ంయముత్తమం।
వ్యాసస్య చాప్యాగమనం మాహాత్ంయం కృష్ణపార్థయోః॥ 1-2-267 (568) 
సప్తమం భారతే పర్వ మహదేతదుదాహృతం।
యత్ర తే పృథివీపాలాః ప్రాయశో నిధనం గతాః॥ 1-2-268 (569) 
ద్రోణపర్వణి యే శఊరా నిర్దిష్టాః పురుషర్షభాః।
అత్రాధ్యాయశతం ప్రోక్తం తథాధ్యాయాశ్చ సప్తతిః॥ 1-2-269 (570) 
అష్టౌ శ్లోకసహస్రాణి తథా నవ శతాని చ।
శ్లోకా నవ తథైవాత్ర సంఖ్యాతాస్తత్త్వదర్శినా॥ 1-2-270 (571) 
పారాశర్యేణ మునినాం సంచింత్య ద్రోణపర్వణి।
అతః పరం కర్ణపర్వ ప్రోచ్యతే పరమాద్భుతం॥ 1-2-271 (572) 
సారథ్యే వినియోగశ్చ మద్రరాజస్య ధీమతః।
ఆఖ్యాతం యత్ర పౌరామం త్రిపురస్య నిపాతనం॥ 1-2-272 (573) 
ప్రయాణే పరుషశ్చాత్ర సంవాదః కర్ణశల్యయోః।
హంసకాకీయమాఖ్యానం తత్రైవాక్షేపసంహితం॥ 1-2-273 (574) 
వధః పాండ్యస్య చ తథా అశ్వత్థాంనా మహాత్మనా।
దండసేనస్య చ తతో దండస్య చ వధస్తథా॥ 1-2-274 (575) 
ద్వైరథే యత్ర కర్ణేన ధర్మరాజో యుధిష్ఠిరః।
సంశయం గమితో యుద్ధే మిషతాం సర్వధన్వినాం॥ 1-2-275 (576) 
అన్యోన్యం ప్రతి చ క్రోధో యుధిష్ఠిరకిరీటినోః।
యత్రైవానునయః ప్రోక్తో మాధవేనార్జునస్య హి॥ 1-2-276 (577) 
ప్రతిజ్ఞాపూర్వకం చాపి వక్షో దుఃశాసనస్య చ।
భిత్త్వా వృకోదరో రక్తం పీతవాన్యత్ర సంయుగే॥ 1-2-277 (578) 
ద్వైరథే యత్ర పార్థేన హతః కర్ణో మహారథః।
అష్టమం పర్వ నిర్దిష్టమేతద్భారతచింతకైః॥ 1-2-278 (579) 
ఏకోనసప్తతిః ప్రోక్తా అధ్యాయాః కర్ణపర్వణి।
చత్వార్యేవ సహస్రాణి నవ శ్లోకశతాని చ॥ 1-2-279 (580) 
చతుఃషష్టిస్తథా శ్లోకాః పర్వణ్యస్మిన్ప్రకీర్తితాః।
అతః పరం విచిత్రార్థం శల్యపర్వ ప్రకీర్తితం॥ 1-2-280 (581) 
హతప్రవీరే సైన్యే తు నేతా మద్రేశ్వరోఽభవత్।
యత్ర కౌమారమాఖ్యానమభిషేకస్య కర్మ చ॥ 1-2-281 (582) 
వృత్తాని చాథ యుద్ధాని కీర్త్యంతే యత్ర భాగశః।
వినాశః కురుముఖ్యానాం శల్యపర్వణి కీర్త్యతే॥ 1-2-282 (583) 
శల్యస్య నిధనం చాత్ర ధర్మరాజాన్మహాత్మనః।
శకునేశ్చ వధోఽత్రైవ సహదేవేన సంయుగే॥ 1-2-283 (584) 
సైన్యే చ హతభూయిష్ఠే కించిచ్ఛిష్టే సుయోధనః।
హ్రదం ప్రవిశ్య యత్రాసౌ సంస్తభ్యాపోవ్యవస్థితః॥ 1-2-284 (585) 
ప్రవృత్తిస్తత్ర చాఖ్యాతా యత్ర భీమస్య లుబ్ధకైః।
క్షేపయుక్తైర్వచోభిశ్చ ధర్మరాజస్య ధీమతః॥ 1-2-285 (586) 
హ్రదాత్సముత్థితో యత్ర ధార్తరాష్ట్రోఽత్యమర్షణః।
భీమేన గదయా యుద్ధం యత్రాసౌ కృతవాన్సహ॥ 1-2-286 (587) 
సమవాయే చ యుద్ధస్య రామస్యాగమనం స్మృతం।
సరస్వత్యాశ్చ తీర్థానాం పుణ్యతా పరికీర్తితా॥ 1-2-287 (588) 
గదాయుద్ధం చ తుములమత్రైవ పరికీర్తితం।
దుర్యోధనస్య రాజ్ఞోఽథ యత్ర భీమేన సంయుగే॥ 1-2-288 (589) 
ఊరూ భగ్నౌ ప్రసహ్యాజౌ గదయా భీమవేగయా।
నవమం పర్వ నిర్దిష్టమేతదద్భుతమర్థవత్॥ 1-2-289 (590) 
ఏకోనపష్టిరధ్యాయాః పర్వణ్యత్ర ప్రకీర్తితాః।
సంఖ్యాతా బహువృత్తాంతాః శ్లోకసంఖ్యాఽత్ర కథ్యతే॥ 1-2-290 (591) 
త్రీణి శ్లోకసహస్రాణి ద్వే శతే వింశతిస్తథా।
మునినా సంప్రణీతాని కౌరవాణాం యశోభృతా॥ 1-2-291 (592) 
అతః పరం ప్రవక్ష్యామి సౌప్తికం పర్వ దారుణం।
భగ్నోరుం యత్ర రాజానం దుర్యోధనమమర్షణం॥ 1-2-292 (593) 
అపయాతేషు పార్థేషు త్రయస్తేఽభ్యాయయూ రథాః।
కృతవర్మా కృపో ద్రౌణిః సాయాహ్నే రుధిరోక్షితం॥ 1-2-293 (594) 
సమేత్య దదృశుర్భూమౌ పతితం రణమూర్ధని।
ప్రతిజజ్ఞే దృఢక్రోధో ద్రౌణిర్యత్ర మహారథః॥ 1-2-294 (595) 
అహత్వా సర్వపాంచాలాంధృష్టద్యుంనపురోగమాన్।
పాండవాంశ్చ సహామాత్యాన్న విమోక్ష్యామి దంశనం॥ 1-2-295 (596) 
యత్రైవముక్త్వా రాజానమపక్రంయ త్రయో రథాః।
సూర్యాస్తమనవేలాయామాసేదుస్తే మహద్వనం॥ 1-2-296 (597) 
న్యగ్రోధస్యాథ మహతో యత్రాధస్తాద్వ్యవస్థితాః।
తతః కాకాన్బహూన్రాత్రౌ దృష్ట్వోలూకేన హింసితాన్॥ 1-2-297 (598) 
ద్రౌణిః క్రోధసమావిష్టః పితుర్వధమనుస్మరన్।
పాంచాలానాం ప్రసుప్తానాం వధం ప్రతి మనో దధే॥ 1-2-298 (599) 
గత్వా చ శిబిరద్వారి దుర్దర్శం తత్ర రాక్షసం।
ఘోరరూపమపశ్యత్స దివామావృత్య ధిష్ఠిరం॥ 1-2-299 (600) 
తేన వ్యాఘాతమస్త్రాణాం క్రియమాణమవేక్ష్య చ।
ద్రౌణిర్యత్ర విరూపాక్షం రుద్రమారాధ్య సత్వరః॥ 1-2-300 (601) 
ప్రసుప్తాన్నిశి విశ్వస్తాంధృష్టద్యుంనపురోగమాన్।
పాంచాలాన్సపరీవారాంద్రౌపదేయాంశ్చ సర్వశః॥ 1-2-301 (602) 
కృతవర్మణా చ సహితః కృపేణ చ నిజఘ్నివాన్।
యత్రాముచ్యంత తే పార్థాః పంచ కృష్ణబలాశ్రయాత్॥ 1-2-302 (603) 
సాత్యకిశ్చ మహేష్వాసః శేషాశ్చ నిధనం గతాః।
పాంచాలానాం ప్రసుప్తానాం యత్ర ద్రోణసుతాద్వధః॥ 1-2-303 (604) 
ధృష్టద్యుంనస్య సూతేన పాండవేషు నివేదితః।
ద్రౌపదీ పుత్రశోకార్తా పితృభ్రాతృవధార్దితా॥ 1-2-304 (605) 
కృతానశనసంకల్పా యత్ర భర్తృనుపావిశత్।
ద్రౌపదీవచనాద్యత్ర భీమో భీమపరాక్రమః॥ 1-2-305 (606) 
ప్రియం తస్యాశ్చికీర్షన్వై గదామాదాయ వీర్యవాన్।
అన్వధావత్సుసంక్రుద్ధో భారద్వాజం గురోః సుతం॥ 1-2-306 (607) 
భీమసేనభయాద్యత్ర దైవేనాభిప్రచోదితః।
అపాండవాయేతి రుషా ద్రౌణిరస్త్రమవాసడదత్॥ 1-2-307 (608) 
మైవమిత్యబ్రవీత్కృష్ణః శమయంస్తస్య తద్వచః।
యత్రాస్త్రమస్త్రేణ చ తచ్ఛమయామాస ఫాల్గునః॥ 1-2-308 (609) 
ద్రౌణేశ్చ ద్రోహబుద్ధిత్వం వీక్ష్య పాపాత్మనస్తదా।
ద్రౌణిద్వైపాయనాదీనాం శాపాశ్చాన్యోన్యకారితాః॥ 1-2-309 (610) 
మణిం తథా సమాదాయ ద్రోణపుత్రాన్మహారథాత్।
పాండవాః ప్రదదుర్హృష్టా ద్రౌపద్యై జితకాశినః॥ 1-2-310 (611) 
ఏతద్వై దశమం పర్వ సౌప్తికం సముదాహృతం।
అష్టాదశాస్మిన్నద్యాయాః పర్వంయుక్తా మహాత్మనా॥ 1-2-311 (612) 
శ్లోకానాం కథితాన్యత్ర శతాన్యష్టౌ ప్రసంఖ్యయా।
శ్లోకాశ్చ సప్తతిః ప్రోక్తా మునినా బ్రహ్మవాదినా॥ 1-2-312 (613) 
సౌప్తికైషీకసంబంధే పర్వణ్యుత్తమతేజసీ।
అత ఊర్ధ్వమిదం ప్రాహుః స్త్రీపర్వ కరుణోదయం॥ 1-2-313 (614) 
పుత్రశోకాభిసంతప్తః ప్రజ్ఞాచక్షుర్నరాధిపః।
కృష్ణోపనీతాం యత్రాసావాయసీం ప్రతిమాం దృఢాం॥ 1-2-314 (615) 
భీమసేనద్రోహబుద్ధిర్ధృతరాష్ట్రో బభంజహ।
తథా శోకాభితప్తస్య ధృతరాష్ట్రస్య ధీమతః॥ 1-2-315 (616) 
సంసారదహనం బుద్ధ్యా హేతుభిర్మోక్షదర్శనైః।
విదురేణ చ యత్రాస్య రాజ్ఞ ఆశ్వాసనం కృతం॥ 1-2-316 (617) 
ధృతరాష్ట్రస్య చాత్రైవ కౌరవాయోధనం తథా।
సాంతఃపురస్య గమనం శోకార్తస్య ప్రకీర్తితం॥ 1-2-317 (618) 
విలాపో వీరపత్నీనాం యత్రాతికరుణః స్మృతః।
క్రోధావేశః ప్రమోహశ్చ గాంధారీధృతరాష్ట్రయోః॥ 1-2-318 (619) 
యత్ర తాన్క్షత్రియాః శూరాన్సంగ్రామేష్వనివర్తినః।
పుత్రాన్భ్రాతృన్పితౄంశ్చైవ దదృశుర్నిహతాన్రణే॥ 1-2-319 (620) 
పుత్రపౌత్రవధార్తాయాస్తథాత్రైవ ప్రకీర్తితా।
గాంధార్యాశ్చాపి కృష్ణేన క్రోధోపశమనక్రియా॥ 1-2-320 (621) 
యత్ర రాజా మహాప్రాజ్ఞః సర్వధర్మభృతాం వరః।
రాజ్ఞాంతాని శరీరాణి దాహయామాస శాస్త్రతః॥ 1-2-321 (622) 
తోయకర్మణి చారబ్ధే రాజ్ఞాముదకదానికే।
గూఢోత్పన్నస్య చాఖ్యానం కర్ణస్య పృథయాత్మనః॥ 1-2-322 (623) 
సుతస్యైతదిహ ప్రోక్తం వ్యాసేన పరమర్షిణా।
ఏతదేకాదశం పర్వ శోకవైక్లవ్యకారణం॥ 1-2-323 (624) 
ప్రణీతం సజ్జనమనోవైక్లవ్యాశ్రుప్రవర్తకం।
సప్తవింశతిరధ్యాయాః పర్వణ్యస్మిన్ప్రకీర్తితాః॥ 1-2-324 (625) 
శ్లోకసప్తశతీ చాపి పంచసప్తతిసంయుతా।
సంఖ్యయా భారతాఖ్యానముక్తం వ్యాసేన ధీమతా॥ 1-2-325 (626) 
అతః పరం శాంతిపర్వ ద్వాదశం బుద్ధివర్ధనం।
యత్ర నిర్వేదమాపన్నో ధర్మరాజో యుధిష్ఠిరః॥ 1-2-326 (627) 
ఘాతయిత్వా పితౄన్భ్రాతౄన్పుత్రాన్సంబంధిమాతులాన్।
శాంతిపర్వణి ధర్మాశ్చ వ్యాఖ్యాతాఃశారతల్పికాః॥ 1-2-327 (628) 
రాజభిర్వేదితవ్యాస్తే సంయగ్జ్ఞానబుభుత్సుభిః।
ఆపద్ధర్మాశ్చ తత్రైవ కాలహేతుప్రదర్శినః॥ 1-2-328 (629) 
యాన్బుద్ధ్వా పురుషః సంయక్సర్వజ్ఞత్వమవాప్నుయాత్।
మోక్షధర్మాశ్చ కథితా విచిత్రా బహువిస్తరాః॥ 1-2-329 (630) 
ద్వాదశం పర్వ నిర్దిష్టమేతత్ప్రాజ్ఞజనప్రియం।
అత్ర పర్వణి విజ్ఞేయమధ్యాయానాం శతత్రయం॥ 1-2-330 (631) 
వింశచ్చైవ తథాధ్యాయా నవ చైవ తపోధాః।
చతుర్దశసహస్రాణి తథా సప్తశతాని చ॥ 1-2-331 (632) 
సప్తశ్లోకాస్తథైవాత్ర పంచవింశతిసంఖ్యయా।
అత ఊర్ధ్వం చ విజ్ఞేయమనుశాసనముత్తమం॥ 1-2-332 (633) 
యత్ర ప్రకృతిమాపన్నః శ్రుత్వా ధర్మవినిశ్చయం।
భీష్మాద్భాగీరథీపుత్రాత్కురురాజో యుధిష్ఠిరః॥ 1-2-333 (634) 
వ్యవహారోఽత్ర కార్త్స్న్యేన ధర్మార్థీయః ప్రకీర్తితః।
వివిధానాం చ దానానాం ఫలయోగాః ప్రకీర్తితాః॥ 1-2-334 (635) 
తథా పాత్రవిశేషాశ్చ దానానాం చ పరో విధిః।
ఆచారవిధియోగశ్చ సత్యస్య చ పరా గతిః॥ 1-2-335 (636) 
మహాభాగ్యం గవాం చైవ బ్రాహ్మణానాం తథైవ చ।
రహస్యం చైవ ధర్మాణాం దేశకాలోపసంహితం॥ 1-2-336 (637) 
ఏతత్సుబహువృత్తాంతముత్తమం చానుశాసనం।
భీష్మస్యాత్రైవ సంప్రాప్తిః స్వర్గస్య పరికీర్తితా॥ 1-2-337 (638) 
ఏతత్త్రయోదశం పర్వ ధర్మనిశ్చయకారకం।
అధ్యాయానాం శతం త్వత్ర షట్చత్వారింశదేవ తు॥ 1-2-338 (639) 
శ్లోకానాం తు సహస్రాణి ప్రోక్తాన్యష్టౌ ప్రసంఖ్యయా।
తతోఽశ్వమేధికం నామ పర్వ ప్రోక్తం చతుర్దశం॥ 1-2-339 (640) 
తత్సంవర్తమరుత్తీయం యత్రాఖ్యానమనుత్తమం।
సువర్ణకోశసంప్రాప్తిర్జన్మ చోక్తం పరీక్షితః॥ 1-2-340 (641) 
దగ్ధస్యాస్త్రాగ్నినా పూర్వం కృష్ణాత్సంజీవనం పునః।
చర్యాయాం హయముత్సృష్టం పాండవస్యానుగచ్ఛతః॥ 1-2-341 (642) 
తత్ర తత్ర చ యుద్ధాని రాజపుత్రైరమర్షణైః।
చిత్రాంగదాయాః పుత్రేణ స్వపుత్రేణ ధనంజయః॥ 1-2-342 (643) 
సంగ్రామే బభ్రువాహేన సంశయం చాత్ర జగ్మివాన్।
సుదర్శనం తథాఽఽఖ్యానం వైష్ణవం ధర్మమేవ చ। 
అశ్వమేధే మహాయజ్ఞే నకులాఖ్యానమేవ చ॥  1-2-343 (644) 
ఇత్యాశ్వమేధికం పర్వ ప్రోక్తమేతన్మహాద్భుతం।
అధ్యాయానాం శతం చైవ త్రయోఽధ్యాయాశ్చ కీర్తితాః॥ 1-2-344 (645) 
త్రీణి శ్లోకసహస్రాణి తావంత్యేవ శతాని చ।
వింశతిశ్చ తథా శ్లోకాః సంఖ్యాతాస్తత్త్వదర్శినా॥ 1-2-345 (646) 
తతస్త్వాశ్రమవాసాఖ్యం పర్వ పంచదశం స్మృతం।
యత్ర రాజ్యం సముత్సృజ్య గాంధార్యా సహితో నృపః॥ 1-2-346 (647) 
ధృతరాష్ట్రోశ్రమపదం విదురశ్చ జగామ హ।
యం దృష్ట్వా ప్రస్థితం సాధ్వీ పృథాప్యనుయయౌ తదా॥ 1-2-347 (648) 
పుత్రరాజ్యం పరిత్యజ్య గురుశుశ్రూషణే రతా।
యత్ర రాజా హతాన్పుత్రాన్పౌత్రానన్యాంశ్చ పార్థివాన్॥ 1-2-348 (649) 
లాకాంతరగతాన్వీరానపశ్యత్పునరాగతాన్।
ఋషేః ప్రసాదాత్కృష్ణస్య దృష్ట్వాశ్చర్యమనుత్తమం॥ 1-2-349 (650) 
త్యక్త్వా శోకం సదారశ్చ సిద్ధిం పరమికాం గతః।
యత్ర ధర్మం సమాశ్రిత్య విదురః సుగతిం గతః॥ 1-2-350 (651) 
సంజయశ్చ సహామాత్యో విద్వాన్గావల్గణిర్వశీ।
దదర్శ నారదం యత్ర ధర్మరాజో యుధిష్ఠిరః॥ 1-2-351 (652) 
నారదాచ్చైవ శుశ్రావ వృష్ణీనాం కదనం మహత్।
ఏతదాశ్రమవాసాఖ్యం పర్వోక్తం మహదద్భుతం॥ 1-2-352 (653) 
ద్విచత్వారింశదధ్యాయాః పర్వైతదభిసంఖ్యయా।
సహస్రమేకం శ్లోకానాం పంచశ్లోకశతాని చ॥ 1-2-353 (654) 
షడేవ చ తథా శ్లోకాః సంఖ్యాతాస్తత్త్వదర్శినా।
అతః పరం నిబోధేదం మౌసలం పర్వ దారుణం॥ 1-2-354 (655) 
యత్ర తే పురుషవ్యాఘ్రాః శస్త్రస్పర్శహతా యుధి।
బ్రహ్మదండవినిష్పిష్టాః సమీపే లవణాంభసః॥ 1-2-355 (656) 
ఆపానే పానకలితా దైవేనాభిప్రచోదితాః।
ఏరకారూపిభిర్వజ్రైర్నిజఘ్నురితరేతరం॥ 1-2-356 (657) 
యత్ర సర్వక్షయం కృత్వా తావుభౌ రామకేశవౌ।
నాతిచక్రామతుః కాలం ప్రాప్తం సర్వహరం మహత్॥ 1-2-357 (658) 
యత్రార్జునో ద్వారవతీమేత్య వృష్ణివినాకృతాం।
దృష్ట్వా విపాదమగమత్పరాం చార్తిం నరర్షభః॥ 1-2-358 (659) 
స సంస్కృత్య నరశ్రేష్ఠం మాతులం శౌరిమాత్మనః।
దదర్శ యదువీరాణామాపానే వైశసం మహత్॥ 1-2-359 (660) 
శరీరం వాసుదేవస్య రామస్య చ మహాత్మనః।
సంస్కారం లంభయామాస వృష్ణీనాం చ ప్రధానతః॥ 1-2-360 (661) 
సవృద్ధబాలమాదాయ ద్వారవత్యాస్తతో జనం।
దదర్శాపది కష్టాయాం గాండీవస్య పరాభవం॥ 1-2-361 (662) 
సర్వేషాం చైవ దివ్యానామస్త్రాణామప్రసన్నతాం।
నాశం వృష్ణికలత్రాణాం ప్రభావానామనిత్యతాం॥ 1-2-362 (663) 
దృష్ట్వా నిర్వేదమాపన్నో వ్యాసవాక్యప్రచోదితః।
ధర్మరాజం సమాసాద్య సంన్యాసం సమరోచయత్॥ 1-2-363 (664) 
ఇత్యేతన్మౌసలం పర్వ షోడశం పరికీర్తితం।
అధ్యాయాష్టౌ సమాఖ్యాతాః శ్లోకానాం చ శతత్రయం॥ 1-2-364 (665) 
శ్లోకానాం వింశతిశ్చవ సంఖ్యాతా తత్త్వదర్శినా।
మహాప్రస్థానికం తస్మాదూర్ధ్వం సప్తదశం స్మృతం॥ 1-2-365 (666) 
యత్ర రాజ్యం పరిత్యజ్య పాండవాః పురుషర్షభాః।
ద్రౌపద్యా సహితా దేవ్యా మహాప్రస్థానమాస్థితాః॥ 1-2-366 (667) 
యత్ర తేఽగ్నిం దదృశిరే లౌహిత్యం ప్రాప్య సాగరం।
యత్రాగ్నినా చోదితశ్చ పార్థస్తస్మై మహాత్మనే॥ 1-2-367 (668) 
దదౌ సంపూజ్య తద్దివ్యం గాండీవం ధనురుత్తమం।
యత్ర భ్రాతృన్నిపతితాంద్రౌపదీం చ యుధిష్ఠిరః॥ 1-2-368 (669) 
దృష్ట్వా హిత్వా జగామైవ సర్వాననవలోకయన్।
ఏతత్సప్తదశం పర్వ మహాప్రస్థానికం స్మృతం॥ 1-2-369 (670) 
యత్రాధ్యాయాస్త్రయః ప్రోక్తాః శ్లోకానాం చ శతత్రయం।
వింశతిశ్చ తథా శ్లోకాః సంఖ్యాతాస్తత్త్వదర్శినా॥ 1-2-370 (671) 
స్వర్గపర్వ తతో జ్ఞేయం దివ్యం యత్తదమానుషం।
ప్రాప్తం దైవరథం స్వర్గాన్నేష్టవాన్యత్ర ధర్మరాట్॥ 1-2-371 (672) 
ఆరోదుం సుమహాప్రాజ్ఞ ఆనృశంస్యాచ్ఛునా వినా।
తామస్యావిచలాం జ్ఞాత్వా స్థితిం ధర్మే మహాత్మనః॥ 1-2-372 (673) 
శ్వరూపం యత్ర తత్త్యక్త్వా ధర్మేణాసౌ సమన్వితః।
స్వర్గం ప్రాప్తఃసచ తథా యాతనావిపులా భృశం॥ 1-2-373 (674) 
దేవదూతేన నరకం యత్ర వ్యాజేన దర్శితం।
శుశ్రావ యత్ర ధర్మాత్మా భ్రాతౄణాం కరుణాగిరః॥ 1-2-374 (675) 
నిదేశే వర్తమానానాం దేశే తత్రైవ వర్తతాం।
అనుదర్శితశ్చ ధర్మేణ దేవరాజ్ఞా చ పాండవః॥ 1-2-375 (676) 
ఆప్లుత్యాకాశగంగాయాం దేహం త్యక్త్వా స మానుషం।
స్వధర్మనిర్జితం స్థానం స్వర్గే ప్రాప్య స ధర్మరాట్॥ 1-2-376 (677) 
ముముదే పూజితః సర్వైః సేంద్రైః సురగణైః సహ।
ఏతదష్టాదశం పర్వ ప్రోక్తం వ్యాసేన ధీమతా॥ 1-2-377 (678) 
అధ్యాయాః పంచ సంఖ్యాతాః పర్వంయస్మిన్మహాత్మనా।
శ్లోకానాం ద్వే శతే చైవ ప్రసంఖ్యాతే తపోధాః॥ 1-2-378 (679) 
నవ శ్లోకాస్తథైవాన్యే సంఖ్యాతాః పరమర్షిణా।
అష్టాదశైవమేతాని పర్వాణ్యేతాన్యశేషతః॥ 1-2-379 (680) 
ఖిలేషు హరివంశశ్చ భవిష్యం చ ప్రకీర్తితం।
దశ శ్లోకసహస్రాణి వింశచ్ఛ్లోకశతాని చ॥ 1-2-380 (681) 
ఖిలేషు హరివంశే చ సంఖ్యాతాని మహర్షిణా।
ఏతత్సర్వం సమాఖ్యాతం భారతే పర్వసంగ్రహః॥ 1-2-381 (682) 
అష్టాదశ సమాజగ్మురక్షౌహిణ్యో యయుత్సయా।
తన్మహాదారుణం యుద్ధమహాన్యష్టాదశాభవత్॥ 1-2-382 (683) 
యో విద్యాచ్చతురో వేదాన్సాంగోపనిషదో ద్విజః।
న చాఖ్యానమిదం విద్యాన్నైవ స స్యాద్విచక్షణః॥ 1-2-383 (684) 
అర్థశాస్త్రమిదం ప్రోక్తం ధర్మశాస్త్రమిదం మహత్।
కామశాస్త్రమిదం ప్రోక్తం వ్యాసేనామితబుద్ధినా॥ 1-2-384 (685) 
శ్రుత్వా త్విదముపాఖ్యానం శ్రావ్యమన్యన్న రోచతే।
పుంస్కోకిలగిరం శ్రుత్వా రూక్షా ధ్వాంక్షస్య వాగివ॥ 1-2-385 (686) 
ఇతిహాసోత్తమాదస్మాంజాయంతే కవిబుద్ధయః।
పంచభ్య ఇవ్ భూతేభ్యో లోకసంవిధయస్త్రయః॥ 1-2-386 (687) 
అస్యాఖ్యానస్య విషయే పురాణం వర్తతే ద్విజాః।
అంతరిక్షస్య విషయే ప్రజా ఇవ చతుర్విధాః॥ 1-2-387 (688) 
క్రియాగుణానాం సర్వేషామిదమాఖ్యానమాశ్రయః।
ఇంద్రియాణాం సమస్తానాం చిత్రా ఇవ మనః క్రియాః॥ 1-2-388 (689) 
అనాశ్రిత్యైతదాఖ్యానం కథా భువి న విద్యతే।
ఆహారమనపాశ్రిత్య శరీరస్యేవ ధారణం॥ 1-2-389 (690) 
ఇదం కవివరైః సర్వైరాఖ్యానముపజీవ్యతే।
ఉదయప్రేప్సుభిర్భృత్యైరభిజాత ఇవేశ్వరః॥ 1-2-390 (691) 
అస్య కావ్యస్య కవయో న సమర్థా విశేషణే।
సాధోరివ గృహస్థస్య శేషాస్త్రయ ఇవాశ్రమాః॥ 1-2-391 (692) 
ధర్మే మతిర్భవతు వః సతతోత్థితానాం
స హ్యేక ఏవ పరలోకగతస్య బంధుః। 
అర్థాః స్త్రియశ్చ నిపుణైరపి సేవ్యమానా
నైవాప్తభావముపయాంతి న చ స్థిరత్వం॥  1-2-392 (693) 
ద్వైపాయనౌష్ఠపుటనిఃసృతమప్రమేయం
పుణ్యం పవిత్రమథ పాపహరం శివం చ। 
యో భారతం సమధిగచ్ఛతి వాచ్యమానం
కిం తస్య పుష్కరజలైరభిషేచనేన॥  1-2-393 (694) 
యదహ్నా కురుతే పాప బ్రాహ్మణస్త్వింద్రియైశ్చరన్।
మహాభారతమాఖ్యాయ సంధ్యాం ముచ్యతి పశ్చిమాం॥ 1-2-394 (695) 
యద్రాత్రౌ కురుతే పాపం కర్మణా మనసా గిరా।
మహాభారతమాఖ్యాయ పూర్వాం సంధ్యాం ప్రముచ్యతే॥ 1-2-395 (696) 
యో గోశతం కనకశృంగమయం దదాతి
విప్రాయ వేదవిదుషే చ బహుశ్రుతాయ। 
పుణ్యాం చ భారతకథాం శృణుయాచ్చ నిత్యం
తుల్యం ఫలం భవతి తస్య చ తస్య చైవ॥  1-2-396 (697) 
ఆఖ్యానం తదిదమనుత్తమం మహార్థం
విజ్ఞేయం మహదిహ పర్వసంగ్రహేణ। 
శ్రుత్వాదౌ భవతి నృణాం సుఖావగాహం
విస్తీర్ణం లవణజలం యథా ప్లవేన॥  1-2-397 (698) 
 
ఇతి శ్రీమన్మహాభారతే ఆదిపర్వణి పర్వసంగ్రహపర్వణి ద్వితీయోఽధ్యాయః॥ 2 ॥ ॥ సమాప్తం పర్వసంగ్రహపర్వ ॥

Mahabharata - Adi Parva - Chapter Footnotes

1-2-3 క్షత్ర క్షత్రియజాతిం। అమర్షః స్వపితుః క్షత్రియేణ హతత్వాజ్జాతస్య క్రోధస్యాసహనం తేన చోదితః ప్రేరితః॥ 1-2-10 నిషిషిధుః నిషిద్ధవంతః। అక్షరాధిక్యమార్ష॥ 1-2-14 భూదోషాః నింనోన్నతత్వకంటకిత్వాదయః॥ 1-2-19 పదాతయ ఇతి రథాదిగతానాం నరాణ వ్యుదాసః॥ 1-2-23-26 అక్షౌహిణ్యాః 21870 రథాః। 21871 గజాః। 109350 పదాతయః। 65610 హయాః॥ 1-2-28 పిండితా ఏకీభూతాః॥ 1-2-32 హార్దిక్యః కృతవర్మా గౌతమః కృపః॥ 1-2-33 తే తవ సత్రే యద్భారతాఖ్యానం మత్తః ప్రవృత్తం తజ్జనమేజయస్య సత్రే వ్యాసశిష్యేణ కథితమిత్యుత్తరేణ సంబంధః॥ 1-2-34 తత్ర భారతే॥ 1-2-35 ప్రతిపన్నం శరణీకృతం॥ 1-2-38 అభిజాతః కులీనః॥ 1-2-46 హరణం దాయః పారిబర్హమితి యావత్ తస్య హారికా సమానయనం॥ 1-2-49 అనుద్యూతం పునర్ద్యూతం॥ 1-2-50 అభిగమనం తపసే గమనం॥ 1-2-53 సమాస్యా సహావస్థానం॥ 1-2-57 ప్రవేశః విరాటనగరే। సమయస్య సంకేతస్య నియమస్య వా॥ 1-2-70 ప్రతిజ్ఞా జయద్రథవధార్థం॥ 1-2-72 హ్రదప్రవేశనం దుర్యోధనస్య॥ 1-2-83 అన్యత్ర కథితస్యావశిష్టం యత్పునః ప్రక్రంయ కథ్యతే తత్ ఖిలం ప్రోచ్యతే। హరివంశశ్చ తాదృశః॥ 1-2-90 మాహాత్ంయముత్తంకస్య ఉదంకస్యేత్యపి పాఠః॥ 1-2-117 భార్గవః కులాలః॥ 1-2-138 కితవో ద్యూతకారకః॥ 1-2-150 శత్రుస్తవ ఊరూ భేత్స్యతీతిశాపోత్సర్గః॥ 1-2-220 నౌ ఆవయోర్మధ్యే మమైవ సాహాయ్యం కర్తుమర్హతీతి ప్రత్యేకం ప్రార్థనా జ్ఞేయా॥ 1-2-231 ఐకాత్ంయం ఏకచిత్తత్వం॥ 1-2-237 శౌటీర్యాత్ గర్వాత్॥ 1-2-255 ఆచార్యః ద్రోణాచార్యః॥ 1-2-287 సమవాయే సమయే॥ 1-2-316 సంసారదహనం నిరూప్యేతిశేషః॥ 1-2-317 ఆయోధనం యుద్ధస్థానం॥ 1-2-319 క్షత్రియాః క్షత్రియస్త్రియః॥ 1-2-327 శరాఏవ తల్పో యస్య సః శరతల్పో భీష్మః తేన ప్రోక్తాః। శరతల్పే భవా వా తత్రస్థేన వ్యాఖ్యాతత్వాత్॥ 1-2-343 సుదర్శనం తథాఖ్యానమిత్యత్ర మృగదర్శ తథాచైవేతి-మణిదర్శనం తథాచైవేత్యపి పాఠో దృశ్యతే॥ 1-2-347 ధృతరాష్ట్రః ఆశ్రమపదమితి చ్ఛేదః సంధిరార్షః॥ 1-2-355 బ్రహ్మదండః బ్రాహ్మణశాపః॥ 1-2-356 ఆపానే పానగోష్ఠ్యాం పానేన కలితాః వివశీకృతాః। ఏరకాః తృణవిశేషాః॥ 1-2-357 నాతిచక్రామతుః కాలం సమర్థావపి మర్యాదాం నోల్లంఘితవంతావిత్యర్థః॥ 1-2-359 వైశసం పరస్పరం విశసనం॥ 1-2-372 అస్య అవిచలామితిచ్ఛేదః॥ 1-2-387 విషయే దేశే అంతరిత్యర్థః। పురాణం అష్టాదశభేదం పాద్మాది॥ 1-2-394 సంధ్యాం సంధ్యాయాం॥ ద్వితీయోఽధ్యాయః॥ 2 ॥



ఆదిపర్వ - అధ్యాయ 003

॥ శ్రీః ॥

1.3. అధ్యాయః 003 

 
(అథ పౌష్యపర్వ  ॥ 3 ॥)

Mahabharata - Adi Parva - Chapter Topics

జనమేజయం ప్రతి సరమాఖ్యదవేశునీశాపః॥ 1 ॥ శాపనివారణార్థమృషేః సోమశ్రవసః పౌరోహిత్యేన వరణం॥ 2 ॥ ఆరుణ్యుపమన్యుబైదాఖ్యానాం ధౌంయశిష్యాణాముపాఖ్యానం॥ 3 ॥ బైదశిష్యస్యోత్తంకస్యోపాఖ్యానం॥ 4 ॥ పౌష్యస్య రాజ్ఞ ఉపాఖ్యానం॥ 5 ॥

Mahabharata - Adi Parva - Chapter Text

1-3-0 (699) 
సౌతిరువాచ। 1-3-0x (16) 
జనమేజయః పారిక్షితః సహ భ్రాతృభిః కురుక్షేత్రే దీర్ఘసత్రముపాస్తే।
తస్య భ్రాతరస్త్రయః శ్రుతసేన ఉగ్రసేనో భీమసేన ఇతి। 
తేషు తత్సత్రముపాసీనేష్వభ్యాగచ్ఛత్సారమేయః॥  1-3-1 (700) 
జనమేజయస్య భ్రాతృభిరభిహతో రోరూయమాణో మాతుః సమీపముపాగచ్ఛత్॥  1-3-2 (701) 
తం మాతా రోరూయమాణమువాచ।
కిం రోదిషి కేనాస్యభిహత ఇతి॥ 1-3-3 (702) 
స ఏవముక్తో మాతరం ప్రత్యువాచ జనమేజయస్య భ్రాతృభిరభిహతోఽస్మీతి॥  1-3-4 (703) 
తం మాతా ప్రత్యువాచ వ్యక్తం త్వయా తత్రాపరాద్ధం యేనాస్యభిహత ఇతి॥  1-3-5 (704) 
స తాం పునరువాచ నాపరాధ్యామి కించిన్నావేక్షే హవీంషి నావలిహ ఇతి॥  1-3-6 (705) 
తచ్ఛ్రుత్వా తస్య మాతా సరమా పుత్రదుఃఖార్తా తత్సత్రముపాగచ్ఛద్యత్ర స జనమేజయః సహ భ్రాతృభిర్దీర్ఘసత్రముపాస్తే॥  1-3-7 (706) 
స తయా క్రుద్ధయా తత్రోక్తోఽయం మే పుత్రో న కించిదపరాధ్యతి నావేక్షతే హవీంషి నావలేఢి కిమర్థమభిహత ఇతి॥  1-3-8 (707) 
న కించిదుక్తవంతస్తే సా తానువాచ యస్మాదయమభిహతోఽనపకారీ తస్మాదదృష్టం త్వాం భయమాగమిష్యతీతి॥  1-3-9 (708) 
జనమేజయ ఏవముక్తో దేవశున్యా సరమయా భృశం సంభ్రాంతో విషణ్ణశ్చాసీత్॥  1-3-10 (709) 
స తస్మిన్సత్రే సమాప్తే హాస్తినపురం ప్రత్యేత్య పురోహితమనురూపమన్విచ్ఛమానః పరం యత్నమకరోద్యో మే పాపకృత్యాం శమయేదితి॥  1-3-11 (710) 
స కదాచిన్మృగయాం గతః పారిక్షితో జనమేజయః కస్మింశ్చిత్స్వవిషయ ఆశ్రమమపశ్యత్॥  1-3-12 (711) 
తత్ర కశ్చిదృపిరాసాంచక్రే శ్రుతశ్రవా నామ।
తస్య తపస్యభిరతః పుత్ర ఆస్తే సోమశ్రవా నామ॥ 1-3-13 (712) 
తస్య తం పుత్రమభిగంయ జనమేజయః పారిక్షితః పౌరోహిత్యాయ వవ్రే॥  1-3-14 (713) 
స నమస్కృత్య తమృషిమువాచ భగవన్నయం తవ పుత్రో మమ పురోహితోఽస్త్వితి॥  1-3-15 (714) 
స ఏవముక్తః ప్రత్యువాచ జనమేజయం భో జనమేజయ పుత్రోఽయం మమ సర్ప్యాం జాతో మహాతపస్వీ స్వాధ్యాయసంపన్నో మత్తపోవీర్యసంభృతో మచ్ఛుక్రం పీతవత్యాస్తస్యాః కుక్షౌ జాతః॥  1-3-16 (715) 
సమర్థోఽయం భవతః సర్వాః పాపకృత్యాః శమయితుమంతరేణ మహాదేవకృత్యాం॥  1-3-17 (716) 
అస్య త్వేకముపాంశువ్రతం యదేనం కశ్చిద్బ్రాహ్మణః కంచిదర్థమభియాచేత్తం తస్మై దద్యాదయం యద్యేతదుత్సహసే తతో నయస్వైనమితి॥  1-3-18 (717) 
తేనైవముక్తో జనమేజయస్తం ప్రత్యువాచ భగవంస్తత్తథా భవిష్యతీతి॥  1-3-19 (718) 
స తం పురోహితముపాదాయోపావృత్తో భ్రాతృనువాచ మయాఽయం వృత ఉపాధ్యాయో యదయం బ్రూయాత్తత్కార్యమవిచారయద్భిర్భవద్భిరితి।
తేనైవముక్తా భ్రాతరస్తస్య తథా చక్రుః। 
స తథా భ్రాతౄన్సందిశ్య తక్షశిలాం ప్రత్యభిప్రతస్థే తం చ దేశం వశే స్థాపయామాస॥  1-3-20 (719) 
ఏతస్మిన్నంతరే కశ్చిదృషిర్ధౌంయో నామాపోదస్తస్య శిష్యాస్త్రయో బభూవుః॥  1-3-21 (720) 
ఉపమన్యురారుణిర్బైదశ్చేతి స ఏకం శిష్యంమారుణిం పాంచాల్యం ప్రేషయామాస గచ్ఛ కేదారఖండం బధానేతి॥  1-3-22 (721) 
స ఉపాధ్యాయేన సందిష్ట ఆరుణిః పాంచాల్యస్తత్ర గత్వా తత్కేదారఖండం బద్ధుం నాశకత్।
స క్లిశ్యమానోఽపశ్యదుపాయం భవత్వేవం కరిష్యామీతి॥ 1-3-23 (722) 
స తత్ర సంవివేశ కేదారఖండే శయానే వ తథా తస్మింస్తదుదకం తస్థౌ॥  1-3-24 (723) 
తతః కదాచిదుపాధ్యాయ ఆపోదో ధౌంయః శిష్యావపృచ్ఛత్ క్వ ఆరుణిః పాంచాల్యో గత ఇతి॥  1-3-25 (724) 
తౌ తం ప్రత్యూచతుర్భగవంస్త్వయైవ ప్రేషితో గచ్ఛ కేదారఖండం బధానేతి।
స ఏవముక్తస్తౌ శిష్యౌ ప్రత్యువాచ తస్మాత్తత్ర సర్వే గచ్ఛామో యత్ర స గత ఇతి॥ 1-3-26 (725) 
స తత్ర గత్వా తస్యాహ్వానాయ శబ్దం చకారః।
భో ఆరుణే పాంచాల్య క్వాసి వత్సైహీతి॥ 1-3-27 (726) 
స తచ్ఛ్రుత్వా ఆరుణిరుపాధ్యాయవాక్యం తస్మాత్కేదారఖండాత్సహసోత్థాయతముపాధ్యాయముపతస్థే॥  1-3-28 (727) 
ప్రోవాచ చైనమయమస్ంయత్ర కేదారఖండే నిఃసరమాణముదకమవారణీయం సంరోద్ధుం సంవిష్టో భగవచ్ఛబ్దం శ్రుత్వైవ సహసా విదార్య కేదారఖండం భవంతముపస్థితః॥  1-3-29 (728) 
తదభివాదయే భగవంతమాజ్ఞాపయతు భవాన్కమర్థం కరవాణీతి॥  1-3-30 (729) 
స ఏవముక్త ఉపాధ్యాయః ప్రత్యువాచ యస్మాద్భవాన్కేదారఖండం విదార్యోత్థితస్తస్మాదుద్దాలక ఏవనాంనా భవాన్భవిష్యతీత్యుపాధ్యాయేనానుగృహీతః॥  1-3-31 (730) 
యస్మాచ్చ త్వయా మద్వచనమనుష్ఠితం తస్మాచ్ఛ్రేయోఽవాప్స్యసి।
సర్వే చ తే వేదాః ప్రతిభాస్యంతి సర్వాణి చ ధర్మశాస్త్రాణీతి॥ 1-3-32 (731) 
స ఏవముక్త ఉపాధ్యాయేనేష్టం దేశం జగామ॥  1-3-33 (732) 
అథాపరః శిష్యస్తస్యైవాపోదస్య ధౌంయస్యోపమన్యుర్నామ।
తం చోపాధ్యాయః ప్రేషయామాస వత్సోపమన్యో గా రక్షస్వేతి॥ 1-3-34 (733) 
స ఉపాధ్యాయవచనాదరక్షద్గాః స చాహని గా రక్షిత్వా దివసక్షయే గురుగృహమాగంయోపాధ్యాయస్యాగ్రతః స్థిత్వా నమశ్చక్రే॥  1-3-35 (734) 
తముపాధ్యాయః పీవానమపశ్యదువాచ చైనం వత్సోపమన్యో కేన వృత్తిం కల్పయసి పీవానసి దృఢమితి॥  1-3-36 (735) 
స ఉపాధ్యాయం ప్రత్యువాచ భో భైక్ష్యేణ వృత్తిం కల్పయామీతి తముపాధ్యాయః ప్రత్యువాచ॥  1-3-37 (736) 
మయ్యనివేద్య బైక్ష్యం నీపయోక్తవ్యమితి।
స తథేత్యుక్తో భైక్ష్యం చరిత్వోణధ్యాయన్యవేదయత్॥ 1-3-38 (737) 
స తస్మాదుపాధ్యాయః సర్వమేవ భైక్ష్యమగృహ్ణాత్।
స తథేత్యుక్తః పునరరక్షద్గా అహని రక్షిత్వా నిశాముఖే గురుకులమాగంయ గురోరగ్రతఃస్థిత్వా నమశ్చక్రే॥ 1-3-39 (738) 
తముపాధ్యాయస్తథాపి పీవానమేవ దృష్ట్వోవాచ।
వత్సోపమన్యో సర్వమశేషతస్తే భైక్ష్యం గృహ్ణామి కేనేదానీం వృత్తిం కల్పయసీతి॥ 1-3-40 (739) 
స ఏవముక్త ఉపాధ్యాయం ప్రత్యువాచ।
భగవతే నివేద్య పూర్వమపరం చరామి తేన వృత్తిం కల్పయామీతి తముపాధ్యాయః ప్రత్యువాచ॥ 1-3-41 (740) 
నైషా న్యాయ్యా గురువృత్తిరన్యేషామపి భైక్ష్యోపజీవినాం వృత్త్యుపరోధం కరోషి ఇత్యేవం వర్తమానో లుబ్ధోఽసీతి॥  1-3-42 (741) 
స తథేత్యుక్త్వా గా అరక్షద్రక్షిత్వాచ పునరుపాధ్యాయగృహమాగంయోపాధ్యాయస్యాగ్రతః స్థిత్వా నమశ్చక్రే॥  1-3-43 (742) 
తముపాధ్యాయస్తథాపి పీవానమేవ దృష్ట్వా పునరువాచ।
వత్సోపమన్యో అహం తే సర్వం భైక్ష్యం గృహ్ణామి న చాన్యచ్చరసి పీవానసి భృశం కేన వృత్తిం కల్పయసీతి॥ 1-3-44 (743) 
స ఏవముక్తస్తముపాధ్యాయం ప్రత్యువాచ।
భో ఏతాసాం గవాం పయసా వృత్తిం కల్పయామీతి। 
తమువాచోపాధ్యాయో నైతన్న్యాయ్యం పయ ఉపయోక్తుం భవతో మయా నాభ్యనుజ్ఞాతమితి॥  1-3-45 (744) 
స తథేతి ప్రతిజ్ఞాయ గా రక్షిత్వా పునరుపాధ్యాయగృహమేత్య గురోరగ్రతః స్థిత్వా నమశ్చక్రే॥  1-3-46 (745) 
తముపాధ్యాయః పీవానమేవ దృష్ట్వోవాచ।
వత్సోపమన్యో భైక్ష్యం నాశ్నాసి న చాన్యచ్చరసి పయో న పిబసి పీవానసి భృశం కేనేదానీం వృత్తిం కల్పయసీతి॥ 1-3-47 (746) 
స ఏవముక్త ఉపాధ్యాయం ప్రత్యువాచ।
భోః ఫేనం పిబాపి యమిమే వత్సా మాతౄణాం స్తనాత్పిబంత ఉద్గిరంతి॥ 1-3-48 (747) 
తముపాధ్యాయః ప్రత్యువాచ।
ఏతే త్వదనుకంపయా గుణవంతో వత్సాః ప్రభూతతరం ఫేనముద్గిరంతి। 
తదేషామపి వత్సానాం వృత్త్యుపరోధం కరోష్యేవం వర్తమానః।
ఫేనమపి భవాన్న పాతుమర్హతీతి స తథేతి ప్రతిశ్రుత్య నిరాహారః పునరరక్షద్గాః॥  1-3-49 (748) 
తథా ప్రతిషిద్ధో భైక్ష్యం నాశ్నాతి నచాన్యచ్చరతి పయో న పిబతి ఫేనం నోపయుహ్క్తే స కదాచిదరణ్యే క్షుధార్తోఽర్కపత్రాణ్యభక్షయత్॥  1-3-50 (749) 
స తైరర్కపత్రైర్భక్షితైః క్షారతిక్తకటురూక్షైస్తీక్ష్ణవిపాకైశ్చక్షుష్యుపహతోఽంధో బభూవ।
తతః సోఽంధోఽపి చంక్రంయమాణః కూపేఽపతత్॥ 1-3-51 (750) 
అథ తస్మిన్ననాగచ్ఛతి సూర్యే చాస్తాచలావలంబిని ఉపాధ్యాయః శిష్యానవోచత్॥  1-3-52 (751) 
మయోపమన్యుః సర్వతః ప్రతిషిద్ధః స నియతం కుపితస్తతో నాగచ్ఛతి చిరగతస్త్వితి।
తతోఽన్వేష్య ఇత్యేవముక్త్వా శిష్యైః సార్ధమరణ్యం గత్వా తస్యాహ్వానాయ శబ్దం చకార భో ఉపమన్యో క్వాసి వత్సైహీతి॥ 1-3-53 (752) 
స ఉపాధ్యాయస్య ఆహ్వానవచనం శ్రుత్వా ప్రత్యువాచోచ్చైరయమస్మిన్కూపే పతితోఽహమితి।
తముపాధ్యాయః ప్రత్యువాచ కథం త్వమస్మిన్కూపే పతిత ఇతి॥ 1-3-54 (753) 
స ఉపాధ్యాయం ప్రత్యువాచ అర్కపత్రాణి భక్షయిత్వాంధీభూతోస్ంయతశ్చంక్రంయమాణః కూపే పతిత ఇతి।
తముపాధ్యాయః ప్రత్యువాచ॥ 1-3-55 (754) 
అశ్వినౌ స్తుహి తౌ దేవభిషజౌ త్వాం చక్షుష్మంతం కర్తారావితి।
స ఏవముక్త ఉపాధ్యాయేనోపమన్యుః స్తోతుముపచక్రమే దేవావశ్వినౌ వాగ్భిర్ఋగ్భిః॥ 1-3-56 (755) 
ప్రపూర్వగౌ పూర్వజౌ చిత్రభానూ
గిరా వాం శంసామి తపసా హ్యనంతౌ। 
దివ్యౌ సుపర్ణౌ విరజౌ విమానా-
వధిక్షిపంతౌ భువనాని విశ్వా॥  1-3-57 (756) 
హిరణ్మయౌ శకునీ సాంపరాయౌ
నాసత్యదస్రౌ సునసౌ వైజయంతౌ। 
శుక్లం వయంతౌ తరసా సువేమా-
వధివ్యయంతావసితం వివస్వతః॥  1-3-58 (757) 
గ్రస్తాం సుపర్ణస్య బలేన వర్తికా-
మముంచతామశ్వినౌ సౌభగాయ। 
తావత్సువృత్తావనమం తమాయ యా-
వసత్తమా గా అరుణా ఉదావహత్॥  1-3-59 (758) 
షష్టిశ్చ గావస్త్రిశతాశ్చ ధేనవ
ఏకం వత్సం సువతే తం దుహంతి। 
నానాగోష్ఠా విహితా ఏకదోహనా-
స్తావశ్వినౌ దుహతో ఘర్మముక్థ్యం॥  1-3-60 (759) 
ఏకాం నాభిం సప్త సథా అరాః శ్రితాః
ప్రధిష్వన్యా వింశతిరర్పితా అరాః। 
అనేమి చక్రం పరివర్తతేఽజరం
మాయాఽశ్వినౌ సమనక్తి చర్షణీ॥  1-3-61 (760) 
ఏకం చక్రం వర్తతే ద్వాదశారం
షణ్ణాభిమేకాక్షమమృతస్య ధారణం। 
యస్మిందేవా అధి విశ్వే విషక్తా-
స్తావశ్వినౌ ముంచతో మా విషీదతం॥  1-3-62 (761) 
అశ్వినావిందుమమృతం వృత్తభూయౌ
తిరోధత్తామశ్వినౌ దాసపత్నీ। 
హిత్వా గిరిమశ్వినౌ గాముదాచరంతౌ
తద్వృష్టిమహ్నాత్ప్రస్థితౌ బలస్య॥  1-3-63 (762) 
యువాం దిశో జనయథో దశాగ్రే
సమానం మూర్ధ్ని రథయానం వియంతి। 
తాసాం యాతమృషయోఽనుప్రయాంతి
దేవా మనుష్యాః క్షితిమాచరంతి॥  1-3-64 (763) 
యువాం వర్ణాన్వికురుథో విశ్వరూపాం-
స్తేఽధిక్షియంతే భువనాని విశ్వా। 
తే భానవోఽప్యనుసృతాశ్చరంతి
దేవా మనుష్యాః క్షితిమాచరంతి॥  1-3-65 (764) 
తౌ నాసత్యావశ్వినౌ వాం మహేఽహం
స్రజం చ యాం బిభృథః పుష్కరస్య। 
తౌ నాసత్వావమృతావృతావృధా-
వృతే దేవాస్తత్ప్రపదే న సూతే॥  1-3-66 (765) 
ముఖేన గర్భం లభతాం యువానౌ
గతాసురేతత్ప్రపదేన సూతే। 
సద్యో జాతో మాతరమత్తి గర్భ-
స్తావశ్వినౌ ముంచథౌ జీవసే గాం॥  1-3-67 (766) 
స్తోతుం న శక్నోమి గుణైర్భవంతౌ
చక్షుర్విహీనః పథి సంప్రమోహః। 
దుర్గేఽహమస్మిన్పతితోఽస్మి కూపే
యువాం శరణ్యౌ శరణం ప్రపద్యే॥  1-3-68 (767) 
సౌతిరువాచ। 1-3-69x (17) 
ఏవమృగ్భిశ్చాన్యైరస్తువత్।
ఇత్యేవం తేనాభిష్టుతావశ్వినావాజగ్మతురాహతుశ్చైం ప్రీతౌ స్వ ఏష తేఽపూపోశానైనమితి॥ 1-3-69 (768) 
స ఏవముక్తః ప్రత్యువాచ నానృతమూచతుర్భగవంతౌ నత్వహమేతమపూపముపయోక్తుముత్సహే గురవేఽనివేద్యేతి॥  1-3-70 (769) 
తతస్తమశ్వినావూచతుః।
ఆవాభ్యాం పురస్తాద్భవత ఉపాధ్యాయేనైవమేవాభిష్టుతాభ్యామపూపోదత్త ఉపయుక్తః స తేనానివేద్య గురవే త్వమపి తథైవ కురుష్వ యథా కృతముపాధ్యాయేనేతి॥ 1-3-71 (770) 
స ఏవముక్తః ప్రత్యువాచ ఏతత్ప్రత్యనునయే భవంతావశ్వినౌ నోత్సహేఽహమనివేద్య గురవేఽపూపముపయోక్తుమితి॥  1-3-72 (771) 
తమశ్వినావాహతుః ప్రీతౌ స్వస్తవానయా గురుభక్త్యా।
ఉపాధ్యాయస్య తే కార్ష్ణాయసా దంతా భవతోఽపి హిరణ్మయా భవిష్యంతి చక్షుష్మాంశ్చ భవిష్యసి శ్రేయశ్చావాప్స్యసీతి॥ 1-3-73 (772) 
స ఏవముక్తోఽశ్విభ్యాం లబ్ధచక్షురుపాధ్యాయసకాశమాగంయాభ్యవాదయత్॥  1-3-74 (773) 
ఆచచక్షే చ స చాస్య ప్రీతిమాన్బభూవ॥  1-3-75 (774) 
ఆహ చైనం యథాఽశ్వినావాహతుస్తథా త్వం శ్రేయోఽవాప్స్యసీతి॥  1-3-76 (775) 
సర్వే చ తే వేదాఃప్రతిభాస్యంతి సర్వాణి చ ధర్మశాస్త్రాణీతి।
ఏషా తస్యాపి పరీక్షోపమన్న్యోః॥ 1-3-77 (776) 
అథాపరః శిష్యస్తస్యైవాపోదస్య ధౌంయస్య బైదో నామ తముపాధ్యాయః సమాదిదేశ వత్స బైద ఇహాస్యతాం తావన్మమ గృహే కంచిత్కాలం శుశ్రూషుణా చ భవితవ్యం శ్రేయస్తే భవిష్యతీతి॥  1-3-78 (777) 
స తథేత్యుక్త్వా గురుకులే దీర్ఘకాలం గురుశుశ్రూషణపరోఽవసత్।
గౌరివ నిత్యం గురుణా ధూర్షు నియోజ్యమానః శీతోష్ణక్షుత్తృష్ణాదుఃఖసహః సర్వత్రాప్రతికూలస్తస్య మహతాత్కాలేన గురుః పరితోషం జగామ॥ 1-3-79 (778) 
తత్పరితోషాచ్చ శ్రేయః సర్వజ్ఞతాం చావాప।
ఏషా తస్యాపి పరీక్షా బైదస్య॥ 1-3-80 (779) 
స ఉపాధ్యాయేనానుజ్ఞాతః సమావృత్తస్తస్మాద్గురుకులవాసాద్గృహాశ్రమం ప్రత్యపద్యత।
తస్యాపి స్వగృహే వసతస్త్రయః శిష్యా బభూవుః స శిష్యాన్న కించిదువాచ కర్మ వా క్రియతాం గురుశుశ్రూషా వేతి। 
దుఃఖాభిజ్ఞో హి గురుకులవాసస్య శిష్యాన్పరిక్లేశేన యోజయితుం నేయేష॥  1-3-81 (780) 
అథ కస్మింశ్చిత్కాలే బైదం బ్రాహ్మణం జనమేజయః పౌష్యశ్చ క్షత్రియావుపేత్యోపాధ్యాయం వరయాంచక్రతుః॥  1-3-82 (781) 
స కదాచిద్యాజ్యకార్యేణాభిప్రస్థిత ఉత్తంకనామానం శిష్యం నియోజయామాస॥  1-3-83 (782) 
భోయత్కించిదస్మద్గృహే పరిహీయతే తదిచ్ఛాంయహమపరిహీయమానం భవతా క్రియమాణమితి స ఏవం ప్రతిసందిశ్యోత్తంకం బైదః ప్రవాసం జగామ॥  1-3-84 (783) 
అథోత్తంకః శుశ్రూషుర్గురునియోగమనుతిష్ఠమానో గురుకులే వసతి స్మ।
స తత్ర వసమాన ఉపాధ్యాయస్త్రీభిః సహితాభిరాహూయోక్తః॥ 1-3-85 (784) 
ఉపాధ్యాయానీ తే ఋతుమతీ ఉపాధ్యాయశ్చ ప్రోషితోఽస్యా యథాఽయమృతుర్వంధ్యో న భవతి తథా క్రియతామేషా విషీదతీతి॥  1-3-86 (785) 
ఏవముక్తస్తాః స్త్రియః ప్రత్యువాచ।
న మయా స్త్రీణాం వచనాదిదమకార్యం కరణీయం। 
న హ్యహముపాధ్యాయేన సందిష్టోఽకార్యమపి త్వయా కార్యమితి॥  1-3-87 (786) 
తస్య పునరుపాధ్యాయః కాలాంతరేణ గృహమాజగామ తస్మాత్ప్రవాసాత్।
స తు తద్వృత్తం తస్యాశేషముపలభ్య ప్రీతిమానభూత్॥ 1-3-88 (787) 
ఉవాచ చైనం వత్సోత్తంకం కిం తే ప్రియం కరవాణీతి।
ధర్మతో హి శుశ్రూషితోఽస్మి భవతా తేన ప్రీతిః పరస్పరేణ నౌ సంవృద్ధా తదనుజానే భవంతం సర్వానేవ కామానవాప్స్యసి గంయతామితి॥ 1-3-89 (788) 
స ఏవముక్తః ప్రత్యువాచ కిం తే ప్రియం కరవాణీతి ఏవం హ్యాహుః॥  1-3-90 (789) 
యశ్చాధర్మేణ వై బ్రూయాద్యశ్చాధర్మేణ పృచ్ఛతి।
తయోరన్యతరః ప్రైతి విద్వేషం చాధిగచ్ఛతి॥ 1-3-91 (790) 
సోహమనుజ్ఞాతో భవతా ఇచ్ఛామీష్టం గుర్వర్థముపహర్తుమితి।
తేనైవముక్త ఉపాధ్యాయః ప్రత్యువాచ వత్సోత్తంక ఉష్యతాం తావదితి॥ 1-3-92 (791) 
స కదాచిత్తముపాధ్యాయమాహోత్తంక ఆజ్ఞాపయతు భవాన్కిం తే ప్రియముపాహరామి గుర్వర్థమితి॥  1-3-93 (792) 
తముపాధ్యాయః ప్రత్యువాచ వత్సోత్తంక బహుశో మాం చోదయసి గుర్వర్థముపాహరామీతి తద్గచ్ఛైనాం ప్రవిశ్యోపాధ్యాయానీం పృచ్ఛ కిముపాహరామీతి ఏషా యద్బ్రవీతి తదుపాహరస్వేతి॥  1-3-94 (793) 
స ఏవముక్త ఉపాధ్యాయేనోపాధ్యాయానీమపృచ్ఛద్భవత్యుపాధ్యాయేనాస్ంయనుజ్ఞాతో గృహం గంతుమిచ్ఛామీష్టం తే గుర్వర్థముపహృత్యానృణో గంతుం తదాజ్ఞాపయతు భవతీ కిముపాహరామి గుర్వర్థమితి॥  1-3-95 (794) 
సైవముక్తోపాధ్యాయానీ తముత్తంకం ప్రత్యువాచ గచ్ఛ పౌష్యం ప్రతి రాజానం కుండలే భిక్షితుం తస్య క్షత్రియయా పినద్ధే॥  1-3-96 (795) 
ఆనయస్వేతశ్చతుర్థేఽహని పుణ్యకర్మ భవితా తాభ్యామాబద్ధాభ్యాం శోభమానా బ్రాహ్మణాన్పరివేష్టుమిచ్ఛామి।
తత్సంపాదయస్వ ఏవం హి కుర్వతః శ్రేయో భవితాఽన్యథా కుతః శ్రేయ ఇతి॥ 1-3-97 (796) 
స ఏవముక్తస్తయోపాధ్యాయాన్యా ప్రాతిష్ఠతోత్తంకః స పథి గచ్ఛన్నపశ్యదృషభమతిప్రమాణం తమధిరూఢం చ పురుషమతిప్రమాణమేవ స పురుష ఉత్తంకమభ్యభాషత॥  1-3-98 (797) 
భోఉత్తంకైతత్పురీషమస్య ఋషభస్య భక్షయస్వేతి స ఏవముక్తో నైచ్ఛత్॥  1-3-99 (798) 
తమాహ పురుషో భూయో భక్షయస్వోత్తంక మా విచారయోపాధ్యాయేనాపి తే భక్షితం పూర్వమితి॥  1-3-100 (799) 
స ఏవముక్తో బాఢమిత్యుక్త్వా తదా తద్వృపభస్య మూత్రం పురీషం చ భక్షయిత్వోత్తంకః సంభ్రమాఢుత్థిత ఏవాపోఽనుస్పృశ్య ప్రతస్థే॥  1-3-101 (800) 
యత్ర స క్షత్రియః పౌష్యస్తముపేత్యాసీనమపశ్యదుత్తంకః।
స ఉత్తంకస్తముపేత్యాశీర్భిరభినంద్యోవాచ॥ 1-3-102 (801) 
అర్థీ భవంతముపాగతోఽస్మీతి స ఏనమభివాద్యోవాచ।
భగవన్పౌష్యః ఖల్వహం కిం కరవాణీతి॥ 1-3-103 (802) 
స తమువాచ గుర్వర్థం కుండలయోరర్థేనాభ్యాగతోఽస్మి।
యే వై తే క్షత్రియా పినద్ధే కుండలే తే భవాందాతుమర్హతీతి॥ 1-3-104 (803) 
తం ప్రత్యువాచ పౌష్యః ప్రవిశ్యాంతఃపురం క్షత్రియా యాచ్యతామితి।
స తేనైవముక్తః ప్రవిశ్యాంతఃపురం క్షత్రియాం నాపశ్యత్॥ 1-3-105 (804) 
స పౌష్యం పునరువాచ న యుక్తం భవతాఽహమనృతేనోపచరితుం న హి తేఽంతఃపురే క్షత్రియా సన్నిహితా నైనాం పశ్యామి॥  1-3-106 (805) 
స ఏవముక్తః పౌష్యః క్షణమాత్రం విమృశ్యోత్తంకం ప్రత్యువాచ।
నియతం భవానుచ్ఛిష్టః స్మర తావన్న హి సా క్షత్రియా ఉచ్ఛిష్టేనాశుచినా శక్యా ద్రష్టుం పతివ్రతాత్వాత్సైషా నాశుచేర్దర్శనముపైతీతి॥ 1-3-107 (806) 
అథైవముక్త ఉత్తంకః స్మృత్వోవాచాస్తి ఖలు మయా తు భక్షితం నోపస్పృష్టమాగచ్ఛతేతి।
తం పౌష్యః ప్రత్యువాచ ఏష తే వ్యతిక్రమో నోత్థితేనోపస్పృష్టం భవతి శీఘ్రమాగచ్ఛతేతి॥ 1-3-108 (807) 
అథోత్తంకస్తం తథేత్యుక్త్వా ప్రాఙ్ముఖ ఉపావేశ్య సుప్రక్షాలితపాణిపాదవదనో నిఃశబ్దాభిరఫేనాభిరనుష్ణాభిర్హృద్గతాభిరద్భిస్త్రిః పీత్వా ద్విః పరిమృజ్య ఖాన్యద్భిరుపస్పృశ్య చాంతఃపురం ప్రవివేశ॥  1-3-109 (808) 
తతస్తాం క్షత్రియామపశ్యత్సా చ దృష్ట్వైవోత్తంకం ప్రత్యుత్థాయాభివాద్యోవాచ స్వాగతం తే భగవన్నాజ్ఞాపయ కిం కరవాణీతి॥  1-3-110 (809) 
స తామువాచైతే కుండలే గుర్వర్థం మే భిక్షితే దాతుమర్హసీతి।
సా ప్రీతా తేన తస్య సద్భావేన పాత్రమయమనతిక్రమణీయశ్చేతి మత్వా తే కుండలే అవముచ్యాస్మై ప్రాయచ్ఛదాహ చైనమేతే కుండలే తక్షకో నాగరాజః సుభృశం ప్రార్థయత్యప్రమత్తో నేతుమర్హసీతి॥ 1-3-111 (810) 
స ఏవముక్తస్తాం క్షత్రియాం ప్రత్యువాచ భవతీ సునిర్వృతా భవతు।
న మాం శక్తస్తక్షకో నాగరాజో ధర్షయితుమితి॥ 1-3-112 (811) 
స ఏవముక్త్వా తాం క్షత్రియామామంత్ర్య పౌష్యసకాశమాగచ్ఛత్।
ఆహ చైనం భోః పౌష్య ప్రీతోఽస్మీతి తముత్తంకం పౌష్యః ప్రత్యువాచ॥ 1-3-113 (812) 
భగవంశ్చిరేణ పాత్రమాసాద్యతే భవాశ్చ గుణవానతిథిస్తదిచ్ఛే శ్రాద్ధం కర్తుం క్రియతాం క్షణ ఇతి॥  1-3-114 (813) 
తముత్తంకః ప్రత్యువాచ కృతక్షణ ఏవాస్మి శీఘ్రమిచ్ఛామి యథోపపన్నమన్నముపస్కృతం భవతేతి స తథేత్యుక్త్వా యథోపపన్నేనాన్నేనైనం భోజయామాస॥  1-3-115 (814) 
అథోత్తంకః సకేశం శీతమన్నం దృష్ట్వా అశుచ్యేతదితి మత్వా తం పౌష్యమువాచ।
యస్మాన్మే అశుచ్యన్నం దదాసి తస్మాదంధో భవిష్యసీతి॥ 1-3-116 (815) 
తం పౌష్యః ప్రత్యువాచ।
యస్మాత్త్వమదుష్టమన్నందూషయసి తస్మాదనపత్యో భవిష్యసీతి తముత్తంకః ప్రత్యువాచ॥ 1-3-117 (816) 
న యుక్తం భవతాఽన్నమశుచి దత్త్వా ప్రతిశాపం దాతుం తస్మాదన్నమేవ ప్రత్యక్షీకురు।
తతః పౌష్యస్తదన్నమశుచి దృష్ట్వా తస్యాశుచిభావమపరోక్షయామాస॥ 1-3-118 (817) 
అథ తదన్నం ముక్తకేశ్యా స్త్రియోపహృతమనుష్ణం సకేశం చాశుచ్యేతదితి మత్వా తమృషిముత్తంకం ప్రసాదయామాస॥  1-3-119 (818) 
భఘవన్నేతదజ్ఞానాదన్నం సకేశముపాహృతం శీతం చ।
తత్క్షామయే భవంతం న భవేయమంధ ఇతి। 
తముత్తంకః ప్రత్యువాచ॥  1-3-120 (819) 
న మృషా బ్రవీమి భూత్వా త్వమంధో నచిరాదనంధో భవిష్యసీతి।
మమాపి శాపో భవతా దత్తో న భవేదితి॥ 1-3-121 (820) 
తం పౌష్యః ప్రత్యువాచ న చాహం శక్తః శాపం ప్రత్యాదాతుం న హి మే మన్యురద్యాప్యుపశమం గచ్ఛతి కిం చైతద్భవతా న జ్ఞాయతే।
యథా॥ 1-3-122 (821) 
నవనీతం హృదయం బ్రాహ్మణస్య
వాచి క్షురో నిహితస్తీక్ష్ణధారః। 
తదుభయమేతద్విపరీతం క్షత్రియస్య
వాంగవనీతం హృదయం తీక్ష్ణధారం॥ ఇతి॥  1-3-123 (822) 
తదేవంగతే న శక్తోఽహం తీక్ష్ణహృదయత్వాత్తం శాపమన్యథాకర్తుం గంయతామితి।
తముత్తంకః ప్రత్యువాచ॥ 1-3-124 (823) 
భవతాఽహమన్నస్యాశుచిభావమాలక్ష్య ప్రత్యనునీతః।
ప్రాక్ చ తేఽభిహితం యస్మాదదుష్టమన్నం దూషయసి తస్మాదనపత్యో భవిష్యసీతి। 
దుష్టే చాన్నే నైష మమ శాపో భవిష్యతీతి॥  1-3-125 (824) 
సాధయామస్తావదిత్యుక్త్వా ప్రాతిష్ఠతోత్తంకస్తే కుండలే గృహీత్వా।
సోఽపశ్యదథ పథి నగ్నం క్షపణకమాగచ్ఛంతం ముహుర్ముహుర్దృశ్యమానమదృశ్యమానం చ॥ 1-3-126 (825) 
అథోత్తంకస్తే కుండలే సంన్యస్య భూమావుదకార్థం ప్రచక్రమే।
ఏతస్మిన్నంతరే స క్షపణకస్త్వరమాణ ఉపసృత్య తే కుండలే గృహీత్వా ప్రాద్రవత్॥ 1-3-127 (826) 
తముత్తంకోఽభిసృత్య కృతోదకకార్యః శుచిః ప్రయతో నమో దేవేభ్యో గురుభ్యశ్చ కృత్వా మహతా జవేన తమన్వయాత్॥  1-3-128 (827) 
తస్య తక్షకో దృఢమాసన్నః సతం జగ్రాహ।
గృహీతమాత్రః స తద్రూపం విహాయ తక్షకస్వరూపం కృత్వా సహసా ధరణ్యాం వివృతం మహాబిలం ప్రవివేశ॥ 1-3-129 (828) 
ప్రవిశ్య చ నాగలోకం స్వభవనమగచ్ఛత్।
అథోత్తంకస్తస్యాః క్షత్రియాయా వచః స్మృత్వా తం తక్షకమన్వగచ్ఛత్॥ 1-3-130 (829) 
స తద్బిలం దండకాష్ఠేన చఖాన న చాశకత్।
తం క్లిశ్యమానమింద్రోఽపశ్యత్స వజ్రం ప్రేషయామాస। 
గచ్ఛాస్య బ్రాహ్మణస్య సాహాయ్యం కురుష్వేతి॥  1-3-131 (830) 
అథ వజ్రం దండకాష్ఠమనుప్రవిశ్య తద్బిలమదారయత్॥  1-3-132 (831) 
తముత్తంకోఽనువివేశ తేనైవ బిలేన ప్రవిశ్య చ తం నాగలోకమపర్యంతమనేకవిధప్రాసాదహర్ంయవలభీనిర్యూహశతసంకులముచ్చావచక్రీడాశ్చర్యస్థానావకీర్ణమపశ్యత్॥  1-3-133 (832) 
స తత్ర నాగాంస్తానస్తువదేభిః శ్లోకైః।
య ఐరావతరాజానః సర్పాః సమితిశోభాః। 
క్షరంత ఇవ జీమూతాః సవిద్యుత్పవనేరితాః॥  1-3-134 (833) 
సురూపా బహురూపాశ్చ తథా కల్మాషకుండలాః।
ఆదిత్యవన్నాకపృష్ఠే రేజురైరావతోద్భవాః॥ 1-3-135 (834) 
బహూని నాగవేశ్మాని గంగాయాస్తీర ఉత్తరే।
తత్రస్థానపి సంస్తౌమి మహతః పన్నగానహం॥ 1-3-136 (835) 
ఇచ్ఛేత్కోఽర్కాంశుసేనాయాం చర్తుమైరావతం వినా।
శతాన్యశీతిరష్టౌ చ సహస్రాణి చ వింశతిః॥ 1-3-137 (836) 
సర్పాణాం ప్రగ్రహా యాంతి ధృతరాష్ట్రో యదైజతి।
యే చైనముపసర్పంతి యే చ దూరపథం గతాః॥ 1-3-138 (837) 
అహమైరావతజ్యేష్ఠభ్రాతృభ్యోఽకరవం నమః।
యస్య వాసః కురుక్షేత్రే ఖాండవే చాభవత్పురా॥ 1-3-139 (838) 
తం నాగరాజమస్తౌషం కుండలార్థాయ తక్షకం।
తక్షకశ్చాశ్వసేనశ్చ నిత్యం సహచరావుభౌ॥ 1-3-140 (839) 
కురుక్షేత్రం చ వసతాం నదీమిక్షుమతీమను।
జఘన్యజస్తక్షకస్య శ్రుతసేనేతి యః సుతః॥ 1-3-141 (840) 
అవసద్యో మహద్ద్యుంని ప్రార్థయన్నాగముఖ్యతాం।
కరవాణి సదా చాహం నమస్తస్మై మహాత్మనే॥ 1-3-142 (841) 
సౌతిరువాచ। 1-3-143x (18) 
ఏవం స్తుత్వా స విప్రర్షిరుత్తంకో భుజగోత్తమాన్।
నైవ తే కుండలే లేభే తతశ్చింతాముపాగమత్॥ 1-3-143 (842) 
ఏవం స్తువన్నపి నాగాన్యదా తే కుండలే నాలభత్తదాఽపశ్యత్స్త్రియౌ తంత్రే అధిరోప్య సువేమే పటం వయంత్యౌ।
తస్మింస్తంత్రే కృష్ణాః సితాశ్చ తంతవశ్చక్రం చాపశ్యద్ద్వాదశారం షడ్భిః కుమారైః పరివర్త్యమానం పురుషం చాపశ్యదశ్వం చ దర్శనీయం॥ 1-3-144 (843) 
స తాన్సర్వాంస్తుష్టావ ఏభిర్మంత్రవాదశ్లోకైః॥  1-3-145 (844) 
త్రీణ్యర్పితాన్యత్ర శతాని మధ్యే
షష్టిశ్చ నిత్యం చరతి ధ్రువేఽస్మిన్। 
చక్రే చతుర్వింశతిపర్వయోగే
షడ్వై కుమారాః పరివర్తయంతి॥  1-3-146 (845) 
తంత్రం చేదం విశ్వరూపే యువత్యౌ
వయతస్తంతూన్సతతం వర్తయంత్యౌ। 
కృష్ణాన్సితాంశ్చైవ వివర్తయంత్యౌ
భూతాన్యజస్రం భువనాని చైవ॥  1-3-147 (846) 
వజ్రస్య భర్తా భువనస్య గోప్తా
వృత్రస్య హంతా నముచేర్నిహంతా। 
కృష్ణే వసానో వసనే మహాత్మా
సత్యానృతే యో వివినక్తి లోకే॥  1-3-148 (847) 
యో వాజినం గర్భమపాం పురాణం
వైశ్వానరం వాహనమభ్యుపైతి। 
నమోఽస్తు తస్మై జగదీశ్వరాయ
లోకత్రయేశాయ పురందరాయ॥  1-3-149 (848) 
తతః స ఏనం పురుషః ప్రాహ ప్రీతోఽస్మి తేఽహసనేన స్తోత్రేణ కిం తే ప్రియం కరవాణీతి।
స తమువాచ నాగా మే వశమీయురితి॥ 1-3-150 (849) 
స చైనం పురుషః పునరువాచ ఏతమశ్వమపానే ధమస్వేతి॥  1-3-151 (850) 
తతోఽశ్వస్యాపానమధమత్తతోఽశ్వాద్ధంయమానాత్సర్వస్రోతోభ్యః పావకార్చిషః సధూమా నిష్పేతుః॥  1-3-152 (851) 
తాభిర్నాగలోక ఉపధూపితేఽథ సంభ్రాంతస్తక్షకోఽగ్నేస్తేజోభయాద్విషణ్ణః కుండలే గృహీత్వా సహసా భవనాన్నిష్క్రంయోత్తంకమువాచ॥  1-3-153 (852) 
ఇమే కుండలే గృహ్ణాతు భవానితి।
స తే ప్రతిజగ్రాహోత్తంకః ప్రతిగృహ్య చ కుండలేఽచింతయత్॥ 1-3-154 (853) 
అద్య తత్పుణ్యకముపాధ్యాయాన్యా దూరం చాహమభ్యాగతః స కథం సంభావయేయమితి॥  1-3-155 (854) 
తత ఏనం చింతయానమేవ స పురుష ఉవాచ।
ఉత్తంక ఏనమేవాశ్వమధిరోహ త్వాం క్షణేనైవోపాధ్యాయకులం ప్రాపయిష్యతీతి॥ 1-3-156 (855) 
స తథేన్యుక్త్వా తమశ్వమధిరుహ్య ప్రత్యాజగామోపాధ్యాయకులం।
ఉపాధ్యాయానీ చ స్నాతా కేశానావాపయంత్యుపవిష్టోత్తంకో నాగచ్ఛతీతి శాపాయాస్య మనో దధే॥ 1-3-157 (856) 
అథైతస్మిన్నంతరే స ఉత్తంకః ప్రవిశ్య ఉపాధ్యాయకులం ఉపాధ్యాయానీమభ్యవాదయత్తే చాస్యై కుండలే ప్రాయచ్ఛత్సా చైనం ప్రత్యువాచ॥  1-3-158 (857) 
ఉత్తంక దేశే కాలేఽభ్యాగతః స్వాగతం తే వత్స `ఇదానీం యద్యనాగతోసి కోపితయా మయా శప్తో భవిష్యసి' శ్రేయస్తవోపస్థితం సిద్ధిమాప్నుహీతి॥  1-3-159 (858) 
అథోత్తంక ఉపాధ్యాయమభ్యవాదయత్।
తముపాధ్యాయః ప్రత్యువాచ వత్సోత్తంక స్వాగతం తే కిం చిరం కృతమితి॥ 1-3-160 (859) 
తముత్తంక ఉపాధ్యాయం ప్రత్యువాచ।
భోస్తక్షకేణ మే నాగరాజేన విఘ్నః కృతోఽస్మిన్కర్మణి తేనాస్మి నాగలోకం గతః॥ 1-3-161 (860) 
తత్ర చ మయా దృష్టే స్త్రియౌ తంత్రేఽధిరోప్య పటం వయంత్యౌ తస్మింశ్చ కృష్ణాః సితాశ్చ తంతవః।
కిం తత్॥ 1-3-162 (861) 
తత్ర చ మయా చక్రం దృష్టం ద్వాదశారం షట్చైనం కుమారాః పరివర్తయంతి తదపి కిం।
పురుషశ్చాపి మయా దృష్టః స చాపి కః। 
అశ్వశ్చాతిప్రమాణో దృష్టః స చాపి కః॥  1-3-163 (862) 
పథి గచ్ఛతా చ మయా ఋషభో దృష్టస్తం చ పురుషోఽధిరూఢస్తేనాస్మి సోపచారముక్త ఉత్తంకాస్య ఋషభస్య పురీషం భక్షయ ఉపాధ్యాయేనాపి తే భక్షితమితి॥  1-3-164 (863) 
తతస్తస్య వచనాన్మయా తదృషభస్య పురీషముపయుక్తం స చాపి కః।
తదేతద్భవతోపదిష్టమిచ్ఛేయం శ్రోతుం కిం తదితి। 
స తేనైవముక్త ఉపాధ్యాయః ప్రత్యువాచ॥  1-3-165 (864) 
యే తే స్త్రియౌ ధాతా విధాతా చ యే చ తే కృష్ణాః సితాస్తంతవస్తే రాత్ర్యహనీ।
యదపి తచ్చక్రం ద్వాదశారం షట్కుమారాః పరివర్తయంతి తేపి షడ్ఋతవః ద్వాదశారా ద్వాదశ మాసాః సంవత్సరశ్చక్రం॥ 1-3-166 (865) 
యః పురుషఃస పర్జన్యః యోఽశ్వః సోఽగ్నిః య ఋషభస్త్వయా పథి గచ్ఛతా దృష్టః స ఐరావతో నాగరాట్॥  1-3-167 (866) 
యశ్చైనమధిరూఢః పురుషః స చేంద్రః యదపి తే భక్షితం తస్య ఋషభస్య పురీషం తదమృతం తేన ఖల్వసి తస్మిన్నాగభవనే న వ్యాపన్నస్త్వం॥  1-3-168 (867) 
స హి భగవానింద్రో మమ సఖా త్వదనుక్రోశాదిమమనుగ్రహం కృతవాన్।
తస్మాత్కుండలే గృహీత్వా పునరాగతోఽసి॥ 1-3-169 (868) 
తత్సౌంయ గంయతామనుజానే భవంతం శ్రేయోఽవాప్స్యసీతి।
స ఉపాధ్యాయేనానుజ్ఞాతో భగవానుత్తంకః క్రుద్ధస్తక్షకం ప్రతిచికీర్షమాణో హాస్తినపురం ప్రతస్థే॥ 1-3-170 (869) 
స హాస్తినపురం ప్రాప్య నచిరాద్విప్రసత్తమః।
సమాగచ్ఛత రాజానముత్తంకో జనమేజయం॥ 1-3-171 (870) 
పురా తక్షశిలాసంస్థం నివృత్తమపరాజితం।
సంయగ్విజయినం దృష్ట్వా సమంతాన్మంత్రిభిర్వృతం॥ 1-3-172 (871) 
తస్మై జయాశిషః పూర్వం యథాన్యాయం ప్రయుజ్య సః।
ఉవాచైనం వచః కాలే శబ్దసంపన్నయా గిరా॥ 1-3-173 (872) 
ఉత్తంక ఉవాచ। 1-3-174x (19) 
అన్యస్మిన్కరణీయే తు కార్యే పార్థివసత్తమ।
అర్చయిత్వా యథాన్యాయం ప్రత్యువాచ ద్విజోత్తమం॥ 1-3-174 (873) 
సౌతిరువాచ। 1-3-175x (20) 
ఏవముక్తస్తు విప్రేణ స రాజా జనమేజయః।
అర్చయిత్వా యథాన్యాయం ప్రత్యువాచ ద్విజోత్తమం॥ 1-3-175 (874) 
జనమేజయ ఉవాచ। 1-3-176x (21) 
ఆసాం ప్రజానాం పరిపాలనేన
స్వం క్షత్రధర్మం పరిపాలయామి। 
ప్రవ్రూహి మే కిం కరణీయమద్య
యేనాసి కార్యేణ సమాగతస్త్వం॥  1-3-176 (875) 
సౌతిరువాచ। 1-3-177x (22) 
స ఏవముక్తస్తు నృపోత్తమేన
ద్విజోత్తమః పుణ్యకృతాం వరిష్ఠః। 
ఉవాచ రాజానమదీనసత్వం
స్వమేవ కార్యం నృపతే కురుష్వ॥  1-3-177 (876) 
ఉత్తంక ఉవాచ। 1-3-178x (23) 
తక్షకేణ మహీంద్రేంద్ర యేన తే హింసితః పితా।
తస్మై ప్రతికురుష్వ త్వం పన్నగాయ దురాత్మనే॥ 1-3-178 (877) 
కార్యకాలం హి మన్యేఽహం విధిదృష్టస్య కర్మణః।
తద్గచ్ఛాపచితిం రాజన్పితుస్తస్య మహాత్మనః॥ 1-3-179 (878) 
తేన హ్యనపరాధీ స దష్టో దుష్టాంతరాత్మనా।
పంచత్వమగమద్రాజా వజ్రాహత ఇవ ద్రుమః॥ 1-3-180 (879) 
బలదర్పసముత్సిక్తస్తక్షకః పన్నగాధమః।
అకార్యం కృతవాన్పాపో యోఽదశత్పితరం తవ॥ 1-3-181 (880) 
రాజర్షివంశగోప్తారమమరప్రతిమం నృపం।
యియాసుం కాశ్యపం చైవ న్యవర్తయత పాపకృత్॥ 1-3-182 (881) 
హోతుమర్హసి తం పాపం జ్వలితే హవ్యవాహనే।
సర్పసత్రే మహారాజ త్వరితం తద్విధీయతాం॥ 1-3-183 (882) 
ఏవం పితుశ్చాపచితిం కృతవాంస్త్వం భవిష్యసి।
మమ ప్రియం చ సుమహత్కృతం రాజన్ భవిష్యతి॥ 1-3-184 (883) 
కర్మణః పృథివీపాల మమ యేన దురాత్మనా।
విఘ్నః కృతో మహారాజ గుర్వర్థం చరతోఽనఘ॥ 1-3-185 (884) 
సౌతిరువాచ। 1-3-186x (24) 
ఏతచ్ఛ్రుత్వా తు నృపతిస్తక్షకాయ చుకోప హ।
ఉత్తంకవాక్యహవిషా దీప్తోఽగ్నిర్హవిషా యథా॥ 1-3-186 (885) 
అపృచ్ఛత్స తదా రాజా మంత్రిణః స్వాన్సుదుఃఖితః।
ఉత్తంకస్యైవ సాంనిధ్యే పితుః స్వర్గగతిం ప్రతి॥ 1-3-187 (886) 
తదైవ హి స రాజేంద్రో దుఃఖశోకాప్లుతోఽభవత్।
యదైవ వృత్తం పితరముత్తంకాదశృణోత్తదా॥ ॥  1-3-188 (887) 
 
ఇతి శ్రీమన్మహాభారతే ఆదిపర్వణి పౌష్యపర్వమి తృతీయోఽధ్యాయః॥ 3 ॥ ॥ సమాప్తం చ పౌష్యపర్వ ॥

Mahabharata - Adi Parva - Chapter Footnotes

1-3-1 పరిక్షితోఽపత్య పుమాన్పారిక్షితః। సరమాయాః దేవశున్యాః అపత్యం పుమాన్సారమేయః॥ 1-3-9 అదృష్టం అతర్కితం॥ 1-3-10 సంభ్రాంతః సంతప్త ఇతి పాఠాంతరం॥ 1-3-11 పాపకృత్యాం శాపరూపాం బలాయుః-ప్రాణనికృంతనీం దేవతాం। శమయేదక్రోధనాం కుర్యాత్। 1-3-18 ఉపాంశువ్రతం గూఢవ్రతం॥ 1-3-20 తక్షశిలాం దేశవిశేషం జేతుమితి శేషః॥ 1-3-21 అపోత్తీత్యపోదః అబ్భక్షః తస్యాపత్యమాపోదః॥ 1-3-22 కేదారో మహాక్షేత్రాంతర్గతం చతురస్రం తస్య ఖండో జలనిరోధభిత్తిః తం॥ 1-3-36 పీవానం పుష్టం। వృత్తిం జీవికాం॥ 1-3-42 వృత్త్యుపరోధం వృత్తిప్రతిబంధం॥ 1-3-44 చరసి భక్షయసి॥ 1-3-51 తీక్ష్ణవిపాకైః పాకకాలే ఉదరేఽగ్నిజ్వాలోత్థాపకైః॥ 1-3-56 కర్తారావితి లుడంతం॥ 1-3-57 ప్రపూర్వగావితి। అస్య శ్లోకస్యానన్వయాదుత్తరశ్లోకస్థం సంబోధనమిహ యోజ్యం। హే నాసత్యదస్రౌ గిరా వాణ్యా। వాం యువాం శంసామి స్తౌమి। వ్యవహితాశ్చేతి గతిసంజ్ఞత్వాత్ప్రశంసామీతి వాఽన్వయః। కింభూతౌ వాం। ప్రపూర్వగౌ ప్రకర్షేణాన్యదేవతాభ్యః పూర్వం యజ్ఞం గచ్ఛంతౌ। పూర్వజౌ అశ్వజాత్యాం హి పూర్వం ముఖసంయోగః తతః సంయోగాద్గర్భోత్పత్తిరితి తత్ర గర్భోత్పత్తేః పూర్వం ముఖయోహగమాత్రాజ్జాతౌ। చిత్రభానూ అగ్నితుల్యౌ। తపసా సామర్థ్యేన। అనంతౌ అనంతరూపధరౌ। దివ్యౌ దివః ద్యోతమానాత్సూర్యాద్భవౌ। సుపర్ణౌ శోభనగమనౌ। విరజౌ విగతరజోగుణౌ। విశ్వా విశ్వాని। భువనాని అధి। విమానౌ స్వవిమానౌ। క్షిపంతౌ ప్రేరయంతౌ॥ 1-3-58 హిరణ్మయావితి। కింభూతౌ విమానౌ। హిరణ్మయౌ సువర్ణమయౌ। శకునీ। లుప్తోపమమేతత్। శీఘ్రగామిత్వాత్పక్షిణావివ। యద్వా పదద్వయమప్యశ్వినోరేవ విశేషణం। హిరణ్మయౌ సువర్ణాలంకృతౌ। శకునీ ఆరోగ్యకరణేన శకుం శక్తిం నయతః ప్రాపయత ఇతి శకునీ। సాంపరాయౌ సంపరాయః పరలోకస్తస్మై హితౌ। యద్వా సాంపరాయామాపది అయః ప్రాప్తిర్యయోస్తౌ। భక్తానామాపది తద్రక్షణాయాగచ్ఛంతౌ। నాసత్యదస్రౌ। నాసత్యౌ అసత్యరహితౌ। నాసాపుటజాతౌ వా। దస్రౌ దర్శనీయౌ। సుసౌ సునాసికౌ। విశేషేణ జయంతౌ విజయంతౌ। విజయంతావేవ వైజయంతౌ। వివస్వతః సూర్యస్య తరసా బలేన అసితం శ్యామకుష్ఠం అధివ్యయంతౌ నిరాకుర్వంతౌ। శుక్లం దీప్తియుక్తం వర్మం చక్షుర్వా। వయంతౌ కుర్వంతౌ। సూర్యస్య పితృత్వాత్ తద్బలేన యువయోరేతత్సామర్థ్యం యుజ్యత ఇతి స్తుతిః। సువేమౌ। లుప్తోపమమేతత్। యథా వేమధారిణౌ తంతువాయౌ పటాదసితకేశాది దూరీకురుతః శుక్లం చ తంతుం వయతస్తథేత్యర్థః॥ 1-3-59 గ్రస్తామితి। హే అశ్వినౌ। సుపర్ణస్య లుప్తోపమమేతత్। సుపర్ణతుల్యపరాక్రమస్య గతేర్వా వృకస్య బలేన గ్రస్తాం అభిభూతాం। వర్తికాం వర్తికాఖ్యాం పక్షిణీం। తస్యాః సౌభగాయ జీవనరూపసుఖాయ। అముంచతాం భవంతావితి శేషః। ఆస్నో వృకస్యేత్యస్యామృచి ఇయం కథా ప్రసిద్ధా। అహం తౌ యువాం తావత్ కార్త్స్న్యేన అనమం నమస్కృతవానస్మి। తౌ కౌ। యౌ ప్రతి। సుష్టు వర్తత ఇతి సువృత్ సోమయాగకర్తా। తమాయ తము గ్లానావితి ధాతోః గ్లానయే। అసత్తమాః అసమీచీనా అపి గాః ఉదావహత్ ప్రార్థనావిషయత్వేన ప్రాపయామాస। గోవిషయప్రార్థనాం కృతవానిత్యర్థః। కింభూతౌ యౌ। అరుణా అరుణౌ। డాదేశశ్ఛాందసః। లుప్తోపమమేతత్। సోమయాగే హి ప్రాతరనువాకాదావశ్వినోః స్తుతత్వాత్ యథా దినారంభే అరుణస్తథా సోమయాగారంభే యువామిత్యర్థః। అత్రాయమాశయః। సోమయాగే ఇంద్రాదిషు దేవతాభూతేషు సత్స్వపి అసమీచీనగోరక్షణస్యానన్యసాధ్యత్వజ్ఞానేన యజమానేన భవంతావేవ ప్రార్థితావిత్యహమపి యువామేవ స్తౌమీతి॥ 1-3-60 షష్టిశ్చ గావ ఇతి। జ్యోతిష్టోమే సంత్యుపసదస్తిస్రః। తాశ్చ సత్రేఽధికా భవంతి। ఉపసత్సు చ ప్రవర్గ్య ఉక్తః। తత్ర మహావీరాఖ్యపాత్రేషు తప్తే ఘృతే దుగ్ధం ప్రక్షిప్యతే తదర్థా చాస్తి ధేనుః। తతో ఘృతం దుగ్ధం చ మిశ్రమశ్విభ్యాం హూయతే। ఏవం సతి యదా గవామయనాదిసత్రేషు సంవత్సరముపసదః క్రియంతే తత్ర ఘర్మే సర్వోత్కృష్టే అశ్వినావేవ యష్టవ్యావితి స్తుతిరత్ర క్రియతే। తావశ్వినావనమమితి గతేన సంబంధః। తౌ కౌ యత్తదోర్నిత్యసంబంధాద్యౌ తం ఘర్మం దుహతః సాధయతః। ప్రసిద్ధోపి ఘర్మో భవతోర్భవతి। భవతోరేవ దేవతాత్వాదిత్యాశయః। తం కం యత్తదోర్నిత్యసంబంధాద్యం ఘర్మం త్రిశతాః షష్టిశ్చ ధేనవో దుగ్ధదాత్ర్యో గావః। ఘర్మే దుగ్ధరహితానాం గవామనుపయోగాత్। ఏకం వత్సం వత్సరం। అత్యంతసంయోగే ద్వితీయా। వత్సరావధీత్యర్థః। సువతే సాధయంతి। ఘృతేన। దుహంతి దుగ్ధేన సాధయంతి। యజ్ఞాదౌ సావనః స్మృత ఇతి వాక్యాదత్ర సావనవర్షగ్రహణేన షష్ట్యధికశతత్రయదినాని భవంతి। తేన తావత్య ఏవ గావః ఘృతదుగ్ధాభ్యాం ఘర్మం సాధయంతీత్యర్థః। కథంభూతా గావః। నానాగోష్ఠాః లుప్తోపమమేతత్। దినానాం గోష్ఠోపమాయా వివక్షితత్వాత్ నానాగోష్ఠనిష్ఠా ఇత్యర్తః। ఏకదోహనా విహితాః ఏకోఽధ్వర్యుర్దోహనకర్తా యాసామేవంభూతాః శ్రుతావుక్తా ఇత్యర్థః। కింభూత ఘర్మం ఉక్థ్యం ప్రశస్యం॥ 1-3-61-62 ఏకాం నాభిమితి। సూర్యరథచాలకత్వేనాశ్వినావత్ర స్తూయేతే। శ్లోకద్వయస్యైకాన్వయః। హే అశ్వినౌ యువాం। విషీదతం విషీదంతం। ఛాందసో నుమభావః। మాం ముంచతః। లకారవ్యత్యయేన ముంచతమిత్యాశంసా। తౌ కౌ। యావశ్వినౌ। చర్షణీ లుప్తోపమం చైతత్। చర్షణిశబ్దో నిఘంటుషు మనుష్యపర్యాయః పఠితః। మనుష్యావివేత్యర్థః। సూర్యరథచాలకత్వేన అశ్వినోః శోభాం వక్తుం సూర్యరథసంబంధిచక్రద్వయగతిం వర్ణయతి పాదత్రికద్వయేన। ఏకపదమావృత్య యోజ్యం। ఏకం చక్రం ఈదృశం పరివర్తతే భ్రమతి। అన్యదేకం చక్రం ఈదృశం వర్తతే చలతీత్యర్థః। కీదృశమేకం చక్రం ఆద్యస్య ఏకాం నాభిం సప్తశతాః సప్తశతసంఖ్యాః అరాః అన్యాశ్చ వింశతిసంఖ్యా అరాః శ్రితాః సంలగ్నాః। చక్రమధ్యస్థనాభౌ వింశత్యధికసప్తశతసంఖ్యాః అరాః తిర్యక్ సంలగ్నా ఇత్యర్థః। కింభూతా అరాః। ప్రధిషు బాహ్యచక్రావయవేషు అర్పితా అధినివేశితా ఇత్యర్థః। కీదృశమన్యచ్చక్రం ద్వాదశారం షణ్ణాభి। పుంరత్వం ఛాందసం। కీదృశం ప్రథమచక్రం। అనేమి చలనేమిరహితమిత్యర్థః। అజరం న జీర్యత ఇత్యజరం। జీర్ణం న భవతీత్యర్థః। ఏకం చక్రం మధ్యశంకునిహితపాశవత్స్వస్థల ఏవ పరిభ్రమత్। ద్వితీయం తు సమంతతశ్చరతీత్యాశయః। ద్వితీయచక్రవిశేషణమేకాక్షమితి। ఏకం ఉత్కృష్టోఽక్షోఽస్య అతిదృఢ ఇత్యర్థః। అమృతస్య స్వర్గస్య ధారణం రక్షణసాధనం। యస్మిన్స్వచక్రే విశ్వే సవే దేవాః అధివిషక్తాః। ప్రాధాన్యాద్దేవగ్రహణం। తేన తదుపలక్షితాః సర్వే జీవా ఇత్యర్థః। సర్వేషాం సూర్యచక్రనియోగోదితత్వాదిత్యర్థః। అత్ర "పంచారే చక్రే" ఇత్యాదిశ్రుతయో మానం॥ 1-3-63 అశ్వినావితి। హే అశ్వినౌ దాసపత్నీ। సుపాంసులుగితి లుప్త సప్తమీబహువచనత్వేన దాసపత్నీషు అప్సు। ఇందుం అమృతం సోమాఖ్యమమృతం। తిరోధత్తాం కృతవంతౌ। కింభూతావశ్వినౌ వృత్తభూయౌ భూయోవృత్తౌ నానాకర్మాణావిత్యర్థః। హిత్వేతి। అశ్వినౌ యత్ యదా గిరిం మే హిత్వా త్యక్త్వా గాం భువం ఉదాచరంతౌ గచ్ఛంతౌ। తత్ తదా బలస్య ప్రాణినాం సామర్థ్యస్య సంబంధినీం తజ్జనికాం వృష్టిం ప్రతి। అహ్నాత శీఘ్రం। అహ్నాదితి సుబంతప్రతిరూపకమవ్యయం। ప్రస్థితౌ కృతప్రస్థానౌ భవథః। సుమేరోః సకాశాద్భువమాగత్య ప్రాణినామన్నాదిద్వారేణ బలజనికాం వృష్టిం కురుథ ఇత్యర్థః॥ 1-3-64 యువామితి। హే అశ్వినౌ యువాం అగ్రే ప్రథమం సమానం సంయక్ ఆనః ఆగతం గమన యస్మిన్కర్మణి తథా। సోమయాగే ప్రథమం గచ్ఛంతావితి యావత్ దశ దిశో జనయథః। దిక్శబ్దేన ఇంద్రాదయో దిక్పాలా లక్ష్యంతే। జనిః ప్రాదుర్భావార్థః। సోమయాగే ప్రథమగామిత్వేన ఇంద్రాదిదేవతాప్రాదుర్భావకత్వం। అథ తదనంతరం యాః దిశః దిగ్దేవతా మూర్ధ్ని యాగస్య మూర్ధ్ని ప్రధానే వియంతి సంబంధ్యంతే। తాసాం దిగ్దేవతానాం యాతం యానమను పశ్చాత్ ఋషయః ప్రయాంతి మూర్ధ్నీతి పూర్వేణాన్వయః। అతఏవ యువయోః దేవా మనుష్యాశ్చ క్షితిమైశ్వర్యం ఐశ్వర్య యుక్తాం స్తుతిమాచరంతి కుర్వంతి॥ 1-3-65 యువాం వర్ణానితి త ఇతి తచ్ఛబ్దాత్ యచ్ఛబ్దో ద్రష్టవ్యః। హే అశ్వినౌ యువాం వర్ణాన్నానావర్ణాన్ విశ్వరూపాన్ సృష్ట్యాదిహేతుత్వేన అనేకరూపాన్ యానభానూన్ వికురుథః విశేషేణ కురుథః సూర్యరథప్రకాశయితృత్వాదిత్యాశయః। తే భానవః సూర్యకిరణాః విశ్వా విశ్వాని సర్వాణి భువనాని అధిక్షియంతే ఆవృణ్వంతి। త ఏవ భానవోఽనుసృతాశ్చరంత్యపి విచరంతి చేత్యర్థః। అతఏవ దేవా మనుష్యాశ్చ యువయోః క్షితి స్తుతిమాచరంతీతి పూర్వవదర్థః॥ 1-3-66 తౌ నాసత్యావితి హే నాసత్యావశ్వినౌ అహం తౌ వాం యువాం మహే పూజయామి। మనసా పూజయామీత్యర్థః। యాం ఛాందసత్వేన జాత్యభిప్రాయేణైకవచనం। యే। పుష్కరస్య జాత్యభిప్రాయైకవచనం। పుష్కరాణాం పద్మానాం స్రజం జాత్యేకవచనేన స్రజౌ మాలే బిభృథో ధారయథః। తౌ ప్రసిద్ధౌ అమృతౌ నాస్తి మృతం మరణం యయోస్తౌ తథోక్తౌ ఋతావృధౌ ఋతం సత్యం యజ్ఞముదకం వా వర్ధయత ఇతి తథా తౌ నాసత్యౌ ఋతే వినా దేవా ఇంద్రాదయః పదే స్థానే సోమయాగాదౌ తద్దేవసంబంధిత్వేన ప్రసిద్ధం హవిః న ప్రసూతే వచనవ్యత్యయేన న ప్రాప్నువంతి। సోమయాగే అశ్వినోః ప్రథమగామిత్వేన తౌ వినా దేవాః స్వాంశం న స్వీకుర్వంతీత్యర్థః॥ 1-3-67 ముఖేన గర్భమితి। హే అశ్వినౌ తౌ యువాం జీవసే జీవితు। అసేన్ప్రత్యయాంతమేతత్। గాం దృష్టిం ముంచథః లకారవ్యత్యయేన ముంచతమిత్యాశంసా। తౌ కౌ యౌ ముఖేన కృత్వా యువానౌ తరుణావేవ గర్భం భావప్రధానో నిర్దేశః। గర్భత్వం లభతాం అలభతాం। బహులం ఛందసీత్యడభావః। నను నవమాసగర్భధారణాభావే కథమాకస్మికోత్పత్తిః కథం చ స్తన్యపానాద్యభావే ఆకస్మికం తారుణ్యమిత్యత ఆహ। గతాసురిత్యాది। గతా అసవః ప్రాణా యస్యేతి గతాసుర్మనుష్యాదిః। ఏతత్ ఛాందసో లింగవ్యత్యయః। ఏనం గర్భం। ప్రపదేన ప్రకృష్టేన పదేన గమనేన నవమాసరూపేణ ప్రసూతే జాతః ఉత్పన్నః స గర్భః సద్యః తత్కాలే జననీం అత్తి పిబతి। మనుష్యదేహే ఏతదుచితం। అశ్వినోస్తు మరణధర్మత్వాభావాన్నైవమిత్యాశయః॥ 1-3-77 ఏషా తస్యేతి సూతవాక్యం॥ 1-3-79 గౌర్బలీవర్దః॥ 1-3-81 నేయేష న కామితవాన్॥ 1-3-83 నియోజయామాస అగ్నిశుశ్రూషాదతవితి శేషః॥ 1-3-84 పరిహీయతే న్యూనం భవతి॥ 1-3-90 ఆహుః వృద్ధా ఇతి శేషః॥ 1-3-91 వ్రూయాత్ అధ్యాయపయేత్। పృచ్ఛతి అధీతే। అధర్మేణ గురుదక్షిణాదివ్యతిరేకేణ॥ 1-3-96 పినద్ధే ధృతే॥ 1-3-101 అనుపస్పృశ్య అనాచంయ॥ 1-3-106 అనృతేనోపచరితుం వంచయితుం॥ 1-3-127 ఉదకార్థం శౌచాచమనాది కర్తుం॥ 1-3-129 దృఢమాసన్నః అత్యంతసన్నిహితః॥ 1-3-135 కల్మాషకుండలాః చిత్రకుండలాః॥ 1-3-137 అర్కాంశుసేనాయాం సేనావద్దుఃసహరశ్మిజాలే॥ 1-3-142 మహద్ద్యుగ్ని తీర్థవిశేషే॥ 1-3-145 మంత్రవాదశ్లోకైః మంత్రస్వరూపశ్లోకైః॥ 1-3-146 త్రీణ్యర్పితానీతి। మంత్రలింగమాత్రావగమాత్తుష్టావ। విశేషశానం తు తస్య గురుముఖాదేవ భవిష్యతి। అత్ర చక్రే। నిత్యం చరతి భ్రమతి। ధ్రువే ప్రవాహరూపేణ నిత్యే కాలరూపే। శతాని షష్టిశ్చ అహోరాత్రాణామితి శేషః। చతుర్వింశతిపర్వణాం శుక్లకృష్ణపక్షరూపాణాం యోగో యుస్మింతథాభూతే। మధ్యేఽర్పితాని। యచ్చ షట్కుమారాః ఋతవః పరివర్తయంతి॥ 1-3-147 తంత్రం చేదమితి। తంత్రం ఆతానవితానరూపం తంతుసముదాయం। విశ్వరూపే సమయభేదేన స్త్రీపురుషాదిరూపే। యువత్యౌ ధాతావిఘాతారౌ। వయతః రచనాం కురతః। సంవత్సరరూపం పటమితిశేషః। వర్తయంత్యౌ సంచారయంత్యౌ। భూతాని చ పరివర్తయంత్యౌ వయత ఇతి పూర్వేణాన్వయః॥ 1-3-148 భర్తా ధారకః॥ 1-3-149 అపాం గర్భం అద్భ్యో జాతం। పురాణం ఆదిసర్గభవం। వైశ్వానరం అగ్నిరూపమశ్వ। వాజిన వాహనం అభ్యుపైతి। తస్మై నమ ఇత్యన్వయః॥ 1-3-152 స్నోతోభ్యః శరీరరంధ్రేభ్యః॥ 1-3-157 ఆవాపయంతీ వేణీరూపేణ కేశానాం సంగ్రథనం కారయంతీ॥ 1-3-159 త్వం మనాగసి న శప్తః ఇతి పాఠే స్వలకాలనిమిత్తం న శప్తోసి। యది క్షమం నాగతః స్యాః శప్తః స్యా ఇత్యర్థః॥ 1-3-168 న వ్యాపన్నో న మృతః॥ 1-3-182 కశ్యప ఇత్యపి పాఠో దృశ్యతే॥ ॥ తృతీయోఽధ్యాయః॥ 3 ॥



ఆదిపర్వ - అధ్యాయ 004

॥ శ్రీః ॥

1.4. అధ్యాయః 004 

 
(అథ పౌలోమపర్వ  ॥ 4 ॥)

Mahabharata - Adi Parva - Chapter Topics

సౌతిశౌనకసంవాదముఖేన కథోపోద్ధాతః॥ 1 ॥

రోమహర్షణపుత్ర ఉగ్రశ్రవాః సౌతిః పౌరాణికో నైమిశారణ్యే శౌనకస్య కులపతేర్ద్వాదశవార్షికే సత్రే ఋషీనభ్యాగతానుపతస్థే॥  1-4-1 (888) 
పౌరాణికః పురాణే కృతశ్రమః స కృతాంజలిస్తానువాచ।
`మయోత్తంకస్య చరితమశేషముక్తం జనమేజయస్య సార్పసత్రే నిమిత్తాంతరమిదమపి।' 
కిం భవంతః శ్రోతుమిచ్ఛంతి కిమహం బ్రవాణీతి॥  1-4-2 (889) 
తమృషయ ఊచుః। 1-4-3x (25) 
పరం రౌమహర్షణే ప్రవక్ష్యామస్త్వాం నః ప్రతివక్ష్యసి వచః శుశ్రూషతాం కథాయోగం నః కథాయోగే॥  1-4-3 (890) 
తత్ర భగవాన్ కులపతిస్తు శౌనకోఽగ్నిశరణమధ్యాస్తే।
`దీర్ఘసత్రత్వాత్సర్వాః కథాః శ్రోతుం కాలోస్తి॥'  1-4-4 (891) 
యౌఽసౌ దివ్యాః కథా వేద దేవతాసురసంశ్రితాః।
మనుష్యోరగగంధర్వకథా వేద చ సర్వశః॥ 1-4-5 (892) 
స చాప్యస్మిన్మశే సౌతే విద్వాన్కులపతిర్దివజః।
దక్షో ధృతవ్రతో ధీమాఞ్శాస్త్రే చారణ్యకే గురుః॥ 1-4-6 (893) 
సత్యవాదీ శమపరస్తపస్వీ నియతవ్రతః।
సర్వేషామేవ నో మాన్యః స తావత్ప్రతిపాల్యతాం॥ 1-4-7 (894) 
తస్మిన్నధ్యాసతి గురావాసనం పరమార్చితం।
తతో వక్ష్యసి యత్త్వాం స ప్రక్ష్యతి ద్విజసత్తమః॥ 1-4-8 (895) 
సౌతిరువాచ। 1-4-9x (26) 
ఏవమస్తు గురౌ తస్మిన్నుపవిష్టే మహాత్మని।
తేన పృష్టః కథాః పుణ్యా వక్ష్యామి వివిధాశ్రయాః॥ 1-4-9 (896) 
సోఽథ విప్రర్షభః సర్వం కృత్వా కార్యం యథావిధి।
దేవాన్వాగ్భిః పితౄనద్భిస్తర్పయిత్వాఽఽజగామ హ॥ 1-4-10 (897) 
యత్ర బ్రహ్మర్షయః సిద్ధాః సుఖాసీనా ధృతవ్రతాః।
యజ్ఞాయతనమాశ్రిత్య సూతపుత్రపురస్పరాః॥ 1-4-11 (898) 
ఋత్విక్ష్వథ సదస్యేషు స వై గృహపతిస్తదా।
ఉపవిష్టేషూపవిష్టః శౌనకోఽథాబ్రవీదిదం॥ ॥ 1-4-12 (899) 
 
ఇతి శ్రీమన్మహాభారతే ఆదిపర్వణి పౌలోమపర్వణి చతుర్థోఽధ్యాయః॥ 4 ॥

Mahabharata - Adi Parva - Chapter Footnotes

1-4-7 ప్రతిపాల్యతాం ప్రతీక్ష్యతాం॥ 1-4-10 వాగ్భిః బ్రహ్మయజ్ఞీయాభిః॥ చతుర్థోఽద్యాయః॥ 4 ॥




ఆదిపర్వ - అధ్యాయ 005

॥ శ్రీః ॥

1.5. అధ్యాయః 005 

Mahabharata - Adi Parva - Chapter Topics

భృగువంశకథనం॥ 1 ॥ పౌలోమోపాఖ్యానం॥ 2 ॥ పులోమాపహారః॥ 3 ॥ పులోమాగ్నిసంవాదః॥ 4 ॥

Mahabharata - Adi Parva - Chapter Text

1-5-0 (900) 
శౌనక ఉవాచ। 1-5-0x (27) 
పురాణమఖిలం తాత పితా తేఽధీతవాన్పురా।
`భారతాధ్యయనం సర్వం కృష్ణద్వైపాయనాత్తదా।' 
కచ్చిత్త్వమపి తత్సర్వమధీషే రౌమహర్షణే॥  1-5-1 (901) 
పురాణే హి కథా దివ్యా ఆదివంశాశ్చ ధీమతాం।
కథ్యంతే యే పురాఽస్మాభిః శ్రుతపూర్వాః పితుస్తవ॥ 1-5-2 (902) 
తత్ర వంశమహం పూర్వం శ్రోతుమిచ్ఛామి భార్గవం।
కథయస్వ కథామేతాం కల్యాః స్మః శ్రవణే తవ॥ 1-5-3 (903) 
సౌతిరువాచ। 1-5-4x (28) 
యదధీతం పురా సంయగ్ద్విజశ్రేష్ఠైర్మహాత్మభిః।
వైశంపాయనవిప్రాగ్ర్యైస్తైశ్చాపి కథితం యథా॥ 1-5-4 (904) 
యదధీతం చ పిత్రా మే సంయక్కైవ తతో మయా।
తావచ్ఛృణుష్వ యో దేవైః సేంద్రైః సర్షిమరుద్గణైః॥ 1-5-5 (905) 
పూజితః ప్రవరో వంశో భార్గవో భృగునందన।
ఇమం వంశమహం పూర్వం భార్గవం తే మహామునే॥ 1-5-6 (906) 
నిగదామి యథాయుక్తం పురాణాశ్రయసంయుతం।
భృగుర్మహర్షిర్భగవాన్బ్రహ్మణా వై స్వయంభువా॥ 1-5-7 (907) 
వరుణస్య క్రతౌ జాతః పావకాదితి నః శ్రుతం।
భృగోః సుదయితః పుత్రశ్చ్యవనో నామ భార్గవః॥ 1-5-8 (908) 
చ్యవనస్య చ దాయాదః ప్రమతిర్నామ ధార్మికః।
ప్రమతేరప్యభూత్పుత్రో ఘృతాచ్యాం రురురిత్యుత॥ 1-5-9 (909) 
రురోరపి సుతో జజ్ఞే శునకో వేదపారగః।
ప్రమద్వరాయాం ధర్మాత్మా తవ పూర్వపితామహః॥ 1-5-10 (910) 
తపస్వీ చ యశస్వీ చ శ్రుతవాన్బ్రహ్మవిత్తమః।
ధార్మికః సత్యవాదీ చ నియతో నియతాశనః॥ 1-5-11 (911) 
శౌనక ఉవాచ। 1-5-12x (29) 
సూతపుత్ర యథా తస్య భార్గవస్య మహాత్మనః।
చ్యవనత్వం పరిఖ్యాతం తన్మమాచక్ష్వ పృచ్ఛతః॥ 1-5-12 (912) 
సౌతిరువాచ। 1-5-13x (30) 
భృగోః సుదయితా భార్యా పులోమేత్యభివిశ్రుతా।
తస్యాం సమభవద్గర్భో భృగువీర్యసముద్భవః॥ 1-5-13 (913) 
తస్మిన్గర్భేఽథ సంభూతే పులోమాయాం భృగూద్వహ।
సమయే సమశీలిన్యాం ధర్మపత్న్యాం యశస్వినః॥ 1-5-14 (914) 
అభిషేకాయ నిష్క్రాంతే భృగౌ ధర్మభృతాం వరే।
ఆశ్రమం తస్య రక్షోఽథ పులోమాఽభ్యాజగామ హ॥ 1-5-15 (915) 
తం ప్రవిశ్యాశ్రమం దృష్ట్వా భృగోర్భార్యామనిందితాం।
హృచ్ఛయేన సమావిష్టో విచేతాః సమపద్యత॥ 1-5-16 (916) 
అభ్యాగతం తు తద్రక్షః పులోమా చారుదర్శనా।
న్యమంత్రయత వన్యేన ఫలమూలాదినా తదా॥ 1-5-17 (917) 
తాం తు రక్షస్తదా బ్రహ్మన్హృచ్ఛయేనాభిపీడితం।
దృష్ట్వా హృష్టమభూద్రాజంజిహీర్షుస్తామనిందితాం॥ 1-5-18 (918) 
జాతమిత్యబ్రవీత్కార్యం జిహీర్షుర్ముదితః శుభాం।
సా హి పూర్వం వృతా తేన పులోంనా తు శుచిస్మితా॥ 1-5-19 (919) 
తాం తు ప్రాదాత్పితా పశ్చాద్భృగవే శాస్త్రవత్తదా।
తస్య తత్కిల్బిషం నిత్యం హృది వర్తతి భార్గవ॥ 1-5-20 (920) 
ఇదమంతరమిత్యేవం హర్తుం చక్రే మనస్తదా।
అథాగ్నిశరణేఽపశ్యజ్జ్వలంతం జాతవేదసం॥ 1-5-21 (921) 
తమపృచ్ఛత్తతో రక్షః పావకం జ్వలితం తదా।
శంస మే కస్య భార్యేయమగ్నే పృచ్ఛే ఋతేన వై॥ 1-5-22 (922) 
ముఖం త్వమసి దేవానాం వద పావక పృచ్ఛతే।
మయా హీయం వృతా పూర్వం భార్యార్థే వరవర్ణినీ॥ 1-5-23 (923) 
పశ్చాదిమాం పితా ప్రాదాద్భృగవేఽనృతకారకః।
సేయం యది వరారోహా భృగోర్భార్యా రహోగతా॥ 1-5-24 (924) 
తథా సత్యం సమాఖ్యాహి జిహీర్షాంయాశ్రమాదిమాం।
స మన్యుస్తత్ర హృదయం ప్రదహన్నివ తిష్ఠతి॥ 1-5-25 (925) 
మత్పూర్వభార్యాం యదిమాం భృగురాప సుమధ్యమాం।
`అసంమతమిదం మేఽద్య హరిష్యాంయాశ్రమాదిమాం'॥ 1-5-26 (926) 
సౌతిరువాచ। 1-5-27x (31) 
ఏవం రక్షస్తమామంత్ర్య జ్వలితం జాతవేదసం।
శంకమానం భృగోర్భార్యాం పునఃపునరపృచ్ఛత॥ 1-5-27 (927) 
త్వమగ్నే సర్వభూతానామంతశ్చరసి నిత్యదా।
సాక్షివత్పుణ్యపాపేషు సత్యం బ్రూహి కవే వచః॥ 1-5-28 (928) 
మత్పూర్వభార్యాఽపహృతా భృగుణాఽనృతకారిణా।
సేయం యది తథా మే త్వం సత్యమాఖ్యాతుమర్హసి॥ 1-5-29 (929) 
శ్రుత్వా త్వత్తో భృగోర్భార్యాం హరిష్యాంయాశ్రమాదిమాం।
జాతవేదః పశ్యతస్తే వద సత్యాం గిరం మమ॥ 1-5-30 (930) 
సౌతిరువాచ। 1-5-31x (32) 
తస్యైతద్వచనం శ్రుత్వా సప్తార్చిర్దుఃఖితోఽభవత్।
`సత్యం వదామి యది మే శాపః స్యాద్బ్రహ్మవిత్తమాత్॥ 1-5-31 (931) 
అసత్యం చేదహం బ్రూయాం పతిష్యే నరకాంధ్రువం।'
భీతోఽనృతాచ్చ శాపాచ్చ భృగోరిత్యబ్రవీచ్ఛనైః॥  1-5-32 (932) 
త్వయా వృతా పులోమేయం పూర్వం దానవనందన।
కిం త్వియం విధినా పూర్వం మంత్రవన్న వృతా త్వయా॥ 1-5-33 (933) 
పిత్రా తు భృగవే దత్తా పులోమేయం యశస్వినీ।
దదాతి న పితా తుభ్యం వరలోభాన్మహాయశాః॥ 1-5-34 (934) 
అథేమాం వేదదృష్టేన కర్మణా విధిపూర్వకం।
భార్యామృషిర్భృగుః ప్రాప మాం పురస్కృత్య దానవ॥ 1-5-35 (935) 
సేయమిత్యవగచ్ఛామి నానృతం వక్తుముత్సహే।
నానృతం హి సదా లోకే పూజ్యతే దానవోత్తమ॥ ॥ 1-5-36 (936) 
 
ఇతి శ్రీమన్మహాభారతే ఆదిపర్వణి పౌలోమపర్వణి పంచమోఽధ్యాయః॥ 5 ॥

Mahabharata - Adi Parva - Chapter Footnotes

1-5-3 కల్యాః సమర్థాః। తవ త్వత్తః శ్రోతుమితి సంబంధః॥ 1-5-7 యథాయుక్తం కథాయుక్తం ఇత్యపి పాఠః। పురాణస్య ఆశ్రయః ఉపోద్ధాతఃతత్సంయుతం॥ 1-5-19 బాల్యే కిల రుదతీం కన్యాం రోదనానివృత్త్యర్థం భీషయితుం పిత్రోక్తం రే రక్ష ఏనాం గృహాణేతి। తావతైవ గృహే సన్నిహితేన రక్షసా వృతా మమేయం భార్యేతి॥ 1-5-27 శంకమానం ఛలవచనేన పూర్వం మహ్యం దత్తా పశ్చాద్విధిపూర్వకం భృగవే దత్తాఽతో మమ వా భృగోర్వా భార్యేతి సందిహానం॥ 1-5-28 కవే సర్వజ్ఞ॥ పంచమోఽధ్యాయః॥ 5 ॥



ఆదిపర్వ - అధ్యాయ 006

॥ శ్రీః ॥

1.6. అధ్యాయః 006 

Mahabharata - Adi Parva - Chapter Topics

చ్యవనోత్పత్తీ రక్షోవినాశశ్చ॥ 1 ॥ అగ్నేర్భృగుశాపః॥ 2 ॥

Mahabharata - Adi Parva - Chapter Text

1-6-0 (937) 
సౌతిరువాచ। 1-6-0x (33) 
అగ్నేరథ వచః శ్రుత్వా తద్రక్షః ప్రజహార తాం।
బ్రహ్మన్వరాహరూపేణ మనోమారుతరంహసా॥ 1-6-1 (938) 
తతః స గర్భో నివసన్కుక్షౌ భృగుకులోద్వహ।
రోషాన్మాతుశ్చ్యుతః కుక్షేశ్చ్యవనస్తేన సోఽభవత్॥ 1-6-2 (939) 
తం దృష్ట్వా మాతురుదరాచ్చ్యుతమాదిత్యవర్చసం।
తద్రక్షో భస్మసాద్భూతం పపాత పరిముచ్య తాం॥ 1-6-3 (940) 
సా తమాదాయ సుశ్రోణీ ససార భృగునందనం।
చ్యవనం భార్గవం పుత్రం పులోమా దుఃఖమూర్చ్ఛితా॥ 1-6-4 (941) 
తాం దదర్శ స్వయం బ్రహ్మా సర్వలోకపితామహః।
రుదతీం బాష్పపూర్ణాక్షీం భృగోర్భార్యామనిందితాం॥ 1-6-5 (942) 
సాంత్వయామాస భగవాన్వధూం బ్రహ్మా పితామహః।
అశ్రుబిందూద్భవా తస్యాః ప్రావర్తత మహానదీ॥ 1-6-6 (943) 
ఆవర్తంతీ సృతిం తస్యా భృగోః పత్న్యాస్తపస్వినః।
తస్యా మార్గం సృతవతీం దృష్ట్వా తు సరితం తదా॥ 1-6-7 (944) 
నామ తస్యాస్తదా నద్యాశ్చక్రే లోకపితామహః।
వధూసరేతి భగవాంశ్చ్యవనస్యాశ్రమం ప్రతి॥ 1-6-8 (945) 
స ఏవం చ్యవనో జజ్ఞే భృగోః పుత్రః ప్రతాపవాన్।
తం దదర్శ పితా తత్ర చ్యవనం తాం చ భామినీం। 
స పులోమాం తతో భార్యాం పప్రచ్ఛ కుపితో భృగుః॥  1-6-9 (946) 
భృగురువాచ। 1-6-10x (34) 
కేనాసి రక్షసే తస్మై కథితా త్వం జిహీర్షవే।
న హి త్వా వేద తద్రక్షో మద్భార్యాం చారుహాసినీం॥ 1-6-10 (947) 
తత్త్వమాఖ్యాహి తం హ్యద్య శప్తుమిచ్ఛాంయహం రుషా।
బిభేతి కో న శాపాన్మే కస్య చాయం వ్యతిక్రమః॥ 1-6-11 (948) 
పులోమోవాచ। 1-6-12x (35) 
అగ్నినా భగవంస్తస్మై రక్షసేఽహం నివేదితా।
తతో మామనయద్రక్షః క్రోశంతీం కురరీమివ॥ 1-6-12 (949) 
సాఽహం తవ సుతస్యాస్య తేజసా పరిమోక్షితా।
భస్మీభూతం చ తద్రక్షో మాముత్సృజ్య పపాత వై॥ 1-6-13 (950) 
సౌతిరువాచ। 1-6-14x (36) 
ఇతి శ్రుత్వా పులోమాయా భృగుః పరమమన్యుమాన్।
శశాపాగ్నిమతిక్రుద్ధః సర్వభక్షో భవిష్యసి॥ ॥ 1-6-14 (951) 
 
ఇతి శ్రీమన్మహాభారతే ఆదిపర్వణి పౌలోమపర్వణి షష్ఠోఽధ్యాయః॥ 6 ॥

Mahabharata - Adi Parva - Chapter Footnotes

1-6-2 తేన చ్యుతత్వేన హేతునా॥ 2 ॥ 1-6-7 ఆవర్తంతీ సృతిం తస్యాః। సృతిం మార్గం। అనువర్త్మ సృతా తస్యా ఇతి పాఠాంతరం॥ 7 ॥ షష్ఠోఽధ్యాయః॥ 6 ॥



ఆదిపర్వ - అధ్యాయ 007

॥ శ్రీః ॥

1.7. అధ్యాయః 007 

Mahabharata - Adi Parva - Chapter Topics

క్రోధేనాగ్నికృత ఆత్మోపసంహారః॥ 1 ॥ బ్రహ్మోక్తసాంత్వవచనేనాగ్నేః సంతోషః॥ 2 ॥

Mahabharata - Adi Parva - Chapter Text

1-7-0 (952) 
సౌతిరువాచ। 1-7-0x (37) 
శప్తస్తు భృగుణా వహ్నిః క్రుద్ధో వాక్యమథాబ్రవీత్।
కిమిదం సాహసం బ్రహ్మన్కృతవానసి మాం ప్రతి॥ 1-7-1 (953) 
ధర్మే ప్రయతమానస్య సత్యం చ వదతః సమం।
పృష్టో యదబ్రవం సత్యం వ్యభిచారోఽత్ర కో మమ॥ 1-7-2 (954) 
పృష్టో హిసాక్షీయః సాక్ష్యం జానానోఽప్యన్యథా వదేత్।
స పూర్వానాత్మనః సప్త కులే హన్యాత్తథాఽపరాన్॥ 1-7-3 (955) 
యశ్చ కార్యార్థతత్త్వజ్ఞో జానానోఽపి న భాషతే।
సోఽపి తేనైవ పాపేన లిప్యతే నాత్ర సంశయః॥ 1-7-4 (956) 
శక్తోఽహమపి శప్తుం త్వాం మాన్యాస్తు బ్రాహ్మణా మమ।
జానతోఽపి చ తే బ్రహ్మన్కథయిష్యే నిబోధ తత్॥ 1-7-5 (957) 
యోగేన బహుధాఽఽత్మానం కృత్వా తిష్ఠామి మూర్తిషు।
అగ్నిహోత్రేషు సత్రేషు క్రియాసు చ మఖేషు చ॥ 1-7-6 (958) 
వేదోక్తేన విధానేన మయి యద్ధూయతే హవిః।
దేవతాః పితరశ్చైవ తేన తృప్తా భవంతి వై॥ 1-7-7 (959) 
ఆపో దేవగణాః సర్వే ఆపః పితృగణాస్తథా।
దర్శశ్చ పౌర్ణమాసశ్చ దేవానాం పితృభిః సహ॥ 1-7-8 (960) 
దేవతాః పితరస్తస్మాత్పితరశ్చాపి దేవతాః।
ఏకీభూతాశ్చ దృశ్యంతే పృథక్త్వేన చ పర్వసు॥ 1-7-9 (961) 
దేవతాః పితరశ్చైవ భుంజతే మయి యద్భుతం।
దేవతానాం పితౄణాం చ ముఖమేతదహం స్మృతం॥ 1-7-10 (962) 
అమావాస్యాం హి పితరః పౌర్ణమాస్యాం హి దేవతాః।
మన్ముఖేనైవ హూయంతే భుంజతే చ హుతం హవిః॥ 1-7-11 (963) 
సర్వభక్షః కథం త్వేషాం భవిష్యామి ముఖం త్వహం।  1-7-12 (964) 
సౌతిరువాచ।
చింతయిత్వా తతో వహ్నిశ్చకే సంహారమాత్మనః॥  1-7-12x (38) 
ద్విజానామగ్నిహోత్రేషు యజ్ఞసత్రక్రియాసు చ।
నిరోంకారవషట్కారాః స్వధాస్వాహావివర్జితాః॥ 1-7-13 (965) 
వినాఽగ్నినా ప్రజాః సర్వాస్తత ఆసన్సుదుఃఖితాః।
అథర్షయః సముద్విగ్నా దేవాన్ గత్వాబ్రువన్వచః॥ 1-7-14 (966) 
అగ్నినాశాత్క్రియాభ్రాంశాద్భ్రాంతా లోకాస్త్రయోఽనఘాః।
విధధ్వమత్ర యత్కార్యం న స్యాత్కాలాత్యయో యథా॥ 1-7-15 (967) 
అథర్షయశ్చ దేవాశ్చ బ్రహ్మాణముపగంయ తు।
అగ్నేరావేదయఞ్శాపం క్రియాసంహారమేవ చ॥ 1-7-16 (968) 
భృగుణా వై మహాభాగ శప్తోఽగ్నిః కారణాంతరే।
కథం దేవముఖో భూత్వా యజ్ఞభాగాగ్రభుక్ తథా॥ 1-7-17 (969) 
హుతభుక్సర్వలోకేషు సర్వభక్షత్వమేష్యతి।  1-7-18 (970) 
సౌతిరువాచ।
శ్రుత్వా తు తద్వచస్తేషామగ్నిమాహూయ విశ్వకృత్॥  1-7-18x (39) 
ఉవాచ వచనం శ్లక్ష్ణం భూతభావనమవ్యయం।
లోకానామిహ సర్వేషాం త్వం కర్తా చాంత ఏవ చ॥ 1-7-19 (971) 
త్వం ధారయసి లోకాంస్త్రీన్క్రియాణాం చ ప్రవర్తకః।
స తథా కురు లోకేశ నోచ్ఛిద్యేరన్యథా క్రియాః॥ 1-7-20 (972) 
కస్మాదేవం విమూఢస్త్వమీశ్వరః సన్ హుతాశేన।
త్వం పవిత్రం సదా లోకే సర్వభూతగతిశ్చ హ॥ 1-7-21 (973) 
న త్వం సర్వశరీరేణ సర్వభక్షత్వమేష్యసి।
అపానే హ్యర్చిషో యాస్తే సర్వం భక్ష్యంతి తాః శిఖిన్॥ 1-7-22 (974) 
క్రవ్యాదా చ తనుర్యా తే సా సర్వం భక్షయిష్యతి।
యథా సూర్యాంశుభిః స్పృష్టం సర్వం శుచి విభావ్యతే॥ 1-7-23 (975) 
తథా త్వదర్చిర్నిర్దగ్ధం సర్వం శుచి భవిష్యతి।
త్వమగ్నే పరమం తేజః స్వప్రభావాద్వినిర్గతం॥ 1-7-24 (976) 
స్వతేజసైవ తం శాపం కురు సత్యమృషేర్విభో।
దేవానాం చాత్మనో భాగం గృహాణ త్వం ముఖే హుతం॥ 1-7-25 (977) 
సౌతిరువాచ। 1-7-26x (40) 
ఏవమస్త్వితి తం వహ్నిః ప్రత్యువాచ పితామహం।
జగామ శాసనం కర్తుం దేవస్య పరమేష్ఠినః॥ 1-7-26 (978) 
దేవర్షయశ్చ ముదితాస్తతో జగ్ముర్యథాగతం।
ఋషయశ్చ యథా పూర్వం క్రియాః సర్వాః ప్రచక్రిరే॥ 1-7-27 (979) 
దివి దేవా ముముదిరే భూతసంఘాశ్చ లౌకికాః।
అగ్నిశ్చ పరమాం ప్రీతిమవాప హతకల్మషః॥ 1-7-28 (980) 
ఏవం స భగవాంఛాపం లేభేఽగ్నిర్భృగుతః పురా।
ఏవమేష పురా వృత్త హతిహాసోఽగ్నిశాపజః। 
పులోంనశ్చ వినాశోఽయం చ్యవనస్య చ సంభవః॥ ॥  1-7-29 (981) 
 
ఇతి శ్రీమన్మహాభారతే ఆదిపర్వణి పౌలోమపర్వణి సప్తమోఽధ్యాయః॥ 7 ॥

Mahabharata - Adi Parva - Chapter Footnotes

1-7-2 సమం పక్షపాతహీనాం। వ్యభిచారః అపరాధః॥ 2 ॥ 1-7-8 ఆపః సోమాజ్య ప్రభృతయోగ్నౌ హూయమానా దేవపితృరూపాః। అగ్నౌ హుతా ఆప ఏవ దేవతాశరీరరూపేణ పరిణమంత ఇత్యర్థః॥ 1-7-9 దేవాదిభావస్యాపి కర్మప్రాప్యత్వాద్దేవానాం పితౄణాం చ మిథో భేదో నాస్త్యేవ తుల్యహేతుకత్వాదిత్యాహ దేవతా ఇతి॥ 1-7-11 అమావాస్యాం అమావాస్యాయాం। హూయంతే ఇజ్యంతే॥ 1-7-12 సంహారం తిరోభావం॥ 1-7-22 భక్ష్యంతి భక్షయిష్యంతి॥ 1-7-23 క్రవ్యాదా మాంసభక్షిణీ॥ 1-7-24 స్వప్రభావాత్ అగ్నిప్రేరణయా। తస్య వాగధిష్ఠాతృత్వాత్తత్ప్రేరణయైవ వినిర్గతం శాపం॥ 24 ॥ సప్తమోఽధ్యాయః॥ 7 ॥



ఆదిపర్వ - అధ్యాయ 008

॥ శ్రీః ॥

1.8. అధ్యాయః 008 

Mahabharata - Adi Parva - Chapter Topics

రురుచరితం॥ 1 ॥ మేన్కాత్మజాయాః ప్రమద్వరాయాః రురుణా సహ వివాహప్రసంగః॥ 2 ॥ ప్రమద్వరాయాః సర్పదంశేన రురోర్దుఃఖం॥ 3 ॥

Mahabharata - Adi Parva - Chapter Text

1-8-0 (982) 
సౌతిరువాచ। 1-8-0x (41) 
స చాపి చ్యవనో బ్రహ్మన్భార్గవోఽజనయత్సుతం।
సుకన్యాయాం మహాత్మానం ప్రమతిం దీప్తతేజసం॥ 1-8-1 (983) 
ప్రమతిస్తు రురుం నామ ఘృతాచ్యాం సమజీజనత్।
రురుః ప్రమద్వరాయాం తు శునకం సమజీజనం॥ 1-8-2 (984) 
శునకస్తు మహాసత్వః సర్వభార్గవనందనః।
జాతస్తపసి తీవ్రే చ స్థితః స్థిరయశాస్తతః॥ 1-8-3 (985) 
తస్య బ్రహ్మన్రురోః సర్వం చరితం భూరితేజసః।
విస్తరేణ ప్రవక్ష్యామి తచ్ఛృణు త్వమశేషతః॥ 1-8-4 (986) 
ఋషిరాసీన్మహాన్పూర్వం తపోవిద్యాసమన్వితః।
స్థూలకేశ ఇతి ఖ్యాతః సర్వభూతహితే రతః॥ 1-8-5 (987) 
ఏతస్మిన్నేవ కాలే తు మేనకాయాం ప్రజజ్ఞివాన్।
గంధర్వరాజో విప్రర్షే విశ్వావసురితి స్మృతః॥ 1-8-6 (988) 
అప్సరా మేనకా తస్య తం గర్భం భృగునందన।
ఉత్ససర్జ యథాకాలం స్థూలకేశాశ్రమం ప్రతి॥ 1-8-7 (989) 
ఉత్సృజ్య చైవ తం గర్భం నద్యాస్తీరే జగామ సా।
అప్సరా మేనకా బ్రహ్మన్నిర్దయా నిరపత్రపా॥ 1-8-8 (990) 
కన్యామమరగర్భాభాం జ్వలంతీమివ చ శ్రియా।
తాం దదర్శ సముత్సృష్టాం నదీతీరే మహానృషిః॥ 1-8-9 (991) 
స్థూలకేశః స తేజస్వీ విజనే బంధువర్జితాం।
స తాం దృష్ట్వా తదా కన్యాం స్థూలకేశో మహాద్విజః॥ 1-8-10 (992) 
జగ్రాహ చ మునిశ్రేష్ఠః కృపావిష్టః పుపోష చ।
వవృధే సా వరారోహా తస్యాశ్రమపదే శుభే॥ 1-8-11 (993) 
జాతకాద్యాః క్రియాశ్చాస్యా విధిపూర్వం యథాక్రమం।
స్థూలకేశో మహాభాగశ్చకార సుమహానృషిః॥ 1-8-12 (994) 
ప్రమదాభ్యో వరా సా తు సత్త్వరూపగుణాన్వితా।
తతః ప్రమద్వరేత్యస్యా నామ చక్రే మహానృషిః॥ 1-8-13 (995) 
తామాశ్రమపదే తస్య రురుర్దృష్ట్వా ప్రమద్వరాం।
బభూవ కిల ధర్మాత్మా మదనోపహతస్తదా॥ 1-8-14 (996) 
పితరం సఖిభిః సోఽథ శ్రావయామాస భార్గవం।
ప్రమతిశ్చాభ్యయాచత్తాం స్థూలకేశం యశస్వినం॥ 1-8-15 (997) 
తతః ప్రాదాత్పితా కన్యాం రురవే తాం ప్రమద్వరాం।
వివాహం స్థాపయిత్వాగ్రే నక్షత్రే భగదైవతే॥ 1-8-16 (998) 
తతః కతిపయాహస్య వివాహే సముపస్థితే।
సఖీభిః క్రీడతీ సార్ధం సా కన్యావరవర్ణినీ॥ 1-8-17 (999) 
నాపశ్యత్సంప్రసుప్తం వై భుజంగం తిర్యగాయతం।
పదా చైనం సమాక్రామన్ముమూర్షుః కాలచోదితా॥ 1-8-18 (1000) 
స తస్యాః సంప్రమత్తాయాశ్చోదితః కాలధర్మణా।
విషోపలిప్తాందశనాన్భృశమంగే న్యపాతయత్॥ 1-8-19 (1001) 
సా దష్టా తేన సర్పేణ పపాత సహసా భువి।
వివర్ణా విగతశ్రీకా భ్రష్టాభరణచేతనా॥ 1-8-20 (1002) 
నిరానందకరీ తేషాం బంధూనాం ముక్తమూర్ధజా।
వ్యసురప్రేక్షణీయా సా ప్రేక్షణీయతమాఽభవత్॥ 1-8-21 (1003) 
ప్రసుప్తేవాభవచ్చాపి భువి సర్పవిషార్దితా।
భూయో మనోహరతరా బభూవ తనుమధ్యమా॥ 1-8-22 (1004) 
దదర్శ తాం పితా చైవ యే చైవాన్యే తపస్వినః।
విచేష్టమానాం పతితాం భూతలే పద్మవర్చసం॥ 1-8-23 (1005) 
తతః సర్వే ద్విజతరాః సమాజగ్ముః కృపాన్వితాః।
స్వస్త్యాత్రేయో మహాజానుః కుశికః శంఖమేఖలః॥ 1-8-24 (1006) 
ఉద్దాలకః కఠశ్చైవ శ్వేతశ్చైవ మహాయశాః।
భరద్వాజః కౌణకృత్స్య ఆర్ష్టిషేణోఽథ గౌతమః॥ 1-8-25 (1007) 
ప్రమతిః సహ పుత్రేణ తథాన్యే వనవాసినః।
తాం తే కన్యాం వ్యసుం దృష్ట్వా భుజంగస్య విషార్దితాం॥ 1-8-26 (1008) 
రురుదుః కృపయాఽవిష్టా రురుస్త్వార్తో బహిర్యయౌ।
తే చ సర్వే ద్విజశ్రేష్ఠాస్తత్రైవోపావిశంస్తదా॥ ॥ 1-8-27 (1009) 
 
ఇతి శ్రీమన్మహాభారతే ఆదిపర్వణి పౌలోమపర్వణి అష్టమోఽధ్యాయః॥ 8 ॥

Mahabharata - Adi Parva - Chapter Footnotes

1-8-3 శునకస్తు శౌనకస్త్వమితి పాఠాంతరం॥ 1-8-6 ప్రజజ్ఞివాన్ ఉత్పాదితవాన్॥ 1-8-17 కతిపయాహస్య కతిపయాహస్సు ఇతి పాఠాంతరం। కతిపయాహస్సు హతేష్విత్యర్థః॥ 1-8-19 కాలధర్మణా మృత్యునా॥ అష్టమోఽధ్యాయః॥ 8 ॥



ఆదిపర్వ - అధ్యాయ 009

॥ శ్రీః ॥

1.9. అధ్యాయః 009 

Mahabharata - Adi Parva - Chapter Topics

దేవదూతవచనేన రురుకృతస్వార్ధాయుః ప్రదానేన ప్రమద్వరాజీవనం తయా సహ రురోర్వివాహశ్చ॥ 1 ॥

Mahabharata - Adi Parva - Chapter Text

1-9-0 (1010) 
సౌతిరువాచ। 1-9-0x (42) 
తేషు తత్రోపవిష్టేషు బ్రాహ్మణేషు మహాత్మసు।
రురుశ్చుక్రోశ గహనం వనం గత్వాఽతిదుఃఖితః॥ 1-9-1 (1011) 
శోకేనాభిహతః సోఽథ విలపన్కరుణం బహు।
అబ్రవీద్వచనం శోచన్ప్రియాం స్మృత్వా ప్రమద్వరాం॥ 1-9-2 (1012) 
శేతే సా భువి తన్వంగీ మమ శోకవివర్ధినీ।
`ప్రాణానపహరంతీవ పూర్ణచంద్రనిభాననా॥ 1-9-3 (1013) 
యది పీనాయతశ్రోణీ పద్మపత్రనిభేక్షణా।
ముమూర్షురపి మే ప్రాణానాదాయాశు గమిష్యతి॥ 1-9-4 (1014) 
పితృమాతృసఖీనాం చ లుప్తపిండస్య తస్య మే।'
బాంధవానాం చ సర్వేషాం కిం ను దుఃఖమతఃపరం॥  1-9-5 (1015) 
యది దత్తం తపస్తప్తం గురవో వా మయా యది।
సంయగారాధితాస్తేన సంజీవతు మమ ప్రియా॥ 1-9-6 (1016) 
యథా చ జన్మప్రభృతి యతాత్మాఽహం ధృతవ్రతః।
ప్రమద్వరా తథాద్యైషా సముత్తిష్ఠతు భామినీ॥ 1-9-7 (1017) 
[ఏవం లాలప్యతస్తస్య భార్యార్థే దుఃఖితస్య చ।
దేవదూతస్తదాఽభ్యేత్య వాక్యమాహ రురుం వనే॥]  1-9-8 (1018) 
`కృష్ణే విష్ణౌ హృషీకేశే లోకేశేఽసురవిద్విషి।
యది మే నిశ్చలా భక్తిర్మమ జీవతు సా ప్రియా॥ 1-9-9 (1019) 
విలప్యమానే తు రురౌ సర్వే దేవాః కృపాన్వితాః।
దూతం ప్రస్థాపయామాసుః సందిశ్యాస్య హితం వచః॥ 1-9-10 (1020) 
స దూతస్త్వరితోఽభ్యేత్య దేవానాం ప్రియకృచ్ఛుచిః।
ఉవాచ దేవవచనం రురుమాభాష్య దుఃఖితం॥ 1-9-11 (1021) 
దేవైః సర్వైరహం బ్రహ్మన్ప్రేషితోఽస్మి తవాంతికం।
త్వద్ధితం త్వద్ధితైరుక్తం శృణు వాక్యం ద్విజోత్తమ॥'  1-9-12 (1022) 
అభిధత్సే హ యద్వాచా రురో దుఃఖాన్న తన్మృషా।
న తు మర్త్యస్య ధర్మాత్మన్నాయురస్తి గతాయుషః॥ 1-9-13 (1023) 
గతాయురేషా కృపణా గంధర్వాప్సరసోః సుతా।
తస్మాచ్ఛోకే మనస్తాత మా కృథాస్త్వం కథంచన॥ 1-9-14 (1024) 
ఉపాయశ్చాత్ర విహితః పూర్వం దేవైర్మహాత్మభిః।
తం యదీచ్ఛసి కర్తుం త్వం ప్రాప్స్యసీహ ప్రమద్వరాం॥ 1-9-15 (1025) 
రురురువాచ। 1-9-16x (43) 
క ఉపాయః కృతో దేవైర్బూహి తత్త్వేన ఖేచర।
కరిష్యేఽహం తథా శ్రుత్వా త్రాతుమర్హతి మాం భవాన్॥ 1-9-16 (1026) 
దేవేదూత ఉవాచ। 1-9-17x (44) 
ఆయుషోఽర్ధం ప్రయచ్ఛ త్వం కన్యాయై భృగునందన।
ఏవముత్థాస్యతి రురో తవ భార్యా ప్రయద్వరా॥ 1-9-17 (1027) 
రురురువాచ। 1-9-18x (45) 
ఆయుషోఽర్ధం ప్రయచ్ఛామి కన్యాయై ఖేచరోత్తమ।
శృంగారరూపాభరణా సముత్తిష్ఠతు మే ప్రియా॥ 1-9-18 (1028) 
సౌతిరువాచ। 1-9-19x (46) 
తతో గంధర్వరాజశ్చ దేవదూతశ్చ సత్తమౌ।
ధర్మరాజముపేత్యేదం వచనం ప్రత్యభాషతాం॥ 1-9-19 (1029) 
ధర్మరాజాయుషోఽర్ధేన రురోర్భార్యా ప్రమద్వరా।
సముత్తిష్ఠతు కల్యాణీ మృతైవం యది మన్యసే॥ 1-9-20 (1030) 
ధర్మరాజ ఉవాచ। 1-9-21x (47) 
ప్రమద్వరా రురోర్భార్యా దేవదూత యదీచ్ఛసి।
ఉత్తిష్ఠత్వాయుషోఽర్ధేన రురోరేవ సమన్వితా॥ 1-9-21 (1031) 
సౌతిరువాచ। 1-9-22x (48) 
ఏవముక్తే తతః కన్యా సోదతిష్ఠత్ప్రమద్వరా।
రురోస్తస్యాయుషోఽర్ధేన సుప్తేవ వరవర్ణినీ॥ 1-9-22 (1032) 
ఏతద్దృష్టం భవిష్యే హి రురోరుత్తమతేజసః।
ఆయుషోఽతిప్రవృద్ధస్య భార్యార్థేఽర్ధమలుప్యత॥ 1-9-23 (1033) 
తత ఇష్టేఽహని తయోః పితరౌ చక్రతుర్ముదా।
వివాహం తౌ చ రేమాతే పరస్పరహితైషిణౌ॥ 1-9-24 (1034) 
స లబ్ధ్వా దుర్లభాం భార్యాం పద్మకింజల్కసుప్రభాం।
వ్రతం చక్రే వినాశాయ జిహ్మగానాం ధృతవ్రతః॥ 1-9-25 (1035) 
స దృష్ట్వా జిహ్మగాన్సర్వాంస్తీవ్రకోపసమన్వితః।
అభిహంతి యథాసత్త్వం గృహ్య ప్రహరణం సదా॥ 1-9-26 (1036) 
స కదాచిద్వనం విప్రో రురురభ్యాగమన్మహత్।
శయానం తత్ర చాపశ్యడ్డుండుభం వయసాన్వితం॥ 1-9-27 (1037) 
తత ఉద్యంయ దండం స కాలదండోపమం తదా।
జిఘాంసుః కుపితో విప్రస్తమువాచాథ డుండుభః॥ 1-9-28 (1038) 
నాపరాధ్యామి తే కించిదహమద్య తపోధన।
సంరంభాచ్చ కిమర్థం మామభిహంసి రుషాన్వితః॥ ॥ 1-9-29 (1039) 
 
ఇతి శ్రీమన్మహాభారతే ఆదిపర్వాణి పౌలోమపర్వణి నవమోఽధ్యాయః॥ 9 ॥

Mahabharata - Adi Parva - Chapter Footnotes

1-9-13 గతాయుషః ఆయుర్నాస్తి పునర్న భవతీత్యర్థః॥ 1-9-23 భవిష్యే జాతకే॥ 1-9-25 జిహ్మగానాం సర్పాణాం॥ 1-9-27 డుండుభం జలసర్పం॥ నవమోఽధ్యాయః॥ 9 ॥



ఆదిపర్వ - అధ్యాయ 010

॥ శ్రీః ॥

1.10. అధ్యాయః 010 

Mahabharata - Adi Parva - Chapter Topics

రురుడుండుభసంవాదః॥ 1 ॥

Mahabharata - Adi Parva - Chapter Text

1-10-0 (1040) 
రురురువాచ। 1-10-0x (49) 
మమ ప్రాణసమా భార్యా దష్టాసీద్భుజగేన హ।
తత్ర మే సమయో ఘోర ఆత్మనోరగ వై కృతః॥ 1-10-1 (1041) 
భుజంగం వై సదా హన్యాం యం యం పశ్యేయమిత్యుత।
తతోఽహం త్వాం జిఘాంసామి జీవితేనాద్య మోక్ష్యసే॥ 1-10-2 (1042) 
డుండుభ ఉవాచ। 1-10-3x (50) 
అన్యే తే భుజగా బ్రహ్మన్యే దశ్తీహ మానవాన్।
డుండుభానహిగంధేన న త్వం హింసితుమర్హసి॥ 1-10-3 (1043) 
ఏకానర్థాన్పృథగ్ధర్మానేకదుఃఖాన్పృథక్సుఖాన్।
డుండుభాంధర్మవిద్భూత్వా న త్వం హింసితుమర్హసి॥ 1-10-4 (1044) 
సౌతిరువాచ। 1-10-5x (51) 
ఇతి శ్రుత్వా వచస్తస్య డుండుభస్య రురుస్తదా।
నావధీద్భయసంవిగ్నమృషిం మత్త్వాఽథ డుండుభం॥ 1-10-5 (1045) 
ఉవాచ చైనం భగవాన్రురుః సంశమయన్నివ।
కేన త్వం భుజగ బ్రూహి కోఽసీమాం విక్రియాం గతః॥ 1-10-6 (1046) 
డుండుభ ఉవాచ। 1-10-7x (52) 
అహం పురా రురో నాంనా ఋషిరాసం సహస్రపాత్।
సోఽహం శాపేన విప్రస్య భుజగత్వముపాగతః॥ 1-10-7 (1047) 
రురురువాచ। 1-10-8x (53) 
కిమర్థం శప్తవాన్కుద్ధో ద్విజస్త్వాం భుజగోత్తమ।
కియంతం చైవ కాలం తే వపురేతద్భవిష్యసి॥ ॥ 1-10-8 (1048) 
 
ఇతి శ్రీమన్మహాభారతే ఆదిపర్వణి పౌలోమపర్వణి దశమోఽధ్యాయః॥ 10 ॥

Mahabharata - Adi Parva - Chapter Footnotes

1-10-3 అహిగంధేన సర్పసాదృశ్యమాత్రేణ॥ 1-10-4 ఏకానర్థాన్ ఏకః సమానః అనర్థః జనకర్తృకహింసాదిరూపో యేషాం తాన్। పృథక్ సర్పజాత్యుచితప్రాణహరణాదివిలక్షణో ధర్మో లక్షణం యేషాం తే। ఏకం తుల్యం బిలేశయత్వాదిరూపం దుఃఖం యేషాం తాన్। పృథక్ హవిర్భాగాదిభ్యో భిన్నం భేకభక్షణాది సుఖం యేషాం తాన్। ధర్మవిత్ కృతాపరాధస్యైవ దండో నత్వన్యస్యేతి ధర్మస్తజ్జ్ఞః॥ దశమోఽధ్యాయః॥ 10 ॥



ఆదిపర్వ - అధ్యాయ 011

॥ శ్రీః ॥

1.11. అధ్యాయః 011 

Mahabharata - Adi Parva - Chapter Topics

డుండుభచరితం॥ 1 ॥

Mahabharata - Adi Parva - Chapter Text

1-11-0 (1049) 
డుండుభ ఉవాచ। 1-11-0x (54) 
సఖా బభూవ మే పూర్వం ఖగమో నామ వై ద్విజః।
భృశం సంశితవాక్తాత తపోబలసమన్వితః॥ 1-11-1 (1050) 
స మయా క్రీడతా బాల్యే కృత్వా తార్ణం భుజంగమం।
అగ్నిహోత్రే ప్రసక్తస్తు భీషితః ప్రముమోహ వై॥ 1-11-2 (1051) 
లబ్ధ్వా స చ పునః సంజ్ఞాం మామువాచ తపోధనః।
నర్దహన్నివ కోపేన సత్యవాక్సంశితవ్రతః॥ 1-11-3 (1052) 
యథావీర్యస్త్వయా సర్పః కృతోఽయం మద్బిభీషయా।
తథావీర్యో భుజంగస్త్వం మమ శాపాద్భవిష్యసి॥ 1-11-4 (1053) 
తస్యాహం తపసో వీర్యం జానన్నాసం తపోధన।
భృశముద్విగ్నహృదయస్తమవోచమహం తదా॥ 1-11-5 (1054) 
ప్రణతః సంభ్రమాచ్చైవ ప్రాంజలిః పురతః స్థితః।
సఖేతి హసతేదం తే నర్మార్థం వై కృతం మయా॥ 1-11-6 (1055) 
క్షంతుమర్హసి మే బ్రహ్మఞ్శాపోఽయం వినివర్త్యతాం।
సోఽథ మామబ్రవీద్దృష్ట్వా భృశముద్విగ్నచేతసం॥ 1-11-7 (1056) 
ముహురుష్ణం వినిఃశ్వస్య సుసంభ్రాంతస్తపోధనః।
నానృతం వై మయా ప్రోక్తం భవితేదం కథంచన॥ 1-11-8 (1057) 
యత్తు వక్ష్యామి తే వాక్యం శృణు తన్మే తపోధన।
శ్రుత్వా చ హృది తే వాక్యమిదమస్తు సదాఽనఘ॥ 1-11-9 (1058) 
ఉత్పత్స్యతి రురుర్నామ ప్రమతేరాత్మజః శుచిః।
తం దృష్ట్వా శాపమోక్షస్తే భవితా నచిరాదివ। 
`ఏవముక్తస్తు తేనాహమురగత్వమవాప్తవాన్॥'  1-11-10 (1059) 
స త్వం రురురితి ఖ్యాతః ప్రమతేరాత్మజోఽపి చ।
స్వరూపం ప్రతిపద్యాహమద్య వక్ష్యామి తే హితం॥ 1-11-11 (1060) 
సౌతిరువాచ। 1-11-12x (55) 
స డౌండుభం పరిత్యజ్య రూపం విప్రర్షభస్తదా।
స్వరూపం భాస్వరం భూయః ప్రతిపేదే మహాయశాః॥ 1-11-12 (1061) 
ఇదం చోవాచ వచనం రురుమప్రతిమౌజసం।
అహింసా పరమో ధర్మః సర్వప్రాణభృతాం వర॥ 1-11-13 (1062) 
తస్మాత్ప్రాణభృతః సర్వాన్న హింస్యాద్బ్రాహ్మణః క్వచిత్।
బ్రాహ్మణః సౌంయ ఏవేహ భవతీతి పరా శ్రుతిః॥ 1-11-14 (1063) 
వేదవేదాంగవిన్నామ సర్వభూతాభయప్రదః।
అహింసా సత్యవచనం క్షమా చేతి వినిశ్చితం॥ 1-11-15 (1064) 
బ్రాహ్మణస్య పరో ధర్మో వేదానాం ధారణాపి చ।
క్షత్రియస్య హి యో ధర్మః స నేహేష్యేత వై తవ॥ 1-11-16 (1065) 
దండధారణముగ్రత్వం ప్రజానాం పరిపాలనం।
తదిదం క్షత్రియస్యాసీత్కర్మ వై శృణు మే రురో॥ 1-11-17 (1066) 
జనమేజయస్య యజ్ఞేఽస్మిన్సర్పాణాం హింసనం పురా।
పరిత్రాణం చ భీతానాం సర్పాణాం బ్రాహ్మణాదపి॥ 1-11-18 (1067) 
తపోవీర్యబలోపేతాద్వేదవేదాంగపారగాత్।
ఆస్తీకాద్ద్విజముఖ్యాద్వై సర్పసత్రే ద్విజోత్తమ॥ ॥ 1-11-19 (1068) 
 
ఇతి శ్రీమన్మహాభారతే ఆదిపర్వణి పౌలోమపర్వణి ఏకాదశోఽధ్యాయః॥ 11 ॥

Mahabharata - Adi Parva - Chapter Footnotes

1-11-1 సంశితవాక్ తీక్ష్ణవచనః॥ 1-11-2 తార్ణం తృణమయం॥ 1-11-14 సౌంయః అతీక్ష్ణస్వభావః॥ 1-11-18 పరిత్రాణం దృష్టమితి శేషః॥ ఏకాదశోఽధ్యాయః॥ 11 ॥



ఆదిపర్వ - అధ్యాయ 012

॥ శ్రీః ॥

1.12. అధ్యాయః 012 

Mahabharata - Adi Parva - Chapter Topics

జనమేజయసర్పసన్నప్రస్తావః॥ 1 ॥

Mahabharata - Adi Parva - Chapter Text

1-12-0 (1069) 
రురురువాచ। 1-12-0x (56) 
కథం హింసితవాన్సర్పాన్స రాజా జనమేజయః।
సర్పా వా హింసితాస్తత్ర కిమర్థం ద్విజసత్తమ॥ 1-12-1 (1070) 
కిమర్థం మోక్షితాశ్చైవ పన్నగాస్తేన ధీమతా।
ఆస్తీకేన ద్విజశ్రేష్ఠ శ్రోతుమిచ్ఛాంయశేషతః॥ 1-12-2 (1071) 
ఋషిరువాచ। 1-12-3x (57) 
శ్రోష్యసి త్వం రురో సర్వమాస్తీకచరితం మహత్।
బ్రాహ్మణానాం కథయతాం త్వరావాన్గమనే హ్యహం॥ 1-12-3 (1072) 
సౌతిరువాచ। 1-12-4x (58) 
`ఇత్యుక్త్వాంతర్హితే యోగాత్తస్మిన్నృషివరే ప్రభౌ।
సంభ్రమావిష్టహృదయో రురుర్మేనే తదద్భుతం॥'  1-12-4 (1073) 
బలం పరమమాస్థాయ పర్యధావత్సమంతతః।
తమృషిం నష్టమన్విచ్ఛన్సంశ్రాంతో న్యపతద్భువి॥ 1-12-5 (1074) 
స మోహే పరమం గత్వా నష్టసంజ్ఞ ఇవాభవత్।
తదృషేర్వచనం తథ్యం చింతయానః పునఃపునః॥ 1-12-6 (1075) 
లబ్ధసంజ్ఞో రురుశ్చాయాత్తదాచఖ్యౌ పితుస్తదా।
`పిత్రే తు సర్వమాఖ్యాయ డుండుభస్య వచోఽర్థవత్॥ 1-12-7 (1076) 
అపృచ్ఛత్పితరం భూయః సోస్తీకస్య వచస్తదా।
ఆఖ్యాపయత్తదాఽఽఖ్యానం డుండుభేనాథ కీర్తితం॥ 1-12-8 (1077) 
తత్కీర్త్యమానం భగవఞ్శ్రోతుమిచ్ఛామి తత్త్వతః।'
పితా చాస్య తదాఖ్యానం పృష్టః సర్వం న్యవేదయత్॥ ॥  1-12-9 (1078) 
 
ఇతి శ్రీమన్మహాభారతే ఆదిపర్వణి పౌలోమపర్వణి ద్వాదశోఽధ్యాయః॥ 12 ॥

 
॥ సమాప్తం పౌలోమపర్వ ॥

Mahabharata - Adi Parva - Chapter Footnotes

1-12-5 నష్టం అంతర్హితం॥ ద్వాదశోఽధ్యాయః॥ 12 ॥



ఆదిపర్వ - అధ్యాయ 013

॥ శ్రీః ॥

1.13. అధ్యాయః 013 

 
(అథాస్తీకపర్వ  ॥ 5 ॥)

Mahabharata - Adi Parva - Chapter Topics

ఆస్తీకజరత్కార్వోరాఖ్యానం॥ 1 ॥ జరత్కారోస్తత్పితౄణాం చ సంవాదః॥ 2 ॥

Mahabharata - Adi Parva - Chapter Text

1-13-0 (1079) 
శౌనక ఉవాచ। 1-13-0x (59) 
కిమర్థం రాజశార్దూలః స రాజా జనమేజయః।
సర్పసత్రేణ సర్పాణాం గతోఽంతం తద్వదస్వ మే॥ 1-13-1 (1080) 
నిఖిలేన యథాతత్త్వం సౌతే సర్వమశేషతః।
ఆస్తీకశ్చ ద్విజశ్రేష్ఠః కిమర్థం జపతాం వరః॥ 1-13-2 (1081) 
మోక్షయామాస భుజగాన్ప్రదీప్తాద్వసురేతసః।
కస్య పుత్రః స రాజాసీత్సర్పసత్రం య ఆహరత్॥ 1-13-3 (1082) 
స చ ద్విజాతిప్రవరః కస్య పుత్రోఽభిధత్స్వ మే।  1-13-4 (1083) 
సౌతిరువాచ।
మహదాక్యానమాస్తీకం యథైతత్ప్రోచ్యతే ద్విజ॥  1-13-4x (60) 
సర్వమేతదశేషేణ శృణు మే వదతాం వర।  1-13-5 (1084) 
శౌనక ఉవాచ।
శ్రోతుమిచ్ఛాంయశేషేణ కథామేతాం మనోరమాం॥  1-13-5x (61) 
ఆస్తీకస్య పురాణర్షేర్బ్రాహ్మణస్య యశస్వినః।  1-13-6 (1085) 
సౌతిరువాచ।
ఇతిహాసమిమం విప్రాః పురాణం పరిచక్షతే॥  1-13-6x (62) 
కృష్ణద్వైపాయనప్రోక్తం నైమిషారణ్యవాసిషు।
పూర్వం ప్రచోదితః సూతః పితా మే లోమహర్షణః॥ 1-13-7 (1086) 
శిష్యో వ్యాసస్య మేధావీ బ్రాహ్మణేష్విదముక్తవాన్।
తస్మాదహముపశ్రుత్య ప్రవక్ష్యామి యథాతథం॥ 1-13-8 (1087) 
ఇదమాస్తీకమాఖ్యానం తుభ్యం శౌనక పృచ్ఛతే।
కథయిష్యాంయశేషేణ సర్వపాపప్రణాశనం॥ 1-13-9 (1088) 
ఆస్తీకస్య పితా హ్యాసీత్ప్రజాపతిసమః ప్రభుః।
బ్రహ్మచారీ యతాహారస్తపస్యుగ్రే రతః సదా॥ 1-13-10 (1089) 
జరత్కారురితి ఖ్యాత ఊర్ధ్వరేతా మహాతపాః।
యాయావరాణాం ప్రవరో ధర్మజ్ఞః సంశితవ్రతః॥ 1-13-11 (1090) 
స కదాచిన్మహాభాగస్తపోబలసమన్వితః।
చచార పృథివీం సర్వాం యత్రసాయంగృహో మునిః॥ 1-13-12 (1091) 
తీర్థేషు చ సమాప్లావం కుర్వన్నటతి సర్వశః।
చరందీక్షాం మహాతేజా దుశ్చరామకృతాత్మభిః॥ 1-13-13 (1092) 
వాయుభక్షో నిరాహారః శుష్యన్ననిమిషో మునిః।
ఇతస్తతః పరిచరందీప్తపావకసప్రభః॥ 1-13-14 (1093) 
అటమానః కదాచిత్స్వాన్స దదర్శ పితామహాన్।
లంబమానాన్మహాగర్తే పాదైరూర్ధ్వైరవాఙ్ముఖాన్॥ 1-13-15 (1094) 
తానబ్రవీత్స దృష్ట్వై జరత్కారుః పితామహాన్।
కే భవంతోఽవలంబంతే గర్తే హ్యస్మిన్నధోముఖాః॥ 1-13-16 (1095) 
వీరణస్తంభకే లగ్నాః సర్వతః పరిభక్షితే।
మూషకేన నిగూఢేన గర్తేఽస్మిన్నిత్యవాసినా॥ 1-13-17 (1096) 
పితర ఊచుః। 1-13-18x (63) 
యాయావరా నామ వయమృషయః సంశితవ్రతాః।
సంతానప్రక్షయాద్బ్రహ్మన్నధో గచ్ఛామ మేదినీం॥ 1-13-18 (1097) 
అస్మాకం సంతతిస్త్వేకో జరత్కారురితి స్మృతః।
మందభాగ్యోఽల్పభాగ్యానాం తప ఏకం సమాస్థితః॥ 1-13-19 (1098) 
న స పుత్రాంజనయితుం దారాన్మూఢశ్చికీర్షతి।
తేన లంబామహే గర్తే సంతానస్య క్షయాదిహ॥ 1-13-20 (1099) 
అనాథాస్తేన నాథేన యథా దుష్కృతినస్తథా।
`యేషాం తు సంతతిర్నాస్తి మర్త్యలోకే సుఖావహా॥ 1-13-21 (1100) 
న తే లభంతే వసతిం స్వర్గే పుణ్యకృతోఽపి హి।'
కస్త్వం బంధురివాస్మాకమనుశోచసి సత్తమ॥  1-13-22 (1101) 
జ్ఞాతుమిచ్ఛామహే బ్రహ్మన్కో భవానిహ నః స్థితః।
కిమర్థం చైవ నః శోచ్యాననుశోచసి సత్తమ॥ 1-13-23 (1102) 
జరత్కారురువాచ। 1-13-24x (64) 
మమ పూర్వే భవంతో వై పితరః సపితామహాః।
బ్రూత కిం కరవాణ్యద్య జరత్కారురహం స్వయం॥ 1-13-24 (1103) 
పితర ఊచుః। 1-13-25x (65) 
యతస్వ యత్నవాంస్తాత సంతానాయ కులస్య నః।
ఆత్మనోఽర్థేఽస్మదర్థే చ ధర్మ ఇత్యేవ వా విభో॥ 1-13-25 (1104) 
న హి ధర్మఫలైస్తాత న తపోఽభిః సుసంచితైః।
తాం గతిం ప్రాప్నువంతీహ పుత్రిణో యాం వ్రజంతి వై॥ 1-13-26 (1105) 
తద్దారగ్రహణే యత్నం సంతత్యాం చ మనః కురు।
పుత్రకాస్మన్నియోగాత్త్వమేతన్నః పరమం హితం॥ 1-13-27 (1106) 
జరత్కారురువాచ। 1-13-28x (66) 
న దారాన్వై కరిష్యేఽహం న ధనం జీవితార్థతః।
భవతాం తు హితార్థాయ కరిష్యే దారసంగ్రహం॥ 1-13-28 (1107) 
సమయేన చ కర్తాఽహమనేన విధిపూర్వకం।
తథా యద్యుపలప్స్యామి కరిష్యే నాన్యథా హ్యహం॥ 1-13-29 (1108) 
సనాంనీ యా భవిత్రీ మే దిత్సితా చైవ బంధుభిః।
భైక్ష్యవత్తామహం కన్యాముపయంస్యే విధానతః॥ 1-13-30 (1109) 
దరిద్రాయ హి మే భార్యాం కో దాస్యతి విశేషతః।
ప్రతిగ్రహీష్యే భిక్షాం తు యది కశ్చిత్ప్రదాస్యతి॥ 1-13-31 (1110) 
ఏవం దారక్రియాహేతోః ప్రయతిష్యే పితామహాః।
అనేన విధినా శశ్వన్న కరిష్యేఽహమన్యథా॥ 1-13-32 (1111) 
తత్ర చోత్పత్స్యతే జంతుర్భవతాం తారణాయ వై।
శాశ్వతం స్థానమాసాద్య మోదంతాం పితరో మమ॥ ॥ 1-13-33 (1112) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి త్రయోదశోఽధ్యాయః॥ 13 ॥

Mahabharata - Adi Parva - Chapter Footnotes

1-13-11 యాయావరాణాం గ్రామైకరాత్రవాసినాం గృహస్థానాం॥ 1-13-12 సాయంకాలస్తత్రైవ గృహమస్యేతి యత్రసాయంగృహః॥ 1-13-30 ఉపయంస్యేపరిణేష్యే॥ 30 ॥ త్రయోదశోఽధ్యాయః॥ 13 ॥



ఆదిపర్వ - అధ్యాయ 014

॥ శ్రీః ॥

1.14. అధ్యాయః 014 

Mahabharata - Adi Parva - Chapter Topics

వాసుకిభగిన్యా జరత్కారోర్వివాహః॥ 1 ॥

Mahabharata - Adi Parva - Chapter Text

1-14-0 (1113) 
సౌతిరువాచ। 1-14-0x (67) 
తతో నివేశాయ తదా స విప్రః సంశితవ్రతః।
మహీం చచార దారార్థీ న చ దారానవిందత॥ 1-14-1 (1114) 
స కదాచిద్వనం గత్వా విప్రః పితృవచః స్మరన్।
చుక్రోశ కన్యాభిక్షార్థీ తిస్రో వాచః శనైరివ॥ 1-14-2 (1115) 
తం వాసుకిః ప్రత్యగృహ్ణాదుద్యంయ భగినీం తదా।
న స తాం ప్రతిజగ్రాహ న సనాంనీతి చింతయన్॥ 1-14-3 (1116) 
సనాంనీం చోద్యతాం భార్యాం గృహ్ణీయామితి తస్య హి।
మనో నివిష్టమభవజ్జరత్కారోర్మహాత్మనః॥ 1-14-4 (1117) 
తమువాచ మహాప్రాజ్ఞో జరత్కారుర్మహాతపాః।
కింనాంనీ భగినీయం తే బ్రూహి సత్యం భుజంగమ॥ 1-14-5 (1118) 
వాసుకిరువాచ। 1-14-6x (68) 
జరత్కారో జరత్కారుః స్వసేయమనుజా మమ।
ప్రతిగృహ్ణీష్వ భార్యార్థే మయా దత్తాం సుమధ్యమాం। 
త్వదర్థం రక్షితా పూర్వం ప్రతీచ్ఛేమాం ద్విజోత్తమ॥  1-14-6 (1119) 
సౌతిరువాచ। 1-14-7x (69) 
ఏవముక్త్వా తతః ప్రాదాద్భార్యార్థే వరవర్ణినీం।
స చ తాం ప్రతిజగ్రాహ విధిదృష్టేన కర్మణా॥ ॥ 1-14-7 (1120) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి చతుర్దశోఽధ్యాయః॥ 14 ॥

Mahabharata - Adi Parva - Chapter Footnotes

1-14-1 నివేశాయ దారసంగ్రహాయ॥ చతుర్దశోఽధ్యాయః॥ 14 ॥



ఆదిపర్వ - అధ్యాయ 015

॥ శ్రీః ॥

1.15. అధ్యాయః 015 

Mahabharata - Adi Parva - Chapter Topics

ఆస్తీకోత్పత్తిః॥ 1 ॥ సంక్షేపేణ సర్పమోచనవృత్తాంతశ్చ॥ 2 ॥

Mahabharata - Adi Parva - Chapter Text

1-15-0 (1121) 
సౌతిరువాచ। 1-15-0x (70) 
మాత్రా హి భుజగాః శప్తాః పూర్వం బ్రహ్మవిదాం వర।
జనమేజయస్య వో యజ్ఞే ధక్ష్యత్యనిలసారథిః॥ 1-15-1 (1122) 
తస్య శాపస్య శాంత్యర్థం ప్రదదౌ పన్నగోత్తమః।
స్వసారమృషయే తస్మై సువ్రతాయ మహాత్మనే॥ 1-15-2 (1123) 
స చ తాం ప్రతిజగ్రాహ విధిదృష్టేన కర్మణా।
ఆస్తీకో నామ పుత్రశ్చ తస్యాం జజ్ఞే మహామనాః॥ 1-15-3 (1124) 
తపస్వీ చ మహాత్మా చ వేదవేదాంగపారగః।
సమః సర్వస్య లోకస్య పితృమాతృభయాపహః॥ 1-15-4 (1125) 
అథ దీర్ఘస్య కాలస్య పాండవేయో నరాధిపః।
ఆజహార మహాయజ్ఞం సర్పసత్రమితి శ్రుతిః॥ 1-15-5 (1126) 
తస్మిన్ప్రవృత్తే సత్రే తు సర్పాణామంతకాయ వై।
మోచయామాస తాఞ్శాపాదాస్తీకః సుమహాతపాః॥ 1-15-6 (1127) 
భ్రాతౄంశ్చ మాతులాంశ్చైవ తథైవాన్యాన్స పన్నగాన్।
పితౄంశ్చ తారయామాస సంతత్యా తపసా తథా॥ 1-15-7 (1128) 
వ్రతైశ్చ వివిధైర్బ్రహ్మన్స్వాధ్యాయైశ్చానృణోఽభవత్।
దేవాంశ్చ తర్పయామాస యజ్ఞైర్వివిధదక్షిణైః॥ 1-15-8 (1129) 
ఋషీంశ్చ బ్రహ్మచర్యేమ సంతత్యా చ పితామహాన్।
అపహృత్య గురం భారం పితౄణాం సంశితవ్రతః॥ 1-15-9 (1130) 
జరత్కారుర్గతః స్వర్గం సహితః స్వైః పితామహైః।
ఆస్తీకం చ సుతం ప్రాప్య ధర్మం చానుత్తమం మునిః॥ 1-15-10 (1131) 
జరత్కారుః సుమహతా కాలేన స్వర్గమేయివాన్।
ఏతదాఖ్యానమాస్తీకం యథావత్కథితం మయా। 
ప్రబ్రూహి భృగుశార్దూల కిమన్యత్కథయామి తే॥ ॥  1-15-11 (1132) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి పంచదశోఽధ్యాయః॥ 15 ॥




ఆదిపర్వ - అధ్యాయ 016

॥ శ్రీః ॥

1.16. అధ్యాయః 016 

Mahabharata - Adi Parva - Chapter Topics

ఆస్తీకాఖ్యానవిస్తరః॥ 1 ॥ కద్రూవినతయోః కశ్యపాద్వరలాభః॥ 2 ॥ కద్ర్వాః సర్పోత్పత్తిర్వినతాయా అరుణోత్పత్తిశ్చ॥ 3 ॥

Mahabharata - Adi Parva - Chapter Text

1-16-0 (1133) 
శౌనక ఉవాచ। 1-16-0x (71) 
సౌతే త్వం కథయస్వేమాం విస్తరేణ కథాం పునః।
ఆస్తీకస్య కవేఃసాధోః శుశ్రూషా పరమా హినః॥ 1-16-1 (1134) 
మధురం కథ్యతే సౌంయ శ్లక్ష్ణాక్షరపదం త్వయా।
ప్రీయామహే భృశం తాత పితేవేదం ప్రభాషసే॥ 1-16-2 (1135) 
అస్మచ్ఛుశ్రూషణే నిత్యం పితా హి నిరతస్తవ।
ఆచష్టైతద్యథాఽఽక్యానం పితా తేత్వం తథా వద॥ 1-16-3 (1136) 
సౌతిరువాచ। 1-16-4x (72) 
ఆయుష్మన్నిదమాఖ్యానమాస్తీకం కథయామి తే।
యథాశ్రుతం కథయతః సకాశాద్వై పితుర్మయా॥ 1-16-4 (1137) 
పురా దేవయుగే బ్రహ్మన్ప్రజాపతిసుతే శుభే।
ఆస్తాం భగిన్యౌ రూపేణ సముపేతేఽద్భుతేఽనఘ॥ 1-16-5 (1138) 
తే భార్యే కశ్యపస్యాస్తాం కద్రూశ్చ వినతా చ హ।
ప్రాదాత్తాభ్యాం వరం ప్రీతః ప్రజాపతిసమః పతిః॥ 1-16-6 (1139) 
కశ్యపో ధర్మపత్నీభ్యాం ముదా పరమయా యుతః।
వరాతిసర్గం శ్రుత్వైవం కశ్యపాదుత్తమం చ తే॥ 1-16-7 (1140) 
హర్షాదప్రతిమాం ప్రీతిం ప్రాపతుః స్మ వరస్త్రియౌ।
వవ్రే కద్రూః సుతాన్నాగాన్సహస్రం తుల్యవర్చసః॥ 1-16-8 (1141) 
ద్వౌ పుత్రౌ వినతా వవ్రే కద్రూపుత్రాధికౌ బలే।
తేజసా వపుషా చైవ విక్రమేణాధికౌ చ తౌ॥ 1-16-9 (1142) 
తస్యై భర్తా వరం ప్రాదాదీదృసౌ తే భవిష్యతః।
ఏవమస్త్వితి తం చాహ కశ్యపం వినతా తదా॥ 1-16-10 (1143) 
యథావత్ప్రార్థితం లబ్ధ్వా వరం తుష్టాభవత్తదా।
కృతకృత్యా తు వినతా లబ్ధ్వా వీర్యాధికౌ సుతౌ॥ 1-16-11 (1144) 
కద్రూశ్చ లబ్ధ్వా పుత్రాణాం సహస్రం తుల్యవర్చసాం।
ధార్యౌ ప్రయత్నతో గర్భావిత్యుక్త్వా స మహాతపాః॥ 1-16-12 (1145) 
తే భార్యే వరసంతుష్టే కశ్యపో వనమావిశత్।  1-16-13 (1146) 
సౌతురివాచ।
కాలేన మహతా కద్రూరండానాం దశతీర్దశ॥  1-16-13x (73) 
జనయామాస విప్రేంద్ర ద్వే చాండే వినతా తదా।
తయోరండాని నిదధుః ప్రహృష్టాః పరిచారికాః॥ 1-16-14 (1147) 
సోపస్వేదేషు భాండేషు పంచవర్షశతాని చ।
తతః పంచశతే కాలే కద్రూపుత్రా వినిఃసృతాః॥ 1-16-15 (1148) 
అండాభ్యాం వినతాయాస్తు మిథునం న వ్యదృశ్యత।
తతః పుత్రార్థినీ దేవీ వ్రీడితా చ తపస్వినీ॥ 1-16-16 (1149) 
అండం బిభేద వినతా తత్ర పుత్రమపశ్యత।
పూర్వార్ధకాయసంపన్నమితరేణాప్రకాశతా॥ 1-16-17 (1150) 
స పుత్రః క్రోధసంరబ్ధః శశాపైనామితి శ్రుతిః।
యోఽహమేవం కృతో మాతస్త్వయా లోభపరీతయా॥ 1-16-18 (1151) 
శరీరేణాసమగ్రేణ తస్మాద్దాసీ భవిష్యసి।
పంచ వర్షశతాన్యస్యా యయా విస్పర్ధసే సహ॥ 1-16-19 (1152) 
ఏష చ త్వాం సుతో మాతర్దాసీత్వాన్మోచయిష్యతి।
యద్యేనమపి మాతస్త్వం మామివాండవిభేదనాత్॥ 1-16-20 (1153) 
న కరిష్యస్యనంగం వా వ్యంగం వాపి తపస్వినం।
ప్రతిపాలయితవ్యస్తే జన్మకాలోఽస్య ధీరయా॥ 1-16-21 (1154) 
విశిష్టం బలమీప్సంత్యా పంచవర్షశతాత్పరః।
ఏవం శప్త్వా తతః పుత్రో వినతామంతరిక్షగః॥ 1-16-22 (1155) 
అరుణోఽదృశ్యత బ్రహ్మన్ప్రభాతసమయే తదా।
`ఉద్యన్నథ సహస్రాంశుర్దృష్ట్వా తమరుణం ప్రభుః॥ 1-16-23 (1156) 
స్వతేజసా ప్రజ్వలంతమాత్మనః సమతేజసం।
సారథ్యే కల్పయామాస ప్రీయమాణస్తమోనుదః॥ 1-16-24 (1157) 
సోఽపి తం రథమారుహ్య భానోరమితతేజసః।
సర్వలోకప్రదీపస్య హ్యమరోఽప్యరుణోఽభవత్॥'  1-16-25 (1158) 
గరుడోఽపి యథాకాలం జజ్ఞే పన్నగభోజనః।
స జాతమాత్రో వినతాం పరిత్యజ్య ఖమావిశత్॥ 1-16-26 (1159) 
ఆదాస్యన్నాత్మనో భోజ్యమన్నం విహితమస్య యత్।
విధాత్రా భృగుశార్దూల క్షుధితః పతగేశ్వరః॥ ॥ 1-16-27 (1160) 
 
ఇతి శ్రీమన్మహాభారతే ఆదిపర్వాణి ఆస్తీకపర్వణి షోడశోఽధ్యాయః॥ 16 ॥

Mahabharata - Adi Parva - Chapter Footnotes

1-16-15 సోపస్వేదేషు ఊష్మవత్సు॥ షోడశోఽధ్యాయః॥ 16 ॥



ఆదిపర్వ - అధ్యాయ 017

॥ శ్రీః ॥

1.17. అధ్యాయః 017 

Mahabharata - Adi Parva - Chapter Topics

అమృతమథనవిషయే భగవదాజ్ఞయా దేవానాం విచారః॥ 1 ॥

Mahabharata - Adi Parva - Chapter Text

1-17-0 (1161) 
సౌతిరువాచ। 1-17-0x (74) 
ఏతస్మిన్నేవ కాలే తు భగిన్యౌ తే తపోధన।
అపశ్యతాం సమాయాంతముచ్చైః శ్రవసమంతికాత్॥ 1-17-1 (1162) 
యం తు దేవగణాః సర్వే హృష్టరూపమపూజయన్।
మథ్యమానేఽమృతే జాతమశ్వరత్నమనుత్తమం॥ 1-17-2 (1163) 
అమోఘబలమశ్వానాముత్తమం జవినాం వరం।
శ్రీమంతమజరం దివ్యం సర్వలక్షణపూజితం॥ 1-17-3 (1164) 
శౌనక ఉవాచ। 1-17-4x (75) 
కథం తదమృతం దేవైర్మథితం క్వ చ శంస మే।
`కారణం చాత్ర మథనే సంజాతమమృతాత్పరం॥' 
యత్ర జజ్ఞే మహావీర్యః సోఽశ్వరాజో మహాద్యుతిః॥  1-17-4 (1165) 
సౌతిరువాచ। 1-17-5x (76) 
జ్వలంతమచలం మేరుం తేజోరాశిమనుత్తమం।
ఆక్షిపంతం ప్రభాం భానోః స్వశృంగైః కాంచనోజ్జ్వలైః॥ 1-17-5 (1166) 
కనకాభరణం చిత్రం దేవగంధర్వసేవితం।
అప్రమేయమనాధృష్యమధర్మబహులైర్జనైః॥ 1-17-6 (1167) 
వ్యాలైరావారితం ఘోరైర్దివ్యౌషధివిదీపితం।
నాకమావృత్య తిష్ఠంతముచ్ఛ్రయేణ మహాగిరిం॥ 1-17-7 (1168) 
అగంయం మనసాప్యన్యైర్నదీవృక్షసమన్వితం।
నానాపతగసంఘైశ్చ నాదితం సుమనోహరైః॥ 1-17-8 (1169) 
తస్య శృంగముపారుహ్య బహురత్నాచితం శుభం।
అనంతకల్పమద్వంద్వం సురాః సర్వే మహౌజసః॥ 1-17-9 (1170) 
తే మంత్రయితుమారబ్ధాస్తత్రాసీనా దివౌకసః।
అమృతాయ సమాగంయ తపోనియమసంయుతాః॥ 1-17-10 (1171) 
తత్ర నారాయణో దేవో బ్రహ్మాణమిదమబ్రవీత్।
చింతయత్సు సురేష్వేవం మంత్రయత్సు చ సర్వశః॥ 1-17-11 (1172) 
దేవైరసురసంఘైశ్చ మథ్యతాం కలశోదధిః।
భవిష్యత్యమృతం తత్ర మథ్యమానే మహోదధౌ॥ 1-17-12 (1173) 
సర్వౌషధీః సమావాప్య సర్వరత్నాని చైవ హ।
మంథధ్వయుదధిం దేవా వేత్స్యధ్వమమృతం తతః॥ ॥ 1-17-13 (1174) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి సప్తదశోఽధ్యాయః॥ 17 ॥

Mahabharata - Adi Parva - Chapter Footnotes

1-17-9 అనంతకల్పం అనంతో విష్ణురాకాశో వాత తత ఈషన్న్యూనం॥ 1-17-13 వేత్స్యధ్వం లప్స్యధ్వం॥ సప్తదశోఽధ్యాయః॥ 17 ॥



ఆదిపర్వ - అధ్యాయ 018

॥ శ్రీః ॥

1.18. అధ్యాయః 018 

Mahabharata - Adi Parva - Chapter Topics

మోహితైర్దైత్యైర్మోహిన్యా అమృతకలశదానం॥ 1 ॥

Mahabharata - Adi Parva - Chapter Text

1-18-0 (1175) 
సౌతిరువాచ। 1-18-0x (77) 
తతోఽభ్రశిఖరాకారైర్గిరిశృంగైరలంకృతం।
మందరం పర్వతవరం లతాజాలసమాకులం॥ 1-18-1 (1176) 
నానావిహంగసంఘుష్టం నానాదంష్ట్రిసమాకులం।
కింనరైరప్సరోభిశ్చ దేవైరపి చ సేవితం॥ 1-18-2 (1177) 
ఏకాదశ సహస్రాణి యోజనానాం సముచ్ఛ్రితం।
అధోభూమేః సహస్రేషు తావత్స్వేవ ప్రతిష్ఠితం॥ 1-18-3 (1178) 
తముద్ధర్తుమశక్తా వై సర్వే దేవగణాస్తదా।
విష్ణుమాసీనమభ్యేత్య బ్రహ్మాణం చేదమబ్రువన్॥ 1-18-4 (1179) 
భవంతావత్ర కురుతాం బుద్ధిం నైఃశ్రేయసీం పరాం।
మందరోద్ధరణే యత్నః క్రియతాం చ హితాయ నః॥ 1-18-5 (1180) 
సౌతిరువాచ। 1-18-6x (78) 
తథేతి చాబ్రవీద్విష్ణుర్బ్రహ్మణా సహ భార్గవ।
అచోదయదమేయాత్మా ఫణీంద్రం పద్మలోచనః॥ 1-18-6 (1181) 
తతోఽనంతః సముత్థాయ బ్రహ్మణా పరిచోదితః।
నారాయణేన చాప్యుక్తస్తస్మిన్కర్మణి వీర్యవాన్॥ 1-18-7 (1182) 
అథ పర్వతరాజానం తమనంతో మహాబలః।
ఉజ్జహార బలాద్బ్రహ్మన్సవనం సవనౌకసం॥ 1-18-8 (1183) 
తతస్తేన సురాః సార్ధం సముద్రముపతస్థిరే।
తమూచురమృతస్యార్థే నిర్మథిష్యామహే జలం॥ 1-18-9 (1184) 
అపాంపతిరథోవాచ మమాప్యంశో భవేత్తతః।
సోఢాఽస్మి విపులం మర్దం మందరభ్రమణాదితి॥ 1-18-10 (1185) 
ఊచుశ్చ కూర్మరాజానమకూపారే సురాసురాః।
అధిష్ఠానం గిరేరస్య భవాన్భవితుమర్హతి॥ 1-18-11 (1186) 
కూర్మేణ తు తథేత్యుక్త్వా పృష్ఠమస్య సమర్పితం।
తం శైలం తస్య పృష్ఠస్థం వజ్రేణేంద్రోఽభ్యపీడయత్॥ 1-18-12 (1187) 
మంథానం మందరం కృత్వా తథా యోక్త్రం చ వాసుకిం।
దేవా మథితుమారబ్ధాః సముద్రం నిధిమంభసాం। 
అమృతార్థే పురా బ్రహ్మస్తథైవాసురదానవాః॥  1-18-13 (1188) 
ఏకమంతముపాశ్లిష్టా నాగరాజ్ఞో మహాసురాః॥  1-18-14 (1189) 
విబుధాః సహితాః సర్వే యతః పుచ్ఛం తతః స్థితాః।
అనంతో భగవాందేవో యతో నారాయణః స్థితః॥ 1-18-15 (1190) 
`వాసుకేరగ్రమాశ్లిష్టా నాగరాజ్ఞో మహాసురాః।'
శిర ఉత్క్షిప్య నాగస్య పునః పునరవాక్షిపన్॥  1-18-16 (1191) 
వాసుకేరథ నాగస్య సహసా క్షిప్యతోఽసురైః।
సధూమాః సార్చిషో వాతా నిష్పేతురసకృన్ముఖాత్॥ 1-18-17 (1192) 
`వాసుకేర్మథ్యమానస్య నిఃసృతేన విషేణ చ।
అభవన్మిశ్రితం తోయం తదా భార్గవనందన॥ 1-18-18 (1193) 
మథనాన్మందరేణాథ దేవదానవబాహుభిః।
విషం తీక్ష్ణం సముద్భూతం హాలాహలమితి శ్రుతం॥ 1-18-19 (1194) 
దేవాశ్చ దానవాశ్చైవ దగ్ధాశ్చైవ విషేణ హ।
అపాక్రామంస్తతో భీతా విషాదమగమంస్తదా॥ 1-18-20 (1195) 
బ్రహ్మాణమబ్రువందేవాః సమేత్య మునిపుంగవైః।
మథ్యమానేఽమృతే జాతం విషం కాలానలప్రభం॥ 1-18-21 (1196) 
తేనైవ తాపితా లోకాస్తస్య ప్రతికురుష్వహ।
ఏవముక్తస్తదా బ్రహ్మా దధ్యౌ లోకేశ్వరం హరం॥ 1-18-22 (1197) 
త్ర్యక్షం త్రిశూలినం రుద్రే దేవదేవముమాపతిం।
తదాఽథ చింతితో దేవస్తజ్జ్ఞాత్వా ద్రుతమాయయౌ॥ 1-18-23 (1198) 
తస్యాథ దేవస్తత్సర్వమాచచక్షే ప్రజాపతిః।
తచ్ఛ్రుత్వా దవేదేవేశో లోకస్యాస్య హితేప్సయా॥ 1-18-24 (1199) 
అపిబత్తద్విషం రుద్రః కాలానలసమప్రభం।
కంఠే స్థాపితవాందేవో లోకానాం హితకాంయయా॥ 1-18-25 (1200) 
యస్మాత్తు నీలతా కంఠే నీలకంఠస్తతః స్మృతః।
పీతమాత్రే విషే తత్ర రుద్రేణామితతేజసా॥ 1-18-26 (1201) 
దేవాః ప్రీతాః పునర్జగ్ముశ్చక్రుర్వై కర్మ తత్తథా।
మథ్యమానేఽమృతస్యార్థే భూయో వై దేవదానవైః॥ 1-18-27 (1202) 
వాసుకేరథ నాగస్య సహసా క్షిప్యతోఽసురైః।
సధూమాః సార్చిషో వాతా నిష్పేతురసకృన్ముఖాత్॥'  1-18-28 (1203) 
తే ధూమసంఘాః సంభూతా మేఘసంఘాః సవిద్యుతః।
అభ్యవర్షన్సురగణాఞ్శ్రమసంతాపకర్శితాన్॥ 1-18-29 (1204) 
తస్మాచ్చ గిరికూటాగ్రాత్ప్రచ్యుతాః పుష్పవృష్టయః।
సురాసురగణాన్సర్వాన్సమంతాత్సమవాకిరన్॥ 1-18-30 (1205) 
బభూవాత్ర మహాన్నాదో మహామేఘరవోపమః।
ఉదధేర్మథ్యమానస్య మందరేణ సురాసురైః॥ 1-18-31 (1206) 
తత్ర నానాజలచరా వినిష్పిష్టా మహాద్రిణా।
విలయం సముపాజగ్ముః శతశో లవణాంభసి॥ 1-18-32 (1207) 
వారుణాని చ భూతాని వివిధాని మహీధరః।
పాతాలతలవాసీని విలయం సముపానయత్॥ 1-18-33 (1208) 
తస్మింశ్చ భ్రాంయమాణేఽద్రౌ సంఘృష్యంతః పరస్పరం।
న్యపతన్పతగోపేతాః పర్వతాగ్రాన్మహాద్రుమాః॥ 1-18-34 (1209) 
తేషాం సంఘర్షజశ్చాగ్నిరర్చిర్భిః ప్రజ్వలన్ముహుః।
విద్యుద్భిరివ నీలాభ్రమావృణోన్మందరం గిరిం॥ 1-18-35 (1210) 
దదాహ కుంజరాంస్తత్ర సింహాంశ్చైవ వినిర్గతాన్।
విగతాసూని సర్వాణి సత్త్వాని వివిధాని చ॥ 1-18-36 (1211) 
తమగ్నిమమరశ్రేష్ఠః ప్రదహంతమితస్తతః।
వారిణా మేఘజేనేంద్రః శమయామాస సర్వశః॥ 1-18-37 (1212) 
తతో నానావిధాస్తత్ర సుస్రువుః సాగరాంభసి।
మహాద్రుమాణాం నిర్యాసా బహవశ్చౌషధీరసాః॥ 1-18-38 (1213) 
తేషామమృతవీర్యాణాం రసానాం పయసైవ చ।
అమరత్వం సురా జగ్ముః కాంచనస్య చ నిఃస్రవాత్॥ 1-18-39 (1214) 
తతస్తస్య సముద్రస్య తంజాతముదకం పయః।
రసోత్తమైర్విమిశ్రం చ తతః క్షీరాదభూద్ధృతం॥ 1-18-40 (1215) 
తతో బ్రహ్మాణమాసీనం దేవా వరదమబ్రువన్।
శ్రాంతాః స్మ సుభృశం బ్రహ్మన్నోద్భవత్యమృతం చ తత్॥ 1-18-41 (1216) 
ఋతే నారాయణం దేవం సర్వేఽన్యే దేవదానవాః।
చిరారబ్ధమిదం చాపి సాగరస్యాపి మంథనం॥ 1-18-42 (1217) 
`గ్లానిరస్మాన్సమావిష్టా న చాత్రామృతమత్థితం।  1-18-43 (1218) 
సౌతిరువాచ।
దేవానాం వచనం శ్రుత్వా బ్రహ్మా లోకపితామహః'॥  1-18-43x (79) 
తతో నారాయణం దేవం వచనం చేదమబ్రవీత్।
విధత్స్వైషాం బలం విష్ణో భవానత్ర పరాయణం॥ 1-18-44 (1219) 
విష్ణురువాచ। 1-18-45x (80) 
బలం దదామి సర్వేషాం కర్మైతద్యే సమాస్థితాః।
క్షోభ్యతాం కలశః సర్వైమందరః పరివర్త్యతాం॥ 1-18-45 (1220) 
సౌతిరువాచ। 1-18-46x (81) 
నారాయణవచః శ్రుత్వా బలినస్తే మహోదధేః।
తత్పయః సహితా భూయశ్చక్రిరే భృశమాకులం॥ 1-18-46 (1221) 
`తత్ర పూర్వం విషం జాతం తద్బ్రహ్మవచనాచ్ఛివః।
ప్రాగ్రసల్లోకరక్షార్థం తతో జ్యేష్ఠా సముత్థితా। 
కృష్ణరూపధరా దేవీ సర్వాభరణభూషితా॥'  1-18-47 (1222) 
తతః శతసహస్రాంశుర్మథ్యమానాత్తు సాగరాత్।
ప్రసన్నాత్మా సముత్పన్నః సోమః శీతాంశురుజ్జ్వలః॥ 1-18-48 (1223) 
శ్రీరనంతరముత్పన్నా ఘృతాత్పాండురవాసినీ।
సురా దేవీ సముత్పన్నా తురగః పాండురస్తథా॥ 1-18-49 (1224) 
కౌస్తుభస్తు మణిర్దివ్య ఉత్పన్నో ఘృతసంభవః।
మరీచివికచః శ్రీమాన్నారాయణఉరోగతః॥ 1-18-50 (1225) 
శ్రీః సురా చైవ సోమశ్చ తురగశ్చ మనోజవః।
`పారిజాతశ్చ తత్రైవ సురభిశ్చ మహామునే। 
జజ్ఞాతే తౌ తదా బ్రహ్మన్సర్వకామఫలప్రదౌ॥  1-18-51 (1226) 
తతో జజ్ఞే మహాకాయశ్చతుర్దంతో మహాగజః।
కపిలా కామవృక్షశ్చ కౌస్తుభశ్చాప్సరోగణః।' 
యతో దేవాస్తతో జగ్మురాదిత్యపథమాశ్రితాః॥  1-18-52 (1227) 
ధన్వంతరిస్తతో దేవో వపుష్మానుదతిష్ఠత।
శ్వేతం కమండలుం బిభ్రదమృతం యత్ర తిష్ఠతి॥ 1-18-53 (1228) 
ఏతదత్యద్భుతం దృష్ట్వా దానవానాం సముత్థితః।
అమృతార్థే మహాన్నాదో మమేదమితి జల్పతాం॥ 1-18-54 (1229) 
తతో నారాయణో మాయాం మోహినీం సముపాశ్రితః।
స్త్రీరూపమద్భుతం కృత్వా దానవానభిసంశ్రితః॥ 1-18-55 (1230) 
తతస్తదమృతం తస్యై దదుస్తే మూఢచేతసః।
స్త్రియై దానవదైతేయాః సర్వే తద్గతమానసాః॥ 1-18-56 (1231) 
`సా తు నారాయణీ మాయా ధారయంతీ కమండలుం।
ఆస్యమానేషు దైత్యేషు పంక్త్యా చ ప్రతి దానవైః॥ 1-18-57 (1232) 
దేవానపాయయద్దేవీ న దైత్యాంస్తే చ చుక్రుశుః॥ ॥  1-18-58 (1233) 
 
ఇతి శ్రీమన్మహాబారతే ఆదిపర్వణి ఆస్తీకపర్వణి అష్టాదశోఽధ్యాయః॥ 18 ॥

Mahabharata - Adi Parva - Chapter Footnotes

1-18-11 అకూపారే సముద్రసమీపే। అధిష్ఠానం ఆధారః॥ 1-18-12 తు తథేత్యుక్తే పృష్ఠే త్వస్య సమర్పితః। సశైలస్తస్య చాగ్రం వై వజ్రేణేంద్రోఽభ్యపీడయత్। ఇతి పాఠాంతరం॥ 1-18-13 యోక్త్రం మంథనరజ్జుం॥ 1-18-14 ఏకమంతం ఏకం ప్రదేశం ముఖభాగం॥ 1-18-33 వారుణాని వరుణలోకస్థాని ఆప్యాంశప్రధానశరీరాణి॥ 1-18-40 లవణాంభసి కుతో దుగ్ధమిత్యత ఆహ। తత ఇతి। తతః తేషాం నిఃస్రవం ప్రాప్య। సముద్రస్య తత్క్షారం ఉదకం పయః క్షీరం జాతం॥ 1-18-50 మరీచివికచః రశ్మిభిరుజ్జ్వలః। నారాయణఉరోగత ఇత్యసంధిరార్షః॥ 1-18-55 అభిసంశ్రితః సంముఖః స్థితః మోహనార్థమితి శేషః॥ అష్టాదశోఽధ్యాయః॥ 18 ॥



ఆదిపర్వ - అధ్యాయ 019

॥ శ్రీః ॥

1.19. అధ్యాయః 019 

Mahabharata - Adi Parva - Chapter Topics

దేవానామమృతపానం॥ 1 ॥ దేవరూపేణామృతం పిబతో రాహోః శిరశ్ఛేదనం॥ 2 ॥ దేవదైత్యయోర్యుద్ధం। తత్ర దైత్యపరాజయః॥ 3 ॥

Mahabharata - Adi Parva - Chapter Text

1-19-0 (1234) 
సౌతిరువాచ। 1-19-0x (82) 
అథావరణముఖ్యాని నానాప్రహరణాని చ।
ప్రగృహ్యాభ్యద్రవందేవాన్సహితా దైత్యదానవాః॥ 1-19-1 (1235) 
తతస్తదమృతం దేవో విష్ణురాదాయ వీర్యవాన్।
జహార దానవేంద్రేభ్యో నరేణ సహితః ప్రభుః॥ 1-19-2 (1236) 
తతో దేవగణాః సర్వే పపుస్తదమృతం తదా।
విష్ణోః సకాశాత్సంప్రాప్య సంభ్రమే తుములే సతి॥ 1-19-3 (1237) 
`పాయయత్యమృతం దేవాన్హరౌ బాహుబలాన్నరః।
నిరోధయతి చాపేన దూరీకృత్య ధనుర్ధరాన్। 
యే యేఽమృతం పిబంతి స్మ తే తే యుద్ధ్యంతి దానవైః;'॥  1-19-4 (1238) 
తతః పిబత్సు తత్కాలం దేవేష్వమృతమీప్సితం।
రాహుర్విబుధరూపేణ దానవః ప్రాపిబత్తదా॥ 1-19-5 (1239) 
తస్య కంఠమనుప్రాప్తే దానవస్యామృతే తదా।
ఆఖ్యాతం చంద్రసూర్యాభ్యాం సురాణాం హితకాంయయా॥ 1-19-6 (1240) 
తతో భగవతా తస్య శిరశ్ఛిన్నమలంకృతం।
చక్రాయుధేన చక్రేణ పిబతోఽమృతమోజసా॥ 1-19-7 (1241) 
తచ్ఛైలశృహ్గప్రంగిమం దానవస్య శిరో మహత్।
`చక్రేణోత్కృత్తమపతచ్చాలయద్వసుధాతలం॥'  1-19-8 (1242) 
చక్రచ్ఛిన్నం ఖముత్పత్య ననాదాతిభయంకరం।
తత్కబంధం పపాతాస్య విస్ఫురద్ధరణీతలే॥ 1-19-9 (1243) 
`త్రయోదశ సహస్రాణి చతురశ్రం సమంతతః।
సపర్వతవనద్వీపాం దైత్యస్యాకంపయన్మహీం॥ 1-19-10 (1244) 
తతో వైరవినిర్బంధః కృతో రాహుముఖేన వై।
శాశ్వతశ్చంద్రసూర్యాభ్యాం గ్రసత్యద్యాపి చైవ తౌ॥ 1-19-11 (1245) 
విహాయ భగవాంశ్చాపి స్త్రీరూపమతులం హరిః।
నానాప్రహరణైర్భీమైర్దానవాంతమకంపయత్॥ 1-19-12 (1246) 
తతః ప్రవృత్తః సంగ్రామః సమీపే లవణాంభసః।
సురాణామసురాణాం చ సర్వఘోరతరో మహాన్॥ 1-19-13 (1247) 
ప్రాసాశ్చ విపులాస్తీక్ష్ణా న్యపతంత సహస్రశః।
తోమరాశ్చ సుతీక్ష్ణాగ్రాః శస్త్రాణి వివిధాని చ॥ 1-19-14 (1248) 
తతోఽసురాశ్చక్రభిన్నా వమంతో రుధిరం బహు।
అసిశక్తిగదారుగ్ణా నిపేతుర్ధరణీతలే॥ 1-19-15 (1249) 
ఛిన్నాని పట్టిశైశ్చైవ శిరాంసి యుధి దారుణైః।
తప్తకాంచనమాలీని నిపేతురనిశం తదా॥ 1-19-16 (1250) 
రుధిరేణానులిప్తాంగా నిహతాశ్చ మహాసురాః।
అద్రీణామివ కూటాని ధాతురక్తాని శేరతే॥ 1-19-17 (1251) 
ఆహాకారః సమభవత్తత్ర తత్ర సహస్రశః।
అన్యోన్యంఛిందతాం శస్త్రైరాదిత్యే లోహితాయతి॥ 1-19-18 (1252) 
పరిఘైరాయసైస్తీక్ష్ణైః సన్నికర్షే చ ముష్టిభిః।
నిఘ్నతాం సమరేఽన్యోన్యం శబ్దో దివమివాస్పృశత్॥ 1-19-19 (1253) 
ఛింధిభింధి ప్రధావ త్వం పాతయాభిసరేతి చ।
వ్యశ్రూయంత మహాఘోరాః శబ్దాస్తత్ర సమంతతః॥ 1-19-20 (1254) 
ఏవం సుతుములే యుద్ధే వర్తమానే మహాభయే।
నరనారాయణౌ దేవౌ సమాజగ్మతురాహవం॥ 1-19-21 (1255) 
తత్ర దివ్యం ధనుర్దృష్ట్వా నరస్య భగవానపి।
చింతయామాస తచ్చక్రం విష్ణుర్దానవసూదనం॥ 1-19-22 (1256) 
తతోఽంబరాచ్చింతితమాత్రమాగతం
మహాప్రభం చక్రమమిత్రతాపనం। 
విభావసోస్తుల్యమకుంఠమండలం
సుదర్శనం సంయతి భీమదర్శనం॥  1-19-23 (1257) 
తదాగతం జ్వలితహుతాశనప్రభం
భయంకరం కరికరబాహురచ్యుతః। 
ముమోచ వై ప్రబలవదుగ్రవేగవా-
న్మహాప్రభం పరనగరావదారణం॥  1-19-24 (1258) 
తదంతకజ్వలనసమానవర్చసం
పునఃపునర్న్యపతత వేగవత్తదా। 
విదారయద్దితిదనుజాన్సహస్రశః
కరేరితం పురుషవరేణ సంయుగే॥  1-19-25 (1259) 
దహత్క్వచిజ్జ్వలన ఇవావలేలిహ-
త్ప్రసహ్య తానసురగణాన్న్యకృంతత। 
ప్రవేరితం వియతి ముహుః క్షితౌ తథా
పపౌ రణే రుధిరమథో పిశాచవత్॥  1-19-26 (1260) 
తథాఽసురా గిరిభిరదీనచేతసో
ముహుర్ముహుః సురగణమార్దయంస్తదా। 
మహాబలా విగలితమేఘవర్చసః
సహస్రశో గగనమభిప్రపద్యహ॥  1-19-27 (1261) 
అథాంబరాద్భయజననాః ప్రపేదిరే
సపాదపా బహువిధమేఘరూపిణః। 
మహాద్రయః పరిగలితాగ్రసానవః
పరస్పరం ద్రుతమభిహత్య సస్వనాః॥  1-19-28 (1262) 
తతో మహీ ప్రవిచలితా సకాననా
మహాద్రిపాతాభిహతా సమంతతః। 
పరస్పరం భృశమభిగర్జతాం ముహూ
రణాజిరే భృశమభిసంప్రవర్తితే॥  1-19-29 (1263) 
నరస్తతో వరకనకాగ్రభూషణై-
ర్మహేషుభిర్గగనపథం సమావృణోత్। 
విదారయన్గిరిశిఖరాణి పత్రిభి-
ర్మహాభయేఽసురగణవిగ్రహే తదా॥  1-19-30 (1264) 
తతో మహీం లవణజలం చ సాగరం
మహాసురాః ప్రవివిశురర్దితాః సురైః। 
వియద్గతం జ్వలితహుతాశనప్రభం
సుదర్శనం పరికుపితం నిశాంయ తే॥  1-19-31 (1265) 
తతః సురైర్విజయమవాప్య మందరః
స్వమేవ దేశం గమితః సుపూజితః। 
వినాద్య ఖం దివమపి చైవ సర్వశ-
స్తతో గతాః సలిలధరా యథాగతం॥  1-19-32 (1266) 
తతోఽమృతం సునిహితమేవ చక్రిరే
సురాః పురాం ముదమభిగంయ పుష్కలాం। 
దదో చ తం నిధిమమృతస్య రక్షితుం
కిరీటినే బలభిదథామరైః సహ॥ ॥  1-19-33 (1267) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి ఏకోనవింశోఽధ్యాయః॥ 19 ॥

Mahabharata - Adi Parva - Chapter Footnotes

1-19-1 ఆవరణముఖ్యాని కవచాగ్ర్యాణి॥ 1-19-3 సంభ్రమే ఉభయేషామమృతాదరే సతి। సంగ్రామే ఇతి పాఠాంతరం॥ 1-19-26 ప్రవేరితం ప్రేరితం॥ 1-19-27 విగలితమేఘాః రిక్తమేఘాః॥ 1-19-32 సలిలధరాః అమృతభృతో దేవాః॥ 1-19-33 కిరీటినే నరాయ॥ ఏకోనవింశోఽధ్యాయః॥ 19 ॥



ఆదిపర్వ - అధ్యాయ 020

॥ శ్రీః ॥

1.20. అధ్యాయః 020 

Mahabharata - Adi Parva - Chapter Topics

కద్రూవినతయోః పణబంధః॥ 1 ॥ సర్పాణాం కద్రూశాపః॥ 2 ॥ బ్రహ్మణా కశ్యపాయ విషహరవిద్యాదానం॥ 3 ॥

Mahabharata - Adi Parva - Chapter Text

1-20-0 (1268) 
సౌతిరువాచ। 1-20-0x (83) 
ఏతత్తే కథితం సర్వమమృతం మథితం యథా।
యత్ర సోఽశ్వః సముత్పన్నః శ్రీమానతులవిక్రమః॥ 1-20-1 (1269) 
తం నిశాంయ తదా కద్రూర్వినతామిదమబ్రవీత్।
ఉచ్చైఃశ్రవా హి కింవర్ణో భద్రే ప్రబ్రూహి మా చిరం॥ 1-20-2 (1270) 
వినతోవాచ। 1-20-3x (84) 
శ్వేత ఏవాశ్వరాజోఽయం కిం వా త్వం మన్యసే శుభే।
బ్రూహి వర్ణం త్వమప్యస్య తతోఽత్ర విపణావహే॥ 1-20-3 (1271) 
కద్రూరువాచ। 1-20-4x (85) 
కృష్ణవాలమహం మన్యే హయమేనం శుచిస్మితే।
ఏహి సార్ధం మయా దీవ్య దాసీభావాయ భామిని॥ 1-20-4 (1272) 
సౌతిరువాచ। 1-20-5x (86) 
ఏవం తే సమయం కృత్వా దాసీభావాయ వై మిథః।
జగ్మతుః స్వగృహానేవ శ్వో ద్రక్ష్యావ ఇతి స్మ హ॥ 1-20-5 (1273) 
తతః పుత్రసహస్రం తు కద్రూర్జిహ్యం చికీర్షతీ।
ఆజ్ఞాపయామాస తదా వాలా భూత్వాఽంజనప్రభాః॥ 1-20-6 (1274) 
ఆవిశధ్వం హయం క్షిప్రం దాసీ న స్యామహం యథా।
నావపద్యంత యే వాక్యం తాఞ్శశాప భుజంగమాన్॥ 1-20-7 (1275) 
సర్పసత్రే వర్తమానే పావకో వః ప్రధక్ష్యతి।
జనమేజయస్య రాజర్షేః పాండవేయస్య ధీమతః॥ 1-20-8 (1276) 
శాపమేనం తు శుశ్రావ స్వయమేవ పితామహః।
అతిక్రూరం సముత్సృష్టం కద్ర్వా దైవాదతీవ హి॥ 1-20-9 (1277) 
సార్ధం దేవగణైః సర్వైర్వాచం తామన్వమోదత।
బహుత్వం ప్రేక్ష్య సర్పాణాం ప్రజానాం హితకాంయయా॥ 1-20-10 (1278) 
తిగ్మవీర్యవిషా హ్యేతే దందశూకా మహాబలాః।
తేషాం తీక్ష్ణవిషత్వాద్ధి ప్రజానాం చ హితాయ చ॥ 1-20-11 (1279) 
యుక్తం మాత్రా కృతం తేషాం పరపీడోపసర్పిణాం।
అన్యేషామపి సత్త్వానాం నిత్యం దోషపరాస్తు యే॥ 1-20-12 (1280) 
తేషాం ప్రాణాంతికో దండో దైవేన వినిపాత్యతే।
ఏవం సంభాష్య దేవస్తు పూజ్య కద్రూం చ తాం తదా॥ 1-20-13 (1281) 
ఆహూయ కశ్యపం దేవ ఇదం వచనమబ్రవీత్।
యదేతే దందశూకాశ్చ సర్పా జాతాస్త్వయానఘ॥ 1-20-14 (1282) 
విషోల్బణా మహాభోగా మాత్రా శప్తాః పరంతప।
తత్ర మన్యుస్త్వయా తాత న కర్తవ్యః కథంచన॥ 1-20-15 (1283) 
దృష్టం పురాతనం హ్యేతద్యజ్ఞే సర్పవినాశనం।
ఇత్యుక్త్వా సృష్టికృద్దేవస్తం ప్రసాద్య ప్రజాపతిం। 
ప్రాదాద్విషహరీం విద్యాం కశ్యపాయ మహాత్మనే॥  1-20-16 (1284) 
`ఏవం శప్తేషు నాగేషు కద్ర్వాతు ద్విజసత్తమ।
అద్విగ్నః శాపతస్తస్యాః కద్రూం కర్కోటకోఽబ్రవీత్॥ 1-20-17 (1285) 
మాతరం పరమప్రీతస్తథా భుజగసత్తమః।
ఆవిశ్య వాజినం ముఖ్యం బాలో భూత్వాంజనప్రభః॥ 1-20-18 (1286) 
దర్శయిష్యామి తత్రాహమాత్మానం కామమాశ్వస।
ఏవమస్త్వితి సా పుత్రం ప్రత్యువాచ యశస్వినీ'॥ ॥ 1-20-19 (1287) 
 
ఇతి శ్రీమన్మహాభారతే ఆదిపర్వణి ఆస్తీకర్పణి వింశోఽధ్యాయః॥ 20 ॥

Mahabharata - Adi Parva - Chapter Footnotes

1-20-3 విపణావహే పణం కుర్వహే॥ 1-20-6 జిహ్మం కౌటిల్యం। వాలాః లోమాని॥ 1-20-7 నావపద్యంత నానుమోదితవంతః॥ వింశోఽధ్యాయః॥ 20 ॥



ఆదిపర్వ - అధ్యాయ 021

॥ శ్రీః ॥

1.21. అధ్యాయః 021 

Mahabharata - Adi Parva - Chapter Topics

ఉచ్చైఃశ్రవసో దర్శార్థం కద్రూవినతయోర్గమనం॥ 1 ॥

Mahabharata - Adi Parva - Chapter Text

1-21-0 (1288) 
సౌతిరువాచ। 1-21-0x (87) 
తతో రజన్యాం వ్యుష్టాయాం ప్రభాతేఽభ్యుదితే రవౌ।
కద్రూశ్చ వినతా చైవ భగిన్యౌ తే తపోధన॥ 1-21-1 (1289) 
అమర్షితే సుసంరబ్ధే దాస్యే కృతపణే తదా।
`స్మగరస్య పరం పారం వేలావనవిభూషితం।' 
జగ్మతుస్తురగం ద్రష్టుముచ్చైఃశ్రవసమంతికాత్॥  1-21-2 (1290) 
దదృశాతేఽథ తే తత్ర సముద్రం నిధిమంభసాం।
మహాంతముదకాగాధం క్షోభ్యమాణం మహాస్వనం॥ 1-21-3 (1291) 
తిమింగిలఝషాకీర్ణం మకరైరావృతం తథా।
సత్వైశ్చ బహుసాహస్రైర్నానారూపైః సమావృతం॥ 1-21-4 (1292) 
భీషణైర్వికృతైరన్యైర్ఘోరైర్జలచరైస్తథా।
ఉగ్రైర్నిత్యమనాధృష్యం కూర్మగ్రాహసమాకులం॥ 1-21-5 (1293) 
ఆకరం సర్వరత్నానామాలయం వరుణస్య చ।
నాగానామాలయం రంయముత్తమం సరితాం పతిం॥ 1-21-6 (1294) 
పాతాలజ్వలనావాసమసురాణాం చ బాంధవం।
భయంకరం చ సత్త్వానాం పయసాం నిధిమర్ణవం॥ 1-21-7 (1295) 
శుభం దివ్యమమర్త్యానామమృతస్యాకరం పరం।
అప్రమేయమచింత్యం చ సుపుణ్యజలమద్భుతం॥ 1-21-8 (1296) 
ఘోరం జలచరారావరౌద్రం భైరవనిఃస్వనం।
గంభీరావర్తకలిలం సర్వభూతభయంకరం॥ 1-21-9 (1297) 
వేలాదోలానిలచలం క్షోభోద్వేగసముచ్ఛ్రితం।
వీచీహస్తైః ప్రచలితైర్నృత్యంతమివ సర్వతః॥ 1-21-10 (1298) 
చంద్రవృద్ధిక్షయవశాదుద్వృత్తోర్మిసమాకులం।
పాంచజన్యస్య జననం రత్నాకరమనుత్తమం॥ 1-21-11 (1299) 
గాం విందతా భగవతా గోవిందేనామితౌజసా।
వరాహరూపిణా చాంతర్విక్షోభితజలావిలం॥ 1-21-12 (1300) 
బ్రహ్మర్షిణా వ్రతవతా వర్షాణాం శతమత్రిణా।
అనాసాదితగాధం చ పాతాలతలమవ్యయం॥ 1-21-13 (1301) 
అధ్యాత్మయోగనిద్రాం చ పద్మనాభస్య సేవతః।
యుగాదికాలశయనం విష్ణోరమితతేజసః॥ 1-21-14 (1302) 
వజ్రపాతనసంత్రస్తమైనాకస్యాభయప్రదం।
డింబాహవార్దితానాం చ అసురాణాం పరాయణం॥ 1-21-15 (1303) 
బడవాముఖదీప్తాగ్నేస్తోయహవ్యప్రదం శివం।
అగాధపారం విస్తీర్ణమప్రమేయం సరిత్పతిం॥ 1-21-16 (1304) 
మహానదీభిర్బహ్వీభిః స్పర్ధయేవ సహస్రశః।
అభిసార్యమాణమనిశం దదృశాతే మహార్ణవం। 
ఆపూర్యమాణమత్యర్థం నృత్యమానమివోర్మిభిః॥  1-21-17 (1305) 
గంభీరం తిమిమకరోగ్రసంకులం తం
గర్జంతం జలచరరావరౌద్రనాదైః। 
విస్తీర్ణం దదృశతురంబరప్రకాశం
తేఽగాధం నిధిమురుమంభసామనంతం॥ ॥  1-21-18 (1306) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి ఏకవింశతితమోఽధ్యాయః॥ 21 ॥

Mahabharata - Adi Parva - Chapter Footnotes

1-21-3 క్షోభ్యమాణం మకరాదిభిః॥ 1-21-7 పాతాలజ్వలనో బడవాగ్నిః॥ 1-21-12 గాం పృథ్వీం విందతా లంబమానేన॥ 1-21-15 డింబో భయవతామాక్రందస్తద్వతి ఆహవే॥ 1-21-18 తే కద్రూవినతే॥ ఏకవింశతితమోఽధ్యాయః॥ 21 ॥



ఆదిపర్వ - అధ్యాయ 022

॥ శ్రీః ॥

1.22. అధ్యాయః 022 

Mahabharata - Adi Parva - Chapter Topics

సర్పౌర్మాతృవచనాదుచ్చైఃశ్రవఃపుచ్ఛవేష్టనం॥ 1 ॥

Mahabharata - Adi Parva - Chapter Text

1-22-0 (1307) 
సౌతిరువాచ। 1-22-0x (88) 
నాగాశ్చ సంవిదం కృత్వా కర్తవ్యమితి తద్వచః।
నిఃస్నేహా వై దహేన్మాతా అసంప్రాప్తమనోరథా॥ 1-22-1 (1308) 
ప్రసన్నా మోక్షయేదస్మాంస్తస్మాచ్ఛాపాచ్చ భామినీ।
కృష్ణం పుచ్ఛం కరిష్యామస్తురగస్య న సంశయః॥ 1-22-2 (1309) 
`ఇతి నిశ్చిత్య తే తస్య కృష్ణా వాలా ఇవ స్థితాః।'
ఏతస్మిన్నంతరే తే తు సపత్న్యౌ పణితే తదా॥  1-22-3 (1310) 
తతస్తే పణితం కృత్వా భగిన్యౌ ద్విజసత్తమ।
జగ్మతుః పరయా ప్రీత్యా పరం పారం మహోదధేః॥ 1-22-4 (1311) 
కద్రూశ్చ వినతా చైవ దాక్షాయణ్యౌ విహాయసా।
ఆలోకయంత్యావక్షోభ్యం సముద్రం నిధిమంభసాం॥ 1-22-5 (1312) 
వాయునాఽతీవ సహసా క్షోభ్యమాణం మహాస్వనం।
తిమింగిలసమాకీర్ణం మకరైరావృతం తథా॥ 1-22-6 (1313) 
సంయుతం బహుసాహస్రైః సత్వైర్నానావిధైరపి।
ఘోరర్ఘోరమనాధృష్యం గంభీరమతిభైరవం॥ 1-22-7 (1314) 
ఆకరం సర్వరత్నానామాలయం వరుణస్య చ।
నాగానామాలయం చాపి సురంయం సరితాం పతిం॥ 1-22-8 (1315) 
పాతాలజ్వలనావాసమసురాణాం తథాలయం।
భయంకరాణాం సత్త్వానాం పయసో నిధిమవ్యయం॥ 1-22-9 (1316) 
శుభ్రం దివ్యమమర్త్యానామమృతస్యాకరం పరం।
అప్రమేయమచింత్యం చ సుపుంయజలసంమితం॥ 1-22-10 (1317) 
మహానదీభిర్బహ్వీభిస్తత్ర తత్ర సహస్రశః।
ఆపూర్యమాణమత్యర్థం నృత్యంతమివ చోర్మిభిః॥ 1-22-11 (1318) 
ఇత్యేవం తరలతరోర్మిసంకులం తే
గంభీరం వికసితమంబరప్రకాశం। 
పాతాలజ్వలనశిఖావిదీపితాంగం
గర్జంతం ద్రుతమభిజగ్మతుస్తతస్తే॥ ॥  1-22-12 (1319) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి ద్వావింశోఽధ్యాయః॥ 22 ॥

Mahabharata - Adi Parva - Chapter Footnotes

1-22-1 సంవిదం మిథ ఆలోచనం॥ 1-22-3 పణితే పణం కృత వత్యౌ॥ 3 ॥ ద్వావింశోఽధ్యాయః॥ 22 ॥



ఆదిపర్వ - అధ్యాయ 023

॥ శ్రీః ॥

1.23. అధ్యాయః 023 

Mahabharata - Adi Parva - Chapter Topics

గరుడోత్పత్తిః॥ 1 ॥ దేవకృతస్తుత్యా గరుడకృతం స్వతేజస్సంహరణం॥ 2 ॥

Mahabharata - Adi Parva - Chapter Text

1-23-0 (1320) 
సౌతిరువాచ। 1-23-0x (89) 
తం సముద్రమతిక్రంయ కద్రూర్వినతయా సహ।
న్యపతత్తురగాభ్యాశే న చిరాదివ శీఘ్రగా॥ 1-23-1 (1321) 
తతస్తే తం హయశ్రేష్ఠం దదృశాతే మహాజవం।
శశాంకకిరణప్రఖ్యం కాలవాలముభే తదా॥ 1-23-2 (1322) 
నిశాంయ చ బహూన్వాలాన్కృష్ణాన్పుచ్ఛసమాశ్రితాన్।
విషణ్ణరూపాం వినతాం కద్రూర్దాస్యే న్యయోజయత్॥ 1-23-3 (1323) 
తతః సా వినతా తస్మిన్పణితేన పరాజితా।
అభవద్దుఃఖసంతప్తా దాసీభావం సమాస్థితా॥ 1-23-4 (1324) 
ఏతస్మిన్నంతరే చాపి గరుడః కాల ఆగతే।
వినా మాత్రా మహాతేజా విదార్యాండమజాయత॥ 1-23-5 (1325) 
మహాసత్త్వబలోపేతః సర్వా విద్యోతయందిశః।
కామరూపః కామగమః కామవీర్యో విహంగమః॥ 1-23-6 (1326) 
అగ్నిరాశిరివోద్భాసన్సమిద్ధోఽతిభయంకరః।
విద్యుద్విస్పష్టపింగాక్షో యుగాంతాగ్నిసమప్రభః॥ 1-23-7 (1327) 
ప్రవృద్ధః సహసా పక్షీ మహాకాయో నభోగతః।
ఘోరో ఘోరస్వనో రౌద్రో వహ్నిరౌర్వ ఇవాపరః॥ 1-23-8 (1328) 
తం దృష్ట్వా శరణం జగ్ముర్దేవాః సర్వే విభావసుం।
ప్రమిపత్యాబ్రువంశ్చైనమాసీనం విశ్వరూపిణం॥ 1-23-9 (1329) 
అగ్నే మా త్వం ప్రవర్ధిష్ఠాః కచ్చిన్నో న దిధక్షసి।
అసౌ హి రాశిః సుమహాన్సమిద్ధస్తవ సర్పతి॥ 1-23-10 (1330) 
అగ్నిరువాచ। 1-23-11x (90) 
నైతదేవం యథా యూయం మన్యధ్వమసురార్దనాః।
గరుడో బలవానేష మమ తుల్యశ్చ తేజసా॥ 1-23-11 (1331) 
జాతః పరమతేజస్వీ వినతానందవర్ధనః।
తేజోరాశిమిమం దృష్ట్వా యుష్మాన్మోహః సమావిశత్॥ 1-23-12 (1332) 
నాగక్షయకరశ్చై కాశ్యపేయో మహాబలః।
దేవానాం చ హితే యుక్తస్త్వహితో దైత్యరక్షసాం॥ 1-23-13 (1333) 
న భీః కార్యా కథం చాత్ర పశ్యధ్వం సహితా మయా।  1-23-14 (1334) 
సౌతిరువాచ।
ఏవముక్తాస్తదా గత్వా గరుడం వాగ్భిరస్తువన్॥  1-23-14x (91) 
తే దూరాదభ్యుపేత్యైనం దేవాః సర్షిగణాస్తదా।  1-23-15 (1335) 
దేవా ఊచుః।
త్వమృషిస్త్వం మహాభాగస్త్వం దేవః పతగేశ్వరః॥  1-23-15x (92) 
త్వం ప్రభుస్తపనః సూర్యః పరమేష్ఠీ ప్రజాపతిః।
త్వమింద్రస్త్వం హయముఖస్త్వం శర్వస్త్వం జగత్పతిః॥ 1-23-16 (1336) 
త్వం ముఖం పద్మజీ విప్రస్త్వమగ్నిః పవనస్తథా।
త్వం హి ధాతా విధాతా చ త్వం విష్ణుః సురసత్తమః॥ 1-23-17 (1337) 
త్వం మహానభిభూః శశ్వదమృతం త్వం మహద్యశః।
త్వం ప్రభాస్త్వమభిప్రేతం త్వం నస్త్రాణమనుత్తమం॥ 1-23-18 (1338) 
`త్వం గతిః సతతం త్వత్తః కథం నః ప్రాప్నుయాద్భయం।'
బలోర్మిమాన్సాధురదీనసత్త్వః 
సమృద్ధిమాందుర్విషహస్త్వమేవ।
త్వత్తః సృతం సర్వమహీనకీర్తే
హ్యనాగతం చోపగతం చ సర్వం॥  1-23-19 (1339) 
త్వముత్తమః సర్వమిదం చరాచరం
గభస్తిభిర్భానురివావభాససే। 
సమాక్షిపన్భానుమతః ప్రభాం ముహు-
స్త్వమంతకః సర్వమిదం ధ్రువాధ్రువం॥  1-23-20 (1340) 
దివాకరః పరికుపితో యథా దహే-
త్ప్రజాస్తథా దహసి హుతాశనప్రభ। 
భయంకరః ప్రలయ ఇవాగ్నిరుత్థితో
వినాశయన్యుగపరివర్తనాంతకృత్॥  1-23-21 (1341) 
ఖగేశ్వరం శరణముపాగతా వయం
మహౌజసం జ్వలనసమానవర్చసం। 
తడిత్ప్రభం వితిమిరమభ్రగోచరం
మహాబలం గరుడముపేత్య ఖేచరం॥  1-23-22 (1342) 
పరావరం వరదమజయ్యవిక్రమం
తవౌజస సర్వమిదం ప్రతాపితం। 
జగత్ప్రభో తప్తసువర్ణవర్చసా
త్వం పాహి సర్వాంశ్చ సురాన్మహాత్మనః॥  1-23-23 (1343) 
భయాన్వితా నభసి విమానగామినో
విమానితా విపథగతిం ప్రయాంతి తే। 
ఋషేః సుతస్త్వమసి దయావతః ప్రభో
మహాత్మనః ఖగవర కశ్యపస్య హ॥  1-23-24 (1344) 
స మా క్రుధః కురు జగతో దయాం పరాం
త్వమీశ్వరః ప్రశమముపైహి పాహి నః। 
మహాశనిస్ఫురితసమస్వనేన తే
దిశోఽంబరం త్రిదివమియం చ మేదినీ॥  1-23-25 (1345) 
చలంతి నః ఖగ హృదయాని చానిశం
నిగృహ్యతాం వపురిదమగ్నిసన్నిభం। 
తవ ద్యుతిం కుపితకృతాంతసన్నిభాం
నిశాంయ నశ్చలతి మనోఽవ్యవస్థితం।
ప్రసీద నః పతగతే ప్రయాచతాం
శివశ్చ నో భవ భగవన్సుఖావహః॥  1-23-26 (1346) 
సౌతిరువాచ। 1-23-27x (93) 
ఏవం స్తుతః సుపర్ణస్తు దేవైః సర్షిగణైస్తదా।
తేజసః ప్రతిసంహారమాత్మనః స చకార హ॥ ॥ 1-23-27 (1347) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి త్రయోవింశోఽధ్యాయః॥ 23 ॥

Mahabharata - Adi Parva - Chapter Footnotes

1-23-2 శశాంకకిరణవత్ప్రఖ్యా దీప్తిర్యస్య తం తాదృశమపి కాలవాలం కృష్ణకేశం॥ 1-23-8 ఔర్వో వడవాగ్నిః॥ 1-23-9 విభావసుం అగ్నిం॥ 1-23-10 అగ్నే మాత్వమితి దేవానాం భ్రమవర్ణనం అగ్నిగరుడయోరతి సాదృశ్యకథనార్థం॥ 1-23-25 చలంతీత్యుత్తరాదపకృష్యతే॥ 1-23-26 నిగృత్యతాం సంక్షిప్యతాం॥ త్రయోవింశోఽధ్యాయః॥ 23 ॥



ఆదిపర్వ - అధ్యాయ 024

॥ శ్రీః ॥

1.24. అధ్యాయః 024 

Mahabharata - Adi Parva - Chapter Topics

రాహుణా కృతోపద్రవస్య సూర్యస్య క్రోధః॥ 1 ॥ బ్రహ్మాజ్ఞయాఽరుణస్య సూర్యసారథ్యకరణం॥ 2 ॥

Mahabharata - Adi Parva - Chapter Text

1-24-0 (1348) 
సౌతిరువాచ। 1-24-0x (94) 
స శ్రుత్వాఽథాత్మనో దేహం సుపర్ణః ప్రేక్ష్య చ స్వయం।
శరీరప్రతిసంహారమాత్మనః సంప్రచక్రమే॥ 1-24-1 (1349) 
సుపర్ణ ఉవాచ। 1-24-2x (95) 
న మే సర్వాణి భూతాని విభియుర్దేహదర్శనాత్।
భీమరూపాత్సముద్విగ్రాస్తస్మాత్తేజస్తు సంహరే॥ 1-24-2 (1350) 
సౌతిరువాచ। 1-24-3x (96) 
తతః కామగమః పక్షీ కామవీర్యో విహంగమః।
అరుణం చాత్మనః పృష్ఠమారోప్య స పితుర్గృహాత్॥ 1-24-3 (1351) 
మాతురంతికమాగచ్ఛత్పరం తీరం మహోదధేః।
తత్రారుణశ్చ నిక్షిప్తో పురోదేశే మహాద్యుతేః॥ 1-24-4 (1352) 
సూర్యస్తేజోభిరత్యుగ్రైర్లోకాందగ్ధుమనా యదా।  1-24-5 (1353) 
రురురువాచ।
కిమర్థం భగవాన్సూర్యో లోకాందగ్ధుమనాస్తదా॥  1-24-5x (97) 
కిమస్తాపహృతం దేవైర్యేనమం మన్యురావిశత్।  1-24-6 (1354) 
ప్రమతిరువాచ।
చంద్రార్కాభ్యాం యదా రాహురాఖ్యాతో హ్యమృతం పిబన్॥  1-24-6x (98) 
వైరానుబంధం కృతవాంశ్చంద్రాదిత్యౌ తదాఽనఘ।
బాధ్యమానం గ్రహేణాథ హ్యాదిత్యం మన్యురావిశత్॥ 1-24-7 (1355) 
సురార్థాయ సముత్పన్నో రోషో రాహోస్తు మాం ప్రతి।
బహ్వనర్థకరం పాపమేకోఽహం సమవాప్నుయాం॥ 1-24-8 (1356) 
సహాయ ఏవ కార్యేషు న చ కృచ్ఛ్రేషు దృశ్యతే।
పశ్యంతి గ్రస్యమానం మాం సహంతే వై దివౌకసః॥ 1-24-9 (1357) 
తస్మాల్లోకవినాశార్థం హ్యవతిష్ఠే న సంశయః।
ఏవం కృతమతిః సూర్యో హ్యస్తమభ్యగమద్గిరిం॥ 1-24-10 (1358) 
తస్మాల్లోకవినాశాయ సంతాపయత భాస్కరః।
తతో దేవానుపాగంయ ప్రోచురేవం మహర్షయః॥ 1-24-11 (1359) 
ఆద్యార్ధరాత్రసమయే సర్వలోకభయావహః।
ఉత్పత్స్యతే మహాందాహస్త్రైలోక్యస్య వినాశనః॥ 1-24-12 (1360) 
తతో దేవాః సర్షిగణా ఉపగంయ పితామహం।
అబ్రువన్కిమివేహాద్య మహద్దాహకృతం భయం॥ 1-24-13 (1361) 
న తావద్దృశ్యతే సూర్యః క్షయోఽయం ప్రతిభాతి చ।
ఉదితే భగవన్భానౌ కథనేతద్భవిష్యతి॥ 1-24-14 (1362) 
పితామహ ఉవాచ। 1-24-15x (99) 
ఏష లోకవినాశాయ రవిరుద్యంతుముద్యతః।
దృశ్యన్నేవ హి లోకాన్స భస్మరాశీకరిష్యతి॥ 1-24-15 (1363) 
తస్య ప్రతివిధానం చ విహితం పూర్వమేవ హి।
కశ్యపస్య సుతో ధీమానరుణేత్యభివిశ్రుతః॥ 1-24-16 (1364) 
మహాకాయో మహాతేజాః స స్థాస్యతి పురో రవేః।
కరిష్యతి చ సారథ్యం తేజశ్చాస్య హరిష్యతి॥ 1-24-17 (1365) 
లోకానాం స్వస్తి చైవం స్యాదృషీణాం చ దివౌకసాం।  1-24-18 (1366) 
ప్రమతిరువాచ।
తతః పితామహాజ్ఞాతః సర్వం చక్రే తదాఽరుణః॥  1-24-18x (100) 
ఉదితశ్చైవ సవితా హ్యరుణేన సమావృతః।
ఏతత్తే సర్వమాఖ్యాతం యత్సూర్యం మన్యురావిశత్॥ 1-24-19 (1367) 
అరుణశ్చ యథైవాస్య సారథ్యమకరోత్ప్రభుః।
భూయ ఏవాపరం ప్రశ్నం శృణు పూర్వముదాహృతం॥ ॥ 1-24-20 (1368) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి చతుర్వింశోఽధ్యాయః॥ 24 ॥

Mahabharata - Adi Parva - Chapter Footnotes

1-24-2 సముద్విగ్నాః సముద్విగ్నాని॥ 1-24-7 చంద్రాదిత్యౌ ప్రతీతి శేషః॥ 1-24-12 కిముత సూర్యే ఉదితే ఇతి శేః॥ చతుర్వింశోఽధ్యాయః॥ 24 ॥



ఆదిపర్వ - అధ్యాయ 025

॥ శ్రీః ॥

1.25. అధ్యాయః 025 

Mahabharata - Adi Parva - Chapter Topics

వినతయా కద్రూవహనం గరుడేన సర్పవహనం చ॥ 1 ॥ సూర్యాతపతప్తస్వపుత్రరక్షార్థం కద్రూకృత ఇంద్రస్తవః॥ 2 ॥

Mahabharata - Adi Parva - Chapter Text

1-25-0 (1369) 
సౌతిరువాచ। 1-25-0x (101) 
తతః కామగమః పక్షీ మహావీర్యో మహాబలః।
మాతురంతికమాగచ్ఛత్పరం పారం మహోదధేః॥ 1-25-1 (1370) 
యత్ర సా వినతా తస్మిన్పణితేన పరాజితా।
అతీవ దుఃఖసంతప్తా దాసీభావముపాగతా॥ 1-25-2 (1371) 
తతః కదాచిద్వినతాం ప్రణతాం పుత్రసన్నిధౌ।
కాలే చాహూయ వచనం కద్రూరిదమభాషత॥ 1-25-3 (1372) 
నాగానామాలయం భద్రే సురంయం చారుదర్శనం।
సముద్రకుక్షావేకాంతే తత్ర మాం వినతే నయ॥ 1-25-4 (1373) 
సౌతిరువాచ। 1-25-5x (102) 
తతః సుపర్ణమాతా తామవహత్సర్పమాతరం।
పన్నగాన్గరుడశ్చాపి మాతుర్వచనచోదితః॥ 1-25-5 (1374) 
స సూర్యమభితో యాతి వైనతేయో విహంగమః।
సూర్యరశ్మిప్రతప్తాశ్చ మూర్చ్ఛితాః పన్నగాఽభవన్॥ 1-25-6 (1375) 
తదవస్థాన్సుతాందృష్ట్వా కద్రూః శక్రమథాస్తువత్।
నమస్తే సర్వదేవేశ నమస్తే బలసూదన॥ 1-25-7 (1376) 
నముచిఘ్న నమస్తేఽస్తు సహస్రాక్ష శచీపతే।
సర్పాణాం సూర్యతప్తానాం వారిణా త్వం ప్లవో భవ॥ 1-25-8 (1377) 
త్వమేవ పరమం త్రాణమస్మాకమమరోత్తమ।
ఈశో అసి పవః స్రష్టుం త్వమనల్పం పురందర॥ 1-25-9 (1378) 
త్వమేవ మేఘస్త్వం వాయుస్త్వమగ్నిర్విద్యుతోఽంబరే।
త్వమభ్రగణవిక్షేప్తా త్వామేవాహుర్మహాఘనం॥ 1-25-10 (1379) 
త్వం వజ్రమతులం ఘోరం ఘోషవాంస్త్వం బలాహకః।
స్రష్టా త్వమేవ లోకానాం సంహర్తా చాపరాజితః॥ 1-25-11 (1380) 
త్వం జ్యోతిః సర్వభూతానాం త్వమాదిత్యో విభావసుః।
త్వం మహద్భూతమాశ్చర్యం త్వం రాజా త్వం సురోత్తమః॥ 1-25-12 (1381) 
త్వం విష్ణుస్త్వం సహస్రాక్షస్త్వం దేవస్త్వం పరాయణం।
త్వం సర్వమమృతం దేవ త్వం సోమః పరమార్చితః॥ 1-25-13 (1382) 
త్వం ముహూర్తస్తిథిస్త్వం చ త్వం లవస్త్వం పునః క్షణః।
శుక్లస్త్వం బహులస్త్వం చ కలా కాష్ఠా త్రుటిస్తథా। 
సంవత్సరర్తవో మాసా రజన్యశ్చ దినాని చ॥  1-25-14 (1383) 
త్వముత్తమా సగిరివనా వసుంధరా
సభాస్కరం వితిమిరమంబరం తథా। 
మదోదధిః సతిమితిమింగిలస్తథా
మహోర్మిమాన్బహుమకరో ఝషాకులః॥  1-25-15 (1384) 
మహాయశాస్త్వమితి సదాఽభిపూజ్యసే
మనీషిభిర్ముదితమనా మహర్షిభిః। 
అభిష్టుతః పిబసి చ సోమమధ్వరే
కషట్కృతాన్యపి చ హవీంషి భూతయే॥  1-25-16 (1385) 
త్వం విప్రైః సతతమిహేజ్యసే ఫలార్థం
వేదాంగేష్వతులబలౌఘ గీయసే చ। 
త్వద్ధేతోర్యజనపరాయణా ద్విజేంద్రా
వేదాంగాన్యభిగమయంతి సర్వయత్నైః॥ ॥  1-25-17 (1386) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి పంచవింశోఽధ్యాయః॥ 25 ॥

Mahabharata - Adi Parva - Chapter Footnotes

1-25-6 అభితః సంముఖం॥ 1-25-14 బహులః కృష్ణపక్షః॥ పంచవింశోఽధ్యాయః॥ 25 ॥



ఆదిపర్వ - అధ్యాయ 026

॥ శ్రీః ॥

1.26. అధ్యాయః 026 

Mahabharata - Adi Parva - Chapter Topics

స్తుత్యా తుష్టేన ఇంద్రేణ కృతం జలవర్షణం॥ 1 ॥

Mahabharata - Adi Parva - Chapter Text

1-26-0 (1387) 
సౌతిరువాచ। 1-26-0x (103) 
ఏవం స్తుతస్తదా కద్ర్వా భగవాన్హరివాహనః।
నీలజీమూతసంఘాతైః సర్వమంబరమావృణోత్॥ 1-26-1 (1388) 
మేఘానాజ్ఞాపయామాస వర్షధ్వమమృతం శుభం।
తే మేఘా ముముచుస్తోయం ప్రభూతం విద్యుదుజ్జ్వలాః॥ 1-26-2 (1389) 
పరస్పరమివాత్యర్థం గర్జంతః సతతం దివి।
సంవర్తితమివాకాశం జలదైః సుమహాద్భుతైః॥ 1-26-3 (1390) 
సృజద్భిరతులం తోయమజస్రం సుమహారవైః।
సంప్రనృత్తమివాకాశం ధారోర్మిభిరనేకశః॥ 1-26-4 (1391) 
మేఘస్తనితనిర్ఘోషౌర్విద్యుత్పవనకంపితైః।
తైర్మేఘైః సతతాసారం వర్షద్భిరనిశం తదా॥ 1-26-5 (1392) 
నష్టచంద్రార్కకిరణమంబరం సమపద్యత।
నాగానాముత్తమో హర్షస్తథా వర్షతి వాసవే॥ 1-26-6 (1393) 
ఆపూర్యత మహీ చాపి సలిలేన సమంతతః।
రసాతలమనుప్రాప్తం శీతలం విమలం జలం।  1-26-7 (1394) 
తదా భూరభవచ్ఛన్నా జలోర్మిభిరనేకశః।
రామణీయకమాగచ్ఛన్మాత్రా సహ భుజంగమాః॥ ॥ 1-26-8 (1395) 
 
ఇతి శ్రీమన్మహాభారతే ఆదిపర్వణి పౌలోమపర్వణి షడ్వింశోఽధ్యాయః॥ 26 ॥

Mahabharata - Adi Parva - Chapter Footnotes

1-26-3 సంవర్తః కల్పాంతః సంజాతోస్మిన్నితి సంవర్తితం॥ 1-26-8 రామణీయకం రమణకసంజ్ఞం ద్వీపం॥ ష·డ్వింశోఽధ్యాయః॥ 26 ॥



ఆదిపర్వ - అధ్యాయ 027

॥ శ్రీః ॥

1.27. అధ్యాయః 027 

Mahabharata - Adi Parva - Chapter Topics

గరుడస్య వినతాం ప్రతి దాస్యకారణప్రశ్నః॥ 1 ॥ సర్పైః దాస్యమోచనోపాయకథనం॥ 2 ॥

Mahabharata - Adi Parva - Chapter Text

1-27-0 (1396) 
సౌతిరువాచ। 1-27-0x (104) 
సంప్రహృష్టాస్తతో నాగా జలధారాప్లుతాస్తదా।
సుపర్ణేనోహ్యమానాస్తే జగ్ముస్తం ద్వీపమాశు వై॥ 1-27-1 (1397) 
తం ద్వీపం మకరావాసం విహితం విశ్వకర్మణా।
తత్ర తే లవణం ఘోరం దదృశుః పూర్వమాగతాః॥ 1-27-2 (1398) 
సుపర్ణసహితాః సర్పాః కాననం చ మనోరమం।
సాగరాంబుపరిక్షిప్తం పక్షిసంఘనిజాదితం॥ 1-27-3 (1399) 
విచిత్రఫలపుష్పాభిర్వనరాజిభిరావృతం।
భవనైరావృతం రంయైస్తథా పద్మాకరైరపి॥ 1-27-4 (1400) 
ప్రసన్నసలిలైశ్చాపి హ్వదైర్దివ్యైర్విభూషితం।
దివ్యగంధవహైః పుణ్యైర్మారుతైరుపవీజితం॥ 1-27-5 (1401) 
ఉత్పతద్భిరివాకాశం వృక్షైర్మలయజైరపి।
శోభితం పుష్పవర్షాణి ముంచద్భిర్మారుతోద్ధతైః॥ 1-27-6 (1402) 
వాయువిక్షిప్తకుసుమైస్తథాఽన్యైరపి పాదపైః।
కిరద్భిరివ తత్రస్థాన్నాగాన్పుష్పాంబువృష్టిభిః॥ 1-27-7 (1403) 
మనఃసంహర్షజం దివ్యం గంధర్వాప్సరసాం ప్రియం।
మత్తభ్రమస్సంఘుష్టం మనోజ్ఞాకృతిదర్శనం॥ 1-27-8 (1404) 
రమణీయం శివం పుణ్యం సర్వైర్జనమనోహరైః।
నానాపక్షిరుతం రంయం కద్రూపుత్రప్రహర్షణం॥ 1-27-9 (1405) 
తత్తే వనం సమాసాద్య విజహ్రుః పన్నగాస్తదా।
అబ్రువంశ్చ మహావీర్యం సుపర్ణం పతగేశ్వరం॥ 1-27-10 (1406) 
వహాస్మానపరం ద్వీపం సురంయం విమలోదకం।
త్వం హి దేశాన్బహూన్రంయాన్వ్రజన్పశ్యసి ఖేచర॥ 1-27-11 (1407) 
సౌతిరువాచ। 1-27-12x (105) 
స విచింత్యాబ్రవీత్పక్షీ మాతరం వినతో తదా।
కిం కారణం మయా మాతః కర్తవ్యం సర్పభాషితం॥ 1-27-12 (1408) 
వినతోవాచ। 1-27-13x (106) 
దాసీభూతాస్మి దుర్యోగాత్సపత్న్యాః పతగోత్తమ।
పణం వితథమాస్థాయ సర్పైరుపధినా కృతం॥ 1-27-13 (1409) 
సౌతిరువాచ। 1-27-14x (107) 
తస్మింస్తు కథితే మాత్రా కారణే గగనేతరః।
ఉవాచ వచనం సర్పాంస్తేన దుఃఖేన దుఃఖితః॥ 1-27-14 (1410) 
కిమాహృత్య విదిత్వా వా కిం వా కృత్వేహ పౌరుషం।
దాస్యాద్వో విప్రముచ్యేయం తథ్యం వదత లేలిహాః॥ 1-27-15 (1411) 
సౌతిరువాచ। 1-27-16x (108) 
శ్రుత్వా సమబ్రువన్సర్పా ఆహరామృతమోజసా।
తతో దాస్యాద్విప్రమోక్షో భవితా తవ ఖేచర॥ ॥ 1-27-16 (1412) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి సప్తవింశోఽధ్యాయః॥ 27 ॥

Mahabharata - Adi Parva - Chapter Footnotes

1-27-2 లవణం లవణాసురం పూర్వం దదృశుః॥ 1-27-8 మనఃసంహర్షజం మనసః సంహర్షాయ జాతం॥ 1-27-15 లేలిహాః భోసర్పాః॥ సప్తవింశోఽధ్యాయః॥ 27 ॥



ఆదిపర్వ - అధ్యాయ 028

॥ శ్రీః ॥

1.28. అధ్యాయః 028 

Mahabharata - Adi Parva - Chapter Topics

అమృతాహరణార్థం గచ్ఛతో గరుడస్య మక్ష్యయాచనం॥ 1 ॥ బ్రాహ్మణవర్జం సముద్రకుక్షిస్థనిషాదభక్షణే వినతాయా అనుజ్ఞా॥ 2 ॥

Mahabharata - Adi Parva - Chapter Text

1-28-0 (1413) 
సౌతిరువాచ। 1-28-0x (109) 
ఇత్యుక్తో గరుడః సర్పైస్తతో మాతరమబ్రవీత్।
గచ్ఛాంయమృతమాహర్తుం భక్ష్యమిచ్ఛామి వేదితుం॥ 1-28-1 (1414) 
వినతోవాచ। 1-28-2x (110) 
సముద్రకుక్షావేకాంతే నిషాదాలయముత్తమం।
`భవనాని నిషాదానాం తత్ర సంతి ద్విజోత్తమ॥ 1-28-2 (1415) 
పాపినాం నష్టలోకానాం నిర్ఘృణానాం దురాత్మనాం'।
నిషాదానాం సహస్రాణి తాన్భుక్త్వాఽమృతమానయ॥ 1-28-3 (1416) 
న చ తే బ్రాహ్మణం హంతుం కార్యా బుద్ధిః కథంచన।
అవధ్యః సర్వభూతానాం బ్రాహ్మణో హ్యనలోపమః॥ 1-28-4 (1417) 
అగ్నిరర్కో విషం శస్త్రం విప్రో భవతి కోపితః।
గురుర్హి సర్వభూతానాం బ్రాహ్మణః పరికీర్తితః॥ 1-28-5 (1418) 
ఏవమాదిస్వరూపైస్తు సతాం వై బ్రాహ్మణో మతః।
స తే తాత న హంతవ్యః సంక్రుద్ధేనాపి సర్వథా॥ 1-28-6 (1419) 
బ్రాహ్మణానామభిద్రోహో న కర్తవ్యః కథంచన।
న హ్యేవమగ్నిర్నాదిత్యో భస్మ కుర్యాత్తథానఘ॥ 1-28-7 (1420) 
యథా కుర్యాదభిక్రుద్ధో బ్రాహ్మణః సంశితవ్రతః।
తదేతైర్వివిధైర్లింగైస్త్వం విద్యాస్తం ద్విజోత్తమం॥ 1-28-8 (1421) 
భూతానామగ్రభూర్విప్రో వర్ణశ్రేష్ఠః పితా గురుః।  1-28-9 (1422) 
గరుడ ఉవాచ।
కింరూపో బ్రాహ్మణో మాతః కింశీలః కింపరాక్రమః॥  1-28-9x (111) 
కింస్విదగ్నినిభో భాతి కింస్విత్సౌంయప్రదర్శనః।
యథాహమభిజానీయాం బ్రాహ్మణం లక్షణైః శుభైః॥ 1-28-10 (1423) 
తన్మే కారణతో మాతః పృచ్ఛతో వక్తుమర్హసి।  1-28-11 (1424) 
వినతోవాచ।
యస్తే కంఠమనుప్రాప్తో నిగీర్ణం బడిశం యథా॥  1-28-11x (112) 
దహేదంగారవత్పుత్రం తం విద్యాద్బ్రాహ్మణర్షభం।
విప్రస్త్వయా న హంతవ్యః సంక్రుద్ధేనాపి సర్వదా॥ 1-28-12 (1425) 
ప్రోవాచ చైన వినతా పుత్రహార్దాదిదం వచః।
జఠరే న చ జీర్యేద్యస్తం జానీహి ద్విజోత్తమం॥ 1-28-13 (1426) 
పునః ప్రోవాచ వినతా పుత్రహార్దాదిదం వచః।
జానంత్యప్యతులం వీర్యమాశీర్వాదపరాయణా॥ 1-28-14 (1427) 
ప్రీతా పరమదుఃఖార్తా నాగైర్విప్రకృతా సతీ।  1-28-15 (1428) 
వినతోవాచ।
పక్షౌ తే మారుతః పాతు చంద్రసూర్యౌ చ పృష్ఠతః॥  1-28-15x (113) 
శిరశ్చ పాతు వహ్నిస్తే వసవః సర్వతస్తనుం।
`విష్ణుః సర్వగతః సర్వమహ్గాని తవ చైవ హ।' 
అహం చ తే సదా పుత్ర శాంతిస్వస్తిపరాయణా॥  1-28-16 (1429) 
ఇహాసీనా భవిష్యామి స్వస్తికారే రతా సదా।
అరిష్టం వ్రజ పంథానం పుత్ర కార్యార్థసిద్ధయే॥ 1-28-17 (1430) 
సౌతిరువాచ। 1-28-18x (114) 
తతః స మాతుర్వచనం నిశంయ
వితత్య పక్షౌ నభ ఉత్పపాత। 
తతో నిషాదాన్బలవానుపాగతో
బుభుక్షితః కాల ఇవాంతకోఽపరః॥  1-28-18 (1431) 
స తాన్నిషాదానుపసంహరంస్తదా
రజః సముద్ధూయ నభఃస్పృశం మహత్। 
సముద్రకుక్షౌ చ విశోషయన్పయః
సమీపజాన్భూధరజాన్విచాలయన్॥  1-28-19 (1432) 
తతః స చక్రే మహదాననం తదా
నిషాదమార్గం ప్రతిరుధ్య పక్షిరాట్। 
తతో నిషాదాస్త్వరితాః ప్రవవ్రజు-
ర్యతో ముఖం తస్య భుజంగభోజినః॥  1-28-20 (1433) 
తదాననం వివృతమతిప్రమాణవ-
త్సమభ్యయుర్గగనమివార్దితాః ఖగాః। 
సహస్రశః పవనజోవిమోహితా
యథా।ఞనిలప్రచలితపాదపే వనే॥  1-28-21 (1434) 
తతః ఖగో వదనమమిత్రతాపనః
సమాహరత్పరిచపలో మత్బలాః। 
నిషూదయన్బహువిధమత్స్యజీవినో
బభుక్షితో గగనచరేశ్వరస్తదా॥ ॥  1-28-22 (1435) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి అష్టావింశోఽధ్యాయః॥ 28 ॥

Mahabharata - Adi Parva - Chapter Footnotes

1-28-18 కాలే సమయే॥ 1-28-19 భూధరజాన్ పర్వతజాన్వృక్షాన్॥ 1-28-22 పరిచపలః తేషాం గ్రహణాయ సర్వతో భ్రమన్॥ అష్టావింశోఽధ్యాయః॥ 28 ॥



ఆదిపర్వ - అధ్యాయ 029

॥ శ్రీః ॥

1.29. అధ్యాయః 029 

Mahabharata - Adi Parva - Chapter Topics

కంఠం దహతో బ్రాహ్మణస్య విషాదీసహితస్య పరిత్రాణం॥ 1 ॥ గరుడస్య కశ్యపేన సంవాదః॥ 2 ॥ గజకచ్ఛపపూర్వవృత్తాంతకథనం॥ 3 ॥ కశ్యపాజ్ఞయా గరుడస్య గజకచ్ఛపగ్రహణం॥ 4 ॥ రోహిణవృక్షశాఖాభంగః॥ 5 ॥

Mahabharata - Adi Parva - Chapter Text

1-29-0 (1436) 
సౌతిరువాచ। 1-29-0x (115) 
తస్య కంఠమనుప్రాప్తో బ్రాహ్మణః సహ భార్యయా।
దహందీప్త ఇవాంగారస్తమువాచాంతరిక్షగః॥ 1-29-1 (1437) 
ద్విజోత్తమ వినిర్గచ్ఛ తూర్ణమాస్యాదపావృతాత్।
న హి మే బ్రాహ్మణో వధ్యః పాపేష్వపి రతః సదా॥ 1-29-2 (1438) 
సౌతిరువాచ। 1-29-3x (116) 
బ్రువాణమేవం గరుడం బ్రాహ్మణః ప్రత్యభాషత।
నిషాదీ మమ భార్యేయం నిర్గచ్ఛతు మయా సహ॥ 1-29-3 (1439) 
గరుడ ఉవాచ। 1-29-4x (117) 
ఏతామపి నిషాదీం త్వం పరిగృహ్యాశు నిష్పత।
తూర్ణం సంభావయాత్మానమజీర్ణం మమ తేజసా॥ 1-29-4 (1440) 
సౌతిరువాచ। 1-29-5x (118) 
తతః స విప్రో నిష్క్రాంతో నిషాదీసహితస్తదా।
వర్ధయిత్వా చ గరుడమిష్టం దేశం జగామ హ॥ 1-29-5 (1441) 
సహభార్యే వినిష్క్రాంతే తస్మిన్విప్రే స పక్షిరాట్।
వితత్య పక్షావాకాశముత్పపాత మనోజవః॥ 1-29-6 (1442) 
తతోఽపశ్యత్స్వపితరం పృష్టశ్చాఖ్యాతవాన్పితుః।
యథాన్యాయమమేయాత్మా తం చోవాచ మహానృషిః॥ 1-29-7 (1443) 
కశ్యప ఉవాచ। 1-29-8x (119) 
కచ్చిద్వః కుశలం నిత్యం భోజనే బహులం సుత।
కచ్చిచ్చ మానుషే లోకే తవాన్నం విద్యతే బహు॥
`క్వ గంతాస్యతివేగేన మమ త్వం వక్తుమర్హసి॥'  1-29-8 (1444) 
గరుడ ఉవాచ। 1-29-9x (120) 
మాతా మే కుశలా శశ్వత్తథా భ్రాతా తథా హ్యహం।
న హి మే కుశలం తాత భోజనే బహులే సదా॥ 1-29-9 (1445) 
అహం హి సర్పైః ప్రహితః సోమమాహర్తుముత్తమం।
మహాతుర్దాస్యవిమోక్షార్థమాహరిష్యే తమద్య వై॥ 1-29-10 (1446) 
మాత్రా చాత్ర సమాదిష్టో నిషాదాన్భక్షయేతి హ।
న చ మే తృప్తిరభవద్భక్షయిత్వా సహస్రశః॥ 1-29-11 (1447) 
తస్మాద్భక్ష్యం త్వమపరం భగవన్ప్రదిశస్వ మే।
యద్భుక్త్వాఽమృతమాహర్తుం సమర్తః స్యామహం ప్రభో॥ 1-29-12 (1448) 
క్షుత్పిపాసావిఘాతార్థం భక్ష్యమాఖ్యాతు మే భవాన్।  1-29-13 (1449) 
కశ్యప ఉవాచ।
ఇదం సరో మహాపుణ్యం దేవలోకేఽపి విశ్రుతం॥  1-29-13x (121) 
యత్ర కూర్మాగ్రజం హస్తీ సదా కర్షత్యవాఙ్ముఖః।
తయోర్జన్మాంతరే వైరం సంప్రవక్ష్యాంయసోషతః॥ 1-29-14 (1450) 
తన్మే తత్త్వం నిబోధస్య యత్ప్రమాణౌ చ తావుభౌ।
`శృణు త్వం వత్స భద్రం తే కథాం వైరాగ్యవర్ధినీం॥ 1-29-15 (1451) 
పిత్రోరర్థవిభాగే వై సముత్పన్నాం పురాండజ।'
ఆసీద్విభావసుర్నామ మహర్షిః కోపనో భృశం॥  1-29-16 (1452) 
భ్రాతా తస్యానుజశ్చాసీత్సుప్రతీకో మహాతపాః।
స నేచ్ఛతి ధనం భ్రాత్రా సహైకస్థం మహామునిః॥ 1-29-17 (1453) 
విభాగం కీర్తయత్యేవ సుప్రతీకో హి నిత్యశః।
అథాబ్రవీచ్చ తం భ్రాతా సుప్రతీకం విభావసుః॥ 1-29-18 (1454) 
`విభాగే బహవో దోషా భవిష్యంతి మహాతపః।'
విభాగం బహవో మోహాత్కర్తుమిచ్ఛంతి నిత్యశః। 
తతో విభక్తాస్త్వన్యోన్యం నాద్రియంతేఽర్థమోహితాః॥  1-29-19 (1455) 
తతః స్వార్థపరాన్మూఢాన్పృథగ్భూతాన్స్వకైర్ధనైః।
విదిత్వా భేదయంత్యేతానమిత్రా మిత్రరూపిణః॥ 1-29-20 (1456) 
విదిత్వా చాపరే భిన్నానంతరేషు పతంత్యథ।
భిన్నానామతులో నాశః క్షిప్రమేవ ప్రవర్తతే॥ 1-29-21 (1457) 
తస్మాద్విభాగం భ్రాతౄణాం న ప్రశంసంతి సాధవః।
`ఏవముక్తః సుప్రతీకో భాగం కీర్తయతేఽనిశం॥ 1-29-22 (1458) 
ఏవం నిర్బధ్యమానస్తు శశాపైనం విభావసుః।'
గురుశాస్త్రేఽనిబద్ధానామన్యోన్యేనాభిశంకినాం॥  1-29-23 (1459) 
నియంతు న హి శక్యస్త్వం భేదతో ధనమిచ్ఛసి।
యస్మాత్తస్మాత్సుప్రతీక హస్తిత్వం సమవాప్స్యసి॥ 1-29-24 (1460) 
కశ్యప ఉవాచ। 1-29-25x (122) 
శప్తస్త్వేవం సుప్రతీకో విభావసుమథాబ్రవీత్।
త్వమప్యంతర్జలచరః కచ్ఛపః సంభవిష్యసి॥ 1-29-25 (1461) 
ఏవమన్యోన్యశాపాత్తౌ సుప్రతీకవిభావసూ।
గజకచ్ఛపతాం ప్రాప్తావర్థార్థం మూఢచేతసౌ॥ 1-29-26 (1462) 
రోషదోషానుషంగేణ తిర్యగ్యోనిగతావపి।
పరస్పరద్వేషరతౌ ప్రమాణబలదర్పితౌ॥ 1-29-27 (1463) 
సరస్యస్మిన్మహాకాయౌ పూర్వవైరానుసారిణౌ।
తయోరన్యతరః శ్రీమాన్సముపైతి మహాగజః॥ 1-29-28 (1464) 
యస్య బృంహితశబ్దేన కూర్మోఽప్యంతర్జలేశయః।
ఉత్థితోఽసౌ మహాకాయః కృత్స్నం విక్షోభయన్సరః॥ 1-29-29 (1465) 
తం దృష్ట్వాఽఽవేష్టితకరః పతత్యేష గజో జలం।
దంతహస్తాగ్రలాంగూలపాదవేగేన వీర్యవాన్॥ 1-29-30 (1466) 
విక్షోభయంస్తతో నాగః సరో బహుఝషాకులం।
కూర్మోఽప్యభ్యుద్యతశిరా యుద్ధాయాభ్యేతి వీర్యవాన్॥ 1-29-31 (1467) 
షడుచ్ఛ్రితో యోజనాని గజస్తద్ద్విగుణాయతః।
కూర్మస్త్రియోజనోత్సేధో దశయోజనమండలః॥ 1-29-32 (1468) 
తావుభౌ యుద్ధసంమత్తౌ పరస్పరవధైషిణౌ।
ఉపయుజ్యాశు కర్మేదం సాధయే హితమాత్మనః॥ 1-29-33 (1469) 
మహాభ్రఘనసంకాశం తం భుక్త్వామృతమానయ।
మహాగిరిసమప్రఖ్యం ఘోరరూపం చ హస్తినం॥ 1-29-34 (1470) 
సౌతిరువాచ। 1-29-35x (123) 
ఇత్యుక్త్వా గరుడం సోఽథ మాంగల్యమకరోత్తదా।
యుధ్యతః సహ దేవైస్తే యుద్ధే భవతు మంగలం॥ 1-29-35 (1471) 
పూర్ణకుంభో ద్విజా గావో యచ్చాన్యత్కించిదుత్తమం।
శుభం స్వస్త్యయనం చాపి భవిష్యతి తవాండజా॥ 1-29-36 (1472) 
యుధ్యమానస్య సంగ్రామే దేవైః సార్ధం మహాబల।
ఋచో యజూంషి సామాని పవిత్రాణి హవీంషి చ॥ 1-29-37 (1473) 
రహస్యాని చ సర్వాణి సర్వే వేదాశ్చ తే బలం।
`వర్ధయిష్యంతి సమరే భవిష్యతి ఖగోత్తమ।' 
ఇత్యుక్తో గరుడః పిత్రా గతస్తం హ్వదమంతికాత్॥  1-29-38 (1474) 
అపశ్యన్నిర్మలజలం నానాపక్షిసమాకులం।
స తత్స్మృత్వా పితుర్వాక్యం భీమవేగోఽంతరిక్షగః॥ 1-29-39 (1475) 
నఖేన గజమేకేన కూర్మమేకేన చాక్షిపత్।
సధుత్పపాత చాకాశం తత ఉచ్చైర్విహంగమః॥ 1-29-40 (1476) 
సోఽలంబం తీర్థణాసాద్య దేవవృక్షానుపాగమత్।
తే భీతాః సమకంపంత తస్య పక్షానిలాహతాః॥ 1-29-41 (1477) 
న నో భంజ్యాదితి తదా దివ్యాః కనకశాఖినః।
ప్రచలాంగాన్స తాందృష్ట్వా మనోరథఫలద్రుమాన్॥ 1-29-42 (1478) 
అన్యానతులరూపాంగానుపచక్రామ ఖేచరః।
కాంచనై రాజతైశ్చైవ ఫలైర్వైదూర్యశాఖినః। 
సాగరాంబుపరిక్షిప్తాన్భ్రాజమానాన్మహాద్రుమాన్॥  1-29-43 (1479) 
`తేషాం మధ్యే మహానాసీత్పాదపః సుమనోహరః।
సహస్రయోజనోత్సేధో బహుశాఖాసమన్వితః॥ 1-29-44 (1480) 
ఖగానామాలయో దివ్యో నాంనా రౌహిణపాదపః।
యస్య ఛాయాం సమాశ్రిత్య సద్యో భవతి నిర్వృతః;॥ 1-29-45 (1481) 
తమువాచ ఖగశ్రేష్ఠం తత్ర రౌహిణపాదపః।
అతిప్రవృద్ధః సముహానాపతంతం మనోజవం॥ 1-29-46 (1482) 
రౌహిణ ఉవాచ। 1-29-47x (124) 
యైషా మమ మహాశాఖా శతయోజనమాయతా।
ఏతామాస్థాయ శాఖాం త్వం ఖాదేమౌ గజకచ్ఛపౌ॥ 1-29-47 (1483) 
సౌతిరువాచ। 1-29-48x (125) 
తతో ద్రుమం పతగసహస్రసేవితం
మహీధరప్రతిమవపుః ప్రకంపయన్। 
ఖగోత్తమో ద్రుతమభిపత్య వేగవా-
న్బభంజ తామవిరలపత్రసంచయాం॥ ॥  1-29-48 (1484) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి ఏకోనత్రింశోఽధ్యాయః॥ 29 ॥

Mahabharata - Adi Parva - Chapter Footnotes

1-29-4 సంభావయ సంజీవయ॥ 1-29-7 తతోఽపశ్యత్స్వపితరం కాశ్యపం దీప్తతేజసం। తం శ్రేష్ఠం పతతాం శ్రేష్ఠో బ్రహ్మ బ్రహ్మవిదాం వరం। పృష్టశ్చ పిత్రా బలవాన్వైనతేయః ప్రతాపదాన్। ఇతి పాఠాంతరం॥ 7 ॥ 1-29-9 భోజనే బహులే మమ కుశలం న హి॥ 1-29-10 సోమం అమృతం॥ 1-29-14 కూర్మాగ్రజం కూర్మభూతం జ్యేష్ఠభ్రాతరం॥ 1-29-21 అంతరేషు ఛిద్రేషు॥ 1-29-30 ఆవేష్టితకరః కుండలీకృతశుండాదండః॥ 1-29-33 ఉపయుజ్య భుక్త్వా॥ 1-29-38 భవిష్యతి సమరే॥ ఏకోనత్రింశోఽధ్యాయః॥ 29 ॥



ఆదిపర్వ - అధ్యాయ 030

॥ శ్రీః ॥

1.30. అధ్యాయః 030 

Mahabharata - Adi Parva - Chapter Topics

భగ్నశాఖాయా అధోభాగే లంబమానవాలఖిల్యరక్షణార్థం ముఖేన శాఖాగ్రహణం॥ 1 ॥ కశ్యపాజ్ఞయా హిమాలయం గత్వా తత్ర శాఖాం పరిత్యజ్య తత్రైవ స్థిత్వా గజకచ్ఛపభక్షణం॥ 2 ॥ ఉత్పాతాందృష్ట్వా దేవైః కృతోఽమృతరక్షణోపాయః॥ 3 ॥

Mahabharata - Adi Parva - Chapter Text

1-30-0 (1485) 
సౌతిరువాచ। 1-30-0x (126) 
స్పష్టమాత్రా తు పద్భ్యాం సా గరుడేన బలీయసా।
అభజ్యత తరోః శాఖా భగ్నాం చైకామధారయత్॥ 1-30-1 (1486) 
తాం భంక్త్వా స మహాశాఖాం స్మయమానో విలోకయన్।
అథాత్రం లంబతోఽపశ్యద్వాలఖిల్యానధోముఖాన్॥ 1-30-2 (1487) 
ఋషయో హ్యత్ర లంబంతే న హన్యామితి తానృషీన్।
తపోరతాంల్లంబమానాన్బ్రహ్మర్షీనభివీక్ష్య సః॥ 1-30-3 (1488) 
హన్యాదేతాన్సంపతంతీ శాఖేత్యథ విచింత్య సః।
నఖైర్దృఢతరం వీరః సంగృహ్య గజకచ్ఛపౌ॥ 1-30-4 (1489) 
స తద్వినాశసంత్రాసాదభిపత్య స్వగాధిపః।
శాఖామాస్యేన జగ్రాహ తేషామేవాన్వవేక్షయా॥ 1-30-5 (1490) 
అతిదైవం తు తత్తస్య కర్మ దృష్ట్వా మహర్షయః।
విస్మయోత్కంపహృదయా నామ చక్రుర్మహాఖగే॥ 1-30-6 (1491) 
గురుం భారం సమాసాద్యోడ్డీన ఏష విహంగమః।
గరుడస్తు ఖగశ్రేష్ఠస్తస్మాత్పన్నగభోజనః॥ 1-30-7 (1492) 
తతః శనైః పర్యపతత్పక్షైః శైలాన్ప్రకంపయన్।
ఏవం సోఽభ్యపతద్దేశాన్బహూన్సగజకచ్ఛపః॥ 1-30-8 (1493) 
దయార్థం వాలఖిల్యానాం న చ స్థానమవిందత।
స గత్వా పర్వతశ్రేష్ఠం గంధమాదనమంజసా॥ 1-30-9 (1494) 
దదర్శ కశ్యపం తత్ర పితరం తపసి స్థితం।
దదర్శ తం పితా చాపి దివ్యరూపం విహంగమం॥ 1-30-10 (1495) 
తేజోవీర్యబలోపేతం మనోమారుతరంహసం।
శైలశృంగప్రతీకాశం బ్రహ్మదండమివోద్యతం॥ 1-30-11 (1496) 
అచింత్యమనభిధ్యేయం సర్వభూతభయంకరం।
మహావీర్యధరం రౌద్రం సాక్షాదగ్నిమివోద్యతం॥ 1-30-12 (1497) 
అప్రధృష్యమజేయం చ దేవదానవరాక్షసైః।
భేత్తారం గిరిశృంగాణాం సముద్రజలశోషణం॥ 1-30-13 (1498) 
లోకసంలోడనం ఘోరం కృతాంతసమదర్శనం।
తమాగతమభిప్రేక్ష్య భగవాన్కశ్యపస్తదా। 
విదిత్వా చాస్యం సంకల్పమిదం వచనమబ్రవీత్॥  1-30-14 (1499) 
కశ్యప ఉవాచ। 1-30-15x (127) 
పుత్ర మా సాహసం కార్షీర్మా సద్యో లప్స్యసే వ్యథాం।
మా త్వాం దహేయుః సంక్రుద్ధా వాలఖిల్యా మరీచిపాః॥ 1-30-15 (1500) 
సౌతిరువాచ। 1-30-16x (128) 
తతః ప్రసాదయామాస కశ్యపః పుత్రకారణాత్।
వాలఖిల్యాన్మహాభాగాంస్తపసా హతకల్మషాన్॥ 1-30-16 (1501) 
కశ్యప ఉవాచ। 1-30-17x (129) 
ప్రజాహితార్థమారంభో గరుడస్య తపోధనాః।
చికీర్షతి మహత్కర్మ తదనుజ్ఞాతుమర్హథ॥ 1-30-17 (1502) 
సౌతిరువాచ। 1-30-18x (130) 
ఏవముక్తా భగవతా మునయస్తే సమభ్యయుః।
ముక్త్వా శాఖాం గిరిం పుణ్యం హిమవంత తపోఽర్థినః॥ 1-30-18 (1503) 
తతస్తేష్వపయాతేషు పితరం వినతాసుతః।
శాఖావ్యాక్షిప్తవదనః పర్యపృచ్ఛత కశ్యపం॥ 1-30-19 (1504) 
భగవన్క్వ విముంచామి తరోః శాఖామిమామహం।
వర్జితం మానుషైర్దేశమాఖ్యాతు భగవాన్మమ॥ 1-30-20 (1505) 
సౌతిరువాచ। 1-30-21x (131) 
తతో నిఃపురుషం శైలం హిమసంరుద్ధకందరం।
అగంయం మనసాప్యన్యైస్తస్యాచఖ్యౌ స కశ్యపః॥ 1-30-21 (1506) 
తం పర్వతం మహాకుక్షిముద్దిశ్య స మహాఖగః।
జవేనాభ్యపతత్తార్క్ష్యః సశాఖాగజకచ్ఛపః॥ 1-30-22 (1507) 
న తాం వధ్రీ పరిణహేచ్ఛతచర్మా మహాతనుం।
శాఖినో మహతీం శాఖాం యాం ప్రగృహ్య యయౌ ఖగః॥ 1-30-23 (1508) 
స తతః శతసాహస్రం యోజనాంతరమాగతః।
కాలేన నాతిమహతా గరుడః పతగేశ్వరః॥ 1-30-24 (1509) 
స తం గత్వా క్షణేనైవ పర్వతం వచనాత్పితుః।
అముంచన్మహతీం శాఖాం సస్వనం తత్ర ఖేచరః॥ 1-30-25 (1510) 
పక్షానిలహతశ్చాస్య ప్రాకంపత స శైలరాట్।
ముమోచ పుష్పవర్షం చ సమాగలితపాదప॥ 1-30-26 (1511) 
శృంగాణి చ వ్యశీర్యంత గిరేస్తస్య సమంతతః।
మణికాంచనచిత్రాణి శోభయంతి మహాగిరిం॥ 1-30-27 (1512) 
శాఖినో బహవశ్చాపి శాఖయాఽభిహతాస్తయా।
కాంచనైః కుసుమైర్భాంతి విద్యుత్వంత ఇవాంబుదాః॥ 1-30-28 (1513) 
తే హేమవికచా భూమౌ యుతాః పర్వతధాతుభిః।
వ్యరాజంఛాఖినస్తత్ర సూర్యాంశుప్రతిరంజితాః॥ 1-30-29 (1514) 
తతస్తస్య గిరేః శృంగమాస్థాయ స ఖగోత్తమః।
భక్షయామాస గరుడస్తావుభౌ గజకచ్ఛపౌ॥ 1-30-30 (1515) 
తావుభౌ భక్షయిత్వా తు స తార్క్ష్యః కూర్మకుంజరౌ।
తతః పర్వతకూటాగ్రాదుత్పపాత మహాజవః॥ 1-30-31 (1516) 
ప్రావర్తంతాథ దేవానాముత్పాతా భయశంసినః।
ఇంద్రస్య వజ్రం దయితం ప్రజజ్వాల భయాత్తతః॥ 1-30-32 (1517) 
సధూమా న్యపతత్సార్చిర్దివోల్కా నభసశ్చ్యుతా।
తథా వసూనాం రుద్రాణామాదిత్యానాం చ సర్వశః॥ 1-30-33 (1518) 
సాధ్యానాం మరుతాం చైవ యే చాన్యే దేవతాగణాః।
స్వం స్వం ప్రహరణం తేషాం పరస్పరముపాద్రవత్॥ 1-30-34 (1519) 
అభూతపూర్వం సంగ్రామే తదా దేవాసురేఽపి చ।
వవుర్వాతాః సనిర్ఘాతాః పేతురుల్కాః సహస్రశః॥ 1-30-35 (1520) 
నిరభ్రమేవ చాకాశం ప్రజగర్జ మహాస్వనం।
దేవానామపి యో దేవః సోఽప్యవర్షత శోణితం॥ 1-30-36 (1521) 
మంలుర్మాల్యాని దేవానాం నేశుస్తేజాంసి చైవ హి।
ఉత్పాతమేఘా రౌద్రాశ్చ వవృషుః శోణితం బహు॥ 1-30-37 (1522) 
రజాంసి ముకుటాన్యేషాముత్థితాని వ్యధర్షయన్।
తతస్త్రాససముద్విగ్నః సహ దేవైః శతక్రతుః। 
ఉత్పాతాందారుణాన్పశ్యన్నిత్యువాచ బృహస్పతిం॥  1-30-38 (1523) 
కిమర్థం భగవన్ఘోరా ఉత్పాతాః సహసోత్థితాః।
న చ శత్రుం ప్రపశ్యామి యుధి యో నః ప్రధర్షయేత్॥ 1-30-39 (1524) 
బృహస్పతిరువాచ। 1-30-40x (132) 
తవాపరాధాద్దేవేంద్ర ప్రమాదాచ్చ శతక్రతో।
తపసా వాలఖిల్యానాం మహర్షీణాం మహాత్మనాం॥ 1-30-40 (1525) 
కశ్యపస్య మునేః పుత్రో వినతాయాశ్చ ఖేచరః।
హర్తుం సోమమభిప్రాప్తో బలవాన్కామరూపధృక్॥ 1-30-41 (1526) 
సమర్థో బలినాం శ్రేష్ఠో హర్తుం సోమం విహంగమః।
సర్వం సంభావయాంయస్మిన్నసాధ్యమపి సాధయేత్॥ 1-30-42 (1527) 
సౌతిరువాచ। 1-30-43x (133) 
శ్రుత్వైతద్వచనం శక్రః ప్రోవాచామృతరక్షిణః।
మహావీర్యబలః పక్షీ హర్తుం సోమమిహోద్యతః॥ 1-30-43 (1528) 
యుష్మాన్సంబోధయాంయేష `గృహీత్వావరణాయుధాన్।
పరివార్యామృతం సర్వే యూయం మద్వచనాదిహ॥ 1-30-44 (1529) 
రక్షధ్వం విబుధా వీరా' యథా న స హరేద్బలాత్।
అతులం హి బలం తస్య బృహస్పతిరువాచ హ॥ 1-30-45 (1530) 
సౌతిరువాచ। 1-30-46x (134) 
తచ్ఛ్రుత్వా విబుధా వాక్యం విస్మితా యత్నమాస్థితాః।
పరివార్యామృతం తస్థూర్వజ్రీ చేంద్రః ప్రతాపవాన్॥ 1-30-46 (1531) 
ధారయంతో విచిత్రాణి కాంచనాని మనస్వినః।
కవచాని మహార్హాణి వైదూర్యవికృతాని చ॥ 1-30-47 (1532) 
చర్మాణ్యపి చ గాత్రేషు భానుమంతి దృఢాని చ।
వివిధాని చ శస్త్రాణి ఘోరరూపాణ్యనేకశః॥ 1-30-48 (1533) 
శితతీక్ష్ణాగ్రధారాణి సముద్యంయ సురోత్తమః।
సవిస్ఫులింగజ్వాలాని సధూమాని చ సర్వశః॥ 1-30-49 (1534) 
చక్రాణి పరఘాంశ్చైవ త్రిశూలాని పరశ్వధాన్।
శక్తీశ్చ వివిధాస్తీక్ష్ణాః కరవాలాంశ్చ నిర్మలాన్। 
స్వదేహరూపాణ్యాదాయ గదాశ్చోగ్రప్రదర్శనాః॥  1-30-50 (1535) 
తైః శస్త్రైర్భానుమద్భిస్తే దివ్యాభరణభూషితాః।
భానుమంతః సురగణాస్తస్థుర్విగతకల్మషాః॥ 1-30-51 (1536) 
అనుపమబలవీర్యతేజసో
ధృతమనసః పరిరక్షణేఽమృతస్య। 
అసురపురవిదారణాః సురా
జ్వలనసమిద్ధవపుఃప్రకాశినః॥  1-30-52 (1537) 
ఇతి సమరవరం సురాః స్థితాస్తే
పరిఘసహస్రశతైః సమాకులం। 
విగలితమివ చాంబరాంతరం
తపనమరీచివికాశితం బభాసే॥ ॥  1-30-53 (1538) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి త్రింశోఽధ్యాయః॥ 30 ॥

Mahabharata - Adi Parva - Chapter Footnotes

1-30-6 అతిదైవం దేవైరపి కర్తుమశక్యం॥ 1-30-7 గురుశబ్దపూర్వాడ్డీడ్విహాయసాగతావిత్యస్మాడ్డః ఆదేరకారశ్చ పృషోదరాదిత్వాత్ గరుడశబ్దో నిష్పన్న ఇత్యర్థః॥ 1-30-18 శాఖాం ముక్త్వా గిరిం సమభ్యయురితి సంబంధః॥ 1-30-19 శాఖయా ముఖస్థయా వ్యాక్షిప్తం వదనం వచనక్రియాయస్య స తథా॥ 1-30-23 శతచర్మా శతగోచర్మణా కృతా। వధ్రీ రజ్జుః। న పరిణహేత్ పరితో న బధ్నీయాత్॥ 1-30-29 వికచాః హేమవదుజ్జ్వలాః॥ 1-30-33 దివా అహ్ని॥ 1-30-36 దేవానాం దేవః పర్జన్యః॥ 1-30-42 అన్యేషామసాధ్యమప్యయం సాధయేత్॥ 1-30-48 భానుమంతి దీప్తిమంతి॥ 1-30-50 స్వదేహరూపాణి స్వదేహానురూపాణి॥ 1-30-52 జ్వలనవత్సమిద్ధైర్దీప్యమానైర్వపుర్భిః ప్రకాశినః॥ త్రింశోఽధ్యాయః॥ 30 ॥



ఆదిపర్వ - అధ్యాయ 031

॥ శ్రీః ॥

1.31. అధ్యాయః 031 

Mahabharata - Adi Parva - Chapter Topics

వాలఖిల్యతపసా గరుడోత్పత్తికథనపూర్వకం తస్య పక్షీంద్రత్వేఽభిషేచనం॥ 1 ॥

Mahabharata - Adi Parva - Chapter Text

1-31-0 (1539) 
శౌనక ఉవాచ। 1-31-0x (135) 
కోఽపరాధో మహేంద్రస్య కః ప్రమాదశ్చ సూతజ।
తపసా వాలఖిల్యానాం సంభూతో గరుడః కథం॥ 1-31-1 (1540) 
కశ్యపస్య ద్విజాతేశ్చ కథం వై పక్షిరాట్ సుతః।
అధృష్టః సర్వభూతానామవధ్యస్చాభవత్కథం॥ 1-31-2 (1541) 
కథం చ కామచారీ స కామవీర్యశ్చ ఖేచరః।
ఏతదిచ్ఛాంయహం శ్రోతుం పురాణే యది పఠ్యతే॥ 1-31-3 (1542) 
సౌతిరువాచ। 1-31-4x (136) 
విషయోఽయం పురాణస్య యన్మాం త్వం పరిపృచ్ఛసి।
శృణు మే వదతః సర్వమేతత్సంక్షేపతోం ద్విజ॥ 1-31-4 (1543) 
యజతః పుత్రకామస్య కశ్యపస్య ప్రజాపతేః।
సాహాయ్యమృషయో దేవా గంధర్వాశ్చ దదుః కిల॥ 1-31-5 (1544) 
తత్రేధ్మానయనే శక్రో నియుక్తః కశ్యపేన హ।
మునయో వాలఖిల్యాశ్చ యే చాన్యే దేవతాగణాః॥ 1-31-6 (1545) 
శక్రస్తు వీర్యసదృశమిధ్యభారం గిరిప్రభం।
సముద్యంయానయామాస నాతికృచ్ఛ్రాదివ ప్రభుః॥ 1-31-7 (1546) 
అథాపశ్యదృషీన్హ్రస్వానంగుష్ఠోదరవర్ష్మణః।
పలాశవర్తికామేకాం వహతః సంహతాన్పథి॥ 1-31-8 (1547) 
ప్రలీనాన్స్వేష్వివాంగేషు నిరాహారాంస్తపోధనాన్।
క్లిశ్యమానాన్మందబలాన్గోష్పదే సంప్లుతోదకే॥ 1-31-9 (1548) 
తాన్సర్వాన్విస్మయావిష్టో వీర్యోన్మత్తః పురందరః।
అపహాస్యాభ్యగాచ్ఛీఘ్రం లంబయిత్వాఽవమన్య చ॥ 1-31-10 (1549) 
తేఽథ రోషసమావిష్టాః సుభృశం జాతమన్యవః।
ఆరేభిరే మహత్కర్మ తదా శక్రభయంకరం॥ 1-31-11 (1550) 
జుహువుస్తే సుతపసో విధివజ్జాతవేదసం।
మంత్రైరుచ్చావచైర్విప్రా యేన కామేన తచ్ఛృణు॥ 1-31-12 (1551) 
కామవీర్యః కామగమో దేవరాజభయప్రదః।
ఇంద్రోఽన్యః సర్వదేవానాం భవేదితి యతవ్రతాః॥ 1-31-13 (1552) 
ఇంద్రాచ్ఛతగుణః శౌర్యే వీర్యే చైవ మనోజవః।
తపసో నః ఫలేనాద్య దారుణః సంభవిత్వితి॥ 1-31-14 (1553) 
తద్బుద్ధ్వా భృశసంతప్తో దేవరాజః శతక్రతుః।
జగామ శరణం తత్ర కశ్యపం సంశితవ్రతం॥ 1-31-15 (1554) 
తచ్ఛ్రుత్వా దేవరాజస్య కశ్యపోఽథ ప్రజాపతిః।
వాలఖిల్యానుపాగంయ కర్మసిద్ధిమపృచ్ఛత॥ 1-31-16 (1555) 
`కశ్యప ఉవాచ। 1-31-17x (137) 
కేన కామేన చారబ్ధం భవద్భిర్హోమకర్మ చ।
యాథాతథ్యేన మే బ్రూత శ్రోతుం కౌతూహలం హి మే॥ 1-31-17 (1556) 
వాలఖిల్యా ఊచుః। 1-31-18x (138) 
అవజ్ఞాతాః సురేంద్రేణ మూఢేనాకృతబుద్ధినా।
ఐశ్వర్యమదమత్తేన సదాచారాన్నిరస్యతా॥ 1-31-18 (1557) 
తద్విఘాతార్థమారంభో విధివత్తస్య కశ్యప॥  1-31-19 (1558) 
సౌతిరువాచ।' 1-31-20x (139) 
ఏవమస్త్వితి తం చాపి ప్రత్యూచుః సత్యవాదినః।
తాన్కశ్యప ఉవాచేదం సాంత్వపూర్వం ప్రజాపతిః॥ 1-31-20 (1559) 
అయమింద్రస్త్రిభువనే నియోగాద్బ్రహ్మణః కృతః।
ఇంద్రార్థే చ భవంతోఽపి యత్నవంతస్తపోధనాః॥ 1-31-21 (1560) 
న మిథ్యా బ్రహ్మణో వాక్యం కర్తుమర్హథ సత్తమాః।
భవతాం హి న మిథ్యాఽయం సంకల్పో వై చికీర్షితః॥ 1-31-22 (1561) 
భవత్వేష పతత్రీణామింద్రోఽతిబలసత్త్వవాన్।
ప్రసాదః క్రియతామస్య దేవరాజస్య యాచతః॥ 1-31-23 (1562) 
సౌతిరువాచ। 1-31-24x (140) 
ఏవముక్తాః కశ్యపేన వాలఖిల్యాస్తపోధనాః।
ప్రత్యూచురభిసంపూజ్య మునిశ్రేష్ఠం ప్రజాపతిం॥ 1-31-24 (1563) 
వాలఖిల్యా ఊచుః। 1-31-25x (141) 
ఇంద్రార్థోఽయం సమారంభః సర్వేషాం నః ప్రజాపతే।
అపత్యార్థం సమారంభో భవతశ్చాయమీప్సితః॥ 1-31-25 (1564) 
తదిదం సఫలం కర్మ త్వయైవ ప్రతిగృహ్యతాం।
తథా చైవం విధత్స్వాత్ర యథా శ్రేయోఽనుపశ్యసి॥ 1-31-26 (1565) 
సౌతిరువాచ। 1-31-27x (142) 
ఏతస్మిన్నేవ కాలే తు దేవీ దాక్షాయణీ శుభా।
వినతా నామ కల్యాణీ పుత్రకామా యశస్వినీ॥ 1-31-27 (1566) 
తపస్తప్త్వా వ్రతపరా స్నాతా పుంసవనే శుచిః।
ఉపచక్రామ భర్తారం తామువాచాథ కశ్యపః॥ 1-31-28 (1567) 
ఆరంభః సఫలో దేవి భవితా యస్త్వయేప్సితః।
జనయిష్యసి పుత్రౌ ద్వౌ వీరౌ త్రిభువనేశ్వరౌ॥ 1-31-29 (1568) 
తపసా వాలఖిల్యానాం మమ సంకల్పతస్తథా।
భవిష్యతో మహాభాగౌ పుత్రౌ త్రైలోక్యపూజితౌ॥ 1-31-30 (1569) 
ఉవాచ చైనాం భగవాన్కశ్యపః పునరేవ హ।
ధార్యతామప్రమాదేన గర్భోఽయం సుమహోదయః॥ 1-31-31 (1570) 
ఏకః సర్వపతత్రీణామింద్రత్వం కారయిష్యతి।
లోకసంభావితో వీరః కామరూపో విహంగమః॥ 1-31-32 (1571) 
సౌతిరువాచ। 1-31-33x (143) 
శతక్రతుమథోవాచ ప్రీయమాణః ప్రజాపతిః।
త్వత్సహాయౌ మహావీర్యౌ భ్రాతరౌ తే భవిష్యతః॥ 1-31-33 (1572) 
నైతాభ్యాం భవితా దోషః సకాశాత్తే పురందర।
వ్యేతు తే శక్ర సంతాపస్త్వమేవేంద్రో భవిష్యసి॥ 1-31-34 (1573) 
న చాప్యేవం త్వయా భూయః క్షేప్తవ్యా బ్రహ్మవాదినః।
న చావమాన్యా దర్పాత్తే వాగ్వజ్రా భృశకోపనాః॥ 1-31-35 (1574) 
సౌతిరువాచ। 1-31-36x (144) 
ఏవముక్తో జగామేంద్రో నిర్విశంకస్త్రివిష్టపం।
వినతా చాపి సిద్ధార్థా బభూవ ముదితా తథా॥ 1-31-36 (1575) 
జనయామాస పుత్రౌ ద్వావరుణం గరుడం తథా।
వికలాంగోఽరుణస్తత్ర భాస్కరస్య పురఃసరః॥ 1-31-37 (1576) 
పతత్త్రీణాం చ గరుడమింద్రత్వేనాభ్యషించత।
తస్యైతత్కర్మ సుమహచ్ఛ్రూయతాం భృగునందన॥ ॥ 1-31-38 (1577) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి ఏకత్రింశోఽధ్యాయః॥ 31 ॥

Mahabharata - Adi Parva - Chapter Footnotes

1-31-8 అంగుష్ఠోదరప్రమాణం వర్ష్మ శరీరం యేషాం తాన్। వర్తికాం యష్టిం॥ 1-31-9 స్వేష్వంగేషు ప్రలీనానివ అతికృశానిత్యర్థః। క్లిశ్యమానాన్ గోష్పదమాత్రేతి జలే మజ్జనేనేత్యర్థః॥ 1-31-11 జాతమన్యవః దీనాః। మన్యుర్దైన్యే క్రతౌ క్రుధీతి కోశః॥ 1-31-14 దారుణః ఇంద్రం ప్రత్యేవ॥ 1-31-16 కర్మసిద్ధిమపృచ్ఛత సిద్ధ వః కర్మేత్యపృచ్ఛత్॥ 1-31-20 ఏవమస్తు సిద్ధమస్తు॥ 1-31-28 పుంసవనే ఋతుకాలే॥ 1-31-32 కారయిష్యతి స్వార్థే ణిచ్॥ ఏకత్రింశోఽధ్యాయః॥ 31 ॥



ఆదిపర్వ - అధ్యాయ 032

॥ శ్రీః ॥

1.32. అధ్యాయః 032 

Mahabharata - Adi Parva - Chapter Topics

దేవగరుడయుద్ధం తత్ర దేవానాం పరాజయః॥ 1 ॥

Mahabharata - Adi Parva - Chapter Text

1-32-0 (1578) 
సౌతిరువాచ। 1-32-0x (145) 
`తతస్తస్మాద్గిరివరాత్సముదీర్ణమహాబలః।'
గరుడః పక్షిరాట్ తూర్ణం సంప్రాప్తో విబుధాన్ప్రతి॥  1-32-1 (1579) 
తం దృష్ట్వాతిబలం చైవ ప్రాకంపంత సురాస్తతః।
పరస్పరం చ ప్రత్యఘ్నన్సర్వప్రహరణాన్యుత॥ 1-32-2 (1580) 
తత్ర చాసీదమేయాత్మా విద్యుదగ్నిసమప్రభః।
భౌమనః సుమహావీర్యః సోమస్య పరిరక్షితా॥ 1-32-3 (1581) 
స తేన పతగేంద్రేణ పక్షతుండనఖైః క్షతః।
ముహూర్తమతులం యుద్ధం కృత్వా వినిహతో యుధి॥ 1-32-4 (1582) 
రజశ్చోద్ధూయ సుమహత్పక్షవాతేన ఖేచరః।
కృత్వా లోకాన్నిరాలోకాంస్తేన దేవానవాకిరత్॥ 1-32-5 (1583) 
తేనావకీర్ణా రజసా దేవా మోహముపాగమన్।
న చైవం దదృశుశ్ఛన్నా రజసాఽమృతరక్షిణః॥ 1-32-6 (1584) 
ఏవం సంలోడయామాస గరుడస్త్రిదివాలయం।
పక్షతుండప్రహారైస్తు దేవాన్స విదదార హ॥ 1-32-7 (1585) 
తతో దేవః సహస్రాక్షస్తూర్ణం వాయుమచోదయత్।
విక్షిపేమాం రజోవృష్టిం తవేదం కర్మ మారుత॥ 1-32-8 (1586) 
సౌతిరువాచ। 1-32-9x (146) 
అథ వాయురపోవాహ తద్రజస్తరసా బలీ।
తతో వితిమిరే జాతే దేవాః శకునిమార్దయన్॥ 1-32-9 (1587) 
ననాదోచ్చైః స బలవాన్మహామేఘ ఇవాంబరే।
వధ్యమానః సురగణైః సర్వభూతాని భీషయన్॥ 1-32-10 (1588) 
ఉత్పపాత మహావీర్యః పక్షిరాట్ పరవీరహా।
సముత్పత్యాంతరిక్షస్థం దేవానాముపరి స్థితం॥ 1-32-11 (1589) 
వర్మిమో విబుధాః సర్వే నానాశస్త్రైరవాకిరన్।
పట్టిశైః పరిధైః శూలైర్గదాభిశ్చ సవాసవాః॥ 1-32-12 (1590) 
క్షురప్రైర్జ్వలితైశ్చాపి చక్రైరాదిత్యరూపిభిః।
నానాశస్త్రవిసర్గైస్తైర్వధ్యమానః సమంతతః॥ 1-32-13 (1591) 
కుర్వన్సుతుములం యుద్ధం పక్షిరాణ్ణ వ్యకంపత।
నిర్దహన్నివ చాకాశే వైనతేయః ప్రతాపవాన్। 
పక్షాభ్యామురసా చైవ సమంతాద్వ్యక్షిపత్సురాన్॥  1-32-14 (1592) 
తే విక్షిప్తాస్తతో దేవా దుద్రువుర్గరుడార్దితాః।
నఖతుండక్షతాశ్చైవ సుస్రువుః శోణితం బహు॥ 1-32-15 (1593) 
సాధ్యాః ప్రాచీం సగంధర్వా వసవో దక్షిణాం దిశం।
ప్రజగ్ముః సహితా రుద్రాః పతగేంద్రప్రధర్షితాః॥ 1-32-16 (1594) 
దిశం ప్రతీచీమాదిత్యా నాసత్యావుత్తరాం దిశం।
ముహుర్ముహుః ప్రేక్షమాణా యుధ్యమానం మహౌజసః॥ 1-32-17 (1595) 
అశ్వక్రందేన వీరేణ రేణుకేన చ పక్షిరాట్।
క్రథనేన చ శూరేణ తపనేన చ ఖేచరః॥ 1-32-18 (1596) 
ఉలూకశ్వసనాభ్యాం చ నిమేషేణ చ పక్షిరాట్।
ప్రరుజేన చ సంగ్రామం చకార పులినేన చ॥ 1-32-19 (1597) 
తాన్పక్షనఖతుండాగ్రైరభినద్వినతాసుతః।
యుగాంతకాలే సంక్రుద్ధః పినాకీవ పరంతప॥ 1-32-20 (1598) 
మహాబలా మహోత్సాహాస్తేన తే బహుధా క్షతాః।
రేజురభ్రఘనప్రఖ్యా రుధిరౌఘప్రవర్షిణః॥ 1-32-21 (1599) 
తాన్కృత్వా పతగశ్రేష్ఠః సర్వానుత్క్రాంతజీవితాన్।
అతిక్రాంతోఽమృతస్యార్థే సర్వతోఽగ్నిమపశ్యత॥ 1-32-22 (1600) 
ఆవృణ్వానం మహాజ్వాలమర్చిర్భిః సర్వతోఽంబరం।
దహంతమివ తీక్ష్ణాంశుం చండవాయుసమీరితం॥ 1-32-23 (1601) 
`నభః స్పృశంతం జ్వాలాభిః సర్వభూతభయంకరం।'
తతో నవత్యా నవతీర్ముఖానాం 
కృత్వా మహాత్మా గరుడస్తరస్వీ।
నదీః సమాపీయ ముఖైస్తతస్తైః
సుశీఘ్రమాగంయ పునర్జవేన॥  1-32-24 (1602) 
జ్వలంతమగ్నిం తమమిత్రతాపనః
సమాస్తరత్పత్రరథో నదీభిః। 
తతః ప్రచక్రే వపురన్యదల్పం
ప్రవేష్టుకామోఽగ్నిమభిప్రశాంయ॥ ॥  1-32-25 (1603) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి ద్వాత్రింశోఽధ్యాయః॥ 32 ॥

Mahabharata - Adi Parva - Chapter Footnotes

1-32-3 భౌమనః విశ్వకర్మా॥ 1-32-4 వినిహతః మృతకల్పః కృతః॥ 1-32-9 అపోవాహ అపసారితవాన్॥ 1-32-24 నవత్యాః నవతీః శతాధికాష్టసాహస్రీః॥ 1-32-25 సమాస్తరత్ ఆచ్ఛాదితవాన్ శామితవానిత్యర్థః॥ ద్వాత్రింశోఽధ్యాయః॥ 32 ॥



ఆదిపర్వ - అధ్యాయ 033

॥ శ్రీః ॥

1.33. అధ్యాయః 033 

Mahabharata - Adi Parva - Chapter Topics

అమృతసమీపే గరుడస్య గమనం॥ 1 ॥ అమృతం గృహీత్వా గచ్ఛతో గరుడస్య విష్ణుదర్శనం॥ 2 ॥ విష్ణుగరుడయోః పరస్పరం వరదానం॥ 3 ॥ గరుడస్య సుపర్ణనామప్రాప్తిః॥ 4 ॥

Mahabharata - Adi Parva - Chapter Text

1-33-0 (1604) 
సౌతిరువాచ। 1-33-0x (147) 
జాంబూనదమయో భూత్వా మరీచినికరోజ్జ్వలః।
ప్రవివేశ బలాత్పక్షీ వారివేగ ఇవార్ణవం॥ 1-33-1 (1605) 
స చక్రం క్షురపర్యంతమపశ్యదమృతాంతికే।
పరిభ్రమంతమనిశం తీక్ష్ణధారమయస్మయం॥ 1-33-2 (1606) 
జ్వలనార్కప్రభం ఘోరం ఛేదనం సోమహారిణాం।
ఘోరరూపం తదత్యర్థం యంత్రం దేవైః సునిర్మితం॥ 1-33-3 (1607) 
తస్యాంతరం స దృష్ట్వై పర్యవర్తత ఖేచరః।
అరాంతరేణాభ్యపతత్సంక్షిప్యాంగం క్షణేన హ॥ 1-33-4 (1608) 
అధశ్చక్రస్య చైవాత్ర దీప్తానలసమద్వ్యుతీ।
విద్యుజ్జిహ్వౌ మహావీర్యౌ దీప్తాస్యౌ దీప్తలోచనౌ॥ 1-33-5 (1609) 
చక్షుర్విషౌ మహాఘోరౌ నిత్యం క్రుద్ధౌ తరస్వినౌ।
అమృతస్యైవ రక్షార్థం దదర్శ భుజగోత్తమౌ॥ 1-33-6 (1610) 
సదా సంరబ్ధనయనౌ సదా చానిమిషేక్షణౌ।
తయోరేకోఽపి యం పశ్యేత్స తూర్ణం భస్మసాద్భవేత్॥ 1-33-7 (1611) 
`తౌ దృష్ట్వా సహసా ఖేదం జగామ వినతాత్మజః।
కథమేతౌ మహావీర్యౌ జేతవ్యౌ హరిభోజినౌ॥ 1-33-8 (1612) 
ఇతి సంచింత్య గరుడస్తయోస్తూర్ణం నిరాకరః।'
తయోశ్చక్షూంషి రజసా సుపర్ణః సహసాఽఽవృణోత్। 
తాభ్యామదృష్టరూపోఽసౌ సర్వతః సమతాడయత్॥  1-33-9 (1613) 
తయోరంగే సమాక్రంయ వైనతేయోఽంతరిక్షగః।
ఆచ్ఛినత్తరసా మధ్యే సోమమభ్యద్రవత్తతః॥ 1-33-10 (1614) 
సముత్పాట్యామృతం తత్ర వైనతేయస్తతో బలీ।
ఉత్పపాత జవేనైవ యంత్రమున్మథ్య వీర్యవాన్॥ 1-33-11 (1615) 
అపీత్వైవామృతం పక్షీ పరిగృహ్యాశు నిఃసృతః।
ఆగచ్ఛదపరిశ్రాంత ఆవార్యార్కప్రభాం తతః॥ 1-33-12 (1616) 
విష్ణునా చ తదాకాశే వైనతేయః సమేయివాన్।
తస్య నారాయణస్తుష్టస్తేనాలౌల్యేన కర్మణా॥ 1-33-13 (1617) 
తమువాచావ్యయో దేవో వరదోఽస్మీతి ఖేచరం।
స వవ్రే తవ తిష్ఠేయముపరీత్యంతరిక్షగః॥ 1-33-14 (1618) 
ఉవాచ చైనం భూయోఽపి నారాయణమిదం వచః।
అజరశ్చామరశ్చ స్యామమృతేన వినాఽప్యహం॥ 1-33-15 (1619) 
సౌతిరువాచ। 1-33-16x (148) 
ఏవమస్త్వితి తం విష్ణురువాచ వినతాసుతం।
ప్రతిగృహ్య వనౌ తౌ చ గరుడో విష్ణుమబ్రవీత్॥ 1-33-16 (1620) 
భవతేపి వరం దద్యాం వృణోతు భగవానపి।
తం వవ్రే వాహనం విష్ణుర్నరుత్మంతం మహాబలం॥ 1-33-17 (1621) 
ధ్వజం చ చక్రే భగవానుపరి స్థాస్యసీతి తం।
ఏవమస్త్వితి తం దేవముక్త్వా నారాయణం ఖగః॥ 1-33-18 (1622) 
వవ్రాజ తరసా వేగాద్వాయుం స్పర్ధన్మహాజవః।
తం వ్రజంతం ఖగశ్రేష్ఠం వజ్రేణేంద్రోఽభ్యతాడయత్॥ 1-33-19 (1623) 
హరంతమమృతం రోషాద్గరుడం పక్షిణాం వరం।
తమువాచేంద్రమాక్రందే గరుడః పతతాం వరః॥ 1-33-20 (1624) 
ప్రహసఞ్శ్లక్ష్ణయా వాచా తథా వజ్రసమాహతః।
ఋషేర్మానం కరిష్యామి వజ్రం యస్యాస్థిసంభవం॥ 1-33-21 (1625) 
వజ్రస్య చ కరిష్యామి తవైవ చ శతక్రతో।
ఏతత్పత్రం త్యజాంయేకం యస్యాంతం నోపలప్స్యసే॥ 1-33-22 (1626) 
న చ వజ్రనిపాతేన రుజా మేఽస్తీహ కాచన।
ఏవముక్త్వా తతః పుత్రముత్ససర్జ స పక్షిరాట్॥ 1-33-23 (1627) 
తదుత్సృష్టమభిప్రేక్ష్య తస్య పర్ణమనుత్తమం।
హృష్టాని సర్ధభూతాని నామ చక్రుర్గరుత్మతః॥ 1-33-24 (1628) 
సురూపం పత్రమాలక్ష్య సుపర్ణోఽయం భవత్వితి।
తద్దృష్ట్వా మహదాశ్చర్యం సహస్రాక్షః పురందరః। 
ఖగో మహదిదం భూతమితి మత్వాఽభ్యభాషత॥  1-33-25 (1629) 
బలం విజ్ఞాతుమిచ్ఛామి యత్తే పరమనుత్తమం।
సఖ్యం చానంతమిచ్ఛామి త్వయా సహ ఖగోత్తమ॥ ॥ 1-33-26 (1630) 
 
ఇతి శ్రీమన్మహాభారతే ఆదిపర్వణి ఆస్తీపర్వణి త్రయస్త్రింశోఽధ్యాయః॥ 33 ॥

Mahabharata - Adi Parva - Chapter Footnotes

1-33-4 సంక్షిప్య అణుతరం కృత్వా॥ 1-33-10 తయోః అంగే దేహౌ ఆచ్ఛినత్ ఖండశః కృతవాన్॥ 1-33-11 యంత్రమున్మథ్య అమృతం అమృతకుంభం సముత్పాఠ్య ఉత్పపాతేత్యన్వయః॥ 1-33-12 ఆవార్య వారయిత్వా తిరస్కృత్యేత్యర్థః॥ 1-33-13 అలౌల్యేన అమృతపానలోభరాహిత్యేన॥ 1-33-14 ఉపరి ధ్వజే ఇత్యర్థః॥ 1-33-19 స్పర్ధావానివాచరతీతి స్పర్ధన్॥ 1-33-20 ఆక్రందే కలకలే॥ 1-33-21 ఋషేః దధీచేః॥ త్రయస్త్రింశోఽధ్యాయః॥ 33 ॥



ఆదిపర్వ - అధ్యాయ 034

॥ శ్రీః ॥

1.34. అధ్యాయః 034 

Mahabharata - Adi Parva - Chapter Topics

ఇంద్రస్య గరుడసఖ్యలాభః॥ 1 ॥ ఇంద్రాద్గరుడస్య వరలాభః॥ 2 ॥ వినతాయా దాస్యమోచనం॥ 3 ॥ సర్పాణాం ద్విజిహ్వత్వప్రాప్తిః॥ 4 ॥

Mahabharata - Adi Parva - Chapter Text

1-34-0 (1631) 
సౌతిరువాచ। 1-34-0x (149) 
`ఇత్యేవముక్తో గరుడః ప్రత్యువాచ శచీపతిం'।  1-34-1 (1632) 
గరుడ ఉవాచ।
సఖ్యం మేఽస్తు త్వయా దేవ యథేచ్ఛసి పురందర। 
బలం తు మమ జానీహి మహచ్చాసహ్యమేవ చ॥  1-34-1x (150) 
కామం నైతత్ప్రశంసంతి సంతః స్వబలసంస్తవం।
`అనిమిత్తం సురశ్రేష్ఠ సద్యః ప్రాప్నోతి గర్హణాం॥ 1-34-2 (1633) 
గుణసంకీర్తనం చాపి పృష్టేనాన్యేన గోపతే।
వక్తవ్యం న తు వక్తవ్యం స్వయమేవ శతక్రతో॥'  1-34-3 (1634) 
సఖేతి కృత్వా తు సఖే పృష్టో వక్ష్యాంయహం త్వయా।
న హ్యాత్మస్తవసంయుక్తం వక్తవ్యమనిమిత్తతః॥ 1-34-4 (1635) 
సపర్వతవనాముర్వీం ససాగరజలామిమాం।
వహే పక్షేణ వై శక్ర త్వామప్యత్రావలంబినం॥ 1-34-5 (1636) 
సర్వాన్సంపిండితాన్వాపి లోకాన్సస్థాణుజంగమాన్।
వహేయమపరిశ్రాంతో విద్ధీదం మే మహద్బలం॥ 1-34-6 (1637) 
సౌతిరువాచ। 1-34-7x (151) 
ఇత్యుక్తవచనం వీరం కిరీటీ శ్రీమతాం వరః।
ఆహ శౌనక దేవేంద్రః సర్వలోకహితః ప్రభుః॥ 1-34-7 (1638) 
ఏవమేవ యథాత్థ త్వం సర్వం సంభావ్యతే త్వయి।
సంగృహ్యతామిదానీం మే సఖ్యమత్యంతముత్తమం॥ 1-34-8 (1639) 
న కార్యం యది సోమేన మమ సోమః ప్రదీయతాం।
అస్మాంస్తే హి ప్రబాధేయుర్యేభ్యో దద్యాద్భవానిమం॥ 1-34-9 (1640) 
గరుడ ఉవాచ। 1-34-10x (152) 
కించిత్కారణముద్దిశ్య సోమోఽయం నీయతే మయా।
న దాస్యామి సమాపాతుం సోమం కస్మైచిదప్యహం॥ 1-34-10 (1641) 
యత్రేమం తు సహస్రాక్ష నిక్షిపేయమహం స్వయం।
త్వమాదాయ తతస్తృర్ణం హరేథాస్త్రిదివేశ్వర॥ 1-34-11 (1642) 
శక్ర ఉవాచ। 1-34-12x (153) 
వాక్యేనానేన తుష్టోఽహం యత్త్వయోక్తమిహాండజ।
యమిచ్ఛసి వరం మత్తస్తం గృహాణ ఖగోత్తమ॥ 1-34-12 (1643) 
సౌతిరువాచ। 1-34-13x (154) 
ఇత్యుక్తః ప్రత్యువాచేదం కద్రూపుత్రాననుస్మరన్।
భవేయుర్భుజగాః శక్ర మమ భక్ష్యా మహాబలాః॥ 1-34-13 (1644) 
గరుడ ఉవాచ। 1-34-14x (155) 
ఈశోఽహమపి సర్వస్య కరిష్యామి తు తేఽర్థితాం।
భవేయుర్భుజగాః శక్ర మమ భక్ష్యా మహాబలాః॥ 1-34-14 (1645) 
సౌతిరువాచ। 1-34-15x (156) 
తథేత్యుక్త్వాఽన్వగచ్ఛత్తం తతో దానవసూదనః।
దేవదేవం మహాత్మానం యోగినామీశ్వరం హరిం॥ 1-34-15 (1646) 
స చాన్వమోదత్తం చార్థం యథోక్తం గరుడేన వై।
ఇదం భూయో వచః ప్రాహ భగవాంస్త్రిదశేశ్వరః॥ 1-34-16 (1647) 
హరిష్యామి వినిక్షిప్తం సోమమిత్యనుభాష్య తం।
ఆజగామ తతస్తూర్ణం సుపర్ణీ మాతురంతికం॥ 1-34-17 (1648) 
`వినయావనతో భూత్వా వచనం చేదమబ్రవీత్।
ఇదమానీతమమృతం దేవానాం భవనాన్మయా॥ 1-34-18 (1649) 
ప్రశాధి కిమితో మాతః కరిష్యామి శుభవ్రతే।  1-34-19 (1650) 
వినతోవాచ।
పరితుష్టాఽహమేతేన కర్మణా తవ పుత్రక॥  1-34-19x (157) 
అజరశ్చాభరశ్చైవ దేవానాం సుప్రియో భవ।  1-34-20 (1651) 
సౌతిరువాచ।'
అథ సర్పానువాచేదం సర్వాన్పరమహృష్టవత్।  1-34-20x (158) 
గరుడ ఉవాచ।
ఇదమానీతమమృతం నిక్షేప్స్యామి కుశేషు వః॥  1-34-20x (159) 
స్నాతా మంగలసంయుక్తాస్తతః ప్రాశ్నీత పన్నగాః।
భవద్భిరిదమాసీనైర్యదుక్తం తద్వచస్తదా॥ 1-34-21 (1652) 
అదాసీ చైవ మాతేయమద్యప్రభృతి చాస్తు మే।
యథోక్తం భవతామేతద్వచో మే ప్రతిపాదితం॥ 1-34-22 (1653) 
సౌతిరువాచ। 1-34-23x (160) 
తతః స్నాతుం గతాః సర్పాః ప్రత్యుక్త్వా తం తథేత్యుత।
శక్రోఽప్యమృతమాక్షిప్య జగామ త్రిదివం పునః॥ 1-34-23 (1654) 
అథాగతాస్తముద్దేశం సర్పాః సోమార్థినస్తదా।
స్నాతాశ్చ కుతజప్యాశ్చ ప్రహృష్టాః కృతమంగలాః॥ 1-34-24 (1655) 
`పరస్పరకృతద్వేషాః సోమప్రాశనకర్మణి।
అహం పూర్వమహం పూర్వమిత్యుక్త్వా తే సమాద్రవన్॥'  1-34-25 (1656) 
యత్రైతదమృతం చాపి స్థాపితం కుశసంస్తరే।
తద్విజ్ఞాయ హృతం సర్పాః ప్రతిమాయాకృతం చ తత్॥ 1-34-26 (1657) 
సోమస్థానమిదం చేతి దర్భాంస్తే లిలిహుస్తదా।
తతో ద్విధా కృతా జిహ్వాః సర్పాణాం తేన కర్మణా॥ 1-34-27 (1658) 
అభవంశ్చామృతస్పర్శాద్దర్భాస్తేఽథ పవిత్రిణః।
`నాగాశ్చ వంచితా భూత్వా విసృజ్య వినతాం తతః। 
విషాదమగమంస్తీవ్రం గరుడస్య బలాత్ప్రభో॥'  1-34-28 (1659) 
ఏవం తదమృతం తేన హృతమాహృతమేవ చ।
ద్విజిహ్వాశ్చ కృతాః సర్పా గరుడేన మహాత్మనా॥ 1-34-29 (1660) 
తతః సుపర్ణః పరమప్రహర్షవా-
న్విహృత్య మాత్రా సహ తత్ర కాననే। 
భుజంగభక్షః పరమార్చితః ఖగై-
రహీనకీర్తిర్వినతామనందయత్॥  1-34-30 (1661) 
ఇమాం కథాం యః శృణుయాన్నరః సదా
పఠేత వా ద్విజగణముఖ్యసంసది। 
అసంశయం త్రిదివమియాత్స పుణ్యభా-
ఙ్మహాత్మనః పతగపతేః ప్రకీర్తనాత్॥ ॥  1-34-31 (1662) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి చతుస్త్రింశోఽధ్యాయః॥ 34 ॥

Mahabharata - Adi Parva - Chapter Footnotes

1-34-6 సంపిండితాన్ ఏకీకృతాన్। స్థాణు స్థావరం॥ 1-34-7 కిరీటీ ఇంద్రః॥ 1-34-13 ఉపధికృతం ఛలకృతం॥ 1-34-14 ఈశః సమర్థః। అర్థితాం అన్యస్మై అమృతం న దేయమిత్యర్థేప్సుతాం॥ 1-34-17 అనుభాష్య హే గరుడేతి సంబోధ్య॥ 1-34-20 ఇదం వః యుష్మాకమమృతం న తు మమ॥ 1-34-26 ప్రతిమాయాకృతం యథా దాస్యం మాయాకృతం తథా అమృతదానమపి ఇతరేణ కృతమిత్యర్థః॥ చతుస్త్రింశోఽధ్యాయః॥ 34 ॥



ఆదిపర్వ - అధ్యాయ 035

॥ శ్రీః ॥

1.35. అధ్యాయః 035 

Mahabharata - Adi Parva - Chapter Topics

సర్పనామకథనం॥ 1 ॥

Mahabharata - Adi Parva - Chapter Text

1-35-0 (1663) 
శౌనక ఉవాచ। 1-35-0x (161) 
భుజంగమానాం శాపస్య మాత్రా చైవ సుతేన చ।
వినతాయాస్త్వయా ప్రోక్తం కారణం సూతనందన॥ 1-35-1 (1664) 
వరప్రదానం భర్త్రా చ కద్రూవినతయోస్తథా।
నామనీ చైవ తే ప్రోక్తే పక్షిణోర్వైనతేయయోః॥ 1-35-2 (1665) 
పన్నగానాం తు నామాని న కీతర్యసి సూతజ।
ప్రాధాన్యేనాపి నామాని శ్రోతుమిచ్ఛామహే వయం॥ 1-35-3 (1666) 
సౌతిరువాచ। 1-35-4x (162) 
బహుత్వాన్నామధేయాని పన్నగానాం తపోధన।
న కీర్తయిష్యే సర్వేషాం ప్రాధాన్యేన తు మే శృణు॥ 1-35-4 (1667) 
శేషః ప్రథమతో జాతో వాసుకిస్తదనంతరం।
ఐరావతస్తక్షకశ్చ కర్కోటకధనంజయౌ॥ 1-35-5 (1668) 
కాలియో మణినాగశ్చ నాగశ్చాపూరణస్తథా।
నాగస్తథా పింజరక ఏలాపత్రోఽథ వామనః॥ 1-35-6 (1669) 
నీలానీలౌ తథా నాగౌ కల్మాషశబలౌ తథా।
ఆర్యకశ్చోగ్రకశ్చైవ నాగః కలశపోతకః॥ 1-35-7 (1670) 
సుమనాఖ్యో దధిముఖస్తథా విమలపిండకః।
ఆప్తః కోటరకశ్చైవ శంఖో వాలిశిఖస్తథా॥ 1-35-8 (1671) 
నిష్టానకో హేమగుహో నహుషః పింగలస్తథా।
బాహ్యకర్ణో హస్తిపదస్తథా ముద్గరపిండకః॥ 1-35-9 (1672) 
కంబలాశ్వతరౌ చాపి నాగః కాలీయకస్తథా।
వృత్తసంవర్తకౌ నాగౌ ద్వౌ చ పద్మావితి శ్రుతౌ॥ 1-35-10 (1673) 
నాగః శంఖముఖశ్చైవ తథా కూష్మాండకోఽపరః।
క్షేమకశ్చ తథా నాగో నాగః పిండారకస్తథా॥ 1-35-11 (1674) 
కరవీరః పుష్పదంష్ట్రో బిల్వకో బిల్వపాండురః।
మూషకాదః శంఖశిరాః పూర్ణభద్రో హరిద్రకః॥ 1-35-12 (1675) 
అపరాజితో జ్యోతికశ్చ పన్నగః శ్రీవహస్తథా।
కౌరవ్యో ధృతరాష్ట్రశ్చ శంఖపిండశ్చ వీర్యవాన్॥ 1-35-13 (1676) 
విరజాశ్చ సుబాహుశ్చ శాలిపిండశ్చ వీర్యవాన్।
హస్తిపిండః పిఠరకః సుముఖః కౌణపాశనః॥ 1-35-14 (1677) 
కుఠఱః కుంజరశ్చైవ తథా నాగః ప్రభాకరః।
కుముదః కుముదాక్షశ్చ తిత్తిరిర్హలికస్తథా॥ 1-35-15 (1678) 
కర్దమశ్చ మహానాగో నాగశ్చ బహుమూలకః।
కర్కరాకర్కరౌ నాగౌ కుండోదరమహోదరౌ॥ 1-35-16 (1679) 
ఏతే ప్రాధాన్యతో నాగాః కీర్తితా ద్విజసత్తమ।
బహుత్వాన్నామధేయానామితరే నానుకీర్తితాః॥ 1-35-17 (1680) 
ఏతేషాం ప్రసవో యశ్చ ప్రసవస్య చ సంతతిః।
అసంఖ్యేయేతి మత్త్వా తాన్న బ్రవీమి తపోధన॥ 1-35-18 (1681) 
బహూనీహ సహస్రాణి ప్రయుతాన్యర్బుదాని చ।
అశక్యాన్యేవ సంఖ్యాతుం పన్నగానాం తపోధన॥ ॥ 1-35-19 (1682) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి పంచత్రింశోఽధ్యాయః॥ 35 ॥

Mahabharata - Adi Parva - Chapter Footnotes

1-35-1 భుజంగమానాం మాత్రా శాపో దత్తస్తస్య కారణం అవజ్ఞయా మాతురాజ్ఞాకారిత్వం। వినతాయాః సుతేన అరుణేన శాపో దత్తస్తస్య కారణం సపత్నీర్ష్యా॥ పంచత్రింశోఽధ్యాయః॥ 35 ॥



ఆదిపర్వ - అధ్యాయ 036

॥ శ్రీః ॥

1.36. అధ్యాయః 036 

Mahabharata - Adi Parva - Chapter Topics

శేషస్య బ్రహ్మణో వరలాభః పృథ్వీధారణాజ్ఞా చ॥ 1 ॥

Mahabharata - Adi Parva - Chapter Text

1-36-0 (1683) 
శౌన ఉవాచ। 1-36-0x (163) 
ఆఖ్యాతా భుజగాస్తాత వీర్యవంతో దురాసదాః।
శాపం తం తేఽభివిజ్ఞాయ కృతవంతః కిముత్తరం॥ 1-36-1 (1684) 
సౌతిరువాచ। 1-36-2x (164) 
తేషాం తు భగవాంఛేషః కద్రూం త్యక్త్వా మహాయశాః।
ఉగ్రం తపః సమాతస్థే వాయుభక్షో యతవ్రతః॥ 1-36-2 (1685) 
గంధమాదనమాసాద్య బదర్యాం చ తపోరతః।
గోకర్ణే పుష్కరారణ్యే తథా హిమవతస్తటే॥ 1-36-3 (1686) 
తేషు తేషు చ పుణ్యేషు తీర్థేష్వాయతనేషు చ।
ఏకాంతశీలో నియతః సతతం విజితేంద్రియః॥ 1-36-4 (1687) 
తప్యమానం తపో ఘోరం తం దదర్శ పితామహః।
సంశుష్కమాంసత్వక్స్నాయుం జటాచీరధరం మునిం॥ 1-36-5 (1688) 
తమబ్రవీత్సత్యధృతిం తప్యమానం పితామహః।
కిమిదం కురుషే శేష ప్రజానాం స్వస్తి వై కురు॥ 1-36-6 (1689) 
త్వం హి తీవ్రేణ తపసా ప్రజాస్తాపయసేఽనఘ।
బ్రూహి కామం చ మే శేష యస్తే హృది వ్యవస్థితః॥ 1-36-7 (1690) 
శేష ఉవాచ। 1-36-8x (165) 
సోదర్యా మమ సర్వే హి భ్రాతరో మందచేతసః।
సహ తైర్నోత్సహే వస్తుం తద్భవాననుమన్యతాం॥ 1-36-8 (1691) 
అభ్యసూయంతి సతతం పరస్పరమమిత్రవత్।
తతోఽహం తప ఆతిష్ఠే నైతన్పశ్యేయమిత్యుత॥ 1-36-9 (1692) 
న మర్షయంతి ససుతాం సతతం వినతాం చ తే।
అస్మాకం చాపరో భ్రాతా వైనతేయోఽంతరిక్షగః॥ 1-36-10 (1693) 
తం చ ద్విషంతి సతతం స చాపి బలవత్తరః।
వరప్రదానాత్స పితుః కశ్యపస్య మహాత్మనః॥ 1-36-11 (1694) 
సోఽహం తపః సమాస్థాయ మోక్ష్యామీదం కలేవరం।
కథం మే ప్రేత్యభావేఽపి న తైః స్యాత్సహ సంగమః॥ 1-36-12 (1695) 
తమేవం వాదినం శేషం పితామహ ఉవాచ హ।
జానామి శేష సర్వేషాం భ్రాతౄణాం తే విచేష్టితం॥ 1-36-13 (1696) 
మాతుశ్చాప్యపరాధాద్వై భ్రాతౄణాం తే మహద్భయం।
కృతోఽత్ర పరిహారశ్చ పూర్వమేవ భుజంగమ॥ 1-36-14 (1697) 
భ్రాతౄణాం తవ సర్వేషాం న శోకం కర్తుమర్హసి।
వృణీష్వ చ వరం మత్తః శేష యత్తేఽభికాంక్షితం॥ 1-36-15 (1698) 
దాస్యామి హి వరం తేఽద్య ప్రీతిర్మే పరమా త్వయి।
దిష్ట్యా బుద్ధిశ్చ తే ధర్మే నివిష్టా పన్నగోత్తమ। 
భూయో భూయశ్చ తే బుద్ధిర్ధర్మే భవతు సుస్థిరా॥  1-36-16 (1699) 
శేష ఉవాచ। 1-36-16x (166) 
ఏష ఏవ వరో దేవ కాంక్షితో మే పితామహ।
ధర్మే మే రమతాం బుద్ధిః శమే తపసి చేశ్వర॥ 1-36-17 (1700) 
బ్రహ్మోవాచ। 1-36-18x (167) 
ప్రీతోఽస్ంయనేన తే శేష దమేన చ శమేన చ।
త్వయా త్విదం వచః కార్యం మన్నియోగాత్ప్రజాహితం॥ 1-36-18 (1701) 
ఇమాం మహీం శైలవనోపపన్నాం
ససాగరగ్రామవిహారపత్తనాం 
త్వం శేష సంయక్ చలితాం యథావ-
త్సంగృహ్య తిష్ఠస్వ యథాఽచలా స్యాత్॥  1-36-19 (1702) 
శేష ఉవాచ। 1-36-20x (168) 
యథాఽఽహ దేవో వరదః ప్రజాపతి-
ర్మహీపతిర్భూతపతిర్జగత్పతిః। 
తథా మహీం ధారయితాఽస్మి నిశ్చలాం
ప్రయచ్ఛతాం మే వివరం ప్రజాపతే॥  1-36-20 (1703) 
బ్రహ్మోవాచ। 1-36-21x (169) 
అధో మహీం గచ్ఛ భుజంగమోత్తమ
స్వయం తవైషా వివరం ప్రదాస్యతి। 
ఇమాం ధరాం ధారయతా త్వయా హి మే
మహత్ప్రియం శేష కృతం భవిష్యతి॥  1-36-21 (1704) 
సౌతిరువాచ। 1-36-22x (170) 
తథైవ కృత్వా వివరం ప్రవిశ్య స
ప్రభుర్భువో భుజగవరాగ్రజః స్థితః। 
బిభర్తి దేవీం శిరసా మహీమిమాం
సముద్రనేమిం పరిగృహ్య సర్వతః॥  1-36-22 (1705) 
బ్రహ్మోవాచ। 1-36-23x (171) 
శేషోఽసి నాగోత్తమ ధర్మదేవో
మహీమిమాం ధారయసే యదేకః। 
అనంతభోగైః పరిగృహ్య సర్వాం
యథాహమేవం బలభిద్యథా వా॥  1-36-23 (1706) 
సౌతిరువాచ। 1-36-24x (172) 
అధో భూమౌ వసత్యేవం నాగోఽనంతః ప్రతాపవాన్।
ధాస్యన్వసుధామేకః శాసనాద్బ్రహ్మణో విభోః॥ 1-36-24 (1707) 
సుపర్ణం చ సహాయం వై భగవానమరోత్తమః।
ప్రాదాదనంతాయ తదా వైనతేయం పితామహః॥ 1-36-25 (1708) 
`అనంతేఽభిప్రయాతే తు వాసుకిః స మహాబలః।
అభ్యషిచ్యత నాగైస్తు దైవతైరివ వాసవః॥' ॥  1-36-26 (1709) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి షట్త్రింశోఽధ్యాయః॥ 37 ॥

Mahabharata - Adi Parva - Chapter Footnotes

1-36-1 ఉత్తరం అనంతరం॥ 1-36-23 అనంతభోగైః అనంతఫణాభిః॥ షట్త్రింశోఽధ్యాయః॥ 36 ॥



ఆదిపర్వ - అధ్యాయ 037

॥ శ్రీః ॥

1.37. అధ్యాయః 037 

Mahabharata - Adi Parva - Chapter Topics

మాతృశాపపరిహారార్థం సర్పాణాం మంత్రాలోచనం॥ 1 ॥

Mahabharata - Adi Parva - Chapter Text

1-37-0 (1710) 
సౌతిరువాచ। 1-37-0x (173) 
మాతుః సకాశాత్తం శాపం శ్రుత్వా వై పన్నగోత్తమః।
వాసుకిశ్చింతయామాస శాపోఽయం న భవేత్కథం॥ 1-37-1 (1711) 
తతః స మంత్రయామాస భ్రాతృభిః సహ సర్వశః।
ఐరావతప్రభృతిభిః సర్వైర్ధర్మపరాయణైః॥ 1-37-2 (1712) 
వాసుకిరువాచ। 1-37-3x (174) 
అయం శాపో యథోద్దిష్టో విదితం వస్తథాఽనఘాః।
తస్య శాపస్య మోక్షార్థం మంత్రయిత్వా యతామహే॥ 1-37-3 (1713) 
సర్వేషామేవ శాపానాం ప్రతిఘాతో హి విద్యతే।
న తు మాత్రాఽభిశప్తానాం మోక్షః క్వచన విద్యతే॥ 1-37-4 (1714) 
అవ్యయస్యాప్రమేయస్య సత్యస్య చ తథాగ్రతః।
శప్తా ఇత్యేవ మే శ్రుత్వా జాయతే హృది వేపథుః॥ 1-37-5 (1715) 
నూనం సర్వవినాశోఽయమస్మాకం సముపాగతః।
`శాపః సృష్టో మహాఘోరో మాత్రా ఖల్వవినీతయా। 
న హ్యేతాం సోఽవ్యయో దేవః శపత్నీం ప్రత్యషేధయత్॥  1-37-6 (1716) 
తస్మాత్సంమంత్రయామోఽద్య భుజంగానామనామయం।
యథా భవేద్ధి సర్వేషాం మా నః కాలోఽత్యగాదయం॥ 1-37-7 (1717) 
సర్వ ఏవ హి నస్తావద్బుద్ధిమంతో విచక్షణాః।
అపి మంత్రయమాణా హి హేతుం పశ్యామ మోక్షణే॥ 1-37-8 (1718) 
యథా నష్టం పురా దేవా గూఢమగ్నిం గుహాగతం।
యథా స యజ్ఞో న భవేద్యథా వాఽపి పరాభవః। 
జనమేజయస్య సర్పాణాం వినాశకరణాయ వై॥  1-37-9 (1719) 
సౌతిరువాచ। 1-37-10x (175) 
తథేత్యుక్త్వా తతః సర్వే కాద్రవేయాః సమాగతాః।
సమయం చకిరే తత్ర మంత్రబుద్ధివిశారదాః॥ 1-37-10 (1720) 
ఏకే తత్రాబ్రువన్నాగా వయం భూత్వా ద్విజర్షభాః।
జనమేజయం తు భిక్షామో యజ్ఞస్తే న భవేదితి॥ 1-37-11 (1721) 
అపరే త్వబ్రువన్నాగాస్తత్ర పండితమానినః।
మంత్రిణోఽస్య వయం సర్వే భవిష్యామః సుసంమతాః॥ 1-37-12 (1722) 
స నః ప్రక్ష్యతి సర్వేషు కార్యేష్వర్థవినిశ్చయం।
తత్ర బుద్ధిం ప్రదాస్యామో యథా యజ్ఞో నివర్త్స్యతి॥ 1-37-13 (1723) 
స నో బహుమతాన్రాజా బుద్ధ్యా బుద్ధిమతాం వరః।
యజ్ఞార్థం ప్రక్ష్యతి వ్యక్తం నేతి వక్ష్యామహే వయం॥ 1-37-14 (1724) 
దర్శయంతో బహూందోషాన్ప్రేత్య చేహ చ దారుణాన్।
హేతుభిః కారణైశ్చైవ యథా యజ్ఞో భవేన్న సః॥ 1-37-15 (1725) 
అథవా య ఉపాధ్యాయః క్రతోస్తస్య భవిష్యతి।
సర్పసత్రవిధానజ్ఞో రాజకార్యహితే రతః॥ 1-37-16 (1726) 
తం గత్వా దశతాం కశ్చిద్భుజంగః స మరిష్యతి।
తస్మిన్మృతే యజ్ఞకారే క్రతుః స న భవిష్యతి॥ 1-37-17 (1727) 
యే చాన్యే సర్పసత్రజ్ఞా భవిష్యంత్యస్య చర్త్విజః।
తాంశ్చ సర్వాందశిష్యామః కృతమేవం భవిష్యతి॥ 1-37-18 (1728) 
అపరే త్వబ్రువన్నాగా ధర్మాత్మానో దయాలవః।
అబుద్ధిరేషా భవతాం బ్రహ్మహత్యా న శోభనం॥ 1-37-19 (1729) 
సంయక్సద్ధర్మమూలా వై వ్యసనే శాంతిరుత్తమా।
అధర్మోత్తరతా నామ కృత్స్నం వ్యాపాదయేజ్జగత్॥ 1-37-20 (1730) 
అపరే త్వబ్రువన్నాగాః సమిద్ధం జాతవేదసం।
వర్షైర్నిర్వాపయిష్యామో మేఘా భూత్వా సవిద్యుతః॥ 1-37-21 (1731) 
స్రుగ్భాండం నిశి గత్వా చ అపరే భుజగోత్తమాః।
ప్రమత్తానాం హరంత్వాశు విఘ్న ఏవం భవిష్యతి॥ 1-37-22 (1732) 
యజ్ఞే వా భుజగాస్తస్మిఞ్శతశోఽథ సహస్రశః।
జనాందశంతు వై సర్వే నైవం త్రాసో భవిష్యతి॥ 1-37-23 (1733) 
అథవా సంస్కృతం భోజ్యం దూషయంతు భుజంగమాః।
స్వేన మూత్రపురీషేణ సర్వభోజ్యవినాశినా॥ 1-37-24 (1734) 
అపరే త్వబ్రువంస్తత్ర ఋత్విజోఽస్య భవామహే।
యజ్ఞవిఘ్నం కరిష్యామో దక్షిణా దీయతామితి॥ 1-37-25 (1735) 
వశ్యతాం చ గతోఽసౌ నః కరిష్యతి యథేప్సితం।
అపరే త్వబ్రువంస్తత్ర జలే ప్రక్రీడితం నృపం॥ 1-37-26 (1736) 
గృహమానీయ బధ్నీమః క్రతురేవం భవేన్న సః।
అపరే త్వబ్రువంస్తత్ర నాగాః పండితమానినః॥ 1-37-27 (1737) 
దశామస్తం ప్రగృహ్యాశు కృతపేవం భవిష్యతి।
ఛిన్నం మూలమనర్థానాం మృతే తస్మిన్భవిష్యతి॥ 1-37-28 (1738) 
ఏషా నో నైష్ఠికీ బుద్ధిః సర్వేషామీక్షణశ్రవః।
అథ యన్మన్యసే రాజంద్రుతం తత్సంవిధీయతాం॥ 1-37-29 (1739) 
ఇత్యుక్త్వా సముదైక్షంత వాసుకిం పన్నగోత్తమం।
వాసుకిశ్చాపి సంచింత్య తానువాచ భుజంగమాన్॥ 1-37-30 (1740) 
నైషా వో నైష్ఠికీ బుద్ధిర్మతా కర్తుం భుజంగమాః।
సర్వేషామేవ మే బుద్ధిః పన్నగానాం న రోచతే॥ 1-37-31 (1741) 
కిం తత్ర సంవిధాతవ్యం భవతాం స్యాద్ధితం తు యత్।
శ్రేయః ప్రసాదనం మన్యే కశ్యపశ్య మహాత్మనః॥ 1-37-32 (1742) 
జ్ఞాతివర్గస్య సౌహార్దాదాత్మనశ్చ భుజంగమాః।
న చ జానాతి మే బుద్ధిః కించిత్కర్తుం వచో హివః॥ 1-37-33 (1743) 
మయా హీదం విధాతవ్యం భవతాం యద్ధితం భవేత్।
అనేనాహం భృశం తప్యే గుణదోషౌ మదాశ్రయౌ॥ ॥ 1-37-34 (1744) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి సప్తత్రింశోఽధ్యాయః॥ 37 ॥

Mahabharata - Adi Parva - Chapter Footnotes

1-37-5 సత్యస్య సత్యలోకాధిపతేర్బ్రహ్మణః॥ 1-37-10 మంత్రబుద్ధివిశారదాః నీతినిశ్చయనిపుణాః॥ 1-37-13 నివర్త్స్యతి నివృత్తో భవిష్యతి॥ 1-37-18 కృతం ప్రతికృతం॥ 1-37-20 వ్యసనే ఆపది శాంతిః ఆపన్నాశః। సద్ధర్మమూలా సతాం ధర్మో దేవబ్రాహ్మణప్రార్థనా తన్మూలా॥ 1-37-29 నైష్ఠికీ ఆత్యంతికీ। ఈక్షణమేవ శ్రవః శ్రోత్రం యస్య స తథాభూత హే వాసుకే॥ 1-37-31 జ్ఞాతిరక్షానాశనిమిత్తౌ గుణదోషౌ మదాశ్రయౌ జ్యేష్ఠత్వాన్మమేత్యర్థః॥ సప్తత్రింశోఽధ్యాయః॥ 37 ॥



ఆదిపర్వ - అధ్యాయ 038

॥ శ్రీః ॥

1.38. అధ్యాయః 038 

Mahabharata - Adi Parva - Chapter Topics

ఏలాపత్రభాషణం॥ 1 ॥ దేవబ్రహ్మసంవాదముఖేనాస్తీకోత్పత్తికథనం॥ 2 ॥

Mahabharata - Adi Parva - Chapter Text

1-38-0 (1745) 
సౌతిరువాచ। 1-38-0x (176) 
సర్పాణాం తు వచః శ్రుత్వా సర్వేషామితి చేతి చ।
వాసుకేశ్చ వచః శ్రుత్వా ఏలాపత్రోఽబ్రవీదిదం॥ 1-38-1 (1746) 
`ప్రాగేవ దర్శితా బుద్ధిర్మయైషా భుజగోత్తమాః।
హేయేతి యది వో బుద్ధిస్తవాపి చ తథా ప్రభో॥ 1-38-2 (1747) 
అస్తు కామం మభాద్యాపి బుద్ధిః స్మరణమాగతా।
తాం శృణుధ్వం ప్రవక్ష్యామి యాథాతథ్యేన పన్నగాః॥'  1-38-3 (1748) 
న స యజ్ఞో న భవితా న స రాజా తథావిధః।
జనమేజయః పాండవేయో యతోఽస్మాకం మహద్భయం॥ 1-38-4 (1749) 
దైవేనోపహతో రాజన్యో భవేదిహ పూరుషః।
స దైవమేవాశ్రయేత నాన్యత్తత్ర పరాయణం॥ 1-38-5 (1750) 
తదిదం చైవమస్మాకం భయం పన్నగసత్తమాః।
దైవమేవాశ్రయామోఽత్ర శృణుధ్వం చ వచో మమ॥ 1-38-6 (1751) 
అహం శాపే సముత్సృష్టే సమశ్రౌషం వచస్తదా।
మాతురుత్సంగమారూఢో భయాత్పన్నగసత్తమాః। 
దేవానాం పన్నగశ్రేష్ఠాస్తీక్ష్ణాస్తీక్ష్ణ ఇతి ప్రభో॥  1-38-7 (1752) 
`శాపదుఃఖాగ్నితప్తానాం పన్నగానామనామయం।
కృపయా పరయాఽఽవిష్టాః ప్రార్థయంతో దివౌకసః॥'  1-38-8 (1753) 
దేవా ఊచుః। 1-38-9x (177) 
కా హి లబ్ధ్వా ప్రియాన్పుత్రాఞ్శపేదేవం పితామహ।
ఋతే కద్రూం తీక్ష్ణరూపాం దేవదేవ తవాగ్రతః॥ 1-38-9 (1754) 
తథేతి చ వచస్తస్యాస్త్వయాప్యుక్తం పితామహ।
ఇచ్ఛామ ఏతద్విజ్ఞాతుం కారణం యన్న వారితా॥ 1-38-10 (1755) 
బ్రహ్మోవాచ। 1-38-11x (178) 
బహవః పన్నగాస్తీక్ష్ణా ఘోరరూపా విషోల్బణాః।
ప్రజానాం హితకామోఽహం న చ వారితవాంస్తదా॥ 1-38-11 (1756) 
యే దందశూకాః క్షుద్రాశ్చ పాపాచారా విషోల్బణాః।
తేషాం వినాశో భవితా న తు యే ధర్మచారిణః॥ 1-38-12 (1757) 
యన్నిమిత్తం చ భవితా మోక్షస్తేషాం మహాభయాత్।
పన్నగానాం నిబోధధ్వం తస్మిన్కాలే సమాగతే॥ 1-38-13 (1758) 
యాయావరకులే ధీమాన్భవిష్యతి మహానృషిః।
జరత్కారురితి ఖ్యాతస్తపస్వీ నియతేంద్రియః॥ 1-38-14 (1759) 
తస్య పుత్రో జరత్కారోర్భవిష్యతి తపోధనః।
ఆస్తీకో నామ యజ్ఞం స ప్రతిషేత్స్యతి తం తదా। 
తత్ర మోక్ష్యంతి భుజగా యే భవిష్యంతి ధార్మికాః॥  1-38-15 (1760) 
దేవా ఊచుః। 1-38-16x (179) 
స మునిప్రవరో బ్రహ్మంజరత్కారుర్మహాతపాః।
కస్యాం పుత్రం మహాత్మానం జనయిష్యతి వీర్యవాన్॥ 1-38-16 (1761) 
బ్రహ్మోవాచ। 1-38-17x (180) 
`వాసుకేర్భగినీ కన్యా సముత్పన్నా సుశోభనా।
తస్మై దాస్యతి తాం కన్యాం వాసుకిర్భుజగోత్తమః॥ 1-38-17 (1762) 
తస్యాం జనయితా పుత్రం వేదవేదాంగపారగం।'
సనామాయాం సనామా స కన్యాయాం ద్విజసత్తమః॥  1-38-18 (1763) 
ఏలాపత్ర ఉవాచ। 1-38-19x (181) 
ఏవమస్త్వితి తం దేవాః పితామహమథాబ్రువన్।
ఉత్క్వైవం వచనం దేవాన్విరించిస్త్రిదివం యయౌ॥ 1-38-19 (1764) 
సోఽహమేవం ప్రపశ్యామి వాసుకే భగినీ తవ।
జరత్కారురితి ఖ్యాతా తాం తస్మై ప్రతిపాదయ॥ 1-38-20 (1765) 
భైక్షవద్భిక్షమాణాయ నాగానాం భయశాంతయే।
ఋషయే సువ్రతాయైనామేష మోక్షః శ్రుతో మయా॥ ॥ 1-38-21 (1766) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి అష్టత్రింశోఽధ్యాయః॥ 38 ॥

Mahabharata - Adi Parva - Chapter Footnotes

1-38-1 ఇతిచేతిచేతి తత్తద్వచనాభినయప్రదర్శనం॥ 1-38-4 న భవితేతి న భవితైవేత్యర్థః। న తథావిధః యస్య రాష్ట్రమృత్విజః స్వరూప వా ద్రష్టుం శక్యం తాదృశో న భవతి మంత్రవీర్యసంపన్నత్వాత్॥ 1-38-7 తీక్ష్ణాస్తీక్ష్ణాః అత్యంతం తీక్ష్ణాః స్త్రియ ఇతి శేషః॥ 1-38-12 దందశూకాః దంశనశీలాః। క్షుద్రాః అల్పేపి నిమిత్తే ప్రాణగ్రాహకాః॥ అష్టత్రింశోఽధ్యాయః॥ 38 ॥



ఆదిపర్వ - అధ్యాయ 039

॥ శ్రీః ॥

1.39. అధ్యాయః 039 

Mahabharata - Adi Parva - Chapter Topics

ఏలాపత్రోపదేశేన వాసుకిభగిన్యా జరత్కార్వా రక్షణం॥ 1 ॥

Mahabharata - Adi Parva - Chapter Text

1-39-0 (1767) 
సౌతిరువాచ। 1-39-0x (182) 
ఏలాపత్రవచః శ్రుత్వా తే నాగా ద్విజసత్తమ।
సర్వే ప్రహృష్టమనసః సాధుసాధ్విత్యపూజయన్॥ 1-39-1 (1768) 
తతఃప్రభృతి తాం కన్యాం వాసుకిః పర్యరక్షత।
జరత్కారుం స్వసారం వై పరం హర్షమవాప చ॥ 1-39-2 (1769) 
తతో నాతిమహాన్కాలః సమతీత ఇవాభవత్।
అథ దేవాసురాః `సర్వే మమంథుర్వరుణాలయం॥ 1-39-3 (1770) 
తత్ర నేత్రమభూన్నాగో వాసుకిర్బలినాం వరః।
సమాప్యైవ చ తత్కర్మ పితామహముపాగమన్॥ 1-39-4 (1771) 
దేవా వాసుకినా సార్ధం పితామహమథావ్రువన్।
భగవఞ్శాపభీతోఽయం వాసుకిస్తప్యతే భృశం॥ 1-39-5 (1772) 
అస్యైతన్మానసం శల్యం సముద్ధర్తుం త్వమర్హసి।
జనన్యాః శాపజం దేవ జ్ఞాతీనాం హితమిచ్ఛతః॥ 1-39-6 (1773) 
హితో హ్యయం సదాస్మకం ప్రియకారీ చ నాగరాట్।
ప్రసాదం కురు దేవేశ శమయాస్య మనోజ్వరం॥ 1-39-7 (1774) 
బ్రహ్మోవాచ। 1-39-8x (183) 
మయైవ తద్వితీర్ణం వై వచనం మనసాఽమరాః।
ఏలాపత్రేణ నాగేన యదస్యాభిహితం పురా॥ 1-39-8 (1775) 
తత్కరోత్వేష నాగేంద్రః ప్రాప్తకాలం వచః స్వయం।
వినశిష్యంతి యే పాపా న తు యే ధర్మచారిణః॥ 1-39-9 (1776) 
ఉత్పన్నః స జరత్కారుస్తపస్యుగ్రే రతో ద్విజః।
తస్యైష భగినీం కాలే జరత్కారుం ప్రయచ్ఛతు॥ 1-39-10 (1777) 
ఏలాపత్రేణ యత్ప్రోక్తం వచనం భుజగేన హ।
పన్నగానాం హితం దేవాస్తత్తథా న తదన్యథా॥ 1-39-11 (1778) 
సౌతిరువాచ। 1-39-12x (184) 
ఏతచ్ఛ్రుత్వా తు నాగేంద్రః పితామహవచస్తదా।
సందిశ్య పన్నగాన్సర్వాన్వాసుకిః శాపమోహితః॥ 1-39-12 (1779) 
స్వసారముద్యంయ తదా జరత్కారుమృషిం ప్రతి।
సర్పాన్బహూంజరత్కారౌ నిత్యయుక్తాన్సమాదధత్॥ 1-39-13 (1780) 
జరత్కారుర్యదా భార్యామిచ్ఛేద్వరయితుం ప్రభుః।
శీఘ్రమేత్య తదాఽఽఖ్యేయం తన్నః శ్రేయో భవిష్యతి॥ ॥ 1-39-14 (1781) 
 
ఇతి శ్రీమనమహాభారతే ఆదిపర్వణి ఆస్తీకపర్వణి ఏకోనచత్వారింశోఽధ్యాయః॥ 39 ॥

Mahabharata - Adi Parva - Chapter Footnotes

1-39-4 నేత్రం రజ్జుః॥ 1-39-13 జరత్కారౌ జరత్కారుఋషినిమిత్తం। తదన్వేషణాయేత్యర్థః॥ ఏకోనచత్వారింశోఽధ్యాయః॥ 39 ॥



ఆదిపర్వ - అధ్యాయ 040

॥ శ్రీః ॥

1.40. అధ్యాయః 040 

Mahabharata - Adi Parva - Chapter Topics

జరత్కారునామవ్యుత్పత్తికథనం॥ 1 ॥ శౌనకస్య సౌతిం ప్రతి ఆస్తీకోత్పత్తిప్రశ్నః॥ 2 ॥ ప్రసంగేన పరీక్షిన్మృగయాకథనం॥ 3 ॥ పరీక్షితా శమీకస్కంధే మృతసర్పనిధానం॥ 4 ॥

Mahabharata - Adi Parva - Chapter Text

1-40-0 (1782) 
శౌనక ఉవాచ। 1-40-0x (185) 
జరత్కారురితి ఖ్యాతో యస్త్వయా సూతనందన।
ఇచ్ఛామి తదహం శ్రోతుం ఋషేస్తస్య మహాత్మనః॥ 1-40-1 (1783) 
కిం కారణం జరత్కారోర్నామైతత్ప్రథితం భువి।
జరత్కారునిరుక్తిం త్వం యథావద్వక్తుమర్హసి॥ 1-40-2 (1784) 
సౌతిరువాచ। 1-40-3x (186) 
జరేతి క్షయమాహుర్వై దారుణం కారుసంజ్ఞితం।
శరీరం కారు తస్యాసీత్తత్స ధీమాఞ్శనైఃశనైః॥ 1-40-3 (1785) 
క్షపయామాస తీవ్రేణ తపసేత్యత ఉచ్యతే।
జరత్కారురితి బ్రహ్మన్వాసుకేర్భగినీ తథా॥ 1-40-4 (1786) 
ఏవముక్తస్తు ధర్మాత్మా శౌనకః ప్రాహసత్తదా।
ఉగ్రశ్రవసమామంత్ర్య ఉపపన్నమితి బ్రువన్॥ 1-40-5 (1787) 
శౌనక ఉవాచ। 1-40-6x (187) 
ఉక్తం నామ యథా పూర్వం సర్వం తచ్ఛ్రుతవానహం।
యథా తు జాతో హ్యాస్తీక ఏతదిచ్ఛామి వేదితుం। 
తచ్ఛ్రుత్వా వచనం తస్య సౌతిః ప్రోవాచ శాస్త్రతః॥  1-40-6 (1788) 
సౌతిరువాచ। 1-40-7x (188) 
సందిశ్య పన్నగాన్సర్వాన్వాసుకిః సుసమాహితః।
స్వసారముద్యంయ తదా జరత్కారుమృషిం ప్రతి॥ 1-40-7 (1789) 
అథ కాలస్య మహతః స మునిః సంశితవ్రతః।
తపస్యభిరతో ధీమాన్స దారాన్నాభ్యకాంక్షత॥ 1-40-8 (1790) 
స తూర్ధ్వరేతాస్తపసి ప్రసక్తః
స్వాధ్యాయవాన్వీతభయః కృతాత్మా। 
చచార సర్వాం పృథివీం మహాత్మా
న చాపి దారాన్మనసాధ్యకాంక్షత్॥  1-40-9 (1791) 
తతోఽపరస్మిన్సంప్రాప్తే కాలే కస్మింశ్చిదేవ తు।
పరిక్షిన్నామ రాజాసీద్బ్రహ్మన్కౌరవవంశజః॥ 1-40-10 (1792) 
యథా పాండుర్మహాబాహుర్ధనుర్ధరవరో యుధి।
బభూవ మృగయాశీలః పురాస్య ప్రపితామహః॥ 1-40-11 (1793) 
`తథా విఖ్యాతవాఁల్లోకే పరీక్షిదభిమన్యుజః।'
మృగాన్విధ్యన్వరాహాంశ్చ తరక్షూన్మహిషాంస్తథా। 
అన్యాంశ్చ వివిధాన్వన్యాంశ్చచార పృథివీపతిః॥  1-40-12 (1794) 
స కదాచిన్మృగం విద్ధ్వా బాణేనానతపర్వణా।
పృష్ఠతో ధనురాదాయ ససార గహనే వనే॥ 1-40-13 (1795) 
యథైవ భగవాన్రుద్రో విద్ధ్వా యజ్ఞమృగం దివి।
అన్వగచ్ఛద్ధనుష్పాణిః పర్యన్వేష్టుమితస్తతః॥ 1-40-14 (1796) 
న హి తేన మృగో విద్ధో జీవన్గచ్ఛతి వై వనే।
పూర్వరూపం తు తత్తూర్ణం తస్యాసీత్స్వర్గతిం ప్రతి॥ 1-40-15 (1797) 
పరిక్షితో నరేంద్రస్య విద్ధో యన్నష్టవాన్మృగః।
దూరం చాపహృతస్తేన మృగేణ స మహీపతిః॥ 1-40-16 (1798) 
పరిశ్రాంతః పిపాసార్త ఆససాద మునిం వనే।
గవాం ప్రచారేష్వాసీనం వత్సానాం ముఖనిఃసృతం॥ 1-40-17 (1799) 
భూయిష్ఠముపయుంజానం ఫేనమాపిబతాం పయః।
తమభిద్రుత్య వేగేన స రాజా సంశితవ్రతం॥ 1-40-18 (1800) 
అపృచ్ఛద్ధనురుద్యంయ తం మునిం క్షుచ్ఛ్రమాన్వితః।
భోభో బ్రహ్మన్నహం రాజా పరీక్షిదభిమన్యుజః॥ 1-40-19 (1801) 
మయా విద్ధో మృగో నష్టః కచ్చిత్తం దృష్టవానసి।
స మునిస్తం తు నోవాచ కించిన్మౌనవ్రతే స్థితః॥ 1-40-20 (1802) 
తస్య స్కంధే మృతం సర్పం క్రుద్ధో రాజా సమాసజత్।
సముత్క్షిప్య ధనుష్కోట్యా స చైనం సముపైక్షత॥ 1-40-21 (1803) 
న స కించిదువాచైనం శుభం వా యది వాఽశుభం।
స రాజా క్రోధముత్సృజ్య వ్యథితస్తం తథాగతం। 
దృష్ట్వా జగామ నగరమృషిస్త్వాసీత్తథైవ సః॥  1-40-22 (1804) 
న హి తం రాజశార్దూలం క్షమాశీలో మహామునిః।
స్వధర్మనిరతం భూపం సమాక్షిప్తోఽప్యధర్షయత్॥ 1-40-23 (1805) 
న హి తం రాజశార్దూలస్తథా ధర్మపరాయణం।
జానాతి భరతశ్రేష్ఠస్తత ఏనమధర్షయత్॥ 1-40-24 (1806) 
తరుణస్తస్య పుత్రోఽభూత్తిగ్మతేజా మహాతపాః।
శృంగీ నామ మహాక్రోధో దుష్పసాదోమహావ్రతః॥ 1-40-25 (1807) 
స దేవం పరమాసీనం సర్వభూతహితే రతం।
బ్రహ్మాణముపతస్థే వై కాలే కాలే సుంసయతః॥ 1-40-26 (1808) 
సతేన సమనుజ్ఞాతో బ్రహ్మణా గృహమేయివాన్।
సఖ్యోక్తః క్రీడమానేన స తత్ర హసతా కిల॥ 1-40-27 (1809) 
సంరంభాత్కోపనోఽతీవ విషకల్పో మునేః సుతః।
ఉద్దిశ్య పితరం తస్య యచ్ఛ్రుత్వా రోషమాహరత్। 
ఋషిపుత్రేణ నర్మార్థే కృశేన ద్విజసత్తమ॥  1-40-28 (1810) 
కృశ ఉవాచ। 1-40-29x (189) 
తేజస్వినస్తవ పితా తథైవ చ తపస్వినః।
శవం స్కంధేన వహతి మా శృంగిన్గర్వితో భవ॥ 1-40-29 (1811) 
వ్యాహరత్స్వృషిపుత్రేషు మా స్మ కించిద్వచో వద।
అస్మద్విధేషు సిద్ధేషు బ్రహ్మవిత్సు తపస్విషు॥ 1-40-30 (1812) 
క్వ తే పురుషమానిత్వం క్వ తే వాచస్తథావిధాః।
దర్పజాః పితరం ద్రష్టా యస్త్వం శవధరం తథా॥ 1-40-31 (1813) 
పిత్రా చ తవ తత్కర్మ నానురూపమివాత్మనః।
కృతం మునిజనశ్రేష్ఠ యేనాహం భృశదుఃఖితః॥ ॥ 1-40-32 (1814) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి చత్వారింశోఽధ్యాయః॥ 40 ॥

Mahabharata - Adi Parva - Chapter Footnotes

1-40-3 కారు కామాద్యుపద్రవమూలత్వాద్దారుణం శరీరం జరయతి క్షపయతీతి జరత్కారురితి నిర్వచనం॥ 1-40-4 తథా తాదృస్యేవ॥ 1-40-5 ప్రాహసత్ అతిజీర్ణయోరపి బ్రహ్మచర్యవినాశః ప్రసక్త ఇత్యాశ్చర్యం మత్వేతి భావః। ఆమంత్ర్య హేఉగ్రశ్రవ ఇతి సంబోధ్య। ఉపపన్నం యుక్తం యత్తుల్యవయోరూపయోర్వివాహ ఇతి భావః॥ 1-40-15 తత్ మృగస్యాదర్శనం। పూర్వరూపం కారణం॥ 1-40-17 ప్రచారేషు గోష్ఠేషు॥ 1-40-18 ఉపయుంజానం భక్షయంతం। పయః ఆపిబతాం వత్సానామితి పూర్వేణాన్వయః॥ 1-40-21 సమాసజత్ ఆరోపయామాస॥ చత్వారింశోఽధ్యాయః॥ 40 ॥



ఆదిపర్వ - అధ్యాయ 041

॥ శ్రీః ॥

1.41. అధ్యాయః 041 

Mahabharata - Adi Parva - Chapter Topics

మునిపుత్రాచ్ఛృంగిణః పరీక్షితః శాపః॥ 1 ॥

Mahabharata - Adi Parva - Chapter Text

1-41-0 (1815) 
సౌతిరువాచ। 1-41-0x (190) 
ఏవముక్తః స తేజస్వీ శృంగీ కోపసమన్వితః।
మృతధారం గురుం శ్రుత్వా పర్యతప్యత మన్యునా॥ 1-41-1 (1816) 
స త కృశమక్షిప్రేక్ష్య సూనృతాం వాచముత్సృజన్।
అపృచ్ఛత్తం కథం తాతః `సర్వభూతహితే రతః॥ 1-41-2 (1817) 
అనన్యచేతాః సతతం విష్ణుం దవేమతోషయత్।
వన్యాన్నభోజీ సతతం మునిర్మౌనవ్రతే స్థితః। 
ఏవంభూతః స తేజస్వీ' స మేఽద్య మృతధారకః॥  1-41-3 (1818) 
కృశ ఉవాచ। 1-41-4x (191) 
రాజ్ఞా పరిక్షితా తాత మృగయాం పరిధావతా।
అవసక్తః పితుస్తేఽద్య మృతః స్కంధే భుజంగమః॥ 1-41-4 (1819) 
శృంగ్యువాచ। 1-41-5x (192) 
కిం మే పిత్రా కృతం తస్య రాజ్ఞోఽనిష్టం దురాత్మనః।
బ్రూహి తత్కృశ తత్త్వేన పశ్య మే తపసో బలం॥ 1-41-5 (1820) 
కృశ ఉవాచ। 1-41-6x (193) 
స రాజా మృగయాం యాతః పరిక్షిదభిమన్యుజః।
ససార మృగమేకాకీ విద్ధ్వా బాణేన శీఘ్రగం॥ 1-41-6 (1821) 
న చాపశ్యన్మృగం రాజా చరంస్తస్మిన్మహావనే।
పితరం తే స దృష్ట్వైవ పప్రచ్ఛానభిభాషిణం॥ 1-41-7 (1822) 
తం స్థాణుభూతం తిష్ఠంతం క్షుత్పిపాసాశ్రమాతురః।
పునఃపునర్మృగం నష్టం ప్రపచ్ఛ పితరం తవ॥ 1-41-8 (1823) 
స చ మౌనవ్రతోపేతో నైవ తం ప్రత్యభాషత।
తస్య రాజా ధనుష్కోట్యా సర్పం స్కంధే సమాసజత్॥ 1-41-9 (1824) 
శృంగింస్తవ పితా సోఽపి తథైవాస్తే యతవ్రతః।
సోఽపి రాజా స్వనగరం ప్రస్థితో గజసాహ్వయం॥ 1-41-10 (1825) 
సౌతిరువాచ। 1-41-11x (194) 
శ్రుత్వైవమృషిపుత్రస్తు శవం స్కంధే ప్రతిష్ఠితం।
కోపసంరక్తనయనః ప్రజ్వలన్నివ మన్యునా॥ 1-41-11 (1826) 
ఆవిష్టః స హి కోపేన శశాప నృపతిం తదా।
వార్యుపస్పృశ్య తేజస్వీ క్రోధవేగబలాత్కృతః॥ 1-41-12 (1827) 
శృంగ్యువాచ। 1-41-13x (195) 
యోఽసౌ వృద్ధస్య తాతస్య తథా కృచ్ఛ్రగతస్య హ।
స్కంధే మృతం సమాస్రాక్షీత్పన్నగం రాజకిల్విషీ॥ 1-41-13 (1828) 
తం పాపమతిసంక్రుద్ధస్తక్షకః పన్నగేశ్వరః।
ఆశీవిషస్తిగ్మతేజా మద్వాక్యబలచోదితః॥ 1-41-14 (1829) 
సప్తరాత్రాదితో నేతా యమస్య సదనం ప్రతి।
ద్విజానామవమంతారం కురూణామయశస్కరం॥ 1-41-15 (1830) 
సౌతిరువాచ। 1-41-16x (196) 
ఇతి శప్త్వాతిసంక్రుద్ధః శృంగీ పితరమభ్యగాత్।
ఆసీనం గ్రోవ్రజే తస్మిన్వహంతం శవపన్నగం॥ 1-41-16 (1831) 
స తమలక్ష్య పితరం శృంగీ స్కంధగతేన వై।
శవేన భుజగేనాసీద్భూయః క్రోధసమాకులః॥ 1-41-17 (1832) 
దుఃఖాచ్చాశ్రూణి ముముచే పితరం చేదమబ్రవీత్।
శ్రుత్వేమాం ధర్షణాం తాత తవ తేన దురాత్మనా॥ 1-41-18 (1833) 
రాజ్ఞా పరిక్షితా కోపాదశపం తమహం నృపం।
యథార్హతి స ఏవోగ్రం శాపం కురుకులాధమః। 
సప్తమేఽహని తం పాపం తక్షకః పన్నగోత్తమః॥  1-41-19 (1834) 
వైవస్వతస్య సదనం నేతా పరమదారుణం।  1-41-20 (1835) 
సౌతిరువాచ।
తమబ్రవీత్పితా బ్రహ్మంస్తథా కోపసమన్వితం॥  1-41-20x (197) 
శమీక ఉవాచ। 1-41-21x (198) 
న మే ప్రియం కృతం తాత నైష ధర్మస్తపస్వినాం।
వయం తస్య నరేంద్రస్య విషయే నివసామహే॥ 1-41-21 (1836) 
న్యాయతో రక్షితాస్తేన తస్య పాపం న రోచయే।
సర్వథా వర్తమానస్య రాజ్ఞో హ్యస్మద్విధైః సదా॥ 1-41-22 (1837) 
క్షంతవ్యం పుత్ర ధర్మో హి హతో హంతి న సంశయః।
యది రాజా న సంరక్షేత్పీడా నః పరమా భవేత్॥ 1-41-23 (1838) 
న శక్నుయామ చరితుం ధర్మం పుత్ర యథాసుఖం।
రక్షమాణా వయం తాత రాజభిర్ధర్మదృష్టిభిః॥ 1-41-24 (1839) 
చరామో విపులం ధర్మం తేషాం భాగోఽస్తి ధర్మతః।
సర్వథా వర్తమానస్య రాజ్ఞః క్షంతవ్యమేవ హి॥ 1-41-25 (1840) 
పరిక్షిత్తు విశేషేణ యథాఽస్య ప్రపితామహః।
రక్షత్యస్మాంస్తథా రాజ్ఞా రక్షితవ్యాః ప్రజా విభో॥ 1-41-26 (1841) 
అరాజకే జనపదే దోషా జాయంతి వై సదా।
ఉద్వృత్తం సతతం లోకం రాజా దండేన శాస్తి వై॥ 1-41-27 (1842) 
దండాత్ప్రతిభయం భూయః శాంతిరుత్పద్యతే తదా।
నోద్విగ్నశ్చరతే ధర్మం నోద్విగ్నశ్చరతే క్రియాం॥ 1-41-28 (1843) 
రాజ్ఞా ప్రతిష్ఠితో ధర్మో ధర్మాత్స్వర్గః ప్రతిష్ఠితః।
రాజ్ఞో యజ్ఞక్రియాః సర్వా యజ్ఞాద్దేవాః ప్రతిష్ఠితాః॥ 1-41-29 (1844) 
దేవాద్వృష్టిః ప్రవర్తేత వృష్టేరోషధయః స్మృతాః।
ఓషధిభ్యో మనుష్యాణాం ధారయన్సతతం హితం॥ 1-41-30 (1845) 
మనుష్యాణాం చ యో ధాతా రాజా రాజ్యకరః పునః।
దశశ్రోత్రియసమో రాజా ఇత్యేవం మనురబ్రవీత్॥ 1-41-31 (1846) 
తేనేహ క్షుధితేనైత్య శ్రాంతేన మృగలిప్సునా।
అజానతా కృతం మన్యే వ్రతమేతదిదం మమ॥ 1-41-32 (1847) 
కస్మాదిదం త్వయా బాల్యాత్సహసా దుష్కృతం కృతం।
న హ్యర్హతి నృపః శాపమస్మత్తః పుత్ర సర్వథా॥ ॥ 1-41-33 (1848) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి ఏకచత్వారింశోఽధ్యాయః॥ 41 ॥

Mahabharata - Adi Parva - Chapter Footnotes

1-41-10 గజసాహ్వయం హస్తినపురం॥ 1-41-13 కృచ్ఛ్రగతస్య మౌనవ్రతధరస్య। రాజా చాసౌ కిల్బిషీ చ రాజకిల్బిషీ॥ 1-41-21 విషయే దేశే॥ 1-41-22 పాపం ద్రోహం॥ 1-41-27 దోషాః దస్యుపీడాదయః॥ 1-41-30 మనుష్యాణాం హితం ధారయన్ కుర్వన్॥ 1-41-31 ధాతా పోషకః॥ 1-41-32 వ్రతమజానతేతి సంబంధః॥ ఏకచత్వారింశోఽధ్యాయః॥ 41 ॥



ఆదిపర్వ - అధ్యాయ 042

॥ శ్రీః ॥

1.42. అధ్యాయః 042 

Mahabharata - Adi Parva - Chapter Topics

శృంగిశమీకసవాదః॥ 1 ॥ శమీకప్రేషితేన గౌరముఖాఖ్యశిష్యేణ సహ పరిక్షిత్సంవాదః॥ 2 ॥ మంత్రిభిః సహ రాజ్ఞం విచారః॥ 3 ॥ తక్షకకాశ్యపసంవాదః॥ 4 ॥

Mahabharata - Adi Parva - Chapter Text

1-42-0 (1849) 
శృంగ్యువాచ। 1-42-0x (199) 
యద్యేతత్సాహసం తాత యది వా దుష్కృతం కృతం।
ప్రియం వాప్యప్రియం వా తే వాగుక్తా న మృషా భవేత్॥ 1-42-1 (1850) 
నైవాన్యథేదం భవితా పితరేష బ్రవీమి తే।
నాహం మృషా బ్రవీంయేవం స్వైరేష్వపి కుతః శపన్॥ 1-42-2 (1851) 
శమీక ఉవాచ। 1-42-3x (200) 
జానాంయుగ్రప్రభావం త్వాం తాత సత్యగిరం తథా।
నానృతం చోక్తపూర్వం తే నైతన్మిథ్యా భవిష్యతి॥ 1-42-3 (1852) 
పిత్రా పుత్రో వయస్థోఽపి సతతం వాచ్య ఏవ తు।
యథా స్యాద్గుణసంయుక్తః ప్రాప్నుయాచ్చ మహద్యశః॥ 1-42-4 (1853) 
కిం పునర్బాల ఏవ త్వం తపసా భావితః సదా।
వర్ధతే చేత్ప్రభవతాం కోపోఽతీవ మహాత్మనాం॥ 1-42-5 (1854) 
`ఉత్సీదేయురిమే లోకాః క్షణా చాస్య ప్రతిక్రియా।'
సోఽహం పశ్యామి వక్తవ్యం త్వయి ధర్మభృతాం వర। 
పుత్రత్వం బాలతాం చైవ తవావేక్ష్య చ సాహసం॥  1-42-6 (1855) 
స త్వం శమపరో భూత్వా వన్యమాహారమాచరన్।
చర క్రోధమిమం హిత్వా నైవం ధర్మం ప్రహాస్యసి॥ 1-42-7 (1856) 
క్రోధో హి ధర్మం హరతి యతీనాం దుఃఖసంచితం।
తతో ధర్మవిహీనానాం గతిరిష్టా న విద్యతే॥ 1-42-8 (1857) 
శమ ఏవ యతీనాం హి క్షమిణాం సిద్ధికారకః।
క్షమావతామయం లోకః పరశ్చైవ క్షమావతాం॥ 1-42-9 (1858) 
తస్మాచ్చరేథాః సతతం క్షమాశీలో జితేంద్రియః।
క్షమయా ప్రాప్స్యసే లోకాన్బ్రహ్మణః సమనంతరాన్॥ 1-42-10 (1859) 
మయా తు శమమాస్థాయ యచ్ఛక్యం కర్తుమద్య వై।
తత్కరిష్యాంయహం తాత ప్రేపయిష్యే నృపాయ వై॥ 1-42-11 (1860) 
మమ పుత్రేణ శప్తోఽసి బాలేనాకృతబుద్ధినా।
మమేమాం ధర్షణాం త్వత్తః ప్రేక్ష్య రాజన్నమర్షిణా॥ 1-42-12 (1861) 
సౌతిరువాచ। 1-42-13x (201) 
ఏవమాదిశ్య శిష్యం స ప్రేషయామాస సువ్రతః।
పరిక్షితే నృపతయే దయాపన్నో మహాతపాః॥ 1-42-13 (1862) 
సందిశ్య కుశలప్రశ్నం కార్యవృత్తాంతమేవ చ।
శిష్యం గౌరముఖం నామ శీలవంతం సమాహితం॥ 1-42-14 (1863) 
సోఽభిగంయ తతః శీఘ్రం నరేంద్రం కురువర్ధనం।
వివేశ భవనం రాజ్ఞః పూర్వం ద్వాస్థైర్నివేదితః॥ 1-42-15 (1864) 
పూజితస్తు నరేంద్రేణ ద్విజో గౌరముఖస్తదా।
ఆచఖ్యౌ చ పరిశ్రాంతో రాజ్ఞః సర్వమశేషతః॥ 1-42-16 (1865) 
శమీకవచనం ఘోరం యథోక్తం మంత్రిసన్నిధౌ।
శమీకో నామ రాజేంద్ర వర్తతే విషయే తవ॥ 1-42-17 (1866) 
ఋషిః పరమధర్మాత్మా దాంతః శాంతో మహాతపాః।
తస్య త్వయా నరవ్యాఘ్ర సర్పః ప్రాణైర్వియోజితః॥ 1-42-18 (1867) 
అవసక్తో ధనుష్కోట్యా స్కంధే మౌనాన్వితస్య చ।
క్షాంతవాంస్తవ తత్కర్మ పుత్రస్తస్య న చక్షమే॥ 1-42-19 (1868) 
తేన శప్తోఽసి రాజేంద్ర పితురజ్ఞాతమద్య వై।
తక్షకః సప్తరాత్రేణ మృత్యుస్తవ భవిష్యతి॥ 1-42-20 (1869) 
తత్ర రక్షాం కురుష్వేతి పునః పునరథాబ్రవీత్।
తదన్యథా న శక్యం చ కర్తుం కేనచిదప్యుత॥ 1-42-21 (1870) 
న హి శక్నోతి సంయంతుం పుత్రం కోపసమన్వితం।
తతోఽహం ప్రేషితస్తేన తవ రాజన్హితార్థినా॥ 1-42-22 (1871) 
సాతిరువాచ। 1-42-23x (202) 
ఇతి శ్రుత్వా వచో ఘోరం స రాజా కురునందనః।
పర్యతప్యత తత్పాపం కృత్వా రాజా మహాతపాః॥ 1-42-23 (1872) 
తం చ మౌనవ్రతం శ్రుత్వా వనే మునివరం తదా।
భూయ ఏవాభవద్రాజా శోకసంతప్తమానసః॥ 1-42-24 (1873) 
అనుక్రోశాత్మతాం తస్య శమీకస్యావధార్య చ।
పర్యతప్యత భూయోపి కృత్వా తత్కిల్బిషం మునేః॥ 1-42-25 (1874) 
న హి మృత్యుం తథా రాజా శ్రుత్వా వై సోఽన్వతప్యత।
అశోచదమరప్రఖ్యో యథా కృత్వేహ కర్మ తత్॥ 1-42-26 (1875) 
తతస్తం ప్రేషయామాస రాజా గౌరముఖం తదా।
భూయః ప్రసాదం భగవాన్కరోత్విహ మమేతి వై॥ 1-42-27 (1876) 
`శ్రుత్వా తు వచనం రాజ్ఞో మునిర్గౌరముఖస్తదా।
సమనుజ్ఞాప్య వేగేన ప్రజగామాశ్రమం గురోః॥'  1-42-28 (1877) 
తస్మింశ్చ గతమాత్రేఽథ రాజా గౌరముఖే తదా।
మంత్రిభిర్మంత్రయామాస సహ సంవిగ్నమానసః॥ 1-42-29 (1878) 
సంమంత్ర్య మంత్రిభిశ్చైవ స తథా మంత్రతత్త్వవిత్।
ప్రాసాదం కారయామాస ఏకస్తంభం సురక్షితం॥ 1-42-30 (1879) 
రక్షాం చ విదధే తత్ర భిషజశ్చౌషధాని చ।
బ్రాహ్మణాన్మంత్రసిద్ధాంశ్చ సర్వతో వై న్యయోజయత్॥ 1-42-31 (1880) 
రాజకార్యాణి తత్రస్థః సర్వాణ్యేవాకరోచ్చ సః।
మంత్రిభిః సహ ధర్మజ్ఞః సమంతాత్పరిరక్షితః॥ 1-42-32 (1881) 
న చైనం కశ్చిదారూఢం లభతే రాజసత్తమం।
వాతోఽపి నిశ్చరంస్తత్ర ప్రవేశే వినివార్యతే॥ 1-42-33 (1882) 
ప్రాప్తే చ దివసే తస్మిన్సప్తమే ద్విజసత్తమః।
కాశ్యపోఽభ్యాగమద్విద్వాంస్తం రాజానం చికిత్సితుం॥ 1-42-34 (1883) 
శ్రుతం హి తేన తదభూద్యథా తం రాజసత్తమం।
తక్షకః పన్నగశ్రేష్ఠో నేష్యతే యమసాదనం॥ 1-42-35 (1884) 
తం దష్టం పన్నగేంద్రేణ కరిష్యేఽహమపజ్వరం।
తత్ర మేఽర్థశ్చ ధర్మశ్చ భవితేతి విచింతయన్॥ 1-42-36 (1885) 
తం దదర్శ స నాగేంద్రస్తక్షకః కాశ్యపం పథి।
గచ్ఛంతమేకమనసం ద్విజో భూత్వా వయోఽతిగః॥ 1-42-37 (1886) 
తమబ్రవీత్పన్నగేంద్రః కాశ్యపం మునిపుంగవం।
క్వ భవాంస్త్వరితో యాతి కించ కార్యం చికీర్షతి॥ 1-42-38 (1887) 
కాశ్యప ఉవాచ। 1-42-39x (203) 
నృపం కురుకులోత్పన్నం పరిక్షితమరిందమం।
తక్షకః పన్నగశ్రేష్ఠస్తేజసాఽధ్య ప్రధక్ష్యతి॥ 1-42-39 (1888) 
తం దష్టం పన్నగేంద్రేణ తేనాగ్నిసమతేజసం।
పాండవానాం కులకరం రాజానమమితౌజసం। 1-42-4oc గచ్ఛామిత్వరితం సౌంయ సద్యః కర్తుమపజ్వరం॥  1-42-40 (1889) 
`విజ్ఞాతవిషవిద్యోఽహం బ్రాహ్మణో లోకపూజితః।
అస్మద్గురుకటాక్షేణ కల్యోఽహం విషనాశనే॥'  1-42-41 (1890) 
తక్షక ఉవాచ। 1-42-42x (204) 
అహం స తక్షకో బ్రహ్మంస్తం ధక్ష్యామి మహీపతిం।
నివర్తస్వ న శక్తస్త్వం మయా దష్టం చికిత్సితుం॥ 1-42-42 (1891) 
కాశ్యప ఉవాచ। 1-42-43x (205) 
అహం తం నృపతిం గత్వా త్వయా దష్టమపజ్వరం।
కరిష్యామీతి మే బుద్ధిర్విద్యాబలసమన్వితా॥ ॥ 1-42-43 (1892) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి ద్విచత్వారింశోఽధ్యాయః॥ 42 ॥

Mahabharata - Adi Parva - Chapter Footnotes

1-42-2 స్వైరేష్వపి పరిహాసాదిష్వపి॥ 1-42-4 వయస్థోఽపి ప్రౌఢోపి। వాచ్యః శాస్యః॥ 1-42-5 ప్రభవతాం యోగైశ్వర్యవతాం॥ 1-42-8 యతీనాం ఆముష్మికహితార్థం యతమానానాం॥ 1-42-10 సమనంతరాన్ ప్రత్యాసన్నాన్॥ 1-42-11 సందేశహరమితి శేషః॥ 1-42-19 న చక్షమే న క్షాంతవాన్॥ 1-42-23 పాపం కృత్వైవ పర్యతప్యత నతు మృత్యుం శ్రుత్వా॥ 1-42-33 ఆరూఢం ప్రాసాదారూఢం॥ 1-42-43 నృపతిం గత్వా నృపతిం నాగేతి పాఠాంతరం॥ ద్విచత్వారింశోఽధ్యాయః॥ 42 ॥



ఆదిపర్వ - అధ్యాయ 043

॥ శ్రీః ॥

1.43. అధ్యాయః 043 

Mahabharata - Adi Parva - Chapter Topics

స్వదష్టన్యగ్రోధోజ్జీవనేన పరీక్షితస్య కాశ్యపస్య ధనం దత్వా తక్షకేణ కృతం పరావర్తనం పరీక్షిద్దంశశ్చ॥ 1 ॥

Mahabharata - Adi Parva - Chapter Text

1-43-0 (1893) 
తక్షక ఉవాచ। 1-43-0x (206) 
యది దష్టం మయేహ త్వం శక్తః కించిచ్చికిత్సితుం।
తతో వృక్షం మయా దష్టమిమం జీవయ కాశ్యప॥ 1-43-1 (1894) 
పరం మంత్రబలం యత్తే తద్దర్శయ యతస్వ చ।
న్యగ్రోధమేనం ధక్ష్యామి పశ్యతస్తే ద్విజోత్తమ॥ 1-43-2 (1895) 
కాశ్యప ఉవాచ। 1-43-3x (207) 
దశ నాగేంద్ర వృక్షం త్వం యద్యేతదభిమన్యసే।
అహమేనం త్వయా దష్టం జీవయిష్యే భుజంగమ। 
`పశ్య మంత్రబలం మేఽద్య న్యగ్రోధం దశ పన్నగ॥'  1-43-3 (1896) 
సౌతిరువాచ। 1-43-4x (208) 
ఏవముక్తః స నాగేంద్రః కాశ్యపేన మహాత్మనా।
అదశద్వృక్షమభ్యేత్య న్యగ్రోధం పన్నగోత్తమః॥ 1-43-4 (1897) 
స వృక్షస్తేన దష్టస్తు పన్నగేన మహాత్మనా।
ఆశీవిషవిషోపేతః ప్రజజ్వాల సమంతతః॥ 1-43-5 (1898) 
తం దగ్ధ్వా స నగం నాగః కాశ్యపం పునరబ్రవీత్।
కురు యత్నం ద్విజశ్రేష్ఠ జీవయైవ వనస్పతిం॥ 1-43-6 (1899) 
సౌతిరువాచ। 1-43-7x (209) 
భస్మీభూతం తతో వృక్షం పన్నగేంద్రస్య తేజసా।
భస్మ సర్వం సమాహృత్య కాశ్యపో వాక్యమబ్రవీత్॥ 1-43-7 (1900) 
విద్యాబలం పన్నగేంద్ర పశ్య మేఽద్య వనస్పతౌ।
అహం సంజీవయాంయేనం పశ్యతస్తే భుజంగమ॥ 1-43-8 (1901) 
తతః స భగవాన్విద్వాన్కాశ్యపో ద్విజసత్తమః।
భస్మరాశీకృతం వృక్షం విద్యయా సమజీవయత్॥ 1-43-9 (1902) 
అంకురం కృతవాంస్తత్ర తతః పర్ణద్వయాన్వితం।
పలాశినం శాఖినం చ తథా విటపినం పునః॥ 1-43-10 (1903) 
తం దృష్ట్వా జీవితం వృక్షం కాశ్యపేన మహాత్మనా।
ఉవాచ తక్షకో బ్రహ్మన్నైతదత్యద్భుతం త్వయి॥ 1-43-11 (1904) 
ద్విజేంద్ర యద్విషం హన్యా మమ వా మద్విధస్య వా।
కం త్వమర్థమభిప్రేప్సుర్యాసి తత్ర తపోధన॥ 1-43-12 (1905) 
యత్తేఽభిలషితం ప్రాప్తం ఫలం తస్మాన్నృపోత్తమాత్।
అహమేవ ప్రదాస్యామి తత్తే యద్యపి దుర్లభం॥ 1-43-13 (1906) 
విప్రశాపాభిభూతే చ క్షీణాయుషి నరాధిపే।
ఘటమానస్య తే విప్ర సిద్ధిః సంశయితా భవేత్॥ 1-43-14 (1907) 
తతో యశః ప్రదీప్తం తే త్రిషు లోకేషు విశ్రుతం।
నిరంశురివ ఘర్మాంశురంతర్ధానమితో వ్రజేత్॥ 1-43-15 (1908) 
కాశ్యప ఉవాచ। 1-43-16x (210) 
ధనార్థీ యాంయహం తత్ర తన్మే దేహి భుజంగమ।
తతోఽహం వినివర్తిష్యే స్వాపతేయం ప్రగృహ్య వై॥ 1-43-16 (1909) 
తక్షక ఉవాచ। 1-43-17x (211) 
యావద్ధనం ప్రార్థయసే తస్మాద్రాజ్ఞస్తతోఽధికం।
అహమేవ ప్రదాస్యామి నివర్తస్వ ద్విజోత్తమ॥ 1-43-17 (1910) 
సౌతిరువాచ। 1-43-18x (212) 
తక్షకస్య వచః శ్రుత్వా కాశ్యపో ద్విజసత్తమః।
ప్రదధ్యౌ సుమహాతేజారాజానం ప్రతి బుద్ధిమాన్॥ 1-43-18 (1911) 
దివ్యజ్ఞానః స తేజస్వీ జ్ఞాత్వా తం నృపతిం తదా।
క్షీణాయుషం పాండవేయమపావర్తత కాశ్యపః॥ 1-43-19 (1912) 
లబ్ధ్వా విత్తం మునివరస్తక్షకాద్యావదీప్సితం।
నివృత్తే కాశ్యపే తస్మిన్సమయేన మహాత్మని॥ 1-43-20 (1913) 
జగామ తక్షకస్తూర్ణం నగరం నాగసాహ్వయం।
అథ శుశ్రావ గచ్ఛన్స తక్షకో జగతీపతిం॥ 1-43-21 (1914) 
మంత్రైర్విషహరైర్దివ్యై రక్ష్యమాణం ప్రయత్నతః।  1-43-22 (1915) 
సౌతిరువాచ।
స చింతయామాస తదా మాయాయోగేన పార్థివః॥  1-43-22x (213) 
మయా వంచయితవ్యోఽసౌ క ఉపాయో భవేదితి।
తతస్తాపసరూపేణ ప్రాహిణోత్స భుజంగమాన్॥ 1-43-23 (1916) 
ఫలపత్రోదకం గృహ్య రాజ్ఞే నాగోఽథ తక్షకః।  1-43-24 (1917) 
తక్షక ఉవాచ।
గచ్ఛధ్వం యూయమవ్యగ్రా రాజానం కార్యవత్తయా॥  1-43-24x (214) 
ఫలపత్రోదకం నాగాః ప్రతిగ్రాహయితుం నృపం।  1-43-25 (1918) 
సౌతిరువాచ।
తే తక్షకసమాదిష్టాస్తథా చక్రుర్భుజంగమాః॥  1-43-25x (215) 
ఉపనిన్యుస్తథా రాజ్ఞే దర్భానంభః ఫలాని చ।
తచ్చ సర్వం స రాజేంద్రః ప్రతిజగ్రాహ వీర్యవాన్॥ 1-43-26 (1919) 
కృత్వా తేషాం చ కార్యాణి గంయతామిత్యువాచ తాన్।
గతేషు తేషు నాగేషు తాపసచ్ఛద్మరూపిషు॥ 1-43-27 (1920) 
అమాత్యాన్సుహృదశ్చైవ ప్రోవాచ స నరాధిపః।
భక్షయంతు భవంతో వై స్వాదూనీమాని సర్వశః॥ 1-43-28 (1921) 
తాపసైరుపనీతాని ఫలాని సహితా మయా।
తతో రాజా ససచివః ఫలాన్యాదాతుమైచ్ఛత॥ 1-43-29 (1922) 
విధినా సంప్రయుక్తో వై ఋషివాక్యేన తేన తు।
యస్మిన్నేవ ఫలే నాగస్తమేవాభక్షయత్స్వయం॥ 1-43-30 (1923) 
తతో భక్షయతస్తస్య ఫలాత్కృమిరభూదణుః।
హ్రస్వకః కృష్ణనయనస్తాంరవర్ణోఽథ శౌనక॥ 1-43-31 (1924) 
స తం గృహ్య నృపశ్రేష్ఠః సచివానిదమబ్రవీత్।
అస్తమభ్యేతి సవితా విషాదద్య న మే భయం॥ 1-43-32 (1925) 
సత్యవాగస్తు స మునిః కృమిర్మాం దశతామయం।
తక్షకో నామ భూత్వా వై తథా పరిహృతం భవేత్॥ 1-43-33 (1926) 
తే చైనమన్వవర్తంత మంత్రిణః కాలచోదితాః।
ఏవముక్త్వా స రాజేంద్రో గ్రీవాయాం సన్నివేశ్యహ॥ 1-43-34 (1927) 
కృమికం ప్రాహసత్తూర్ణం ముమూర్షుర్నష్టచేతనః।
ప్రహసన్నేవ భోగేన తక్షకేణాభివేష్టితః॥ 1-43-35 (1928) 
తస్మాత్ఫలాద్వినిష్క్రంయ యత్తద్రాజ్ఞే నివేదితం।
వేష్టయిత్వా చ భోగేన వినద్య చ మహాస్వనం। 
అదశత్పృథివీపాలం తక్షకః పన్నగేశ్వరః॥ ॥  1-43-36 (1929) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి త్రిచత్వారింశోఽధ్యాయః॥ 43 ॥

Mahabharata - Adi Parva - Chapter Footnotes

1-43-3 దశ దంశం కురు॥ 1-43-6 నగ వృక్షం॥ 1-43-13 యత్ ఫలం ప్రాప్తుమభిలషితం తత్ ఇత్యన్వయః॥ 1-43-14 ఘటమానస్య సజ్జమానస్య॥ 1-43-16 స్వాపతేయం ధనం॥ 1-43-22 తత్రాగతైర్విషహరైరితి పాఠాంతరం॥ 1-43-31 యజ్జగ్రాహ ఫలం రాజా తత్ర క్రిమిరభూదణుః ఇతి పాఠాంతరం॥ 1-43-33 క్రిమికో మాం దశత్వయం ఇతి పాఠాంతరం॥ త్రిచత్వారిశోఽధ్యాయః॥ 43 ॥



ఆదిపర్వ - అధ్యాయ 044

॥ శ్రీః ॥

1.44. అధ్యాయః 044 

Mahabharata - Adi Parva - Chapter Topics

పరీక్షిన్మరణోత్తరం తత్పుత్రస్య జనమేజయస్య రాజ్యాభిషేకః॥ 1 ॥ వపుష్టమావివాహః॥ 2 ॥

Mahabharata - Adi Parva - Chapter Text

1-44-0 (1930) 
సౌతిరువాచ। 1-44-0x (216) 
తం తథా మంత్రిణో దృష్ట్వా భోగేన పరివేష్టితం।
విషణ్ణవదనాః సర్వే రురుదుర్భృశదుఃఖితాః॥ 1-44-1 (1931) 
తం తు నాగం తతో దృష్ట్వా మంత్రిణస్తే ప్రదుద్రువుః।
అపశ్యంత తథా యాంతమాకాశే నాగమద్భుతం॥ 1-44-2 (1932) 
సీమంతమివ కుర్వాణం నభసః పద్మవర్చసం।
తక్షకం పన్నగశ్రేష్ఠం భృశం శోకపరాయణాః॥ 1-44-3 (1933) 
తతస్తు తే తద్గృహమగ్నినా వృతం
ప్రదీప్యమానం విషజేన భోగినః। 
భయాత్పరిత్యజ్య దిశః ప్రపేదిరే
పపాత తచ్చాశనితాడితం యథా॥  1-44-4 (1934) 
తతో నృపే తక్షకతేజసాహతే
ప్రయుజ్య సర్వాః పరలోకసత్క్రియాః। 
శుచిర్దిజో రాజపురోహితస్తదా
తథైవ తే తస్య నృపస్య మంత్రిణః॥  1-44-5 (1935) 
నృపం శిశుం తస్య సుతం ప్రచక్రిరే
సమేత్య సర్వే పురవాసినో జనాః। 
నృపం యమాహుస్తమమిత్రఘాతినం
కురుప్రవీరం జనమేజయం జనాః॥  1-44-6 (1936) 
స బాల ఏవార్యమతిర్నృపోత్తమః
సహైవ తైర్మంత్రిపురోహితైస్తదా। 
శశాస రాజ్యం కురుపుంగవాగ్రజో
యథాఽస్య వీరః ప్రపితామహస్తథా॥  1-44-7 (1937) 
తతస్తు రాజానమమిత్రతాపనం
సమీక్ష్య తే తస్య నృపస్య మంత్రిణః। 
సువర్ణవర్మాణముపేత్య కాశిప
వపుష్టమార్థం వరయాంప్రచక్రముః॥  1-44-8 (1938) 
తతః స రాజా ప్రదదౌ వపుష్టమాం
కురుప్రవీరాయ పరీక్ష్య ధర్మతః। 
స చాపి తాం ప్రాప్య ముదా యుతోఽభవ-
న్న చాన్యనారీషు మనో దధే క్వచిత్॥  1-44-9 (1939) 
సరఃసు ఫుల్లేషు వనేషు చైవ
ప్రసన్నచేతా విజహార వీర్యవాన్। 
తథా స రాజన్యవరో విజహ్రివాన్
యథోర్వశీం ప్రాప్య పురా పురూరవాః॥  1-44-10 (1940) 
వపుష్టమా చాపి వరం పతివ్రతా
ప్రతీతరూపా సమవాప్య భూపతిం। 
భావేన రామా రమయాంబభూవ తం
విహారకాలేష్వవరోధసుందరీ॥ ॥  1-44-11 (1941) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి చతుశ్చత్వారింశోఽధ్యాయః॥ 44 ॥

Mahabharata - Adi Parva - Chapter Footnotes

1-44-2 దహ్యమానం తతో దృష్ట్వా ఇతి పాఠాంతరం॥ 1-44-7 ప్రపితామహో యుధిష్ఠిరః॥ 1-44-8 వపుష్టమా కాశిరాజకన్యా॥ 1-44-11 వరం వరణీయం। ప్రతీతరూపా హృష్టరూపా॥ చతుశ్చత్వారింశోఽధ్యాయః॥ 44 ॥



ఆదిపర్వ - అధ్యాయ 045

॥ శ్రీః ॥

1.45. అధ్యాయః 045 

Mahabharata - Adi Parva - Chapter Topics

జరత్కారోః స్వపితౄణాం దర్శనం తద్భాషణం చ॥ 1 ॥

Mahabharata - Adi Parva - Chapter Text

1-45-0 (1942) 
సౌతిరువాచ। 1-45-0x (217) 
ఏతస్మిన్నేవ కాలే తు జరత్కారుర్మహాతపాః।
చచార పృథివీం కృత్స్నాం యత్రసాయంగృహో మునిః॥ 1-45-1 (1943) 
చరందీక్షాం మహాతేజా దుశ్చరామకృతాత్మభిః।
తీర్థేష్వాప్లవనం కుర్వన్పుణ్యేషు విచచార హ॥ 1-45-2 (1944) 
వాయుభక్షో నిరాహారః శుష్యన్నహరహర్మునిః।
సం దదర్శ పితౄన్గర్తే లంబమానానధోముఖాన్॥ 1-45-3 (1945) 
ఏకతంత్వవశిష్టం వై వీరణస్తంబమాశ్రితాన్।
తం తంతుం చ శనైరాఖుమాదదానం బిలేశయం॥ 1-45-4 (1946) 
నిరాహారాన్కృశాందీనాన్గర్తే స్వత్రాణమిచ్ఛతః।
ఉపసృత్య స తాందీనాందీనరూపోఽభ్యభాషత॥ 1-45-5 (1947) 
కే భవంతోఽవలంబంతే వీరమస్తంబమాశ్రితాః।
దుర్బలం ఖాదితైర్మూలైరాఖునా బిలవాసినా॥ 1-45-6 (1948) 
వీరణస్తంబకే మూలం యదప్యేకమిహ స్థితం।
తద్భప్యయం శనైరాఖురాదత్తే దశనైః శితైః॥ 1-45-7 (1949) 
ఛేత్స్యతేఽల్పావశిష్టత్వాదేతదప్యచిరాదివ।
తతస్తు పతితారోఽత్ర గర్తే వ్యక్తమధోముఖాః॥ 1-45-8 (1950) 
అత్ర మే దుఃఖముత్పన్నం దృష్ట్వా యుష్మానధోముఖాన్।
కృచ్ఛ్రామాపదమాపన్నాన్ప్రియం కిం కరవాణి వః॥ 1-45-9 (1951) 
తపసోఽస్య చతుర్థేన తృతీయేనాథ వా పునః।
అర్ధేన వాపి నిస్తర్తుమాపదం బ్రూత మా చిరం॥ 1-45-10 (1952) 
అథవాపి సమగ్రేణ తరంతు తపసా మమ।
భవంతః సర్వ ఏవేహ కామమేవం విధీయతాం॥ 1-45-11 (1953) 
పితర ఊచుః। 1-45-12x (218) 
కుతో భవాన్బ్రహ్మచారీ యో నస్త్రాతుమిహేచ్ఛసి।
న తు విప్రాగ్ర్య తపసా శక్యమేతద్వ్యపోహితుం॥ 1-45-12 (1954) 
అస్తి నస్తాత తపసః ఫలం ప్రవదతాం వర।
సంతానప్రక్షయాద్బ్రహ్మన్పతామో నిరయేఽశుచౌ॥ 1-45-13 (1955) 
సంతానం హి పరో ధర్మం ఏవమాహ పితామహః।
లంబతామిహ నస్తాత న జ్ఞానం ప్రతిభాతి వై॥ 1-45-14 (1956) 
యేన త్వాం నాభిజానీమో లోకే విఖ్యాతపౌరుషం।
వృద్ధో భవాన్మహాభాగోయోనః శోచ్యాన్సుదుఃఖితాన॥ 1-45-15 (1957) 
శోచతే చైవ కారుణ్యాచ్ఛృణు యే వై వయం ద్విజ।
యాయావరా నామ వయమృషయః సంశితవ్రతాః॥ 1-45-16 (1958) 
లోకాత్పుంయాదిహ భ్రష్టాః సంతానప్రక్షయాన్మునే।
ప్రణష్టం నస్తపస్తీవ్రం న హి నస్తంతురస్తి వై॥ 1-45-17 (1959) 
అస్తిత్వేకోఽద్య నస్తంతుః సోఽపి నాస్తి యథా తథా।
మందభాగ్యోఽల్పభాగ్యానాం తప ఏకం సమాస్థితః॥ 1-45-18 (1960) 
జరత్కారురితి ఖ్యాతో వేదవేదాంగపారగః।
నియతాత్మా మహాత్మా చ సువ్రతః సుమహాతపాః॥ 1-45-19 (1961) 
తేన స్మ తపసో లోభాత్కృచ్ఛ్రమాపాదితా వయం।
న తస్య భార్యా పుత్రో వా బాంధవో వాఽస్తి కశ్చన॥ 1-45-20 (1962) 
తస్మాల్లంబామహే గర్తే నష్టసంజ్ఞా హ్యనాథవత్।
స వక్తవ్యస్త్వయా దృష్టో హ్యస్మాకం నాథవత్తయా॥ 1-45-21 (1963) 
పితరస్తేఽవలంబంతే గర్తే దీనా అధోముఖాః।
సాధు దారాన్కురుష్వేతి ప్రజాయస్వేతి చాభి భోః॥ 1-45-22 (1964) 
కులతంతుర్హి నః శిష్టః స ఏకైకస్తపోధన।
యం తు పశ్యసి నో బ్రహ్మన్వీరణస్తంబమాశ్రయం॥ 1-45-23 (1965) 
ఏషోఽస్మాకం కులస్తంబ ఆస్తే స్వకులవర్ధనః।
యాని పశ్యసి వై బ్రహ్మన్మూలానీహాస్య వీరుధః॥ 1-45-24 (1966) 
ఏతే నస్తంతవస్తాత కాలేన పరిభక్షితాః।
యత్త్వేతత్పశ్యసి బ్రహ్మన్మూలమస్యార్ధభక్షితం॥ 1-45-25 (1967) 
యత్ర లంబామహే గర్తే సోఽప్యేకస్తప ఆస్థితః।
యమాఖుం పశ్యసి బ్రహ్మన్కాల ఏష మహాబలః॥ 1-45-26 (1968) 
స తం తపోరతం మందం శనైః క్షపయతే తుదన్।
జరత్కారుం తపోలుబ్ధం మందాత్మానమచేతసం॥ 1-45-27 (1969) 
న హి నస్తత్తపస్తస్య తారయిష్యతి సత్తమ।
ఛిన్నమూలాన్పరిభ్రష్టాన్కాలోపహతచేతసః॥ 1-45-28 (1970) 
అధః ప్రవిష్టాన్పశ్యాస్మాన్యథా దుష్కృతినస్తథా।
అస్మాసు పతితేష్వత్ర సహ సర్వైః సబాంధవైః॥ 1-45-29 (1971) 
ఛిన్నః కాలేన సోఽప్యత్ర గంతా వై నరకం తతః।
తపో వాఽప్యథ చా యజ్ఞో యచ్చాన్యత్పావనం మహత్॥ 1-45-30 (1972) 
తత్సర్వం న సమం తాత సంతత్యేతి సతాం మతం।
స తాత దృష్ట్వా బ్రూయాస్తం జరత్కారుం తపోధన॥ 1-45-31 (1973) 
యథా దృష్టమిదం చాత్ర త్వయాఽఽఖ్యేయమశేషతః।
యథా దారాన్ప్రకుర్యాత్స పుత్రానుత్పాదయేద్యథా॥ 1-45-32 (1974) 
వా బ్రహ్మంస్త్వయా వాచ్యః సోఽస్మాకం నాథవత్తయా।
బాంధవానాం హితస్యేహ యథా చాత్మకులం తథా॥ 1-45-33 (1975) 
కస్త్వం బంధుమివాస్మాకమనుశోచసి సత్తమ।
శ్రోతుమిచ్ఛామ సర్వేషాం కో భవానిహ తిష్ఠతి॥ ॥ 1-45-34 (1976) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి పంచచత్వారింశోఽధ్యాయః॥ 45 ॥

Mahabharata - Adi Parva - Chapter Footnotes

1-45-5 స్వత్రాణం స్వరక్షాం॥ 1-45-8 పతితారః పతిష్యథా॥ 1-45-12 ఏతత్ అస్మదీయం కృచ్ఛ్రం వ్యపోహితుం అపనేతుం॥ పంచచత్వారింశోఽధ్యాయః॥ 45 ॥



ఆదిపర్వ - అధ్యాయ 046

॥ శ్రీః ॥

1.46. అధ్యాయః 046 

Mahabharata - Adi Parva - Chapter Topics

జరత్కారోః స్వపితృసంవాదానంతరం దారాన్వేషణం॥ 1 ॥

Mahabharata - Adi Parva - Chapter Text

1-46-0 (1977) 
సౌతిరువాచ। 1-46-0x (219) 
ఏతచ్ఛ్రుత్వా జరత్కారుర్భృశం శోకపరాయణః।
ఉవాచ తాన్పితౄందుఃఖాద్బాష్పసందిగ్ధయా గిరా॥ 1-46-1 (1978) 
జరత్కారురువాచ। 1-46-2x (220) 
మమ పూర్వే భవంతో వై పితరః సపితామహాః।
తద్బ్రూత యన్మయా కార్యం భవతాం ప్రియకాంయయా॥ 1-46-2 (1979) 
అహమేవ జరత్కారుః కిల్బిషీ భవతాం సుతః।
తే దండం ధారయత మే దుష్కృతేరకృతాత్మనః॥ 1-46-3 (1980) 
పితర ఊచుః। 1-46-4x (221) 
పుత్ర దిష్ట్యాఽసి సంప్రాప్త ఇమం దేశం యదృచ్ఛయా।
కిమర్థం చ త్వయా బ్రహ్మన్న కృతో దారసంగ్రహః॥ 1-46-4 (1981) 
జరత్కారురువాచ। 1-46-5x (222) 
మమాయం పితరో నిత్యం హృద్యర్థః పరివర్తతే।
ఊర్ధ్వరేతాః శరీరం వై ప్రాపయేయమముత్ర వై॥ 1-46-5 (1982) 
న దారాన్వై కరిష్యేఽహమితి మే భావితం మనః।
ఏవం దృష్ట్వా తు భవతః శకుంతానివ లంబతః॥ 1-46-6 (1983) 
మయా నివర్తితా బుద్ధిర్బ్రహ్మచర్యాత్పితామహాః।
కరిష్యే వః ప్రియం కామం నివేక్ష్యేఽహమసంశయం॥ 1-46-7 (1984) 
సనాంనీం యద్యహం కన్యాముపలప్స్యే కదాచన।
భవిష్యతి చ యా కాచిద్భైక్ష్యవత్స్వయముద్యతా॥ 1-46-8 (1985) 
ప్రతిగ్రహీతా తామస్మి న భరేయం చ యామహం।
ఏవంవిధమహం కుర్యాం నివేశం ప్రాప్నుయాం యది। 
అన్యథా న కరిష్యేఽహం సత్యమేతత్పితామహాః॥  1-46-9 (1986) 
తత్ర చోత్పత్స్యతే జంతుర్భవతాం తారణాయ వై।
శాశ్వతాశ్చావ్యయాశ్చైవ తిష్ఠంతు పితరో మమ॥ 1-46-10 (1987) 
సౌతిరువాచ। 1-46-11x (223) 
ఏవముక్త్వా తు స పితౄంశ్చచార పృథివీ మునిః।
న చ స్మ లభతే భార్యాం వృద్ధోఽయమితి శానక॥ 1-46-11 (1988) 
యదా నిర్వేదమాపన్నః పితృభిశ్చోదిస్తథా।
తదాఽరణ్యం స గత్వోచ్చైశ్చుక్రోశ భృశదుఃఖితః॥ 1-46-12 (1989) 
సత్వరణ్యగతః ప్రాజ్ఞః పితౄణా హితకాంయయా।
ఉవాచ కన్యాం యాచామి తిస్రో వాచః శనైరిమాః॥ 1-46-13 (1990) 
యాని భూతాని సంతీహ స్థావరాణి చరాణి చ।
అంతర్హితాని వా యాని తాని శృణ్వంతు మే వచః॥ 1-46-14 (1991) 
ఉగ్రే తపసి వర్తంతం పితరశ్చోదయంతి మాం।
నివిశస్వేతి దుఃఖార్తాః సంతానస్య చికీర్షయా॥ 1-46-15 (1992) 
నివేశాయాఖిలాం భూమిం కన్యాభైక్ష్యం చరామి భోః।
దరిద్రో దుఃఖశీలశ్చ పితృభిః సన్నియోజితః॥ 1-46-16 (1993) 
యస్య కన్యాఽస్తి భూతస్య యే మయేహ ప్రకీర్తితాః।
తే మే కన్యాం ప్రయచ్ఛంతు చరతః సర్వతోదిశం॥ 1-46-17 (1994) 
మమ కన్యా సనాంనీ యా భైక్ష్యవచ్చోదితా భవేత్।
భరేయం చైవ యాం నాహం తాం మే కన్యాం ప్రయచ్ఛత॥ 1-46-18 (1995) 
తతస్తే పన్నగా యే వై జరత్కారౌ సమాహితాః।
తామాదాయ ప్రవృత్తిం తే వాసుకేః ప్రత్యవేదయన్॥ 1-46-19 (1996) 
తేషాం శ్రుత్వా స నాగేంద్రస్తాం కన్యాం సమలంకృతాం।
ప్రగృహ్యారణ్యమగమత్సమీపం తస్య పన్నగః॥ 1-46-20 (1997) 
తత్ర తాం భైక్ష్యవత్కన్యాం ప్రాదాత్తస్మై మహాత్మనే।
నాగేంద్రో వాసుకిర్బ్రహ్మన్న స తాం ప్రత్యగృహ్ణత॥ 1-46-21 (1998) 
అసనామేతి వై మత్వా భరణే చావిచారితే।
మోక్షభావే స్థితశ్చాపి మందీభూతః పరిగ్రహే॥ 1-46-22 (1999) 
తతో నామ స కన్యాయాః పప్రచ్ఛ భృగునందన।
వాసుకిం భరణం చాస్యా న కుర్యామిత్యువాచ హ॥ ॥ 1-46-23 (2000) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి షట్చత్వారింశోఽధ్యాయః॥ 46 ॥

Mahabharata - Adi Parva - Chapter Footnotes

1-46-7 నివేక్ష్యే నివేశం వివాహం కరిష్యే॥ 1-46-9 న భరేయం ధారణపోషణే న కుర్యాం॥ 1-46-19 జరత్కారౌ జరత్కారోరన్వేషణే। సమాహితాః యత్తాః॥ షట్చత్వారింశోఽధ్యాయః॥ 46 ॥



ఆదిపర్వ - అధ్యాయ 047

॥ శ్రీః ॥

1.47. అధ్యాయః 047 

Mahabharata - Adi Parva - Chapter Topics

జరత్కారోరుద్వాహః॥ 1 ॥ తస్యాం గర్భసంభవః॥ 2 ॥ సమయోల్లంఘనేన క్రుద్ధస్య మునేః తపోర్థం గమనం॥ 3 ॥

Mahabharata - Adi Parva - Chapter Text

1-47-0 (2001) 
సౌతిరువాచ। 1-47-0x (224) 
వాసుకిస్త్వబ్రవీద్వాక్యం జరత్కారుమృషిం తదా।
సనాంనీ తవ కన్యేయం స్వసా మే తపసాన్వితా॥ 1-47-1 (2002) 
భరిష్యామి చ తే భార్యాం ప్రతీచ్ఛేమాం ద్విజోత్తమ।
రక్షణం చ కరిష్యేఽస్యాః సర్వశక్త్యా తపోధన। 
త్వదర్థం రక్ష్యతే చైషా మయా మునివరోత్తమ॥  1-47-2 (2003) 
జరత్కారురువాచ। 1-47-3x (225) 
న భరిష్యేఽహమేతాం వై ఏష మే సమయః కృతః।
అప్రియం చ న కర్తవ్యం కృతే చైనాం త్యజాంయహం॥ 1-47-3 (2004) 
సౌతిరువాచ। 1-47-4x (226) 
ప్రతిశ్రుతే తు నాగేన భరిష్యే భగినీమితి।
జరత్కారుస్తదా వేశ్మ భుజగస్య జగామ హ॥ 1-47-4 (2005) 
తత్ర మంత్రవిదాం శ్రేష్ఠస్తపోవృద్ధో మహావ్రతః।
జగ్రాహ పాణిం ధర్మాత్మా విధిమంత్రపురస్కృతం॥ 1-47-5 (2006) 
తతో వాసగృహం రంయం పన్నగేంద్రస్య సంమతం।
జగామ భార్యామ దాయ స్తూయమానో మహర్షిభిః॥ 1-47-6 (2007) 
శయనం తత్ర సంక్లృప్తం స్పర్ధ్యాస్తరణసంవృతం।
తత్ర భార్యాసహాయో వై జరత్కారురువాస హ॥ 1-47-7 (2008) 
స తత్ర సమయం చక్రే భార్యయా సహ సత్తమః।
విప్రియం మే న కర్తవ్యం న చ వాచ్యం కదాచన॥ 1-47-8 (2009) 
త్యజేయం విప్రియే చ త్వాం కృతే వాసం చ తే గృహే।
ఏతద్గృహాణ వచనం మయా యత్సముదీరితం॥ 1-47-9 (2010) 
తతః పరమసంవిగ్నా స్వసా నాగపతేస్తదా।
అతిదుఃఖాన్వితా వాక్యం తమువాచైవమస్త్వితి॥ 1-47-10 (2011) 
తథైవ సా చ భర్తారం దుఃఖశీలముపచారత్।
ఉపాయైః శ్వేతకాకీయైః ప్రియకామా యశస్వినీ॥ 1-47-11 (2012) 
ఋతుకాలే తతః స్నాతా కదాచిద్వాసుకేః స్వసా।
భర్తారం వై యథాన్యాయముపతస్థే మహామునిం॥ 1-47-12 (2013) 
తత్ర తస్యాః సమభవద్గర్భో జ్వలనసన్నిభః।
అతీవ తేజసా యుక్తో వైశ్వానరసమద్యుతిః॥ 1-47-13 (2014) 
శుక్లపక్షే యథా సోమో వ్యవర్ధత తథైవ సః।
తతః కతిపయాహస్తు జరత్కారుర్మహాయశాః॥ 1-47-14 (2015) 
ఉత్సంగేఽస్యాః శిరః కృత్వా సుష్వాప పరిఖిన్నవత్।
తస్మింశ్చ సుప్తే విప్రేంద్రే సవితాస్తమియాద్గిరిం॥ 1-47-15 (2016) 
అహ్నః పరిక్షయే బ్రహ్మంస్తతః సాఽచింతయత్తదా।
వాసుకేర్భగినీ భీతా ధర్మలోపాన్మనస్వినీ॥ 1-47-16 (2017) 
కిం ను మే సుకృతం భూయాద్భర్తురుత్థాపనం న వా।
దుఃఖశీలో హి ధర్మాత్మా కథం నాస్యాపరాధ్నుయాం॥ 1-47-17 (2018) 
కోపో వా ధర్మశీలస్య ధర్మలోపోఽథవా పునః।
ధర్మలోపో గరీయాన్వై స్యాదిత్యత్రాకరోన్మతిం॥ 1-47-18 (2019) 
ఉత్థాపయిష్యే యద్యేనం ధ్రువం కోపం కరిష్యతి।
ధర్మలోపో భవేదస్య సంధ్యాతిక్రమణే ధ్రువం॥ 1-47-19 (2020) 
ఇతి నిశ్చిత్య మనసా జరత్కారుర్భుజంగమా।
తమృషిం దీప్తతపసం శయానమనలోపమం॥ 1-47-20 (2021) 
ఉవాచేదం వచః శ్లక్ష్ణం తతో మధురభాషిణీ।
ఉత్తిష్ఠ త్వం మహాభాగ సూర్యోఽస్తముపగచ్ఛతి॥ 1-47-21 (2022) 
సంధ్యాముపాస్స్వ భగవన్నపః స్పృష్ట్వా యతవ్రతః।
ప్రాదుష్కృతాగ్నిహోత్రోఽయం ముహూర్తో రంయదారుణః॥ 1-47-22 (2023) 
సంధ్యా ప్రవర్తతే చేయం పశ్చిమాయాం దిశి ప్రభో।
ఏవముక్తః స భగవాంజరత్కారుర్మహాతపాః॥ 1-47-23 (2024) 
భార్యాం ప్రస్ఫురమాణౌష్ఠ ఇదం వచనమబ్రవీత్।
అవమానః ప్రయుక్తోఽయం త్వయా మమ భుజంగమే॥ 1-47-24 (2025) 
సమీపే తే న వత్స్యామి గమిష్యామి యథాగతం।
శక్తిరస్తి న వామోరు మయి సుప్తే విభావసోః॥ 1-47-25 (2026) 
అస్తం గంతుం యథాకాలమితి మే హృది వర్తతే।
న చాప్యవమతస్యేహ వాసో రోచేత కస్యచిత్॥ 1-47-26 (2027) 
కిం పునర్ధర్మశీలస్య మమ వా మద్విధస్య వా।
ఏవముక్తా జరత్కారుర్భర్త్రా హృదయకంపనం॥ 1-47-27 (2028) 
అబ్రవీద్భగినీ తత్ర వాసుకేః సన్నివేశనే।
నావమానాత్కృతవతీ తవాహం విప్రే బోధనం॥ 1-47-28 (2029) 
ధర్మలోపో న తే విప్ర స్యాదిత్యేతన్మయా కృతం।
ఉవాచ భార్యామిత్యుక్తో జరత్కారుర్మహాతపాః॥ 1-47-29 (2030) 
ఋషిః కోపసమావిష్టస్త్యక్తుకామో భుజంగమాం।
న మే వాగనృతం ప్రాహ గమిష్యేఽహం భుజంగమే॥ 1-47-30 (2031) 
సమయో హ్యేష మే పూర్వం త్వయా సహ మిథః కృతః।
సుఖమస్ంయుషితో భద్రే బ్రూయాస్త్వం భ్రాతరం శుభే॥ 1-47-31 (2032) 
ఇతో మయి గతే భీరు గతః స భగవానితి।
త్వం చాపి మయి నిష్క్రాంతే న శోకం కర్తుమర్హసి॥ 1-47-32 (2033) 
ఇత్యుక్తా సాఽనవద్యాంగీ ప్రత్యువాచ మునిం తదా।
జరత్కారుం జరత్కారుశ్చింతాశోకపరాయణా॥ 1-47-33 (2034) 
బాష్పగద్గదయా వాచా ముఖేన పరిశుష్యతా।
కృతాంజలిర్వరారోహా పర్యశ్రునయనా తతః॥ 1-47-34 (2035) 
ధైర్యమాలంబ్య వామోరూర్హృదయేన ప్రవేపతా।
న మామర్హసి ధర్మజ్ఞ పరిత్యక్తుమనాగసం॥ 1-47-35 (2036) 
ధర్మే స్థితాం స్థితో ధర్మే సదా ప్రియహితే రతాం।
ప్రదానే కారణం యచ్చ మమ తుభ్యం ద్విజోత్తమ॥ 1-47-36 (2037) 
తదలబ్ధవతీం మందాం కిం మాం వక్ష్యతి వాసుకిః।
మాతృశాపాభిభూతానాం జ్ఞాతీనాం మమ సత్తమ॥ 1-47-37 (2038) 
అపత్యమీప్సితం త్వత్తస్తచ్చ తావన్న దృశ్యతే।
త్వత్తో హ్యపత్యలాభేన జ్ఞాతీనాం మే శివం భవేత్॥ 1-47-38 (2039) 
సంప్రయోగో భవేన్నాయాం మమ మోఘస్త్వయా ద్విజ।
జ్ఞాతీనాం హితమిచ్ఛంతీ భగవంస్త్వాం ప్రసాదయే॥ 1-47-39 (2040) 
ఇమమవ్యక్తరూపం మే గర్భమాధాయ సత్తమ।
కథం త్యక్త్వా మహాత్మా సన్గంతుమిచ్ఛస్యనాగసం॥ 1-47-40 (2041) 
ఏవముక్తస్తు స మునిర్భార్యాం వచనమబ్రవీత్।
యద్యుక్తమనురూపం చ జరత్కారుం తపోధనః॥ 1-47-41 (2042) 
అస్త్యయం సుభగే గర్భస్తవ వైశ్వానరోపమః।
ఋషిః పరమధర్మాత్మా వేదవేదాంగపారగః॥ 1-47-42 (2043) 
ఏవముక్త్వా స ధర్మాత్మా జరత్కారుర్మహానృషిః।
ఉగ్రాయ తపసే భూయో జగామ కృతనిశ్చయః॥ ॥ 1-47-43 (2044) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి సప్తచత్వారింశోఽధ్యాయః॥ 47 ॥

Mahabharata - Adi Parva - Chapter Footnotes

1-47-7 స్పర్ధ్యం బహుమూల్యం॥ 1-47-9 విప్రియే కృతే త్వాం తవ గృహే వాసం చ త్యజేయం॥ 1-47-11 శ్వతకాకీయైః అనుకూలైః॥ 1-47-15 ఉత్సంగే అంకే॥ 1-47-18 కోపో వా గరీయాంధర్మలోపో వా గరీయానితి కోదిద్వయముపన్యస్య ధర్మలోపమేవ గురుకరోతి। కోపో వేతి॥ 1-47-22 ప్రాదుష్కృతః ఉద్ధృతః అగ్నిహోత్రోఽగ్నిః యస్మిన్సః। ధర్మసాధనత్వాద్రంయః। భూతాదిప్రచారాద్దారుణః॥ 1-47-25 విభావసోః సూర్యస్య॥ 1-47-39 సంప్రయోగః సంబంధ। మోఘో నిష్ఫలః॥ సప్తచత్వారింశోఽధ్యాయః॥ 47 ॥



ఆదిపర్వ - అధ్యాయ 048

॥ శ్రీః ॥

1.48. అధ్యాయః 048 

Mahabharata - Adi Parva - Chapter Topics

వాసుకేః తద్భగిన్యాశ్చ సంవాదః॥ 1 ॥ ఆస్తీకోత్పత్తిః॥ 2 ॥ తన్నామనిర్వచనం॥ 3 ॥

Mahabharata - Adi Parva - Chapter Text

1-48-0 (2045) 
సౌతిరువాచ। 1-48-0x (227) 
గతమాత్రం తు భర్తారం జరత్కారురవేదయత్।
భ్రాతుః సకాశమాగత్య యథాతథ్యం తపోధన॥ 1-48-1 (2046) 
తతః స భుజగశ్రేష్ఠః శ్రుత్వా సుమహదప్రియం।
ఉవాచ భగినీం దీనాం తదా దీనతరః స్వయం॥ 1-48-2 (2047) 
వాసుకిరువాచ। 1-48-3x (228) 
జానాసి భద్రే యత్కార్యం ప్రదానే కారణం చ యత్।
పన్నగానాం హితార్థాయ పుత్రస్తే స్యాత్తతో యది॥ 1-48-3 (2048) 
స సర్పసత్రాత్కిల నో మోక్షయిష్యతి వీర్యవాన్।
ఏవం పితామహః పూర్వముక్తవాంస్తు సురైః సహ॥ 1-48-4 (2049) 
అప్యస్తి గర్భః సుభగే తస్మాత్తే మునిసత్తమాత్।
న చేచ్ఛాంయఫలం తస్య దారకర్మ మనీషిణః॥ 1-48-5 (2050) 
కామం చ మమ న న్యాయ్యం ప్రష్టుం త్వాం కార్యమీదృశం।
కింతు కార్యగరీయస్త్వాత్తతస్త్వాఽహమచూచుదం॥ 1-48-6 (2051) 
దుర్వార్యతాం విదిత్వా చ భర్తుస్తేఽతితపస్వినః।
నైనమన్వాగమిష్యామి కదాచిద్ధి శపేత్స మాం॥ 1-48-7 (2052) 
ఆచక్ష్వ భద్రే భర్తుః స్వం సర్వమేవ విచేష్టితం।
ఉద్ధరస్వ చ శల్యం మే ఘోరం హృది చిరస్థితం॥ 1-48-8 (2053) 
జరత్కారుస్తతో వాక్యమిత్యుక్తా ప్రత్యభాషత।
ఆశ్వాసయంతీ సంతప్తం వాసుకిం పన్నగేశ్వరం॥ 1-48-9 (2054) 
జరత్కారురువాచ। 1-48-10x (229) 
పృష్టో మయాఽపత్యహేతోః స మహాత్మా మహాతపాః।
అస్తీత్యుత్తరముద్దిశ్య మమేదం గతవాంశ్చ సః॥ 1-48-10 (2055) 
స్వైరేష్వపి న తేనాహం స్మరామి వితథం వచః।
ఉక్తపూర్వం కుతో రాజన్సాంపరాయే స వక్ష్యతి॥ 1-48-11 (2056) 
న సంతాపస్త్వయా కార్యః కార్యం ప్రతి భుజంగమే।
ఉత్పత్స్యతి చ తే పుత్రో జ్వలనార్కసమప్రభః॥ 1-48-12 (2057) 
ఇత్యుక్త్వా స హి మాం భ్రాతర్గతో భర్తా తపోధనః।
తస్మాద్వ్యేతు పరం దుఃఖం తవేదం మనసి స్థితం॥ 1-48-13 (2058) 
సౌతిరువాచ। 1-48-14x (230) 
ఏతచ్ఛ్రుత్వా స నాగేంద్రో వాసుకిః పరయా ముదా।
ఏవమస్త్వితి తద్వాక్యం భగిన్యాః ప్రత్యగృహ్ణత॥ 1-48-14 (2059) 
సాంత్వమానార్థదానైశ్చ పూజయా చారురూపయా।
సోదర్యాం పూజయామాస స్వసారం పన్నగోత్తమః॥ 1-48-15 (2060) 
తతః ప్రవవృధే గర్భో మహాతేజా మహాప్రభః।
యథా మోమో ద్విజశ్రేష్ఠ శుక్లపక్షోదితో దివి॥ 1-48-16 (2061) 
అథ కాలే తు సా బ్రహ్మన్ప్రజజ్ఞే భుజగస్వసా।
కుమారం దేవగర్భాభం పితృమాతృభయాపహం॥ 1-48-17 (2062) 
వవృధే స తు తత్రైవ నాగరాజనివేశనే।
వేదాంశ్చాధిజగే సాంగాన్భార్గవచ్యవనాత్మజాత్॥ 1-48-18 (2063) 
చీర్ణవ్రతో బాల ఏవ బుద్ధిసత్త్వగుణాన్వితః।
నామ చాస్యాభవత్ఖ్యాతం లోకేష్వాస్తీక ఇత్యుత॥ 1-48-19 (2064) 
అస్తీత్యుక్త్వా గతో యస్మాత్పితా గర్భస్థమేవ తం।
వనం తస్మాదిదం తస్య నామాస్తీకేతి విశ్రుతం॥ 1-48-20 (2065) 
స బాల ఏవ తత్రస్థశ్చరన్నమితబుద్ధిమాన్।
గృహే పన్నగరాజస్య ప్రయత్నాత్పరిరక్షితః॥ 1-48-21 (2066) 
భగవానివ దేవేశః శూలపాణిర్హిరణ్మయః।
వివర్ధమానః సర్వాంస్తాన్పన్నగానభ్యహర్షయత్॥ ॥ 1-48-22 (2067) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి అష్టచత్వారింశోఽధ్యాయః॥ 48 ॥

Mahabharata - Adi Parva - Chapter Footnotes

1-48-6 అచూచుదం కార్యసిద్ధిం వక్తుం ప్రేరితవాన్॥ 1-48-10 మమేదం కార్యముద్దిశ్య అస్తీత్యుత్తరం దత్తవానితి శేషః॥ 1-48-11 వితథం అనృతం తేన ఉక్తపూర్వం న స్మరామి। సాంపరాయే సంకటే॥ 1-48-17 ప్రజజ్ఞే జనయామాస॥ 1-48-22 హిరణ్మయః దీప్తిమాన్॥ అష్టచత్వారింశోఽధ్యాయః॥ 48 ॥



ఆదిపర్వ - అధ్యాయ 049

॥ శ్రీః ॥

1.49. అధ్యాయః 049 

Mahabharata - Adi Parva - Chapter Topics

జనమేజయమంత్రిసంవాదముఖేన పునః పరీక్షిచ్చరితకథనం॥ 1 ॥

Mahabharata - Adi Parva - Chapter Text

1-49-0 (2068) 
శౌనక ఉవాచ। 1-49-0x (231) 
యదపృచ్ఛత్తదా రాజా మంత్రిణో జనమేజయః।
పితుః స్వర్గగతిం తన్మే విస్తరేణ పునర్వద॥ 1-49-1 (2069) 
సౌతిరువాచ। 1-49-2x (232) 
శృణు బ్రహ్మన్యథాఽపృచ్ఛన్మంత్రిణో నృపతిస్తదా।
యథా చాఖ్యాతవంతస్తే నిధనం తత్పరిక్షితః॥ 1-49-2 (2070) 
జనమేజయ ఉవాచ। 1-49-3x (233) 
జానంతి స్మ భవంతస్తద్యథావృత్తం పితుర్మమ।
ఆసీద్యథా స నిధనం గతః కాలే మహాయశాః॥ 1-49-3 (2071) 
శ్రుత్వా భవత్సకాశాద్ధి పితుర్వృత్తమశేషతః।
కల్యాణం ప్రతిపత్స్యామి విపరీతం న జాతుచిత్॥ 1-49-4 (2072) 
సౌతిరువాచ। 1-49-5x (234) 
మంత్రిణోఽథాబ్రువన్వాక్యం పృష్టాస్తేన మహాత్మనా।
సర్వే ధర్మవిదః ప్రాజ్ఞా రాజానం జనమేజయం॥ 1-49-5 (2073) 
మంత్రిణ ఊచుః। 1-49-6x (235) 
శృణు పార్థివ యద్బ్రూషే పితుస్తవ మహాత్మనః।
చరితం పార్థివేంద్రస్య యథా నిష్ఠాం గతశ్చ సః॥ 1-49-6 (2074) 
ధర్మాత్మా చ మహాత్మా చ ప్రజాపాలః పితా తవ।
ఆసీదిహాయథా వృత్తః స మహాత్మా శృణుష్వ తత్॥ 1-49-7 (2075) 
చాతుర్వర్ణ్యం స్వధర్మస్థం స కృత్వా పర్యరక్షత।
ధర్మతో ధర్మవిద్రాజా ధర్మో విగ్రహవానివ॥ 1-49-8 (2076) 
రరక్ష పృథివీం దేవీం శ్రీమానతులవిక్రమః।
ద్వేష్టారస్తస్య నైవాసన్స చ ద్వేష్టి న కంచన॥ 1-49-9 (2077) 
సమః సర్వేషు భూతేషు ప్రజాపతిరివాభవత్।
బ్రాహ్మణాః క్షత్రియా వైశ్యాః శూద్రాశ్చైవ స్వకర్మసు॥ 1-49-10 (2078) 
స్థితః సుమనసో రాజంస్తేన రాజ్ఞా స్వధిష్ఠితాః।
విధవానాథవికలాన్కృపణాంశ్చ బభార సః॥ 1-49-11 (2079) 
సుదర్శః సర్వభూతానామాసీత్సోమ ఇవాపరః।
తుష్టపుష్టజనః శ్రీమాన్సత్యవాగ్దృఢవిక్రమః॥ 1-49-12 (2080) 
ధనుర్వేదే తు శిష్యోఽభూన్నృపః శారద్వతస్య సః।
గోవిందస్య ప్రియశ్చాసీత్పితా తే జనమేజయ॥ 1-49-13 (2081) 
లోకస్య చైవ సర్వస్య ప్రియ ఆసీన్మహాయశాః।
పరిక్షీణేషు కురుషు సోత్తరాయామజీజనత్॥ 1-49-14 (2082) 
పరిక్షిదభవత్తేన సౌభద్రస్యాత్మజో బలీ।
రాజధర్మార్థకుశలో యుక్తః సర్వగుణైర్వృతః॥ 1-49-15 (2083) 
జితేంద్రియశ్చాత్మవాంశ్చ మేధావీ ధర్మసేవితా।
షడ్వర్గజిన్మహాబుద్ధిర్నీతిశాస్త్రవిదుత్తమః॥ 1-49-16 (2084) 
ప్రజా ఇమాస్తవ పితా షష్టివర్షాణ్యపాలయత్।
తతో దిష్టాంతమాపన్నః సర్వేషాం దుఃఖమావహన్॥ 1-49-17 (2085) 
తతస్త్వం పురుషశ్రేష్ఠ ధర్మేణ ప్రతిపేదివాన్।
ఇదం వర్షసహస్రాణి రాజ్యం కురుకులాగతం। 
బాల ఏవాభిషిక్తస్త్వం సర్వభూతానుపాలకః॥  1-49-18 (2086) 
జనమేజయ ఉవాచ। 1-49-19x (236) 
నాస్మిన్కులే జాతు బభూవ రాజా
యో న ప్రజానాం ప్రియకృత్ప్రియశ్చ। 
విశేషతః ప్రేక్ష్య పితామహానాం
వృత్తం మహద్వృత్తపరాయణానాం॥  1-49-19 (2087) 
కథం నిధనమాపన్నః పితా మమ తథావిధః।
ఆచక్షధ్వం యథావన్మే శ్రోతుమిచ్ఛామి తత్త్వతః॥ 1-49-20 (2088) 
సౌతిరువాచ। 1-49-21x (237) 
ఏవం సంచోదితా రాజ్ఞా మంత్రిణస్తే నరాధిపం।
ఊచుః సర్వే యథావృత్తం రాజ్ఞః ప్రియహితైషిణః॥ 1-49-21 (2089) 
మంత్రిణ ఊచుః। 1-49-22x (238) 
స రాజా పృథివీపాలః సర్వశస్త్రభృతాం వరః।
బభూవ మృగయాశీలస్తవ రాజన్పితా సదా॥ 1-49-22 (2090) 
యథా పాండుర్మహాబాహుర్ధనుర్ధరవరో యుధి।
అస్మాస్వాసజ్య సర్వాణి రాజకార్యాణ్యశేషతః॥ 1-49-23 (2091) 
స కదాచిద్వనగతో మృగం వివ్యాధ పత్రిణా।
విద్ధ్వా చాన్వసరత్తూర్ణం తం మృగం గహనే వనే॥ 1-49-24 (2092) 
పదాతిర్బద్ధనిస్త్రింశస్తతాయుధకలాపవాన్।
న చాససాద గహనే మృగం నష్టం పితా తవ॥ 1-49-25 (2093) 
పరిశ్రాంతో వయస్థశ్చ షష్టివర్షో జరాన్వితః।
క్షుధితః స మహారణ్యే దదర్శ మునిసత్తమం॥ 1-49-26 (2094) 
స తం పప్రచ్ఛ రాజేంద్రో మునిం మౌనవ్రతే స్థితం।
న చ కించిదువాచేదం పృష్టోఽపి సమునిస్తదా॥ 1-49-27 (2095) 
తతో రాజా క్షుచ్ఛ్రమార్తస్తం మునిం స్థాణువత్స్థితం।
మౌనవ్రతధరం శాంతం సద్యో మన్యువశం గతః॥ 1-49-28 (2096) 
న బుబోధ చ తం రాజా మౌనవ్రతధరం మునిం।
స తం క్రోధసమావిష్టో ధర్షయామాస తే పితా॥ 1-49-29 (2097) 
మృతం సర్పం ధనుష్కోట్యా సముత్క్షిప్య ధరాతలాత్।
తస్య శుద్ధాత్మనః ప్రాదాత్స్కంధే భరతసత్తమ॥ 1-49-30 (2098) 
న చోవాచ స మేధావీ తమథో సాధ్వసాధు వా।
తస్థౌ తథైవ చాక్రుద్ధః సర్పం స్కంధేన ధారయన్॥ ॥ 1-49-31 (2099) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి ఏకోనపంచాశత్తమోఽధ్యాయః॥ 49 ॥

Mahabharata - Adi Parva - Chapter Footnotes

1-49-4 కల్యాణం సర్వలోకహితం చేత్ప్రతిపత్స్యామి ప్రతీకారం కరిష్యామి॥ 1-49-6 బ్రూషే పృచ్ఛసి। నిష్ఠాం సమాప్తిం॥ 1-49-11 స్వధిష్ఠితాః సుష్ఠుపాలితాః॥ 1-49-13 శారద్వతస్య కృపాచార్యస్య॥ 1-49-14 సోత్తరాయమితి పాదపూరణార్థః సంధిః। అజీజనజ్జాతః॥ 1-49-17 షష్టివషాణి జన్మతః షష్టిపర్వపర్యంతం న తు రాజ్యలాభాత్॥ 1-49-18 వర్షసహస్రాణి చిరకాలమిత్యర్థః। పాలయితుమితి శేషః॥ 1-49-20 ఆచక్షధ్వం భ్వాదేరాకృతిగణత్వాచ్ఛపో న లుక్॥ 1-49-26 వయస్థో వృద్ధః॥ ఏకోనపంచాశత్తమోఽధ్యాయః॥ 49 ॥



ఆదిపర్వ - అధ్యాయ 050

॥ శ్రీః ॥

1.50. అధ్యాయః 050 

Mahabharata - Adi Parva - Chapter Topics

శూన్యారణ్యే వృత్తస్య కాశ్యపతక్షకవృత్తాంతస్యోపలబ్ధిప్రకారకథనం॥ 1 ॥

Mahabharata - Adi Parva - Chapter Text

1-50-0 (2100) 
మంత్రిణ ఊచుః। 1-50-0x (239) 
తతః స రాజా రాజేంద్ర స్కంధే తస్య భుజంగమం।
మునేః క్షుత్క్షామ ఆసజ్య స్వపురం ప్రయయౌ పునః॥ 1-50-1 (2101) 
ఋషేస్తస్య తు పుత్రోఽభూద్గతి జాతో మహాయశాః।
శృంగీ నామ మహాతేజాస్తిగ్మవీర్యోఽతికోపనః॥ 1-50-2 (2102) 
బ్రహ్మాణం సముపాగంయ మునిః పూజాం చకార హ।
సోఽనుజ్ఞాతస్తతస్తత్ర శృంగీ శుశ్రావ తం తదా॥ 1-50-3 (2103) 
సఖ్యుః సకాశాత్పితరం పిత్రా తే ధర్షితం పురా।
మృతం సర్పం సమాసక్తం స్థాణుభూతస్య తస్య తం॥ 1-50-4 (2104) 
వహంతం రాజశార్దూల స్కంధేనానపకారిణం।
తపస్వినమతీవాథ తం మునిప్రవరం నృప॥ 1-50-5 (2105) 
జితేంద్రియం విశుద్ధం చ స్థితం కర్మణ్యథాద్భుతం।
తపసా ద్యోతితాత్మానం స్వేష్వంగేషు యతం తదా॥ 1-50-6 (2106) 
శుభాచారం శుభకథం సుస్థితం తమలోలుపం।
అక్షుద్రమనసూయం చ వృద్ధం మౌనవ్రతే స్థితం। 
శరణ్యం సర్వభూతానాం పిత్రా వినికృతం తవ॥  1-50-7 (2107) 
శశాపాథ మహాతేజాః పితరం తే రుషాన్వితః।
ఋషేః పుత్రో మహాతేజా బాలోఽపి స్థవిరద్యుతిః॥ 1-50-8 (2108) 
స క్షిప్రముదకం స్పృష్ట్వా రోషాదిదమువాచ హ।
పితరం తేఽభిసంధాయ తేజసా ప్రజ్వలన్నివ॥ 1-50-9 (2109) 
అనాగసి గురౌ యో మే మృతం సర్పవాసృజత్।
తం నాగస్తక్షకః క్రుద్ధస్తేజసా ప్రదహిష్యతి॥ 1-50-10 (2110) 
ఆశీవిషస్తిగ్మతేజా మద్వాక్యబలచోదితః।
సప్తరాత్రాదితః పాపం పశ్య మే తపసో బలం॥ 1-50-11 (2111) 
ఇత్యుక్త్వా ప్రయయౌ తత్ర పితా యత్రాఽస్య సోఽభవత్।
దృష్ట్వా చ పితరం తస్మై తం శాపం ప్రత్యవేదయత్॥ 1-50-12 (2112) 
స చాపి మునిశార్దూలః ప్రేరయామాస తే పితుః।
శిష్యం గౌరముఖం నామ శీలవంతం గుణాన్వితం॥ 1-50-13 (2113) 
ఆచఖ్యౌం సత్త్వ విశ్రాంతో రాజ్ఞః సర్వమశేషతః।
శప్తోఽసి మమ పుత్రేణ యత్తో భవ మహీపతే॥ 1-50-14 (2114) 
తక్షకస్త్వాం మహారాజ తేజసాఽసౌ దహిష్యతి।
శ్రుత్వా చ తద్వచో ఘోరం పితా తే జనమేజయ॥ 1-50-15 (2115) 
యత్తోఽభవత్పరిత్రస్తస్తక్షకాత్పన్నగోత్తమాత్।
తతస్తస్మింస్తు దివసే సప్తమే సముపస్థితే॥ 1-50-16 (2116) 
రాజ్ఞః సమీపం బ్రహ్మర్షిః కాశ్యపో గంతుమైచ్ఛత।
తం దదర్శాథ నాగేంద్రస్తక్షకః కాశ్యపం తదా॥ 1-50-17 (2117) 
తమబ్రవీత్పన్నగేంద్రః కాశ్యపం త్వరితం ద్విజం।
క్వ భవాంస్త్వరితో యాతి కిం చ కార్యం చికీర్షతి॥ 1-50-18 (2118) 
కాశ్యప ఉవాచ। 1-50-19x (240) 
యత్ర రాజా కురుశ్రేష్ఠః పరిక్షిన్నామ వై ద్విజ।
తక్షకేణ భుజంగేన ధక్ష్యతే కిల సోఽద్య వై॥ 1-50-19 (2119) 
గచ్ఛాంయహం తం త్వరితః సద్యః కర్తుమపజ్వరం।
మయాఽభిపన్నం తం చాపి న సర్పో ధర్షయిష్యతి॥ 1-50-20 (2120) 
తక్షక ఉవాచ। 1-50-21x (241) 
కిమర్థం తం మయా దష్టం సంజీవయితుమిచ్ఛసి।
అహం త తక్షకో బ్రహ్మన్పశ్య మే వీర్యమద్భుతం॥ 1-50-21 (2121) 
న శక్తస్త్వం మయా దష్టం తం సంజీవయితుం నృపం।  1-50-22 (2122) 
మంత్రిణ ఊచుః।
ఇత్యుక్త్వా తక్షకస్తత్ర సోఽదశద్వై వనస్పతిం॥  1-50-23x (242) 
స దష్టమాత్రో నాగేన భస్మీభూతోఽభవన్నగః।
కాశ్యపశ్చ తతో రాజన్నజీవయత తం నగం॥ 1-50-23 (2123) 
తతస్తం లోభయామాస కామం బ్రూహీతి తక్షకః।
స ఏవముక్తస్తం ప్రాహ కాశ్యపస్తక్షకం పునః॥ 1-50-24 (2124) 
ధనలిప్సురహం తత్ర యామీత్యుక్తశ్చ తేన సః।
తమువాచ మహాత్మానం తక్షకః శ్లక్ష్ణయా గిరా॥ 1-50-25 (2125) 
యావద్ధనం ప్రార్థయసే రాజ్ఞస్తస్మాత్తతోఽధికం।
గృహాణ మత్త ఏవ త్వం సన్నివర్తస్వ చానఘ॥ 1-50-26 (2126) 
స ఏవముక్తో నాగేన కాశ్యపో ద్విపదాం వరః।
లబ్ధ్వా విత్తం నివవృతే తక్షకాద్యావదీప్సితం॥ 1-50-27 (2127) 
తస్మిన్ప్రతిగతే విప్రే ఛద్మనోపేత్య తక్షకః।
తం నృపం నృపతిశ్రేష్ఠం పితరం ధార్మికం తవ॥ 1-50-28 (2128) 
ప్రాసాదస్థం యత్తమపి దగ్ధవాన్విషవహ్నినా।
తతస్త్వం పురుషవ్యాఘ్ర విజయాయాభిషేచితః॥ 1-50-29 (2129) 
ఏతద్దృష్టం శ్రుతం చాపి యథావన్నృపసత్తమ।
అస్మాభిర్నిఖిలం సర్వం కథితం తేఽతిదారుణం॥ 1-50-30 (2130) 
శ్రుత్వా చైతం నరశ్రేష్ఠ పార్థివస్య పరాభవం।
అస్య చర్షేరుదంకస్య విధత్స్వ యదనంతరం॥ 1-50-31 (2131) 
సౌతిరువాచ। 1-50-32x (243) 
ఏతస్మిన్నేవ కాలే తు స రాజా జనమేజయః।
ఉవాచ మంత్రిణః సర్వానిదం వాక్యమరిదమః॥ 1-50-32 (2132) 
జనమేజయ ఉవాచ। 1-50-33x (244) 
అథ తత్కథితం కేన యద్వృత్తం తద్వనస్పతౌ।
ఆశ్చర్యభూతం లోకస్య భస్మరాశీకృతం తదా॥ 1-50-33 (2133) 
యద్వృక్షం జీవయామాస కాశ్యపస్తక్షకేణ వై।
నూనం మంత్రైర్హతవిషో న ప్రణశ్యేత కాశ్యపాత్॥ 1-50-34 (2134) 
చింతయామాస పాపాత్మా మనసా పన్నగాధమః।
దష్టం యది మయా విప్రః పార్థివం జీవయిష్యతి॥ 1-50-35 (2135) 
తక్షకః సంహతవిషో లోకే యాస్యతి హాస్యతాం।
విచింత్యైవం కృతా తేన ధ్రువం తుష్టిర్ద్విజస్య వై॥ 1-50-36 (2136) 
భవిష్యతి హ్యుపాయేన యస్య దాస్యామి యాతనాం।
ఏకం తు శ్రోతుమిచ్ఛామి తద్వృత్తం నిర్జనే వనే॥ 1-50-37 (2137) 
సంవాదం పన్నగేంద్రస్య కాశ్యపస్య చ కస్తదా।
శ్రుతవాందృష్టవాంశ్చాపి భవత్సు కథమాగతం। 
శ్రుత్వా తస్య విధాస్యేఽహం పన్నగాంతకరీం మతిం॥  1-50-38 (2138) 
మంత్రిణ ఊచుః। 1-50-39x (245) 
శృణు రాజన్యథాస్మాకం యేన తత్కథితం పురా।
సమాగతం ద్విజేంద్రస్య పన్నగేంద్రస్య చాధ్వని॥ 1-50-39 (2139) 
తస్మిన్వృక్షే నరః కశ్చిదింధనార్థాయ పార్థివ।
విచిన్వన్పూర్వమారూఢః శుష్కశాఖావనస్పతౌ॥ 1-50-40 (2140) 
న బుధ్యేతాముభౌ తౌ చ నగస్థం పన్నగద్విజౌ।
సహ తేనైవ వృక్షేణ భస్మీభూతోఽభవన్నృప॥ 1-50-41 (2141) 
ద్విజప్రభావాద్రాజేంద్ర వ్యజీవత్స వనస్పతిః।
తేనాగంయ ద్విజశ్రేష్ఠ పుంసాఽస్మాసు నివేదితం॥ 1-50-42 (2142) 
యథా వృత్తం తు తత్సర్వం తక్షకస్య ద్విజస్య చ।
ఏతత్తే కథితం రాజన్యథాదృష్టం శ్రుతం చ యత్। 
శ్రుత్వా చ నృపశార్దూల విధత్స్వ యదనంతరం॥  1-50-43 (2143) 
సౌతిరువాచ। 1-50-44x (246) 
మంత్రిణాం తు వచః శ్రుత్వా స రాజా జనమేజయః।
పర్యతప్యత దుఃఖార్తః ప్రత్యపింషత్కరం కరే॥ 1-50-44 (2144) 
నిఃశ్వాసముష్ణమసకృద్దీర్ఘం రాజీవలోచనః।
ముమోచాశ్రూణి చ తదా నేత్రాభ్యాం ప్రరుదన్నృపః॥ 1-50-45 (2145) 
ఉవాచ చ మహీపాలో దుఃఖశోకసమన్వితః।
దుర్ధరం బాష్పముత్సృజ్య స్పృష్ట్వా చాపో యథావిధి॥ 1-50-46 (2146) 
ముహూర్తమివ చ ధ్యాత్వా నిశ్చిత్య మనసా నృపః।
అమర్షీ మంత్రిణః సర్వానిదం వచనమబ్రవీత్॥ 1-50-47 (2147) 
జనమేజయ ఉవాచ। 1-50-48x (247) 
శ్రుత్వైతద్భవతాం వాక్యం పితుర్మే స్వర్గతిం ప్రతి।
నిశ్చితేయం మమ మతిర్యా చ తాం మే నిబోధత। 
అనంతరం చ మన్యేఽహం తక్షకాయ దురాత్మనే॥  1-50-48 (2148) 
ప్రతికర్తవ్యమిత్యేవం యేన మే హింసితః పితా।
శృంగిణం హేతుమాత్రం యః కృత్వా దగ్ధ్వా చ పార్థివం॥ 1-50-49 (2149) 
ఇయం దురాత్మతా తస్య కాశ్యపం యో న్యవర్తయత్।
యద్యాగచ్ఛేత్స వై విప్రో నను జీవేత్పితా మమ॥ 1-50-50 (2150) 
పరిహీయేత కిం తస్య యది జీవేత్స పార్థివః।
కాశ్యపస్య ప్రసాదేన మంత్రిణాం వినయేన చ॥ 1-50-51 (2151) 
స తు వారితవాన్మోహాత్కాశ్యపం ద్విజసత్తమం।
సంజిజీవయిషుం ప్రాప్తం రాజానమపరాజితం॥ 1-50-52 (2152) 
మహానతిక్రమో హ్యేష తక్షకస్య దురాత్మనః।
ద్విజస్య యోఽదదద్ద్రవ్యం మా నృపం జీవయేదితి॥ 1-50-53 (2153) 
ఉత్తంకస్య ప్రియం కర్తుమాత్మనశ్చ మహత్ప్రియం।
భవతాం చైవ సర్వేషాం గచ్ఛాంయపచితిం పితుః॥ ॥ 1-50-54 (2154) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి పంచాశత్తమోఽధ్యాయః॥ 50 ॥

Mahabharata - Adi Parva - Chapter Footnotes

1-50-6 అంగేషు బాగాదిషు యతం నియతం శమదమవంతమిత్యర్థః॥ 1-50-7 అక్షుద్రం గంభీరం। తవ పిత్రా వినికృతమపకృతం॥ 1-50-20 అభిపన్నం త్రాతం ధఱ్షయిష్యత్యమిభవిష్యతి॥ 1-50-24 కామం కాంయమానమర్థం॥ 1-50-27 ద్విపదా పుస్త్రాణాం॥ 1-50-36 సంహతవిషః సంయా హతం నష్టం విషం యస్య స తథా సంహృతవిష ఇతి పాఠే స్పష్టోథః॥ 1-50-39 సమాగణం సమాగమం భావే నిష్ఠా॥ 1-50-44 కరం కర నిధాయ ప్రత్యపింషత్॥ 1-50-52 మోహాన్మదీయసమర్థ్యాజ్ఞానాత్॥ 1-50-54 అపచితిం వైరనిర్యాతనం॥ పంచాశత్తమోఽధ్యాయః॥ 50 ॥



ఆదిపర్వ - అధ్యాయ 051

॥ శ్రీః ॥

1.51. అధ్యాయః 051 

Mahabharata - Adi Parva - Chapter Topics

జనమేజయస్య సర్పసత్రప్రతిజ్ఞా॥ 1 ॥ యజ్ఞసామగ్రీసంపాదనం॥ 2 ॥ దీక్షాగ్రహణం॥ 3 ॥

Mahabharata - Adi Parva - Chapter Text

1-51-0 (2155) 
సౌతిరువాచ। 1-51-0x (248) 
ఏవముక్త్వా తతః శ్రీమాన్మంత్రిభిశ్చానుమీదితః।
ఆరురోహ ప్రతిజ్ఞాం స సర్పసత్రాయ పార్థివః॥ 1-51-1 (2156) 
బ్రహ్మన్భరతశార్దూలో రాజా పారిక్షితస్తదా।
పురోహితమథాహూయ ఋత్విజో వసుధాధిపః॥ 1-51-2 (2157) 
అబ్రవీద్వాక్యసంపన్నః కార్యసంపత్కరం వచః।
యో మే హింసితవాంస్తాతం తక్షకః స దురాత్మవాన్॥ 1-51-3 (2158) 
ప్రతికుర్యాం యథా తస్య తద్భవంతో బ్రువంతు మే।
అపి తత్కర్మ విదితం భవతాం యేన పన్నగం॥ 1-51-4 (2159) 
తక్షకం సంప్రదీప్తేఽగ్నౌ ప్రక్షిపేయం సబాంధవం।
యథా తేన పితా మహ్యం పూర్వం దగ్ధో విషాగ్నినా॥
తథాఽహమపి తం పాపం దగ్ధుమిచ్ఛామి పన్నగం॥  1-51-5 (2160) 
ఋత్విజ ఊచుః। 1-51-6x (249) 
అస్తి రాజన్మహాత్సత్రం త్వదర్థం దేవనిర్మితం।
సర్వసత్రమితి ఖ్యాతం పురాణే పరిపఠ్యతే॥ 1-51-6 (2161) 
ఆహర్తా తస్య సత్రస్య త్వన్నాన్యోఽస్తి నరాధిప।
ఇతి పౌరాణికాః ప్రాహురస్మాకం చాస్తి స క్రతుః॥ 1-51-7 (2162) 
ఏవముక్తః స రాజర్షిర్మేనే దగ్ధం హి తక్షకం।
హుతాశనముఖే దీప్తే ప్రవిష్టమితి సత్తమ॥ 1-51-8 (2163) 
తతోఽబ్రవీన్మంత్రవిదస్తాన్రాజా బ్రాహ్మణాంస్తదా।
ఆహరిష్యామి తత్సత్రం సంభారాః సంభ్రియంతు మే॥ 1-51-9 (2164) 
సౌతిరువాచ। 1-51-10x (250) 
తతస్త ఋత్విజస్తస్య శాస్త్రతో ద్విజసత్తమ।
తం దేశం మాపయామాసుర్యజ్ఞాయతనకారణాత్॥ 1-51-10 (2165) 
యథావద్వేదవిద్వాంసః సర్వే బుద్ధేః పరంగతాః।
ఋద్ధ్యా పరమయా యుక్తమిష్టం ద్విజగణైర్యుతం॥ 1-51-11 (2166) 
ప్రభూతధనధాన్యాఢ్యమృత్విగ్భిః సునిషేవితం।
నిర్మాయ చాపి విధివద్యజ్ఞాయతనమీప్సితం॥ 1-51-12 (2167) 
రాజానం దీక్షయామాసుః సర్పసత్రాప్తయే తదా।
ఇదం చాసీత్తత్ర పూర్వం సర్పసత్రే భవిష్యతి॥ 1-51-13 (2168) 
నిమిత్తం మహదుత్పన్నం యజ్ఞవిఘ్నకరం తదా।
యజ్ఞస్యాయతనే తస్మిన్క్రియమాణే వచోఽబ్రవీత్॥ 1-51-14 (2169) 
స్థపతిర్బుద్ధిసంపన్నో వాస్తువిద్యావిశారదః।
ఇత్యబ్రవీత్సూత్రధారః సూతః పౌరాణికస్తదా॥ 1-51-15 (2170) 
యస్మిందేశే చ కాలే చ మాపనేయం ప్రవర్తితా।
బ్రాహ్మణం కారణం కృత్వా నాయం సంస్థాస్యతే క్రతుః॥ 1-51-16 (2171) 
ఏతచ్ఛ్రుత్వా తు రాజాసౌ ప్రాగ్దీక్షాకాలమబ్రవీత్।
క్షత్తారం న హి మే కశ్చిదజ్ఞాతః ప్రవిశేదితి॥ ॥ 1-51-17 (2172) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి ఏకపంచాశత్తమోఽధ్యాయః॥ 51 ॥

Mahabharata - Adi Parva - Chapter Footnotes

1-51-5 మహ్యం మమ॥ 1-51-7 త్వత్ త్వత్తో నాన్యోస్తి॥ 1-51-9 ఆహరిష్యామి కరిష్యామి। సంభ్రియంతు సంభ్రియంతాం॥ 1-51-13 భవిష్యతి భావిని॥ 1-51-15 సూతో జాత్యా పౌరాణికః శిల్పాగమవేత్తా॥ 1-51-16 నాయం సంస్థాస్యతే న సమాప్స్యతే॥ 1-51-17 దీక్షాకాలస్య ప్రాగితి ప్రాగ్దీ క్షాకాలం క్షత్తారం ద్వాస్థం॥ ఏకపంచాశత్తమోఽధ్యాయః॥ 51 ॥



ఆదిపర్వ - అధ్యాయ 052

॥ శ్రీః ॥

1.52. అధ్యాయః 052 

Mahabharata - Adi Parva - Chapter Topics

అగ్నౌ సర్పపతనం॥ 1 ॥

Mahabharata - Adi Parva - Chapter Text

1-52-0 (2173) 
సౌతిరువాచ। 1-52-0x (251) 
తతః కర్మ ప్రవవృతే సర్పసత్రవిధానతః।
పర్యక్రామంశ్చ విదివత్స్వే స్వే కర్మణి యాజకాః॥ 1-52-1 (2174) 
ప్రావృత్య కృష్ణవాసాంసి ధూంరసంరక్తలోచనాః।
జుహువుర్మంత్రవచ్చైవ సమిద్ధం జాతవేదసం॥ 1-52-2 (2175) 
కంపయంతశ్చ సర్వేషామురగాణాం మనాంసి చ।
సర్పానాజుహువుస్తత్ర సర్వానగ్నిముఖే తదా॥ 1-52-3 (2176) 
తతః సర్పాః సమాపేతుః ప్రదీప్తే హవ్యవాహనే।
విచేష్టమానాః కృపణమాహ్వయంతః పరస్పరం॥ 1-52-4 (2177) 
విస్ఫురంతః శ్వసంతశ్చ వేష్టయంతః పరస్పరం।
పుచ్ఛైః శిరోభిశ్చ భృశం చిత్రభానుం ప్రపేదిరే॥ 1-52-5 (2178) 
శ్వేతాః కృష్ణాశ్చ నీలాశ్చ స్థవిరాః శిశవస్తథా।
నదంతో వివిధాన్నాదాన్పేతుర్దీప్తే విభావసౌ॥ 1-52-6 (2179) 
క్రోశయోజనమాత్రా హి గోకర్ణస్య ప్రమాణతః।
పతంత్యజస్రం వేగేన వహ్నావగ్నిమతాం వర॥ 1-52-7 (2180) 
ఏవం శతసహస్రాణి ప్రయుతాన్యర్బుదాని చ।
అవశాని వినష్టాని పన్నగానాం తు తత్ర వై॥ 1-52-8 (2181) 
తురగా ఇవ తత్రాన్యే హస్తిహస్తా ఇవాపరే।
మత్తా ఇవ చ మాతంగా మహాకాయా మహాబలాః॥ 1-52-9 (2182) 
ఉచ్చావచాశ్చ బహవో నానావర్ణా విషోల్బణాః।
ఘోరాశ్చ పరిఘప్రఖ్యా దందశూకా మహాబలాః। 
ప్రపేతురగ్నావురగా మాతృవాగ్దండపీడితాః॥ ॥  1-52-10 (2183) 
 
ఇతి శ్రీమన్మాహాభారతే ఆదిపర్వణి ఆస్తీకపర్వణి ద్విపంచాశత్తమోఽధ్యాయః॥ 52 ॥

Mahabharata - Adi Parva - Chapter Footnotes

1-52-1 పర్యక్రామన్ పరాక్రాంతవంతః॥ 1-52-2 మంత్రవన్మంత్రయుక్తం యథా స్యాత్తథా॥ 1-52-3 ఆజుహువుః ఆహూతవంతః॥ 1-52-5 చిత్రభానుమగ్నిం॥ 1-52-7 ప్రమాణతః ప్రమాణం ప్రాప్య॥ ద్విపంచాశత్తమోఽధ్యాయః॥ 52 ॥



ఆదిపర్వ - అధ్యాయ 053

॥ శ్రీః ॥

1.53. అధ్యాయః 053 

Mahabharata - Adi Parva - Chapter Topics

ఋత్విగాదినామకథనం॥ 1 ॥ ఇంద్రకృతం తక్షకాశ్వాసనం॥ 2 ॥ వాసుకేః స్వభగిన్యా సంవాదః॥ 3 ॥

Mahabharata - Adi Parva - Chapter Text

1-53-0 (2184) 
శౌనక ఉవాచ। 1-53-0x (252) 
సర్పసత్రే తదా రాజ్ఞః పాండవేయస్య ధీమతః।
జనమేజయస్య కే త్వాసన్నృత్విజః పరమర్షయః॥ 1-53-1 (2185) 
కే సదస్యా బభూవుశ్చ సర్పసత్రే సుదారుణే।
విషాదజననేఽత్యర్థం పన్నగానాం మహాభయ॥ 1-53-2 (2186) 
సర్వం విస్తరశస్తాత భవాంఛంసితుమర్హతి।
సర్పసత్రవిధానజ్ఞవిజ్ఞేయాః కే చ సూతజ॥ 1-53-3 (2187) 
సౌతిరువాచ। 1-53-4x (253) 
హంత తే కథయిష్యామి నామానీహ మనీషిణాం।
యే ఋత్విజః సదస్యాశ్చ తస్యాసన్నృపతేస్తదా॥ 1-53-4 (2188) 
తత్ర హోతా బభూవాథ బ్రాహ్మణశ్చండభార్గవః।
చ్యవనస్యాన్వయే ఖ్యాతో జాతో వేదవిదాం వరః॥ 1-53-5 (2189) 
ఉద్గాతా బ్రాహ్మణో వృద్ధో విద్వాన్కౌత్సౌఽథ జైమినిః।
బ్ర్హమాఽభవచ్ఛార్ంగరవోఽథాధ్వర్యుశ్చాపి పింగలః॥ 1-53-6 (2190) 
సదస్యశ్చాభవద్వ్యాసః పుత్రశిష్యసహాయవాన్।
ఉద్దాలకః ప్రమతకః శ్వేతకేతుశ్చ పింగలః॥ 1-53-7 (2191) 
అసితో దేవలశ్చైవ నారదః పర్వతస్తథా।
ఆత్రేయః కుండజఠరౌ ద్విజః కాలఘటస్తథా॥ 1-53-8 (2192) 
వాత్స్యః శ్రుతశ్రవా వృద్ధో జపస్వాధ్యాయశీలవాన్।
కోహలో దేవశర్మా చ మౌద్గల్యః సమసౌరభః॥ 1-53-9 (2193) 
ఏతే చాన్యే చ బహవో బ్రాహ్మణా వేదపారగాః।
సదస్యాశ్చాభవంస్తత్ర సత్రే పారిక్షితస్య హ॥ 1-53-10 (2194) 
జుహ్వత్స్వృత్విక్ష్వథ తదా సర్పసత్రే మహాక్రతౌ।
అహయః ప్రాపతంస్తత్ర ఘోరాః ప్రాణిభయావహాః॥ 1-53-11 (2195) 
వసామేదోవహాః కుల్యా నాగానాం సంప్రవర్తితాః।
వవౌ గంధశ్చ తుములో దహ్యతామనిశం తదా॥ 1-53-12 (2196) 
పతతాం చైవ నాగానాం ధిష్ఠితానాం తథాంబరే।
అశ్రూయతానిశం శబ్దః పచ్యతాం చాగ్నినా భృశం॥ 1-53-13 (2197) 
తక్షకస్తు స నాగేంద్రః పురందరనివేశనం।
గతః శ్రుత్వైవ రాజానం దీక్షితం జనమేజయం॥ 1-53-14 (2198) 
తతః సర్వం యథావృత్తమాఖ్యాయ భుజగోత్తమః।
అగచ్ఛచ్ఛరణం భీత ఆగస్కృత్వా పురందరం॥ 1-53-15 (2199) 
తమింద్రః ప్రాహ సుప్రీతో న తవాస్తీహ తక్షక।
భయం నాగేంద్ర తస్మాద్వై సర్పసత్రాత్కదాచన॥ 1-53-16 (2200) 
ప్రసాదితో మయా పూర్వం తవార్థాయ పితామహః।
తస్మాత్తవ భయం నాస్తి వ్యేతు తేనసో జ్వరః॥ 1-53-17 (2201) 
సౌతిరువాచ। 1-53-18x (254) 
ఏవమాశ్వాసితస్తేన తతః స భుజగోత్తమః।
ఉవాస భవనే తస్మిఞ్శక్రస్య ముదితః సుఖీ॥ 1-53-18 (2202) 
అజస్రం నిపతత్స్వగ్నౌ నాగేషు భృశదుఃఖితః।
అల్పశేషపరీవారో వాసుకిః పర్యతప్యత॥ 1-53-19 (2203) 
కశ్మలం చావిశద్ధోరం వాసుకిం పన్నగోత్తమం।
స ఘూర్ణమానహృదయో భగినీమిదమబ్రవీత్॥ 1-53-20 (2204) 
దహ్యంతేఽంగాని మే భద్రే న దిశః ప్రతిభాంతి మాం।
సీదామీవ చ సంమోహాద్ధూర్ణతీవ చ మే మనః॥ 1-53-21 (2205) 
దృష్టిర్భ్రాంయతి మేఽతీవ హృదయం దీర్యతీవ చ।
పతిష్యాంయవశోఽద్యాహం తస్మిందీప్తే విభావసౌ॥ 1-53-22 (2206) 
పారిక్షితస్య యజ్ఞోఽసౌ వర్తతేఽస్మజ్జిఘాంసయా।
వ్యక్తం మయాఽభిగంతవ్యం ప్రేతరాజనివేశనం॥ 1-53-23 (2207) 
అయం స కాలః సంప్రాప్తో యదర్థమసి మే స్వసః।
జరత్కరౌ(పురా)మయాదత్తాత్రాయస్వాస్మాన్సబాంధవాన్॥ 1-53-24 (2208) 
ఆస్తీకః కిల యజ్ఞం తం వర్తంతం భుజగోత్తమే।
ప్రతిషేత్స్యతి మాం పూర్వం స్వయమాహ పితామహః॥ 1-53-25 (2209) 
తద్వత్సే బ్రూహి వత్సం స్వం కుమారం వృద్ధసంమతం।
మమాద్య త్వం సభృత్యస్య మోక్షార్థం వేదవిత్తమం॥ ॥ 1-53-26 (2210) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి త్రిపంచాశత్తమోఽధ్యాయః॥ 53 ॥

Mahabharata - Adi Parva - Chapter Footnotes

1-53-2 సదస్యా ఉపద్రష్టారః॥ 1-53-3 విధానజ్ఞేషు విజ్ఞేయాః శ్రేష్ఠాః॥ 1-53-13 పచ్యతాం పచ్యమానానాం॥ 1-53-15 ఆగః అపరాంధ కృత్వా॥ త్రిపంచాశత్తమోఽధ్యాయః॥ 53 ॥



ఆదిపర్వ - అధ్యాయ 054

॥ శ్రీః ॥

1.54. అధ్యాయః 054 

Mahabharata - Adi Parva - Chapter Topics

ఆస్తీకస్య స్వమాత్రా సవాదః। వాసుకేరాశ్వాసనం చ॥ 1 ॥ ఆస్తీకస్య సర్పసత్రం ప్రతి గమనం॥ 2 ॥

Mahabharata - Adi Parva - Chapter Text

1-54-0 (2211) 
సౌతిరువాచ। 1-54-0x (255) 
తత ఆహూయ పుత్రం స్వం జరత్కారుర్భుజంగమా।
వాసుకేర్నాగరాజస్య వచనాదిదమబ్రవీత్॥ 1-54-1 (2212) 
అహం తవ పితుః పుత్ర భ్రాత్రా దత్తా నిమిత్తతః।
కాలః స చాయం సంప్రాప్తస్తత్కురుష్వ యథాతథం॥ 1-54-2 (2213) 
ఆస్తీక ఉవాచ। 1-54-3x (256) 
కింనిమిత్తం మమ పితుర్దత్తా త్వం మాతులేన మే।
తన్మమాచక్ష్వ తత్త్వేన శ్రుత్వా కర్తాఽస్మి తత్తథా॥ 1-54-3 (2214) 
సౌతిరువాచ। 1-54-4x (257) 
తత ఆచష్ట సా తస్మై బాంధవానాం హితైషిణీ।
భగినీ నాగరాజస్య జరత్కారురవిక్లబా॥ 1-54-4 (2215) 
జరత్కారురువాచ। 1-54-5x (258) 
పన్నగానామశేషాణాం మాతా కద్రూరితి శ్రుతా।
తయా శప్తా రుషితయా సుతా యస్మాన్నిబోధ తత్॥ 1-54-5 (2216) 
ఉచ్చైః శ్రవాః సోఽశ్వరాజో యన్మిథ్యా న కృతో మమ।
వినతార్థాయ పణితే దాసభావాయ పుత్రకాః॥ 1-54-6 (2217) 
జనమేజయస్య వో యజ్ఞే ధక్ష్యత్యనిలసారథిః।
తత్ర పంచత్వమాపన్నాః ప్రేతలోకం గమిష్యథ॥ 1-54-7 (2218) 
తాం చ శప్తవతీం దేవః సాక్షాల్లోకపితామహః।
ఏవమస్త్వితి తద్వాక్యం ప్రోవాచాను ముమోద చ॥ 1-54-8 (2219) 
వాసుకిశ్చాపి తచ్ఛ్రుత్వా పితామహవచస్తదా।
అమృతే మథితే తాత దేవాంఛరణమీయివాన్॥ 1-54-9 (2220) 
సిద్ధార్థాశ్చ సురాః సర్వే ప్రాప్యామృతమనుత్తమం।
భ్రాతరం మే పురస్కృత్య పితామహముపాగమన్॥ 1-54-10 (2221) 
తే తం ప్రసాదయామాసుః సురాః సర్వేఽబ్జసంభవం।
రాజ్ఞా వాసుకినా సార్ధం శాపోఽసౌన భవేదితి॥ 1-54-11 (2222) 
దేవా ఊచుః। 1-54-12x (259) 
వాసుకిర్నాగరాజోఽయం దుఃఖితో జ్ఞాతికారణాత్।
అభిశాపః స మాతుస్తు భగవన్న భవేత్కథం॥ 1-54-12 (2223) 
బ్రహ్మోవాచ। 1-54-13x (260) 
జరత్కారుర్జరత్కారుం యాం భార్యాం సమవాప్స్యతి।
తత్ర జాతో ద్విజః శాపాన్మోక్షయిష్యతి పన్నగాన్॥ 1-54-13 (2224) 
ఏతచ్ఛ్రుత్వా తు వచనం వాసుకిః పన్నగోత్తమః।
ప్రాదాన్మామమరప్రఖ్య తవ పిత్రే మహాత్మనే॥ 1-54-14 (2225) 
ప్రాగేవానాగతే కాలే తస్మాత్త్వ మయ్యజాయథాః।
అయం స కాలః సంప్రాప్తో భయాన్నస్త్రాతుమర్హసి॥ 1-54-15 (2226) 
భ్రాతరం చాపి మే తస్మాత్త్రాతుమర్హసి పావకాత్।
న మోఘం తు కృతం తత్స్యాద్యదహం తవ ధీమతే। 
పిత్రే దత్తా విమోక్షార్థం కథం వా పుత్ర మన్యసే॥  1-54-16 (2227) 
సౌతిరువాచ। 1-54-17x (261) 
ఏవముక్తస్తథేత్యుక్త్వా సాస్తీకో మాతరం తదా।
అబ్రవీద్దుఃఖసంతప్తం వాసుకిం జీవయన్నివ॥ 1-54-17 (2228) 
అహం త్వాం మోక్షయిష్యామి వాసుకే పన్నగోత్తమ।
తస్మాచ్ఛాపాన్మహాసత్త్వ సత్యమేతద్బ్రవీమి తే॥ 1-54-18 (2229) 
భవ స్వస్థమనా నాగ న హి తే విద్యతే భయం।
ప్రయతిష్యే తథా రాజన్యథా శ్రేయో భవిష్యతి॥ 1-54-19 (2230) 
న మే వాగనృతం ప్రాహ స్వైరేష్వపి కుతోఽన్యథా।
తం వై నృపవరం గత్వా దీక్షితం జనమేజయం॥ 1-54-20 (2231) 
వాగ్భిర్మంగలయుక్తాభిస్తోషయిష్యేఽద్య మాతుల।
యథా స యజ్ఞో నృపతేర్నివత్రిష్యతి సత్తమ॥ 1-54-21 (2232) 
స సంభావయ నాగేంద్ర మయి సర్వం మహామతే।
న తే మయి మనో జాతు మిథ్యా భవితుమర్హతి॥ 1-54-22 (2233) 
వాసుకిరువాచ। 1-54-23x (262) 
ఆస్తీక పరిఘూర్ణామి హృదయం మే విదీర్యతే।
దిశో న ప్రతిజానామి బ్రహ్మదండనిపీడితః॥ 1-54-23 (2234) 
ఆస్తీక ఉవాచ। 1-54-24x (263) 
న సంతాపస్త్వయా కార్యః కథంచిత్పన్నగోత్తమ।
ప్రదీప్తాగ్నేః సముత్పన్నం నాశయిష్యామి తే భయం॥ 1-54-24 (2235) 
బ్రహ్మదండం మహాఘోరం కాలాగ్నిసమతేజసం।
నాశయిష్యామి మాఽత్ర త్వం భయంకార్షీః కథంచన॥ 1-54-25 (2236) 
సౌతిరువాచ। 1-54-26x (264) 
తతః స వాసుకేర్ఘోరమపనీయ మనోజ్వరం।
ఆధాయ చాత్మనోఽంగేషు జగామ త్వరితో భృశం॥ 1-54-26 (2237) 
జనమేజయస్య తం యజ్ఞం సర్వైః సముదితం గుణైః।
మోక్షాయ భుజగేంద్రాణామాస్తీకో ద్విజసత్తమః॥ 1-54-27 (2238) 
స గత్వాఽపశ్యదాస్తీకో యజ్ఞాయతనముత్తమం।
వృతం సదస్యైర్బహుభిః సూర్యవహ్నిసమప్రభైః॥ 1-54-28 (2239) 
స తత్ర వారితో ద్వాస్థైః ప్రవిశంద్విజసత్తమః।
అభితుష్టావ తం యజ్ఞం ప్రవేశార్థీ పరంతపః॥ 1-54-29 (2240) 
స ప్రాప్య యజ్ఞాయతనం వరిష్ఠం
ద్విజోత్తమః పుణ్యకృతాం వరిష్ఠః। 
తుష్టావ రాజానమనంతకీర్తి-
మృత్విక్సదస్యాంశ్చ తథైవ చాగ్నిం॥ ॥  1-54-30 (2241) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి చతుఃపంచాశత్తమోఽధ్యాయః॥ 54 ॥

Mahabharata - Adi Parva - Chapter Footnotes

1-54-4 ఆచష్ట వ్యక్తం కథితవతీ। అవిక్లబా అనాకులా॥ 1-54-12 అభిశాపః శాపః॥ 1-54-17 ఆస్తీక ఇతి పాదపూరణార్థః సులోపః॥ 1-54-22 మయి అయమస్మాన్మోచయిష్యత్యేవరూపో మనఃసంకల్పో జాతు కదాపి మిథ్యాఽన్యథా న॥ 1-54-23 బ్రహ్మ వేదః మాతృదేవో భవేతి మాతురాజ్ఞకరత్వవిధానపరస్తదన్యథాకరణప్రయుక్తో దండో మాతృశాపరూపో బ్రహ్మదండః॥ 1-54-26 వాసుకేశ్చింతాజ్వరం స్వయం గృహీత్వేత్యర్థః॥ చతుఃపంచాశత్తమోఽధ్యాయః॥ 54 ॥



ఆదిపర్వ - అధ్యాయ 055

॥ శ్రీః ॥

1.55. అధ్యాయః 055 

Mahabharata - Adi Parva - Chapter Topics

ఆస్తీకకృతా జనమేజయయజ్ఞప్రశంసా॥ 1 ॥

Mahabharata - Adi Parva - Chapter Text

1-55-0 (2242) 
ఆస్తీక ఉవాచ। 1-55-0x (265) 
సోమస్య యజ్ఞో వరుణస్య యజ్ఞః
ప్రజాపతేర్యజ్ఞ ఆసీత్ప్రయాగే। 
తథా యజ్ఞోఽయం తవ భారతాగ్ర్య
పారిక్షిత స్వస్తి నోఽస్తు ప్రియేభ్యః॥  1-55-1 (2243) 
శక్రస్య యజ్ఞః శతసంఖ్య ఉక్త-
స్తథాపరం తుల్యసంఖ్యం శతం వై। 
తథా యజ్ఞోఽయం తవ భారతాగ్ర్య
పారిక్షిత స్వస్తి నోఽస్తు ప్రియేభ్యః॥  1-55-2 (2244) 
యమస్య యజ్ఞో హరిమేధసశ్చ
యథా యజ్ఞో రంతిదేవస్య రాజ్ఞః। 
తథా యజ్ఞోఽయం తవ భారతాగ్ర్య
పారిక్షిత స్వస్తి నోఽస్తు ప్రియేభ్యః॥  1-55-3 (2245) 
గయస్య యజ్ఞః శశబిందోశ్చ రాజ్ఞో
యజ్ఞసల్తథా వైశ్రవణస్య రాజ్ఞః। 
తథా యజ్ఞోఽయం తవ భారతాగ్ర్య
పారిక్షిత స్వస్తి నోఽస్తు ప్రియేభ్యః॥  1-55-4 (2246) 
నృగస్య యజ్ఞస్త్వజమీఢస్య చాసీ-
ద్యథా యజ్ఞో దాశరథేశ్చ రాజ్ఞః। 
తథా యజ్ఞోఽయం తవ భారతాగ్ర్య
పారిక్షిత స్వస్తి నోఽస్తు ప్రియేభ్యః॥  1-55-5 (2247) 
యజ్ఞః శ్రుతో దివి దేవస్య సూనో-
ర్యుధిష్ఠిరస్యాజమీఢస్య రాజ్ఞః। 
తథా యజ్ఞోఽయం తవ భారతాగ్ర్య
పారిక్షిత స్వస్తి నోఽస్తు ప్రియేభ్యః॥  1-55-6 (2248) 
కృష్ణస్య యజ్ఞః సత్యవత్యాః సుతస్య
స్వయం చ కర్మ ప్రచకార యత్ర। 
తథా యజ్ఞోఽయం తవ భారతాగ్ర్య
పారిక్షిత స్వస్తి నోఽస్తు ప్రియేభ్యః॥  1-55-7 (2249) 
ఇమే చ తే సూర్యసమానవర్చసః
సమాసతే వృత్రహణః క్రతుం యథా। 
నైషాం జ్ఞాతుం విద్యతే జ్ఞానమద్య
దత్తం యేభ్యో న ప్రణశ్యేత్కదాచిత్॥  1-55-8 (2250) 
ఋత్విక్సమో నాస్తి లోకేషు చైవ
ద్వైపాయనేనేతి వినిశ్చితం మే। 
ఏతస్య శిష్యా హి క్షితిం సంచరంతి
సర్వర్త్విజః కర్మసు స్వేషు దక్షాః॥  1-55-9 (2251) 
విభావసుశ్చిత్రభానుర్మహాత్మా
హిరణ్యరేతా హుతభుక్కృష్ణవర్త్మా। 
ప్రదక్షిమావర్తశిఖః ప్రదీప్తో
హవ్యం తవేదం హుతభుగ్వష్టి దేవః॥  1-55-10 (2252) 
నైహ త్వదన్యో విద్యతే జీవలోకే
సమో నృపః పాలయితా ప్రజానాం। 
ధృత్యా చ తే ప్రతీమనాః సదాహం
త్వం వా వరుణో ధర్మరాజో యమో వా॥  1-55-11 (2253) 
శక్రః సాక్షాద్వజ్రపాణిర్యథేహ
త్రాతా లోకేఽస్మింస్త్వం తథేహ ప్రజానాం। 
మతస్త్వం నః పురుషేంద్రేహ లోకే
న చ త్వదన్యో భూపతిరస్తి జజ్ఞే॥  1-55-12 (2254) 
ఖట్వాంగనాభగదిలీపకల్ప
యయాతిమాంధాతృసమప్రభావ। 
ఆదిత్యతేజఃప్రతిమానతేజా
భీష్మో యథా రాజసి సువ్రతస్త్వం॥  1-55-13 (2255) 
వాల్మీకివత్తే నిభృతం స్వవీర్యం
వసిష్ఠవత్తే నియతశ్చ కోపః। 
ప్రభుత్వమింద్రత్వసమం మతం మే
ద్యుతిశ్చ నారాయణవద్విభాతి॥  1-55-14 (2256) 
యమో యథా ధర్మవినిశ్చయజ్ఞః
కృష్ణో యథా సర్వగుణోపపన్నః। 
శ్రియాం నివాసోఽసి యథా వసూనాం
నిధానభూతోఽసి తథా క్రతూనాం॥  1-55-15 (2257) 
దంభోద్భవేనాసి సమో బలేన
రామో యథా శస్త్రవిదస్త్రవిచ్చ। 
ఔర్వత్రితాభ్యామసి తుల్యతేజా
దుష్ప్రేక్షణీయోఽసి భగీరథేన॥  1-55-16 (2258) 
సౌతిరువాచ। 1-55-17x (266) 
ఏవం స్తుతాః సర్వ ఏవ ప్రసన్నా
రాజా సదస్యా ఋత్విజో హవ్యవాహః। 
తేషాం దృష్ట్వా భావితానీంగితాని
ప్రోవాచ రాజా జనమేజయోఽథ॥ ॥  1-55-17 (2259) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి పంచపంచాశత్తమోఽధ్యాయః॥ 55 ॥

Mahabharata - Adi Parva - Chapter Footnotes

1-55-6 దేవస్య ధర్మరాజస్య॥ 1-55-8 జ్ఞానశబ్దః కర్మవ్యుత్పన్నో జ్ఞేయవచనః అద్య సంప్రతి జ్ఞాతుం జ్ఞేయం న విద్యతే సర్వస్య జ్ఞాతత్వాదిత్యర్థః॥ 1-55-10 అగ్నిం స్తౌతి విభావసురితి। వష్టి కామయతే॥ 1-55-12 న చ త్వదన్యస్త్రాతా భూపతిరస్తి ఇదానీం న చ జజ్ఞే ప్రాగపి॥ 1-55-14 నిభృతం గుప్తం। నియతో నిగృహీతః॥ 1-55-15 వసవోఽష్టౌ తత్సంబంధినీనాం శ్రియాం॥ 1-55-16 రామో భార్గవః ఔర్వత్రితావృషీ॥ 1-55-17 భావితాని మనసి సంకల్పితాని। భారతస్త్వింగితానీతి పాఠే భారతో రాజా భరతవంశజత్వాత్॥ పంచపంచాశత్తమోఽధ్యాయః॥ 55 ॥



ఆదిపర్వ - అధ్యాయ 056

॥ శ్రీః ॥

1.56. అధ్యాయః 056 

Mahabharata - Adi Parva - Chapter Topics

ప్రశంసయా తుష్టస్య జనమేజయస్య ఋత్విగ్భిః సంవాదః॥ 1 ॥ ఋత్విగాహ్వానేన సతక్షకస్యేంద్రస్యాగమనం॥ 2 ॥ భయేనేంద్రే పలాయితేఽగ్నిసమీపే తక్షకాగమనం॥ 3 ॥ ఆస్తీకస్య యజ్ఞసమాప్తివరయాచనం॥ 4 ॥

Mahabharata - Adi Parva - Chapter Text

1-56-0 (2260) 
జనమేజయ ఉవాచ। 1-56-0x (267) 
బాలోఽప్యయం స్థవిర ఇవావభాషతే
నాయం బాలః స్థవిరోఽయం మతో మే। 
ఇచ్ఛాంయహం వరమస్మై ప్రదాతుం
తన్మే విప్రాః సంవిదధ్వం యథావత్॥  1-56-1 (2261) 
సదస్యా ఊచుః। 1-56-2x (268) 
బాలోఽపి విప్రో మాన్య ఏవేహ రాజ్ఞా
`యశ్చావిద్వాన్యశ్చ విద్వాన్యథావత్। 
ప్రసాదయైనం త్వరితో నరేంద్ర
ద్విజాతివర్యం సకలార్థసిద్ధయే।'
సర్వాన్కామాంస్త్వత్త ఏవార్హతేఽద్య
యథా చ నస్తక్షక ఏతి శీఘ్రం॥  1-56-2 (2262) 
సౌతిరువాచ। 1-56-3x (269) 
వ్యాహర్తుకామే వరదే నృపే ద్విజం
వరం వృణీష్వేతి తతోఽబ్యువాచ। 
హోతా వాక్యం నాతిహృష్టాంతరాత్మా
కర్మణ్యస్మింస్తక్షకో నైతి తావత్॥  1-56-3 (2263) 
జనమేజయ ఉవాచ। 1-56-4x (270) 
యథా చేదం కర్మ సమాప్యతే మే
యథా చ వై తక్షక ఏతి శీఘ్రం। 
తథా భవంతః ప్రయతంతు సర్వే
పరం శక్త్యా స హి మే విద్విషాణః॥  1-56-4 (2264) 
ఋత్విజ ఊచుః। 1-56-5x (271) 
యథా శస్త్రాణి నః ప్రాహుర్యథా శంసతి పావకః।
ఇంద్రస్య భవనే రాజంస్తక్షకో భయపీడితః॥ 1-56-5 (2265) 
యథా సూతో లోహితాక్షో మహాత్మా
పౌరాణికో వేదితవాన్పురస్తాత్। 
స రాజానం ప్రాహ పృష్టస్తదానీం
యథాహుర్విప్రాస్తద్వదేతన్నృదేవ॥  1-56-6 (2266) 
పురాణమాగంయ తతో బ్రవీంయహం
దత్తం తస్మై వరమింద్రేణ రాజన్। 
వసేహ త్వం మత్సకాశే సుగుప్తో
న పావకస్త్వాం ప్రదహిష్యతీతి॥  1-56-7 (2267) 
ఏతచ్ఛ్రుత్వా దీక్షితస్తప్యమాన
ఆస్తే హోతారం చోదయన్కర్మ కాలే। 
`ఇంద్రేణ సార్ధం తక్షకం పాతయధ్వం
విభావసౌ న విముచ్యేత నాగః।'
హోతా చ యత్తోఽస్యాజుహావాథ మంత్రై-
రథో మహేంద్రః స్వయమాజగామ॥  1-56-8 (2268) 
`ఆయాతు చేంద్రోఽపి సతక్షకః పతే-
ద్విభావసౌ నాగరాజేన తూర్ణం। 
జంభస్య హంతేతి జుహావ హోతా
తదా జగామాహిదత్తాభయః ప్రభుః॥'  1-56-9 (2269) 
విమానమారుహ్య మహానుభావః
సర్వైర్దేవైః పరిసంస్తూయమానః। 
బలాహకైశ్చాప్యనుగంయమానో
విద్యాధరైరప్సరసాం గణైశ్చ
`నాగస్య నాశో మమ చైవ నాశో
భవిష్యతీత్యేవ విచింతయానః॥'  1-56-10 (2270) 
తస్యోత్తరీయే నిహితః స నాగో
భయోద్విగ్నః శర్మ నైవాభ్యగచ్ఛత్। 
తతో రాజా మంత్రవిదోఽబ్రవీత్పునః
క్రుద్ధో వాక్యం తక్షకస్యాంతమిచ్ఛన్॥  1-56-11 (2271) 
జనమేజయ ఉవాచ। 1-56-12x (272) 
ఇంద్రస్య భవనే విప్రా యది నాగః స తక్షకః।
తమింద్రేణైవ సహితం పాతయధ్యం విభావసౌ॥ 1-56-12 (2272) 
సౌతిరువాచ। 1-56-13x (273) 
జనమేజయేన రాజ్ఞా తు నోదితస్తక్షకం ప్రతి।
హోతా జుహావ తత్రస్థం తక్షకం పన్నగం తథా॥ 1-56-13 (2273) 
హూయమానే తథా చైవ తక్షకః సపురందరః।
ఆకాశే దదృశే తత్ర క్షణేన వ్యథితస్తదా॥ 1-56-14 (2274) 
పురందరస్తు తం యజ్ఞం దృష్ట్వోరుభయమావిశత్।
హిత్వా తు తక్షకం త్రస్తః స్వమేవ భవనం యయౌ॥ 1-56-15 (2275) 
ఇంద్రే గతే తు రాజేంద్ర తక్షకో భయమోహితః।
మంత్రశక్త్యా పావకార్చిస్సమీపమవశో గతః। 
`తం దృష్ట్వా ఋత్విజస్తత్ర వచనం చేదమబ్రువన్'॥  1-56-16 (2276) 
ఋత్విజ ఊచుః। 1-56-17x (274) 
అయమాయాతి తూర్ణం స తక్షకస్తే వశం నృప।
శ్రూయతేఽస్య మహాన్నాదో నదతో భైరవం రవం॥ 1-56-17 (2277) 
నూనం ముక్తో వజ్రభృతా స నాగో
భ్రష్టో నాకాన్మంత్రవిత్రస్తకాయః। 
ఘూర్ణన్నాకాశే నష్టసంజ్ఞోఽభ్యుపైతి
తీవ్రాన్నిశ్వాసాన్నిశ్వసన్పన్నగేంద్రః॥  1-56-18 (2278) 
వర్తతే తవ రాజేంద్ర కర్మైతద్విధివత్ప్రభో।
అస్మై తు ద్విజముఖ్యాయ వరం త్వం దాతుమర్హసి॥ 1-56-19 (2279) 
జనమేజయ ఉవాచ। 1-56-20x (275) 
బాలాభిరూపస్య తవాప్రమేయ
వరం ప్రయచ్ఛామి యథానురూపం। 
వృణీష్వ యత్తేఽభిమతం హృది స్థితం
తత్తే ప్రదాస్యాంయపి చేదదేయం॥  1-56-20 (2280) 
సౌతిరువాచ। 1-56-21x (276) 
పతిష్యమాణే నాగేంద్రే తక్షకే జాతవేదసి।
ఇదమంతరమిత్యేవం తదాస్తీకోఽభ్యచోదయత్॥ 1-56-21 (2281) 
ఆస్తీక ఉవాచ। 1-56-22x (277) 
వరం దదాసి చేన్మహ్యం వృణోమి జనమేజయ।
సత్రం తే విరమత్వేతన్న పతేయురిహోరగాః॥ 1-56-22 (2282) 
ఏవముక్తస్తదా తేన బ్రహ్మన్పారిక్షితస్తు సః।
నాతిహృష్టమనాశ్చేదమాస్తీకం వాక్యమబ్రవీత్॥ 1-56-23 (2283) 
సువర్ణం రజతం గాశ్చ యచ్చాన్యన్మన్యసే విభో।
తత్తే దద్యాం వరం విప్ర న నివర్తేత్క్రతుర్మమ॥ 1-56-24 (2284) 
ఆస్తీక ఉవాచ। 1-56-25x (278) 
సువర్ణం రజతం గాశ్చ న త్వాం రాజన్వృణోంయహం।
సత్రం తే విరమత్వేతత్స్వస్తి మాతృకులస్య నః॥ 1-56-25 (2285) 
సౌతిరువాచ। 1-56-26x (279) 
ఆస్తీకేనైవముక్తస్తు రాజా పారిక్షితస్తదా।
పునఃపునరువాచేదమాస్తీకం వదతాం వరః॥ 1-56-26 (2286) 
అన్యం వరయ భద్రం తే వరం ద్విజ్వరోత్తమ।
అయాచత న చాప్యన్యం వరం స భృగునందన॥ 1-56-27 (2287) 
తతో వేదవిదస్తాత సదస్యాః సర్వ ఏవ తం।
రాజానమూచుః సహితా లభతాం బ్రాహ్మణో వరం॥ ॥ 1-56-28 (2288) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి షట్పంచాశత్తమోఽధ్యాయః॥ 56 ॥

Mahabharata - Adi Parva - Chapter Footnotes

1-56-1 సంవిదధ్వమైకమత్యం కురుధ్వం। సంవదధ్వమిత్యపి పాఠః॥ 1-56-4 విద్విషాణః విద్వేషం కృతవాన్। లిటః కాన్చ। అభ్యాసలోప ఆర్షః॥ 1-56-5 శస్త్రాణి శంసనమంత్రదేవతాః॥ 1-56-7 పురాణం పూర్వకల్పీయవృత్తాంతం। ఆగంయ జ్ఞాత్వా॥ 1-56-15 భయం ఆవిశత్ ప్రాప్తవాన్॥ 1-56-20 హే బాల॥ షట్పంచాశత్తమోఽధ్యాయః॥ 56 ॥



ఆదిపర్వ - అధ్యాయ 057

॥ శ్రీః ॥

1.57. అధ్యాయః 057 

Mahabharata - Adi Parva - Chapter Topics

సర్పసత్రే హతానాం నాగానాం నామకథనం॥ 1 ।

Mahabharata - Adi Parva - Chapter Text

1-57-0 (2289) 
శౌనక ఉవాచ। 1-57-0x (280) 
యే సర్పాః సర్పసత్రేఽస్మిన్పతితా హవ్యవాహనే।
తేషాం నామాని సర్వేషాం శ్రోతుమిచ్ఛామి సూతజ॥ 1-57-1 (2290) 
సౌతిరువాచ। 1-57-2x (281) 
సహస్రాణి బహూన్యస్మిన్ప్రయుతాన్యర్బుదాని చ।
న శక్యం పరిసంఖ్యాతుం బహుత్వాద్ద్విజసత్తమ॥ 1-57-2 (2291) 
యథాస్మృతి తు నామాని పన్నగానాం నిబోధ మే।
ఉచ్యమానాని ముఖ్యానాం హుతానాం జాతవేదసి॥ 1-57-3 (2292) 
వాసుకేః కులజాతాంస్తు ప్రాధాన్యేన నిబోధ మే।
నీలరక్తాన్సితాన్ఘోరాన్మహాకాయాన్విషోల్బణాన్॥ 1-57-4 (2293) 
అవశాన్మాతృవాగ్దండపీడితాన్కృపణాన్హూతాన్।
కోటిశో మానసః పూర్ణః శలః పాలో హలీమకః॥ 1-57-5 (2294) 
పిచ్ఛలః కౌణపశ్చక్రః కాలవేగః ప్రకాలనః।
హిరణ్యబాహుః శరణః కక్షకః కాలదంతకః॥ 1-57-6 (2295) 
ఏతే వాసుకిజా నాగాః ప్రవిష్టా హవ్యవాహనే।
అన్యే చ బహవో విప్ర తథా వై కులసంభవాః। 
ప్రదీప్తాగ్నౌ హుతాఃసర్వే ఘోరరూపా మహాబలాః॥  1-57-7 (2296) 
తక్షకస్య కులే జాతాన్ప్రవక్ష్యామి నిబోధ తాన్।
పుచ్ఛాండకో మండలకః పిండసేక్తా రభేణకః॥ 1-57-8 (2297) 
ఉచ్ఛిఖః శరభో భంగో బిల్వతేజా విరోహణః।
శిలీ శలకరో మూకః సుకుమారః ప్రవేపనః॥ 1-57-9 (2298) 
ముద్గరః శిశురోమా చ సురోమా చ మహాహనుః।
ఏతే తక్షకజా నాగాః ప్రవిష్టా హవ్యవాహనం॥ 1-57-10 (2299) 
పారావతః పారియాత్రః పాండరో హరిణః కృశః।
విహంగః శరభో మోదః ప్రమోదః సంహతాపనః॥ 1-57-11 (2300) 
ఐరావతకులాదేతే ప్రవిష్టా హవ్యవాహనం।
కౌరవ్యకులజాన్నాగాఞ్శృణు మే త్వం ద్విజోత్తమ॥ 1-57-12 (2301) 
ఏరకః కుండలో వేణీ వేణీస్కంధః కుమారకః।
బాహుకః శృంగబేరశ్చ ధూర్తకః ప్రాతరాతకౌ॥ 1-57-13 (2302) 
కౌరవ్యకులజాస్త్వేతే ప్రవిష్టా హవ్యవాహనం।
ధృతరాష్ట్రకులే జాతాఞ్శృణు నాగాన్యథాతథం॥ 1-57-14 (2303) 
కీర్త్యమానాన్మయా బ్రహ్మన్వాతవేగాన్విషోల్బణాన్।
శంకుకర్ణః పిఠరకః కుఠారముఖసేచకౌ॥ 1-57-15 (2304) 
పూర్ణాంగదః పూర్ణముఖః ప్రహాసః శకునిర్దరిః।
అమాహఠః కామఠకః సుషేణో మానసోఽవ్యయః॥ 1-57-16 (2305) 
`అష్టావక్రః కోమలకః శ్వసనో మౌనవేపగః।'
భైరవో ముండవేదాంగః పిశంగశ్చోదపారకః। 
ఋషభో వేగవాన్నాగః పిండారకమహాహనూ॥  1-57-17 (2306) 
రక్తాంగః సర్వసారంగః సమృద్ధపటవాసకౌ।
వరాహకో వీరణకః సుచిత్రశ్చిత్రవేగికః॥ 1-57-18 (2307) 
పరాశరస్తరుణకో మణిః స్కంధస్తథాఽఽరుణిః।
ఇతి నాగా మయా బ్రహ్మన్కీర్తితాః కీర్తివర్ధనాః॥ 1-57-19 (2308) 
ప్రాధాన్యేన బహుత్వాత్తు న సర్వే పరికీర్తితాః।
ఏతేషాం ప్రసవో యశ్చ ప్రసవస్య చ సంతతిః॥ 1-57-20 (2309) 
న శక్యం పరిసంఖ్యాతుం యే దీప్తం పావకం గతాః।
`ద్విశీర్షాః పంచశీర్షాశ్చ సప్తశీర్షాస్తథాఽపరే। 
దశశీర్షాః శతశీర్షాస్తథాన్యే బహుశీర్షకాః'॥  1-57-21 (2310) 
కాలానలవిషా ఘోరా హుతాః శతసహస్రశః।
మహాకాయా మహావేగాః శైలశృంగసముచ్ఛ్రయాః॥ 1-57-22 (2311) 
యోజనాయామవిస్తారా ద్వియోజనసమాయతాః।
కామరూపాః కామబలా దీప్తానలవిషోల్బణాః॥ 1-57-23 (2312) 
దగ్ధాస్తత్ర మహాసత్రే బ్రహ్మదండనిపాడితాః॥ ॥  1-57-24 (2313) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి సప్తపంచాశత్తమోఽధ్యాయః॥ 57 ॥

Mahabharata - Adi Parva - Chapter Footnotes

1-57-23 యోజనాయమవిస్తారా అపి మంత్రసామర్థ్యాత్స్వల్పప్రమాణాః అగస్త్యకరగతసముద్రవద్వహ్నౌ ప్రవేశయోగ్యా భవంతి॥ సప్తపంచాశత్తమోఽధ్యాయః॥ 57 ॥



ఆదిపర్వ - అధ్యాయ 058

॥ శ్రీః ॥

1.58. అధ్యాయః 058 

Mahabharata - Adi Parva - Chapter Topics

ఆస్తీకవరప్రదానేన యజ్ఞసమాప్తిః॥ 1 ॥ ప్రత్యాగతస్యాస్తీకస్య సర్పేభ్యో వరలాభః॥ 2 ॥

Mahabharata - Adi Parva - Chapter Text

1-58-0 (2314) 
సౌతిరువాచ। 1-58-0x (282) 
ఇదమత్యద్భుతం చాన్యదాస్తీకస్యానుశుశ్రుమ।
తథా వరైశ్ఛంద్యమానే రాజ్ఞా పారిక్షితేన హి॥ 1-58-1 (2315) 
ఇంద్రహస్తాచ్చ్యుతో నాగః ఖ ఏవ యదతిష్ఠత।
తతశ్చింతాపరో రాజా బభూవ జనమేజయః॥ 1-58-2 (2316) 
హూయమానే భృశం దీప్తే విధివద్వసురేతసి।
న స్మ స ప్రాపతద్వహ్నౌ తక్షకో భయపీడితః॥ 1-58-3 (2317) 
శౌనక ఉవాచ। 1-58-4x (283) 
కిం సూత తేషాం విప్రాణాం మంత్రగ్రామో మనీషిణాం।
న ప్రత్యభాత్తదాఽగ్నౌ యత్స పపాత న తక్షకః॥ 1-58-4 (2318) 
సౌతిరువాచ। 1-58-5x (284) 
తమింద్రహస్తాద్విత్రస్తం విసంజ్ఞం పన్నగోత్తమం।
ఆస్తీకస్తిష్ఠ తిష్ఠేతి వాచస్తిస్రోఽభ్యుదైరయత్॥ 1-58-5 (2319) 
వితస్థే సోఽంతరిక్షే చ హృదయేన విదూయతా।
యథా తిష్ఠతి వై కశ్చిత్ఖం చ గాం చాంతరా నరః॥ 1-58-6 (2320) 
తతో రాజాబ్రవీద్వాక్యం సదస్యైశ్చోదితో భృశం।
కామమేతద్భవత్వేవం యథాస్తీకస్య భాషితం॥ 1-58-7 (2321) 
సమాప్యతామిదం కర్మ పన్నగాః సంత్వనామయాః।
ప్రీయతామయమాస్తీకః సత్యం సూతవచోఽస్తు తత్॥ 1-58-8 (2322) 
తతో హలహలాశబ్దః ప్రీతిజః సమజాయత।
ఆస్తీకస్య వరే దత్తే తథైవోపరరామ చ॥ 1-58-9 (2323) 
స యజ్ఞః పాండవేయస్య రాజ్ఞః పారిక్షితస్య హ।
ప్రీతిమాంశ్చాభవద్రాజా భారతో జనమేజయః॥ 1-58-10 (2324) 
ఋత్విగ్భ్యః ససదస్యేభ్యో యే తత్రాసన్సమాగతాః।
తేభ్యశ్చ ప్రదదౌ విత్తం శతశోఽథ సహస్రశః॥ 1-58-11 (2325) 
లోహితాక్షాయ సూతాయ తథా స్థపతయే విభుః।
యేనోక్తం తస్య తత్రాగ్రే సర్పసత్రనివర్తనే॥ 1-58-12 (2326) 
నిమిత్తం బ్రాహ్మణ ఇతి తస్మై విత్తం దదౌ బహు।
దత్త్వా ద్రవ్యం యథాన్యాయం భోజనాచ్ఛాదనాన్వితం॥ 1-58-13 (2327) 
ప్రీతస్తస్మై నరపతిరప్రమేయపరాక్రమః।
తతశ్చకారావభృథం విధిదృష్టేన కర్మణా॥ 1-58-14 (2328) 
ఆస్తీకం ప్రేషయామాస గృహానేవ సుసంస్కృతం।
రాజా ప్రీతమనాః ప్రీతం కృతకృత్యం మనీషిణం॥ 1-58-15 (2329) 
పునరాగమనం కార్యమితి చైనం వచోఽబ్రవీత్।
భవిష్యసి సదస్యో మే వాజిమేధే మహాక్రతౌ॥ 1-58-16 (2330) 
తథేత్యుక్త్వా ప్రదుద్రావ తదాస్తీకో ముదా యుతః।
కృత్వా స్వకార్యమతులం తోషయిత్వా చ పార్థివం॥ 1-58-17 (2331) 
స గత్వా పరమప్రీతో మాతులం మాతరం చ తాం।
అభిగంయోపసంగృహ్య తథా వృత్తం న్యవేదయత్॥ 1-58-18 (2332) 
సౌతిరువాచ। 1-58-19x (285) 
ఏతచ్ఛ్రుత్వా ప్రీయమాణాః సమేతా
యే తత్రాసన్పన్నగా వీతమోహాః। 
ఆస్తీకే వై ప్రీతిమంతో బభూవు-
రూచుశ్చైనం వరమిష్టం వృమీష్వ॥  1-58-19 (2333) 
భూయోభూయః సర్వశస్తేఽబ్రువంస్తం
కిం తే ప్రియం కరవామాద్య విద్వన్। 
ప్రీతా వయం మోక్షితాశ్చైవ సర్వే
కామం కిం తే కరవామాద్య వత్స॥  1-58-20 (2334) 
ఆస్తీక ఉవాచ। 1-58-21x (286) 
సాయం ప్రాతర్యే ప్రసన్నాత్మరూపా
లోకే విప్రా మానవా యే పరేఽపి। 
ధర్మాఖ్యానం యే పఠేయుర్మమేదం
తేషాం యుష్మన్నైవ కించిద్భయం స్యాత్॥  1-58-21 (2335) 
తైశ్చాప్యుక్తో భాగినేయః ప్రసన్నై-
రేతత్సత్యం కామమేవం వరం తే। 
ప్రీత్యా యుక్తాః కామితం సర్వశస్తే
కర్తారః స్మ ప్రవణా భాగినేయ॥  1-58-22 (2336) 
అసితం చార్తిమంతం చ సునీథం చాపి యః స్మరేత్।
దివా వా యది వా రాత్రౌ నాస్య సర్పభయం భవేత్॥ 1-58-23 (2337) 
యో జరత్కారుణా జాతో జరత్కారౌ మహావశాః।
ఆస్తీకః సర్పసత్రే వః పన్నగాన్యోఽభ్యరక్షత। 
తం స్మరంతం మహాభాగా న మాం హింసితుమర్హథ॥  1-58-24 (2338) 
సర్పాపసర్ప భద్రం తే గచ్ఛ సర్ప మహావిష।
జనేమేజయస్య యజ్ఞాంతే ఆస్తీకవచనం స్మర॥ 1-58-25 (2339) 
ఆస్తీకస్య వచః శ్రుత్వా యః సర్పో న నివర్తతే।
శతధా భిద్యతే మూర్ధా శింశవృక్షఫలం యథా॥ 1-58-26 (2340) 
సౌతిరువాచ। 1-58-27x (287) 
స ఏవముక్తస్తు తదా ద్విజేంద్రః
సమాగతైస్తైర్భుజగేంద్రముఖ్యైః। 
సంప్రాప్య ప్రీతిం విపులాం మహాత్మా
తతో మనో గమనాయాథ దధ్రే॥  1-58-27 (2341) 
`ఇత్యేవం నాగరాజోఽథ నాగానాం మధ్యగస్తదా।
ఉక్త్వా సహైవ తైః సర్పైః స్వమేవ భవనం యయౌ॥'  1-58-28 (2342) 
మోక్షయిత్వా తు భుజగాన్సర్పసత్రాద్ద్విజోత్తమః।
జగామ కాలే ధర్మాత్మా దిష్టాంతం పుత్రపౌత్రవాన్॥ 1-58-29 (2343) 
ఇత్యాఖ్యానం మయాస్తీకం యథావత్తవ కీర్తితం।
యత్కీర్తయిత్వా సర్పేభ్యో న భయం విద్యతే క్వచిత్॥ 1-58-30 (2344) 
సౌతిరువాచ। 1-58-31x (288) 
యథా కథితవాన్బ్రహ్మన్ప్రమతిః పూర్వజస్తవ।
పుత్రాయ రురవే ప్రీతః పృచ్ఛతే భార్గవోత్తమ॥ 1-58-31 (2345) 
యద్వాక్యం శ్రుతవాంశ్చాహం తథా చ కథితం మయా।
ఆస్తీకస్య కవేర్విప్ర శ్రీమచ్చరితమాదితః॥ 1-58-32 (2346) 
యన్మాం త్వం పృష్టవాన్బ్రహ్మఞ్శ్రుత్వా డుండుభభాషితం।
వ్యేతు తే సుమహద్బ్రహ్మన్కౌతూహలమరిందమ॥ 1-58-33 (2347) 
శ్రుత్వా ధర్మిష్ఠమాఖ్యానమాస్తీకం పుణ్యవర్ధనం।
`సర్వపాపవినిర్ముక్తో దీర్ఘమాయురవాప్నుయాత్॥' ॥  1-58-34 (2348) 
 
ఇతి శ్రీమన్మహాభారతే ఆదిపర్వణి ఆస్తీకపర్వణి అష్టపంచాశత్తమోఽధ్యాయః॥ 58 ॥ ॥ సమాప్తం చాస్తీకపర్వ ॥

Mahabharata - Adi Parva - Chapter Footnotes

1-58-6 స్వం చ గాంచాంతరాద్యావాపృథివ్యోర్మధ్యే అంతరిక్ష ఇత్యర్థః॥ 1-58-12 స యజ్ఞ ఉపరరామేతి పూర్వేణాన్వయః॥ 1-58-14 అవభృథం యజ్ఞసమాప్తిం॥ 1-58-15 సుసంస్కృతం వస్త్రాలంకరణాదిభిః శోభితం॥ 1-58-22 ప్రవణా నంరాః॥ 1-58-29 దిష్టాంతం మరణం॥ అష్టపంచాశత్తమోఽధ్యాయః॥ 58 ॥



ఆదిపర్వ - అధ్యాయ 059

॥ శ్రీః ॥

1.59. అధ్యాయః 059 

 
(అథాంశావతరణపర్వ  ॥ 6 ॥)

Mahabharata - Adi Parva - Chapter Topics

సౌతేర్భారతకథనప్రతిజ్ఞా॥ 1 ॥

Mahabharata - Adi Parva - Chapter Text

1-59-0 (2349) 
శౌనక ఉవాచ। 1-59-0x (289) 
భృగువంశాత్ప్రభృత్యేవ త్వయా మే కీర్తితం మహత్।
ఆఖ్యానమఖిలం తాత సౌతే ప్రీతోఽస్మితేన తే॥ 1-59-1 (2350) 
ప్రక్ష్యామి చైవ భూయస్త్వాం యథావత్సూతనందన।
యాః కథా వ్యాససంపన్నాస్తాశ్చ భూయో విచక్ష్వ మే॥ 1-59-2 (2351) 
తస్మిన్పరమదుష్పారే సర్పసత్రే మహాత్మనాం।
కర్మాంతరేషు యజ్ఞస్య సదస్యానాం తథాఽధ్వరే॥ 1-59-3 (2352) 
యా బభూవుః కథాశ్చిత్రా యేష్వర్థేషు యథాతథం।
త్వత్త ఇచ్ఛామహే శ్రోతుం సౌతే త్వం వై ప్రచక్ష్వ నః॥ 1-59-4 (2353) 
సౌతిరువాచ। 1-59-5x (290) 
కర్మాంతరేష్వకథయంద్విజా వేదాశ్రయాః కథాః।
వ్యాసస్త్వకథయచ్చిత్రమాఖ్యానం భారతం మహత్॥ 1-59-5 (2354) 
శౌనక ఉవాచ। 1-59-6x (291) 
మహాభారతమాఖ్యానం పాండవానాం యశస్కరం।
జనమేజయేన పృష్టః సన్కృష్ణద్వైపాయనస్తదా॥ 1-59-6 (2355) 
శ్రావయామాస విధివత్తదా కర్మాంతరే తు సః।
తామహం విధివత్పుణ్యాం శ్రోతుమిచ్ఛామి వై కథాం॥ 1-59-7 (2356) 
మనఃసాగరసంభూతాం మహర్షేర్భావితాత్మనః।
కథయస్వ సతాం శ్రేష్ఠ సర్వరత్నమయీమిమాం॥ 1-59-8 (2357) 
సౌతిరువాచ। 1-59-9x (292) 
హంత తే కథయిష్యామి మహదాఖ్యానముత్తమం।
కృష్ణద్వైపాయనమతం మహాభారతమాదితః॥ 1-59-9 (2358) 
శృణు సర్వమశేషేణ కథ్యమానం మయా ద్విజ।
శంసితుం తన్మహాన్హర్షో మమాపీహ ప్రవర్తతే॥ ॥ 1-59-10 (2359) 
 
ఇతి శ్రీమన్మహాభారతే ఆదిపర్వణి అంశావతరణపర్వణి ఏకోనషష్టితమోఽధ్యాయః॥ 59 ॥




ఆదిపర్వ - అధ్యాయ 060

॥ శ్రీః ॥

1.60. అధ్యాయః 060 

Mahabharata - Adi Parva - Chapter Topics

భారతకథానుబంధః॥ 1 ॥

Mahabharata - Adi Parva - Chapter Text

1-60-0 (2360) 
సౌతిరువాచ। 1-60-0x (293) 
శ్రుత్వా తు సర్పసత్రాయ దీక్షితం జనమేజయం।
అభ్యగచ్ఛదృషిర్విద్వాన్కృష్ణద్వైపాయనస్తదా॥ 1-60-1 (2361) 
జనయామాస యం కాలీ శక్తేః పుత్రాత్పరాశరాత్।
కన్యైవ యమునాద్వీపే పాండవానాం పితామహం॥ 1-60-2 (2362) 
జాతమాత్రశ్చ యః సద్య ఇష్ట్యా దేహమవీవృధత్।
వేదాంశ్చాధిజగే సాంగన్సేతిహాసాన్మహాయశాః॥ 1-60-3 (2363) 
యం నాతి తపసా కశ్చిన్న వేదాధ్యయనేన చ।
న వ్రతైర్నోపవాసైశ్చ న ప్రసూత్యా న మన్యునా॥ 1-60-4 (2364) 
వివ్యాసైకం చతుర్ధా యో వేదం వేదవిదాం వరః।
పరావరజ్ఞో బ్రహ్మర్షిః కవిః సత్యవ్రతః శుచిః॥ 1-60-5 (2365) 
యః పాండుం ధృతరాష్ట్రం చ విదురం చాప్యజీజనత్।
శంతనోః సంతతిం తన్వన్పుణ్యకీర్తిర్మహాయశాః॥ 1-60-6 (2366) 
జనమేజయస్య రాజర్షేః స మహాత్మా సదస్తథా।
వివేశ సహితః శిష్యైర్వేదవేదాంగపారగైః॥ 1-60-7 (2367) 
తత్ర రాజానమాసీనం దదర్శ జనమేజయం।
వృతం సదస్యైర్బహుభిర్దేవైరివ పురందరం॥ 1-60-8 (2368) 
తథా మూర్ధాభిషిక్తైశ్చ నానాజనపదేశ్వరైః।
ఋత్విగ్భిర్బ్రహ్మకల్పైశ్చ కుశలైర్యజ్ఞసంస్తరే॥ 1-60-9 (2369) 
జనమేజయస్తు రాజర్షిర్దృష్ట్వా తమృషిమాగతం।
సగణోఽభ్యుద్యయౌ తూర్ణం ప్రీత్యా భరతసత్తమః॥ 1-60-10 (2370) 
కాంచనం విష్టరం తస్మై సదస్యానుమతః ప్రభుః।
ఆసనం కల్పయామాస యథా శక్రో బృహస్పతేః॥ 1-60-11 (2371) 
తత్రోపవిష్టం వరదం దేవర్షిగణపూజితం।
పూజయామాస రాజేంద్రః శాస్త్రదృష్టేన కర్మణా॥ 1-60-12 (2372) 
పాద్యమాచమనీయం చ అర్ఘ్యం గాం చ విధానతః।
పితామహాయ కృష్ణాయ తదర్హాయ న్యవేదయత్॥ 1-60-13 (2373) 
ప్రతిగృహ్య తు తాం పూజాం పాండవాజ్జనమేజయాత్।
గాం చైవ సమనుజ్ఞాయ వ్యాసః ప్రీతోఽభవత్తదా॥ 1-60-14 (2374) 
తథా చ పూజయిత్వా తం ప్రణయాత్ప్రతితామహం।
ఉపోపవిశ్య ప్రీతాత్మా పర్యపృచ్ఛదనామయం॥ 1-60-15 (2375) 
భగవానాపి తం దృష్ట్వా కుశలం ప్రతివేద్య చ।
సదస్యైః పూజితః సర్వైః సదస్యాన్ప్రత్యపూజయత్॥ 1-60-16 (2376) 
తతస్తు సహితః సర్వైః సదస్యైర్జనమేజయః।
ఇదం పశ్చాద్ద్విజశ్రేష్ఠం పర్యపృచ్ఛత్కృతాంజలిః॥ 1-60-17 (2377) 
జనమేజయ ఉవాచ। 1-60-18x (294) 
కురూణాం పాండవానాం చ భవాన్ప్రత్యక్షదర్శివాన్।
తేషాం చరితమిచ్ఛామి కథ్యమానం త్వయా ద్విజ॥ 1-60-18 (2378) 
కథం సమభవద్భేదస్తేషామక్లిష్టకర్మణాం।
తచ్చ యుద్ధం కథం వృత్తం భూతాంతకరణం మహత్॥ 1-60-19 (2379) 
పితామహానాం సర్వేషాం దైవేనావిష్టచేతసాం।
కార్త్స్న్యేనైతన్మమాచక్ష్వ యథా వృత్తం ద్విజోత్తమ। 
`ఇచ్ఛామి తత్త్వతః శ్రోతుం భగవన్కుశలో హ్యసి'॥  1-60-20 (2380) 
సౌతిరువాచ। 1-60-21x (295) 
తస్య తద్వచనం శ్రుత్వా కృష్ణద్వైపాయనస్తదా।
శశాస శిష్యమాసీనం వైశంపాయనమంతికే॥ 1-60-21 (2381) 
వ్యాస ఉవాచ। 1-60-22x (296) 
కురూణాం పాండవానాం చ యథా భేదోఽభవత్పురా।
తదస్మై సర్వమాచక్ష్వ యన్మత్తః శ్రుతవానసి॥ 1-60-22 (2382) 
గురోర్వచనమాజ్ఞాయ స తు విప్రర్షభస్తదా।
ఆచచక్షే తతః సర్వమితిహాసం పురాతనం॥ 1-60-23 (2383) 
రాజ్ఞే తస్మై సదస్యేభ్యః పార్థివేభ్యశ్చ సర్వశః।
భేదం సర్వవినాశం చ కురుపాండవయోస్తదా॥ ॥ 1-60-24 (2384) 
 
ఇతి శ్రీమన్మహాభారతే ఆదిపర్వణి అంశావతరణపర్వణి షష్టితమోఽధ్యాయః॥ 60 ॥

Mahabharata - Adi Parva - Chapter Footnotes

1-60-2 కాలీ సత్యవతీ॥ 1-60-3 ఇష్ట్యా ఇచ్ఛయా దేహం సద్యోఽవీవృధత్ వర్ధితవాన్॥ 1-60-4 యం వ్యాసం। తపఆదినా కశ్చిన్నాతి నాత్యేతి నాతిశేతే॥ 1-60-15 ఉపోపవిశ్య సమీపే ఉపవిశ్య॥ 1-60-16 ప్రతివేద్య ప్రతిఖ్యాప్య। అత్ర పూజా స్తుతిరేవ॥ 1-60-17 ఇదం వక్ష్యమాణం॥ 1-60-18 ప్రత్యక్షదర్శివాన్ ప్రత్యక్షదర్శీ॥ 1-60-19 భేదో వైరం॥ 1-60-20 పితామహానాం ప్రపితామహానాం॥ షష్టితమోఽధ్యాయః॥ 60 ॥



ఆదిపర్వ - అధ్యాయ 061

॥ శ్రీః ॥

1.61. అధ్యాయః 061 

Mahabharata - Adi Parva - Chapter Topics

వైశంపాయనేన జనమేజయాయ సంక్షిప్య భారతకథాకథనం॥ 1 ॥

Mahabharata - Adi Parva - Chapter Text

1-61-0 (2385) 
వైశంపాయన ఉవాచ। 1-61-0x (297) 
`శృణు రాజన్యథా వీరా భ్రాతరః పంచ పాండవాః।
విరోధమన్వగచ్ఛంత ధార్తరాష్ట్రైర్దురాత్మభిః॥'  1-61-1 (2386) 
గురవే ప్రాఙ్నమస్కృత్య మనోబుద్ధిసమాధిభిః।
సంపూజ్య చ ద్విజాన్సర్వాంస్తథాన్యాన్విదుషో జనాన్॥ 1-61-2 (2387) 
మహర్షేర్విశ్రుతస్యేహ సర్వలోకేషు ధీమతః।
ప్రవక్ష్యామి మతం కృత్స్నం వ్యాసస్యామితతేజసః॥ 1-61-3 (2388) 
శ్రోతుం పాత్రం చ రాజంస్త్వం ప్రాప్యేమాం భారతీం కథాం।
గురోర్వక్త్రపరిస్పందో మనః ప్రోత్సాహతీవ మే॥ 1-61-4 (2389) 
శృణు రాజన్యథా భేదః కురుపాండవయోరభూత్।
రాజ్యార్థే ద్యూతసంభూతో వనవాసస్తథైవ చ॥ 1-61-5 (2390) 
యథా చ యుద్ధమభవత్పృథివీక్షయకారకం।
తత్తేఽహం కథయిష్యామి పృచ్ఛతే భరతర్షభ॥ 1-61-6 (2391) 
మృతే పితరి తే వీరా వనాదేత్య స్వమందిరం।
నచిరాదేవ విద్వాంసో వేదే ధనుషి చాభవన్॥ 1-61-7 (2392) 
తాంస్తథా సత్వవీర్యౌజఃసంపన్నాన్పౌరసంమతాన్।
నామృష్యన్కురవో దృష్ట్వా పాండవాఞ్శ్రీయశోభృతః॥ 1-61-8 (2393) 
తతో దుర్యోధనః క్రూరః కర్ణశ్చ సహసౌబలః।
తేషాం నిగ్రహనిర్వాసాన్వివిధాంస్తే సమారభన్॥ 1-61-9 (2394) 
తతో దుర్యోధనః క్రూరః కులింగస్య మతే స్థితః।
పాండవాన్వివిధోపాయై రాజ్యహేతోరపీడయత్॥ 1-61-10 (2395) 
దదావథ విషం పాపో భీమాయ ధృతరాష్ట్రజః।
జరయామాస తద్వీరః సహాన్నేన వృకోదరః॥ 1-61-11 (2396) 
ప్రమాణకోట్యాం సంసుప్తం పునర్బద్ధ్వా వృకోదరం।
తోయేషు భీమం గంగాయాః ప్రక్షిప్య పురమావ్రజత్॥ 1-61-12 (2397) 
యదా విబుద్ధః కౌంతేయస్తదా సంఛిద్య బంధనం।
ఉదతిష్ఠన్మహాబాహుర్భీమసేనో గతవ్యథః॥ 1-61-13 (2398) 
ఆశీవిషైః కృష్ణసర్పైః సుప్తం చైనమదంశయత్।
సర్వేష్వేవాంగదేశేషు న మమార స శత్రుహా॥ 1-61-14 (2399) 
తేషాం తు విప్రకారేషు తేషు తేషు మహామతిః।
మోక్షణే ప్రతికారే చ విదురోఽవహితోఽభవత్॥ 1-61-15 (2400) 
స్వర్గస్థో జీవలోకస్య యథా శక్రః సుఖావహః।
పాండవానాం తథా నిత్యం విదురోఽపి సుఖావహః॥ 1-61-16 (2401) 
యదా తు వివిధోపాయైః సంవృతైర్వివృతైరపి।
నాశకద్వినిహంతుం తాందైవభావ్యర్థరక్షితాన్॥ 1-61-17 (2402) 
తతః సంమంత్ర్య సచివైర్వృషదుఃశాసనాదిభిః।
ధృతరాష్ట్రమనుజ్ఞాప్య జాతుషం గృహమాదిశత్॥ 1-61-18 (2403) 
`తత్ర తాన్వాసయామాస పాండవానమితౌజసః।'
సుతప్రియైషీ తాన్రాజా పాండవానంబికాసుతః। 
తతో వివాసయామాస రాజ్యభోగబుభుక్షయా॥  1-61-19 (2404) 
తే ప్రాతిష్ఠంత సహితా నగరాన్నాగసాహ్వయాత్।
ప్రస్థానే చాభవన్మంత్రీ క్షత్తా తేషాం మహాత్మనాం॥ 1-61-20 (2405) 
తేన ముక్తా జతుగృహాన్నిశీథే ప్రాద్రవన్వనం।
తతః సంప్రాప్య కౌంతేయా నగరం వారణావతం॥ 1-61-21 (2406) 
న్యవసంత మహాత్మానో మాత్రా సహ పరంతపాః।
ధృతరాష్ట్రేణ చాజ్ఞప్తా ఉషితా జాతుషే గృహే॥ 1-61-22 (2407) 
పురోచనాద్రక్షమాణాః సంవత్సరమతంద్రితాః।
సురుంగాం కారయిత్వా తు విదురేణ ప్రచోదితాః॥ 1-61-23 (2408) 
ఆదీప్య జాతుషం వేశ్మ దగ్ధ్వా చైవ పురోచనం।
ప్రాద్రవన్భయసంవిగ్నా మాత్రా సహ పంతపాః॥ 1-61-24 (2409) 
దదృశుర్దారుమం రక్షో హిడింబం వననిర్ఝరే।
హత్వా చ తం రాక్షసేంద్రం భీతాః సమవబోధనాత్॥ 1-61-25 (2410) 
నిశి సంప్రాద్రవన్పార్థా ధార్తరాష్ట్రభయార్దితాః।
ప్రాప్తా హిడింబా భీమేన యత్ర జాతో ఘటోత్కచః॥ 1-61-26 (2411) 
ఏకచక్రాం తతో హత్వా పాండవాః సంశితవ్రతాః।
వేదాధ్యయనసంపన్నాస్తేఽభవన్బ్రహ్మచారిణః॥ 1-61-27 (2412) 
తే తత్ర నియతాః కాలం కంచిదూషుర్నరర్షభాః।
మాత్రా సహైకచక్రాయాం బ్రాహ్మణస్య నివేశనే॥ 1-61-28 (2413) 
తత్రాససాద క్షుధితం పురుషాదం వృకోదరః।
భీమసేనో మహాబాహుర్బకం నామ మహాబలం॥ 1-61-29 (2414) 
తం చాపి పురుషవ్యాఘ్రో బాహువీర్యేణ పాండవః।
నిహత్య తరసా వీరో నాగరాన్పర్యసాంత్వయత్॥ 1-61-30 (2415) 
తతస్తే శుశ్రువుః కృష్ణాం పంచాలేషు స్వయంవరాం।
శ్రుత్వా చైవాభ్యగచ్ఛ్త గత్వా చైవాలభంత తాం॥ 1-61-31 (2416) 
తే తత్ర ద్రౌపదీం లబ్ధ్వా పరిసంవత్సరోషితాః।
విదితా హాస్తినపురం ప్రత్యాజగ్మురరిందమాః॥ 1-61-32 (2417) 
తే ఉక్తా ధృతరాష్ట్రేణ రాజ్ఞా శాంతనవేన చ।
భ్రాతృభిర్విగ్రహస్తాత కథం వో న భవేదితి॥ 1-61-33 (2418) 
అస్మాభిః ఖాండవప్రస్థే యుష్మద్వాసోఽనుచింతితః।
తస్మాజ్జనపదోపేతం సువిభక్తమహాపథం॥ 1-61-34 (2419) 
వాసాయ స్వాండవప్రస్థం వ్రజధ్వం గతమత్సరాః।
తయోస్తే వచనాజ్జగ్ముః సహ సర్వైః సుహృజ్జనైః॥ 1-61-35 (2420) 
నగరం ఖాండవప్రస్థం రత్నాన్యాదాయ సర్వశః।
తత్ర తే న్యవసన్పార్థాః సంవత్సరగణాంన్బహూన్॥ 1-61-36 (2421) 
వశే శస్త్రప్రతాపేన కుర్వంతోఽన్యాన్మహీభృతః।
ఏవం ధర్మప్రధానాస్తే సత్యవ్రతపరాయణాః॥ 1-61-37 (2422) 
అప్రమత్తోత్థితాః క్షాంతాః ప్రతపంతోఽహితాన్బహూన్।
అజయద్భీమసేనస్తు దిశం ప్రాచీం మహాయశాః॥ 1-61-38 (2423) 
ఉదీచీమర్జునో వీరః ప్రతీచీం నకులస్తథా।
దక్షిణాం సహదేవస్తు విజిగ్యే పరవీరహా॥ 1-61-39 (2424) 
ఏవం చక్రురిమాం సర్వే వశే కృత్స్నాం వసుంధరాం।
పంచభిః సూర్యసంకాశైః సూర్యేణ చ విరాజతా॥ 1-61-40 (2425) 
షట్సూర్యేవాభవత్పృథ్వీ పాండవైః సత్యవిక్రమైః।
తతో నిమిత్తే కస్మింశ్చిద్ధర్మరాజో యుధిష్ఠిరః॥ 1-61-41 (2426) 
వనం ప్రస్థాపయామాస తేజస్వీ సత్యవిక్రమః।
ప్రాణేభ్యోఽపి ప్రియతరం భ్రాతరం సవ్యసాచినం॥ 1-61-42 (2427) 
అర్జునం పురుషవ్యాఘ్రం స్థిరాత్మానం గుణైర్యుతం।
స వై సంవత్సరం పూర్ణం మాసం చైకం వనే వసన్॥ 1-61-43 (2428) 
`తీర్థయాత్రాం చ కృతవాన్నాగకన్యామవాప చ।
పాండ్యస్య తనయాం లబ్ధ్వా తత్ర తాభ్యాంసహోషితః'॥ 1-61-44 (2429) 
తతోఽగచ్ఛద్ధృషీకేశం ద్వారవత్యాం కదాచన।
లబ్ధవాంస్తత్ర బీభత్సుర్భార్యాం రాజీవలోచనాం॥ 1-61-45 (2430) 
అనుజాం వాసుదేవస్య సుభద్రాం భద్రభాషిణీం।
సా శచీవ మహేంద్రేణ శ్రీః కృష్ణేనేవ సంగతా॥ 1-61-46 (2431) 
సుభద్రా యుయుజే ప్రీత్యా పాండవేనార్జునేన హ।
అతర్పయచ్చ కౌంతేయః ఖాండవే హవ్యవాహనం॥ 1-61-47 (2432) 
బీభత్సుర్వాసుదేవేన సహితో నృపస్తమ।
నాతిభారో హి పార్థస్య కేశవేన సహాభవత్॥ 1-61-48 (2433) 
వ్యవసాయసహాయస్య విష్ణోః శత్రువధేష్వివ।
పార్థాయాగ్నిర్దదౌ చాపి గాండీవం ధనురుత్తమం॥ 1-61-49 (2434) 
ఇషుధీ చాక్షయైర్బాణై రథం చ కపిలక్షణం।
మోక్షయామాస బీభత్సుర్మయం యత్ర మహాసురం॥ 1-61-50 (2435) 
స చకార సభాం దివ్యాం సర్వరత్నసమాచితాం।
తస్యాం దుర్యోధనో మందో లోభం చక్రే సుదుర్మతిః॥ 1-61-51 (2436) 
తతోఽక్షైర్వంచయిత్వా చ సౌబలేన యుధిష్ఠిరం।
వనం ప్రస్థాపయామాస సప్తవర్షాణి పంచ చ॥ 1-61-52 (2437) 
అజ్ఞాతమేకం రాష్ట్రే చ తతో వర్షం త్రయోదశం।
తతశ్చతుర్దశే వర్షే యాచమానాః స్వకం వసు॥ 1-61-53 (2438) 
నాలభంత మహారాజ తతో యుద్ధమవర్తత।
తతస్తే క్షత్రముత్సాద్య హత్వా దుర్యోధనం నృపం॥ 1-61-54 (2439) 
రాజ్యం విహతభూయిష్ఠం ప్రత్యపద్యంత పాండవాః।
`ఇష్ట్వా క్రతూంశ్చ వివిధానశ్వమేధాదికాన్బహూన్॥ 1-61-55 (2440) 
ధృతరాష్ట్రే గతే స్వర్గం విదురే పంచతాం గతే।
గమయిత్వా క్రియాం స్వర్గ్యాం రాజ్ఞామమితతేజసాం॥ 1-61-56 (2441) 
స్వం ధామ యాతే వార్ష్ణేయే కృష్ణదారాన్ప్రరక్ష్య చ।
మహాప్రస్థానికం కృత్వా గతాః స్వర్గమనుత్తమం'॥ 1-61-57 (2442) 
ఏవమేతత్పురావృత్తం తేషామక్లిష్టకర్మణాం।
భేదో రాజ్యవినాశశ్చ జయశ్చ జయతాంవర॥ ॥ 1-61-58 (2443) 
 
ఇతి శ్రీమన్మహాభారతే ఆదిపర్వణి అంశావతరణపర్వణి ఏకషష్టితమోఽధ్యాయః॥ 61 ॥

Mahabharata - Adi Parva - Chapter Footnotes

1-61-4 ప్రోత్సాహతీవ ప్రోత్సాహయతీవ। పరిస్పందముదుత్సాహయతీవ మే ఇతి పాఠేగురోర్వక్త్రపరిస్పందస్త్వం కథాం కథయేత్యాజ్ఞావచనం తజ్జన్యా ముత్ప్రీతిః సా ప్రోత్సాహయతీ॥ 4 ॥ 1-61-7 నచిరాత్ శీఘ్ర। విద్వాంసోఽమవన్॥ 1-61-12 ప్రమాణకోట్యాం గంగాయాస్తీర్థవిశేషే। వృకనామా బహుభ క్షోఽగ్నిరుదరే యస్య స వృకోదరః॥ 1-61-17 సంవృతైర్గుప్తైః। వివృతై ప్రకాశైః। దైవభావ్యర్థరక్షితాన్ దైవేనాదృష్టేన భావీ కురుక్షయపాండ వరాజ్యలాభాదిరర్థస్తస్మై రక్షితాన్॥ 1-61-18 వృషః కర్ణః జాతుషం లాక్షామయం॥ 1-61-20 అభవన్మిత్రమిత్యపి పాఠః। క్షత్తా విదురః॥ 1-61-21 తేన క్షత్తుర్మంత్రణేన॥ 1-61-31 స్వయం వృణుతే ఇతి స్వయంవరా తాం॥ 1-61-33 శాంతనవేన భీష్మేణ॥ 1-61-36 ఆదాయ భాగశ ఇత్యపి పాఠః॥ 1-61-48 నాతీతి ఖాండవదాహ ఇతి శేషః॥ 1-61-49 వ్యవసాయో బుద్ధిః॥ 1-61-50 బాణైర్యుక్తావితి శేషః। కపిలక్షణం వానరధ్వజం। యత్ర ఖాండవదాహే॥ ఏకషష్టితమోఽధ్యాయః॥ 61 ॥



ఆదిపర్వ - అధ్యాయ 062

॥ శ్రీః ॥

1.62. అధ్యాయః 062 

Mahabharata - Adi Parva - Chapter Topics

భారతప్రశంసా॥ 1 ॥ తచ్ఛ్రవణాదిఫలకథనం॥ 2 ॥

Mahabharata - Adi Parva - Chapter Text

1-62-0 (2444) 
జనమేజయ ఉవాచ। 1-62-0x (298) 
కథితం వై సమాసేన త్వయా సర్వం ద్విజోత్తమ।
మహాభారతమాఖ్యానం కురూణాం చరితం మహత్॥ 1-62-1 (2445) 
కథాం త్వనఘ చిత్రార్థాం కథయస్వ తపోధన।
విస్తరశ్రవణే జాతం కౌతూహలమతీవ మే॥ 1-62-2 (2446) 
స భవాన్విస్తరేణేమాం పునరాఖ్యాతుమర్హతి।
న హి తృప్యామి పూర్వేషాం శృణ్వానశ్చరితం మహత్॥ 1-62-3 (2447) 
న తత్కారణమల్పం వై ధర్మజ్ఞా యత్ర పాండవాః।
అవధ్యాన్సర్వశో జఘ్నుః ప్రశస్యంతే చ మానవైః॥ 1-62-4 (2448) 
కిమర్థం తే నరవ్యాఘ్రాః శక్తాః సంతో హ్యనాగసః।
ప్రయుజ్యమానాన్సంక్లేశాన్క్షాంతవంతో దురాత్మనాం॥ 1-62-5 (2449) 
కథం నాగాయుతప్రాణో బాహుశాలీ వృకోదరః।
పరిక్లిశ్యన్నపి క్రోధం ధృతవాన్వై ద్విజోత్తమ॥ 1-62-6 (2450) 
కథం సా ద్రౌపదీ కృష్ణా క్లిశ్యమానా దురాత్మభిః।
శక్తా సతీ ధార్తరాష్ట్రాన్నాదహత్క్రోధచక్షుషా॥ 1-62-7 (2451) 
కథం వ్యసనినం ద్యూతే పార్థౌ మాద్రీసుతౌ తదా।
అన్వయుస్తే నరవ్యాఘ్రా బాధ్యమానా దురాత్మభిః॥ 1-62-8 (2452) 
కథం ధర్మభృతాం శ్రేష్ఠః సుతో ధర్మస్య ధర్మవిత్।
అనర్హః పరమం క్లేశం సోఢవాన్స యుధిష్ఠిరః॥ 1-62-9 (2453) 
కథం చ బహులాః సేనాః పాండవః కృష్ణసారథిః।
అస్యన్నేకోఽనయత్సర్వాః పితృలోకం ధనంజయః॥ 1-62-10 (2454) 
ఏతదాచక్ష్వ మే సర్వం యథావృత్తం తపోధన।
యద్యచ్చ కృతవంతస్తే తత్రతత్ర మహారథాః॥ 1-62-11 (2455) 
వైశంపాయన ఉవాచ। 1-62-12x (299) 
క్షణం కురు మహారాజ విపులోఽయమనుక్రమః।
పుణ్యాఖ్యానస్య వక్తవ్యః కృష్ణద్వైపాయనేరితః॥ 1-62-12 (2456) 
మహర్షేః సర్వలోకేషు పూజితస్య మహాత్మనః।
ప్రవక్ష్యామి మతం కృత్స్నం వ్యాసస్యామితతేజసః॥ 1-62-13 (2457) 
ఇదం శతసహస్రం హి శ్లోకానాం పుణ్యకర్మణాం।
సత్యవత్యాత్మజేనేహ వ్యాఖ్యాతమమితౌజసా॥ 1-62-14 (2458) 
`ఉపాఖ్యానైః సహ జ్ఞేయం శ్రావ్యం భారతముత్తమం।
సంక్షేపేణ తు వక్ష్యామి సర్వమేతన్నరాధిప॥ 1-62-15 (2459) 
అధ్యాయానాం సహస్రే ద్వే పర్వణాం శతమేవ చ।
శ్లోకానాం తు సహస్రాణి నవతిశ్చ దశైవ చ। 
తతోఽష్టాదశభిః పర్వైః సంగృహీతం మహర్షిణా'॥  1-62-16 (2460) 
య ఇదం శ్రావయేద్విద్వాన్యే చేదం శృణుయుర్నరాః।
తే బ్రహ్మణః స్థానమేత్య ప్రాప్నుయుర్దేవతుల్యతాం॥ 1-62-17 (2461) 
ఇదం హి వేదైః సమితం పవిత్రమపి చోత్తమం।
శ్రావ్యాణాముత్తమం చేదం పురాణమృషిసంస్తుతం॥ 1-62-18 (2462) 
అస్మిన్నర్థశ్చ కామశ్చ నిఖిలేనోపదేక్ష్యతే।
ఇతిహాసే మహాపుణ్యే బుద్ధిశ్చ పరినైష్ఠికీ॥ 1-62-19 (2463) 
అక్షుద్రాందానశీలాంశ్చ సత్యశీలాననాస్తికాన్।
కార్ష్ణం వేదమిమం విద్వాంఛ్రావయిత్వాఽర్థమశ్నుతే॥ 1-62-20 (2464) 
భ్రూణహత్యాకృతం చాపి పాపం జహ్యాదసంశయం।
ఇతిహాసమిమం శ్రుత్వా పురుషోఽపి సుదారుణః॥ 1-62-21 (2465) 
ముచ్యతే సర్వపాపేభ్యో రాహుణా చంద్రమా యథా।
జయో నామేతిహాసోఽయం శ్రోతవ్యో విజిగీషుణా॥ 1-62-22 (2466) 
మహీం విజయతే రాజా శత్రూంశ్చాపి పరాజయేత్।
ఇదం పుంసవనం శ్రేష్ఠమిదం స్వస్త్యయనం మహత్॥ 1-62-23 (2467) 
మహిషీయువరాజాభ్యాం శ్రోతవ్యం బహుశస్తథా।
వీరం జనయతే పుత్రం కన్యాం వా రాజ్యభాగినీం॥ 1-62-24 (2468) 
ధర్మశాస్త్రమిదం పుణ్యమర్థశాస్త్రమిదం పరం।
మోక్షశాస్త్రమిదం ప్రోక్తం వ్యాసేనామితబుద్ధినా॥ 1-62-25 (2469) 
`ధర్మే చార్థే చ కామే చ మోక్షే చ భరతర్షభ।
యదిహాస్తి తదన్యత్ర యన్నేహాస్తి న కుత్రచిత్। 
ఇదం హి బ్రాహ్మణైర్లోకే ఆఖ్యాతం బ్రాహ్మణేష్విహ'॥  1-62-26 (2470) 
సంప్రత్యాచక్షతే చేదం తథా శ్రోష్యంతి చాపరే।
పుత్రాః శుశ్రూషవః సంతి ప్రేష్యాశ్చ ప్రియకారిణః॥ 1-62-27 (2471) 
భరతానాం మహజ్జన్మ శృణ్వతామనసూయతాం।
నాస్తి వ్యాధిభయం తేషాం పరలోకభయం కుతః॥ 1-62-28 (2472) 
శరీరేణ కృతం పాపం వాచా చ మనసైవ చ।
సర్వం సంత్యజతి క్షిప్రం య ఇదం శృణుయాన్నరః॥ 1-62-29 (2473) 
ధన్యం యశస్యమాయుష్యం పుణ్యం స్వర్గ్యం తథైవ చ।
కృష్ణద్వైపాయనేనేదం కృతం పుణ్యచికీర్షుణా॥ 1-62-30 (2474) 
కీర్తిం ప్రథయతా లోకే పాండవానాం మహాత్మనాం।
అన్యేషాం క్షత్రియాణాం చ భూరిద్రవిణతేజసాం॥ 1-62-31 (2475) 
సర్వవిద్యావదాతానాం లోకే ప్రథితకర్మణాం।
య ఇదం మానవో లోకే పుణ్యార్థే బ్రాహ్మణాంఛుచీన్॥ 1-62-32 (2476) 
శ్రావయేత మహాపుణ్యం తస్య ధర్మః సనాతనః।
కురూణాం ప్రథితం వంశం కీర్తయన్సతతం శుచిః॥ 1-62-33 (2477) 
వంశమాప్నోతి విపులం లోకే పూజ్యతమో భవేత్।
యోఽధీతే భారతం పుంయం బ్రాహ్మణో నియతవ్రతః॥ 1-62-34 (2478) 
చతురో వార్షికాన్మాసాన్సర్వపాపైః ప్రముచ్యతే।
విజ్ఞేయః స చ వేదానాం పారగో భారతం పఠన్॥ 1-62-35 (2479) 
దేవా రాజర్షయో హ్యత్ర పుణ్యా బ్రహ్మర్షయస్తథా।
కీర్త్యంతే ధూతపాప్మానః కీర్త్యతే కేశవస్తథా॥ 1-62-36 (2480) 
భగవాంశ్చాపి దేవేశో యత్ర దేవీ చ కీర్త్యతే।
అనేకజననో యత్ర కార్తికేయస్య సంభవః॥ 1-62-37 (2481) 
బ్రాహ్మణానాం గవాం చైవ మాహాత్ంయం యత్ర కీర్త్యతే।
సర్వశ్రుతిసమూహోఽయం శ్రోతవ్యో ధర్మబుద్ధిభిః॥ 1-62-38 (2482) 
య ఇదం శ్రావయేద్విద్వాన్బ్రాహ్మణానిహ పర్వసు।
ధూతపాప్మా జితస్వర్గో బ్రహ్మ గచ్ఛతి శాశ్వతం॥ 1-62-39 (2483) 
శ్రావయేద్బ్రాహ్మణాఞ్శ్రాద్ధే యశ్చేమం పాదమంతతః।
అక్షయ్యం తస్య తచ్ఛ్రాద్ధముపావర్తేత్పితౄనిహ॥ 1-62-40 (2484) 
అహ్నా యదేనః క్రియతే ఇంద్రియైర్మనసాఽపి వా।
జ్ఞానాదజ్ఞానతో వాపి ప్రకరోతి నరశ్చ యత్॥ 1-62-41 (2485) 
తన్మహాభారతాఖ్యానం శ్రుత్వైవ ప్రవిలీయతే।
భరతానాం మహజ్జన్మ మహాభారతముచ్యతే॥ 1-62-42 (2486) 
నిరుక్తమస్య యో వేద సర్వపాపైః ప్రముచ్యతే।
భరతానాం మహజ్జన్మ మహాభారతముచ్యతే॥ 1-62-43 (2487) 
మహతో హ్యేనసో మర్త్యాన్మోచయేదనుకీర్తితః।
త్రిభిర్వర్షైర్మహాభాగః కృష్ణద్వైపాయనోఽబ్రవీత్॥ 1-62-44 (2488) 
నిత్యోత్థితః శుచిః శక్తో మహాభారతమాదితః।
తపోనియమమాస్థాయ కృతమేతన్మహర్షిణా॥ 1-62-45 (2489) 
తస్మాన్నియమసంయుక్తైః శ్రోతవ్యం బ్రాహ్మణైరిదం।
కృష్ణప్రోక్తామిమాం పుణ్యాం భారతీముత్తమాం కథాం॥ 1-62-46 (2490) 
శ్రావయిష్యంతి యే విప్రా యే చ శ్రోష్యంతి మానవాః।
సర్వథా వర్తమానా వై న తే శోచ్యాః కృతాకృతైః॥ 1-62-47 (2491) 
నరేణ ధర్మకామేన సర్వః శ్రోతవ్య ఇత్యపి।
నిఖిలేనేతిహాసోఽయం తతః సిద్ధిమవాప్నుయాత్॥ 1-62-48 (2492) 
న తాం స్వర్గగతిం ప్రాప్య తుష్టిం ప్రాప్నోతి మానవః।
యాం శ్రుత్వైవం మహాపుణ్యమితిహాసముపాశ్నుతే॥ 1-62-49 (2493) 
శృణ్వఞ్శ్రాద్ధః పుణ్యశీలః శ్రావయంశ్చేదమద్భుతం।
నరః ఫలమవాప్నోతి రాజసూయాశ్వమేధయోః॥ 1-62-50 (2494) 
యథా సముద్రో భగవాన్యథా మేరుర్మహాగిరిః।
ఉభౌ ఖ్యాతౌ రత్ననిధీ తథా భారతముచ్యతే॥ 1-62-51 (2495) 
ఇదం హి వేదైః సమితం పవిత్రమషి చోత్తమం।
శ్రావ్యం శ్రుతిసుఖం చైవ పావనం శీలవర్ధనం॥ 1-62-52 (2496) 
య ఇదం భారతం రాజన్వాచకాయ ప్రయచ్ఛతి।
తేన సర్వా మహీ దత్తా భవేత్సాగరమేఖలా॥ 1-62-53 (2497) 
పారిక్షిత కథాం దివ్యాం పుణ్యాయ విజయాయ చ।
కథ్యమానాం మయా కృత్స్నాం శృణు హర్షకరీమిమాం॥ 1-62-54 (2498) 
త్రిభిర్వర్షైః సదోత్థాయీ కృష్ణద్వైపాయనో మునిః।
మహాభారతమాఖ్యానం కృతవానిదమద్భుతం॥ 1-62-55 (2499) 
శృణు కీర్తయతస్తన్మ ఇతిహాసం పురాతనం॥ ॥  1-62-56 (2500) 
 
ఇతి శ్రీమన్మహాభారతే ఆదిపర్వణి అంశావతరణపర్వణి ద్విషష్టితమోఽధ్యాయః॥ 62 ॥

Mahabharata - Adi Parva - Chapter Footnotes

1-62-4 అవధ్యాన్ భీష్మద్రోణాదీన్॥ 1-62-6 క్రోధం ధృతవాన్ నిరుద్ధవాన్॥ 1-62-10 అస్యన్ శరాన్ క్షిపన్ స కథం క్లేశం సోఢవానిత్యనుషజ్జ్యతే॥ 1-62-18 ఋషిభిర్మంత్రైస్తద్ద్రష్టృభిర్వా సంస్తుతం సమం స్తుతం వా॥ 1-62-19 పరినైష్ఠికీ పరినిష్ఠా మోక్షస్తదుచితా॥ 1-62-20 అనాస్తికాన్ నాస్తికా న భవంతీత్యనాస్తికాస్తాన్॥ 1-62-23 పుంసవనం పుమాంసః సూయంతేఽస్మిన్ శ్రుతే॥ 1-62-24 మహిషీ పట్టరాజ్ఞీ॥ 1-62-47 సర్వథా సాధునాఽసాధునా వా వర్త్మనా వర్తమానా అపి కృతాకృతైః క్రమేణ పాపపుణ్యైస్తే న శోచ్యాః। ఏతచ్ఛ్రవణాదేవ సర్వప్రత్యవాయపరిహారో భవతీతి భావః॥ 1-62-49 స్వర్గాదప్యేతచ్ఛ్రవణం సుఖకరం ముక్తిహేతుత్వాదితి భావః॥ 1-62-50 శ్రాద్ధః శ్రద్ధావాన్॥ 1-62-52 శ్రావ్యమర్థతో రంయం॥ 1-62-55 సదోత్థాయీ సదోద్యుక్తః॥ ద్విషష్టితమోఽధ్యాయః॥ 62 ॥



ఆదిపర్వ - అధ్యాయ 063

॥ శ్రీః ॥

1.63. అధ్యాయః 063 

Mahabharata - Adi Parva - Chapter Topics

పూరువంశకథనం॥ 1 ॥

Mahabharata - Adi Parva - Chapter Text

1-63-0 (2501) 
వైశంపాయన ఉవాచ। 1-63-0x (300) 
పూరోర్వంశమహం ధన్యం రాజ్ఞామమితతేజసాం।
ప్రవక్ష్యామి పితౄణాం తే తేషాం నామాని మే శృము॥ 1-63-1 (2502) 
అవ్యక్తప్రభవో బ్రహ్మా శాశ్వతో నిత్య అవ్యయః।
తస్మాన్మరీచిః సంజజ్ఞే దక్షశ్చైవ ప్రజాపతిః॥ 1-63-2 (2503) 
అంగుష్ఠాద్దక్షమసృజచ్చక్షుర్భ్యాం చ మరీచినం।
మరీచేః కశ్యపః పుత్రో దక్షస్య దుహితాఽఽదితిః॥ 1-63-3 (2504) 
అదిత్యాం కశ్యపాద్వివస్థాన్।
వివస్వతో మనుర్మనోరిలా॥ 1-63-4 (2505) 
ఇలాయాః పురూరవాః।
పురూరవస ఆయుః। 
ఆయుషో నహుషః।
నహుషస్య యయాతిః॥  1-63-5 (2506) 
యయాతేర్ద్వే భార్యే బభూవతుః।
ఉశనసో దుహితా దేవయానీ వృషపర్వణశ్చ దుహితా శర్మిష్ఠా నామ॥ 1-63-6 (2507) 
తత్రానువంశో భవతి।
యదుం చ తుర్వసుం చైవ దేవయానీ వ్యజాయత। 
ద్రుహ్యం చానుం చ పూరుం చ శర్మిష్ఠా వార్షపర్వణీ॥  1-63-7 (2508) 
తత్ర యదోర్యాదవాః।
పూరోః పౌరవాః। 
పూరోర్భార్యా కౌసల్యా బభూవ।
తస్యామస్య జజ్ఞే జనమేజయః॥  1-63-8 (2509) 
స త్రీన్హయమేధానాజహార।
విశ్వజితా చేష్ట్వా వనం ప్రవివేశ॥ 1-63-9 (2510) 
జనమేజయస్తు సునందాం నామోపయేమే మాగధీం।
తస్యామస్య జజ్ఞే ప్రాచీన్వాన్॥ 1-63-10 (2511) 
యః ప్రాచీం దిశం జిగాయ।
యావత్సూర్యాదయాత్ తత్తస్య ప్రాచీనత్వం॥ 1-63-11 (2512) 
ప్రాచీన్వాంస్తు ఖల్వాశ్మకీముపయేమే యాదవీం।
తస్యామస్య జజ్ఞే శస్యాతిః॥ 1-63-12 (2513) 
శయ్యాతిస్తు త్రిశంకోర్దుహితరం వరాంగీం నామోపయేమే తస్యామస్య జజ్ఞేఽహంయాతిః॥  1-63-13 (2514) 
అహంయాతిస్తు ఖలు కృతవీర్యదుహితరం భానుమతీం నామోపయేమే।
తస్యామస్య జజ్ఞే సార్వభౌమః॥ 1-63-14 (2515) 
సార్వభౌమస్తు ఖలు జిత్వాఽఽజహార కైకయీం సుందరాం నామ తాముపయేమే।
తస్యామస్య జజ్ఞే జయత్సేనః॥ 1-63-15 (2516) 
జయత్సేనస్తు ఖలు వైదర్భీముపయేమే సుశ్రవాం నామ।
తస్యామస్య జజ్ఞేఽపరాచీనః॥ 1-63-16 (2517) 
అపరాచీనస్తు ఖలు వైదర్భీమపరాముపయేమే మర్యాదాం నామ।
తస్యామస్య జజ్ఞేఽరిహః॥ 1-63-17 (2518) 
అరిహః ఖల్వాంగీముపేయేమే।
తస్యామస్య జజ్ఞే మహాభౌమః॥ 1-63-18 (2519) 
మహాభౌమస్తు ఖలు ప్రసేనజిద్దుహితరముపయేమే సుయజ్ఞాం నామ।
తస్యామస్య జజ్ఞే అయుతానాయీ॥ 1-63-19 (2520) 
యః పురుషమేధే పురుషాణామయుతమానయత్తత్తస్యాయుతానాయిత్వం॥  1-63-20 (2521) 
అయుతానాయీ తు ఖలు పృథుశ్రవసో దుహితరముపయేమే భాసాం నామ।
తస్యామస్య జజ్ఞేఽక్రోధనః॥ 1-63-21 (2522) 
అక్రోధనస్తు ఖలు కాలింగీం కండూం నామోపయేమే।
తస్యామస్య జజ్ఞే దేవాతిథిః॥ 1-63-22 (2523) 
దేవాతిథిస్తు ఖలు వైదర్భీముపయేమే మర్యాదాం నామ తస్యామస్య జజ్ఞే ఋచః॥  1-63-23 (2524) 
ఋచస్తు ఖలు వామదేవ్యామంగరాజకన్యాయామృక్షం పుత్రమజీజనత్॥  1-63-24 (2525) 
ఋక్షస్తు ఖలు తక్షకదుహితరం జ్వలంతీం నామోపయేమే।
తస్యామంత్యనారముత్పాదయామాస॥ 1-63-25 (2526) 
అంత్యనారస్తు ఖలు సరస్వత్యాం ద్వాదశవార్షికం సత్రమాజహార।
తముదవసానే సరస్వత్యభిగంయ భర్తారం వరయామాస॥ 1-63-26 (2527) 
తస్యాం పుత్రం జనయామాస త్రస్నుం నామ।
అత్రానువంశో భవతి॥ 1-63-27 (2528) 
త్రస్నుం సరస్వతీ పుత్రమంత్యనారాదజీజనత్।
ఇలిలం జనయామాస కాలింద్యాంత్రస్నురాత్మజం॥ 1-63-28 (2529) 
ఇలిలస్తు రథంతర్యాం దుష్యంతాదీన్పంచ పుత్రానజీజనత్॥  1-63-29 (2530) 
దుష్యంతస్తు లాక్షీం నామ భాగీరథీముపయేమే తస్యామస్య జజ్ఞే జనమేజయః॥  1-63-30 (2531) 
సఏవ దుష్యంతో విశ్వామిత్రదుహితరం శకుంతలాం నామోపయేమే।
తస్యామస్య జజ్ఞే భరతః॥ 1-63-31 (2532) 
తత్రేమౌ శ్లోకౌ భవతః।
మాతా భస్త్రా పితుః పుత్రో యస్మాజ్జాతః స ఏవ సః। 
భరస్వ పుత్రం దౌష్యంతిం సత్యమాహ శకుంతలా॥  1-63-32 (2533) 
రేతోధాః పుత్ర ఉన్నయతి నరదేవ యమక్షయాత్।
త్వం చాస్య ధాతా గర్భస్య సత్యమాహ శకుంతలా॥ 1-63-33 (2534) 
తతోఽస్య భరతత్వం।
భరతస్తు ఖలు కాశేయీం సార్వసేనీముపయేమే సునందాం నామ। 
తస్యామస్య జజ్ఞే భుమన్యుః॥  1-63-34 (2535) 
భుమన్యుస్తు ఖలు దాశార్హీముపయేమే సువర్ణాం నామ।
తస్యామస్య జజ్ఞే సుహోత్రః॥ 1-63-35 (2536) 
సుహోత్రస్తు ఖల్వైక్ష్వాకీముపయేమే జయంతీం నామ।
తస్యామస్య జజ్ఞే హస్తీ। 
య ఇదం పురం నిర్మాపయామాస॥  1-63-36 (2537) 
తస్మాద్ధాస్తినపురత్వం।
హస్తీ ఖలు త్రైగర్తీముపయేమే యశోదాం నామ తస్యామస్య జజ్ఞే వికుంజతః॥ 1-63-37 (2538) 
వికుంజనస్తు ఖలు దాశార్హీముపయేమే సుందరాం నామ।
తస్యామస్య జజ్ఞేఽజమీఢః॥ 1-63-38 (2539) 
అజమీఢస్య తు చతుర్వింశతిపుత్రశతం బభూవ।
కైకయ్యాం నాగాయాం గాంధార్యాం విమలాయామృక్షాయామితి॥ 1-63-39 (2540) 
పృథగ్వంశకర్తారో నృపతయః।
తత్ర అజమీఢాదృక్షాయాం సంవరణో జజ్ఞే స వంశకరః॥ 1-63-40 (2541) 
సవరణస్తు వైవస్వతీం తపతీం నామోపయేమే।
తస్యామస్య జజ్ఞే కురుః॥ 1-63-41 (2542) 
కురుస్తు ఖలు దాశార్హీముపయేమే శుభాంగీం నామ।
తస్యామస్య జజ్ఞే విదూరథః॥ 1-63-42 (2543) 
విదూరథస్తు ఖలు మాగధీముపయేమే సంప్రియాం నామ।
తస్యామస్య జజ్ఞేఽనశ్వాన్॥ 1-63-43 (2544) 
అనశ్వాంస్తు ఖలు మాగధీముపయేమేఽమృతాం నామ।
తస్యామస్య జజ్ఞే పరిక్షిత్॥ 1-63-44 (2545) 
పరిక్షిత్ఖలు బాహుకాముపయేమే సువేషాం నామ।
తస్యామస్య జజ్ఞే భీమసేనః॥ 1-63-45 (2546) 
భీమసేనస్తు ఖలు కైకయీముపయేమే సుకుమారీం నామ।
తస్యామస్య జజ్ఞే పరిశ్రవాః॥ 1-63-46 (2547) 
యమాహుః ప్రతీప ఇతి।
ప్రతీపస్తు ఖలు శైబ్యాముపయేమే సునందీం నామ। 
తస్యాం త్రీన్పుత్రానుత్పాదయామాస దేవాపిం శంతనుం బాహ్లీకం చేతి॥  1-63-47 (2548) 
దేవాపిస్తు ఖలు బాల ఏవారణ్యం ప్రవివేశ।
శంతనుస్తు మహీపాలోఽభవత్॥ 1-63-48 (2549) 
తత్ర శ్లోకో భవతి।
యం యం కరాభ్యాం స్పృశతి జీర్ణం స సుఖమశ్నుతే। 
పునర్యువా చ భవతి తస్మాత్తం శంతనుం విదుః॥  1-63-49 (2550) 
తదస్య శంతనుత్వం।
శంతనుస్తు ఖలు గంగాం భాగీరథీముపయేమే తస్యామస్య జజ్ఞే దేవవ్రతః। 
యమాహుర్భీష్మ ఇతి॥  1-63-50 (2551) 
భీష్మస్తు ఖలు పితుః ప్రియచికీర్షయా సత్యవతీమానయామాస మాతరం।
యామాహుః కాలీతి॥ 1-63-51 (2552) 
తస్యాం పూర్వం పురాశరాత్కన్యాగర్భో ద్వైపాయనః।
తస్యామేవ శంతనోర్ద్వౌ పుత్రౌ బభూవతుః చిత్రాంగదో విచిత్రవీర్యశ్చ॥ 1-63-52 (2553) 
చిత్రాంగదస్తు ప్రాప్తరాజ్య ఏవ గంధర్వేణ నిహృతః।
తతో విచిత్రవీర్యో రాజా బభూవ॥ 1-63-53 (2554) 
విచిత్రవీర్యస్తు ఖలుకాశిరాజస్య సుతే అంబికాంబాలికే ఉదవహత్।
విచిత్రవీర్యోఽనుత్పన్నాపత్య ఏవ విదేహత్వం ప్రాప్తః॥ 1-63-54 (2555) 
తతః సత్యవతీ చింతయామాస కథం ను ఖలు శంతనోః పిండవిచ్ఛేదో న స్యాదితి॥  1-63-55 (2556) 
సాథ ద్వైపాయనం చింతయామాస సోఽగ్రతః స్థితః కిం కరవాణీతి।
తం సత్యవత్యువాచ భ్రాతా తేఽనపత్య ఏవ స్వర్గతః తస్యార్థేఽపత్యముత్పాదయేతి॥ 1-63-56 (2557) 
స పరమిత్యువాచ స తత్ర త్రీన్పుత్రానుత్పాదయామాస ధృతరాష్ట్రం పాండుం విదురం చేతి॥  1-63-57 (2558) 
ధృతరాష్ట్రాత్పుత్రశతం బభూవ గాంధార్యాం వరదానాద్ద్వైపాయనస్య తేషాం చ ధార్తరాష్ట్రాణాం చత్వారః ప్రధానాః దుర్యోధనో దుశ్శాసనో వికర్ణశ్చిత్రసేనశ్చేతి॥  1-63-58 (2559) 
పాండోస్తు కుంతీ మాద్రీతి స్త్రీరత్నే బభూవతుః।
స మృగయాం చరన్మైథునగతమృషిం మృగచారిణం బాణేన జఘాన॥ 1-63-59 (2560) 
స బాణవిద్ధ ఉవాచ పాండుం।
అత్ర శ్లోకో భవతి॥ 1-63-60 (2561) 
యోఽకృతార్థం హి మాం గ్రూర బాణేనాఘ్నా మృగవ్రతం।
త్వామప్యేతాదృశో భావః క్షిప్రమేవాగమిష్యతి॥ 1-63-61 (2562) 
ఇతి మృగవ్రతచారిణా ఋషిణా శప్తః।
స విషణ్ణరూపః పాండుస్తం శాపం పరిహరన్నోపసర్పతి భార్యే॥ 1-63-62 (2563) 
కదాచిత్స ఆహ।
స్వచాపల్యాదిదం ప్రాప్తవానహం। 
పురాణేషు పఠ్యమానం శృణోమి నానపత్యస్య లోకాః సంతీతి॥  1-63-63 (2564) 
సా త్వం మదర్థే పుత్రానుత్పాదయేతి కుంతీమువాచ॥  1-63-64 (2565) 
సా కుంతీ పుత్రానుత్పాదయామాస ధర్మాద్యుధిష్ఠిరం మారుతాద్భీమసేనమింద్రాదర్జునమితి।
స హృష్టరూపః పాండురువాచ। 
ఇయం తే సపత్నీ భవతి మాద్ర్యనపత్యా వ్రీడితా సాధ్వీ అస్యామపత్యముత్పాద్యతామితి॥  1-63-65 (2566) 
సా కుంతీ తస్యై మాద్ర్యై తథేతి వ్రతమాదిదేశ।
తతస్తస్యాం నకులసహదేవౌ యమావశ్విభ్యాం జజ్ఞాతే॥ 1-63-66 (2567) 
మాద్రీం తు ఖలు స్వలంకృతాం దృష్ట్వా పాండుర్భావం చక్రే।
స తాం ప్రాప్యైవ విదేహత్వం ప్రాప్తః॥ 1-63-67 (2568) 
తతస్తేన సహ చితామన్వారురోహ మాద్రీ।
కుంతీం చోవాచ యమయోరార్యయాఽప్రమత్తయా భవితవ్యమితి॥ 1-63-68 (2569) 
తతః పంచపాండవాన్సహ కుంత్యా హాస్తినపురం నయంతి స్మ తపస్వినః॥  1-63-69 (2570) 
తత్ర భీష్మాయ ధృతరాష్ట్రవిదురయోః పాండోః స్వర్గగమనం యాథాతథ్యం నివేదయంతిస్మ తపస్వినః॥  1-63-70 (2571) 
పాండవాన్సహ కుంత్యా జతుగృహే దాహయితుకామో ధృతరాష్ట్రాత్మజోఽభూత్॥  1-63-71 (2572) 
తాంశ్చ విదురో మోక్షయామాస।
తతో భీమో హిడింబం హత్వా పుత్రముత్పాదయామాస హిడింబాయాం ఘటోత్కచం నామ॥ 1-63-72 (2573) 
తతశ్చైకచక్రాం జగ్ముః కుశలినః।
తతః పాంచాలవిషయం గత్వా స్వయంవరే ద్రౌపదీం లబ్ధ్వాఽర్ధరాజ్యం ప్రాప్యేంద్రప్రస్థనివాసినస్తస్యాం పుత్రానుత్పాదయామాసుర్ద్రౌపద్యాం॥ 1-63-73 (2574) 
ప్రతివింధ్యాం యుధిష్ఠిరః।
సుతసోమం వృకోదరః। 
శ్రుతకీర్తిమర్జునః।
శతానీకం నకులః।
శ్రుతసేనం సహదేవ ఇతి॥  1-63-74 (2575) 
శైవ్యస్య కన్యాం దేవకీం నామోపయేమే యుధిష్ఠిరః।
తస్యాం పుత్రం జనయామాస యౌధేయం నామ॥ 1-63-75 (2576) 
భీమసేనస్తు వారాణస్యాం కాశిరాజకన్యాం జలంధరాం నామోపయేమే స్వయంవరస్థాం।
తస్యామస్య జజ్ఞే శర్వత్రాతః॥ 1-63-76 (2577) 
అర్జునస్తు ఖలు ద్వారవతీం గత్వా భగవతో వాసుదేవస్య భగినీం సుభద్రాం నామోదవహద్భార్యాం।
తస్యామభిమన్యుం నామ పుత్రం జనయామాస॥ 1-63-77 (2578) 
నకులస్తు ఖలు చైద్యాం రేణుమతీం నామోదవహత్।
తస్యాం పుత్రం జనయామాస నిరమిత్రం నామ॥ 1-63-78 (2579) 
సహదేవస్తు ఖలు మాద్రీమేవ స్వయంవరే విజయాం నామోదవహద్భార్యాం।
తస్యాం పుత్రం జనయామాస సుహోత్రం నామ॥ 1-63-79 (2580) 
భీమసేనశ్చ పూర్వమేవ హిడింబాయాం రాక్షస్యాం పుత్రముత్పాదయామాస ఘటోత్కచం నామ।
అర్జునస్తు నాగకన్యాయాములూప్యామిరావంతం నామ పుత్రం జనయామాస॥ 1-63-80 (2581) 
తతో మణలూరుపతికన్యాయాం చిత్రాంగదాయామర్జునః పుత్రముత్పాదయామాస బభ్రువాహనం నామ।
ఏతే త్రయోదశ పుత్రాః పాండవానాం॥ 1-63-81 (2582) 
విరాటస్య దుహితరముత్తరాం నామాభిమన్యురుపేయేమే।
తస్యామస్య పరాసుర్గర్భోఽజాయత॥ 1-63-82 (2583) 
తముత్సంగే ప్రతిజగ్రాహ పృథా నియోగాత్పురుషోత్తమస్య।
షాణ్మాసికం గర్భమహం జీవయామి పాదస్పర్శాదితి వాసుదేవ ఉవాచ॥ 1-63-83 (2584) 
అహం జీవయామి కుమారమనంతవీర్యం జాత ఏవాయమజాయత।
అభిమన్యోః సత్యేన చేయం పృథివీ ధారయత్వితి వాసుదేవస్య పాదస్పర్శాత్సజీవోఽజాయత। 
నామ తస్యాకరోత్సుభద్రా॥  1-63-84 (2585) 
పరిక్షీణే కులే జాత ఉత్తరాయాం పరంతపః।
పరిక్షిదభవత్తస్మాత్సౌభద్రాత్తు యశస్వినః॥ 1-63-85 (2586) 
పరీక్షిత్తు ఖలు భద్రవతీం నామోపయేమే।
తస్యాం తత్ర భవాంజనమేజయః॥ 1-63-86 (2587) 
జనమేజయాత్తు భవతః ఖలు వపుష్టమాయాం పుత్రౌ ద్వౌ శతానీకః శంకుకర్ణశ్చ॥  1-63-87 (2588) 
శతానీకస్తు ఖలు వైదేహీముపయేమే।
తస్యామస్య జజ్ఞే పుత్రోఽశ్వమేధదత్తః॥ 1-63-88 (2589) 
ఇత్యేష పూరోర్వంశస్తు పాండవానాం చ కీర్తితః।
పూరోర్వంశమిమం శ్రుత్వా సర్వపాపైః ప్రముచ్యతే॥ ॥ 1-63-89 (2590) 
 
ఇతి శ్రీమన్మహాభారతే ఆదిపర్వణి అంశావతరణపర్వణి త్రిషష్టితమోఽధ్యాయః॥ 63 ॥

Mahabharata - Adi Parva - Chapter Footnotes

1-63-32 భస్త్రా చర్మకోశః తత్ర నిహితం బీజం యథా తదీయం న భవతి ఏవం మాతాపి భస్త్రేవ। యేన హేతునా యో జాతః స ఏవ సః। కార్యస్య కారణానన్యత్వాత్॥ 1-63-33 పుత్రః రేతోధాః రేతోధాతారం పితరం ఉన్నయతి ఊర్ధ్వం నయతి। యమక్షయాత్ నరకాత్॥



ఆదిపర్వ - అధ్యాయ 064

॥ శ్రీః ॥

1.64. అధ్యాయః 064 

Mahabharata - Adi Parva - Chapter Topics

ఉపరిచరరాజోపాఖ్యానం॥ 1 ॥ ఇంద్రధ్వజోత్సవవృత్తాంతః॥ 2 ॥ గిరికాయా ఉత్పత్తిః। ఉపరిచరస్య తయా వివాహశ్చ॥ 3 ॥ మృగయార్థం గతేనోపరిచరేణ స్వపత్నీస్మరణాత్స్కన్నస్య శ్యేనద్వరా ప్రేషితస్య రేతసో యమునాజలే పతనం॥ 4 ॥ బ్రహ్మశాపాన్మత్స్యభావం ప్రాప్తయాఽద్రికయా తద్రేతఃపానం॥ 5 ॥ తదుదరే మిథునోత్పత్తిః॥ 6 ॥ తత్ర పుత్రస్య ఉపరిచరవసునా గ్రహణం। కన్యాయా దాశగృహే స్థితిః॥ 7 ॥ నావం వాహయమానాయాం సత్యవతీనాంన్యాం దాశకన్యాయాం పరాశరాద్ద్వైపాయనస్యోత్పత్తిః। తస్య వ్యాసనామప్రాప్తిశ్చ॥ 8 ॥ పాఠాంతరే పరాశరసత్యవతీవివాహాది॥ 9 ॥ భీష్మాదీనాం సంక్షేపతో జన్మవృత్తాంతకథనం॥ 10 ॥

Mahabharata - Adi Parva - Chapter Text

1-64-0 (2591) 
వైశంపాయన ఉవాచ। 1-64-0x (301) 
రాజోపరిచరో నామ ధర్మనిత్యో మహీపతిః।
బభూవ మృగయాశీలః శశ్వత్స్వాధ్యాయవాంఛుచిః॥ 1-64-1 (2592) 
స చేదివిషయం రంయం వసుః పౌరవనందనః।
ఇంద్రోపదేశాజ్జగ్రాహ రమణీయం మహీపతిః॥ 1-64-2 (2593) 
తమాశ్రమే న్యస్తశస్త్రం నివసంతం తపోనిధిం।
దేవాః శక్రపురోగా వై రాజానముపతస్థిరే॥ 1-64-3 (2594) 
ఇంద్రత్వమర్హో రాజాయం తపసేత్యనుచింత్య వై।
తం సాంత్వేన నృపం సాక్షాత్తపసః సంన్యవర్తయన్॥ 1-64-4 (2595) 
దేవా ఊచుః। 1-64-5x (302) 
న సంకీర్యేత ధర్మోఽయం పృథివ్యాం పృథివీపతే।
త్వయా హి ధర్మో విధృతః కృత్స్నం ధారయతే జగత్॥ 1-64-5 (2596) 
ఇంద్ర ఉవాచ। 1-64-6x (303) 
`దేవానహం పాలయితా పాలయ త్వం హి మానుషాన్।'
లోకే ధర్మం పాలయ త్వం నిత్యయుక్తః సమాహితః। 
ధర్మయుక్తస్తతో లోకాన్పుణ్యాన్ప్రాప్స్యసి శాశ్వతాన్॥  1-64-6 (2597) 
దివిష్ఠస్య భువిష్ఠస్త్వం సఖాభూతో మమ ప్రియః।
ఊధః పృథివ్యా యో దేశస్తమావస నరాధిప॥ 1-64-7 (2598) 
పశవ్యశ్చైవ పుణ్యశ్చ ప్రభూతధనధాన్యవాన్।
స్వారక్ష్యశ్చైవ సౌంయశ్చ భోగ్యైర్భూమిగుణైర్యుతః॥ 1-64-8 (2599) 
అర్థవానేష దేశో హి ధనరత్నాదిభిర్యుతః।
వసుపూర్ణా చ వసుధా వస చేదిషు చేదిప॥ 1-64-9 (2600) 
ధర్మశీలా జనపదాః సుసంతోషాశ్చ సాధవః।
న చ మిథ్యా ప్రలాపోఽత్ర స్వైరేష్వపి కుతోఽన్యథా॥ 1-64-10 (2601) 
న చ పిత్రా విభజ్యంతే పుత్రా గురుహితే రతాః।
యుంజతే ధురి నో గాశ్చ కృశాన్సంధుక్షయంతి చ॥ 1-64-11 (2602) 
సర్వే వర్ణాః స్వధర్మస్థాః సదా చేదిషు మానద।
న తేఽస్త్యవిదితం కించిత్త్రిషు లోకేషు యద్భవేత్॥ 1-64-12 (2603) 
దైవోపభోగ్యం దివ్యం త్వామాకాశే స్ఫాటికం మహత్।
ఆకాశగం త్వాం మద్దత్తం విమానముపపత్స్యతే॥ 1-64-13 (2604) 
త్వమేకః సర్వమర్త్యేషు విమానవరమాస్థితః।
చరిష్యస్యుపరిస్థో హి దేవో విగ్రహవానివ॥ 1-64-14 (2605) 
దదామి తే వైజయంతీం మాలామంలానపంకజాం।
ధారయిష్యతి సంగ్రామే యా త్వాం శస్త్రైరవిక్షతం॥ 1-64-15 (2606) 
లక్షణం చైతదేవేహ భవితా తే నరాధిప।
ఇంద్రమాలేతి విఖ్యాతం ధన్యమప్రతిమం మహత్॥ 1-64-16 (2607) 
యష్టిం చ వైణవీం తస్మై దదౌ వృత్రనిషూదనః।
ఇష్టప్రదానముద్దిశ్య శిష్టానాం ప్రతిపాలినీం॥ 1-64-17 (2608) 
`ఏవం సంసాంత్వ్య నృపతిం తపసః సంన్యవర్తయత్।
ప్రయయౌ దైవతైః సార్ధం కృత్వా కార్యం దివౌకసాం॥ 1-64-18 (2609) 
తతస్తు రాజా చేదీనామింద్రాభరణభూషితః।
ఇంద్రదత్తం విమానం తదాస్థాయ ప్రయయౌ పురీం॥'  1-64-19 (2610) 
తస్యాః శక్రస్య పూజార్థం భూమౌ భూమిపతిస్తదా।
ప్రవేశం కారయామాస సర్వోత్సవవరం తదా॥ 1-64-20 (2611) 
`మార్గశీర్షే మహారాజ పూర్వపక్షే మహామఖం।
తతఃప్రభృతి చాద్యాపి యష్టేః క్షితిపసత్తమైః॥'  1-64-21 (2612) 
ప్రవేశః క్రియతే రాజన్యథా తేన ప్రవర్తితః।
అపరేద్యుస్తతస్తస్యాః క్రియతేఽత్యుచ్ఛ్రయో నృపైః॥ 1-64-22 (2613) 
అలంకృతాయా పిటకైర్గంధమాల్యైశ్చ భూషణైః।
`మాల్యదామపరిక్షిప్తాం ద్వాత్రింశత్కిష్కుసంమితాం॥ 1-64-23 (2614) 
ఉద్ధృత్య పిటకే చాపి ద్వాదశారత్నికోచ్ఛ్రయే।
మహారజనవాసాంసి పరిక్షిప్య ధ్వజోత్తమం॥ 1-64-24 (2615) 
వాసోభిరన్నపానైశ్చ పూజితైర్బ్రాహ్మణర్షభైః।
పుణ్యాహం వాచయిత్వాథ ధ్వజ ఉచ్ఛ్రియతే తదా॥ 1-64-25 (2616) 
శంఖభేరీమృదంగైశ్చ సంనాదః క్రియతే తదా'।
భగవాన్పూజ్యతే చాత్ర యష్టిరూపేణ వాసవః॥ 1-64-26 (2617) 
స్వయమేవ గృహీతేన వసోః ప్రీత్యా మహాత్మనః।
`మాణిభద్రాదయో యక్షాః పూజ్యంతే దైవతైః సహ॥ 1-64-27 (2618) 
నానావిధాని దానాని దత్త్వార్థిభ్యః సుహృజ్జనైః।
అలంకృత్వా మాల్యదామైర్వస్త్రైర్నానావిధైస్తథా॥ 1-64-28 (2619) 
దృతిభిః సజలైః సర్వైః క్రీడిత్వా నృపశాసనాత్।
సభాజయిత్వా రాజానం కృత్వా నర్మాశ్రయాః కథాః॥ 1-64-29 (2620) 
రమంతే నాగరాః సర్వే తథా జానపదైః సహ।
సూతాశ్చ మాగధాశ్చైవ రమంతే నటనర్తకాః॥ 1-64-30 (2621) 
ప్రీత్యా తు నృపశార్దూల సర్వే చక్రుర్మహోత్సవం।
సాంతఃపురః సహామాత్యః సర్వాభరణభూషితః॥ 1-64-31 (2622) 
మహారజనవాసాంసి వసిత్వా చేదిరాట్ తదా।
జాతిహింగులకేనాక్తః సదారో ముముదే తదా॥ 1-64-32 (2623) 
ఏవం జానపదాః సర్వే చక్రురింద్రమహం వసుః॥'
యథా చేదిపతిః ప్రీతశ్చకారేంద్రమహం వసుః॥'  1-64-33 (2624) 
ఏతాం పూజాం మహేంద్రస్తు దృష్ట్వా వసుకృతాం శుభాం।
`హరిభిర్వాజిభిర్యుక్తమంతరిక్షగతం రథం॥ 1-64-34 (2625) 
ఆస్థాయ సహ శచ్యా చ వృతో హ్యప్సరసాం గణైః।'
వసునా రాజముఖ్యేన సమాగంయాబ్రవీద్వచః॥  1-64-35 (2626) 
యే పూజయిష్యంతి చ ముదా యథా చేదిపతిర్నృపః।
కారయిష్యంతి చ ముదా యథా చేదిపతిర్నృపః॥ 1-64-36 (2627) 
తేషాం శ్రీర్విజయశ్చైవ సరాష్ట్రాణాం భవిష్యతి।
తథా స్ఫీతో జనపదో ముదితశ్చ భవిష్యతి॥ 1-64-37 (2628) 
`నిరీతికాని సస్యాని భవంతి బహుధా నృప।
రాక్షసాశ్చ పిశాచాశ్చ న లుంపంతే కథంచన॥ 1-64-38 (2629) 
వైశంపాయన ఉవాచ।' 1-64-39x (304) 
ఏవం మహాత్మనా తేన మహేంద్రేణ నరాధిప।
వసుః ప్రీత్యా మఘవతా మహారాజోఽభిసత్కృతః। 
ఏవం కృత్వా మహేంద్రస్తు జగామ స్వం నివేశనం॥  1-64-39 (2630) 
ఉత్సవం కారయిష్యంతి సదా శక్రస్య యే నరాః।
భూమిరత్నాదిభిర్దానైస్తథా పూజ్యా భవంతి తే। 
వరదానమహాయజ్ఞైస్తథా శక్రోత్సవేన చ॥  1-64-40 (2631) 
సంపూజితో మఘవతా వసుశ్చేదీశ్వరో నృపః।
పాలయామాస ధర్మేణ చేదిస్థః పృథివీమిమాం॥ 1-64-41 (2632) 
ఇంద్రపీత్యా చేదిపతిశ్చకారేంద్రమహం వసుః।
పుత్రాశ్చాస్య మహావీర్యాః పంచాసన్నమితౌజసః॥ 1-64-42 (2633) 
నానారాజ్యేషు చ సుతాన్స సంరాడభ్యషేచయత్।
మహారథో మాగధానాం విశ్రుతో యో బృహద్రథః॥ 1-64-43 (2634) 
ప్రత్యగ్రహః కుశాంబశ్చ యమాహుర్మణివాహనం।
మత్సిల్లశ్చ యదుశ్చైవ రాజన్యశ్చాపరాజితః॥ 1-64-44 (2635) 
ఏతే తస్య సుతా రాజన్రాజర్షేర్భూరితేజసః।
న్యవేశయన్నామభిః స్వైస్తే దేశాంశ్చ పురాణి చ॥ 1-64-45 (2636) 
వాసవాః పంచ రాజానః పృథగ్వంశాశ్చ శాస్వతాః।
వసంతమింద్రప్రాసాదే ఆకాశే స్ఫాటికే చ తం॥ 1-64-46 (2637) 
ఉపతస్థుర్మహాత్మానం గంధర్వాప్సరసో నృపం।
రాజోపరిచరేత్యేవం నామ తస్యాథ విశ్రుతం॥ 1-64-47 (2638) 
పురోపవాహినీం తస్య నదీం శుక్తమతీం గిరిః।
అరౌత్సీచ్చేతనాయుక్తః కామాత్కోలాహలః కిల॥ 1-64-48 (2639) 
గిరిం కోలాహలం తం తు పదా వసురతాడయత్।
నిశ్చక్రామ తతస్తేన ప్రహారవివరేణ సా॥ 1-64-49 (2640) 
తస్యాం నద్యాం స జనయన్మిథునం పర్వతః స్వయం।
తస్మాద్విమోక్షణాత్ప్రీతా నదీ రాజ్ఞే న్యవేదయత్॥ 1-64-50 (2641) 
`మహిషీ భవితా కన్యా పుమాన్సేనాపతిర్భవేత్।
శుక్తిమత్యా వచఃశ్రుత్వా దృష్ట్వా తౌ రాజసత్తమః'॥ 1-64-51 (2642) 
యః పుమానభవత్తత్ర తం స రాజర్షిసత్తమః।
వసుర్వసుప్రదశ్చక్రే సేనాపతిమరిందమః॥ 1-64-52 (2643) 
చకార పత్నీం కన్యాం తు తథా తాం గిరికాం నృపః।
వసోః పత్నీ తు గిరికా కామకాలం న్యవేదయత్॥ 1-64-53 (2644) 
ఋతుకాలమనుప్రాప్తా స్నాతా పుంసవనే శుచిః।
తదహః పితరశ్చైనపూచుర్జహి మృగానితి॥ 1-64-54 (2645) 
తం రాజసత్తమం ప్రీతాస్తదా మతిమతాం వరః।
స పితౄణాం నియోగేన తామతిక్రంయ పార్థివః॥ 1-64-55 (2646) 
చకార మృగయాం కామీ గిరికామేవ సంస్మరన్।
అతీవ రూపసంపన్నాం సాక్షాచ్ఛ్రియమివాపరాం॥ 1-64-56 (2647) 
అశోకైశ్చంపకైశ్చూతైరనేకైరతిముక్తకైః।
పున్నాగైః కర్ణికారైశ్చ బకులైర్దివ్యపాటలైః॥ 1-64-57 (2648) 
పనసైర్నారికేలైశ్చ చందనైశ్చార్జునైస్తథా।
ఏతై రంయైర్మహావృక్షైః పుణ్యైః స్వాదుఫలైర్యుతం॥ 1-64-58 (2649) 
కోకిలాకులసన్నాదం మత్తభ్రమరనాదితం।
వసంతకాలే తత్పశ్యన్వనం చైత్రరథోపమం॥ 1-64-59 (2650) 
మన్మథాభిపరీతాత్మా నాపశ్యద్గిరికాం తదా।
అపశ్యన్కామసంతప్తశ్చరమాణో యదృచ్ఛయా॥ 1-64-60 (2651) 
పుష్పసంఛన్నశాఖాగ్రం పల్లవైరుపశోభితం।
అశోకస్తబకైశ్ఛన్నం రమణీయమపశ్యత॥ 1-64-61 (2652) 
అధస్యాత్తస్య ఛాయాయాం సుఖాసీనో నరాధిపః।
మధుగంధైశ్చ సంయుక్తం పుష్పగంధమనోహరం॥ 1-64-62 (2653) 
వాయునా ప్రేర్యమాణస్తు ధూంరాయ ముదమన్వగాత్।
`భార్యాం చింతయమానస్య మన్మథాగ్నిరవర్ధత।' 
తస్య రేతః ప్రచస్కంద చరతో గహనే వనే॥  1-64-63 (2654) 
స్కన్నమాత్రం చ తద్రేతో వృక్షపత్రేణ భూమిపః।
ప్రతిజగ్రాహ మిథ్యా మే న పతేద్రేత ఇత్యుత॥ 1-64-64 (2655) 
`అంగులీయేన శుక్లస్య రక్షాం చ విదధే నృపః।
అశోకస్తబకై రక్తైః పల్లవైశ్చాప్యబంధయత్॥'  1-64-65 (2656) 
ఇదం మిథ్యా పరిస్కన్నం రేతో మే న భవేదితి।
ఋతుశ్చ తస్యాః పత్న్యా మే న మోఘః స్యాదితి ప్రభుః॥ 1-64-66 (2657) 
సంచింత్యైవం తదా రాజా విచార్య చ పునఃపునః।
అమోఘత్వం చ విజ్ఞాయ రేతసో రాజసత్తమః॥ 1-64-67 (2658) 
శుక్రప్రస్థాపనే కాలం మహిష్యా ప్రసమీక్ష్య వై।
అభిమంత్ర్యాథ తచ్ఛుక్రమారాత్తిష్ఠంతమాశుగం॥ 1-64-68 (2659) 
సూక్ష్మధర్మార్థతత్త్వజ్ఞో గత్వా శ్యేనం తతోఽబ్రవీత్।
మత్ప్రియార్థమిదం సౌంయ శుక్రం మమ గృహం నయ॥ 1-64-69 (2660) 
గిరికాయాః ప్రయచ్ఛాశు తస్యా హ్యార్తవమద్య వై।  1-64-70 (2661) 
వైశంపాయన ఉవాచ।
గృహీత్వా తత్తదా శ్యేనస్తూర్ణముత్పత్య వేగవాన్॥  1-64-70x (305) 
జవం పరమమాస్థాయ ప్రదుద్రావ విహంగమః।
తమపశ్యదథాయాంతం శ్యేనం శ్యేనస్తథాఽపరః॥ 1-64-71 (2662) 
అభ్యద్రవచ్చ తం సద్యో దృష్ట్వైవామిషశంకయా।
తుండయుద్ధమథాకాశే తావుభౌ సంప్రచక్రతుః॥ 1-64-72 (2663) 
యుద్ధ్యతోరపతద్రేతస్తచ్చాపి యమునాంభసి।
తత్రాద్రికేతి విఖ్యాతా బ్రహ్మశాపాద్వరాప్సరా॥ 1-64-73 (2664) 
మీనభావమనుప్రాప్తా బభూవ యమునాచరీ।
శ్యేనపాదపరిభ్రష్టం తద్వీర్యమథ వాసవం॥ 1-64-74 (2665) 
జగ్రాహ తరసోపేత్య సాఽద్రికా మత్స్యరూపిణీ।
కదాచిదపి మత్సీం తాం బబంధుర్మత్స్యజీవినః॥ 1-64-75 (2666) 
మాసే చ దశమే ప్రాప్తే తదా భరతసత్తమ॥
ఉజ్జహ్రురుదరాత్తస్యాః స్త్రీం పుమాంసం చ మానుషౌ॥ 1-64-76 (2667) 
ఆశ్చర్యభూతం తద్గత్వా రాజ్ఞేఽథ ప్రత్యవేదయన్।
కాయే మత్స్యా ఇమౌ రాజన్సంభూతౌ మానుషావితి॥ 1-64-77 (2668) 
తయోః పుమాంసం జగ్రాహ రాజోపరిచరస్తదా।
స మత్స్యో నామ రాజాసీద్ధార్మికః సత్యసంగరః॥ 1-64-78 (2669) 
సాఽప్సరా ముక్తశాపా చ క్షణేన సమపద్యత।
యా పురోక్తా భగవతా తిర్యగ్యోనిగతా శుభా॥ 1-64-79 (2670) 
మానుషౌ జనయిత్వా త్వం శాపమోక్షమవాప్స్యసి।
తతః సాజనయిత్వా తౌ విశస్తా మత్స్యఘాతిభిః॥ 1-64-80 (2671) 
సంత్యజ్య మత్స్యరూపం సా దివ్యం రూపమవాప్య చ।
సిద్ధర్షిచారణపథం జగామాథ వరాప్సరాః॥ 1-64-81 (2672) 
సా కన్యా దుహితా తస్యా మత్స్యా మత్స్యసగంధినీ।
రాజ్ఞా దత్తా చ దాశాయ కన్యేయం తే భవత్వితి॥ 1-64-82 (2673) 
రూపసత్వసమాయుక్తా సర్వైః సముదితా గుణైః।
సా తు సత్యవతీ నామ మత్స్యఘాత్యభిసంశ్రయాత్॥ 1-64-83 (2674) 
ఆసీత్సా మత్స్యగంధైవ కంచిత్కాలం శుచిస్మితా।
శుశ్రూషార్థం పితుర్నావం వాహయంతీం జలే చ తాం॥ 1-64-84 (2675) 
తీర్థయాత్రాం పరిక్రామన్నపశ్యద్వై పరాశరః।
అతీవ రూపసంపన్నాం సిద్ధానామపి కాంక్షితాం॥ 1-64-85 (2676) 
దృష్ట్వైవ స చ తాం ధీమాంశ్చకమే చారుహాసినీం।
దివ్యాం తాం వాసవీం కన్యాం రంభోరూం మునిపుంగవః॥ 1-64-86 (2677) 
సంభవం చింతయిత్వా తాం జ్ఞాత్వా ప్రోవాచ శక్తిజః।
క్వ కర్ణధారో నౌర్యేన నీయతే బ్రూహి భామిని॥ 1-64-87 (2678) 
మత్స్యగంధోవాచ। 1-64-88x (306) 
అనపత్యస్య దాశస్య సుతా తత్ప్రియకాంయయా।
సహస్రజనసంపన్నా నౌర్మయా వాహ్యతే ద్విజ॥ 1-64-88 (2679) 
పరాశర ఉవాచ। 1-64-89x (307) 
శోభనం వాసవి శుభే కిం చిరాయసి వాహ్యతాం।
కలశం భవితా భద్రే సహస్రార్ధేన సంమితం॥ 1-64-89 (2680) 
అహం శేషో భివిష్యామి నీయతామచిరేణ వై।  1-64-90 (2681) 
వైశంపాయన ఉవాచ।
మత్స్యగంధా తథేత్యుక్త్వా నావం వాహయతాం జలే॥  1-64-90x (308) 
వీక్షమాణం మునిం దృష్ట్వా ప్రోవాచేదం వచస్తదా।
మత్స్యగంధేతి మామాహుర్దాశరాజసుతాం జనాః॥ 1-64-91 (2682) 
జన్మ శోకాభితప్తాయాః కథం జ్ఞాస్యసి కథ్యతాం।  1-64-92 (2683) 
పరాశర ఉవాచ।
దివ్యజ్ఞానేన దృష్టం హి దృష్టమాత్రేణ తే వపుః॥  1-64-92x (309) 
ప్రణయగ్రహణార్థాయ వక్ష్యేవ వాసవి తచ్ఛృణు।
బర్హిషద ఇతి ఖ్యాతాః పితరః సోమపాస్తుతే॥ 1-64-93 (2684) 
తేషాం త్వం మానసీ కన్యా అచ్ఛోదా నామ విశ్రుతా।
అచ్ఛోదం నామ తద్దివ్యం సరో యస్మాత్సముత్థితం॥ 1-64-94 (2685) 
త్వయా న దృష్టపూర్వాస్తు పితరస్తే కదాచన।
సంభూతా మనసా తేషాం పితౄన్స్వాన్నాభిజానతీ॥ 1-64-95 (2686) 
సా త్వన్యం పితరం వవ్రే స్వానతిక్రంయ తాన్పితౄన్।
నాంనా వసురితి ఖ్యాతం మనుపుత్రం దివి స్థితం॥ 1-64-96 (2687) 
అద్రికాఽప్సరసా యుక్తం విమానే దివి విష్ఠితం।
సా తేన వ్యభిచారేణ మనసా కామచారిణీ॥ 1-64-97 (2688) 
పితరం ప్రార్థయిత్వాఽన్యం యోగాద్భష్టా పపాత సా।
అపశ్యత్పతమానా సా విమానత్రయమంతికాత్॥ 1-64-98 (2689) 
త్రసరేణుప్రమాణాంస్తాంస్తత్రాపశ్యత్స్వకాన్పితౄన్।
సుసూక్ష్మానపరివ్యక్తానంగైరంగేష్వివాహితాన్॥ 1-64-99 (2690) 
తాతేతి తానువాచార్తా పతంతీ సా హ్యధోముఖీ।
తైరుక్తా సా తు మాభైషీస్తేన సా సంస్థితా దివి॥ 1-64-100 (2691) 
తతః ప్రసాదయామాస స్వాన్పితౄందీనయా గిరా।
తామూచుః పితరః కన్యాం భ్రైష్టశ్వర్యాం వ్యతిక్రమాత్॥ 1-64-101 (2692) 
భ్రష్టైశ్వర్యా స్వదోషేణ పతసి త్వం శుచిస్మితే।
యైరారభంతే కర్మాణి శరీరైరిహ దేవతాః॥ 1-64-102 (2693) 
తైరేవ తత్కర్మఫలం ప్రాప్నువంతి స్మ దేవతాః।
మనుష్యాస్త్వన్యదేహేన శుభాశుభమితి స్థితిః॥ 1-64-103 (2694) 
సద్యః ఫలంతి కర్మాణి దేవత్వే ప్రేత్య మానుషే।
తస్మాత్త్వం పతసే పుత్రి ప్రేత్యత్వం ప్రాప్స్యసే ఫలం॥ 1-64-104 (2695) 
పితృహీనా తు కన్యా త్వం వసోర్హి త్వం సుతా మతా।
మత్స్యయోనౌ సముత్పన్నా సుతారాజ్ఞో భవిష్యసి॥ 1-64-105 (2696) 
అద్రికా మత్స్యరూపాఽభూద్గంగాయమనుసంగమే।
పరాశరస్య దాయాదం త్వం పుత్రం జనయిష్యసి॥ 1-64-106 (2697) 
యో వేదమేకం బ్రహ్మర్షిశ్చతుర్ధా విబజిష్యతి।
మహాభిషక్సుతస్యైవ శంతనోః కీర్తివర్ధనం॥ 1-64-107 (2698) 
జ్యేష్ఠం చిత్రాంగదం వీరం చిత్రవీరం చ విశ్రుతం।
ఏతాన్సూత్వా సుపుత్రాంస్త్వం పునరేవ గమిష్యసి॥ 1-64-108 (2699) 
వ్యతిక్రమాత్పితౄణాం చ ప్రాప్స్యసే జన్మ కుత్సితం।
అస్యైవ రాజ్ఞస్త్వం కన్యా హ్యద్రికాయాం భవిష్యసి॥ 1-64-109 (2700) 
అష్టావింశే భవిత్రీ త్వం ద్వాపరే మత్స్యయోనిజా।
ఏవముక్తా పురా తైస్త్వం జాతా సత్యవతీ శుభా॥ 1-64-110 (2701) 
అద్రికేత్యభివిఖ్యాతా బ్రహ్మశాపాద్వరాప్సరా।
మీనభావమనుప్రాప్తా త్వం జనిత్వా గతా దివం॥ 1-64-111 (2702) 
తస్యాం జాతాసి సా కన్యా రాజ్ఞో వీర్యేణ చైవహి।
తస్మాద్వాసవి భద్రం తే యాచే వంశకరం సుతం॥ 1-64-112 (2703) 
సంగమం మమ కల్యాణి కురుష్వేత్యభ్యభాషత॥  1-64-113 (2704) 
వైశంపాయన ఉవాచ। 1-64-114x (310) 
విస్మయావిష్టసర్వాంగీ జాతిస్మరణతాం గతా।
సాబ్రవీత్పశ్య భగవన్పరపారే స్థితానృషీన్॥ 1-64-114 (2705) 
ఆవయోర్దృష్టయోరేభిః కథం ను స్యాత్సమాగమః।
ఏవం తయోక్తో భగవాన్నీహారమసృజత్ప్రభుః॥ 1-64-115 (2706) 
యేన దేశః స సర్వస్తు తమోభూత ఇవాభవత్।
దృష్ట్వా సృష్టం తు నీహారం తతస్తం పరమర్షిణా॥ 1-64-116 (2707) 
విస్మితా సాభవత్కన్యా వ్రీడితా చ తపస్వినీ।  1-64-117 (2708) 
సత్యవత్యువాచ।
విద్ధి మాం భగవన్కన్యాం సదా పితృవశానుగాం॥  1-64-117x (311) 
త్వత్సంయోగాచ్చ దుష్యేత కన్యాభావో మమాఽనఘ।
కన్యాత్వే దూషితే వాపి కథం శక్ష్యే ద్విజోత్తమ॥ 1-64-118 (2709) 
గృహ గంతుముషే చాహం ధీమన్న స్థాతుముత్సహే।
ఏతత్సంచింత్య భగవన్విధత్స్వ యదనంతరం॥ 1-64-119 (2710) 
వైశంపాయన ఉవాచ। 1-64-119x (312) 
ఏవముక్తవతీం తీం తు ప్రీతిమానుషిసత్తమః।
ఉవాచ మత్ప్రియం కృత్వా కన్యైవ త్వం భవిష్యతి॥ 1-64-120 (2711) 
వృణీష్వ చ వరం భీరుం యం త్వమిచ్ఛసి భామిని।
వృథా హి న ప్రసాదో మే భూతపూర్వః శుచిస్మితే॥ 1-64-121 (2712) 
ఏవముక్తా వరం వవ్రే గాత్రసౌగంధ్యముత్తమం।
సచాస్యై భగవాన్ప్రాదాన్మనః కాంక్షితం ప్రభుః॥ 1-64-122 (2713) 
తతో లబ్ధవరా ప్రీతా స్త్రీభావగుణభూషితా।
జగామ సహ సంసర్గమృషిణాఽద్భుతకర్మణా॥ 1-64-123 (2714) 
తేన గంధవతీత్యేవం నామాస్యాః ప్రథితం భువి।
తస్యాస్తు యోజనాద్గంధమాజిఘ్రంత నరా భువి॥ 1-64-124 (2715) 
తస్యా యోజనగంధేతి తతో నామాపరం స్మృతం।
ఇతి సత్యవతీ హృష్టా లబ్ధ్వా వరమనుత్తమం॥ 1-64-125 (2716) 
పరాశరేణ సంయుక్తా సద్యో గర్భం సుషావ సా।
జజ్ఞే చ యమునాద్వీపే పారాశర్యః స వీర్యవాన్॥ 1-64-126 (2717) 
స మాతరమనుజ్ఞాప్య తపస్యేవ మనో దధే।
స్మృతోఽహం దర్శయిష్యామి కృత్యేష్వితి చ సోఽబ్రవీత్॥ 1-64-127 (2718) 
ఏవం ద్వైపాయనో జజ్ఞే సత్యవత్యాం పరాశరాత్।
న్యస్తోద్వీపే యద్బాలస్తస్మాద్ద్వైపాయనఃస్మృతః॥ 1-64-128 (2719) 
పాదాపసారిణం ధర్మం స తు విద్వాన్యుగే యుగే।
ఆయుః శక్తిం చ మర్త్యానాం యుగావస్థామవేక్ష్యచ॥ 1-64-129 (2720) 
బ్రహ్మణో బ్రాహ్మణానాం చ తథానుగ్రహకాంక్షయా।
వివ్యాస వేదాన్యస్మత్స తస్మాద్వ్యాస ఇతి స్మృతః॥ 1-64-130 (2721) 
వేదానధ్యాపయామాస మహాభారతపంచమాన్।
సుమంతుం జైమినిం పైలం శుకం చైవ స్వమాత్మజం॥ 1-64-131 (2722) 
ప్రభుర్వరిష్ఠో వరదో వైశంపాయనమేవ చ।
సంహితాస్తైః పృథక్త్వేన భారతస్య ప్రకాశితాః॥ 1-64a-1a [తతో రంయే వనోద్దేశే దివ్యాస్తరణసంయుతే। 1-64a-1b వీరాసనముపాస్థాయ యోగీ ధ్యానపరోఽభవత్॥ 1-64a-2a శ్వేతపట్టగృహే రంయే పర్యంకే సోత్తరచ్ఛదే। 1-64a-2b తూష్ణీంభూతాం తదా కన్యాం జ్వలంతీం యోగతేజసా॥ 1-64a-3a దృష్ట్వా తాం తు సమాధాయ విచార్య చ పునః పునః। 1-64a-3b స చింతయామాస మునిః కిం కృతం సుకృతం భవేత్॥ 1-64a-4a శిష్టానాం తు సమాచారః శిష్టాచార ఇతి స్మృతః। 1-64a-4b శ్రుతిస్మృతివిదో విప్రా ధర్మజ్ఞా జ్ఞానినః స్మృతాః॥ 1-64a-5a ధర్మజ్ఞైర్విహితో ధర్మః శ్రౌతః స్మార్తో ద్విధా ద్విజైః। 1-64a-5b దానాగ్నిహోత్రమిజ్యా చ శ్రౌతస్యైతద్ధి లక్షణం॥ 1-64a-6a స్మార్తో వర్ణాశ్రమాచారో యమైశ్చ నియమైర్యుతః। 1-64a-6b ధర్మే తు ధారణే ధాతుః సహత్వే చాపి పఠ్యతే॥ 1-64a-7a తత్రేష్టఫలభాగ్ధర్మ ఆచార్యైరుపదిశ్యతే। 1-64a-7b అనిష్టఫలభాక్రేతి తైరధర్మోఽపి భాష్యతే॥ 1-64a-8a తస్మాదిష్టఫలార్థాయ ధర్మమేవ సమాశ్రయేత్। 1-64a-8b బ్రాహ్మో దైవస్తథైవార్షః ప్రాజాపత్యశ్చ ధార్మికః॥ 1-64a-9a వివాహా బ్రాహ్మణానాం తు గాంధర్వో నైవ ధార్మికః। 1-64a-9b త్రివర్ణేతరజాతీనాం గాంధర్వాసురరాక్షసాః॥ 1-64a-10a పైశాచో నైవ కర్తవ్యః పైశాచశ్చాష్టమోఽధమః। 1-64a-10b సామర్షాం వ్యంగికాం కన్యాం మాతుశ్చ కులజాం తథా॥ 1-64a-11a వృద్ధాం ప్రవ్రాజితాం వంధ్యాం పతితాం చ రజస్వలాం। 1-64a-11b అపస్మారకులే జాతాం పింగలాంకుష్ఠినీం వ్రణీం॥ 1-64a-12a న చాస్నాతాం స్త్రియం గచ్ఛేదితి ధర్మానుశాసనం। 1-64a-12b పితా పితామహో భ్రాతా మాతా మాతుల ఏవ చ॥ 1-64a-13a ఉపాధ్యాయర్త్విజశ్చైవ కన్యాదానే ప్రభూత్తమాః। 1-64a-13b ఏతైర్దత్తాం నిషేవేత నాదత్తామాదదీత చ॥ 1-64a-14a ఇత్యేవ ఋషయః ప్రాహుర్వివాహే ధర్మవిత్తమాః। 1-64a-14b అస్యా నాస్తి పితా భ్రాతా మాతా మాతుల ఏవ చ॥ 1-64a-15a గాంధర్వేణ వివాహేన న స్పృశామి యదృచ్ఛయా। 1-64a-15b క్రియాహీనం తు గాంధర్వం న కర్తవ్యమనాపది॥ 1-64a-16a యదస్యాం జాయతే పుత్రో వేదవ్యాసో భవేదృషిః। 1-64a-16b క్రియాహీనః కథం విప్రో భవేదృషిరుదారధీః॥ 1-64a-17x వైశంపాయన ఉవాచ। 1-64a-17a ఏవం చింతయతో భావం మహర్షేర్భావితాత్మనః। 1-64a-17b జ్ఞాత్వా చైవాభ్యవర్తంత పితరో బర్హిషస్తదా॥ 1-64a-18a తస్మిన్క్షణే బ్రహ్మపుత్రో వసిష్ఠోఽపి సమేయివాన్। 1-64a-18b పూర్వం స్వాగతమిత్యుక్త్వా వసిష్ఠః ప్రత్యభాషత॥ 1-64a-19x పితృగణా ఊచుః। 1-64a-19a అస్మాకం మానసీం కన్యామస్మచ్ఛాపేన వాసవీం। 1-64a-19b యదిచచ్ఛశి పుత్రార్థం కన్యాం గృహ్మీష్వమా చిరం॥ 1-64a-20a పితౄణాం వచనం శ్రుత్వా వసిష్ఠః ప్రత్యభాషత। 1-64a-20b మహర్షీణాం వచః సత్యం పురాణేపి మయా శ్రుతం॥ 1-64a-21a పరాశరో బ్రహ్మచారీ ప్రజార్థీ మమ వంశధృత్। 1-64a-21b ఏవం సంభాషమాణే తు వసిష్ఠే పితృభిః సహ॥ 1-64a-22a ఋషయోఽభ్యాగమంస్తత్ర నైమిశారణ్యవాసినః। 1-64a-22b వివాహం ద్రష్టుమిచ్ఛంతః శక్తిపుత్రస్య ధీమతః॥ 1-64a-23a అరుంధతీ మహాభాగా అదృశ్యంత్యా సహైవ సా। 1-64a-23b విశ్వకర్మకృతాం దివ్యాం పర్ణశాలాం ప్రవిశ్య సా॥ 1-64a-24a వైవాహికాంస్తు సంభారాన్సంకల్ప్య చ యథాక్రమం। 1-64a-24b అరుంధతీ సత్యవతీం వధూం సంగృహ్య పాణినా॥ 1-64a-25a భద్రాసనే ప్రతిష్ఠాప్య ఇంద్రాణీం సమకల్పయత్। 1-64a-25b ఆపూర్యమాణపక్షే తు వైశాఖే సోమదైవతే॥ 1-64a-26a శుభగ్రహే త్రయోదశ్యాం ముహూర్తే మైత్ర ఆగతే। 1-64a-26b వివాహకాల ఇత్యుక్త్వా వసిష్ఠో మునిభిః సహ॥ 1-64a-27a యమునాద్వీపమాసాద్య శిష్యైశ్చ మునిపంక్తిభిః। 1-64a-27b స్థండిలం చతురశ్రం చ గోమయేనోపలిప్య చ॥ 1-64a-28a అక్షతైః ఫలపుష్పైశ్చ స్వస్తికైరాంరపల్లవైః। 1-64a-28b జలపూర్ణఘటైశ్చైవ సర్వతః పరిశోభితం॥ 1-64a-29a తస్య మధ్యే ప్రతిష్ఠాప్య బృస్యాం మునివరం తదా। 1-64a-29b సిద్ధార్థయవకల్కైశ్చ స్నాతం సర్వౌషధైరపి॥ 1-64a-30a కృత్వార్జునాని వస్త్రాణి పరిధాప్య మహామునిం। 1-64a-30b వాచయిత్వా తు పుణ్యాహమక్షతైస్తు సమర్చితః॥ 1-64a-31a గంధానులిప్తః స్రగ్వీ చ సప్రతోదో వధూగృహే। 1-64a-31b అపదాతిస్తతో గత్వా వధూజ్ఞాతిభిరర్చితః॥ 1-64a-32a స్నాతామహతసంవీతాం గంధలిప్తాం స్రగుజ్జ్వలాం। 1-64a-32b వధూం మంగలసంయుక్తామిషుహస్తాం సమీక్ష్య చ॥ 1-64a-33a ఉవాచ వచనం కాలే కాలజ్ఞః సర్వధర్మవిత్। 1-64a-33b ప్రతిగ్రహో దాతృవశః శ్రుతమేవం మయా పురా॥ 1-64a-34a యథా వక్ష్యంతి పితరస్తత్కరిష్యామహే వయం। 1-64a-34x వైశంపాయన ఉవాచ। 1-64a-34b తద్ధర్మిష్ఠం యశస్యం చ వచనం సత్యవాదినః॥ 1-64a-35a శ్రుత్వా తు పితరః సర్వే నిఃసంగా నిష్పరిగ్రహాః। 1-64a-35b వసుం పరమధర్మిష్ఠమానీయేదం వచోఽబ్రువన్॥ 1-64a-36a మత్స్యయోనౌ సముత్పన్నా తవ పుత్రీ విశేషతః। 1-64a-36b పరాశరాయ మునయే దాతుమర్హసి ధర్మతః॥ 1-64a-37x వసురువాచ। 1-64a-37a సత్యం మమ సుతా సా హి దాశరాజేన వర్ధితా। 1-64a-37b అహం ప్రభుః ప్రదానే తు ప్రజాపాలః ప్రజార్థినాం॥ 1-64a-38x పితర ఊచుః। 1-64a-38a నిరాశిషో వయం సర్వే నిఃసంగా నిష్పరిగ్రహాః। 1-64a-38b కన్యాదానేన సంబంధో దక్షిణాబంధ ఉచ్యతే॥ 1-64a-39a కర్మభూమిస్తు మానుష్యం భోగభూమిస్త్రివిష్టపం। 1-64a-39b ఇహ పుణ్యకృతో యాంతి స్వర్గలోకం న సంశయః॥ 1-64a-40a ఇహ లోకే దుష్కృతినో నరకం యాంతి నిర్ఘృణాః। 1-64a-40b దక్షిణాబంధ ఇత్యుక్తే ఉభే సుకృతదుష్కృతే॥ 1-64a-41a దక్షిణాబంధసంయుక్తా యోగినః ప్రపతంతి తే। 1-64a-41b తస్మాన్నో మానసీం కన్యాం యోగాద్భ్రష్టాం విశాపతే॥ 1-64a-42a సుతాత్వం తవ సంప్రాప్తాం సతీం భిక్షాం దదస్వ వై। 1-64a-42b ఇత్యుక్త్వా పితరః సర్వే క్షణాదంతర్హితాస్తదా॥ 1-64a-43x వైశంపాయన ఉవాచ। 1-64a-43a యాజ్ఞవల్క్యం సమాహూయ వివాహాచార్యమిత్యుత। 1-64a-43b వసుం చాపి సమాహూయ వసిష్ఠో మునిభిః సహ॥ 1-64a-44a వివాహం కారయామాస విధిదృష్టేన కర్మణా। 1-64a-44x వసురువాచ। 1-64a-44b పరాశర మహాప్రాజ్ఞ తవ దాస్యాంయహం సుతాం॥ 1-64a-45a ప్రతీచ్ఛ చైనాం భద్రం తే పాణిం గృహ్ణీష్వ పాణినా। 1-64a-45x వైశంపాయన ఉవాచ। 1-64a-45b వసోస్తు వచనం శ్రుత్వా యాజ్ఞవల్క్యమతే స్థితః॥ 1-64a-46a కృతకౌతుకమంగల్యః పాణినా పాణిమస్పృశత్। 1-64a-46b ప్రభూతాజ్యేన హవిషా హుత్వా మంత్రైర్హుతాశనం॥ 1-64a-47a త్రిరగ్నిం తు పరిక్రంయ సమభ్యర్చ్య హుతాశనం। 1-64a-47b మహర్షీన్యాజ్ఞవల్క్యాదీందక్షిణాభిః ప్రతర్ప్యచ॥ 1-64a-48a లబ్ధానుజ్ఞోఽభివాద్యాశు ప్రదక్షిణమథాకరోత్। 1-64a-48b పరాశరే కృతోద్వాహే దేవాః సర్పిగణాస్తదా॥ 1-64a-49a హృష్టా జగ్ముః క్షణాదేవ వేదవ్యాసో భవత్వితి। 1-64a-49b ఏవం సత్యవతీ హృష్టా పూజాం లబ్ధ్వా యథేష్టతః॥ 1-64a-50a పరాశరేణ సంయుక్తా సద్యో గర్భం సుషావ సా। 1-64a-50b జజ్ఞే చ యమునాద్వీపే పారాశర్యః స వీర్యవాన్॥ 1-64a-51a జాతమాత్రః స వవృధే సప్తవర్షోఽభవత్తదా। 1-64a-51b స్నాత్వాభివాద్య పితరం తస్థౌ వ్యాసః సమాహితః॥ 1-64a-52a స్వస్తీతి వచనం చోక్త్వా దదౌ కలశముత్తమం। 1-64a-52b గృహీత్వా కలశం ప్రాప్తే తస్థౌ వ్యాసః సమాహితః॥ 1-64a-53a తతో దాశభయాత్పత్నీ స్నాత్వా కన్యా బభూవ సా। 1-64a-53b అభివాద్య మునేః పాదౌ పుత్రం జగ్రాహ పాణినా॥ 1-64a-54a స్పృష్టమాత్రే తు నిర్భర్త్స్య మాతరం వాక్యమబ్రవీత్। 1-64a-54b మమ పిత్రా తు సంస్పర్శాన్మాతస్త్వమభవః శుచిః॥ 1-64a-55a అద్య దాశసుతా కన్యా న స్పృశేర్మామనిందితే। 1-64a-55x వైశంపాయన ఉవాచ। 1-64a-55b వ్యాసస్య వచనం శ్రుత్వా బాష్పపూర్ణముఖీ తదా॥ 1-64a-56a మనుష్యభావాత్సా యోషిత్పపాత మునిపాదయోః। 1-64a-56b మహాప్రసాదో భగవాన్పుత్రం ప్రోవాచ ధర్మవిత్॥ 1-64a-57a మా త్వమేవంవిధం కార్షీర్నైతద్ధర్ంయం మతం హి నః। 1-64a-57b దూష్యౌ న మాతాపితరౌ తథా పూర్వోపకారిణౌ॥ 1-64a-58a ధారణాద్దుఃఖసహనాత్తయోర్మాతా గరీయసీ। 1-64a-58b బీజక్షేత్రసమాయోగే సస్యం జాయేత లౌకికం॥ 1-64a-59a జాయతే చ సుతస్తద్వత్పురుషస్త్రీసమాగమే। 1-64a-59b మృగీణాం పక్షిణాం చైవ అప్సరాణాం తథైవ చ॥ 1-64a-60a శూద్రయోన్యాం చ జాయంతే మునయో వేదపారగాః। 1-64a-60b ఋష్యశృంగో మృగీపుత్రః కణ్వో బర్హిసుతస్తథా॥ 1-64a-61a అగస్త్యశ్చ వసిష్ఠశ్చ ఉర్వశ్యాం జనితావుభౌ। 1-64a-61b సోమశ్రవాస్తు సర్ప్యాం తు అశ్వినావశ్విసంభవౌ॥ 1-64a-62a స్కందః స్కన్నేన శుక్లేన జాతః శరవణే పురా। 1-64a-62b ఏవమేవ చ దేవానామృషీమాం చైవ సంభవః॥ 1-64a-63a లోకవేదప్రవృత్తిర్హి న మీమాంస్యా బుధైః సదా। 1-64a-63b వేదవ్యాస ఇతి ప్రోక్తః పురాణే చ స్వయంభువా॥ 1-64a-64a ధర్మనేతా మహర్షీణాం మనుష్యాణాం త్వమేవ చ। 1-64a-64b తస్మాత్పుత్ర న దూష్యేత వాసవీ యోగచారిణీ॥ 1-64a-65a మత్ప్రీత్యర్థం మహాప్రాజ్ఞ సస్నేహం వక్తుమర్హసి। 1-64a-65b ప్రజాహితార్థం సంభూతో విష్ణోర్భాగో మహానృషిః॥ 1-64a-66a తస్మాత్స్వమాతరం స్నేహాత్ప్రబవీహి తపోధన। 1-64a-66x వైశంపాయన ఉవాచ। 1-64a-66b గురోర్వచనమాజ్ఞాయ వ్యాసః ప్రీతోఽభవత్తదా॥ 1-64a-67a చింతయిత్వా లోకవృత్తం మాతురంకమథావిశత్। 1-64a-67b పుత్రస్పర్శాత్తు లోకేషు నాన్యత్సుఖమతీవ హి॥ 1-64a-68a వ్యాసం కమలపత్రాక్షం పరిష్వజ్యాశ్ర్వవర్తయత్। 1-64a-68b స్తన్యాసారైః క్లిద్యమానా పుత్రమాఘ్రాయ మూర్ధని॥ 1-64a-69x వాసవ్యువాచ। 1-64a-69a పుత్రలాభాత్పరం లోకే నాస్తీహ ప్రసవార్థినాం। 1-64a-69b దుర్లభం చేతి మన్యేఽహం మయా ప్రాప్తం మహత్తపః॥ 1-64a-70a మహతా తపసా తాత మహాయోగబలేన చ। 1-64a-70b మయా త్వం హి మహాప్రాజ్ఞ లబ్ధోఽమృతమివామరైః॥ 1-64a-71a తస్మాత్త్వం మామృషేః పుత్ర త్యక్తుం నార్హసి సాంప్రతం। 1-64a-71x వైశంపాయన ఉవాచ। 1-64a-71b ఏవముక్తస్తతః స్నేహాద్వ్యాసో మాతరమబ్రవీత్॥ 1-64a-72a త్వయా స్పృష్టః పరిష్వక్తో మూర్ధ్ని చాఘ్రాయితో ముహుః। 1-64a-72b ఏతావన్మాత్రయా ప్రీతో భవిష్యేషు నృపాత్మజే॥ 1-64a-73a స్మృతోఽహం దర్శయిష్యామి కృత్యేష్వితి చ సోఽబ్రవీత్। 1-64a-73b స మాతరమనుజ్ఞాప్య తపస్యేవ మనో దధే॥ 1-64a-74a తతః కన్యామనుజ్ఞాయ పునః కన్యా భవత్వితి। 1-64a-74b పరాశరోఽపి భగవాన్పుత్రేణ సహితో యయౌ॥ 1-64a-75a గత్వాశ్రమపదం పుంయమదృశ్యంత్యా పరాశరః। 1-64a-75b జాతకర్మాదిసంస్కారం కారయామాస ధర్మతః॥ 1-64a-76a కృతోపనయనో వ్యాసో యాజ్ఞవల్క్యేన భారత। 1-64a-76b వేదానధిజగౌ సాంగానోంకారేణ త్రిమాత్రయా॥ 1-64a-77a గురవే దక్షిణాం దత్త్వా తపః కర్తుం ప్రచక్రమే। 1-64a-77b ఏవం ద్వైపాయనో జజ్ఞే సత్యవత్యాం పరాశరాత్॥ 1-64a-78a ద్వీప న్యస్తః స యద్వాలస్తస్మాద్ద్వైపాయనోఽభవత్। 1-64a-78b పాదాపసారిణం ధర్మం విద్వాన్స తు యుగే యుగే॥ 1-64a-79a ఆయుః శక్తిం చ మర్త్యానాం యుగాద్యుగమవేక్ష్య చ। 1-64a-79b బ్రహ్మర్షిర్బ్రాహ్మణానాం చ తథాఽనుగ్రహకాంక్షయా॥ 1-64a-80a వివ్యాస వేదాన్యస్మాచ్చ వేదవ్యాస ఇతి స్మృతః। 1-64a-80b తతః స మహర్షిర్విద్వాఞ్శిష్యానాహూయ ధర్మతః॥ 1-64a-81a సుమంతుం జైమినిం పైలం శుకం చైవ స్వమాత్మజం। 1-64a-81b ప్రభుర్వరిష్ఠో వరదో వైశంపాయనమేవ చ॥ 1-64a-82a వేదానధ్యాపయామాస మహాభారతపంచమాన్। 1-64a-82b సంహితాస్తైః పృథక్త్వేన భారతస్య ప్రకీర్తితా॥ 1-64a-83a తతః సత్యవతీ హృష్టా జగామ స్వం నివేశనం। 1-64a-83b తస్యాస్తు యోజనాద్గంధమాజిఘ్రంతి నరా భువి॥ 1-64a-84a దాశరాజస్తు తద్గంధమాజిఘ్రన్పీతిమావహత్। 1-64a-84x దాశరాజ ఉవాచ। 1-64a-84b త్వామాహుర్మత్స్యగంధేతి కథం బాలే సుగంధతా॥ 1-64a-85a అపాస్య మత్స్యగంధత్వం కేన దత్తా సుగంధతా 1-64a-85x సత్యవత్యువాచ। 1-64a-85b శక్తే- పుత్రో మహాప్రాజ్ఞః పరాశర ఇతి శ్రుతః॥ 1-64a-86a నావం వాహయమానాయా మమ దృష్ట్వాం సుశిక్షితం। 1-64a-86b ఉపాస్య మత్స్యగంధత్వం యోజనాద్గంధతాం దదౌ॥ 1-64a-87a ఋషేః ప్రసాదం దృష్ట్వా తు జనాః ప్రీతిముపాగమన్। 1-64a-87b ఏవం లబ్ధో మయా గంధో న రోషం కర్తుమర్హసి॥ 1-64a-88a దాశరాజస్తు తద్వాక్యం ప్రశశంస ననంద చ। 1-64a-88b ఏతత్పవిత్రం పుణ్యం చ వ్యాససమవముత్తమం। 1-64a-88c ఇతిహాసమిమం శ్రుత్వా ప్రజావంతో భవంతి చ॥  1-64-132 (2723) 
తథా భీష్మః శాంతనవో గంగాయామమితద్యుతిః।
వసువీర్యాత్సమభవన్మహావీర్యో మహాయశాః॥ 1-64-133 (2724) 
వైదార్థవిచ్చ భగవానృషిర్విప్రో మహాయశాః।
శూలే ప్రోతః పురాణర్షిరచోరశ్చోరశంకయా॥ 1-64-134 (2725) 
అణీమాండవ్య ఇత్యేవం విఖ్యాతః స మహాయశాః।
స ధర్మమాహూయ పురా మహర్షిరిదముక్తవాన్॥ 1-64-135 (2726) 
ఇషీకయా మయా బాల్యాద్విద్ధా హ్యేకా శకుంతికా।
తత్కిల్బిషం స్మరే ధర్మ నాన్యత్పాపమహం స్మరే॥ 1-64-136 (2727) 
తన్మే సహస్రమమితం కస్మాన్నేహాజయత్తపః।
గరీయాన్బ్రాహ్మణవధః సర్వభూతవధాద్యతః॥ 1-64-137 (2728) 
తస్మాత్త్వం కిల్బిషాదస్మాచ్ఛూద్రయోనౌ జనిష్యసి।  1-64-138 (2729) 
వైశంపాయన ఉవాచ।
తేన శాపేన ధర్మోఽపి శూద్రయోనావజాయత॥  1-64-138x (313) 
విద్వాన్విదురరూపేణ ధార్మికః కిల్బిషాత్తతః।
సంజయో మునికల్పస్తు జజ్ఞే సూతో గవల్గణాత్॥ 1-64-139 (2730) 
సూర్యాచ్చ కుంతికన్యాయాం జజ్ఞే కర్ణో మహాబలః।
సహజం కవచం బిభ్రత్కుండలోద్యోతితాననః॥ 1-64-140 (2731) 
అనుగ్రహార్థం లోకానాం విష్ణుర్లోకనమస్కృతః।
వసుదేవాత్తు దేవక్యాం ప్రాదుర్భూతో మహాయశాః॥ 1-64-141 (2732) 
అనాదినిధనో దేవః స కర్తా జగతః ప్రభుః।
అవ్యక్తమక్షరం బ్రహ్మ ప్రధానం త్రిగుణాత్మకం॥ 1-64-142 (2733) 
ఆత్మానమవ్యయం చైవ ప్రకృతిం ప్రభవం ప్రభుం।
పురుషం విశ్వకర్మాణం సత్వయోగం ధ్రువాక్షరం॥ 1-64-143 (2734) 
అనంతమచలం దేవం హంసం నారాయణం ప్రభుం।
ధాతారమజమవ్యక్తం యమాహుః పరమవ్యయం॥ 1-64-144 (2735) 
కైవల్యం నిర్గుణం విశ్వమనాదిమజమవ్యయం।
పురుషః స విభుః కర్తా సర్వభూతపితామహః॥ 1-64-145 (2736) 
ధర్మసంస్థాపనార్థాయ ప్రజజ్ఞేఽంధకవృష్ణిషు।
అస్త్రజ్ఞౌ తు మహావీర్యౌ సర్వశాస్త్రవిశారదౌ॥ 1-64-146 (2737) 
సాత్యకిః కృతవర్మా చ నారాయణమనువ్రతౌ।
సత్యకాద్ధృదికాచ్చైవ జజ్ఞాతేఽస్త్రవిశారదౌ॥ 1-64-147 (2738) 
భరద్వాజస్య చ స్కన్నం ద్రోణ్యాం శుక్రమవర్ధత।
సహర్షేరుగ్రతపసస్తస్మాద్ద్రోణో వ్యజాయత॥ 1-64-148 (2739) 
గౌతమాన్మిథునం జజ్ఞే శరస్తంబాచ్ఛరద్వతః।
అశ్వత్థాంనశ్చ జననీ కృపశ్చైవ మహాబలః॥ 1-64-149 (2740) 
అశ్వత్థామా తతో జజ్ఞే ద్రోణాదేవ మహాబలః।
తథైవ ధృష్టద్యుంనోఽపి సాక్షాదగ్నిసమద్యుతిః॥ 1-64-150 (2741) 
వైతానే కర్మణి తతే పావకాత్సమజాయత।
వీరో ద్రోణవినాశాయ ధనురాదాయ వీర్యవాన్॥ 1-64-151 (2742) 
తథైవ వేద్యాం కృష్ణాపి జజ్ఞే తేజస్వినీ శుభా।
విభ్రాజమానా వపుషా బిభ్రతీ రూపముత్తమం॥ 1-64-152 (2743) 
ప్రహ్రాదశిష్యో నగ్నజిత్సుబలశ్చాభవత్తతః।
తస్య ప్రజా ధర్మహంత్రీ జజ్ఞే దేవప్రకోపనాత్॥ 1-64-153 (2744) 
గాంధారరాజపుత్రోఽభూచ్ఛకునిః సౌబలస్తథా।
దుర్యోధనస్య జననీ జజ్ఞాతేఽర్థవిశారదౌ॥ 1-64-154 (2745) 
కృష్ణద్వైపాయనాజ్జజ్ఞే ధృతరాష్ట్రో జనేశ్వరః।
క్షేత్రే విచిత్రవీర్యస్య పాండుశ్చైవ మహాబలః॥ 1-64-155 (2746) 
ధర్మార్థకుశలో ధీమాన్మేధావీ ధూతకల్మషః।
విదురః శూద్రయోనౌ తు జజ్ఞే ద్వైపాయనాదపి॥ 1-64-156 (2747) 
పాండోస్తు జజ్ఞిరే పంచ పుత్రా దేవసమాః పృథక్।
ద్వయోః స్త్రియోర్గుణజ్యేష్ఠస్తేషామాసీద్యుధిష్ఠిరః॥ 1-64-157 (2748) 
ధర్మాద్యుధిష్ఠిరో జజ్ఞే మారుతాచ్చ వృకోదరః।
ఇంద్రాద్ధనంజయః శ్రీమాన్సర్వశస్త్రభృతాం వరః॥ 1-64-158 (2749) 
జజ్ఞాతే రూపసంపన్నావశ్విభ్యాం చ యమావపి।
నకులః సహదేవశ్చ గురుశుశ్రూషణే రతౌ॥ 1-64-159 (2750) 
తథా పుత్రశతం జజ్ఞే ధృతరాష్ట్రస్య ధీమతః।
దుర్యోధనప్రభృతయో యుయుత్సుః కరణస్తథా॥ 1-64-160 (2751) 
తతో దుఃశాసనశ్చైవ దుఃసహశ్చాపి భారత।
దుర్మర్షణో వికర్ణశ్చ చిత్రసేనో వివింశతిః॥ 1-64-161 (2752) 
జయః సత్యవ్రతశ్చైవ పురుమిత్రశ్చ భారత।
వైశ్యాపుత్రో యుయుత్సుశ్చ ఏకాదశ మహారథాః॥ 1-64-162 (2753) 
అభిమన్యుః సుభద్రాయామర్జునాదభ్యజాయత।
స్వస్రీయో వాసుదేవస్య పౌత్రః పాండోర్మహాత్మనః॥ 1-64-163 (2754) 
పాండవేభ్యో హి పాంచాల్యాం ద్రౌపద్యాం పంచ జజ్ఞిరే।
కుమారా రూపసంపన్నాః సర్వశాస్త్రవిశారదాః॥ 1-64-164 (2755) 
ప్రతివింధ్యో యుధిష్ఠిరాత్సుతసోమో వృకోదరాత్।
అర్జునాచ్ఛ్రుతకీర్తిస్తు శతానీకస్తు నాకులిః॥ 1-64-165 (2756) 
తథైవ సహదేవాచ్చ శ్రుతసేనః ప్రతాపవాన్।
హిడింబాయాం చ భీమేన వనే జజ్ఞే ఘటోత్కచః॥ 1-64-166 (2757) 
శిఖండీ ద్రుపదాజ్జజ్ఞే కన్యా పుత్రత్వభాగతా।
యాం యక్షః పురుషం చక్రే స్థూమః ప్రియచికీర్షయా॥ 1-64-167 (2758) 
కురూణాం విగ్రహే తస్మిన్సమాగచ్ఛన్బహూన్యథ।
రాజ్ఞాం శతసహస్రాణి యోత్స్యమానాని సంయుగే॥ 1-64-168 (2759) 
తేషామపరిమేయానాం నామధేయాని సర్వశః।
న శక్యాని సమాఖ్యాతుం వర్షాణామయుతైరపి। 
ఏతే తు కీర్తితా ముఖ్యా యైరాఖ్యానమిదం తతం॥ ॥  1-64-169 (2760) 
 
ఇతి శ్రీమన్మహాభారతే ఆదిపర్వణి అంశావతరణపర్వణి చతుఃషష్టితమోఽధ్యాయః॥ 64 ॥

Mahabharata - Adi Parva - Chapter Footnotes

1-64-1 రంజకత్వాద్రాజా। మహీపతిః పృథ్వీపాలకః॥ 1-64-2 వసుః ఉపరిచరః॥ 1-64-4 సాక్షాత్ప్రత్యక్షభూయ॥ 1-64-5 న సంకీర్యేత నిర్నాయకత్వాత్॥ 1-64-8 పశవ్యః పశుభ్యో హితః॥ 1-64-11 గాః బలీవర్దాన్। వృషభాన్కృశాన్న ధురి యుంజతే ప్రత్యుత సంధుక్షయంతి పుష్టాన్కుర్వంతి। అన్యే తు గాః స్త్రీగవీః తాసామప్యాంధ్రాదిదుర్దేశేషు ధురి యోజనం దృష్టం తదిహ నాస్తీత్యాహుః॥ 1-64-12 న త ఇతి। ఆత్మజ్ఞానాత్సర్వజ్ఞో భవిష్యసీత్యర్థః॥ 1-64-13 ఉపపత్స్యతే ఉపస్థాస్యతే॥ 1-64-15 వైజయంతీం విజయహేతుం। అవిక్షతమేవ ధారయిష్యతి పాలయిష్యతి నతు విక్షతం॥ 1-64-16 లక్షణం చిహ్నం॥ 1-64-17 ఇష్టప్రదానం ప్రీతిదాయముద్దిశ్య యష్టిం దదౌ॥ 1-64-20 శక్రస్య పూజార్థం తస్యా యష్టేః ప్రవేశం స్థాపనం॥ 1-64-23 పిటకైః మంజూషారూపైర్వస్త్రమయైః కోశైః॥ 1-64-46 వాసవాః వసుపుత్రాః॥ 1-64-48 పురోపవాహినీం పురసమీపే వహంతీం॥ 1-64-50 నదీ రాజ్ఞే న్యవేదయన్మిథునమిత్యనుషజ్యతే॥ 1-64-54 తదహస్తస్మిన్ దినే॥ 1-64-63 వాయునా కామోద్దీపకేన। ధూంరం మలినం రతికర్మ తదర్థం। ముదం స్త్రీవిషయాం ప్రీతిమనుసృత్య తామేన మనసాఽగాత్। తయా సహ మానసం సురతమకరోదిత్యర్థః। ప్రచస్కంద పపాత॥ 1-64-64 మిథ్యా ప్రసవశూన్యత్వేనాలీకప్రాయం॥ 1-64-68 అభిమంత్ర్య పుత్రోత్పత్తిలింగైర్మంత్రైః స్పృష్ట్వా॥ 1-64-70 ఆర్తవమృతుకాలీనం స్నానం॥ 1-64-73 యుధ్యతోః సతోః॥ 1-64-76 మాసే దశమే ప్రాప్తే బబంధురితి సంబంధః। ఉజ్జహ్నుః ఉద్ధృతవంతః॥ 1-64-77 కాయే దేహే। మత్స్యాః మత్స్యయోషాయాః॥ 1-64-115 నీహారం ధూమికాం॥ 1-64-119 స్థాతుం జీవితుం నోత్సహే కన్యాత్వదూషణాదిత్యర్థః॥ 1-64-128 ద్వీపమేవాఽయనం న్యాసస్థానం యస్య ద్వీపాయనః స్వార్థే తద్ధితః ద్వీపాయన ఏవ ద్వైపాయన ఇతి నామ నిర్వక్తి న్యస్త ఇతి॥ 1-64-125 పాదాపసారిణం యుగేయుగే పాదశః 1-64-88 తమశ్లోకపూర్వార్ధాత్పరం `ఇతి సత్యవతీ హృష్టా' ఇత్యాది `భారతస్య ప్రకాశితాః' ఇత్యంతసార్ధశ్లోకసప్తకస్థానే ఇమే కుండలితాః శ్లోకాః కేషుచిత్కోశేషూపలభ్యంతే। 1-64-133 వసువీర్యాత్ వస్వంశాత్॥ 1-64-136 శకుంతికా మక్షికా॥ 1-64-140 కుంతిభోజస్య కన్యాయాం కుంత్యాం॥ 1-64-167 స్థూణో నాంనా॥ చతుఃషష్ఠితమోఽధ్యాయః॥ 64 ॥



ఆదిపర్వ - అధ్యాయ 065

॥ శ్రీః ॥

1.65. అధ్యాయః 065 

Mahabharata - Adi Parva - Chapter Topics

విస్తరశ్రవణేచ్ఛయా జనమేజయస్య ప్రశ్నః॥ 1 ॥ పరశురామేణ లోకే నిఃక్షత్రియే కృతే బ్రాహ్మణేభ్యః క్షత్రస్య పునరుత్పత్తిః॥ 2 ॥ తత్కాలస్య ధర్మభూయిష్ఠత్వం॥ 3 ॥ దేవైర్నిర్జితానాం దానవానాం భూమావుత్పత్తిః॥ 4 ॥ తద్భూరిభారార్తయా పృథ్వ్యా ప్రార్థితస్య బ్రహ్మణో దేవాన్ప్రత్యంశావతరణాజ్ఞాపనం॥ 5 ॥ అవతారార్థం ఇంద్రేణ నారాయణప్రార్థనా॥ 6 ॥

Mahabharata - Adi Parva - Chapter Text

1-65-0 (2761) 
జనమేజయ ఉవాచ। 1-65-0x (314) 
య ఏతే కీర్తితా బ్రహ్మన్యే చాన్యే నానుకీర్తితాః।
సంయక్తాఞ్శ్రోతుమిచ్ఛామిరాజ్ఞశ్చాన్యాన్సహస్రశః॥ 1 ॥ 1-65-1 (2762) 
యదర్థమిహ సంభూతా దేవకల్పా మహారథాః।
భువి తన్మే మహాభాగ సంయగాఖ్యాతుమర్హసి॥ 1-65-2 (2763) 
వైశంపాయన ఉవాచ। 1-65-3x (315) 
రహస్యం ఖల్విదం రాజందేవానామితి నః శ్రుతం।
తత్తు తే కథయిష్యామి నమస్కృత్వా స్వయంభువే॥ 1-65-3 (2764) 
త్రిఃసప్తకృత్వః పృథివీం కృత్వా నిఃక్షిత్రయాం పురా।
జామదగ్న్యస్తపస్తేపే మహేంద్రే పర్వతోత్తమే॥ 1-65-4 (2765) 
తదా నిఃక్షత్రియే లోకే భార్గవేణ కృతే సతి।
బ్రాహ్మణాన్క్షత్రియా రాజన్సుతార్థిన్యోఽభిచక్రముః॥ 1-65-5 (2766) 
తాభిః సహ సమాపేతుర్బ్రాహ్మణాః సంశితవ్రతాః।
ఋతావృతౌ నరవ్యాఘ్ర న కామాన్నానృతౌ తథా॥ 1-65-6 (2767) 
తేభ్యశ్చ తేభిరే గర్భం క్షత్రియాస్తాః సహస్రశః।
తతః సుషువిరే రాజన్క్షత్రియాన్వీర్యవత్తరాన్॥ 1-65-7 (2768) 
కుమారాంశ్చ కుమారీశ్చ పునః క్షత్రాభివృద్ధయే।
ఏవం తద్బ్రాహ్మణైః క్షత్రం క్షత్రియాసు తపస్విభిః॥ 1-65-8 (2769) 
జాతం వృద్ధం చ ధర్మేణ సుదీర్గేణాయుషాన్వితం।
చత్వారోఽపి తతో వర్ణా బభూవుర్బ్రాహ్మణోత్తరాః॥ 1-65-9 (2770) 
అభ్యగచ్ఛన్నృతౌ నారీం న కామాన్నానృతౌ తథా।
తథైవాన్యాని భూతాని తిర్యగ్యోనిగతాన్యపి॥ 1-65-10 (2771) 
ఋతౌ దారాంశ్చ గచ్ఛంతి తత్తథా భరతర్షభ।
తతోఽవర్ధంత ధర్మేణ సహస్రశతజీవినః॥ 1-65-11 (2772) 
తాః ప్రజాః పృథివీపాల ధర్మవ్రతపరాయణాః।
ఆధిభిర్వ్యాధిభిశ్చైవ విముక్తాః సర్వశో నరాః॥ 1-65-12 (2773) 
అథేమాం సాగరోపాంతాం గాం గజేంద్రగతాఖిలాం।
అధ్యతిష్ఠత్పునః క్షత్రం సశైలవనపత్తనాం॥ 1-65-13 (2774) 
ప్రశాసతి పునః క్షత్రే ధర్మేణేమాం వసుంధరాం।
బ్రాహ్మణాద్యాస్తతో వర్ణా లేభిరే ముదముత్తమాం॥ 1-65-14 (2775) 
కామక్రోధోద్భవాందోషాన్నిరస్య చ నరాధిపాః।
ధర్మేణ దండం దండేషు ప్రణయంతోఽన్వపాలయన్॥ 1-65-15 (2776) 
తథా ధర్మపరే క్షత్రే సహస్రాక్షః శతక్రతుః।
స్వాదు దేశే చ కాలే చ వవర్షాప్యాయయన్ప్రజాః॥ 1-65-16 (2777) 
న బాల ఏవ ంరియతే తదా కశ్చిజ్జనాధిప।
న చ స్త్రియం ప్రజానాతి కశ్చిదప్రాప్తయౌవనాం॥ 1-65-17 (2778) 
ఏవమాయుష్మతీభిస్తు ప్రజాభిర్భరతర్షభ।
ఇయం సాగరపర్యంతా ససాపూర్యత మేదినీ॥ 1-65-18 (2779) 
ఈజిరే చ మహాయజ్ఞైః క్షత్రియా బహుదక్షిణైః।
సాంగోపనిషదాన్వేదాన్విప్రాశ్చాధీయతే తదా॥ 1-65-19 (2780) 
న చ విక్రీణతే బ్ర్హమ బ్రాహ్మణాశ్చ తదా నృప।
న చ శూద్రసమభ్యాశే వేదానుచ్చారయంత్యుత॥ 1-65-20 (2781) 
కారయంతః కృషిం గోభిస్తథా వైశ్యాః క్షితావిహ।
యుంజతే ధురి నో గాశ్చ కృశాంగాంశ్చాప్యజీవయన్॥ 1-65-21 (2782) 
ఫేనపాంశ్చ తథా వత్సాన్న దుహంతి స్మ మానవాః।
న కూటమానైర్వణిజః పణ్యం విక్రీణతే తదా॥ 1-65-22 (2783) 
కర్మాణి చ నరవ్యాఘ్ర ధర్మోపేతాని మానవాః।
ధర్మమేవానుపశ్యంతశ్చక్రుర్ధర్మపరాయణాః॥ 1-65-23 (2784) 
స్వకర్మనిరతాశ్చాసన్సర్వే వర్ణా నరాధిప।
ఏవం తదా నరవ్యాఘ్ర ధర్మో న హ్రసతే క్వచిత్॥ 1-65-24 (2785) 
కాలే గావః ప్రసూయంతే నార్యశ్చ భరతర్షభ।
భవంత్యృతుషు వృక్షాణాం పుష్పాణి చ ఫలాని చ॥ 1-65-25 (2786) 
ఏవం కృతయుగే సంయగ్వర్తమానే తదా నృప।
ఆపూర్యత మహీ కృత్స్నా ప్రాణిభిర్బహుభిర్భృశం॥ 1-65-26 (2787) 
ఏవం సముదితే లోకే మానుషే భరతర్షభ।
అసురా జజ్ఞిరే క్షేత్రే రాజ్ఞాం తు మనుజేశ్వర॥ 1-65-27 (2788) 
ఆదిత్యైర్హి తదా దైత్యా బహుశో నిర్జితా యుధి।
ఐశ్వర్యాద్ధంశితాః స్వర్గాత్సంబభూవుః క్షితావిహ॥ 1-65-28 (2789) 
ఇహ దేవత్వమిచ్ఛంతో మానుషేషు తపస్వినః।
జజ్ఞిరే భువి భూతేషు తేషు తేష్వసురా విభో॥ 1-65-29 (2790) 
గోష్వశ్వేషు చ రాజేంద్ర ఖరోష్ట్రమహిషేషు చ।
క్రవ్యాత్సు చైవ భూతేషు గజేషు చ మృగేషు చ॥ 1-65-30 (2791) 
జాతైరిహ మహీపాల జాయమానైశ్చ తైర్మహీ।
న శశాకాత్మనాత్మానమియం ధారయితుం ధరా॥ 1-65-31 (2792) 
అథ జాతా మహీపాలాః కేచిద్బహుమదాన్వితాః।
దితేః పుత్రా దనోశ్చైవ తదా లోకాదిహ చ్యుతాః॥ 1-65-32 (2793) 
వీర్యవంతోఽవలిప్తాస్తే నానారూపధరా మహీం।
ఇమాం సాగరపర్యంతాం పరీయురరిమర్దనాః॥ 1-65-33 (2794) 
బ్రాహ్మణాన్క్షత్రియాన్వైశ్యాఞ్శూద్రాంశ్చైవాప్యపీడయన్।
అన్యాని చైవ సత్వాని పీడయామాసురోజసా॥ 1-65-34 (2795) 
త్రాసయంతోఽభినిఘ్నంతః సర్వభూతగణాంశ్చ తే।
విచేరుః సర్వశో రాజన్మహీం శతసహస్రశః॥ 1-65-35 (2796) 
ఆశ్రమస్థాన్మహర్షీంశ్చ ధర్షయంతస్తతస్తతః।
అబ్రహ్మణ్యా వీర్యమదా మత్తా మదబలేన చ॥ 1-65-36 (2797) 
ఏవం వీర్యబలోత్సిక్తైర్భూరియం తైర్మహాసురైః।
పీడ్యమానా మహీ రాజన్బ్రహ్మాణముపచక్రమే॥ 1-65-37 (2798) 
న హ్యమీ భూతసత్వౌఘాః పన్నగాః సనగాం మహీం।
తదా ధారయితుం శేకురాక్రాంతాం దానవైర్బలాత్॥ 1-65-38 (2799) 
తతో మహీ మహీపాల భారార్తా భయపీడితా।
జగామ శరణం దేవం సర్వభూతపితామహం॥ 1-65-39 (2800) 
సా సంవృతం మహాభాగైర్దేవద్విజమహర్షిభిః।
దదర్శ దేవం బ్రహ్మాణం లోకకర్తారమవ్యయం॥ 1-65-40 (2801) 
గంధర్వైరప్సరోభిశ్చ బందికర్మసు నిష్ఠితైః।
వంద్యమానం ముదోపతైర్వవందే చైనమేత్య సా॥ 1-65-41 (2802) 
అథ విజ్ఞాపయామాస భూమిస్తం శరణార్థినీ।
సన్నిధౌ లోకపాలానాం సర్వేషామేవ భారత॥ 1-65-42 (2803) 
తత్ప్రధానాత్మనస్తస్య భూమేః కృత్యం స్వయంభువః।
పూర్వమేవాభవద్రాజన్విదితం పరమేష్ఠినః॥ 1-65-43 (2804) 
స్రష్టా హి జగతః కస్మాన్న సంబుధ్యేత భారత।
ససురాసురలోకానామశేషేణ మనోగతం॥ 1-65-44 (2805) 
తామువాచ మహారాజ భూమిం భూమిపతిః ప్రభుః।
ప్రభవః సర్వభూతానామీశః శంభుః ప్రజాపతిః॥ 1-65-45 (2806) 
బ్రహ్మోవాచ। 1-65-46x (316) 
యదర్థమభిసంప్రాప్తా మత్సకాశం వసుంధరే।
తదర్థం సన్నియోక్ష్యామి సర్వానేవ దివౌకసః॥ 1-65-46 (2807) 
`ఉత్తిష్ఠ గచ్ఛ వసుధే స్వస్థానమితి సాఽగమత్।'  1-65-47 (2808) 
వైశంపాయన ఉవాచ।
ఇత్యుక్త్వా స మహీం దేవో బ్రహ్మా రాజన్విసృజ్య చ। 
ఆదిదేశ తదా సర్వాన్విబుధాన్భూతకృత్స్వయం॥  1-65-47x (317) 
అస్యా భూమేర్నిరసితుం భారం భాగైః పృథక్పృథక్।
అస్యామేవ ప్రసూయధ్వం తిరోధాయేతి చాబ్రవీత్॥ 1-65-48 (2809) 
తథైవ చ సమానీయ గంధర్వాప్సరసాం గణాన్।
ఉవాచ భగవాన్సర్వానిదం వచనమర్థవత్॥ 1-65-49 (2810) 
బ్రహ్మోవాచ। 1-65-50x (318) 
స్వైః స్వైరంశైః ప్రసూయధ్వం యథేష్టం మానేషేషు చ।  1-65-50 (2811) 
వైశంపాయన ఉవాచ।
అథ శక్రాదయః సర్వే శ్రుత్వా సురగురోర్వచః। 
తథ్యమర్థ్యం చ పథ్యం చ తస్య తే జగృహుస్తదా॥  1-65-50x (319) 
అథ తే సర్వశోంశైః స్వైర్గంతుం భూమిం కృతక్షణాః।
నారాయణమమిత్రఘ్నం వైకుంఠముపచక్రముః॥ 1-65-51 (2812) 
యః స చక్రగదాపాణిః పీతవాసాః శితిప్రభః।
పద్మనాభః సురారిఘ్నః పృథుచార్వంచితేక్షణః॥ 1-65-52 (2813) 
ప్రజాపతిపతిర్దేవః సురనాథో మహాబలః।
శ్రీవత్సాంకో హృషీకేశః సర్వదైవతపూజితః॥ 1-65-53 (2814) 
తం భువః శోధనాయేంద్ర ఉవాచ పురుషోత్తమం।
అంశేనావతరేత్యేవం తథేత్యాహ చ తం హరిః॥ ॥ 1-65-54 (2815) 
 
ఇతి శ్రీమన్మహాభారతే ఆదిపర్వణి అంశావతరణపర్వణి పంచషష్టితమోఽధ్యాయః॥ 65 ॥ ॥ సమాప్తమంశావతరణపర్వ ॥

Mahabharata - Adi Parva - Chapter Footnotes

1-65-4 త్రిఃసప్తకృత్వా ఏకవింశతివారాన్॥ 1-65-13 హే గజేంద్రగత హే గజేంద్రగమన॥ 1-65-20 బ్రహ్మ వేదం న విక్రీణతే భృతకాధ్యాపనం న కుర్వత ఇత్యర్థః॥ 1-65-21 వైశ్యాః స్వయం ధురి గా బలీవర్దాన్ న యుంజతే॥ 1-65-22 ఫేనపాన్ అతృణాదానభిలక్ష్య న దుహంతి ధేనూరితి శేషః। కూటమానైః కపటతులాప్రస్థాదిభిః॥ 1-65-29 దేవత్వం రాజత్వం॥ 1-65-36 మహీ ఉపచక్రమే గంతుమితి శేషః॥ 1-65-48 తిరోధాయ స్వంస్వం రూపం ప్రచ్ఛాద్య॥ 1-65-54 శోధనాయ కంటకభూతఖలోన్మూలనాయ॥ పంచషష్టితమోఽధ్యాయః॥ 65 ॥



ఆదిపర్వ - అధ్యాయ 066

॥ శ్రీః ॥

1.66. అధ్యాయః 066 

 
(అథ సంభవపర్వ  ॥ 7 ॥)

Mahabharata - Adi Parva - Chapter Topics

అదిత్యాదిదక్షకన్యావంశకథనం॥ 1 ॥

Mahabharata - Adi Parva - Chapter Text

1-66-0 (2816) 
వైశంపాయన ఉవాచ। 1-66-0x (320) 
అథ నారాయణేనేంద్రశ్చకార సహ సంవిదం।
అవతర్తుం మహీం స్వర్గాదంశతః మహితః సురైః॥ 1-66-1 (2817) 
ఆదిశ్య చ స్వయం శక్రః సర్వానేవ దివౌకసః।
నిర్జగామ పునస్తస్మాత్క్షయాన్నారాయణస్య హ॥ 1-66-2 (2818) 
తేఽమరారివినాశాయ సర్వలోకహితాయ చ।
అవతేరుః క్రమేణైవ మహీం స్వర్గాద్దివౌకసః॥ 1-66-3 (2819) 
తతో బ్రహ్మర్షివంశేషు పార్థివర్షికులేషు చ।
జజ్ఞిరే రాజశార్దూల యథాకామం దివౌకసః॥ 1-66-4 (2820) 
దానవాన్రాక్షసాంశ్చైవ గంధర్వాన్పన్నగాంస్తథా।
పురుషాదాని చాన్యాని జఘ్నుః సత్వాన్యనేకశః॥ 1-66-5 (2821) 
దానవా రాక్షసాశ్చైవ గంధర్వాః పన్నగాస్తథా।
న తాన్బలస్థాన్బాల్యేఽపి జఘ్నుర్భరతసత్తమ॥ 1-66-6 (2822) 
జనమేజయ ఉవాచ। 1-66-7x (321) 
దేవదానవసంఘానాం గంధర్వాప్సరసాం తథా।
మానవానాం చ సర్వేషాం తథా వై యక్షరక్షసాం॥ 1-66-7 (2823) 
శ్రోతుమిచ్ఛామి తత్త్వేన సంభవం కృత్స్నమాదితః।
ప్రాణినాం చైవ సర్వేషాం సంభవం వక్తుమర్హసి॥ 1-66-8 (2824) 
వైశంపాయన ఉవాచ। 1-66-9x (322) 
హంత తే కథయిష్యామి నమస్కృత్య స్వయంభువే।
సురాదీనామహం సంయగ్లోకానాం ప్రభవాప్యయం॥ 1-66-9 (2825) 
బ్రహ్మణో మానసాః పుత్రా విదితాః షణ్మహర్షయః।
మరీచిరత్ర్యహ్గిరసౌ పులస్త్యః పులహః క్రతుః॥ 1-66-10 (2826) 
మరీచేః కశ్యపః పుత్రః కశ్యపాత్తు ఇమాః ప్రజాః।
ప్రజజ్ఞిరే మహాభాగా దక్షకన్యాస్త్రయోదశ॥ 1-66-11 (2827) 
అదితిర్దితిర్దనుః కాలా దనాయుః సింహికా తథా।
క్రోధా ప్రాధా చ విశ్వా చ వినతా కపిలా మునిః॥ 1-66-12 (2828) 
కద్రూశ్చ మనుజవ్యాఘ్ర దక్షకన్యైవ భారత।
ఏతాసాం వీర్యసంపన్నం పుత్రపౌత్రమనంతకం॥ 1-66-13 (2829) 
అదిత్యాం ద్వాదశాదిత్యాః సంభూతా భువనేశ్వరాః।
యే రాజన్నామతస్తాంస్తే కీర్తయిష్యామి భారత॥ 1-66-14 (2830) 
ధాతా మిత్రోఽర్యమా శక్రో వరుణస్త్వంశ ఏవ చ।
భగో వివస్వాన్పూషా చ సవితా దశమస్తథా॥ 1-66-15 (2831) 
ఏకాదశస్తథా త్వష్టా ద్వాదశో విష్ణురుచ్యతే।
జఘన్యజస్తు సర్వేషామాదిత్యానాం గుణాధికః॥ 1-66-16 (2832) 
ఏక ఏవ దితేః పుత్రో హిరణ్యకశిపుః స్మృతః।
నాంనా ఖ్యాతాస్తు తస్యేమే పంచ పుత్రా మహాత్మనః॥ 1-66-17 (2833) 
ప్రహ్లాదః పూర్వజస్తేషాం సంహ్లాదస్తదనంతరం।
అనుహ్లాదస్తృతీయోఽభూత్తస్మాచ్చ శిబిబాష్కలౌ॥ 1-66-18 (2834) 
ప్రహ్లాదస్య త్రయః పుత్రాః ఖ్యాతాః సర్వత్ర భారత।
విరోచనశ్చ కుంభశ్చ నికుంభశ్చేతి భారత॥ 1-66-19 (2835) 
విరోచనస్య పుత్రోఽభూద్బలిరేకః ప్రతాపవాన్।
బలేశ్చ ప్రథితః పుత్రో బాణో నామ మహాసురః॥ 1-66-20 (2836) 
రుద్రస్యానుచరః శ్రీమాన్మహాకాలేతి యం విదుః।
చత్వారింశద్దనోః పుత్రాః ఖ్యాతాః సర్వత్ర భారత॥ 1-66-21 (2837) 
తేషాం ప్రథమజో రాజా విప్రచిత్తిర్మహాయశాః।
శంబరో నముచిశ్చైవ పులోమా చేతి విశ్రుతః॥ 1-66-22 (2838) 
అసిలోమా చ కేశీ చ దుర్జయశ్చైవ దానవః।
అయఃశిరా అశ్వశిరా అశ్వశహ్కుశ్చ వీర్యవాన్॥ 1-66-23 (2839) 
తథా గగనమూర్ధా చ వేగవాన్కేతుమాంశ్చ సః।
స్వర్భానురశ్వోఽశ్వపతిర్వృషపర్వాఽజకస్తథా॥ 1-66-24 (2840) 
అశ్వగ్రీవశ్చ సూక్ష్మశ్చ తుహుండశ్చ మహాబలః।
ఇషుపాదేకచక్రశ్చ విరూపాక్షహరాహరౌ॥ 1-66-25 (2841) 
నిచంద్రశ్చ నికుంభశ్చ కుపటః కపటస్తథా।
శరభః శలభశ్చైవ సూర్యాచంద్రమసౌ తథా। 
ఏతే ఖ్యాతా దనోర్వంశే దానవాః పరికీర్తితాః॥  1-66-26 (2842) 
అన్యౌ తు ఖలు దేవానాం సూర్యాచంద్రమసౌ స్మృతౌ।
అన్యౌ దానవముఖ్యానాం సూర్యాచంద్రమసౌ తథా॥ 1-66-27 (2843) 
ఇమే చ వంశాః ప్రథితాః సత్వవంతో మహాబలాః।
దనుపుత్రా మహారాజ దశ దానవవంశజాః॥ 1-66-28 (2844) 
ఏకాక్షో మృతపో వీరః ప్రలంబనరకావపి।
వాతాపిః శత్రుతపనః శఠశ్చైవ మహాసురః॥ 1-66-29 (2845) 
గవిష్ఠశ్చ వనాయుశ్చ దీర్ఘజిహ్వశ్చ దానవః।
అసంఖ్యేయాః స్మృతాస్తేషాం పుత్రాః పౌత్రాశ్చ భారత॥ 1-66-30 (2846) 
సింహికా సుషువే పుత్రం రాహుం చంద్రార్కమర్దనం।
సుచంద్రం చంద్రహర్తారం తథా చంద్రప్రమర్దనం॥ 1-66-31 (2847) 
క్రూరస్వభావం క్రూరాయాః పుత్రపౌత్రమనంతకం।
గణః క్రోధవశో నామ క్రూరకర్మాఽరిమర్దనః॥ 1-66-32 (2848) 
దనాయుషః పునః పుత్రాశ్చత్వారోఽసురపుంగవాః।
విక్షరో బలవీరౌ చ వృత్రశ్చైవ మహాసురః॥ 1-66-33 (2849) 
కాలాయాః ప్రథితాః పుత్రాః కాలకల్పాః ప్రహారిణః।
ప్రవిఖ్యాతా మహావీర్యా దానవేషు పరంతపాః॥ 1-66-34 (2850) 
వినాశనశ్చ క్రోధశ్చ క్రోధహంతా తథైవ చ।
క్రోధశత్రుస్తథైవాన్యే కాలకేయా ఇతి శ్రుతాః॥ 1-66-35 (2851) 
అసురాణాముపాధ్యాయః శక్రస్త్వషిసుతోఽభవత్।
ఖ్యాతాశ్చోశనసః పుత్రాశ్చత్వారోఽసురయాజకాః॥ 1-66-36 (2852) 
త్వష్టా ధరస్తథాత్రిశ్చ ద్వావన్యౌ రౌద్రకర్మిణౌ।
తేజసా సూర్యసంకాశా బ్రహ్మలోకపరాయణాః॥ 1-66-37 (2853) 
ఇత్యేష వంశప్రభవః కథితస్తే తరస్వినాం।
అసురాణాం సురాణాం చ పురాణే సంశ్రుతో మయా॥ 1-66-38 (2854) 
ఏతేషాం యదపత్యం తు న శక్యం తదశేషతః॥
ప్రసంఖ్యాతుం మహీపాల గుణభూతమనంతకం॥ 1-66-39 (2855) 
తార్క్ష్యశ్చారిష్టనేమిశ్చ తథైవ గరుడారుణౌ।
ఆరుణిర్వారుణిశ్చైవ వైనతేయాః ప్రకీర్తితాః॥ 1-66-40 (2856) 
శేషోఽనంతో వాసుకిశ్చ తక్షకశ్చ భుజంగమః।
కూర్మశ్చ కులికశ్చైవ కాద్రవేయాః ప్రకీర్తితాః॥ 1-66-41 (2857) 
భీమసేనోగ్రసేనౌ చ సుపర్ణో వరుణస్తథా।
గోపతిర్ధృతరాష్ట్రశ్చ సూర్యవర్చాశ్చ సప్తమః॥ 1-66-42 (2858) 
సత్యవాగర్కపర్ణశ్చ ప్రయుతశ్చాపి విశ్రుతః।
భీమశ్చిత్రరథశ్చైవ విఖ్యాతః సర్వవిద్వశీ॥ 1-66-43 (2859) 
తథా శాలిశిరా రాజన్పర్జన్యశ్చ చతుర్దశః।
కలిః పంచదశస్తేషాం నారదశ్చైవ షోడశః॥
ఇత్యేతే దేవగంధర్వా మౌనేయాః పరికీర్తితాః॥  1-66-44 (2860) 
అథ ప్రభూతాన్యన్యాని కీర్తయిష్యామి భారత।
అనవద్యాం మనుం వంశామసురాం మార్గణప్రియాం॥ 1-66-45 (2861) 
అరూపాం సుభగాం భాసీమితి ప్రాధా వ్యజాయత।
సిద్ధః పూర్ణశ్చ బర్హిశ్చ పూర్ణాయుశ్చ మహాయశాః॥ 1-66-46 (2862) 
బ్రహ్మచారీ రతిగుణః సుపర్ణశ్చైవ సప్తమః।
విశ్వావసుశ్చ భానుశ్చ సుచంద్రో దశమస్తథా॥ 1-66-47 (2863) 
ఇత్యేతే దేవగంధర్వాః ప్రాధేయాః పరికీర్తితాః।
ఇమం త్వప్సరసాం వంశం విదితం పుణ్యలక్షణం॥ 1-66-48 (2864) 
అరిష్టాఽసూత సుభగా దేవీ దేవర్షితః పురా।
అలంబుషా మిశ్రకేశీ విద్యుత్పర్ణా తిలోత్తమా॥ 1-66-49 (2865) 
అరుణా రక్షితా చైవ రంబా తద్వన్మనోరమా।
కేశినీ చ సుబాహుశ్చ సురతా సురజా తథా॥ 1-66-50 (2866) 
సుప్రియా చాతిబాహుశ్చ విఖ్యాతౌ చ హాహా హూహూః।
తుంబురుశ్చేతి చత్వారః స్మృతా గంధర్వసత్తమాః॥ 1-66-51 (2867) 
అమృతం బ్రాహ్మణా గావో గంధర్వాప్సరసస్తథా।
అపత్యం కపిలాయాస్తు పురాణే పరికీర్తితం॥ 1-66-52 (2868) 
ఇతి తే సర్వభూతానాం సంభవః కథితో మయా।
యథావత్సంపరిఖ్యాతో గంధర్వాప్సరసాం తథా॥ 1-66-53 (2869) 
భుజంగానాం సుపర్ణానాం రుద్రాణాం మరుతాం తథా।
గవాం చ బ్రాహ్మణానాం చ శ్రీమతాం పుణ్యకర్మణాం॥ 1-66-54 (2870) 
ఆయుష్యశ్చైవ పుణ్యశ్చ ధన్యః శ్రుతిసుఖావహః।
శ్రోతవ్యశ్చైవ సతతం శ్రావ్యశ్చైవానసూయతా॥ 1-66-55 (2871) 
ఇమం తు వంశం నియమేన యః పఠే-
న్మహాత్మనాం బ్రాహ్మణదేవసన్నిధౌ। 
అపత్యలాభం లభతే స పుష్కలం
శ్రియం యశః ప్రేత్య చ శోభనాం గతిం॥ ॥  1-66-56 (2872) 
 
ఇతి శ్రీమన్మహాభారతే ఆదిపర్వణి సంభవపర్వణి షట్షష్టితమోఽధ్యాయః॥ 66 ॥

Mahabharata - Adi Parva - Chapter Footnotes

1-66-2 క్షయాత్ స్థానాత్॥ 1-66-16 జఘన్యజః పశ్చాజ్జాతః॥ 1-66-32 క్రూరాయాః క్రోధాయాః॥ 1-66-39 గుణభూతప్రధానరూపం॥ షట్షష్టితమోఽధ్యాయః॥ 66 ॥



ఆదిపర్వ - అధ్యాయ 067

॥ శ్రీః ॥

1.67. అధ్యాయః 067 

Mahabharata - Adi Parva - Chapter Topics

ఋష్యాదివంశకథనం॥ 1 ॥

Mahabharata - Adi Parva - Chapter Text

1-67-0 (2873) 
వైశంపాయన ఉవాచ। 1-67-0x (323) 
బ్రహ్మణో మానసాః పుత్రా విదితాః షణ్మహర్షయః।
ఏకాదశ సుతాః స్థాణోః ఖ్యాతాః పరమతేజసః॥ 1-67-1 (2874) 
మృగవ్యాధశ్చ సర్పశ్చ నిర్ఋతిశ్చ మహాయశాః।
అజైకపాదహిర్బిధ్న్యః పినాకీ చ పరంతపః॥ 1-67-2 (2875) 
దహనోఽథేశ్వరశ్చైవ కపాలీ చ మహాద్యుతిః।
స్థాణుర్భగశ్చ భగవాన్ రుద్రా ఏకాదశ స్మృతాః॥ 1-67-3 (2876) 
మరీచిరంగిరా అత్రిః పులస్త్యః పులహః క్రతుః।
షడేతే బ్రహ్మణః పుత్రా వీర్యవంతో మహర్షయః॥ 1-67-4 (2877) 
త్రయస్త్వంగిరసః పుత్రా లోకే సర్వత్ర విశ్రుతాః।
బృహస్పతిరుతథ్యశ్చ సంవర్తశ్చ ధృతవ్రతాః॥ 1-67-5 (2878) 
అత్రేస్తు బహవః పుత్రాః శ్రూయంతే మనుజాధిప।
సర్వే వేదవిదః సిద్ధాః శాంతాత్మానో మహర్షయః॥ 1-67-6 (2879) 
రాక్షసాశ్చ పులస్త్యస్య వానరాః కిన్నరాస్తథా।
యక్షాశ్చ మనుజవ్యాఘ్ర పుత్రాస్తస్య చ ధీమతః॥ 1-67-7 (2880) 
పులహస్య సుతా రాజఞ్శరభాశ్చ ప్రకీర్తితాః।
సింహాః కిపురుషా వ్యాఘ్రా ఋక్షా ఈహామృగాస్తథా॥ 1-67-8 (2881) 
క్రతోః క్రతుసమాః పుత్రాః పతంగసహచారిణః।
విశ్రుతాస్త్రిషు లోకేషు సత్యవ్రతపరాయణాః॥ 1-67-9 (2882) 
దక్షస్త్వజాయతాంగుష్ఠాద్దక్షిణాద్భగవానృషిః।
బ్రహ్మణః పృథివీపాల శాంతాత్మా సుమహాతపాః॥ 1-67-10 (2883) 
వామాదజాయతాంగుష్ఠాద్భార్యా తస్య మహాత్మనః।
తస్యాం పంచాశతం కన్యాః స ఏవాజనయన్మునిః॥ 1-67-11 (2884) 
తాః సర్వాస్త్వనవద్యాంగ్యః కన్యాః కమలలోచనాః।
పుత్రికాః స్థాపయామాస నష్టపుత్రః ప్రజాపతిః॥ 1-67-12 (2885) 
దదౌ స దశ ధర్మాయ సప్తవింశతిమిందవే।
దివ్యేన విధినా రాజన్కశ్యపాయ త్రయోదశ॥ 1-67-13 (2886) 
నామతో ధర్మపత్న్యస్తాః కీర్త్యమానా నిబోధ మే।
కీర్తిర్లక్ష్మీర్ధృతిర్మేధా పుష్టిః శ్రద్ధా క్రియా తథా॥ 1-67-14 (2887) 
బుద్ధిర్లజ్జా మతిశ్చైవ పత్న్యో ధర్మస్య తా దశ।
ద్వారాణ్యేతాని ధర్మస్య విహితాని స్వయంభువా॥ 1-67-15 (2888) 
సప్తవింశతిః సోమస్య పత్న్యో లోకస్య విశ్రుతాః।
కాలస్య నయనే యుక్తాః సోమపత్న్యాః శుచివ్రతాః॥ 1-67-16 (2889) 
సర్వా నక్షత్రయోగిన్యో లోకయాత్రావిధానతః।
పైతామహో మునిర్దేవస్తస్య పుత్రః ప్రజాపతిః। 
తస్యాష్టౌ వసవః పుత్రాస్తేషాం వక్ష్యామి విస్తరం॥  1-67-17 (2890) 
ధరో ధ్రువశ్చ సోమశ్చ అహశ్చైవానిలోఽనలః।
ప్రత్యూషశ్చ ప్రభాసశ్చ వసవోఽష్టౌ ప్రకీర్తితాః॥ 1-67-18 (2891) 
ధూంరాయాస్తు ధరః పుత్రో బ్రహ్మవిద్యో ధ్రువస్తథా।
చంద్రమాస్తు మనస్విన్యాః శ్వాసాయాః శ్వసనస్తథా॥ 1-67-19 (2892) 
రతాయాశ్చాప్యహః పుత్రః శాండిల్యాశ్చ హుతాశనః।
ప్రత్యూషశ్చ ప్రభాసశ్చ ప్రభాతాయాః సుతౌ స్మృతౌ॥ 1-67-20 (2893) 
ధరస్య పుత్రో ద్రవిణో హుతహవ్యవహస్తథా।
`ఆపస్య పుత్రో వైతండ్యః శ్రమః శాంతోమునిస్తథా'। 
ధ్రువస్య పుత్రో భగవాన్కాలో లోకప్రకాలనః॥  1-67-21 (2894) 
సోమస్య తు సుతో వర్చా వర్చస్వీ యేన జాయతే।
మనోహరాయాః శిశిరః ప్రాణోఽథ రమణస్తథా॥ 1-67-22 (2895) 
అహ్నః సుతస్తథా జ్యోతిః శమః శాంతస్తథా మునిః।
అగ్నేః పుత్రః కుమారస్తు శ్రీమాంఛరవణాలయః॥ 1-67-23 (2896) 
తస్య శాఖో విశాఖశ్చ నైగమేయశ్చ పృష్ఠజః।
కృత్తికాభ్యుపపత్తేశ్చ కార్తికేయ ఇతి స్మృతః॥ 1-67-24 (2897) 
అనిలస్య శివా భార్యా తస్యాః పుత్రో మనోజవః।
అవిజ్ఞాతగతిశ్చైవ ద్వౌ పుత్రావనిలస్య తు॥ 1-67-25 (2898) 
ప్రత్యూషస్య విదుః పుత్రమృషిం నాంనాఽథ దేవలం।
ద్వౌ పుత్రౌ దేవలస్యాపి క్షమావంతౌ మనీషిణౌ। 
బృహస్పతేస్తు భగినీ వరస్త్రీ బ్రహ్మవాదినీ॥  1-67-26 (2899) 
యోగసిద్ధా జగత్కృత్స్నమసక్తా విచచార హ।
ప్రభాసస్య తు భార్యా సా వసూనామష్టమస్య హ॥ 1-67-27 (2900) 
విశ్వకర్మా మహాభాగో జజ్ఞే శిల్పప్రజాపతిః।
కర్తా శిల్పసహస్రాణాం త్రిదశానాం చ వర్ధకిః॥ 1-67-28 (2901) 
భూషణానాం చ సర్వేషాం కర్తా శిల్పవతాం వరః।
యో దివ్యాని విమానాని త్రిదశానాం చకారహ॥ 1-67-29 (2902) 
మనుష్యాశ్చోపజీవంతి యస్య శిల్పం మహాత్మనః।
పూజయంతి చ యం నిత్యం విశ్వకర్మాణమవ్యయం॥ 1-67-30 (2903) 
స్తనం తు దక్షిణం భిత్త్వా బ్రహ్మణో నరవిగ్రహః।
నిఃసృతో భగవాంధర్మః సర్వలోకసుఖావహః॥ 1-67-31 (2904) 
త్రయస్తస్య వరాః పుత్రాః సర్వభూతమనోహరాః।
శమః కామశ్చ హర్షశ్చ తేజసా లోకధారిణః॥ 1-67-32 (2905) 
కామస్య తు రతిర్భార్యా శమస్య ప్రాప్తిరంగనా।
నందా తు భార్యా హర్షస్య యాసు లోకాః ప్రతిష్ఠితాః॥ 1-67-33 (2906) 
మరీచేః కశ్యపః పుత్రః కశ్యపస్య సురాసురాః।
జజ్ఞిరే నృపశార్దూల లోకానాం ప్రభవస్తు సః॥ 1-67-34 (2907) 
త్వాష్ట్రీ తు సవితుర్భార్యా వడవారూపధారిణీ।
అసూయత మహాభాగా సాంతరిక్షేఽస్వినావుభౌ॥ 1-67-35 (2908) 
ద్వాదశైవాదితేః పుత్రాః శక్రముఖ్యా నరాధిప।
తేషామవరజో విష్ణుర్యత్ర లోకాః ప్రతిష్ఠితాః॥ 1-67-36 (2909) 
త్రయస్త్రింశత యత్యేతే దేవాస్తేషామహం తవ।
అన్వయం సంప్రవక్ష్యామి పక్షైశ్చ కులతో గణాన్॥ 1-67-37 (2910) 
రుద్రాణామపరః పక్షః సాధ్యానాం మరుతాం తథా।
వసూనాం భార్గవం విద్యాద్విశ్వేదేవాంస్తథైవ చ॥ 1-67-38 (2911) 
వైనతేయస్తు గరుడో బలవానరుణస్తథా।
బృహస్పతిశ్చ భగవానాదిత్యేష్వేవ గణ్యతే॥ 1-67-39 (2912) 
అశ్వినౌ గుహ్యకాన్విద్ధి సర్వౌషధ్యస్తథా పశూన్।
ఏతే దేవగణా రాజన్కీర్తితాస్తేఽనుపూర్వశః॥ 1-67-40 (2913) 
యాన్కీర్తయిత్వా మనుజః సర్వపాపైః ప్రముచ్యతే।
బ్రహ్మణో హృదయం భిత్త్వా నిఃసృతో భగవాన్భృగుః॥ 1-67-41 (2914) 
భృగోః పుత్రః కవిర్విద్వాంఛుక్రః కవిసుతో గ్రహః।
త్రైలోక్యప్రాణయాత్రార్థం వర్షావర్షే భయాభయే। 
స్వయంభువా నియుక్తః సన్భువనం పరిధావతి॥  1-67-42 (2915) 
యోగాచార్యో మహాబుద్ధిర్దైత్యానామభవద్గురుః।
సురాణాం చాపి మేధావీ బ్రహ్మచారీ యతవ్రతః॥ 1-67-43 (2916) 
తస్మిన్నియుక్తే విధినా యోగక్షేమాయ భార్గవే।
అన్యముత్పాదయామాస పుత్రం భృగురనిందితం॥ 1-67-44 (2917) 
చ్యవనం దీప్తతపసం ధర్మాత్మానం యశస్వినం।
యః స రోషాచ్చ్యుతో గర్భాన్మాతుర్మోక్షాయ భారత॥ 1-67-45 (2918) 
ఆరుషీ తు మనోః కన్యా తస్య పత్నీ మనీషిణః।
ఔర్వస్తస్యాం సమభవదూరుం భిత్త్వా మహాయశాః॥ 1-67-46 (2919) 
మహాతేజా మహావీర్యో బాల ఏవ గుణైర్యుతః।
ఋచీకస్తస్య పుత్రస్తు జమదగ్నిస్తతోఽభవత్॥ 1-67-47 (2920) 
జమదగ్నేస్తు చత్వార ఆసన్పుత్రా మహాత్మనః।
రామస్తేషాం జఘన్యోఽభూదజఘన్యైర్గుణైర్యుతః। 
సర్వశస్త్రేషు కుశలః క్షత్రియాంతకరో వశీ॥  1-67-48 (2921) 
ఔర్వస్యాసీత్పుత్రశతం జమదగ్నిపురోగమం।
తేషాం పుత్రసహస్రాణి బభూవుర్భువి విస్తరః॥ 1-67-49 (2922) 
ద్వౌ పుత్రో బ్రహ్మణస్త్వన్యౌ యయోస్తిష్ఠతి లక్షణం।
లోకే ధాతా విధాతా చ యౌ స్థితౌ మనునా సహ॥ 1-67-50 (2923) 
తయోరేవ స్వసా దేవీ లక్ష్మీః పద్మగృహా శుభా।
తస్యాస్తు మానసాః పుత్రాస్తురగా వ్యోమచారిణః॥ 1-67-51 (2924) 
వరుణస్య భార్యా యా జ్యేష్ఠా శుక్రాద్దేవీ వ్యజాయత।
తస్యాః పుత్రం బలం విద్ధి సురాం చ సురనందినీం॥ 1-67-52 (2925) 
ప్రజానామన్నకామానామన్యోన్యపరిభక్షణాత్।
అధర్మస్తత్ర సంజాతః సర్వభూతవినాశకః॥ 1-67-53 (2926) 
తస్యాపి నిర్ఋతిర్భార్యా నైర్ఋతా యేన రాక్షసాః।
ఘోరాస్తస్యాస్త్రయః పుత్రాః పాపకర్మరతాః సదా॥ 1-67-54 (2927) 
భయో మహాభయశ్చైవ మృత్యుర్భూతాంతకస్తథా।
న తస్య భార్యా పుత్రో వా కశ్చిదస్త్యంతకో హి సః॥ 1-67-55 (2928) 
కాకీం శ్యేనీం తథా భాసీం ధృతరాష్ట్రీం తథా శుకీం।
తాంరా తు సుషువే దేవీ పంచైతా లోకవిశ్రుతాః॥ 1-67-56 (2929) 
ఉలూకాన్సుషువే కాకీ శ్యేనీ శ్యేనాన్వ్యజాయత।
భాసీ భాసానజనయద్గృధ్రాంశ్చైవ జనాధిప॥ 1-67-57 (2930) 
ధృతరాష్ట్రీ తు హంసాంశ్చ కలహంసాంశ్చ సర్వశః।
చక్రవాకాంశ్చ భద్రా తు జనయామాస సైవ తు॥ 1-67-58 (2931) 
శుకీ చ జనయామాస శుకానేవ యశస్వినీ।
కల్యాణగుణసంపన్నా సర్వలక్షణపూజితా॥ 1-67-59 (2932) 
నవ క్రోధవశా నారీః ప్రజజ్ఞే క్రోధసంభవాః।
మృగీ చ మృగమందా చ హరీ భద్రమనా అపి॥ 1-67-60 (2933) 
మాతంగీ త్వథ శార్దూలీ శ్వేతా సురభిరేవ చ।
సర్వలక్షణసంపన్నా సురసా చైవ భామినీ॥ 1-67-61 (2934) 
అపత్యం తు మృగాః సర్వే మృగ్యా నరవరోత్తమ।
ఋక్షాశ్చ మృగమందాయాః సృమరాశ్చ పరంతప॥ 1-67-62 (2935) 
తతస్త్వైరావతం నాగం జజ్ఞే భద్రమనాః సుతం।
ఐరావతః సుతస్తస్యా దేవనాగో మహాగజః॥ 1-67-63 (2936) 
హర్యాశ్చ హరయోఽపత్యం వానరాశ్చ తరస్వినః।
గోలాంగూలాంశ్చ భద్రం తే హర్యాః పుత్రాన్ప్రచక్షతే॥ 1-67-64 (2937) 
ప్రజజ్ఞే త్వథ శార్దూలీ సింహాన్వ్యాగ్రాననేకశః।
ద్వీపినశ్చ మహాసత్వాన్సర్వానేవ న సశంయః॥ 1-67-65 (2938) 
మాతంగ్యపి చ మాతంగానపత్యాని నరాధిప।
దిశాం గజం తు శ్వేతాఖ్యం శ్వేతాఽజనయదాశుగం॥ 1-67-66 (2939) 
తథా దుహితరౌ రాజన్సురభిర్వై వ్యజాయత।
రోహిణీ చైవ భద్రం తే గంధర్వీ తు యశస్వినీ॥ 1-67-67 (2940) 
విమలామపి భద్రం తే అనలామపి భారత।
రోహిణ్యాం జజ్ఞిరే గావో గంధర్వ్యాం వాజినః సుతాః॥ 1-67-68 (2941) 
`ఇరాయాః కన్యకా జాతాస్తిస్రః కమలలోచనాః।
వనస్పతీనాం వృక్షాణాం వీరుధాం చైవ మాతరః॥ 1-67-69 (2942) 
లతారుహే చ ద్వే ప్రోక్తే వీరుధాం చైవ తాః స్మృతాః।
గృహ్ణంతి యే వినా పుష్పం ఫలాని తరవః పృథక్॥ 1-67-70 (2943) 
లతాసుతాస్తే విజ్ఞేయాస్తానేవాహుర్వనస్పతీన్।
పుష్పైః ఫలగ్రహాన్వృక్షాన్రుహాయాః ప్రసవం విదుః॥ 1-67-71 (2944) 
లతాగుల్మాని వృక్షాశ్చ త్వక్సారతృణజంతవః।
వీరుధో యాః ప్రజాస్తస్యాస్తత్ర వంశః సమాప్యతే॥ 1-67-72 (2945) 
సప్తపిండఫలాన్వృక్షాననలాపి వ్యజాయత॥  1-67-73 (2946) 
అనలాయాః శుకీ పుత్రీ కంకస్తు సురసాసుతః।
అరుణస్య భార్యా శ్యేనీ తు వీర్యవంతౌ మహాబలౌ॥ 1-67-74 (2947) 
సంపాతిం జనయామాస వీర్యవంతం జటాయుషం।
సురసాఽజనయన్నాగాన్కద్రూః పుత్రాంస్తు పన్నగాన్॥ 1-67-75 (2948) 
ద్వౌ పుత్రౌ వినతాయాస్తు విఖ్యాతౌ గరుడారుణౌ।
ఇత్యేష సర్వభూతానాం మహతాం మనుజాధిప। 
ప్రభవః కీర్తితః సంయఙ్మయా మతిమతాం వర॥  1-67-76 (2949) 
యం శ్రుత్వా పురుషః సంయఙ్ముక్తో భవతి పాప్మనః।
సర్వజ్ఞతాం చ లభతే రతిమగ్ర్యాం చ విందతి॥ ॥ 1-67-77 (2950) 
 
ఇతి శ్రీమన్మహాభారతే ఆదిపర్వణి సంభవపర్వణి సప్తషష్టితమోఽధ్యాయః॥ 67 ॥

Mahabharata - Adi Parva - Chapter Footnotes

1-67-1 బ్రహ్మణ ఇతి షణ్మహర్షయః స్థాణుశ్చ సప్తమ ఇతి బోధ్యం। తత్రాదౌ స్థాణుసంతతిమేవాహ ఏకాదశేతి। ఏకాదశ తథా రుద్రాః స్థాణోశ్చైవ హి మానసాః ఇతి పాఠాంతరం। అత్ర స్థిరత్వాత్స్థాణుర్బ్రహ్మా॥ 1-67-5 బృహస్పతిరుచథ్యశ్చేతి పాఠాంతరం॥ 1-67-8 ఈహామృగాః వృకాః॥ 1-67-9 పతంగసహచారిణః సూర్యసహచరా వాలఖిల్యాః॥ 1-67-16 నయనే జ్ఞాపనే॥ 1-67-17 నక్షత్రయోగిన్యో నక్షత్రనామయుక్తాః। విధానతః విధానార్థమభవన్। పైతామహో దేవో ధర్మః పితామహస్తనాజ్జాతత్వాత్। తస్య పితామహస్య పుత్రో దక్షః తదంగుష్ఠాజ్జాతత్వాత్। తస్య సంబంధినీ వసునాంనీ కన్యా తస్యాం ధర్మాద్వసవోష్టౌ జాతా ఇత్యర్థః। వసోస్తు వసవః పుత్రా ఇత్యన్యత్రోక్తేః॥ 1-67-19 ధూంరాయ ఇతి వసోరేవ ధూంరాదీని నామాంతరాణి కల్పభేదాత్। అన్యా ఏతా న దక్షకన్యా ఇతి వా॥ 1-67-24 కృత్తికానాం షణ్ణాం మాతృత్వేనాభ్యుపపత్తేరంగీకారాత్॥ 1-67-35 బడవా అశ్వా అంతరిక్షే అశ్వినావసూత నాసికాయాం శుక్రప్రక్షేపాత్॥ 1-67-37 త్రయస్త్రింశత్ అష్టౌ వసవ ఏకాదశ రుద్రా ద్వాదశాదిత్యాః ప్రజాపతిశ్చ వషట్కారశ్చ॥ 1-67-43 యోగాచార్య ఇతి। చాపీ వ్యస్తౌ। సురాణామపి చ గురురితి సంబంధః। దేవానాం గురురేవ యోగాచార్యో యోగబలేన కాయద్వయం కృత్వా దైత్యానామప్యాచార్యోఽభవదిత్యర్థః॥ 1-67-73 పిండఫలాన్సప్త। ఖర్జూరతాలహింతాలా తాలీ ఖర్జూరికా తథా। గువాకానారికేలశ్చ సప్త పిండఫలా ద్రుమాః ఇత్యుక్తరూపాన్। ఇహ పురాణాంతరవిరోధో నామభేదాత్కల్పభేదాద్వాపనేయః॥ సప్తషష్టితమోఽధ్యాయః॥ 67 ॥



ఆదిపర్వ - అధ్యాయ 068

॥ శ్రీః ॥

1.68. అధ్యాయః 068 

Mahabharata - Adi Parva - Chapter Topics

జరాసంధాదీనాం సంభవః॥ 1 ॥ ద్రోణాదీనాం సంభవః॥ 2 ॥ ధృతరాష్ట్రాదీనాం సంభవః॥ 3 ॥ దుర్యోధనాదీనాం సంభవః॥ 4 ॥ యుధిష్ఠిరాదీనాం సంభవః॥ 5 ॥ ధృష్టద్యుంనాదీనాం సంభవః॥ 6 ॥ పృథాచరిత్రం। కర్ణోత్పత్తిశ్చ॥ 7 ॥ బలరామాదీనాం సంభవః॥ 8 ॥ ద్రౌపదీసంభవః॥ 9 ॥ కుంతీమాద్ర్యోః సంభవః॥ 10 ॥

Mahabharata - Adi Parva - Chapter Text

1-68-0 (2951) 
జనమేజయ ఉవాచ। 1-68-0x (324) 
దేవానాం దానవానాం చ గంధర్వోరగరక్షసాం।
సింహవ్యాఘ్రమృగాణాం చ పన్నగానాం పతత్త్రిణాం॥ 1-68-1 (2952) 
అన్యేషాం చైవ భూతానాం సంభవం భగవన్నహం।
శ్రోతుమిచ్ఛామి తత్త్వేన మానుషేషు మహాత్మనాం। 
జన్మ కర్మ చ భూతానామేతేషామనుపూర్వశః॥  1-68-2 (2953) 
వైశంపాయన ఉవాచ। 1-68-3x (325) 
మానుషేషు మనుష్యేంద్ర సంభూతా యే దివౌకసః।
ప్రథమం దానవాశ్చైవ తాంస్తే వక్ష్యామి సర్వశః॥ 1-68-3 (2954) 
విప్రచిత్తిరితి ఖ్యాతో య ఆసీద్దానవర్షభః।
జరాసంధ ఇతి ఖ్యాతః స ఆసీన్మనుజర్షభః॥ 1-68-4 (2955) 
దితేః పుత్రస్తు యో రాజన్హిరణ్యకశిపుః స్మృతః।
స జజ్ఞే మానుషే లోకే శిశుపాలో నరర్షభః॥ 1-68-5 (2956) 
సంహ్లాద ఇతి విఖ్యాతః ప్రహ్లాదస్యానుజస్తు యః।
స శల్య ఇతి విఖ్యాతో జజ్ఞే వాహీకపుంగవః॥ 1-68-6 (2957) 
అనుహ్లాదస్తు తేజస్వీ యోఽభూత్ఖ్యాతో జఘన్యజః।
ధృష్టకేతురితి ఖ్యాతః స బభూవ నరేశ్వరః॥ 1-68-7 (2958) 
యస్తు రాజఞ్శిబిర్నామ దైతేయః పరికీర్తితః।
ద్రుమ ఇత్యభివిఖ్యాతః స ఆసీద్భువి పార్థివః॥ 1-68-8 (2959) 
బాష్కలో నామ యస్తేషామాసీదసురసత్తమః।
భగదత్త ఇతి ఖ్యాతః సం జజ్ఞే పురుషర్షభః॥ 1-68-9 (2960) 
అయఃశిరా అశ్వశిరా అయఃశంకుశ్చ వీర్యవాన్।
తథా గగనమూర్ధా చ వేగవాంశ్చాత్ర పంచమః॥ 1-68-10 (2961) 
పంచైతే జజ్ఞిరే రాజన్వీర్యవంతో మహాసురాః।
కేకయేషు మహాత్మానః పార్థివర్షభసత్తమాః। 
కేతుమానితి విఖ్యాతో యస్తతోఽన్యఃప్రతాపవాన్॥  1-68-11 (2962) 
అమితౌజా ఇతి ఖ్యాతః సోగ్రకర్మా నరాధిపః।
స్వర్భానురితి విఖ్యాతః శ్రీమాన్యస్తు మహాసురః॥ 1-68-12 (2963) 
ఉగ్రసేన ఇతి ఖ్యాత ఉగ్రకర్మా నరాధిపః।
యస్త్వశ్వ ఇతి విఖ్యాతః శ్రీమానాసీన్మహాసురః॥ 1-68-13 (2964) 
అశోకో నామ రాజాఽభూన్మహావీర్యోఽపరాజితః।
తస్మాదవరజో యస్తు రాజన్నశ్వపతిః స్మృతః॥ 1-68-14 (2965) 
దైతేయః సోఽభవద్రాజా హార్దిక్యో మనుజర్షభః।
వృషపర్వేతి విఖ్యాతః శ్రీమాన్యస్తు మహాసురః॥ 1-68-15 (2966) 
దీర్ఘప్రజ్ఞ ఇతి ఖ్యాతః పృథివ్యాం సోఽభవన్నృపః।
అజకస్త్వవరో రాజన్య ఆసీద్వృషపర్వణః॥ 1-68-16 (2967) 
స శాల్వ ఇతి విఖ్యాతః పృథివ్యామభవన్నృపః।
అశ్వగ్రీవ ఇతి ఖ్యాతః సత్వవాన్యో మహాసురః॥ 1-68-17 (2968) 
రోచమాన ఇతి ఖ్యాతః పృథివ్యాం కోఽభవన్నృపః।
సూక్ష్మస్తు మతిమాన్రాజన్కీర్తిమాన్యః ప్రకీర్తితః॥ 1-68-18 (2969) 
బృహద్రథ ఇతి ఖ్యాతః క్షితావాసీత్స పార్థివః।
తుహుండ ఇతి విఖ్యాతో య ఆసీదసురోత్తమః॥ 1-68-19 (2970) 
సేనాబిందురితి ఖ్యాతః స బూభవ నరాధిపః।
ఇషుమాన్నామ యస్తేషామసురాణాం బలాధికః॥ 1-68-20 (2971) 
నగ్నజిన్నామ రాజాసీద్భువి విఖ్యాతవిక్రమః।
ఏకచక్ర ఇతి ఖ్యాత ఆసీద్యస్తు మహాసురః॥ 1-68-21 (2972) 
ప్రతివిన్ఘ్య ఇతి ఖ్యాతో బభూవ ప్రథితః క్షితౌ।
విరూపాక్షస్తు దైతేయశ్చిత్రయోధీ మహాసురః॥ 1-68-22 (2973) 
చిత్రధర్మేతి విఖ్యాతః క్షితావాసీత్స పార్థివః।
హరస్త్వరిహరో వీర ఆసీద్యో దానవోత్తమః॥ 1-68-23 (2974) 
సుబాహురితి విఖ్యాతః శ్రీమానాసీత్స పార్థివః।
అహరస్తు మహాతేజాః శత్రుపక్షక్షయంకరః॥ 1-68-24 (2975) 
బాహ్లికో నామ రాజా స బభూవ ప్రథితః క్షితౌ।
నిచంద్రశ్చంద్రవక్త్రస్తు య ఆసీదసురోత్తమః॥ 1-68-25 (2976) 
ముంజకేశ ఇతి ఖ్యాతః శ్రీమానాసీత్స పార్థివః।
నికుంభస్త్వజితః సంఖ్యే మహామతిరజాయత॥ 1-68-26 (2977) 
భూమౌ భూమిపతిశ్రేష్ఠో దేవాధిప ఇతి స్మృతః।
శరభో నామ యస్తేషాం దైతేయానాం మహాసురః॥ 1-68-27 (2978) 
పౌరవో నామ రాజర్షిః స బభూవ నరోత్తమః।
కుపటస్తు మహావీర్యః శ్రీమాన్రాజన్మహాసురః॥ 1-68-28 (2979) 
సుపార్శ్వ ఇతి విఖ్యాతః క్షితౌ జజ్ఞే మహీపతిః।
కపటస్తు రాజన్రాజర్షిః క్షితౌ జజ్ఞే మహాసురః॥ 1-68-29 (2980) 
పార్వతేయ ఇతి ఖ్యాతః కాంచనాచలసన్నిభః।
ద్వితీయః శలభస్తేషామసురాణాం బభూవ హ॥ 1-68-30 (2981) 
ప్రహ్లాదో నామ బాహ్లీకః స బభూవ నరాధిపః।
చంద్రస్తు దితిజశ్రేష్ఠో లోకే తారాధిపోపమః॥ 1-68-31 (2982) 
చంద్రవర్మేతి విఖ్యాతః కాంబోజానాం నరాధిపః।
అర్క ఇత్యభివిఖ్యాతో యస్తు దానవపుంగవః॥ 1-68-32 (2983) 
ఋషికో నామ రాజర్షిర్బభూవ నృపసత్తమః।
మృతపా ఇతి విఖ్యాతో య ఆసీదసురోత్తమః॥ 1-68-33 (2984) 
పశ్చిమానూపకం విద్ధి తం నృపం నృపసత్తమ।
గవిష్ఠస్తు మహాతేజా యః ప్రఖ్యాతో మహాసురః॥ 1-68-34 (2985) 
ద్రుమసేన ఇతి ఖ్యాతః పృథివ్యాం సోఽభవన్నృపః।
మయూర ఇతి విఖ్యాతః శ్రీమాన్యస్తు మహాసురః॥ 1-68-35 (2986) 
స విశ్వ ఇతి విఖ్యాతో బభూవ పృథివీపతిః।
సుపర్ణ ఇతి విఖ్యాతస్తస్మాదవరజస్తు యః॥ 1-68-36 (2987) 
కాలకీర్తిరితి ఖ్యాతః పృథివ్యాం సోఽభవన్నృపః।
చంద్రహంతేతి యస్తేషాం కీర్తితః ప్రవరోఽసురః॥ 1-68-37 (2988) 
శునకో నామ రాజర్షిః స బభూవ నరాధిపః।
వినాశనస్తు చంద్రస్య య ఆఖ్యాతో మహాసురః॥ 1-68-38 (2989) 
జానకిర్నామ విఖ్యాతః సోఽభవన్మనుజాధిపః।
దీర్ఘజిహ్వస్తు కౌరవ్య య ఉక్తో దానవర్షభః॥ 1-68-39 (2990) 
కాశిరాజః స విఖ్యాతః పృథివ్యాం పృథివీపతే।
గ్రహం తు సుషువే యం తు సింహికార్కేందుమర్దనం। 
స క్రాథ ఇతి విఖ్యాతో బభూవ మనుజాధిపః॥  1-68-40 (2991) 
దనాయుషస్తు పుత్రాణాం చతుర్ణాం ప్రవరోఽసురః।
విక్షరో నామ తేజస్వీ వసుమిత్రో నృపః స్మృతః॥ 1-68-41 (2992) 
ద్వితీయో విక్షరాద్యస్తు నరాధిప మహాసురః।
పాండ్యరాష్ట్రాధిప ఇతి విఖ్యాతః సోఽభవన్నృపః॥ 1-68-42 (2993) 
బలీ వీర ఇతి ఖ్యాతో యస్త్వాసీదసురోత్తమః।
పౌండ్రమాత్స్యక ఇత్యేవం బభూవ స నరాధిపః॥ 1-68-43 (2994) 
వృత్ర ఇత్యభివిఖ్యాతో యస్తు రాజన్మహాసురః।
మణిమాన్నామ రాజర్షిః స బభూవ నరాధిపః॥ 1-68-44 (2995) 
క్రోధహంతేతి యస్తస్య బభూవావరజోఽసురః।
దండ ఇత్యభివిఖ్యాతః స ఆసీన్నృపతిః క్షితౌ॥ 1-68-45 (2996) 
క్రోధవర్ధన ఇత్యేవం యస్త్వన్యః పరికీర్తితః।
దండధార ఇతి ఖ్యాతః సోఽభవన్మనుజర్షభః॥ 1-68-46 (2997) 
కాలేయానాం తు యే పుత్రాస్తేషామష్టౌ నరాధిపాః।
జజ్ఞిరే రాజశార్దూల శార్దూలసమవిక్రమాః॥ 1-68-47 (2998) 
మగధేషు జయత్సేనస్తేషామాసీత్స పార్థివః।
అష్టానాం ప్రవరస్తేషాం కాలేయానాం మహాసురః॥ 1-68-48 (2999) 
ద్వితీయస్తు తతస్తేషాం శ్రీమాన్హరిహయోపమః।
అపరాజిత ఇత్యేవం స బభూవ నరాధిపః॥ 1-68-49 (3000) 
తృతీయస్తు మహాతేజా మహామాయో మహాసురః।
నిషాదాధిపతిర్జజ్ఞే భువి భీమపరాక్రమః॥ 1-68-50 (3001) 
తేషామన్యతమో యస్తు చతుర్థః పరికీర్తితః।
శ్రేణిమానితి విఖ్యాతః క్షితౌ రాజర్షిసత్తమః॥ 1-68-51 (3002) 
పంచమస్త్వభవత్తేషాం ప్రవరో యో మహాసురః।
మహౌజా ఇతి విఖ్యాతో బభూవేహ పరందపః॥ 1-68-52 (3003) 
షష్ఠస్తు మతిమాన్యో వై తేషామాసీన్మహాసురః।
అభీరురితి విఖ్యాతః క్షితౌ రాజర్షిసత్తమః॥ 1-68-53 (3004) 
సముద్రసేనస్తు నృపస్తేషామేవాభవద్గణాత్।
విశ్రుతః సాగరాంతాయాం క్షితౌ ధర్మార్థతత్త్వవిత్॥ 1-68-54 (3005) 
బృహన్నామాష్టమస్తేషాం కాలేయానాం నరాధిప।
బభూవ రాజా ధర్మాత్మా సర్వభూతహితే రతః॥ 1-68-55 (3006) 
కుక్షిస్తు రాజన్విఖ్యాతో దానవానాం మహాబలః।
పార్వతీయ ఇతి ఖ్యాతః కాంచనాచలసన్నిభః॥ 1-68-56 (3007) 
క్రథనశ్చ మహావీర్యః శ్రీమాన్రాజా మహాసురః।
సూర్యాక్ష ఇతి విఖ్యాతః క్షితౌ జజ్ఞే మహీపతిః॥ 1-68-57 (3008) 
అసురాణాం తు యః సకూర్యః శ్రీమాంశ్చైవ మహాసురః।
దరదో నామ బాహ్లీకో వరః సర్వమహీక్షితాం॥ 1-68-58 (3009) 
గణః క్రోధవశో నామ యస్తే రాజన్ప్రకీర్తితః।
తతః సంజజ్ఞిరే వీరాః క్షితావిహ నరాధిపాః॥ 1-68-59 (3010) 
మద్రకః కర్ణవేష్టశ్చ సిద్ధార్థః కీటకస్తథా।
సువీరశ్చ సుబాహుశ్చ మహావీరోఽథ బాహ్లికః॥ 1-68-60 (3011) 
క్రథో విచిత్రః సురథః శ్రీమాన్నీలశ్చ భూమిపః।
చీరవాసాశ్చ కౌరవ్య భూమిపాలశ్చ నామతః॥ 1-68-61 (3012) 
దంతవక్త్రశ్చ నామాసీద్దుర్జయశ్చైవ దానవః।
రుక్మీ చ నృపశార్దూలో రాజా చ జనమేజయః॥ 1-68-62 (3013) 
ఆషాఢో వాయువేగశ్చ భూరితేజాస్తథైవ చ।
ఏకలవ్యః సుమిత్రశ్చ వాటధానోఽథ గోముఖః॥ 1-68-63 (3014) 
కారూషకాశ్చ రాజానః క్షేమధూర్తిస్తథైవ చ।
శ్రుతాయురుద్వహశ్చైవ బృహత్సేనస్తథైవ చ॥ 1-68-64 (3015) 
క్షేమోగ్రతీర్థః కుహరః కలింగేషు నరాధిపః।
మతిమాంశ్చ మనుష్యేంద్ర ఈశ్వరశ్చేతి విశ్రుతః॥ 1-68-65 (3016) 
గణాత్క్రోధవశాదేష రాజపూగోఽభవత్క్షితౌ।
జాతః పురా మహాభాగో మహాకీర్తిర్మహాబలః॥ 1-68-66 (3017) 
కాలనేమిరితి ఖ్యాతో దానవానాం మహాబలః।
స కంస ఇతి విఖ్యాత ఉగ్రసేనసుతో బలీ॥ 1-68-67 (3018) 
యస్త్వాసీద్దేవకో నామ దేవరాజసమద్యుతిః।
స గంధర్వపతిర్ముఖ్యః క్షితౌ జజ్ఞే నరాధిపః॥ 1-68-68 (3019) 
బృహస్పతేర్బృహత్కీర్తేర్దేవర్షేర్విద్ధి భారత।
అశాద్ద్రోణం సముత్పన్నం భారద్వాజమయోనిజం॥ 1-68-69 (3020) 
ధన్వినాం నృపశార్దూల యః సర్వాస్త్రవిదుత్తమః।
మహాకీర్తిర్మహాతేజాః స జజ్ఞే మనుజేశ్వర॥ 1-68-70 (3021) 
ధనుర్వేదే చ వేదే చ యం తం వేదవిదో విదుః।
వరిష్ఠం చిత్రకర్మాణం ద్రోణం స్వకులవర్ధనం॥ 1-68-71 (3022) 
మహాదేవాంతకాభ్యాం చ కామాత్క్రోధాచ్చ భారత।
ఏకత్వముపసంపద్య జజ్ఞే శూరః పరంతపః॥ 1-68-72 (3023) 
అశ్వత్థామా మహావీర్యః శత్రుపక్షభయావహః।
వీరః కమలపత్రాక్షః క్షితావాసీన్నరాధిపః॥ 1-68-73 (3024) 
జజ్ఞిరే వసవస్త్వష్టౌ గంగాయాం శంతనోః సుతాః।
వసిష్ఠస్య చ శాపేన నియోగాద్వాసవస్య చ॥ 1-68-74 (3025) 
తేషామవరజో భీష్మః కురూణామభయంకరః।
మతిమాన్వేదవిద్వాగ్మీ శత్రుపక్షక్షయంకరః॥ 1-68-75 (3026) 
జామదగ్న్యేన రామేణ సర్వాస్త్రవిదుషాం వరః।
యోఽప్యుధ్యత మహాతేజా భార్గవేణ మహాత్మనా॥ 1-68-76 (3027) 
యస్తు రాజన్కృపో నామ బ్రహ్మర్షిరభవత్క్షితౌ।
రుద్రాణాం తు గణాద్విద్ధి సంభూతమతిపౌరుషం॥ 1-68-77 (3028) 
శకునిర్నామ యస్త్వాసీద్రాజా లోకే మహారథః।
ద్వాపరం విద్ధి తం రాజన్సంభూతమరిమర్దనం॥ 1-68-78 (3029) 
సాత్యకిః సత్యసంధశ్చ యోఽసౌ వృష్ణికులోద్వహః।
పక్షాత్స జజ్ఞే మరుతాం దేవానామరిమర్దనః॥ 1-68-79 (3030) 
ద్రుపదశ్చైవ రాజర్షిస్తత ఏవాభవద్గణాత్।
మానుషే నృప లోకేఽస్మిన్సర్వశస్త్రభృతాం వరః॥ 1-68-80 (3031) 
తతశ్చ కృతవర్మాణం విద్ధి రాజంజనాధిపం।
తమప్రతిమకర్మాణం క్షత్రియర్షభసత్తమం॥ 1-68-81 (3032) 
మరుతాం తు గణాద్విద్ధి సంజాతమరిమర్దనం।
విరాటం నామ రాజానం పరరాష్ట్రప్రతాపనం॥ 1-68-82 (3033) 
అరిష్టాయాస్తు యః పుత్రో హంస ఇత్యభివిశ్రుతః।
స గంధర్వపతిర్జజ్ఞే కురువంశవివర్ధనః॥ 1-68-83 (3034) 
ధృతరాష్ట్ర ఇతి ఖ్యాతః కృష్ణద్వైపాయనాత్మజః।
దీర్ఘబాహుర్మహాతేజాః ప్రజ్ఞాచక్షుర్నరాధిపః॥
మాతుర్దోషాదృషేః కోపాదంధ ఏవ వ్యజాయత॥  1-68-84 (3035) 
`మరుతాం తు గణాద్వీరః సర్వశస్త్రభృతాం వరః।
పాండుర్జజ్ఞే మహాబాహుస్తవ పూర్వపితామహః।' 
తస్యైవావరజో భ్రాతా మహాసత్వో మహాబలః॥  1-68-85 (3036) 
ధర్మాత్తు సుమహాభాగం పుత్రం పుత్రవతాం వరం।
విదురం విద్ధి తం లోకే జాతం బుద్ధిమతాం వరం॥ 1-68-86 (3037) 
కలేరంశస్తు సంజజ్ఞే భువి దుర్యోధనో నృపః।
దుర్బద్ధిర్దుర్మతిశ్చైవ కురూణామయశస్కరః॥ 1-68-87 (3038) 
జగతో యస్తు సర్వస్య విద్విష్టః కలిపూరుషః।
యః సర్వాం ఘాతయామాస పృథివీం పృథివీపతే॥ 1-68-88 (3039) 
ఉద్దీపితం యేన వైరం భూతాంతకరణం మహత్।
పౌలస్త్యా భ్రాతరశ్చాస్య జజ్ఞిరే మనుజేష్విహ॥ 1-68-89 (3040) 
శతం దుఃశాసనాదీనాం సర్వేషాం క్రూరకర్మణాం।
దుర్ముఖో దుఃసహశ్చైవ యే చాన్యే నానుకీర్తితాః॥ 1-68-90 (3041) 
దుర్యోధనసహాయాస్తే పౌలస్త్యా భరతర్షభ।
వైశ్యాపుత్రో యుయుత్సుశ్చ ధార్తరాష్ట్రః శతాధికః॥ 1-68-91 (3042) 
జనమేజయ ఉవాచ। 1-68-92x (326) 
జ్యేష్ఠానుజ్యేష్ఠతామేషాం నామధేయాని వా విభో।
ధృతరాష్ట్రస్య పుత్రాణామానుపూర్వ్యేణ కీర్తయ॥ 1-68-92 (3043) 
వైశంపాయన ఉవాచ। 1-68-93x (327) 
దుర్యోధనో యుయుత్సుశ్చ రాజందుఃశాసనస్తథా।
దుఃసహో దుఃశలశ్చైవ దుర్ముఖశ్చ తథాపరః॥ 1-68-93 (3044) 
వివింశతిర్వికర్ణశ్చ జలసంధః సులోచనః।
విందానువిందౌ దుర్ధర్షః సుబాహుర్దుష్ప్రధర్షణః॥ 1-68-94 (3045) 
దుర్మర్షణో దుర్ముఖశ్చ దుష్కర్ణః కర్ణ ఏవ చ।
చత్రోపచిత్రౌ చిత్రాక్షశ్చారుచిత్రాంగదశ్చ హ॥ 1-68-95 (3046) 
దుర్మదో దుష్ప్రహర్షశ్చ వివిత్సుర్వికటః సమః।
ఊర్ణనాభః పద్మనాభస్తథా నందోపనందకౌ॥ 1-68-96 (3047) 
సేనాపతిః సుషేణశ్చ కుండోదరమహోదరౌ।
చిత్రబాహుశ్చిత్రవర్మా సువర్మా దుర్విరోచనః॥ 1-68-97 (3048) 
అయోబాహుర్మహాబాహుశ్చిత్రచాపసుకుండలౌ।
భీమవేగో భీమబలో బలాకీ భీమవిక్రమః॥ 1-68-98 (3049) 
ఉగ్రాయుధో భీమశరః కనకాయుర్దృఢాయుధః।
దృఢవర్మా దృఢక్షత్రః సోమకీర్తిరనూదరః॥ 1-68-99 (3050) 
జరాసంధో దృఢసంధః సత్యసంధః సహస్రవాక్।
ఉగ్రశ్రవా ఉగ్రసేనః క్షేమమూర్తిస్తథైవ చ॥ 1-68-100 (3051) 
అపరాజితః పండితకో విశాలాక్షో దురాధనః॥  1-68-101 (3052) 
దృఢహస్తః సుహస్తశ్చ వాతవేగసువర్చసౌ।
ఆదిత్యకేతుర్బహ్వాశీ నాగదత్తానుయాయినౌ॥ 1-68-102 (3053) 
కవాచీ నిషంగీ దండీ దండధారో ధనుర్గ్రహః।
ఉగ్రో భీమరథో వీరో వీరబాహురలోలుపః॥ 1-68-103 (3054) 
అభయో రౌద్రకర్మా చ తథా దృఢరథశ్చ యః।
అనాధృష్యః కుండభేదీ విరావీ దీర్ఘలోచనః॥ 1-68-104 (3055) 
దీర్ఘబాహుర్మహాబాహుర్వ్యూఢోరుః కనకాంగదః।
కుండజశ్చిత్రకశ్చైవ దుఃశలా చ శతాధికా॥ 1-68-105 (3056) 
వైశ్యాపుత్రో యుయుత్సుశ్చ ధార్తరాష్ట్రః శతాధికః।
ఏతదేకశతం రాజన్కన్యా చైకా ప్రకీర్తితా॥ 1-68-106 (3057) 
నామధేయానుపూర్వ్యా చ జ్యేష్ఠానుజ్యేష్ఠతాం విదుః।
సర్వే త్వతిరథాః శూరాః సర్వే యుద్ధవిశారదాః॥ 1-68-107 (3058) 
సర్వే వేదవిదశ్చైవ రాజఞ్శాస్త్రే చ పరాగాః।
సర్వే సంఘ్రామవిద్యాసు విద్యాభిజనశోభినః॥ 1-68-108 (3059) 
సర్వేషామనురూపాశ్చ కృతా దారా మహీపతే।
దుఃశలాం సమయే రాజసింధురాజాయ కౌరవః॥ 1-68-109 (3060) 
జయద్రథాయ ప్రదదౌ సౌబలానుమతే తదా।
ధర్మస్యాంశం తు రాజానం విద్ధి రాజన్యుధిష్ఠిరం॥ 1-68-110 (3061) 
భీమసేనం తు వాతస్య దేవరాజస్య చార్జునం।
అశ్వినోస్తు తథైవాంశౌ రూపేణాప్రతిమౌ భువి॥ 1-68-111 (3062) 
నకులః సహదేవశ్చ సర్వభూతమనోహరౌ।
స్యువర్చా ఇతి ఖ్యాతః సోమపుత్రః ప్రతాపవాన్॥ 1-68-112 (3063) 
సోఽభిమన్యుర్బృహత్కీర్తిరర్జునస్య సుతోఽభవత్।
యస్యావతరణే రాజన్సురాన్సోమోఽబ్రవీదిదం॥ 1-68-113 (3064) 
నాహం దద్యాం ప్రియం పుత్రం మమ ప్రాణైర్గరీయసం।
సమయః క్రియతామేష న శక్యమతివర్తితుం॥ 1-68-114 (3065) 
సురకార్యం హి నః కార్యమసురాణాం క్షితౌ వధః।
తత్ర యాస్యత్యయం వర్చా న చ స్థాస్యతి వై చిరం॥ 1-68-115 (3066) 
ఐంద్రిర్నరస్తు భవితా యస్య నారాయణః సఖా।
సోర్జునేత్యభివిఖ్యాతః పాండోః పుత్రః ప్రతాపవాన్॥ 1-68-116 (3067) 
తస్యాయం భవితా పుత్రో బాలో భువి మహారథః।
తతః షోడశవర్షాణి స్థాస్యత్యమరసత్తమాః॥ 1-68-117 (3068) 
అస్య షోడశవర్షస్య స సంగ్రామో భవిష్యతి।
యత్రాంశా వః కరిష్యంతి కర్మ వీరనిషూదనం॥ 1-68-118 (3069) 
నరనారాయణాభ్యాం తు స సంగ్రామో వినాకృతః।
చక్రవ్యూహం సమాస్థాయ యోధయిష్యంతి వఃసురాః॥ 1-68-119 (3070) 
విముఖాంఛాత్రవాన్సర్వాన్కారయిష్యతి మే సుతః।
బాలః ప్రవిశ్య చ వ్యూహమభేద్యం విచరిష్యతి॥ 1-68-120 (3071) 
మహారథానాం వీరాణాం కదనం చ కరిష్యతి।
సర్వేషామేవ శత్రూణాం చతుర్థాంశం నయిష్యతి॥ 1-68-121 (3072) 
దినార్ధేన మహాబాహుః ప్రేతరాజపురం ప్రతి।
తతో మహారథైర్వీరైః సమేత్య బహుశో రణే॥ 1-68-122 (3073) 
దినక్షయే మహాబాహుర్మయా భూయః సమేష్యతి।
ఏకం వంశకరం పుత్రం వీరం వై జనయిష్యతి॥ 1-68-123 (3074) 
ప్రనష్టం భారతం వంశం స భూయో ధారయిష్యతి।  1-68-124 (3075) 
వైశంపాయన ఉవాచ।
ఏతత్సోమవచః శ్రుత్వా తథాస్త్వితి దివౌకసః॥  1-68-124x (328) 
ప్రత్యూచుః సహితాః సర్వే తారాధిపమపూజయన్।
ఏవం తే కథితం రాజంస్తవ జన్మ పితుః పితుః॥ 1-68-125 (3076) 
అగ్నేర్భాగం తు విద్ధి త్వం ధృష్టద్యుంనం మహారథణ్।
శిఖండినమథో రాజంస్త్రీపూర్వం విద్ధి రాక్షసం॥ 1-68-126 (3077) 
ద్రౌపదేయాశ్చ యే పంచ బభూవుర్భరతర్షభ।
విశ్వాందేవగణాన్విద్ధి సంజాతాన్భరతర్షభ॥ 1-68-127 (3078) 
ప్రతివింధ్యః సుతసోమః శ్రుతకీర్తిస్తథాపరః।
నాకులిస్తు శతానీకః శ్రుతసేనశ్చ వీర్యవాన్॥ 1-68-128 (3079) 
శూరో నామ యదుశ్రేష్ఠో వసుదేవపితాఽభవత్।
తస్య కన్యా పృథా నామ రూపేణాసదృశీ భువి।  1-68-129 (3080) 
పితుః స్వస్రీయపుత్రాయ సోఽనపత్యాయ వీర్యవాన్।
అగ్రమగ్రే ప్రతిజ్ఞాయ స్వస్యాపత్యస్య వై తదా॥ 1-68-130 (3081) 
అగ్రజాతేతి తాం కన్యాం శూరోఽనుగ్రహకాంక్షయా।
అదదత్కుంతిభోజాయ స తాం దుహితరం తదా॥ 1-68-131 (3082) 
సా నియుక్తా పితుర్గేహే బ్రాహ్మణాతిథిపూజనే।
ఉగ్రం పర్యచరద్ధోరం బ్రాహ్మణం సంశితవ్రతం॥ 1-68-132 (3083) 
నికూఢనిశ్చయం ధర్మే యం తం దుర్వాససం విదుః।
సముగ్రం శంసితాత్మానం సర్వయత్నైరతోషయత్॥ 1-68-133 (3084) 
తుష్టోఽభిచారసంయుక్తమాచచక్షే యథావిధి।
ఉవాచ చైనాం భగవాన్ప్రీతోఽస్మి సుభగే తవ॥ 1-68-134 (3085) 
యం యం దేవం త్వమేతేన మంత్రేణావాహయిష్యసి।
తస్య తస్య ప్రసాదాత్త్వం దేవి పుత్రాంజనిష్యసి॥ 1-68-135 (3086) 
ఏవముక్తా చ సా బాలా తదా కౌతూహలాన్వితా।
కన్యా సతీ దేవమర్కమాజుహావ యశస్వినీ॥ 1-68-136 (3087) 
ప్రకాశకర్తా భగవాంస్తస్యాం గర్భం దధౌ తదా।
అజీజనత్సుతం చాస్యాం సర్వశస్త్రభృతాంవరం॥ 1-68-137 (3088) 
సకుండలం సకవచం దేవగర్భం శ్రియాన్వితం।
దివాకరసమం దీప్త్యా చారుసర్వాంగభూషితం॥ 1-68-138 (3089) 
నిగూహమానా జాతం వై బంధుపక్షభయాత్తదా।
ఉత్ససర్జ జలే కుంతీ తం కుమారం యశస్వినం॥ 1-68-139 (3090) 
తముత్సృష్టం జలే గర్భం రాధాభర్తా మహాయశాః।
రాధాయాః కల్పయామాస పుత్రం సోఽధిరథస్తదా॥ 1-68-140 (3091) 
చక్రతుర్నామధేయం చ తస్య బాలస్య తావుభౌ।
దంపతీ వసుషేణేతి దిక్షు సర్వాసు విశ్రుతం॥ 1-68-141 (3092) 
సంవర్ధమానో బలవాన్సర్వాస్త్రేషూత్తమోఽభవత్।
వేదాంగాని చ సర్వాణి జజాప జపతాం వరః॥ 1-68-142 (3093) 
యస్మిన్కాలే జపన్నాస్తే ధీమాన్సత్యపరాక్రమః।
నాదేయం బ్రాహ్మణేష్వాసీత్తస్మిన్కాలే మహాత్మనః॥ 1-68-143 (3094) 
తమింద్రో బ్రాహ్మణో భూత్వా పుత్రార్థే భూతభావనః।
యయాచే కుండలే వీరం కవచం చ సహాంగజం॥ 1-68-144 (3095) 
ఉత్కృత్య కర్ణో హ్యదదత్కవచం కుండలే తథా॥
శక్తిం శక్రో దదౌ తస్మై విస్మితశ్చేదమబ్రవీత్॥ 1-68-145 (3096) 
దేవాసురమనుష్యాణాం గంధర్వోరగరక్షసాం।
యస్మిన్క్షేప్స్యసి దుర్ధర్ష స ఏకో న భవిష్యతి॥ 1-68-146 (3097) 
వైశంపాయన ఉవాచ। 1-68-147x (329) 
పురా నామ చ తస్యాసీద్వసుషేణ ఇతి క్షితౌ।
తతో వైకర్తనః కర్ణః కర్మణా తేన సోఽభవత్॥ 1-68-147 (3098) 
ఆముక్తకవచో వీరో యస్తు జజ్ఞే మహాయశాః।
స కర్ణ ఇతి విఖ్యాతః పృథాయాః ప్రథమః సుతః॥ 1-68-148 (3099) 
స తు సూతకులే వీరో వవృధే రాజసత్తమ।
కర్ణం నరవరశ్రేష్ఠం సర్వశస్త్రభృతాం వరం॥ 1-68-149 (3100) 
దుర్యోధనస్య సచివం మిత్రం శత్రువినాశనం।
దివాకరస్య తం విద్ధి రాజన్నంశమనుత్తమం॥ 1-68-150 (3101) 
యస్తు నారాయణో నామ దేవదేవః సనాతనః।
తస్యాంశో మానుషేష్వాసీద్వాసుదేవః ప్రతాపవాన్॥ 1-68-151 (3102) 
శేషస్యాంశశ్చ నాగస్య బలదేవో మహాబలః।
సనత్కుమారం ప్రద్యుంనం విద్ధి రాజన్మహౌజసం॥ 1-68-152 (3103) 
ఏవమన్యే మనుష్యేంద్రా బహవోంశా దివౌకసాం।
జజ్ఞిరే వసుదేవస్య కులే కులవివర్ధనాః॥ 1-68-153 (3104) 
గణస్త్వప్సరసాం యో వై మయా రాజన్ప్రకీర్తితః।
తస్య భాగః క్షితౌ జజ్ఞే నియోగాద్వాసవస్య హ॥ 1-68-154 (3105) 
తాని షోడశదేవీనాం సహస్రాణి నరాధిప।
బభూవుర్మానుషే లోకే వాసుదేవపరిగ్రహః॥ 1-68-155 (3106) 
శ్రియస్తు భాగః సంజజ్ఞే రత్యర్థం పృథివీతలే।
[భీష్మకస్య కులే సాధ్వీ రుక్మిణీ నామ నామతః॥ 1-68-156 (3107) 
ద్రౌపదీ త్వథ సంజజ్ఞే శచీ భాగాదనిందితా।]
ద్రుపదస్య కులే జాతా వేదిమధ్యాదనిందితా॥  1-68-157 (3108) 
నాతిహ్రస్వా న మహతీ నీలోత్పలసుగంధినీ।
పద్మాయతాక్షీ సుశ్రోణీ స్వసితాంచితమూర్ధజా॥ 1-68-158 (3109) 
సర్వలక్షణసంపన్నా వైదూర్యమణిసంనిభా।
పంచానాం పురుషేంద్రాణాం చిత్తప్రమథనీ రహః॥ 1-68-159 (3110) 
సిద్ధిర్ధృతిశ్చ యే దేవ్యౌ పంచానాం మాతరౌ తు తే।
కుంతీ మాద్రీ చ జజ్ఞాతే మతిస్తు కుబలాత్మజా॥ 1-68-160 (3111) 
ఇతి దేవాసురాణాం తే గంధర్వాప్సరసాం తథా।
అంశావతరణం రాజన్రాక్షసానాం చ కీర్తితం॥ 1-68-161 (3112) 
యే పృథివ్యాం సముద్భూతా రాజానో యుద్ధదుర్మదాః।
మహాత్మానో యదూనాం చ యే జాతా విపులే కులే॥ 1-68-162 (3113) 
బ్రాహ్మణాః క్షత్రియా వైశ్యా మయా తే పరికీర్తితాః।
ధన్యం యశస్యం పుత్రీయమాయుష్యం విజయావహం॥ 1-68-163 (3114) 
ఇదమంశావతరణం శ్రోతవ్యమనసూయతా।
అంశావతరణం శ్రుత్వా దేవగంధర్వరక్షసాం॥ 1-68-164 (3115) 
ప్రభవాప్యయవిత్ప్రాజ్ఞో న కృచ్ఛ్రేష్వవసీదతి॥ ॥  1-68-165 (3116) 
 
ఇతి శ్రీమన్మహాభారతే ఆదిపర్వణి సంభవపర్వణి అష్టషష్టితమోఽధ్యాయః॥ 68 ॥

Mahabharata - Adi Parva - Chapter Footnotes

కుండలితోయం పాఠః క్వచిన్న దృశ్యతే।



ఆదిపర్వ - అధ్యాయ 069

॥ శ్రీః ॥

1.69. అధ్యాయః 069 

Mahabharata - Adi Parva - Chapter Topics

కురువంశకథనం॥ 1 ॥ సంక్షేపేణ యయాత్యుపాఖ్యానం॥ 2 ॥

Mahabharata - Adi Parva - Chapter Text

1-69-0 (3117) 
జనమేజయ ఉవాచ। 1-69-0x (330) 
త్వత్తః శ్రుతమిదం బ్రహ్మందేవదానవరక్షసాం।
అంశావతరణం సంయగ్గంధర్వాప్సరసాం తథా॥ 1-69-1 (3118) 
ఇమం తు భూయ ఇచ్ఛామి కురూణాం వంశమాదితః।
కథ్యమానం త్వయా విప్ర విప్రర్షిగణసన్నిధౌ॥ 1-69-2 (3119) 
వైశంపాయన ఉవాచ। 1-69-3x (331) 
ధర్మార్థకామసహితం రాజర్షీణాం ప్రకీర్తితం।
పవిత్రం కీర్త్యమానం మే నిబోధేదం మనీషిణాం॥ 1-69-3 (3120) 
ప్రజాపతేస్తు దక్షస్య మనోర్వైవస్వతస్య చ।
భరతస్య కురోః పూరోరాజమీఢస్య చానఘ॥ 1-69-4 (3121) 
యాదవానామిమం వంశం కౌరవాణాం చ సర్వశః।
తథైవ భరతానాం చ పుణ్యం స్వస్త్యయనం మహత్॥ 1-69-5 (3122) 
ధన్యం యశస్యమాయుష్యం కీర్తయిష్యామి తేఽనఘ।
తేజోభిరుదితాః సర్వే మహర్షిసమతేజసః॥ 1-69-6 (3123) 
దశ ప్రాచేతసః పుత్రాః సంతః పుణ్యజనాః స్మృతాః।
ముఖజేనాగ్నినా యైస్తే పూర్వం దగ్ధా మహౌజసః॥ 1-69-7 (3124) 
తేభ్యః ప్రాచేతసో జజ్ఞే దక్షో దక్షాదిమాః ప్రజాః।
సంభూతాః పురుషవ్యాఘ్ర స హి లోకపితామహః॥ 1-69-8 (3125) 
వీరిణ్యా సహ సంగంయ దక్షః ప్రాచేతసో మునిః।
ఆత్మతుల్యానజనయత్సహస్రం సంశితవ్రతాన్॥ 1-69-9 (3126) 
సహస్రసంఖ్యానసంభూతాందక్షపుత్రాంశ్చ నారదః।
మోక్షమధ్యాపయామాస సాంఖ్యజ్ఞానమనుత్తమం॥ 1-69-10 (3127) 
`నాశార్థం యోజయామాస దిగంతజ్ఞానకర్మసు'।
తతః పంచాశతం కన్యా పుత్రికా అభిసందధే। 
ప్రజాపతిః ప్రజా దక్షః సిసృక్షుర్జనమేజయ॥  1-69-11 (3128) 
దదౌ దశ స ధర్మాయ కశ్యపాయ త్రయోదశ।
కాలస్య నయనే యుక్తాః సప్తవింశతిమిందవే॥ 1-69-12 (3129) 
త్రయోదశానాం పత్నీనాం యా తు దాక్షాయణీ వరా।
మారీచః కశ్యపస్త్వస్యామాదిత్యాన్సమజీజనత్॥ 1-69-13 (3130) 
ఇంద్రాదీన్వీర్యసంపన్నాన్వివస్వంతమథాపి చ।
వివస్వతః సుతో జజ్ఞే యమో వైవస్వతః ప్రభుః॥ 1-69-14 (3131) 
`మార్తాండస్య యమీ చాపి సుతా రాజన్నజాయత'।
మార్తండస్య మనుర్ధీమానజాయత సుతః ప్రభుః॥ 1-69-15 (3132) 
ధర్మాత్మా స మనుర్ధీమాన్యత్ర వంశః ప్రతిష్ఠితః।
మనోర్వంశో మానవానాం తతోఽయం ప్రథితోఽభవత్॥ 1-69-16 (3133) 
బ్రహ్మక్షత్రాదయస్తస్మాన్మనోర్జాతాస్తు మానవాః।
తతోఽభవన్మహారాజ బ్రహ్మ క్షత్రేణ సంగతం॥ 1-69-17 (3134) 
బ్రాహ్మణా మానవాస్తేషాం సాంగం వేదమదారయన్।
వేనం ధృష్ణుం నరిష్యంతం నాభాగేక్ష్వాకుమేవ చ॥ 1-69-18 (3135) 
కారూషమథ శర్యాతిం తథా చైవాష్టమీమిలాం।
పృష్టధ్రం నవమం ప్రాహుః క్షత్రధర్మపరాయణం॥ 1-69-19 (3136) 
నాభాగారిష్టదశమాన్మనోః పుత్రాన్ప్రచక్షతే।
పంచాశత్తు మనోః పుత్రాస్తథైవాన్యేఽభవన్క్షితౌ॥ 1-69-20 (3137) 
అన్యోన్యభేదాత్తే సర్వే వినేశురితి నః శ్రుతం।
పురూరవాస్తతో విద్వానిలాయాం సమపద్యత॥ 1-69-21 (3138) 
సా వై తస్యాభవన్మాతా పితా చైవేతి నః శ్రుతం।
త్రయోదశ సముద్రస్య ద్వీపానశ్నన్పురూరవాః॥ 1-69-22 (3139) 
అమానుషైర్వృతః సత్వైర్మానుషః సన్మహాయశాః।
విప్రైః స విగ్రహం చక్రే వీర్యోన్మత్తః పురూరవాః॥ 1-69-23 (3140) 
జహార చ స విప్రాణాం రత్నాన్యుత్క్రోశతామపి।
సనత్కుమారస్తం రాజన్బ్రహ్మలోకాదుపేత్య హ॥ 1-69-24 (3141) 
అనుదర్శం తతశ్చక్రే ప్రత్యగృహ్ణాన్న చాప్యసౌ।
తతో మహర్షిభిః క్రుద్ధైః సద్యః శప్తో వ్యనశ్యత॥ 1-69-25 (3142) 
లోభాన్వితో బలమదాన్నష్టసంజ్ఞో నరాధిపః।
స హి గంధర్వలోకస్థానుర్వశ్యా సహితో విరాట్॥ 1-69-26 (3143) 
ఆనినాయ క్రియార్థేఽగ్నీన్యథావద్విహితాంస్త్రిధా।
షట్ సుతా జజ్ఞిరే చైలాదాయుర్ధీమానమావసుః॥ 1-69-27 (3144) 
దృఢాయుశ్చ వనాయుశ్చ శతాయుశ్చోర్వశీసుతాః।
నహుషం వృద్ధశర్మాణం రజిం గయమనేనసం॥ 1-69-28 (3145) 
స్వర్భానవీ సుతానేతానాయోః పుత్రాన్ప్రచక్షతే।
ఆయుషో నహుషః పుత్రో ధీమాన్సత్యపరాక్రమః॥ 1-69-29 (3146) 
రాజ్యం శశాస సుమహద్ధర్మేణ పృథివీపతే।
పితౄందేవానృషీన్విప్రాన్గంధర్వోరగరాక్షసాన్॥ 1-69-30 (3147) 
నహుషః పాలయామాస బ్రహ్మక్షత్రమథో విశః।
స హత్వా దస్యుసంఘాతానృషీన్కరమదాపయత్॥ 1-69-31 (3148) 
పశువచ్చైవ తాన్పృష్ఠే వాహయామాస వీర్యవాన్।
కారయామాస చేంద్రత్వమభిభూయ దివౌకసః॥ 1-69-32 (3149) 
తేజసా తపసా చైవ విక్రమేణౌజసా తథా।
`విశ్లిష్టో నహుషః శప్తః సద్యో హ్యజగరోఽభవత్'। 
యతిం యయాతిం సంయాతిమాయాతిమయతిం ధ్రువం॥  1-69-33 (3150) 
నహుషో జనయామాస షట్ సుతాన్ప్రియవాదినః।
యతిస్తు యోగమాస్థాయ బ్రహ్మీభూతోఽభవన్మునిః॥ 1-69-34 (3151) 
యయాతిర్నాహుషః సంరాడాసీత్సత్యపరాక్రమః।
స పాలయామాస మహీమీజే చ బహుభిర్మఖైః॥ 1-69-35 (3152) 
అతిభక్త్యా పితౄనర్చందేవాంశ్చ ప్రయతః సదా।
అన్వగృహ్ణాత్ప్రజాః సర్వా యయాతిరపరాజితః॥ 1-69-36 (3153) 
తస్య పుత్రా మహేష్వాసాః సర్వైః సముదితా గుణైః।
దేవయాన్యాం మహారాజ శర్మిష్ఠాయాం చ జజ్ఞిరే॥ 1-69-37 (3154) 
దేవయాన్యామజాయేతాం యదుస్తుర్వసురేవ చ।
ద్రుహ్యుశ్చానుశ్చ పూరుశ్చ శర్మిష్ఠాయాం చ జజ్ఞిరే॥ 1-69-38 (3155) 
స శాశ్వతీః సమా రాజన్ప్రజా ధర్మేణ పాలయన్।
జరామార్చ్ఛన్మహాఘోరాం నాహుషో రూపనాశినీం॥ 1-69-39 (3156) 
జరాఽభిభూతః పుత్రాన్స రాజా వచనమబ్రవీత్।
యదుం పూరుం తుర్వసుం చ ద్రుహ్యుం చానుం చ భారత॥ 1-69-40 (3157) 
యౌవనేన చరన్కామాన్యువా యువతిభిః సహ।
బిహర్తుమహమిచ్ఛామి సాహ్యం కురుత పుత్రకాః॥ 1-69-41 (3158) 
తం పుత్రో దైవయానేయః పూర్వజో వాక్యమబ్రవీత్।
కిం కార్యం భవతః కార్యమస్మాకం యౌవనేన తే॥ 1-69-42 (3159) 
యయాతిరబ్రవీత్తం వై జరా మే ప్రతిగృహ్యతాం।
యౌవనేన త్వదీయేన చరేయం విషయానహం॥ 1-69-43 (3160) 
యజతో దీర్ఘసత్రైర్మే శాపాచ్చోశనసో మునేః।
కామార్థః పరిహీణోఽయం తప్యేయం తేన పుత్రకాః॥ 1-69-44 (3161) 
మామకేన శరీరేణ రాజ్యమేకః ప్రశాస్తు వః।
అహం తన్వాఽభినవయా యువా కామమవాప్నుయాం॥ 1-69-45 (3162) 
వైశంపాయన ఉవాచ। 1-69-46x (332) 
తే న తస్య ప్రత్యగృహ్ణన్యదుప్రభృతయో జరాం।
తమబ్రవీత్తతః పూరుః కనీయాన్సత్యవిక్రమః॥ 1-69-46 (3163) 
రాజంశ్చరాభినవయా తన్వా యౌవనగోచరః।
అహం జరాం సమాదాయ రాజ్యే స్థాస్యామి తేజ్ఞయా॥ 1-69-47 (3164) 
ఏవముక్తః స రాజర్షిస్తపోవీర్యసమాశ్రయాత్।
సంచారయామాస జరాం తదా పుత్రే మహాత్మని॥ 1-69-48 (3165) 
పౌరవేణాథ వయసా రాజా యౌవనమాస్థితః।
యాయాతేనాపి వయసా రాజ్యం పూరురకారయత్॥ 1-69-49 (3166) 
తతో వర్షసహస్రాణి యయాతిరపరాజితః।
స్థితః స నృపశార్దూలః శార్దూలసమవిక్రమః॥ 1-69-50 (3167) 
యయాతిరపి పత్నీభ్యాం దీర్ఘకాలం విహృత్య చ।
విశ్వాచ్యా సహితో రేమే పునశ్చైత్రరథే వనే॥ 1-69-51 (3168) 
నాధ్యగచ్ఛత్తదా తృప్తిం కామానాం స మహాయశాః।
అవేత్య మనసా రాజన్నిమాం గాథాం తదా జగౌ॥ 1-69-52 (3169) 
న జాతు కామః కామానాముపభోగేన శాంయతి।
ఇవిషా కృష్ణవర్త్మేవ భూయ ఏవాభివర్ధతే॥ 1-69-53 (3170) 
యత్పృథివ్యాం వ్రీహియవం హిరణ్యం పశవః స్త్రియః।
నాలమేకస్య తత్సర్వమితి మత్వా శమం వ్రజేత్॥ 1-69-54 (3171) 
యదా న కురుతే పాపం సర్వభూతేషు కర్హిచిత్।
కర్మణా మనసా వాచా బ్రహ్మ సంపద్యతే తదా॥ 1-69-55 (3172) 
న బిభేతి యదా చాయం యదా చాస్మాన్న బిభ్యతి।
యదా నేచ్ఛతి న ద్వేష్టి బ్రహ్మ సంపద్యతే తదా॥ 1-69-56 (3173) 
ఇత్యవేక్ష్య మహాప్రాజ్ఞః కామానాం ఫల్గుతాం నృప।
సమాధాయ మనో బుద్ధ్యా ప్రత్యగృహ్ణాజ్జరాం సుతాత్॥ 1-69-57 (3174) 
`తతో వర్షసహస్రాంతే యయాతిరపరాజితః।'
దత్వా చ యౌవనం రాజా పూరుం రాజ్యేఽభిషిచ్య చ। 
అతృప్త ఏవ కామానాం పూరుం పుత్రమువాచ హ॥  1-69-58 (3175) 
త్వయా దాయాదవానస్మి త్వం మే వంశకరః సుతః।
పౌరవో వంశ ఇతి తే ఖ్యాతిం లోకే గమిష్యతి॥ 1-69-59 (3176) 
వైశంపాయన ఉవాచ। 1-69-60x (333) 
తతః స నృపశార్దూల పూరుం రాజ్యేఽభిషిచ్య చ।
తతః సుచరితం కృత్వా భృగుతుంగే మహాతపాః॥ 1-69-60 (3177) 
కాలేన మహతా పశ్చాత్కాలధర్మముపేయివాన్।
కారయిత్వా త్వనశనం సదారః స్వర్గమాప్తవాన్॥ ॥ 1-69-61 (3178) 
 
ఇతి శ్రీమన్మహాభారతే ఆదిపర్వణి సంభవపర్వణి ఏకోనసప్తతితమోఽధ్యాయః॥ 69 ॥

Mahabharata - Adi Parva - Chapter Footnotes

1-69-7 ప్రాచేతసః ప్రాచే దేశాయ యజ్ఞక్రియయా అతతి సతతం గచ్ఛతీతి ప్రాచేతాః తస్య ప్రాచేతసః ప్రాచీనబర్హిషః। పుణ్యజనాః పుణ్యోత్పాదకాస్తపః శీలా ఇత్యర్థః। యైస్తే మహౌజసో మహాప్రభావా వృక్షౌషధయో దగ్ధాః॥ 1-69-9 వీరిణ్యా వీరణపుత్ర్యా॥ 1-69-10 మోక్షం మోక్షహేతుం। సాంఖ్యజ్ఞానం వివేకజం విజ్ఞానం॥ 1-69-15 యమీ యమునా॥ 1-69-21 అన్యోన్యభేదాత్పరస్పరవైరాత్॥ 1-69-22 మాతైవ లబ్ధపుంభావా రాజ్య దానాత్పితాప్యభూత్। ముఖ్యః పితా తు బుధ ఏవ॥ 1-69-25 అనుదశ దర్శో దర్శనం స పశ్చాద్యస్య స శ్రుతియుక్త్యుపదేశోఽనుదర్శస్తం తత స్తదుపదేశమిత్యర్థః॥ 1-69-26 విరాడ్విరాజమానః॥ 1-69-27 త్రిధా గార్హపత్యదక్షిణాగ్న్యాహవనీయభేదేన। ఆయుఃశబ్దః ఉక రాంతః సాంతశ్చ॥ 1-69-42 కార్యం ప్రయోజనం। కార్యం కర్తవ్యం॥ 1-69-44 వ్రతనిర్బంధాచ్ఛుక్రశాపాచ్చ కామరూపః పురుషార్థో హీనః॥ 1-69-47 తేజ్ఞయా తవ ఆజ్ఞయా। పూర్వరూపమాకారలోపో వార్షః॥ 1-69-52 కామామాం కామభోగేన। అవేత్య కామసేవయా తృప్త్యభావం జ్ఞాత్వా॥ 1-69-53 హవిషా సమిదాజ్యాదినా॥ 1-69-54 ఏకస్య కామినః సర్వం నాలమపర్యాప్తం। శమం కామశాంతిం॥ 1-69-59 దాయాదవాన్ పుత్రవాన్॥ 1-69-61 కారయిత్వా కృత్వా॥ ఏకోనసప్తతితమోఽధ్యాయః॥ 69 ॥



ఆదిపర్వ - అధ్యాయ 070

॥ శ్రీః ॥

1.70. అధ్యాయః 070 

Mahabharata - Adi Parva - Chapter Topics

యయాత్యుపాఖ్యానారంభః॥ 1 ॥ సంజీవనీవిద్యాలాభార్థం దేవైః శుక్రసమీపే కచస్య ప్రేషణం॥ 2 ॥ కచస్య శిష్యత్వేనాంగీకారః॥ 3 ॥ దైత్యైర్హతస్య కచస్యోజ్జీవనం॥ 4 ॥ దైత్యైర్భస్మీకృత్య తన్మిశ్రితసురాద్వారా స్వకుక్షిం ప్రాపితస్య కచస్య శుక్రేణ విద్యాదానపూర్వకముజ్జీవనం॥ 5 ॥ శుక్రేణ సురాపాననిషేధః॥ 6 ॥

Mahabharata - Adi Parva - Chapter Text

1-70-0 (3179) 
జనమేజయ ఉవాచ। 1-70-0x (334) 
యయాతిః పూర్వజోఽస్మాకం దశమో యః ప్రజాపతేః।
కథం స శుక్రతనయాం లేభే పరమదుర్లభాం॥ 1-70-1 (3180) 
ఏతదిచ్ఛాంయహం శ్రోతుం విస్తరేణ తపోధన।
ఆనుపూర్వ్యా చ మే శంస రాజ్ఞో వంశకరాన్పృథక్॥ 1-70-2 (3181) 
వైశంపాయన ఉవాచ। 1-70-3x (335) 
యయాతిరాసీన్నృపతిర్దేవరాజసమద్యుతిః।
తం శుక్రవృషపర్వాణౌ వవ్రాతే వై యథా పురా॥ 1-70-3 (3182) 
తత్తేఽహం సంప్రవక్ష్యామి పృచ్ఛతే జనమేజయ।
దేవయాన్యాశ్చ సంయోగం యయాతేర్నాహుషస్య చ॥ 1-70-4 (3183) 
సురాణామసురాణాం చ సమజాయత వై మిథః।
ఐశ్వర్యం ప్రతి సంఘర్షస్త్రైలోక్యే సచరాచరే॥ 1-70-5 (3184) 
జిగీషయా తతో దేవా వవ్రిరేఽంగిరసం మునిం।
పౌరోహిత్యేన యాజ్యార్థే కావ్యం తూశనసం పరే॥ 1-70-6 (3185) 
బ్రాహ్మణౌ తావుభౌ నిత్యమన్యోన్యస్పర్ధినౌ భృశం।
తత్ర దేవా నిజఘ్నుర్యాందానవాన్యుధి సంగతాన్॥ 1-70-7 (3186) 
తాన్పునర్జీవయామాస కావ్యో విద్యాబలాశ్రయాత్।
తతస్తే పునరుత్థాయ యోధయాంచక్రిరే సురాన్॥ 1-70-8 (3187) 
అసురాస్తు నిజఘ్నుర్యాన్సురాన్సమరమూర్ధని।
న తాన్సంజీవయామాస బృహస్పతిరుదారధీః॥ 1-70-9 (3188) 
న హి వేద స తాం విద్యాం యాం కావ్యోవేత్తి వీర్యవాన్।
సంజీవినీం తతో దేవా విషాదమగమన్పరం॥ 1-70-10 (3189) 
తే తు దేవా భయోద్విగ్నాః కావ్యాదుశనసస్తదా।
ఊచుః కచముపాగంయ జ్యేష్ఠం పుత్రం బృహస్పతేః॥ 1-70-11 (3190) 
భజమానాన్భజస్వాస్మాన్కురు నః సాహ్యముత్తమం।
యా సా విద్యా నివసతి బ్రాహ్మణేఽమితతేజసి॥ 1-70-12 (3191) 
శుక్రే తామాహర క్షిప్రం భాగభాంగో భవిష్యసి।
వృషపర్వసమీపే హి శక్యో ద్రష్టుం త్వయా ద్విజః॥ 1-70-13 (3192) 
రక్షతే దానవాంస్తత్ర న స రక్షత్యదానవాన్।
తమారాధయితుం శక్తో భవాన్పూర్వవయాః కవిం॥ 1-70-14 (3193) 
దేవయానీం చ దయితాం సుతాం తస్య మహాత్మనః।
త్వమారాధయితుం శక్తో నాన్యః కశ్చన విద్యతే॥ 1-70-15 (3194) 
శీలదాక్షిణ్యమాధుర్యైరాచారేణ దమేన చ।
దేవయాన్యాం హి తుష్టాయాం విద్యాం తాం ప్రాప్స్యసి ధ్రువం॥ 1-70-16 (3195) 
వైశంపాయన ఉవాచ। 1-70-17x (336) 
తథేత్యుక్త్వా తతః ప్రాయాద్బృహస్పతిసుతః కచః।
తదాఽభిపూజితో దేవైః సమీపే వృషపర్వణః॥ 1-70-17 (3196) 
స గత్వా త్వరితో రాజందేవైః సంప్రేషితః కచః।
అసురేంద్రపురే శుక్రం దృష్ట్వా వాక్యమువాచ హ॥ 1-70-18 (3197) 
ఋషేరంగిరసః పౌత్రం పుత్రం సాక్షాద్బృహస్పతేః।
నాంనా కచ ఇతి ఖ్యాతం శిష్యం గృహ్ణాత్ మాం భవాన్॥ 1-70-19 (3198) 
బ్రహ్మచర్యం చరిష్యామి త్వయ్యహం పరమం గురౌ।
అనుమన్యస్వ మాం బ్రహ్మన్సహస్రం పరివత్సరాన్॥ 1-70-20 (3199) 
శుక్ర ఉవాచ। 1-70-21x (337) 
కచ సుస్వాగతం తేఽస్తు ప్రతిగృహ్ణామి తే వచః।
అర్చయిష్యేఽహమర్చ్యం త్వామర్చితోఽస్తు బృహస్పతిః॥ 1-70-21 (3200) 
వైశంపాయన ఉవాచ। 1-70-22x (338) 
కచస్తు తం తథేత్యుక్త్వా ప్రతిజగ్రాహ తద్వ్రతం।
ఆదిష్టం కవిపుత్రేణ శుక్రేణోశనసా స్వయం॥ 1-70-22 (3201) 
వ్రతస్య ప్రాప్తకాలం స యథోక్తం ప్రత్యగృహ్ణత।
ఆరాధయన్నుపాధ్యాయం దేవయానీం చ భారత॥ 1-70-23 (3202) 
నిత్యమారాధయిష్యంస్తాం యువా యౌవనగాం మునిః।
గాయన్నృత్యన్వాదయంశ్చ దేవయానీమతోషయత్॥ 1-70-24 (3203) 
స శీలయందేవయానీం కన్యాం సంప్రాప్తయౌవనాం।
పుష్పైః ఫలైః ప్రేషణైశ్చ తోషయామాస భారత॥ 1-70-25 (3204) 
దేవయాన్యపి తం విప్రం నియమవ్రతధారిణం।
గాయంతీ చ లలంతీ చ రహః పర్యచరత్తథా॥ 1-70-26 (3205) 
`గాయంతం చైవ శుల్కం చ దాతారం ప్రియవాదినం।
నార్యో నరం కామయంతే రూపిణం స్రగ్విణం తథా॥'  1-70-27 (3206) 
పంచవర్షశతాన్యేవం కచస్య చరతో వ్రతం।
తత్రాతీయురథో బుద్ధ్వా దానవాస్తం తతః కచం॥ 1-70-28 (3207) 
గా రక్షంతం వనే దృష్ట్వా రహస్యేకమమర్షితాః।
జఘ్నుర్బృహస్పతేర్ద్వేషాద్విద్యారక్షార్థమేవ చ॥ 1-70-29 (3208) 
హత్వా శాలావృకేభ్యశ్చ ప్రాయచ్ఛఁల్లవశః కృతం।
తతో గావో నివృత్తాస్తా అగోపాః స్వం నివేశనం॥ 1-70-30 (3209) 
సా దృష్ట్వా రహితా గాశ్చ కచేనాభ్యాగతా వనాత్।
ఉవాచ వచనం కాలే దేవయాన్యథ భారత॥ 1-70-31 (3210) 
దేవయాన్యువాచ। 1-70-32x (339) 
ఆహుతం చాగ్నిహోత్రం తే సూర్యశ్చాస్తం గతః ప్రభో।
అగోపాశ్చాగతా గావః కచస్తాత న దృశ్యతే॥ 1-70-32 (3211) 
వ్యక్తం హతో మృతో వాపి కచస్తాత భవిష్యతి।
తం వినా న చ జీవేయమితి సత్యం బ్రవీమి తే॥ 1-70-33 (3212) 
శుక్ర ఉవాచ। 1-70-34x (340) 
అయమేహీతి సంశబ్ద్య మృతం సంజీవయాంయహం।  1-70-34 (3213) 
వైశంపాయన ఉవాచ।
తతః సంజీవినీం విద్యాం ప్రయుజ్య కచమాహ్వయత్॥  1-70-34x (341) 
భిత్త్వా భిత్త్వా శరీరాణి వృకాణాం స వినిర్గతః।
ఆహూతః ప్రాదురభవత్కచో హృష్టోఽథ విద్యయా॥ 1-70-35 (3214) 
కస్మాచ్చిరాయితోఽసీతి పృష్టస్తామాహ భార్గవీం।  1-70-36 (3215) 
కచ ఉవాచ।
సమిధశ్చ కుశాదీని కాష్ఠభారం చ భామిని॥  1-70-36x (342) 
గృహీత్వా శ్రమభారార్తో వటవృక్షం సమాశ్రితః।
గావశ్చ సహితాః సర్వా వృక్షచ్ఛాయాముపాశ్రితాః॥ 1-70-37 (3216) 
అసురాస్తత్ర మాం దృష్ట్వా కస్త్వమిత్యభ్యచోదయన్।
బృహస్పతిసుతశ్చాహం కచ ఇత్యభివిశ్రుతః॥ 1-70-38 (3217) 
ఇత్యుక్తమాత్రే మాం హత్వా పేషీకృత్వా తు దానవాః।
దత్త్వా శాలావృకేభ్యస్తు సుఖం జగ్ముః స్వమాలయం॥ 1-70-39 (3218) 
ఆహూతో విద్యయా భద్రే భార్గవేణ మహాత్మనా।
త్వత్సమీపమిహాయాతః కథంచిత్ప్రాప్తజీవితః॥ 1-70-40 (3219) 
హతోఽహమితి చాచఖ్యౌ పృష్టో బ్రాహ్మణకన్యయా।
స పునర్దేవయాన్యోక్తః పుష్పాణ్యాహర మే ద్విజ॥ 1-70-41 (3220) 
వనం యయౌ కచో విప్రో దదృశుర్దానవాశ్చ తం।
పునస్తం పేషయిత్వా తు సముద్రాంభస్యమిశ్రయన్॥ 1-70-42 (3221) 
చిరం గతం పునః కన్యా పిత్రే తం సంన్యవేదయత్।
విప్రేణ పునరాహూతో విద్యయా గురుదేహజః। 
పునరావృత్య తద్వృత్తం న్యవేదయత తద్యథా॥  1-70-43 (3222) 
తతస్తృతీయం హత్వా తం దగ్ధ్వా కృత్వా చ చూర్ణశః।
ప్రాయచ్ఛన్బ్రాహ్మణాయైవ సురాయామసురాస్తథా॥ 1-70-44 (3223) 
`అపిబత్సురయా సార్ధం కచభస్మ భృగూద్వహః।
సా సాయంతనవేలాయామగోపా గాః సమాగతాః॥ 1-70-45 (3224) 
దేవయానీ శంకమానా దృష్ట్వా పితరమబ్రవీత్।'
పుష్పాహారః ప్రేషణకృత్కచస్తాత న దృశ్యతే॥  1-70-46 (3225) 
వ్యక్తం హతో మృతో వాపి కచస్తాత భవిష్యతి।
తం వినా న చ జీవేయం కచం సత్యం బ్రవీమి తే॥ 1-70-47 (3226) 
`వైశంపాయన ఉవాచ। 1-70-48x (343) 
శ్రుత్వా పుత్రీవచః కావ్యో మంత్రేణాహూతవాన్కచం।
జ్ఞాత్వా బహిష్ఠమజ్ఞాత్వా స్వకుక్షిస్థం కచం నృప'॥ 1-70-48 (3227) 
శుక్ర ఉవాచ। 1-70-49x (344) 
బృహస్పతేః సుతః పుత్రి కచః ప్రేతగతిం గతః।
విద్యయా జీవితోఽప్యేవం హన్యతే కరవామ కిం॥ 1-70-49 (3228) 
మైవం శుచో మా రుద దేవయాని
న త్వాదృశీ మర్త్యమనుప్రశోచతే। 
యస్యాస్తవ బ్రహ్మ చ బ్రాహ్మణాశ్చ
సేంద్రా దేవా వసవోఽథాశ్వినౌ చ॥  1-70-50 (3229) 
సురద్విషశ్చైవ జగచ్చ సర్వ-
ముపస్థానే సన్నమంతి ప్రభావాత్। 
అశక్యోఽసౌ జీవయితుం ద్విజాతిః
సంజీవితో వధ్యతే చైవ భూయః॥  1-70-51 (3230) 
దేవయాన్యువాచ। 1-70-52x (345) 
యస్యాంగిరా వృద్ధతమః పితామహో
బృహస్పతిశ్చాపి పితా తపోనిధిః। 
ఋషేః పుత్రం తమథో వాపి పౌత్రం
కథం న శోచేయమహం న రుద్యాం॥  1-70-52 (3231) 
స బ్రహ్మచారీ చ తపోధనశ్చ
సదోత్థితః కర్మసు చైవ దక్షః। 
కచస్య మార్గం ప్రతిపత్స్యే న భోక్ష్యే
ప్రియో హి మే తాత కచోఽభిరూపః॥  1-70-53 (3232) 
శుక్ర ఉవాచ। 1-70-54x (346) 
అసంశయం మామసురా ద్విషంతి
యే శిష్యం మేఽనాగసం సూదయంతి। 
అబ్రాహ్మణం కర్తుమిచ్ఛ్తి రౌద్రా-
స్తే మాం యథా వ్యభిచరంతి నిత్యం।
అప్యస్య పాపస్య భవేదిహాంతః
కం బ్రహ్మహత్యా న దహేదపీంద్రం॥  1-70-54 (3233) 
`వైశంపాయన ఉవాచ। 1-70-55x (347) 
సంచోదితో దేవయాన్యా మహర్షిః పునరాహ్వయత్।
సంరంభేణైవ కావ్యో హి బృహస్పతిసుతం కచం॥ 1-70-55 (3234) 
కచోఽపి రాజన్స మహానుభావో
విద్యాబలాల్లబ్ధమతిర్మహాత్మా।' 
గురోర్హి భీతో విద్యయా చోపహూతః।
శనైర్వాక్యం జఠరే వ్యాజహార॥  1-70-56 (3235) 
`ప్రసీద భగవన్మహ్యం కచోఽహమభివాదయే।
యథా బహుమతః పుత్రస్తథా మన్యతు మాం భవాన్॥'  1-70-57 (3236) 
వైశంపాయన ఉవాచ। 1-70-58x (348) 
తమబ్రవీత్కేన పథోపనీత-
స్త్వం చోదరే తిష్ఠసి బ్రూహి విప్ర। 
అస్మిన్ముహూర్తే హ్యసురాన్వినాశ్య
గచ్ఛామి దేవానహమద్య విప్ర॥  1-70-58 (3237) 
కచ ఉవాచ। 1-70-59x (349) 
తవ ప్రసాదాన్న జహాతి మాం స్మృతిః
స్మరామి సర్వం యచ్చ యథా చ వృత్తం। 
నత్వేవం స్యాత్తపసః సంక్షయో మే
తతః క్లేశం ఘోరమిమం సహామి॥  1-70-59 (3238) 
అసురైః సురాయాం భవతోఽస్మి దత్తో
హత్వా దగ్ధ్వా చూర్ణయిత్వా చ కావ్య। 
బ్రాహ్మీం మాయాం చాసురీం విప్ర మాయాం
త్వయి స్థితే కథమేవాతివర్తేత్॥  1-70-60 (3239) 
శుక్ర ఉవాచ। 1-70-61x (350) 
కిం తే ప్రియం కరవాణ్యద్య వత్సే
వధేన మే జీవితం స్యాత్కచస్య। 
నాన్యత్ర కుక్షేర్మమ భేదనేన
దృశ్యేత్కచో మద్గతో దేవయాని॥  1-70-61 (3240) 
దేవయాన్యువాచ। 1-70-62x (351) 
ద్వౌ మాం శోకావగ్నికల్పౌ దహేతాం
కచస్య నాశస్తవ చైవోపఘాతః। 
కచస్య నాశే మమ శర్మ నాస్తి
తవోపఘాతే జీవితుం నాస్మి శక్తా॥  1-70-62 (3241) 
శుక్ర ఉవాచ। 1-70-63x (352) 
సంసిద్ధరూపోఽసి బృహస్పతేః సుత
యత్త్వాం భక్తం భజతే దేవయానీ। 
విద్యామిమాం ప్రాప్నుహి జీవనీం త్వం
న చేదింద్రః కచరూపీ త్వమద్య॥  1-70-63 (3242) 
న నివర్తేత్పునర్జీవన్కశ్చిదన్యో మమోదరాత్।
బ్రాహ్మణం వర్జయిత్వైకం తస్మాద్విద్యామవాప్నుహి॥ 1-70-64 (3243) 
పుత్రో భూత్వా భావయ భావితో మా-
మస్మద్దేహాదుపనిష్క్రంయ తాత। 
సమీక్షేథా ధర్మవతీమవేక్షాం
గురోః సకాశాత్ప్రాప్య విద్యాం సవిద్యః॥  1-70-65 (3244) 
వైశంపాయన ఉవాచ। 1-70-66x (353) 
గురోః సకాశాత్సమవాప్య విద్యాం
భిత్త్వా కుక్షిం నిర్విచక్రామ విప్రః। 
కచోఽభిరూపస్తత్క్షణాద్బ్రాహ్మణస్య
శుక్లాత్యయే పౌర్ణమాస్యామివేందుః॥  1-70-66 (3245) 
దృష్ట్వా చ తం పతితం బ్రహ్మరాశి-
ముత్థాపయామాస మృతం కచోఽపి। 
విద్యాం సిద్ధాం తామవాప్యాభివాద్య
తతః కచస్తం గురుమిత్యువాచ॥  1-70-67 (3246) 
యః శ్రోత్రయోరమృతం సన్నిషించే-
ద్విద్యామవిద్యస్య యథా త్వమార్యః। 
తం మన్యేఽహం పితరం మాతరం చ
తస్మై న ద్రుహ్యేత్కృతమస్య జానన్॥  1-70-68 (3247) 
ఋతస్య దాతారమనుత్తమస్య
నిధిం నిధీనామపి లబ్ధవిద్యాః। 
యే నాద్రియంతే గురుమర్చనీయం
పాపాఁల్లోకాంస్తే వ్రజంత్యప్రతిష్ఠాః॥  1-70-69 (3248) 
వైశంపాయన ఉవాచ। 1-70-70x (354) 
సురాపానాద్వంచనాం ప్రాప్య విద్వా-
న్సంజ్ఞానాశం చైవ మహాతిఘోరం। 
దృష్ట్వా కచం చాపి తథాభిరూపం
పీతం తదా సురయా మోహితేన॥  1-70-70 (3249) 
సమన్యురుత్థాయ మహానుభావ-
స్తదోశనా విప్రహితం చికీర్షుః। 
సురాపానం ప్రతి సంజాతమన్యుః
కావ్యః స్వయం వాక్యమిదం జగాద॥  1-70-71 (3250) 
యో బ్రాహ్మణోఽద్యప్రభృతీహ కశ్చి-
న్మోహాత్సురాం పాస్యతి మందబుద్ధిః। 
అపేతధర్మా బ్ర్హమహా చైవ స స్యా-
దస్మింల్లోకే గర్హితః స్యాత్పరే చ॥  1-70-72 (3251) 
మయా చైతాం విప్రధర్మోక్తిసీమాం
మర్యాదాం వై స్థాపితాం సర్వలోకే। 
సంతో విప్రాః శుశ్రువాంసో గురూణాం
దేవా లోకాశ్చోపశృణ్వంతు సర్వే॥  1-70-73 (3252) 
వైశంపాయన ఉవాచ। 1-70-74x (355) 
ఇతీదముక్త్వా స మహానుభావ-
స్తపోనిధీనాం నిధిరప్రమేయః। 
తాందానవాందైవవిమూఢబుద్ధీ-
నిదం సమాహూయ వచోఽభ్యువాచ॥  1-70-74 (3253) 
ఆచక్షే వో దానవా బాలిశాః స్థ
సిద్ధః కచో వత్స్యతి మత్సకాశే। 
సంజీవినీం ప్రాప్య విద్యాం మహాత్మా
తుల్యప్రభావో బ్రాహ్మణో బ్రహ్మభూతః॥  1-70-75 (3254) 
`యోఽకార్షీద్దుష్కరం కర్మ దేవానాం కారణాత్కచః।
న తత్కిర్తిర్జరాం గచ్ఛేద్యాజ్ఞీయశ్చ భవిష్యతి॥ 1-70-76 (3255) 
వైశంపాయన ఉవాచ।' 1-70-77x (356) 
ఏతావదుక్త్వా వచనం విరరామ స భార్గవః।
దానవా విస్మయావిష్టాః ప్రయయుః స్వం నివేశనం॥ 1-70-77 (3256) 
గురోరుష్య సకాశే తు దశ వర్షశతాని సః।
అనుజ్ఞాతః కచో గంతుమియేష త్రిదశాలయం॥ ॥ 1-70-78 (3257) 
 
ఇతి శ్రీమన్మేహాభారతే ఆదిపర్వణి సంభవపర్వణి సప్తతితమోఽధ్యాయః॥ 70 ॥

Mahabharata - Adi Parva - Chapter Footnotes

1-70-3 విప్రదానవౌ వవ్రాతే జామాతృత్వేనేతి శేషః॥ 1-70-25 ప్రేషణైః ప్రేష్యత్వాదిభిః॥ 1-70-31 ఉవాచ శుక్రం ప్రతి॥ 1-70-39 పేషః పిష్టం। పిష్టీకృత్యేత్యర్థః॥ 1-70-43 గురుదేహజః కచః। ఆవృత్య ఆగత్య। తద్వృత్తమసురచేష్టితం॥ 1-70-44 బ్రాహ్మణాయ శుక్రాయ॥ 1-70-50 మర్త్యం త్వం తు మత్ప్రభావాదమరకల్పాసి। బ్రహ్మ వేదః తస్య నమనం స్వార్థప్రకాశేన॥ 1-70-60 చాద్దైవీం మాయాం। మాయాత్రయవిది త్వయి సతి కో దేవోఽసురో బ్రాహ్మణో వాఽతిక్రామేదతస్త్వదుదరభేదనం మమ దుఃసాధ్యమేవేతి భావః॥ 1-70-65 భావయ జీవయ భావితో మయా జీవితః। కృతఘ్నో మా భూరితి భావః॥ 1-70-66 శుక్లస్యాహ్నో రవేర్వా అత్యయే శుక్లాత్యయే॥ 1-70-69 ఋతస్య వేదస్య। నిధీనాం విద్యానాం నిధిమాశ్రయం। ప్రతిష్ఠా విద్యాఫలం తచ్ఛూన్యా అప్రతిష్ఠాః॥ సప్తతితమోఽధ్యాయః॥ 70 ॥



ఆదిపర్వ - అధ్యాయ 071

॥ శ్రీః ॥

1.71. అధ్యాయః 071 

Mahabharata - Adi Parva - Chapter Topics

స్వపాణిగ్రహణార్థం ప్రార్థితవత్యా దేవయాన్యా కచస్య వివాదః॥ 1 ॥ కచదేవయాన్యోః పరస్పరశాపదానం॥ 2 ॥

Mahabharata - Adi Parva - Chapter Text

1-71-0 (3258) 
వైశంపాయన ఉవాచ। 1-71-0x (357) 
సమావృతవ్రతం తం తు విసృష్టం గురుణా కచం।
ప్రస్థితం త్రిదశావాసం దేవయాన్యబ్రవీదిదం॥ 1-71-1 (3259) 
ఋషేరంగిరసః పౌత్ర వృత్తేనాభిజనేన చ।
భ్రాజసే విద్యయా చైవ తపసా చ దమేన చ॥ 1-71-2 (3260) 
ఋషిర్యథాంగిరా మాన్యః పితుర్మమ మహాయశాః।
తథా ప్రాన్యశ్చ పూజ్యశ్చ మమ భూయో బృహస్పతిః॥ 1-71-3 (3261) 
ఏవం జ్ఞాత్వా విజానీహి యద్బ్రవీమి తపోధన।
వ్రతస్థే నియమోపేతే యథా వర్తాంయహం త్వయి॥ 1-71-4 (3262) 
స సమావృతవిద్యో మాం భక్తాం భజితుమర్హసి।
గృహాణ పాణిం విధివన్మమ మంత్రపురస్కృతం॥
కచ ఉవాచ।  1-71-5 (3263) 
పూజ్యో మాన్యశ్చ భగవాన్యథా తవ పితా మమ।
తథా త్వమనవద్యాంగి పూజనీయతరా మమ॥ 1-71-6 (3264) 
ప్రాణేభ్యోఽపి ప్రియతరా భార్గవస్య మహాత్మనః।
త్వం భత్రే ధర్మతః పూజ్యా గురుపుత్రీ సదా మమ॥ 1-71-7 (3265) 
యథా మమ గురుర్నిత్యం మాన్యః శుక్రః పితా తవ।
దేవయాని తథైవ త్వం నైవం మాం వక్తుమర్హసి॥ 1-71-8 (3266) 
దేవయాన్యువాచ। 1-71-9x (358) 
గురుపుత్రస్య పుత్రో వై న త్వం పుత్రశ్చ మే పితుః।
తస్మాత్పూజ్యశ్చ మాన్యశ్చ మమాపి త్వం ద్విజోత్తమ॥ 1-71-9 (3267) 
అసురైర్హన్యమానే చ కచ త్వయి పునఃపునః।
తదాప్రభృతి యా ప్రీతిస్తాం త్వమద్య స్మరస్వ మే॥ 1-71-10 (3268) 
సౌహార్దే చానురాగే చ వేత్థ మే భక్తిముత్తమాం।
న మామర్హసి ధర్మజ్ఞ త్యక్తుం భక్తామనాగసం॥ 1-71-11 (3269) 
కచ ఉవాచ। 1-71-12x (359) 
అనియోజ్యే నియోక్తుం మాం దేవయాని న చార్హసి।
ప్రసీద సుభ్రు త్వం మహ్యం గురోర్గురుతరా శుభే॥ 1-71-12 (3270) 
యత్రోషితం విశాలాక్షి త్వయా చంద్రనిభాననే।
తత్రాహముషితో భద్రే కుక్షౌ కావ్యస్య భామిని॥ 1-71-13 (3271) 
భగినీ ధర్మతో మే త్వం మైవం వోచః సుమధ్యమే।
సుఖమస్ంయుషితో భద్రే న మన్యుర్విద్యతే మమ॥ 1-71-14 (3272) 
ఆపృచ్ఛే త్వాం గమిష్యామి శివమాశంస మే పథి।
అవిరోధేన ధర్మస్య స్మర్తవ్యోఽస్మి కథాంతరే। 
అప్రమత్తోత్థితా నిత్యమారాధయ గురుం మమ॥  1-71-15 (3273) 
దేవయాన్యువాచ। 1-71-16x (360) 
యది మాం ధర్మకామార్థే ప్రత్యాఖ్యాస్యసి యాచితః।
తతః కచ న తే విద్యా సిద్ధిమేషా గమిష్యతి॥ 1-71-16 (3274) 
కచ ఉవాచ। 1-71-17x (361) 
గురుపుత్రీతి కృత్వాఽహం ప్రత్యాచక్షే న దోషతః।
గురుణా చాననుజ్ఞాతః కామమేవం శపస్వ మాం॥ 1-71-17 (3275) 
ఆర్షం ధర్మం బ్రువాణోఽహం దేవయాని యథా త్వయా।
శప్తో హ్యనర్హః శాపస్య కామతోఽద్య న ధర్మతః॥ 1-71-18 (3276) 
తస్మాద్భవత్యా యః కామో న తథా స భవిష్యతి।
ఋషిపుత్రో న తే కశ్చిజ్జాతు పాణిం గ్రహీష్యతి॥ 1-71-19 (3277) 
ఫలిష్యతి న తే విద్యా యత్త్వం మామాత్థ తత్తథా।
అధ్యాపయిష్యామి తు యం తస్య విద్యా ఫలిష్యతి॥ 1-71-20 (3278) 
వైశంపాయన ఉవాచ। 1-71-21x (362) 
ఏవముక్త్వా ద్విజశ్రేష్ఠో దేవయానీం కచస్తదా।
త్రిదశేశాలయం శీఘ్రం జగామ ద్విజసత్తమః॥ 1-71-21 (3279) 
తమాగతమభిప్రేక్ష్య దేవా ఇంద్రపురోగమాః।
బృహస్పతిం సభాజ్యేదం కచం వచనమబ్రువన్॥ 1-71-22 (3280) 
దేవా ఊచుః। 1-71-23x (363) 
యత్త్వయాస్మద్ధితం కర్మ కృతం వై పరమాద్భుతం।
న తే యశః ప్రణశితా భాగభాక్వ భవిష్యసి॥ ॥ 1-71-23 (3281) 
 
ఇతి శ్రీమన్మహాభారతే ఆదిపర్వణి సంభవపర్వణి ఏకసప్తతితమోఽధ్యాయః॥ 71 ॥

Mahabharata - Adi Parva - Chapter Footnotes

1-71-1 సమావృతవ్రతం సమాప్తవ్రతం॥ 1-71-9 గురుః పుత్రో యస్య అంగిరసః పుత్రః పౌత్రః॥ 1-71-15 ఉత్థితా అనలసా॥ 1-71-17 అననుజ్ఞాతస్త్వదుక్తకార్యే॥ 1-71-23 ప్రణశితా ప్రణంక్ష్యతి॥ ఏకసప్తతితమోఽధ్యాయః॥ 71 ॥



ఆదిపర్వ - అధ్యాయ 072

॥ శ్రీః ॥

1.72. అధ్యాయః 072 

Mahabharata - Adi Parva - Chapter Topics

స్వర్గంప్రత్యాగతాత్కచాత్సంజీవిన్యధ్యయనేన దేవానాం కృతార్థతా॥ 1 ॥ శుక్రవృషపర్వణోర్విరోధోత్పాదనార్థమింద్రకృతం కన్యానాం వస్త్రమిశ్రణం॥ 2 ॥ వస్త్రమిశ్రణేన శర్మిష్ఠాదేవయాన్యోర్విరోధః॥ 3 ॥ శర్మిష్ఠయా కూపే ప్రక్షిప్తాయా దేవయాన్యా యయాతినా కూపాదుద్ధరణం॥ 4 ॥ శుక్రస్య కూపసమీపాగమనం దేవయానీసాంత్వనం చ॥ 5 ॥

Mahabharata - Adi Parva - Chapter Text

1-72-0 (3282) 
వైశంపాయన ఉవాచ। 1-72-0x (364) 
కృతవిద్యే కచే ప్రాప్తే హృష్టరూపా దివౌకసః।
కచాదధీత్య తాం విద్యాం కృతార్థా భరతర్షభ॥ 1-72-1 (3283) 
సర్వ ఏవ సమాగంయ శతక్రతుమథాబ్రువన్।
కాలస్తే విక్రమస్యాద్య జహి శత్రూన్పురందర॥ 1-72-2 (3284) 
వైశంపాయన ఉవాచ। 1-72-3x (365) 
ఏవముక్తస్తు సహితైస్త్రిదశైర్మఘవాంస్తదా।
తథేత్యుక్త్వా ప్రచక్రామ సోఽపశ్యత వనే స్త్రియః॥ 1-72-3 (3285) 
క్రీడంతీనాం తు కన్యానాం వనే చైత్రరథోపమే।
వాయుభూతః స వస్త్రాణి సర్వాణ్యేవ వ్యమిశ్రయత్॥ 1-72-4 (3286) 
తతో జలాత్సముత్తీర్య కన్యాస్తాః సహితాస్తదా।
వస్త్రాణి జగృహుస్తాని యథాఽఽసన్నాన్యనేకశః॥ 1-72-5 (3287) 
తత్ర వాసో దేవయానయాః శర్మిష్ఠా జగృహే తదా।
వ్యతిమిశ్రమజానంతీ దుహితా వృషపర్వణః॥ 1-72-6 (3288) 
తతస్తయోర్మిథస్తత్ర విరోధః సమజాయత।
దేవయాన్యాశ్చ రాజేంద్ర శర్మిష్ఠాయాశ్చ తత్కృతే॥ 1-72-7 (3289) 
దేవయాన్యువాచ। 1-72-8x (366) 
కస్మాద్గృహ్ణాసి మే వస్త్రం శిష్యా భూత్వా మమాసురి।
సముదాచారహీనాయా న తే సాధు భవిష్యతి॥ 1-72-8 (3290) 
సర్మిష్ఠోవాచ। 1-72-9x (367) 
ఆసీనం చ శయానం చ పితా తే పితరం మమ।
స్తౌతిబందీవ చాభీక్ష్ణం నీచైః స్థిత్వా వినీతవత్॥ 1-72-9 (3291) 
యాచతస్త్వం హి దుహితా స్తువతః ప్రతిగృహ్ణతః।
సుతాహం స్తూయమానస్య దదతోఽప్రతిగృహ్ణతః॥ 1-72-10 (3292) 
ఆదున్వస్వ విదున్వస్వ ద్రుహ్య కుప్యస్వ యాచకి।
అనాయుధా సాయుధాయా రిక్తా క్షుభ్యసి భిక్షుకి॥ 1-72-11 (3293) 
లప్స్యసే ప్రతియోద్ధారం న హి త్వాం గణయాంయహం।
`ప్రతికూలం వదసి చేదితఃప్రభృతి యాచకి॥'  1-72-12 (3294) 
వైశంపాయన ఉవాచ। 1-72-13x (368) 
సముచ్ఛ్రయం దేవయానీం గతాం సక్తాం చ వాససి।
శర్మిష్ఠా ప్రాక్షిపత్కూపే తతః స్వపురమాగమత్। 
హతేయమితి విజ్ఞాయ శర్మిష్ఠా పాపనిశ్చయా॥  1-72-13 (3295) 
అనవేక్ష్య యయౌ వేశ్మ క్రోధవేగపరాయణా।
`ప్రవిశ్య స్వగృహం స్వస్థా ధర్మమాసురమాస్థితా।' 
అథ తం దేశమభ్యాగాద్యయాతిర్నహుషాత్మజః॥  1-72-14 (3296) 
శ్రాంతయుగ్యః శ్రాంతహయో మృగలిప్సుః పిపాసితః।
స నాహుషః ప్రేక్షమాణ ఉదపానం గతోదకం॥ 1-72-15 (3297) 
దదర్శ రాజా తాం తత్ర కన్యామగ్నిశిఖామివ।
తామపృచ్ఛత్స దృష్ట్వైవ కన్యామమరవర్ణినీం॥ 1-72-16 (3298) 
సాంత్వయిత్వా నృపశ్రేష్ఠః సాంనా పరమవల్గునా।
కా త్వం తాంరనఖీ శ్యామా సుమృష్టమణికుండలా॥ 1-72-17 (3299) 
దీర్ఘం ధ్యాయసి చాత్యర్థం కస్మాచ్ఛ్వసిషి చాతురా।
కథం చ పతితాఽస్యస్మిన్కూపే వీరుత్తృణావృతే॥ 1-72-18 (3300) 
దుహితా చైవ కస్య త్వం వద సత్యం సుమధ్యమే।  1-72-19 (3301) 
దేవయాన్యువాచ।
యోఽసౌ దేవైర్హతాందైత్యానుత్థాపయతి విద్యయా॥  1-72-20x (369) 
తస్య శుక్రస్య కన్యాహం స మాం నూనం న బుధ్యతే।
ఏష మే దక్షిణో రాజన్పాణిస్తాంరనఖాంగులిః॥ 1-72-20 (3302) 
సముద్ధర గృహీత్వా మాం కులీనస్త్వం హి మే మతః।
జానామి హి త్వాం సంశాంతం వీర్యవంతం యశస్వినం॥ 1-72-21 (3303) 
తస్మాన్మాం పతితామస్మాత్కూపాదుద్ధర్తుమర్హసి।  1-72-22 (3304) 
వైశంపాయన ఉవాచ।
తామథో బ్రాహ్మణీం కన్యాం విజ్ఞాయనహుషాత్మజః॥  1-72-22x (370) 
గృహీత్వా దక్షిణే పాణావుజ్జహార తతోఽవటాత్।
ఉద్ధృత్య చైనాం తరసా తస్మాత్కూపాన్నరాధిపః॥ 1-72-23 (3305) 
`యయాతిరువాచ। 1-72-24x (371) 
గచ్ఛ భద్రే యథాకామం న భయం విద్యతే తవ।
ఇత్యుచ్యమానా నృపతిం దేవయానీదముత్తరం॥ 1-72-24 (3306) 
ఉవాచ మాముపాదాయ గచ్ఛ శీఘ్రం ప్రియో హి మే।
గృహీతాహం త్వయా పాణౌ తస్మాద్భర్తా భవిష్యసి॥ 1-72-25 (3307) 
ఇత్యేవముక్తో నృపతిరాహ క్షత్రకులోద్భవః।
త్వం భద్రే బ్రాహ్మణీ తస్మాన్మయా నార్హసి సంగమం॥ 1-72-26 (3308) 
సర్వలోకగురుః కావ్యస్త్వం తస్య దుహితా శుభే।
తస్మాదపి భయం మేఽద్య తతః కల్యాణి నార్హసి॥ 1-72-27 (3309) 
దేవయాన్యువాచ। 1-72-28x (372) 
యది మద్వచనాన్నాద్య మాం నేచ్ఛసి నరాధిప।
త్వామేవ వరయే పిత్రా తస్మాల్లప్స్యసి గచ్ఛ హి॥ 1-72-28 (3310) 
వైశంపాయన ఉవాచ। 1-72-29x (373) 
ఆమంత్రయిత్వా సుశ్రోణీం యయాతిః స్వపురం యయౌ।
గతే తు నాహుషే తస్మిందేవయాన్యప్యనిందితా॥ 1-72-29 (3311) 
క్వచిద్గత్వా చ రుదతీ వృక్షమాశ్రిత్య ధిష్ఠితా।
తతశ్చిరాయమాణాయాం దుహితర్యథ భార్గవః॥ 1-72-30 (3312) 
సంస్మృత్యోవాచ ధాత్రీం తాం దుహితుః స్నేహవిక్లవః।
ధాత్రి త్వమానయ క్షిప్రం దేవయానీం సముధ్యమాం॥ 1-72-31 (3313) 
ఇత్యుక్తమాత్రే సా ధాత్రీ త్వరితాఽఽనయితుం గతా।
యత్రయత్ర సశీభిః సా గతా పదమమార్గత॥ 1-72-32 (3314) 
సా దదర్శ తథా దీనాం శ్రమార్తాం రుదతీం స్థితాం।
వృత్తాంతం కిమిదం భద్రే శీఘ్రం వద పితాహ్వయత్॥ 1-72-33 (3315) 
ఏవముక్తాహ ధాత్రీం తాం శర్మిష్ఠావృజినం కృతం।
ఉవాచ శోకసంతప్తా ఘూర్ణికామాగతాం పురః'॥ 1-72-34 (3316) 
దేవయాన్యువాచ। 1-72-35x (374) 
త్వరితం ఘూర్ణికే గచ్ఛ శీఘ్రమాచక్ష్వ మే పితుః॥  1-72-35 (3317) 
నేదానీం సంప్రవేక్ష్యామి నగరం వృషపర్వణః।  1-72-36 (3318) 
వైశంపాయన ఉవాచ।
సా తత్ర త్వరితం గత్వా ఘూర్ణికాఽసురమందిరం॥  1-72-36x (375) 
దృష్ట్వా కావ్యమువాచేదం సంభ్రమావిష్టచేతనా।
ఆచచక్షే మహాప్రాజ్ఞం దేవయానీం వనే హతాం॥ 1-72-37 (3319) 
శర్మిష్ఠయా మహాభాగ దుహిత్రా వృషపర్వణః।
శ్రుత్వా దుహితరం కావ్యస్తత్ర శర్మిష్ఠయా హతాం॥ 1-72-38 (3320) 
త్వరయా నిర్యయౌ దుఃఖాన్మార్గమాణః సుతాం వనే।
దృష్ట్వా దుహితరం కావ్యో దేవయానీం తతో వనే॥ 1-72-39 (3321) 
బాహుభ్యాం సంపరిష్వజ్య దుఃఖితో వాక్యమబ్రవీత్।
ఆత్మదోషైర్నియచ్ఛంతి సర్వే దుఃఖసుఖే జనాః॥ 1-72-40 (3322) 
మన్యే దుశ్చరితం తేఽస్తి యస్యేయం నిష్కృతిః కృతా।  1-72-41 (3323) 
దేవయాన్యువాచ।
నిష్కృతిర్మేఽస్తు వా మాస్తు శృణుష్వావహితో మమ॥  1-72-41x (376) 
శర్మిష్ఠయా యదుక్తాఽస్మి దుహిత్రా వృషపర్వణః॥
సత్యం కిలైతత్సా ప్రాహ దైత్యానామసి గాయనః॥ 1-72-42 (3324) 
ఏవం హి మే కథయతి శర్మిష్ఠా వార్షపర్వణీ।
వచనం తీక్ష్ణపరుషం క్రోధరక్తేక్షణా భృశం॥ 1-72-43 (3325) 
స్తువతో దుహితా నిత్యం యాచతః ప్రతిగృహ్ణతః।
అహం తు స్తూయమానస్య దదతోఽప్రతిగృహ్ణతః॥ 1-72-44 (3326) 
ఇదం మామాహ శర్మిష్ఠా దుహితా వృషపర్వణః।
క్రోధసంరక్తనయనా దర్పపూర్ణా పునః పునః॥ 1-72-45 (3327) 
యద్యహ స్తువతస్తాత దుహితా ప్రతిగృహ్ణతః।
ప్రసాదయిష్యే శర్మిష్ఠామిత్యుక్తా తు సఖీ మయా॥ 1-72-46 (3328) 
`ఉక్తాప్యేవం భృశం మాం సా నిగృహ్య విజనే వనే।
కూపే ప్రక్షేపయామాస ప్రక్షిప్య గృహమాగమత్॥'  1-72-47 (3329) 
శుక్ర ఉవాచ। 1-72-48x (377) 
స్తువతో దుహితా న త్వం యాచతః ప్రతిగృహ్ణతః।
అస్తోతుః స్తూయమానస్య దుహితా దేవయాన్యసి॥ 1-72-48 (3330) 
వృషపర్వైవ తద్వేద శక్రో రాజా చ నాహుషః।
అచింత్యం బ్రహ్మ నిర్ద్వంద్వమైశ్వరం హి బలం మమ॥ 1-72-49 (3331) 
`జానామి జీవినీం విద్యాం లోకేస్మిఞ్శాశ్వతీం ధ్రువం।
మృతః సంజీవతే జంతుర్యయా కమలలోచనే॥ 1-72-50 (3332) 
కత్థనం స్వగుణానాం చ కృత్వా తప్యతి సజ్జనః।
తతో వక్తుమశక్తోఽస్మిత్వం మే జానాసి యద్బలం॥ 1-72-51 (3333) 
తసమాదుత్తిష్ఠ గచ్ఛామః స్వగృహం కులనందిని।
క్షమాం కృత్వా విశాలాక్షి క్షమాసారా హి సాధవః'॥ 1-72-52 (3334) 
యచ్చ కించిత్సర్వగతం భూమౌ వా యది వా దివి।
తస్యాహమీశ్వరో నిత్యం తుష్టేనోక్తః స్వయంభువా॥ 1-72-53 (3335) 
అహం జలం విముంచామి ప్రజానాం హితకాంయయా।
పుష్ణాంయౌషధయః సర్వా ఇతి సత్యం బ్రవీమి తే॥ 1-72-54 (3336) 
వైశంపాయన ఉవాచ। 1-72-55x (378) 
ఏవం విషాదమాపన్నాం మన్యునా సంప్రపీడితాం।
వచనైర్మధురైః శ్లక్ష్ణైః సాంత్వయామాస తాం పితా॥ ॥ 1-72-55 (3337) 
 
ఇతి శ్రీమన్మహాభారతే ఆదిపర్వణి సంభవపర్వణి ద్విసప్తతితమోఽధ్యాయః॥ 72 ॥

Mahabharata - Adi Parva - Chapter Footnotes

1-72-3 ప్రచక్రామ భూతలం ప్రతీతి శేషః॥ 1-72-8 సముదాచారః సదాచారః॥ 1-72-11 ఆదున్వస్వ ఆభిముఖ్యేన వక్షస్తాడనాదినా సంతాపం ప్రాప్నుహి। విదున్వస్వ పాంసుషు లుంఠనాదినా। ద్రుహ్య ద్రోహం చిరకాలికం క్రోధం కురు। కుప్యస్వ సద్యః పరానిష్టఫలో యత్నః కోపస్తం కురు। రిక్తా దరిద్రా॥ 1-72-12 ప్రతియోద్ధారం ప్రహర్తారం॥ 1-72-15 యుగ్యా రథవాహకాః। హయాః కేవలాశ్వాః। ఉదకం పీయతేస్మాదిత్యుదపానం కూపః॥ 1-72-23 అవటాద్గర్తాత్॥ 1-72-34 ఘూర్ణికాం దాసీం॥ 1-72-37 హతాం తాడితాం॥ 1-72-40 నియచ్ఛంతి ప్రయచ్ఛంతి ప్రాప్నువంతీతి భావః॥ 1-72-41 ఏతదేవాహ మన్యే ఇతి। నిష్కృతిః ఫలభోగేన నిరసనం॥ 1-72-45 ఇదం పూర్వోక్తం॥ 1-72-49 నాహుషో యయాతిః। మమ ఐశ్వరం నిర్ద్వంద్వమప్రతిపక్షం బలమస్తి॥ ద్విసప్తతితమోఽధ్యాయః॥ 72 ॥



ఆదిపర్వ - అధ్యాయ 073

॥ శ్రీః ॥

1.73. అధ్యాయః 073 

Mahabharata - Adi Parva - Chapter Topics

శుక్రదేవయానీసంవాదః॥ 1 ॥

Mahabharata - Adi Parva - Chapter Text

1-73-0 (3338) 
శుక్ర ఉవాచ। 1-73-0x (379) 
యః పరేషాం నరో నిత్యమతివాదాంస్తితిక్షతే।
దేవయాని విజానీహి తేన సర్వమిదం జితం॥ 1-73-1 (3339) 
యః సముత్పతితం క్రోధం నిగృహ్ణాతి ఇయం యథా।
స యంతేత్యుచ్యతే సద్భిర్న యో రశ్మిషు లంబతే॥ 1-73-2 (3340) 
యః సముత్పతితం క్రోధమక్రోధేన నిరస్యతి।
దేవయాని విజానీహి తేన సర్వమిదం జితం॥ 1-73-3 (3341) 
యః సముత్పతితం క్రోధం క్షమయేహ నిరస్యతి।
యథోరగస్త్వచం జీర్ణాం స వై పురుష ఉచ్యతే॥ 1-73-4 (3342) 
యః సంధారయతే మన్యుం యోఽతివాదాంస్తితిక్షతే।
యశ్చ తప్తో న తపతి దృఢం సోఽర్థస్య భాజనం॥ 1-73-5 (3343) 
యో యజేదపరిశ్రాంతో మాసిమాసి శతం సమాః।
న క్రుద్ధ్యేద్యశ్చ సర్వస్య తయోరక్రోధనోఽధికః॥ 1-73-6 (3344) 
`తస్మాదక్రోధనః శ్రేష్ఠః కామక్రోధౌ విగర్హితౌ।
క్రుద్ధస్య నిష్ఫలాన్యేవ దానయజ్ఞతపాంసి చ॥ 1-73-7 (3345) 
తస్మాదక్రోధనే యజ్ఞతపోదానఫలం మహత్।
భవేదసంశయం భద్రే నేతరస్మిన్కదాచన॥ 1-73-8 (3346) 
న యతిర్న తపస్వీ చ న యజ్వా న చ ధర్మభాక్।
క్రోధస్య యో వశం గచ్ఛేత్తస్య లోకద్వయం న చ॥ 1-73-9 (3347) 
పుత్రో భృత్యః సుహృద్భ్రాతా భార్యా ధర్మశ్చ సత్యతా।
తస్యైతాన్యపయాస్యంతి క్రోధశీలస్య నిశ్చితం॥ 1-73-10 (3348) 
యత్కుమారాః కుమార్యశ్చ వైరం కుర్యురచేతసః।
న తత్ప్రాజ్ఞోఽనుకుర్వీత న విదుస్తే బలాబలం॥ 1-73-11 (3349) 
దేవయాన్యువాచ। 1-73-12x (380) 
వేదాహం తాత బాలాఽపి ధర్మాణాం యదిహాంతరం।
అక్రోధే చాతివాదే చ వేద చాపి బలాబలం॥ 1-73-12 (3350) 
`స్వవృత్తిమననుష్ఠాయ ధర్మముత్సృజ్య తత్త్వతః।'
శిష్యస్యాశిష్యవృత్తేస్తు న క్షంతవ్యం బుభూషతా॥  1-73-13 (3351) 
`ప్రేష్యః శిష్యః స్వవృత్తిం హి విసృజ్య విఫలం గతః।'
తస్మాత్సంకీర్ణవృత్తేషు వాసో మమ న రోచతే॥  1-73-14 (3352) 
పుమాంసో యే హి నిందంతి వృత్తేనాభిజనేన చ।
న తేషు నివసేత్ప్రాజ్ఞః శ్రేయోఽర్థీ పాపబుద్ధిషు॥ 1-73-15 (3353) 
యే త్వేనమభిజానంతి వృత్తేనాభిజనేన వా।
తేషు సాధుషు వస్తవ్యం స వాసః శ్రేష్ఠ ఉచ్యతే॥ 1-73-16 (3354) 
`సుయంత్రితపరా నిత్యం విహీనాశ్చ ధనైర్వరాః।
దుర్వృత్తాః పాపకర్మాణశ్చండాలా ధనినోపి చ॥ 1-73-17 (3355) 
నైవ జాత్యా హి చండాలాః స్వకర్మవిహితైర్వినా।
ధనాభిజనవిద్యాసు సక్తాశ్చండాలధర్మిణః॥ 1-73-18 (3356) 
అకారణాశ్చ ద్వేష్యంతి పరివాదం వదంతి తే।
సాధోస్తత్ర న వాసోస్తి పాపిభిః పాపతాం వ్రజేత్॥ 1-73-19 (3357) 
సుకృతే దుష్కృతే వాపి యత్ర సజ్జతి యో నరః।
ధ్రువం రతిర్భవేత్తస్య తస్మాద్ద్వేషం న రోచయేత్॥'  1-73-20 (3358) 
వాగ్దురుక్తం మహాఘోరం దుహితుర్వృషపర్వణః।
మమ మథ్నాతి హృదయమగ్నికామ ఇవారణిం॥ 1-73-21 (3359) 
న హ్యతో దుష్కరతరం మన్యే లోకేష్వపి త్రిషు।
యః సపత్నశ్రియం దీప్తాం హీనశ్రీః పర్యుపాసతే॥ 1-73-22 (3360) 
మరణం శోభనం తస్య ఇతి విద్వజ్జనా విదుః।
`అవమానమవాప్నోతి శనైర్నీచసమాగమాత్॥ 1-73-23 (3361) 
అతివాదా వక్త్రతో నిఃసరంతి
యైరాహతః శోచతి రాత్ర్యహాని। 
పరస్య వై మర్మసు తే పతంతి
తస్మాద్ధీరో నైవ ముచ్యేత్పరేషు॥  1-73-24 (3362) 
నిరోహేదాయుధైశ్ఛిన్నం సంరోహేద్దగ్ధమాగ్నినా।
వాక్క్షతం చ న సంరోహేదాశరీరం శరీరిణాం॥ 1-73-25 (3363) 
సంరోహిత శరైర్విద్ధం నవం పరశునా హతం।
వాచా దురుక్తం బీభత్సం న సంరోహేత వాక్క్షతం'॥ ॥ 1-73-26 (3364) 
 
ఇతి శ్రీమన్మహాభారతే ఆదిపర్వణి సంభవపర్వణి త్రిసప్తతితమోఽధ్యాయః॥ 73 ॥

Mahabharata - Adi Parva - Chapter Footnotes

1-73-2 రశ్మిషు క్రోధఫలభూతాస్వాపత్సు। పక్షే స్పష్టోఽర్థః॥ 1-73-3 అక్రోధేన క్రోధవిరోధినా సహనేన॥ త్రిసప్తతితమోఽధ్యాయః॥ 73 ॥



ఆదిపర్వ - అధ్యాయ 074

॥ శ్రీః ॥

1.74. అధ్యాయః 074 

Mahabharata - Adi Parva - Chapter Topics

శుక్రవృషపర్వణోః సంవాదః॥ 1 ॥ శుక్రకోపశాంతయే వృషపర్వనియోగాత్ శర్మిష్ఠయా దేవయానీదాస్యాంగీకారః॥ 2 ॥ ప్రసన్నయా దేవయాన్యా సహ శుక్రస్య పురప్రవేశనం॥ 3 ॥

Mahabharata - Adi Parva - Chapter Text

1-74-0 (3365) 
వైశంపాయన ఉవాచ। 1-74-0x (381) 
తతః కావ్యో భృగుశ్రేష్ఠః సమన్యురుపగంయ హ।
వృషపర్వాణమాసీనమిత్యువాచావిచారయన్॥ 1-74-1 (3366) 
నాధర్మశ్చరితో రాజన్సద్యః ఫలతి గౌరివ।
శనైరావర్త్యమానో హి కర్తుర్మూలాని కృంతతి॥ 1-74-2 (3367) 
పుత్రేషు వా నప్తృషు వా న చేదాత్మని పశ్యతి।
ఫలత్యేవ ధ్రువం పాయం గురుభుక్తమివోదరే॥ 1-74-3 (3368) 
`అధీయానం హితం రాజన్క్షమావంతం జితేంద్రియం।'
యదఘాతయథా విప్రం కచమాంగిరసం తదా। 
అపాపశీలం ధర్మజ్ఞం శుశ్రూషుం మద్గృహే రతం॥  1-74-4 (3369) 
`శర్మిష్ఠయా దేవయానీ క్రూరముక్తా బహు ప్రభో।
విప్రకృత్య చ సంరంభాత్కూపే క్షిప్తా మనస్వినీ॥ 1-74-5 (3370) 
సా న కల్పేత వాసాయ తయాహం రహితః కథం।
వసేయమిహ తస్మాత్తే త్యజామి విషయం నృప॥'  1-74-6 (3371) 
వధాదనర్హతస్తస్య వధాచ్చ దుహితుర్మమ।
వషపర్వన్నిబోధేయం త్యక్ష్యామి త్వాం సబాంధవం। 
స్థాతుం త్వద్విషయే రాజన్న శక్ష్యామి త్వయా సహ॥  1-74-7 (3372) 
`మా శోచ వృషపర్వంస్త్వం మా క్రుధ్యస్వ విశాంపతే।
స్థాతుం తే విషయే రాజన్న శక్ష్యామి తయా వినా। 
అస్యా గతిర్గతిర్మహ్యం ప్రియమస్యాః ప్రియం మమ॥  1-74-8 (3373) 
వృషపర్వోవాచ। 1-74-9x (382) 
యది బ్రహ్మన్ఘాతయామి యది వా క్రోశయాంయహం।
శర్మిష్ఠయా దేవయానీం తేన గచ్ఛాంయసద్గతిం॥ 1-74-9 (3374) 
శుక్ర ఉవాచ।' 1-74-10x (383) 
అహో మామభిజానాసి దైత్య మిథ్యాప్రలాపినం।
యథేమమాత్మనో దోషం న నియచ్ఛస్పుపేక్షసే॥ 1-74-10 (3375) 
వృషపర్వోవాచ। 1-74-11x (384) 
నాధర్మం న మృషావాదం త్వయి జానామి భార్గవ।
త్వయి ధర్మశ్చ సత్యం చ తత్ప్రసీదతు నో భవాన్॥ 1-74-11 (3376) 
యద్యస్మానపహాయ త్వమితో గచ్ఛసి భార్గవ।
సముద్రం సంప్రవేక్ష్యామి పూర్వం మద్బాంధవైః సహ॥ 1-74-12 (3377) 
పాతాలమథవా చాగ్నిం నాన్యదస్తి పరాయణం।
యద్యేవ దేవాన్గచ్ఛేస్త్వం మాం చ త్యక్త్వా గ్రహాధిప। 
సర్వత్యాగం తతః కృత్వా ప్రవిశామి హుతాశనం'॥  1-74-13 (3378) 
శుక్ర ఉవాచ। 1-74-14x (385) 
సముద్రం ప్రవిశధ్వం వా దిశో వా ద్రవతాసురాః।
దుహితుర్నాప్రియం సోహుం శక్తోఽహం దయితా హి మే॥ 1-74-14 (3379) 
ప్రసాద్యతాం దేవయానీ జీవితం యత్ర మే స్థితం।
యోగక్షేమకరస్తేఽహమింద్రస్యేవ బృహస్పతిః॥ 1-74-15 (3380) 
వృషపర్వోవాచ। 1-74-16x (386) 
యత్కించిదసురేంద్రాణాం విద్యతే వసు భార్గవ।
భువి హస్తిగవాశ్వం చ తస్య త్వం మమ చేశ్చరః॥ 1-74-16 (3381) 
శుక్ర ఉవాచ। 1-74-17x (387) 
యత్కించిదస్తి ద్రవిణం దైత్యేంద్రాణాం మహాసుర।
తస్యేశ్వరోస్మి యద్యేషా దేవయానీ ప్రసాద్యతాం॥ 1-74-17 (3382) 
వైశంపాయన ఉవాచ। 1-74-18x (388) 
ఏవముక్తస్తథేత్యాహ వృషపర్వా మహాకవిం।
దేవయాన్యంతికం గత్వా తమర్థం ప్రాహ భార్గవః॥ 1-74-18 (3383) 
దేవయాన్యువాచ। 1-74-19x (389) 
యది త్వమీశ్వరస్తాత రాజ్ఞో విత్తస్య భార్గవ।
నాభిజానామి తత్తేఽహం రాజా తు వదతు స్వయం॥ 1-74-19 (3384) 
`వైశంపాయన ఉవాచ। 1-74-20x (390) 
శుక్రస్య వచనం శ్రుత్వా వృషపర్వా సబాంధవః।
దేవయాని ప్రసీదేతి పపాత భువి పాదయోః॥ 1-74-20 (3385) 
వృషపర్వోవాచ। 1-74-21x (391) 
స్తుత్యో వంద్యశ్చ సతతం మయా తాతశ్చ తే శుభే।'
యం కామమభికామాఽసి దేవయాని శుచిస్మితే। 
తత్తేఽహం సంప్రదాస్యామి యది వాపి హి దుర్లభం॥  1-74-21 (3386) 
దేవయాన్యువాచ। 1-74-22x (392) 
దాసీం కన్యాసహస్రేణ శర్మిష్ఠామభికామయే।
అను మాం తత్ర గచ్ఛేత్సా యత్ర దద్యాచ్చ మే పితా॥ 1-74-22 (3387) 
వృషపర్వోవాచ। 1-74-23x (393) 
ఉత్తిష్ఠ త్వం గచ్ఛ ధాత్రి శర్మిష్ఠాం శీఘ్రమానయ।
యం చ కామయతే కామం దేవయానీ కరోతు తం॥ 1-74-23 (3388) 
`త్యజేదేకం కులస్యార్థే గ్రామార్థే చ కులం త్యజేత్।
గ్రామం జనపదస్యార్థే ఆత్మార్థే పృథివీం త్యజేత్'॥ 1-74-24 (3389) 
వైశంపాయన ఉవాచ। 1-74-25x (394) 
తతో ధాత్రీ తత్ర గత్వా శర్మిష్ఠాం వాక్యమబ్రవీత్।
ఉత్తిష్ఠ భద్రే శర్మిష్ఠే జ్ఞాతీనాం సుఖమావహ॥ 1-74-25 (3390) 
త్యజతి బ్రాహ్మణః శిష్యాందేవయాన్యా ప్రచోదితః।
సాయం కామయతే కాం స కార్యోఽద్య త్వయాఽనఘే॥ 1-74-26 (3391) 
శర్మిష్ఠోవాచ। 1-74-27x (395) 
యం సా కామయతే కాం కరవాణ్యహమద్య తం।
యద్యేవమాహ్వయేచ్ఛుక్రో దేవయానీకృతే హి మాం। 
మద్దోషాన్మాగమచ్ఛుక్రో దేవయానీ చ మత్కృతే॥  1-74-27 (3392) 
వైశంపాయన ఉవాచ। 1-74-28x (396) 
తతః కన్యాసహస్రేణ వృతా శిబికయా తదా।
పితుర్నియోగాత్త్వరితా నిశ్చక్రామ పురోత్తమాత్॥ 1-74-28 (3393) 
శర్మిష్ఠోవాచ। 1-74-29x (397) 
అహం దాసీసహస్రేణ దాసీ తే పరిచారికా।
అను త్వాం తత్ర యాస్యామి యత్ర దాస్యతి తే పితా॥ 1-74-29 (3394) 
దేవయాన్యువాచ। 1-74-30x (398) 
స్తువతో దుహితాఽహం తే యాచతః ప్రతిగృహ్ణతః।
స్తూయమానస్య దుహితా కథం దాసీ భవిష్యసి॥ 1-74-30 (3395) 
శర్మిష్ఠోవాచ। 1-74-31x (399) 
యేనకేనచిదార్తానాం జ్ఞాతీనాం సుఖమావహేత్।
అతస్త్వామనుయాస్యామి తత్ర దాస్యతి తే పితా॥ 1-74-31 (3396) 
వైశంపాయన ఉవాచ। 1-74-32x (400) 
ప్రతిశ్రుతే దాసభావే దుహిత్రా వృషపర్వణః।
దేవయానీ నృపశ్రేష్ఠ పితరం వాక్యమబ్రవీత్॥ 1-74-32 (3397) 
దేవయాన్యువాచ। 1-74-33x (401) 
ప్రవిశామి పురం తాత తుష్టాఽస్మి ద్విజసత్తమ।
అమోఘం తవ విజ్ఞానమస్తి విద్యాబలం చ తే॥ 1-74-33 (3398) 
వైశంపాయన ఉవాచ। 1-74-34x (402) 
ఏవముక్తో దుహిత్రా స ద్విజశ్రేష్ఠో మహాయశాః।
ప్రవివేశ పురం హృష్టః పూజితః సర్వదానైవః॥ ॥ 1-74-34 (3399) 
 
ఇతి శ్రీమన్మహాభారతే ఆదిపర్వణి సంభవపర్వణి చతుఃసప్తతితమోఽధ్యాయః॥ 74 ॥




ఆదిపర్వ - అధ్యాయ 075

॥ శ్రీః ॥

1.75. అధ్యాయః 075 

Mahabharata - Adi Parva - Chapter Topics

మృగయార్థం గతస్య యయాతేః పునర్దేవయానీసమాగమః॥ 1 ॥ శుక్రాజ్ఞయా తయోర్వివాహః॥ 2 ॥ దేవయానీశర్మిష్ఠాయాం సహ యయాతేః స్వపురప్రవేశః॥ 3 ॥

Mahabharata - Adi Parva - Chapter Text

1-75-0 (3400) 
వైశంపాయన ఉవాచ। 1-75-0x (403) 
అథ దీర్ఘస్య కాలస్య దేవయానీ నృపోత్తమ।
వనం తదేవ నిర్యాతా క్రీడార్థం వరవర్ణినీ॥ 1-75-1 (3401) 
తేన దాసీసహస్రేణ సార్ధం శర్మిష్ఠయా తదా।
తమేవ దేశం సంప్రాప్తా యథాకామం చచార సా॥ 1-75-2 (3402) 
తాభిః సఖీభిః సహితా సర్వాభిర్ముదితా భృశం।
క్రీడంత్యోఽభిరతాః సర్వాః పిబంత్యో మధుమాధవీం॥ 1-75-3 (3403) 
ఖాదంత్యో వివిధాన్భక్ష్యాన్విదశంత్యః ఫలాని చ।
పునశ్చ నాడుషో రాజా మృగలిప్సుర్యదృచ్ఛయా॥ 1-75-4 (3404) 
తమేవ దేశం సంప్రాప్తో జలార్థీ శ్రమకర్శితః।
దదర్శ దేవయానీం స శర్మిష్ఠాం తాశ్చ యోషితః॥ 1-75-5 (3405) 
పిబంతీర్లలమానాశ్చ దివ్యాభరణభూషితాః।
ఆసనప్రవరే దివ్యే సర్వరత్నవిభూషితే। 
ఉపవిష్టాం చ దదృశే దేవయానీం శుచిస్మితాం॥  1-75-6 (3406) 
రూపేణాప్రతిమాం తాసాం స్త్రీణాం మధ్యే వరాంగనం।
`ఆసనాచ్చ తతః కించిద్విహీనాం హేమభీషితాం॥ 1-75-7 (3407) 
అసురేంద్రసుతాం చాపి నిషణ్ణాం చారుహాసినీం।
దదర్శ పాదౌ విప్రాయాః సంవహంతీమనిందితాం॥ 1-75-8 (3408) 
గాయంత్యోఽథ ప్రనృత్యంత్యో వాదయంత్యోఽథ భారత।
దృష్ట్వా యయాతిమతులం లజ్జయాఽవనతాః స్థితాః॥'  1-75-9 (3409) 
యయాతిరువాచ। 1-75-10x (404) 
ద్వాభ్యాం కన్యాసహస్రాభ్యాం ద్వే కన్యే పరివారితే।
గోత్రే చ నామనీ చైవ ద్వయోః పృచ్ఛాంయహం శుభే।  1-75-10 (3410) 
దేవయాన్యువాచ। 1-75-11x (405) 
ఆఖ్యాస్యాంయహమాదత్స్వ వచనం మే నరాధిప।
శుక్రో నామాసురగురుః సుతాం జానీహి తస్య మాం॥ 1-75-11 (3411) 
ఇయం చ మే సఖీ దాసీ యత్రాహం తత్ర గామినీ।
దుహితా దానవేంద్రస్య శర్మిష్ఠా వృషపర్వణః॥ 1-75-12 (3412) 
యయాతిరువాచ। 1-75-13x (406) 
కథం తు తే సఖీ దాసీ కన్యేయం వరవర్ణినీ।
అసురేంద్రసుతా సుభ్రూః పరం కౌతూహలం హి మే॥ 1-75-13 (3413) 
`నైవ దేవీ న గంధర్వీ న యక్షీ న చ కిన్నరీ।
నైవంరూపా మయా నారీ దృష్టపూర్వా మహీతలే॥ 1-75-14 (3414) 
శ్రీరివాయతపద్మాక్షీ సర్వలక్షణశోభనా।
అసురేంద్రసుతా కన్యా సర్వాలంకారభూషితా॥ 1-75-15 (3415) 
దైవేనోపహతా సుభ్రూరుతాహో తపసాపి వా।
అన్యథైషాఽనవద్యాంగీ దాసీ నేహ భవిష్యతి॥ 1-75-16 (3416) 
అస్యా రూపేణ తే రూపం న కించిత్సదృశం భవేత్।
పురా దుశ్చరితేనేయం తవ దాసీ భవత్యహో॥'  1-75-17 (3417) 
దేవయాన్యువాచ। 1-75-18x (407) 
సర్వ ఏవ నరశ్రేష్ఠ విధానమనువర్తతే।
విధానవిహితం మత్వా మా విచిత్రాః కథాఃకృథాః॥ 1-75-18 (3418) 
రాజవద్రూపవేషౌ తే బ్రాహ్మీం వాచం బిభర్షి చ।
కో నామ త్వం కుతశ్చాసి కస్య పుత్రశ్చ శస మే॥ 1-75-19 (3419) 
యయాతిరువాచ। 1-75-20x (408) 
బ్రహమచర్యేణ వేదో మే కృత్స్రః శ్రుతిపథం గతః।
రాజాహం రాజపుత్రశ్చ యయాతిరితి విశ్రుతః॥ 1-75-20 (3420) 
దేవయాన్యువాచ। 1-75-21x (409) 
కేనాస్యర్థేన నృపతే ఇమం దేశముపాగతః।
జిఘృక్షుర్వారిజం కించిదథవా మృగలిప్సయా॥ 1-75-21 (3421) 
యయాతిరువాచ। 1-75-22x (410) 
మృగలిప్సురహం భద్రే పానీయార్థముపాగతః।
బహుధాఽప్యనుయుక్తోఽస్మి తదనుజ్ఞాతుమర్హసి॥ 1-75-22 (3422) 
దేవయాన్యువాచ। 1-75-23x (411) 
ద్వాభ్యాం కన్యాసహస్రాభ్యాం దాస్యా శర్మిష్ఠయా సహ।
త్వదధీనాఽస్మి భద్రం తే సఖా భర్తా చ మే భవ॥ 1-75-23 (3423) 
`వైశంపాయన ఉవాచ। 1-75-24x (412) 
అసురేంద్రసుతామీక్ష్య తస్యాం సక్తేన చేతసా।
శర్మిష్ఠా మహిషీ మహ్యమితి మత్వా వచోఽబ్రవీత్'॥ 1-75-24 (3424) 
యయాతిరువాచ। 1-75-25x (413) 
విద్ధ్యౌశనసి భద్రం తే న త్వామర్హోఽస్మి భామిని।
అవివాహ్యా హి రాజానో దేవయాని పితుస్తవ॥ 1-75-25 (3425) 
`పరభార్యా స్వసా శ్రేష్ఠా సగోత్రా పతితా స్నుషా।
అవరా భిక్షుకాఽస్వస్థా అగంయాః కీర్తితా బుధైః॥ 1-75-26 (3426) 
దేవయాన్యువాచ। 1-75-27x (414) 
సంసృష్టం బ్రహ్మణా క్షత్రం క్షత్రేణ బ్రహ్మ సంహితం।
`అన్యత్వమస్తి న తయోరేకాంతతరమాస్థితే।' 
ఋషిశ్చాప్యృషిపుత్రశ్చ నాహుషాంగ వహస్వ మాం॥  1-75-27 (3427) 
యయాతిరువాచ। 1-75-28x (415) 
ఏకదేహోద్భవా వర్ణాశ్చత్వారోఽపి వరాంగనే।
పృథగ్ధర్మాః పృథక్శౌచాస్తేషాం తు బ్రాహ్మణో వరః॥ 1-75-28 (3428) 
దేవయాన్యువాచ। 1-75-29x (416) 
పాణి ధర్మో నాహుషాఽయం న పుంభిః సేవితః పురా।
తం మే త్వమగ్రహీరగ్రే వృణోమి త్వామహం తతః॥ 1-75-29 (3429) 
కథం ను మే మనస్విన్యాః పాణిమన్యః పుమాన్స్పృశేత్।
గృహీతమృషిపుత్రేణ స్వయం వాప్యృషిణా త్వయా॥ 1-75-30 (3430) 
యయాతిరువాచ। 1-75-31x (417) 
క్రుద్ధాదాశీవిషాత్సర్పాజ్జ్వలనాత్సర్వతోముఖాత్।
దురాధర్షతరో విప్రో జ్ఞేయః పుంసా విజానతా॥ 1-75-31 (3431) 
దేవయాన్యువాచ। 1-75-32x (418) 
కథమాశీవిషాత్సర్పాజ్జ్వలనాత్సర్వతోముఖాత్।
దురాధర్షతరో విప్ర ఇత్యాత్థ పురుషర్షభ॥ 1-75-32 (3432) 
యయాతిరువాచ। 1-75-33x (419) 
ఏకమాశీవిషో హంతి శస్త్రేణైకశ్చ వధ్యతే।
హంతి విప్రః సరాష్ట్రాణి పురాణ్యపి హి కోపితః॥ 1-75-33 (3433) 
దురాధర్షతరో విప్రస్తస్మాద్భీరు మతో మమ।
అతోఽదత్తాం చ పిత్రా త్వాం భద్రే న వివహాంయహం॥ 1-75-34 (3434) 
దేవయాన్యువాచ। 1-75-35x (420) 
దత్తాం వహస్వ తన్మా త్వం పిత్రా రాజన్వృతో మయా।
ఆయచతో భయం నాస్తి దత్తాం చ ప్రతిగృహ్ణతః॥ 1-75-35 (3435) 
`తిష్ఠ రాజన్ముహూర్తం చ ప్రేషయిష్యాంయహం పితుః।
గచ్ఛ త్వం ధాత్రికే శీఘ్రం బ్రహ్మకల్పమిహానయ। 
స్వయంవరే వృతం శీఘ్రం నివేదయ చ నాహుషం'॥  1-75-36 (3436) 
వైశంపాయన ఉవాచ। 1-75-37x (421) 
త్వరితం దేవయాన్యాథ సందిష్టం పితురాత్మనః।
సర్వం నివేదయామాస ధాత్రీ తస్మై యథాతథం॥ 1-75-37 (3437) 
శ్రుత్వైవ చ స రాజానం దర్శయామాస భార్గవః।
దృష్ట్వైవ చాగతం శుక్రం యయాతిః పృథివీపతిః। 
వవందే బ్రాహ్మణం కావ్యం ప్రాంజలిః ప్రణతః స్థితః॥  1-75-38 (3438) 
దేవయాన్యువాచ। 1-75-39x (422) 
రాజాయం నాహుషస్తాత దుర్గమే పాణిమగ్రహీత్।
నాన్యపూర్వగృహీతం మే తేనాహమభయా కృతా। 
నమస్తే దేహి మామస్మై లోకే నాన్యం పతిం వృణే॥  1-75-39 (3439) 
శుక్ర ఉవాచ। 1-75-40x (423) 
అన్యో ధర్మః ప్రియస్త్వన్యో వృతస్తే నాహుషః పతిః।
కచశాపాత్త్వయా పూర్వం నాన్యద్భవితుమర్హతి॥ 1-75-40 (3440) 
వృతోఽనయా పతిర్వీర సుతయా త్వం మమేష్టయా।
స్వయం గ్రహే మహాందోషో బ్రాహ్మణ్యా వర్ణసంకరాత్। 
గృహాణేమాం మయా దత్తాం మహిషీం నహుషాత్మజ॥  1-75-41 (3441) 
యయాతిరువాచ। 1-75-42x (424) 
అధర్మో న స్పృశేదేష మహాన్మామిహ భార్గవ।
వర్ణసంకరజో బ్రహ్మన్నితి త్వాం ప్రవృణోంయహం॥ 1-75-42 (3442) 
శుక్ర ఉవాచ। 1-75-43x (425) 
అధర్మాత్త్వాం విముంచామి శృణు త్వం వరమీప్సితం।
అస్మిన్వివాహే మా ంలాసీరహం పాపం నుదామి తే॥ 1-75-43 (3443) 
వహస్వ భార్యాం ధర్మేణ దేవయానీం సుమధ్యమాం।
అనయా సహ సంప్రీతిమతులాం సమవాప్నుహి॥ 1-75-44 (3444) 
ఇయం చాపి కుమారీ తే శర్మిష్ఠా వార్షపర్వణీ।
సంపూజ్యా సతతం రాజన్మా చైనాం శయనే హ్వయేః॥ 1-75-45 (3445) 
రహస్యేనాం సమాహూయ న వదేర్న చ సంస్పృశేః।
వహస్వ భార్యాం భద్రం తే యథా కామమవాప్స్యసి॥ 1-75-46 (3446) 
వైశంపాయన ఉవాచ। 1-75-47x (426) 
ఏవముక్తో యయాతిస్తు శుక్రం కృత్వా ప్రదక్షిణం।
శాస్త్రోక్తవిధినా రాజా వివాహమకరోచ్ఛుభం॥ 1-75-47 (3447) 
లబ్ధ్వా శుక్రాన్మహద్విత్తం దేవయానీం తదోత్తమాం।
ద్విసహస్రేణ కన్యానాం తథా శర్మిష్ఠయా సహ॥ 1-75-48 (3448) 
సంపూజితశ్చ శుక్రేణ దైత్యైశ్చ నృపసత్తమః।
జగామ స్వపురం హృష్టోఽనుజ్ఞాతోఽథ మహాత్మనా॥ ॥ 1-75-49 (3449) 
 
ఇతి శ్రీమన్మహాభారతే ఆదిపర్వణి సంభవపర్వణి పంచసప్తతితమోఽధ్యాయః॥ 75 ॥

Mahabharata - Adi Parva - Chapter Footnotes

1-75-3 మధుమాధవీం మధువృక్షమదిరాం॥ 1-75-18 విధానం దైవం అనువర్తతే అనుసృత్యాస్తి॥ 1-75-21 అర్థేన కార్యేణ। వారిజం మీనం పద్మాది వా॥ 1-75-22 అనుయుక్తోస్మి పలాయితే మృగే శ్రాంతోస్మి॥ 1-75-27 సంసృష్టం ఉచ్ఛిన్నస్య క్షత్రస్య బ్రాహ్మణవీర్యాదేవ పునరుద్భవాద్బ్రహ్మణా క్షత్రం సంసృష్టం। క్షత్రియకన్యాసు లోపాముద్రాదిషు బ్రాహ్మణానాముత్పత్తిదర్శనాత్క్షత్రేణ బ్రహ్మ సంహితం మిశ్రం॥ 1-75-28 ఏకస్యేశ్వరస్య దేహో దేహావయవాః ముఖబాహూరుపాదాస్తదుద్భవాః॥ 1-75-35 మా మాం భయం క్షత్రియేణ బ్రాహ్మణీపరిణయనదోషజం॥ 1-75-39 దుర్గమే సంకటే॥ 1-75-43 ఈప్సితం వరం చ వృణీధ్వేత్యుక్తోఽపీదానీం న వృతవాన్ పశ్చాత్త్వన్యత్ర జరాసంక్రమణసామర్థ్యరూపః శుక్రేణైవ స్వప్రతిజ్ఞాసిద్ధయే దత్త ఇతి ధ్యేయం॥ పంచసప్తతితమోఽధ్యాయః॥ 75 ॥



ఆదిపర్వ - అధ్యాయ 076

॥ శ్రీః ॥

1.76. అధ్యాయః 076 

Mahabharata - Adi Parva - Chapter Topics

దేవయాన్యాః పుత్రోత్పత్తిః॥ 1 ॥ అశోకవనికాయాం శర్మిష్ఠాయా యయాతిసమాగమాత్పుత్రోత్పత్తిః॥ 2 ॥

Mahabharata - Adi Parva - Chapter Text

1-76-0 (3450) 
వైశంపాయన ఉవాచ। 1-76-0x (427) 
యయాతిః స్వపురం ప్రాప్య మహేంద్రపురసంనిభం।
ప్రవిశ్యాంతఃపురం తత్ర దేవయానీం న్యవేశయత్॥ 1-76-1 (3451) 
దేవయాన్యాశ్చానుమతే సుతాం తాం వృషపర్వణః।
అశోకవనికాభ్యాశే గృహం కృత్వా న్యవేశయత్॥ 1-76-2 (3452) 
వృతాం దాసీసహస్రేణ శర్మిష్ఠాం వార్షపర్వణీం।
వాసోభరన్నపానైశ్చ సంవిభజ్య సుసత్కృతాం॥ 1-76-3 (3453) 
దేవయాన్యా తు సహితః స నృపో నహుషాత్మజః।
`ప్రీత్యా పరమయా యుక్తో ముముదే శాశ్వతీః సమాః॥ 1-76-4 (3454) 
అశోకవనికామధ్యే దేవయానీ సమాగతా।
శర్మిష్ఠయా సా క్రీడిత్వా రమణీయే మనోరమే॥ 1-76-5 (3455) 
తత్రైవ తాం తు నిర్దిశ్య రాజ్ఞా సహ యయౌ గృహం।
ఏవమేవ సహ ప్రీత్యా బహు కాలం ముమోద చ॥'  1-76-6 (3456) 
విజహార బహూనబ్దాందేవవన్ముదితః సుఖీ॥  1-76-7 (3457) 
ఋతుకాలే తు సంప్రాప్తే దేవయానీ వరాంగనా।
లేభే గర్భం ప్రథమతః కుమారం చ వ్యజాయత॥ 1-76-8 (3458) 
గతే వర్షసహస్రే తు శర్మిష్ఠా వార్షపర్వణీ।
దదర్శ యౌవనం ప్రాప్తా ఋతుం సా చాన్వచింతయత్॥ 1-76-9 (3459) 
`శుద్ధా స్నాతా తు శర్మిష్ఠా సర్వాలంకారశోభితా।
అశోకశాఖామాలంబ్య సుపుష్పస్తబకైర్వృతాం॥ 1-76-10 (3460) 
ఆదర్శే ముఖముద్వీక్ష్య భర్తుర్దర్శనలాలసా।
శోకమోహసమావిష్టా వచనం చేదమబ్రవీత్॥ 1-76-11 (3461) 
అశోక శోకాపనుద శోకోపహతచేతసాం।
త్వన్నామానం కురుష్వాద్య ప్రియసందర్శనేన మాం। 
ఏవముక్తవతీ సా తు శర్మిష్ఠా పునరబ్రవీత్॥'  1-76-12 (3462) 
ఋతుకాలశ్చ సంప్రాప్తో న చ మేఽస్తి వృతః పతిః।
కిం ప్రాప్తం కిం ను కర్తవ్యం కిం వా కృత్వా సుఖం భవేత్॥ 1-76-13 (3463) 
దేవయానీ ప్రజాతాఽసౌ వృథాఽహం ప్రాప్తయౌవనా।
యథా తయా వృతో భర్తా తథైవాహం వృణోమి తం॥ 1-76-14 (3464) 
రాజ్ఞా పుత్రఫలం దేయమితి మే నిశ్చితా మతిః।
అపీదానీం స ధర్మాత్మా ఈయాన్మే దర్శనం రహః॥ 1-76-15 (3465) 
`కేశైర్బధ్యా తు రాజానం యాచేఽహం సదృశం పతిం।
స్పృహేదిదం దేవయానీ పుత్రమీక్ష్య పునఃపునః। 
క్రీడన్నంతఃపురే తస్యాః క్వచిత్క్షణమవాప్య చ॥  1-76-16 (3466) 
వైశంపాయన ఉవాచ।' 1-76-17x (428) 
అథ నిష్క్రంయ రాజాఽసౌ తస్మిన్కాలే యదృచ్ఛయా।
అశోకవనికాభ్యాశే శర్మిష్ఠాం ప్రాప తిష్ఠతీం॥ 1-76-17 (3467) 
తమేకం రహితే దృష్ట్వా శర్మిష్ఠా చారుహాసినీ।
ప్రత్యుద్గంయాంజలిం కృత్వా రాజానం వాక్యమబ్రవీత్॥ 1-76-18 (3468) 
శర్మిష్ఠోవాచ। 1-76-19x (429) 
సోమస్యేంద్రస్య విష్ణోర్వా యమస్య వరుణస్య వా।
తవ వా నాహుష గృహే కః స్త్రియం ద్రష్టుమర్హతి॥ 1-76-19 (3469) 
రూపాభిజనశీలైర్హి త్వం రాజన్వేత్థ మాం సదా।
సా త్వాం యాచే ప్రసాద్యాహమృతుం దేహి నరాధిప॥ 1-76-20 (3470) 
యయాతిరువాచ। 1-76-21x (430) 
వేద్మి త్వాం శీలసంపన్నాం దైత్యకన్యామనిందితాం।
రూపం చ తే న పశ్యామి సూచ్యగ్రమపి నిందితం॥ 1-76-21 (3471) 
`తదాప్రభృతి దృష్ట్వా త్వాం స్మరాంయనిశముత్తమే'।
అబ్రవీదుశనా కావ్యో దేవయానీం యదాఽవహం। 
నేయమాహ్వయితవ్యా తే శయనే వార్షపర్వణీ॥  1-76-22 (3472) 
`దేవయాన్యాః ప్రియం కృత్వా శర్మిష్ఠామపి పోషయ॥'  1-76-23 (3473) 
శర్మిష్ఠోవాచ। 1-76-24x (431) 
న నర్మయుక్తమనృతం హినస్తి
న స్త్రీషు రాజన్న వివాహకాలే। 
ప్రాణాత్యయే సర్వధనాపహారే
పంచానృతాన్యాహురపాతకాని॥  1-76-24 (3474) 
పృష్టం తు సాక్ష్యే ప్రవదంతమన్యథా
వదంతి మిథ్యా పతితం నరేంద్ర। 
ఏకార్థతాయాం తు సమాహితాయాం
మిథ్యా వదంతం హ్యనృతం హినస్తి॥  1-76-25 (3475) 
`అనృతం నానృతం స్త్రీషు పరిహాసవివాహయోః।
ఆత్మప్రాణార్థఘాతే చ తదేవోత్తమతాం వ్రజేత్॥'  1-76-26 (3476) 
యయాతిరువాచ। 1-76-27x (432) 
రాజా ప్రమాణం భూతానాం స నశ్యేత మృషా వదన్।
అర్థకృచ్ఛ్రమపి ప్రాప్య న మిథ్యా కర్తుముత్సహే॥ 1-76-27 (3477) 
శర్మిష్ఠోవాచ। 1-76-28x (433) 
సమావేతౌ మతో రాజన్పతిః సఖ్యాశ్చ యః పతిః।
సమం వివాహమిత్యాహుః సఖ్యా మేఽసి వృతః పతిః॥ 1-76-28 (3478) 
`సహ దత్తాస్మి కావ్యేన దేవయాన్యా మనీషిణా।
పూజ్యా పోషయితవ్యేతి న మృషా కర్తుమర్హసి॥'  1-76-29 (3479) 
సువర్ణమణిముక్తాని వస్త్రాణ్యాభరణాని చ।
యాచితౄణాం దదాసి త్వం గోభూంయాదీని యాని చ॥ 1-76-30 (3480) 
బహిఃస్థం దానమిత్యుక్తం న శరీరాశ్రితం నృప।
దుష్కరం పుత్రదానం చ ఆత్మదానం చ దుష్కరం॥ 1-76-31 (3481) 
శరీరదానాత్తత్సర్వం దత్తం భవతి మారిష।
యస్య యస్య యథా కామస్తస్య తస్య దదాంయహం॥ 1-76-32 (3482) 
ఇత్యుక్త్వా నగరే రాజంస్త్రికాలం ఘోషితం త్వయా।
త్వయోక్తమనృతం రాజన్వృథా ఘోషితమేవ వా। 
తత్సత్యం కురు రాజేంద్ర యథా వైశ్రవణస్తథా॥  1-76-33 (3483) 
యయాతిరువాచ। 1-76-34x (434) 
దాతవ్యం యాచమానేభ్య ఇతి మే వ్రతమాహితం।
త్వం చ యాచసి మాం కామం బ్రూహి కిం కరవాణి తే॥ 1-76-34 (3484) 
`ధనం వా యది వా కించిద్రాజ్యం వాఽపి శుచిస్మితే।'  1-76-35 (3485) 
శర్మిష్ఠోవాచ।
అధర్మాత్పాహి మాం రాజంధర్మం చ ప్రతిపాదయ॥  1-76-35x (435) 
`నాన్యం వృణే పుత్రకామా పుత్రాత్పరతరం న చ।'
త్వత్తోఽపత్యవతీ లోకే చరేయం ధర్మముత్తమం॥  1-76-36 (3486) 
త్రయ ఏవాధనా రాజన్భార్యా దాసస్తథా సుతః।
యత్తే సమధిగచ్ఛంతి యస్యైతే తస్య తద్ధనం॥ 1-76-37 (3487) 
`పుత్రార్థం భర్తృపోషార్థం స్త్రియః సృష్టాః స్వయంభువా।
అపతిర్వాపి యా కన్యా అనపత్యా చ యా భవేత్। 
తాసాం జన్మ వృథా లోకే గతిస్తాసాం న విద్యతే॥'  1-76-38 (3488) 
దేవయాన్యా భుజిష్యాఽస్మి వశ్యా చ తవ భార్గవీ।
సా చాహం చ త్వయా రాజన్భజనీయే భజస్వ మాం॥ 1-76-39 (3489) 
వైశంపాయన ఉవాచ। 1-76-40x (436) 
ఏవముక్తస్తు రాజా స తథ్యమిత్యభిజజ్ఞివాన్।
పూజయామాస శర్మిష్ఠాం ధర్మం చ ప్రత్యపాదయత్॥ 1-76-40 (3490) 
స సమాగంయ శర్మిష్ఠాం యథా కామమవాప్య చ।
అన్యోన్యం చాభిసంపూజ్య జగ్మతుస్తౌ యథాగతం॥ 1-76-41 (3491) 
తస్మిన్సమాగమే సుభ్రూః శర్మిష్ఠా చారుహాసినీ।
లేభే గర్భం ప్రథమతస్తస్మాన్నృపతిసత్తమాత్॥ 1-76-42 (3492) 
ప్రయజ్ఞే చ తతః కాలే రాజన్రాజీవలోచనా।
కుమారం దేవగర్భాభం రాజీవనిభలోచనం॥ ॥ 1-76-43 (3493) 
 
ఇతి శ్రీమన్మహాభారతే ఆదిపర్వణి సంభవపర్వణి షట్సప్తతితమోఽధ్యాయః॥ 76 ॥




ఆదిపర్వ - అధ్యాయ 077

॥ శ్రీః ॥

1.77. అధ్యాయః 077 

Mahabharata - Adi Parva - Chapter Topics

శర్మిష్ఠాపుత్రదర్శనేన దేవయాన్యాః శర్మిష్ఠయా సహ సంవాదః॥ 1 ॥ దేవయానీశర్మిష్ఠయోః పుత్రాంతరోత్పత్తిః॥ 2 ॥ శర్మిష్ఠాపుత్రాన్యయాతిజాంజ్ఞాత్వా కుపితాయాః దేవయాన్యాః శుక్రసమీపే గమనం॥ 3 ॥ యయాతేః శుక్రశాపాజ్జరాప్రాప్తిః॥ 4 ॥ తస్యా అన్యస్మిన్సంక్రమణరూపవరప్రాప్తిః॥ 5 ॥

Mahabharata - Adi Parva - Chapter Text

1-77-0 (3494) 
వైశంపాయన ఉవాచ। 1-77-0x (437) 
`తస్మిన్నక్షత్రసంయోగే శుక్లే పుణ్యర్క్షగేందునా।
స రాజా ముముదే సంరాట్ తయా శర్మిష్ఠయా సహ॥ 1-77-1 (3495) 
ప్రజానాం శ్రీరివాభ్యాశే శర్మిష్ఠా హ్యభవద్వధూః।
పన్నగీవోగ్రరూపా వై దేవయానీ మమాప్యభూత్॥ 1-77-2 (3496) 
పర్జన్య ఇవ సస్యానాం దేవానామమృతం యథా।
తద్వన్మమాపి సంభూతా శర్మిష్ఠా వార్షపర్వణీ। 
ఇత్యేవం మనసా జ్ఞాత్వా దేవయానీమవర్జయత్॥'  1-77-3 (3497) 
శ్రుత్వా కుమారం జాతం తు దేవయానీ శుచిస్మితా।
చింతయామాస దుఃఖార్తా శర్మిష్ఠాం ప్రతి భారత॥ 1-77-4 (3498) 
అభిగంయ చ శర్మిష్ఠాం దేవయాన్యబ్రవీదిదం।  1-77-5 (3499) 
దేవయాన్వువాచ।
కిమిదం వృజినం సుభ్రు కృతం వై కామలుబ్ధయా॥  1-77-5x (438) 
శర్మిష్ఠోవాచ। 1-77-6x (439) 
ఋషిరభ్యాగతః కశ్చిద్ధర్మాత్మా వేదపారగః।
స మయా వరదః కామం యాచితో ధర్మసంహితం॥ 1-77-6 (3500) 
`అపత్యార్థే స తు మయా వృతో వై చారుహాసిని'।
నాహమన్యాయతః కామమాచరామి శుచిస్మితే। 
తస్మాదృషేర్మమాపత్యమితి సత్యం బ్రవీమి తే॥  1-77-7 (3501) 
దేవయాన్యువాచ। 1-77-8x (440) 
శోభనం భీరు యద్యేవమథ స జ్ఞాయతే ద్విజః।
గోత్రనామాభిజనతో వేత్తుమిచ్ఛామి తం ద్విజం॥ 1-77-8 (3502) 
శర్మిష్ఠోవాచ। 1-77-9x (441) 
తపసా తేజసా చైవ దీప్యమానం యథా రవిం।
తం దృష్ట్వా మమ సంప్రష్టుం శక్తిర్నాసీచ్ఛుచిస్మితే॥ 1-77-9 (3503) 
దేవయాన్యువాచ। 1-77-10x (442) 
యద్యేతదేవం శర్మిష్ఠే న మన్యుర్విద్యతే మమ।
అపత్యం యది తే లబ్ధం జ్యేష్ఠాచ్ఛ్రేష్ఠాచ్చ వై ద్విజాత్॥ 1-77-10 (3504) 
వైశంపాయన ఉవాచ। 1-77-11x (443) 
అన్యోన్యమేవముక్త్వా తు సంప్రహస్య చ తే మిథః।
జగామ భార్గవీ వేశ్మ తథ్యమిత్యవజగ్ముషీ॥ 1-77-11 (3505) 
యయాతిర్దేవయాన్యాం తు పుత్రావజనయన్నృపః।
యదుం చ తుర్వసుం చైవ శక్రవిష్ణూ ఇవాపరౌ॥ 1-77-12 (3506) 
`తస్మిన్కాలే తు రాజర్షిర్యయాతిః పృథివీపతిః।
మాధ్వీకరససంయుక్తాం మదిరాం మదవర్ధనీం॥ 1-77-13 (3507) 
పాయయామాస శుక్రస్య తనయాం రక్తపింగలాం।
పీత్వా పీత్వా చ మదిరాం దేవయానీ ముమోహ సా॥ 1-77-14 (3508) 
రుదతీ గాయమానా చ నృత్యంతీ చ ముహుర్ముహుః।
బహు ప్రలపతీ దేవీ రాజానమిదమబ్రవీత్॥ 1-77-15 (3509) 
రాజవద్రూపవేషౌ తే కిమర్థం త్వమిహాగతః।
కేన కార్యేణ సంప్రాప్తో నిర్జనం గహనం వనం॥ 1-77-16 (3510) 
ద్విజశ్రేష్ఠ నృపశ్రేష్ఠో యయాతిశ్చోగ్రదర్శనః।
తస్మాదితః పలాయస్వ హితమిచ్ఛసి చేద్ద్విజ॥ 1-77-17 (3511) 
ఇత్యేవం ప్రలపంతీం తాం దేవయానీం తు నాహుషః।
భర్త్సయామాస వచనైరనర్హాం పాపవర్ధనీం॥ 1-77-18 (3512) 
తతో వర్షవరాన్మూకాన్వ్యంగాన్వృద్ధాంశ్చ పంగుకాన్।
రక్షణే దేవయాన్యాః స పోషణే చ శశాస తాన్॥ 1-77-19 (3513) 
తతస్తు నాహుషో రాజా శర్మిష్ఠాం ప్రాప్య బుద్ధిమాన్।
రేమే చ సుచిరం కాలం తయా శర్మిష్ఠయా సహ॥'  1-77-20 (3514) 
తస్మాదేవ తు రాజర్షేః శర్మిష్ఠా వార్షపర్వణీ।
ద్రుహ్యుం చానుం చ పూరుం చ త్రీన్కుమారానజీజనత్॥ 1-77-21 (3515) 
తతః కాలే తు కస్మింశ్చిద్దేవయానీ శుచిస్మితా।
యయాతిసహితా రాజంజగామ రహితం వనం॥ 1-77-22 (3516) 
దదర్శ చ తదా తత్ర కుమారాందేవరూపిణః।
క్రీడమానాన్సువిశ్రబ్ధాన్విస్మితా చేదమబ్రవీత్॥ 1-77-23 (3517) 
దేవయాన్యువాచ। 1-77-24x (444) 
`కస్యైతే దారకా రాజందేవపుత్రోపమాః శుభాః।
వర్చసా రూపతశ్చైవ సదృశా మే మతాస్తవ॥ 1-77-24 (3518) 
వైశంపాయన ఉవాచ। 1-77-25x (445) 
ఏవం పృష్ట్వా తు రాజానం కుమారాన్పర్యపృచ్ఛత॥  1-77-25 (3519) 
తస్మిన్కాలే తు తచ్ఛ్రుత్వా ధాత్రీ తేషాం వచోఽబ్రవీత్।
కిం న బ్రూత కుమారా వః పితరం వై ద్విజర్షభం॥ 1-77-26 (3520) 
కుమారా ఊచుః। 1-77-27x (446) 
ఋషిశ్చ బ్రాహ్మణశ్చైవ ద్విజాతిశ్చైవ నః పితా।
శర్మిష్ఠా నానృతం బ్రూతే దేవయాని క్షమస్వ నః॥'  1-77-27 (3521) 
దేవయాన్యువాచ। 1-77-28x (447) 
కింనామధేయగోత్రో వః పుత్రకా బ్రాహ్మణః పితా।
ప్రబ్రూత తత్త్వతః క్షిప్రం కశ్చాసౌ క్వ చ వర్తతే॥ 1-77-28 (3522) 
ప్రబ్రూత మే యథా తథ్యం శ్రోతుమిచ్ఛామి తం హ్యహం।
ఏవముక్తాః కుమారస్తే దేవయాన్యా సుమధ్యయా॥ 1-77-29 (3523) 
తేఽదర్శయన్ప్రదేశిన్యా తమేవ నృపసత్తమం।
శర్మిష్ఠాం మాతరం చైవ తథాఽఽచఖ్యుశ్చ దారకాః॥ 1-77-30 (3524) 
వైశంపాయన ఉవాచ। 1-77-31x (448) 
ఇత్యుక్త్వా సహితాస్తే తు రాజానముపచక్రముః।
నాభ్యనందత తాన్రాజా దేవయాన్యాస్తదాంతికే॥ 1-77-31 (3525) 
రుదంతస్తేఽథ శర్మిష్ఠామభ్యయుర్బాలకాస్తతః।
`అవిబ్రువంతీ కించిచ్చ రాజానం చారులోచనా॥ 1-77-32 (3526) 
నాతిదూరాచ్చ రాజానం సా చాతిష్ఠదవాఙ్ముఖీ।
శ్రుత్వా తేషాం తు బాలానాం సవ్రీడ ఇవ పార్థివః॥ 1-77-33 (3527) 
ప్రతివక్తుమశక్తోఽభూత్తూష్ణీంభూతోఽభవన్నృపః।
దృష్ట్వా తు తేషాం బాలానాం ప్రణయం పార్థివం ప్రతి॥ 1-77-34 (3528) 
బుద్ధ్వా తు తత్త్వతో దేవీ శర్మిష్ఠాపిదమబ్రవీత్।
అభ్యాగచ్ఛతి మాం కశ్చిదృషిరిత్యేవమబ్రవీః॥ 1-77-35 (3529) 
యయాతిమేవం రాజానం త్వం గోపాయసి భామిని।
పూర్వమేవ మయా ప్రోక్తం త్వయా తు వృజినం కృతం॥ 1-77-36 (3530) 
మదధీనా సతీ కస్మాదకార్షీర్విప్రియం మమ।
తమేవాఽఽసురధర్మం త్వమాస్థితా న బిభేషి మే॥'  1-77-37 (3531) 
శర్మిష్ఠోవాచ। 1-77-38x (449) 
యదుక్తమృషిరిత్యేవ తత్సత్యం చారుహాసిని।
న్యాయతో ధర్మతశ్చైవ చరంతీ న బిభేమి తే॥ 1-77-38 (3532) 
యదా త్వయా వృతో భర్తా వృత ఏవ తదా మయా।
సఖీభర్తా హి ధర్మేణ భర్తా భవతి శోభనే॥ 1-77-39 (3533) 
పూజ్యాసి మమ మాన్యా చ జ్యేష్ఠా చ బ్రాహ్మణీ హ్యసి।
త్వత్తోపి మే పూజ్యతమో రాజర్షిః కిం న వేత్థ తత్॥ 1-77-40 (3534) 
`త్వత్పిత్రా మమ గురుణా సహ దత్తే ఉభే శుభే।
తతో భర్తా చ పూజ్యశ్చ పోష్యాం పోషయతీహ మాం॥ 1-77-41 (3535) 
వైశంపాయన ఉవాచ। 1-77-42x (450) 
శ్రుత్వా తస్యాస్తతో వాక్యం దేవయాన్యబ్రవీదిదం।
రమస్వేహ యథాకామం దేవ్యా శర్మిష్ఠయా సహ॥ 1-77-42 (3536) 
రాజన్నాద్యేహ వత్స్యామి విప్రియం మే కృతం త్వయా।
ఇతి జజ్వాల కోపేన దేవయానీ తతో భృశం॥ 1-77-43 (3537) 
నిర్దహంతీవ సవ్రీడాం శర్మిష్ఠాం సముదీక్ష్య చ।
అపవిధ్య చ సర్వాణి భూషణాన్యసితేక్షణా॥'  1-77-44 (3538) 
సహసోత్పతితాం శ్యామాం దృష్ట్వా తాం సాశ్రులోచనాం।
తూర్ణం సకాశం కావ్యస్య ప్రస్థితాం వ్యథితస్తదా॥ 1-77-45 (3539) 
అనువవ్రాజ సంభ్రాంతః పృష్ఠతః సాంత్వయన్నృపః।
న్యవర్తత నచైవ స్మ క్రోధసంరక్తలోచనా॥ 1-77-46 (3540) 
అవిబ్రువంతీ కించిత్సా రాజానం సాశ్రులోచనా।
అచిరాదేవ సంప్రాప్తా కావ్యస్యోశనసోఽంతికం॥ 1-77-47 (3541) 
సా తు దృష్ట్వై పితరమభివాద్యాగ్రతః స్థితా।
అనంతరం యాయాతిస్తు పూజయామాస భార్గవం॥ 1-77-48 (3542) 
దేవయాన్యువాచ। 1-77-49x (451) 
అధర్మేణ జితో ధర్మః ప్రవృత్తమధరోత్తరం।
శర్మిష్ఠయాఽతివృత్తాఽస్మి దుహిత్రా వృషపర్వణః॥ 1-77-49 (3543) 
త్రయోఽస్యాం జనితాః పుత్రా రాజ్ఞాఽనేన యయాతినా।
దుర్భగాయా మమ ద్వౌ తు పుత్రౌ తాత బ్రవీమి తే॥ 1-77-50 (3544) 
ధర్మజ్ఞ ఇతి విఖ్యాత ఏష రాజా భృగూద్వహ।
అతిక్రాంతశ్చ మర్యాదాం కావ్యైతత్కథయామి తే॥ 1-77-51 (3545) 
శుక్ర ఉవాచ। 1-77-52x (452) 
ధర్మజ్ఞః సన్మహారాజ యోఽధర్మమకృథాః ప్రియం।
తస్మాజ్జరా త్వామచిరాద్ధర్షయిష్యతి దుర్జయా॥ 1-77-52 (3546) 
యయాతిరువాచ। 1-77-53x (453) 
ఋతుం వై యాచమానాయా భగవన్నాన్యచేతసా।
దుహితుర్దానవేంద్రస్య ధర్ంయమేతత్కృతం మయా॥ 1-77-53 (3547) 
ఋతుం వై యాచమానాయా న దదాతి పుమానృతుం।
భ్రూణహేత్యుచ్యతే బ్రహ్మన్ స ఇహ బ్రహ్మవాదిభిః॥ 1-77-54 (3548) 
అభికామాం స్త్రియం యశ్చ గంయాం రహసి యాచితః।
నోపైతి స చ ధర్మేషు భ్రూణహేత్యుచ్యతే బుధైః॥ 1-77-55 (3549) 
`యద్యద్వృణోతి మాం కశ్చిత్తత్తద్దేయమితి వ్రతం।
త్వయా చ సాపి దత్తా మే నాన్యం నాథమిహేచ్ఛతి'॥ 1-77-56 (3550) 
ఇత్యేతాని సమీక్ష్యాహం కారణాని భృగూద్వహ।
అధర్మభయసంవిగ్నః శర్మిష్ఠాముపజగ్మివాన్। 
`మత్వైతన్మే ధర్మ ఇతి కృతం బ్రహ్మన్క్షమస్వ మాం॥'  1-77-57 (3551) 
శుక్ర ఉవాచ। 1-77-58x (454) 
నన్వహం ప్రత్యవేక్ష్యస్తే మదధీనోఽసి పార్థివ।
మిథ్యాచారస్య ధర్మేషు చౌర్యం భవతి నాహుష॥ 1-77-58 (3552) 
వైశంపాయన ఉవాచ। 1-77-59x (455) 
క్రుద్ధేనోశనసా శప్తో యయాతిర్నాహుషస్తదా।
పూర్వం వయః పరిత్యజ్య జరాం సద్యోఽన్వపద్యత॥ 1-77-59 (3553) 
యయాతిరువాచ। 1-77-60x (456) 
అతృప్తో యౌవనస్యాహం దేవయాన్యాం భృగూద్వహ।
ప్రసాదం కురు మే బ్రహ్మంజరేయం న విశేచ్చ మాం॥ 1-77-60 (3554) 
శుక్ర ఉవాచ। 1-77-61x (457) 
నాహం మృషా బ్రవీంయేతజ్జరాం ప్రాప్తోఽసి భూమిప।
జరాం త్వేతాం త్వమన్యస్మిన్సంక్రామయ యదీచ్ఛసి॥ 1-77-61 (3555) 
యయాతిరువాచ। 1-77-62x (458) 
రాజ్యభాక్స భవేద్బ్రహ్మన్పుణ్యభాక్కీర్తిభాక్తథా।
యో మే దద్యాద్వయః పుత్రస్తద్భవాననుమన్యతాం॥ 1-77-62 (3556) 
శుక్ర ఉవాచ। 1-77-63x (459) 
సంక్రామయిష్యసి జరాం యేథేష్టం నహుషాత్మజ।
మామనుధ్యాయ భావేన న చ పాపమవాప్స్యసి॥ 1-77-63 (3557) 
వయో దాస్యతి తే పుత్రో యః స రాజా భవిష్యతి।
ఆయుష్మాన్కీర్తిమాంశ్చైవ బహ్వపత్యస్తథైవ చ॥ ॥ 1-77-64 (3558) 
 
ఇతి శ్రీమన్మహాభారతే ఆదిపర్వణి సంభవపర్వణి సప్తసప్తతితమోఽధ్యాయః॥ 77 ॥

Mahabharata - Adi Parva - Chapter Footnotes

1-77-49 అధరోత్తరం నీచస్యాభివృద్ధిరుత్తమస్య హ్రాసః। అతివృత్తాస్మి రాజ్ఞః సకాశాదపత్యత్రయాధిగమనేతిక్రాంతోల్లంఘితాఽస్మి॥ 1-77-52 అధర్మమేవ ప్రియమకృథాః॥ 1-77-53 నాన్యచేతసా న కామలోభేన॥ 1-77-58 ప్రత్యవేక్ష్యః అస్మిన్మకర్మణి మదాజ్ఞాపి త్వయా ప్రార్థనీయేతి భావః॥ 1-77-62 జ్యేష్ఠస్య రాజ్యాప్రదానజం పాపం॥ సప్తసప్తతితమోఽధ్యాయః॥ 77 ॥



ఆదిపర్వ - అధ్యాయ 078

॥ శ్రీః ॥

1.78. అధ్యాయః 078 

Mahabharata - Adi Parva - Chapter Topics

స్వజరామనంగీకుర్వతాం యదుప్రభృతీనాం యయాతినా శాపః॥ 1 ॥ తామంగీకుర్వతః పూరోర్వరదానం॥ 2 ॥

Mahabharata - Adi Parva - Chapter Text

1-78-0 (3559) 
వైశంపాయన ఉవాచ। 1-78-0x (460) 
జరాం ప్రాప్య యయాతిస్తు స్వపురం ప్రాప్య చైవ హి।
పుత్రం జ్యేష్ఠం వరిష్ఠం చ యదుమిత్యబ్రవీద్వచః॥ 1-78-1 (3560) 
యయాతిరువాచ। 1-78-2x (461) 
జరావలీ చ మాం తాత పలితాని చ పర్యగుః।
కావ్యస్యోశనసః శాపాన్న చ తృప్తోఽస్మి యౌవనే॥ 1-78-2 (3561) 
త్వం యదో ప్రతిపద్యస్వ పాప్మానం జరయా సహ।
యౌవనేన త్వదీయేన చరేయం విషయానహం॥ 1-78-3 (3562) 
పూర్ణే వర్షసహస్రే తు పునస్తే యౌవనం త్వహం।
దత్త్వా స్వం ప్రతిపత్స్యామి పాప్మానం జరయా సహ॥ 1-78-4 (3563) 
యదురువాచ। 1-78-5x (462) 
జరాయాం బహవో దోషాః పానభోజనకారితాః।
తస్మాజ్జరాం న తే రాజన్గ్రహీష్య ఇతి మే మతిః॥ 1-78-5 (3564) 
సితశ్మశ్రుర్నిరానందో జరయా శిథిలీకృతః।
వలీసంగతగాత్రస్తు దుర్దర్శో దుర్బలః కృశః॥ 1-78-6 (3565) 
అశక్తః కార్యకరణే పరిభూతః స యౌవతైః।
సహోపజీవిభిశ్చైవ తాం జరాం నాభికామయే॥ 1-78-7 (3566) 
సంతి తే బహవః పుత్రా మత్తః ప్రియతరా నృప।
జరాం గ్రహీతుం ధర్మజ్ఞ తస్మాదన్యం వృణీష్వ వై॥ 1-78-8 (3567) 
యయాతిరువాచ। 1-78-9x (463) 
యత్త్వం మే హృదయాజ్జాతో వయః స్వం న ప్రయచ్ఛసి।
తస్మాదరాజ్యభాక్తాత ప్రజా తవ భవిష్యతి॥ 1-78-9 (3568) 
`ప్రత్యాఖ్యాతస్తు రాజా స తుర్వసుం ప్రత్యువాచ హ।'
తుర్వసో ప్రతిపద్యస్వ పాప్మానం జరయా సహ। 
యౌవనేన చరేయం వై విషయాంస్తవ పుత్రక॥  1-78-10 (3569) 
పూర్ణే వర్షసహస్రే తు పునర్దాస్యామి యౌవనం।
స్వం చైవ ప్రతిపత్స్యామి పాప్మానం జరయా సహ॥ 1-78-11 (3570) 
తుర్వసురువాచ। 1-78-12x (464) 
న కామయే జరాం తాత కామభోగప్రణాశినీం।
బలరూపాంతకరణీం బుద్ధిప్రాణప్రణాశినీం॥ 1-78-12 (3571) 
యయాతిరువాచ। 1-78-13x (465) 
యత్త్వం మే హృదయాజ్జాతో వయః స్వం న ప్రయచ్ఛసి।
తస్మాత్ప్రజా సముచ్ఛేదం తుర్వసో తవ యాస్యతి॥ 1-78-13 (3572) 
సంకీర్ణాచారధర్మేషు ప్రతిలోమచరేషు చ।
పిశితాశిషు చాంత్యేషు మూఢ రాజా భవిష్యసి॥ 1-78-14 (3573) 
గురుదారప్రసక్తేషు తిర్యగ్యోనిగతేషు చ।
పశుధర్మేషు పాపేషు ంలేచ్ఛేషు త్వం భవిష్యసి॥ 1-78-15 (3574) 
వైశంపాయన ఉవాచ। 1-78-16x (466) 
ఏవం స తుర్వసుం శప్త్వా యయాతిః సుతమాత్మనః।
శర్మిష్ఠాయాః సుతం ద్రుహ్యుమిదం వచనమబ్రవీత్॥ 1-78-16 (3575) 
యయాతిరువాచ। 1-78-17x (467) 
ద్రుహ్యో త్వం ప్రతిపద్యస్వ వర్ణరూపవినాశినీం।
జరాం వర్షసహస్రం మే యౌవనం స్వం దదస్వ చ॥ 1-78-17 (3576) 
పూర్ణే వర్షసహస్రే తు పునర్దాస్యామి యౌవనం।
స్వం చాదాస్యామి భూయోఽహం పాప్మానం జరయా సహ॥ 1-78-18 (3577) 
ద్రుహ్యురువాచ। 1-78-19x (468) 
న గజం న రథం నాశ్వం జీర్ణో భుంక్తే న చ స్త్రియం।
వాగ్భంగశ్చాస్య భవతి తాం జరాం నాభికామయే॥ 1-78-19 (3578) 
యయాతిరువాచ। 1-78-20x (469) 
యత్త్వం మే హృదయాజ్జాతో వయః స్వం న ప్రయచ్ఛసి।
తస్మాద్ద్రుహ్యో ప్రియః కామో న తే సంపత్స్యతే క్వచిత్॥ 1-78-20 (3579) 
యత్రాశ్వరథముఖ్యానామశ్వానాం స్యాద్గతం న చ।
హస్తినాం పీఠకానాం చ గర్దభానాం తథైవ చ॥ 1-78-21 (3580) 
బస్తానాం చ గవాం చైవ శిబికాయాస్తథైవ చ।
ఉడుపప్లవసంతారో యత్ర నిత్యం భవిష్యతి।  1-78-22 (3581) 
యయాతిరువాచ। 1-78-23x (470) 
అనో త్వం ప్రతిపద్యస్వ పాప్మానం జరయా సహ।
ఏకం వర్షసహస్రం తు చరేయం యౌవనేన తే॥ 1-78-23 (3582) 
అనురువాచ। 1-78-24x (471) 
జీర్ణః శిశువదాదత్తే కాలేఽన్నమశుచిర్యథా।
న జుహోతి చ కాలేఽగ్నిం తాం జరాం నాభికామయే॥ 1-78-24 (3583) 
యయాతిరువాచ। 1-78-25x (472) 
యత్త్వం మే హృదయాజ్జాతో వయః స్వం న ప్రయచ్ఛసి।
జరాదోషస్త్వయా ప్రోక్తస్తస్మాత్త్వం ప్రతిలప్స్యసే॥ 1-78-25 (3584) 
ప్రజాశ్చ యౌవనప్రాప్తా వినశిష్యంత్యనో తవ।
అగ్నిప్రస్కందనపరస్త్వం చాప్యేవం భవిష్యసి॥ 1-78-26 (3585) 
వైశంపాయన ఉవాచ। 1-78-27x (473) 
ప్రత్యాఖ్యాతశ్చతుర్భిశ్చ శప్త్వా తాన్యదుపూర్వకాన్।
పూరోః సకాశమగమన్మత్త్వా పూరుమలంఘనం॥ 1-78-27 (3586) 
యయాతిరువాచ। 1-78-28x (474) 
పూరో త్వం మే ప్రియః పుత్రస్త్వం వరీయాన్భవిష్యసి।
జరా వలీ చ మాంతాత పలితాని చ పర్యగుః॥ 1-78-28 (3587) 
కావ్యస్యోశనసః శాపాన్న చ తృప్తోఽస్మి యౌవనే।
పూరో త్వం ప్రతిపద్యస్వ పాప్మానం జరయా సహ। 
కంచిత్కాలం చరేయం వై విషయాన్వయసాతవ॥  1-78-29 (3588) 
పూర్ణే వర్షసహస్రే తు పునర్దాస్యామి యౌవనం।
స్వం చైవ ప్రతిపత్స్యామి పాప్మానం జరయా సహ॥ 1-78-30 (3589) 
వైశంపాయన ఉవాచ। 1-78-31x (475) 
ఏవముక్తః ప్రత్యువాచ పూరుః పితరమజ్జసా।
యదాత్థ మాం మహారాజ తత్కరిష్యామి తే వచః॥ 1-78-31 (3590) 
`గురోర్వై వచనం పుణ్యం స్వర్గ్యమాయుష్కరం నృణాం।
గురుప్రసాదాత్త్రైలోక్యమన్వశాసచ్ఛతక్రతుః॥ 1-78-32 (3591) 
గురోరనుమతం ప్రాప్య సర్వాన్కామానమాప్నుయాత్।
యావదిచ్ఛసి తావచ్చ ధారయిష్యామి తే జరాం'॥ 1-78-33 (3592) 
ప్రతిపత్స్యామి తే రాజన్పాప్మానం జరయా సహ।
గృహాణ యౌవనం మత్తశ్చర కామాన్యథేప్సితాన్॥ 1-78-34 (3593) 
జరయాహం ప్రతిచ్ఛన్నో వయోరూపధరస్తవ।
యౌవనం భవతే దత్త్వా చరిష్యామి యథాత్థమాం॥ 1-78-35 (3594) 
యయాతిరువాచ। 1-78-36x (476) 
పూరో ప్రీతోఽస్మి తే వత్స ప్రీతశ్చేదం దదామి తే।
సర్వకామసమృద్ధా తే ప్రజా రాజ్యే భవిష్యతి॥ 1-78-36 (3595) 
వైశంపాయన ఉవాచ। 1-78-37x (477) 
ఏవముక్త్వా యయాతిస్తు స్మృత్వా కావ్యం మహాతపాః।
సంక్రామయామాస జరాం తదా పూరౌ మహాత్మని॥ ॥ 1-78-37 (3596) 
 
ఇతి శ్రీమన్మహాభారతే ఆదిపర్వణి సంభవపర్వణి అష్టసప్తతితమోఽధ్యాయః॥ 78 ॥

Mahabharata - Adi Parva - Chapter Footnotes

1-78-2 వలీ త్వచఃసంవలనం। పలితాని కేశరోంణాం శౌక్ల్యం। పర్యగుః పరితః శరీరే గతాని ప్రాప్తానియౌవనే యౌవనసాధ్యే కామభోగే॥ 1-78-3 పాప్మానం భోగసామర్థ్యేఽపి తదిచ్ఛారూపం చిత్తస్య దౌస్థ్యం। చరేయం భుజ్జీయ॥ 1-78-5 దోషాః కఫాద్యాధిక్యాద్వమనాదయః॥ 1-78-15 తిర్యగ్యోనీనామివ గతం ప్రకాశం మైథునాద్యాచరణం యేప తేషు॥ 1-78-21 పీఠకానాం రాజయోగ్యానాం నరయానవిశేషాణాం తఖతరావా ఇతి ంలేచ్ఛేషు ప్రసిద్ధానాం॥ 1-78-26 అగ్నిప్రస్కందనం శ్రౌతస్మార్తాద్యగ్నిసాధ్యకర్మత్యాగస్తత్పరః॥ 1-78-28 వరీయాన్స్వభ్రాతృభ్యో మహాన్। జరో దేహేంద్రియశక్తిఘాతః॥ 1-78-31 అంజసా ఆర్జవేన॥ 1-78-34 యథేప్సితాన్ యావజ్జీవం॥ అష్టసప్తతితమోఽధ్యాయః॥ 78 ॥



ఆదిపర్వ - అధ్యాయ 079

॥ శ్రీః ॥

1.79. అధ్యాయః 079 

Mahabharata - Adi Parva - Chapter Topics

విషయానుభవేన యయాతేర్వైరాగ్యప్రాప్తిః॥ 1 ॥ పూరోః యయాతినా యౌవనప్రత్యర్పణం॥ 2 ॥ తస్య రాజ్యాభిషేకః॥ 3 ॥ యయాతేర్వనం ప్రతి గమనం॥ 4 ॥ యదుప్రభృతీనాం వంశకథనం॥ 5 ॥

Mahabharata - Adi Parva - Chapter Text

1-79-0 (3597) 
వైశంపాయన ఉవాచ। 1-79-0x (478) 
పౌరవేణాథ వయసా యయాతిర్నహుషాత్మజః।
`రూపయౌవనసంపన్నః కుమారః సమపద్యత।' 
ప్రీతియుక్తో నృపశ్రేష్ఠశ్చరా విషయాన్ప్రియాన్॥  1-79-1 (3598) 
యథాకామం యథోత్సాహం యథాకాలం యథాసుఖం।
ధర్మావిరుద్ధం రాజేంద్రో యథా భవతి సోఽన్వభూత్॥ 1-79-2 (3599) 
దేవానతర్పయద్యజ్ఞైః శ్రాద్ధైస్తద్విత్పితౄనపి।
దీనాననుగ్రహైరిష్టైః కామైశ్చ ద్విజసత్తమాన్॥ 1-79-3 (3600) 
అతిథీనన్నపానైశ్చ విశశ్చ పరిపాలనైః।
ఆనృశంస్యేన శూద్రాంశ్చ దస్యూన్సన్నిగ్రహేణ చ॥ 1-79-4 (3601) 
ధర్మేణ చ ప్రజాః సర్వా యథావదనురంజయన్।
యయాతిః పాలయామాస సాక్షాదింద్ర ఇవాపరః॥ 1-79-5 (3602) 
స రాజా సింహవిక్రాంతో యువా విషయగోచరః।
అవిరోధేన ధర్మస్య చచార సుఖముత్తమం॥ 1-79-6 (3603) 
స సంప్రాప్య శుభాన్కామాంస్తృప్తః ఖిన్నశ్చ పార్థివః।
కాలం వర్షసహస్రాంతం సస్మార మనుజాధిపః॥ 1-79-7 (3604) 
పరిసంఖ్యాయ కాలజ్ఞః కలాః కాష్ఠాశ్చ వీర్యవాన్।
యౌవనం ప్రాప్య రాజర్షిః సహస్రపరివత్సరాన్॥ 1-79-8 (3605) 
విశ్వాచ్యా సహితో రేమే వ్యభ్రాజన్నందనే వనే।
అలకాయాం స కాలం తు మేరుశృంగే తథోత్తరే॥ 1-79-9 (3606) 
యదా స పశ్యతే కాలం ధర్మాత్మా తం మహీపతిః।
పూర్ణం మత్వా తతః కాలం పూరుం పుత్రమువాచ హ॥ 1-79-10 (3607) 
యథాకామం యథోత్సాహం యథాకాలమరిందమ।
సేవితా విషయాః పుత్ర యౌవనేన మయా తవ॥ 1-79-11 (3608) 
న జాతు కామః కామానాముపభోగేన శాంయతి।
హవిషా కృష్ణవర్త్మేవ భూయ ఏవాభివర్ధతే॥ 1-79-12 (3609) 
యత్పృథివ్యాం వ్రీహియవం హిరణ్యం పశవః స్త్రియః।
ఏకస్యాపి న పర్యాప్తం తస్మాన్నృష్ణాం పరిత్యజేత్॥ 1-79-13 (3610) 
యా దుస్త్యజా దుర్మతిభిర్యా న జీర్యతి జీర్యతః।
యోఽసౌ ప్రాణాంతికో రోగస్తాంతృష్ణాం త్యజతః సుఖం॥ 1-79-14 (3611) 
పూర్ణం వర్షసహస్రం మే విషయాసక్తచేతసః।
తథాప్యనుదినం తృష్ణా మమైతేష్వభిజాయతే॥ 1-79-15 (3612) 
తస్మాదేనామహం త్యక్త్వా బ్రహ్మణ్యాధాయ మానసం।
నిర్ద్వంద్వో నిర్మమో భూత్వా చరిష్యామి మృగైః సహ॥ 1-79-16 (3613) 
పూరో ప్రీతోఽస్మి భద్రం తే గృహాణేదం స్వయౌవనం।
రాజ్యం చేదం గృహాణ త్వం `యావదిచ్ఛసి యౌవనం। 
తావద్దీర్ఘాయుషా భుంఖ' త్వం హి మే ప్రియకృత్సుతః॥  1-79-17 (3614) 
వైశంపాయన ఉవాచ।' 1-79-18x (479) 
ప్రతిపేదే జరాం రాజా యయాతిర్నాహుషస్తదా।
యౌవనం ప్రతిపేదే చ పూరుః స్వం పునరాత్మవాన్॥ 1-79-18 (3615) 
అభిషేక్తుకామం నృపతిం పూరుం పుత్రం కనీయసం।
బ్రాహ్మణప్రముఖా వర్ణా ఇదం వచనమబ్రువన్॥ 1-79-19 (3616) 
కథం శుక్రస్య నప్తారం దేవయాన్యాః సుతం ప్రభో।
జ్యేష్ఠం యదుమతిక్రంయ రాజ్యం పూరోః ప్రయచ్ఛసి॥ 1-79-20 (3617) 
యదుర్జ్యేష్ఠస్తవ సుతో జాతస్తమను తుర్వసుః।
శర్మిష్ఠాయాః సుతో ద్రుహ్యుస్తతోఽనుః పూరురేవ చ॥ 1-79-21 (3618) 
కథం జ్యేష్ఠానతిక్రంయ కనీయాన్రాజ్యమర్హతి।
ఏతత్సంబోధయామస్త్వాం ధర్మం త్వం ప్రతిపాలయ॥ 1-79-22 (3619) 
యయాతిరువాచ। 1-79-23x (480) 
బ్రాహ్మణప్రముఖా వర్ణాః సర్వే శృణ్వంతు మే వచః।
జ్యేష్ఠం ప్రతి యథా రాజ్యం న దేయం మే కథంచన॥ 1-79-23 (3620) 
మమ జ్యేష్ఠేన యదునా నియోగో నానుపాలితః।
ప్రతికూలః పితుర్యశ్చ న స పుత్రః సతాం మతః॥ 1-79-24 (3621) 
మాతాపిత్రోర్వచనకృద్ధితః పథ్యశ్చ యః సుతః।
స పుత్రః పుత్రవద్యశ్చ వర్తతే పితృమాతృషు॥ 1-79-25 (3622) 
`పుదితి నరకస్యాఖ్యా దుఃఖం చ నరకం విదుః।
పుతస్త్రాణాత్తతః పుత్త్రమిహేచ్ఛంతి పరత్ర చ॥ 1-79-26 (3623) 
ఆత్మనః సదృశః పుత్రః పితృదేవర్షిపూజనే।
యో బహూనాం గుణకరః స పుత్రో జ్యేష్ఠ ఉచ్యతే॥ 1-79-27 (3624) 
మూకోఽంధో బధిరః శ్విత్రీ స్వధర్మం నానుతిష్ఠతి।
చోరః కిల్బిషికః పుత్రో జ్యేష్ఠో న జ్యేష్ఠ ఉచ్యతే॥ 1-79-28 (3625) 
జ్యేష్ఠాంశహారీ గుణకృదిహ లోకే పరత్ర చ।
శ్రేయాన్పుత్రో గుణోపేతః స పుత్రో నేతరో వృథా। 
వదంతి ధర్మం ధర్మజ్ఞాః పితౄణాం పుత్రకారణాత్॥  1-79-29 (3626) 
వేదోక్తం సంభవం మహ్యమనేన హృదయోద్భవం।
తస్య జాతమిదం కృత్స్నమాత్మా పుత్ర ఇతి శ్రుతిః'॥ 1-79-30 (3627) 
యదునాఽహమవజ్ఞాతస్తథా తుర్వసునాపి చ।
ద్రుహ్యునా చానునా చైవ మయ్యవజ్ఞ కృతా భృశం॥ 1-79-31 (3628) 
పూరుణా తు కృతం వాక్యం మానితం చ విశేషతః।
కనీయాన్మమ దాయాదో ధృతా యేన జరా మమ॥ 1-79-32 (3629) 
మమ కామః స చ కృతః పూరుణా మిత్రరూపిణా।
శుక్రేణ చ వరోదత్తః కావ్యేనోశనసా స్వయం॥ 1-79-33 (3630) 
పుత్రో యస్త్వాఽనువర్తేత స రాజా పృథివీపతిః।
`యో వానువర్తీ పుత్రాణాం స పుత్రో దాయభాగ్భవేత్'॥ 1-79-34 (3631) 
భవతోఽనునయాంయేవం పూరూ రాజ్యేఽభిషిచ్యతాం।  1-79-35 (3632) 
ప్రకృతయ ఊచుః।
యః పుత్రో గుణసంపన్నో మాతాపిత్రోర్హితః సదా॥  1-79-36x (481) 
సర్వమర్హతి కల్యాణం కనీయానపి సత్తమః।
`వేద ధమార్థశాస్త్రేషు మునిభిః కథితం పురా'॥ 1-79-36 (3633) 
అర్హః పూరురిదం రాజ్యం యః సుతః ప్రియకృత్తవ।
వరదానేన శుక్రస్య న శక్యం వక్తుముత్తరం॥ 1-79-37 (3634) 
వైశంపాయన ఉవాచ। 1-79-38x (482) 
పౌరజానపదైస్తుష్టైరిత్యుక్తో నాహుషస్తదా।
అభ్యషించత్తతః పూరుం రాజ్యే స్వే సుతమాత్మనః॥ 1-79-38 (3635) 
`యదుం చ తుర్వసుం చోభౌ ద్రుహ్యుం చైవ సహానుజం।
అంతేషు స వినిక్షిప్య నాహుషః స్వాత్మజాన్సుతాన్'॥ 1-79-39 (3636) 
దత్త్వా చ పూరవే రాజ్యం వనవాసాయ దీక్షితః।
పురాత్స నిర్యయౌ రాజా బ్రాహ్మణైస్తాపసైః సహ॥ 1-79-40 (3637) 
`దేవయాన్యా చ సహితః శర్మిష్ఠయా చ భారత।
అకరోత్స వనే రాజా సభార్యస్తప ఉత్తమం'॥ 1-79-41 (3638) 
యదోస్తు యాదవా జాతాస్తుర్వసోర్యవనాః స్మృతాః।
ద్రుహ్యోః సుతాస్తు వై భోజా అనోస్తు ంలేచ్ఛజాతయః॥ 1-79-42 (3639) 
పూరోస్తు పౌరవో వంశో యత్ర జాతోఽసి పార్థివ।
ఇదం వర్షసహస్రాణి రాజ్యం కారయితుం వశీ॥ ॥ 1-79-43 (3640) 
 
ఇతి శ్రీమన్మహాభారతే ఆదిపర్వణి సంభవపర్వణి ఊనాశీతితమోఽధ్యాయః॥ 79 ॥

Mahabharata - Adi Parva - Chapter Footnotes

1-79-1 చచార బుభోజ॥ 1-79-6 విషయా దివ్యగంధాదయో గోచరే వశే యస్య స విషయగోచరః॥ 1-79-19 కనీయసం కనీయాంసం॥



ఆదిపర్వ - అధ్యాయ 080

॥ శ్రీః ॥

1.80. అధ్యాయః 080 

 
॥ ఉత్తరయాయాతారభ్యః ॥

Mahabharata - Adi Parva - Chapter Topics

యయాతేః స్వర్గగమనం॥ 1 ॥

Mahabharata - Adi Parva - Chapter Text

1-80-0 (3641) 
వైశంపాయన ఉవాచ। 1-80-0x (483) 
ఏవం స నాహుషో రాజా యయాతిః పుత్రమీప్సితం।
రాజ్యేఽభిషిచ్య ముదితో వానప్రస్థోఽభవన్మునిః॥ 1-80-1 (3642) 
ఉషిత్వా చ వనే వాసం బ్రాహ్మణైః సంశితవ్రతః।
ఫలమూలాశనో దాంతస్తతః స్వర్గమితో గతః॥ 1-80-2 (3643) 
స గతః స్వర్నివాసం తం నివసన్ముదితః సుఖీ।
కాలేన నాతిమహతా పునః శక్రేణ పాతితః॥ 1-80-3 (3644) 
`సాధుభిః సంగతిం లబ్ధ్వా పునః స్వర్గముపేయివాన్।  1-80-4 (3645) 
జనమేజయ ఉవాచ।
స్వర్గతశ్చ పునర్బ్రహ్మన్నివసందేవవేశ్మని। 
కాలేన నాతిమహతా కథం శక్రేణ పాతితః'॥  1-80-4x (484) 
నిపతన్ప్రచ్యుతః స్వర్గాదప్రాప్తో మేదినీతలం।
స్థిత ఆసీదంతరిక్షే స తదేతి శ్రుతం మయా॥ 1-80-5 (3646) 
తత ఏవ పునశ్చాపి గతః స్వర్గమితి శ్రుతం।
రాజ్ఞా వసుమతా సార్ధమష్టకేన చ వీర్యవాన్॥ 1-80-6 (3647) 
ప్రతర్దనేన శివినా సమేత్య కిల సంసది।
కర్మణా కేన స దివం పునః ప్రాప్తో మహీపతిః॥ 1-80-7 (3648) 
సర్వమేతదశేషేణ శ్రోతుమిచ్ఛామి తత్త్వతః।
కథ్యమానం త్వయా విప్ర విప్రర్షిగణసంనిధౌ॥ 1-80-8 (3649) 
దేవరాజసమో హ్యాసీద్యయాతిః పృథివీపతిః।
వర్ధనః కురువంశస్య విభావసుసమద్యుతిః॥ 1-80-9 (3650) 
తస్య విస్తీర్ణయశసః సత్యకీర్తేర్మహాత్మనః।
చరితం శ్రోతుమిచ్ఛామి దివి చేహ చ సర్వశః॥ 1-80-10 (3651) 
వైశంపాయన ఉవాచ। 1-80-11x (485) 
హంత తే కథయిష్యామి యయాతేరుత్తరాం కథాం।
దివి చేహ చ పుణ్యార్థాం సర్వపాపప్రణాశినీం॥ 1-80-11 (3652) 
యయాతిర్నాహుషో రాజా పూరుం పుత్రం కనీయసం।
రాజ్యేఽభిషిచ్య ముదితః ప్రావవ్రాజ వనం తదా॥ 1-80-12 (3653) 
అంత్యుషే స వినిక్షిప్య పుత్రాన్యదుపురోగమాన్।
ఫలమూలాశనో రాజా వనే సంన్యవసచ్చిరం॥ 1-80-13 (3654) 
శంసితాత్మా జితక్రోధస్తర్పయన్పితృదేవతాః।
అగ్నీంశ్చ విధివజ్జుహ్వన్వానప్రస్థవిధానతః॥ 1-80-14 (3655) 
అథితీన్పూజయామాస వన్యేన హవిషా విభుః।
శిలోంఛవృత్తిమాస్థాయ శేషాన్నకృతభోజనః॥ 1-80-15 (3656) 
పూర్ణం వర్షసహస్రం చ ఏవంవృత్తిరభూన్నృపః।
అబ్భక్షః శరదస్త్రింశదాసీన్నియతవాఙ్మనాః॥ 1-80-16 (3657) 
తతశ్చ వాయుభక్షోఽభూత్సంవత్సరమతంద్రితః।
తథా పంచాగ్నిమధ్యే చ తపస్తేపే స వత్సరం॥ 1-80-17 (3658) 
ఏకపాదః స్తితశ్చాసీత్షణ్మాసాననిలాశనః।
పుణ్యకీర్తిస్తతః స్వర్గే జగామావృత్య రోదసీ॥ ॥ 1-80-18 (3659) 
 
ఇతి శ్రీమన్మహాభారతే ఆదిపర్వణి సంభవపర్వణి అశీతితమోఽధ్యాయః॥ 80 ॥

Mahabharata - Adi Parva - Chapter Footnotes

1-80-13 అంత్యేషు ంలేచ్ఛేషు॥ 1-80-17 పంచాగ్నయశ్చత్వారోఽగ్నయః పంచమః సూర్యః॥ 1-80-18 ఆవృత్య వ్యాప్య। రోదసీ ద్యావభూమీ। పృథివ్యామివ స్వర్గేపి ముఖ్యోఽభూదిత్యర్థః॥ అశీతితమోఽధ్యాయః॥ 80 ॥



ఆదిపర్వ - అధ్యాయ 081

॥ శ్రీః ॥

1.81. అధ్యాయః 081 

Mahabharata - Adi Parva - Chapter Topics

ఇంద్రయయాతిసంవాదః॥ 1 ॥

Mahabharata - Adi Parva - Chapter Text

1-81-0 (3660) 
వైశంపాయన ఉవాచ। 1-81-0x (486) 
స్వర్గతః స తు రాజేంద్రో నివసందేవవేశ్మని।
పూజితస్త్రిదశైః సాధ్యైర్మరుద్భిర్వసుభిస్తథా॥ 1-81-1 (3661) 
దేవలోకం బ్రహ్మలోకం సంచరన్పుణ్యకృద్వశీ।
అవసత్పృథివీపాలో దీర్ఘకాలమితి శ్రుతిః॥ 1-81-2 (3662) 
స కదాచిన్నృపశ్రేష్ఠో యయాతిః శక్రమాగమత్।
కథాంతే తత్ర శక్రేణ స పృష్టః పృథివీపతిః॥ 1-81-3 (3663) 
శక్ర ఉవాచ। 1-81-4x (487) 
యదా స పూరుస్తవ రూపేణ రాజ-
ంజరాం గృహీత్వా ప్రచచార భూమౌ। 
తదా చ రాజ్యం సంప్రదాయైవ తస్మై
త్వయా కిముక్తః కథయేహ సత్యం॥  1-81-4 (3664) 
యయాతిరువాచ। 1-81-5x (488) 
గంగాయమునయోర్మధ్యే కృత్స్నోయం విషయస్తవ।
మధ్యే పృథివ్యాస్త్వం రాజా భ్రాతరోఽంత్యాధిపాస్తవ॥ 1-81-5 (3665) 
`న చ కుర్యాన్నరో దైన్యం శాఠ్యం క్రోధం తథైవ చ।
జైహయం చ మత్సరం వైరం సర్వత్రేదం న కారయేత్॥ 1-81-6 (3666) 
మాతరం పితరం జ్యేష్ఠం విద్వాంసం చ తపోధనం।
క్షమావంతం చ రాజేంద్ర నావమన్యేత బుద్ధిమాన్॥ 1-81-7 (3667) 
ళశక్తస్తు క్షమతే నిత్యమశక్తః క్రుధ్యతే నరః।
దుర్జనః సుజనం ద్వేష్టి దుర్బలో బలవత్తరం॥ 1-81-8 (3668) 
రూపవంతమరూపీ చ ధనవంతం చ నిర్ధనః।
అకర్మీ కర్మిణం ద్వేష్టి ధార్మికం చ నధార్మికః॥ 1-81-9 (3669) 
నిర్గుణో గుణవంతం చ పుత్రైతత్కలిలక్షణం।
విపరీతం చ రాజేంద్ర ఏతేషు కృతలక్షణం॥ 1-81-10 (3670) 
బ్రాహ్మణో వాథ వా రాజా వైశ్యో వా శూద్ర ఏవ వా।
ప్రశస్తేషు ప్రసక్తాశ్చేత్ప్రశస్యంతే యశస్వినః॥ 1-81-11 (3671) 
తస్మాత్ప్రశస్తే రాజేంద్ర నరః సక్తమనా భవేత్।
అలోకజ్ఞా హ్యప్రశస్తా భ్రాతరస్తే హ్యబుద్ధయః॥ 1-81-12 (3672) 
అంత్యాధిపతయః సర్వే హ్యభవన్గురుశాసనాత్।  1-81-13 (3673) 
ఇంద్ర ఉవాచ।
త్వం హి ధర్మవిదో రాజన్కత్థసే ధర్మసుత్తమం। 
కథయస్వ పునర్మేఽద్య లోకవృత్తాంతముత్తమం॥  1-81-13x (489) 
యయాతిరువాచ' 1-81-14x (490) 
అక్రోధనః క్రోధనేభ్యో విశిష్ట-
స్తథా తితిక్షురతితిక్షోర్విశిష్టః। 
అమానుషేభ్యో మానుషాశ్చ ప్రధానా
విద్వాంస్తథైవావిదుషః ప్రధానః॥  1-81-14 (3674) 
ఆక్రుశ్యమానో నాకోశేన్మన్యురేవ తితిక్షతః।
ఆక్రోష్టారం నిర్దహతి సుకృతం చాస్య విందతి॥ 1-81-15 (3675) 
నారుంతుదః స్యాన్న నృశంసవాదీ
న హీనతః పరమభ్యాదదీత। 
యయాఽస్య వాచా పర ఉద్విజేత
న తాం వదేద్రుశతీం పాపలోక్యాం॥  1-81-16 (3676) 
అరుంతుదం పురుషం తీక్ష్ణవాచం
వాక్కంటకైర్వితుదంతం మనుష్యన్। 
విద్యాదలక్ష్మీకతమం జనానాం
ముఖే నిబద్ధాం నిర్ఋతిం వహంతం॥  1-81-17 (3677) 
సద్భిః పురస్తాదభిపూజితః స్యా-
త్సద్భిస్తథా పృష్ఠతో రక్షితః స్యాత్। 
సదాఽసతామతివాదాంస్తితిక్షే-
త్సతాం వృత్తం చాదదీతార్యవృత్తః॥  1-81-18 (3678) 
వాక్సాయకా వదనాన్నిష్పతంతి
యైరాహతః శోచతి రాత్ర్యహాని। 
పరస్య యే మర్మసు సంపతంతి
తాన్పండితో నావసృజేత్పరేషు॥  1-81-19 (3679) 
నహీదృశం సంవననం త్రిషు లోకేషు విద్యతే।
దయా మైత్రీ చ భూతేషు దానం చ మధురా చ వాక్॥ 1-81-20 (3680) 
తస్మాత్సాంత్వం సదా వాచ్యం న వాచ్యం పరుషం క్వచిత్।
పూజ్యాన్సంపూజయేద్దద్యాన్న చ యాచేత్కదాచన॥ ॥ 1-81-21 (3681) 
 
ఇతి శ్రీమన్మహాభారతే ఆదిపర్వణి సంభవపర్వణి ఏకాశీతితమోఽధ్యాయః॥ 81 ॥

Mahabharata - Adi Parva - Chapter Footnotes

1-81-16 అస్య ఆక్రోష్టుః సుకృతం తితిక్షుర్విందతి। రుశతీం అకల్యాణీ॥ 1-81-17 నిర్ఋతి దుర్దేవతాం॥ 1-81-20 సంవననం వశీకరణం॥ ఏకాశీతితమోఽధ్యాయః॥ 81 ॥



ఆదిపర్వ - అధ్యాయ 082

॥ శ్రీః ॥

1.82. అధ్యాయః 082 

Mahabharata - Adi Parva - Chapter Topics

స్వర్గతో యయాతేః పతనం। అష్టకప్రశ్నశ్చ॥ 1 ॥

Mahabharata - Adi Parva - Chapter Text

1-82-0 (3682) 
ఇంద్ర ఉవాచ। 1-82-0x (491) 
సర్వాణి కర్మాణి సమాప్య రాజన్
గృహం పరిత్యజ్య వనం గతోఽసి। 
తత్త్వాం పృచ్ఛామి నహుషస్య పుత్ర
కేనాసి తుల్యస్తపసా యయాతే॥  1-82-1 (3683) 
యయాతిరువాచ। 1-82-2x (492) 
నాహం దేవమనుష్యేషు గంధర్వేషు మహర్షిషు।
ఆత్మనస్తపసా తుల్యం కంచిత్పశ్యామి వాసవ॥ 1-82-2 (3684) 
ఇంద్ర ఉవాచ। 1-82-3x (493) 
యదాఽవమంస్థాః సదృశః శ్రేయసశ్చ
అల్పీయసశ్చావిదితప్రభావః। 
తస్మాల్లోకాస్త్వంతవంతస్తవే మే
క్షీణే పుణ్యే పతితాఽస్యద్య రాజన్॥  1-82-3 (3685) 
యయాతిరువాచ। 1-82-4x (494) 
సురర్షిగంధర్వనరావమానా-
త్క్షయం గతా మే యది శక్రలోకాః। 
ఇచ్ఛాంయహం సురలోకాద్విహీనః
సతాం మధ్యే పతితుం దేవరాజ॥  1-82-4 (3686) 
ఇంద్ర ఉవాచ। 1-82-5x (495) 
సతాం సకాశే పతితాఽసి రాజం-
శ్చ్యుతః ప్రతిష్ఠాం యత్ర లబ్ధాసి భూయః। 
ఏతద్విదిత్వా చ పునర్యయాతే
త్వం మాఽవమంస్థాః సదృశః శ్రేయసశ్చ॥  1-82-5 (3687) 
వైశంపాయన ఉవాచ। 1-82-6x (496) 
తతః ప్రహాయామరరాజజుష్టా-
న్పుణ్యాఁల్లోకాన్పతమానం యయాతిం। 
సంప్రేక్ష్య రాజర్షివరోఽష్టకస్త-
మువాచ సద్ధర్మవిధానగోప్తా॥  1-82-6 (3688) 
అష్టక ఉవాచ। 1-82-7x (497) 
కస్త్వం యువా వాసవతుల్యరూపః
స్వతేజసా దీప్యమానో యథాఽగ్నిః। 
పతస్యుదీర్ణాంబుధరాంధకారా-
త్ఖాత్ఖేచరాణాం ప్రవరో యథాఽర్కః॥  1-82-7 (3689) 
దృష్ట్వా చ త్వాం సూర్యపథాత్పతంతం
వైశ్వానరార్కద్యుతిమప్రమేయం। 
కిం ను స్విదేతత్పతతీతి సర్వే
వితర్కయంతః పరిమోహితాః స్మః॥  1-82-8 (3690) 
దృష్ట్వా చ త్వాం ధిష్ఠితం దేవమార్గే
శక్రార్కవిష్ణుప్రతిమప్రభావం। 
అభ్యుద్గతాస్త్వాం వయమద్య సర్వే
తత్త్వం ప్రపాతే తవ జిజ్ఞాసమానాః॥  1-82-9 (3691) 
న చాపి త్వాం ధృష్ణుమః ప్రష్టుమగ్రే
న చ త్వమస్మాన్పృచ్ఛసి యే వయం స్మః। 
తత్త్వాం పృచ్ఛామి స్పృహణీయరూప
కస్య త్వం వా కింనిమిత్తం త్వమాగాః॥  1-82-10 (3692) 
భయం తు తే వ్యేతు విషాదమోహౌ
త్యజాశు చైవేంద్రసమప్రభావ। 
త్వాం వర్తమానం హి సతాం సకాశే
నాలం ప్రసోఢుం బలహాఽపి శక్రః॥  1-82-11 (3693) 
సంతః ప్రతిష్ఠా హి సుఖచ్యుతానాం
సతాం సదైవామరరాజకల్ప। 
తే సంగతాః స్థావరజంగమేశాః
ప్రతిష్ఠితస్త్వం సదృశేషు సత్సు॥  1-82-12 (3694) 
ప్రభురగ్నిః ప్రతపనే భూమిరావపనే ప్రభుః।
ప్రభుః సూర్యః ప్రకాశిత్వే సతాం చాభ్యాగతః ప్రభుః॥ ॥ 1-82-13 (3695) 
 
ఇతి శ్రీమన్మహాభారతే ఆదిపర్వణి సంభవపర్వణి ద్వ్యశీతితమోఽధ్యాయః॥ 82 ॥

Mahabharata - Adi Parva - Chapter Footnotes

1-82-3 అవమంస్థాః సర్వేభ్య ఆత్మన ఆధిక్యోక్త్యా। సదృశః సదృశాన్॥ 1-82-5 యత్ర పతితా ప్రతిష్ఠాం లబ్ధాసి లప్స్యసి॥ 1-82-10 ధుష్ణుమః ప్రగల్భామహే॥ 1-82-13 ఆవపనే సంగ్రహే బీజావాపే వా॥ ద్వ్యశీతితమోఽధ్యాయః॥ 82 ॥



ఆదిపర్వ - అధ్యాయ 083

॥ శ్రీః ॥

1.83. అధ్యాయః 083 

Mahabharata - Adi Parva - Chapter Topics

యయాతేః స్వనామకథనపూర్వకం అష్టకేన సహ సంవాదః॥ 1 ॥ తత్ర యయాతినా స్వస్య స్వర్గాదధఃపతనకారణకథనం॥ 2 ॥

Mahabharata - Adi Parva - Chapter Text

1-83-0 (3696) 
యయాతిరువాచ। 1-83-0x (498) 
అహం యయాతిర్నహుషస్య పుత్రః
పూరోః పితా సర్వభూతావమానాత్। 
ప్రభ్రంశితః సురసిద్ధర్షిలోకా-
త్పరిచ్యుతః ప్రపతాంయల్పపుణ్యః॥  1-83-1 (3697) 
అహం హి పూర్వో వయసా భవద్భ్య-
స్తేనాభివాదం భవతాం న ప్రయుంజే। 
యో విద్యయా తపసా జన్మనా వా
వృద్ధః స పూజ్యో భవతి ద్విజానాం॥  1-83-2 (3698) 
అష్టక ఉవాచ। 1-83-3x (499) 
అవాదీస్త్వం వయసా యః ప్రవృద్ధః
స వై రాజన్నాభ్యధికః కథ్యతే చ। 
యో విద్యయా తపసా సంప్రవృద్ధః
స ఏవ పూజ్యో భవతి ద్విజానాం॥  1-83-3 (3699) 
యయాతిరువాచ। 1-83-4x (500) 
ప్రతికూలం కర్మణాం పాపమాహు-
స్తద్వర్తతేఽప్రవణే పాపలోక్యం। 
సంతోఽసతాం నానువర్తంతి చైత-
ద్యథా చైషామనుకూలాస్తథాఽఽసన్॥  1-83-4 (3700) 
అభూద్ధనం మే విపులం గతం త-
ద్విచేష్టమానో నాధిగంతా తదస్మి। 
ఏవం ప్రధార్యాత్మహితే నివిష్టో
యో వర్తతే స విజానాతి జీవః॥  1-83-5 (3701) 
మహాధనో యో యజతే సుయజ్ఞై-
ర్యః సర్వవిద్యాసు వినీతబుద్ధిః। 
వేదానధీత్య తపసా యోజ్య దేహం
దివం స యాయాత్పురుషో వీతమోహః॥  1-83-6 (3702) 
న జాతు హృష్యేన్మహతా ధనేన
వేదానధీయీతానహంకృతః స్యాత్। 
నానాభావా బహవో జీవలోకే
దైవాధీనా నష్టచేష్టాధికారాః।
తత్తత్ప్రాప్య న విహన్యేత ధీరో
దిష్టం బలీయ ఇతి మత్వాఽఽత్మబుద్ధ్యా॥  1-83-7 (3703) 
సుఖం హి జంతుర్యది వాఽపి దుఃఖం
దైవాధీనం విందతే నాత్మశక్త్యా। 
తస్మాద్దిష్టం బలవన్మన్యమానో
న సంజ్వరేన్నాపి హృష్యేత్కథంచిత్॥  1-83-8 (3704) 
దుఃఖైర్న తప్యేన్న సుఖైః ప్రహృష్యే-
త్సమేన వర్తేత సదైవ ధీరః। 
దిష్టం బలీయ ఇతి మన్యమానో
న సంజ్వరేన్నాపి హృష్యేత్కథంచిత్॥  1-83-9 (3705) 
భయే న ముహ్యాంయష్టకాహం కదాచి-
త్సంతాపో మే మానసో నాస్తి కశ్చిత్। 
ధాతా యథా మాం విదధీత లోకే
ధ్రువం తథాఽహం భవితేతి మత్వా॥  1-83-10 (3706) 
సంస్వేదజా అండజాశ్చోద్భిదశ్చ
సరీసృపాః కృమయోఽథాప్సు మత్స్యాః। 
తథాశ్మనస్తృణకాష్ఠం చ సర్వే
దిష్టక్షయే స్వాం ప్రకృతిం భజంతి॥  1-83-11 (3707) 
అనిత్యతాం సుఖదుఃస్వస్య బుద్ధ్వా
కస్మాత్సంతాపమష్టకాహం భజేయం। 
కిం కుర్యాం వై కిం చ కృత్వా న తప్యే
తస్మాత్సంతాపం వర్జయాంయప్రమత్తః॥  1-83-12 (3708) 
వైశంపాయన ఉవాచ। 1-83-13x (501) 
ఏవం వ్రువాణం నృపతిం యయాతి-
మథాష్టకః పునరేవాన్వపృచ్ఛత్। 
మాతామహం సర్వగుణోపపన్నం
తత్రస్థితం స్వర్గలోకే యథావత్॥  1-83-13 (3709) 
అష్టక ఉవాచ। 1-83-14x (502) 
యే యే లోకాః పార్థివేంద్రప్రధానా-
స్త్వయా భుక్తా యం చ కాలం యథావత్। 
తాన్మే రాజన్బ్రూహి సర్వాన్యథావ-
త్క్షేత్రజ్ఞవద్భాషసే త్వం హి ధర్మాన్॥  1-83-14 (3710) 
యయాతిరువాచ। 1-83-15x (503) 
రాజాఽహమాసమిహ సార్వభౌమ-
స్తతో లోకాన్మహతశ్చాజయం వై। 
తత్రావసం వర్షసహస్రమాత్రం
తతో లోకం పరమస్ంయభ్యుపేతః॥  1-83-15 (3711) 
తతః పురీం పురుహూతస్య రంయాం
సహస్రద్వారాం శతయోజనాయతాం। 
అధ్యావసం వర్షసహస్రమాత్రం
తతో లోకం పరమస్ంయభ్యుపేతః॥  1-83-16 (3712) 
తతో దివ్యమజరం ప్రాప్య లోకం
ప్రజాపతేర్లోకపతేర్దురాపం। 
తత్రావసం వర్షసహస్రమాత్రం
తతో లోకం పరమస్ంయభ్యుపేతః॥  1-83-17 (3713) 
స దేవదేవస్య నివేశనే చ
విహృత్య లోకానవసం యథేష్టం। 
సంపూజ్యమానస్త్రిదశైః సమస్తై-
స్తుల్యప్రభావద్యుతిరీశ్వరాణాం॥  1-83-18 (3714) 
తథాఽఽవసం నందనే కామరూపీ
సంవత్సరాణామయుతం శతానాం। 
సహాప్సరోభిర్విహరన్పుణ్యగంధా-
న్పశ్యన్నగాన్పుష్పితాంశ్చారురూపాన్॥  1-83-19 (3715) 
తత్ర స్థితం మాం దేవ సుఖేషు సక్తం
కాలేఽతీతే మహతి తతోఽతిమాత్రం। 
దూతో దేవానామబ్రవీదుగ్రరూపో
ధ్వంసేత్యుచ్చైస్త్రిః ప్లుతేన స్వరేణ॥  1-83-20 (3716) 
ఏతావన్మే విదితం రాజసింహ
తతో భ్రష్టోఽహం నందనాత్క్షీణపుణ్యః। 
వాచోఽశ్రౌషం చాంతరిక్షే సురాణాం
సానుక్రోంశాః శోచతాం మాం నరేంద్ర॥  1-83-21 (3717) 
అహో కష్టం క్షీణపుణ్యో యయాతిః
పతత్యసౌ పుణ్యకృత్పుణ్యకీర్తిః। 
తానబ్రువం పతమానస్తతోఽహం
సతాం మధ్యే నిపతేయం కథం ను॥  1-83-22 (3718) 
తైరాఖ్యాతా భవతాం యజ్ఞభూమిః
సమీక్ష్య చేమాం త్వరితముపాగతోఽస్మి। 
హవిర్గంధం దేశికం యజ్ఞభూమే-
ర్ధూమాపాంగం ప్రతిగృహ్య ప్రతీతః॥ ॥  1-83-23 (3719) 
 
ఇతి శ్రీమన్మహాభారతే ఆదిపర్వణి సంభవపర్వణి త్ర్యశీతితమోఽధ్యాయః॥ 83 ॥

Mahabharata - Adi Parva - Chapter Footnotes

1-83-2 యయాతిరపనీతతపోవిద్యాగర్వత్వాద్వయోజ్యైష్ఠ్యమేవ పురస్కృత్యాహ। అహం హీతి। తదేవోపపాదయత్యుత్తరార్ధేన॥ 1-83-3 తదసహమానోఽష్టక ఆహ। అవాదీరితి। త్వం చ విద్యాతపఃసంప్రవృద్ధ ఇతి భావః॥ 1-83-4 విద్యాతపసోః శ్రైష్ఠ్యే అష్టకేన స్తుతే తత్ర స్వానుభూతం విఘ్నం దర్శయన్యయాతిరువాచ। ప్రతికూలమితి। కర్మణాం పుణ్యానాం ప్రతికూలం నాశకం పాపం గర్వస్తచ్చాప్రవణేఽనంరే దర్పవతి వర్తతే। పాపలోక్యం నరకప్రదం। ఏతత్పాపమసతాం సంబంధి సంతో నానువర్తంతే ఇదానీమపి। కించ ప్రాంచోపి సంతో యథైషాం కర్మణామనుకూలా ఉపబృంహకాః స్యుస్తథా తేన ప్రకారేణ దంభదర్పాదిరాహిత్యేన ఆసన్। అహం త్వత ద్విధత్వాత్స్వర్గాదింద్రేణ చ్యావిత ఇత్యాశయః॥ 1-83-5 తద్దంభాదిరాహిత్యేన ప్రసిద్ధం ధనం పుణ్యం మే మమ విపులం యదభూత్తద్గతం నష్టం దర్పాదిత్యర్థః। పునరిదానీం తచ్చేష్టమానోఽపి తత్పునర్నాధిగంతాస్మి। ఏవం ప్రధార్య మామికాం గతిం జ్ఞాత్వా య ఆత్మహితే నివిష్టో యో వర్తతే స ధీరో జానాతి నాన్య ఇత్యర్థః॥ 1-83-7 ఏతదేవాహ। న జాత్వితి ధనేన తపసా తర్హి త్వమే కుతోఽహంకారం కృతవానిత్యత ఆహ। నానేతి। జీవలోకేఽస్మిన్ జీవా నానాభావాః పృథక్స్వభావాః కేచిద్ధర్మరుచయః కేచిద్విపరీతాః। యతో దైవాధీనాః। అతఏవ నష్టా వృథాభూతా చేష్టా ఉద్యోగోఽధికారః సామర్థ్యం చ యేషాం తే తథా। దృష్టా ఇతి శేషః। మూఢానాం పుణ్యే పండితానాం పాపే చ ప్రవృత్తికరం దైవమేవ బలవదిత్యర్థః। ఏవం విద్వాంస్తత్తప్రాప్య తత్సుఖం దుఃఖం వా ప్రాప్య న విహన్యేత। హర్షవిషాదాభ్యామాత్మానం న హింస్యాదిత్యర్థః॥ 1-83-8 ఏతదేవ వివృణోతి। సుఖం హీతి ద్వాభ్యాం॥ 1-83-10 భయం తు తే వ్యేతు విషాదమోహావితి యదష్టకేనోక్తం తత్రోత్తరమాహ। భయే ఇతి। ధాతా దిష్టం॥ 1-83-11 అహమివాన్యేఽపి దిష్టాధీనా ఏవేత్యాహ। సంస్వేదజా ఇతి। ఏతేపి దిష్టక్షయే పుణ్యపాపానుభవానంతరం। స్వాం ప్రకృతిం స్వకర్మశేషానుగుణాం యోనిం భజంతి ప్రాప్నువంతి॥ 1-83-12 అహం తు దిష్టక్షయాభావాత్ప్రాప్తేపి దుఃఖే న తప్యే ఇత్యాహ। అనిత్యతామితి॥ 1-83-14 క్షేత్రజ్ఞవత్ జ్ఞానివత్॥ 1-83-23 తైరితి। దేశికముపదేష్టారమివ స్థితం। హవిషాం గంధో యత్ర తం ధూమాపాంగం ధూమప్రాంతం ప్రతిగృహ్య ఆఘ్రాయ ప్రతీతః జాతప్రత్యయః॥ త్ర్యశీతితమోఽధ్యాయః॥ 83 ॥



ఆదిపర్వ - అధ్యాయ 084

॥ శ్రీః ॥

1.84. అధ్యాయః 084 

Mahabharata - Adi Parva - Chapter Topics

మృతస్య స్వర్గాదిభోగానంతరం పునర్జననప్రకారకథనం॥1 ॥

Mahabharata - Adi Parva - Chapter Text

1-84-0 (3720) 
అష్టక ఉవాచ। 1-84-0x (504) 
యదాఽవసో నందనే కామరూపీ
సంవత్సరాణామయుతం శతానాం। 
కిం కారణం కార్తయుగప్రధాన
హిత్వా చ త్వం వసుధామన్వపద్యః॥  1-84-1 (3721) 
యయాతిరువాచ। 1-84-2x (505) 
జ్ఞాతిః సుహృత్స్వజనో వా యథేహ
క్షీణే విత్తే త్యజ్యతే మానవైర్హి। 
తథా తత్ర క్షీణపుణ్యం మనుష్యం
త్యజంతి సద్యః సేశ్వరా దేవసంఘాః॥  1-84-2 (3722) 
అష్టక ఉవాచ। 1-84-3x (506) 
తస్మిన్కథం క్షీణపుణ్యా భవంతి
సంముహ్యతే మేఽత్ర మనోఽతిమాత్రం। 
కిం వా విశిష్టాః కస్య ధామోపయాంతి
తద్వై బ్రూహి క్షేత్రవిత్త్వం మతో మే॥  1-84-3 (3723) 
యయాతిరువాచ। 1-84-4x (507) 
ఇమం భౌమం నరకం తే పతంతి
లలాప్యమానా నరదేవ సర్వే। 
తే కంకగోమాయుబలాశనార్థే
క్షీణే పుణ్యే బహుధా ప్రవ్రజంతి॥  1-84-4 (3724) 
తస్మాదేతద్వర్జనీయం నరేంద్ర
దుష్టం లోకే గర్హణీయం చ కర్మ। 
ఆఖ్యాతం తే పార్థివ సర్వమేవ
భూయశ్చేదానీం వద కిం తే వదామి॥  1-84-5 (3725) 
అష్టక ఉవాచ। 1-84-6x (508) 
యదా తు తాన్వితుదంతే వయాంసి
తథా గృధ్రాః శితికంఠాః పతంగాః। 
కథం భవంతి కథమాభవంతి
న భౌమమన్యం నరకం శృణోమి॥  1-84-6 (3726) 
యయాతిరువాచ। 1-84-7x (509) 
ఊర్ధ్వం దేహాత్కర్మణో జృంభమాణా-
ద్వ్యక్తం పృథివ్యామనుసంచరంతి। 
ఇమం భౌమం నరకం తే పతంతి
నావేక్షంతే వర్షపూగాననేకాన్॥  1-84-7 (3727) 
షష్టిం సహస్రాణి పతంతి వ్యోంని
తథా అశీతిం పరివత్సరాణి। 
తాన్వై తుదంతి పతతః ప్రపాతం
భీమా భౌమా రాక్షసాస్తీక్ష్ణదంష్ట్రాః॥  1-84-8 (3728) 
అష్టక ఉవాచ। 1-84-9x (510) 
యదేనసస్తే పతతస్తుదంతి
భీమా భౌమా రాక్షసాస్తీక్ష్ణదంష్ట్రాః। 
కథం భవంతి కథమాభవంతి
కథంభూతా గర్భభూతా భవంతి॥  1-84-9 (3729) 
యయాతిరువాచ। 1-84-10x (511) 
అస్రం రేతః పుష్పఫలానుపృక్త-
మన్వేతి తద్వై పురుషేణ సృష్టం। 
స వై తస్యా రజ ఆపద్యతే వై
స గర్భభూతః సముపైతి తత్ర॥  1-84-10 (3730) 
వనస్పతీనోషధీశ్చావిశంతి
ఆపో వాయుం పృథివీం చాంతరిక్షం। 
చతుష్పదం ద్విపదం చాతి సర్వ-
మేవంభూతా గర్భభూతా భవంతి॥  1-84-11 (3731) 
అష్టక ఉవాచ। 1-84-12x (512) 
అన్యద్వపుర్విదధాతీహ గర్భ-
ముతాహోస్విత్స్వేన కాయేన యాతి। 
ఆపద్యమానో నరయోనిమేతా-
మాచక్ష్వ మే సంశయాత్ప్రబ్రవీమి॥  1-84-12 (3732) 
శరీరదేహాతిసముచ్ఛ్రయం చ
చక్షుఃశ్రోత్రే లభతే కేన సంజ్ఞాం। 
ఏతత్తత్త్వం సర్వమాచక్ష్వ పృష్టః
క్షేత్రజ్ఞం త్వాం తాత మన్యామ సర్వే॥  1-84-13 (3733) 
యయాతిరువాచ। 1-84-14x (513) 
వాయుః సముత్కర్షతి గర్భయోని-
మృతౌ రేతః పుష్పఫలానుపృక్తం। 
స తత్ర తన్మాత్రకృతాధికారః
క్రమేణ సంవర్ధయతీహ గర్భం॥  1-84-14 (3734) 
స జాయమానో విగృహీతమాత్రః
సంజ్ఞామధిష్ఠాయ తతో మనుష్యః। 
స శ్రోత్రాభ్యాం వేదయతీహ శబ్దం
స వై రూపం పశ్యతి చక్షుషా చ॥  1-84-15 (3735) 
ఘ్రాణేన గంధం జిహ్వయాఽథో రసం చ
త్వచా స్పర్శం మనసా వేదభావం। 
ఇత్యష్టకేహోపహితం హి విద్ధి
మహాత్మనః ప్రాణభృతః శరీరే॥  1-84-16 (3736) 
అష్టక ఉవాచ। 1-84-17x (514) 
యః సంస్థితః పురుషో దహ్యతే వా
నిఖన్యతే వాపి నికృష్యతే వా। 
అభావభూతః స వినాశమేత్య
కేనాత్మానం చేతయతే పరస్తాత్॥  1-84-17 (3737) 
యయాతిరువాచ। 1-84-18x (515) 
హిత్వా సోఽసూన్సుప్తవన్నిష్టనిత్వా
పురోధాయ సుకృతం దుష్కృతం వా। 
అన్యాం యోనిం పవనాగ్రానుసారీ
హిత్వా దేహం భజతే రాజసింహ॥  1-84-18 (3738) 
పుణ్యాం యోనిం పుణ్యకృతో వ్రజంతి
పాపాం యోనిం పాపకృతో వ్రజంతి। 
కీటాః పతంగాశ్చ భవంతి పాపా
న మే వివక్షాస్తి మహానుభావ॥  1-84-19 (3739) 
చతుష్పదా ద్విపదాః షట్పదాశ్చ
తథాభూతా గర్భభూతా భవంతి। 
ఆఖ్యాతమేతన్నిఖిలేన సర్వం
భూయస్తు కిం పృచ్ఛసి రాజసింహ॥  1-84-20 (3740) 
అష్టక ఉవాచ। 1-84-21x (516) 
కింస్విత్కృత్వా లభతే తాత లోకా-
న్మర్త్యః శ్రేష్ఠాంస్తపసా విద్యయా చ। 
తన్మే పృష్టః శంస సర్వం యథావ-
చ్ఛుభాఁల్లోకాన్యేన గచ్ఛేత్క్రమేణ॥  1-84-21 (3741) 
యయాతిరువాచ। 1-84-22x (517) 
తపశ్చ దానం చ శమో దమశ్చ
హ్రీరార్జవం సర్వభూతానుకంపా। 
స్వర్గస్య లోకస్య వదంతి సంతో
ద్వారాణి సప్తైవ మహాంతి పుంసాం।
నశ్యంతి మానేన తమోఽభిభూతాః
పుంసః సదైవేతి వదంతి సంతః॥  1-84-22 (3742) 
అధీయానః పండితంమన్యమానో
యో విద్యయా హంతి యశః పరేషాం। 
తస్యాంతవంతశ్చ భవంతి లోకా
న చాస్య తద్బ్రహ్మ ఫలం దదాతి॥  1-84-23 (3743) 
చత్వారి కర్మాణ్యభయంకరాణి
భయం ప్రయచ్ఛంత్యయథాకృతాని। 
మానాగ్నిహోత్రముత మానమౌనం
మానేనాధీతముత మానయజ్ఞః॥  1-84-24 (3744) 
న మానమాన్యో ముదమాదదీత
న సంతాపం ప్రాప్నుయాచ్చావమానాత్। 
సంతః సతః పూజయంతీహ లోకే
నాసాధవః సాధుబుద్ధిం లభంతే॥  1-84-25 (3745) 
ఇతి దద్యామితి యజ ఇత్యదీయ ఇతి వ్రతం।
ఇత్యేతాని భయాన్యాహుస్తాని వర్జ్యాని సర్వశః॥ 1-84-26 (3746) 
యే చాశ్రయం వేదయంతే పురాణం
మనీషిణో మానసమార్గరుద్ధం। 
తన్నిఃశ్రేయస్తేన సంయోగమేత్య
పరాం శాంతిం ప్రత్యుః ప్రేత్య చేహ॥ ॥  1-84-27 (3747) 
 
ఇతి శ్రీమన్మహాభారతే ఆదిపర్వణి సంభవపర్వణి చతురశీతితమోఽధ్యాయః॥ 84 ॥

Mahabharata - Adi Parva - Chapter Footnotes

1-84-1 కార్తయుగప్రధానా కృతయుగే భవాః కార్తయుగా అత్యంతనిష్పాపాస్తేషాం ముఖ్యతమేత్యర్థః॥ 1-84-3 తత్ర క్షీణపుణ్యాః కథం కింప్రకారా భవంతి। తతశ్చ కింవిశిష్టాః కీదృసాః సంతః కస్య ధామ స్థానం యాంతి కం లోకం యాంతీత్యర్థః॥ 1-84-4 తత్ర కస్య ధామేత్యస్యోత్తరం ఇమం భౌమమితి। పుణ్యే క్షీణే సతి నరకం నరకోపమం బౌమం భూసంబంధినం ఇమం లోకం ప్రతి పతంతి। కథం భవంతీత్యస్యోత్తరం తే కంకేతి। కంకాశ్చ గోమాయవశ్చ తేషాం బలం సంఘః తస్యా శనార్థే అశనవిషయీభూతైతద్దేహరక్షణార్థే బహుధా ప్రవ్రజంతి పర్యటంతి॥ 1-84-5 తస్మాదేతత్కాంయకర్మ దుష్టం విషిద్ధం గర్హణీయం॥ 1-84-6 నను కంకాదిభక్షితస్య కథం స్వరూపసత్తా కథం వా శరీరాంతరేణావిర్భావ ఇతి దేహాత్మవాదమాశ్రిత్య శంకతే। భౌమో నరకశ్చ క ఇతి పృచ్ఛతి చ। యదా తు తానితి॥ 1-84-7 ఊర్ధ్వం దేహాత్ దేహక్షయానంతరం। జృంభమాణాత్ప్రబుద్ధాత్కర్మణో హేతోః వ్యక్తం స్థూలం శరీరం అను అనుప్రవిశ్య జీవాః సంచరంతి కర్మఫలాని భుంజతే ఇతి యత్ తదేవ భౌమో నరకః। కుతోఽస్య నరకత్వమత ఆహ। నావేక్షంతే వర్షపూగాననేకాన్ యస్మాదత్ర పతితా గతం వయో న బుధ్యంతే కర్మభూమిం ప్రాప్యాపి స్వహితాయ న యతంతేఽత ఇత్యర్థః। ఏతేన కంకాదిభక్షితస్యాపి సత్వం దేహయోగశ్చాస్తీత్యుక్తం॥ 1-84-8 షష్టిం సహస్రాణ్యశీతిం చ సహస్రాణి పరివత్సరాణి వ్యోంని స్వర్గే స్థిత్వా పతంతి। దారాదయో భౌమా రాక్షసాః। పాతం భూమిస్థితిం ప్రపతతః అనుభవతః॥ 1-84-9 యత్ యాన్ ఏనసః పాపాద్ధేతోః పతతః స్వర్గాహ్యవమానాన్ తే రాక్షసాస్తుదంతి తే పురుషాః కథం భవంతి ప్రపాతభ్రష్టా ఇవ కథం న శీర్యంతే। కథం వా ఆభవంతి ఇంద్రియాదిమంతో భవంతి। కథం వా గర్భత్వం ప్రాప్నువంతీతి ప్రశ్నత్రయం॥ 1-84-10 రేతః కర్తృ। అస్రం స్త్రీరజః కర్మభూతం అన్వేతి। తద్ద్వయం పుష్పఫలాదిభావేనానుపృక్తం కలలాదిరూపం భవతి। తత్ ఆహారాదివత్కథం న జీర్యత ఇత్యత ఆహ। పురుషేణేతి। ఈశ్వరేణేత్యర్థః। రజః తదుపలక్షితాన్ ధాతూన్। సముపైతి దుఃఖాదీనీతి శేషః॥ 1-84-11 మాత్రుదరపర్యంతం ప్రవేశక్రమమాహ। వనస్పతీతి॥ 1-84-12 నరయోనిమాపద్యమానో జీవః స్వేన కాయేన జైవేనైవ రూపేణ గర్భం మాతురుదరం యాతి ఉత తత్ర ప్రవేష్టుమన్యద్వపుర్విదధాతి॥ 1-84-13 శరీరదేహాతిసముచ్ఛ్రయం మాతుః శరీరే గర్భదేహస్యాతిసముచ్ఛ్రయం వృద్ధిం। చక్షుఃశ్రోత్రే ఇతీంద్రియమాత్రోపలక్షణం॥ 1-84-14 దేహసముచ్ఛ్రయక్రమమాహ। వాయురితి। ఋతౌ తత్కాలే వాయుః గర్భయోనిం అస్రం ప్రతి రేతః సముత్కర్షతి ప్రాపయతి। తతశ్చ పుష్పఫలానుపృక్తం కలలాదిరూపగర్భం సఏవ తత్ర గర్భాశయే క్రమేణ సంవర్ధయతి। కథంభూతః తన్మాత్రే వృద్ధిమాత్రఏవ కృతాధికారః సమర్థః॥ 1-84-15 స జీవః విగృహీతా మాత్రా సూక్ష్మశరీరం యేన సః॥ 1-84-16 శ్రోత్రాదికం ఇత్యుపహితం సంబద్ధం విద్ధి॥ 1-84-17 దేహాత్మవాదేన పునః శంకతే। యః సంస్థిత ఇతి। పరస్తాత్ ఆత్మానం కేన కారణేన చేతయతే జానాతి। దేహాతిరిక్తజీవాభావాదితి బావః॥ 1-84-18 జీవో దేహాద్భిన్నః పూర్వదేహం త్యక్త్వా సూక్ష్మదేహేన దేహాంతరం ప్రాప్నోతీత్యాహ। హిత్వేతి। పవనాగ్రానుసారీ ఆతివాహికపవనానుసారీ॥ 1-84-19 కర్మానుసారేణ యోనిప్రాప్తిమాహ। పుణ్యామితి॥ 1-84-21 కింస్విత్కృత్వేతి సామాన్యప్రశ్నః। తపసా విద్యయేతి విశేషప్రశ్నః। చో వార్థే॥ 1-84-22 పుంసః పుమాంసః॥ 1-84-23 దర్పవతా కృతమధ్యయనాది న మోక్షోపయోగి నాపి స్వర్గదం ప్రత్యుత భయావహమిత్యాహ ద్వాభ్యాం। అధీయాన ఇతి॥ 1-84-25 అతో మానాపమానాదిద్వంద్వసహిష్ణుర్భవేదిత్యాహ। న మానమాన్య ఇతి॥ 1-84-26 ఇతి దద్యామితి దాంభికస్య స్వధర్మప్రకాశనాభినయః॥ 1-84-27 మానసమార్గరుద్ధం ధ్యానవిషయీభూతం। వేదయంతే జానంతి। తద్వేదనం నిఃశ్రేయః సుఖసాధనం॥ చతురశీతితమోఽధ్యాయః॥ 84 ॥



ఆదిపర్వ - అధ్యాయ 085

॥ శ్రీః ॥

1.85. అధ్యాయః 085 

Mahabharata - Adi Parva - Chapter Topics

బ్రహ్మచర్యాద్యాశ్రమవిషయకాష్టకయయాతిప్రశ్నప్రతివచనం॥ 1 ॥

Mahabharata - Adi Parva - Chapter Text

1-85-0 (3748) 
అష్టక ఉవాచ। 1-85-0x (518) 
చరన్గృహస్థః కథమేతి ధర్మా-
న్కథం భిక్షుః కథమాచార్యకర్మా। 
వానప్రస్థః సత్పథే సన్నివిష్టో
బహూన్యస్మిన్సంప్రతి వేదయంతి॥  1-85-1 (3749) 
యయాతిరువాచ। 1-85-2x (519) 
ఆహూతాధ్యాయీ గురుకర్మస్వచోద్యః
పూర్వోత్థాయీ చరమం చోపశాయీ। 
మృదుర్దాంతో ధృతిమానప్రమత్తః
స్వాధ్యాశీలః సిధ్యతి బ్రహ్మచారీ॥  1-85-2 (3750) 
ధర్మాగతం ప్రాప్య ధనం యజేత
దద్యాత్సదైవాతిథీన్భోజయేచ్చ। 
అనాదదానశ్చ పరైరదత్తం
సైషా గృహస్థోపనిషత్పురాణీ॥  1-85-3 (3751) 
స్వవీర్యజీవీ వృజినాన్నివృత్తో
దాతా పరేభ్యో న పరోపతాపీ। 
తాదృఙ్మునిః సిద్ధిముపైతి ముఖ్యాం
వసన్నరణ్యే నియతాహారచేష్టః॥  1-85-4 (3752) 
అశిల్పజీవీ గుణవాంశ్చైవ నిత్యం
జితేంద్రియః సర్వతో విప్రయుక్తః। 
అనోకశాయీ లఘురల్పప్రసార-
శ్చరందేశానేకచరః స భిక్షుః॥  1-85-5 (3753) 
రాత్ర్యా యయా వాఽభిజితాశ్చ లోకా
భవంతి కామాభిజితాః సుఖాశ్చ। 
తామేవ రాత్రిం ప్రయతేత విద్వా-
నరణ్యసంస్థో భవితుం యతాత్మా॥  1-85-6 (3754) 
దశైవ పూర్వాందశ చాపరాంశ్చ
జ్ఞాతీనథాత్మానమథైకవింశం। 
అరణ్యవాసీ సుకృతే దధాతి
విముచ్యారణ్యే స్వశరీరధాతూన్॥  1-85-7 (3755) 
అష్టక ఉవాచ। 1-85-8x (520) 
కతిస్విదేవ మునయః కతి మౌనాని చాప్యుత।
భవంతీతి తదాచక్ష్వ శ్రోతుమిచ్ఛామహే వయం॥ 1-85-8 (3756) 
యయాతిరువాచ। 1-85-9x (521) 
అరణ్యే వసతో యస్య గ్రామో భవతి పృష్ఠతః।
గ్రామే వా వసతోఽరణ్యం స మునిః స్యాజ్జనాధిప॥ 1-85-9 (3757) 
అష్టక ఉవాచ। 1-85-10x (522) 
కథంస్విద్వసతోఽరణ్యే గ్రామో భవతి పృష్ఠతః।
గ్రామే వా వసతోఽరణ్యం కథం భవతి పృష్ఠతః॥ 1-85-10 (3758) 
యయాతిరువాచ। 1-85-11x (523) 
న గ్రాంయముపయుంజీత య ఆరణ్యో మునిర్భవేత్।
తథాస్య వసతోఽరణ్యే గ్రామో భవతి పృష్ఠతః॥ 1-85-11 (3759) 
అనగ్నిరనికేతశ్చాప్యగోత్రచరణో మునిః।
కౌపీనాచ్ఛాదనం యావత్తావదిచ్ఛేచ్చ చీవరం॥ 1-85-12 (3760) 
యావత్ప్రాణాభిసంధానం తావదిచ్ఛేచ్చ భోజనం।
తథాఽస్య వసతో గ్రామేఽరణ్యం భవతి పృష్ఠతః॥ 1-85-13 (3761) 
యస్తు కామాన్పరిత్యజ్య త్యక్తకర్మా జితేంద్రియః।
ఆతిష్ఠేచ్చ మునిర్మౌనం స లోకే సిద్ధిమాప్నుయాత్॥ 1-85-14 (3762) 
ధౌతదంతం కృత్తనఖం సదా స్నాతమలంకృతం।
అసితం సితకర్మాణం కస్తమర్హతి నార్చితుం॥ 1-85-15 (3763) 
తపసా కర్శితః క్షామః క్షీణమాంసాస్థిశోణితః।
స చ లోకమిమం జిత్వా లోకం విజయతే పరం॥ 1-85-16 (3764) 
యదా భవతి నిర్ద్వంద్వో మునిర్మౌనం సమాస్థితః।
అథ లోకమిమం జిత్వా లోకం విజయతే పరం॥ 1-85-17 (3765) 
ఆస్యేన తు యదాఽహారం గోవన్మృగయతే మునిః।
అథాస్య లోకః సర్వోఽయం సోఽమృతత్వాయ కల్పతే॥ 1-85-18 (3766) 
సామాన్యధర్మః సర్వేషాం క్రోధో లోభో ద్రుహాఽక్షమా।
విహాయ మత్సరం శాఠ్యం దర్పం దంభం చ పైశునం। 
క్రోధం లోభం మమత్వం చ యస్య నాస్తి స ధర్మవిత్॥  1-85-19 (3767) 
అష్టక ఉవాచ। 1-85-20x (524) 
నిత్యాశనో బ్రహ్మచారీ గృహస్థో వనగో మునిః।
నాధర్మమశనాత్ప్రాప్యేత్కథం బ్రూహీహ పృచ్ఛతే॥ 1-85-20 (3768) 
యయాతిరువాచ। 1-85-21x (525) 
అష్టౌ గ్రాసా మునేః ప్రోక్తాః షోడశారణ్యవాసినః।
ద్వాత్రింశత్తు గృహస్థస్య అమితం బ్రహ్మచారిణః॥ 1-85-21 (3769) 
ఇత్యేవం కారణైర్జ్ఞేయమష్టకైతచ్ఛుభాశుభం॥ ॥  1-85-22 (3770) 
 
ఇతి శ్రీమన్మహాభారతే ఆదిపర్వణి సంభవపర్వణి పంచాశీతితమోఽధ్యాయః॥ 85 ॥

Mahabharata - Adi Parva - Chapter Footnotes

1-85-1 అస్మింధర్మే విషయే బహూని ప్రాప్తిద్వారాణి వేదయంతి వైదికాః॥ 1-85-4 స్వవీర్యజీవీ స్వప్రయత్నలబ్ధజీవికః॥ 1-85-5 అనోకశాయీ యత్ర క్వచనశాయీ। లఘుః పరిగ్రహశూన్యః॥ 1-85-6 తామేవ రాత్రిం తదైవ సర్వపరిగ్రహం సంన్యస్య అరణ్యసంస్థో భవితుం ప్రయతేత॥ 1-85-8 సంన్యాసః కతిధేతి పృచ్ఛతి। కతిస్విదితి॥ 1-85-9 సంన్యాసం చతుష్ప్రకారమభిప్రేత్య ప్రథమం కుటీచకబహూదకరూపం భేదద్వయమాహ। అరణ్యేతి॥ 1-85-10 గ్రామారణ్యయోః పృష్ఠతఃకరణం కథమితి పృచ్ఛతి। కథమితి॥ 1-85-11 కృటీచకం విశినష్టి। న గ్రాంయమితి॥ 1-85-12 బహూదకం విశినష్టి। అనగ్నిరితి॥ 1-85-14 హంసపరమహంసౌ ప్రస్తౌతి। యస్త్వితి॥ 1-85-15 ధౌతదంతం శుద్ధాహారం। కృత్తనఖం త్యక్తహింసాసాధనం। సదా స్నాతం నిత్యం శుద్ధచిత్తం। అలంకృతం శమాదినా। అసితం బంధరహితం। సితకర్మాణం శుద్ధకర్మాణం॥ 1-85-18 ఆస్యస్య యావదపేక్షితం తావదేవ మృగయతే నతు పరదినార్థణార్జయతీత్యర్థః॥ పంచాశీతితమోఽధ్యాయః॥ 85 ॥



ఆదిపర్వ - అధ్యాయ 086

॥ శ్రీః ॥

1.86. అధ్యాయః 086 

Mahabharata - Adi Parva - Chapter Topics

స్వర్గాచ్చ్యుతస్య యయాతేరష్టకాదియజ్ఞభూమిం ప్రత్యాగమననిమిత్తకథనం॥ 1 ॥ అష్టకప్రతర్దనయోర్యయాతినా సంవాదః॥ 2 ॥

Mahabharata - Adi Parva - Chapter Text

1-86-0 (3771) 
అష్టక ఉవాచ। 1-86-0x (526) 
కతరస్త్వనయోః పూర్వం దేవానామేతి సాంయతాం।
ఉభయోర్ధావతో రాజన్సూర్యాచంద్రమసోరివ॥ 1-86-1 (3772) 
యయాతిరువాచ। 1-86-2x (527) 
అనికేతో గృహస్థేషు కామవృత్తేషు సంయతః।
గ్రామ ఏవ వసన్భిక్షుస్తయోః పూర్వతరం గతః॥ 1-86-2 (3773) 
అప్రాప్య దీర్ఘమాయుస్తు యః ప్రాప్తో వికృతిం చరేత్।
తప్యతే యది తత్కృత్వా చరేత్సోఽన్యత్తపస్తతః॥ 1-86-3 (3774) 
పాపానాం కర్మణాం నిత్యం బిభీయాద్యస్తు మానవః।
సుఖమప్యాచరన్నిత్యం సోఽత్యంతం సుఖమేధతే॥ 1-86-4 (3775) 
యద్వై నృశంసం తదసత్యమాహు-
ర్యః సేవతే ధర్మమనర్థబుద్ధిః। 
అస్వోఽప్యనీశశ్చ తథైవ రాజం-
స్తదార్జవం స సమాధిస్తదార్యం॥  1-86-5 (3776) 
అష్టక ఉవాచ। 1-86-6x (528) 
కేనాసి హూతః ప్రహితోఽసి రాజ-
న్యువా స్రగ్వీ దర్శనీయః సువర్చాః। 
కుతఋ ఆయాతః కతరస్యాం దిశి త్వ-
ముతాహోస్విత్పార్థివం స్థానమస్తి॥  1-86-6 (3777) 
యయాతిరువాచ। 1-86-7x (529) 
ఇమం భౌమం నరకం క్షీణపుణ్యః
ప్రవేష్టుముర్వీం గగనాద్విప్రహీణః। 
`విద్వాంశ్చైవం మతిమానార్యబుద్ధి-
ర్మమాభవత్కర్మలోక్యం చ సర్వం'।
ఉక్త్వాఽహం వః ప్రపతిష్యాంయనంతరం
త్వరంతి మాం లోకపా బ్రాహ్మణా యే॥  1-86-7 (3778) 
సతాం సకాశే తు వృతః ప్రపాత-
స్తే సంగతా గుణవంతశ్చ సర్వే। 
శక్రాచ్చ లబ్ధో హి వరో మయైష
పతిష్యతా భూమితలం నరేంద్ర॥  1-86-8 (3779) 
అష్టక ఉవాచ। 1-86-9x (530) 
పృచ్ఛామి త్వాం మా ప్రపత ప్రపాతం
యది లోకాః పార్థివ సంతి మేఽత్ర। 
యద్యంతరిక్షే యది వా దివి స్థితాః
క్షేత్రజ్ఞం త్వాం తస్య ధర్మస్య మన్యే॥  1-86-9 (3780) 
యయాతిరువాచ। 1-86-10x (531) 
యావత్పృథివ్యాం విహితం గవాశ్వం
సహారణ్యైః పశుభిః పార్వతైశ్చ। 
తావల్లోకా దివి తే సంస్థితా వై
తథా విజానీహి నరేంద్రసింహ॥  1-86-10 (3781) 
అష్టక ఉవాచ। 1-86-11x (532) 
తాంస్తే దదామి మా ప్రపత ప్రపాతం
యే మే లోకా దివి రాజేంద్ర సంతి। 
యద్యంతరిక్షే యది వా దివి శ్రితా-
స్తానాక్రమ క్షిప్రమపేతమోహః॥  1-86-11 (3782) 
యయాతిరువాచ। 1-86-12x (533) 
నాస్మద్విధోఽబ్రాహ్మణో బ్రహ్మవిచ్చ
ప్రతిగ్రహే వర్తతే రాజముఖ్య। 
యథా ప్రదేయం సతతం ద్విజేభ్య-
స్తథాఽదదం పూర్వమహం నరేంద్ర॥  1-86-12 (3783) 
నాబ్రాహ్మణః కృపణో జాతు జీవే-
ద్యా చాప్యస్యాఽబ్రాహ్మణీ వీరపత్నీ। 
సోఽహం నైవాకృతపూర్వం చరేయం
విధిత్సమానః కిము తత్ర సాధుః॥  1-86-13 (3784) 
ప్రతర్దన ఉవాచ। 1-86-14x (534) 
పృచ్ఛామి త్వాం స్పృహణీయరూప
ప్రతర్దనోఽహం యది మే సంతి లోకాః। 
యద్యంతరిక్షే యది వా దివి శ్రితాః
క్షేత్రజ్ఞం త్వాం తస్య ధర్మస్య మన్యే॥  1-86-14 (3785) 
యయాతిరువాచ। 1-86-15x (535) 
సంతి లోకా బహవస్తే నరేంద్ర
అప్యేకైకః సప్తసప్తాప్యహాని। 
మధుచ్యుతో ఘృతపృక్తా విశోకా-
స్తే నాంతవంతః ప్రతిపాలయంతి॥  1-86-15 (3786) 
ప్రతర్దన ఉవాచ। 1-86-16x (536) 
తాంస్తే దదాని మా ప్రపత ప్రపాతం
యే మే లోకాస్తవ తే వై భవంతు। 
యద్యంతరిక్షే యది వా దివి శ్రితా-
స్తానాక్రమ క్షిప్రమపేతమోహః॥  1-86-16 (3787) 
యయాతిరువాచ। 1-86-17x (537) 
న తుల్యతేజాః సుకృతం కామయేత
యోగక్షేమం పార్థివ పార్థివః సన్। 
దైవాదేశాదాపదం ప్రాప్య విద్వాం-
శ్చరేన్నృశంసం న హి జాతు రాజా॥  1-86-17 (3788) 
ధర్ంయం మార్గం యతమానో యశస్యం
కుర్యాన్నృపో ధర్మమవేక్షమాణః। 
న మద్విధో ధర్మబుద్ధిః ప్రజాన-
న్కుర్యాదేవం కృపణం మాం యథాఽత్థ॥  1-86-18 (3789) 
కుర్యాదపూర్వం న కృతం యదన్యై-
ర్విధిత్సమానః కిము తత్ర సాధు। 
`ధర్మాధర్మౌ సువినిశ్చిత్య సంయ-
క్కార్యాకార్యేష్వప్రమత్తశ్చరేద్యః॥  1-86-19 (3790) 
స వై ధీమాన్సత్యసంధః కృతాత్మా
రాజా భవేల్లోకపాలో మహింనా। 
యదా భవేత్సంశయో ధర్మకార్యే
కామార్థౌ వా యత్ర విందంతి సంయక్॥  1-86-20 (3791) 
కార్యం తత్ర ప్రథమం ధర్మకార్యం
యన్నో విరుధ్యాదర్థకామౌ స ధర్మః  1-86-21 (3792) 
వైశంపాయన ఉవాచ।'
బ్రువాణమేవం నృపతిం యయాతిం
నృపోత్తమో వసుమానబ్రవీత్తం॥ ॥  1-86-21x (538) 
 
ఇతి శ్రీమన్మహాభారతే ఆదిపర్వణి సంభవపర్వణి షడశీతితమోఽధ్యాయః॥ 86 ॥

Mahabharata - Adi Parva - Chapter Footnotes

1-86-1 అనయోః కుటీచకబహూదకయోః॥ 1-86-2 గృహస్థేషు శరీరస్థేష్వింద్రియేషు॥ 1-86-3 దీర్ఘమాయుః ప్రాప్తః సిద్ధిమప్రాప్య యో వికృతిం పాపం చరేత్। తత్కృత్వా తప్యేత యది సోన్యత్తపః ప్రాయశ్చిత్తం చరేత్॥ 1-86-4 కర్మణాం సకాశాత్ బిభీయాత్। సుఖం యథేచ్ఛం॥ 1-86-5 నృశంసం హింస్రం యత్కర్మ తదసత్యం అసత్సంబంధి। అనర్థబుద్ధిః ఫలేచ్ఛారహితః। అనీశః ఈశత్వబుద్ధిరహితః॥ 1-86-6 కేన కతరస్యాం దిశి ప్రహిహితోసీత్యన్వయః॥ 1-86-7 విప్రహీణశ్చ్యుతః। ఉక్త్వా ఆపృచ్ఛ్య। వో యుష్మాన్। బ్రాహ్మణాః బ్రహ్మనియుక్తాః॥ 1-86-12 అబ్రాహ్మణః బ్రాహ్మణేతరః బ్రాహ్మణస్యైవ భిక్షావృత్తిత్వాత్। బ్రహ్మవిద్వేదార్థవేత్। న వర్తతే న ప్రవర్తతే। ప్రత్యుత పూర్వమదదమేవ॥ 1-86-13 కృపణో యాచకః। యా చాప్యస్య క్షత్రియస్య అబ్రాహ్మణీ క్షత్రియా సాపి కృపణా నజీవేత్। తద్విధిత్సమానః కర్తుమిచ్ఛుః తత్ర తదా కిము సాధుః స్యాం అపితు నైవేత్యర్థః॥ 1-86-15 ప్రత్యేకం సప్తసప్తాప్యహాని సేవితాః సంతో నాంతవంతః। మధుచ్యుతః సుఖస్రవః। ఘృతపృక్తాస్తేజోయుక్తాః। తే త్వాం ప్రతిపాలయంతి ప్రతీక్షంతే॥ 1-86-17 నృశంసం నింద్యం॥ 1-86-19 అన్యై రాజభిర్యత్ప్రతిగ్రహాఖ్యం న కృతం తదపూర్వం॥ షడశీతితమోఽధ్యాయః॥ 86 ॥



ఆదిపర్వ - అధ్యాయ 087

॥ శ్రీః ॥

1.87. అధ్యాయః 087 

Mahabharata - Adi Parva - Chapter Topics

వసుమతః శిబేశ్చ యయాతినా సంవాదః॥ 1 ॥ పునరష్టకయయాతిసంవాదః॥ 2 ॥ తత్రాగతయా మాధవ్యా స్వపుత్రాన్ప్రతి యయా తేర్మాతామహత్వకథనం॥ 3 ॥ తద్వచనేన యయాతేరష్టకాదిదత్తపుణ్యస్వీకారపూర్వకమష్టకాదిభిః సహ స్వర్గగమనం॥ 4 ॥ యయాతినా మార్గే అష్టకాదీన్ప్రతి విస్తరేణ స్వవృత్తాంతకథనం॥ 5 ॥ యయాత్యుపాఖ్యానశ్రవణాదిఫలకథనం॥ 6 ॥

Mahabharata - Adi Parva - Chapter Text

1-87-0 (3793) 
వసుమానువాచ। 1-87-0x (539) 
పృచ్ఛామి త్వాం వసుమానౌషదశ్వి-
ర్యద్యస్తి లోకో దివి మే నరేంద్ర। 
యద్యంతరిక్షే ప్రథితో మహాత్మన్
క్షేత్రజ్ఞం త్వాం తస్య ధర్మస్య మన్యే॥  1-87-1 (3794) 
యయాతిరువాచ। 1-87-2x (540) 
యదంతరిక్షం పృథివీ దిశశ్చ
యత్తేజసా తపతే భానుమాంశ్చ। 
లోకాస్తావంతో దివి సంస్థితా వై
తేనాంతవంతః ప్రతిపాలయంతి॥  1-87-2 (3795) 
వసుమానువాచ। 1-87-3x (541) 
తాంస్తే దదాని మా ప్రపత ప్రపాతం
యే మే లోకాస్తవ తే వై భవంతు। 
క్రీణీష్వైతాంస్తృణకేనాపి రాజ-
న్ప్రతిగ్రహస్తే యది ధీమన్ప్రదుష్టః॥  1-87-3 (3796) 
యయాతిరువాచ। 1-87-4x (542) 
న మిథ్యాఽహం విక్రయం వై స్మరామి
వృథా గృహీతం శిశుకాచ్ఛంకమానః। 
కుర్యాం న చైవాకృతపూర్వమన్యై-
ర్విధిత్సమానః కిము తత్ర సాధుః॥  1-87-4 (3797) 
వసుమానువాచ। 1-87-5x (543) 
తాంస్త్వం లోకాన్ప్రతిపద్యస్వ రాజ-
న్మయా దత్తాన్యది నేష్టః క్రయస్తే। 
అహం న తాన్వై ప్రతిగంతా నరేంద్ర
సర్వే లోకాస్తవ తే వై భవంతు॥  1-87-5 (3798) 
శిబిరువాచ। 1-87-6x (544) 
పృచ్ఛామి త్వాం శిబిరౌశీనరోఽహం
మమాపి లోకా యది సంతీహ తాత। 
యద్యంతరిక్షే యది వా దివి శ్రితాః
క్షేత్రజ్ఞం త్వాం తస్య ధర్మస్య మన్యే॥  1-87-6 (3799) 
యయాతిరువాచ। 1-87-7x (545) 
యత్త్వం వాచా హృదయేనాపి సాధూ-
న్పరీప్సమానాన్నావమంస్థా నరేంద్ర। 
తేనానంతా దివి లోకాః శ్రితాస్తే
విద్యుద్రూపాః స్వనవంతో మహాంతః॥  1-87-7 (3800) 
శిబిరువాచ। 1-87-8x (546) 
తాంస్త్వం లోకాన్ప్రతిపద్యస్వ రాజ-
న్మయా దత్తాన్యది నేష్టః క్రయస్తే। 
న చాహం తాన్ప్రతిపత్స్యే హ దత్త్వా
యత్ర గత్వా నానుశోచంతి ధీరాః॥  1-87-8 (3801) 
యయాతిరువాచ। 1-87-9x (547) 
యథా త్వమింద్రప్రతిమప్రభావ-
స్తే చాప్యనంతా నరదేవ లోకాః। 
తథాఽద్య లోకే న రమేఽన్యదత్తే
తస్మాచ్ఛిబే నాభినందామి దాయం॥  1-87-9 (3802) 
అష్టక ఉవాచ। 1-87-10x (548) 
న చేదేకైకశో రాజఁల్లోకాన్నః ప్రతినందసి।
సర్వే ప్రదాయ భవతే గంతారో నరకం వయం॥ 1-87-10 (3803) 
యయాతిరువాచ। 1-87-11x (549) 
యదర్హోఽహం తద్యతధ్వం సంతః సత్యాభినందినః।
అహం తన్నాభిజానామి యత్కృతం న మయా పురా॥ 1-87-11 (3804) 
అష్టక ఉవాచ। 1-87-12x (550) 
కస్యైతే ప్రతిదృశ్యంతే రథాః పంచ హిరణ్మయాః।
యానారుహ్య నరో లోకానభివాంఛతి శాశ్వతాన్॥ 1-87-12 (3805) 
యయాతిరువాచ। 1-87-13x (551) 
యుష్మానేతే వహిష్యంతి రథాః పంచ హిరణ్మయాః।
ఉచ్చైః సంతః ప్రకాశంతే జ్వలంతోఽగ్నిశిఖా ఇవ॥ 1-87-13 (3806) 
`వైశంపాయన ఉవాచ। 1-87-14x (552) 
అశ్వమేధే మహాయజ్ఞే స్వయంభువిహితే పురా।
హయస్య యాని చాంగాని సంనికృత్య యథాక్రమం॥ 1-87-14 (3807) 
హోతాఽధ్వర్యురథోద్గాతా బ్రహ్మణా సహ భారత।
అగ్నౌ ప్రాస్యంతి విధివత్సమస్తాః షోడశర్త్విజః॥ 1-87-15 (3808) 
ధూమగంధం చ పాపిష్ఠా యే జిఘ్రంతి నరా భువి।
విముక్తపాపాః పూతాస్తే తత్క్షణేనాభవన్నరాః॥ 1-87-16 (3809) 
ఏతస్మిన్నంతరే చైవ మాధవీ సా తపోధనా।
మృగచర్మపరీతాంగీ పరిధాయ మృగత్వచం॥ 1-87-17 (3810) 
మృగైః పరిచరంతీ సా మృగాహారవిచేష్టితా।
యజ్ఞవాటం మృగగణైః ప్రవిశ్య భృశవిస్మితా॥ 1-87-18 (3811) 
ఆఘ్రాయంతీ ధూమగంధం మృగైరేవ చచార సా।
యజ్ఞవాటమటంతీ సా పుత్రాంస్తానపరాజితాన్॥ 1-87-19 (3812) 
పశ్యంతీ యజ్ఞమాహాత్ంయం ముదం లేభే చ మాధవీ।
అసంస్పృశంతం వసుధాం యయాతిం నాహుషం యదా॥ 1-87-20 (3813) 
దివిష్ఠం ప్రాప్తమాజ్ఞాయ వవందే పితరం తదా।
తదా వసుమనాపృచ్ఛన్మాతరం వై తపస్వినీం॥ 1-87-21 (3814) 
భవత్యా యత్కృతమిదం వందనం పాదయోరిహ।
కోయం దేవోపమో రాజా యాఽభివందసి మే వద॥ 1-87-22 (3815) 
మాధవ్యువాచ। 1-87-23x (553) 
శృణుధ్వం సహితాః పుత్రా నాహుషోయం పితా మమ।
యయాతిర్మమ పుత్రాణాం మాతామహ ఇతి స్మృతః॥ 1-87-23 (3816) 
పూరుం మే భ్రాతరం రాజ్యే సమావేశ్య దివం గతః।
కేన వా కారణేనైవమిహ ప్రాప్తో మహాయశాః॥ 1-87-24 (3817) 
వైశంపాయన ఉవాచ। 1-87-25x (554) 
తస్యాస్తద్వచనం శ్రుత్వా స్వర్గాద్భ్రష్టేతి చాబ్రవీత్।
సా పుత్రస్య వచః శ్రుత్వా సంభ్రమావిష్టచేతనా॥ 1-87-25 (3818) 
మాధవీ పితరం ప్రాహ దౌహిత్రపరివారితం।
తపసా నిర్జితాఁల్లోకాన్ప్రతిగృహ్ణీష్వ మామకాన్॥ 1-87-26 (3819) 
పుత్రాణామివ పౌత్రాణాం ధర్మాదధిగతం ధనం।
స్వార్థణేవ వదంతీహ ఋషయో ధర్మపాఠకాః। 
తస్మాద్దానేన తపసా చాస్మాకం దివమావ్రజ॥  1-87-27 (3820) 
యయాతిరువాచ। 1-87-28x (555) 
యది ధర్మఫలం హ్యేతచ్ఛోభనం భవితా తవ।
దుహిత్రా చైవ దౌహిత్రైస్తారితోఽహం మహాత్మభిః॥ 1-87-28 (3821) 
తస్మాత్పవిత్రం దౌహిత్రమద్యప్రభృతి పైతృకే।
త్రీణి శ్రాద్ధే పవిత్రాణి దౌహిత్రః కుతపస్తిలాః॥ 1-87-29 (3822) 
త్రీణి చాత్ర ప్రశంసంతి శౌచమక్రోధమత్వరాం।
భోక్తారః పరివేష్టారః శ్రావితారః పవిత్రకాః॥ 1-87-30 (3823) 
దివసస్యాష్టమే భాగే మందీభవతి భాస్కరే।
స కాలః కుతపో నామ పితౄణాం దత్తమక్షయం॥ 1-87-31 (3824) 
తిలాః పిశాచాద్రక్షంతి దర్భా రక్షంతి రాక్షసాత్।
రక్షంతి శ్రోత్రియాః పంక్తిం యతిభిర్భుక్తమక్షయం॥ 1-87-32 (3825) 
లబ్ధ్వా పాత్రం తు విద్వాంసం శ్రోత్రియం సువ్రతం శుచిం।
స కాలః కాలతో దత్తం నాన్యథా కాల ఇష్యతే॥ 1-87-33 (3826) 
వైశంపాయన ఉవాచ। 1-87-34x (556) 
ఏవముక్త్వా యయాతిస్తు పునః ప్రోవాచ బుద్ధిమాన్।
సర్వే హ్యవభృథస్నాతాస్త్వరధ్వం కార్యగౌరవాత్॥'  1-87-34 (3827) 
అష్టక ఉవాచ। 1-87-35x (557) 
ఆతిష్ఠ స్వరథం రాజన్విక్రమస్వ విహాయసం।
వయమప్యనుయాస్యామో యదా కాలో భవిష్యతి॥ 1-87-35 (3828) 
యయాతిరువాచ। 1-87-36x (558) 
సర్వైరిదానీం గంతవ్యం సహ స్వర్గజితో వయం।
ఏష నో విరజాః పంథా దృశ్యతే దేవసద్మనః॥ 1-87-36 (3829) 
వైశంపాయన ఉవాచ। 1-87-37x (559) 
`అష్టకశ్చ శిబిశ్చైవ కాశేయశ్చ ప్రతర్దనః।
ఐక్ష్వాకవో వసుమనాశ్చత్వారో భూమిపాస్తదా। 
సర్వే హ్యవభృథస్నాతాః స్వర్గతాః సాధవః సహ॥'  1-87-37 (3830) 
తేఽధిరుహ్య రథాన్సర్వే ప్రయాతా నృపస్తమాః।
ఆక్రమంతో దివం భాభిర్ధర్మేణావృత్య రోదసీ॥ 1-87-38 (3831) 
అష్టక ఉవాచ। 1-87-39x (560) 
అహం మన్యే పూర్వమేకోఽస్మి గంతా
సఖా చేంద్రః సర్వథా మే మహాత్మా। 
కస్మాదేవం శిబిరౌశీనరోఽయ-
మేకోఽత్యగాత్సర్వవేగేన వాహాన్॥  1-87-39 (3832) 
యయాతిరువాచ। 1-87-40x (561) 
అదదద్యాచమానాయ యావద్విత్తమవిందత।
ఉశీనరస్య పుత్రోఽయం తస్మాచ్ఛ్రేష్ఠోహి వః శిబిః॥ 1-87-40 (3833) 
దానం తపః సంత్యమథాఽపి ధర్మో
హ్రీః శ్రీః క్షమా సౌంయమథో విధిత్సా। 
రాజన్నేతాన్యప్రమేయాణి రాజ్ఞః
శిబేః స్థితాన్యప్రతిమస్య బుద్ధ్యా॥  1-87-41 (3834) 
ఏవం వృత్తో హ్రీనిషేవశ్చ యస్మా-
త్తస్మాచ్ఛిబిరత్యగాద్వై రథేన।  1-87-42 (3835) 
వైశంపాయన ఉవాచ।
అథాష్టకః పునరేవాన్వపృచ్ఛ-
న్మాతామహం కౌతుకేనేంద్రకల్పం॥  1-87-42x (562) 
పృచ్ఛామి త్వాం నృపతే బ్రూహి సత్యం
కుతశ్చ కశ్చాసి సుతశ్చ కస్య। 
కృతం త్వయా యద్ధి న తస్య కర్తా
లోకే త్వదన్యః క్షత్రియో బ్రాహ్మణో వా॥  1-87-43 (3836) 
యయాతిరువాచ। 1-87-44x (563) 
యయాతిరస్మి నహుషస్య పుత్రః
పూరోః పితా సార్వబౌమస్త్విహాసం। 
గుహ్యం చార్థం మామకేభ్యో బ్రవీమి
మాతామహోఽహం భవతాం ప్రకాశం॥  1-87-44 (3837) 
సర్వామిమాం పృథివీం నిర్జిగాయ
దత్త్వా ప్రతస్థే విపినం బ్రాహ్మణేభ్యః। 
మేధ్యానశ్వానేకశతాన్సురూపాం-
స్తదా దేవాః పుణ్యభాజో భవంతి॥  1-87-45 (3838) 
అదామహం పృథివీం బ్రాహ్మణేభ్యః
పూర్ణామిమామఖిలాం వాహనేన। 
గోభిః సువర్ణేన ధనైశ్చ ముఖ్యై-
స్తదాఽదదం గాః శథమర్బుదాని॥  1-87-46 (3839) 
సత్యేన మే ద్యౌశ్చ వసుంధరా చ
తథైవాగ్నిజ్వర్లతే మానుషేషు। 
న మే వృథా వ్యాహృతమేవ వాక్యం
సత్యం హి సంతః ప్రతిపూజయంతి॥  1-87-47 (3840) 
యదష్టక ప్రబ్రవీమీహ సత్యం
ప్రతర్దనం చౌషదశ్విం తథైవ। 
సర్వే చ లోకా మునయశ్చ దేవాః
సత్యేన పూజ్యా ఇతి మే మనోగతం॥  1-87-48 (3841) 
యో నః స్వర్గజితః సర్వాన్యథావృత్తం నివేదయేత్।
అనసూయుర్ద్విజాగ్ర్యేభ్యః స లభేన్నః సలోకతాం॥ 1-87-49 (3842) 
వైశంపాయన ఉవాచ। 1-87-50x (564) 
ఏవం రాజా స మహాత్మా హ్యతీవ
స్వైర్దౌహిత్రైస్తారితోఽమిత్రసాహ। 
త్యక్త్వా మహీం పరమోదారకర్మా
స్వర్గం గతః కర్మభిర్వ్యాప్య పృథ్వీం॥ ॥  1-87-50 (3843) 
 
ఇతి శ్రీమన్మహాభారతే ఆదిపర్వణి సంభవపర్వణి సప్తాశీతితమోఽధ్యాయః॥ 87 ॥

Mahabharata - Adi Parva - Chapter Footnotes

1-87-2 యత్ యత్ తపతే ప్రకాశయతి॥ 1-87-4 శిశుకాత్ శైశవమారభ్య॥ 1-87-7 పరీప్సమానాన్ యాచకాన్। నావమంస్థా నావమానం కృతవానసి। స్వనవంతః సంగీతాదిధ్వనియుక్తాః॥ 1-87-10 గంతారో మృత్వా ప్రాప్స్యామః। నరకం భూలోకం॥ 1-87-11 యతధ్వం కర్తుం। నాభిజానామి నాంగీకరోమి॥ 1-87-13 ప్రకాశంతే దృశ్యంతే। జ్వలంతో దీప్యమానాః॥ 1-87-14 అకృతహోమసమాప్తీనామవభృథాయోగాత్ హోమోపి సమాపిత ఇత్యాహ। అశ్వమేధ ఇతి। పురా స్వయంభువిహితే కర్తవ్యతయా విహితే అశ్వమేధే అష్టకాదిభిః క్రియమాణే॥ 1-87-41 సౌంయమక్రూరత్వం। విధిత్సా పాలనేచ్ఛా॥ 1-87-42 సత్యమేవ శ్రేయఃసాధనమితి విధాతుం పూర్వోక్తప్రశ్నోత్తరే అనువదతి। అథాష్టక ఇత్యాదినా॥ 1-87-44 ప్రకాశం ప్రాగుక్తమపి స్పష్టతరం॥ 1-87-45 ఏవం కృతే సతి పుణ్యభాజః సంతః దేవా భవంతి॥ సప్తాశీతితమోఽధ్యాయః॥ 87 ॥



ఆదిపర్వ - అధ్యాయ 088

॥ శ్రీః ॥

1.88. అధ్యాయః 088 

Mahabharata - Adi Parva - Chapter Topics

పూరువంశకథనం॥ 1 ॥

Mahabharata - Adi Parva - Chapter Text

1-88-0 (3844) 
జనమేజయ ఉవాచ। 1-88-0x (565) 
పుత్రం యయాతేః ప్రబూహి పూరుం ధర్మభృతాం వరం।
ఆనుపూర్వ్యేణ యే చాన్యే పూరోర్వంశవివర్ధనాః॥ 1-88-1 (3845) 
విస్తరేణ పునర్బ్రూహి దౌష్యంతేర్జనమేజయాత్।
సంబభూవ యథా రాజా భరతో ద్విజసత్తమ॥ 1-88-2 (3846) 
వైశంపాయన ఉవాచ। 1-88-3x (566) 
పూరుర్నృపతిశార్దూలో యథైవాస్య పితా నృప।
ధర్మనిత్యః స్థితో రాజ్యే శక్రతుల్యపరాక్రమః॥ 1-88-3 (3847) 
ప్రవీరేశ్వరరౌద్రాశ్వాస్త్రయః పుత్రా మహారథాః।
పూరోః పౌష్ట్యామజాయంత ప్రవీరో వంశకృత్తతః॥ 1-88-4 (3848) 
మనస్యురభవత్తస్మాచ్ఛూరసేనీసుతః ప్రభుః।
పృథివ్యాశ్చతురంతాయా గోప్తా రాజీవలోచనః॥ 1-88-5 (3849) 
శక్తః సంహననో వాగ్మీ సౌవీరీతనయాస్త్రయః।
మనస్యోరభవన్పుత్రాః శూరాః సర్వే మహారథాః॥ 1-88-6 (3850) 
అన్వగ్భానుప్రభృతయో మిశ్రకేశ్యాం మనస్వినః।
రౌద్రాశ్వస్య మహేష్వాసా దశాప్సరసి సూనవః॥ 1-88-7 (3851) 
యజ్వానో జజ్ఞిరే శూరాః ప్రజావంతో బహుశ్రుతాః।
సర్వే సర్వాస్త్రవిద్వాసః సర్వే ధర్మపరాయణాః॥ 1-88-8 (3852) 
ఋచేయురథ కక్షేయుః కృకణేయుశ్చ వీర్యవాన్।
స్థండిలేయుర్వనేయుశ్చ జలేయుశ్చ మహాయశాః॥ 1-88-9 (3853) 
తేజేయుర్బలావాంధీమాన్సత్యేయుశ్చంద్రవిక్రమః।
ధర్మేయుః సన్నతేయుశ్చ దశమో దేవవిక్రమః॥ 1-88-10 (3854) 
అనాధృష్టిరభూత్తేషాం విద్వాన్భువి తథైకరాట్।
ఋచేయురథ విక్రాంతో దేవానామివ వాసవః॥ 1-88-11 (3855) 
అనాధృష్టిసుతస్త్వాసీద్రాజసూయాశ్వమేధకృత్।
మతినార ఇతి ఖ్యాతో రాజా పరమధార్మికః॥ 1-88-12 (3856) 
మతినారసుతా రాజంశ్చత్వారోఽమితవిక్రమాః।
తంసుర్మహానతిరథో ద్రుహ్యుశ్చాప్రతిమద్యుతిః॥ 1-88-13 (3857) 
తేషాం తంసుర్మహావీర్యః పౌరవం వంశముద్వహన్।
ఆజహార యశో దీప్తం జిగాయ చ వసుంధరాం॥ 1-88-14 (3858) 
ఈలినం తు సుతం తంసుర్జనయామాస వీర్యవాన్।
సోఽపి కృత్స్నామిమాం భూమిం విజిగ్యే జయతాం వరః॥ 1-88-15 (3859) 
రథంతర్యాం సుతాన్పంచ పంచభూతోపమాంస్తతః।
ఈలినో జనయామాస దుష్యంతప్రభృతీన్నృపాన్॥ 1-88-16 (3860) 
దుష్యంతం శూరభీమౌ చ ప్రవసుం వసుమేవ చ।
తేషాం శ్రేష్ఠోఽభవద్రాజా దుష్యంతో దుర్జయో యుధి॥ 1-88-17 (3861) 
దుష్యంతాల్లక్షణాయాం తు జజ్ఞే వై జనమేజయః।
శకుంతలాయాం భరతో దౌష్యంతిరభవత్సుతః॥ 1-88-18 (3862) 
తస్మాద్భరతవంశస్య విప్రతస్థే మహద్యశః॥ ॥  1-88-19 (3863) 
 
ఇతి శ్రీమన్మహాభారతే ఆదిపర్వణి సంభవపర్వణి అష్టాశీతితమోఽధ్యాయః॥ 88 ॥




ఆదిపర్వ - అధ్యాయ 089

॥ శ్రీః ॥

1.89. అధ్యాయః 089 

Mahabharata - Adi Parva - Chapter Topics

శకుంతలోపాఖ్యానారంభః॥ 1 ॥

Mahabharata - Adi Parva - Chapter Text

1-89-0 (3864) 
జనమేజయ ఉవాచ। 1-89-0x (567) 
భగవన్విస్తరేణేహ భరతస్య మహాత్మనః।
జన్మ కర్మ చ సుశ్రూషోస్తన్మే శంసితుమర్హసి॥ 1-89-1 (3865) 
వైశంపాయన ఉవాచ। 1-89-2x (568) 
పౌరవాణాం వంశకరో దుష్యంతో నామ వీర్యవాన్।
పృథివ్యాశ్చతురంతాయా గోప్తా భరతసత్తమ॥ 1-89-2 (3866) 
చతుర్భాగం భువః కృత్స్నం యో భుంక్తే మనుజేశ్వరః।
సముద్రావరణాంశ్చాపి దేశాన్స సమితింజయః॥ 1-89-3 (3867) 
ఆంలేచ్ఛావధికాన్సర్వాన్స భుంక్తే రిపుమర్దనః।
రత్నాకరసముద్రాంతాంశ్చాతుర్వర్ణ్యజనావృతాన్॥ 1-89-4 (3868) 
న వర్ణసంకరకరో న కృష్యాకరకృజ్జనః।
న పాపకృత్కశ్చిదాసీత్తస్మిన్రాజని శాసతి॥ 1-89-5 (3869) 
ధర్మే రతిం సేవమానా ధర్మార్థావభిపేదిరే।
తదా నరా నరవ్యాఘ్ర తస్మింజనపదేశ్వరే॥ 1-89-6 (3870) 
నాసీచ్చోరభయం తాత న క్షుధాభయమణ్వపి।
నాసీద్వ్యాధిభయం చాపి తస్మింజనపదేశ్వరే॥ 1-89-7 (3871) 
స్వధర్మై రేమిరే వర్ణా దైవే కర్మణి నిఃస్పృహాః।
తమాశ్రిత్య మహీపాలమాసంశ్చైవాకుతోభయాః॥ 1-89-8 (3872) 
కాలవర్షీ చ పర్జన్యః సస్యాని రసవంతి చ।
సర్వరత్నసమృద్ధా చ మహీ పశుమతీ తథా॥ 1-89-9 (3873) 
స్వకర్మనిరతా విప్రా నానృతం తేషు విద్యతే।
స చాద్భుతమహావీర్యో వజ్రసంహననో యువా॥ 1-89-10 (3874) 
ఉద్యంయ మందరం దోర్భ్యాం వహేత్సవనకాననం।
చతుష్పథగదాయుద్ధే సర్వప్రహరణేషు చ॥ 1-89-11 (3875) 
నాగపృష్ఠేఽశ్వపృష్ఠే చ బభూవ పరినిష్ఠతః।
బలే విష్ణుసమశ్చాసీత్తేజసా భాస్కరోపమః॥ 1-89-12 (3876) 
అక్షోభ్యత్వేఽర్ణవసమః సహిష్ణుత్వే ధరాసమః।
సంమతః స మహీపాలః ప్రసన్నపురరాష్ట్రవాన్॥ 1-89-13 (3877) 
భూయో ధర్మపరైర్భావైర్ముదితం జనమాదిశత్॥ ॥  1-89-14 (3878) 
 
ఇతి శ్రీమన్మహాభారతే ఆదిపర్వణి సంభవపర్వణి ఏకోననవతితమోఽధ్యాయః॥ 89 ॥

Mahabharata - Adi Parva - Chapter Footnotes

1-89-5 న కృష్యాకరకృత్ కృషికృన్న భువోఽకృష్టపచ్యత్వాత్। ఆకరః సువర్ణాదిధాతూత్పత్తిస్థానం తత్రాపి యత్నం న కరోతి పృథివ్యా రత్నైర్ధాతుభిశ్చ పూర్ణత్వాత్॥ 1-89-8 దైవే కర్మణి వృష్ట్యాద్యర్థే కారీర్యాదికాంయకర్మణి॥ 1-89-9 తదేవాహ కాలేతి॥ 1-89-10 వజ్రసంహననో దృఢదేహః॥ 1-89-11 సవనకాననం వనం జలముపవనం వా॥ 1-89-14 ఆదిశత్ శశాస॥ ఏకోననవతితమోఽధ్యాయః॥ 89 ॥



ఆదిపర్వ - అధ్యాయ 090

॥ శ్రీః ॥

1.90. అధ్యాయః 090 

Mahabharata - Adi Parva - Chapter Topics

మృగయార్థం దుష్యంతస్యారణ్యగమనం॥ 1 ॥

Mahabharata - Adi Parva - Chapter Text

1-90-0 (3879) 
జనమేజయ ఉవాచ। 1-90-0x (569) 
సంభవం భరతస్యాహం చరితం చ మహామతేః।
శకుంతలాయాశ్చోత్పత్తిం శ్రోతుమిచ్ఛామి తత్త్వతః॥ 1-90-1 (3880) 
దుష్యంతేన చ వీరేణ యథా ప్రాప్తా శకుంతలా।
తం వై పురుషసింహస్య భగవన్విస్తరం త్వహం॥ 1-90-2 (3881) 
శ్రోతుమిచ్ఛామి తత్త్వజ్ఞ సర్వం మతిమతాం వర।  1-90-3 (3882) 
వైశంపాయన ఉవాచ।
స కదాచిన్మహాబాహుః ప్రభూతబలవాహనః॥  1-90-3x (570) 
వనం జగామ గహనం హయనాగశతైర్వృతః।
బలేన చతురంగేణ వృతః పరమవల్గునా॥ 1-90-4 (3883) 
ఖడ్గశక్తిధరైర్వీరైర్గదాముసలపాణిభిః।
ప్రాసతోమరహస్తైశ్చ యయౌ యోధశతైర్వృతః॥ 1-90-5 (3884) 
సింహనాదైశ్చ యోధానాం శంఖదునదుభినిఃస్వనైః।
రథనేమిస్వనైశ్చైవ సనాగవరబృంహితైః॥ 1-90-6 (3885) 
నానాయుధధరైశ్చాపి నానావేషధరైస్తథా।
హ్రేషితస్వనమిశ్రైశ్చ క్ష్వేడితాస్ఫోటితస్వనైః॥ 1-90-7 (3886) 
ఆసీత్కిలకిలాశబ్దస్తస్మిన్గచ్ఛతి పార్థివే।
ప్రాసాదవరశృంగస్థాః పరయా నృపశోభయా॥ 1-90-8 (3887) 
దదృశుస్తం స్త్రియస్తత్ర శూరమాత్మయశస్కరం।
శక్రోపమమమిత్రఘ్నం పరవారణవారణం॥ 1-90-9 (3888) 
పశ్యంతః స్త్రీగణాస్తత్ర వజ్రపాణిం స్మ మేనిరే।
అయం స పురుషవ్యాఘ్రో రణే వసుపరాక్రమః॥ 1-90-10 (3889) 
యస్య బాహుబలం ప్రాప్య న భవంత్యసుహృద్గణాః।
ఇతి వాచో బ్రువంత్యస్తాః స్త్రియః ప్రేంణా నరాధిపం॥ 1-90-11 (3890) 
తుష్టువుః పుష్పవృష్టీశ్చ ససృజుస్తస్య మూర్ధని।
తత్రతత్ర చ విప్రేంద్రైః స్తూయమానః సమంతతః॥ 1-90-12 (3891) 
నిర్యయౌ పరమప్రీత్యా వనం మృగజిఘాంసయా।
తం దేవరాజప్రతిమం మత్తవారణధూర్గతం॥ 1-90-13 (3892) 
ద్విజక్షత్రియవిట్శూద్రా నిర్యాంతమనుజగ్మిరే।
దదృశుర్వర్ధమానాస్తే ఆశీర్భిశ్చ జయేన చ॥ 1-90-14 (3893) 
సుదూరమనుజగ్ముస్తం పౌరజానపదాస్తథా।
న్యవర్తంత తతః పశ్చాదనుజ్ఞాతా నృపేణ హ॥ 1-90-15 (3894) 
సుపర్ణప్రతిమేనాథ రథేన వసుధాధిపః।
మహీమాపూరయామాస ఘోషేణ త్రిదివం తథా॥ 1-90-16 (3895) 
స గచ్ఛందదృశే ధీమాన్నందనప్రతిమం వనం।
బిల్వార్కఖదిరాకీర్ణం కపిత్థధవసంకులం॥ 1-90-17 (3896) 
విషమం పర్వతస్రస్తై రశ్మభిశ్చ సమావృతం।
నిర్జలం నిర్మనుష్యం చ బహుయోజనమాయతం॥ 1-90-18 (3897) 
మృగసింహైర్వృతం ఘోరైరన్యైశ్చాపి వనేచరైః।
తద్వనం మనుజవ్యాఘ్రః సభృత్యబలవాహనః॥ 1-90-19 (3898) 
లోడయామాస దుష్యంతః సూదయన్వివిధాన్మృగాన్।
బాణగోచరసంప్రాప్తాంస్తత్ర వ్యాఘ్రగణాన్బహూన్॥ 1-90-20 (3899) 
పాతయామాస దుష్యంతో నిర్బిభేద చ సాయకైః।
దూరస్థాన్సాయకైః కాంశ్చిదభినత్స నరాధిపః॥ 1-90-21 (3900) 
అభ్యాశమాగతాంశ్చాన్యాన్ఖడ్గేన నిరకృంతత।
కాంశ్చిదేణాన్సమాజఘ్నే శక్త్యా శక్తిమతాం వరః॥ 1-90-22 (3901) 
గదామండలతత్త్వజ్ఞశ్చచారామితవిక్రమః।
తోమరైరసిభిశ్చాపి గదాముసలకంపనైః॥ 1-90-23 (3902) 
చచార స వినిఘ్నన్వై వన్యాంస్తత్ర మృగద్విజాన్।
రాజ్ఞా చాద్భుతవీర్యేణ యోధైశ్చ సమరప్రియైః॥ 1-90-24 (3903) 
లోడ్యమానం మహారణ్యం తత్యజుః స్మ మృగాధిపాః।
తత్ర విద్రుతయూథాని హతయూథపతీని చ॥ 1-90-25 (3904) 
మృగయూథాన్యథౌత్సుక్యాచ్ఛబ్దం చక్రుస్తతస్తతః।
శుష్కాశ్చాపి నదీర్గత్వా జలనైరాశ్యకర్శితాః॥ 1-90-26 (3905) 
వ్యాయామక్లాంతహృదయాః పతంతి స్మ విచేతసః।
క్షుత్పిపాసాపరీతాశ్చ శ్రాంతాశ్చ పతితా భువి॥ 1-90-27 (3906) 
కేచిత్తత్ర నరవ్యాఘ్రైరభక్ష్యంత బుభుక్షితైః।
కేచిదగ్నిమథోత్పాద్య సంసాధ్య చ వనేచరాః॥ 1-90-28 (3907) 
భక్షయంతి స్మ మాంసాని ప్రకుట్య విధివత్తదా।
తత్ర కేచిద్గజా మత్తా బలినః శస్త్రవిక్షతాః॥ 1-90-29 (3908) 
సంకోచ్యాగ్రకరాన్భీతాః ప్రాద్రవంతి స్మ వేగితాః।
శకృన్మూత్రం సృజంతశ్చ క్షరంతః శోణితం బహు॥ 1-90-30 (3909) 
వన్యా గజవరాస్తత్ర మమృదుర్మనుజాన్బహూన్।
తద్వనం బలమేఘేన శరధారేణ సంవృతం। 
వ్యరోచత మృగాకీర్ణం రాజ్ఞా హతమృగాధిపం॥ ॥  1-90-31 (3910) 
 
ఇతి శ్రీమన్మహాభారతే ఆదిపర్వణి సంభవపర్వణి నవతితమోఽధ్యాయః॥ 90 ॥

Mahabharata - Adi Parva - Chapter Footnotes

1-90-9 పరవారణవారణం శత్రగజానాం నివారకం॥ 1-90-13 ధర్గతం స్కంధారూఢం॥ 1-90-28 సంసాధ్య పాకాదినా సంస్కృత్య॥ 1-90-29 ప్రకుట్య చూర్ణీకృత్య। గజా వనగజాః॥ నవతితమోఽధ్యాయః॥ 90 ॥



ఆదిపర్వ - అధ్యాయ 091

॥ శ్రీః ॥

1.91. అధ్యాయః 091 

Mahabharata - Adi Parva - Chapter Topics

మృగయాప్రసంగేన దుష్యంతస్య కణ్వాశ్రమగమనం॥ 1 ॥

Mahabharata - Adi Parva - Chapter Text

1-91-0 (3911) 
వైశంపాయన ఉవాచ। 1-91-0x (571) 
తతో మృగసహస్రాణి హత్వా సబలవాహనః।
తత్ర మేఘఘనప్రఖ్యం సిద్ధచారణసేవితం॥ 1-91-1 (3912) 
వనమాలోకయామాస నగరాద్యోజనద్వయే।
మృగాననుచరన్వన్యాఞ్శ్రమేణ పరిపీడితః॥ 1-91-2 (3913) 
మృగాననుచరన్రాజా వేగేనాశ్వానచోదయత్।
రాజా మృగప్రసంగేన వనమన్యద్వివేశ హ॥ 1-91-3 (3914) 
ఏక ఏవోత్తమబలః క్షుత్పిపాసాశ్రమాన్వితః।
స వనస్యాంతమాసాద్య మహచ్ఛూన్యం సమాసదత్॥ 1-91-4 (3915) 
తచ్చాప్యతీత్య నృపతిరుత్తమాశ్రమసంయుతం।
మనఃప్రహ్లాదజననం దృష్టికాంతమతీవ చ॥ 1-91-5 (3916) 
సీతమారుతసంయుక్తం జగామాన్యన్మహద్వనం।
పుష్పితైః పాదపైః కీర్ణమతీవ సుఖశాద్వలం॥ 1-91-6 (3917) 
విపులం మధురారావైర్నాదితం విహగైస్తథా।
పుంస్కోకిలనినాదైశ్చ ఝిల్లీకగణనాదితం॥ 1-91-7 (3918) 
ప్రవృద్ధవిటపైర్వృక్షైః సుఖచ్ఛాయైః సమావృతం।
షట్పదాఘూర్ణితతలం లక్ష్ంయా పరమయా యుతం॥ 1-91-8 (3919) 
నాపుష్పః పాదపః కశ్చిన్నాఫలో నాపి కంటకీ।
షట్పదైర్నాప్యపాకీర్ణస్తస్మిన్వై కాననేఽభవత్॥ 1-91-9 (3920) 
విగహైర్నాదితం పుష్పైరలంకృతమతీవ చ।
సర్వర్తుకుసుమైర్వృక్షైః సుఖచ్ఛాయైః సమావృతం॥ 1-91-10 (3921) 
మనోరమం సహేష్వాసో వివేశ వనముత్తమం।
మారుతా కలితాస్తత్ర ద్రుమాః కుసుమశాఖినః॥ 1-91-11 (3922) 
పుష్పవృష్టిం విచిత్రాం తు వ్యసజంస్తే పునః పునః।
దివస్పృశోఽథ సంఘుష్టాః పక్షిభిర్మధురస్వనైః॥ 1-91-12 (3923) 
విరేజుః పాదపాస్తత్ర విచిత్రకుసుమాంబరాః।
తేషాం తత్ర ప్రవాలేషు పుష్పభారావనామిషు॥ 1-91-13 (3924) 
రువంతి రావాన్మధురాన్షట్పదా మధులిప్సవః।
తత్ర ప్రదేశాంశ్చ బహూన్కుసుమోత్కరమండితాన్॥ 1-91-14 (3925) 
లతాగృహపరిక్షిప్తాన్మనసః ప్రీతివర్ధనాన్।
సంపశ్యన్సుమహాతేజా బభూవ ముదితస్తదా॥ 1-91-15 (3926) 
పరస్పరాశ్లిష్టశాఖైః పాదపైః కుసుమాన్వితైః।
అశోభత వనం తత్తు మహేంద్రధ్వజసన్నిభైః॥ 1-91-16 (3927) 
సిద్ధచారణసంఘైశ్చ గంధర్వాప్సరసాం గణైః।
సేవితం వనమత్యర్థం మత్తవానరకిన్నరైః॥ 1-91-17 (3928) 
సుఖః శీతః సుగంధీ చ పుష్పరేణువహోఽనిలః।
పరిక్రామన్వనే వృక్షానుపైతీవ రిరంసయా॥ 1-91-18 (3929) 
ఏవంగుణసమాయుక్తం దదర్శ స వనం నృపః।
నదీకచ్ఛోద్భం కాంతముచ్ఛ్రితధ్వజసన్నిభం॥ 1-91-19 (3930) 
ప్రేక్షమాణో వనం తత్తు సుప్రహృష్టవిహంగమం।
ఆశ్రమప్రవరం రంయం దదర్శ చ మనోరమం॥ 1-91-20 (3931) 
నానావృక్షసమాకీర్ణం సంప్రజ్వలితపావకం।
తం తదాఽప్రతిమం శ్రీమానాశ్రమం ప్రత్యపూజయత్॥ 1-91-21 (3932) 
యతిభిర్వాలఖిల్యైశ్చ వృతం మునిగణాన్వితం।
అగ్న్యగారైశ్చ బహుభిః పుష్పసంస్తరసంస్తృతం॥ 1-91-22 (3933) 
మహాకచ్ఛైర్బృహద్భిశ్చ విభ్రాజితమతీవ చ।
మాలినీమభితో రాజన్నదీం పుణ్యాం సుఖోదకాం॥ 1-91-23 (3934) 
నైకపక్షిగణాకీర్ణాం తపోవనమనోరమాం।
తత్రవ్యాలమృగాన్సైంయాన్పశ్యన్ప్రీతిమవాప సః॥ 1-91-24 (3935) 
తం చాప్రతిరథః శ్రీమానాశ్రమం ప్రత్యపద్యత।
దేవలోకప్రతీకాశం సర్వతః సుమనోహరం॥ 1-91-25 (3936) 
నదీం చాశ్రమసంశ్లిష్టాం పుణ్యతోయాం దదర్శ సః।
సర్వప్రాణభృతాం తత్ర జననీమివ ధిష్ఠితాం॥ 1-91-26 (3937) 
సచక్రవాకపులినాం పుష్పఫేనప్రవాహినీం।
సకిన్నరగణావాసాం వారనర్క్షనిషేవితాం॥ 1-91-27 (3938) 
పుణ్యస్వాధ్యాయసంఘుష్టా పులినైరుపశోభితాం।
మత్తవారణశార్దూలభుజగేంద్రనిషేవితాం॥ 1-91-28 (3939) 
తస్యాస్తీరే భగవతః కాశ్యపస్య మహాత్మనః।
ఆశ్రమప్రవరం రంయం మహర్షిగణసేవితం॥ 1-91-29 (3940) 
నదీమాశ్రమసంబద్ధాం దృష్ట్వాశ్రమపదం తథా।
చకారాభిప్రవేశాయ మతిం స నృపతిస్తదా॥ 1-91-30 (3941) 
అలంకృతం ద్వీపవత్యా మాలిన్యా రంయతీరయా।
నరనారాయణస్థానం గంగయేవోపశోభితం॥ 1-91-31 (3942) 
మత్తబర్హిణసంఘుష్టం ప్రవివేశ మహద్వనం।
తత్స చైత్రరథప్రఖ్యం సముపేత్య నరర్షభః॥ 1-91-32 (3943) 
అతీవ గుణసంపన్నమనిర్దేశ్యం చ వర్చసా।
మహర్షిం కాశ్యపం ద్రష్టుమథ కణ్వం తపోధనం॥ 1-91-33 (3944) 
ధ్వజినీమశ్వసంబాధాం పదాతిగజసంకులాం।
అవస్థాప్య వనద్వారి సేనామిదమువాచ సః॥ 1-91-34 (3945) 
మునిం విరజసం ద్రష్టుం గమిష్యామి తపోధనం।
కాశ్యపం స్థీయతామత్ర యావదాగమనం మమ॥ 1-91-35 (3946) 
తద్వనం నందనప్రఖ్యమాసాద్య మనుజేశ్వరః॥
క్షుత్పిపాసే జహౌ రాజా ముదం చావాప పుష్కలాం॥ 1-91-36 (3947) 
సామాత్యో రాజలింగాని సోపనీయ నరాధిపః।
పురోహితసహాయశ్చ జగామాశ్రమముత్తమం॥ 1-91-37 (3948) 
దిదృక్షుస్తత్ర తమృషిం తపోరాశిమథావ్యయం।
బ్రహ్మలోకప్రతీకాశమాశ్రమం సోఽభివీక్ష్య హ। 
షట్పదోద్గీతసంఘుష్టం నానాద్విజగణాయుతం॥  1-91-38 (3949) 
విస్మయోత్ఫుల్లనయనో రాజా ప్రీతో బభూవహ।
ఋచో బహ్వృచముఖ్యైశ్చ ప్రేర్యమాణాః పదక్రమైః। 
శుశ్రావ మనుజవ్యాఘ్రో వితతేష్విహ కర్మసు॥  1-91-39 (3950) 
యజ్ఞవిద్యాంగవిద్భిశ్చ యజుర్విద్భిశ్చ శోభితం।
మధురైః సామగీతైశ్చ ఋషిభిర్నియతవ్రతైః॥ 1-91-40 (3951) 
భారుండసామగీతాభిరథర్వశిరసోద్గతైః।
యతాత్మభిః సునియతైః శుశుభే స తదాశ్రమః॥ 1-91-41 (3952) 
అథర్వవేదప్రవరాః పూగయజ్ఞియసామగాః।
సంహితామీరయంతి స్మ పదక్రమయుతాం తు తే॥ 1-91-42 (3953) 
శబ్దసంస్కారసంయుక్తర్బ్రువద్భిశ్చాపరైర్ద్విజైః।
నాదితః స బభౌ శ్రీమాన్బ్రహ్మలోక ఇవాపరః॥ 1-91-43 (3954) 
యజ్ఞసంస్తరవిద్భిశ్చ క్రమశిక్షావిశారదైః।
న్యాయతత్త్వాత్మవిజ్ఞానసంపన్నైర్వేదపారగైః॥ 1-91-44 (3955) 
నానావాక్యసమాహారసమవాయవిశారదైః।
విశేషకార్యవిద్భిశ్చ మోక్షధర్మపరాయణైః॥ 1-91-45 (3956) 
స్తాపనాక్షేపసిద్ధాంతపరమార్థజ్ఞతాం గతైః।
శబ్దచ్ఛందోనిరుక్తజ్ఞైః కాలజ్ఞానవిశారదైః॥ 1-91-46 (3957) 
ద్రవ్యకర్మగుణజ్ఞైశ్చ కార్యకారణవేదిభిః।
పక్షివానరరుతజ్ఞైశ్చ వ్యాసగ్రంథసమాశ్రితైః॥ 1-91-47 (3958) 
నానాశాస్త్రేషు ముఖ్యైశ్చ శుశ్రావ స్వనమీరితం।
లోకాయతికముఖ్యైశ్చ సమంతాదనునాదితం॥ 1-91-48 (3959) 
తత్రతత్ర చ విప్రేంద్రాన్నియతాన్సంశితవ్రతాన్।
జపహోమపరాన్విప్రాందదర్శ పరవీరహా॥ 1-91-49 (3960) 
ఆసనాని విచిత్రాణి రుచిరాణి మహీపతిః।
ప్రయత్నోపహితాని స్మ దృష్ట్వా విస్మయమాగమత్॥ 1-91-50 (3961) 
దేవతాయతనానాం చ ప్రేక్ష్య పూజాం కృతాం ద్విజైః।
బ్రహ్మలోకస్థమాత్మానం మేనే స నృపసత్తమః॥ 1-91-51 (3962) 
స కాశ్యపతపోగుప్తమాశ్రమప్రవరం శుభం।
నాతృప్యత్ప్రేక్షమాణో వై తపోవనగుణైర్యుతం॥ 1-91-52 (3963) 
స కాశ్యపస్యాయతనం మహావ్రతై-
ర్వృతం సమాంతాదృషిభిస్తపోధనైః। 
వివేశ సామాత్యపురోహితోఽరిహా
వివిక్తమత్యర్థమనోహరం శుభం॥ ॥  1-91-53 (3964) 
 
ఇతి శ్రీమన్మహాభారతే ఆదిపర్వణి సంభవపర్వణి ఏకనవతితమోఽధ్యాయః॥ 91 ॥

Mahabharata - Adi Parva - Chapter Footnotes

1-91-4 శూన్యం వృక్షాదిరహితమూషరం॥ 1-91-18 రిరంసయా రమయితుమిచ్ఛయా॥ 1-91-19 నదీకచ్ఛోద్భవం కచ్ఛః సజలోఽనూపప్రదేశః॥ 1-91-29 కాశ్యపస్య కశ్యపగోత్రస్య కణ్వస్య॥ 1-91-39 వితతేషు వైతానికేషు ఇష్టిపశుసోమాదిషు ప్రవర్తమానేషు॥ 1-91-40 యజ్ఞవిద్యాయామంగభూతాని కల్పసూత్రాదీని॥ 1-91-41 భారుండసామాని పూగయజ్ఞియసామాని చ సాంనామవాంతరభేదాః॥ 1-91-46 స్థాపనం ప్రథమం స్వసిద్ధాంతవ్యవస్థా తతస్తత్ర శంకాఽఽక్షేపః తస్యాః పరిహారః సిద్ధాంతస్తైర్యా పరమార్థజ్ఞతా తాం గతైః॥ 1-91-48 లోకే ఏవ ఆయతంతే తే లోకాయతికాః తేషు లోకరంజనపరేషు ముఖ్యైః॥ ఏకనవతితమోఽధ్యాయః॥ 91 ॥



ఆదిపర్వ - అధ్యాయ 092

॥ శ్రీః ॥

1.92. అధ్యాయః 092 

Mahabharata - Adi Parva - Chapter Topics

కణ్వాశ్రమే దుష్యంతశకుంతలాసంవాదః॥ 1 ॥ శకుంతలాయాః స్వజన్మవృత్తాంతకథనారంభః॥ 2 ॥

Mahabharata - Adi Parva - Chapter Text

1-92-0 (3965) 
వైశంపాయన ఉవాచ। 1-92-0x (572) 
తతో గచ్ఛన్మహాబాహురేకోఽమాత్యాన్విసృజ్య తాన్।
నాపశ్యచ్చాశ్రమే తస్మింస్తమృషిం సంశితవ్రతం॥ 1-92-1 (3966) 
సోఽపశ్యమానస్తమృషిం శూన్యం దృష్ట్వా తథాఽఽశ్రమం।
ఉవాచ క ఇహేత్యుచ్చైర్వనం సన్నాదయన్నివ॥ 1-92-2 (3967) 
శ్రుత్వాఽథ తస్య తం శబ్దం కన్యా శ్రీరివ రూపిణీ।
నిశ్చక్రామాశ్రమాత్తస్మాత్తాపసీవేషధారిణీ॥ 1-92-3 (3968) 
సా తం దృష్ట్వైవ రాజానం దుష్యంతమసితేక్షణా।
`సుప్రీతాఽభ్యాగతం తం తు పూజ్యం ప్రాప్తమథేశ్వరం॥ 1-92-4 (3969) 
రూపయౌవనసంపన్నా శీలాచారవతీ శుభా।
సా తమాయతపద్మాక్షం వ్యూఢోరస్కం మహాభుజం॥ 1-92-5 (3970) 
సింహస్కంధం దీర్ఘబాహుం సర్వలక్షణపూజితం।
స్పృష్టం మధురయా వాచా సాఽబ్రవీజ్జనమేజయా॥'  1-92-6 (3971) 
స్వాగతం త ఇతి క్షిప్రమువాచ ప్రతిపూజ్య చ।
ఆసనేనార్చయిత్వా చ పాద్యేనార్ఘ్యేణ చైవ హి॥ 1-92-7 (3972) 
పప్రచ్ఛానామయం రాజన్కుశలం చ నరాధిపం।
యథావదర్చయిత్వాఽథ పృష్ట్వా చానామయం తదా॥ 1-92-8 (3973) 
ఉవాచ స్మయమానేవ కిం కార్యం క్రియతామితి।
`ఆశ్రమస్యాభిగమనే కిం త్వం కార్యం చికీర్షసి॥ 1-92-9 (3974) 
కస్త్వమద్యేహ సంప్రాప్తో మహర్షేరాశ్రమం శుభం।'
తామబ్రవీత్తతో రాజా కన్యాం మధురభాషిణీం॥  1-92-10 (3975) 
దృష్ట్వా సర్వానవద్యాంగీం యథావత్ప్రతిపూజితః।
`రాజర్షేస్తస్య పుత్రోఽహమిలినస్య మహాత్మనః॥ 1-92-11 (3976) 
దుష్యంత ఇతి మే నామ సత్యం పుష్కరలోచనే।'
ఆగతోఽహం మహాభాగమృషిం కణ్వముపాసితుం॥  1-92-12 (3977) 
క్వ గతో భగవాన్భద్రే గన్మమాచక్ష్వ శోభనే।  1-92-13 (3978) 
శకుంతలోవాచ।
గతః పితా మే భగవాన్ఫలాన్యాహర్తుమాశ్రమాత్। 
ముహూర్తం సంప్రతీక్షస్వ ద్రష్టాస్యేనముపాగతం॥  1-92-13x (573) 
వైశంపాయన ఉవాచ। 1-92-14x (574) 
అపశ్యమానస్తమృషిం తథా చోక్తస్తయా చ సః।
తాం దృష్ట్వా చ వరారోహాం శ్రీమతీం చారుహాసినీం॥ 1-92-14 (3979) 
విభ్రాజమానాం వపుషా తపసా చ దమేన చ।
రూపయౌవనసంపన్నామిత్యువాచ మహీపతిః॥ 1-92-15 (3980) 
కా త్వం కస్యాసి సుశ్రోణి కిమర్థం చాగతా వనం।
ఏవంరూపగుణోపేతా కుతస్త్వమసి శోభనే॥ 1-92-16 (3981) 
దర్శనాదేవ హి శుభే త్వయా మేఽపహృతం మనః।
ఇచ్ఛామి త్వామహం జ్ఞాతుం తన్మమాచక్ష్వ శోభనే॥ 1-92-17 (3982) 
`స్థితోస్ంయమితసౌభాగ్యే వివక్షుశ్చాస్మి కించన।
శృణు మే నాగనాసోరు వచనం మత్తకాశిని॥ 1-92-18 (3983) 
రాజర్షేరన్వయే జాతః పూరోరస్మి విశేషతః।
వృణ్వే త్వామద్య సుశ్రోణి దుష్యంతో వరవర్ణిని॥ 1-92-19 (3984) 
న మేఽన్యత్ర క్షత్రియాయా మనో జాతు ప్రవర్తతే।
ఋషిపుత్రీషు చాన్యాసు నావరాసు పరాసు చ॥ 1-92-20 (3985) 
తస్మాత్ప్రణిహితాత్మానం విద్ది మాం కలభాషిణి।
యస్యాం మే త్వయి భావోఽస్తి క్షత్రియా హ్యసి కా వదా॥ 1-92-21 (3986) 
న హి మే భీరు విప్రాయాం మనః ప్రసహతే గతిం।
భజే త్వామాయతాపాంగే భక్తం భజితుమర్హసి। 
భుంక్ష రాజ్యం విశాలాక్షి బుద్ధిం మాత్వన్యథా కృథాః'॥  1-92-22 (3987) 
ఏవముక్తా తు సా కన్యా తేన రాజ్ఞా తమాశ్రమే।
ఉవాచ హసతీ వాక్యమిదం సుమధురాక్షరం॥ 1-92-23 (3988) 
కణ్వస్యాహం భగవతో దుష్యంత దుహితా మతా।
తపస్వినో ధృతిమతో ధర్మజ్ఞస్య మహాత్మనః॥ 1-92-24 (3989) 
`అస్వతంత్రాస్మి రాజేంద్ర కాశ్యపో మే గురుః పితా।
తమేవ ప్రార్థయ స్వార్థం నాయుక్తం కర్తుమర్హసి॥'  1-92-25 (3990) 
దుష్యంత ఉవాచ। 1-92-26x (575) 
ఊర్ధ్వరేతా మహాభాగే భగవాఁల్లోకపూజితః।
చలేద్ధి వృత్తాద్ధర్మోపి న చలేత్సంశితవ్రతః॥ 1-92-26 (3991) 
కథం త్వం తస్య దుహితా సంభూతా వరవర్ణినీ।
సంశయో మే మహానత్ర తన్మే ఛేత్తుమిహార్హసి॥ 1-92-27 (3992) 
శకుంతలోవాచ। 1-92-28x (576) 
యథాఽయమాగమో మహ్యం యథా చేదమభూత్పురా।
`అన్యథా సంతమాత్మానమన్యథా సత్సు భాషతే॥ 1-92-28 (3993) 
స పాపేనావృతో మూర్ఖస్తేన ఆత్మాపహారకః।'
శృణు రాజన్యథాతత్త్వం యథాఽస్మి దుహితా మునేః॥  1-92-29 (3994) 
ఋషిః కశ్చిదిహాగంయ మమ జన్మాభ్యచోదయత్।
`ఊర్ధ్వరేతా యథాసి త్వం కుతస్త్వేయం శకుంతలా॥ 1-92-30 (3995) 
పుత్రీ త్వత్తః కథం జాతా తత్త్వం మే బ్రూహి కాశ్యప।'
తస్మై ప్రోవాచ భగవాన్యథా తచ్ఛృణు పార్థివా॥  1-92-31 (3996) 
కణ్వ ఉవాచ। 1-92-32x (577) 
తప్యమానః కిల పురా విశ్వామిత్రో మహత్తపః।
సుభృశం తాపయామాస శక్రం సురగణేశ్వరం॥ 1-92-32 (3997) 
తపసా దీప్తవీర్యోఽయం స్థానాన్మాం చ్యావయేదితి।
భీతః పురందరస్తస్మాన్మేనకామిదమబ్రవీత్॥ 1-92-33 (3998) 
గుణైరప్సరసాం దివ్యైర్మేనకే త్వం విశిష్యసే।
శ్రేయో మే కురు కల్యాణి యత్త్వాం వక్ష్యామి తచ్ఛృణు॥ 1-92-34 (3999) 
అసావాదిత్యశంకాశో విశ్వామిత్రో మహాతపాః।
తప్యమానస్తపో ఘోరం మమ కంపయతే మనః॥ 1-92-35 (4000) 
మేనకే తవ భారోఽయం విశ్వామిత్రః సుమధ్యమే।
శంసితాత్మా సుదుర్ధర్ష ఉగ్రే తపసి వర్తతే॥ 1-92-36 (4001) 
స మాం న చ్యావయేత్స్థానాత్తం వై గత్వా ప్రలోభయ।
చర తస్య తపోవిఘ్నం కురు మే ప్రియముత్తమం॥ 1-92-37 (4002) 
రూపయౌవనమాధుర్యచేష్టితస్మితభాషణైః।
లోభయిత్వా వరారోహే తపసస్తం నివర్తయ॥ 1-92-38 (4003) 
మేనకోవాచ। 1-92-39x (578) 
మహాతేజాః స భగవాంస్తథైవ చ మహాతపాః।
కోపనశ్చ తథా హ్యేనం జానాతి భగవానపి॥ 1-92-39 (4004) 
తేజస్తపసశ్చైవ కోపస్య చ మహాత్మనః।
త్వమప్యుద్విజసే యస్య నోద్విజేయమహం కథం॥ 1-92-40 (4005) 
మహాభాగం వసిష్ఠం యః పుత్రైరిష్టైర్వ్యయోజయత్।
క్షత్రజాతశ్చ యః పూర్వమభవద్బ్రాహ్మణో బలాత్॥ 1-92-41 (4006) 
శౌచార్థం యో నదీం చక్రే దుర్గమాం బహుభిర్జలైః।
యాం తాం పుణ్యతమాం లోకే కౌశికీతి విదుర్జనాః॥ 1-92-42 (4007) 
బభార యత్రాస్య పురా కాలే దుర్గే మహాత్మనః।
దారాన్మతంగో ధర్మాత్మా రాజర్షిర్వ్యాధతాం గతః॥ 1-92-43 (4008) 
అతీతకాలే దుర్భిక్షే అభ్యేత్య పునరాక్షమం।
మునిః పారేతి నద్యా వై నామ చక్రే తదా ప్రభుః॥ 1-92-44 (4009) 
మతంగం యాజయాంచక్రే యత్ర ప్రీతమనాః స్వయం।
త్వం చ సోమం భయాద్యస్య గతః పాతుం సురేశ్వర॥ 1-92-45 (4010) 
చకారాన్యం చ లోకం వై క్రుద్ధో నక్షత్రసంపదా।
ప్రతిశ్రవణపూర్వాణి నక్షత్రాణి చకార యః। 
గురుశాపహతస్యాపి త్రిశంకోః శరణం దదౌ॥  1-92-46 (4011) 
బ్రహ్మర్షిశాపం రాజర్షిః కథం మోక్ష్యతి కౌశికః।
అవమత్య తదా దేవైర్యజ్ఞాంగం తద్వినాశితం॥ 1-92-47 (4012) 
అన్యాని చ మహాతేజా యజ్ఞాంగాన్యసృజత్ప్రభుః।
నినాయ చ తదా స్వర్గం త్రిశంకుం స మహాతపాః॥ 1-92-48 (4013) 
ఏతాని యస్య కర్మాణి తస్యాహం భృశముద్విజే।
యథాఽసౌ న దహేత్క్రుద్ధస్తథాఽఽజ్ఞాపయ మాం విభో॥ 1-92-49 (4014) 
తేజసా నిర్దహేల్లోకాన్కంపయేద్ధరణీం పదా।
సంక్షిపేచ్చ మహామేరుం తూర్ణమావర్తయేద్దిశః॥ 1-92-50 (4015) 
తాదృశం తపసా యుక్తం ప్రదీప్తమివ పావకం।
కథమస్మద్విధా నారీ జితేంద్రియమభిస్పృశేత్॥ 1-92-51 (4016) 
హుతాశనముఖం దీప్తం సూర్యచంద్రాక్షితారకం।
కాలజిహ్వం సురశ్రేష్ఠ కథమస్మద్విధా స్పృశేత్॥ 1-92-52 (4017) 
యమశ్చ సోమశ్చ మహర్షయశ్చ
సాధ్యా విశ్వే వాలస్విల్యాశ్చ సర్వే। 
ఏతేఽపి యస్యోద్విజంతే ప్రభావా-
త్తస్మాత్కస్మాన్మాదృశీ నోద్విజేత॥  1-92-53 (4018) 
త్వయైవముక్తా చ కథం సమీప-
మృషేర్న గచ్ఛేయమహం సురేంద్ర। 
రక్షాం చ మే చింతయ దేవరాజ
యథా త్వదర్థం రక్షితాఽహం చరేయం॥  1-92-54 (4019) 
కామం తు మే మారుతస్తత్ర వాసః
ప్రక్రీడితాయా వివృణోతు దేవ। 
భవేచ్చ మే మన్మథస్తత్ర కార్యే
సహాయభూతస్తు తవ ప్రసాదాత్॥  1-92-55 (4020) 
వనాచ్చ వాయుః సురభిః ప్రవాయా-
త్తస్మిన్కాలే తమృషిం లోభయంత్యాః। 
తథేత్యుక్త్వా విహితే చైవ తస్మిం-
స్తతో యయౌ సాఽఽశ్రమం కౌశికస్య॥ ॥  1-92-56 (4021) 
 
ఇతి శ్రీమన్మహాభారతే ఆదిపర్వణి సంభవపర్వణి ద్వినవతితమోఽధ్యాయః॥ 92 ॥

Mahabharata - Adi Parva - Chapter Footnotes

1-92-23 హసతీ హసంతీ॥ 1-92-30 అభ్యచోదయత్ పృష్టవాన్॥ 1-92-43 బభార పోషితవాన్। మతంగస్త్రిశంకుః॥ 1-92-44 ఆశ్రమమభ్యేత్య తపస్తప్త్వేతి శేషః। నద్యాః కౌశిక్యాః॥ 1-92-49 తస్య తస్మాత్॥ 1-92-50 ఆవర్తయేదేకీకుర్యాత్॥ 1-92-52 సూర్యచంద్రావేవాక్ష్ణోః సంబంధినీ తారకే యస్య తావపి భ్రూభంగమాత్రేణ స్రష్టుం సమర్థ ఇత్యర్థః॥ 1-92-55 ప్రక్రీడితాయాః ప్రకృష్టం క్రీడితం యస్యాః। వివృణోతు అపసారయతు॥ ద్వినవతితమోఽధ్యాయః॥ 92 ॥



ఆదిపర్వ - అధ్యాయ 093

॥ శ్రీః ॥

1.93. అధ్యాయః 093 

Mahabharata - Adi Parva - Chapter Topics

విశ్వామిత్రాన్మేనకాయాం శకుంతలాయా జన్మకథనం॥ 1 ॥

Mahabharata - Adi Parva - Chapter Text

1-93-0 (4022) 
కణ్వ ఉవాచ। 1-93-0x (579) 
ఏవముక్తస్తయా శక్రః సందిదేశ సదాగతిం।
ప్రాతిష్ఠత తదా కాలే మేనకా వాయునా సహ॥ 1-93-1 (4023) 
అథాపశ్యద్వరారోహా తపసా దగ్ధకిల్బిషం।
మిశ్వామిత్రం తప్యమానం మేనకా భీరురాశ్రమే॥ 1-93-2 (4024) 
అభివాద్య తతః సా తం ప్రాక్రీడదృషిసన్నిధౌ।
అపోవాహ చ వాసోఽస్యా మారుతః శశిసంనిభం॥ 1-93-3 (4025) 
సాగచ్ఛత్త్వరితా భూమిం వాసస్తదభిలిప్సతీ।
కుత్సయంతీవ సవ్రీడం మారుతం వరవర్ణినీ॥ 1-93-4 (4026) 
పశ్యతస్తస్య రాజర్షేరప్యగ్నిసమతేజసః।
విశ్వామిత్రస్తతస్తాం తు విషమస్థామనిందితాం॥ 1-93-5 (4027) 
గృద్ధాం వాససి సంభ్రాంతాం మేనకాం మునిసత్తమః।
అనిర్దేశ్యవయోరూపామపశ్యద్వివృతాం తదా॥ 1-93-6 (4028) 
తస్యా రూపగుణాందృష్ట్వా స తు విప్రర్షభస్తదా।
చకార భావం సంసర్గే తయా కామవశం గతః॥ 1-93-7 (4029) 
న్యమంత్రయత చాప్యేనాం సా చాప్యైచ్ఛదనిందితా।
తౌ తత్ర సుచిరం కాలముభౌ వ్యవహరతాం తదా॥ 1-93-8 (4030) 
రమమాణౌ యథాకామం యతైకదివసం తథా।
`ఏవం వర్షసహస్రాణామతీతం నాన్వచింతయత్॥ 1-93-9 (4031) 
కామక్రోధావజితవాన్మునిర్నిత్యం సమాహితః।
చిరార్జితస్య తపసః క్షయం స కృతవాన్మునిః॥ 1-93-10 (4032) 
తపసః సంక్షయాదేవ మునిర్మోహం సమావిశత్।
మోహాభిభూతః క్రోధాత్మా గ్రసన్మూలఫలాన్మునిః॥ 1-93-11 (4033) 
పాదైర్జలరవం కృత్వా అంతర్ద్వీపే కుటీం గతః।
మేనకా గంతుకామా తు శుశ్రావ జలనిస్వనం॥ 1-93-12 (4034) 
తపసా దీప్తవీర్యోఽసావాకాశాదేతి యాతి చ।
అద్య సంజ్ఞాం విజానామి యయాఽద్య తపసః క్షయః॥ 1-93-13 (4035) 
గంతుం న యుక్తమిత్యుక్త్వా ఋతుస్నాతాథ మేనకా।
కామరాగాభిభూతస్య మునేః పార్స్వం జగామ హ॥'  1-93-14 (4036) 
జనయామాస స మునిర్మేనకాయాం శకుంతలాం।
ప్రస్థే హిమవతో రంయే మాలినీమభితో నదీం॥ 1-93-15 (4037) 
`దేవగర్భోపమాం బాలాం సర్వాభరణభూషితాం।
శయానాం శయనే రంయే మేనకా వాక్యమబ్రవీత్॥ 1-93-16 (4038) 
మహర్షేరుగ్రతపసస్తేజస్త్వమసి భామిని।
తస్మాత్స్వర్గం గమిష్యామి దేవకార్యార్థమాగతా॥'  1-93-17 (4039) 
జాతముత్సృజ్య తం గర్భం మేనకా మాలినీమను।
కృతకార్యా తతస్తూర్ణమగచ్ఛచ్ఛక్రసంసదం॥ 1-93-18 (4040) 
తం వనే విజనే గర్భం సింహవ్యాఘ్రసమాకులే।
దృష్ట్వా శయానం శకునాః సమంతాత్పర్యవారయన్। 
నేమాం హింస్యుర్వనే బాలాం క్రవ్యాదా మాంసగృద్ధినః॥  1-93-19 (4041) 
పర్యరక్షంత తాం తత్ర శకుంతా మేనకాత్మజాం।
ఉపస్ప్రష్టుం గతశ్చాహమపశ్యం శయితామిమాం॥ 1-93-20 (4042) 
నిర్జనే విపినే రంయే శకుంతైః పరివారితాం।
`మాం దృష్ట్వైవాభ్యపద్యంత పాదయోః పతితా ద్విజాః। 
అబ్రుఞ్శకునాః సర్వే కలం మధురభాషిణః॥  1-93-21 (4043) 
విశ్వామిత్రసుతాం బ్రహ్మన్న్యాసభూతాం భరస్వ వై।
కామక్రోధావజితవాన్సఖా తే కౌశికీం గతః॥ 1-93-22 (4044) 
తస్మాత్పోషయ తత్పుత్రీం దయావానితి తేఽబ్రువన్।
సర్వభూతరుతజ్ఞోఽహం దయావాన్సర్వజంతుషు॥'  1-93-23 (4045) 
ఆనయిత్వా తతశ్చైనాం దుహితృత్వే న్యవేశయం॥  1-93-24 (4046) 
శరీరకృత్ప్రాణదాతా యస్య చాన్నాని భుంజతే।
క్రమేణైతే త్రయోఽప్యుక్తాః పితరో ధర్మశాసనే॥ 1-93-25 (4047) 
నిర్జనే తు వనే యస్మాచ్ఛకుంతైః పరివారితా।
శకుంతలేతి నామాస్యాః కృతం చాపి తతో మయా॥ 1-93-26 (4048) 
ఏవం దుహితరం విద్ధి మమ విప్ర శకుంతలాం।
శకుంతలా చ పితరం మన్యతే మామనిందితా॥ 1-93-27 (4049) 
శకుంతలోవాచ। 1-93-28x (580) 
ఏతదాచష్ట పృష్టః సన్మమ జన్మ మహర్షయే।
సుతాం కణ్వస్య మామేవం విద్ధి త్వం మనుజాధిప॥ 1-93-28 (4050) 
కణ్వం హి పితరం మన్యే పితరం స్వమజానతీ।
ఇతి తే కథితం రాజన్యథావృత్తం శ్రుతం మయా॥ ॥ 1-93-29 (4051) 
 
ఇతి శ్రీమన్మహాభారతే ఆదిపర్వణి సంభవపర్వణి త్రినవతితమోఽధ్యాయః॥ 93 ॥

Mahabharata - Adi Parva - Chapter Footnotes

1-93-1 సదాగతిం వాయుం॥ 1-93-6 గృద్ధాం సక్తాం। వివృతామనాచ్ఛాదితాం॥ 1-93-8 న్యమంత్రయత ఏహీత్యాకారితవాన్। వ్యహరతాం విహారం చక్రతుః॥ 1-93-20 ఉపస్ప్రష్టుం ఆచమనాదికం కర్తుం॥ 1-93-25 శరీరకృన్నిషేక్తా। ప్రాణదాతాఽభయప్రదః॥ త్రినవతితమోఽధ్యాయః॥ 93 ॥



ఆదిపర్వ - అధ్యాయ 094

॥ శ్రీః ॥

1.94. అధ్యాయః 094 

Mahabharata - Adi Parva - Chapter Topics

సమయబంధపూర్వకం గాంధర్వేణ వివాహేన శకుంతలాపాణిగ్రహణం॥ 1 ॥ కణ్వస్య స్వాశ్రమం ప్రతి ప్రత్యాగమనం॥ 2 ॥ కణ్వశకుంతలాసంవాదః॥ 3 ॥ కణ్వాచ్ఛకుంతలాయా వరలాభః॥ 4 ॥

Mahabharata - Adi Parva - Chapter Text

1-94-0 (4052) 
దుష్యంత ఉవాచ। 1-94-0x (581) 
సువ్యక్తం రాజపుత్రీ త్వం యథా కల్యాణి భాషసే।
భార్యా మే భవ సుశ్రోణి బ్రూహి కిం కరవాణి తే॥ 1-94-1 (4053) 
సువర్ణమాలాం వాసాంసి కుండలే పరిహాటకే।
నానాపత్తనజే శుభ్రే మణిరత్నే చ శోభనే॥ 1-94-2 (4054) 
ఆహరామి తవాద్యాహం నిష్కాదీన్యజినాని చ।
సర్వం రాజ్యం తవాద్యాస్తు భార్యా మే భవ శోభనే॥ 1-94-3 (4055) 
గాంధర్వేణ చ మాం భీరు వివాహేనైహి సుందరి।
వివాహానాం హి రంభోరు గాంధర్వః శ్రేష్ఠ ఉచ్యతే॥ 1-94-4 (4056) 
శకుంతలోవాచ। 1-94-5x (582) 
ఫలాహారో గతో రాజన్పితా మే ఇత ఆశ్రమాత్।
ముహూర్తం సంప్రతీక్షస్వ స మాం తుభ్యం ప్రదాస్యతి॥ 1-94-5 (4057) 
`పితా హి మే ప్రభుర్నిత్యం దైవతం పరమం మమ।
యస్మై మాం దాస్యతి పితా స మే భర్తా భవిష్యతి॥ 1-94-6 (4058) 
పితా రక్షతి కౌమారే భర్తా రక్షతి యౌవనే।
పుత్రస్తు స్థావిరే భావే న స్త్రీ స్వాతంత్ర్యమర్హతి॥ 1-94-7 (4059) 
సమన్యమానా రాజేంద్ర పితరం మే తపస్వినం।
అధర్మేణ హి ధర్మిష్ఠ కథం వరముపాస్మహే॥ 1-94-8 (4060) 
దుష్యంత ఉవాచ। 1-94-9x (583) 
మామైవం వద కల్యాణి తపోరాశిం దమాత్మకం।  1-94-9 (4061) 
శకుంతలోవాచ।
మన్యుప్రహరణా విప్రా న విప్రాః శస్త్రపాణయః॥  1-94-9x (584) 
మన్యునా ఘ్నంతి తే శత్రూన్వజ్రేణేంద్ర ఇవాసురాన్।
అగ్నిర్దహతి తేజోభిః సూర్యో దహతి రశ్మిభిః॥ 1-94-10 (4062) 
రాజా దహతి దండేన బ్రాహ్మణో మన్యునా దహేత్।
క్రోధితా మన్యునా ఘ్నంతి వజ్రపాణిరివాసురాన్॥ 1-94-11 (4063) 
దుష్యంత ఉవాచ। 1-94-12x (585) 
జానే భద్రే మహర్షిం తం తస్య మన్యుర్న విద్యతే।'
ఇచ్ఛామి త్వాం వరారోహే భజమానామనిందితే। 
త్వదర్థం మాం స్థితం విద్ధి త్వద్గతం హి మనో మమ॥  1-94-12 (4064) 
ఆత్మనో బంధురాత్మైవ గతిరాత్మైవ చాత్మనః।
ఆత్మనైవాత్మనో దానం కర్తుమర్హసి ధర్మతః॥ 1-94-13 (4065) 
అష్టావేవ సమాసేన వివాహా ధర్మతః స్మృతాః।
బ్రాహ్మో దైవస్తథైవార్షః ప్రాజాపత్యస్తథాఽఽసురః॥ 1-94-14 (4066) 
గాంధర్వో రాక్షసశ్చైవ పైశాచశ్చాష్టమః స్మృతః।
తేషాం ధర్ంయాన్యథాపూర్వం మనుః స్వాయంభువోఽబ్రవీత్॥ 1-94-15 (4067) 
ప్రశస్తాంశ్చతురః పూర్వాన్బ్రాహ్మణస్యోపధారయ।
షడానుపూర్వ్యా క్షత్రస్య విద్ధి ధర్ంయాననిందితే॥ 1-94-16 (4068) 
రాజ్ఞాం తు రాక్షసోఽప్యుక్తో విట్శూద్రేష్వాసురః స్మృతః।
పంచానాం తు త్రయో ధర్ంయా అధర్ంయౌ ద్వౌ స్మృతావిహ॥ 1-94-17 (4069) 
పైశాచ ఆసురశ్చైవ న కర్తవ్యౌ కదాచన।
అనేన విధినా కార్యో ధర్మస్యైషా గతిః స్మృతా॥ 1-94-18 (4070) 
గాంధర్వరాక్షసౌ క్షత్రే ధర్ంయౌ తౌ మా విశంకిథాః।
పృథగ్వా యది వా మిశ్రౌ కర్తవ్యౌ నాత్ర సంశయః॥ 1-94-19 (4071) 
సా త్వం మమ సకామస్య సకామా వరవర్ణినీ।
గాంధర్వేణ వివాహేన భార్యా భవితుమర్హసి॥ 1-94-20 (4072) 
శకుంతలోవాచ। 1-94-21x (586) 
యది ధర్మపథస్త్వేవ యది చాత్మా ప్రభుర్మమ।
ప్రదానే పౌరవశ్రేష్ఠ శృణు మే సమయం ప్రభో॥ 1-94-21 (4073) 
సత్యం మే ప్రతిజానీహి యథా వక్ష్యాంయహం రహః।
మయి జాయేత యః పుత్రః స భవేత్త్వదనంతరః॥ 1-94-22 (4074) 
యువరాజో మహారాజ సత్యమేతద్బ్రవీమి తే।
యద్యేతదేవం దుష్యంత అస్తు మే సంగమస్త్వయా॥ 1-94-23 (4075) 
వైశంపాయన ఉవాచ। 1-94-24x (587) 
`తస్యాస్తు సర్వం సంశ్రుత్య యథోక్తం స విశాంపతిః।
దుష్యంతః పునరేవాహ యద్యదిచ్ఛసి తద్వద॥ 1-94-24 (4076) 
శకుంతలోవాచ। 1-94-25x (588) 
ఖ్యాతో లోకప్రవాదోయం వివాహ ఇతి శాస్త్రతః।
వైవాహికీం క్రియాం సంతః ప్రశంసంతి ప్రజాహితాం॥ 1-94-25 (4077) 
లోకప్రవాదశాంత్యర్థం వివాహం విధినా కురు।
సంత్యత్ర యజ్ఞపాత్రాణి దర్భాః సుమనసోఽక్షతాః॥ 1-94-26 (4078) 
యథా యుక్తో వివాహః స్యాత్తథా యుక్తా ప్రజా భవేత్।
తస్మాదాజ్యం హవిర్లాజాః సికతా బ్రాహ్మణాస్తవ॥ 1-94-27 (4079) 
వైవాహికాని చాన్యాని సమస్తానీహ పార్థివ।
దురుక్తమపి రాజేంద్ర క్షంతవ్యం ధర్మకారణాత్॥ 1-94-28 (4080) 
వైశంపాయన ఉవాచ।' 1-94-29x (589) 
ఏవమస్త్వితి తాం రాజా ప్రత్యువాచావిచారయన్।
అపి చ త్వాం హి నేష్యామి నగరం స్వం శుచిస్మితే॥ 1-94-29 (4081) 
యథా త్వమర్హా సుశ్రోణి మన్యసే తద్బ్రవీమి తే।
ఏవముక్త్వా స రాజర్షిస్తామనిందితగామినీం॥ 1-94-30 (4082) 
`పురోహితం సమాహూయ వచనం యుక్తమబ్రవీత్।
రాజపుత్ర్యా యదుక్తం వై న వృథా కర్తుముత్సహే॥ 1-94-31 (4083) 
క్రియాహీనో హి న భవేన్మమ పుత్రో మహాద్యుతిః।
తథా కురుష్వ శాస్త్రోక్తం వివాహం మా చిరంకురు॥ 1-94-32 (4084) 
ఏవముక్తో నృపతినా ద్విజః పరమయంత్రితః।
శోభనం రాజరాజేతి విధినా కృతవాంద్విజః॥ 1-94-33 (4085) 
శాసనాద్విప్రముఖ్యస్య కృతకౌతుకమంగలః।'
జగ్రాహ విధివత్పాణావువాస చ తయా సహ॥  1-94-34 (4086) 
విశ్వాస్య చైనాం స ప్రాయాదబ్రవీచ్చ పునః పునః।
ప్రేషయిష్యే తవార్థాయ వాహినీం చతురంగిణీం॥ 1-94-35 (4087) 
`త్రైవిద్యవృద్ధైః సహితాం నానారాజజనైః సహ।
శిబికాసహస్రైః సహితా వయమాయాంతి బాంధవాః॥ 1-94-36 (4088) 
మూకాశ్చైవ కిరాతాశ్చ కుబ్జా వామనకైః సహ।
సహితాః కంచుకివరైర్వాహినీ సూతమాగధైః॥ 1-94-37 (4089) 
శంఖదుందుభినిర్ఘోషైర్వనం చ సముపైష్యతి।
తథా త్వామానయిష్యామి నగరం స్వం శుచిస్మితే॥ 1-94-38 (4090) 
అన్యథా త్వాం న నేష్యామి స్వనివేశమసత్కృతాం।
సర్వమంగలసత్కారైః సుభ్రు సత్యం కరోమి తే॥ 1-94-39 (4091) 
వైశంపాయన ఉవాచ। 1-94-40x (590) 
ఏవముక్త్వా స రాజర్షిస్తామనిందితగామినీం।
పరిష్వజ్య చ బాహుభ్యాం స్మితపూర్వముదైక్షత॥ 1-94-40 (4092) 
ప్రదక్షిణీకృతాం దేవీం పునస్తాం పరిషస్వజే।
శకుంతలా సా సుముఖీ పపాత నృపపాదయోః॥ 1-94-41 (4093) 
తాం దేవీం పునరుత్థాప్య మా శుచేతి పునః పునః।
శపేయం సుకృతేనైవ ప్రాపయిష్యే నృపాత్మజే॥'  1-94-42 (4094) 
ఇతి తస్యాః ప్రతిశ్రుత్య స నృపో జనమేజయ।
మనసా చింతయన్ప్రాయాత్కాశ్యపం ప్రతి పార్థివ॥ 1-94-43 (4095) 
భగవాంస్తపసా యుక్తః శ్రుత్వా కిం ను కరిష్యతి।
తం న ప్రసాద్యాగతోఽహం ప్రసీదేతి ద్విజోత్తమం। 
ఏవం సంచింతయన్నేవ ప్రవివేశ స్వకం పురం॥  1-94-44 (4096) 
తతో ముహూర్తే యాతే తు కణ్వోఽప్యాశ్రమమాగమత్।
శకుంతలా చ పితరం హ్రియా నోపజగామ తం॥ 1-94-45 (4097) 
`శంకితేవ చ విప్రర్షిముపచక్రామ సా శనైః।
తతోఽస్య భారం జగ్రాహ ఆసనం చాప్యకల్పయత్॥ 1-94-46 (4098) 
ప్రాక్షాలయచ్చ సా పాదౌ కాశ్యపస్య మహాత్మనః।
న చైనం లజ్జయాఽశక్నోదక్షిభ్యామభివీక్షితుం॥ 1-94-47 (4099) 
శకుంతలా చ సవ్రీడా తమృషిం నాభ్యభాషత।
తస్మాత్స్వధర్మాత్స్ఖలితా భీతా సా భరతర్షభ॥ 1-94-48 (4100) 
అభవద్దోషదర్శిత్వాద్బ్రహ్మచారిణ్యయంత్రితా।
స తదా వ్రీడితాం దృష్ట్వా ఋషిస్తాం ప్రత్యభాషత॥ 1-94-49 (4101) 
కణ్వ ఉవాచ। 1-95-50x (591) 
సవ్రీడైవ చ దీర్ఘాయుః పురేవ భవితా న చ।
వృత్తం కథయ రంభోరు మా త్రాసం చ ప్రకల్పయ॥ 1-94-50 (4102) 
వైశంపాయన ఉవాచ। 1-94-51x (592) 
తతః ప్రక్షాల్య పాదౌ సా విశ్రాంతం పునరబ్రవీత్।
నిధాయ కామం తస్యర్షేః కందాని చ ఫలాని చ॥ 1-94-51 (4103) 
తతః సంవాహ్య పాదౌ సా విశ్రాంతం వేదిమధ్యమా।
శకుంతలా పౌరవాణాం దుష్యంతం జగ్ముషీ పతిం॥ 1-94-52 (4104) 
తతః కృచ్ఛ్రాదతిశుభా సవ్రీడా శ్రమతీ తదా।
సగద్గదమువాచేదం కాశ్యపం సా శుచిస్మితా॥ 1-94-53 (4105) 
శకుంతలోవాచ। 1-94-54x (593) 
రాజా తాతాజగామేహ దుష్యంత ఇలిలాత్మజః।
మయా పతిర్వృతో యోఽసౌ దైవయోగాదిహాగతః॥ 1-94-54 (4106) 
తస్య తాత ప్రసీద త్వం భర్తా మే సుమహాయశాః।
అతః సర్వం తు యద్వృత్తం దివ్యజ్ఞానేన పశ్యసి॥ 1-94-55 (4107) 
అభయం క్షత్రియకులే ప్రసాదం కర్తుమర్హసి।  1-94-56 (4108) 
వైశంపాయన ఉవాచ।
చక్షుషా స తు దివ్యేన సర్వం విజ్ఞాయ కాశ్యపః॥  1-94-56x (594) 
తతో ధర్మిష్ఠతాం మత్వా ధర్మే చాస్ఖలితం మనః।
ఉవాచ భగవాన్ప్రీతస్తద్వృత్తం సుమహాతపాః॥ 1-94-57 (4109) 
కణ్వ ఉవాచ। 1-94-58x (595) 
ఏవమేతన్మయా జ్ఞాతం దృష్టం దివ్యేన చక్షుషా।
త్వయాఽద్య రాజాన్వయయా మామనాదృత్య యత్కృతం'॥ 1-94-58 (4110) 
పుంసా సహ సమాయోగో న స ధర్మోపఘాతకః।
న భయం విద్యతే భద్రే మా శుచః సుకృతం కృతం॥ 1-94-59 (4111) 
క్షత్రియస్య తు గాంధర్వో వివాహః శ్రేష్ఠ ఉచ్యతే।
సకామాయాః సకామేన నిమంత్రః శ్రేష్ఠ ఉచ్యతే॥ 1-94-60 (4112) 
`కిం పునర్విధివత్కృత్వా సుప్రజస్త్వమవాప్స్యసి।'
ధర్మాత్మా చ మహాత్మా చ దుష్యంతః పురుషోత్తమః॥  1-94-61 (4113) 
అభ్యాగచ్ఛత్పతిర్యస్త్వాం భజమానాం శకుంతలే।
మహాత్మా జనితా లోకే పుత్రస్తవ మహాయశాః॥ 1-94-62 (4114) 
స చ సర్వాం సముద్రాంతాం కృత్స్నాం భోక్ష్యతి మేదినీం।
పరం చాభిప్రయాతస్య చక్రం తస్య మహాత్మనః॥ 1-94-63 (4115) 
భవిష్యత్యప్రతిహతం సతతం చక్రవర్తినః।
ప్రసన్న ఏవ తస్యాహం త్వకృతే వరవర్ణిని॥ 1-94-64 (4116) 
ఋతవో బహవస్తే వై గతా వ్యర్థాః శుచిస్మితే।
సార్థకం సాంప్రతం హ్యేతన్న చ పాప్మాస్తి తేఽనఘే। 
గృహాణ చ వరం మత్తస్తత్కృతే యదభీప్సితం॥  1-94-65 (4117) 
శకుంతలోవాచ। 1-94-66x (596) 
మయా పతిర్వృతో యోఽసౌ దుష్యంతః పురుషోత్తమః।
మమ చైవ పతిర్దృష్టో దేవతానాం సమక్షతః। 
తస్మై ససచివాయ త్వం ప్రసాదం కర్తుమర్హసి॥  1-94-66 (4118) 
వైశంపాయన ఉవాచ। 1-94-67x (597) 
ఇత్యేవముక్త్వా మనసా ప్రణిధాయ మనస్వినీ।
తతో ధర్మిష్ఠతాం వవ్రే రాజ్యే చాస్ఖలనం తథా॥ 1-94-67 (4119) 
శకుంతలాం పౌరవాణాం దుష్యంతహితకాంయయా।
`ఏవమస్త్వితి తాం ప్రాహ కణ్వో ధర్మభృతాం వరః॥ 1-94-68 (4120) 
పస్పర్శ చాపి పాణిభ్యాం సుతాం శ్రీమివరూపిణీం॥  1-94-69 (4121) 
కణ్వ ఉవాచ। 1-94-70x (598) 
అద్యప్రభృతి దేవీ త్వం దుష్యంతస్య మహాత్మనః।
పతివ్రతానాం యా వృత్తిస్తాం వృత్తిమనుపాలయ॥ 1-94-70 (4122) 
వైశంపాయన ఉవాచ। 1-94-71x (599) 
ఇత్యేవముక్త్వా ధర్మాత్మా తాం విశుద్ధ్యర్థమస్పృశత్।
స్పృష్టమాత్రే శరీరే తు పరం హర్షమవాప సా॥' ॥  1-94-71 (4123) 
 
ఇతి శ్రీమన్మహాభారతే ఆదిపర్వణి సంభవపర్వణి చతుర్నవతితమోఽధ్యాయః॥ 94 ॥

Mahabharata - Adi Parva - Chapter Footnotes

1-94-4 గాంధర్వో వరవధ్వోరైకమత్యేన కృతః॥ 1-94-5 ఫలాహారః ఫళన్యాహర్తుం గతః॥ 1-94-17 పంచానాం బ్రాహ్మాదీనాం త్రయో బ్రాహ్మదైవప్రాజాపత్యా ధర్ంయాః। ద్వావర్షాసురో కన్యాశుల్కగ్రహణాదధర్ంయౌ॥ 1-94-18 తయోరప్యాసురః పైశాచవదత్యంతం హేయ ఇత్యాహ। పైశాచ ఇతి॥ 1-94-19 పరిశేషాద్గంధర్వరాక్షసౌ క్షత్రియస్య ధర్ంయావిత్యాహ గాంధర్వేతి॥ 1-94-42 శపేయం శపథం కుర్యాం॥ చతుర్నవతితమోఽధ్యాయః॥ 94 ॥



ఆదిపర్వ - అధ్యాయ 095

॥ శ్రీః ॥

1.95. అధ్యాయః 095 

Mahabharata - Adi Parva - Chapter Topics

శకుంతలాయాః పుత్రోత్పత్తిః॥ 1 ॥ తస్య సర్వదమనేతినామప్రాప్తిః॥ 2 ॥

Mahabharata - Adi Parva - Chapter Text

1-95-0 (4124) 
వైశంపాయన ఉవాచ। 1-95-0x (600) 
ప్రతిజ్ఞాయ చ దుష్యంతే ప్రతియాతే దినే దినే।
`గర్భశ్చ వవృధే తస్యాం రాజపుత్ర్యాం మహాత్మనః॥'  1-95-1 (4125) 
శకుంతలా చింతయంతీ రాజానం కార్యగౌరవాత్।
దివారాత్రమనిద్రైవ స్నానభోజనవర్జితా॥ 1-95-2 (4126) 
రాజప్రేషణికా విప్రాశ్చతురంగబలాన్వితాః।
అద్య శ్వో వా పరశ్వో వా సమాయాంతీతి నిస్చితా॥ 1-95-3 (4127) 
దినాన్పక్షానృతూన్మాసానయనాని చ సర్వశః।
గణ్యమానాని వర్షాణి వ్యతీయుస్త్రీణి భారత॥ 1-95-4 (4128) 
త్రిషు వర్షేషు పూర్ణేషు ఋషేర్వచనగౌరవాత్।
ఋషిపత్న్యః సుబహుశో హేతుమద్వాక్యమబ్రువన్॥ 1-95-5 (4129) 
ఋషిపత్న్య ఊచుః। 1-95-6x (601) 
శృణు భద్రే లోకవృత్తం శ్రుత్వా యద్రోచతే తవ।
తత్కురుష్వ హితం దేవి నావమాన్యం గురోర్వచః॥ 1-95-6 (4130) 
దేవానాం దైవతం విష్ణుర్విప్రాణామగ్నిర్బ్రహ్మ చ।
నారీణాం దైవతం భర్తా లోకానాం బ్రాహ్మణో గురుః॥ 1-95-7 (4131) 
సూతికాలే ప్రసూష్వేతి భగవాంస్తే పితాఽబ్రవీత్।
కరిష్యామీతి కర్తవ్యం తదా తే సుకృతం భవేత్॥ 1-95-8 (4132) 
వైశంపాయన ఉవాచ। 1-95-9x (602) 
పత్నీనాం వచనం శ్రుత్వా సాధు సాధ్విత్యచింతయత్।'
గర్భం సుషావ వామోరూః కుమారమమితౌజసం॥  1-95-9 (4133) 
త్రిషు వర్షేషు పూర్ణేషు ప్రాజాయత శకుంతలా।
రూపౌదార్యగుణోపేతం దౌష్యంతిం జనమేజయ॥ 1-95-10 (4134) 
`జాతే' తస్మిన్నంతరిక్షాత్పుష్పవృష్టిః పపాత హ।
దేవదుందుభయో నేదుర్ననృతుశ్చాప్సరోగణాః॥ 1-95-11 (4135) 
గాయద్భిర్మధురం తత్ర దేవైః శక్రోఽభ్యువాచ హ।
శకుంతలే తవ సుతశ్చక్రవర్తీ భవిష్యతి॥ 1-95-12 (4136) 
బలం తేజశ్చ రూపం చ న సమం భువి కేనచిత్।
ఆహర్తా వాజిమేధస్య శతసంఖ్యస్య పౌరవః॥ 1-95-13 (4137) 
అనేకారపి సాహస్రై రాజసూయాదిభిర్మఖైః।
స్వార్థం బ్రాహ్మణసాత్కృత్వా దక్షిణామమితాం దదత్॥ 1-95-14 (4138) 
దేవతానాం వచః శ్రుత్వా కణ్వాశ్రమనివాసినః।
సభాజయంతః కణ్వస్య సుతాం సర్వే మహర్షయః॥ 1-95-15 (4139) 
శకుంతలా చ తచ్ఛ్రుత్వా పరం హర్షమవాప సా।
ద్విజానాహూయ మునిభిః సత్కృత్య చ మహాయశాః।'  1-95-16 (4140) 
జాతకర్మాదిసంస్కారం కణ్వః పుణ్యవతాం వరః।
తస్యాథ కారయామాస వర్ధమానస్య చాసకృత్॥ 1-95-17 (4141) 
యథావిధి యథాన్యాయం క్రియాః సర్వాస్త్వకారయత్।
దంతైః శుక్లైః శిఖరిభిఃసింహసంహననోఽభవత్॥ 1-95-18 (4142) 
చక్రాంకితకరః శ్రీమాన్స్వయం విష్ణురివాపరః।
`చతుష్కిష్కుర్మహాతేజా మహామూర్ధా మహాబలః॥'  1-95-19 (4143) 
కుమారో దేవగర్భాభః స తత్రాశు వ్యవర్ధత।
`ఋషేర్భయాత్తు దుష్యంతః స్మరన్నైవాహ్వయత్తదా॥ 1-95-20 (4144) 
గతే కాలే తు మహతి న సస్మార తపోధనాం।'
షడ్వర్షేషు తతో బాలః కణ్వాశ్రమపదం ప్రతి॥  1-95-21 (4145) 
వ్యాఘ్రాన్సింహాన్వరాహాంశ్చ వృకాంశ్చ మహిషాంస్తథా।
`ఋక్షాంశ్చాభ్యహనద్వ్యాలాన్పద్భ్యామాశ్రమపీడకాన్॥ 1-95-22 (4146) 
బలాద్భుజాభ్యాం సంగృహ్య బలవాన్సంనియంయ చ।'
బద్ధ్వా వృక్షేషు దౌష్యంతిరాశ్రమస్య సమంతతః॥  1-95-23 (4147) 
ఆరురోహ ద్రుమాంశ్చైవ క్రీడన్స్మ పరిధావతి।
`వనం చ లోడయామాస సింహవ్యాఘ్రగణైర్వృతం॥ 1-95-24 (4148) 
తతశ్చ రాక్షసాన్సర్వాన్పిశాచాంశ్చ రిపూన్రణే।
ముష్టియుద్ధేన తాన్హత్వా ఋషీనారాధయత్తదా॥ 1-95-25 (4149) 
కశ్చిద్దితిసుతస్తం తు హంతుకామో మహాబలః।
వధ్యమానాంస్తు దైతేయానమర్షీ తం సమభ్యయాత్॥ 1-95-26 (4150) 
తమాగతం ప్రహస్యైవ బాహుభ్యాం పరిగృహ్య చ।
దృఢం చాబధ్య బాహుభ్యాం పీడయామాస తం తదా॥ 1-95-27 (4151) 
మర్దితో న శశాకాస్మాన్మోచితుం బలవత్తయా।
ప్రాక్రోశద్భైరవం తత్ర ద్వారేభ్యో నిఃసృతం త్వసృక్॥ 1-95-28 (4152) 
తేన శబ్దేన విత్రస్తా మృగాః సింహాదయో గణాః।
సుస్రువుశ్చ శకృన్మూత్రమాశ్రమస్థాశ్చ సుస్రువుః॥ 1-95-29 (4153) 
నిరసుం జానుభిః కృత్వా విససర్జ చ సోఽపతత్।
తద్దృష్ట్వా విస్మయం జగ్ముః కుమారస్య విచేష్టితం॥ 1-95-30 (4154) 
నిత్యకాలం వధ్యమానా దైతేయా రాక్షసైః సహ।
కుమారస్య భయాదేవ నైవ జగ్ముస్తదాశ్రమం॥'  1-95-31 (4155) 
తతోఽస్య నామ చక్రుస్తే కణ్వాశ్రమనివాసినః।
కణ్వేన సహితాః సర్వే దృష్ట్వా కర్మాతిమానుషం॥ 1-95-32 (4156) 
అస్త్వయం సర్వదమనః సర్వం హి దమయత్యసౌ।
స సర్వదమనో నామ కుమారః సమపద్యత॥ 1-95-33 (4157) 
విక్రమేణౌజసా చైవ బలేన చ సమన్వితః।
`అప్రేషయతి దుష్యంతే మహిష్యాస్తనయస్య చ॥ 1-95-34 (4158) 
పాండుభావపరీతాంగీం చింతయా సమభిప్లుతాం।
లంబాలకాం కృశాం దీనాం తథా మలినవాససం॥ 1-95-35 (4159) 
`శకుంతలాం చ సంప్రేక్ష్య ప్రదధ్యౌ స మునిస్తదా।
శాస్త్రాణి సర్వవేదాశ్చ ద్వాదశాబ్దస్య చాభవన్'॥ ॥ 1-95-36 (4160) 
 
ఇతి శ్రీమన్మహాభారతే ఆదిపర్వణి సంభవపర్వణి పంచనవతితమోఽధ్యాయః॥ 95 ॥




ఆదిపర్వ - అధ్యాయ 096

॥ శ్రీః ॥

1.96. అధ్యాయః 096 

Mahabharata - Adi Parva - Chapter Topics

శకుంతలాయా దుష్యంతం ప్రతి ప్రేషయితుం కణ్వకృత ఉపదేశః॥ 1 ॥ హాస్తినపురగమనవిషయేకణ్వశకుంతలాసర్వదమనానాం వివాదః॥ 2 ॥ కణ్వేన స్వశిష్యద్వారా శకుంతలాసర్వదమనయోర్హాస్తినపురప్రేషణం॥ 3 ॥ పురప్రవేశాన్నిర్విణ్ణైః శిష్యైః కణ్వాశ్రమం ప్రతి నివర్తనం॥ 4 ॥

Mahabharata - Adi Parva - Chapter Text

1-96-0 (4161) 
వైశంపాయన ఉవాచ। 1-96-0x (603) 
తం కుమారమృషిర్దృష్ట్వా కర్మ చాస్యాతిమానుషం।
సమయో యౌవరాజ్యాయ ఇత్యనుధ్యాయ స ద్విజః॥ 1-96-1 (4162) 
`శకుంతలాం సమాహూయ కణ్వో వచనమబ్రవీత్।  1-96-2 (4163) 
కణ్వ ఉవాచ।
శృణు భద్రే మమ సుతే మమ వాక్యం శుచిస్మితే॥  1-96-2x (604) 
పతివ్రతానాం నారీణాం విశిష్టమితి చోచ్యతే।
పతిశుశ్రూషణం పూర్వం మనోవాక్కాయచేష్టితైః॥ 1-96-3 (4164) 
అనుజ్ఞాతా మయా పూర్వం పూజయైతద్వ్రతం తవ।
ఏతేనైవ చ వృత్తేన పుణ్యాఁల్లోకానవాప్య చ॥ 1-96-4 (4165) 
తస్యాంతే మానుషే లోకే విశిష్టాం తప్స్యసే శ్రియం।
తస్మాద్భద్రేఽద్య యాతవ్యం సమీపం పౌరవస్య హ॥ 1-96-5 (4166) 
స్వయం నాయాతి మత్వా తే గతం కాలం శుచిస్మితే।
గత్వాఽఽరాధయ రాజానం దుష్యంతం హితకాంయయా॥ 1-96-6 (4167) 
దౌష్యంతిం యౌవరాజ్యస్థం దృష్ట్వా ప్రీతిమవాప్స్యసి।
దేవతానాం గురూణాం చ క్షత్రియాణాం చ భామిని॥ 1-96-7 (4168) 
భర్తౄణాం చ విశేషేమ హితం సంగమనం భవేత్।
తస్మాత్పుత్రి కుమారేణ గంతవ్యం మత్ప్రియేప్సయా॥ 1-96-8 (4169) 
ప్రతివాక్యం న దద్యాస్త్వం శపితా మమ పాదయోః॥  1-96-9 (4170) 
వైశంపాయన ఉవాచ। 1-96-10x (605) 
ఏవముక్త్వా సుతాం తత్ర పౌత్రం కణ్వోఽభ్యభాషత।
పరిష్వజ్య చ బాహుభ్యాం మూర్ధ్న్యుపాఘ్రాయ పౌరవం॥ 1-96-10 (4171) 
సోమవంశోద్భవో రాజా దుష్యంత ఇతి విశ్రుతః।
తస్యాగ్రమహిషీ చైషా తవ మాతా శుచివ్రతా॥ 1-96-11 (4172) 
గంతుకామా భర్తృపార్శ్వం త్వయా సహ సుమధ్యమా।
గత్వాఽభివాద్య రాజనం యౌవరాజ్యమవాప్స్యసి॥ 1-96-12 (4173) 
స పితా తవ రాజేంద్రస్తస్య త్వం వశగో భవ।
పితృపైతామహం రాజ్యమాతిష్ఠస్వ స్వభావతః॥ 1-96-13 (4174) 
తస్మిన్కాలే స్వరాజ్యస్థో మామనుస్మర పౌరవ॥  1-96-14 (4175) 
వైశంపాయన ఉవాచ। 1-96-15x (606) 
అభివాద్య మునేః పాదౌ పౌరవో వాక్యమబ్రవీత్।
త్వం పితా మమ విప్రర్షే త్వం మాతా త్వం గతిశ్చ మే॥ 1-96-15 (4176) 
న చాన్యం పితరం మన్యే త్వామృతే తు మహాతపః।
తవ శుశ్రూషణం పుణ్యమిహ లోకే పరత్ర చ॥ 1-96-16 (4177) 
శకుంతలా భర్తృకామా స్వయం యాతు యథేష్టతః।
అహం సుశ్రూషణపరః పాదమూలే వసామి వః॥ 1-96-17 (4178) 
క్రీడాం వ్యాలమృగైః సార్ధం కరిష్యే న పురా యథా।
త్వచ్ఛాసనపరో నిత్యం స్వాధ్యాయం చ కరోంయహం॥ 1-96-18 (4179) 
ఏవముక్త్వా తు సంశ్లిష్య పాదౌ కణ్వస్య తిష్ఠతః।
తస్య తద్వచనం శ్రుత్వా ప్రరురోద శకుంతలా॥ 1-96-19 (4180) 
స్నేహాత్పితుశ్చ పుత్రస్య హర్షశోకసమన్వితా।
నిశాంయ రుదతీమార్తాం దౌష్యంతిర్వాక్యమబ్రవీత్॥ 1-96-20 (4181) 
శ్రుత్వా భగవతో వాక్యం కిం రోదిషి శకుంతలే।
గంతవ్యం కాల్య ఉత్థాయ భర్తృప్రీతిస్వవాస్తి చేత్॥ 1-96-21 (4182) 
శకుంతలోవాచ। 1-96-22x (607) 
ఏకస్తు కురుతే పాపం ఫలం భుంక్తే మహాజనః।
మయా నివారితో నిత్యం న కరోషి వచో మమ॥ 1-96-22 (4183) 
నిఃసృతాన్కుంజరాన్నిత్యం బాహుభ్యాం సంప్రమథ్య వై।
వనం చ లోడయన్నిత్యం సింహవ్యాఘ్రగణైర్వృతం॥ 1-96-23 (4184) 
ఏవంవిధాని చాన్యాని కృత్వా వై పురునందన।
రుషితో భగవాంస్తాత తస్మాదావాం వివాసితౌ॥ 1-96-24 (4185) 
నాహం గచ్ఛామి దుష్యంతం నాస్మి పుత్ర హితైషిణీ।
పాదమూలే వసిష్యామి మహర్షేర్భావితాత్మనః॥ 1-96-25 (4186) 
వైశంపాయన ఉవాచ। 1-96-26x (608) 
ఏవముక్త్వా తు రుదతీ పపాత మునిపాదయోః।
ఏవం విలపతీం కణ్వశ్చానునీయ చ హేతుభిః। 
పునః ప్రోవాచ భగవానానృశంస్యాద్ధితం వచః॥  1-96-26 (4187) 
కణ్వ ఉవాచ। 1-96-27x (609) 
శకుంతలే శృణుష్వేదం హితం పథ్యం చ భామిని।
పతివ్రతాభావగుణాన్హిత్వా సాధ్యం న కించన॥ 1-96-27 (4188) 
ప్రతివ్రతానాం దేవా వై తుష్టాః సర్వరప్రదాః।
ప్రసాదం చ కరిష్యంతి ఆపదో మోక్షయంతి చ॥ 1-96-28 (4189) 
పతిప్రసాదాత్పుణ్యం చ ప్రాప్నువంతి న చాశుభం।
తస్మాద్గత్వా తు రాజానమారాధయ శుచిస్మితే॥ 1-96-29 (4190) 
వైశంపాయన ఉవాచ। 1-96-30x (610) 
శకుంతలాం తథోక్త్వా వై శాకుంతలమథాబ్రవీత్।
దౌహిత్రో మమ పౌత్రస్త్వమిలిలస్య మహాత్మనః॥ 1-96-30 (4191) 
శృణుష్వ వచనం సత్యం ప్రబ్రవీమి తవానఘ।
మనసా భర్తృకామా వై వాగ్భిరుక్త్వా పృథగ్విధం॥ 1-96-31 (4192) 
గంతుం నేచ్ఛతి కల్యాణీ తస్మాత్తాత వహస్వ వై।
శక్తస్త్వం ప్రతిగంతుం చ మునిభిః సహ పౌరవ॥'  1-96-32 (4193) 
ఇత్యుక్త్వా సర్వదమనం కణ్వః శిష్యానథాబ్రవీత్।
శకుంతలామిమాం శీగ్రం సపుత్రామాశ్రమాదితః॥ 1-96-33 (4194) 
భర్తుః ప్రాపయతాభ్యాశం సర్వలక్షణపూజితాం।
నారీణాం చిరవాసో హి బాంధవేషు న రోచతే॥ 1-96-34 (4195) 
కీర్తిచారిత్రధర్ంనస్తస్మాన్నయత మా చిరం॥  1-96-35 (4196) 
`వైశంపాయన ఉవాచ। 1-96-36x (611) 
ధర్మాభిపూజితం పుత్రం కాశ్యపేన నిశాంయ తు।
కాశ్యపాత్ప్రాప్య చానుజ్ఞాం ముముదే చ శకుంతలా॥ 1-96-36 (4197) 
కణ్వస్య వచనం శ్రుత్వా ప్రతిగచ్ఛేతి చాసకృత్।
తథేత్యుక్త్వా తు కణ్వం చ మాతరం పౌరవోఽబ్రవీత్। 
కిం చిరాయసి మాతస్త్వం గమిష్యామో నృపాలయం॥  1-96-37 (4198) 
ఏవముక్త్వా తు తాం దేవీం దుష్యంతస్య మహాత్మనః।
అభివాద్య మునేః పాదౌ గంతుమైచ్ఛత్స పౌరవః॥ 1-96-38 (4199) 
శకుంతలా చ పితరమభివాద్య కృతాంజలిః।
ప్రదక్షిణీకృత్య తదా పితరం వాక్యమబ్రవీత్॥ 1-96-39 (4200) 
అజ్ఞానాన్మే పితా చేతి దురుక్తం వాపి చానృతం।
అకార్యం వాప్యనిష్టం వా క్షంతుమర్హతి తద్భవాన్॥ 1-96-40 (4201) 
ఏవముక్తో నతశిరా మునిర్నోవాచ కించన।
మనుష్యభావాత్కణ్వోఽపి మునిరశ్రూణ్యవర్తయత్॥ 1-96-41 (4202) 
అబ్భక్షాన్వాయుభక్షాంశ్చ శీర్ణపర్ణాశనాన్మునీన్।
ఫలమూలాశినో దాంతాన్కృశాంధమనిసంతతాన్॥ 1-96-42 (4203) 
వ్రతినో జటిలాన్ముండాన్వల్కలాజినసంవృతాన్।
సమాహూయ మునిః కణ్వః కారుణ్యాదిదమబ్రవీత్॥ 1-96-43 (4204) 
మయా తు లాలితా నిత్యం మమ పుత్రీ యశస్వినీ।
వనే జాతా వివృద్ధా చ న చ జానాతి కించన॥ 1-96-44 (4205) 
ఆశ్రమాత్తు పథా సర్వైర్నీయతాం క్షత్రియాలయం।
ద్వితీయయోజనే విప్రాః ప్రతిష్ఠానం ప్రతిష్ఠితం॥ 1-96-45 (4206) 
ప్రతిష్ఠానే పురే రాజా శాకుంతలపితామహః।
అధ్యువాస చిరం కాలముర్వశ్యా సహితః పురా॥ 1-96-46 (4207) 
అనూపజాంగలయుతం ధనధాన్యసమాకులం।
ప్రతిష్ఠితం పురవరం గంగాయామునసంగమే॥ 1-96-47 (4208) 
తత్ర సంగమమాసాద్య స్నాత్వా హుతహుతాశనాః।
శాకమూలఫలాహారా నివర్తధ్వం తపోధనాః। 
అన్యథా తు భవేద్విప్రా అధ్వనో గమనే శ్రమః॥'  1-96-48 (4209) 
తథేత్యుక్త్వా చ తే సర్వే ప్రాతిష్ఠంత మహౌజసః।
`శకుంతలాం పురస్కృత్య దుష్యంతస్య పురం ప్రతి॥ 1-96-49 (4210) 
గృహీత్వా చామరప్రఖ్యం పుత్రం కమలలోచనం।
ఆజగ్ముశ్చ పురం రంయం దుష్యంతాధ్యుషితం వనాత్॥ 1-96-50 (4211) 
శకుంతలాం సమాదాయ మునయో ధర్మవత్సలాః।
తే వనాని నదీః శైలాన్గిరిప్రస్రవణాని చ॥ 1-96-51 (4212) 
కందరాణి నితంబాంశ్చ రాష్ట్రాణి నగరాణి చ।
ఆశ్రమాణి చ పుణ్యాని గత్వా చైవ గతశ్రమాః॥ 1-96-52 (4213) 
శనైర్మధ్యాహ్నవేలాయాం ప్రతిష్ఠానం సమాయయుః।
తాం పురీం పురుహూతేన ఐలస్యార్థే వినిర్మితాం॥ 1-96-53 (4214) 
పరిఘాట్టాలకైర్ముఖ్యైరుపకల్పశతైరపి।
శతఘ్నీచక్రయంత్రైశ్చ గుప్తామన్యైర్దురాసదాం॥ 1-96-54 (4215) 
హర్ంయప్రసాదసంబాధాం నానాపణ్యవిభూషితాం।
మంటపైః ససభై రంయైః ప్రపాభిశ్చ సమావృతాం॥ 1-96-55 (4216) 
రాజమార్గేణ మహతా సువిభక్తేన శోభితాం।
కైలాసశిఖరాకారైర్గోపురైః సమలంకృతాం॥ 1-96-56 (4217) 
ద్వారతోరణనిర్యూహైర్మంగలైరుపశోభితాం।
ఉద్యానాంరవణోపేతాం మహతీం సాలమేఖలాం॥ 1-96-57 (4218) 
సర్వపుష్కరిణీభిశ్చ ఉద్యానైశ్చ సమావృతాం।
వర్ణాశ్రమైః స్వధర్మస్థైర్నిత్యోత్సవసమాహితైః॥ 1-96-58 (4219) 
ధనధాన్యసమృద్ధైశ్చ సంతుష్టై రత్నపూజితైః।
కృతయజ్ఞైశ్చ విద్వద్భిరగ్నిహోత్రపరైః సదా॥ 1-96-59 (4220) 
వర్జితా కార్యకరణైర్దానశీలైర్దయాపరైః।
అధర్మభీరుభిః సర్వైః స్వర్గలోకజిగీషుభిః॥ 1-96-60 (4221) 
ఏవంవిధజనోపేతమింద్రలోకమివాపరం।
తస్మిన్నగరమధ్యే తు రాజవేశ్మ ప్రతిష్ఠితం॥ 1-96-61 (4222) 
ఇంద్రసద్మప్రతీకాశం సంపూర్ణం విత్తసంచయైః।
తస్య మధ్యే సభా దివ్యా నానారత్నవిభూషితా॥ 1-96-62 (4223) 
తస్యాం సభాయాం రాజర్షిః సర్వాలంకారభూషితః।
బ్రాహ్మణైః క్షత్రియైశ్చాపి మంత్రిభిశ్చాపి సంవృతః॥ 1-96-63 (4224) 
సంస్తూయమానో రాజేంద్రః సూతమాగధబందిభిః।
కార్యార్థిషు తదాఽభ్యేత్య కృత్వా కార్యం గతేషు సః॥ 1-96-64 (4225) 
సుఖాసీనోఽభవద్రాజా తస్మిన్కాలే మహర్షయః।
శకుంతానాం స్వనం శ్రుత్వా నిమిత్తజ్ఞాస్త్వలక్షయన్॥ 1-96-65 (4226) 
శకుంతలే నిమిత్తాని శోభనాని భవంతి నః।
కార్యసిద్ధిం వదంత్యేతే ధ్రువం రాజ్ఞీ భవిష్యసి। 
అస్మింస్తు దివసే పుత్రో యువరాజో భవిష్యతి॥  1-96-66 (4227) 
వైశంపాయన ఉవాచ। 1-96-67x (612) 
వర్ధమానపురద్వారం తూర్యఘోషనినాదితం।
శకుంతలాం పురస్కృత్య వివిశుస్తే మహర్షయః॥ 1-96-67 (4228) 
ప్రవిశంతం నృపసుతం ప్రశశంసుశ్చ వీక్షకాః।
వర్ధమానపురద్వారం ప్రవిశన్నేవ పౌరవః॥ 1-96-68 (4229) 
ఇంద్రలోకస్థమాత్మానం మేనే హర్షసమన్వితః॥  1-96-69 (4230) 
తతో వై నాగరాః సర్వే సమాహూయ పరస్పరం।
ద్రష్టుకామా నృపసుతం సమపద్యంత భారత॥ 1-96-70 (4231) 
నాగరా ఊచుః। 1-96-71x (613) 
దేవతేవ జనస్యాగ్రే భ్రాజతే శ్రీరివాగతా।
జయంతేనేవ పౌలోమీ ఇంద్రలోకాదిహాగతా॥ 1-96-71 (4232) 
ఇతి బ్రువంతస్తే సర్వే మహర్షీనిదమబ్రువన్।
అభివాదయంతః సహితా మహర్షీందేవవర్చసః॥ 1-96-72 (4233) 
అద్య నః సఫలం జన్మ కృతార్థాశ్చ తతో వయం।
ఏవం యే స్మ ప్రపశ్యామో మహర్షీన్సూర్యవర్చసః॥ 1-96-73 (4234) 
వైశంపాయన ఉవాచ। 1-96-74x (614) 
ఇత్యుక్త్వా సహితాః కేచిదన్వగచ్ఛంత పౌరవం।
హైమవత్యాః సుతమివ కుమారం పుష్కరేక్షణం॥ 1-96-74 (4235) 
యే కేచిదబ్రువన్మూఢాః శాకుంతలదిదృక్షవః।
కృష్ణాజినేన సంఛన్నాననిచ్ఛంతో హ్యవేక్షితుం॥ 1-96-75 (4236) 
పిశాచా ఇవ దృశ్యంతే నాగరాణాం విరూపిణః।
వినా సంధ్యాం పిశాచాస్తే ప్రవిశంతి పురోత్తమం॥ 1-96-76 (4237) 
క్షుత్పిపాసార్దితాందీనాన్వల్కలాజినవాససః।
త్వగస్థిభూతాన్నిర్మాంసాంధమనీసంతతానపి॥ 1-96-77 (4238) 
పింగలాక్షాన్పింగజటాందీర్ఘదంతాన్నిరూదరాన్।
విశీర్షకానూర్ధ్వహస్తాందృష్ట్వా హాస్యంతి నాగరాః॥ 1-96-78 (4239) 
ఏవముక్తవతాం తేషాం గిరం శ్రుత్వా మహర్షయః।
అన్యోన్యం తే సమాహూయ ఇదం వచనమబ్రువన్॥ 1-96-79 (4240) 
ఉక్తం భగవతా వాక్యం న కృతం సత్యవాదినా।
పురప్రవేశనం నాత్ర కర్తవ్యమితి శాసనం॥ 1-96-80 (4241) 
కిం కారణం ప్రవేక్ష్యామో నగరం దుర్జనైర్వృతం।
త్యక్తసంగస్య చ మునేర్నగరే కిం ప్రయోజనం॥ 1-96-81 (4242) 
గమిష్యామో వనం తస్మాద్గంగాయామునసంగమం।
ఏవముక్త్వా మునిగణాః ప్రతిజగ్ముర్యథాగతం॥ ॥ 1-96-82 (4243) 
 
ఇతి శ్రీమన్మహాభారతే ఆదిపర్వణి సంభవపర్వణి షణ్ణవతితమోఽధ్యాయః॥ 96 ॥

Mahabharata - Adi Parva - Chapter Footnotes

1-96-10 పుత్ర్యాః పుత్రః పౌత్రః దౌహిత్ర ఇత్యర్థః॥



ఆదిపర్వ - అధ్యాయ 097

॥ శ్రీః ॥

1.97. అధ్యాయః 097 

Mahabharata - Adi Parva - Chapter Topics

సపుత్రాయాః శకుంతలాయా దుప్యంతసమీపగమనం॥ 1 ॥ తయోః సంవాదశ్చ॥ 2 ॥

Mahabharata - Adi Parva - Chapter Text

1-97-0 (4244) 
వైశంపాయన ఉవాచ। 1-97-0x (615) 
గతాన్మునిగణాందృష్ట్వా పుత్రం సంగృహ్య పాణినా।
మాతాపితృభ్యాం రహితా యథా శోచంతి దారకాః॥ 1-97-1 (4245) 
తథా శోకపరీతాంగీ ధృతిమాలంబ్య దుఃఖితా।
గతేషు తేషు విప్రేషు రాజమార్గేణ భామినీ॥ 1-97-2 (4246) 
పుత్రేణైవ సహాయేన సా జగామ శనైః శనైః।
అదృష్టపూర్వాన్పశ్యన్వై రాజమార్గేణ పౌరవః॥ 1-97-3 (4247) 
హర్ంయప్రసాదచైత్యాంశ్చ సభా దివ్యా విచిత్రితాః।
కౌతూహలసమావిష్టో దృష్ట్వా విస్మయమాగతః॥ 1-97-4 (4248) 
సర్వే బ్రువంతి తాం దృష్ట్వా పద్మహీనామివ శ్రియం।
గత్యా చ సంహీసదృశీం కోకిలేన స్వరే సమాం॥ 1-97-5 (4249) 
ముఖేన చంద్రసదృశీం శ్రియా పద్మాలయాసమాం।
స్మితేన కుందసదృశీం పద్మగర్భసమత్వచం॥ 1-97-6 (4250) 
పద్మపత్రవిశాలాక్షీం తప్తజాంబూనదప్రభాం।
కరాంతమితమధ్యైషా సుకేశీ సంహతస్తనీ॥ 1-97-7 (4251) 
జఘనం సువిశాలం వై ఊరూ కరికరోపమౌ।
రక్తతుంగతలౌ పాదౌ ధరణ్యాం సుప్రతిష్ఠితౌ॥ 1-97-8 (4252) 
ఏవం రూపసమాయుక్తా స్వర్గలోకాదివాగతా।
ఇతి స్మ సర్వేఽమన్యంత దుష్యంతనగరే జనాః॥ 1-97-9 (4253) 
పునః పునరవోచంస్తే శాకుంతలగుణానపి।
సింహేక్షణః సింహదంష్ట్రః సింహస్కంధో మహాభుజః॥ 1-97-10 (4254) 
సింహోరస్కః సింహబలః సింహవిక్రాంతగాంయయం।
పృథ్వంసః పృథువక్షాశ్చ ఛత్రాకారశిరా మహాన్॥ 1-97-11 (4255) 
పాణిపాదతలే రక్తో రక్తాస్యో దుందుభిస్వనః।
రాజలక్షణయుక్తశ్చ రాజశ్రీశ్చాస్య లక్ష్యతే॥ 1-97-12 (4256) 
ఆకారేణ చ రూపేణ శరీరేణాపి తేజసా।
దుష్యంతేన సమో హ్యేష కస్య పుత్రో భవిష్యతి॥ 1-97-13 (4257) 
ఏవం బ్రువంతస్తే సర్వే ప్రశశంసుః సహస్రశః।
యుక్తివాదానవోచంత సర్వాః ప్రాణభృతః స్త్రియః॥ 1-97-14 (4258) 
బాంధవా ఇవ సస్నేహా అనుజగ్ముః శకుంతలాం।
పౌరాణాం తద్వచః శ్రుత్వా తూష్ణీంభూతా శకుంతలా॥ 1-97-15 (4259) 
వేశ్మద్వారం సమాసాద్య విహ్వలా సా నృపాత్మజా।
చింతయామాస సహసా కార్యగౌరవకారణాత్॥ 1-97-16 (4260) 
లజ్జయా చ పరీతాంగీ రాజన్రాజసమక్షతః।
అఘృణా కిం ను వక్ష్యామి దుష్యంతం మమ కారణాత్॥ 1-97-17 (4261) 
ఏవముక్త్వా తు కృపణా చింతయంతీ శకుంతలా।'
అభిసృత్య చ రాజానం వేదితా సా ప్రవేశితా॥  1-97-18 (4262) 
సహ తేన కుమారేణ తరుణాదిత్యవర్చసా।
`సింహాసనస్థం రాజానం మహేంద్రసదృశద్యుతిం॥ 1-97-19 (4263) 
శకుంతలా నతశిరాః పరం హర్షమవాప్య చ।'
పూజయిత్వా యథాన్యాయమబ్రవీత్తం శకుంతలా॥  1-97-20 (4264) 
`అభివాదయ రాజానం పితరం తే దృఢవ్రతం।
ఏవముక్త్వా సుతం తత్ర లజ్జానతముఖీ స్థితా॥ 1-97-21 (4265) 
స్తంభమాలింగ్య రాజానం ప్రసీదస్వేత్యువాచ సా।
శాకుంతలోపి రాజానమభివాద్య కృతాంజలిః॥ 1-97-22 (4266) 
హర్షేణోత్ఫుల్లనయనో రాజానం చాన్వవైక్షత।
దుష్యంతో ధర్మబుద్ధ్యా తు చింతయన్నేవ సోబ్రవీత్॥ 1-97-23 (4267) 
కిమాగమనకార్యం తే బ్రూహి త్వం వరవర్ణిని।
కరిష్యామి న సందేహః సపుత్రాయా విశేషతః॥ 1-97-24 (4268) 
శకుంతలోవాచ। 1-97-25x (616) 
ప్రసీదస్వ మహారాజ వక్ష్యామి పురుషోత్తమ।
ఏష పుత్రో హి తే రాజన్మయ్యుత్పన్నః పరంతప॥ 1-97-25 (4269) 
తస్మాత్పుత్రస్త్వయా రాజన్యౌవరాజ్యేఽభిషిచ్యతాం।
యథోక్తమాశ్రమే తస్మిన్వర్తస్వ పురుషోత్తమ॥ 1-97-26 (4270) 
మయా సమాగమే పూర్వం కృతః స సమయస్త్వయా।
తత్త్వం స్మర మహాబాహో కణ్వాశ్రమపదం ప్రతి॥ 1-97-27 (4271) 
వైశంపాయన ఉవాచ। 1-97-28x (617) 
తస్యోపభోగసక్తస్య స్త్రీషు చాన్యాసు భారత।
శకుంతలా సపుత్రా చ మనస్యంతరధీయత॥ 1-97-28 (4272) 
స ధారయన్మనస్యేనాం సపుత్రాం సస్మితాం తదా।
తదోపగృహ్య మనసా చిరం సుఖమవాప సః॥ 1-97-29 (4273) 
సోఽథ శ్రుత్వాపి తద్వాక్యం తస్యా రాజా స్మరన్నపి।
అబ్రవీన్న స్మరామీతి త్వయా భద్రే సమాగమం॥ 1-97-30 (4274) 
మైథునం చ వృథా నాహం గచ్ఛేయమితి మే మతిః।
నాభిజానామి కల్యాణి త్వయా సహ సమాగమం'॥ 1-97-31 (4275) 
ధర్మార్థకామసంబంధం న స్మరామి త్వయా సహ।
గచ్ఛ వా తిష్ఠ వా కామం యద్వాపీచ్ఛసి తత్కురు॥ ॥ 1-97-32 (4276) 
 
ఇతి శ్రీమన్మహాభారతే ఆదిపర్వణి సంభవపర్వణి సప్తనవతితమోఽధ్యాయః॥ 97 ॥




ఆదిపర్వ - అధ్యాయ 098

॥ శ్రీః ॥

1.98. అధ్యాయః 098 

Mahabharata - Adi Parva - Chapter Topics

శకుంతలాయాః స్వపాణిగ్రహణమనంకీకుర్వతా దుష్యంతేన సహ వివాదః॥ 1 ॥

Mahabharata - Adi Parva - Chapter Text

ఏవముక్తా వరారోహా వ్రీడితేవ మనస్వినీ।
విసంజ్ఞేవ చ దుఃఖేన తస్థౌ స్థూణేవ నిశ్చలా॥ 1-98-1 (4277) 
సంరంభామర్షతాంరాక్షీ స్ఫురమాణోష్ఠసంపుటా।
కటాక్షైర్నిర్దహంతీవ తిర్యగ్రాజానమైక్షత॥ 1-98-2 (4278) 
ఆకారం గూహమానా చ మన్యునా చ సమీరితం।
తపసా సంభృతం తేజో ధారయామాస వై తదా॥ 1-98-3 (4279) 
సా ముహూర్తమివ ధ్యాత్వా దుఃఖామర్షసమన్వితా।
భర్తారమభిసంప్రేక్ష్య యథాన్యాయం వచోఽబ్రవీత్॥ 1-98-4 (4280) 
జానన్నపి మహారాజ కస్మాదేవం ప్రభాషసే।
న జానామీతి నిఃశంకం యథాన్యః ప్రాకృతస్తథా॥ 1-98-5 (4281) 
తస్య తే హృదయం వేద సత్యస్యైవానృతస్య చ।
సాక్షిణం బత కల్యాణమాత్మానమవమన్యసే॥ 1-98-6 (4282) 
యోఽన్యథా సంతమాత్మానన్యథా ప్రతిపద్యతే।
కిం తేన న కృతం పాపం చోరేణాత్మాపహారిణా॥ 1-98-7 (4283) 
ఏకోఽహమస్మీతి చ మన్యసే త్వం
న హృచ్ఛయం వేత్సి మునిం పురాణం। 
యో వేదితా కర్మణః పాపకస్య
తస్యాంతికే త్వం వృజినం కరోషి॥  1-98-8 (4284) 
`ధర్మ ఏవ హి సాధూనాం సర్వేషాం హితకారణం।
నిత్యం మిథ్యావిహీనానాం న చ దుఃఖావహో భవేత్'॥ 1-98-9 (4285) 
మన్యతే పాపకం కృత్వా న కశ్చిద్వేత్తి మామితి।
విదంతి చైనం దేవాశ్చ యశ్చైవాంతరపూరుషః॥ 1-98-10 (4286) 
ఆదిత్యచంద్రావనిలోఽనలశ్చ
ద్యౌర్భూమిరాపో హృదయం యమశ్చ। 
అహశ్చ రాత్రిశ్చ ఉభే చ సంధ్యే
ధర్మశ్చ జానాతి నరస్య వృత్తం॥  1-98-11 (4287) 
యమో వైవస్వతస్తస్య నిర్యాతయతి దుష్కృతం।
హృది స్థితః కర్మసాక్షీ క్షేత్రజ్ఞో యస్య తుష్యతి॥ 1-98-12 (4288) 
న తుష్యతి చ యస్యైష పురుషస్య దురాత్మనః।
తం యమః పాపకర్మాణం నిర్భర్త్సయతి దుష్కృతం॥ 1-98-13 (4289) 
యోఽవమత్యాత్మనాత్మానమన్యథా ప్రతిపద్యతే।
న తస్య దేవాః శ్రేయాంసో యస్యాత్మాపి న కారణం॥ 1-98-14 (4290) 
స్వయం ప్రాప్తేతి మామేవం మావమంస్థా పతివ్రతాం।
అర్చార్హాం నార్చయసి మాం స్వయం భార్యాముపస్థితాం॥ 1-98-15 (4291) 
కిమర్థం మాం ప్రాకృతవదుపప్రేక్షసి సంసది।
నఖల్వహమిదం శూన్యే రౌమి కిం న శృణోషి మే॥ 1-98-16 (4292) 
యది మే యాచమానాయా వచనం న కరిష్యసి।
దుష్యంత శతధా త్వద్య మూర్ధా తే విఫలిష్యతి॥ 1-98-17 (4293) 
జాయాం పతిః సంప్రవిశ్య యదస్యాం జాయతే పునః।
జాయాయాస్తద్ధి జాయాత్వం పౌరాణాః కవయో విదుః॥ 1-98-18 (4294) 
యదాగమవతః పుంసస్తదపత్యం ప్రజాయతే।
తత్తారయతి సంతత్యా పూర్వప్రేతాన్పితామహాన్॥ 1-98-19 (4295) 
పున్నాంనో నరకాద్యస్మాత్పితరం త్రాయతే సుతః।
తస్మాత్పుత్ర ఇతి ప్రోక్తః పూర్వమేవ స్వయంభువా॥ 1-98-20 (4296) 
`పుత్రేణ లోకాంజయంతి పౌత్రేణానంత్యమశ్నుతే।
అథ పౌత్రస్య పుత్రేణ మోదంతే ప్రపితామహాః॥'  1-98-21 (4297) 
సా భార్యా యా గృహే దక్షా సా భార్యా యా ప్రజావతీ।
సా భార్యా యా పతిప్రాణా సా భార్యా యా పతివ్రతా॥ 1-98-22 (4298) 
అర్ధం భార్యా మనుష్యస్య భార్యా శ్రేష్ఠతమః సఖా।
భార్యా మూలం త్రివర్గస్య యః సభార్యః స బంధుమాన్॥ 1-98-23 (4299) 
భార్యావంతః క్రియావంతః సభార్యా గృహమేధినః।
భార్యావంతః ప్రమోదంతే భార్యావంతః శ్రియావృతాః॥ 1-98-24 (4300) 
సఖాయః ప్రవివిక్తేషు భవంత్యేతాః ప్రియంవదాః।
పితరో ధర్మకార్యేషు భవంత్యార్తస్య మాతరః॥ 1-98-25 (4301) 
కాంతారేష్వపి విశ్రామో జనస్యాధ్వని కస్య వై।
యః సదారః స విశ్వాస్యస్తస్మాద్దారాః పరా గతిః।  1-98-26 (4302) 
సంసరంతమభిప్రేతం విషమేష్వేకపాతినం।
భార్యైవాన్వేతి భర్తారం సతతం యా పతివ్రతా॥ 1-98-27 (4303) 
ప్రథమం సంస్థితా భార్యా పతిం ప్రేత్య ప్రతీక్షతే।
పూర్వప్రేతం తు భర్తారం పశ్చాత్సాప్యనుగచ్ఛతి॥ 1-98-28 (4304) 
ఏతస్మాత్కారణాద్రాజన్పాణిగ్రహణమిష్యతే।
యదాప్నోతి పతిర్భార్యామిహ లోకే పరత్ర చ॥ 1-98-29 (4305) 
`పోషణార్థం శరీరస్య పాథేయం స్వర్గతస్య వై।'
ఆత్మాఽఽత్మనైవ జనితః పుత్ర ఇత్యుచ్యతే బుధైః॥  1-98-30 (4306) 
తస్మాద్భార్యాం పతిః పశ్యేన్మాతృవత్పుత్రమాతరం।
`అంతరాత్మైవ సర్వస్య పుత్రో నామోచ్యతే సదా॥ 1-98-31 (4307) 
గతీ రూపం చ చేష్టా చ ఆవర్తా లక్షణాని చ।
పితౄణాం యాని దృశ్యంతే పుత్రాణాం సంతి తాని చ॥ 1-98-32 (4308) 
తేషాం శీలగుణాచారాస్తత్సంపర్కాచ్ఛుభాశుభాత్।'
భార్యాయాం జనితం పుత్రమాదర్శే స్వమివాననం॥  1-98-33 (4309) 
జనితా మోదతే ప్రేక్ష్య స్వర్గం ప్రాప్యేవ పుణ్యకృత్।
`పతివ్రతారూపధరాః పరబీజస్య సంగ్రహాత్॥ 1-98-34 (4310) 
కులం వినాశ్య భర్తౄణాం నరకం యాంతి దారుణం।
పరేణ జనితాః పుత్రాః స్వభార్యాయాం యథేష్టతః॥ 1-98-35 (4311) 
మమ పుత్రా ఇతి మతాస్తే పుత్రా అపి శత్రవః।
ద్విషంతి ప్రతికుర్వంతి న తే వచనంకారిణః॥ 1-98-36 (4312) 
ద్వేష్టి తాంశ్చ పితా చాపి స్వబీజే న తథా నృప।
న ద్వేష్టి పితరం పుత్రో జనితారమథాపి వా॥ 1-98-37 (4313) 
న ద్వేష్టి జనితా పుత్రం తస్మాదాత్మా సుతో భవేత్।'
దహ్యమానా మనోదుఃఖైర్వ్యాధిభిస్తుములైర్జనః॥  1-98-38 (4314) 
హ్లాదంతే స్వేషు దారేషు ఘర్మార్తాః సలిలేష్వివ।
`విప్రవాసకృశా దీనా నరా మలినవాససః॥ 1-98-39 (4315) 
తేఽపి స్వదారాంస్తుష్యంతి దరిద్రా ధనలాభవత్।'
అప్రియోక్తోపి దారాణాం న బ్రూయాదప్రియం బుధః॥  1-98-40 (4316) 
రతిం ప్రీతిం చ ధర్మం చ తదాయత్తమవేక్ష్య చ।
`ఆత్మనోఽర్ధమితి శ్రౌతం సా రక్షతి ధనం ప్రజాః॥ 1-98-41 (4317) 
శరీరం లోకయాత్రాం వై ధర్మం స్వర్గమృషీన్పితౄన్।'
ఆత్మనో జన్మనః క్షేత్రం పుణ్యా రామాః సనాతనాః॥  1-98-42 (4318) 
ఋషీణామపి కా శక్తిః స్రష్టుం రామామృతే ప్రజా-।
`దేవానామపి కా శక్తిః కర్తుం సంభవమాత్మనః॥ 1-98-43 (4319) 
పండితస్యాపి లోకేషు స్త్రీషు సృష్టిః ప్రతిష్ఠితా।
ఋషిభ్యో హ్యృషయః కేచిచ్చండాలీష్వపి జజ్ఞిరే'॥ 1-98-44 (4320) 
పరిసృత్య యథా సూనుర్ధరణీరేణుకుంఠితః।
పితురాలింగతేఽంగాని కిమస్త్యభ్యధికం తతః॥ 1-98-45 (4321) 
స త్వం సూనుమనుప్రాప్తం సాభిలాషం మనస్వినం।
ప్రేక్షమాణం కటాక్షేణ కిమర్థమవమన్యసే॥ 1-98-46 (4322) 
అండాని బిభ్రతి స్వాని న త్యజంతి పిపీలికాః।
కిం పునస్త్వం న మన్యేథాః సర్వథా పుత్రమీదృశం॥ 1-98-47 (4323) 
న భరేథాః కథం ను త్వం మయి జాతం స్వమాత్మజం।
`మమాండానీతి వర్ధ్తే కోకిలాండాని వాయసాః॥ 1-98-48 (4324) 
కిం పునస్త్వం న మన్యేథాః సర్వజ్ఞః పుత్రమీదృశం।
మలయాచ్చందనం జాతమతిశీతం వదంతి వై॥ 1-98-49 (4325) 
శిశోరాలింగనం తస్మాచ్చందనాదధికం భవేత్।'
న వాససాం న రామాణాం నాపాం స్పర్శస్తథావిధః॥  1-98-50 (4326) 
శిశునాలింగ్యమానస్య స్పర్శః సూనోర్యథా సుఖః।
పుత్రస్పర్శాత్ప్రియతరః స్పర్శో లోకే న విద్యతే॥ 1-98-51 (4327) 
స్పృశతు త్వాం సమాలింగ్య పుత్రోఽయం ప్రియదర్శనః।
బ్రాహ్మణో ద్విపదాం శ్రేష్ఠో గౌర్వరిష్ఠా చతుష్పదాం॥ 1-98-52 (4328) 
మురుర్గరీయసాం శ్రేష్ఠః పుత్రః స్పర్శవతాం వరః॥
త్రిషు వర్షేషు పూర్ణేషు ప్రజాతోఽయమరిందమః॥ 1-98-53 (4329) 
`అద్యాయం మన్నియోగాత్తు తవాహ్వానం ప్రతీక్షతే।
కుమారో రాజశార్దూల తవ శోకప్రణాశనః॥'  1-98-54 (4330) 
ఆహర్తా వాజిమేధస్య శతసంఖ్యస్య పౌరవః।
`రాజసూయాదికానన్యాన్క్రతూనమితదక్షిణాన్॥ 1-98-55 (4331) 
ఇతి గౌరంతరిక్షే మాం సూతకే హ్యవదత్పురా।
హంత స్వమంకమారోప్య స్నేహాద్గ్రామాంతరం గతాః॥ 1-98-56 (4332) 
మూర్ధ్ని పుత్రానుపాఘ్రాయ ప్రతినందంతి మానవాః।
వేదేష్వపి వదంతీమం మంత్రగ్రామం ద్విజాతయః॥ 1-98-57 (4333) 
జాతకర్మణి పుత్రాణాం తవాపి విదితం ధ్రువం।
అంగాదంగాత్సంభవసి హృదయాదధిజాయసే॥ 1-98-58 (4334) 
ఆత్మా వై పుత్రనామాసి స జీవ శరదః శతం।
ఉపజిఘ్రంతి పితరో మంత్రేణానేన మూర్ధని॥ 1-98-59 (4335) 
పోషణం త్వదధీనం మే సంతానమపి చాక్షయం।
తస్మాత్త్వం జీవ మే పుత్ర స సుఖీ శరదాం శతం॥ 1-98-60 (4336) 
ఏకో భూత్వా ద్విధా భూత ఇతి వాదః ప్రవర్తతే।
త్వదంగేభ్యః ప్రసూతోఽయం పురుషాత్పురుషః పరః॥ 1-98-61 (4337) 
సరసీవామలేఽఽత్మానం ద్వితీయం పశ్య తే సుతం।
`సరసీవామలే సోమం ప్రేక్షాత్మానం త్వమాత్మని'॥ 1-98-62 (4338) 
యథాచాహవనీయోఽగ్నిర్వర్హపత్యాత్ప్రణీయతే।
ఏవం త్వత్తః ప్రణీతోఽయం త్వమేకః సంద్విధా కృతః॥ 1-98-63 (4339) 
మృగాపకృష్టేన హి వై మృగయాం పరిధావతా।
అహమాసాదితా రాజన్కుమారీ పితురాశ్రమే॥ 1-98-64 (4340) 
ఉర్వశీ పూర్వచిత్తిశ్చ సహజన్యా చ మేనకా।
విశ్వాచీ చ ఘృతాచీ చ షడేవాప్సరసాం వరాః॥ 1-98-65 (4341) 
తాసాం వై మేనకా నామ బ్రహ్మయోనిర్వరాప్సరాః।
దివః సంప్రాప్య జగతీం విశ్వామిత్రాదజీజనత్॥ 1-98-66 (4342) 
`శ్రీమానృషిర్ధర్మపరో వైశ్వానర ఇవాపరః।
బ్రహ్మయోనిః కుశో నామ విశ్వామిత్రపితామహః॥ 1-98-67 (4343) 
కుశస్య పుత్రో బలవాన్కుశనాభశ్చ ధార్మికః।
గాధిస్తస్య సుతో రాజన్విశ్వామిత్రస్తు గాధిజః॥ 1-98-68 (4344) 
ఏవంవిధో మమ పితా మేనకా జననీ వరా।'
సా మాం హిమవతః పృష్ఠే సుషువే మేనకాఽప్సరాః॥  1-98-69 (4345) 
పరిత్యజ్య చ మాం యాతా పరాత్మజమివాసతీ।
`పక్షిణః పుంయవంతస్తే సహితా ధర్మతస్తదా॥ 1-98-70 (4346) 
పక్షైస్తైరభిగుప్తా చ తస్మాదస్మి శకుంతలా।
తతోఽహమృషిణా దృష్టా కాశ్యపేన మహాత్మనా॥ 1-98-71 (4347) 
జలార్థమగ్నిహోత్రస్య గతం దృష్ట్వా తు పక్షిణః।
న్యాసభూతామివ మునేః ప్రదదుర్మాం దయావతః॥ 1-98-72 (4348) 
కణ్వస్త్వాలోక్య మాం ప్రీతో హసంతీతి హవిర్భుజః।
స మాఽరణిమివాదాయ స్వమాశ్రమముపాగమత్॥ 1-98-73 (4349) 
సా వై సంభావితా రాజన్ననుక్రోశాన్మహర్షిణా।
తేనైవ స్వసుతేవాహం రాజన్వై వరవర్ణినీ॥ 1-98-74 (4350) 
విశ్వామిత్రసుతా చాహం వర్ధితా మునినా నృప।
యౌవనే వర్తమానాం చ దృష్టవానసి మాం నృప॥ 1-98-75 (4351) 
ఆశ్రమే పర్ణశాలాయాం కుమారీం విజనే తదా।
ధాత్రా ప్రచోదితాం శూన్యే పిత్రా విరహితాం మిథః॥ 1-98-76 (4352) 
వాగ్భిస్త్వం సూనృతాభిర్మామపత్యార్థమచూచుదః।
అకార్షీస్త్వాశ్రమే వాసం ధర్మకామార్థనిశ్చితం॥ 1-98-77 (4353) 
గాంధర్వేణ వివాహేన విధినా పాణిమగ్రహీః।
సాఽహం కులం చ శీలం చ సత్యవాదిత్వమాత్మనః॥ 1-98-78 (4354) 
స్వధర్మం చ పురస్కృత్య త్వామద్య శరణం గతా।
తస్మాన్నర్హసి సంశ్రుత్య తథేతి వితథం వచః॥ 1-98-79 (4355) 
స్వధర్మం పృష్ఠతః కృత్వా పరిత్యక్తుముపస్థితాం।
త్వన్నాథాం లోకనాథస్త్వం నార్హసి త్వమనాగసం'॥ 1-98-80 (4356) 
కిం ను కర్మాశుభం పూర్వం కృతవత్యస్మి పార్థివ।
యదహం బాంధవైస్త్యక్తా బాల్యే సంప్రతి వై త్వయా॥ 1-98-81 (4357) 
కామం త్వయా పరిత్యక్తా గమిష్యాంయహమాశ్రమం।
ఇమం బాలం తు సంత్యుక్తం నార్హస్యాత్మజమాత్మనా॥ 1-98-82 (4358) 
దుష్యంత ఉవాచ। 1-98-83x (618) 
న పుత్రమభిజానామి త్వయి జాతం శకుంతలే।
అసత్వచనా నార్యః కస్తే శ్రద్ధాస్యతే వచః॥ 1-98-83 (4359) 
`అశ్రద్ధేయమిదం వాక్యం కథయంతీ న లజ్జసే।
విశేషతో మత్సకాశే దుష్టతాపసి గంయతాం'॥ 1-98-84 (4360) 
క్వ మహర్షిస్తపస్యుగ్రః క్వాప్సరాః సా చ మేనకా।
క్వ చ త్వమేవం కృపణా తాపసీవేషధారిణీ॥ 1-98-85 (4361) 
అతికాయశ్చ పుత్రస్తే బాలోఽతిబలవానయం।
కథమల్పేన కాలేన సాలస్కంధ ఇవోద్గతః॥ 1-98-86 (4362) 
సునికృష్టా చ యోనిస్తే పుంశ్చలీ ప్రతిభాసి మే।
యదృచ్ఛయా కామరాగాజ్జాతా మేనకయా హ్యసి॥ 1-98-87 (4363) 
సర్వమేవ పరోక్షం మే యత్త్వం వదసి తాపసి।
`సర్వా వామాః స్త్రియో లోకే సర్వాః కామపరాయణాః॥ 1-98-88 (4364) 
సర్వాః స్త్రియః పరవశాః సర్వాః క్రోధసమాకులాః।
అసత్యోక్తాః స్త్రియః సర్వా న కణ్వం వక్తుమర్హసి'॥ 1-98-89 (4365) 
మేనకా నిరనుక్రోశా వర్ధకీ జననీ తవ।
యయా హిమవతః పాదే నిర్మాల్యవదుపేక్షితా॥ 1-98-90 (4366) 
స చాపి నిరనుక్రోశః క్షత్రయోనిః పితా తవ।
విశ్వామిత్రో బ్రాహ్మణత్వే లుబ్ధః కామపరాయణః॥ 1-98-91 (4367) 
సుషావ సురనారీ మాం విశ్వామిత్రాద్యథేష్టతః।
అహో జానామి తే జన్మ కుత్సితం కులటే జనైః॥ 1-98-92 (4368) 
మేనకాఽప్సరసాం శ్రేష్ఠా మహర్షిశ్చాపి తే పితా।
తయోరపత్యం కస్మాత్త్వం పుంశ్చలీవాభిభాషసే॥ 1-98-93 (4369) 
జాతిశ్చాపి నికృష్టో తే కులీనేతి విజల్పసే।
జనయిత్వా త్వముత్సృష్టా కోకిలేన పరైర్భృతా॥ 1-98-94 (4370) 
అరిష్టైరివ దుర్బద్ధిః కణ్వో వర్ధయితా పితా।
అశ్రద్ధేయమిదం వాక్యం యత్త్వం జల్పసి తాపసి॥ 1-98-95 (4371) 
బ్రువంతీ రాజసాన్నిధ్యే గంయతాం యత్ర చేచ్ఛసి।
`సువర్ణమణిముక్తాని వస్త్రాణ్యాభరణాని చ॥ 1-98-96 (4372) 
యదిహేచ్ఛసి భోగార్థం తాపసి ప్రతిగృహ్యతాం।
నాహం త్వాం ద్రష్టుమిచ్ఛామి యథేష్టం గంయతామితః'॥ ॥ 1-98-97 (4373) 
 
ఇతి శ్రీమన్మహాభారతే ఆదిపర్వణి సంభవపర్వణి అష్టనవతితమోఽధ్యాయః॥ 98 ॥




ఆదిపర్వ - అధ్యాయ 099

॥ శ్రీః ॥

1.99. అధ్యాయః 099 

Mahabharata - Adi Parva - Chapter Topics

దుష్యంతశకుంతలావివాదః॥ 1 ॥

Mahabharata - Adi Parva - Chapter Text

1-99-0 (4374) 
శకుంతలోవాచ। 1-99-0x (619) 
రాజన్సర్షపమాత్రాణి పరచ్ఛిద్రాణి పశ్యసి।
ఆత్మనో బిల్వమాత్రాణి పశ్యన్నపి న పశ్యసి॥ 1-99-1 (4375) 
మేనకా త్రిదశేష్వేవ త్రిదశాశ్చాను మేనకాం।
మమైవోద్రిచ్యతే జన్మ దుష్యంత తవ జన్మతః॥ 1-99-2 (4376) 
క్షితౌ చరసి రాజంస్త్వమంతరిక్షే చరాంయహం।
ఆవయోరంతరం పశ్య మేరుసర్షపయోరివ॥ 1-99-3 (4377) 
మహేంద్రస్య కుబేరస్య యమస్య వరుణస్య చ।
భవనాన్యనుసంయామి ప్రభావం పశ్య మే నృప॥ 1-99-4 (4378) 
`పురా నరవరః పుత్ర ఉర్వశ్యాం జనితస్తదా।
ఆయుర్నామ మహారాజ తవ పూర్వపితామహః॥ 1-99-5 (4379) 
మహర్షయశ్చ బహవః క్షత్రియాశ్చ పరంతపాః।
అప్సరఃసు ఋషీణాం చ మాతృదోషో న విద్యతే॥'  1-99-6 (4380) 
సత్యశ్చాపి ప్రవాదోఽయం ప్రవక్ష్యామి చ తే నృప।
నిదర్శనార్థం న ద్వేషాచ్ఛ్రుత్వా తత్క్షంతుమర్హసి॥ 1-99-7 (4381) 
విరూపో యావదాదర్శే నాత్మనో వీక్షతే ముఖం।
మన్యతే తావదాత్మానమన్యేభ్యో రూపవత్తరం॥ 1-99-8 (4382) 
యదా తు రూపమాదర్శే విరూపం సోఽభివీక్షతే।
తదా హ్రీమాంస్తు జానీయాదంతరం నేతరం జనం॥ 1-99-9 (4383) 
అతీవ రూపసంపన్నో న కంచిదవమన్యతే।
అతీవ జల్పందుర్వాచో భవతీహ విహేతుకః॥ 1-99-10 (4384) 
`పాంసుపాతేన హృష్యంతి కుంజరా మదశాలినః।
తథా పరివదన్నన్యాన్హృష్టో భవతి దుర్మతిః॥ 1-99-11 (4385) 
సత్యధర్మచ్యుతాత్పుంసః క్రుద్ధాదాశీవిషాదివ।
సునాస్తికోప్యుద్విజతే జనః కిం పునరాస్తికః॥ 1-99-12 (4386) 
స్వయముత్పాద్య పుత్రం వై సదృశం యోఽవమన్యతే।
తస్య దేవాః శ్రియం ఘ్నంతి తత్రైనం కలిరావిశేత్॥ 1-99-13 (4387) 
అభవ్యేఽప్యనృతేఽశుద్ధే నాస్తికే పాపకర్మణి।
దురాచారే కలిర్హ్యాశు న కలిర్ధర్మచారిషు॥'  1-99-14 (4388) 
మూర్ఖో హి జల్పతాం పుంసాం శ్రుత్వా వాచః శుభాశుభాః।
అశుభం వాక్యమాదత్తే పురీషమివ సూకరః॥ 1-99-15 (4389) 
ప్రాజ్ఞస్తు జల్పతాం పుంసాం శ్రుత్వా వాచః శుభాశుభాః।
గుణవద్వాక్యమాదత్తే హంసః క్షీరమివాంభసి॥ 1-99-16 (4390) 
`ఆత్మనో దుష్టభావత్వం జానన్నీచోఽప్రసన్నధీః।
పరేషామపి జానాతి స్వధర్మసదృశాన్గుణాన్॥ 1-99-17 (4391) 
దహ్యమానాస్తు తీవ్రేణ నీచాః పరయశోగ్నినా।
అశక్తాస్తద్గతిం గంతుం తతో నిందాం ప్రకుర్వతే॥'  1-99-18 (4392) 
అన్యాన్పరివదన్సాధుర్యథా హి పరితప్యతే।
తథా పరివదన్నన్యాన్హృష్టో భవతి దుర్జనః॥ 1-99-19 (4393) 
`అపవాదరతా మూర్ఖా భవంతి హి విశేషతః।
నాపవాదరతాః సంతో భవంతి స్మ విశేషతః॥'  1-99-20 (4394) 
అభివాద్య యథా వృద్ధాన్సాధుర్గచ్ఛతి నిర్వృతిం।
ఏవం సజ్జనమాక్రుశ్య మూర్ఖో భవతి నిర్వృతః॥ 1-99-21 (4395) 
సుఖం జీవంత్యదోషజ్ఞా మూర్ఖా దోషానుదర్శినః।
యథా వాచ్యాః పరైః సంతః పరానాహుస్తథావిధాన్॥ 1-99-22 (4396) 
అతో హాస్యతరం లోకే కించిదన్యన్న విద్యతే।
యది దుర్జన ఇత్యాహుః సజ్జనం దుర్జనాః స్వయం॥ 1-99-23 (4397) 
`దారుణాల్లోకసంక్లేశాద్దుఃఖమాప్నోత్యసంశయం॥'
కులవంశప్రతిష్ఠాం హి పితరః పుత్రమబ్రువన్॥  1-99-24 (4398) 
ఉత్తమం సర్వధర్మాణాం తస్మాత్పుత్రం తు న త్యజేత్।
స్వపత్నీప్రభవాఁల్లబ్ధాన్కృతాన్సమయవర్ధితాన్॥ 1-99-25 (4399) 
క్రీతాన్కన్యాసు చోత్పన్నాన్పుత్రాన్వై మనురబ్రవీత్।
`తే చ షడ్వంధుదాయాదాః షడదాయాదబాంధవాః॥ 1-99-26 (4400) 
ధర్మకృత్యవహా నౄణాం మనసః ప్రీతివర్ధనాః।
త్రాయంతే నరకాజ్జాతాః పుత్రా ధర్మప్లవాః పితౄన్॥ 1-99-27 (4401) 
స త్వం నృపతిశార్దూల న పుత్రం త్యక్తుమర్హసి।
తస్మాత్పుత్రం చ సత్యం చ పాలయస్వ మహీపతే॥ 1-99-28 (4402) 
ఉభయం పాలయస్వైతన్నానృతం వక్తుమర్హసి।'
ఆత్మానం సత్యధర్మౌ చ పాలయేథా మహీపతే। 
నరేంద్రసింహ కపటం న హి వోఢుం త్వమర్హసి॥  1-99-29 (4403) 
వరం కూపశతాద్వాపీ వరం వాపీశతాత్క్రతుః।
వరం క్రతుశతాత్పుత్రః సత్యం పుత్రశతాద్వరం॥ 1-99-30 (4404) 
అశ్వమేధసహస్రం చ సత్యం చ తులయా ధృతం।
అశ్వమేధసహస్రాద్ధి సత్యమేవ విశిష్యతే॥ 1-99-31 (4405) 
సర్వవేదాధిగమనం సర్వతీర్థావగాహనం।
సత్యస్యైవ చ రాజేంద్ర కలాం నార్హతి షోడశీం॥ 1-99-32 (4406) 
నాస్తి సత్యసమో ధర్మో న సత్యాద్విద్యతే పరం।
న హి తీవ్రతరం పాపమనృతాదిహ విద్యతే॥ 1-99-33 (4407) 
రాజన్సత్యం పరో ధర్మః సత్యాచ్చ సమయః పరః।
మాత్యాక్షీః సమయం రాజన్సత్యం సంగతమస్తు తే॥ 1-99-34 (4408) 
`యః పాపో న విజానీయాత్కర్మ కృత్వా నరాధిప।
న హి తాదృక్పరం పాపమనృతాదిహ విద్యతే॥ 1-99-35 (4409) 
యస్య తే హృదయం వేద సత్యస్యైవానృతస్య చ।
కల్యాణావేక్షణం తస్మాత్కర్తుమర్హసి ధర్మతః॥ 1-99-36 (4410) 
యో న కామాన్న చ క్రోధాన్న ద్రోహాదతివర్తతే।
అమిత్రం వాపి మిత్రం వా స ఏవోత్తమపూరుషః॥'  1-99-37 (4411) 
అనృతశ్చేత్ప్రసంగస్తే శ్రద్దధాసి న చేత్స్వయం।
ఆశ్రమం గంతుమిచ్ఛామి త్వాదృశో నాస్తి సంగతం॥ 1-99-38 (4412) 
`పుత్రత్వే శంకమానస్య త్వం బుద్ధ్యా నిశ్చయం కురు।
గతిః స్వరః స్మృతిః సత్వం శీలం విద్యా చ విక్రమః॥ 1-99-39 (4413) 
ధృష్ణుప్రకృతిభావౌ చ ఆవర్తా రోమరాజయః।
సమా యస్య యదా స్యుస్తే తస్య పుత్రో న సంశయః॥ 1-99-40 (4414) 
సాదృశ్యేనోద్ధఋతం బింబం తవ దేహాద్విశాంపతే।
తాతేతి భాషమాణం వై మా స్మ రాజన్వృథా కృథాః॥ 1-99-41 (4415) 
ఋతే చ గర్దభీక్షీరాత్పయః పాస్యతి మే సుతః।'
ఋతేపి త్వాం చ దుష్యంత శైలరాజావతంసికాం। 
చతురంతామిమాముర్వీం పుత్రో మే పాలయిష్యతి॥  1-99-42 (4416) 
`శకుంతలే తవ సుతశ్చక్రవర్తీ భవిష్యతి।
ఏవముక్తం మహేంద్రేణ భవిష్యతి న చాన్యథా॥ 1-99-43 (4417) 
సాక్షిత్వే బహవో హ్యుక్తా దేవదూతాదయో మయా।
న బ్రువంతి తథా సత్యముతాహో నానృతం కిల॥ 1-99-44 (4418) 
అసాక్షిణీ మందబాగ్యా గమిష్యామి యథాగతం॥'  1-99-45 (4419) 
వైశంపాయన ఉవాచ। 1-99-46x (620) 
ఏతావదుక్త్వా వచనం ప్రాతిష్ఠత శకుంతలా।
`తస్యాః క్రోధసముత్థోగ్నిః సధూమో మూర్ధ్న్యదృశ్యత॥ 1-99-46 (4420) 
సంనియంయాత్మనోఽంగేషు తతః క్రోధాగ్నిమాత్మజం।
ప్రస్థితైవానవద్యాంగీ సహ పుత్రేణ వై వనం'॥ ॥ 1-99-47 (4421) 
 
ఇతి శ్రీమన్మహాభారతే ఆదిపర్వణి సంభవపర్వణి ఏకోనశతతమోఽధ్యాయః॥ 99 ॥




ఆదిపర్వ - అధ్యాయ 100

॥ శ్రీః ॥

1.100. అధ్యాయః 100 

Mahabharata - Adi Parva - Chapter Topics

ఆకాశవాణీశ్రవణానంతరం సపుత్రాయాః శకుంతలాయా రాజ్ఞాంగీకారః॥ 1 ॥ భరతేతినామకరణపూర్వకం పుత్రస్య రాజ్యేఽభిషేకః॥ 2 ॥

Mahabharata - Adi Parva - Chapter Text

1-100-0 (4422) 
వైశంపాయన ఉవాచ। 1-100-0x (621) 
అథాంతరిక్షే దుష్యంతం వాగువాచాశరీరిణీ।
ఋత్విక్పురోహితాచార్యైర్మంత్రిభిశ్చాభిసంవృతం॥ 1-100-1 (4423) 
మాతా భస్త్రా పితుః పుత్రో యస్మాజ్జాతః స ఏవ సః।
భరస్వ పుత్రం దౌష్యంతిం సత్యమాహ శకుంతలా॥ 1-100-2 (4424) 
`సర్వేభ్యో హ్యంగమంగేభ్యః సాక్షాదుత్పద్యతే సుతః।
ఆత్మా చైవ సుతో నామ తేనైవ తవ పౌరవ॥ 1-100-3 (4425) 
ఆహితం హ్యాత్మనాఽఽత్మానం పరిరక్ష ఇమం సుతం।
అనన్యాం త్వం ప్రతీక్షస్వ మావమంస్థాః శకుంతలాం॥ 1-100-4 (4426) 
స్త్రియః పవిత్రమతులమేతద్దుష్యంత ధర్మతః।
మాసి మాసి రజో హ్యాసాం దురితాన్యపకర్షతి॥ 1-100-5 (4427) 
తతః సర్వాణి భూతాని వ్యాజహ్రస్తం సమంతతః।  1-100-6 (4428) 
దేవా ఊచుః।
ఆహితస్త్వత్తనోరేష మావమంస్థాః శకుంతలాం'॥  1-100-6x (622) 
రేతోధాః పుత్ర ఉన్నయతి నరదేవ యమక్షయాత్।
త్వం చాస్య ధాతా గర్భస్య సత్యమాహ శకుంతలా॥ 1-100-7 (4429) 
`పతిర్జాయాం ప్రవిశతి స తస్యాం జాయతే పునః।
అన్యోన్యప్రకృతిర్హ్యేషా మావమంస్థాః శకుంతలాం॥'  1-100-8 (4430) 
జాయా జనయతే పుత్రమాత్మనోఽంగాద్ద్విధా కృతం।
తస్మాద్భరస్వ దుష్యంత పుత్రం శాకుంతలం నృప॥ 1-100-9 (4431) 
సుభూతిరేషా న త్యాజ్యా జీవితం జీవయాత్మజం।
శాకుంతలం మహాత్మానం దుష్యంత భర పౌరవం॥ 1-100-10 (4432) 
భర్తవ్యోఽయం త్వయా యస్మాదస్మాకం వచనాదపి।
తస్మాద్భవత్వయం నాంనా భరతో నామ తే సుతః॥ 1-100-11 (4433) 
`భరతాద్భారతీ కీర్తిర్యేనేదం భారతం కులం।
అపరే యే చ పూర్వే చ భారతా ఇతి తేఽభవన్॥ 1-100-12 (4434) 
వైశంపాయన ఉవాచ। 1-100-13x (623) 
ఏవముక్త్వా తతో దేవా ఋషయశ్చ తపోధనాః।
పతివ్రతేతి సంహృష్టాః పుష్పవృష్టిం వవర్షిరే॥'  1-100-13 (4435) 
తచ్ఛ్రుత్వా పౌరవో వాక్యం వ్యాహృతం వే దివౌకసాం।
`సింహాసనాత్సముత్థాయ ప్రణంయ చ దివౌకసః॥'  1-100-14 (4436) 
పురోహితమమాత్యాంశ్చ సంప్రహృష్టోఽబ్రవీదిదం।
శృణ్వంత్వేతద్భవంతోఽపి దేవదూతస్య భాషితం॥ 1-100-15 (4437) 
`శృణ్వంతు దేవతానాం చ మహర్షీణాం చ భాషితం'।
అహమప్యేవమేవైనం జానామి సుతమాత్మజం॥ 1-100-16 (4438) 
యద్యహం వచనాదస్యా గృహ్ణీయామిమమాత్మజం।
భవేద్ధి శంకా లోకస్య నైవం శుద్ధో భవేదయం॥ 1-100-17 (4439) 
వైశంపాయన ఉవాచ। 1-100-18x (624) 
తాం విశోధ్య తదా రాజా దేవైః సహ మహర్షిభిః।
హృష్టః ప్రముదితశ్చాపి ప్రతిజగ్రాహ తం సుతం॥ 1-100-18 (4440) 
తతస్తస్య తదా రాజా పితృకర్మాణి సర్వశః।
కారయామాస ముదితః ప్రీతిమానాత్మజస్య హ। 
మూర్ధ్ని చైనం సమాఘ్రాయ సస్నేహం పరిషస్వజే॥  1-100-19 (4441) 
సభాజ్యమానో విప్రైశ్చ స్తూయమానశ్చ బందిభిః।
ముదం స పరమాం లేభే పుత్రస్పర్శనజాం నృపః॥ 1-100-20 (4442) 
స్వాం చైవ భార్యాం ధర్మజ్ఞః పూజయామాస ధర్మతః।
అబ్రవీచ్చైవ తాం రాజా సాంత్వపూర్వమిదం వచః॥ 1-100-21 (4443) 
లోకస్యాయం పరోక్షస్తు సంబంధో నౌ పురాఽభవత్।
కృతో లోకసమక్షోఽద్య సంబంధో వై పునః కృతః॥ 1-100-22 (4444) 
తస్మాదేతన్మయా తస్య తన్నిమిత్తం ప్రభాషితం॥  1-100-23 (4445) 
శంకేత వాఽయం లోకోఽథ స్త్రీభావాన్మయి సంగతం।
తస్మాదేతన్మయా చాపి తచ్ఛుద్ధ్యర్థం విచారితం॥ 1-100-24 (4446) 
`బ్రాహ్మణాః క్షత్రియా వైశ్యాః శూద్రాశ్చైవ పృథగ్విధాః।
త్వాం దేవి వూజయిష్యంతి నిర్విశంకాం పతివ్రతాం'॥ 1-100-25 (4447) 
పుత్రశ్చాయం వృతో రాజ్యే త్వమగ్రమహిషీ భవ॥  1-100-26 (4448) 
యచ్చ కోపనయాత్యర్థం త్వయోక్తోఽస్ంయప్రియం ప్రియే।
ప్రణయిన్యా విశాలాక్షితత్క్షాంతం తే మయా శుభే॥ 1-100-27 (4449) 
`అనృతం వాప్యనిష్టం వా దురుక్తం వాతిదుష్కృతం।
త్వయాప్యేవం విశాలాక్షి క్షంతవ్యం మమ దుర్వచః। 
క్షాంత్యా పతికృతే నార్యః పాతివ్రత్యం వ్రజంతి తాః॥  1-100-28 (4450) 
ఏవముక్త్వా తు రాజర్షిస్తామనిందితగామినీం।
అంతఃపురం ప్రవేశ్యాథ దుష్యంతో మహిషీం ప్రియాం॥ 1-100-29 (4451) 
వాసోభిరన్నపానైశ్చ పూజయిత్వా తు భారత।
`స మాతరముపస్థాయ రథంతర్యామభాషత॥ 1-100-30 (4452) 
మమ పుత్రో వనే జాతస్తవ శోకప్రణశనః।
ఋణాదద్య విముక్తోఽహం తవ పౌత్రేణ శోభనే॥ 1-100-31 (4453) 
విశ్వామిత్రసుతా చేయం కణ్వేన చ వివర్ధితా।
స్నుషా తవ మహాభాగే ప్రసీదస్వ శకుంతలాం॥ 1-100-32 (4454) 
పుత్రస్య వచనం శ్రుత్వా పౌత్రం సా పరిషస్వజే।
పాదయోః పతితాం తత్ర రథంతర్యా శకుంతలాం॥ 1-100-33 (4455) 
పరిష్వజ్య చ బాహుభ్యాం హర్షాదశ్రుణ్యవర్తయత్।
ఉవాచ వచనం సత్యం లక్షయే లక్షణాని చ॥ 1-100-34 (4456) 
తవ పుత్రో విశాలాక్షి చక్రవర్తీ భవిష్యతి।
తవ భర్తా విశాలాక్షి త్రైలోక్యవిజయీ భవేత్॥ 1-100-35 (4457) 
దివ్యాన్భోగాననుప్రాప్తా భవ త్వం వరవర్ణిని।
ఏవముక్తా రథ్తర్యా పరం హర్షమవాప సా॥ 1-100-36 (4458) 
శకుంతలాం తదా రాజా శాస్త్రోక్తేనైవ కర్మణా।
తతోఽగ్రమహిషీం కృత్వా సర్వాభరణభూషితాం॥ 1-100-37 (4459) 
బ్రాహ్మణేభ్యో ధనం దత్త్వా సైనికానాం చ భూపతిః।
దౌష్యంతిం చ తతో రాజా పుత్రం శాకుంతలం తదా'॥ 1-100-38 (4460) 
భరతం నామతః కృత్వా యౌవరాజ్యేఽభ్యషేచయత్।
`భరతే భారమావేశ్య కృతకృత్యోఽభవన్నృపః॥ 1-100-39 (4461) 
తతో వర్షశతం పూర్ణం రాజ్యం కృత్వా నరాధిపః।
గత్వా వనాని దుష్యంతః స్వర్గలోకముపేయివాన్॥' ॥  1-100-40 (4462) 
 
ఇతి శ్రీమన్మహాభారతే ఆదిపర్వణి సంభవపర్వణి శతతమోఽధ్యాయః॥ 100 ॥




ఆదిపర్వ - అధ్యాయ 101

॥ శ్రీః ॥

1.101. అధ్యాయః 101 

Mahabharata - Adi Parva - Chapter Topics

భరతచరిత్రకథనం॥ 1 ॥ తద్వంశకథనం చ॥ 2 ॥

Mahabharata - Adi Parva - Chapter Text

1-101-0 (4463) 
`వైశంపాయన ఉవాచ। 1-101-0x (625) 
దుష్యంతాద్భరతో రాజ్యం యథాన్యాయమవాప సః।'
తస్య తత్ప్రథితం కర్మ ప్రావర్తత మహాత్మనః॥  1-101-1 (4464) 
భాస్వరం దివ్యమజితం లోకసంనాదనం మహత్।
స విజిత్య మహీపాలాంశ్చకార వశవర్తినః॥ 1-101-2 (4465) 
చచార చ సతాం ధర్మం ప్రాప్య చానుత్తమం యశః।
స రాజా చక్రవర్త్యాసీత్సార్వభౌమః ప్రతాపవాన్॥ 1-101-3 (4466) 
ఈజే చ బహుభిర్యజ్ఞైర్యథా శక్రో మరుత్పతిః।
యాజయామాస తం కణ్వో దక్షవద్భూరిదక్షిణం॥ 1-101-4 (4467) 
శ్రీమద్గోవితతం నామ వాజిమేధమవాప సః।
యస్మిన్సహస్రం పద్మానాం కణ్వాయ భరతో దదౌ॥ 1-101-5 (4468) 
సోఽశ్వమేధశతైరీజే యమునామను తీరగః।
త్రిశతైశ్చ సరస్వత్యాం గంగామను చతుఃశతైః॥ 1-101-6 (4469) 
దౌష్యంతిర్భరతో యజ్ఞైరీజే శాకుంతలో నృపః।
తస్మాద్భరతవంశస్య విప్రతస్థే మహద్యశః॥ 1-101-7 (4470) 
భరతస్య వరస్త్రీషు పుత్రాః సంజజ్ఞిరే పృథక్।
నాభ్యనందత్తదా రాజా నానురూపా మమేతి తాన్॥ 1-101-8 (4471) 
తతస్తాన్మాతరః క్రుద్ధాః పుత్రాన్నిన్యుర్యమక్షయం।
తతస్తస్య నరేంద్రస్య వితథం పుత్రజన్మ తత్॥ 1-101-9 (4472) 
తతో మహద్భిః క్రతుభిరీజానో భరతస్తదా।
లేభే పుత్రం భరద్పాజాద్భుమన్యుం నామ భారత॥ 1-101-10 (4473) 
తతః పుత్రిణమాత్మానం జ్ఞాత్వా పౌరవనందనః।
భుమన్యుం భరతశ్రేష్ఠ యౌవరాజ్యేఽభ్యషేచయత్॥ 1-101-11 (4474) 
తతో దివిరథో నామ భుమన్యోరభవత్సుతః।
సుహోత్రశ్చ సుహోతా చ సుహవిః సుయజుస్తథా॥ 1-101-12 (4475) 
పుష్కరిణ్యామృచీకశ్చ భుమన్యోరభవన్సుతాః।
తేషాం జ్యేష్ఠః సుహోత్రస్తు రాజ్యమాప మహీక్షితాం॥ 1-101-13 (4476) 
రాజసూయాశ్వమేధాద్యైః సోఽయజద్బహుభిః సవైః।
సుహోత్రః పృథివీం కృత్స్నాం బుభుజే సాగరాంబరాం॥ 1-101-14 (4477) 
పూర్ణాం హస్తిగవాశ్వైశ్చ బహురత్నసమాకులాం।
మమజ్జేవ మహీ తస్య భూరిభారావపీడితా॥ 1-101-15 (4478) 
హస్త్యశ్వరథసంపూర్ణా మనుష్యకలిలా భృశం।
సుహోత్రే రాజని తదా ధర్మతః శాసతి ప్రజాః॥ 1-101-16 (4479) 
చైత్యయూపాంకితా చాసీద్భూమిః శతసహస్రశః।
ప్రవృద్ధజనసస్యా చ సర్వదైవ వ్యరోచత॥ 1-101-17 (4480) 
ఐక్ష్వాకీ జనయామాస సుహోత్రాత్పృథివీపతేః।
అజమీఢం సుమీఢం చ పురుమీఢం చ భారత॥ 1-101-18 (4481) 
అజమీఢో వరస్తేషాం తస్మిన్వంశః ప్రతిష్ఠితః।
షట్ పుత్రాన్సోప్యజనయత్తిసృషు స్త్రీషు భారత॥ 1-101-19 (4482) 
ఋక్షం ధూమిన్యథో నీలీ దుష్యంతపరమేష్ఠఇనౌ।
కేశిన్యజనయజ్జహ్నుం సుతౌ చ జనరూషిణౌ॥ 1-101-20 (4483) 
విదుః సంవరణం వీరమృక్షాద్రాథంతరీసుతం।
తథేమే సర్వపంచాలా దుష్యంతపరమేష్ఠినోః। 
అన్వయాః కుశికా రాజంజన్హోరమితతేజసః॥  1-101-21 (4484) 
జనరూషణయోర్జ్యేష్ఠమృక్షమాహుర్జనాధిపం।
ఋక్షాత్సంవరణో జజ్ఞే రాజన్వంశకరస్తవ॥ 1-101-22 (4485) 
ఆర్క్షే సంవరణే రాజన్ప్రశాసతి వసుంధరాం।
సంక్షయః సుమహానాసీత్ప్రజానామితి నః శ్రుతం॥ 1-101-23 (4486) 
వ్యశీర్యత తతో రాష్ట్రం క్షయైర్నానావిధైస్తదా।
క్షున్మృత్యుభ్యామనావృష్ట్యా వ్యాధిభిశ్చ సమాహతం॥ 1-101-24 (4487) 
అభ్యఘ్నన్భారతాంశ్చైవ సపత్నానాం బలాని చ।
చాలయన్వసుధాం చేమాం బలేన చతురంగిణా॥ 1-101-25 (4488) 
అభ్యయాత్తం చ పాంచల్యో విజిత్య తరసా మహీం।
అక్షౌహిణీభిర్దశభిః స ఏనం సమరేఽజయత్॥ 1-101-26 (4489) 
తతః సదారః సామాత్యః సపుత్రః ససుహృజ్జనః।
రాజా సంవరణస్తస్మాత్పలాయత మహాభయాత్॥ 1-101-27 (4490) 
`తే ప్రతీచీం పరాభూతాః ప్రపన్నా భారతా దిశం'।
సింధోర్నదస్య మహతో నికుంజే న్యవసంస్తదా। 
నదీవిపయపర్యంతే పర్వతస్య సమీపతః॥  1-101-28 (4491) 
తత్రావసన్బహూన్కాలాన్భారతా దుర్గమాశ్రితాః।
తేషాం నివసతాం తత్ర సహస్రం పరివత్సరాన్॥ 1-101-29 (4492) 
అథాభ్యగచ్ఛద్భరతాన్వసిష్ఠో భగవానృషిః।
తమాగతం ప్రయత్నేన ప్రత్యుద్గంయాభివాద్య చ॥ 1-101-30 (4493) 
అర్ఘ్యమభ్యాహరంస్తస్మై తే సర్వే భారతాస్తదా।
నివేద్య సర్వమృషయే సత్కారేణ సువర్చసే॥ 1-101-31 (4494) 
తమాసనే చోపవిష్టం రాజా వవ్రే స్వయం తదా।
పురోహితో భవాన్నోఽస్తు రాజ్యాయ ప్రయతేమహి॥ 1-101-32 (4495) 
ఓమిత్యేవం వసిష్ఠోఽపి భారతాన్ప్రత్యపద్యత।
అథాభ్యషించత్సాంరాజ్యే సర్వక్షత్రస్య పౌరవం॥ 1-101-33 (4496) 
విషాణభూతం సర్వస్యాం పృథివ్యామితి నః శ్రుతం।
భరతాధ్యుషితం పూర్వం సోఽధ్యతిష్ఠత్పురోతోతమం॥ 1-101-34 (4497) 
పునర్బలిభృతశ్చైవ చక్రే సర్వమహీక్షితః।
తతః స పృథివీం ప్రాప్య పునరీజే మహాబలః॥ 1-101-35 (4498) 
ఆజమీఢో మహాయజ్ఞైర్బహుభిర్భూరిదక్షిణైః।
తతః సంవరణాత్సౌరీ తపతీ సుషువే కురుం॥ 1-101-36 (4499) 
రాజత్వే తం ప్రజాః సర్వా ధర్మజ్ఞ ఇతి వవ్రిరే।
`మహింనా తస్య కురవో లేభిరే ప్రత్యయం భృశం।' 
తస్య నాంనాఽభివిఖ్యాతం పృథివ్యాం కురుజాంగలం॥  1-101-37 (4500) 
కురుక్షేత్రం స తపసా పుణ్యం చక్రే మహాతపాః।
అశ్వవంతమభిష్యంతం తథా చైత్రరథం మునిం॥ 1-101-38 (4501) 
జనమేజయం చ విఖ్యాతం పుత్రాంశ్చాస్యానుశుశ్రుమ।
పంచైతాన్వాహినీ పుత్రాన్వ్యజాయత మనస్వినీ॥ 1-101-39 (4502) 
అవిక్షితః పరిక్షిత్తు శబలాశ్వస్తు వీర్యవాన్।
ఆదిరాజో విరాజశ్చ శాల్మలిశ్చ మహాబలః॥ 1-101-40 (4503) 
ఉచ్చైఃశ్రవా భంగకారో జితారిశ్చాష్టమః స్మృతః।
ఏతేషామన్వవాయే తు ఖ్యాతాస్తే కర్మజైర్గుణైః। 
జనమేజయాదయః సప్త తథైవాన్యే మహారథాః॥  1-101-41 (4504) 
పరీక్షితోఽభవన్పుత్రాః సర్వే ధర్మార్థకోవిదాః।
కక్షసేనోగ్రసేనౌ తు చిత్రసేనశ్చ వీర్యవాన్॥ 1-101-42 (4505) 
ఇంద్రసేనః సుషేణశ్చ భీమసేనశ్చ నామతః।
జనమేజయస్య తనయా భువి ఖ్యాతా మహాబలాః॥ 1-101-43 (4506) 
ధృతరాష్ట్రః ప్రథమజః పాండుర్బాహ్లీక ఏవ చ।
నిషధశ్చ మహాతేజాస్తథా జాంబూనదో బలీ॥ 1-101-44 (4507) 
కుండోదరః పదాతిశ్చ వసాతిశ్చాష్టమః స్మృతః।
సర్వే ధర్మార్థకుశలాః సర్వభూతహితే రతాః॥ 1-101-45 (4508) 
ధృతరాష్ట్రోఽథ రాజాసీత్తస్య పుత్రోఽథ కుండికః।
హస్తీ వితర్కః క్రాథశ్చ కుండినశ్చాపి పంచమః॥ 1-101-46 (4509) 
హవిశ్రవాస్తథేంద్రాభో భుమన్యుశ్చాపరాజితః।
ధృతరాష్ట్రసుతానాం తు త్రీనేతాన్ప్రథితాన్భువి॥ 1-101-47 (4510) 
ప్రతీపం ధర్మనేత్రం చ సునేత్రం చాపి భారత।
ప్రతీపః ప్రథితస్తేషాం బభూవాప్రతిమో భువి॥ 1-101-48 (4511) 
ప్రతీపస్య త్రయః పుత్రా జజ్ఞిరే భరతర్షభ।
దేవాపిః శంతనుశ్చైవ బాహ్లీకశ్చ మహారథః॥ 1-101-49 (4512) 
దేవాపిస్తు ప్రవవ్రాజ తేషాం ధర్మహితేప్సయా।
శంతనుశ్చ మహీం లేభే బాహ్లీకశ్చ మహారథః॥ 1-101-50 (4513) 
భరతస్యాన్వయాస్త్వేతే దేవకల్పా మహారథాః।
బభూవుర్బ్రహ్మకల్పాశ్చ బహవో రాజసత్తమాః॥ 1-101-51 (4514) 
ఏవంవిధా మహాభాగా దేవరూపాః ప్రహారిణః।
అన్వవాయే మహారాజ ఐలవంశవివర్ధనాః॥ 1-101-52 (4515) 
`గంగాతీరం సమాగంయ దీక్షితో జనమేజయ।
అశ్వమేధసహస్రాణి వాజపేయశతాని చ॥ 1-101-53 (4516) 
పునరీజే మహాయజ్ఞైః సమాప్తవరదక్షిణైః।
అగ్నిష్టోమాతిరాత్రాణాముక్థానాం సోమవత్పునః॥ 1-101-54 (4517) 
వాజపేయేష్టిసత్రాణాం సహస్రైశ్చ సుసంభృతైః।
దృష్ట్వా శాకుంతలో రాజా తర్పయిత్వా ద్విజాంధనైః॥ 1-101-55 (4518) 
పునః సహస్రం పద్మానాం కణ్వాయ భరతో దదౌ।
జంబూనదస్య శుద్ధస్య కనకస్య మహాయశాః॥ 1-101-56 (4519) 
యస్య యూపాః శతవ్యామాః పరిణాహేఽథ కాంచనాః।
సహస్రవ్యామముద్వృద్ధాః సేంద్రైర్దేవైః సముచ్ఛ్రితాః॥ 1-101-57 (4520) 
స్వలంకృతా భ్రాజమానాః సర్వరత్నైర్మనోరమైః।
హిరణ్యం ద్విరదానశ్వాన్మహిషోష్ట్రగజావికం॥ 1-101-58 (4521) 
దాసీదాసం ధనం ధాన్యం గాః సుశీలాః సవత్సకాః।
భూమిం యూపసహస్రాంకాం కణ్వాయ బహుదక్షిణాం॥ 1-101-59 (4522) 
బహూనాం బ్రహ్మకల్పానాం ధనం దత్త్వా క్రతూన్బహూన్।
గ్రామాన్గృహాణి శుభ్రాణి కోటిశోథాదదత్తదా॥ 1-101-60 (4523) 
భరతాద్భారతీ కీర్తిర్యేనేదం భారతం కులం।'
భరతస్యాన్వయే జాతా దేవకల్పా మహారథాః॥  1-101-61 (4524) 
బహవో బ్రహ్మకల్పాశ్చ బభూవుః క్షత్రసత్తమాః।
తేషామపరిమేయాని నామధేయాని సంత్యుత॥ 1-101-62 (4525) 
తేషాం కులే యథా ముఖ్యాన్కీర్తయిష్యామి భారత।
మహాభాగాందేవకల్పాన్సత్యార్జవపరాయణాన్॥ ॥ 1-101-63 (4526) 
 
ఇతి శ్రీమన్మహాభారతే ఆదిపర్వణి సంభవపర్వణి ఏకోత్తరశతతమోఽధ్యాయః॥ 101 ॥

Mahabharata - Adi Parva - Chapter Footnotes

1-101-9 వితథం విగతస్తథాభావో జనకసాదృశ్యం యత్ర తత్తాదృశం పుత్రజన్మ॥ 1-101-23 ఆర్క్షే ఋక్షపుత్రే॥ 1-101-24 క్షయైర్నాశహేతుభిః క్షుత్ప్రభృతిభిః॥ 1-101-26 అభ్యయాత్తం సంవరణం। ఏనం సంవరణమేవ॥ 1-101-35 బలిభృతః కరదాన్॥ 1-101-36 సౌరీ సూర్యకన్యా॥ 1-101-40 అశ్వవత ఏవావిక్షిదితి సంజ్ఞాంతరం॥ ఏకోత్తరశత్తతమోఽధ్యాయః॥ 101 ॥



ఆదిపర్వ - అధ్యాయ 102

॥ శ్రీః ॥

1.102. అధ్యాయః 102 

Mahabharata - Adi Parva - Chapter Topics

మహాభిషగుపాఖ్యానం॥ 1 ॥ మహాభిషగ్గంగయోః శాపః॥ 2 ॥ అష్టవసూనాం గంగాయాశ్చ సంవాదః॥ 3 ॥

Mahabharata - Adi Parva - Chapter Text

1-102-0 (4527) 
వైశంపాయన ఉవాచ। 1-102-0x (626) 
ఇక్ష్వాకువంశప్రభో రాజాసీత్పృథివీపతిః।
మహాభిషగితి ఖ్యాతః సత్యవాక్సత్యవిక్రమః॥ 1-102-1 (4528) 
సోఽశ్వమేధసహస్రేణ రాజసూయశతేన చ।
తోషయామాస దేవేశం స్వర్గం లేభే తతః ప్రభుః॥ 1-102-2 (4529) 
తతః కదాచిద్బ్రహ్మాణముపాసాంచక్రిరే సురాః।
తత్ర రాజర్షయో హ్యాసన్స చ రాజా మహాభిషక్॥ 1-102-3 (4530) 
అథ గంగా సరిచ్ఛ్రేష్ఠా సముపాయాత్పితామహం।
తస్యా వాసః సముద్ధూతం మారుతేన శశిప్రభం॥ 1-102-4 (4531) 
తతోఽభవన్సురగణాః సహసాఽవాఙ్ముఖాస్తదా।
మహాభిషక్తు రాజర్షిరశంకో దృష్టవాన్నదీం॥ 1-102-5 (4532) 
సోపధ్యాతో భగవతా బ్రహ్మణా తు మహాభిషక్।
ఉక్తశ్చ జాతో మర్త్యేషు పునర్లోకానవాప్స్యసి॥ 1-102-6 (4533) 
యయా హృతమనాశ్చాసి గంగయా త్వం హి దుర్మతే।
సా తే వై మానుషే లోకే విప్రియాణ్యాచరిష్యతి॥ 1-102-7 (4534) 
యదా తే భవితా మన్యుస్తదా శాపాద్విమోక్ష్యతే।  1-102-8 (4535) 
వైశంపాయన ఉవాచ।
స చింతయిత్వా నృపతిర్నృపానన్యాంస్తపోధనాన్॥  1-102-8x (627) 
ప్రతీపం రోచయామాస పితరం భూరితేజసం।
సా మహాభిషజం దృష్ట్వా నదీ దైర్యాచ్చ్యుతం నృపం॥ 1-102-9 (4536) 
తమేవ మనసా ధ్యాయంత్యుపావృత్తా సరిద్వరా।
సా తు విధ్వస్తవపుషః కశ్మలాభిహతాన్నృప॥ 1-102-10 (4537) 
దదర్శ పథి గచ్ఛంతీ వసూందేవాందివౌకసః।
తథారూపాంశ్చ తాందృష్ట్వా ప్రపచ్ఛ సరితాం వరా॥ 1-102-11 (4538) 
కిమిదం నష్టరూపాః స్థ కచ్చిత్క్షేమం దివౌకసాం।
తామూచుర్వసవో దేవాః శప్తాః స్మో వై మహానది॥ 1-102-12 (4539) 
అల్పేఽపరాధే సంరంభాద్వసిష్ఠేన మహాత్మనా।
విమూఢా హి వయం సర్వే ప్రచ్ఛన్నమృషిసత్తమం॥ 1-102-13 (4540) 
సంధ్యాం వసిష్ఠమాసీనం తమత్యభిసృతాః పురా।
తేన కోపాద్వయం శప్తా యోనౌ సంభవతేతి హ॥ 1-102-14 (4541) 
న తచ్ఛక్యం నివర్తయితుం యదుక్తం బ్రహ్మవాదినా।
త్వమస్మాన్మానుషీ భూత్వా సూష్వ పుత్రాన్వసూన్భువి॥ 1-102-15 (4542) 
న మానుషీణాం జఠరం ప్రవిశేమ వయం శుభే।
ఇత్యుక్తా తైశ్చ వసుభిస్తథేత్యుక్త్వాఽబ్రవీదిదం॥ 1-102-16 (4543) 
గంగోవాచ। 1-102-17x (628) 
మర్త్యేషు పురుషశ్రేష్ఠః కో వః కర్తా భవిష్యతి।  1-102-17 (4544) 
వసవ ఊచుః।
ప్రతీపస్య సుతో రాజా శాంతనుర్లోకవిశ్రుతః। 
భవితా మానుషే లోకే స నః కర్తా భవిష్యతి॥  1-102-17x (629) 
గంగోవాచ। 1-102-18x (630) 
మమాప్యేవం మతం దేవా యథా మాం వదథానఘాః।
ప్రియం తస్య కరిష్యామి యుష్మాకం చేతదీప్సితం॥ 1-102-18 (4545) 
వసవ ఊచుః। 1-102-19x (631) 
జాతాన్కుమారాన్స్వానప్సు ప్రక్షేప్తుం వై త్వమర్హసి।
యథా నచిరకాలం నో నిష్కృతిః స్యాత్త్రిలోకగే॥ 1-102-19 (4546) 
జిఘృక్షవో వయం సర్వే సురభిం మందబుద్ధయః।
శప్తా బ్రహ్మర్షిణా తేన తాంస్త్వం మోచయ చాశు నః॥ 1-102-20 (4547) 
గంగోవాచ। 1-102-21x (632) 
ఏవమేతత్కరిష్యామి పుత్రస్తస్య విధీయతాం।
నాస్య మోఘః సంగమః స్యాత్పుత్రహేతోర్మయా సహ॥ 1-102-21 (4548) 
వసవ ఊచుః। 1-102-22x (633) 
తురీయార్ధం ప్రదాస్యామో వీర్యస్యైకైకశో వయం।
తేన వీర్యేణ పుత్రస్తే భవితా తస్య చేప్సితః॥ 1-102-22 (4549) 
న సంపత్స్యతి మర్త్యేషు పునస్తస్య తు సంతతిః।
తస్మాదపుత్రః పుత్రస్తే భవిష్యతి స వీర్యవాన్॥ 1-102-23 (4550) 
ఏవం తే సమయం కృత్వా గంగయా వసవః సహ।
జగ్ముః సంహృష్టమనసో యథాసంకల్పమంజసా॥ ॥ 1-102-24 (4551) 
 
ఇతి శ్రీమన్మహాభారతే ఆదిప్రవమి సంభవపర్వణి ద్వ్యధికశతతమోఽధ్యాయః॥ 102 ॥

Mahabharata - Adi Parva - Chapter Footnotes

1-102-6 అపధ్యాతః శప్తః॥ 1-102-10 విధ్వస్తవపుషో దివశ్చ్యుతత్వాత్॥ 1-102-14 అత్యభిసృతా అతిక్రాంతవంతః। వక్ష్యమాణేన తద్ధేనుహరణేనేతి శేషః॥ 1-102-19 నచిరకాలం శీఘ్రం। నోఽస్మాకం॥ 1-102-22 తురీయార్ధమష్టమాంశం॥ ద్వ్యధికశతతమోఽధ్యాయః॥ 102 ॥



ఆదిపర్వ - అధ్యాయ 103

॥ శ్రీః ॥

1.103. అధ్యాయః 103 

Mahabharata - Adi Parva - Chapter Topics

ప్రతీపేన గంగాయాః స్నుషాత్వేన పరిగ్రహః॥ 1 ॥ శాంతనూత్పత్తిః॥ 2 ॥ తస్య రాజ్యేఽభిషేకః॥ 3 ॥ మృగయార్థం గతస్య శాంత నోర్గంగయా సంవాదః॥ 4 ॥

Mahabharata - Adi Parva - Chapter Text

1-103-0 (4552) 
వైశంపాయన ఉవాచ। 1-103-0x (634) 
తతః ప్రతీపో రాజాఽఽసీత్సర్వభూతహితః సదా।
నిషసాద సమా బహ్వీర్గంగాద్వారగతో జపన్॥ 1-103-1 (4553) 
తస్య రూపగుణోపేతా గంగా స్త్రీరూపధారిణీ।
ఉత్తీర్య సలిలాత్తస్మాల్లోభనీయతమాకృతిః॥ 1-103-2 (4554) 
అధీయానస్య రాజర్షేర్దివ్యరూపా మనస్వినీ।
దక్షిణం శాలసంకాశమూరుం భేజే శుభాననా॥ 1-103-3 (4555) 
ప్రతీపస్తు మహీపాలస్తామువాచ యశస్వినీం।
`వాక్యం వాక్యవిదాం శ్రేష్ఠో ధర్మనిశ్చయతత్త్వవిత్।' 
కరోమి కిం తే కల్యాణి ప్రియం యత్తేఽభికాంక్షితం॥  1-103-4 (4556) 
స్త్ర్యువాచ। 1-103-5x (635) 
త్వామహం కామయే రాజన్భజమానాం భజస్వ మాం।
త్యాగః కామవతీనాం హి స్త్రీణాం సద్భిర్విగర్హితః॥ 1-103-5 (4557) 
ప్రతీప ఉవాచ। 1-103-6x (636) 
నాహం పరస్త్రియం కామాద్గచ్ఛేదం వరవర్ణిని।
న చాసవర్ణాం కల్యాణి ధర్ంయమేతద్ధి మే వ్రతం॥ 1-103-6 (4558) 
`యః స్వదారాన్పరిత్యజ్య పారక్యాం సేవతే స్త్రియం।
నిరయాన్నైవ ముచ్యతే యావదాభూతసంప్లవం॥'  1-103-7 (4559) 
స్త్ర్యువాచ। 1-103-8x (637) 
నాశ్రేయస్యస్మి నాగంయా న వక్తవ్యా చ కర్హిచిత్।
భజంతీం భజ మాం రాజందివ్యాం కన్యాం వరస్త్రియం॥ 1-103-8 (4560) 
ప్రతీప ఉవాచ। 1-103-9x (638) 
త్వయా నివృత్తమేతత్తు యన్మాం చోదయసి ప్రియం।
అన్యథా ప్రతిపన్నం మాం నాశయేద్ధర్మవిప్లవః॥ 1-103-9 (4561) 
ప్రాప్య దక్షిణమూరుం మే త్వమాశ్లిష్టా వరాంగనే।
అపత్యానాం స్నుషాణాం చ భీరు విద్ధ్యేతదాసనం॥ 1-103-10 (4562) 
సవ్యోరుః కామినీభోగ్యస్త్వయా స చ వివర్జితః।
తస్మాదహం నాచరిష్యే త్వయి కామం వరాంగనే॥ 1-103-11 (4563) 
స్నుషా మే భవ సుశ్రోణి పుత్రార్థం త్వాం వృణోంయహం।
స్నుషాపక్షం హి వామోరు త్వమాగంయ సమాశ్రితా॥ 1-103-12 (4564) 
స్త్ర్యువాచ। 1-103-13x (639) 
ఏవమప్యస్తు ధర్మజ్ఞ సంయుజ్యేయం సుతేన తే।
త్వద్భక్త్యా తు భజిష్యామి ప్రఖ్యాతం భారతం కులం॥ 1-103-13 (4565) 
పృథివ్యాం పార్థివా యే చ తేషాం యూయం పరాయణం।
గుణా న హి మయా శక్యా వక్తుం వర్షశతైరపి॥ 1-103-14 (4566) 
కులస్య యే వః ప్రథితాస్తత్సాధుత్వమథోత్తమం।
సమయేనేహ ధర్మజ్ఞ ఆచరేయం చ యద్విభో॥ 1-103-15 (4567) 
తత్సర్వమేవ పుత్రస్తే న మీమాంసేత కర్హిచిత్।
ఏవం వసంతీ పుత్రే తే వర్ధయిష్యాంయహం రతిం॥ 1-103-16 (4568) 
పుత్రైః పుణ్యైః ప్రియైశ్చైవ స్వర్గం ప్రాప్స్యతి తే సుతః।  1-103-17 (4569) 
వైశంపాయన ఉవాచ।
తథేత్యుక్త్వా తు సా రాజంస్తత్రైవాంతరధీయత। 
`అదృశ్యా రాజసింహస్య పశ్యతః సాఽభవత్తదా॥'  1-103-17x (640) 
పుత్రజన్మ ప్రతీక్షన్వై స రాజా తదధారయత్।
ఏతస్మిన్నేవ కాలే తు ప్రతీపః క్షత్రియర్షభః॥ 1-103-18 (4570) 
తపస్తేపే సుతస్యార్థే సభార్యః కురునందన।
`ప్రతీపస్య తు భార్యాయాం గర్భః శ్రీమానవర్ధత॥ 1-103-19 (4571) 
శ్రియా పరమయా యుక్తః శరచ్ఛుక్లే యథా శశీ।
తతస్తు దశమే మాసి ప్రాజాయత రవిప్రభం॥ 1-103-20 (4572) 
కుమారం దేవగర్భాభం ప్రతీపమహిషీ తదా।'
తయోః సమభవత్పుత్రో వృద్ధయోః స మహాభిషక్॥  1-103-21 (4573) 
శాంతస్య జజ్ఞే సంతానస్తస్మాదాసీత్స శాంతనుః।
`తస్య జాతస్య కృత్యాని ప్రతీపోఽకారయత్ప్రభుః॥ 1-103-22 (4574) 
జాతకర్మాది విప్రేణ వేదోక్తైః కర్మభిస్తదా।
నామకర్మ చ విప్రాస్తు చక్రుః పరమసత్కృతం॥ 1-103-23 (4575) 
శాంతనోరవనీపాల వేదోక్తైః కర్మభిస్తదా।
తతః సంవర్ధితో రాజా శాంతనుర్లోకధార్మికః॥ 1-103-24 (4576) 
స తు లేభే పరాం నిష్ఠాం ప్రాప్య ధర్మభృతాం వరః।
ధనుర్వేదే చ వేదే చ గతిం స పరమా గతః॥ 1-103-25 (4577) 
యౌవనం చాపి సంప్రాప్తః కుమారో వదతాం వరః।'
సంస్మరంశ్చాక్షయాఁల్లోకాన్విజాతాన్స్వేన కర్మణా॥  1-103-26 (4578) 
పుణ్యకర్మకృదేవాసీచ్ఛాంతనుః కురుసత్తమః।
ప్రతీపః శాంతనుం పుత్రం యౌవనస్థం తతోఽన్వశాత్॥ 1-103-27 (4579) 
పురా స్త్రీ మాం సమభ్యాగాచ్ఛాంతనో భూతయే తవ।
త్వామావ్రజేద్యది రహః సా పుత్ర వరవర్ణినీ॥ 1-103-28 (4580) 
కామయానాఽభిరూపాఢ్యా దివ్యస్త్రీ పుత్రకాంయయా।
సా త్వయా నానుయోక్తవ్యా కాసి కస్యాసి చాంగనే॥ 1-103-29 (4581) 
యచ్చ కుర్యాన్న తత్కర్మ సా ప్రష్టవ్యా త్వయాఽనఘ।
సన్నియోగాద్భజంతీం తాం భజేథా ఇత్యువాచ తం॥ 1-103-30 (4582) 
ఏవం సందిశ్య తనయం ప్రతీపః శాంతనుం తదా।
స్వే చ రాజ్యేఽభిషిచ్యైనం వనం రాజా వివేశ హ॥ 1-103-31 (4583) 
స రాజా శాంతనుర్ధీమాందేవరాజసమద్యుతిః।
`బభూవ సర్వలోకస్య సత్యవాగితి సంమతః॥ 1-103-32 (4584) 
పీనస్కంధో మహాబాహుర్మత్తవారణవిక్రమః।
అన్వితః పరిపూర్ణార్థైః సర్వైర్నృపతిలక్షణైః॥ 1-103-33 (4585) 
అమాత్యలక్షణోపేతః క్షత్రధర్మవిశేషవిత్।
వశే చక్రే మహీమేకో విజిత్య వసుధాధిపాన్॥ 1-103-34 (4586) 
వేదానాగమయత్కృత్స్నాన్రాజధర్మాంశ్చ సర్వశః।
ఈజే చ బహుభిః సత్రైః క్రతుభిర్భూరిదక్షిణైః॥ 1-103-35 (4587) 
తర్పయామాస విప్రాంశ్చ వేదాధ్యయనకోవిదాన్।
రత్నైరుచ్చావచైర్గోభిర్గ్రామైరశ్వైర్ధనైరపి॥ 1-103-36 (4588) 
వయోరూపేణ సంపన్నః పౌరుషేణ బలేన చ।
ఐశ్వర్యేణ ప్రతాపేన విక్రమేణ ధనేన చ॥ 1-103-37 (4589) 
వర్తమానశ్చ సత్యేన సర్వధర్మవిశారదః।
తం మహీపం మహీపాలా రాజరాజమకుర్వత॥ 1-103-38 (4590) 
వీతశోకభయాబాధాః సుఖస్వప్నప్రబోధాః।
శ్రియా భరతశార్దూల సమపద్యంత భూమిపాః॥ 1-103-39 (4591) 
నియమైః సర్వవర్ణానాం బ్రహ్మోత్తరమవర్తత।
బ్రాహ్మణాభిముఖం క్షత్రం క్షత్రియాభిముఖా విశః॥ 1-103-40 (4592) 
బ్రహ్మక్షత్రానుకూలాంశ్చ శూద్రాః పర్యచరన్విశః।
ఏవం పశువరాహాణాం తథైవ మృగపక్షిణాం॥ 1-103-41 (4593) 
శాంతనావథ రాజ్యస్థే నావర్తత వృథా వధః।
అసుఖానామనాథానాం తిర్యగ్యోనిషు వర్తతాం॥ 1-103-42 (4594) 
స ఏవ రాజా సర్వేషాం భూతానామభవత్పితా।
స హస్తినాంని ధర్మాత్మా విహరన్కురునందనః॥ 1-103-43 (4595) 
తేజసా సూర్యకల్పోఽభూద్వాయునా చ సమో బలే।
అంతకప్రతిమః కోపే క్షమయా పృథివీసమః॥ 1-103-44 (4596) 
బభూవ రాజా సుమతిః ప్రజానాం సత్యవిక్రమః।
స వనేషు చ రంయేషు శైలప్రస్రవణేషు చ॥'  1-103-45 (4597) 
చచార మృగయాశీలః శాంతనుర్వనగోచరః।
స మృగాన్మహిషాంశ్చైవ వినిఘ్నన్రాజసత్తమః॥ 1-103-46 (4598) 
గంగామను చచారైకః సిద్ధచారణసేవితాం।
స కదాచిన్మహారాజ దదర్శ పరమాం స్త్రియం॥ 1-103-47 (4599) 
జాజ్వల్యమానాం వపుషా సాక్షాచ్ఛ్రియమివాపరాం।
సర్వానవద్యాం సుదతీం దివ్యాభరణభూషితాం॥ 1-103-48 (4600) 
సూక్ష్మాంబరధరామేకాం పద్మోదరసమప్రభాం।
`స్నాతగాత్రాం ధౌతవస్త్రాం గంగాతీరరుహే వనే॥ 1-103-49 (4601) 
ప్రకీర్ణకేశీం పాణిభ్యాం సంస్పృశంతీం శిరోరుహాన్।
రూపేణ వయసా కాంత్యా శరీరావయవైస్తథా॥ 1-103-50 (4602) 
హావభావవిలాసైశ్చ లోచనాంచలవిక్రియైః।
శ్రోణీభారేణ మధ్యేన స్తనాభ్యామురసా దృశా॥ 1-103-51 (4603) 
కవరీభరేణ పాదాభ్యామింగితేన స్మితేన చ।
కోకిలాలాపసంల్లాపైర్న్యక్కుర్వంతీం త్రిలోకగాం॥ 1-103-52 (4604) 
వాణీం చ గిరిజాం లక్ష్మీం యోషితోన్యాః సురాంగనాః।
సా చ శాంతనుమబ్యాగాదలక్ష్మీమపకర్షతీ॥'  1-103-53 (4605) 
తాం దృష్ట్వా హృష్టరోమాఽభూద్విస్మితో రూపసంపదా।
పిబన్నివ చ నేత్రాభ్యాం నాతృప్యత నరాధిపః॥ 1-103-54 (4606) 
సా చ దృష్ట్వైవ రాజానం విచరంతం మహాద్యుతిం।
స్నేహాదాగతసౌహార్దా నాతృప్యత విలాసినీ॥ 1-103-55 (4607) 
`గంగా కామేన రాజానం ప్రేక్షమాణా విలాసినీ।
చంచూర్యతాగ్రతస్తస్య కిన్నరీవాప్సరోపమా॥ 1-103-56 (4608) 
దృష్ట్వా ప్రహృష్టరూపోఽభూద్దర్శనాదేవ శాంతనుః।
రూపేణాతీత్య తిష్ఠంతీం సర్వా రాజన్యయోషితః॥'  1-103-57 (4609) 
తామువాచ తతో రాజా సాంత్వయఞ్శ్లక్ష్ణయా గిరా।
దేవీ వా దానవీ వా త్వం గంధర్వీ చాథవాఽప్సరాః॥ 1-103-58 (4610) 
యక్షీ వా పన్నగీ వాఽపి మానుషీ వా సుమధ్యమే।
`యాఽసి కాఽసి సురప్రఖ్యే మహిషీ మే భవానఘే॥ 1-103-59 (4611) 
త్వాం గతా హి మమ ప్రామా వసు యన్మేఽస్తి కించన।'
యాచే త్వాం సురగర్భాభే భార్యా మే భవ శోభనే॥ ॥  1-103-60 (4612) 
 
ఇతి శ్రీమన్మహాభారతే ఆదిపర్వణి సంభవపర్వణి త్ర్యధికశతతమోఽధ్యాయః॥ 103 ॥

Mahabharata - Adi Parva - Chapter Footnotes

1-103-1 తత ఇతి॥ 1-103-8 దివ్యాం దివి భవాం॥ 1-103-9 నివృత్తం నిరస్తం॥ 1-103-10 ఆశ్లిష్టా సంగతా॥ 1-103-15 సమయేన నియమేన॥ 1-103-16 న మీమాంసేత న విచారయేత్॥ 1-103-22 శాంతస్యోపరతస్య వంశస్య సంతానో విస్తార ఇతి శాంతతనుః। తకారలోపేన శాంతనురితి నామ॥ 1-103-26 సంస్మరన్నితి వ్యవహితమపి జ్ఞానబలేన జానాతీత్యర్థః॥ 1-103-29 నానుయోక్తవ్యా న ప్రష్టవ్యా॥ త్ర్యధికశతతమోఽధ్యాయః॥ 103 ॥



ఆదిపర్వ - అధ్యాయ 104

॥ శ్రీః ॥

1.104. అధ్యాయః 104 

Mahabharata - Adi Parva - Chapter Topics

సమయబంధపూర్వకం గంగాశాంతన్వోర్వివాహః॥ 1 ॥

Mahabharata - Adi Parva - Chapter Text

1-104-0 (4613) 
వైశంపాయన ఉవాచ। 1-104-0x (641) 
ఏతచ్ఛ్రుత్వా వచో రాజ్ఞః సస్మితం మృదు వల్గు చ।
యశస్వినీ చ సాఽగచ్ఛచ్ఛాంతనోర్భూతయే తదా॥ 1-104-1 (4614) 
సా తు దృష్ట్వా నృపశ్రేష్ఠం చరంతం తీరమాశ్రితం।
వసూనాం సమయం స్మృత్వాఽథాభ్యగచ్ఛదనిందితా॥ 1-104-2 (4615) 
ప్రజార్థినీ రాజపుత్రం శాంతనుం పృథివీపతిం।
ప్రతీపవచనం చాపి సంస్మృత్యైవ స్వయం నృపం॥ 1-104-3 (4616) 
కాలోఽయమితి మత్వా సా వసూనాం శాపచోదితా।
ఉవాచ చైవ రాజ్ఞః సా హ్లాదయంతీ మనో గిరా॥ 1-104-4 (4617) 
గంగోవాచ। 1-104-5x (642) 
భవిష్యామి మహీపాల మహిషీ తే వశానుగా।
న తు త్వం వా ద్వితీయో వా జ్ఞాతుమిచ్ఛేత్కథంచన॥ 1-104-5 (4618) 
యత్తు కుర్యామహం రాజఞ్శుభం వా యది వాఽశుభం।
న తద్వారయితవ్యాఽస్మి న వక్తవ్యా తథాఽప్రియం॥ 1-104-6 (4619) 
ఏవం హి వర్తమానేఽహం త్వయి వత్స్యామి పార్థివ।
వారితా విప్రియం చోక్తా త్యజేయం త్వామసంశయం॥ 1-104-7 (4620) 
ఏష మే సమయో రాజన్భజ మాం త్వం యథేప్సితం।
అనునీతాఽస్మి తే పిత్రా భర్తా మే త్వం భవ ప్రభో॥ 1-104-8 (4621) 
వైశంపాయన ఉవాచ। 1-104-9x (643) 
తథేతి సా యదా తూక్తా తదా భరతసత్తమ।
ప్రహర్షమతులం లేభే ప్రాప్య తం పార్థివోత్తమం॥ 1-104-9 (4622) 
ప్రతిజ్ఞాయ తు తత్తస్యాస్తథేతి మనుజాధిపః।
రథమారోప్య తాం దేవీం జగామ స తయా సహ॥ 1-104-10 (4623) 
సా చ శాంతనుమభ్యాగాత్సాక్షాల్లక్ష్మీరివాపరా।
ఆసాద్య శాంతనుస్తాం చ బుభుజే కామతో వశీ॥ 1-104-11 (4624) 
న ప్రష్టవ్యేతి మన్వానో న స తాం కించిదూచివాన్।
స తస్యాః శీలవృత్తేన రూపౌదార్యగుణేన చ॥ 1-104-12 (4625) 
ఉపచారేణ చ రహస్తుతోష జగతీపతిః।
స రాజా పరమప్రీతః పరమస్త్రీప్రలాలితః॥ 1-104-13 (4626) 
దివ్యరూపా హి సా దేవీ గంగా త్రిపథగామినీ।
మానుషం విగ్రహం కృత్వా శ్రీమంతం వరవర్ణినీ॥ 1-104-14 (4627) 
భాగ్యోపనతకామస్య భార్యా చోపనతాఽభవత్।
శంతనోర్నృపసింహస్య దేవరాజసమద్యుతేః॥ 1-104-15 (4628) 
సంభోగస్నేహచాతుర్యైర్హావలాస్యైర్మనోహరైః।
రాజానం రమయామాస యథా రజ్యేత స ప్రభుః॥ 1-104-16 (4629) 
స రాజా రతిసక్తోఽభూదుత్తమస్త్రీగుణైర్హృతః॥ ॥  1-104-17 (4630) 
 
ఇతి శ్రీమన్మహాభారతే ఆదిపర్వణి సంభవపర్వణి చతురధికశతతమోఽధ్యాయః॥ 104 ॥




ఆదిపర్వ - అధ్యాయ 105

॥ శ్రీః ॥

1.105. అధ్యాయః 105 

Mahabharata - Adi Parva - Chapter Topics

గంగయా జాతమాత్రస్య పుత్రసప్తకస్య హననం॥ 1 ॥ అష్టమపుత్రహననోద్యుక్తాం స్వభార్యాం ప్రతి శాంంతనుప్రశ్నాః॥ 2 ॥ పూర్వవృత్తకథనపూర్వకం గంగాయాః ప్రతివచనం॥ 3 ॥

Mahabharata - Adi Parva - Chapter Text

1-105-0 (4631) 
వైశంపాయన ఉవాచ। 1-105-0x (644) 
సంవత్సరానృతూన్మాసాన్బుబుధే న బహూన్గతాన్।
రమమాణస్తయా సార్ధం యథాకామం నరేశ్వరః॥ 1-105-1 (4632) 
`దివిష్ఠాన్మానుషాంశ్చైవ భోగాన్భుంక్తే స వై నృపః।'
ఆసాద్య శాంతనుః శ్రీమాన్ముముదే యోషితాం వరాం॥  1-105-2 (4633) 
ఋతుకాలే తు సా దేవీ దివ్యం గర్భమధారయత్।
అష్టావజనయత్పుత్రాంస్తస్మాదమరసన్నిభాన్॥ 1-105-3 (4634) 
జాతం జాతం చ సా పుత్రం క్షిపత్యంయసి భారత।
సూతకే కంఠమాక్రంయ తాన్నినాయ యమక్షయం॥ 1-105-4 (4635) 
ప్రీణాంయహం త్వామిత్యుక్త్వా గంగాస్రోతస్యమజ్జయత్।
తస్య తన్న ప్రియం రాజ్ఞః శాంతనోరభవత్తదా॥ 1-105-5 (4636) 
న చ తాం కించనోవాచ త్యాగాద్భీతో మహీపతిః।
`అమీమాంస్యా కర్మయోనిరాగమశ్చేతి శాంతనుః॥ 1-105-6 (4637) 
స్మరన్పితృవచశ్చైవ నాపృచ్ఛత్పుత్రకిల్బిషం।
జాతాంజాతాంశ్చ వై హంతి సా స్త్రీ సప్త వరాన్సుతాన్॥ 1-105-7 (4638) 
శాంతనుర్ధర్మభంగాచ్చ నాపృచ్ఛత్తాం కథంచన।
అష్టమం తు జిఘాంసంత్యాం చుక్షుభే శాంతనోర్ధృతిః॥'  1-105-8 (4639) 
అథైనామష్టమే పుత్రే జాతే ప్రహసతీమివ।
ఉవాచ రాజా దుఃఖార్తః పరీప్సన్పుత్రమాత్మనః॥ 1-105-9 (4640) 
`ఆలభంతీం తదా దృష్ట్వా తాం స కౌరవనందనః।
అబ్రవీద్భరతశ్రేష్ఠో వాక్యం పరమదుఃఖితః॥'  1-105-10 (4641) 
మావధీః కస్య కాఽసీతి కిం హినత్సి సుతానితి।
పుత్రఘ్ని సుమహత్పాపం సంప్రాప్తం తే సుగర్హితం॥ 1-105-11 (4642) 
గంగోవాచ। 1-105-12x (645) 
పుత్రకామ న తే హన్మి పుత్రం పుత్రవతాం వర।
జీర్ణస్తు మమ వాసోఽయం యథా స సమయః కృతః॥ 1-105-12 (4643) 
అహం గంగా జహ్నుసుతా మహర్షిగణసేవితా।
దేవకార్యార్థసిద్ధ్యర్థముషితాఽహం త్వయా సహ॥ 1-105-13 (4644) 
ఇమేఽష్టౌ వసవో దేవా మహాభాగా మహౌజసః।
వసిష్ఠశాపదోషేణ మానుషత్వముపాగతాః॥ 1-105-14 (4645) 
తేషాం జనయితా నాన్యస్త్వదృతే భువి విద్యతే।
మద్విధా మానుషీ ధాత్రీ లోకే నాస్తీహ కాచన॥ 1-105-15 (4646) 
తస్మాత్తజ్జననీహేతోర్మానుషత్వముపాగతా।
జనయిత్వా వసూనష్టౌ జితా లోకాస్త్వయాఽక్షయాః॥ 1-105-16 (4647) 
దేవానాం సమయస్త్వేష వసూనాం సంశ్రుతో మయా।
జాతం జాతం మోక్షయిష్యే జన్మతో మానుషాదితి॥ 1-105-17 (4648) 
తత్తే శాపాద్వినిర్ముక్తా ఆపవస్య మహాత్మనః।
స్వస్తి తేస్తు గమిష్యామి పుత్రం పాహి మహావ్రతం॥ 1-105-18 (4649) 
`అయం తవ సుతస్తేషాం వీర్యేణ కులనందనః।
సంభూతోతిజనం కర్మ కరిష్యతి న సంశయః॥'  1-105-19 (4650) 
ఏష పర్యాయవాసో మే వసూనాం సన్నిధౌ కృతః।
మత్ప్రసూతిం విజానీహి గంగాదత్తమిమం సుతం॥ ॥ 1-105-20 (4651) 
 
ఇతి శ్రీమన్మహాభారతే ఆదిపర్వణి సంభవపర్వణి పంచాధికశతతమోఽధ్యాయః॥ 105 ॥

Mahabharata - Adi Parva - Chapter Footnotes

1-105-11 తేత్వయా॥ 1-105-15 ధాత్రీ గర్భధారిణీ॥ 1-105-17 సంశ్రుతోఽంగీకృతః॥ 1-105-18 ఆపవస్య వసిష్ఠస్య॥ పంచాధికశతతమోఽధ్యాయః॥ 105 ॥



ఆదిపర్వ - అధ్యాయ 106

॥ శ్రీః ॥

1.106. అధ్యాయః 106 

Mahabharata - Adi Parva - Chapter Topics

స్వగోహర్తౄణాం వసూనాం వసిష్ఠేన శాపః॥ 1 ॥ పునస్తత్ప్రార్థనయా తుష్టనే వసిష్టేన శాపసంకోచః॥ 2 ॥ గంగాయా భీష్మేణ సహ స్వలోకగమనం॥ 3 ॥

Mahabharata - Adi Parva - Chapter Text

1-106-0 (4652) 
శాంతనురువాచ। 1-106-0x (646) 
ఆపవో నామ కోన్వేష వసూనాం కిం చ దుష్కృతం।
`శశాప యస్మాత్కల్యాణి స వసూంశ్చారుదర్శనే।' 
యస్యాభిశాపాత్తే సర్వే మానుషీం యోనిమాగతాః॥  1-106-1 (4653) 
అనేన చ కుమారేణ త్వయా దత్తేన కిం కృతం।
యస్య చైవ కృతేనాయం మానుషేషు నివత్స్యతి॥ 1-106-2 (4654) 
ఈశా వై సర్వలోకస్య వసవస్తే చ వై కథం।
మానుషేషూదపద్యంత తన్మమాచక్ష్వ జాహ్నవి॥ 1-106-3 (4655) 
వైశంపాయన ఉవాచ। 1-106-4x (647) 
ఏవముక్తా తదా గంగా రాజానమిదమబ్రవీత్।
భర్తారం జాహ్నవీ దేవీ శాంతనుం పురుషర్షభ॥ 1-106-4 (4656) 
గంగోవాచ। 1-106-5x (648) 
యం లేభే వరుణః పుత్రం పురా భరతసత్తమ।
వసిష్ఠనామా స మునిః ఖ్యాత ఆపవ ఇత్యుత॥ 1-106-5 (4657) 
తస్యాశ్రమపదం పుణ్యం మృగపక్షిసమన్వితం।
మేరోః పార్శ్వే నగేంద్రస్య సర్వర్తుకుసుమావృతం॥ 1-106-6 (4658) 
స వారుణిస్తపస్తేపే తస్మిన్భరతసత్తమ।
వనే పుణ్యకృతాం శ్రేష్ఠః స్వాదుమూలఫలోదకే॥ 1-106-7 (4659) 
దక్షస్య దుహితా యా తు సురభీత్యభిశబ్దితా।
గాం ప్రజాతా తు సా దేవీ కశ్యపాద్భరతర్షభ॥ 1-106-8 (4660) 
అనుగ్రహార్థం జగతః సర్వకామదుహాం వరాం।
తాం లేభే గాం తు ధర్మాత్మా హోమధేనుం స వారుణిః॥ 1-106-9 (4661) 
సా తస్మింస్తాపసారణ్యే వసంతీ మునిసేవితే।
చచార పుణ్యే రంయే చ గౌరపేతభయా తదా॥ 1-106-10 (4662) 
అథ తద్వనమాజగ్ముః కదాచిద్భరతర్షభ।
పృథ్వాద్యా వసవః సర్వే దేవా దేవర్షిసేవితం॥ 1-106-11 (4663) 
తే సదారా వనం తచ్చ వ్యచరంత సమంతతః।
రేమిరే రమణీయేషు పర్వతేషు వనేషు చ॥ 1-106-12 (4664) 
తత్రైకస్యాథ భార్యా తు వసోర్వాసవవిక్రమ।
సంచరంతీ వనే తస్మిన్గాం దదర్శ సుమధ్యమా॥ 1-106-13 (4665) 
నందినీం నామ రాజేంద్ర సర్వకామధుగుత్తమాం।
సా విస్మయసమావిష్టా శీలద్రవిణసంపదా॥ 1-106-14 (4666) 
ద్యవే వై దర్శయామాస తాం గాం గోవృషభేక్షణ।
ఆపీనాం చ సుదోగ్ధ్రీం చ సువాలధిఖురాం శుభాం॥ 1-106-15 (4667) 
ఉపపన్నాం గుణైః సర్వైః శీలేనానుత్తమేన చ।
ఏవంగుణసమాయుక్తాం వసవే వసునందినీ॥ 1-106-16 (4668) 
దర్శయామాస రాజేంద్ర పురా పౌరవనందన।
ద్యౌస్తదా తాం తు దృష్ట్వైవ గాం గజేంద్రేంద్రవిక్రమ॥ 1-106-17 (4669) 
ఉవాచ రాజంస్తాం దేవీం తస్యా రూపగుణాన్వదన్।
ఏషా గౌరుత్తమా దేవీ వారుణేరసితేక్షణా॥ 1-106-18 (4670) 
ఋషేస్తస్య వరారోహే యస్యేదం వనముత్తమం।
అస్యాః క్షీరం పిబేన్మర్త్యః స్వాదు యో వై సుమధ్యమే॥ 1-106-19 (4671) 
దశవర్షసహస్రాణి స జీవేత్స్థిరయౌవనః।  1-106-20 (4672) 
వైశంపాయన ఉవాచ।
ఏతచ్ఛ్రుత్వా తు సా దేవీ నృపోత్తమ సుమధ్యమా॥  1-106-20x (649) 
తమువాచానవద్యాంగీ భర్తారం దీప్తతేజసం।
అస్తి మే మానుషే లోకే నరదేవాత్మజా సఖీ॥ 1-106-21 (4673) 
నాంనాజితవతీ నామ రూపయౌవనశాలినీ।
ఉశీనరస్య రాజర్షేః సత్యసంధస్య ధీమతః॥ 1-106-22 (4674) 
దుహితా ప్రథితా లోకే మానుషే రూపసంపదా।
తస్యా హేతోర్మహాభాగ సవత్సాం గాం మమేప్సితాం॥ 1-106-23 (4675) 
ఆనయస్వామరశ్రేష్ఠ త్వరితం పుణ్యవర్ధన।
యావదస్యాః పయః పీత్వా సా సఖీ మమ మానద॥ 1-106-24 (4676) 
మానుషేషు భవత్వేకా జరారోగవివర్జితా।
ఏతన్మమ మహాభాగ కర్తుమర్హస్యనిందిత॥ 1-106-25 (4677) 
ప్రియాత్ప్రియతరం హ్యస్మాన్నాస్తి మేఽన్యత్కథంచన।
ఏతచ్ఛ్రుత్వా వచస్తస్యా దేవ్యాః ప్రియచికీర్షయా॥ 1-106-26 (4678) 
పృథ్వాద్యైర్భ్రాతృభిః సార్ధం ద్యౌస్తదా తాం జహార గాం।
తయా కమలపత్రాక్ష్యా నియుక్తో ద్యౌస్తదా నృప॥ 1-106-27 (4679) 
ఋషేస్తస్య తపస్వీవ్రం న శశాక నిరీక్షితుం।
హృతా గౌః సా తదా తేన ప్రపాతస్తు న తర్కితః॥ 1-106-28 (4680) 
అథాశ్రమపదం ప్రాప్తః ఫలాన్యాదాయ వారుణిః।
న చాపశ్యత్స గాం తత్ర సవత్సాం కాననోత్తమే॥ 1-106-29 (4681) 
తతః స మృగయామాస వనే తస్మింస్తపోధనః।
నాధ్యాగమచ్చ మృగయంస్తాం గాం మునిరుదారధీః॥ 1-106-30 (4682) 
జ్ఞాత్వా తథాఽపనీతాం తాం వసుభిర్దివ్యదర్శనః।
యయౌ క్రోధవశం సద్యః శశాప చ వసూంస్తదా॥ 1-106-31 (4683) 
యస్మాన్మే వసవో జహ్రుర్గాం వై దోగ్ధ్రీం సువాలధిం।
తస్మాత్సర్వే జనిష్యంతి మానుషేషు న సంశయః॥ 1-106-32 (4684) 
ఏవం శశాప భగవాన్వసూంస్తాన్భరతర్షభ।
వశం క్రోధస్య సంప్రాప్త ఆపవో మునిసత్తమః॥ 1-106-33 (4685) 
శప్త్వా చ తాన్మహాభాగస్తపస్యేవ మనో దధే।
ఏవం స శప్తవాన్రాజన్వసూనష్టౌ తపోధనః॥ 1-106-34 (4686) 
మహాప్రభావో బ్రహ్మర్షిర్దేవాన్క్రోధసమన్వితః।
`ఏవం శప్తాస్తతస్తేన మునినా యామునేన వై॥ 1-106-35 (4687) 
అష్టౌ సమస్తా వంసవో దివో దోషేణ సత్తమ।'
అథాశ్రమపదం ప్రాప్తాస్తే వై భూయో మహాత్మనః॥  1-106-36 (4688) 
శప్తాః స్మ ఇతి జానంత ఋషిం తముపచక్రముః।
ప్రసాదయంతస్తమృషిం వసవః పార్థివర్షభ॥ 1-106-37 (4689) 
లేభిరే న చ తస్మాత్తే ప్రసాదమృషిసత్తమాత్।
ఆపవాత్పురుషవ్యాఘ్ర సర్వధర్మవిశారదాత్॥ 1-106-38 (4690) 
ఉవాచ చ స ధర్మాత్మా శప్తా యూయం ధరాదయః।
అనుసంవత్సరాత్సర్వే శాపమోక్షమవాప్స్యథ॥ 1-106-39 (4691) 
అయం తు యత్కృతే యూయం మయా శప్తాః స వత్స్యతి।
ద్యౌస్తదా మానుషే లోకే దీర్ఘకాలం స్వకర్మణః॥ 1-106-40 (4692) 
నానృతం తచ్చికీర్షామి క్రుద్ధో యుష్మాన్యదబ్రువం।
న ప్రజాస్యతి చాప్యేష మానుషేషు మహామనాః॥ 1-106-41 (4693) 
భవిష్యతి చ ధర్మాత్మా సర్వశాస్త్రవిశారదః।
పితుః ప్రియహితే యుక్తః స్త్రీభోగాన్వర్జయిష్యతి॥ 1-106-42 (4694) 
ఏవముక్త్వా వసూన్సర్వాన్సజగామ మహానృషిః।
తతో మాముపజగ్ముస్తే సమేతా వసవస్తదా॥ 1-106-43 (4695) 
అయాచంత చ మాం రాజన్వరం తచ్చ మయా కృతం।
జాతాంజాతాన్ప్రక్షిపాస్మాన్స్వయం గంగే త్వమంభసి॥ 1-106-44 (4696) 
ఏవం తేషామహం సంయక్ శప్తానాం రాజసత్తమ।
మోక్షార్థం మానుషాల్లోకాద్యథావత్కృతవత్యహం॥ 1-106-45 (4697) 
అయం శాపాదృషేస్తస్య ఏక ఏవ నృపోత్తమ।
ద్యౌ రాజన్మానుషే లోకే చిరం వత్స్యతి భారత॥ 1-106-46 (4698) 
అయం కుమారః పుత్రస్తే వివృద్ధః పునరేష్యతి।
అహం చ తే భవిష్యామి ఆహ్వానోపగతా నృప॥ 1-106-47 (4699) 
వైశంపాయన ఉవాచ। 1-106-48x (650) 
ఏతదాఖ్యాయ సా దేవీ తత్రైవాంతరధీయత।
ఆదాయ చ కుమారం తం జగామాథ యథేప్సితం॥ 1-106-48 (4700) 
స తు దేవవ్రతో నామ గాంగేయ ఇతి చాభవత్।
ద్యునామా శాంతనోః పుత్రః శాంతనోరధికో గుణైః॥ 1-106-49 (4701) 
శాంతనుశ్చాపి శోకార్తో జగామ స్వపురం తతః।
తస్యాహం కీర్తయిష్యామి శాంతనోరధికాన్గుణాన్॥ 1-106-50 (4702) 
మహాభాగ్యం చ నృపతేర్భారతస్య మహాత్మనః।
యస్యేతిహాసో ద్యుతిమాన్మహాభారతముచ్యతే॥ ॥ 1-106-51 (4703) 
 
ఇతి శ్రీమన్మహాభారతే ఆదిపర్వణి సంభవపర్వణి షడధికశతతమోఽధ్యాయః॥ 106 ॥

Mahabharata - Adi Parva - Chapter Footnotes

1-106-8 గాం ప్రజాతా నందినీం జనితవతీ॥ 1-106-15 ద్యవే ద్యుసంజ్ఞాయ వసవే। వాలధిః పుచ్ఛం॥ 1-106-16 వసునందినీ వసుప్రియా॥ 1-106-28 ప్రపాతో వసిష్ఠశాపరూపః॥ 1-106-41 న ప్రజాస్యత్యాత్మనః ప్రజేచ్ఛాం న కరిష్యతి। క్యజంతోయం॥ షడధికశతతమోఽధ్యాయః॥ 106 ॥



ఆదిపర్వ - అధ్యాయ 107

॥ శ్రీః ॥

1.107. అధ్యాయః 107 

Mahabharata - Adi Parva - Chapter Topics

శాంతనుభీష్మయోశ్చరితం॥ 1 ॥ శాంతనోః పునర్గంగాదర్శనం తయా సహ సంవాదశ్చ॥ 2 ॥ గంగాదత్తేన భీష్మేణ సహ శాంతనోః స్వపురప్రవేశః॥ 3 ॥ భీష్మస్య యౌవరాజ్యేభిషేకః॥ 4 ॥ శాంతనుభావం జ్ఞాత్వా దాశాశయానుసారేణ ప్రతిజ్ఞాపూర్వకం భీష్మేణ దాశకన్యానయనం॥ 5 ॥ తుష్టేన శాంతనునా భీష్మాయ స్వచ్ఛందమరణవరదానం॥ 6 ॥

Mahabharata - Adi Parva - Chapter Text

1-107-0 (4704) 
వైశంపాయన ఉవాచ। 1-107-0x (651) 
స రాజా శాంతనుర్ధీమాందేవరాజర్షిసత్కృతః।
ధర్మాత్మా సర్వలోకేషు సత్యవాగితి విశ్రుతః॥ 1-107-1 (4705) 
శాంతనోః కీర్తయిష్యామి సర్వానేవ గుణానహం।
దమో దానం క్షమా బుద్ధిర్హ్రీర్ధృతిస్తేజ ఉత్తమం। 
నిత్యాన్యాసన్మహాసత్వే శాంతనౌ పురుషర్షభే॥  1-107-2 (4706) 
ఏవం స గుణసంపన్నో ధర్మార్థకుశలో నృపః।
ఆసీద్భరతవంశస్య గోప్తా సర్వజనస్య చ॥ 1-107-3 (4707) 
కంబుగ్రీవః పృథువ్యంసో మత్తవారణవిక్రమః।
అన్వితః పరిపూర్ణార్థైః సర్వైర్నృపతిలక్షణైః॥ 1-107-4 (4708) 
తస్య కీర్తిమతో వృత్తమవేక్ష్య సతతం నరాః।
ధర్మ ఏవ పరః కామాదర్థాచ్చేతి వ్యవస్థితః॥ 1-107-5 (4709) 
ఏవమాసీన్మహాసత్వః శాంతనుర్భరతర్షభ।
న చాస్య సదృశః కశ్చిద్ధర్మతః పార్థివోఽభవత్॥ 1-107-6 (4710) 
వర్తమానం హి ధర్మేషు సర్వధర్మభృతాం వరం।
తం మహీపా మహీపాలం రాజరాజ్యేఽభ్యషేచయన్॥ 1-107-7 (4711) 
వీతశోకభయాబాధాః సుఖస్వప్ననిబోధనాః।
పతిం భారతగోప్తారం సమపద్యంత భూమిపాః॥ 1-107-8 (4712) 
తేన కీర్తిమతా శిష్టాః శక్రప్రతిమతేజసా।
యజ్ఞదానక్రియాశీలాః సమపద్యంత భూమిపాః॥ 1-107-9 (4713) 
శాంతనుప్రముఖైర్గుప్తే లోకే నృపతిభిస్తదా।
నియమాత్సర్వవర్ణానాం ధర్మోత్తరమవర్తత॥ 1-107-10 (4714) 
బ్రహ్మ పర్యచరత్క్షత్రం విశః క్షత్రమనువ్రతాః।
బ్రహ్మక్షత్రానురక్తాశ్చ శూద్రాః పర్యచరన్విశః॥ 1-107-11 (4715) 
స హాస్తినపురే రంయే కురూణాం పుటభేదనే।
వసన్సాగరపర్యంతామన్వశాసద్వసుంధరాం॥ 1-107-12 (4716) 
స దేవరాజసదృశో ధర్మజ్ఞః సత్యవాగృజుః।
దానధర్మతపోయోగాచ్ఛ్రియా పరమయా యుతః॥ 1-107-13 (4717) 
అరాగద్వేషసంయుక్తః సోమవత్ప్రియదర్శనః॥
తేజసా సూర్యకల్పోఽభూద్వాయువేగసమో జవే। 
అంతకప్రతిమః కోపే క్షమయా పృథివీసమః॥  1-107-14 (4718) 
వధః పశువరాహాణాం తథైవ మృగపక్షిణాం।
శాంతనౌ పృథివీపాలే నావర్తత తథా నృప॥ 1-107-15 (4719) 
బ్రహ్మధర్మోత్తరే రాజ్యే శాంతనుర్వినయాత్మవాన్।
సమం శశాస భూతాని కామరాగవివర్జితః॥ 1-107-16 (4720) 
`చకోరనేత్రస్తాంరాస్యః సింహర్షభగతిర్యువా।
గుణైరనుపమైర్యుక్తః సమస్తైరాభిగామికైః। 
గంభీరః సత్వసంపన్నః పూర్ణచంద్రనిభాననః॥'  1-107-17 (4721) 
దేవర్షిపితృయజ్ఞార్థమారభ్యంత తదా క్రియాః।
న చాధర్మేణ కేషాంచిత్ప్రాణినామభవద్వధః॥ 1-107-18 (4722) 
అసుఖానామనాథానాం తిర్యగ్యోనిషు వర్తతాం।
స ఏవ రాజా సర్వేషాం భూతానామభవత్పితా॥ 1-107-19 (4723) 
తస్మిన్కురుపతిశ్రేష్ఠే రాజరాజేశ్వరే సతి।
శ్రితా వాగభవత్సత్యం దానధర్మాశ్రితం మనః॥ 1-107-20 (4724) 
`యజ్ఞార్థం పశవః సృష్టాః సంతానార్థం చ మైథునం।'
స సమాః షోడశాష్టౌ చ చతస్రోఽష్టౌ తథాఽపరాః। 
రతిమప్రాప్నువన్స్త్రీషు బభూవ వనగోచరః॥  1-107-21 (4725) 
తథారూపస్తథాచారస్తథావృత్తస్తథాశ్రుతః।
గాంగేయస్తస్య పుత్రోఽభూన్నాంనా దేవవ్రతో వసుః॥ 1-107-22 (4726) 
సర్వాస్త్రేషు స నిష్ణాతః పార్థివేష్వితరేషు చ।
మహాబలో మహాసత్వో మహావీర్యో మహారథః॥ 1-107-23 (4727) 
స కదాచిన్మృగం విద్ధ్వా గంగామనుసరన్నదీం।
భాగీరథీమల్పజలాం శాంతనుర్దృష్టవాన్నృపః॥ 1-107-24 (4728) 
తాం దృష్ట్వా చింతయామాస శాంతనుః పురుషర్షభః।
స్యందతే కిం న్వియం నాద్య సరిచ్ఛ్రేష్ఠా యథా పురా॥ 1-107-25 (4729) 
తతో నిమిత్తమన్విచ్ఛందదర్శ స మహామనాః।
కుమారం రూపసంపన్నం బృహంతం చారుదర్శనం॥ 1-107-26 (4730) 
దివ్యమస్త్రం వికుర్వాణం యథా దేవం పురందరం।
కృత్స్నాం గంగాం సమావృత్య శరైస్తీక్ష్ణైరవస్థితం॥ 1-107-27 (4731) 
తాం శరైరాచితాం దృష్ట్వా నదీం గంగాం తదంతికే।
అభవద్విస్మితో రాజా దృష్ట్వా కర్మాతిమానుషం॥ 1-107-28 (4732) 
జాతమాత్రం పురా దృష్టం తం పుత్రం శాంతనుస్తదా।
నోపలేభే స్మృతిం ధీమానభిజ్ఞాతుం తమాత్మజం॥ 1-107-29 (4733) 
స తు తం పితరం దృష్ట్వా మోహయామాస మాయయా।
సంమోహ్య తు తతః క్షిప్రం తత్రైవాంతరధీయత॥ 1-107-30 (4734) 
తదద్బుతం తతో దృష్ట్వా తత్ర రాజా స శాంతనుః।
సంకమానః సుతం గంగామబ్రవీద్దర్శయేతి హ॥ 1-107-31 (4735) 
దర్శయామాస తం గంగా బిభ్రతీ రూపముత్తమం।
గృహీత్వా దక్షిణే పాణౌ తం కుమారమలంకృతం॥ 1-107-32 (4736) 
అలంకృతామాభరణైర్విరజోంబరధారిణీం।
దృష్టపూర్వామపి స తాం నాభ్యజానాత్స శాంతనుః॥ 1-107-33 (4737) 
గంగోవాచ। 1-107-34x (652) 
యం పుత్రమష్టమం రాజంస్త్వం పురా మయ్యవిందథాః।
స చాయం పురుషవ్యాఘ్ర సర్వాస్త్రవిదనుత్తమః॥ 1-107-34 (4738) 
గృహాణేమం మహారాజ మయా సంవర్ధితం సుతం।
ఆదాయ పురుషవ్యాఘ్ర నయస్వైనం గృహం విభో॥ 1-107-35 (4739) 
వేదానధిజగే సాంగాన్వసిష్ఠాదేష వీర్యవాన్।
కృతాస్త్రః పరమేష్వాసో దేవరాజసమో యుధి॥ 1-107-36 (4740) 
సురాణాం సంమతో నిత్యమసురాణాం చ భారత।
ఉశా వేద యచ్ఛాస్త్రమయం తద్వేద సర్వశః॥ 1-107-37 (4741) 
తథైవాంగిరసః పుత్రః సురసురనమస్కృతః।
యద్వేద శాస్త్రం తచ్చాపి కృత్స్నమస్మిన్ప్రతిష్ఠితం॥ 1-107-38 (4742) 
తవ పుత్రే మహాబాహౌ సాంగోపాంగం మహాత్మని।
ఋషిః పరైరనాధృష్యో జామదగ్న్యః ప్రతాపవాన్॥ 1-107-39 (4743) 
యదస్త్రం వేద రాభశ్చ తదేతస్మిన్ప్రతిష్ఠితం।
మహేష్వాసమిమం రాజన్రాజధర్మార్థకోవిదం॥ 1-107-40 (4744) 
మయా దత్తం నిజం పుత్రం వీరం వీర గృహం నయ।  1-107-41 (4745) 
వైశంపాయన ఉవాచ।
`ఇత్యుక్త్వా సా మహాభాగా తత్రైవాంతరధీయత।' 
తయైవం సమనుజ్ఞాతః పుత్రమాదాయ శాంతనుః॥  1-107-41x (653) 
భ్రాజమానం యథాఽదిత్యమాయయౌ స్వపురం ప్రతి।
పౌరవస్తు పురీం గత్వా పురందరపురోపమాం॥ 1-107-42 (4746) 
సర్వకామసమృద్ధార్థం మేనే సోత్మానమాత్మనా।
పౌరవేషు తతః పుత్రం రాజ్యార్థమభయప్రదం॥ 1-107-43 (4747) 
గుణవంతం మహాత్మానం యౌవరాజ్యేఽభ్యషేచయత్।
పౌరవాఞ్శాంతనోః పుత్రః పితరం చ మహాయశాః॥ 1-107-44 (4748) 
రాష్ట్రం చ రంజయామాస వృత్తేన భరతర్షభ।
స తథా సహ పుత్రేణ రమమాణో మహీపతిః॥ 1-107-45 (4749) 
వర్తయామాస వర్షాణి చత్వార్యమితవిక్రమః।
స కదాచిద్వనం యాతో యమునామభితో నదీం॥ 1-107-46 (4750) 
మహీపతిరనిర్దేశ్యమాజిఘ్రద్గంధముత్తమం।
తస్య ప్రభవమన్విచ్ఛన్విచచార సమంతతః॥ 1-107-47 (4751) 
స దదర్శ తదా కన్యాం దాశానాం దేవరూపిణీం।
తామపృచ్ఛత్స దృష్ట్వైవ కన్యామసితలోచనాం॥ 1-107-48 (4752) 
కస్య త్వమసి కా చాసి కిం చ భీరు చికీర్షసి।
సాఽబ్రవీద్దాశకన్యాఽస్మి ధర్మార్థం వాహయే తరిం॥ 1-107-49 (4753) 
పితుర్నియోగాద్భద్రం తే దాశరాజ్ఞో మహాత్మనః।
రూపమాధుర్యగంధైస్తాం సంయుక్తాం దేవరూపిణీం॥ 1-107-50 (4754) 
సమీక్ష్య రాజా దాశేయీం కామయామాస శాంతనుః।
స గత్వా పితరం తస్యా వరయామాస తాం తదా॥ 1-107-51 (4755) 
పర్యపృచ్ఛత్తతస్తస్యాః పితరం సోత్మకారణాత్।
స చ తం ప్రత్యువాచేదం దాశరాజో మహీపతిం॥ 1-107-52 (4756) 
జాతమాత్రైవ మే దేయా వరాయ వరవర్ణినీ।
హృది కామస్తు మే కశ్చిత్తం నిబోధ జనేశ్వర॥ 1-107-53 (4757) 
యదీమాం ధర్మపత్నీం త్వం మత్తః ప్రార్థయసేఽనఘ।
సత్యవాగసి సత్యేన సమయం కురు మే తతః॥ 1-107-54 (4758) 
సమయేన ప్రదద్యాం తే కన్యామహమిమాం నృప।
న హి మే త్వత్సమః కశ్చిద్వరో జాతు భవిష్యతి॥ 1-107-55 (4759) 
శాంతనురువాచ। 1-107-56x (654) 
శ్రుత్వా తవ వరం దాశ వ్యవస్యేయమహం తవ।
దాతవ్యం చేత్ప్రదాస్యామి న త్వదేయం కథంచన॥ 1-107-56 (4760) 
దాశ ఉవాచ। 1-107-57x (655) 
అస్యాం జాయేత యః పుత్రః స రాజా పృథివీపతే।
త్వదూర్ధ్వమభిషేక్తవ్యో నాన్యః కశ్చన పార్థివ॥ 1-107-57 (4761) 
వైశంపాయన ఉవాచ। 1-107-58x (656) 
నాకామయత తం దాతుం వరం దాశాయ శాంతనుః।
శరీరజేన తీవ్రేణ దహ్యమానోఽపి భారత॥ 1-107-58 (4762) 
స చింతయన్నేవ తదా దాశకన్యాం మహీపతిః।
ప్రత్యయాద్ధాస్తినపురం కామోపహతచేతనః॥ 1-107-59 (4763) 
తతః కదాచిచ్ఛోచంతం శాంతనుం ధ్యానమాస్థితం।
పుత్రో దేవవ్రతోఽభ్యేత్య పితరం వాక్యమబ్రవీత్॥ 1-107-60 (4764) 
సర్వతో భవతః క్షేమం విధేయాః సర్వపార్థివాః।
తత్కిమర్థమిహాభీక్ష్ణం పరిశోచసి దుఃఖితః॥ 1-107-61 (4765) 
ధ్యాయన్నివ చ మాం రాజన్నాభిభాషసి కించన।
న చాశ్వేన వినిర్యాసి వివర్ణో హరిణః కృశః॥ 1-107-62 (4766) 
వ్యాధిమిచ్ఛామి తే జ్ఞాతుం ప్రతికుర్యాం హి తత్ర వై।  1-107-63 (4767) 
`వైశంపాయన ఉవాచ।
స తం కామమవాచ్యం వై దాశకన్యాం ప్రతీదృశం॥  1-107-63x (657) 
వివర్తుం నాశకత్తస్మై పితా పుత్రస్య శాంతనుః।'
ఏవముక్తః స పుత్రేణ శాంతనుః ప్రత్యభాషత॥  1-107-64 (4768) 
అసంశయం ధ్యానపరో యథా వత్స తథా శృణు।
అపత్యం నస్త్వమేవైకః కులే మహతి భారత॥ 1-107-65 (4769) 
శస్త్రనిత్యశ్చ సతతం పౌరుషే పర్యవస్థితః।
అనిత్యతాం చ లోకానామనుశోచామి పుత్రక॥ 1-107-66 (4770) 
కథంచిత్తవ గాంగేయ విపత్తౌ నాస్తి నః కులం।
అసంశయం త్వమేవైకః శతాదపి వరః సుతః॥ 1-107-67 (4771) 
న చాప్యహం వృథా భూయో దారాన్కర్తుమిహోత్సహే।
సంతానస్యావినాశాయ కామయే భద్రమస్తు తే॥ 1-107-68 (4772) 
అనపత్యతైకపుత్రత్వమిత్యాహుర్ధర్మవాదినః।
`చక్షురేకం చ పుత్రశ్చ అస్తి నాస్తి చ భారత। 
చక్షుర్నాశే తనోర్నాశః పుత్రనాశే కులక్షయః॥'  1-107-69 (4773) 
అగ్నిహోత్రం త్రయీ విద్యా యజ్ఞాశ్చ సహదక్షిణాః।
సర్వాణ్యేతాన్యపత్యస్య కలాం నార్హంతి షోడశీం॥ 1-107-70 (4774) 
ఏవమేతన్మనుష్యేషు తచ్చ సర్వం ప్రజాస్వితి।
యదపత్యం మహాప్రాజ్ఞ తత్ర మే నాస్తి సంశయః॥ 1-107-71 (4775) 
`అపత్యేనానృణో లోకే పితౄణాం నాస్తి సంశయః।'
ఏషా త్రయీ పురాణానాం దేవతానాం చ శాశ్వతీ॥  1-107-72 (4776) 
`అపత్యం కర్మ విద్యా చ త్రీణి జ్యోతీంషి భారత॥'  1-107-73 (4777) 
త్వం చ శూరః సదాఽమర్షీ శస్త్రనిత్యశ్చ భారత।
నాన్యత్ర యుద్ధాత్తస్మాత్తే నిధనం విద్యతే క్వచిత్॥ 1-107-74 (4778) 
సోఽస్మి సంశయమాపన్నస్త్వయి శాంతే కథం భవేత్।
ఇతి తే కారణం తాత దుఃఖస్యోక్తమశేషతః॥ 1-107-75 (4779) 
వైశంపాయన ఉవాచ। 1-107-76x (658) 
తతస్తత్కారణం రాజ్ఞో జ్ఞాత్వా సర్వమశేషతః।
దేవవ్రతో మహాబుద్ధిః ప్రజ్ఞయా చాన్వచింతయత్॥ 1-107-76 (4780) 
అపత్యఫలసంయుక్తమేతచ్ఛ్రుత్వా పితుర్వచః।
సూతం భూయోఽపి సంతప్త ఆహ్వయామాస వై పితుః॥ 1-107-77 (4781) 
సూతస్తు కురుముఖ్యస్య ఉపయాతస్తదాజ్ఞయా।
తమువాచ మహాప్రాజ్ఞో భీష్మో వై సారథిం పితుః॥ 1-107-78 (4782) 
త్వం సారథే పితుర్మహ్యం సఖాసి రథధూర్గతః।
అపి జానాసి యది వై కస్యాం భావో నృపస్య తు॥ 1-107-79 (4783) 
తదాచక్ష్వ భవాన్పృష్టః కరిష్యే న తదన్యథా।  1-107-80 (4784) 
సూత ఉవాచ।
దాశకన్యా కురుశ్రేష్ఠ తత్ర భావః పితుర్గతః॥  1-107-80x (659) 
వృతః స నరదేవేన తదా వచనమబ్రవీత్।
యోఽస్యాం పుమాన్భవేజ్జాతః స రాజా త్వదనంతరం॥ 1-107-81 (4785) 
నాకామయత తం దాతుం పితా తవ వరం తదా।
స చాపి నిశ్చయస్తస్య న చ దద్యాం తతోఽన్యథా॥ 1-107-82 (4786) 
ఏతత్తే కథితం వీర కురుష్వ యదనంతరం।  1-107-83 (4787) 
వైశంపాయన ఉవాచ।
తతః స పితురాజ్ఞాయ మతం సంయగవేక్ష్య చ। 
జ్ఞాత్వా చ మానసం పుత్రః ప్రయయౌ యమునాం ప్రతి॥  1-107-83x (660) 
క్షత్రియైః సహ ధర్మాత్మా పురాణైర్ధర్మచారిభిః।
ఉచ్చైశ్శ్రవసమాగంయ కన్యాం వవ్రే పితుః స్వయం'॥ 1-107-84 (4788) 
తం దాశః ప్రతిజగ్రాహ విధివత్ప్రతిపూజ్య చ।
అబ్రవీచ్చైనమాసీనం రాజసంసది భారత॥ 1-107-85 (4789) 
`రాజ్యశుల్కా ప్రదాతవ్యా కన్యేయం యాచతాం వర।
అపత్యం యద్భవేదస్యాః స రాజాఽస్తు పితుః పరం॥'  1-107-86 (4790) 
త్వమేవాత్ర మహాబాహో శాంతనోర్వంశవర్ధనః।
పుత్రః శస్త్రభృతాం శ్రేష్ఠః కిం ను వక్ష్యామి తే వచః॥ 1-107-87 (4791) 
`కుమారికాయాః శుల్కార్థం కించిద్వక్ష్యామి భారత।'
కోహి సంబంధఖం శ్లాఘ్యమీప్సితం యౌనమీదృశం। 
అతిక్రామన్న తప్యేత సాక్షాదపి శతక్రతుః॥  1-107-88 (4792) 
అపత్యం చైతదార్యస్య యో యుష్మాకం సమో గుణైః।
యస్య శుక్రాత్సత్యవతీ సంభూతా వరవర్ణినీ॥ 1-107-89 (4793) 
తేన మే బహుశస్తాత పితా తే పరికీర్తితః।
అర్హః సత్యవతీం వోఢుం ధర్మజ్ఞః స నరాధిపః॥ 1-107-90 (4794) 
`ఇయం సత్యవతీ దేవీ పితరం తేఽబ్రవీత్తథా।
అర్థితశ్చాపిరాజర్షిః ప్రత్యాఖ్యాతః పురా మయా'॥ 1-107-91 (4795) 
కన్యాపితృత్వాత్కించిత్తు వక్ష్యామి త్వాం నరాధిప।
బలవత్సపత్నతామత్ర దోషం పశ్యామి కేవలం॥ 1-107-92 (4796) 
`భూయాంసం త్వయి పశ్యామి తద్దోషమపరాజిత।'
యస్య హి త్వం సపత్నః స్యా గంధర్వస్యాసురస్య వా॥  1-107-93 (4797) 
న స జాతు చిరం జీవేత్త్వయి క్రుద్ధే పరంతప।
ఏతావానత్ర దోషో హి నాన్యః కశ్చన పార్థివ॥ 1-107-94 (4798) 
ఏతజ్జానీహి భద్రం తే దానాదానే పరంతప॥  1-107-95 (4799) 
వైశంపాయన ఉవాచ। 1-107-96x (661) 
ఏవముక్తస్తు గాంగేయస్తద్యుక్తం ప్రత్యభాషత।
శృణ్వతాం భూమిపాలానాం పితురర్థాయ భారత॥ 1-107-96 (4800) 
`ఇదం వచనమాధత్స్వ నాస్తి వక్తాస్య మత్సమః।
అన్యో జాతో న జనితా న చ కశ్చన సంప్రతి'॥ 1-107-97 (4801) 
ఏవమేతత్కరిష్యామి యథా త్వమనుభాషసే।
యోఽస్యాం జనిష్యతే పుత్రః స నో రాజా భవిష్యతి॥ 1-107-98 (4802) 
ఇత్యుక్తః పునరేవ స్మ తం దాశః ప్రత్యభాషత।
చికీర్షుర్దుష్కరం కర్మ రాజ్యార్థే భరతర్షభ॥ 1-107-99 (4803) 
త్వమేవ నాథః సంప్రాప్తః శాంతనోరమితద్యుతే।
కన్యాయాశ్చైవ ధర్మాత్మన్ప్రభుర్దానాయ చేశ్వరః॥ 1-107-100 (4804) 
ఇదం తు వచనం సౌంయ కార్యం చైవ నిబోధ మే।
కౌమారికాణాం శీలేన వక్ష్యాంయహమరిందమ॥ 1-107-101 (4805) 
యత్త్వయా సత్యవత్యర్థే సత్యధర్మపరాయణ।
రాజమధ్యే ప్రతిజ్ఞాతమనురూపం తవైవ తత్॥ 1-107-102 (4806) 
నాన్యథా తన్మహాబాహో సంశయోఽత్ర న కశ్చన।
తవాపత్యం భవేద్యత్తు తత్ర నః సంశయో మహాన్॥ 1-107-103 (4807) 
వైశంపాయన ఉవాచ। 1-107-104x (662) 
తస్యైతన్మతమాజ్ఞాయ సత్యధర్మపరాయణః।
ప్రత్యజానాత్తదా రాజన్పితుః ప్రియచికీర్షయా॥ 1-107-104 (4808) 
గాంగేయ ఉవాచ। 1-107-105x (663) 
`ఉచ్చైశ్శ్రవః సమాధత్స్వ ప్రతిజ్ఞాం జనసంసది।
ఋషయో వాథ వా దేవా భూతాన్యంతర్హితాని చ॥ 1-107-105 (4809) 
యాని యానీహ శృణ్వంతు నాస్తి వక్తాస్య మత్సమః।'
దాశరాజ నిబోధేదం వచనం మే నృపోత్తమ॥  1-107-106 (4810) 
శృణ్వతాం భూమిపాలానాం యద్బ్రవీమి పితుః కృతే।
రాజ్యం తావత్పూర్వమేవ మయా త్యక్తం నరాధిపాః॥ 1-107-107 (4811) 
అపత్యహేతోరపి చ కరిష్యేఽద్య వినిశ్చయం।
అద్యప్రభృతి మే దాశ బ్రహ్మచర్యం భవిష్యతి॥ 1-107-108 (4812) 
అపుత్రస్యాపి మే లోకా భవిష్యంత్యక్షయా దివి।
`న హి జన్మప్రభృత్యుక్తం మయా కించిదిహానృతం॥ 1-107-109 (4813) 
యావత్ప్రాణా ధ్రియంతే వై మమ దేహం సమాశ్రితాః।
తావన్న జనయిష్యామి పిత్రే కన్యాం ప్రయచ్ఛ మే॥ 1-107-110 (4814) 
పరిత్యజాంయహం రాజ్యం మైథునం చాపి సర్వశః।
ఊర్ధ్వరేతా భవిష్యామి దాశ సత్యం బ్రవీమి తే॥'  1-107-111 (4815) 
వైశంపాయన ఉవాచ। 1-107-112x (664) 
తస్య తద్వచనం శ్రుత్వా సంప్రహృష్టతనూరుహః।
దదానీత్యేవ తం దాశో ధర్మాత్మా ప్రత్యభాషత॥ 1-107-112 (4816) 
తతోంతరిక్షేఽప్సరసో దేవాః సర్షిగణాస్తదా।
`తద్దృష్టా దుష్కరం కర్మ ప్రశశంసుశ్చ పార్థివాః॥'  1-107-113 (4817) 
అభ్యవర్షంత కుసుమైర్భీష్మోఽయమితి చాబ్రువన్।
తతః స పితురర్థాయ తామువాచ యశస్వినీం॥ 1-107-114 (4818) 
అధిరోహ రథం మాతర్గచ్ఛావః స్వగృహానితి।
ఏవముక్త్వా తు భీష్మస్తాం రథమారోప్య భామినీం॥ 1-107-115 (4819) 
ఆగంయ హాస్తినపురం శాంతనోః సంన్యవేదయత్।
తస్య తద్దుష్కరం కర్మ ప్రశశంసుర్నారాధిపాః॥ 1-107-116 (4820) 
సమేతాశ్చ పృథక్చైవ భీష్మోయమితి చాబ్రువన్।
తచ్ఛ్రుత్వా దుష్కరం కర్మ కృతం భీష్మేణ శాంతనుః॥ 1-107-117 (4821) 
బభూవ దుఃఖితో రాజా చిరరాత్రాయ భారత।
స తేన కర్మణా సూనోః ప్రీతస్తస్మై వరం దదౌ॥'  1-107-118 (4822) 
స్వచ్ఛందమరణం తుష్టో దదౌ తస్మై మహాత్మనే।
న తే మృత్యుః ప్రభవితా యావజ్జీవితుమిచ్ఛసి॥ 1-107-119 (4823) 
త్వత్తో హ్యనుజ్ఞాం సంప్రాప్య మృత్యుః ప్రభవితాఽనఘ॥  1-107-120 (4824) 
 
ఇతి శ్రీమన్మహాభారతే ఆదిపర్వణి సంభవపర్వణి సప్తాధికశతతమోఽధ్యాయః॥ 107 ॥

Mahabharata - Adi Parva - Chapter Footnotes

1-107-12 పుటభేదనే పత్తనే॥ 1-107-16 బ్రహ్మధర్మోత్తరే అహింసాధర్మప్రధానే॥ 1-107-20 వాక్ సత్యం శ్రితాభవత్॥ 1-107-36 అధిజగే అధీతవాన్॥ 1-107-49 తరిం నావం॥ 1-107-56 వ్యవస్యేయం వినిశ్చినుయం॥ 1-107-58 శరీరజేన కామేన॥ 1-107-62 హరిణః పాండుగాత్రః॥ 1-107-72 పురాణానాం పురాతనానాం॥ 1-107-95 దానే వసువచనం అదానే బలవత్సపత్నతా అత్ర కారణమితి శేషః॥ సప్తోత్తరశతతమోఽధ్యాయః॥ 107 ॥



ఆదిపర్వ - అధ్యాయ 108

॥ శ్రీః ॥

1.108. అధ్యాయః 108 

Mahabharata - Adi Parva - Chapter Topics

శాంతనుసత్యవతీవివాహః॥ 1 ॥ చిత్రాంగదవిచిత్రవీర్యయోరుత్పత్తిః॥ 2 ॥ శాంతనుమరణం॥ 3 ॥ చిత్రాంగదమరణం॥ 4 ॥ విచిత్రవీర్యస్య రాజ్యేఽభిషేకః॥ 5 ॥

Mahabharata - Adi Parva - Chapter Text

1-108-0 (4825) 
వైశంపాయన ఉవాచ। 1-108-0x (665) 
`చేదిరాజసుతాం జ్ఞాత్వా దాశరాజేన వర్ధితాం।
వివాహం కారయామాస శాస్త్రదృష్టేన కర్మణా॥'  1-108-1 (4826) 
తతో వివాహే నిర్వృత్తే స రాజా శాంతనుర్నృపః।
తాం కన్యాం రూపసంపన్నాం స్వగృహే సంన్యవేశయత్॥ 1-108-2 (4827) 
తతః శాంతనవో ధీమాన్సత్యవత్యామజాయత।
వీరశ్చిత్రాంగదో నామ వీర్యవాన్పురుషేశ్వరః॥ 1-108-3 (4828) 
అథాపరం మహేష్వాసం సత్యవత్యాం సుతం ప్రభుః।
విచిత్రవీర్యం రాజానం జనయామాస వీర్యవాన్॥ 1-108-4 (4829) 
అప్రాప్తవతి తస్మింస్తు యౌవనం పురుషర్షభే।
స రాజా శాంతనుర్ధీమాన్కాలధర్మముపేయివాన్॥ 1-108-5 (4830) 
స్వర్గతే శాంతనౌ భీష్మశ్చిత్రాంగదమరిందనం।
స్థాపయామాస వై రాజ్యే సత్యవత్యా మతే స్థితః॥ 1-108-6 (4831) 
స తు చిత్రాంగదః శౌర్యాత్సర్వాంశ్చిక్షేప పార్థివాన్।
మనుష్యం న హి మేన స కంచిత్సదృశమాత్మనః॥ 1-108-7 (4832) 
తం క్షిపంతం సురాంశ్చైవ మనుష్యానసురాంస్తథా।
గంధర్వరాజో బలవాంస్తుల్యనామాఽభ్యయాత్తదా॥ 1-108-8 (4833) 
గంధర్వ ఉవాచ। 1-108-9x (666) 
`త్వం వై సదృశనామాసి యుద్ధం దేహి నృపాత్మజ।
నామ వాఽన్యత్ప్రగృహ్ణీష్వ యది యుద్ధం న దాస్యసి॥ 1-108-9 (4834) 
త్వయాహం యుద్ధమిచ్ఛామి త్వత్సకాశం తు నామతః।
ఆగతోస్మి వృథాఽఽభాష్య న గచ్ఛేన్నామ తే మమ॥ 1-108-10 (4835) 
ఇత్యుక్త్వా గర్జమానౌ తౌ హిరణ్వత్యాస్తటం గతౌ'।
తేనాస్య సుమహద్యుద్ధం కురుక్షేత్రే బభూవ హ॥ 1-108-11 (4836) 
తయోర్బలవతోస్తత్ర గంధర్వకురుముఖ్యయోః।
నద్యాస్తీరే హిరణ్వత్యాః సమాస్తిస్రోఽభవద్రణః॥ 1-108-12 (4837) 
తస్మిన్విమర్దే తుములే శస్త్రవర్షసమాకులే।
మాయాధికోఽవధీద్వీరం గంధర్వః కురుసత్తమం॥ 1-108-13 (4838) 
స హత్వా తు నరశ్రేష్ఠం చిత్రాంగదమరిందమం।
అంతాయ కృత్వా గంధర్వో దివమాచక్రమే తతః॥ 1-108-14 (4839) 
తస్మిన్పురుషశార్దూలే నిహతే భూరితేజసి।
భీష్మః శాంతనవో రాజా ప్రేతకార్యాణ్యకారయత్॥ 1-108-15 (4840) 
విచిత్రవీర్యం చ తదా బాలమప్రాప్తయౌవనం।
కురురాజ్యే మహాబాహురభ్యషించదనంతరం॥ 1-108-16 (4841) 
విచిత్రవీర్యః స తదా భీష్మస్య వచనే స్థితః।
అన్వశాసన్మహారాజ పితృపైతామహం పదం॥ 1-108-17 (4842) 
స ధర్మశాస్త్రకుశలం భీష్మం శాంతనవం నృపః।
పూజయామాస ధర్మేణ స చైనం ప్రత్యపాలయత్॥ ॥ 1-108-18 (4843) 
 
ఇతి శ్రీమన్మహాభారతే ఆదిపర్వణి సంభవపర్వణి అష్టాధికశతతమోఽధ్యాయః॥ 108 ॥




ఆదిపర్వ - అధ్యాయ 109

॥ శ్రీః ॥

1.109. అధ్యాయః 109 

Mahabharata - Adi Parva - Chapter Topics

భీష్మస్య కాశిపతికన్యాహరణార్థం వారాణసీగమనం॥ 1 ॥ కన్యాం హృతవతా భీష్మేణ యుద్ధే రాజ్ఞాం పరాజయః॥ 2 ॥ మధ్యేమార్గం సాల్వపరాజయః॥ 3 ॥ విచిత్రవీర్యవివాహోపక్రమే తమనిచ్ఛంత్యా జ్యేష్ఠాయా అంబయాః సాల్వం ప్రతి గమనం॥ 4 ॥ తేన ప్రత్యాఖ్యాతాయాః పునర్భీష్మం ప్రాప్తాయ అంబ్రాయాః భీష్మేణ నిరాకరణం॥ 5 ॥ భీష్మజిఘాంసయా తపస్యంత్యా అంబాయాః ప్రసన్నాత్కుమారాన్మాలాప్రాప్తిః॥ 6 ॥

Mahabharata - Adi Parva - Chapter Text

1-109-0 (4844) 
వైశంపాయన ఉవాచ। 1-109-0x (667) 
హతే చిత్రాంగదే భీష్మో బాలే భ్రాతరి కౌరవ।
పాలయామాస తద్రాజ్యం సత్యవత్యా మతే స్థితః॥ 1-109-1 (4845) 
`తథా విచిత్రవీర్యం తు వర్తమానం సుఖేఽతులే।'
సంప్రాప్తయౌవనం దృష్ట్వా భ్రాతరం ధీమతాం వరః। 
భీష్మో విచిత్రవీర్యస్య వివాహాయాకరోన్మతిం॥  1-109-2 (4846) 
అథ కాశిపతేర్భీష్మః కన్యాస్తిస్రోఽప్సరోపమాః।
శుశ్రావ సహితా రాజన్వృణ్వానా వై స్వయంవరం॥ 1-109-3 (4847) 
తతః స రథినాం శ్రేష్ఠో రథేనైకేన శత్రుజిత్।
జగామానుమతే మాతుః పురీం వారాణసీం ప్రభుః॥ 1-109-4 (4848) 
తత్ర రాజ్ఞః సముదితాన్సర్వతః సముపాగతాన్।
దదర్శ కన్యాస్తాశ్వై భీష్మః శాంతనునందనః॥ 1-109-5 (4849) 
`తాసాం కామేన సంమత్తాః సహితాః కాశికోసలాః।
వంగాః పుండ్రాః కలింగాశ్చ తే జగ్ముస్తాం పురీం ప్రతి॥'  1-109-6 (4850) 
కీర్త్యమానేషు రాజ్ఞాం తు తదా నామసు సర్వశః।
ఏకాకినం తదా భీష్మం వృద్ధం శాంతనునందనం॥ 1-109-7 (4851) 
సోద్వేగా ఇవ తం దృష్ట్వా కన్యాః పరమశోభనాః।
అపాక్రామంత తాః సర్వా వృద్ధ ఇత్యేవ చింతయా॥ 1-109-8 (4852) 
వృద్ధః పరమధర్మాత్మా వలీపలితధారణః।
కికారణమిహాయాతో నిర్లజ్జో భరతర్షభః॥ 1-109-9 (4853) 
మిథ్యాప్రతిజ్ఞో లోకేషు కిం వదిష్యతి భారత।
బ్రహ్మచారీతి భీష్మో హి వృథైవ ప్రథితో భువి॥ 1-109-10 (4854) 
ఇత్యేవం ప్రబువంతస్తే హసంతి స్మ నృపాధమాః।  1-109-11 (4855) 
వైశంపాయన ఉవాచ।
క్షత్రియాణాం వచః శ్రుత్వా భీష్మశ్చుక్రోధ భారత॥  1-109-11x (668) 
భీష్మస్తదా స్వయం కన్యా వరయామాస తాః ప్రభుః।
ఉవాచ చ మహీపాలాన్రాజంజలదనిఃస్వనః॥ 1-109-12 (4856) 
రథమారోప్య తాః కన్యా భీష్మః ప్రహరతాం వరః।
ఆహూయ దానం కన్యానాం గుణవద్భ్యః స్మృతం బుధైః॥ 1-109-13 (4857) 
అలంకృత్య యథాశక్తి ప్రదాయ చ ధనాన్యపి।
ప్రయచ్ఛంత్యపరే కన్యాం మిథునేన గవామపి॥ 1-109-14 (4858) 
విత్తేన కథితేనాన్యే బలేనాన్యేఽనుమాన్య చ।
ప్రమత్తాముపయంత్యన్యే స్వయమన్యే చ విందతే॥ 1-109-15 (4859) 
ఆర్షం విధిం పురస్కృత్య దారాన్విందంతి చాపరే।
అష్టమం తమథో విత్త వివాహం కవిభిర్వృతం॥ 1-109-16 (4860) 
స్వయంవరం తు రాజన్యాః ప్రశంసంత్యుపయాంతి చ।
ప్రమథ్య తు హృతామాహుర్జ్యాయసీం ధర్మవాదినః॥ 1-109-17 (4861) 
తా ఇమాః పృథివీపాలా జిహీర్షామి బలాదితః।
తే యతధ్వం పరం శక్త్యా విజయాయేతరాయ వా॥ 1-109-18 (4862) 
స్థితోఽహం పృథివీపాలా యుద్ధాయ కృతనిశ్చయః।  1-109-19 (4863) 
వైశంపాయన ఉవాచ।
ఏవముక్త్వా మహీపాలాన్కాశిరాజం చ వీర్యవాన్॥  1-109-19x (669) 
సర్వాః కన్యాః స కౌరవ్యో రథమారోప్య చ స్వకం।
ఆమంత్ర్య చ స తాన్ప్రాయాచ్ఛీఘ్రం కన్యాః ప్రగృహ్య తాః॥ 1-109-20 (4864) 
తతస్తే పార్థివాః సర్వే సముత్పేతురమర్షితాః।
సంస్పృశంతః స్వకాన్బాహూందశంతో దశనచ్ఛదాన్॥ 1-109-21 (4865) 
తేషామాభరణాన్యాశు త్వరితానాం విముంచతాం।
ఆముంచతాం చ వర్మాణి సంభ్రమః సుమహానభూత్॥ 1-109-22 (4866) 
తారాణామివ సంపాతో బభూవ జనమేజయ।
భూషణానాం చ సర్వేషాం కవచానాం చ సర్వశః॥ 1-109-23 (4867) 
సవర్మభిర్భూషణైశ్చ ప్రకీర్యద్బిరితస్తతః।
సక్రోధామర్షజిహ్మభ్రూకషాయీకృతలోచనాః॥ 1-109-24 (4868) 
సూతోపక్లృప్తాన్ రుచిరాన్సదశ్వైరుపకల్పితాన్।
రథానాస్థాయ తే వీరాః సర్వప్రహరణాన్వితాః॥ 1-109-25 (4869) 
ప్రయాంతమథ కౌరవ్యమనుసస్రురుదాయుధాః।
తతః సమభవద్యుద్ధం తేషాం తస్య చ భారత। 
ఏకస్య చ బహూనాం చ తుములం రోమహర్షణం॥  1-109-26 (4870) 
తే త్విషూందశసాహస్రాంస్తస్మిన్యుగపదాక్షిపన్।
అప్రాప్తాంశ్చైవ తానాశు భీష్మః సర్వాంస్తథాఽంతరా॥ 1-109-27 (4871) 
అచ్ఛినచ్ఛరవర్షేణ మహతా లోమవాహినా।
తతస్తే పార్థివాః సర్వే సర్వతః పరివార్య తం॥ 1-109-28 (4872) 
వవృషుః శరవర్షేణ వర్షేణేవాద్రిమంబుదాః।
స తం బాణమయం వర్షం శరైరావార్య సర్వతః॥ 1-109-29 (4873) 
తతః సర్వాన్మహీపాలాన్పర్యవిధ్యత్త్రిభిస్త్రిభిః।
ఏకైకస్తు తతో భీష్మం రాజన్వివ్యాధ పంచభిః॥ 1-109-30 (4874) 
స చ తాన్ప్రతివివ్యాధ ద్వాభ్యాం ద్వాభ్యాం పరాక్రమన్।
తద్యుద్ధమాసీత్తుములం ఘోరం దేవాసురోపమం॥ 1-109-31 (4875) 
పశ్యతాం లోకవీరాణాం శరశక్తిసమాకులం।
స ధనూంషి ధ్వజాగ్రాణి వర్మాణి చ శిరాంసి॥ 1-109-32 (4876) 
చిచ్ఛేద సమరే భీష్మః శతశోథ సహస్రశః।
తస్యాతిపురుషం కర్మ లాఘవం రథచారిణః॥ 1-109-33 (4877) 
రక్షణం చాత్మనః సంఖ్యే శత్రవోఽప్యభ్యపూజయన్।
`అక్షతః క్షపయిత్వాన్యానసంఖ్యేయపరాక్రమః॥ 1-109-34 (4878) 
ఆనినాయ స కాశ్యస్య సుతాః సాగరగాసుతః।'
తాన్వినిర్జిత్య తు రణే సర్వశస్త్రభృతాం వరః॥  1-109-35 (4879) 
కన్యాభిః సహితః ప్రాయాద్భారతో భారతాన్ప్రతి।
తతస్తం పృష్ఠతో రాజఞ్శాల్వరాజో మహారథః॥ 1-109-36 (4880) 
అభ్యగచ్ఛదమేయాత్మా భీష్మం శాంతనవం రణే।
వారణం జఘనే భిందందంతాభ్యామపరో యథా॥ 1-109-37 (4881) 
వాసితామనుసంప్రాప్తో యూథపో బలినాం వరః।
స్త్రీకామస్తిష్ఠతిష్ఠేతి భీష్మమాహ స పార్థివః॥ 1-109-38 (4882) 
సాల్వరాజో మహాబాహురమర్షేణ ప్రచోదితః।
తతః స పురుషవ్యాఘ్రో భీష్మః పరబలార్దనః॥ 1-109-39 (4883) 
తద్వాక్యాకులితః క్రోధాద్విధూమోగ్నిరివ జ్వలన్।
వితతేషుధనుష్పాణిర్వికుంచితలలాటభృత్॥ 1-109-40 (4884) 
క్షత్రధర్మం సమాస్థాయ వ్యపేతభయసంభ్రమః।
నివర్తయామాస రథం సాల్వం ప్రతి మహారథః॥ 1-109-41 (4885) 
నివర్తమానం తం దృష్ట్వా రాజానః సర్వ ఏవ తే।
ప్రేక్షకాః సమపద్యంత భీష్మసాల్వసమాగమే॥ 1-109-42 (4886) 
తౌ వృషావివ నర్దంతౌ బలినౌ వాసితాంతరే।
అన్యోన్యమభివర్తేతాం బలవిక్రమశాలినౌ॥ 1-109-43 (4887) 
తతో భీష్మం శాంతనవం శరైః శతసహస్రశః।
సాల్వరాజో నరశ్రేష్ఠః సమవాకిరదాశుగైః॥ 1-109-44 (4888) 
పూర్వమభ్యర్దితం దృష్ట్వా భీష్మం సాల్వేన తే నృపాః।
విస్మితాః సమపద్యంత సాధుసాధ్వితి చాబ్రువన్॥ 1-109-45 (4889) 
లాఘవం తస్య తే దృష్ట్వా సమరే సర్వపార్థివాః।
అపూజయంత సంహృష్టా వాగ్భిః సాల్వం నరాధిపం॥ 1-109-46 (4890) 
క్షత్రియాణాం తతో వాచః శ్రుత్వా పరపుంజయః।
క్రుద్ధః శాంతనవో భీష్మస్తిష్ఠతిష్ఠేత్యభాషత॥ 1-109-47 (4891) 
సారథిం చాబ్రవీత్క్రుద్ధో యాహి యత్రైష పార్థివః।
యావదేనం నిహన్ంయద్య భుజంగమివ పక్షిరాట్॥ 1-109-48 (4892) 
తతోఽస్త్రం వారుణం సంయగ్యోజయామాస కౌరవః।
తేనాశ్వాంశ్చతురోఽమృద్గాత్సాల్వరాజస్య భూపతే॥ 1-109-49 (4893) 
అస్త్రైరస్త్రాణి సంవార్య సాల్వరాజస్య కౌరవః।
భీష్మో నృపతిశార్దూల న్యవధీత్తస్య సారథిం॥ 1-109-50 (4894) 
అస్త్రేణ చాస్యాథైంద్రేణ న్యవధీత్తురగోత్తమాన్।
కన్యాహేతోర్నరశ్రేష్ఠ భీష్మః శాంతనవస్తదా॥ 1-109-51 (4895) 
జిత్వా విసర్జయామాస జీవంతం నృపసత్తమం।
తతః సాల్వః స్వనగరం ప్రయయౌ భరతర్షభ॥ 1-109-52 (4896) 
స్వరాజ్యమన్వశాచ్చైవ ధర్మేణ నృపతిస్తదా।
రాజానో యే చ తత్రాసన్స్వయంవరదిదృక్షవః॥ 1-109-53 (4897) 
స్వాన్యేవ తేఽపి రాష్ట్రాణి జగ్ముః పరపురంజయాః।
ఏవం విజిత్య తాః కన్యా భీష్మః ప్రహరతాం వరః॥ 1-109-54 (4898) 
ప్రయయౌ హాస్తినపురం యత్ర రాజా స కౌరవః।
విచిత్రవీర్యో ధర్మాత్మా ప్రశాస్తి వసుధామిమాం॥ 1-109-55 (4899) 
యథా పితాస్య కౌరవ్యః శాంతనుర్నృపసత్తమః।
సోఽచిరేణైవ కాలేన అత్యక్రామన్నరాధిప॥ 1-109-56 (4900) 
వనాని సరితశ్చైవ శైలాంశ్చ వినిధాంద్రుమాన్।
అక్షతః క్షపయిత్వాఽరీన్సంఖ్యేఽసంఖ్యేయవిక్రమః॥ 1-109-57 (4901) 
ఆనయామాస కాశ్యస్య సుతాః సాగరగాసుతః।
స్నుషా ఇవ స ధర్మాత్మా భగినీరివ చానుజాః॥ 1-109-58 (4902) 
యథా దుహితశ్చైవ పరిగృహ్య యయౌ కురూన్।
ఆనిన్యే స మహాబాహుర్భ్రాతుః ప్రియచికీర్షయా॥ 1-109-59 (4903) 
తాః సర్వగుణసంపన్నా భ్రాతా భ్రాత్రే యవీయసే।
భీష్మో విచిత్రవీర్యాయ ప్రదదౌ విక్రమాహృతాః॥ 1-109-60 (4904) 
ఏవం ధర్మేణ ధర్మజ్ఞః కృత్వా కర్మాతిమానుషం।
భ్రాతుర్విచిత్రవీర్యస్య వివాహాయోపచక్రమే॥ 1-109-61 (4905) 
సత్యవత్యా సహ మిథః కృత్వా నిశ్చయమాత్మవాన్।
వివాహం కారయిష్యంతం భీష్మం కాశిపతేః సుతా। 
జ్యేష్ఠా తాసామిదం వాక్యమబ్రవీద్ధసతీ తదా॥  1-109-62 (4906) 
మయా సౌభపతిః పూర్వం మనసా హి వృతః పతిః।
తేన చాస్మి వృతా పూర్వమేష కామశ్చ మే పితుః॥ 1-109-63 (4907) 
మయా వరయితవ్యోఽభూత్సాల్వస్తస్మిన్స్వయంవరే।
ఏతద్విజ్ఞాయ ధర్మజ్ఞ ధర్మతత్త్వం సమాచర॥ 1-109-64 (4908) 
ఏవముక్తస్తయా భీష్మః కన్యయా విప్రసంసది।
చింతామభ్యగమద్వీరో యుక్తాం తస్యైవ కర్మణః॥ 1-109-65 (4909) 
`అన్యసక్తా త్వియం కన్యా జ్యేష్ఠా త్వంబా మయా జితా।
వాచా దత్తా మనోదత్తా కృతమంగలవాచనా॥ 1-109-66 (4910) 
నిర్దిష్టా తు పరస్యైవ సా త్యాజ్యా పరచింతినీ।
ఇత్యుక్త్వా చానుమాన్యైవ భ్రాతరం స్వవశానుగం॥'  1-109-67 (4911) 
వినిశ్చిత్య స ధర్మజ్ఞో బ్రాహ్మణైర్వేదపారగైః।
అనుజజ్ఞే తదా జ్యేష్ఠామంబాం కాశిపతేః సుతాం॥ 1-109-68 (4912) 
అంబికాంబాలికే భార్యే ప్రాదాద్భ్రాత్రే యవీయసే।
భీష్మో విచిత్రవీర్యాయ విధిదృష్టేన కర్మణా॥ 1-109-69 (4913) 
తయోః పాణీ గృహీత్వా తు రూపయౌవనదర్పితః।
విచిత్రవీర్యో ధర్మాత్మా నాంబామైచ్ఛత్కథంచన॥ 1-109-70 (4914) 
`అంబామన్యస్య కీర్త్యంతీమబ్రవీచ్చారుదర్శనాం।  1-109-71 (4915) 
విచిత్రవీర్య ఉవాచ।
పాపస్య ఫలమేవైష కామోఽసాధుర్నిరర్థకః। 
పరతంత్రోపభోగో మామార్య నాఽఽయోక్తుమర్హసి॥  1-109-71x (670) 
భీష్మ ఉవాచ। 1-109-72x (671) 
ప్రాతిష్ఠచ్ఛాంతనోర్వంశస్తాత యస్య త్వమన్వయః।
అకామవృత్తో ధర్మాత్మన్సాధు మన్యే మతం తవ॥ 1-109-72 (4916) 
ఇత్యుక్త్వాంబాం సమాలోక్య విధివద్వాక్యమబ్రవీత్।
విసృష్టా హ్యసి గచ్ఛ త్వం యథాకామమనిందితే॥ 1-109-73 (4917) 
నానియోజ్యే సమర్థోఽహం నియోక్తుం భ్రాతరం ప్రియం।
అన్యబావగతాం చాపి కో నారీం వాసయేద్గృహే॥ 1-109-74 (4918) 
అతస్త్వాం న నియోక్ష్యామి అన్యకామాసి గంయతాం।
అహమప్యూర్ధ్వరేతా వై నివృత్తో దారకర్మణి॥ 1-109-75 (4919) 
న సంబంధస్తదావాభ్యాం భవితా వై కథంచన।  1-109-76 (4920) 
వైశంపాయన ఉవాచ।
ఇత్యుక్తా సా గతా తత్ర సఖీభిః పరివారితా॥  1-109-76x (672) 
నిర్దిష్టా హి శనై రాజన్సాల్వరాజపురం ప్రతి।
అథాంబా సాల్వంమాగంయ సాఽబ్రవీత్ప్రతిపూజ్య తం॥ 1-109-77 (4921) 
పురా నిర్దిష్టభావా త్వామాగతాస్మి వరానన।
దేవవ్రతం సముత్సృజ్య సానుజం భరతర్షభం॥ 1-109-78 (4922) 
ప్రతిగృహ్ణీష్వ భద్రం తే విధివన్మాం సముద్యతాం॥  1-109-79 (4923) 
వైశంపాయన ఉవాచ। 1-109-80x (673) 
తయైవముక్తః సాల్వోపి ప్రహసన్నిదమబ్రవీత్।
నిర్జితాఽసీహ భీష్మేణ మాం వినిర్జిత్య రాజసు॥ 1-109-80 (4924) 
అన్యేన నిర్జితాం భద్రే విసృష్టాం తేన చాలయాత్।
న గృహ్ణామి వరారోహే తత్ర చైవ తు గంయతాం॥ 1-109-81 (4925) 
వైశంపాయన ఉవాచ। 1-109-82x (674) 
ఇత్యుక్తా సా సమాగంయ కురురాజ్యమనుత్తమం।
అంబాబ్రవీత్తతో భీష్మం త్వయాఽహం సహసా హృతా॥ 1-109-82 (4926) 
క్షత్రధర్మమవేక్షస్వ త్వం భర్తా మమ ధర్మతః।
యాం యః స్వయంవరే కన్యాం నిర్జయేచ్ఛౌర్యసంపదా॥ 1-109-83 (4927) 
రాజ్ఞః సర్వాన్వినిర్జిత్య స తాముద్వాహయేద్ధ్రువం।
అతస్త్వమేవ భర్తా మే త్వయాఽహం నిర్జితా యతః॥ 1-109-84 (4928) 
తస్మాద్వహస్వ మాం భీష్మ నిర్జితాం సంసది త్వయా।
ఊర్ధ్వరేతా హ్యహమితి ప్రత్యువాచ పునఃపునః॥ 1-109-85 (4929) 
భీష్మం సా చాబ్రవీదంబా యథాజైషీస్తథా కురు।
ఏవమన్వగమద్భీష్మం షట్సమాః పుష్కరేక్షణా॥ 1-109-86 (4930) 
ఊర్ధ్వరేతాస్త్వహం భద్రే వివాహవిముఖోఽభవం।
తమేవ సాల్వం గచ్ఛ త్వం యః పురా మనసా వృతః॥ 1-109-87 (4931) 
అన్యసక్తం కిమర్థం త్వమాత్మానమవదః పురా।
అన్యసక్తాం వధూం కన్యాం వాసయేత్స్వగృహే న హి॥ 1-109-88 (4932) 
నాహముద్వాహయిష్యే త్వాం మమ భ్రాత్రే యవీయసే।
విచిత్రవీర్యాయ శుభే యథేష్టం గంయతామితి॥ 1-109-89 (4933) 
భూయః సాల్వం సమభ్యేత్య రాజన్గృహ్ణీష్వ మామితి।
నాహం గృహ్ణాంయన్యజితామితి సాల్వనిరాకృతా॥ 1-109-90 (4934) 
ఊర్ధ్వరేతాస్త్వహమితి భీష్మేణ చ నిరాకృతా।
అంబా భీష్మం పునః సాల్వం భీష్మం సాల్వం పునః పునః॥ 1-109-91 (4935) 
గమనాగమనేనైవమనైషీత్షట్ సమా నృప।
అశ్రుభిర్భూమిముక్షంతీ శోచంతీ సా మనస్వినీ॥ 1-109-92 (4936) 
పీనోన్నతకుచద్వంద్వా విశాలజఘనేక్షణా।
శ్రోణీభరాలసగమా రాకాచంద్రనిభాననా॥ 1-109-93 (4937) 
వర్షత్కాదంబినీమూర్ధ్ని స్ఫురంతీ చంచలేవ సా।
సా తతో ద్వాదశ సమా బాహుదామభితో నదీం। 
పార్శ్వే హిమవతో రంయే తపో ఘోరం సమాదదే॥  1-109-94 (4938) 
సంక్షిప్తకరణా తత్ర తప ఆస్థాయ సువ్రతా।
పాదాంగుష్ఠేన సాఽతిష్ఠదకంపంత తతః సురాః॥ 1-109-95 (4939) 
తస్యాస్తత్తు తపో దృష్ట్వా సురాణాం క్షోభకారకం।
విస్మితశ్చైవ హృష్టశ్చ తస్యానుగ్రహబుద్ధిమాన్॥ 1-109-96 (4940) 
అనంతసేనో భగవాన్కుమారో వరదః ప్రభుః।
మానయన్రాజపుత్రీం తాం దదౌ తస్యై శుభాం స్రజం॥ 1-109-97 (4941) 
ఏషా పుష్కరిణీ దివ్యా యథావత్సముపస్థితా।
అంబే త్వచ్ఛోకశమనీ మాలా భువి భవిష్యతి॥ 1-109-98 (4942) 
ఏతాం చైవ మయా దత్తాం మాలాం యో ధారయిష్యతి।
సోఽస్య భీష్మస్య నిధనే కారణం వై భవిష్యతి॥ ॥ 1-109-99 (4943) 
 
ఇతి శ్రీమన్మహాభారతే ఆదిపర్వణి సంభవపర్వణి నవాధికశతతమోఽధ్యాయః॥ 109 ॥

Mahabharata - Adi Parva - Chapter Footnotes

1-109-13 ఆహూయేతి బ్రాహ్మః॥ 1-109-14 మిథునేన గృహీతేనేత్యార్షః॥ 1-109-15 విత్తేనేత్యాసురః। బలేనేతి రాక్షసః। అనుమాన్యేతి గాంధర్వః। ప్రమత్తామితి పైశాచః। స్వయమన్యే ఇతి ప్రాజాపత్యః॥ 1-109-16 ఆర్షం విధిం యజ్ఞం। తేన దైవ ఉక్తః। అష్టమం రాక్షసం వివాహం॥ 1-109-17 ప్రశంసతి। స్వయంవరమితి॥ 1-109-24 ప్రకీర్యద్భిర్భఊషణైరుపలక్షితా అనుసస్రురితి తృతీయేనాన్వయః॥ 1-109-43 వృషౌ రేతఃసేకకామౌ గజౌ గోవృషావేవ వా తత్సాహచర్యాద్వాసితా పుష్పిణీ గౌస్తదంతరే వన్నిమిత్తం॥ 1-109-52 జీవంతం ప్రాణమాత్రావశేషితం॥ 1-109-58 కాశ్యస్య కాశిరాజస్య। అనుజాః కనిష్ఠాః॥ 1-109-71 అంబాం దృష్ట్వేతి శేషః। అబ్రవీత్ భీష్మమితి శేషః॥ నవాధికశతతమః॥ 109 ॥



ఆదిపర్వ - అధ్యాయ 110

॥ శ్రీః ॥

1.110. అధ్యాయః 110 

Mahabharata - Adi Parva - Chapter Topics

సంగ్రహేణ అంబాచరిత్రకథనం॥ 1 ॥

Mahabharata - Adi Parva - Chapter Text

1-110-0 (4944) 
అంబోవాచ। 1-110-0x (675) 
అన్యపూర్వేతి మాం సాల్వో నాభినందతి బాలిశః।
సాహం ధర్మాచ్చ కామాచ్చ విహీనా శోకధారిణీ॥ 1-110-1 (4945) 
అపతిః క్షత్రియాన్సర్వానాక్రందామి సమంతతః।
ఇయం వః క్షత్రియా మాలా యా భీష్మం నిహనిష్యతి॥ 1-110-2 (4946) 
అహం చ భార్యా తస్య స్యాం యో భీష్మం ఘాతయిష్యతి।
తస్యాశ్చంక్రంయమాణాయాః సమాః పంచ గతాః పరాః॥ 1-110-3 (4947) 
నాభవచ్ఛరణం కశ్చిత్క్షత్రియో భీష్మజాద్భయాత్।
అగచ్ఛత్సోమకం సాఽంబా పాంచాలేషు యశస్వినం॥ 1-110-4 (4948) 
సత్యసంధం మహేష్వాసం సత్యధర్మపరాయణం।
సా సభాద్వారమాగంయ పాంచాలైరభిరక్షితం॥ 1-110-5 (4949) 
పాంచాలరాజమాక్రందత్ప్రగృహ్య సుభుజా భుజౌ।
భీష్మేణ హన్యమానాం మాం మజ్జంతీమివ చ హ్రదే॥ 1-110-6 (4950) 
యజ్ఞసేనాభిధావేహ పాణిమాలంబ్య చోద్ధర।
తేన మే సర్వధర్మాశ్చ రతిభోగాశ్చ కేవలాః॥ 1-110-7 (4951) 
ఉభౌ చ లోకౌ కీర్తిశ్చ సమూలౌ సఫలౌ హృతౌ।
***ంత్యేవం న విందామి రాజన్యం శరణం క్వచిత్॥ 1-110-8 (4952) 
కిం ను నిఃక్షత్రియో లోకో యత్రానాథోఽవసీదతి।
సమాగంయ తు రాజానో మయోక్తా రాజసత్తమాః॥ 1-110-9 (4953) 
శృణ్వంతు సర్వే రాజానో మయోక్తం రాజసత్తమాః।
ఇక్ష్వాకూణాం తు యే వృద్ధాః పాంచాలానాం చ యే వరాః॥ 1-110-10 (4954) 
త్వత్ప్రసాదాద్వివాహేఽస్మిన్మా ధర్మో మా పరాజయేత్।
ప్రసీద యజ్ఞసేనేహ గతిర్మే భవ సోమక॥ 1-110-11 (4955) 
యజ్ఞసేన ఉవాచ। 1-110-12x (676) 
జానామి త్వాం బోధయామి రాజపుత్రి విశేషతః।
యథాశక్తి యథాధర్మం బలం సంధారయాంయహం॥ 1-110-12 (4956) 
అన్యస్మాత్పార్థివాద్యత్తే భయం స్యాత్పార్థివాత్మజే।
తస్యాపనయనే హేతుం సంవిధాతుమహం ప్రభుః॥ 1-110-13 (4957) 
నహి శాంతనవస్యాహం మహాస్త్రస్య ప్రహారిణః।
ఈశ్వరః క్షత్రియాణాం హి బలం ధర్మోఽనువర్తతే॥ 1-110-14 (4958) 
సా సాధు వ్రజ కల్యాణి న మాం భీష్మో దహేద్బలాత్।
న ప్రత్యగృహ్ణంస్తే సర్వే కిమిత్యేవ న వేద్ంయహం॥ 1-110-15 (4959) 
న హి భీష్మాదహం ధర్మం శక్తో దాతుం కథంచన।  1-110-16 (4960) 
వైశంపాయన ఉవాచ।
ఇత్యుక్తా స్రజమాసజ్య ద్వారి రాజ్ఞో వ్యపాద్రవత్॥  1-110-16x (677) 
వ్యుదస్తాం సర్వలోకేషు తపసా సంశితవ్రతాం।
తామన్వగచ్ఛద్ద్రుపదః సాంత్వం జల్పన్పునః పునః॥ 1-110-17 (4961) 
స్రజం గృహాణ కల్యాణి న నో వైరం ప్రసంజయ॥  1-110-18 (4962) 
అంబోవాచ। 1-110-19x (678) 
ఏవమేవ త్వయా కార్యమితి స్మ ప్రతికాంక్షతే।
న తు తస్యాన్యథా భావో దైవమేతదమానుషం॥ 1-110-19 (4963) 
యశ్చైనాం స్రజమాదాయ స్వయం వై ప్రతిమోక్షతే।
స భీష్మం సమరే హంతా మమ ధర్మప్రణాశనం॥ 1-110-20 (4964) 
వైశంపాయన ఉవాచ। 1-110-21x (679) 
తాం స్రజం ద్రుపదో రాజా కంచిత్కాలం రరక్ష సః।
తతో విస్రంభమాస్థాయ తూష్ణీమేతాముపైక్షత॥ 1-110-21 (4965) 
తాం శిఖండిన్యబధ్నాత్తు బాలా పితురవజ్ఞయా।
తాం పితా త్వత్యజచ్ఛీఘ్రం త్రస్తో భీష్మస్య కిల్బిషాత్॥ 1-110-22 (4966) 
ఇషీకం బ్రాహ్మణం భీతా సాభ్యగచ్ఛత్తపస్వినం।
గంగాద్వారి తపస్యంతం తుష్టిహేతోస్తపస్వినీ॥ 1-110-23 (4967) 
ఉపచారాభితుష్టస్తామబ్రవీదృషిసత్తమః।
గంగాద్వారే విభజనం భవితా నచిరాదివ॥ 1-110-24 (4968) 
తత్ర గంధర్వరాజానం తుంబురుం ప్రియదర్శనం।
ఆరాధయితుమీహస్వ సంయక్పరిచరస్వ తం॥ 1-110-25 (4969) 
అహమప్యత్ర సాచివ్యం కర్తాస్మి తవ శోభనే।
తం తదాచర భద్రం తే స తే శ్రేయో విధాస్యతి॥ 1-110-26 (4970) 
తతో విభజనం తత్ర గంధర్వాణామవర్తత।
తత్ర ద్వావవశిష్యేతాం గంధర్వావమితౌ జసౌ॥ 1-110-27 (4971) 
తయోరేకః సమీక్ష్యైనాం స్త్రీబుభూషురువాచ హ।
ఇదం గృహ్ణీష్వ పుంలింగం వృణే స్త్రీలింగమేవ తే॥ 1-110-28 (4972) 
నియమం చక్రతుస్తత్ర స్త్రీ పుమాంశ్చైవ తావుభౌ।
తతః పుమాన్సమభవచ్ఛిఖండీ పరవీరహా॥ 1-110-29 (4973) 
స్త్రీ భూత్వా హ్యపచక్రామ స గంధర్వో ముదాన్వితః।
లబ్ధ్వా తు మహతీం ప్రీతిం యాజ్ఞసేనిర్మహాయశాః॥ 1-110-30 (4974) 
తతో బుద్బుదకం గత్వా పునరస్త్రాణి సోఽకరోత్।
తత్ర చాస్త్రాణి దివ్యాని కృత్వా స సుమహాద్యుతిః॥ 1-110-31 (4975) 
స్వదేశమభిసంపదే పాంచాలం కురునందన।
సోఽభివాద్య పితుః పాదౌ మహేష్వాసః కృతాంజలిః॥ 1-110-32 (4976) 
ఉవాచ భవతా భీష్మాన్న భేతవ్యం కథంచన॥ ॥  1-110-33 (4977) 
 
ఇతి శ్రీమన్మహాభారతే ఆదిపర్వణి సంభవపర్వణి దశాధికశతతమోఽధ్యాయః॥ 110 ॥

Mahabharata - Adi Parva - Chapter Footnotes

1-110-10 పాంచాలానాం చ యే వరాః తే రాజానః మయోక్తా ఇతి పూర్వేణ సంబంధః॥ 1-110-14 ఈశ్వరో నహి॥ 1-110-16 భీష్మాత్ భీష్మమపేక్ష్య॥ 1-110-24 విభజనం ఉత్సవవిశేషః॥ దశాధికశతతమోఽధ్యాయః॥ 110 ॥



ఆదిపర్వ - అధ్యాయ 111

॥ శ్రీః ॥

1.111. అధ్యాయః 111 

Mahabharata - Adi Parva - Chapter Topics

విచిత్రవీర్యస్య అంబికాంబాలికాశ్యాం వివాహః॥ 1 ॥ విచిత్రవీర్యమరణం॥ 2 ॥

Mahabharata - Adi Parva - Chapter Text

1-111-0 (4978) 
వైశంపాయన ఉవాచ। 1-111-0x (680) 
అంబాయాం నిర్గతాయాం తు భీష్మః శాంతనవస్తదా।
న్యాయేన కారయామాస రాజ్ఞో వైవాహికీం క్రియాం॥ 1-111-1 (4979) 
అంబికాంబాలికే చైవ పరిణీయాగ్నిసంనిధౌ।
`తయోః పాణీ గృహీత్వా తు కౌరవ్యో రూపదర్పితః।' 
విచిత్రవీర్యో ధర్మాత్మా కామాత్మా సమపద్యత॥  1-111-2 (4980) 
తే చాపి బృహతీశ్యామే నీలకుంచితమూర్ధజే।
రక్తతుంగనఖోపేతే పీనశ్రోణిపయోధఱే॥ 1-111-3 (4981) 
ఆత్మనః ప్రతిరూపోఽసౌ లబ్ధః పతిరితి స్థితే।
విచిత్రవీర్యం కల్యాణ్యౌ పూజయామాసతుః శుభే॥ 1-111-4 (4982) 
`అన్యోన్యం ప్రతి సక్తే చ ఏకభావే ఇవ స్థితే।'
స చాశ్విరూపసదృశో దేవతుల్యపరాక్రమః। 
సర్వాసామేవ నారీణాం చిత్తప్రమథనో రహః॥  1-111-5 (4983) 
తాభ్యాం సహ సమాః సప్త విహరన్పృథివీపతిః।
విచిత్రవీర్యస్తరుణో యక్ష్మణా సమగృహ్యత॥ 1-111-6 (4984) 
సుహృదాం యతమానానామాప్తైః సహ చికిత్సకైః।
జగామాస్తమివాదిత్యః కౌరవ్యో యమసాదనం॥ 1-111-7 (4985) 
ధర్మాత్మా స తు గాంగేయః చింతాశోకపరాయణః।
ప్రేతకార్యాణి సర్వాణి తస్య సంయగకారయత్॥ 1-111-8 (4986) 
1-111-9 (4987) 
రాజ్ఞో విచిత్రవీర్యస్య సత్యవత్యా మతే స్థితః।
ఋత్విగ్బిః సహితో భీష్మః సర్వైశ్చ కురుపుంగవైః॥
Mahabharata - Adi Parva - Chapter Footnotes

1-111-3 బృహతీశ్యామే బృహతీపుష్పద్రక్తశ్యామే॥ 1-111-4 ప్రతిరూపః అనురూపః॥ ఏకాదశాధికశతతమోఽధ్యాయః॥ 111 ॥



ఆదిపర్వ - అధ్యాయ 112

॥ శ్రీః ॥

1.112. అధ్యాయః 112 

Mahabharata - Adi Parva - Chapter Topics

విచిత్రవీర్యభార్యయోరంబికాంబాలికయోః పుత్రోత్పాదనాయ సత్యవత్యా నియుక్తేన భీష్మేణ తదనంగీకారః॥ 1 ॥

Mahabharata - Adi Parva - Chapter Text

1-112-0 (4988) 
వైశంపాయన ఉవాచ। 1-112-0x (681) 
తతః సత్యవతీ దీనా కృపణా పుత్రగృద్ధినీ।
పుత్రస్య కృత్వా కార్యాణి స్నుషాభ్యాం సహ భారత॥ 1-112-1 (4989) 
సమాశ్వాస్య స్నుషే తే చ భర్తృశోకనిపీడితే।
ధర్మం చ పితృవంశం చ మాతృవంశం చ భామినీ। 
ప్రసమీక్ష్య మహాభాగా గాంగేయం వాక్యమబ్రవీత్॥  1-112-2 (4990) 
`దుఃఖార్దితా తు సా దేవీ మజ్జంతీ శోకసాగరే।
శంతనోర్ధర్మనిత్యస్య కౌరవ్యస్య యశస్వినః।' 
త్వయి పిండశ్చ కీర్తిశ్చ సంతానశ్చ ప్రతిష్ఠితః॥  1-112-3 (4991) 
`భ్రాతా విచిత్రవీర్యస్తే భూతానామంతమేయివాన్।'
యథాకర్మ శుభం కృత్వా స్వర్గోపగమనం ధ్రువం। 
యథా చాయుర్ధ్రువం సత్యే త్వయి ధర్మస్తథా ధ్రువః॥  1-112-4 (4992) 
వేత్థ ధర్మాంశ్చ ధర్మజ్ఞ సమాసేనేతరేణ చ।
వివిధాస్త్వం శ్రుతీర్వేత్థ వేదాంగాని చ సర్వశః॥ 1-112-5 (4993) 
వ్యవస్థానం చ తే ధర్మే కులాచారం చ లక్షయే।
ప్రతిపత్తిం చ కృచ్ఛ్రేషు శుక్రాంగిరసయోరివ॥ 1-112-6 (4994) 
తస్మాత్సుభృశమాశ్వస్య త్వయి ధర్మభృతాం వర।
కార్యే త్వాం వినియోక్ష్యామి తచ్ఛ్రుత్వా కర్తుమర్హసి॥ 1-112-7 (4995) 
మమ పుత్రస్తవ భ్రాతా వీర్యవాన్సుప్రియశ్చ తే।
బాల ఏవ గతః స్వర్గమపుత్రః పురుషర్షభ॥ 1-112-8 (4996) 
ఇమే మహిష్యౌ భ్రాతుస్తే కాశిరాజసుతే శుభే।
రూపయౌవనసంపన్నే పుత్రకామే చ భారత॥ 1-112-9 (4997) 
తయోరుత్పాదయాపత్యం సంతానాయ కులస్య నః।
మన్నియోగాన్మహాబాహో ధర్మం కర్తుమిహార్హసి॥ 1-112-10 (4998) 
రాజ్యే చైవాభిషిచ్యస్వ భారతాననుశాధి చ।
దారాంశ్చ కురు ధర్మేణ మా నిమజ్జీః పితామహాన్॥ 1-112-11 (4999) 
వైశంపాయన ఉవాచ। 1-112-12x (682) 
తథోచ్యమానో మాత్రా స సుహృద్భిశ్చ పరంతపః।
ఇత్యువాచాథ ధర్మాత్మా ధర్ంయమేవోత్తరం వచః॥ 1-112-12 (5000) 
అసంశయం పరో ధర్మస్త్వయా మాతరుదాహృతః।
త్వమపత్యం ప్రతి చ మే ప్రతిజ్ఞాం వేత్థ వై పరాం॥ 1-112-13 (5001) 
జానాసి చ యథావృత్తం శుల్కహేతోస్త్వదంతరే।
స సత్యవతి సత్యం తే ప్రతిజానాంయహం పునః॥ 1-112-14 (5002) 
పరిత్యజేయం త్రైలోక్యం రాజ్యం దేవేషు వా పునః।
యద్వాఽప్యధికమేతాభ్యాం న తు సత్యం కథంచన॥ 1-112-15 (5003) 
త్యజేచ్చ పృథివీ గంధమాపశ్చ రసమాత్మనః।
జ్యోతిస్తథా త్యజేద్రూపం వాయుః స్పర్శగుణం త్యజేత్॥ 1-112-16 (5004) 
ప్రభాం సముత్సృజేదర్కో ధూమకేతుస్తథోష్మతాం।
త్యజేచ్ఛబ్దం తథాఽఽకాశం సోమః శీతాంశుతాం త్యజేత్॥ 1-112-17 (5005) 
విక్రమం వృత్రహా జహ్యాద్ధర్మం జహ్యాచ్చ ధర్మరాట్।
న త్వహం సత్యముత్స్రష్టుం వ్యవసేయం కథంచన॥ 1-112-18 (5006) 
`తన్న జాత్వన్యథా కుర్యాం లోకానామపి సంక్షయే।
అమరత్వస్య వా హేతోస్త్రైలోక్యస్య ధనస్య చ॥'  1-112-19 (5007) 
ఏవముక్తా తు పుత్రేణ భూరిద్రవిణతేజసా।
మాతా సత్యవతీ భీష్మమువాచ తదనంతరం॥ 1-112-20 (5008) 
జానామి తే స్థితిం సత్యే పరాం సత్యపరాక్రమ।
ఇచ్ఛన్సృజేథాస్త్రీంల్లోకానన్యాంస్త్వం స్వేన తేజసా॥ 1-112-21 (5009) 
జానామి చైవం సత్యం తన్మదర్థే యచ్చ భాషితం।
ఆపద్ధర్మం త్వమావేక్ష్య వహ పైతామహీం ధురం॥ 1-112-22 (5010) 
యథా తే కులతంతుశ్చ ధర్మశ్చ న పరాభవేత్।
సుహృదశ్చ ప్రహృష్యేరంస్తథా కురు పరంతప॥ 1-112-23 (5011) 
`ఆత్మనశ్చ హితం తాత ప్రియం చ మమ భారత।'
లాలప్యమానాం తామేవం కృపణాం పుత్రగృద్ధినీం। 
ధర్మాదపేతం బ్రువతీం భీష్మో భూయోఽబ్రవీదిదం॥  1-112-24 (5012) 
రాజ్ఞి ధర్మానవేక్షస్వ మా నః సర్వాన్వ్యనీనశః।
సత్యాచ్చ్యుతిః క్షత్రియస్య న ధర్మేషు ప్రశస్యతే॥ 1-112-25 (5013) 
శాంతనోరపి సంతానం యథా స్యాదక్షయం భువి।
తత్తే ధర్మం ప్రవక్ష్యామి క్షాత్రం రాజ్ఞి సనాతనం॥ 1-112-26 (5014) 
శ్రుత్వా తం ప్రతిపద్యస్వ ప్రాజ్ఞైః సహ పురోహితైః।
ఆపద్ధర్మార్థకుశలైర్లోకతంత్రమవేక్ష్య చ॥ ॥ 1-112-27 (5015) 
 
ఇతి శ్రీమన్మహాభారతే ఆదిపర్వణి సంభవపర్వణి ద్వాదశాధికశతతమోఽధ్యాయః॥ 112 ॥

Mahabharata - Adi Parva - Chapter Footnotes

1-112-11 అభిషిచ్యస్వ అభిషేచయ। ఆత్మానమితి శేషః। కురు అంగీకురు। మా నిమజ్జీర్మా నిమజ్జయ॥ 1-112-14 త్వదంతరేత్వన్నిమిత్తం॥ 1-112-20 భూరిద్రవిణతేజసా బహుబలోత్సాహవతా॥ ద్వాదశాధికశతతమోఽధ్యాయః॥ 112 ॥



ఆదిపర్వ - అధ్యాయ 113

॥ శ్రీః ॥

1.113. అధ్యాయః 113 

Mahabharata - Adi Parva - Chapter Topics

దీర్ఘతమసో ఋషేరుపాఖ్యానం॥ 1 ॥

Mahabharata - Adi Parva - Chapter Text

1-113-0 (5016) 
భీష్మ ఉవాచ। 1-113-0x (683) 
జామదగ్న్యేన రామేణ పితుర్వధమమృష్యతా।
రాజా పరశునా పూర్వం హైహయాధిపతిర్హతః॥ 1-113-1 (5017) 
శతాని దశబాహూనాం నికృత్తాన్యర్జునస్య వై।
లోకస్యాచరితో ధర్మస్తేనాతి కిల దుశ్చరః॥ 1-113-2 (5018) 
పునశ్చ ధనురాదాయ మహాస్త్రాణి ప్రముంచతా।
నిర్దగ్ధం క్షత్రమసకృద్రథేన జయతా మహీం॥ 1-113-3 (5019) 
ఏవముచ్చావచైరస్త్రైర్భార్గవేణ మహాత్మనా।
త్రిఃసప్తకృత్వః పృథివీ కృతా నిఃక్షత్రియా పురా॥ 1-113-4 (5020) 
ఏవం నిఃక్షత్రియే లోకే కృతే తేన మహర్షిణా।
తతః సంభూయ సర్వాభిః క్షత్రియాభిః సమంతతః॥ 1-113-5 (5021) 
ఉత్పాదితాన్యపత్యాని బ్రాహ్మణైర్వేదపారగైః।
పాణిగ్రాహస్య తనయ ఇతి వేదేషు నిశ్చితం॥ 1-113-6 (5022) 
ధర్మం మనసి సంస్థాప్య బ్రాహ్మణాంస్తాః సమభ్యయుః।
లోకేఽప్యాచరితో దృష్టః క్షత్రియాణాం పునర్భవః॥ 1-113-7 (5023) 
తతః పునః సముదితం క్షత్రం సమభవత్తదా।
ఇమం చైవాత్ర వక్ష్యేఽహమితిహాసం పురాతనం॥ 1-113-8 (5024) 
అథోచథ్య ఇతి ఖ్యాత ఆసీద్ధీమానృషిః పురా।
మమతా నామ తస్యాసీద్భార్యా పరమసంమతా॥ 1-113-9 (5025) 
ఉచథ్యస్య యవీయాంస్తు పురోధాస్త్రిదివౌకసాం।
బృహస్పతిర్బృహత్తేజా మమతామన్వపద్యత॥ 1-113-10 (5026) 
ఉవాచ మమతా తం తు దేవరం వదతాం వరం।
అంతర్వత్నీ త్వహం భ్రాత్రా జ్యేష్ఠేనారంయతామితి॥ 1-113-11 (5027) 
అయం చ మే మహాభాగ కుక్షావేవ బృహస్పతే।
ఔచథ్యో దేవమత్రాపి షడంగం ప్రత్యధీయత॥ 1-113-12 (5028) 
అమోఘరేతాస్త్వం చాపి ద్వయోర్నాస్త్యత్ర సంభవః।
తస్మాదేవం గతే త్వద్య ఉపారమితుమర్హసి॥ 1-113-13 (5029) 
వైశంపాయన ఉవాచ। 1-113-14x (684) 
ఏవముక్తస్తదా సంయక్ బృహస్పతిరుదారధీః।
కామాత్మానం తదాత్మానం న శశాక నియచ్ఛితుం॥ 1-113-14 (5030) 
స బభూవ తతః కామీ తయా సార్ధమకామయా।
ఉత్సృజంతం తు తం రేతః స గర్భస్థోఽభ్యభాషత॥ 1-113-15 (5031) 
భోస్తాత మా గమః కామం ద్వయోర్నాస్తీహ సంభవః।
అల్పావకాశో భగవన్పూర్వం చాహమిహాగతః॥ 1-113-16 (5032) 
అమోఘరేతాశ్చ భవాన్న పీడాం కర్తుమర్హతి।
అశ్రుత్వైవ తు తద్వాక్యం గర్భస్థస్య బృహస్పతిః॥ 1-113-17 (5033) 
జగామ మైథునాయైవ మమతాం చారులోచనాం।
శుక్రోత్సర్గం తతో బుద్ధ్వా తస్యా గర్భగతో మునిః॥ 1-113-18 (5034) 
పద్భ్యామారోధయన్మార్గం శుక్రస్య చ బృహస్పతేః।
స్థానమప్రాప్తమథ తచ్ఛుక్రం ప్రతిహతం తదా॥ 1-113-19 (5035) 
పపాత సహసా భూమౌ తతః క్రుద్ధో బృహస్పతిః।
తం దృష్ట్వా పతితం శుక్రం శశాప స రుషాన్వితః॥ 1-113-20 (5036) 
ఉచథ్యపుత్రం గర్భస్థం నిర్భర్త్స్య భగవానృషిః।
యన్మాం త్వమీదృశే కాలే సర్వభూతేప్సితే సతి॥ 1-113-21 (5037) 
ఏవమాత్థ వచస్తస్మాత్తమో దీర్ఘం ప్రవేక్ష్యసి।
స వై దీర్ఘతమా నామ శాపాదృషిరజాయత॥ 1-113-22 (5038) 
బృహస్పతేర్బృహత్కీర్తేర్బృహస్పతిరివౌజసా।
జాత్యంధో వేదవిత్ప్రాజ్ఞః పత్నీం లేభే స విద్యయా॥ 1-113-23 (5039) 
తరుణీం రుపసంపన్నాం ప్రద్వేషీం నామ బ్రాహ్మణీం।
స పుత్రాంజనయామాస గౌతమాదీన్మహాయశాః॥ 1-113-24 (5040) 
ఋషేరుచథ్యస్య తదా సంతానకులవృద్ధయే।
ధర్మాత్మా చ మహాత్మా చ వేదవేదాంగపారగః॥ 1-113-25 (5041) 
గోధర్మం సౌరభేయాచ్చ సోఽధీత్య నిఖిలం మునిః।
ప్రావర్తత తదా కర్తుం శ్రద్ధావాంస్తమశంకయా॥ 1-113-26 (5042) 
తతో వితథమర్యాదం తం దృష్ట్వా మునిసత్తమాః।
క్రుద్ధా మోహాభిభూతాస్తే సర్వే తత్రాశ్రమౌకసః॥ 1-113-27 (5043) 
అహోఽయం భిన్నమర్యాదో నాశ్రమే వస్తుమర్హతి।
తస్మాదేనం వయం సర్వే పాపాత్మానం త్యజామహే॥ 1-113-28 (5044) 
ఇత్యన్యోన్యం సమాభాష్య తే దీర్ఘతమసం మునిం।
పుత్రలాభాచ్చ సా పత్నీ న తుతోష పతిం తదా॥ 1-113-29 (5045) 
ప్రద్విషంతీం పతిర్భార్యాం కిం మాం ద్వేక్షీతి చాబ్రవీత్।  1-113-30 (5046) 
ప్రద్వేష్యువాచ।
భార్యాయా భరణాద్భర్తా పాలనాచ్చ పతిః స్మృతః॥  1-113-30x (685) 
అహం త్వద్భరణాశక్తా జాత్యంధం ససుతం తదా।
నిత్యకాలం శ్రమేణార్తా న భరేయం మహాతపః॥ 1-113-31 (5047) 
భీష్మ ఉవాచ। 1-113-32x (686) 
తస్మాస్తద్వచనం శ్రుత్వా ఋషిః కోపసమన్వితః।
ప్రత్యువాచ తతః పత్నీం ప్రద్వేషీం ససుతాం తదా॥ 1-113-32 (5048) 
నీయతాం క్షత్రియకులే ధనార్థశ్చ భవిష్యతి।  1-113-33 (5049) 
ప్రద్వేష్యువాచ।
త్వయా దత్తం ధనం విప్ర నేచ్ఛేయం దుఃఖకారణం॥  1-113-33x (687) 
యథేష్టం కురు విప్రేంద్ర న భేరయం పురా యథా।  1-113-34 (5050) 
దీర్ఘతమా ఉవాచ।
అద్యప్రభృతి మర్యాదా మయా లోకే ప్రతిష్ఠితా॥  1-113-34x (688) 
ఏక ఏవ పతిర్నార్యా యావజ్జీవం పరాయణం।
మృతే జీవతి వా తస్మిన్నాపరం ప్రాప్నుయాన్నరం॥ 1-113-35 (5051) 
అభిగంయ పరం నారీ పతిష్యతి న సంశయః।
అపతీనాం తు నారీణామద్యప్రభృతి పాతకం॥ 1-113-36 (5052) 
యద్యస్తి చేద్ధనం సర్వం వృథాభోగా భవంతు తాః।
అకీర్తిః పరివాదాశ్చ నిత్యం తాసాం భవంతు వై॥ 1-113-37 (5053) 
ఇతి తద్వచనం శ్రుత్వా బ్రాహ్మణీ భృశకోపితా।
గంగాయాం నీయతామేష పుత్రా ఇత్యేవమబ్రవీత్॥ 1-113-38 (5054) 
లోభమోహాభిభూతాస్తే పుత్రాస్తం గౌతమాదయః।
వద్ధ్వోడుపే పరిక్షిప్య గంగాయాం సమవాసృజన్॥ 1-113-39 (5055) 
కస్మాదంధశ్చ వృద్ధశ్చ భర్తవ్యోఽయమితి స్మ తే।
చింతయిత్వా తతః క్రూరాః ప్రతిజగ్మురథో గృహాన్॥ 1-113-40 (5056) 
సోఽనుస్రోతస్తదా విప్రః ప్లవమానో యదృచ్ఛయా।
జగామ సుబహూందేశానంధస్తేనోడుపేన హ॥ 1-113-41 (5057) 
తం తు రాజా బలిర్నామ సర్వధర్మవిదాం వరః।
అపశ్యన్మజ్జనగతః స్రోతసాఽభ్యాశమాగతం॥ 1-113-42 (5058) 
జగ్రాహ చైనం ధర్మాత్మా బలిః సత్యపరాక్రమః।
జ్ఞాత్వా చైవం స వవ్రేఽథ పుత్రార్థే భరతర్షభ॥ 1-113-43 (5059) 
`తం పూజయిత్వా రాజర్షిర్విశ్రాంతం మునిమబ్రవీత్।'
సంతానార్థం మహాభాగ భార్యాసు మమ మానద। 
పుత్రాంధర్మార్థకుశలానుత్పాదయితుమర్హసి॥  1-113-44 (5060) 
భీష్మ ఉవాచ। 1-113-45x (689) 
ఏవముక్తః స తేజస్వీ తం తథేత్యుక్తవానృషిః।
తస్మైస రాజా స్వాం భార్యాం సుదేష్ణాం ప్రాహిణోత్తదా॥ 1-113-46 (5061) 
అంధం వృద్ధం చ తం మత్వా న సా దేవీ జగామ హ।
స్వాం తు ధాత్రేయికాం తస్మై వృద్ధాయ ప్రాహిణోత్తదా॥ 1-113-46 (5062) 
తస్యాం కాక్షీవదాదీన్స శూద్రయోనావృషిస్తదా।
జనయామాస ధర్మాత్మా పుత్రానేకాదశైవ తు॥ 1-113-47 (5063) 
కాక్షీవదాదీన్పుత్రాంస్తాందృష్ట్వా సర్వానధీయతః।
ఉవాచ తమృషిం రాజా మమేమ ఇతి భారత॥ 1-113-48 (5064) 
నేత్యువాచ మహర్షిస్తం మమేమ ఇతి చాబ్రవీత్।
శూద్రయోనౌ మయా హీమే జాతాః కాక్షీవదాదయః॥ 1-113-49 (5065) 
అంధం వృద్ధం చ మాం దృష్ట్వా సుదేష్ణా మహిషీ తవ।
అవమన్య దదౌ మూఢా శూద్రాం ధాత్రేయికాం మమ॥ 1-113-50 (5066) 
భీష్మ ఉవాచ। 1-113-51x (690) 
తతః ప్రసాదయామాస పునస్తమృషిసత్తమం।
బలిః సుదేష్ణాం స్వాం భార్యాం తస్మై స ప్రాహిణోత్పునః॥ 1-113-51 (5067) 
తాం స దీర్ఘతమాంగేషు స్పృష్ట్వా దేవీమథాబ్రవీత్।
భవిష్యంతి కుమారాస్తే తేజసాఽఽదిత్యవర్చసః॥ 1-113-52 (5068) 
అంగో వంగః కలింగశ్చ పుండ్రః సుహ్మశ్చ తే సుతాః।
తేషాం దేశాః సమాఖ్యాతాః స్వనామకథితా భువి॥ 1-113-53 (5069) 
అంగస్యాంగోఽభవద్దేశో వంగో వంగస్య చ స్మృతః।
కలింగవిషయశ్చైవ కలింగస్య చ స స్మృతః॥ 1-113-54 (5070) 
పుండ్రస్య పుండ్రాః ప్రఖ్యాతాః సుహ్మాః సుహ్మస్య చ స్మృతాః।
ఏవం బలేః పురా వంశః ప్రఖ్యాతో వై మహర్షిజః॥ 1-113-55 (5071) 
ఏవమన్యే మహేష్వాసా బ్రాహ్మణైః క్షత్రియా భువి।
జాతాః పరమధర్మజ్ఞా వీర్యవంతో మహాబలాః। 
ఏతచ్ఛ్రుత్వా త్వమప్యత్ర మాతః కురు యథేప్సితం॥ ॥  1-113-56 (5072) 
 
ఇతి శ్రీమన్మహాభారతే ఆదిపర్వణి సంభవపర్వణి త్రయోదశాధికశతతమోఽధ్యాయః॥ 113 ॥

Mahabharata - Adi Parva - Chapter Footnotes

1-113-10 అన్వపద్యత ఉపగతవాన్॥ 1-113-11 ఆరంయతాముపరంయతాం॥ 1-113-14 ఆత్మానం చిత్తం। నియచ్ఛితుం నియంతుం॥ 1-113-16 కామం మైథునం మా గమః॥ 1-113-20 తం శశాపేతి సంబంధః॥ 1-113-22 దీర్ఘం తమః అంధత్వం॥ 1-113-25 సంయక్ తానం విస్తారో యస్య తస్య కులస్య వృద్ధయే విస్తీర్ణస్యాపి వృద్ధయే ఇత్యర్థః॥ 1-113-26 గోధర్మం ప్రకాశమైథునం। సౌరభేయాత్ కామధేనుపుత్రాదధీత్యాధిగంయ॥ 1-113-27 మోహాభిభూతత్వమపాపే పాపదర్శిత్వాత్॥ 1-113-29 సమాభా య క్రుద్ధా ఇతి పూర్వేణాన్వయః॥ 1-113-30 ద్వేక్షి ద్వేషం కరోషి। పతిః పాలనాదుపసర్గేభ్యః। భరణాదన్నాదినా భర్తా చ॥ 1-113-31 అహం తు ప్రత్యుత త్వద్భరణాశక్తా సతీ న భరేయం। తదా తదేవ। లుప్తోపమా। పూర్వవదిత్యర్థః॥ 1-113-33 ధనమర్థశ్చోపభోగాదిః॥ 1-113-34 న భరేయం యథా పురా భర్త్రంతరం కరిష్యామీత్యాశయః॥ 1-113-42 మజ్జనగతః స్నానార్థం గతః। స్రోతసా ప్రవాహేణ। అభ్యాశం సమీపం॥ 1-113-46 ధాత్రేయికాం దాసీం॥ 1-113-52 అంగేషు స్పృష్ట్వా స్వరూపజ్ఞానార్థమితి భావః। సంధిరార్షః॥ 1-113-56 యథేప్సితం బ్రాహ్మణేభ్యో వంశవృద్ధిమిత్యర్థః॥ త్రయోదశాధికశతతమోఽధ్యాయః॥ 113 ॥



ఆదిపర్వ - అధ్యాయ 114

॥ శ్రీః ॥

1.114. అధ్యాయః 114 

Mahabharata - Adi Parva - Chapter Topics

సత్యవత్యా స్వస్మిన్కన్యాత్వావస్థాయాం వ్యాసోత్పత్తికథనం॥ 1 ॥ స్మరణమాత్రాదాగతేన వ్యాసేన సహ సత్యవత్యాః సంవాదః॥ 2 ॥ వ్యాసేన అంబికాంబాలికలోః పుత్రోత్పాదనాంగీకారః॥ 3 ॥

Mahabharata - Adi Parva - Chapter Text

1-114-0 (5073) 
భీష్మ ఉవాచ। 1-114-0x (691) 
పునర్భరతవంశస్య హేతుం సంతానవృద్ధయే।
వక్ష్యామి నియతం మాతస్తన్మే నిగదతః శృణు॥ 1-114-1 (5074) 
బ్రాహ్మణో గుణవాన్కశ్చిద్ధనేనోపనిమంత్ర్యతాం।
విచిత్రవీర్యక్షేత్రేషు యః సముత్పాదయేత్ప్రజాః॥ 1-114-2 (5075) 
`వైశంపాయన ఉవాచ। 1-114-3x (692) 
భీష్మస్య తు వచః శ్రుత్వా ధర్మహేత్వర్థసంహితం।
మాతా సత్యవతీ భీష్మం పునరేవాభ్యభాషత॥ 1-114-3 (5076) 
ఔచథ్యమధికృత్యేదమంగం చ యదుదాహృతం।
పౌరాణీ శ్రుతిరిత్యేషా ప్రాప్తకాలమిదం కురు॥ 1-114-4 (5077) 
త్వం హి పుత్ర కులస్యాస్య జ్యేష్ఠః శ్రేష్ఠశ్చ భారత।
యథా చ తే పితుర్వాక్యం మమ కార్యం తథాఽనఘ॥ 1-114-5 (5078) 
మమ పుత్రస్తవ భ్రాతా యవీయాన్సుప్రియశ్చ తే।
బాల ఏవ గతః స్వర్గం భారతో భరతర్షభ॥ 1-114-6 (5079) 
ఇమే మహిష్యౌ తస్యేహ కాశిరాజసుతే ఉభే।
రూపయౌవనసంపన్నే పుత్రకామే చ భారత॥ 1-114-7 (5080) 
ధర్ంయమేతత్పరం జ్ఞాత్వా సంతానాయ కులస్య చ।
ఆభ్యాం మమ నియోగాత్తు ధర్మం చరితుమర్హసి॥ 1-114-8 (5081) 
భీష్మ ఉవాచ। 1-114-9x (693) 
అసంశయం పరో ధర్మస్త్వయాః మాతః ప్రకీర్తితః।
త్వమప్యేతాం ప్రతిజ్ఞాం తు వేత్థ యా మయి వర్తతే॥ 1-114-9 (5082) 
అమరత్వస్య వా హేతోస్త్రైలోక్యసదనస్య వా।
ఉత్సృజేయమహం ప్రాణాన్న తు సత్యం కథంచన॥ 1-114-10 (5083) 
సత్యవత్యువాచ। 1-114-11x (694) 
జానామి త్వయి ధర్మజ్ఞ సత్యం సత్యపరాక్రమ।
ఇచ్ఛంస్త్వమిహ లోకాంస్త్రీన్సృజేరన్యానరిందమ॥ 1-114-11 (5084) 
యథా తు నః కులం చైవ ధర్మశ్చ న పరాభవేత్।
సుహృదశ్చ ప్రహృష్టాః స్యుస్తథా త్వం కర్తుమర్హసి॥ 1-114-12 (5085) 
భీష్మ ఉవాచ। 1-114-13x (695) 
త్వమేవ కులవృద్ధాసి గౌరవం తు పరం త్వయి।
సోపాయం కులసంతానే వక్తుమర్హసి నః పరం॥ 1-114-13 (5086) 
స్త్రియో హి పరమం గుహ్యం ధారయంతి సదా కులే।
పురుషాంశ్చైవ మాయాభిర్బహ్వీభిరుపగృహ్ణతే॥ 1-114-14 (5087) 
సా సత్యవతి సంపశ్య ధర్మం సత్యపరాయణే।
యథా న జహ్యాం సత్యం చ న సీదేచ్చ కులం హి నః॥'  1-114-15 (5088) 
వైశంపాయన ఉవాచ। 1-114-16x (696) 
తతః సత్యవతీ భీష్మం వాచా సంసజ్జమానయా।
విహసంతీవ సవ్రీడమిదం వచనమబ్రవీత్॥ 1-114-16 (5089) 
సత్యమేతన్మహాబాహో యథా వదసి భారత।
విశ్వాసాత్తే ప్రవక్ష్యామి సంతానాయ కులస్య నః॥ 1-114-17 (5090) 
న తే శక్యమనాఖ్యాతుమాపద్ధర్మం తథావిధం।
త్వమేవ నః కులే ధర్మస్త్వం సత్యం త్వం పరా గతిః॥ 1-114-18 (5091) 
`యత్త్వం వక్ష్యసి తత్కార్యమస్మాభిరితి మే మతిః।'
తస్మాన్నిశంయ సత్యం మే కురుష్వ యదనంతరం। 
`శృణు భీష్మ వచో మహ్యం ధర్మార్థసహితం హితం॥  1-114-19 (5092) 
న చ విస్రంభకథితం భవాన్సూచితుమర్హతి।
యస్తు రాజా వసుర్నామ శ్రుతస్తే భరతర్షభ॥ 1-114-20 (5093) 
తస్య శుక్లాదహం మత్స్యా ధృతా కుక్షౌ పురా కిల।
మాతరం మే జలాద్ధృత్వా దాశః పరమధర్మవిత్॥ 1-114-21 (5094) 
మాం తు స్వగృహమానీయ దుహితృత్వేఽభ్యకల్పయత్।
ధర్మయుక్తః స ధర్మేణ పితా చాసీత్తతో మమ॥'  1-114-22 (5095) 
ధర్మయుక్తస్య ధర్మార్థం పితురాసీత్తరీ మమ।
సా కదాచిదహం తత్ర గతా ప్రథమయౌవనం॥ 1-114-23 (5096) 
అథ ధర్మవిదాం శ్రేష్ఠః పరమర్షిః పరాశరః।
ఆజగామ తరీం ధీమాంస్తరిష్యన్యమునాం నదీం॥ 1-114-24 (5097) 
స తార్యమాణో యమునాం మాముపేత్యాబ్రవీత్తదా।
సాంత్వపూర్వం మునిశ్రేష్ఠః కామార్తో మధురం వచః। 
ఉక్త్వా జన్మ కులం మహ్యం నాసి దాశసుతేతి చ॥  1-114-25 (5098) 
తమహం శాపభీతా చ పితుర్భీతా చ భారత।
వరైరసులభైరుక్తా న ప్రత్యాఖ్యాతుముత్సహే॥ 1-114-26 (5099) 
`ప్రేక్ష్య తాంస్తు మహాభాగాన్పారావారే ఋషీన్స్థితాన్।
యమునాతీరవిన్యస్తాన్ప్రదీప్తానివ పావకాన్॥ 1-114-27 (5100) 
పురస్తాదరుణశ్చైవ తరుణః సంప్రకాశతే।
యేనైషా తాంరవస్త్రేవ ద్యౌః కృతా ప్రవిజృంభితా॥ 1-114-28 (5101) 
ఉక్తమాత్రో మయా తత్ర నీహారమసృజత్ప్రభుః।
పరాశరః సత్యధృతిర్ద్వీపే చ యమునాంభసి॥'  1-114-29 (5102) 
అభిభూయ స మాం బాలాం తేజసా వశమానయత్।
తమసా లోకమావృత్య నౌగతామేవ భారత॥ 1-114-30 (5103) 
మత్స్యగంధో మహానాసీత్పురా మమ జుగుప్సితః।
తమపాస్య శుభం గంధమిమం ప్రాదాత్స మే మునిః॥ 1-114-31 (5104) 
తతో మామాహ స మునిర్గర్భముత్సృజ్య మామకం।
ద్వోపేఽస్యా ఏవ సరితః కన్యైవ త్వం భవిష్యసి॥ 1-114-32 (5105) 
కన్యాత్వం చ దదౌ ప్రీతః పునర్విద్వాంస్తపోధనః।
తస్య వీర్యమహం దృష్ట్వా తథా యుక్తం మహాత్మనః॥ 1-114-33 (5106) 
విస్మితా వ్యథితా చైవ ప్రాదామాత్మానమేవ చ।
తతస్తదా మహాత్మా స కన్యాయాం మయి భారత। 
ప్రహృష్టోఽజనయత్పుత్రం ద్వీప ఏవ పరాశరః॥'  1-114-34 (5107) 
పారాశర్యో మహాయోగీ స బభూవ మహానృషిః।
కన్యాపుత్రో మమ పురా ద్వైపాయన ఇతి శ్రుతః॥ 1-114-35 (5108) 
యో వ్యస్య వేదాంశ్చతురస్తపసా భగవానృషిః।
లోకే వ్యాసత్వమాపేదే కార్ష్ణ్యాత్కృష్ణత్వమేవ చ॥ 1-114-36 (5109) 
సత్యవాదీ శమపరస్తపస్వీ దగ్ధకిల్బిషః।
సద్యోత్పన్నః స తు మహాన్సహ పిత్రా తతో గతః॥ 1-114-37 (5110) 
స నియుక్తో మయా వ్యక్తం త్వయా చాప్రతిమద్యుతిః।
భ్రాతుః క్షేత్రేషు కల్యాణమపత్యం జనయిష్యతి॥ 1-114-38 (5111) 
స హి మాముక్తవాంస్తత్ర స్మరేః కృచ్ఛ్రేషు మామితి।
తం స్మరిష్యే మహాబాహో యది భీష్మ త్వమిచ్ఛసి॥ 1-114-39 (5112) 
తవ హ్యనుమతే భీష్మ నియతం స మహాతపాః।
విచిత్రవీర్యక్షేత్రేషు పుత్రానుత్పాదయిష్యతి॥ 1-114-40 (5113) 
వైశంపాయన ఉవాచ। 1-114-41x (697) 
మహర్షేః కీర్తనే తస్య భీష్మః ప్రాంజలిరబ్రవీత్।
`దేశకాలౌ చ జానాసి క్రియతామర్థసిద్ధయే।'  1-114-41 (5114) 
ధర్మమర్థం చ కామం చ త్రీనేతాన్యోనుపశ్యతి॥ 1-114-41x (698) 
అర్థమర్థానుబంధం చ ధర్మం ధర్మానుబంధనం।
కామం కామానుబంధం చ విపరీతాన్పృథక్పృథక్॥ 1-114-42 (5115) 
యో విచింత్య ధియా ధీరో వ్యవస్యతి స బుద్ధిమాన్।
తదిదం ధర్మయుక్తం చ హితం చైవ కులస్య నః॥ 1-114-43 (5116) 
ఉక్తం భవత్యా యచ్ఛ్రేయస్తన్మహ్యం రోచతే భృశం।  1-114-44 (5117) 
వైశంపాయన ఉవాచ।
తతస్తస్మిన్ప్రతిజ్ఞాతే భీష్మేణ కురునందన॥  1-114-44x (699) 
కృష్ణద్వైపాయనం కాలీ చింతయామాస వై మునిం।
స వేదాన్విబ్రువంధీమాన్మాతుర్విజ్ఞాయ చింతితం॥ 1-114-45 (5118) 
ప్రాదుర్బభూవావిదితః క్షణేన కురునందన।
తస్మై పూజాం తతః కృత్వా సుతాయ విధిపూర్వకం॥ 1-114-46 (5119) 
పరిష్వజ్య చ బాహుభ్యాం ప్రస్రవైరభ్యషించత।
ముమోచ బాష్పం దాశేయీ పుత్రం దృష్ట్వా చిరస్య తు॥ 1-114-47 (5120) 
తామద్భిః పరిషిచ్యార్తాం మహర్షిరభివాద్య చ।
మాతరం పూర్వజః పుత్రో వ్యాసో వచనమబ్రవీత్॥ 1-114-48 (5121) 
భవత్యా యదభిప్రేతం తదహం కర్తుమాగతః।
శాధి మాం ధర్మతత్త్వజ్ఞే కరవాణి ప్రియం తవ॥ 1-114-49 (5122) 
తస్మై పూజాం తతోఽకార్షీత్పురోధాః పరమర్షయే।
స చ తాం ప్రతిజగ్రాహ విధిమన్మంత్రపూర్వకం॥ 1-114-50 (5123) 
పూజితో మంత్రపూర్వం తు విధివత్ప్రీతిమాప సః।
తమాసనగతం మాతా పృష్ట్వా కుశలమవ్యయం॥ 1-114-51 (5124) 
సత్యవత్యథ వీక్ష్యైనమువాచేదమనంతరం।
మాతాపిత్రోః ప్రజాయంతే పుత్రాః సాధారణాః కవే॥ 1-114-52 (5125) 
తేషాం పితా యథా స్వీమీ తథా మాతా న సంశయః।
విధానవిహితః స త్వం యథా మే ప్రథమః సుతః॥ 1-114-53 (5126) 
విచిత్రవీర్యో బ్రహ్మర్షే తథా మేఽవరజః సుతః।
యథైవ పితృతో భీష్మస్తథా త్వమపి మాతృతః॥ 1-114-54 (5127) 
భ్రాతా విచిత్రవీర్యస్య యథా వా పుత్ర మన్యసే।
అయం శాంతనవః సత్యం పాలయన్సత్యవిక్రమః॥ 1-114-55 (5128) 
బుద్ధిం న కురుతేఽపత్యే తథా రాజ్యాఽనుశాసనే।
స త్వం వ్యపేక్షయా భ్రాతుః సంతానాయ కులస్య చ॥ 1-114-56 (5129) 
భీష్మస్య చాస్య వచనాన్నియోగాచ్చ మమానఘ।
అనుక్రోశాచ్చ భూతానాం సర్వేషాం రక్షణాయ చ॥ 1-114-57 (5130) 
ఆనృశంస్యాచ్చ యద్బ్రూయాం తచ్ఛ్రుత్వా కర్తుమర్హసి।
యవీయసస్వ భ్రాతుర్భార్యే సురసుతోపమే॥ 1-114-58 (5131) 
రూపయౌవనసంపన్నే పుత్రకామే చ ధర్మతః।
తయోరుత్పాదయాపత్యం సమర్థో హ్యసి పుత్రక॥ 1-114-59 (5132) 
అనురూపం కులస్యాస్య సంతత్యాః ప్రసవస్య చ।  1-114-60 (5133) 
వ్యాస ఉవాచ।
వేత్థ ధర్మం సత్యవతి పరం చాపరమేవ చ॥  1-114-60x (700) 
తథా తవ మహాప్రాజ్ఞే ధర్మే ప్రణిహితా మతిః।
తస్మాదహం త్వన్నియోగాద్ధర్మముద్దిశ్య కారణం॥ 1-114-61 (5134) 
ఈప్సితం తే కరిష్యామి దృష్టం హ్యేతత్సనాతనం।
భ్రాతుః పుత్రాన్ప్రదాస్యామి మిత్రావరుణయోః సమాన్॥ 1-114-62 (5135) 
వ్రతం చరేతాం తే దేవ్యౌ నిర్దిష్టమిహ యన్మయా।
సంవత్సరం యథాన్యాయం తతః శుద్ధే భవిష్యతః॥ 1-114-63 (5136) 
నహి మామవ్రతోపేతా ఉపేయాత్కాచిదంగనా।  1-114-64 (5137) 
సత్యవత్యువాచ।
సద్యో యథా ప్రపద్యేతే దేవ్యౌ గర్భం తథా కురు॥  1-114-64x (701) 
అరాజకేషు రాష్ట్రేషు ప్రజాఽనాథా వినశ్యతి।
నశ్యంతి చ క్రియాః సర్వా నాస్తి వృష్టిర్న దేవతా॥ 1-114-65 (5138) 
కథం చారాజకం రాష్ట్రం శక్యం ధారయితుం ప్రభో।
తస్మాద్గర్భం సమాధత్స్వ భీష్మః సంవర్ధయిష్యతి॥ 1-114-66 (5139) 
వ్యాస ఉవాచ। 1-114-67x (702) 
యది పుత్రః ప్రదాతవ్యో మయా భ్రాతురకాలికః।
విరూపతాం మే సహతాం తయోరేతత్పరం వ్రతం॥ 1-114-67 (5140) 
యది మే సహతే గంధం రూపం వేషం తథా వపుః।
అద్యైవ గర్భం కౌసల్యా విశిష్టం ప్రతిపద్యతాం॥ 1-114-68 (5141) 
`తస్యాపి చ శతం పుత్రా భవితారో న సంశయః।
గోప్తారః కురువంశస్య భవత్యాః శోకనాశనాః॥'  1-114-69 (5142) 
వైశంపాయన ఉవాచ। 1-114-70x (703) 
ఏవముక్త్వా మహాతేజా వ్యాసః సత్యవతీం తదా।
శయనే సా చ కౌసల్యా శుచివస్త్రా హ్యలంకృతా॥ 1-114-70 (5143) 
సమాగమనమాకాంక్షేదితి సోఽంతర్హితో మునిః।
తతోఽభిగంయ సా దేవీ స్నుషాం రహసి సంగతాం॥ 1-114-71 (5144) 
ధర్ంయమర్థసమాయుక్తమువాచ వచనం హితం।
కౌసల్యే ధర్మతంత్రం త్వాం యద్బ్రవీమి నిబోధ తత్॥ 1-114-72 (5145) 
భరతానాం సముచ్ఛేదో వ్యక్తం మద్భాగ్యసంక్షయాత్।
వ్యథితాం మాం చ సంప్రేక్ష్య పితృవంశం చ పీడితం॥ 1-114-73 (5146) 
భీష్మో బుద్ధిమదాన్మహ్యం కులస్యాస్య వివృద్ధయే।
సా చ బుద్ధిస్త్వయ్యధీనా పుత్రి ప్రాపయ మాం తథా॥ 1-114-74 (5147) 
నష్టం చ భారతం వంశం పునరేవ సముద్ధఱ।
పుత్రం జనయ సుశ్రోణి దేవరాజసమప్రభం॥ 1-114-75 (5148) 
స హి రాజ్యధురం గుర్వీముద్వక్ష్యతి కులస్య నః।
`ఏవముక్త్వా తు సా దేవీ స్నుషాం సత్యవతీ తదా॥'  1-114-76 (5149) 
సా ధర్మతోఽనునీయైనాం కథంచిద్ధర్మచారిణీం।
భోజయామాస విప్రాంశ్చ దేవర్షీనతిథీంస్తథా॥ ॥ 1-114-77 (5150) 
 
ఇతి శ్రీమన్మహాభారతే ఆదిపర్వణి సంభవపర్వణి చతుర్దశాధికశతతమోఽధ్యాయః॥ 114 ॥

Mahabharata - Adi Parva - Chapter Footnotes

1-114-16 సంసజ్జమానయా స్ఖలనవత్యా॥ 1-114-17 విశ్వాసాదంతరంగత్వబుద్ధేః। సంతానాయ విస్తారాయ॥ 1-114-18 ఆపద్ధర్మమవేక్ష్యేతి శేషః॥ 1-114-38 వ్యక్తం నిఃసంశయం॥ 1-114-42 అనుబధ్యతేఽనేనేత్యనుబంధః ఫలం॥ 1-114-45 కాలీ సత్యవతీ॥ 1-114-47 ప్రస్రవైః స్నేహస్రుతస్తనైః॥ 1-114-53 విధానవిహితః పూర్వపుణ్యప్రసూతః॥ 1-114-56 వ్యపేక్షయా స్నేహానుబంధేన॥ 1-114-58 ఆనృశంస్యాదనైష్ఠుర్యాత్॥ 1-114-63 దేవ్యౌ రాజభార్యే॥ 1-114-74 యథా భీష్మేణోక్తం తథా మాం ప్రాపయ ఇష్టార్థేన యోజయ॥ 1-114-76 ఉద్వక్ష్యతి ధురం ధుర ఉద్వహనంమ కరిష్యతి॥ చతుర్దశాధికశతతమోఽధ్యాయః॥ 114 ॥



ఆదిపర్వ - అధ్యాయ 115

॥ శ్రీః ॥

1.115. అధ్యాయః 115 

Mahabharata - Adi Parva - Chapter Topics

అంబికాయాం వ్యాసాద్ధృతరాష్ట్రస్యోత్పత్తిః॥ 1 ॥ అంబాలికాయాం పాండోరుత్పత్తిః॥ 2 ॥ అంబికాదాస్యాం విదురస్యోత్పత్తిః॥ 3 ॥

Mahabharata - Adi Parva - Chapter Text

1-115-0 (5151) 
వైశంపాయన ఉవాచ। 1-115-0x (704) 
తతః సత్యవతీ కాలే వధూం స్నాతామృతౌ తదా।
సంవేశయంతీ శయనే శనైర్వచనమబ్రవీత్॥ 1-115-1 (5152) 
కౌసల్యే దేవరస్తేఽస్తి సోఽద్య త్వాఽనుప్రవేక్ష్యతి।
అప్రమత్తా ప్రతీక్షైనం నిశీథే హ్యాగమిష్యతి॥ 1-115-2 (5153) 
శ్వశ్ర్వాస్తద్వచనం శ్రుత్వా శయానా శయనే శుభే।
సాఽచింతయత్తదా భీష్మమన్యాంశ్చ కురుపుంగవాన్॥ 1-115-3 (5154) 
`తతః సుప్తజనప్రాయేఽర్ధరాత్రే భగవానృషిః।
దీప్యమానేషు దీపేషు శరణం ప్రవివేశ హ॥ 1-115-4 (5155) 
తతోఽంబికాయాం ప్రథమం నియుక్తః సత్యవాగృషిః।
జగామ తస్యాః శయనం విపులే తపసి స్థితః॥ 1-115-5 (5156) 
తం సమీక్ష్య తు కౌసల్యా దుష్ప్రేక్షమతథోచితా।
విరూప ఇతి విత్రస్తా సంకుచ్యాసీన్నిమీలితా॥ 1-115-6 (5157) 
విరూపో హి జటీ చాపి దుర్వర్ణః పరుషః కృశః।
సుగంధేతరగంధశ్చ సర్వథా దుష్ప్రధర్షణః॥'  1-115-7 (5158) 
తస్య కృష్ణస్య కపిలాం జటాం దీప్తే చ లోచనే।
బబ్రూణి చైవ శ్మశ్రూమి దృష్ట్వా దేవీ న్యమీలయత్॥ 1-115-8 (5159) 
సంభూవ తయా సార్ధం మాతుః ప్రియచికీర్షయా।
భయాత్కాశిసుతా తం తు నాశక్నోదభివీక్షితుం॥ 1-115-9 (5160) 
తతో నిష్క్రాంతమాగంయ మాతా పుత్రమువాచ హ।
అప్యస్యాం గుణవాన్పుత్ర రాజపుత్రో భవిష్యతి॥ 1-115-10 (5161) 
నిశంయ తద్వచో మాతుర్వ్యాసః సత్యవతీసుతః।
`ప్రోవాచాతీంద్రియజ్ఞానో విధినా సంప్రచోదితః॥'  1-115-11 (5162) 
నాగాయుతసమప్రాణో విద్వాన్రాజర్షిసత్తమః।
మహాభాగో మహావీర్యో మహాబుద్ధిర్భవిష్యతి॥ 1-115-12 (5163) 
తస్య చాపి శతం పుత్రా భవిష్యంతి మహాత్మనః।
కింతు మాతుః స వైగుణ్యాదంధ ఏవ భవిష్యతి॥ 1-115-13 (5164) 
తస్య తద్వచనం శ్రుత్వా మాతా పుత్రమథాఽబ్రవీత్।
నాంధః కురూణాం నృపతిరనురూపస్తపోధన॥ 1-115-14 (5165) 
జ్ఞాతివంశస్య గోప్తారం పితౄణాం వంశవర్ధనం।
`అపరస్యామపి పునర్మమ శోకవినాశనం॥ 1-115-15 (5166) 
తస్మాదవరజం పుత్రం జనయాన్యం నరాధిపం।
భ్రాతుర్భార్యాఽవరా చేయం రూపయౌవనశాలినీ॥ 1-115-16 (5167) 
అస్యాముత్పాదయాఽపత్యం మన్నియోగాద్గుణాధికం।'
ద్వితీయం కురువంశస్య రాజానం దాతుమర్హసి॥  1-115-17 (5168) 
స తథేతి ప్రతిజ్ఞాయ నిశ్చక్రామ మహాయశాః।
సాఽపి కాలేన కౌసల్యా సుషువేఽంధం తమాత్మజం॥ 1-115-18 (5169) 
పునరేవ తు సా దేవీ పరిభాష్య స్నుషాం తతః।
ఋషిమావాహయత్సత్యా యథాపూర్వమరిందమ॥ 1-115-19 (5170) 
`అంబాలికాం సమాహూయ తస్యాం సత్యవతీ సుతం।
భూయో నియోజయామాస సంతానాయ కులస్య వై॥ 1-115-20 (5171) 
విషణ్ణాంబాలికా సాధ్వీ నిషణ్ణా శయనోత్తమే।
కోన్వేష్యతీతి ధ్యాయంతీ నియతాం సంప్రతీక్షతే'॥ 1-115-21 (5172) 
తతస్తేనైవ విధినా మహర్షిస్తామపద్యత।
అంబాలికామథాఽభ్యాగాదృషిం దృష్ట్వా చ సాఽపి తం॥ 1-115-22 (5173) 
వివర్ణా పాండుసంకాశా సమపద్యత భారత।
తాం భీతాం పాండుసంకాశాం విషణ్ణాం ప్రేక్ష్య భారత॥ 1-115-23 (5174) 
వ్యాసః సత్యవతీపుత్ర ఇదం వచనమబ్రవీత్।
యస్మాత్పాండుత్వమాపన్నా విరూపం ప్రేక్ష్య మామిహ॥ 1-115-24 (5175) 
తస్మాదేష సుతస్తే వై పాండురేవ భవిష్యతి।
నామ చాస్యైతదేవేహ భవిష్యతి శుభాననే॥ 1-115-25 (5176) 
ఇత్యుక్త్వా స నిరాక్రామద్భగవానృషిసత్తమః।
తతో నిష్క్రాంతమాలోక్య సత్యా పుత్రమథాఽబ్రవీత్॥ 1-115-26 (5177) 
`కుమారో బ్రూహి మే పుత్ర అప్యత్ర భవితా శుభః।'
శశంస స పునర్మాత్రే తస్య బాలస్య పాండుతాం॥  1-115-27 (5178) 
`భవిష్యతి సువిక్రాంతః కుమారో దిక్షు విశ్రుతః।
పాండుత్వం వర్ణతస్తస్య మాతృదోషాద్భవిష్యతి॥ 1-115-28 (5179) 
తస్య పుత్రా మహేష్వాసా భవిష్యంతీహ పంచ వై।
ఇత్యుక్త్వా మాతరం తత్ర సోఽభివాద్య జగామ హ॥'  1-115-29 (5180) 
తం మాతా పునరేవాన్యమేకం పుత్రమయాచత।
తథేతి చ మహర్షిస్తాం మాతరం ప్రత్యభాషత॥ 1-115-30 (5181) 
తతః కుమారం సా దేవీ ప్రాప్తకాలమజీజనత్।
పాండులక్షణసంపన్నం దీప్యమానమివ శ్రియా॥ 1-115-31 (5182) 
యస్య పుత్రా మహేష్వాసా జజ్ఞిరే పంచ పాండవాః।
`తయోర్జన్మక్రియాః సర్వా యథావదనుపూర్వశః॥ 1-115-32 (5183) 
కారయామాస వై భీష్మో బ్రాహ్మణైర్వేదపారగైః।
అంధం దృష్ట్వాఽంబికాపుత్రం జాతం సత్యవతీ సుతం॥ 1-115-33 (5184) 
కౌసల్యార్థే సమాహూయ పుత్రమన్యమయాచత।
అంధోయమన్యమిచ్ఛామి కౌసల్యాతనయం శుభం॥ 1-115-34 (5185) 
ఏవముక్తో మహర్షిస్తాం మాతరం ప్రత్యభాషత।
నియతా యది కౌసల్యా భవిష్యతి పునఃశుభా॥ 1-115-35 (5186) 
భవిష్యతి కుమారోఽస్యా ధర్మశాస్త్రార్థతత్వవిత్।
తాం సమాధాయ వై భూయః స్నుషాం సత్యవతీ పునః॥'  1-115-36 (5187) 
ఋతుకాలే తతో జ్యేష్ఠాం వధూం తస్మై న్యయోజయత్।
సా తు రూపం చ గంధం చ మహర్షేః ప్రవిచింత్య తం॥ 1-115-37 (5188) 
నాకరోద్వచనం దేవ్యా భయాత్సురసుతోపమా।
తతఃస్వైర్భూషణైర్దాసీం భూషయిత్వాఽప్సరోపమాం॥ 1-115-38 (5189) 
ప్రేషయామాస కృష్ణాయ తతః కాశిపతేః సుతా।
సా తం త్వృషిమనుప్రాప్తం ప్రత్యుద్గంయాభివాద్య చ॥ 1-115-39 (5190) 
సంవివేశాభ్యనుజ్ఞాతా సత్కృత్యోపచచార హ।
`వాగ్భావోపప్రదానేన గాత్రసంస్పర్శనేన చ॥'  1-115-40 (5191) 
కామోపభోగేన రహస్తస్యాం తుష్టిమగాదృషిః।
తయా సహోషితో రాజన్మహర్షిః సంశితవ్రతః॥ 1-115-41 (5192) 
ఉత్తిష్ఠన్నబ్రవీదేనామభుజిష్యా భవిష్యసి।
అయం చ తే శుభే గర్భః శ్రేయానుదరమాగతః। 
ధర్మాత్మా భవితా లోకే సర్వబుద్ధిమతాం వరః॥  1-115-42 (5193) 
స జజ్ఞే విదురో నామ కృష్ణద్వైపాయనాత్మజః।
ధృతరాష్ట్రస్య వై భ్రాతా పాండోశ్చైవ మహాత్మనః॥ 1-115-43 (5194) 
ధర్మో విదురరూపేణ శాపాత్తస్య మహాత్మనః।
మాండవ్యస్యార్థతత్త్వజ్ఞః కామక్రోధవివర్జితః॥ 1-115-44 (5195) 
కృష్ణద్వైపాయనోఽప్యేతత్సత్యవత్యై న్యవేదయత్।
ప్రలంభమాత్మనశ్చైవ శూద్రాయాః పుత్రజన్మ చ॥ 1-115-45 (5196) 
స ధర్మస్యానృణో భూత్వా పునర్మాత్రా సమేత్య చ।
తస్యై గర్భం సమావేద్య తత్రైవాంతరధీయత॥ 1-115-46 (5197) 
ఏతే విచిత్రవీర్యస్య క్షేత్రే ద్వైపాయనాదపి।
జజ్ఞిరే దేవగర్భాభాః కురువంశవివర్ధనాః॥ ॥ 1-115-47 (5198) 
 
ఇతి శ్రీమన్మహాభారతే ఆదిపర్వణి సంభవపర్వణి పంచాదశాధికశతతమోఽధ్యాయః॥ 115 ॥

Mahabharata - Adi Parva - Chapter Footnotes

1-115-42 అభుజిష్యా అదాసీ॥ 1-115-45 ప్రలంభమాత్మస్థోనే దాసీనియోజనం॥ పంచాదశాధికశతతమోఽధ్యాయః॥ 115 ॥



ఆదిపర్వ - అధ్యాయ 116

॥ శ్రీః ॥

1.116. అధ్యాయః 116 

Mahabharata - Adi Parva - Chapter Topics

మాండవ్యోపాఖ్యానం॥ 1 ॥ రాజాజ్ఞయా మాండవ్యస్య శూలారోపణం॥ 2 ॥

Mahabharata - Adi Parva - Chapter Text

1-116-0 (5199) 
జనమేజయ ఉవాచ। 1-116-0x (705) 
కిం కృతం కర్మ ధర్మేణ యేన శాపముపేయివాన్।
కస్య శాపాచ్చ బ్రహ్మర్షేః శూద్రయోనావజాయత॥ 1-116-1 (5200) 
వైశంపాయన ఉవాచ। 1-116-2x (706) 
బభూవ బ్రాహ్మణః కశ్చిన్మాండవ్య ఇతి విశ్రుతః।
ధృతిమాన్సర్వధర్మజ్ఞః సత్యే తపసి చ స్థితః॥ 1-116-2 (5201) 
`స తీర్థయాత్రాం విచరన్నాజగామ యదృచ్ఛయా।
సంనికృష్టాని తీర్థాని గ్రామాణాం యాని కాని చ। 
తత్రాశ్రమపదం కృత్వా వసతి స్మ మహామునిః॥'  1-116-3 (5202) 
స ఆశ్రమపదద్వారి వృక్షమూలే మహాతపాః।
ఊర్ధ్వబాహుర్మహాయోగీ తస్థౌ మౌనవ్రతాన్వితః॥ 1-116-4 (5203) 
తస్య కాలేన మహతా తస్మింస్తపసి వర్తతః।
తమాశ్రమమనుప్రాప్తా దస్యవో లోప్త్రహారిణః॥ 1-116-5 (5204) 
అనుసార్యమాణా బహుభీ రక్షిభిర్భరతర్షభ।
`తామేవ వసతిం జగ్ముస్తే గ్రామాల్లోప్త్రహారిణః॥ 1-116-6 (5205) 
యస్మిన్నావసథే శేతే స మునిః సంశితవ్రతః।'
తే తస్యావసథే లోప్త్రం దస్యవః కురుసత్తమ॥  1-116-7 (5206) 
నిధాయ చ భయాల్లీనాస్తత్రైవానాగతే బలే।
తేషు లీనేష్వథో శీఘ్రం తతస్తద్రక్షిణాం బలం॥ 1-116-8 (5207) 
ఆజగామ తతోఽపశ్యంస్తమృషిం తస్కరానుగాః।
తమపృచ్ఛంస్తతో రాజంస్తథావృత్తం తపోధనం॥ 1-116-9 (5208) 
కతరేణ పథా యాతా దస్యవో ద్విజసత్తమ।
తేన గచ్ఛామహే బ్రహ్మన్యథా శీఘ్రతరం వయం॥ 1-116-10 (5209) 
తథా తు రక్షిమాం తేషాం బ్రువతాం స తపోధనః।
న కించిద్వచనం రాజన్నబ్రవీత్సాధ్వసాధు వా॥ 1-116-11 (5210) 
తతస్తే రాజపురుషా విచిన్వానాస్తమాశ్రమం।
దదృశుస్తత్ర లీనాంస్తాంశ్చోరాంస్తద్ద్రవ్యమేవ చ॥ 1-116-12 (5211) 
తతః శంకా సమభవద్రక్షిణాం తం మునిం ప్రతి।
సంయంయైనం తతో రాజ్ఞే దస్యూంశ్చైవ న్యవేదయన్॥ 1-116-13 (5212) 
తం రాజా సహ తైశ్చోరైరన్వశాద్వధ్యతామితి।
స రక్షిభిస్తైరజ్ఞాతః శూలే ప్రోతో మహాతపాః॥ 1-116-14 (5213) 
తతస్తే శూలమారోప్య తం మునిం రక్షిణస్తదా।
ప్రతిజగ్ముర్మహీపాలం ధనాన్యాదాయ తాన్యథ॥ 1-116-15 (5214) 
శూలస్థః స తు ధర్మాత్మా కాలేన మహతా తతః।
నిరాహారోఽపి విప్రర్షిర్మరణం నాభ్యపద్యత॥ 1-116-16 (5215) 
ధారయామాస చ ప్రాణానృషీంశ్చ సముపానయత్।
శూలాగ్రే తప్యమానేన తపస్తేన మహాత్మనా॥ 1-116-17 (5216) 
సంతాపం పరమం జగ్ముర్మునయస్తపసాఽన్వితాః।
తే రాత్రౌ శకునా భూత్వా సన్నిపత్త్య తు భారత। 
దర్శంతో యథాశక్తి తమపృచ్ఛంద్విజోత్తమం॥  1-116-18 (5217) 
శ్రోతుమిచ్ఛామహే బ్రహ్మన్కిం పాపం కృతవానసి।
యేనేహ సమనుప్రాప్తం శూలే దుఃఖభయం మహత్॥ ॥ 1-116-19 (5218) 
 
ఇతి శ్రీమన్మహాభారతే ఆదిపర్వణి సంభవపర్వణి షోడశాధికశతతమోఽధ్యాయః॥ 116 ॥

Mahabharata - Adi Parva - Chapter Footnotes

1-116-1 కస్య కీదృశస్య॥ 1-116-6 లోప్త్రం లుప్యత ఇతి వ్యుత్పత్త్యా చోరాపహృతం ధనం॥ 1-116-8 బలే రాజసైన్యే॥ 1-116-13 సంయంయ చోరవన్నిగృహ్య॥ 1-116-14 ప్రోతోఽర్పితః॥ 1-116-17 సముపానయాత్ స్వసమీపమితి శేషః॥ 1-116-18 దర్శయంతః స్వాని రూపామి ప్రకాశయంతః॥ షోడశాధికశతతమోఽధ్యాయః॥ 116 ॥



ఆదిపర్వ - అధ్యాయ 117

॥ శ్రీః ॥

1.117. అధ్యాయః 117 

Mahabharata - Adi Parva - Chapter Topics

మాండవ్యం ఋషిం జ్ఞాత్వా భీతేన రాజ్ఞా తస్య శూలాద్విమోక్షణం॥ 1 ॥ అణీమాండవ్యస్య యమేన వివాదః॥ 2 ॥ మాండవ్యం న యమస్య శాపః॥ 3 ॥

Mahabharata - Adi Parva - Chapter Text

1-117-0 (5219) 
వైశంపాయన ఉవాచ। 1-117-0x (707) 
తతః స మునిశార్దూలస్తానువాచ తపోధనాన్।
దోషతః కం గమిష్యామి న హి మేఽన్యోపరాధ్యతి॥ 1-117-1 (5220) 
తం దృష్ట్వా రక్షిణస్తత్ర తథా బహుతిథేఽహని।
న్యవేదయంస్తథా రాజ్ఞే యథావృత్తం నరాధిప॥ 1-117-2 (5221) 
రాజా చ తమృషిం శ్రుత్వా నిష్క్రంయ సహ మంత్రిభిః।
ప్రసాదయామాస తదా శూలస్థమృషిసత్తమం॥ 1-117-3 (5222) 
ప్రజోవాచ। 1-117-4x (708) 
యన్మయాఽపకృతం మోహాదజ్ఞానాదృషిసత్తమ।
ప్రసాదయే త్వాం తత్రాహం న మే త్వం క్రోద్ధుమర్హసి॥ 1-117-4 (5223) 
వైశంపాయన ఉవాచ। 1-117-5x (709) 
ఏవముక్తస్తతో రాజ్ఞా ప్రసాదమకరోన్మునిః।
కృతప్రసాదం రాజా తం తతః సమవతారయత్॥ 1-117-5 (5224) 
అవతార్య చ శూలాగ్రాత్తచ్ఛూలం నిశ్చకర్ష హ।
అశక్నువంశ్చ నిష్క్రష్టుం శూలం మూలే స చిచ్ఛిదే॥ 1-117-6 (5225) 
స తథాంతర్గతేనైవ శూలేన వ్యచరన్మునిః।
కంఠపార్శ్వాంతరస్థేన శంకునా మునిరాచత్। 
పుష్పభాజనధారీ స్యాదితి చింతాపరోఽభవత్॥'  1-117-7 (5226) 
స చాతితపసా లోకాన్విజిగ్యే దుర్లభాన్పరైః॥  1-117-8 (5227) 
అణీమాండవ్య ఇతి చ తతో లోకేషు గీయతే।
స గత్వా సదనం విప్రో ధర్మస్య పరమార్థవిత్॥ 1-117-9 (5228) 
ఆసనస్థం తతో ధర్మం దృష్ట్వోపాలభత ప్రభుం।
కిం ను తద్దుష్కృతం కర్మ మయా కృతమజానతా॥ 1-117-10 (5229) 
యస్యేయం ఫలనిర్వృత్తిరీదృశ్యాసాదితా మయా।
శీఘ్రమాచక్ష్వ మే తత్త్వం పశ్య మే తపసో బలం॥ 1-117-11 (5230) 
ధర్మ ఉవాచ। 1-117-12x (710) 
పతంగికానాం పుచ్ఛేషు త్వయేషీకా ప్రవేశితా।
కర్మణస్తస్య తే ప్రాప్తం ఫలమేతత్తపోధన॥ 1-117-12 (5231) 
స్వల్పమేవ యథా దత్తం దానం బహుగుణం భవేత్।
అధర్మ ఏవం విప్రర్షే బహుదుఃఖఫలప్రదః॥ 1-117-13 (5232) 
అణీమాండవ్య ఉవాచ। 1-117-14x (711) 
కస్మిన్కాలే మయా తత్తు కృతం బ్రూహి యథాతథం।
తేనోక్తం ధర్మరాజేన బాలభావే త్వయా కృతం॥ 1-117-14 (5233) 
అణీమాండవ్య ఉవాచ। 1-117-15x (712) 
బాలో హి ద్వాదశాద్వర్షాజ్జన్మతో యత్కరిష్యతి।
న భవిష్యత్యధర్మోఽత్ర న ప్రజ్ఞాస్యతి వై దిశః॥ 1-117-15 (5234) 
అల్పేఽపరాధేఽపి మహాన్మమ దండస్త్వయా ధృతః।
గరీయాన్బ్రాహ్మణవధః సర్వభూతవధాదపి॥ 1-117-16 (5235) 
శూద్రయోనావతో ధర్మ మానుషః సంభవిష్యసి।
మర్యాదాం స్థాపయాంయద్య లోకే కర్మఫలోదయాం॥ 1-117-17 (5236) 
ఆ చతుర్దశకాద్వర్షాన్న భవిష్యతి పాతకం।
పరతః కుర్వతామేవ దోష ఏవ భవిష్యతి॥ 1-117-18 (5237) 
వైశంపాయన ఉవాచ। 1-117-19x (713) 
ఏతేన త్వపరాధేన శాపాత్తస్య మహాత్మనః।
ధర్మో విదురరూపేణ శూద్రయోనావజాయత॥ 1-117-19 (5238) 
ధర్మే చార్థే చ కుశలో లోభక్రోధవివర్జితః।
దీర్ఘదర్శీ శమపరః కురూణాం చ హితే రతః॥ ॥ 1-117-20 (5239) 
 
ఇతి శ్రీమన్మహాభారతే ఆదిపర్వణి సంభవపర్వణి సప్తదశాధికశతతమోఽధ్యాయః॥ 117 ॥

Mahabharata - Adi Parva - Chapter Footnotes

1-117-1 దోషతః కంగమిష్యామి న కమపి దోషిణం కథయామి। స్వకృతమే భుంజే ఇత్యర్థః॥ 1-117-9 అణీ శూలాగ్రం తద్యుక్తో మాండవ్యః॥ 1-117-10 ఉపాలభత గర్హితవాన్॥ 1-117-15 దిశో దేశనాః ధర్మశాస్త్రాణి యతో న ప్రజ్ఞాస్యతి బాలత్వాత్॥ 1-117-16 బ్రాహ్మణవధో బ్రాహ్మణపీడనం॥ 1-117-20 దీర్ఘదర్శీ సర్వకాలపరామర్శీ। శమపరో నిర్వైరః॥ సప్తదశాధికశతతమోఽధ్యాయః॥ 117 ॥



ఆదిపర్వ - అధ్యాయ 118

॥ శ్రీః ॥

1.118. అధ్యాయః 118 

Mahabharata - Adi Parva - Chapter Topics

కంచిత్కాలం భీష్మేణ రాజ్యపరిపాలనానంతరం పాండో రాజ్యేఽభిషేకః॥ 1 ॥

Mahabharata - Adi Parva - Chapter Text

1-118-0 (5240) 
వైశంపాయన ఉవాచ। 1-118-0x (714) 
`ధృతరాష్ట్రే చ పాండౌ చ విదురే చ మహాత్మని।'
ఏషు త్రిషు కుమారేషు జాతేషు కురుజాంగలం। 
కురవోఽథ కురుక్షేత్రం త్రయమేతదవర్ధత॥  1-118-1 (5241) 
ఊర్ధ్వసస్యాఽభవద్భూమిః సస్యాని ఫలవంతి చ।
యథర్తువర్షీ పర్జన్యో బహుపుష్పఫలా ద్రుమాః॥ 1-118-2 (5242) 
వాహనాని ప్రహృష్టాని ముదితా మృగపక్షిణః।
గంధవంతి చ మాల్యాని రసవంతి ఫలాని చ॥ 1-118-3 (5243) 
వణిగ్భిశ్చాన్వకీర్యంత నగరాణ్యథ శిల్పిభిః।
శూరాశ్చ కృతవిద్యాశ్చ సంతశ్చ సుఖినోఽభవన్॥ 1-118-4 (5244) 
నాభవందస్యవః కేచిన్నాధర్మరుచయో జనాః।
ప్రదేశేష్వపి రాష్ట్రాణాం కృతం యుగమవర్తత॥ 1-118-5 (5245) 
ధర్మక్రియా యజ్ఞశీలాః సత్యవ్రతపరాయణాః।
అన్యోన్యప్రీతిసంయుక్తా వ్యవర్ధంత ప్రజాస్తదా॥ 1-118-6 (5246) 
మానక్రోధవిహీనాశ్చ నరా లోభవివర్జితాః।
అన్యోన్యమభ్యనందంత ధర్మోత్తరమవర్తత॥ 1-118-7 (5247) 
తన్మహోదధివత్పూర్ణం నగరం వై వ్యరోచత।
ద్వారతోరణనిర్యూహైర్యుక్తమభ్రచయోపమైః॥ 1-118-8 (5248) 
ప్రసాదశతసంబాధం మహేంద్రపురసన్నిభం।
నదీషు వనఖండేషు వాపీపల్వలసానుషు। 
కాననేషు చ రంయేషు విజహ్రుర్ముదితా జనాః॥  1-118-9 (5249) 
ఉత్తరైః కురుభిః సార్ధం దక్షిణాః కురవస్తథా।
విస్పర్ధమానా వ్యచరంస్తథా దేవర్షిచారణైః॥ 1-118-10 (5250) 
నాభవత్కృపణః కశ్చిన్నాభవన్విధవాః స్త్రియః।
తస్మింజనపదే రంయే కురుభిర్బహులీకృతే॥ 1-118-11 (5251) 
కూపారామసభావాప్యో బ్రాహ్మణావసథాస్తథా।
బభూవుః సర్వర్ద్ధియుతాస్తస్మిన్రాష్ట్రే సదోత్సవాః॥ 1-118-12 (5252) 
భీష్మేణ ధర్మతో రాజన్సర్వతః పరిరక్షితే।
బభూవ రమణీయశ్చ చైత్యయూపశతాంకితః॥ 1-118-13 (5253) 
స దేశః పరరాష్ట్రాణి విమృజ్యాభిప్రవర్ధితః।
భీష్మేణ విహితం రాష్ట్రే ధర్మచక్రమవర్తత॥ 1-118-14 (5254) 
క్రియమాణేషు కృత్యేషు కుమారాణాం మహాత్మనాం।
పౌరజానపదాః సర్వే బభూవుః పరమోత్సుకాః॥ 1-118-15 (5255) 
గృహేషు కురుముఖ్యానాం పౌరాణాం చ నరాధిప।
దీయతాం భుజ్యతాం చేతి వాచోఽశ్రూయంత సర్వశః॥ 1-118-16 (5256) 
ధృతరాష్ట్రశ్చ పాండుశ్చ విదురశ్చ మహామతిః।
జన్మప్రభృతి భీష్మేణ పుత్రవత్పరిపాలితాః॥ 1-118-17 (5257) 
సంస్కారైః సంస్కృతాస్తే తు వ్రతాధ్యయనసంయుతాః।
శ్రమవ్యాయామకుశలాః సమపద్యంత యౌవనం॥ 1-118-18 (5258) 
ధనుర్వేదే చ వేదే చ గదాయుద్ధేఽసిచర్మణి।
తథైవ గజశిక్షాయాం నీతిశాస్త్రేషు పారగాః॥ 1-118-19 (5259) 
ఇతిహాసపురాణేషు నానాశిక్షాసు బోధితాః।
వేదవేదాంగతత్త్వజ్ఞాః సర్వత్ర కృతనిశ్చయాః॥ 1-118-20 (5260) 
`వైదికాధ్యయనే యుక్తో నీతిశాస్త్రేషు పారగః।
భీష్మేణ రాజా కౌరవ్యో ధృతరాష్ట్రోఽభిషేచితః॥ 1-118-21 (5261) 
ధనుర్వేదేఽశ్వపృష్ఠే చ గదాయుద్ధేఽసిచర్మణి।
తథైవ గజశిక్షాయామస్త్రేషు వివిధేషు చ॥ 1-118-22 (5262) 
అర్థధర్మప్రధానాసు విద్యాసు వివిధాసు చ।
గతః పారం యదా పాండుస్తదా సేనాపతిః కృతః॥'  1-118-23 (5263) 
పాండుర్ధనుషి విక్రాంతో నరేష్వభ్యదికోఽభవత్।
అన్యేభ్యో బలవానాసీద్ధృతరాష్ట్రో మహీపతిః॥ 1-118-24 (5264) 
అమాత్యో మనుజేంద్రస్య బాల ఏవ యశస్వినః।
భీష్మేణ సర్వధర్మాణాం ప్రణేతా విదురః కృతః॥ 1-118-25 (5265) 
`సర్వశాస్త్రార్థతత్త్వజ్ఞో బుద్ధిమేధాపటుర్యువా।
భావేనాగమయుక్తేన సర్వం వేదయతే జగత్॥'  1-118-26 (5266) 
త్రిషు లోకేషు న త్వాసీత్కశ్చిద్విదురసంమితః।
ధర్మనిత్యస్తథా రాజంధర్మం చ పరమం గతః॥ 1-118-27 (5267) 
ప్రనష్టం శాంతనోర్వంశం సమీక్ష్య పునరుద్ధృతం।
తతో నిర్వచనం లోకే సర్వరాష్ట్రేష్వవర్తత॥ 1-118-28 (5268) 
వీరసూనాం కాశిసుతే దేశానాం కురుజాంగలం।
సర్వధ్రమవిదాం భీష్మః పురాణాం గజసాహ్వయం॥ 1-118-29 (5269) 
ధృతరాష్ట్రస్త్వచక్షుష్ట్వాద్రజ్యం న ప్రత్యపద్యత।
పారసవత్వాద్విదురో రాజా పాండుర్బభూవ హ॥ 1-118-30 (5270) 
`అథ శుశ్రావ విప్రేభ్యః కుంతిభోజమహీపతేః।
రూపయౌవనసంపన్నాం సుతాం సాగరగాసుతః॥ 1-118-31 (5271) 
సుబలస్య చ కల్యాణీం గాంధారాధిపతేః సుతాం।
సుతాం చ మద్రరాజస్య రూపేణాప్రతిమాం భువి॥'  1-118-32 (5272) 
కదాచిదథ గాంగేయః సర్వనీతిమతాం వరః।
విదురం ధర్మతత్త్వజ్ఞం వాక్యమాహ యథోచితం॥ ॥ 1-118-33 (5273) 
 
ఇతి శ్రీమన్మహాభారతే ఆదిపర్వణి సంభవపర్వణి అష్టాదశాధికశతతమోఽధ్యాయః॥ 118 ॥

Mahabharata - Adi Parva - Chapter Footnotes

1-118-2 ఊర్ధ్వసస్యా ప్రచురసస్యా॥ 1-118-18 శ్రమః శాస్త్రాభ్యాసః। వ్యాయామో బాహుయుద్ధాద్యభ్యాసః॥ 1-118-28 నిర్వచనం ప్రశంసా॥ 1-118-30 పారసవత్వాచ్ఛూద్రాయాం బ్రాహ్మణాజ్జాతత్వాత్॥ అష్టాదశాధికశతతమోఽధ్యాయః॥ 118 ॥



ఆదిపర్వ - అధ్యాయ 119

॥ శ్రీః ॥

1.119. అధ్యాయః 119 

Mahabharata - Adi Parva - Chapter Topics

ధృతరాష్ట్రవివాహార్థం భీష్మవిదురసంవాదః॥ 1 ॥ ధృతరాష్ట్రస్య గాంధార్యా వివాహః॥ 2 ॥

Mahabharata - Adi Parva - Chapter Text

1-119-0 (5274) 
భీష్మ ఉవాచ। 1-119-0x (715) 
గుణైః సముదితం సంయగిదం నః ప్రథితం కులం।
అత్యన్యాన్పృథివీపాలాన్పృథివ్యామధిరాజ్యభాక్॥ 1-119-1 (5275) 
రక్షితం రాజభిః పూర్వం ధర్మవిద్భిర్మహాత్మభిః।
నోత్సాదమగమచ్చేదం కదాచిదిహ నః కులం॥ 1-119-2 (5276) 
మయా చ సత్యవత్యా చ కృష్ణేన చ మహాత్మనా।
సమవస్థాపిత భూయో యుష్మాసు కులతంతుషు॥ 1-119-3 (5277) 
తచ్చైతద్వర్ధతే భూయః కులం సాగరవద్యథా।
తథా మయా విధాతవ్యం త్వయా చైవ న సంశయః॥ 1-119-4 (5278) 
శ్రూయతే యాదవీ కన్యా స్వనురూపా కులస్య నః।
సుబలస్యాత్మజా చైవ తథా మద్రేశ్వరస్య చ॥ 1-119-5 (5279) 
కులీనా రూపవత్యశ్చ తాః కన్యాః పుత్ర సర్వశః।
ఉచితాశ్చైవ సంబంధే తేఽస్మాకం క్షత్రియర్షభాః॥ 1-119-6 (5280) 
మన్యే వరయితవ్యాస్తా ఇత్యహం ధీమతాం వర।
సంతానార్థం కులస్యాస్య యద్వా విదుర మన్యసే॥ 1-119-7 (5281) 
విదుర ఉవాచ। 1-119-8x (716) 
భవాన్పితా భావన్మాతా భవాన్నః పరమో గురుః।
తస్మాత్స్వయం కులస్యాస్య విచార్య కురు యద్ధితం॥ 1-119-8 (5282) 
వైశంపాయన ఉవాచ। 1-119-9x (717) 
అథ శుశ్రావ విప్రేభ్యో గాంధారీం సుబలాత్మజాం।
ఆరాధ్య వరదం దేవం భగనేత్రహరం హరం॥ 1-119-9 (5283) 
గాంధారీ కిల పుత్రాణాం శతం లేభే వరం శుభా।
ఇతి శుశ్రావ తత్త్వేన భీష్మః కురుపితామహః॥ 1-119-10 (5284) 
తతో గాంధారరాజస్య ప్రేషయామాస భారత।
అచక్షురితి తత్రాసీత్సుబలస్య విచారణా॥ 1-119-11 (5285) 
కులం ఖ్యాతిం చ వృత్తం చ బుద్ధ్యా తు ప్రసమీక్ష్య సః।
దదై తాం ధృతరాష్ట్రాయ గాంధారీం ధర్మచారిణీం॥ 1-119-12 (5286) 
గాంధారీ త్వథ శుశ్రావ ధృతరాష్ట్రమచక్షుషం।
ఆత్మానం దిప్సితం చాస్మై పిత్రా మాత్రా చ భారత॥ 1-119-13 (5287) 
తతః సా పటమాదాయ కృత్వా బహుగుణం తదా।
బబంధ నేత్రే స్వే రాజన్పతివ్రతపరాయణా॥ 1-119-14 (5288) 
నాభ్యసూయాం పతిమహమిత్యేవం కృతనిశ్చయా।
తతో గాంధారరాజస్య పుత్రః శకునిరభ్యయాత్॥ 1-119-15 (5289) 
స్వసారం పరయా లక్ష్ంయా యుక్తామాదాయ కౌరవాన్।
తాం తదా ధృతరాష్ట్రాయ దదౌ పరమసత్కృతాం। 
భీష్మస్యానుమతే చైవ వివాహం సమకారయత్॥  1-119-16 (5290) 
దత్త్వా స భగినీం వీరో యథార్హం చ పరిచ్ఛదం।
పునరాయాత్స్వనగరం భీష్మేణ ప్రతిపూజితః॥ 1-119-17 (5291) 
గాంధార్యపి వరారోహా శీలాచారవిచిషేటితైః।
తుష్టిం కురూణాం సర్వేషాం జనయామాస భారత॥ 1-119-18 (5292) 
`గాంధారీ సా పతిం దృష్ట్వా ప్రజ్ఞాచక్షుషమీశ్వరం।
అతిచారాద్భృశం భీతా భర్తుః సా సమచింతయత్॥ 1-119-19 (5293) 
సా దృష్టివినివృత్త్యా హి భర్తుశ్చ సమతాం యయౌ।
నహి సూక్ష్మేప్యతీచారే భర్తుః సా వవృతే తదా॥ 1-119-20 (5294) 
వృత్తేనారాధ్య తాన్సర్వాన్గురూన్పతిపరాయణా।
వాచాపి పురుషానన్యాన్సువ్రతా నాన్వకీర్తయత్॥ 1-119-21 (5295) 
తస్యాః సహోదరీః కన్యాః పునరేవ దదౌ దశ।
గాంధారరాజః సుబలో భీష్మేణ చ వృతస్తదా॥ 1-119-22 (5296) 
సత్యవ్రతాం సత్యసేనాం సుదేష్ణాం చాపి సంహితాం।
తేజశ్శ్ర్వాం సుశ్రవాం చ తథైవ నికృతిం శుభాం॥ 1-119-23 (5297) 
శంభ్వఠాం చ దశార్ణాం చ గాంధారీర్దశ విశ్రుతాః।
ఏకాహ్నా ప్రతిజగ్రాహ ధృతరాష్ట్రో జనేశ్వరః॥ 1-119-24 (5298) 
తతః శాంతనవో భీష్మో ధానుష్కస్తాస్తతస్తతః।
అదదాద్ధృతరాష్ట్రస్య రాజపుత్రీః పరశ్శతం॥' ॥  1-119-25 (5299) 
 
ఇతి శ్రీమన్మహాభారతే ఆదిపర్వణి సంభవపర్వణి ఏకోనవింశత్యధికశతతమోఽధ్యాయః॥ 119 ॥

Mahabharata - Adi Parva - Chapter Footnotes

1-119-5 యాదవీ యాదవస్య కుంతిభోజస్య అపత్యం॥ 1-119-11 ప్రేషయామాస దూతమితి శేషః॥ 1-119-13 దిత్సితం దాతుమిష్టం॥ 1-119-14 బహుగుణం బహుధాగుణితం॥ 1-119-15 నాభ్యసూయాం పత్యురభిభవం న కుర్యాం॥ ఏకోనవింశత్యధికశతతమోఽధ్యాయః॥ 119 ॥



ఆదిపర్వ - అధ్యాయ 120

॥ శ్రీః ॥

1.120. అధ్యాయః 120 

Mahabharata - Adi Parva - Chapter Topics

పృథాయా బాల్యచరిత్రకథనం॥ 1 ॥ తస్యా దుర్వాససో మంత్రప్రాప్తిః॥ 2 ॥ మంత్రప్రభావజిజ్ఞాసయాఽఽహూతాత్సూర్యాత్కుంత్యాం కర్ణస్యోత్పత్తిః॥ 3 ॥ లోకభయాత్కుంత్యా యమునాయాం విసృష్టస్య రాధాభర్త్రా స్వీకారో వసుషేణేతి నామకరమం చ॥ 4 ॥ సంగ్రహేణ కర్ణచరిత్రకథనం॥ 5 ॥

Mahabharata - Adi Parva - Chapter Text

1-120-0 (5300) 
వైశంపాయన ఉవాచ। 1-120-0x (718) 
శూరో నామ యదుశ్రేష్ఠో వసుదేవపితాఽభవత్।
తస్య కన్యా పృథా నామ రూపేణాప్రతిమా భువి॥ 1-120-1 (5301) 
పితృష్వస్రీయాయ స తామనపత్యాయ భారత।
అగ్ర్యమగ్రే ప్రతిజ్ఞాయ స్వస్యాపత్యం స సత్యవాక్॥ 1-120-2 (5302) 
అగ్రజామథ తాం కన్యాం శూరోఽనుగ్రహకాంక్షిణే।
ప్రదదౌ కుంతిభోజాయ సఖా సఖ్యే మహాత్మనే॥ 1-120-3 (5303) 
నియుక్తా సా పితుర్గేహే బ్రాహ్మణాతిథిపూజనే।
ఉగ్రం పర్యచరత్తత్ర బ్రాహ్మణం సంశితబ్రతం॥ 1-120-4 (5304) 
నిగూఢనిశ్చయం ధర్మే యం తం దుర్వాససం విదుః।
తముగ్రం సంశితాత్మానం సర్వయత్నైరతోషయత్॥ 1-120-5 (5305) 
`దధ్యాజ్యకాదిభిర్నిత్యం వ్యంజనైః ప్రత్యహం శుభా।
సహస్రసంఖ్యైర్యోగీంద్రముపచారదనుత్తమా॥ 1-120-6 (5306) 
దుర్వాసా వత్సరస్యాంతే దదౌ మంత్రమనుత్తమం'।
యశస్విన్యై పృథాయై తదాపద్ధర్మాన్వవేక్షయా। 
అభిచారాభిసంయుక్తమబ్రవీచ్చైవ తాం మునిః॥  1-120-7 (5307) 
యం యం దేవం త్వమేతేన మంత్రేణావాహయిష్యసి।
తస్య తస్య ప్రభావేణ తవ పుత్రో భవిష్యతి॥ 1-120-8 (5308) 
తథోక్తా సా తు విప్రేణ కుంతీ కౌతూహలాన్వితా।
కన్యా సతీ దేవమర్కమాజుహావ యశస్వినీ॥ 1-120-9 (5309) 
తతో ఘనాంతరం కృత్వా స్వమార్గం తపనస్తదా।
ఉపతస్థే స తాం కన్యాం పృథాం పృథులలోచనాం॥ 1-120-10 (5310) 
సా దదర్శ తమాయాంతం భాస్కరం లోకభావనం।
విస్మితా చానవద్యాంగీ దృష్ట్వా తన్మహదద్భుతం॥ 1-120-11 (5311) 
`సాబ్రవీద్భగవన్కస్త్వమావిర్భూతో మమాగ్రతః।  1-120-12 (5312) 
ఆదిత్య ఉవాచ।
ఆహూతోపస్థితం భద్రే ఋషిమంత్రేణ చోదితం। 
విద్ధి మాం పుత్రలాభాయ దేవమర్కం శుచిస్మితే॥  1-120-12x (719) 
పుత్రస్తే నిర్మితః సుభ్రు శృణు మహాదృక్ఛుభాననే।
ఆదిత్యే కుండలే బిభ్రత్కవచం చైవ మామకం॥ 1-120-13 (5313) 
శస్త్రాస్త్రాణామభేద్యశ్చ భవిష్యతి శుచిస్మితే।
నాస్య కించిదదేయం చ బ్రాహ్మణేభ్యో భవిష్యతి॥ 1-120-14 (5314) 
చోద్యమానో మయా చాపి న క్షమం చింతయిష్యతి।
దాస్యత్యేవ హి విప్రేభ్యో మానీ చైవ భవిష్యతి॥ 1-120-15 (5315) 
వైశంపాయన ఉవాచ। 1-120-16x (720) 
ఏవముక్తా తతః కుంతీ గోపతిం ప్రత్యువాచ హ।
కన్యా పితృసా చాహం పురుషార్థో న చైవ మే॥'  1-120-16 (5316) 
కశ్చిన్మే బ్రాహ్మణః ప్రాదాద్వరం విద్యాం చ శత్రుహన్।
తద్విజిజ్ఞాసయాఽఽహ్వానం కృతవత్యస్మి తే విభో॥ 1-120-17 (5317) 
ఏతస్మిన్నపరాధే త్వాం శిరసాఽహం ప్రసాదయే।
యోషితో హి సదా రక్ష్యాస్త్వపరాధేఽపి నిత్యశః॥ 1-120-18 (5318) 
సూర్య ఉవాచ। 1-120-19x (721) 
వేదాహం సర్వమేవైతద్యద్దుర్వాసా వరం దదౌ।
సంత్యజ్య భయమేవేహ క్రియతాం సంగమో మమ॥ 1-120-19 (5319) 
అమోఘం దర్శనం మహ్యమాహూతశ్చాస్మి తే శుభే।
వృథాఽఽహ్వానేఽపి తే భీరు దోషః స్యాన్నాత్ర సంశయః॥ 1-120-20 (5320) 
`యద్యేవం మన్యసే భీరు కిమాహ్వయసి భాస్కరం।
యది మామవజానాసి ఋషిః స న భవిష్యతి॥ 1-120-21 (5321) 
మంత్రదానేన యస్మాత్త్వమవలేపేన దర్పితా।
కులం చ తేఽద్య ధక్ష్యామి క్రోధదీప్తేన చక్షుషా'॥ 1-120-22 (5322) 
వైశంపాయన ఉవాచ। 1-120-23x (722) 
ఏవముక్తా బహువిధం సాంత్వపూర్వం వివస్వతా।
సా తు నైచ్ఛద్వరారోహా కన్యాహమితి భారత॥ 1-120-23 (5323) 
బంధుపక్షభయాద్భీతా లజ్జయా చ యశస్వినీ।
తామర్కః పునరేవేదబ్రవీద్భరతర్షభ॥ 1-120-24 (5324) 
మత్ప్రసాదాన్న తే రాజ్ఞి భవితా దోష ఇత్యుత॥  1-120-25 (5325) 
`కుంత్యువాచ। 1-120-26x (723) 
ప్రసీద భగవన్మహ్యమవలేపో హి నాస్తి మే।
త్వయైవ పరిహార్యం స్యాత్కన్యాభావస్య దూషణం॥ 1-120-26 (5326) 
ఆదిత్య ఉవాచ। 1-120-27x (724) 
వ్యపయాతు భయం తేఽద్య కుమారం ప్రసమీక్షసే।
మయా త్వం చాప్యనుజ్ఞాతా పునః కన్యా భవిష్యసి॥ 1-120-27 (5327) 
వైశంపాయన ఉవాచ। 1-120-28x (725) 
ఏవముక్తా తతః కుంతీ సంప్రహృష్టతనూరుహా।
సంగతాఽభూత్తదా సుభ్రూరాదిత్యేన మహాత్మనా॥ 1-120-28 (5328) 
ప్రకాశకర్మా తపనః కన్యాగర్భం దదౌ పునః।'
తత్ర వీరః సమభవత్సర్వశస్త్రభృతాం వరః॥  1-120-29 (5329) 
ఆముక్తకవచః శ్రీమాందేవగర్భః శ్రియాన్వితః।
సహజం కవచం బిభ్రత్కుండలోద్ద్యోతితాననః॥ 1-120-30 (5330) 
అజాయత సుతః కర్ణః సర్వలోకేషు విశ్రుతః।
ప్రాదాచ్చ తస్యై కన్యాత్వం పునః స పరమద్యుతిః॥ 1-120-31 (5331) 
దత్త్వా చ తపతాం శ్రేష్ఠో దివమాచక్రమే తతః।
దృష్ట్వా కుమారం జాతం సా వార్ష్ణేయీ దీనమానసా॥ 1-120-32 (5332) 
ఏకాగ్రం చింతయామాస కిం కృత్వా సుకృతం భవేత్।
గూహమానాపచారం సా బంధుపక్షభయాత్తదా॥ 1-120-33 (5333) 
మంజూషాం రత్నసంపూర్ణాం కృత్వా బాలసమాశ్రితాం।
ఉత్ససర్జ కుమారం తం జలే కుంతీ మహాబలం॥ 1-120-34 (5334) 
తముత్సృష్టం జలే గర్భం రాధాభర్తా మహాయశాః।
పుత్రత్వే కల్పయామాస సభార్యః సూతనందనః॥ 1-120-35 (5335) 
నామధేయం చ చక్రాతే తస్య బాలస్య తావుభౌ।
వసునా సహ జాతోఽయం వసుషేణో భవత్వితి॥ 1-120-36 (5336) 
స వర్ధమానో బలవాన్సర్వాస్త్రేషూద్యతోఽభవత్।
ఆపృష్ఠతాపాదాదిత్యముపాతిష్ఠత వీర్యవాన్॥ 1-120-37 (5337) 
తస్మిన్కాలే తు జపతస్తస్య వీరస్య ధీమతః।
నాదేయం బ్రాహ్మణేష్వాసీత్కించిద్వసు మహీతలే॥ 1-120-38 (5338) 
`తతః కాలే తు కస్మింశ్చిత్స్వప్నాంతే కర్ణమబ్రవీత్।
ఆదిత్యో బ్రాహ్మణో భూత్వా శృణు వీర వచో మమ॥ 1-120-39 (5339) 
ప్రభాతాయాం రజన్యాం త్వామాగమిష్యతి వాసవః।
న తస్య భిక్షా దాతవ్యా విప్రరూపీ భవిష్యతి॥ 1-120-40 (5340) 
నిశ్చయోఽస్యాపహర్తుం తే కవచం కుండలే తథా।
అతస్త్వాం బోధయాంయేష స్మర్తాసి వచనం మమ॥ 1-120-41 (5341) 
కర్ణ ఉవాచ। 1-120-42x (726) 
శక్రో మాం విప్రరూపేణ యది వై యాచతే ద్విజ।
కథం తస్మై న దాస్యామి యథా చాస్ంయవబోధితః॥ 1-120-42 (5342) 
విప్రాః పూజ్యాస్తు దేవానాం సతతం ప్రియమిచ్ఛతాం।
తం దేవదేవం జానన్వై న శక్తోఽస్ంయవమంత్రణే॥ 1-120-43 (5343) 
సూర్య ఉవాచ। 1-120-44x (727) 
యద్యేవం శృణు మే వీర వరం తే సోఽపి దాస్యతి।
శక్తిం త్వమపి యాచేథాః సర్వశత్రువిబాధినీం॥ 1-120-44 (5344) 
వైశంపాయన ఉవాచ। 1-120-45x (728) 
ఏవముక్త్వా ద్విజః స్వప్నే తత్రైవాంతరధీయత।
కర్ణః ప్రబుద్ధస్తం స్వప్నం చింతయానోఽభవత్తదా॥ 1-120-45 (5345) 
తమింద్రో బ్రాహ్మణో భూత్వా పుత్రార్థం భూతభావనః।
కుండలే ప్రార్థయామాస కవచం చ మహాద్యుతిః॥ 1-120-46 (5346) 
ఉత్కృత్యావిమనాః స్వాంగాత్కవచం రుధిరస్రవం।
కర్ణౌ పార్శ్వే చ ద్వే ఛిత్త్వా ప్రాయచ్ఛత్స కృతాంజలిః॥ 1-120-47 (5347) 
ప్రతిగృహ్య తు దేవేశస్తుష్టస్తేనాస్య కర్మణా।
అహో సాహసమిత్యాహ మనసా వాసవో హసన్॥ 1-120-48 (5348) 
దేవదానవయక్షాణాం గంధర్వోరగరక్షసాం।
న తం పశ్యామి యో హ్యేతత్కర్మ కర్తా భవిష్యతి॥ 1-120-49 (5349) 
ప్రీతోఽస్మి కర్మణా తేన వరం బ్రూహి యదిచ్ఛసి।  1-120-50 (5350) 
కర్ణ ఉవాచ।
ఇచ్ఛామి భగవద్దత్తాం శక్తిం శత్రునిబర్హణీం॥  1-120-50x (729) 
వైశంపాయన ఉవాచ। 1-120-51x (730) 
శక్తిం తస్మై దదౌ శక్రో విస్మయాద్వాక్యమబ్రవీత్।
దేవదానవయక్షాణాం గంధర్వోరగరక్షసాం॥ 1-120-51 (5351) 
యస్మై క్షేప్స్యసి రుష్టః సన్సోఽనయా న భవిష్యతి।
హత్వైకం సమరే శత్రుం తతో మామాగమిష్యతి। 
ఇత్యుక్త్వాంతర్దధే శక్రో వరం దత్త్వా తు తస్య వై॥  1-120-52 (5352) 
ప్రాఙ్నామ తస్య కథితం వసుషేణ ఇతి క్షితౌ।
కర్ణో వైకర్తనశ్చైవ కర్మణా తేన సోఽభవత్॥ ॥ 1-120-53 (5353) 
 
ఇతి శ్రీమన్మహాభారతే ఆదిపర్వణి సంభవపర్వణి వింశత్యధికశతతమోఽధ్యాయః॥ 120 ॥

Mahabharata - Adi Parva - Chapter Footnotes

1-120-2 అగ్ర్యం ప్రథమం। అగ్రే జన్మతః పూర్వం ప్రతిజ్ఞాయ మయా ప్రథమమపత్యం తుభ్యం దేయమితి ప్రతిశ్రుత్య॥ 1-120-7 అభిచారో వశ్యాకర్షణాదిదృష్టఫలం తద్యుక్తం॥ 1-120-36 వసునా కవచకుండలాదిద్రవ్యేణ బద్ధ ఇతి వసుషేణః॥ 1-120-37 ఆపృష్ఠతాపాత్ మధ్యాహ్నాత్పరత ఇత్యర్థః॥ 1-120-53 సహజకవచకర్తనాత్ కర్ణః విశేషతః కర్తనేన వైకర్తనః। స్వార్థే తద్ధితః॥ వింశత్యధికశతతమోఽధ్యాయః॥ 120 ॥



ఆదిపర్వ - అధ్యాయ 121

॥ శ్రీః ॥

1.121. అధ్యాయః 121 

Mahabharata - Adi Parva - Chapter Topics

పాండోః కుంత్యా వివాహః॥ 1 ॥

Mahabharata - Adi Parva - Chapter Text

1-121-0 (5354) 
వైశంపాయన ఉవాచ। 1-121-0x (731) 
సత్వరూపగుణోపేతా ధర్మారామా మహావ్రతా।
దుహితా కుంతిభోజస్య పృథా పృథులలోచనా॥ 1-121-1 (5355) 
తాం తు తేజస్వినీం కన్యాం రూపయౌవనశాలినీం।
వ్యావృణ్వన్పార్థివాః కేచిదతీవ స్త్రీగుణైర్యుతాం॥ 1-121-2 (5356) 
తతః సా కుంతిభోజేన రాజ్ఞాహూయ నరాధిపాన్।
పిత్రా స్వయంవరే దత్తా దుహితా రాజసత్తమ॥ 1-121-3 (5357) 
తతః సా రంగమధ్యస్థం తేషాం రాజ్ఞాం మనస్వినీ।
దదర్శ రాజశార్దూలం పాండుం భరతసత్తమం॥ 1-121-4 (5358) 
సింహదర్పం మహోరస్కం వృషభాక్షం మహాబలం।
ఆదిత్యమివ సర్వేషాం రాజ్ఞాం ప్రచ్ఛాద్య వై ప్రభాః॥ 1-121-5 (5359) 
తిష్ఠంతం రాజసమితౌ పురందరమివాపరం।
తం దృష్ట్వా సాఽనవద్యాంగీ కుంతిభోజసుతా శుభా॥ 1-121-6 (5360) 
పాండుం నరవరం రంగే హృదయేనాకులాఽభవత్।
తతః కామపరీతాంగీ సకృత్ప్రచలమానసా॥ 1-121-7 (5361) 
వ్రీడమాన స్రజం కుంతీ రాజ్ఞః స్కంధే సమాసజత్।
తం నిశంయ వృతం పాండుం కుంత్యా సర్వే నరాధిపాః॥ 1-121-8 (5362) 
యథాగతం సమాజగ్ముర్గజైరశ్వై రథైస్తథా।
తతస్తస్యాః పితా రాజన్వివాహమకరోత్ప్రభుః॥ 1-121-9 (5363) 
స తయా కుంతిభోజస్య దుహిత్రా కురునందనః।
యుయుజేఽమితసౌభాగ్యః పౌలోంయా మఘవానివ॥ 1-121-10 (5364) 
కుంత్యాః పాండోశ్చ రాజేంద్ర కుంతిభోజో మహీపతిః।
కృత్వోద్వాహం తదా తం తు నానావసుభిరర్చితం। 
స్వపురం ప్రేషయామాస స రాజా కురుసత్తమ॥  1-121-11 (5365) 
తతో బలేన మహతా నానాధ్వజపతాకినా।
స్తూయమానః స చాశీర్భిర్బ్రాహ్మణైశ్చ మహర్షిభిః॥ 1-121-12 (5366) 
సంప్రాప్య నగరం రాజా పాండుః కౌరవనందనః।
న్యవేశత తాం భార్యాం కుంతీం స్వభవనే ప్రభుః॥ ॥ 1-121-13 (5367) 
 
ఇతి శ్రీమన్మహాభారతే ఆదిపర్వణి సంభవపర్వణి ఏకవింశత్యధికశతతమోఽధ్యాయః॥ 121 ॥




ఆదిపర్వ - అధ్యాయ 122

॥ శ్రీః ॥

1.122. అధ్యాయః 122 

Mahabharata - Adi Parva - Chapter Topics

పాండోర్మాద్ర్యా వివాహః। దిగ్విజయశ్చ॥ 1 ॥

Mahabharata - Adi Parva - Chapter Text

1-122-0 (5368) 
వైశంపాయన ఉవాచ। 1-122-0x (732) 
తతః శాంతనవో భీష్మో రాజ్ఞః పాండోర్యశస్వినః।
వివాహస్యాపరస్యార్థే చకార మతిమాన్మతిం॥ 1-122-1 (5369) 
సోఽమాత్యైః స్థవిరైః సార్ధం బ్రాహ్మణైశ్చ మహర్షిభిః।
బలేన చతురంగేణ యయౌ మద్రపతేః పురం॥ 1-122-2 (5370) 
తమాగతమభిశ్రుత్య భీష్మం వాహీకపుంగవః।
ప్రత్యుద్గంయార్చయిత్వా చ పురం ప్రావేశయన్నృపః॥ 1-122-3 (5371) 
దత్త్వా తస్యాసనం శుభ్రం పాద్యమర్ఘ్యం తథైవ చ।
మధుపర్కం చ మద్రేశః పప్రచ్ఛాగమనేఽర్థితాం॥ 1-122-4 (5372) 
తం భీష్మః ప్రత్యువాచేదం మద్రరాజం కురూద్వహః।
ఆగతం మాం విజానీహి కన్యార్థినమరిందమ॥ 1-122-5 (5373) 
శ్రూయతే భవతః సాధ్వీ స్వసా మాద్రీ యశస్వినీ।
తామహం వరయిష్యామి పాండోరర్థే యశస్వినీం॥ 1-122-6 (5374) 
యుక్తరూపో హి సంబంధే త్వం నో రాజన్వయం తవ।
ఏతత్సంచింత్య మద్రేశ గృహాణాస్మాన్యథావిధి॥ 1-122-7 (5375) 
తమేవంవాదినం భీష్మం ప్రత్యభాషత మద్రపః।
న హి మేఽన్యో వరస్త్వత్తః శ్రేయానితి మతిర్మమ॥ 1-122-8 (5376) 
పూర్వైః ప్రవర్తితం కించిత్కులేఽస్మిన్నృపసత్తమైః।
సాధు వా యది వాఽసాధు తన్నాతిక్రాంతుముత్సహే॥ 1-122-9 (5377) 
వ్యక్తం తద్భవతశ్చాపి విదితం నాత్ర సంశయః।
న చ యుక్తం తథా వక్తుం భవాందేహీతి సత్తమ॥ 1-122-10 (5378) 
కులధర్మః స నో వీర ప్రమాణం పరమం చ తత్।
తేన త్వాం న బ్రవీంయేతదసందిగ్ధం వచోఽరిహన్॥ 1-122-11 (5379) 
తం భీష్మః ప్రత్యువాచేదం మద్రరాజం జనాధిపః।
ధర్మ ఏష పరో రాజన్స్వయముక్తః స్వయంభువా॥ 1-122-12 (5380) 
నాత్ర కశ్చన దోషోఽస్తి పూర్వైర్విధిరయం కృతః।
విదితేయం చ తే శల్య మర్యాదా సాధుసంమతా॥ 1-122-13 (5381) 
ఇత్యుక్త్వా స మహాతేజాః శాతకుంభం కృతాకృతం।
రత్నాని చ విచిత్రాణి శల్యాయాదాత్సహస్రశః॥ 1-122-14 (5382) 
గజానశ్వాన్రథాంశ్చైవ వాసాంస్యాభరణాని చ।
మణిముక్తాప్రవాలం చ గాంగేయో వ్యసృజచ్ఛుభం॥ 1-122-15 (5383) 
తత్ప్రగృహ్య ధనం సర్వం శల్యః సంప్రతీమానసః।
దదౌ తాం సమలంకృత్య స్వసారం కౌరవర్షభే॥ 1-122-16 (5384) 
స తాం మాద్రీముపాదాయ భీష్మః సాగరగాసుతః।
ఆజగామ పురీం ధీమాన్ప్రవిష్టో గజసాహ్వయం॥ 1-122-17 (5385) 
తత ఇష్టేఽహని ప్రాప్తే ముహూర్తే సాధుసంమతే।
`వివాహం కారాయామాస భీష్మః పాండోర్మహాత్మనః।' 
జగ్రాహ విధివత్పాణిం మాద్ర్యాః పాండుర్నరాధిపః॥  1-122-18 (5386) 
తతో వివాహే నిర్వృత్తే స రాజా కురునందనః।
స్థాపయామాస తాం భార్యాం శుభే వేశ్మని భామినీం॥ 1-122-19 (5387) 
స తాభ్యాం వ్యచరత్సార్ధం భార్యాభ్యాం రాజసత్తమః।
కుంత్యా మాద్ర్యా చ రాజేంద్రో యథాకామం యథాసుఖం॥ 1-122-20 (5388) 
తతః స కౌరవో రాజా విహృత్య త్రిదశా నిశాః।
జిగీషయా మహీం పాండుర్నిరక్రామత్పురాత్ప్రభో॥ 1-122-21 (5389) 
స భీష్మప్రముఖాన్వృద్ధానభివాద్య ప్రణంయ చ।
ధృతరాష్ట్రం చ కౌరవ్యం తథాన్యాన్కురుసత్తమాన్। 
ఆమంత్ర్య ప్రయయౌ రాజా తైశ్చైవాప్యనుమోజితః॥  1-122-22 (5390) 
మంగలాచారయుక్తాభిరాశీర్భిరభినందితః।
గజవాజిరథౌఘేన బలేన మహతాఽగమత్॥ 1-122-23 (5391) 
స రాజా దేవగర్భాభో విజిగీషుర్వసుంధరాం।
హృష్టపుష్టబలైః ప్రాయాత్పాండుః శత్రూననేకశః॥ 1-122-24 (5392) 
పూర్వమాగస్కృతో గత్వా దశార్ణాః సమరే జితాః।
పాండునా నరసింహేన కౌరవాణాం యశోభృతా॥ 1-122-25 (5393) 
తతః సేనాముపాదాయ పాండుర్నానావిధధ్వజాం।
ప్రభూతహస్త్యశ్వయుతాం పదాతిరథసంకులాం॥ 1-122-26 (5394) 
ఆగస్కారీ మహీపానాం బహూనాం బలదర్పితః।
గోప్తా మగధరాష్ట్రస్య దీర్ఘో రాజగృహే హతః॥ 1-122-27 (5395) 
తతః కోశం సమాదాయ వాహనాని చ భూరిశః।
పాండునా మిథిలాం గత్వా విదేహాః సమరే జితాః॥ 1-122-28 (5396) 
తథా కాశిషు సుహ్మేషు పుండ్రేషు చ నరర్షభ।
స్వబాహుబలవీర్యేణ కురూణామకరోద్యశః॥ 1-122-29 (5397) 
తం శరౌఘమహాజ్వాలం శస్త్రార్చిషమరిందమం।
పాండుపావకమాసాద్య వ్యవహ్యంత నరాధిపాః॥ 1-122-30 (5398) 
తే ససేనాః ససేనేన విధ్వంసితబలా నృపాః।
పాండునా వశగాః కృత్వా కురుకర్మసు యోజితాః॥ 1-122-31 (5399) 
తేన తే నిర్జితాః సర్వే పృథివ్యాం సర్వపార్థివాః।
తమేకం మేనిరే శూరం దేవేష్వివ పురందరం॥ 1-122-32 (5400) 
తం కృతాంజలయః సర్వే ప్రణతా వసుధాధిపాః।
ఉపాజగ్ముర్ధనం గృహ్య రత్నాని వివిధాని చ॥ 1-122-33 (5401) 
మణిముక్తాప్రవాలం చ సువర్ణం రజతం బహు।
గోరత్నాన్యశ్వరత్నాని రథరత్నాని కుంజరాన్॥ 1-122-34 (5402) 
ఖరోష్ట్రమహిషాంశ్చైవ యచ్చ కించిదజావికం।
కంలాజినరత్నాని రాంకవాస్తరణాని చ। 
తత్సర్వం ప్రతిజగ్రాహ రాజా నాగపురాధిపః॥  1-122-35 (5403) 
తదాదాయ యయౌ పాండుః పునర్మదితవాహనః।
హర్షయిష్యన్స్వరాష్ట్రాణి పురం చ గజసాహ్వయం॥ 1-122-36 (5404) 
శాంతనో రాజసింహస్య భరతస్య చ ధీమతః।
ప్రనష్టః కీర్తిజః శబ్దః పాండునా పునరాహృతః॥ 1-122-37 (5405) 
యే పురా కురురాష్ట్రాణి జహ్రుః కురుధనాని చ।
తే నాగపురసింహేన పాండునా కరదీకృతాః॥ 1-122-38 (5406) 
ఇత్యభాషంత రాజానో రాజామాత్యాశ్చ సంగతాః।
ప్రతీతమనసో హృష్టాః పౌరజానపదైః సహ॥ 1-122-39 (5407) 
ప్రత్యుద్యయుశ్చ తం ప్రాప్తం సర్వే భీష్మపురోగమాః।
తే నదూరమివాధ్వానం గత్వా నాగపురాలయాః॥ 1-122-40 (5408) 
ఆవృతం దదృశుర్హృష్టా లోకం బహువిధైర్ధనైః।
నానాయానసమానీతై రత్నైరుచ్చావచైస్తదా॥ 1-122-41 (5409) 
హస్త్యశ్వరథరత్నైశ్చ గోభిరుష్ట్రైస్తథాఽఽవిభిః।
నాంతం దదృశురాసాద్య భీష్మేణ సహ కౌరవాః॥ 1-122-42 (5410) 
సోఽభివాద్య పితుః పాదౌ కౌసల్యానందవర్ధనః।
యథాఽర్హం మానయామాస పౌరజానపదానపి॥ 1-122-43 (5411) 
ప్రమృద్య పరరాష్ట్రాణి కృతార్థం పునరాగతం।
పుత్రమాశ్లిష్య భీష్మస్తు హర్షాదశ్రూణ్యవర్తయత్॥ 1-122-44 (5412) 
స తూర్యశతశంఖానాం భేరీణాం చ మహాస్వనైః।
హర్షయన్సర్వశః పౌరాన్వివేశ గజసాహ్వయం॥ ॥ 1-122-45 (5413) 
 
ఇతి శ్రీమన్మహాభారతే ఆదిపర్వణి సంభవపర్వణి ద్వావింశత్యధికశతతమోఽధ్యాయః॥ 122 ॥

Mahabharata - Adi Parva - Chapter Footnotes

1-122-8 మే వరః మమ జామాతా॥ 1-122-14 శాతకుంభం కాంచనం। కృతాకృతం ఘటితమఘటితం చ॥ 1-122-15 వ్యసృదత్ ప్రాదాత్॥ 1-122-21 త్రిదశాః త్రింశత్॥ 1-122-40 నదూరమివ అదూరమివ। జయోత్సాహేన మార్గశ్రమాభావాత్॥ ద్వావింశత్యధికశతతమోఽధ్యాయః॥ 122 ॥



ఆదిపర్వ - అధ్యాయ 123

॥ శ్రీః ॥

1.123. అధ్యాయః 123 

Mahabharata - Adi Parva - Chapter Topics

సభార్యస్య పాండోర్మృగయార్థం వనగమనం॥ 1 ॥ తత్ర మృగరూపస్య మృగ్యా మైథునం చరతః కిందమస్య మునేర్హననం॥ 2 ॥ మైథునకాలే త్వం మరిష్యసీతి కిందమేన పాండుం ప్రతి శాపః॥ 3 ॥

Mahabharata - Adi Parva - Chapter Text

1-123-0 (5414) 
వైశంపాయన ఉవాచ। 1-123-0x (733) 
ధృతరాష్ట్రాభ్యనుజ్ఞాతః స్వబాహువిజితం ధనం।
భీష్మాయ సత్యవత్యై చ మాత్రే చోపజహార సః॥ 1-123-1 (5415) 
విదురాయ చ వై పాండుః ప్రేషయామాస తద్ధనం।
సుహృదశ్చాపి ధర్మాత్మా ధనేన సమతర్పయత్॥ 1-123-2 (5416) 
తతః సత్యవతీం భీష్మం కౌసల్యాం చ యశస్వినీం।
శుభైః పాండుర్జితైరర్థైస్తోషయామాస భారత॥ 1-123-3 (5417) 
ననంద మాతా కౌసల్యా తమప్రతిమతేజసం।
జయంతమివ పౌలోమీ పరిష్వజ్య నర్షభం॥ 1-123-4 (5418) 
తస్య వీరస్య విక్రాంతైః సహస్రశతదక్షిణైః।
అశ్వమేధశతైరీజే ధృతరాష్ట్రో మహామఖైః॥ 1-123-5 (5419) 
సంప్రయుక్తస్తు కుంత్యా చ మాద్ర్యా చ భరతర్షభ।
జితతంద్రిస్తదా పాండుర్బభూవ వనగోచరః॥ 1-123-6 (5420) 
హిత్వా ప్రాసాదనిలయం శుభాని శయనాని చ।
అరణ్యనిత్యః సతతం బభూవ మృగయాపరః॥ 1-123-7 (5421) 
స చరందక్షిణం పార్శ్వం రంయం హిమవతో గిరః।
ఉవాస గిరిపృష్ఠేషు మహాశాలవనేషు చ॥ 1-123-8 (5422) 
రరాజ కుంత్యా మాద్ర్యా చ పాండుః సహ వనే చరన్।
కరేణ్వోరివ మధ్యస్థః శ్రీమాన్పౌరందరో గజః॥ 1-123-9 (5423) 
భారతం సహ భార్యాభ్యాం ఖంగబాణధనుర్ధరం।
విచిత్రకవచం వీరం పరమాస్త్రవిదం నృపం। 
దేవోఽయమిత్యమన్యంత చరంతం వనవాసినః॥  1-123-10 (5424) 
తస్య కామాంశ్చ భోగాంశ్చ నరా నిత్యమతంద్రితాః।
ఉపజహ్రుర్వనాంతేషు ధృతరాష్ట్రేణ చోదితాః॥ 1-123-11 (5425) 
తదాసాద్య మహారణ్యం మృగవ్యాలనిషేవితం।
తత్ర మైథునకాలస్థం దదర్శ మృగయూథపం॥ 1-123-12 (5426) 
తతస్తం చ మృగీం చైవ రుక్మపుంఖైః సుపత్రిభిః।
నిర్బిభేద శరైస్తీక్ష్ణైః పాండుః పంచభిరాశుగైః॥ 1-123-13 (5427) 
స చ రాజన్మహాతేజా ఋషిపుత్రస్తపోధనః।
భార్యయా సహ తేజస్వీ మృగరూపేణ సంగతః॥ 1-123-14 (5428) 
స సంయుక్తస్తయా మృగ్యా మానుషీం వాచమీరయన్।
క్షణేన పతితో భూమౌ విలలాపాతురో మృగః॥ 1-123-15 (5429) 
మృగ ఉవాచ। 1-123-16x (734) 
కామమన్యువశం ప్రాప్తా బుద్ధ్యంతరగతా అపి।
వర్జయంతి నృశంసాని పాపేష్వపి రతా నరాః॥ 1-123-16 (5430) 
న విధిం గ్రసతే ప్రజ్ఞా ప్రజ్ఞాం తు గ్రసతే విధిః।
విధిపర్యాగతానర్థాన్ప్రజ్ఞావాన్ప్రతిపద్యతే॥ 1-123-17 (5431) 
శస్వద్ధర్మాత్మనాం ముఖ్యే కులే జాతస్య భారత।
కామలోభాభిభూతస్య కథం తే చలితా మతిః॥ 1-123-18 (5432) 
పాండురువాచ। 1-123-19x (735) 
శత్రూణాం యా వధే వృత్తిః సా మృగాణాం వధే స్మృతా।
రాజ్ఞాం మృగ న మాం మోహాత్త్వం గర్హయితుమర్హసి॥ 1-123-19 (5433) 
అచ్ఛద్మనాఽమాయయా చ మృగాణాం వధ ఇష్యతే।
స ఏవ ధర్మో రాజ్ఞాం తు తద్ధి త్వం కిం ను గర్హసే॥ 1-123-20 (5434) 
అగస్త్యః సత్రమాసీనశ్చకార మృగయామృషిః।
ఆరణ్యాన్సర్వదైవత్యాన్మృగాన్ప్రోక్ష్య మహావనే॥ 1-123-21 (5435) 
ప్రమాణదృష్టధర్మేణ కథమస్మాన్విగర్హసే।
అగస్త్యస్యాభిచారేణ యుష్మాకం విహితో వధః॥ 1-123-22 (5436) 
న రిపూన్వై సముద్దిశ్య విముంచంతి నరాః శరాన్।
రంధ్ర ఏషాం విశేషేణ వధకాలః ప్రశస్యతే॥ 1-123-23 (5437) 
ప్రమత్తమప్రమత్తం వా వివృతం ఘ్నంతి చౌజసా।
ఉపాయైర్వివిధైస్తీక్ష్ణైః కస్మాన్మృగ విగర్హసే॥ 1-123-24 (5438) 
మృగ ఉవాచ। 1-123-25x (736) 
నాహం ఘ్ంతం మృగన్రాజన్విగర్హే చాత్మకారణాత్।
మైథునం తు ప్రతీక్ష్యం మే త్వయేహాద్యానృశంస్యతః॥ 1-123-25 (5439) 
సర్వభూతహితే కాలే సర్వభూతేప్సితే తథా।
కో హి విద్వాన్మృగం హన్యాచ్చరంతం మైథునం వనే॥ 1-123-26 (5440) 
అస్యాం మృగ్యాం చ రాజేంద్ర హర్షాన్మైథునమాచరం।
పురుషార్థఫలం కర్తుం తత్త్వయా విఫలీకృతం॥ 1-123-27 (5441) 
పౌరవాణాం మహారాజ తేషామక్లిష్టకర్మణాం।
వంశే జాతస్య కౌరవ్య నానురూపమిదం తవ॥ 1-123-28 (5442) 
నృశంసం కర్మ సుమహత్సర్వలోకవిగర్హితం।
అస్వర్గ్యమయశస్యం చాప్యధర్మిష్ఠం చ భారత॥ 1-123-29 (5443) 
స్త్రీభోగానాం విశేషజ్ఞః శాస్త్రధర్మార్థతత్త్వవిత్।
నార్హస్త్వం సురసంకాశ కర్తుమస్వర్గ్యమీదృశం॥ 1-123-30 (5444) 
త్వయా నృశంసకర్తారః పాపాచారాశ్చ మానవాః।
నిగ్రాహ్యాః పార్థివశ్రేష్ఠ త్రివర్గపరివర్జితాః॥ 1-123-31 (5445) 
కిం కృతం తే నరశ్రేష్ఠ మామిహానాగసం ఘ్నతః।
మునిం మూలఫలాహారం మృగవేషధరం నృప॥ 1-123-32 (5446) 
వసమానమరణ్యేషు నిత్యం శమపరాయణం।
త్వయాఽహం హింసితో యస్మాత్తస్మాత్త్వామప్యనాగసః॥ 1-123-33 (5447) 
ద్వయోర్నృశంసకర్తారమవశం కామమోహితం।
జీవితాంతకరో భావో మైథునే సముపైష్యతి॥ 1-123-34 (5448) 
అహం హి కిందమో నామ తపసా భావితో మునిః।
వ్యపత్రపన్మనుష్యాణాం మృగ్యాం మైథునమాచరం॥ 1-123-35 (5449) 
మృగో భత్వా మృగైః సార్ధం చరామి గహనే వనే।
న తు తే బ్రహ్మహత్యేయం భవిష్యత్యవిజానతః॥ 1-123-36 (5450) 
మృగరూపధరం హత్వా మామేవం కామమోహితం।
అస్య తు త్వం ఫలం మూఢ ప్రాప్స్యసీదృశమేవ హి॥ 1-123-37 (5451) 
ప్రియయా సహ సంవాసం ప్రాప్య కామవిమోహితః।
త్వమప్యస్యామవస్థాయాం ప్రేతలోకం గమిష్యసి॥ 1-123-38 (5452) 
అంతకాలే హి సంవాసం యయా గంతాసి కాంతయా।
ప్రేతరాజపురం ప్రాప్తం సర్వభూతదురత్యయం। 
భక్త్యా మతిమతాం శ్రేష్ఠ సైవ త్వాఽనుగమిష్యతి॥  1-123-39 (5453) 
వర్తమానః సుఖే దుఃఖం యథాఽహం ప్రాపితస్త్వయా।
తథా త్వాం చ సుఖం ప్రాప్తం దుఃఖమభ్యాగమిష్యతి॥ 1-123-40 (5454) 
వైశంపాయన ఉవాచ। 1-123-41x (737) 
ఏవముక్త్వా సుదుఃఖార్తో జీవితాత్స వ్యముచ్యత।
మృగః పాండుశ్చ దుఃఖార్తః క్షణేన సమపద్యత॥ ॥ 1-123-41 (5455) 
 
ఇతి శ్రీమన్మహాభారతే ఆదిపర్వణి సంభవపర్వణి త్రయోవింశత్యధికశతతమోఽధ్యాయః॥ 123 ॥

Mahabharata - Adi Parva - Chapter Footnotes

1-123-23 రంధ్రే విశస్త్రత్వవ్యసనాక్రాంతత్వాదిసమయే శరాన్న విముంచంతీతి సంబంధః। కింత్వేషాం శత్రూణాం వధకాలః సర్వలోకప్రసిద్ధః సంగ్రామ ఆభిముఖ్యాదిమాన్స ఏవ ప్రశశ్యతేఽన్యో నింద్యత ఇత్యర్థః॥ 1-123-24 ప్రమత్తమసావధానం॥ 1-123-32 తే త్వయా॥ 1-123-34 ద్వయోః స్త్రీపుంసయోర్నృశంసం నింద్యం మైథునాసక్తయోర్వధస్తస్య కర్తారం॥ 1-123-39 ప్రాప్తం త్వా త్వాం॥ త్రయోవింశత్యధికశతతమోఽధ్యాయః॥ 123 ॥



ఆదిపర్వ - అధ్యాయ 124

॥ శ్రీః ॥

1.124. అధ్యాయః 124 

Mahabharata - Adi Parva - Chapter Topics

కిందమశాపాత్ఖిన్నస్య పాండోః పత్నీభ్యాం వనే వాసః॥ 1 ॥ పాండోః శతశృంగే తపశ్చరణం॥ 2 ॥

Mahabharata - Adi Parva - Chapter Text

1-124-0 (5456) 
వైశంపాయన ఉవాచ। 1-124-0x (738) 
తం వ్యతీతముపక్రంయ రాజా స్వమివ బాంధవం।
సభార్యః శోకదుఃఖార్తః పర్యదేవయదాతురః॥ 1-124-1 (5457) 
పాండురువాచ। 1-124-2x (739) 
సతామపి కులే జాతాః కర్మణా బత దుర్గతిం।
ప్రాప్నువంత్యకృతాత్మానః కామజాలవిమోహితాః॥ 1-124-2 (5458) 
శశ్వద్ధర్మాత్మనా జాతో బాల ఏవ పితా మమ।
జీవితాంతమనుప్రాప్తః కామాత్మైవేతి నః శ్రుతం॥ 1-124-3 (5459) 
తస్య కామాత్మనః క్షేత్రే రాజ్ఞః సంయతవాగృషిః।
కృష్ణద్వైపాయనః సాక్షాద్భగవాన్మామజీజనత్॥ 1-124-4 (5460) 
తస్యాద్య వ్యసనే బుద్ధిః సంజాతేయం మమాధమా।
త్యక్తస్య దేవైరనయాన్మృగయాం పరిధావతః॥ 1-124-5 (5461) 
మోక్షమేవ వ్యవస్యామి బంధో హి వ్యసనం మహత్।
సువృత్తిమనువర్తిష్యే తామహం పితురవ్యయాం॥ 1-124-6 (5462) 
అతీవ తపసాత్మానం యోజయిష్యాంయసంశయం।
తస్మాదేకాహమేకాహమేకైకస్మిన్వనస్పతౌ॥ 1-124-7 (5463) 
చరన్భైక్షం మునిర్ముండశ్చరిష్యాంయాశ్రమానిమాన్।
పాంసునా సమవచ్ఛన్నః శూన్యాగారకృతాలయః॥ 1-124-8 (5464) 
వృక్షమూలనికేతో వా త్యక్తసర్వప్రియాప్రియః।
న శోచన్న ప్రహృష్యంశ్చ తుల్యనిందాత్మసంస్తుతిః॥ 1-124-9 (5465) 
నిరాశీర్నిర్నమస్కారో నిర్ద్వంద్వో నిష్పరిగ్రహః।
న చాప్యవహసన్కంచిన్న కుర్వన్భ్రుకుటీం క్వచిత్॥ 1-124-10 (5466) 
ప్రసన్నవదనో నిత్యం సర్వభూతహితే రతః।
జంగమాజంగమం సర్వమవిహింసంశ్చతుర్విధం॥ 1-124-11 (5467) 
స్వాసు ప్రజాస్వివ సదా సమః ప్రాణభృతః ప్రతి।
ఏకకాలం చరన్భైక్షం కులాని దశ పంచ చ॥ 1-124-12 (5468) 
అసంభవే వా భైక్షస్య చరన్ననశనాన్యపి।
అల్పమల్పం చ భుంజానః పూర్వాలాభే న జాతుచిత్॥ 1-124-13 (5469) 
అన్యాన్యపి చరఁల్లోభాదలాభే సప్త పూరయన్।
అలాభే యది వా లాభే సమదర్శీ మహాతపాః॥ 1-124-14 (5470) 
వాస్యైకం తక్షతో బాహుం చందనేనైకముక్షతః।
నాకల్యాణం న కల్యాణం చింతయన్నుభయోస్తయోః॥ 1-124-15 (5471) 
న జిజీవిషువత్కించిన్న ముమూర్షువదాచరన్।
జీవితం మరణం చైవ నాభిందన్న చ ద్విషన్॥ 1-124-16 (5472) 
యాః కాశ్చిజ్జీవతా శక్యాః కర్తుమభ్యుదయక్రియాః।
తాః సర్వాః సమతిక్రంయ నిమేషాదివ్యవస్థితః॥ 1-124-17 (5473) 
తాసు చాప్యనవస్థాసు త్యక్తసర్వేంద్రియక్రియః।
సంపరిత్యక్తధర్మార్థః సునిర్ణిక్తాత్మకల్మషః॥ 1-124-18 (5474) 
నిర్ముక్తః సర్వపాపేభ్యో వ్యతీతః సర్వవాగురాః।
న వశే కస్యచిత్తిష్ఠన్సధర్మా మాతరిశ్వనః॥ 1-124-19 (5475) 
ఏతయా సతతం వృత్త్యా చరన్నేవంప్రకారయా।
దేహం సంస్థాపయిష్యామి నిర్భయం మార్గమాస్థితః॥ 1-124-20 (5476) 
నాహం సుకృపణే మార్గే స్వవీర్యక్షయశోచితే।
స్వధర్మాత్సతతాపేతే చరేయం వీర్యవర్జితః॥ 1-124-21 (5477) 
సత్కృతోఽసత్కృతో వాఽపి యోఽన్యాం కృపణచక్షుషా।
ఉపైతి వృత్తిం కామాత్మా స శునాం వర్తతే పథి॥ 1-124-22 (5478) 
వైశంపాయన ఉవాచ। 1-124-23x (740) 
ఏవముక్త్వా సుదుఃఖార్తో నిఃశ్వాసపరమో నృపః।
అవేక్షమాణః కుంతీం చ మాంద్రీం చ సమభాషత॥ 1-124-23 (5479) 
కౌసల్యా విదురః క్షత్తా రాజా చ సహ బంధుభిః।
ఆర్యా సత్యవతీ భీష్మస్తే చ రాజపురోహితాః॥ 1-124-24 (5480) 
బ్రాహ్మణాశ్చ మహాత్మానః సోమపాః సంశితవ్రతాః।
పౌరవృద్ధాశ్చ యే తత్ర నివసంత్యస్మదాశ్రయాః। 
ప్రసాద్య సర్వే వక్తవ్యాః పాండుః ప్రవ్రాజితో వనే॥  1-124-25 (5481) 
నిశంయ వచనం భర్తుస్త్యాగధర్మకృతాత్మనః।
తత్సమం వచనం కుంతీ మాద్రీ చ సమభాషతాం॥ 1-124-26 (5482) 
అన్యేఽపి హ్యాశ్రమాః సంతి యే శక్యా భరతర్షభ।
`ఆవాభ్యాం సహ వస్తుం వై ధర్మమాశ్రిత్య చింత్యతాం।' 
ఆవాభ్యాం ధర్మపత్నీభ్యాం సహ తప్తుం తపో మహత్॥  1-124-27 (5483) 
శరీరస్యాపి మోక్షాయ ధర్మం ప్రాప్య మహాఫలం।
త్వమేవ భవితా భర్తా స్వర్గస్యాపి న సంశయః॥ 1-124-28 (5484) 
ప్రణిధాయేంద్రియగ్రామం భర్తృలోకపరాయణే।
త్యక్త్వా కామసుఖే హ్యావాం తప్స్యవో విపులం తపః॥ 1-124-29 (5485) 
యది చావాం మహాప్రాజ్ఞ త్యక్ష్యసి త్వం విశాంపతే।
అద్యైవావాం ప్రహాస్యావో జీవితం నాత్ర సంశయః॥ 1-124-30 (5486) 
పాండురువాచ। 1-124-31x (741) 
యది వ్యవసితం హ్యేతద్యువయోర్ధర్మసంహితం।
స్వవృత్తిమనువర్తిష్యే తామహం పితురవ్యయాం॥ 1-124-31 (5487) 
త్యక్త్వా గ్రాంయసుఖాహారం తప్యమానో మహత్తపః।
వల్కలీ ఫలమూలాశీ చరిష్యామి మహావనే॥ 1-124-32 (5488) 
అగ్నౌ జుహ్వన్నుభౌ కాలావుభౌ కాలావుపస్పృశన్।
కృశః పరిమితాహారశ్చీరచర్మజటాధరః॥ 1-124-33 (5489) 
శీతవాతాతపసహః క్షుత్పిపాసానవేక్షకః।
తపసా దుశ్చరేణేదం శరీరముపశోషయన్॥ 1-124-34 (5490) 
ఏకాంతశీలీ విమృశన్పక్వాపక్వేన వర్తయన్।
పితృందేవాంశ్చ వన్యేన వాగ్భిరద్భిశ్చ తర్పయన్॥ 1-124-35 (5491) 
వానప్రస్థజనస్యాపి దర్శనం కులవాసినః।
నాప్రియాణ్యాచరిష్యామి కిం పునర్గ్రామవాసినాం॥ 1-124-36 (5492) 
ఏవమారణ్యశాస్త్రాణాముగ్రముగ్రతరం విధిం।
కాంక్షమాణోఽహమాస్థాస్యే దేహస్యాస్యాఽఽసమాపనాత్॥ 1-124-37 (5493) 
వైశంపాయన ఉవాచ। 1-124-38x (742) 
ఇత్యేవముక్త్వా భార్యే తే రాజా కౌరవనందనః।
తతశ్చూడామణిం నిష్కమంగదే కుండలాని చ॥ 1-124-38 (5494) 
వాసాంసి చ మహార్హాణి స్త్రీణామాభరణాని చ।
`వాహనాని చ ముఖ్యాని శస్త్రాణి కవచాని చ॥ 1-124-39 (5495) 
హేమభాండాని దివ్యాని పర్యంకాస్తరణాని చ।
మణిముక్తాప్రవాలాని రత్నాని వివిధాని చ॥'  1-124-40 (5496) 
ప్రదాయ సర్వం విప్రేభ్యః పాండుర్భృత్యానభాషత।
గత్వా నాగపురం వాచ్యం పాండుః ప్రవ్రాజితో వనే। 
అర్థం కామం సుఖం చైవ రతిం చ పరమాత్మికాం॥  1-124-41 (5497) 
ప్రతస్థే సర్వముత్సృజ్య సభార్యః కురునందనః।
తతస్తస్యానుయాతారస్తే చైవ పరిచారకాః॥ 1-124-42 (5498) 
శ్రుత్వా భరతసింహస్య విధిధాః కరుణా గిరః।
భమమార్తస్వరం కృత్వా హాహేతి పరిచుక్రుశుః॥ 1-124-43 (5499) 
ఉష్ణమశ్రు విముంచంతస్తం విహాయ మహీపతిం।
యయుర్నాగపురం తూర్ణం సర్వమాదాయ తద్ధనం॥ 1-124-44 (5500) 
తే గత్వా నగరం రాజ్ఞో యథావృత్తం మహాత్మనః।
కథయాంచక్రిరే రాజ్ఞస్తద్ధనం వివిధం దదుః॥ 1-124-45 (5501) 
శ్రుత్వా తేభ్యస్తతః సర్వం యథావృత్తం మహావనే।
ధృతరాష్ట్రో నరశ్రేష్ఠః పాండుమేవాన్వశోచత॥ 1-124-46 (5502) 
న శయ్యాసనభోగేషు రతిం విందతి కర్హిచిత్।
భ్రాతృశోకసమావిష్టస్తమేవార్థం విచింతయన్॥ 1-124-47 (5503) 
రాజపుత్రస్తు కౌరవ్య పాండుర్మూలఫలాశనః।
జగామ సహ పత్నీభ్యాం తతో నాగశతం గిరిం॥ 1-124-48 (5504) 
స చైత్రరథమాసాద్య కాలకూటమతీత్య చ।
హిమవంతమతిక్రంయ ప్రయయౌ గంధమాదనం॥ 1-124-49 (5505) 
రక్ష్యమాణో మహాభూతైః సిద్ధైశ్చ పరమర్షిభిః।
ఉవాస స మహారాజ సమేషు విషమేషు చ॥ 1-124-50 (5506) 
ఇంద్రద్యుంనసరః ప్రాప్య హంసకూటమతీత్య చ।
శతశృంగే మహారాజ తాపసః సమతప్యత॥ ॥ 1-124-51 (5507) 
 
ఇతి శ్రీమన్మహాభారతే ఆదిపర్వణి సంభవపర్వణి చతుర్వింశత్యధికశతతమోఽధ్యాయః॥ 124 ॥

Mahabharata - Adi Parva - Chapter Footnotes

1-124-1 వ్యతీతం మారితం॥ 1-124-5 దేవైస్త్యక్తస్య అపుత్రతయా స్వర్గమనానర్హత్వాత్॥ 1-124-6 మోక్షం మోక్షమార్గం వ్యవస్యామి నిశ్చినోమి శ్రేయస్కరత్వేన। తత్ర హి పుత్రాద్యనపేక్షా దృష్టా। ఇష్టమేవైతజ్జాతమిత్యాహ బంధో హీతి। బంధః పుత్రైషణాదిః। సువృత్తిం బ్రహ్మచర్యాఖ్యాం వృత్తిం। పితుర్వ్యాసస్య॥ 1-124-10 నిరాశీర్నిర్నమస్కారః। ఆశిషం నమస్కారం వా నేచ్ఛామీత్యర్థః। నిర్ద్వంద్వః సుఖదుఃఖాదిహీనః। నిష్పరిగ్రహః కంథాపాదుకాదిహీనః॥ 1-124-11 చతుర్విధం జరాయుజాదికం॥ 1-124-12 కులాని గృహాణి॥ 1-124-15 వాస్యా వాస్యేన కాష్ఠతక్షణేన॥ 1-124-17 అభ్యుదయక్రియాః ఇష్టసాధనక్రియాః। నిమేషాదివ్యవస్థితః జీవనసాధనకర్మసు వ్యవస్థితః॥ 1-124-18 అనవస్థాసు ప్రవాహరూపాసు తాసు జీవనసాధనక్రియాసు॥ 1-124-20 సంస్థాపయిష్యామి నాశయిష్యామి। నిర్భయం మార్గం సంసారభయరహితం॥ 1-124-25 ప్రవ్రాజితః సంన్యాసం ప్రాప్తః॥ 1-124-26 త్యాగధర్మః సంన్యాసః॥ 1-124-35 విమృశన్ హింసాదిదోషం॥ 1-124-38 నిష్కం గ్రైవేయకం॥ చతుర్వింశత్యధికశతతమోఽధ్యాయః॥ 124 ॥



ఆదిపర్వ - అధ్యాయ 125

॥ శ్రీః ॥

1.125. అధ్యాయః 125 

Mahabharata - Adi Parva - Chapter Topics

బ్రహ్మలోకం జిగమిషోః పాండోః తవ పుత్రా భవిష్యంతీత్యుక్త్వా ఋషిభిః ప్రతినివర్తనం॥ 1 ॥

Mahabharata - Adi Parva - Chapter Text

1-125-0 (5508) 
వైశంపాయన ఉవాచ। 1-125-0x (743) 
తత్రాపి తపసి శ్రేష్ఠే వర్తమానః స వీర్యవాన్।
సిద్ధచారణసంఘానాం బభూవ ప్రియదర్శనః॥ 1-125-1 (5509) 
సుశ్రూషురనహంవాదీ సంయతాత్మా జితేంద్రియః।
స్వర్గం గంతుం పరాక్రాంతః స్వేన వీర్యేణ భారత॥ 1-125-2 (5510) 
కేషాంచిదభవద్భ్రాతా కేషాంచిదభవత్సఖా।
ఋషయస్త్వపరే చైనం పుత్రవత్పర్యపాలయన్॥ 1-125-3 (5511) 
స తు కాలేన మహతా ప్రాప్య నిష్కల్మషం తపః।
బ్రహ్మర్షిసదృశః పాండుర్బభూవ భరతర్షభ॥ 1-125-4 (5512) 
అమావాస్యాం తు సహితా ఋషయః సంశితవ్రతాః।
బ్రహ్మాణం ద్రష్టుకామాస్తే సంప్రతస్థుర్మహర్షయః॥ 1-125-5 (5513) 
సంప్రయాతానృషీందృష్ట్వా పాండుర్వచనమబ్రవీత్।
భవంతః క్వ గమిష్యంతి బ్రూత మే వదతాం వరాః॥ 1-125-6 (5514) 
ఋషయ ఊచుః। 1-125-7x (744) 
సమావాయో మహానద్య బ్రహ్మలోకే మహాత్మనాం।
దేవానాం చ ఋషీణాం చ పితౄణాం చ మహాత్మనాం। 
వయం తత్ర గమిష్యామో ద్రష్టుకామాః స్వయంభువం॥  1-125-7 (5515) 
వైశంపాయన ఉవాచ। 1-125-8x (745) 
పాండురుత్థాయ సహసా గంతుకామో మహర్షిభిః।
స్వర్గపారం తితీర్షుః స శతశృంగాదుదఙ్ముఖః॥ 1-125-8 (5516) 
ప్రతస్థే సహ పత్నీభ్యామబ్రువంస్తం చ తాపసాః।
ఉపర్యుపరి గచ్ఛంతః శైలరాజముదఙ్ముఖాః॥ 1-125-9 (5517) 
దృష్టవంతో గిరౌ రంయే దుర్గాందేశాన్బహూన్వయం।
విమానశతసంబాధాం గీతస్వరనినాదితాం॥ 1-125-10 (5518) 
ఆక్రీడభూమిం దేవానాం గంధర్వాప్సరసాం తథా।
ఉద్యానాని కుబేరస్య సమాని విషమాణి చ॥ 1-125-11 (5519) 
మహానదీనితంబాంశ్చ గహనాన్గిరిగహ్వరాన్।
సంతి నిత్యహిమా దేశా నిర్వృక్షమృగపక్షిణః॥ 1-125-12 (5520) 
సంతి క్వచిన్మహాదర్యో దుర్గాః కాశ్చిద్దురాసదాః।
నాతిక్రామేత పక్షీ యాన్కుత ఏవేతరే మృగాః॥ 1-125-13 (5521) 
వాయురేకో హి యాత్యత్ర సిద్ధాశ్చ పరమర్షయః।
గచ్ఛంత్యౌ శైలరాజేఽస్మిన్రాజపుత్ర్యౌ కథం న్విమే॥ 1-125-14 (5522) 
న సీదేతామదుఃఖార్హే మా గమో భరతర్షభ।  1-125-15 (5523) 
పాండురువాచ।
అప్రజస్య మహాభాగా న ద్వారం పరిచక్షతే॥  1-125-15x (746) 
స్వర్గే తేనాభితప్తోఽహమప్రజస్తు బ్రవీమి వః।
సోఽహముగ్రేణ తపసా సభార్యస్త్యక్తజీవితః॥ 1-125-16 (5524) 
అనపత్యోఽపి విందేయం స్వర్గముగ్రేణ కర్మణా।  1-125-17 (5525) 
ఋషయ ఊచుః।
అస్తి వై తవ ధర్మాత్మన్విద్మ దేవోపమ శుభం॥  1-125-17x (747) 
అపత్యమనఘం రాజన్వయం దివ్యేన చక్షుషా।
దైవోద్దిష్టం నరవ్యాఘ్ర కర్మణేహోపపాదయ॥ 1-125-18 (5526) 
అక్లిష్టం ఫలమవ్యగ్రో విందతే బుద్ధిమాన్నరః।
తస్మిందృష్టే ఫలే రాజన్ప్రయత్నం కర్తుమర్హసి॥ 1-125-19 (5527) 
అపత్యం గుణసంపన్నం లబ్ధా ప్రీతికరం హ్యసి।  1-125-20 (5528) 
వైశంపాయన ఉవాచ।
తచ్ఛ్రుత్వా తాపసవచః పాండుస్చింతాపరోఽభవత్॥  1-125-20x (748) 
ఆత్మనో మృగశాపేన జానన్నుపహతాం క్రియాం॥ ॥  1-125-21 (5529) 
 
ఇతి శ్రీమన్మహాభారతే ఆదిపర్వణి సంభవపర్వణి సంభవపర్వణి పంచవింశత్యధికశతతమోఽధ్యాయః॥ 125 ॥

Mahabharata - Adi Parva - Chapter Footnotes

1-125-5 అమావాస్యాం ప్రాప్య॥ 1-125-10 విమానశతేన సంబాధం సంకటం యస్యాం సా॥ 1-125-19 అవ్యగ్రో విందతేఽతో వ్యగ్రో మాభూరిత్యర్థః॥ 1-125-20 లభతే ఇతి లబ్ధా తాదృశోఽసి లప్స్యసీత్యర్థః॥ పంచవింశత్యధికశతతమోఽధ్యాయః॥ 125 ॥



ఆదిపర్వ - అధ్యాయ 126

॥ శ్రీః ॥

1.126. అధ్యాయః 126 

Mahabharata - Adi Parva - Chapter Topics

విదురస్య వివాహః పుత్రోత్పత్తిశ్చ॥ 1 ॥ వ్యాసస్య వరేణ గాంధార్యాం ధృతరాష్ట్రాద్గర్భోత్పత్తిః॥ 2 ॥ పాండోః పుత్రోత్పత్తౌ చింతా॥ 3 ॥

Mahabharata - Adi Parva - Chapter Text

1-126-0 (5530) 
వైశంపాయన ఉవాచ। 1-126-0x (749) 
అథ పారసవీం కన్యాం దేవకస్య మహీపతేః।
రూపయౌవనసంపన్నాం స సుశ్రావాపగాసుతః॥ 1-126-1 (5531) 
తతస్తు వరయిత్వా తామానీయ భరతర్షభః।
వివాహం కారయామాస విదురస్య మహామతేః॥ 1-126-2 (5532) 
తస్యాం చోత్పాదయామాస విదురః కురునందన।
పుత్రాన్వినయసంపన్నానాత్మనః సదృశాన్గుణైః॥ 1-126-3 (5533) 
తతః పుత్రశతం జజ్ఞే గాంధార్యా జనమేజయ।
ధృతరాష్ట్రస్య వైశ్యాయామేకశ్చాపి శతాత్పరః॥ 1-126-4 (5534) 
పాండోః కృంత్యాం చ మాద్ర్యాం చ పుత్రాః పంచ మహారథాః।
దేవేభ్యః సమపద్యంత సంతానాయ కులస్య వై॥ 1-126-5 (5535) 
జనమేజయ ఉవాచ। 1-126-6x (750) 
కథం పుత్రశతం జజ్ఞే గాంధార్యాం ద్విజసత్తమ।
కియతా చైవ కాలేన తేషామాయుశ్చ కిం పరం॥ 1-126-6 (5536) 
కథం చైకః స వైశ్యాయాం ధృతరాష్ట్రసుతోఽభవత్।
కథం చ సదృశీం భార్యాం గాంధారీం ధర్మచారిణీం॥ 1-126-7 (5537) 
ఆనుకూల్యే వర్తమానాం ధృతరాష్ట్రోఽత్యవర్తత।
కథం చ శప్తస్య సతః పాండోస్తేన మహాత్మనా॥ 1-126-8 (5538) 
సముత్పన్నా దైవతేభ్యః పుత్రాః పంచ మహారథాః।
ఏతద్విద్వన్యథాన్యాయం విస్తరేణ తపోధన॥ 1-126-9 (5539) 
కథయస్వ న మే తృప్తిః కథ్యమానేషు బంధుషు।  1-126-10 (5540) 
వైశంపాయన ఉవాచ।
ఋషిం బుభుక్షితం శ్రాంతం ద్వైపాయనముపస్థితం॥  1-126-10x (751) 
తోషయామాస గాంధారీ వ్యాసస్తస్యై వరం దదౌ।
సా వవ్రే సదృశం భర్తుః పుత్రాణాం శతమాత్మనః॥ 1-126-11 (5541) 
తతః కాలేన సా గర్భమగృహ్ణాజ్జ్ఞానచక్షుషః॥  1-126-12 (5542) 
గాంధార్యామాహితే గర్భే పాండురంబాలికాసుతః।
అగచ్ఛత్పరమం దుఃఖమపత్యార్థమరిందమ॥ 1-126-13 (5543) 
గర్భిణ్యామథ గాంధార్యాం పాండుః పరమదుఃఖితః।
మృగాభిశాపాదాత్మానం శోచన్నుపరతక్రియః॥ 1-126-14 (5544) 
స గత్వా తపసా సిద్ధిం విశ్వామిత్రో యథా భువి।
దేహాన్యాసే కృతమనా ఇదం వచనమబ్రవీత్॥ 1-126-15 (5545) 
పాండురువాచ। 1-126-16x (752) 
చతుర్భిర్ఋణవానిత్థం జాయతే మనుజో భువి।
పితృదేవమనుష్యాణామృషీణామథ భామిని॥ 1-126-16 (5546) 
ఏతేభ్యస్తు యథాకాలం యో న ముచ్యేత ధర్మవిత్।
న తస్య లోకాః సంతీతి తతా లోకవిదో విదుః॥ 1-126-17 (5547) 
యజ్ఞేన దేవాన్ప్రీణాతి స్వాధ్యాయాత్తపసా ఋషీన్।
పుత్రైః శ్రాద్ధైరపి పితౄనానృశంస్యేన మానవాన్॥ 1-126-18 (5548) 
ఋషిదేవమనుష్యాణామృణాన్ముక్తోఽస్మి ధర్మతః।
పితౄణాం తు న ముక్తోఽస్మి తచ్చ తేభ్యో విశిష్యతే॥ 1-126-19 (5549) 
దేహనాశే భవేన్నాశః పితౄణామేష నిశ్చయః।
ఇతరేషాం త్రయాణాం తు నాశే హ్యాత్మా వినశ్యతి॥ 1-126-20 (5550) 
ఇహ తస్మాత్ప్రజాలాభే ప్రయతంతే ద్విజోత్తమాః।
యథైవాహం పితుః క్షేత్రే సృష్టస్తేన మహాత్మనా॥ 1-126-21 (5551) 
తథైవాస్మిన్మమ క్షేత్రే కథం సృజ్యేత వై ప్రజా।  1-126-22 (5552) 
వైశంపాయన ఉవాచ।
స సమానీయ కుంతీం చ మాద్రీం చ భరతర్షభః॥  1-126-22x (753) 
ఆచష్ట పుత్రలాభస్య వ్యుష్టిం సర్వక్రియాధికాం।
ఉత్తమాదవరాః పుంసః కాంక్షంతో పుత్రమాపది॥ 1-126-23 (5553) 
అపత్యం ధర్మఫలదం శ్రేష్ఠాదిచ్ఛంతి సాధవః।
అనునీయ తు తే సంయఙ్మహాబ్రాహ్మణసంసది। 
బ్రాహ్మణం గుణవంతం హి చింతయామాస ధర్మవిత్॥  1-126-24 (5554) 
సోఽబ్రవీద్విజనే కుంతీం ధర్మపత్నీం యశస్వినీం।
అపత్యోత్పాదనే యత్నమాపది త్వం సమర్థయ॥ 1-126-25 (5555) 
అపత్యం నామ లోకేషు ప్రతిష్ఠా ధర్మసంహితా।
ఇతి కుంతి విదుర్ధీరాః శాశ్వతం ధర్మవాదినః॥ 1-126-26 (5556) 
ఇష్టం దత్తం తపస్తప్తం నియమశ్చ స్వనుష్ఠితః।
సర్వమేవానపత్యస్య న పావనమిహోచ్యతే॥ 1-126-27 (5557) 
సోఽహమేవం విదిత్వైతత్ప్రపశ్యామి శుచిస్మితే।
అనపత్యః శుభాఁల్లోకాన్నప్రాప్స్యామీతి చింతయన్॥ 1-126-28 (5558) 
`అనపత్యో హి మరణం కామయే నైవ జీవితం।'
మృగాభిశాపం జానాసి విజనే మమ కేవలం। 
నృశంసకర్మణా కృత్స్నం యథా హ్యుపహతం తథా॥  1-126-29 (5559) 
ఇమే వై బంధుదాయాదాః షట్ పుత్రా ధర్మదర్శనే।
షడేవాబంధుదాయాదాః పుత్రాస్తాంఛృణు మే పృథే॥ 1-126-30 (5560) 
స్వయంజాతః ప్రణీతశ్చ పరిక్రీతశ్చ యః సుతః।
పౌనర్భవశ్చ కానీనః స్వైరిణ్యాం యశ్చ జాయతే॥ 1-126-31 (5561) 
దత్తః క్రీతః కృత్రిమశ్చ ఉపగచ్ఛేత్స్వయం చ యః।
సహోఢో జ్ఞాతిరేతాశ్చ హీనయోనిధృతశ్చ యః॥ 1-126-32 (5562) 
పూర్వపూర్వతమాభావం మత్త్వా లిప్సేత వై సుతం।
ఉత్తమాద్దేవరాత్పుంసః కాంక్షంతే పుత్రమాపది॥ 1-126-33 (5563) 
అపత్యం ధర్మఫలదం శ్రేష్ఠం విందంతి మానవాః।
ఆత్మశుక్రాదపి పృథే మనుః స్వాయంభువోఽబ్రవీత్॥ 1-126-34 (5564) 
తస్మాత్ప్రహేష్యాంయద్య త్వాం హీనః ప్రజననాత్స్వయం॥  1-126-35 (5565) 
సదృశాచ్ఛ్రేయసో వా త్వం విద్ధ్యపత్యం యశస్విని।
శృణు కుంతి కథామేతాం శారదండాయినీం ప్రతి॥ 1-126-36 (5566) 
`యా హి తే భగినీ సాధ్వీ శ్రుతసేనా యశస్వినీ।
అవాహ తాం తు కైకేయః శారదాండాయనిర్మహాన్॥'  1-126-37 (5567) 
సా వీరపత్నీ గురుణా నియుక్తా పుత్రజన్మని।
పుష్పేణ ప్రయతా స్నాతా నిశి కుంతి చతుష్పథే॥ 1-126-38 (5568) 
వరయిత్వా ద్విజం సిద్ధం హుత్వా పుంసవనేఽనలం।
కర్మణ్యవసితే తస్మిన్సా తేనైవ సహావసత్॥ 1-126-39 (5569) 
తత్ర త్రీంజనయామాస దుర్జయాదీన్మహారథాన్।
తథా త్వమపి కల్యాణి బ్రాహ్మణాత్తపసాధికాత్। 
మన్నియోగాద్యత క్షిప్రమపత్యోత్పాదనం ప్రతి॥ ॥  1-126-40 (5570) 
 
ఇతి శ్రీమన్మహాభారతే ఆదిపర్వణి సంభవపర్వణి షడ్వింశత్యధికశతతమోఽధ్యాయః॥ 126 ॥

Mahabharata - Adi Parva - Chapter Footnotes

1-126-26 ధర్మసంహితా ధర్మమయీ॥ 1-126-30 ధర్మదర్శనే ధర్మశాస్త్రే ఉక్తా ఇతి శేషః। బంధుదాయాదారిక్థహరాః। అబంధుదాయాదాస్తదన్యే॥ 1-126-35 ప్రహేష్యామి గతివృద్ధికర్మణో హినోతే రూపం। అద్యేతి క్షిప్రవచనసంయోగాల్లృట్। త్వాం శరణం గతోఽస్మి వర్ధయామి వేతి చార్థః॥ 1-126-36 విద్ధి లభస్వ। శారదండాయనేర్భార్యాం॥ 1-126-38 గురుణా భర్త్రా। పుష్పేణ ఆర్తవేన నిమిత్తేన స్నాతా॥ 1-126-40 యత యతస్వ॥ షడ్వింశత్యధికశతతమోఽధ్యాయః॥ 126 ॥



ఆదిపర్వ - అధ్యాయ 127

॥ శ్రీః ॥

1.127. అధ్యాయః 127 

Mahabharata - Adi Parva - Chapter Topics

కుంత్యా పాండుం ప్రతి వ్యుషితాశ్వకథాకథనం॥ 1 ॥

Mahabharata - Adi Parva - Chapter Text

1-127-0 (5571) 
వైశంపాయన ఉవాచ। 1-127-0x (754) 
ఏవముక్తా మహారాజ కుంతీ పాండుమభాషత।
కురూణామృషభం వీరం తదా భూమిపతిం పతిం॥ 1-127-1 (5572) 
కుంత్యువాచ। 1-127-2x (755) 
న మామర్హసి ధర్మజ్ఞ వక్తుమేవం కథంచన।
ధర్మపత్నీమభిరతాం త్వయి రాజీవలోచనే॥ 1-127-2 (5573) 
త్వమేవ తు మహాబాహో మయ్యపత్యాని భారత।
వీర వీర్యోపపన్నాని ధర్మతో జనయిష్యసి॥ 1-127-3 (5574) 
స్వర్గం మనుజశార్దూల గచ్ఛేయం సహితా త్వయా।
అపత్యాయ చ మాం గచ్ఛ త్వమేవ కురునందన॥ 1-127-4 (5575) 
న హ్యహం మనసాప్యన్యం గచ్ఛేయం త్వదృతే నరం।
త్వత్తః ప్రతి విశిష్టశ్చ కోఽన్యోఽస్తి భువి మానవః॥ 1-127-5 (5576) 
ఇమాం చ తావద్ధర్మాత్మన్పౌరాణీం శృణు మే కథాం।
పరిశ్రుతాం విశాలాక్ష కీర్తయిష్యామి యామహం॥ 1-127-6 (5577) 
వ్యుషఇతాశ్వ ఇతి ఖ్యాతో బభూవ కిల పార్థివః।
పురా పరమధర్మిష్ఠః పూరోర్వంశవివర్ధనః॥ 1-127-7 (5578) 
తస్మింశ్చ యజమానే వై ధర్మాత్మని మహాభుజే।
ఉపాగమంస్తతో దేవాః సేంద్రా దేవర్షిభిః సహ॥ 1-127-8 (5579) 
అమాద్యదింద్రః సోమేన దక్షిణాభిర్ద్విజాతయః।
వ్యుషితాశ్వస్య రాజర్షేస్తతో యజ్ఞే మహాత్మనః॥ 1-127-9 (5580) 
దేవా బ్రహ్మర్షయశ్చైవ చక్రుః కర్మ స్వయం తదా।
వ్యుషితాశ్వస్తతో రాజన్నతి మర్త్యాన్వ్యరోచత॥ 1-127-10 (5581) 
సర్వభూతాన్ప్రతి యథా తపనః శిశిరాత్యయే।
స విజిత్య గృహీత్వా చ నృపతీన్రాజసత్తమః॥ 1-127-11 (5582) 
ప్రాచ్యానుదిచ్యాన్పాశ్చాత్యాందాక్షిణాత్యానకాలయత్।
అశ్వమేధే మహాయజ్ఞే వ్యుషితాశ్వః ప్రతాపవాన్॥ 1-127-12 (5583) 
బభూవ స హి రాజేంద్రో దశనాగబలాన్వితః।
అప్యత్ర గాథాం గాయంతి యే పురాణవిదో జనాః॥ 1-127-13 (5584) 
వ్యుషితాశ్వే యశోవృద్ధే మనుష్యేంద్రే కురూత్తమ।
వ్యుషితాశ్వః సముద్రాంతాం విజిత్యేమాం వసుంధరాం॥ 1-127-14 (5585) 
అపాలయత్సర్వవర్ణాన్పితా పుత్రానివౌరసాన్।
యజమానో మహాయజ్ఞైర్బ్రాహ్మణేభ్యో ధనం దదౌ॥ 1-127-15 (5586) 
అనంతరత్నాన్యాదాయ స జహార మహాక్రతూన్।
సుషావ చ బహూన్సోమాన్సోమసంస్థాస్తతాన చ॥ 1-127-16 (5587) 
ఆసీత్కాక్షీవతీ చాస్య భార్యా పరమసంమతా।
భద్రా నామ మనుష్యేంద్ర రూపేణాసదృశీ భువి॥ 1-127-17 (5588) 
కామయామాసతుస్తౌ చ పరస్పరమితి శ్రుతం।
స తస్యాం కామసంపన్నో యక్ష్మణా సమపద్యత॥ 1-127-18 (5589) 
తేనాచిరేణ కాలేన జగామాస్తమివాంశుమాన్।
తస్మిన్ప్రేతే మనుష్యేంద్రే భార్యాఽస్య భృశదుఃఖితా॥ 1-127-19 (5590) 
అపుత్రా పురుషవ్యాఘ్ర విలలాపేతి నః శ్రుతం।
భద్రా పరమదుఃఖార్తా తన్నిబోధ జనాధిప॥ 1-127-20 (5591) 
భద్రోవాచ। 1-127-21x (756) 
నారీ పరమధర్మజ్ఞ సర్వా భర్తృవినాకృతా।
పతిం వినా జీవతి యా న సా జీవతి దుఃఖితా॥ 1-127-21 (5592) 
పతిం వినా మృతం శ్రేయో నార్యాః క్షత్రియపుంగవ॥
త్వద్గతిం గంతుమిచ్ఛామి ప్రసీదస్వనయస్వమాం॥ 1-127-22 (5593) 
త్వయా హీనా క్షణమపి నాహం జీవితుముత్సహే।
ప్రసాదం కురు మే రాజన్నితస్తూర్ణం నయస్వ మాం॥ 1-127-23 (5594) 
పృష్ఠతోఽనుగమిష్యామి సమేషు విషమేషు చ।
త్వామహం నరశార్దూల గచ్ఛంతమనివర్తితుం॥ 1-127-24 (5595) 
ఛాయేవానుగతా రాజన్సతతం వశవర్తినీ।
భవిష్యామి నరవ్యాఘ్ర నిత్యం ప్రియహితే రతా॥ 1-127-25 (5596) 
అద్యప్రభృతి మాం రాజన్కష్టా హృదయశోషణాః।
ఆధయోఽభిభవిష్యంతి త్వామృతే పుష్కరేక్షణ॥ 1-127-26 (5597) 
అభాగ్యయా మయా నూనం వియుక్తాః సహచారిణః।
తేన మే విప్రయోగోఽయముపపన్నస్త్వయా సహ॥ 1-127-27 (5598) 
విప్రయుక్తా తు యా పత్యా ముహూర్తమపి జీవతి।
దుఃఖం జీవతి సా పాపా నరకస్థేవ పార్థివ॥ 1-127-28 (5599) 
సంయుక్తా విప్రయుక్తాశ్చ పూర్వదేహే కృతా మయా।
తదిదం కర్మభిః పాపైః పూర్వదేహేషు సంచితం॥ 1-127-29 (5600) 
దుఃఖం మామనుసంప్రాప్తం రాజంస్త్వద్విప్రయోగజం।
అద్యప్రభృత్యహం రాజన్కుశసంస్తరశాయినీ। 
భవిష్యాంయసుఖావిష్టా త్వద్దర్శనపరాయణా॥  1-127-30 (5601) 
దర్శయస్వ నరవ్యాఘ్ర శాధి మామసుఖాన్వితాం।
కృపణాం చాథ కరుణం విలపత్నీం నరేశ్వర॥ 1-127-31 (5602) 
కంత్యువాచ। 1-127-32x (757) 
ఏవం బహువిధం తస్యాం విలపంత్యాం పునఃపునః।
తం శవం సంపరిష్వజ్య వాక్కిలాఽంతర్హితాఽబ్రవీత్॥ 1-127-32 (5603) 
ఉత్తిష్ఠ భద్రే గచ్ఛ త్వం దదానీహ వరం తవ।
జనయిష్యాంయపత్యాని త్వయ్యహం చారుహాసిని॥ 1-127-33 (5604) 
ఆత్మకీయే వరారోహే శయనీయే చతుర్దశీం।
అష్టమీం వా ఋతుస్నాతా సంవిశేథా మయా సహ॥ 1-127-34 (5605) 
ఏవముక్తా తు సా దేవీ తథా చక్రే పతివ్రతా।
యథోక్తమేవ తద్వాక్యం భద్రా పుత్రార్థినీ తదా॥ 1-127-35 (5606) 
సా తేన సుషువే దేవీ శవేన భరతర్షభ।
త్రీఞ్శాల్వాంశ్చతురో మద్రాన్సుతాన్భరతసత్తమ॥ 1-127-36 (5607) 
తథా త్వమపి మయ్యేవం మనసా భరతర్షభ।
శక్తో జనయితుం పుత్రాంస్తపోయోగబలాన్వితః॥ ॥ 1-127-37 (5608) 
 
ఇతి శ్రీమన్మహాభారతే ఆదిపర్వణి సంభవపర్వణి సప్తవింశత్యధికశతతమోఽధ్యాయః॥ 127 ॥

Mahabharata - Adi Parva - Chapter Footnotes

1-127-12 అకాలయద్వశీకృతవాన్॥ 1-127-16 జహార ఆహృతవాన్ చకారేత్యర్థః। సోమసంస్థాః అగ్నిష్టోమాత్యగ్నిష్టోమాదయః సప్త॥ 1-127-22 మృతం మరా॥ 1-127-32 శవం ప్రేవశరీరం సంపరిష్వజ్య విలపంత్యామిత్యన్వయః॥ సప్తవింశత్యధికశతతమోఽధ్యాయః॥ 127 ॥



ఆదిపర్వ - అధ్యాయ 128

॥ శ్రీః ॥

1.128. అధ్యాయః 128 

Mahabharata - Adi Parva - Chapter Topics

ఉద్దాలకకథా॥ 1 ॥ ఉద్దాలకపుత్రేణ శ్వేతకేతునా కృతా స్త్రీపురుషమర్యాదా॥ 2 ॥ గుణాధికాత్ ద్విజాతేః పుత్రోత్పాదనార్థం ప్రతి పాండోరాజ్ఞా॥ 3 ॥ కుంత్యా దుర్వాససః స్వస్య మంత్రప్రాప్తికథనం॥ 4 ॥

Mahabharata - Adi Parva - Chapter Text

1-128-0 (5609) 
వైశంపాయన ఉవాచ। 1-128-0x (758) 
ఏవముక్తస్తయా రాజా తాం దేవీం పునరబ్రవీత్।
ధర్మవిద్ధర్మసంయుక్తమిదం వచనముత్తమం॥ 1-128-1 (5610) 
పాండురువాచ। 1-128-2x (759) 
ఏవమేతత్పురా కుంతి వ్యుషితాశ్వశ్చకార హ।
యథా త్వయోక్తం కల్యాణి స హ్యాసీదమరోపమః॥ 1-128-2 (5611) 
అథ త్విదం ప్రవక్ష్యామి ధర్మతత్త్వం నిబోధ మే।
పురాణమృషిభిర్దృష్టం ధర్మవిద్భిర్మహాత్మభిః॥ 1-128-3 (5612) 
అనావృతాః కిల పురా స్త్రియ ఆసన్వరాననే।
కామచారవిహారిణ్యః స్వతంత్రాశ్చారుహాసిని॥ 1-128-4 (5613) 
తాసాం వ్యుచ్చరమాణానాం కౌమారాత్సుభగే పతీన్।
నాధర్మోఽభూద్వరారోహే స హి ధర్మః పురాఽభవత్॥ 1-128-5 (5614) 
తం చైవ ధర్మం పౌరాణం తిర్యగ్యోనిగతాః ప్రజాః।
అద్యాప్యనువిధీయంతే కామక్రోధవివర్జితాః॥ 1-128-6 (5615) 
ప్రమాణదృష్టో ధర్మోఽయం పూజ్యతే చ మహర్షిభిః।
ఉత్తరేషు చ రంభోరు కురుష్వద్యాపి పూజ్యతే। 
స్త్రీణామనుగ్రహకరః స హి ధర్మః సనాతనః॥  1-128-7 (5616) 
`నాగ్నిస్తృప్యతి కాష్ఠానాం నాపగానాం మహోదధిః।
నాంతకః సర్వభూతానాం న పుంసాం వామలోచనాః॥ 1-128-8 (5617) 
ఏవం తృష్ణా తు నారీణాం పురుషం పురుషం ప్రతి।
అగంయాగమనం స్త్రీణాం నాస్తి నిత్యం శుచిస్మితే॥ 1-128-9 (5618) 
పుత్రం వా కిల పౌత్రం వా కాసాంచిద్ధాతరం తథా।
రహసీహ నరం దృష్ట్వా యోనిరుత్క్లిద్యతే తదా॥ 1-128-10 (5619) 
ఏతత్స్వాభావికం స్త్రీణాం న నిమిత్తకృతం శుభే।'
అస్మింస్తు లోకే నచిరాన్మర్యాదేయం శుచిస్మితే॥  1-128-11 (5620) 
స్థాపితా యేన యస్మాచ్చ తన్మే విస్తరతః శృణు।
బభూవోద్దాలకో నామ మహర్షిరితి నః శ్రుతం॥ 1-128-12 (5621) 
శ్వేతకేతురితి ఖ్యాతః పుత్రస్తస్యాభవన్మునిః।
మర్యాదేయం కృతా తేన ధర్ంయా వై శ్వేతకేతునా॥ 1-128-13 (5622) 
కోపాత్కమలపత్రాక్షి యదర్థం తన్నిబోధ మే॥  1-128-14 (5623) 
`శ్వేతకేతోః పితా దేవి తప ఉగ్రం సమాస్థితః।
గ్రీష్మే పంచతపా భూత్వా వర్షాస్వాకాశగోఽభవత్॥ 1-128-15 (5624) 
శిశఇరే సలిలస్థాయీ సహ పత్న్యా మహాతపాః।
ఉద్దాలకం తపస్యంతం నియమేన సమాహితం॥ 1-128-16 (5625) 
తస్య పుత్రః శ్వేతకేతుః పరిచర్యాం చకార హ।
అభ్యాగచ్ఛద్ద్విజః కశ్చిద్వలీపలితసంతతః॥ 1-128-17 (5626) 
తం దృష్ట్వైవ మునిః ప్రీతః పూజయామాస శాస్త్రతః।
స్వాగతేన చ పాద్యేన మృదువాక్యైశ్చ భారత॥ 1-128-18 (5627) 
శాకమూలఫలాద్యైశ్చ వన్యైరన్యైరపూజయత్।
క్షుత్పిపాసాశ్రమేంణార్తః పూజితశ్చ మహర్షిణా॥ 1-128-19 (5628) 
విశ్రాంతో మునిమాసాద్య పర్యపృచ్ఛద్ద్విజస్తదా।
ఉద్దాలక మహర్షే త్వం సత్యం మే బ్రూహి మాఽనృతం॥ 1-128-20 (5629) 
ఋషిపుత్రః కుమారోఽయం దర్శనీయో విశేషతః।
తవ పుత్రమిమం మన్యే కృతకృత్యోఽసి తద్వద॥ 1-128-21 (5630) 
ఉద్దాలక ఉవాచ। 1-128-22x (760) 
మమ పత్నీ మహాప్రాజ్ఞ కుశికస్య సుతా మతా।
మామేవానుగతా పత్నీ మమ నిత్యమనువ్రతా॥ 1-128-22 (5631) 
అరుంధతీవ పత్నీనాం తపసా కర్శితస్తనీ।
అస్యాం జాతః శ్వేతకేతుర్మమ పుత్రో మహాతపాః॥ 1-128-23 (5632) 
వేదవేదాంగవిద్విప్ర మచ్ఛాసనపరాయణః।
లోకజ్ఞః సర్వలోకేషు విశ్రుతః సత్యవాగ్ఘృణీ॥ 1-128-24 (5633) 
బ్రాహ్మణ ఉవాచ। 1-128-25x (761) 
అపుత్రీ భార్యయా చార్థీ వృద్ధోఽహం మందచాక్షుషః।
పిత్ర్యాదృణాదనిర్ముక్తః పూర్వమేవాకృతస్త్రియః॥ 1-128-25 (5634) 
ప్రజారణిస్తు పత్నీ తే కులశీలసమన్వితా।
సదృశీ మమ గోత్రేణ వహాంయేనాం క్షమస్వ మే॥ 1-128-26 (5635) 
పాండురువాచ। 1-128-27x (762) 
ఇత్యుక్త్వా మృగశావాక్షీం చీరకృష్ణాజినాంబరాం।
యష్ట్యాధారః స్రస్తగాత్రో మందచక్షురబుద్ధిమాన్॥ 1-128-27 (5636) 
స్వవ్యాపారాక్షమాం శ్రేష్ఠమచిత్తామాత్మని ద్విజః।'
శ్వేతకేతోః కిల పురా సమక్షం మాతరం పితుః॥  1-128-28 (5637) 
జగ్రాహ బ్రాహ్మణః పాపౌ గచ్ఛావ ఇతి చాబ్రవీత్।
ఋషిపుత్రస్తదా కోపం చకారామర్షితస్తదా॥ 1-128-29 (5638) 
మాతరం తాం తథా దృష్ట్వా నీయమానాం బలాదివ।
`తపసా దీప్తవీర్యో హి శ్వేతకేతుర్న చక్షమే॥ 1-128-30 (5639) 
సంగృహ్య మాతరం హస్తే శ్వేతకేతురభాషత।
దుర్బ్రాహ్మణ విముంచ త్వం మాతరం మే పతివ్రతాం॥ 1-128-31 (5640) 
స్వయం పితా మే బ్రహ్మర్షిః క్షమావాన్బ్రహ్మవిత్తమః।
శాపానుగ్రహయోః శక్తః తూష్ణీంభూతో మహావ్రతః॥ 1-128-32 (5641) 
తస్య పత్నీ దమోపేతా మమ మాతా విశేషతః।
పతివ్రతాం తపోవృద్ధాం సాధ్వాచారైరలంకృతాం॥ 1-128-33 (5642) 
అప్రమాదేన తే బ్రహ్మన్మాతృభూతాం విముంచ వై॥  1-128-34 (5643) 
ఏవముక్త్వా తు యాచంతం విముంచేతి ముహుర్ముహుః।
ప్రత్యవోచద్ద్విజో రాజన్నప్రగల్భమిదం వచః॥ 1-128-35 (5644) 
బ్రాహ్మణ ఉవాచ। 1-128-36x (763) 
అపత్యార్థీ శ్వేతకేతో వృద్ధోఽహం మందచాక్షుషః।
పితా తే ఋణనిర్ముక్తస్త్వయా పుత్రేణ కాశ్యప॥ 1-128-36 (5645) 
ఋణాదహమనిర్ముక్తో వృద్ధోఽహం విగతస్పృహః।
మమ కో దాస్యతి సుతాం కన్యాం సంప్రాప్తయౌవనాం॥ 1-128-37 (5646) 
ప్రజారణిమిమాం పత్నీం విముంచ త్వం మహాతపః।
ఏకయా ప్రజయా ప్రీతో మాతరం తే దదాంయహం॥ 1-128-38 (5647) 
ఏవముక్తః శ్వేతకేతుర్లజ్జయా క్రోధమేయివాన్।'
క్రుద్ధం తం తు పితా దృష్ట్వా శ్వేతకేతుమువాచ హ॥  1-128-39 (5648) 
మా తాత కోపం కార్షీస్త్వమేష ధర్మః సనాతనః।
అనావృతా హి సర్వేషాం వర్ణానామంగనా భువి॥ 1-128-40 (5649) 
యథా గావః స్థితాః పుత్ర స్వేస్వే వర్ణే తథా ప్రజాః।
`తథైవ చ కుటుంబేషు న ప్రమాద్యంతి కర్హిచిత్॥ 1-128-41 (5650) 
ఋతుకాలే తు సంప్రాప్తే భర్తారం న జహుస్తదా।'
ఋషిపుత్రోఽథ తం ధర్మం శ్వేతకేతుర్న చక్షమే॥  1-128-42 (5651) 
చకార చైవ మర్యాదామిమాం స్త్రీపుంసయోర్భువి।
మానుషేషు మహాభాగే న త్వేవాన్యేషు జంతుషు॥ 1-128-43 (5652) 
తదాప్రభృతి మర్యాదా స్థితేయమితి నః శ్రుతం।
వ్యుచ్చరంత్యాః పతిం నార్యా అద్యప్రభృతి పాతకం॥ 1-128-44 (5653) 
భ్రూణహత్యాసమం ఘోరం భవిష్యత్యసుఖావహం।
`అద్యాప్యనువిధీయంతే కామక్రోధవివర్జితాః॥ 1-128-45 (5654) 
ఉత్తరేషు మహాభాగే కురుష్వేవం యశస్విని।
పురాణదృష్టో ధర్మోఽయం పూజ్యతే చ మహర్షిభిః॥'  1-128-46 (5655) 
భార్యాం తథా వ్యుచ్చరతః కౌమారబ్రహ్మచారిణీం।
పతివ్రతామేతదేవ భవితా పాతకం భువి॥ 1-128-47 (5656) 
నియుక్తా పతినా భార్యా యద్యపత్యస్య కారణాత్।
న కుర్యాత్తత్తథా భీరు సైనః సుమహదాప్నుయాత్। 
ఇతి తేన పురా భీరు మర్యాదా స్థాపితా బలాత్॥  1-128-48 (5657) 
ఉద్దాలకస్య పుత్రేణ ధర్ంయా వై శ్వేతకేతునా।
సౌదాసేన చ రంభోరు నియుక్తా పుత్రజన్మని॥ 1-128-49 (5658) 
మదయంతీ జగామర్షిం వసిష్ఠమితి నః శ్రుతం।
తస్మాల్లేభే చ సా పుత్రమశ్మకం నామ భామినీ॥ 1-128-50 (5659) 
ఏవం కృతవతీ సాపి భర్తుః ప్రియచికీర్షయా।
అస్మాకమపి తే జన్మ విదితం కమలేక్షణే॥ 1-128-51 (5660) 
కృష్ణద్వైపాయనాద్భీరు కురూణాం వంశవృద్ధయే।
అత ఏతాని సర్వాణి కారణాని సమీక్ష్య వై॥ 1-128-52 (5661) 
మమైతద్వచనం ధర్ంయం కర్తుమర్హస్యనిందితే।
ఋతావృతౌ రాజపుత్రి స్త్రియా భర్తా పతివ్రతే॥ 1-128-53 (5662) 
నాతివర్తవ్య ఇత్యేవం ధర్మం ధర్మవిదో విదుః।
శేషేష్వన్యేషు కాలేషు స్వాతంత్ర్యం స్త్రీ కిలార్హతి॥ 1-128-54 (5663) 
ధర్మమేవం జనాః సంతః పురాణం పరిచక్షతే।
భర్తా భార్యాం రాజపుత్రి ధర్ంయం వాఽధర్ంయమేవ వా॥ 1-128-55 (5664) 
యద్బ్రూయాత్తత్తథా కార్యమితి వేదవిదో విదుః।
విశేషతః పుత్రగృద్ధీ హీనః ప్రజననాత్స్వయం॥ 1-128-56 (5665) 
యథాఽహమనవద్యాంగి పుత్రదర్శనలాలసః।
అయం రక్తాంగులినఖః పద్మపత్రనిభః శుభే॥ 1-128-57 (5666) 
ప్రసాదనార్థం సుశ్రోణి శిరస్యభ్యుద్యతోఽంజలిః।
మన్నియోగాత్సుకేశాంతే ద్విజాతేస్తపసాఽధికాత్॥ 1-128-58 (5667) 
పుత్రాన్గుణసమాయుక్తానుత్పాదయితుమర్హసి।
త్వత్కృతేఽహం పృథుశ్రోణి గచ్ఛేయం పుత్రిణాం గతిం॥ 1-128-59 (5668) 
వైశంపాయన ఉవాచ। 1-128-60x (764) 
ఏవముక్తా తతః కుంతీ పాండుం పరపురంజయం।
ప్రత్యువాచ వరారోహా భర్తుః ప్రియహితే రతా॥ 1-128-60 (5669) 
`అధర్మః సుమహానేషు స్త్రీణాం భరతసత్తమ।
యత్ప్రసాదయతే భర్తా ప్రసాద్యః క్షత్రియర్షభ। 
శృణు చేదం మహాబాహో మమ ప్రీతికరం చః॥'  1-128-61 (5670) 
పితృవేశ్మన్యహం బాలా నియుక్తాఽతిథిపూజనే।
ఉగ్రం పర్యచరం తత్ర బ్రాహ్మణం సంశితవ్రతం॥ 1-128-62 (5671) 
నిగూఢనిశ్చయం ధర్మే యం తం దుర్వాససం విదుః।
తమహం సంశితాత్మానం సర్వయత్నైరతోషయం॥ 1-128-63 (5672) 
స మేఽభిచారసంయుక్తమాచష్ట భగవాన్వరం।
మంత్రం త్విమం చ మే ప్రాదాదబ్రవీచ్చైవ మామిదం॥ 1-128-64 (5673) 
యం యం దేవం త్వమేతేన మంత్రేణావాహయిష్యసి।
అకామో వా సకామో వా వశం తే సముపైష్యతి॥ 1-128-65 (5674) 
తస్య తస్య ప్రసాదాత్తే రాజ్ఞి పుత్రో భవిష్యతి।
ఇత్యుక్తాఽహం తదా తేన పితృవేశ్మని భారత॥ 1-128-66 (5675) 
బ్రాహ్మణస్య వచస్తథ్యం తస్య కాలోఽయమాగతః।
అనుజ్ఞాతా త్వయా దేవమాహ్వయేయమహం నృప॥ 1-128-67 (5676) 
`యాం మే విద్యాం మహారాజ అదదాత్స మహాయశాః।
తయాఽఽహూతః సురః పుత్రం ప్రదాస్యతి సురోపమం। 
అనపత్యకృతం యస్తే శోకం వీర వినేష్యతి॥' ॥  1-128-68 (5677) 
 
ఇతి శ్రీమన్మహాభారతే ఆదిపర్వణి సంభవపర్వణి అష్టావింశత్యధికశతతమోఽధ్యాయః॥ 128 ॥

Mahabharata - Adi Parva - Chapter Footnotes

1-128-4 అనావృతాః సర్వైర్ద్రష్టుం యోగ్యాః। కామచారో రతిసుఖం తదర్థం విహారిణ్యః పర్యటనశీలాః। స్వతంత్రా భర్త్రాదిభిరనివార్యాః॥ 1-128-5 పతీన్వ్యుచ్చరమాణానాం వ్యభిచరంతీనాం॥ 1-128-6 అనువిధీయంతే అనుసార్యంతే ఈశ్వరేణ॥ 1-128-11 నచిరాదల్పకాలతః॥ 1-128-55 పురాణం యుగాంతరీయం॥ 1-128-59 త్వత్కృతే త్వయా॥ 1-128-64 అభిచారో దేవతాకర్షణశక్తిః॥ అష్టవింశత్యధికశతతమోఽధ్యాయః॥ 128 ॥



ఆదిపర్వ - అధ్యాయ 129

॥ శ్రీః ॥

1.129. అధ్యాయః 129 

Mahabharata - Adi Parva - Chapter Topics

ధర్మాత్కుంత్యాం యుధిష్ఠిరోత్పత్తిః॥ 1 ॥ కుంత్యాః పుత్రోత్పత్తిశ్రవణేన దుఃఖితయా గాంధార్యాం ఘాతితాత్స్వోదరాన్మాంసపేశీజననం॥ 2 ॥ మాంసపేశీం ఏకోత్తరశతధా విభజ్య పృథక్పృథక్కుండేషు నిధాయ రక్షణం॥ 3 ॥ వనే స్థితస్య పాండోః కుంత్యాం వాయోర్భీమసేన్నోత్పత్తిః॥ 4 ॥ మాతురంకాత్పతితేన భీమేన శైలశిలాసంచూర్ణనం॥ 5 ॥ దుర్యోధనోత్పత్తిః॥ 6 ॥ తతో మాసేన ధృతరాష్ట్రస్య పుత్రశతోత్పత్తిః। దుఃశలాజననం చ॥ 7 ॥

Mahabharata - Adi Parva - Chapter Text

1-129-0 (5678) 
`కుంత్యువాచ। 1-129-0x (765) 
అపత్యకామ ఏవం స్యాన్మమాపత్యం భవేదితి।
విప్రం వా గుణసంపన్నం సర్వభూతహితే రతం॥ 1-129-1 (5679) 
అనుజానీహి భద్రం తే దైవతం హి పతిః స్త్రియః।
యం త్వం వక్ష్యసి ధర్మజ్ఞ దేవం బ్రాహ్మణమేవ చ॥ 1-129-2 (5680) 
యథోద్దిష్టం త్వయా వీర తత్కర్తాస్మి మహాభుజ।
దేవాత్పుత్రఫలం సద్యో విప్రాత్కాలాంతరే భవేత్॥ 1-129-3 (5681) 
ఆవాహయామి కం దేవం కదా వా భరతర్షభ।
త్వత్త ఆజ్ఞాం ప్రతీక్షంతీం విద్ధ్యస్మిన్కర్మణీప్సితే॥ 1-129-4 (5682) 
పాండురువాచ। 1-129-5x (766) 
ధన్యోఽఞస్ంయనుగృహీతోఽస్మి త్వం నో ధాత్రీ కులస్య హి।
నమో మహర్షయే తస్మై యేన దత్తో వరస్తవ॥ 1-129-5 (5683) 
న చాధర్మేణ ధర్మజ్ఞే శక్యాః పాలయితుం ప్రజాః।
తస్మాత్త్వం పుత్రలాభాయ సంతానాయ మమైవ చ॥ 1-129-6 (5684) 
ప్రవరం సర్వదేవానాం ధర్మమావాహయాబలే।  1-129-7 (5685) 
వైశంపాయన ఉవాచ।
పాండునా సమనుజ్ఞాతా భారతేన యశస్వినా। 
మతిం చక్రే మహారాజ ధర్మస్యావాహనే తదా॥'  1-129-7x (767) 
పాండురువాచ। 1-129-8x (768) 
అద్యైవ త్వం వరారోహే ప్రయతస్వ యథావిధి।
ధార్మికశ్చ కురూణాం హి భవిష్యతి న సంశయః॥ 1-129-8 (5686) 
దత్తస్య తస్య ధర్మేణ నాధర్మే రంస్యతే మనః।
ధర్మాదికం హి ధర్మజ్ఞే ధర్మాంతం ధర్మమధ్యమం॥ 1-129-9 (5687) 
అపత్యమిష్టం లోకేషు యశఃకీర్తివివర్ధనం।
తస్మాద్ధర్మం పురస్కృత్య నియతా త్వం శుచిస్మితే॥ 1-129-10 (5688) 
ఆకారాచారసంపన్నా భజస్వారాధయ స్వయం॥  1-129-11 (5689) 
వైశంపాయన ఉవాచ। 1-129-12x (769) 
సా తథోక్తా తథేత్యుక్త్వా తేన భర్త్రా వరాంగనా।
అభివాద్యాభ్యనుజ్ఞాతా ప్రదక్షిణమథాకరోత్॥ 1-129-12 (5690) 
సంవత్సరోషితే గర్భే గాంధార్యా జనమేజయ।
ఆజుబహావ తతో ధర్మం కుంతీ గర్భార్థమచ్యుతం॥ 1-129-13 (5691) 
సా బలిం త్వరితా దేవీ ధర్మాయోపజహార హ।
జజాప విధివజ్జప్యం దత్తం దుర్వాససా పురా॥ 1-129-14 (5692) 
`జానంతీ ధర్మమగ్ర్యం వై ధర్మం వశముపానయత్।
ఆహూతో నియమాత్కుంత్యా సర్వభూతనమస్కృతః॥'  1-129-15 (5693) 
ఆజగామ తతో దేవీం ధర్మో మంత్రబలాత్తతః।
విమానే సూర్యసంకాశే కుంతీ యత్ర జపస్థితా॥ 1-129-16 (5694) 
`దదృశే భగవాంధర్మః సంతానార్థాయ పాండవే।'
విహస్య తాం తతో బ్రూయాః కుంతి కిం తే దదాంయహం। 
సా తం విహస్యమానాపి పుత్రం దేహ్యబ్రవీదిదం॥  1-129-17 (5695) 
`తస్మిన్బహుమృగేఽరణ్యే శతశృంగే నగోత్తమే।
పాండోరర్థే మహాభాగా కుంతీ ధర్మముపాగమత్॥ 1-129-18 (5696) 
ఋతుకాలే శుచిః స్నాతా శుక్లవస్త్రా యశస్వినీ।
శయ్యాం జగ్రాహ సుశ్రోణీ సహ ధర్మేణ సువ్రతా॥'  1-129-19 (5697) 
ధర్మేణ సహ సంగంయ యోగమూర్తిధరేణ సా।
లేభే పుత్రం మహాబాహుం సర్వప్రాణభృతాం వరం॥ 1-129-20 (5698) 
ఐంద్రే చంద్రమసా యుక్తే ముహూర్తేఽభిజితేఽష్టమే।
దివా మధ్యగతే సూర్యే తిథౌ పూర్ణే హి పూజితే॥ 1-129-21 (5699) 
సమృద్ధయసశం కుంతీ సుషావ ప్రవరం సుతం।
జాతమాత్రే సుతే తస్మిన్వాగువాచాశరీరిణీ॥ 1-129-22 (5700) 
ఏష ధర్మభృతాం శ్రేష్ఠో భవిష్యతి నరోత్తమః।
విక్రాంతః సత్యవాక్చైవ రాజా పృథ్వ్యాం భవిష్యతి॥ 1-129-23 (5701) 
యుధిష్ఠిర ఇతి ఖ్యాతః పాండోః ప్రథమజః సుతః।
భవితా ప్రథితో రాజా త్రిషు లోకేషు విశ్రుతః। 
యశసా తేజసా చైవ వృత్తేన చ సమన్వితః॥  1-129-24 (5702) 
సంవత్సరే ద్వితీయే తు గాంధార్యా ఉదరం మహత్।
న చ ప్రాజాయత తదా తతస్తాం దుఃఖమావిశత్॥ 1-129-25 (5703) 
శ్రుత్వా కుంతీసుతం జాతం బాలార్కసమతేజసం।
ఉదస్యాత్మనః స్థైర్యముపాలభ్య చ సౌబలీ॥ 1-129-26 (5704) 
కౌరవస్యాపరిజ్ఞాతం యత్నేన మహతా స్వయం।
ఉదరం ఘాతయామాస గాంధారీ శోకమూర్ఛితా॥ 1-129-27 (5705) 
తతో జజ్ఞే మాంసపేశీ లోహాష్ఠీలేవ సంహతా।
ద్వివర్షసంభృతా కుక్షౌ తాముత్స్రష్టుం ప్రచక్రమే॥ 1-129-28 (5706) 
అథ ద్వైపాయనో జ్ఞాత్వా త్వరితః సముపాగమత్।
తాం స మాంసమయీం పేశీం దదర్శ జపతాం వరః॥ 1-129-29 (5707) 
తతోఽవదత్సౌబలేయీం కిమిదం తే చికీర్షితం।
సా చాత్మనో మతం సర్వం శశంస పరమర్షయే॥ 1-129-30 (5708) 
గాంధార్యువాచ। 1-129-31x (770) 
జ్యేష్ఠం కుంతీసుతం జాతం శ్రుత్వా రవిసమప్రభం।
దుఃఖేన పరమేణేదముదరం ఘాతితం మయా॥ 1-129-31 (5709) 
శతం చ కిల పుత్రాణాం వితీర్ణం మే త్వయా పురా।
ఇయం చ మే మాంసపేశీ జాతా పుత్రశతాయ వై॥ 1-129-32 (5710) 
వ్యాస ఉవాచ। 1-129-33x (771) 
ఏవమేతత్సౌబలేయి నైతజ్జాత్వన్యథా భవేత్।
వితథం నోక్తపూర్వం మే స్వైరేష్వపి కుతోఽన్యథా॥ 1-129-33 (5711) 
ఘృతపూర్ణం కుండశతం క్షిప్రమేవ విధీయతాం।
సుగుప్తేషు చ దేశేషు రక్షా చైవ విధీయతాం॥ 1-129-34 (5712) 
శీతాభిరద్భిరష్ఠీలామిమాం చ పరిషించయ॥  1-129-35 (5713) 
వైశంపాయన ఉవాచ। 1-129-36x (772) 
సా సిచ్యమానా హ్యష్ఠీలా హ్యభవచ్ఛతధా తదా।
అంగుష్ఠపర్వభాత్రాణాం గర్భాణాం తత్క్షణం తథా॥ 1-129-36 (5714) 
ఏకాధికశతం పూర్ణం యథాయోగం విశాంపతే।
తతః కుండశతం తత్ర ఆనాయ్య తు మహానృషిః॥ 1-129-37 (5715) 
మాంసపేశ్యాస్తదా రాజన్క్రమశః కాలపర్యయాత్।
తతస్తాంస్తేషు కుండేషు గర్భాన్సర్వాన్సమాదధత్॥ 1-129-38 (5716) 
స్వనుగుప్తేషు దేశేషు రక్షాం చైషాం వ్యధాపయత్।
శశాస చైవ కృష్ణో వై గర్భాణాం రక్షణం తథా॥ 1-129-39 (5717) 
ఉవాచ చైనాం భగవాన్కాలేనైతావతా పునః।
స్ఫుటమానేషు కుండేషు జాతాంజానీహి శోభనే॥ 1-129-40 (5718) 
ఉద్ధాటనీయాన్యేతాని కుండానీతి చ సౌబలీం।
ఇత్యుక్త్వా భగవాన్వ్యాసస్తథా ప్రతివిధాయ చ॥ 1-129-41 (5719) 
జగామ తపసే ధీమాన్హిమవంతం శిలోచ్చయం।
అహ్నోత్తరాః కుమారస్తే కుండేభ్యస్తు సముత్థితాః॥ 1-129-42 (5720) 
తేనైవైషాం క్రమేణాసీజ్జ్యోష్ఠానుజ్యేష్ఠతా తదా।
జన్మతశ్చ ప్రమాణేన జ్యేష్ఠః కుంతీసుతోఽభవత్॥ 1-129-43 (5721) 
ధార్మికం చ సుతం దృష్ట్వా పాండుః కుంతీమథాఽబ్రవీత్।
ప్రాహుః క్షత్రం బలజ్యేష్ఠం బలజ్యేష్ఠం సుతం వృణు॥ 1-129-44 (5722) 
తతః కుంతీమభిక్రంయ శశాసాతీవ భారత।
వాయుమావాహయస్వేతి స దేవో బలవత్తరః॥ 1-129-45 (5723) 
అశ్వమేధః క్రతుశ్రేష్ఠో జ్యోతిఃశ్రేష్ఠో దివాకరః।
బ్రాహ్మణో ద్విపదాం శ్రేష్ఠో దేవశ్రేష్ఠశ్చ మారుతః॥ 1-129-46 (5724) 
మారుతం మరుతాం శ్రేష్ఠం సర్వప్రాణిభిరీడితం।
ఆవాహయ త్వం నియమాత్పుత్రార్థం వరవర్ణిని॥ 1-129-47 (5725) 
స నో యం దాస్యతి సుతం స ప్రాణబలవాన్నృషు।
భవిష్యతి వరారోహే బలజ్యేష్ఠా హి భూమిపాః॥ 1-129-48 (5726) 
వైశంపాయన ఉవాచ। 1-129-49x (773) 
తథోక్తవతి సా కాలే వాయుమేవాజుహావ హ।
ద్వితీయేనోపహారేణ తేనోక్తవిధినా పునః॥ 1-129-49 (5727) 
తైరేవ నియమైః స్థిత్వా మంత్రగ్రామముదైరయత్।
ఆజగామ తతో వాయుః కిం కరోమీతి చాబ్రవీత్॥ 1-129-50 (5728) 
లజ్జాన్వితా తతః కుంతీ పుత్రమైచ్ఛన్మహాబలం।
తథాస్త్వితి చ తాం వాయుః సమాలభ్య దివం గతః॥ 1-129-51 (5729) 
తస్యాం జజ్ఞే మహావీర్యో భీమో భీమపరాక్రమః।
తమప్యతిబలం జాతం వాగువాచాశరీరిణీ॥ 1-129-52 (5730) 
సర్వేషాం బలినాం శ్రేష్ఠో జాతోఽయమితి భారత।
జాతమాత్రే కుమారే తు సర్వలోకస్య పార్థివాః॥ 1-129-53 (5731) 
మూత్రం ప్రసుస్రువుః సర్వే వ్యథాం చాపి ప్రపేదిరే।
వాహనాని వ్యశీర్యంత వ్యముంచన్నశ్రుబిందవః॥ 1-129-54 (5732) 
యథాఽనిలః సముద్భూతః సమర్థః కంపనే భువః।
తథా హ్యుపచితాంగో వై భీమో భీమపరాక్రమః॥ 1-129-55 (5733) 
ఇదం చాద్భుతమత్రాసీజ్జాతమాత్రే వృకోదరే।
యదఱ్కాత్పతితో మాతుః శిలాం గాత్రైరచూర్ణయత్॥ 1-129-56 (5734) 
కుంతీ తు సహ పుత్రేణ యాతా సురుచిరం సరః।
స్నాత్వా చ సుతమాదాయ దశమేఽహని యాదవీ॥ 1-129-57 (5735) 
దైవతాన్యర్చయిష్యంతీ నిర్జగామాశ్రమాత్పృథా।
శైలాభ్యాశేన గచ్ఛంత్యాస్తదా భరతసత్తమ॥ 1-129-58 (5736) 
నిశ్చక్రామ మహావ్యాఘ్రో జిఘాంసుర్గిరిగహ్వరాత్।
తమాపతంతం శార్దూలం వికృష్య ధనురుత్తమం॥ 1-129-59 (5737) 
నిర్బిభేద శరైః పాండుస్త్రిభిస్తిరదశవిక్రమః।
నాదేన మహతా తాం తు పూరయంతం గిరేర్గుహాం॥ 1-129-60 (5738) 
దృష్ట్వా శైలముపారోఢుమైచ్ఛత్కుంతీ భయాత్తదా।
త్రాసాత్తస్యాః సుతస్త్వంకాత్పపాత భరతర్షభ॥ 1-129-61 (5739) 
పర్వతస్యోపరిస్థాయామధస్తాదపతచ్ఛిశుః।
స శిలాం చూర్ణయామాస వజ్రవద్వజ్రిచోదితః॥ 1-129-62 (5740) 
పుత్రస్నేహాత్తతః పాండురభ్యధావద్గిరేస్తటం।
పతతా తేన శతధా శిలా గాత్రైర్విచూర్ణితా॥ 1-129-63 (5741) 
శిలాం చ చూర్ణితాం దృష్ట్వా పరం విస్మయమాగమత్।
స తు జన్మని భీమస్య వినదంతం వినాదితం॥ 1-129-64 (5742) 
దదర్శ గిరిశృంగస్థం వ్యాఘ్రం వ్యాఘ్రపరాక్రమః।
దారసంరక్షణార్థాయ పుత్రసంరక్షణాయ చ॥ 1-129-65 (5743) 
సదా బాణధనుష్పాణిరభవత్కురునందనః।
మఘే చంద్రమసా యుక్తే సింహే చాభ్యుదితే గురౌ॥ 1-129-66 (5744) 
దివా మధ్యగతే సూర్యే తిథౌ పుణ్యే త్రయోదశే।
పిత్ర్యే ముహూర్తే సా కుంతీ సుషువే భీమమచ్యుతం॥ 1-129-67 (5745) 
యస్మిన్నహని భమస్తు జజ్ఞే భీమపరాక్రమః।
తామేవ రాత్రిం పూర్వాం తు జజ్ఞే దుర్యోధనో నృపః॥ 1-129-68 (5746) 
స జాతమాత్ర ఏవాథ ధృతరాష్ట్రసుతో నృప।
రాసభారావసదృశం రురావ చ ననాద చ॥ 1-129-69 (5747) 
తం ఖరాః ప్రత్యభాషంత గృధ్రగోమాయువాయసాః।
క్రవ్యాదాః ప్రాణదన్ఘోరాః శివాశ్చాశివనిస్వనాః॥ 1-129-70 (5748) 
వాతాశ్చ ప్రవవుశ్చాపి దిగ్దాహశ్చాభవత్తదా।
తతస్తు భీతవద్రాజా ధృతరాష్ట్రోఽబ్రవీదిదం॥ 1-129-71 (5749) 
సమానీయ బహూన్విప్రాన్భీష్మం విదురమేవ చ।
అన్యాంశ్చ సుహృదో రాజన్కురూన్సర్వాంస్తథైవ చ॥ 1-129-72 (5750) 
యుధిష్ఠిరో రాజపుత్రో జ్యేష్ఠో నః కులవర్ధనః।
ప్రాప్తః స్వగుణతో రాజ్యం న తస్మిన్వాచ్యమస్తినః॥ 1-129-73 (5751) 
అయం త్వనంతరస్తస్మాదపి రాజా భవిష్యతి।
ఏతద్విబ్రూత మే తథ్యం యదత్ర భవితా ధ్రువం॥ 1-129-74 (5752) 
`అస్మింజాతే నిమిత్తాని శంసంతీ హాశివం మహత్।
అతో బ్రవీమి విదుర ద్రుతం మాం భయమావిశత్॥'  1-129-75 (5753) 
వాక్యస్యైతస్య నిధేన దిక్షు సర్వాసు భారత।
క్రవ్యాదాః ప్రాణదన్ఘోరాః శివాశ్చాశివనిస్వనాః॥ 1-129-76 (5754) 
లక్షయిత్వా నిమిత్తాని తాని ఘోరాణి సర్వశః।
తేఽబ్రువన్బ్రాహ్మణా రాజన్విదురశ్చ మహామతిః॥ 1-129-77 (5755) 
యథేమాని నిమిత్తాని ఘోరాణి మనుజాధిప।
ఉత్థితాని సుతే జాతే జ్యేష్ఠే తే పురుషర్షభ॥ 1-129-78 (5756) 
వ్యక్తం కులాంతకరణో భవితైష సుతస్తవ।
తస్య శాంతిః పరిత్యాగే గుప్తావపనయో మహాన్॥ 1-129-79 (5757) 
`ఏష దుర్యోధనో రాజా మధుపింగలలోచనః।
న కేవలం కులస్యాంతం క్షత్రియాంతం కరిష్యతి॥'  1-129-80 (5758) 
శతమేకోనమప్యస్తు పుత్రాణాం తే మహీపతే।
త్యజైనమేకం శాంతిం చేత్కులస్యేచ్ఛసి భారత॥ 1-129-81 (5759) 
ఏకేన కురు వై క్షేమం కులస్య జగతస్తథా।
త్యజేదేకం కులస్యార్థే గ్రామస్యార్థే కులం త్యజేత్॥ 1-129-82 (5760) 
గ్రామం జనపదస్యార్థే ఆత్మార్థే పృథివీం త్యజేత్।
స తథా విదురేణోక్తస్తైశ్చ సర్వైర్ద్విజోత్తమైః॥ 1-129-83 (5761) 
న చకార తథా రాజా పుత్రస్నేహసమన్వితః।
తతః పుత్రశతం పూర్ణ ధృతరాష్ట్రస్య పార్థివ॥ 1-129-84 (5762) 
అహ్నాంశతేన సంజజ్ఞే కన్యా చైకా శతాధికా।
గాంధార్యాం క్లిశ్యమానాయాముదరేణ వివర్ధతా॥ 1-129-85 (5763) 
`వైశ్యా సా త్వంబికాపుత్రం కన్యా పరిచచార హ।
తయా సమభవద్రాజా ధృతరాష్ట్రో యదృచ్ఛయా॥'  1-129-86 (5764) 
తస్మిన్సంవత్సరే రాజంధృతరాష్ట్రాన్మహాయశాః।
జజ్ఞే ధీమాంస్తతస్తస్యాం యుయుత్సుః కరమో నృప। 
ఏవం పుత్రశతం జజ్ఞే ధృతరాష్ట్రస్య ధీమతః॥  1-129-87 (5765) 
మహారథానాం వీరాణాం కన్యా చైకా శతాధికా।
యుయుత్సుశ్చ మహాతేజా వైశ్యాపుత్రః ప్రతాపవాన్॥ ॥ 1-129-88 (5766) 
 
ఇతి శ్రీమన్మహాభారతే ఆదిపర్వణి సంభవపర్వణి ఏకోనత్రింశదధికశతతమోఽధ్యాయః॥ 129 ॥

Mahabharata - Adi Parva - Chapter Footnotes

1-129-21 ఐంద్రే జ్యేష్ఠానక్షత్రే। అష్టమే అభిజితేఽభిజితి త్రింశన్ముహూర్తస్యాహ్నోఽష్టమే ముహూర్తే। దివా శుక్లపక్షే। మధ్యగతే తులాయనగతే। తిథౌ పూర్ణే పూర్ణాయాం పంచంయాం। అయం యోగః ప్రాయేణాస్వినశుక్లపంచంయాం॥ 1-129-28 లోహాష్ఠీలా లోహపిండికా॥ 1-129-62 వజ్రవద్వజ్రిచోదితః వజ్రిచోదితవజ్రవదిత్యర్థః॥ 1-129-64 వినాదితం నాదం। వినందం కుర్వాణం॥ 1-129-69 రురావ చ ననాద చ వ్యక్తమవ్యక్తం చ శబ్దం ఖరసదృశమేవాకరోత్॥ 1-129-87 కరణ ఇవ కరణః క్షత్రియాద్వైశ్యాయాం జాతత్వాన్న తు వైశ్యాచ్ఛూద్రాయాం॥ ఏకోనత్రింశదధికశతతమోఽధ్యాయః॥ 129 ॥



ఆదిపర్వ - అధ్యాయ 130

॥ శ్రీః ॥

1.130. అధ్యాయః 130 

Mahabharata - Adi Parva - Chapter Topics

దుఃశలాజననప్రకారకథనం॥ 1 ॥

Mahabharata - Adi Parva - Chapter Text

1-130-0 (5767) 
జనమేజయ ఉవాచ। 1-130-0x (774) 
ధృతరాష్ట్రస్య పుత్రాణామాదితః కథితం త్వయా।
ఋషేః ప్రసాదాత్తు శతం న చ కన్యా ప్రకీర్తితా॥ 1-130-1 (5768) 
వైశ్యాపుత్రో యుయుత్సుశ్చ కన్యా చైకా శతాధికా।
గాంధారరాజదుహితా శతపుత్రేతి చానఘ॥ 1-130-2 (5769) 
ఉక్తా మహర్షిణా తేన వ్యాసేనామితతేజసా।
కథం త్విదానీం భగవన్కన్యాం త్వం తు బ్రవీషి మే॥ 1-130-3 (5770) 
యది భాగశతం పేశీ కృతా తేన మహర్షిణా।
న ప్రజాస్యతి చేద్భూయః సౌబలేయీ కథంచన॥ 1-130-4 (5771) 
కథం తు సంభవస్తస్యా దుఃశలాయా వదస్వ మే।
యథావదిహ విప్రర్షే పరం మేఽత్ర కుతూహలం॥ 1-130-5 (5772) 
వైశంపాయన ఉవాచ। 1-130-6x (775) 
సాధ్వయం ప్రశ్న ఉద్దిష్టః పాండవేయ బ్రవీమి తే।
తాం మాంసపేశీం భగవాన్స్వయమేవ మహాతపాః॥ 1-130-6 (5773) 
శీతాభిరద్భిరాసిచ్య భాగం భాగమకల్పయత్।
యో యథా కల్పితో భాగస్తంత ధాత్ర్యా తథా నృప॥ 1-130-7 (5774) 
ఘృతపూర్ణేషు కుండేషు ఏకైకం ప్రాక్షిపత్తదా।
ఏతస్మిన్నంతరే సాధ్వీ గాంధారీ సుదృఢవ్రతా॥ 1-130-8 (5775) 
దుహితుః స్నేహసంయోగమనుధ్యాయ వరాంగనా।
`నాబ్రవీత్తమృషిం కించిద్గౌరవాచ్చ యశస్వినీ।' 
మనసా చింతయద్దేవీ ఏతత్పుత్రశతం మమ॥  1-130-9 (5776) 
భవిష్యతి న సందేహో న బ్రవీత్యన్యథా మునిః।
మమేయం పరమా తుష్టిర్దుహితా మే భవేద్యది॥ 1-130-10 (5777) 
ఏకా శతాధికా బాలా భవిష్యతి కనీయసీ।
తతో దౌహిత్రజాల్లోకాదబాహ్యోఽసౌ పతిర్మమ॥ 1-130-11 (5778) 
అధికా కిల నారీణాం ప్రీతిర్జామాతృజా భవేత్।
యది నామ మమాపి స్యాద్దుహితైకా శతాధికా॥ 1-130-12 (5779) 
కృతకృత్యా భవేయం వై పుత్రదౌహిత్రసంవృతా।
యది సత్యం తపస్తప్తం దత్తం వాఽప్యథవా హుతం॥ 1-130-13 (5780) 
గురవస్తోషితా వాపి తథాఽస్తు దుహితా మమ।
ఏతస్మిన్నేవ కాలే తు కృష్ణద్వైపాయనః స్వయం॥ 1-130-14 (5781) 
వ్యభజత్స తదా పేశీం భగవానృషిసత్తమః।
`గణ్యమానేషు కుండేషు శతే పూర్ణే మహాత్మనా॥ 1-130-15 (5782) 
అభవచ్చాపరం ఖండం వామహస్తే తదా కిల।'
గణయిత్వా శతం పూర్ణమంశానామాహ సౌబలీం॥  1-130-16 (5783) 
వ్యాస ఉవాచ। 1-130-17x (776) 
పూర్ణం పుత్రశతం త్వేతన్న మిథ్యా వాగుదాహృతా।
దైవయోగాచ్చ భాగైకః పరిశిష్టః శతాత్పరః॥ 1-130-17 (5784) 
ఏషా తే సుభగా కన్యా భవిష్యతి యతేప్సితా।  1-130-18 (5785) 
వైశంపాయన ఉవాచ।
తతోఽన్యం ఘృతకుంభం చ సమానాయ్య మహాతపాః॥  1-130-18x (777) 
తం చాపి ప్రాక్షిపత్తత్ర కన్యాభాగం తపోధనః।
`సంభూతా చైవ కాలేన సర్వేషాం చ యవీయసీ॥ 1-130-19 (5786) 
ఐతత్తే కథితం రాజందుఃశలాజన్మ భారత।
బ్రూహి రాజేంద్ర కిం భూయో వర్తయిష్యామి తేఽనఘ॥ ॥ 1-130-20 (5787) 
 
ఇతి శ్రీమన్మహాభారతే ఆదిపర్వణి సంభవపర్వణి త్రింశదధికశతతమోఽధ్యాయః॥ 130 ॥

Mahabharata - Adi Parva - Chapter Footnotes

1-130-4 న ప్రజాస్యతి ప్రజామాత్మనో నేచ్ఛతి॥ త్రింశదధికశతతమోఽధ్యాయః॥ 130 ॥



ఆదిపర్వ - అధ్యాయ 131

॥ శ్రీః ॥

1.131. అధ్యాయః 131 

Mahabharata - Adi Parva - Chapter Topics

దుర్యోధనాదీనాం నామకథనం॥ 1 ॥ దుఃశలావివాహః॥ 2 ॥

Mahabharata - Adi Parva - Chapter Text

1-131-0 (5788) 
జనమేజయ ఉవాచ। 1-131-0x (778) 
జ్యేష్ఠాఽనుజ్యేష్ఠతాం తేషాం నామాని చ పృథక్పృథక్।
ధృతరాష్ట్రస్య పుత్రాణామానుపూర్వ్యాత్ప్రకీర్తయ॥ 1-131-1 (5789) 
వైశంపాయన ఉవాచ। 1-131-2x (779) 
దుర్యోధనో యుయుత్సుశ్చ రాజందుఃశాసనస్తథా।
దుఃసహో దుఃశలశ్చైవ జలసంధః సమః సహః॥ 1-131-2 (5790) 
విందానువిందౌ దుర్ధర్షః సుబాహుర్దుష్ప్రధర్షణః।
దుర్మర్షణో దుర్ముఖశ్చ దుష్కర్ణః కర్ణ ఏవ చ॥ 1-131-3 (5791) 
వివింశతిర్వికర్ణశ్చ శలః సత్వః సులోచనః।
చిత్రోపచిత్రౌ చిత్రాక్షశ్చారుచిత్రః శరాసనః॥ 1-131-4 (5792) 
దుర్మదో దుర్విగాహశ్చ వివిత్సుర్వికటాననః।
ఊర్ణనాభః సునాభశ్చ తథా నందోపనందకౌ॥ 1-131-5 (5793) 
చిత్రబాణశ్చిత్రవర్మా సువర్మా దుర్విమోచనః।
అయోబాహుర్మహాబాహుశ్చిత్రాంగశ్చిత్రకుండలః॥ 1-131-6 (5794) 
భీమవేగో భీమబలో బలాకీ బలవర్ధనః।
ఉగ్రాయుధః సుషేణశ్చ కుండధారో మహోదరః॥ 1-131-7 (5795) 
చిత్రాయుధో నిషంగీ చ పాశీ వృందారకస్తథా।
దృఢవర్మా దృఢక్షత్రః సోమకీర్తిరనూదరః॥ 1-131-8 (5796) 
దృఢసంధో జరాసంధః సత్యసంధః సదః సువాక్।
ఉగ్రశ్రవా ఉగ్రసేనః సేనానీర్దుష్పరాజయః॥ 1-131-9 (5797) 
అపరాజితః కుండశాయీ విశాలాక్షో దురాధరః।
దృఢహస్తః సుహస్తశ్చ వాతవేగసువర్చసౌ॥ 1-131-10 (5798) 
ఆదిత్యకేతుర్బహ్వాశీ నాగదత్తోఽగ్రయాయ్యపి।
కవచీ క్రథనః కుండీ కుండధారో ధనుర్ధరః॥ 1-131-11 (5799) 
ఉగ్రభీమరథౌ వీరౌ వీరబాహురలోలుపః।
అభయో రౌద్రకర్మా చ తథా దృఢరథాశ్రయః॥ 1-131-12 (5800) 
అనాధృష్యః కుండభేదీ విరావీ చిత్రకుండలః।
ప్రమథశ్చ ప్రమాథీ చ దీర్ఘరోమశ్చ వీర్యవాన్॥ 1-131-13 (5801) 
దీర్ఘబాహుర్మహాబాహుర్వ్యూఢోరాః కనకధ్వజః।
కుండాశీ విరాజాశ్చైవ దుఃశలా చ శతాధికా॥ 1-131-14 (5802) 
ఇతి పుత్రశతం రాజన్కన్యా చైవ శతాధికా।
నామధేయానుపూర్వ్యేణ విద్ధి జన్మక్రమం నృప॥ 1-131-15 (5803) 
సర్వే త్వతిరథాః శూరాః సర్వే యుద్ధవిశారదాః।
సర్వే వేదవిదశ్చైవ సర్వే సర్వాస్త్రకోవిదాః॥ 1-131-16 (5804) 
సర్వేషామనురూపాశ్చ కృతా దారా మహీపతే।
ధృతరాష్ట్రేణ సమయే పరీక్ష్య వివివన్నృప॥ 1-131-17 (5805) 
దుఃశలాం చాపి సమయే ధృతరాష్ట్రో నరాధిపః।
జయద్రథాయ ప్రదదౌ విధినా భరతర్షభ॥ 1-131-18 (5806) 
`ఇతి పుత్రశతం రాజన్యుయుత్సుశ్చ శతాధికః।
కన్యకా దుఃశలా చైవ యథావత్కీర్తితం మయా'॥ ॥ 1-131-19 (5807) 
 
ఇతి శ్రీమన్మహాభారతే ఆదిపర్వణి సంభవపర్వణి ఏకత్రింశదధికశతతమోఽధ్యాయః॥ 131 ॥




ఆదిపర్వ - అధ్యాయ 132

॥ శ్రీః ॥

1.132. అధ్యాయః 132 

Mahabharata - Adi Parva - Chapter Topics

కుంత్యాం ఇంద్రాదర్జునోత్పత్తిః॥ 1 ॥ తద్వేలాయాం ఆకాశవాణ్యాది॥ 2 ॥

Mahabharata - Adi Parva - Chapter Text

1-132-0 (5808) 
వైశంపాయన ఉవాచ। 1-132-0x (780) 
జాతే బలవతాం శ్రేష్ఠే పాండుశ్చింతాపరోఽభవత్।
కథమన్యో మమ సుతో లోకే శ్రేష్ఠో భవేదితి॥ 1-132-1 (5809) 
దైవే పురుషకారే చ లోకోఽయం సంప్రతిష్ఠితః।
తత్ర దైవం తు విధినా కాలయుక్తేన లభ్యతే॥ 1-132-2 (5810) 
ఇంద్రో హి రాజా దేవానాం ప్రధాన ఇతి నః శ్రుతం।
అప్రమేయబలోత్సాహో వీర్యవానమితద్యుతిః॥ 1-132-3 (5811) 
తం తోషయిత్వా తపసా పుత్రం లప్స్యే మహాబలం।
యం దాస్యతి స మే పుత్రం స వీరయాన్భవిష్యతి॥ 1-132-4 (5812) 
అమానుషాన్మానుషాంశ్చ సంగ్రామే స హనిష్యతి।
కర్మణా మనసా వాచా తస్మాత్తప్స్యే మహత్తపః॥ 1-132-5 (5813) 
తతః పాండుర్మహారాజో మంత్రయిత్వా మహర్షిభిః।
దిదేశ కుంత్యాః కౌరవ్యో వ్రతం సాంవత్సరం శుభం॥ 1-132-6 (5814) 
ఆత్మనా చ మహాబాహురేకపాదస్థితోఽభవత్।
ఉగ్రం స తప ఆస్థాయ పరమేణ సమాధినా॥ 1-132-7 (5815) 
ఆరిరాధయిషుర్దేవం త్రిదశానాం తమీశ్వరం।
సూర్యేణ సహ ధర్మాత్మా పర్యతప్యత భారత॥ 1-132-8 (5816) 
తం తు కాలేన మహతా వాసవః ప్రత్యపద్యత।  1-132-9 (5817) 
శక్ర ఉవాచ।
పుత్రం తవ ప్రదాస్యామి త్రిషు లోకేషు విశ్రుతం॥  1-132-9x (781) 
బ్రాహ్మణానాం గవాం చైవ సుహృదాం చార్థసాధకం।
దుర్హృదాం శోకజననం సర్వబాంధవనందనం॥ 1-132-10 (5818) 
సుతం తేఽగ్ర్యం ప్రదాస్యామి సర్వామిత్రవినాశనం।
ఇత్యుక్తః కారైవో రాజా వాసవేన మహాత్మనా॥ 1-132-11 (5819) 
ఉవాచ కుంతీం ధర్మాత్మా దేవరాజవచః స్మరన్।
ఉదర్కస్తవ కల్యాణి తుష్టో దేవగణేశ్వరః॥ 1-132-12 (5820) 
దాతుమిచ్ఛతి తే పుత్రం యథా సంకల్పితం త్వయా।
అతిమానుషకర్మాణం యశస్వినమరిందమం॥ 1-132-13 (5821) 
నీతిమంతం మహాత్మానమాదిత్యసమతేజసం।
దురాధర్షం క్రియావంతమతీవాద్భుతదర్శనం॥ 1-132-14 (5822) 
పుత్రం జనయ సుశ్రోణి ధామ క్షత్రియతేజసాం।
లబ్ధః ప్రసాదో దేవేంద్రాత్తమాహ్వయ శుచిస్మితే॥ 1-132-15 (5823) 
వైశంపాయన ఉవాచ। 1-132-16x (782) 
ఏవముక్తా తతః శక్రమాజుహావ యశస్వినీ।
అథాజగామ దేవేంద్రో జనయామాస చార్జునం॥ 1-132-16 (5824) 
`ఉత్తరాభ్యాం తు పూర్వాభ్యాం ఫల్గునీభ్యాం తతో దివా।
జాతస్తు ఫాల్గునే మాసి తేనాసౌ ఫల్గునఃస్మృతః'॥ 1-132-17 (5825) 
జాతమాత్రే కుమారే తు `సర్వభూతప్రహర్షిణీ।
సూతకే వర్తమానాం తాం' వాగువాచాశరీరిణీ। 
మహాగంభీరనిర్ఘోషా నభో నాదయతీ తదా॥  1-132-18 (5826) 
శృణ్వతాం సర్వభూతానాం తేషాం చాశ్రమవాసినాం।
కుంతీమాభాష్య విస్పష్టమువాచేదం శుచిస్మితాం॥ 1-132-19 (5827) 
కార్తవీర్యసమః కుంతి శివతుల్యపరాక్రమః।
ఏష శక్ర ఇవాజయ్యో యశస్తే ప్రథయిష్యతి॥ 1-132-20 (5828) 
అదిత్యా విష్ణునా ప్రీతిర్యథాఽభూదభివర్ధితా।
తథా విష్ణుసమః ప్రీతిం వర్ధయిష్యతి తేఽర్జునః॥ 1-132-21 (5829) 
ఏష మద్రాన్వశే కృత్వా కురూంశ్చ సహ సోమకైః।
చేదికాశికరూషాంశ్చ కురులక్ష్మీం వహిష్యతి॥ 1-132-22 (5830) 
ఏతస్య భుజవీర్యేణ ఖాండవే హవ్యవాహనః।
మేదసా సర్వభూతానాం తృప్తిం యాస్యతి వై పరాం॥ 1-132-23 (5831) 
గ్రామణీశ్చ మహీపాలానేష జిత్వా మహాబలః।
భ్రాతృభిః సహితో వీరస్త్రీన్మేధానాహరిష్యతి॥ 1-132-24 (5832) 
జామదగ్న్యసమః కుంతి విష్ణుతుల్యపరాక్రమః।
ఏష వీర్యవతాం శ్రేష్ఠో భవిష్యతి మహాయశాః॥ 1-132-25 (5833) 
ఏష యుద్ధే మహాదేవం తోషయిష్యతి శంకరం।
అస్త్రం పాశుపతం నామ తస్మాత్తుష్టాదవాప్స్యతి॥ 1-132-26 (5834) 
నివాతకవచా నామ దైత్యా విబుధవిద్విషః।
శక్రాజ్ఞయా మహాబాహుస్తాన్వధిష్యతి తే సుతః॥ 1-132-27 (5835) 
తథా దివ్యాని చాస్త్రాణి నిఖిలేనాహరిష్యతి।
విప్రనష్టాం శ్రియం చాయమాహర్తా పురుషర్షభః॥ 1-132-28 (5836) 
ఏతామత్యద్భుతాం వాచం కుంతీ శుశ్రావ సూతకే।
వాచముచ్చరితాముచ్చైస్తాం నిశంయ తపస్వినాం॥ 1-132-29 (5837) 
బభూవ పమో హర్షః శతశృంగనివాసినాం।
తథా దేవమహర్షీణాం సేంద్రాణాం చ దివౌకసాం॥ 1-132-30 (5838) 
ఆకాశే దుందుభీనాం చ బభూవ తుములః స్వనః।
ఉదతిష్ఠన్మహాఘోరః పుష్పవృష్టిభిరావృతః॥ 1-132-31 (5839) 
సమవేత్య చ దేవానాం గణాః పార్థమపూజయన్।
కాద్రవేయా వైనతేయా గంధర్వాప్సరసస్తథా। 
ప్రజానాం పతయః సర్వే సప్త చైవ మహర్షయః॥  1-132-32 (5840) 
భరద్వాజః ఖస్యపో గౌతమశ్చ
విశ్వామిత్రో జమదగ్నిర్వసిష్ఠః। 
యశ్చోదితో భాస్కరేఽభూత్ప్రనష్టే
సోఽప్యత్రాత్రిర్భగవానాజగామ॥  1-132-33 (5841) 
మరీచిరంగిరాశ్చైవ పులస్త్యః పులహః క్రతుః।
దక్షః ప్రజాపతిశ్చైవ గంధర్వాప్సరసస్తథా॥ 1-132-34 (5842) 
దివ్యమాల్యాంబరధరాః సర్వాలంకారభూషితాః।
ఉపగాయంతి బీభత్సుం నృత్యంతేఽప్సరసాం గణాః॥ 1-132-35 (5843) 
తథా మహర్షయశ్చాపి జేపుస్తత్ర సమంతతః।
గంధర్వైః సహితః శ్రీమాన్ప్రాగాయత చ తుంబురుః॥ 1-132-36 (5844) 
భీమసేనోగ్రసేనౌ చ ఊర్ణాయురనఘస్తథా।
గోపతిర్ధృతరాష్ట్రశ్చ సూర్యవర్చాస్తథాష్టమః॥ 1-132-37 (5845) 
యుగపస్తృణపః కార్ష్ణిర్నందిశ్చిత్రరథస్తథా।
త్రయోదశః శాలిశిరాః పర్జన్యశ్చ చతుర్దశః॥ 1-132-38 (5846) 
కలిః పంచదశశ్చైవ నారదశ్చాత్ర షోడశః।
ఋత్వా బృహత్త్వా బృహకః కరాలశ్చ మహామనాః॥ 1-132-39 (5847) 
బ్రహ్మచారీ బహుగుణః సువర్ణశ్చేతి విశ్రుతః।
విశ్వావసుర్భుమన్యుశ్చ సుచంద్రశ్చ శరుస్తథా॥ 1-132-40 (5848) 
గీతమాధుర్యసంపన్నౌ విఖ్యాతౌ చ హహాహుహూ।
ఇత్యేతే దేవగంధర్వా జగ్ముస్తత్ర నరాధిప॥ 1-132-41 (5849) 
తథైవాప్సరసో హృష్టాః సర్వాలంకారభూషితాః।
ననృతుర్వై మహాభాగా జగుశ్చాయతలోచనాః॥ 1-132-42 (5850) 
అనూచానాఽనవద్యా చ గుణముఖ్యా గుణావరా।
అద్రికా చ తథా సోమా మిశ్రకేశీ త్వలంబుషా॥ 1-132-43 (5851) 
మరీచిః శుచికా చైవ విద్యుత్పర్ణా తిలోత్తమా।
అంబికా లక్షణా క్షేమా దేవీ రంభా మనోరమా॥ 1-132-44 (5852) 
అసితా చ సుబాహుశ్చ సుప్రియా చ వపుస్తథా।
పుండరీకా సుగంధా చ సురసా చ ప్రమాథినీ॥ 1-132-45 (5853) 
కాంయా శారద్వతీ చైవ ననృతుస్తత్ర సంఘశః।
మేనకా సహజన్యా చ కర్ణికా పుంజికస్థలా॥ 1-132-46 (5854) 
ఋతుస్థలా ఘృతాచీ చ విశ్వాచీ పూర్వచిత్త్యపి।
ఉంలోచేతి చ విఖ్యాతా ప్రంలోచేతి చ తా దశ॥ 1-132-47 (5855) 
ఉర్వశ్యేకాదశీ తాసాం జగుశ్చాయతలోచనాః।
ధాతాఽర్యమా చ మిత్రశ్చ వరుణోంఽశో భగస్తథా॥ 1-132-48 (5856) 
ఇంద్రో వివస్వాన్పూషా చ పర్జన్యో దశమః స్మృతః।
తతస్త్వష్టా తతో విష్ణురజఘన్యో జఘన్యజః॥ 1-132-49 (5857) 
ఇత్యేతే ద్వాదశాదిత్యా జ్వలంతః సూర్యవర్చసః॥  1-132-50 (5858) 
మృగవ్యాధశ్చ సర్పశ్చ నిర్ఋతిశ్చ మహాయశాః।
అజైకపాదహిర్బుధ్న్యః పినాకీ చ పరంతప॥ 1-132-51 (5859) 
దహనోఽథేశ్వరశ్చైవ కపాలీ చ విశాంపతే।
స్థాణుర్భగశ్చ భగవాన్రుద్రాస్తత్రావతస్థిరే॥ 1-132-52 (5860) 
అశ్వినౌ వసవశ్చాష్టౌ మరుతశ్చ మహాబలాః।
విశ్వేదేవాస్తథా సాధ్యాస్తత్రాసన్పరితః స్థితాః॥ 1-132-53 (5861) 
కర్కోటకోఽథ సర్పశ్చ వాసుకిశ్చ భుజంగమః।
కచ్ఛపశ్చాథ కుండశ్చ తక్షకశ్చ మహోరగః॥ 1-132-54 (5862) 
ఆయయుస్తపసా యుక్తా మహాక్రోధా మహాబలాః।
ఏతే చాన్యే చ బహవస్తత్ర నాగా వ్యవస్థితాః॥ 1-132-55 (5863) 
తార్క్ష్యశ్చారిష్టనేమిశ్చ గరుడశ్చాసితధ్వజః।
అరుణశ్చారుణిశ్చైవ వైనతేయా వ్యవస్థితాః॥ 1-132-56 (5864) 
తాంశ్చ దేవగణాన్సర్వాంస్తపఃసిద్ధా మహర్షయః।
విమానగిర్యగ్రగతాందదృశుర్నేతరే జనాః॥ 1-132-57 (5865) 
తద్దృష్ట్వా మహదాశ్చర్యం విస్మితా మునిసత్తమాః।
అధికాం స్మ తతో వృత్తిమవర్తన్పాండవం ప్రతి॥ 1-132-58 (5866) 
పాండుః ప్రీతేన మనసా దేవతాదీనపూజయత్।
పాండునా పూజితా దేవాః ప్రత్యూచుర్నరసత్తమం॥ 1-132-59 (5867) 
ప్రాదుర్బూతో హ్యయం ధర్మో దేవతానాం ప్రసాదతః।
మాతరిశ్వా హ్యయం భీమో బలవానరిమర్దనః॥ 1-132-60 (5868) 
సాక్షాదింద్రః స్వయం జాతః ప్రసాదాచ్చ శతక్రతోః।
పితృత్వాద్దేవతానాం హి నాస్తి పుణ్యతరస్త్వయా॥ 1-132-61 (5869) 
పితౄణామృణనిర్ముక్తః స్వర్గం ప్రాప్స్యసి పుణ్యభాక్।
ఇత్యుక్త్వా దేవతాః సర్వా విప్రజగ్ముర్యథాగతం॥ 1-132-62 (5870) 
పాండుస్తు పునరేవైనాం పుత్రలోభాన్మహాయశాః।
ప్రాదిశద్దర్శనీయార్థీ కుంతీ త్వేనమథాబ్రవీత్॥ 1-132-63 (5871) 
నాతశ్చతుర్థం ప్రసవమాపస్త్వపి వదంత్యుత।
అతఃపరం స్వైరిణీ స్యాద్బంధకీ పంచమే భవేత్॥ 1-132-64 (5872) 
స త్వం విద్వంధర్మమిమమధిగంయ కథం ను మాం।
అపత్యార్థం సముత్క్రంయ ప్రమాదాదివ భాషసే॥ ॥ 1-132-65 (5873) 
 
ఇతి శ్రీమన్మహాభారతే ఆదిపర్వణి సంభవపర్వణి ద్వాత్రింశదధికశతతమోఽధ్యాయః॥ 132 ॥

Mahabharata - Adi Parva - Chapter Footnotes

1-132-8 సూర్యేణ సహ ఉదయాదస్తమయావధి॥ ద్వాత్రింశదధికశతతమోఽధ్యాయః॥ 132 ॥



ఆదిపర్వ - అధ్యాయ 133

॥ శ్రీః ॥

1.133. అధ్యాయః 133 

Mahabharata - Adi Parva - Chapter Topics

అశ్విభ్యాం మాద్ర్యాం నకులసహదేవయోరుత్పత్తిః॥ 1 ॥ యుధిష్ఠిరాదీనాం నామకరణం॥ 2 ॥ వసుదేవప్రేషితేన పురోహితేన పాండవానాముపనయనాదిసంస్కారకరణం॥ 3 ॥ పాండవానాం శుక్రాద్ధనుర్వేదశిక్షణం॥ 4 ॥

Mahabharata - Adi Parva - Chapter Text

1-133-0 (5874) 
వైశంపాయన ఉవాచ। 1-133-0x (783) 
కుంతీపుత్రేషు జాతేషు ధృతరాష్ట్రాత్మజేషు చ।
మద్రరాజసుతా పాండుం రహో వచనమబ్రవీత్॥ 1-133-1 (5875) 
న మేఽస్తి త్వయి సంతాపో విగుణేఽపి పరంతప।
నావరత్వే వరార్హాయాః స్థిత్వా చానఘ నిత్యదా॥ 1-133-2 (5876) 
గాంధార్యాశ్చైవ నృపతే జాతం పుత్రశతం తథా।
శ్రుత్వా న మే తథా దుఃఖమభవత్కురునందన॥ 1-133-3 (5877) 
ఇదం తు మే మహద్దుఃఖం తుల్యతాయామపుత్రతా।
దిష్ట్యా త్విదానీం భర్తుర్మే కుంత్యామప్యస్తి సంతతిః॥ 1-133-4 (5878) 
యది త్వపత్యసంతానం కుంతిరాజసుతా మయి।
కుర్యాదనుగ్రహో మే స్యాత్తవ చాపి హితం భవేత్॥ 1-133-5 (5879) 
సంరంభో హి సపత్నీత్వాద్వక్తుం కుంతిసుతాం ప్రతి।
యది తు త్వం ప్రసన్నో మే స్వయమేనాం ప్రచోదయ॥ 1-133-6 (5880) 
పాండురువాచ। 1-133-7x (784) 
మమాప్యేష సదా మాద్రి హృద్యర్థః పరివర్తతే।
న తు త్వాం ప్రసహే వక్తుమిష్టానిష్టవివక్షయా॥ 1-133-7 (5881) 
తవ త్విదం మతం మత్వా ప్రయతిష్యాంయతః పరం।
మన్యే ధ్రువం మయోక్తా సా వచనం ప్రతిపత్స్యతే॥ 1-133-8 (5882) 
వైశంపాయన ఉవాచ। 1-133-9x (785) 
తతః కుంతీం పునః పాండుర్వివిక్త ఇదమబ్రవీత్।
`అనుగృహ్ణీష్వ కల్యాణి మద్రరాజసుతామపి।' 
కులస్య మమ సంతానం లోకస్య చ కురు ప్రియం॥  1-133-9 (5883) 
మమ చాపిండనాశాయ పూర్వేషాం చ మహాత్మనాం।
మత్ప్రియార్థం చ కల్యాణి కురు కల్యాణముత్తమం॥ 1-133-10 (5884) 
యశసోఽర్థాయ చైవ త్వం కురు కర్మ సుదుష్కరం।
ప్రాప్యాధిపత్యమింద్రేణ యజ్ఞైరిష్టం యశోఽర్థినా॥ 1-133-11 (5885) 
తథా మంత్రవిదో విప్రాస్తపస్తప్త్వా సుదుష్కరం।
గురూనభ్యుపగచ్ఛంతి యశసోఽర్థాయ భామిని॥ 1-133-12 (5886) 
తథా రాజర్షయః సర్వే బ్రాహ్మణాశ్చ తపోధనాః।
చక్రురుచ్చావచం కర్మ యశసోఽర్థాయ దుష్కరం॥ 1-133-13 (5887) 
సా త్వం మాద్రీం ప్లవేనైవ తారయైనామనిందితే।
అపత్యసంవిధానేన పరాం కీర్తిమవాప్నుహి॥ 1-133-14 (5888) 
`కుంత్యువాచ। 1-133-15x (786) 
ధర్మం వై ధర్మశాస్త్రోక్తం యథా వదసి తత్తథా।
తస్మాదనుగ్రహం తస్యాః కరోమి కురునందన॥'  1-133-15 (5889) 
వైశంపాయన ఉవాచ। 1-133-16x (787) 
ఏవముక్తాఽబ్రవీన్మార్ద్రీం సకృచ్చింతయ దైవతం।
తస్మాత్తే భవితాఽపత్యమనురూపమసంశయం॥ 1-133-16 (5890) 
`తతో మంత్రే కృతే తస్మిన్విధిదృష్టేన కర్మణా।
తతో రాజసుతా స్నాతా శయనే సంవివేశ హ॥'  1-133-17 (5891) 
తతో మాద్రీ విచార్యైకా జగామ మనసాఽశ్వినౌ।
తావాగంయ సుతౌ తస్యాం జనయామాసతుర్యమౌ। 
నకులం సహదేవం చ రూపేణాప్రతిమౌ భువి॥  1-133-18 (5892) 
తథైవ తావపి యమౌ వాగువాచాశరీరిణీ।
`ధర్మతో భక్తితశ్చైవ శీలతో వినయైస్తథా॥ 1-133-19 (5893) 
సత్వరూపగుణోపేతౌ భవతోఽత్యశ్వినావితి।
మాసతే తేజసాఽత్యర్థం రూపద్రవిణసంపదా॥ 1-133-20 (5894) 
నామాని చక్రిరే తేషాం శతశృంగనివాసినః।
భక్త్యా చ కర్మణా చైవ తథాఽఽశీర్భిర్విశాంపతే॥ 1-133-21 (5895) 
జ్యేష్ఠం యుధిష్ఠిరేత్యేవం భీమసేనేతి మధ్యమం।
అర్జునేతి తృతీయం చ కుంతీపుత్రానకల్పయన్॥ 1-133-22 (5896) 
పూర్వజం నకులేత్యేవం సహదేవేతి చాపరం।
మాద్రీపుత్రావకథయంస్తే విప్రాః ప్రీతమానసాః॥ 1-133-23 (5897) 
అనుసంవత్సరం జాతా అపి తే కురుసత్తమాః।
పాండుపుత్రా వ్యరాజంత పంచసంవత్సరా ఇవ॥ 1-133-24 (5898) 
మహాసత్త్వా మహావీర్యా మహాబలపరాక్రమాః।
పాండుర్దృష్ట్వా సుతాంస్తాంస్తు దేవరూపాన్మహౌజసః॥ 1-133-25 (5899) 
ముదం పరమికాం లేభే ననంద చ నరాధిపః।
ఋషీణామపి సర్వేషాం శతశృంగనివాసినాం॥ 1-133-26 (5900) 
ప్రియా బభూవుస్తాసాం చ తథైవ మునియోషితాం।
కుంతీమథ పునః పాండుర్మాద్ర్యర్థే సమచోదయత్॥ 1-133-27 (5901) 
తమువాచ పృథా రాజన్ రహస్యుక్తా తదా సతీ।
ఉక్తా సక్వద్ద్వంద్వమేషా లేభే తేనాస్మి వంచితా॥ 1-133-28 (5902) 
బిభేంయస్యాః పరిభవాత్కుస్త్రీణాం గతిరిదృశీ।
నాజ్ఞాసిషమహం మూఢా ద్వంద్వాహ్వానే ఫలద్వయం॥ 1-133-29 (5903) 
తస్మాన్నాహం నియోక్తవ్యా త్వయైషోఽస్తు వరో మమ।
ఏవం పాండోః సుతాః పంచ దేవదత్తా మహాబలాః॥ 1-133-30 (5904) 
సంభూతాః కీర్తిమంతశ్చ కురువంశవివర్ధనాః।
శుభలక్షణసంపన్నాః సోమవత్ప్రియదర్శనాః॥ 1-133-31 (5905) 
సింహదర్పా మహేష్వాసాః సింహవిక్రాంతగామినః।
సింహగ్రీవా మనుష్యేంద్రా వవృధుర్దేవవిక్రమాః॥ 1-133-32 (5906) 
వివర్ధమానాస్తే తత్ర పుణ్యే హైమవతే గిరౌ।
విస్మయం జనయామాసుర్మహర్షీణాం సమేయుషాం॥ 1-133-33 (5907) 
`జాతమాత్రానుపాదాయ శతశృంగనివాసినః।
పాండోః పుత్రానమన్యంత తాపసాః స్వానివాత్మజాన్॥ 1-133-34 (5908) 
వైశంపాయన ఉవాచ। 1-133-35x (788) 
తతస్తు వృష్ణయః సర్వే వసుదేవపురోగమాః॥  1-133-35 (5909) 
పాండుః శాపభయాద్భీతః శతశృంగముపేయివాన్।
తత్రైవ మునిభిః సార్ధం తాపసోఽభూత్తపస్విభిః॥ 1-133-36 (5910) 
శాకమూలఫలాహారస్తపస్వీ నియతేంద్రియః।
యోగధ్యానపరో రాజా బభూవేతి చ వాదకాః॥ 1-133-37 (5911) 
ప్రబువంతి స్మ బహవస్తచ్ఛ్రుత్వా శోకకర్శితాః।
పాండోః ప్రీతిసమాయుక్తాః కదా శ్రోష్యామ సంకథాః॥ 1-133-38 (5912) 
ఇత్యేవం కథయంతస్తే వృష్ణయః సహ బాంధవైః।
పాండోః పుత్రాగమం శ్రుత్వా సర్వే హర్షసమన్వితాః॥ 1-133-39 (5913) 
సభాజయంతస్తేఽన్యోన్యం వసుదేవం వచోఽబ్రువన్।
న భవేరన్క్రియాహీనాః పాండుపుత్రా మహాబలాః॥ 1-133-40 (5914) 
పాండోః ప్రియహితాన్వేషీ ప్రేషయ త్వం పురోహితం।
వసుదేవస్తథేత్యుక్త్వా విససర్జ పురోహితం॥ 1-133-41 (5915) 
యుక్తాని చ కుమారాణాం పారబర్హాణ్యనేకశః।
కుంతీం మాద్రీం చ సందిశ్య దాసీదాసపరిచ్ఛదం॥ 1-133-42 (5916) 
గావో హిరణ్యం రౌప్యం చ ప్రేషయామాస భారత।
తాని సర్వాణి సంగృహ్య ప్రయయౌ స పురోహితః॥ 1-133-43 (5917) 
తమాగతం ద్విజశ్రేష్ఠం కాశ్యపం వై పురోహితం।
పూజయామాస విధివత్పాండుః పరపురంజయః॥ 1-133-44 (5918) 
పృథా మాద్రీ చ సంహృష్టే వసుదేవం ప్రశంసతాం।
తతః పాండుః క్రియాః సర్వాః పాండవానామకారయత్॥ 1-133-45 (5919) 
గర్భాధానాదికృత్యాని చౌలోపనయనాని చ।
కాశ్యపః కృతవాన్సర్వముపాకర్మ చ భారత॥ 1-133-46 (5920) 
చౌలోపనయనాదూర్ధ్వమృషభాక్షా యశస్వినః।
వైదికాధ్యయనే సర్వే సమపద్యంత పారగాః॥ 1-133-47 (5921) 
శర్యాతేః ప్రథమః పుత్రః శుక్రో నామ పరంతపః।
యేన సాగరపర్యంతా ధుషా నిర్జితా మహీ॥ 1-133-48 (5922) 
అశ్వమేధశతైరిష్ట్వా స మహాత్మా మహామఖైః।
ఆరాధ్య దేవతాః సర్వాః పితౄనపి మహామతిః॥ 1-133-49 (5923) 
శతశృహ్గే తపస్తేపే శాకమూలఫలాశనః।
తేనోపకరణశ్రేష్ఠైః శిక్షయా చోపబృంహితాః॥ 1-133-50 (5924) 
తత్ప్రసాదాద్ధనుర్వేదే సమపద్యంత పారగాః।
గదాయాం పారగో భీమస్తోమరేషు యుధిష్ఠిరః॥ 1-133-51 (5925) 
అసిచర్మణి నిష్ణాతౌ యమౌ సత్త్వవతాం వరౌ।
ధనుర్వేదే గతః పారం సవ్యసాచీ పరంతపః॥ 1-133-52 (5926) 
శుక్రేణ సమనుజ్ఞాతో మత్సమోఽయమితి ప్రభో।
అనుజ్ఞాయ తతో రాజా శక్తిం ఖంగం తతః శరాన్॥ 1-133-53 (5927) 
ధనుశ్చ దమతాం శ్రేష్ఠస్తాలమాత్రం మహాప్రభం।
విపాఠక్షురనారాచాన్గృధ్రపక్షైరలంకృతాన్॥ 1-133-54 (5928) 
దదౌ పార్థాయ సంహృష్టో మహోరగసమప్రభాన్।
అవాప్య సర్వశస్త్రాణి ముదితో వాసవాత్మజః॥ 1-133-55 (5929) 
మేనే సర్వాన్మహీపాలానపర్యాప్తాన్స్వతేజసః॥  1-133-56 (5930) 
ఏకవర్షాంతరాస్త్వేవం పరస్పరమరిందమాః।
అన్వవర్తంత పార్థాశ్చ మాద్రీపుత్రౌ తథైవ చ॥'  1-133-57 (5931) 
తే చ పంచ శతం చైవ కురువంశవివర్ధనాః।
సర్వే వవృధిరేఽల్పేన కాలేనాప్స్వివ పంకజాః॥ ॥ 1-133-58 (5932) 
 
ఇతి శ్రీమన్మహాభారతే ఆదిపర్వణి సంభవపర్వణి త్రయస్త్రింశదధికశతతమోఽధ్యాయః॥ 133 ॥

Mahabharata - Adi Parva - Chapter Footnotes

1-133-2 విగుణే ప్రజోత్పాదనానధికృతే। అవరత్వే కనిష్ఠాత్వే। వరార్హాయాః కృంత్యా అపేక్షయా॥ 1-133-6 సంరంభోఽభిమానః॥ 1-133-7 ఇష్టమనిష్టం వా వక్ష్యసీతి సందేహేన॥ 1-133-8 ప్రతిపత్స్యతే అంగీకరిష్యతి॥ 1-133-9 సతానమవిచ్ఛేదం॥ 1-133-10 మమ పూర్వేషాం చాపిండనాశాయ పిండవినాశాభావాయ। బహుషు పుత్రేషు కస్యచిదపి పుత్రస్య సంతతేరవిచ్ఛేదసంభవాదిత్యర్థః॥ 1-133-11 యశస ఇతి కృతకృత్యా అపి యశోర్థం దేవగుర్వాద్యారాధనం కుర్వంతీత్యర్థః॥ 1-133-20 అత్యశ్వినౌ అశ్విభ్యామధికౌ॥ 1-133-24 అనుసంవత్సరం సంవత్సరమను పశ్చాజ్జాతా అపి దేవతాభావాత్సర్వే పంచసంవత్సరా ఇవాదృశ్యంతేత్యర్థః॥ త్రయస్త్రింశదధికశతతమోఽధ్యాయః॥ 133 ॥



ఆదిపర్వ - అధ్యాయ 134

॥ శ్రీః ॥

1.134. అధ్యాయః 134 

Mahabharata - Adi Parva - Chapter Topics

పాండవానామాయుష్యకథనం॥ 1 ॥ మాద్ర్యా మైథునప్రవృత్తస్య పాండోర్మరణం॥ 2 ॥ పాండవప్రలాపః॥ 3 ॥ మాద్ర్యాః సహగమనం॥ 4 ॥ మృతస్య పాండోర్దహనాదిసంస్కారః॥ 5 ॥

Mahabharata - Adi Parva - Chapter Text

1-134-0 (5933) 
`జనమేజయ ఉవాచ। 1-134-0x (789) 
కస్మిన్వయసి సంప్రాప్తాః పాండవా గజసాహ్వయం।
సమపద్యంత దేవేభ్యస్తేషామాయుశ్చ కిం పరం॥ 1-134-1 (5934) 
వైశంపాయన ఉవాచ। 1-134-2x (790) 
పాండవానామిహాయుష్యం శృణు కౌరవనందన।
జగామ హాస్తినపురం షోడశాబ్దో యుధిష్ఠిరః॥ 1-134-2 (5935) 
భీమసేనః పంచదశో బీభత్సుర్వై చతుర్దశః।
త్రయోదశాబ్దౌ చ యమౌ జగ్మతుర్నాగసాహ్వయం॥ 1-134-3 (5936) 
తత్ర త్రయోదశాబ్దాని ధార్తరాష్ట్రైః సహోషితాః।
షణ్మాసాంజాతుషగృహాన్ముక్తా జాతో ఘటోత్కచః॥ 1-134-4 (5937) 
షణ్మాసానేకచక్రాయాం వర్షం పాంచాలకే గృహే।
ధార్తరాష్ట్రైః సహోషిత్వా పంచ వర్షాణి భారత॥ 1-134-5 (5938) 
ఇంద్రప్రస్థే వసంతస్తే త్రీణి వర్షాణి వింశతిం।
ద్వాదశాబ్దానథైకం చ బభూవుర్ద్యూతనిర్జితాః॥ 1-134-6 (5939) 
భుక్త్వా షట్త్రింశతం రాజన్సాగరాంతాం వసుంధరాం।
మాసైః షడ్భిర్మహాత్మానః సర్వే కృష్ణపరాయణాః॥ 1-134-7 (5940) 
రాజ్యే పరీక్షితం స్థాప్య దిష్టాం గతిమవాప్నువన్।
ఏవం యుధిష్ఠిరస్యాసీదాయురష్టోత్తరం శతం॥ 1-134-8 (5941) 
అర్జునాత్కేశవో జ్యేష్ఠస్త్రిభిర్మాసైర్మహాద్యుతిః।
కృష్ణాత్సంకర్షణో జ్యేష్ఠస్త్రిభిర్మాసైర్మహాబలః॥ 1-134-9 (5942) 
పాండుః పంచమహాతేజాస్తాన్పశ్యన్పర్వతే సుతాన్।
రేమే స కాశ్యపయుతః పత్నీభ్యాం సుభృశం తదా॥ 1-134-10 (5943) 
సుపుష్పితవనే కాలే ప్రవృత్తే మధుమాధవే।
పూర్ణే చతుర్దశే వర్షే ఫల్గునస్య చ ధీమతః॥ 1-134-11 (5944) 
యస్మిన్నృక్షే సముత్పన్నః పార్థస్తస్య చ ధీమతః।
తస్మిన్నుత్తరఫల్గున్యాం ప్రవృత్తే స్వస్తివాచనే॥ 1-134-12 (5945) 
రక్షణే విస్మృతా కుంతీ వ్యగ్రా బ్రాహ్మణభోజనే।
పురోహితేన సహితాన్బ్రాహ్మణాన్పర్యవేషయత్॥'  1-134-13 (5946) 
వైశంపాయన ఉవాచ। 1-134-14x (791) 
దర్శనీయాంస్తతః పుత్రాన్పాండుః పంచ మహావనే।
తాన్పశ్యన్పర్వతే రంయే స్వబాహుబలమాశ్రితః॥ 1-134-14 (5947) 
సుపుష్పితవనే కాలే కదాచిన్మధుమాధవే।
భూతసంమోహనే రాజా సభార్యో వ్యచరద్వనం॥ 1-134-15 (5948) 
పలాశైస్తిలకైశ్చూతైశ్చంపకైః పారిభద్రకైః।
అన్యైశ్చ బహుభిర్వృక్షైః ఫలపుష్పసమృద్ధిభిః॥ 1-134-16 (5949) 
జలస్థానైశ్చ వివిధైః పద్మినీభిశ్చ శోభితం।
పాండోర్వనం తత్సంప్రేక్ష్య ప్రజజ్ఞే హృది మన్మథః॥ 1-134-17 (5950) 
ప్రహృష్టమనసం తత్ర విచరంతం యథాఽమరం।
తం మాద్ర్యనుజగామైకా వసనం బిభ్రతీ శుభం॥ 1-134-18 (5951) 
సమీక్షమాణః స తు తాం వయఃస్థాం తనువాససం।
తస్య కామః ప్రవృతే గహనేఽగ్నిరివోద్గతః॥ 1-134-19 (5952) 
రహస్యేకాం తు తాం దృష్ట్వా రాజా రాజీవలోచనాం।
న శశాక నియంతుం తం కామం కామవశీకృతః॥ 1-134-20 (5953) 
`అథ సోఽష్టాదశే వర్షే ఋతౌ మాద్రమలంకృతాం।
ఆజుహావ తతః పాండుః పరీతాత్మా యశస్వినీం॥'  1-134-21 (5954) 
తత ఏనాం బలాద్రాజా నిజగ్రాహ రహోగతాం।
వార్యమాణస్తయా దేవ్యా విస్ఫురంత్యా యథాబలం॥ 1-134-22 (5955) 
స తు కామపరీతాత్మా తం శాపం నాన్వబుధ్యత।
మాద్రీం మైథునధర్మేణ సోఽన్వగచ్ఛద్బలాదివ॥ 1-134-23 (5956) 
జీవితాంతాయ కౌరవ్య మన్మథస్య వశం గతః।
శాపజం భయముత్సృజ్య విధినా సంప్రచోదితః॥ 1-134-24 (5957) 
తస్య కామాత్మనో బుద్ధిః సాక్షాత్కాలేన మోహితా।
సంప్రమథ్యేంద్రియగ్రామం ప్రనష్టా సహ చేతసా॥ 1-134-25 (5958) 
స తయా సహ సంగంయ భార్యయా కురునందనః।
పాండుః పరమధర్మాత్మా యుయుజే కాలధర్మణా॥ 1-134-26 (5959) 
తతో మాద్రీ సమాలింగ్య రాజానం గతచేతసం।
ముమోచ దుఃఖజం శబ్దం పునః పునరతీవ హి॥ 1-134-27 (5960) 
సహ పుత్రైస్తతః కుంతీ మాద్రీపుత్రౌ చ పాండవౌ।
ఆజగ్ముః సహితాస్తత్ర యత్ర రాజా తథాగతః॥ 1-134-28 (5961) 
తతో మాద్ర్యబ్రవీద్రాజన్నార్తా కుంతీమిదం వచః।
ఏకైవ త్వమిహాగచ్ఛ తిష్ఠంత్వత్రైవ దారకాః॥ 1-134-29 (5962) 
తచ్ఛ్రుత్వా వచనం తస్యాస్తత్రైవాధాయ దరకాన్।
హతా।హమితి విక్రుశ్చ సహసైవాజగామ సా॥ 1-134-30 (5963) 
దృష్ట్వా పాండుం చ మాద్రీం చ శయానౌ ధరణీతలే।
కుంతీ శోకపరీతాంగీ విలలాప సుదుఃఖితా॥ 1-134-31 (5964) 
రక్ష్యమాణో మయా నిత్యం వీరః సతతమాత్మవాన్।
కథం త్వామత్యతిక్రాంతః శాపం జానన్వనౌకసః॥ 1-134-32 (5965) 
నను నామ త్వయా మాద్రి రక్షితవ్యో నరాధిపః।
సా కథం లోభితవతీ విజనే త్వం నరాధిపం॥ 1-134-33 (5966) 
కథం దీనస్య సతతం త్వామాసాద్య రహోగతాం।
తం విచింతయతః శాపం ప్రహర్షః సమజాయత॥ 1-134-34 (5967) 
ధన్యా త్వమసి బాహ్లీకి మత్తో భాగ్యతరా తథా।
దృష్టవత్యసి యద్వక్త్రం ప్రహృష్టస్య మహీపతేః॥ 1-134-35 (5968) 
మాద్ర్యువాచ। 1-134-36x (792) 
విలపంత్యా మయా దేవి వార్యమాణేన చాసకృత్।
ఆత్మా న వారితోఽనేన సత్యం దిష్టం చికీర్షుణా॥ 1-134-36 (5969) 
`వైశంపాయాన ఉవాచ। 1-134-37x (793) 
తస్యాస్తద్వచనం శ్రుత్వా కుంతీ శోకాగ్నిదీపితా।
పపాత సహసా భూమౌ ఛిన్నమూల ఇవ ద్రుమః॥ 1-134-37 (5970) 
నిశ్చేష్టా పతితా భూమౌ మోహేన న చచాల సా।
తస్మిన్క్షణే కృతస్నానమహతాంబరసంవృతం॥ 1-134-38 (5971) 
అలంకారకృతం పాండుం శయానం శయనే శుభే।
కుంతీముత్థాప్య మాద్రీ తు మోహేనావిష్టచేతనాం॥ 1-134-39 (5972) 
ఆర్యే ఏహీతి తాం కుంతీం దర్శయామాస కౌరవ।
పాదయోః పతితా కుంతీ పునరుత్థాయ భూమిపం॥ 1-134-40 (5973) 
రక్తచందనదిగ్ధాంంగం మహారజనవాససం।
సస్మితేన చ వక్త్రేణ వదంతమివ భారతం॥ 1-134-41 (5974) 
పరిరభ్య తతో మోహాద్విలలాపాకులేంద్రియా।
మాద్రీ చాపి సమాలింగ్య రాజానం విలలాప సా॥ 1-134-42 (5975) 
తం తథా శాయినం పుత్రా ఋషయః సహ చారణైః।
అభ్యేత్య సహితాః సర్వే శోకాదశ్రూణ్యవర్తయన్॥ 1-134-43 (5976) 
అస్తం గతమివాదిత్యం సంశుష్కమివ సాగరం।
దృష్ట్వా పాండుం నరవ్యాఘ్రం శోచంతి స్మ మహర్షయః॥ 1-134-44 (5977) 
సమానశోకా ఋషయః పాండవాశ్చ బభూవిరే।
తే సమాశ్వాసితే విప్రైర్విలేపతురనిందితే॥ 1-134-45 (5978) 
కుంత్యువాచ। 1-134-46x (794) 
హా రాజన్కస్య నో హిత్వా గచ్ఛసి త్రిదశాలయం।
హా రాజన్మమ మందాయాః కథం మాద్రీం సమేత్య వై॥ 1-134-46 (5979) 
నిధనం ప్రాప్తవాన్రాజన్మద్భాగ్యపరిసంక్షయాత్।
యుధిష్ఠిరం భీమసేనమర్జునం చ యమావుభౌ॥ 1-134-47 (5980) 
కస్య హిత్వా ప్రియాన్పుత్రాన్ప్రయాతోఽసి విశాంపతే।
నూనం త్వాం త్రిదశా దేవాః ప్రతినందంతి భారత॥ 1-134-48 (5981) 
యతో హి తప ఉగ్రం వై చరితం బ్రహ్మసంసది।
ఆవాభ్యాం సహితో రాజన్గమిష్యసి దివం శుభం॥ 1-134-49 (5982) 
ఆజమీఢాజమీఢానాం కర్మణా చరతాం గతిం।
నను నామ సహావాభ్యాం గమిష్యామీతి యత్త్వయా॥ 1-134-50 (5983) 
ప్రతిజ్ఞాతా కురుశ్రేష్ఠ యదాఽస్మి వనమాగతా।
ఆవాభ్యాం చైవ సహితో గమిష్యసి విశాంపతే। 
ముహూర్తం క్షంయతాం రాజంద్రక్ష్యేఽహం చ ముఖం తవ॥  1-134-51 (5984) 
వైశంపాయన ఉవాచ। 1-134-52x (795) 
విలపిత్వా భృశం చైవ నిఃసంజ్ఞే పతితే భువి।
యథా హతే మృగే మృగ్యౌ లుబ్ధైర్వనగతే తథా॥ 1-134-52 (5985) 
యుధిష్ఠిరముఖాః సర్వే పాండవా వేదపరాగాః।
తేఽభ్యాగత్య పితుర్మూలే నిఃసంజ్ఞాః పతితా భువి॥ 1-134-53 (5986) 
పాండోః పాదౌ పరిష్వజ్య విలపంతి స్మ పాండవాః।
హా వినష్టాః స్మ తాతేతి హా అనాథా భవామహే॥ 1-134-54 (5987) 
త్వద్విహీనా మహాప్రాజ్ఞ కథం జీవామ బాలకాః।
లోకనాథస్య పుత్రాః స్మో న సనాథా భవామహే॥ 1-134-55 (5988) 
క్షణేనైవ మహారాజ అహో లోకస్య చిత్రతా।
నాస్మద్విధా రాజపుత్రా అధన్యాః సంతి భారత॥ 1-134-56 (5989) 
త్వద్వినాశాచ్చ రాజేంద్ర రాజ్యప్రస్ఖలనాత్తదా।
పాండవాశ్చ వయం సర్వే ప్రాప్తాః స్మ వ్యసనం మహత్॥ 1-134-57 (5990) 
కిం కరిష్యామహే రాజన్కర్తవ్యం చ ప్రసీదతాం।  1-134-58 (5991) 
భీమసేన ఉవాచ।
హిత్వా రాజ్యం చ భోగాంశ్చ శతశృంగనివాసినా॥  1-134-58x (796) 
త్వయా లబ్ధాః స్మ రాజేంద్ర మహతా తపసా వయం।
హిత్వా మానం వనం గత్వా స్వయమాహృత్య భక్షణం॥ 1-134-59 (5992) 
శాకమూలఫలైర్వన్యైర్భరణం వై త్వయా కృతం।
పుత్రానుత్పాద్య పితరో యమిచ్ఛ్తి మహాతంనః॥ 1-134-60 (5993) 
త్రివర్గఫలమిచ్ఛంతస్తస్య కాలోఽయమాగతః।
అభుక్త్వైవ ఫలం రాజన్గంతుం నార్హసి భారత॥ 1-134-61 (5994) 
ఇత్యేవముక్త్వా పితరం భీమోఽపి విలలాప॥  1-134-62 (5995) 
అర్జున ఉవాచ। 1-134-63x (797) 
ప్రనష్టం భారతం వంశం పాండునా పునరుద్ధృతం।
తస్మింస్తదా వనగతే నష్టం రాజ్యమరాజకం॥ 1-134-63 (5996) 
పునర్నిఃసారితం క్షత్రం పాండుపుత్రైశ్చ పంచభిః।
ఏతచ్ఛ్రుత్వాఽనుమోదిత్వా గంతుమర్హసి శంకర॥ 1-134-64 (5997) 
ఇత్యేవముక్త్వా పితరం విలలాప ధనంజయః।  1-134-65 (5998) 
యమావూచతుః।
దుఃసహం చ తపః కృత్వా లబ్ధ్వా నో భరతర్షభ॥  1-134-65x (798) 
పుత్రలాభస్య మహతః శుశ్రూషాదిఫలం త్వయా।
న చావాప్తం కించిదేవ పురా దశరథో యథా॥ 1-134-66 (5999) 
ఏవముక్త్వా యమౌ చాపి విలేపతురథాతురౌ॥'  1-134-67 (6000) 
కుంత్యువాచ। 1-134-68x (799) 
అహం జ్యేష్ఠా ధర్మపత్నీ జ్యేష్ఠం ధర్మఫలం మమ।
అవశ్యం భావినో భావాన్మా మాం మాద్రి నివర్తయ॥ 1-134-68 (6001) 
అన్విష్యామీహ భర్తారమహం ప్రేతవశం గతం।
ఉత్తిష్ఠ త్వం విసృజ్యైనమిమాన్రక్షస్వ దారకాన్॥ 1-134-69 (6002) 
`అవాప్య పుత్రాంల్లబ్ధార్థాన్వీరపత్నీత్వమర్థయే।  1-134-70 (6003) 
వైశంపాయన ఉవాచ।
మద్రరాజసుతా కుంతీమిదం వచనమబ్రవీత్॥'  1-134-70x (800) 
అహమేవానుయాస్యామి భర్తారమపలాపినం।
న హి తృప్తాఽస్మి కామానాం జ్యేష్ఠా మామనుమన్యతాం॥ 1-134-71 (6004) 
మాం చాభిగంయ క్షీణోఽయం కామాద్భరతసత్తమః।
సముచ్ఛిద్యామి తత్కామం కథం ను యమసాదనే॥ 1-134-72 (6005) 
`మమ హతోర్హి రాజాఽయం దివం రాజర్పిసత్తమః।
న చైవ తాదృశీ బుద్ధిర్బాంధవాశ్చ న తాదృశాః॥ 1-134-73 (6006) 
న చోత్సహే ధారయితుం ప్రాణాన్భర్త్రా వినా కృతా।
తస్మాత్తమనుయాస్యామి యాంతం వైవస్వతక్షయం॥ 1-134-74 (6007) 
వర్తేయం న సమాం వృత్తిం జాత్వహం న సుతేషు తే।
తథాహి వర్తమానాం మామధర్మః సంస్పృశేన్మహాన్॥ 1-134-75 (6008) 
తస్మాన్మే సుతయోర్దేవి వర్తితవ్యం స్వపుత్రవత్।
అన్వేష్యామి చ భర్తారం వ్రజంతం యమసాదనం॥'  1-134-76 (6009) 
మాం హి కామయమానోఽయం రాజా ప్రేతవశం గతః।
రాజ్ఞః శరీరేణ సహ మామపీదం కలేవరం॥ 1-134-77 (6010) 
దగ్ధవ్యం సుప్రతిచ్ఛన్నం త్వేతదార్యే ప్రియం కురు।
దారకేష్వప్రమత్తా త్వం భవేశ్చాభిహితా మయా। 
అతోఽహం న ప్రపశ్యామి సందేష్టవ్యం హితం తవ॥  1-134-78 (6011) 
`వైశంపాయన ఉవాచ। 1-134-79x (801) 
ఋషయస్తాన్సమాశ్వాస్య పాండవాన్సత్యవిక్రమాన్।
ఊచుః కుంతీం చ మాద్రీం చ సమాశ్వాస్య తపస్వినః॥ 1-134-79 (6012) 
సుభగే బాలపుత్రా తు న మర్తవ్యం తథంచన।
పాండవాంశ్చాపి నేష్యామః కురురాష్ట్రం పరంతపాన్॥ 1-134-80 (6013) 
అధర్మేష్వర్థజాతేషు ధృతరాష్ట్రశ్చ లోభవాన్।
స కదాచిన్న వర్తేత పాండవేషు యథావిధి॥ 1-134-81 (6014) 
కుంత్యాశ్చ వృష్ణయో నాథాః కుంతిభోజస్తథైవ చ।
మాద్ర్యాశ్చ బలినాంశ్రేష్ఠః శల్యో భ్రాతా మహారథః॥ 1-134-82 (6015) 
భర్త్రా తు మరణం సార్ధం ఫలవన్నాత్ర సంశయః।
యువాభ్యాం దుష్కరం చైతద్వదంతి ద్విజపుంగవాః॥ 1-134-83 (6016) 
మృతే భర్తరి సాధ్వీ స్త్రీ బ్రహ్మచర్యవ్రతే స్థితా।
యమైశ్చ నియమైః పూతా మనోవాక్కాయజైః శుభా॥ 1-134-84 (6017) 
భర్తారం చింతయంతీ సా భర్తారం నిస్తరేచ్ఛుభా।
తారితశ్చాపి భర్తా స్యాదాత్మా పుత్రస్తథైవ చ॥ 1-134-85 (6018) 
తస్మాంజీవితమేవైతద్యువయోర్విద్మ శోభనం॥  1-134-86 (6019) 
కుంత్యువాచ। 1-134-87x (802) 
యథా పాండోస్తు నిర్దేశస్తథా విప్రగణస్య చ।
ఆజ్ఞా శిరసి నిక్షిప్తా కరిష్యామి చ తత్తథా॥ 1-134-87 (6020) 
యదాద్దుర్భగవంతోఽపి తన్మన్యే శోభనం పరం।
భర్తుశ్చ మమ పుత్రాణామాత్మనశ్చ న సంశయః॥ 1-134-88 (6021) 
మాద్ర్యువాచ। 1-134-89x (803) 
కుంతీ సమర్థా పుత్రాణాం యోగక్షేమస్య ధారణే।
అస్యా హి న సమా బుద్ధ్యా యద్యపి స్యాదరుంధతీ॥ 1-134-89 (6022) 
కుంత్యాశ్చ వృష్ణయో నాథాః కుంతిభోజస్తథైవ చ।
నాహం త్వమివ పుత్రాణాం సమర్థా ధారణే తథా॥ 1-134-90 (6023) 
సాఽహం భర్తారమన్విష్యే సంతృప్తా నాపి భోగతః।
భర్తృలోకస్య తు జ్యేష్ఠా దేవీ మామనుమన్యతాం॥ 1-134-91 (6024) 
ధర్మజ్ఞస్య కృతజ్ఞస్య సత్యసంధస్య ధీమతః।
పాదౌ పరిచరిష్యామి తథార్యాఽద్యానుమన్యతాం॥ 1-134-92 (6025) 
వైశంపాయన ఉవాచ। 1-134-93x (804) 
ఏవముక్త్వా తదా రాజన్మద్రరాజసుతా శుభా।
దదౌ కుంత్యై యమౌ మాద్రీ శిరసాఽభిప్రణంయ చ॥ 1-134-93 (6026) 
అభివాద్య మహర్షీన్సా పరిష్వజ్య చ పాండవాన్।
మూర్ధ్న్యుపాఘ్రాయ బహుశః పార్థానాత్మసుతౌ తదా॥ 1-134-94 (6027) 
హస్తే యుధిష్ఠిరం గృహ్య మాద్రీ వాక్యమభాషత।
కుంతీ మాతా అహం ధాత్రీ యుష్మాకం తు పితా మృతః॥ 1-134-95 (6028) 
యుధిష్ఠిరః పితా జ్యేష్ఠశ్చతుర్ణాం ధర్మతః సదా।
వృద్ధాద్యుపాసనాసక్తాః సత్యధర్మపరాయణాః॥ 1-134-96 (6029) 
తాదృశా న వినశ్యంతి నైవ యాంతి పరాభవం।
తస్మాత్సర్వే కురుధ్వం వై గురువృత్తిమతంద్రితాః॥ 1-134-97 (6030) 
వైశంపాయన ఉవాచ। 1-134-98x (805) 
ఋషీణాం చ పృథాయాశ్చ నమస్కృత్య పునఃపునః।
ఆయాసకృపణా మాద్రీ ప్రత్యువాచ పృథాం తదా॥ 1-134-98 (6031) 
మాద్ర్యువాచ। 1-134-99x (806) 
ఋషీణాం సంనిధావేషాం యథా వాగభ్యుదీరితా।
దిదృక్షమాణాయాః స్వర్గం న మమైషా వృథా భవేత్॥ 1-134-99 (6032) 
ధన్యా త్వమసి వార్ష్ణేయి నాస్తి స్త్రీ సదృశీ త్వయా।
వీర్యం తేజశ్చ యోగం చ మాహాత్ంయం చ యశస్వినాం॥ 1-134-100 (6033) 
కుంతి ద్రక్ష్యసి పుత్రాణాం పంచానామమితౌజసాం।
ఆర్యా చాప్యభివాద్యా చ మమ పూజ్యా చ సర్వతః॥ 1-134-101 (6034) 
జ్యేష్ఠా వరిష్ఠా త్వం దేవి భూషితా స్వగుణైః శుభైః।
అభ్యనుజ్ఞాతుమిచ్ఛామి త్వయా యావనందిని॥ 1-134-102 (6035) 
ధర్మం స్వర్గం చ కీర్తిం చ త్వత్కృతేఽహమవాప్నుయాం।
యథా తథా విధత్స్వేహ మా చ కార్షీర్విచారణాం॥ 1-134-103 (6036) 
వైశంపాయన ఉవాచ। 1-134-104x (807) 
బాష్పసందిగ్ధయా వాచా కుంత్యువాచ యశస్వినీ।
అనుజ్ఞాతాఽసి కల్యాణి త్రిదివే సంగమోఽస్తు తే॥ 1-134-104 (6037) 
భర్త్రా సహ విశాలిక్షి క్షిప్రమద్యైవ భామిని।
సంగతాస్వర్గలోకే త్వం రమేథాః శాశ్వతీః సమాః॥ 1-134-105 (6038) 
వైశంపాయన ఉవాచ। 1-134-106x (808) 
తతః పురోహితః స్నాత్వా ప్రేతకర్మణి పారగః।
హిరణ్యశకలానాజ్యం తిలం దధి చ తండులాన్॥ 1-134-106 (6039) 
ఉదకుంభాంశ్చ పరశుం సమానీయ తపస్విభిః।
అశ్వమేధాగ్నిమాహృత్య యథాన్యాయం సమంతతః॥ 1-134-107 (6040) 
కాశ్యపః కారయామాస పాండోః ప్రేతస్య తాం క్రియాం।
పురోహితోక్తవిధినా పాండోః పుత్రో యుధిష్ఠిరః॥ 1-134-108 (6041) 
తేనాగ్నినాఽదహత్పాండుం కృత్వా చాపి క్రియాస్తదా।
రుదంఛోకాభిసంతప్తః పపాత భువి పాండవః॥ 1-134-109 (6042) 
ఋషీన్పుత్రాన్పృథాం చైవ విసృజ్య చ నృపాత్మజ।'
నమస్కృత్య చితాగ్నిస్థం ధర్మపత్నీ నరర్షభం॥  1-134-110 (6043) 
మద్రరాజసుతా తూర్ణమన్వారోహద్యశస్వినీ॥  1-134-111 (6044) 
`అహతాంబరసంవీతో భ్రాతృభిః సహితోఽనఘః।
ఉదకం కృతవాంస్తత్ర పురోహితమతే స్థితః॥ 1-134-112 (6045) 
అర్హతస్తస్య కృత్యాని శతశృంగనివాసినః।
తాపసా విధివచ్చక్రుశ్చారణా ఋషిభిః సహ॥ ॥ 1-134-113 (6046) 
 
ఇతి శ్రీమన్మహాభారతే ఆదిపర్వణి సంభవపర్వణి చతుస్త్రింశదధికశతతమోఽధ్యాయః॥ 134 ॥

Mahabharata - Adi Parva - Chapter Footnotes

1-134-15 మధుభాధవే చైత్రవైశాఖయోః సంధౌ తదాత్మకే వసంతే॥ 1-134-19 వయః స్థాం యువతీం। తనువాససం సూక్ష్మవస్త్రాం కించిద్వివృతాంగామిత్యర్థః॥ 1-134-23 కామపరీతాత్మా కామేన వ్యాప్తచిత్తః॥ 1-134-25 బుద్దిర్భయనిశ్చయః। చేతసా విచారేణ॥ 1-134-26 కాలధర్మణా మృత్యునా॥ 1-134-28 తథాగతః మృతః॥ 1-134-32 త్వామత్యతిక్రాంతో బలాదాక్రాంతవాన్। శోకాకులత్వాదతిశబ్దస్యాభ్యాసః॥ 1-134-34 ప్రహర్షః కామః॥ 1-134-36 ఆత్మా చిత్తం। దిష్టం శాపజం దురదృష్టం॥ 1-134-69 ప్రేతవశం ప్రేతరాజవశం। అన్విష్యాంయనుగమిష్యామి॥ చతుస్త్రింశదధికశతతమోఽధ్యాయః॥ 134 ॥



ఆదిపర్వ - అధ్యాయ 135

॥ శ్రీః ॥

1.135. అధ్యాయః 135 

Mahabharata - Adi Parva - Chapter Topics

పాండవైః సహ ఋషీణాం హస్తినాపురగమనం॥ 1 ॥ పాండువృత్తాంతకథనపూర్వకం పాండవాన్భీష్మాయ సమర్ప్య ఋషీణాం ప్రతినివర్తనం॥ 2 ॥

Mahabharata - Adi Parva - Chapter Text

1-135-0 (6047) 
వైశంపాయన ఉవాచ। 1-135-0x (809) 
పాండోరుపరమం దృష్ట్వా దేవకల్పా మహర్షయః।
తతో మంత్రవిదః సర్వే మంత్రయాంచక్రిరే మిథః॥ 1-135-1 (6048) 
తాపసా ఊచుః। 1-135-2x (810) 
హిత్వా రాజ్యం చ రాష్ట్రం చ స మహాత్మా మహాయశాః।
అస్మింస్థానే తపస్తప్త్వా తాపసాఞ్శరణం గతః॥ 1-135-2 (6049) 
స జాతమాత్రాన్పుత్రాంశ్చ దారాంశ్చ భవతామిహ।
ప్రాదాయోపనిధిం రాజా పాండుః స్వర్గమితో గతః॥ 1-135-3 (6050) 
తస్యేమానాత్మజాందేహం భార్యాం చ సుమహాత్మనః।
స్వరాష్ట్రం గృహ్య గచ్ఛామో ధర్మ ఏష హి నః స్మృతః॥ 1-135-4 (6051) 
వైశంపాయన ఉవాచ। 1-135-5x (811) 
తే పరస్పరమామంత్ర్య దేవకల్పా మహర్షయః।
పాండోః పుత్రాన్పురస్కృత్య నగరం నాగసాహ్వయం॥ 1-135-5 (6052) 
ఉదారమనసః సిద్ధా గమనే చక్రిరే మనః।
భీష్మాయ పండవాందాతుం ధృతరాష్ట్రాయ చైవ హి॥ 1-135-6 (6053) 
తస్మిన్నేవ క్షణే సర్వే తానాదాయ ప్రతస్థిరే।
పాండోర్దారాంశ్చ పుత్రాంశ్చ శరీరే తే చ తాపసాః॥ 1-135-7 (6054) 
సుఖినీ సా పురా భూత్వా సతతం పుత్రవత్సలా।
ప్రపన్నా దీర్ఘమధ్వానం సంక్షిప్తం తదమన్యత॥ 1-135-8 (6055) 
సా త్వదీర్ఘేణ కాలేన సంప్రాప్తా కురుజాంగలం।
వర్ధమానపురద్వారమాససాద యశస్వినీ॥ 1-135-9 (6056) 
ద్వారిణం తాపసా ఊచూ రాజానం చ ప్రకాశయ।
తే తు గత్వా క్షణేనైవ సభాయాం వినివేదితాః॥ 1-135-10 (6057) 
తం చారణసహస్రాణాం మునీనామాగమం తదా।
శ్రుత్వా నాగపురే నౄణాం విస్మయః సమపద్యత॥ 1-135-11 (6058) 
ముహూర్తోదిత ఆదిత్యే సర్వే బాలపురస్కృతాః।
సదారాస్తాపసాంద్రష్టుం నిర్యయుః పురవాసినః॥ 1-135-12 (6059) 
స్త్రీసంఘాః క్షత్రసంఘాశ్చ యానసంఘసమాస్థితాః।
బ్రాహ్మణైః సహ నిర్జగ్ముర్బ్రాహ్మణానాం చ యోషితః॥ 1-135-13 (6060) 
తథా విట్శూద్రసంఘానాం మహాన్యతికరోఽభవత్।
న కశ్చిదకరోదీర్ష్యామభవంధర్మబుద్ధయః॥ 1-135-14 (6061) 
తథా భీష్మః శాంతనవః సోమదత్తో।ఞథ బాహ్లికః।
ప్రజ్ఞాచక్షుశ్చ రాజర్షిః క్షత్తా చ విదురః స్వయం॥ 1-135-15 (6062) 
సా చ సత్యవతీ దేవీ కౌసల్యా చ యశస్వినీ।
రాజదారైః పరివృతా గాంధారీ చాపి నిర్యయౌ॥ 1-135-16 (6063) 
ధృతరాష్ట్రస్య దాయాదా దుర్యోధనపురోగమాః।
భూషితా భూషణైశ్చిత్రైః శతసంఖ్యా వినిర్యయుః॥ 1-135-17 (6064) 
తాన్మహర్షిగణాందృష్ట్వా శిరోభిరభివాద్య చ।
ఉపోపవివిశుః సర్వే కౌరవ్యాః సపురోహితాః॥ 1-135-18 (6065) 
తథైవ శిరసా భూమావభివాద్య ప్రణంయ చ।
ఉపోపవివిశుః సర్వే పౌరజానపదా అపి॥ 1-135-19 (6066) 
తమకూజమభిజ్ఞాయ జనౌఘం సర్వశస్తదా।
పూజయిత్వా యథాన్యాయం పాద్యేనార్ఘ్యేణ చ ప్రభో॥ 1-135-20 (6067) 
భీష్మో రాజ్యం చ రాష్ట్రం చ మహర్షిభ్యో న్యవేదయత్।
తేషామథో వృద్ధతమః ప్రత్యుత్థాయ జటాజినీ। 
ఋషీణాం మతమాజ్ఞాయ మహర్షిరిదమబ్రవీత్॥  1-135-21 (6068) 
యః స కౌరవ్యదాయాదః పాండుర్నామ నరాధిపః।
కామభోగాన్పరిత్యజ్య శతశృంగమితో గతః॥ 1-135-22 (6069) 
`రాజా భోగాన్పరిత్యజ్య తపస్వీ సంబభూవ హ।
స యథోక్తం తపస్తేపే పత్రమూలఫలాశనః॥ 1-135-23 (6070) 
పత్నీభ్యాం సహ ధర్మాత్మా సంచిత్కాలమతంద్రితః।
తేన వృత్తసమాచారైస్తపసా చ తపస్వినః॥ 1-135-24 (6071) 
తోషితాస్తాపసాస్తత్ర శతశృంగనివాసినః।
స్వర్గలోకం గంతుకామం తాపసాః సంనివార్య తం॥ 1-135-25 (6072) 
ఉద్యంతం సహ పత్నీభ్యాం విప్రా వచనమబ్రువన్।
అనపత్యస్య రాజేంద్ర పుణ్యా లోకా న సంతి తే॥ 1-135-26 (6073) 
తస్మాద్ధర్మం చ వాయుం చ మహేంద్రం చ తథాఽశ్వినౌ।
ఆరాధయస్వ రాజేంద్ర పత్నీభ్యాం సహ దేవతాః॥ 1-135-27 (6074) 
ప్రీతాః పుత్రాన్ప్రదాస్యంతి ఋణముక్తో భవిష్యసి।
తపసా దివ్యచక్షుష్ట్వాత్పశ్యామస్తే తథా సుతాన్॥ 1-135-28 (6075) 
అస్మాకం వచనం శ్రుత్వా దేవానారాధయత్తదా।'
బ్రహ్మచర్యవ్రతస్థస్య తస్య దివ్యేన హేతునా॥  1-135-29 (6076) 
సాక్షాద్ధర్మాదయం పుత్రస్తత్ర జాతో యుధిష్ఠిరః।
తథైనం బలినాం శ్రేష్ఠం తస్య రాజ్ఞో మహాత్మనః॥ 1-135-30 (6077) 
మాతరిశ్వా దదౌ పుత్రం భీమం నామ మహాబలం।
పురందరాదయం జజ్ఞే కుంత్యాం సత్యపరాక్రమః॥ 1-135-31 (6078) 
`అస్మింజాతే మహేష్వాసే పృథామింద్రస్తదాఽబ్రవీత్।
మత్ప్రసాదాదయం జాతః కుంతి సత్యపరాక్రమః॥ 1-135-32 (6079) 
అజేయానపి జేతాఽరీందేవతాదీన్న సంశయః।'
యస్య కీర్తిర్మహేష్వాసాన్సర్వానభిభవిష్యతి॥  1-135-33 (6080) 
`యుధిష్ఠిరో రాజసూయం భ్రాతృవీర్యాదవాప్స్యతి।
ఏష జేతా మనుష్యాంశ్చ సర్వాన్గంధర్వరాక్షసాన్॥ 1-135-34 (6081) 
ఏష దుర్యోధనాదీనాం కౌరవాణాం చ జేష్యతి।
వీరస్యైతస్య విక్రాంతైర్ధర్మపుత్రో యుధిష్ఠిరః॥ 1-135-35 (6082) 
యక్ష్యతే రాజసూయాద్యైర్ధర్మ ఏవ పరః సదా।'
యౌ తు మాద్రీ మహేష్వాసావసూత పురుషోత్తమౌ॥  1-135-36 (6083) 
అశ్విభ్యాం పురుషవ్యాఘ్రావిమౌ తావపి తిష్ఠతః।
`నకులః సహదేవశ్చ తావప్యమితతేజసౌ॥'  1-135-37 (6084) 
చరతా ధర్మనిత్యేన వనవాసం యశస్వినా।
ఏష పైతామహో వంశః పాండునా పునరుద్ధృతః॥ 1-135-38 (6085) 
పుత్రాణాం జన్మ వృద్ధిం చ వైదికాధ్యయనాని చ।
పశ్యంతః సతతం పాండోః పరాం ప్రీతిమవాప్స్యథ॥ 1-135-39 (6086) 
వర్తమానః సతాం వృత్తే పుత్రలాభమవాప చ।
పితృలోకం గతః పాండురితః సప్తదశేఽహని॥ 1-135-40 (6087) 
తం చితాగతమాజ్ఞాయ వైశ్వానరముఖే హుతం।
ప్రవిష్టా పావకం మాద్రీ హిత్వా జీవితమాత్మనః॥ 1-135-41 (6088) 
సా గతా సహ తేనైవ పతిలోకమనువ్రతా।
తస్యాస్తస్య చ యత్కార్యం క్రియతాం తదనంతరం॥'  1-135-42 (6089) 
పృథాం చ శరణం ప్రాప్తాం పాండవాంశ్చ యశస్వినః।
యథావదనుమన్యంతాం ధర్మో హ్యేష సనాతనః॥ 1-135-43 (6090) 
ఇమే తయోః శరీరే ద్వే పుత్రాశ్చేమే తయోర్వరాః।
క్రియాభిరనుగృహ్యంతాం సహ మాత్రా పరంతపాః॥ 1-135-44 (6091) 
ప్రేతకార్యే నివృత్తే తు పితృమేధం మహాయశాః।
లభతాం సర్వధర్మజ్ఞః పాండుః కురుకులోద్వహః॥ 1-135-45 (6092) 
వైశంపాయన ఉవాచ। 1-135-46x (812) 
ఏవముక్త్వా కురూన్సర్వాన్కురూణామేవ పశ్యతాం।
క్షణేనాంతర్హితాః సర్వే తాపసా గుహ్యకైః సహ॥ 1-135-46 (6093) 
గంధర్వనగరాకారం తథైవాంతర్హితం పునః।
ఋషిసిద్ధగణం దృష్ట్వా విస్మయం తే పరం యయుః॥ ॥ 1-135-47 (6094) 
 
ఇతి శ్రీమన్మహాభారతే ఆదిపర్వణి సంభవపర్వణి పంచత్రింశదధికశతతమోఽధ్యాయః॥ 135 ॥

Mahabharata - Adi Parva - Chapter Footnotes

1-135-4 దేహం దేహయోరస్థీని॥ 1-135-8 తద్గమనం సంక్షిప్తమమన్యత మునీనాం యోగప్రభావాత్ స్వదేశగమనౌత్కంఠ్యాద్వా॥ 1-135-9 వర్ధమానపురద్వారం ముఖ్యద్వారం॥ 1-135-11 ఆరణ్యానాం సహస్రసంఖ్యానాం మునీనాం చేతి యోజ్యం॥ 1-135-14 వ్యతికరః సంఘర్షః॥ 1-135-20 అకూజం నిఃశబ్దం॥ 1-135-45 ప్రేతకార్యే సపండీకరణాంతే। పితృమేధం యజ్ఞవిశేషం। వృషోత్సర్గాదికం వా॥ 1-135-47 గంధర్వనగరం ఖపురం॥ పంచత్రింశదధికశతతమోఽధ్యాయః॥ 135 ॥



ఆదిపర్వ - అధ్యాయ 136

॥ శ్రీః ॥

1.136. అధ్యాయః 136 

Mahabharata - Adi Parva - Chapter Topics

పాండోరస్థిసంస్కారాద్యంత్యేష్టివిధిః॥ 1 ॥

Mahabharata - Adi Parva - Chapter Text

1-136-0 (6095) 
ధృతరాష్ట్ర ఉవాచ। 1-136-0x (813) 
పాండోర్విదుర సర్వాణి ప్రేతకార్యాణి కారయ।
రాజవద్రాజసింహస్య మాద్ర్యాశ్చైవ విశేషతః॥ 1-136-1 (6096) 
పశూన్వాసాంసి రత్నాని ధనాని వివిధాని చ।
పాండోః ప్రయచ్ఛ మాద్ర్యాశ్చ యేభ్యో యావచ్చ వాంఛితం॥ 1-136-2 (6097) 
యథా చ కుంతీ సత్కారం కుర్యాన్మాద్ర్యాస్తథా కురు।
యథా న వాయుర్నాదిత్యః పశ్యేతాం తాం సుసంవృతాం॥ 1-136-3 (6098) 
న శోచ్యః పాండురనఘః ప్రశస్యః స నరాధిపః।
యస్య పంచ సుతా వీరా జాతాః సురసుతోపమాః॥ 1-136-4 (6099) 
వైశంపాయన ఉవాచ। 1-136-5x (814) 
విదురస్తం తథేత్యుక్త్వా భీష్మేణ సహ భారత।
పాండుం సంస్కారయామాస దేశే పరమపూజితే॥ 1-136-5 (6100) 
తతస్తు నగరాత్తూర్ణమాజ్యగంధపురస్కృతాః।
నిర్హృతాః పావకా దీప్తాః పాండో రాజన్పురోహితైః॥ 1-136-6 (6101) 
అథైనామార్తవైః పుష్పైర్గంధైశ్చ వివిధైర్వరైః।
శిబికాం తామలంకృత్య వాససాఽఽచ్ఛాద్య సర్వశః॥ 1-136-7 (6102) 
తాం తథా శోభితాం మాల్యైర్వాసోభిశ్చ మహాధనైః।
అమాత్యా జ్ఞాతయశ్చైనం సుహృదశ్చోపతస్థిరే॥ 1-136-8 (6103) 
నృసింహం నరయుక్తేన పరమాలంకృతేన తం।
అవహన్ యానముఖ్యేన సహ మాద్ర్యా సుసంవృతం॥ 1-136-9 (6104) 
పాండురేణాతపత్రేణ చామరవ్యజనేన చ।
సర్వవాదిత్రనాదైశ్చ సమలంచక్రిరే తతః॥ 1-136-10 (6105) 
రత్నాని చాప్యుపాదాయ బహూని శతశో నరాః।
ప్రదదుః కాంక్షమాణేభ్యః పాండోస్తస్యౌర్ధ్వదేహికే॥ 1-136-11 (6106) 
అథ చ్ఛత్రాణి శుభ్రాణి చామరాణి బృహంతి చ।
ఆజహ్రుః కౌరవస్యార్థే వాసాంసి రుచిరాణి చ॥ 1-136-12 (6107) 
యాజకైః శుక్లవాసోభిర్హూయమానా హుతాశనాః।
అగచ్ఛన్నగ్రతస్తస్య దీప్యమానాః స్వలంకృతాః॥ 1-136-13 (6108) 
బ్రాహ్మణాః క్షత్రియా వైశ్యాః శూద్రాశ్చైవ సహస్రశః।
రుదంతః శోకసంతప్తా అనుజగ్ముర్నరాధిపం॥ 1-136-14 (6109) 
అయమస్మానపాహాయ దుఃఖే చాధాయ శాశ్వతే।
కృత్వా చాస్మాననాథాంశ్చ క్వ యాస్యతి నరాధిపః॥ 1-136-15 (6110) 
క్రోశంతః పాండవాః సర్వే భీష్మో విదుర ఏవ చ।
`బాహ్లీకః సోమదత్తశ్చ తథా భూరిశ్రవా నృపః॥ 1-136-16 (6111) 
అన్యోన్యం వై సమాశ్లిష్య అనుజగ్ముః సహస్రశః।'
రమణీయే వనోద్దేశే గంగాతీరే సమే శుభే॥  1-136-17 (6112) 
న్యాసయామాసురథం తాం శిబికాం సత్యవాదినః।
సభార్యస్య నృసింహస్య పాండోరక్లిష్టకర్మణః॥ 1-136-18 (6113) 
తతస్తస్య శరీరం తు సర్వగంధాధివాసితం।
శుచికాలీయకాదిగ్ధం దివ్యచందనరూషితం॥ 1-136-19 (6114) 
పర్యషించంజలేనాశు శాతకుంభమయైర్ఘటైః।
చందనేన చ శుక్లేన సర్వతః సమలేపయన్॥ 1-136-20 (6115) 
కాలాగురువిమిశ్రేణ తథా తుంగరసేన చ।
అథైనం దేశజైః శుక్లైర్వాసోభిః సమయోజయన్॥ 1-136-21 (6116) 
సంఛన్నః స తు వాసోభిర్జీవన్నివ నరాధిపః।
శుశుభే స నవ్యాఘ్రో మహార్హశయనోచితః॥ 1-136-22 (6117) 
`హయమేధాగ్నినా సర్వే యాజకాః సపురోహితాః।
వేదోక్తేన విధానేన క్రియాంచక్రుః సమంత్రకం॥'  1-136-23 (6118) 
యాజకైరభ్యనుజ్ఞాతే ప్రేతకర్మణ్యనిష్ఠితే।
ఘృతావసిక్తం రాజానం సహ మాద్ర్యా స్వలంకృతం॥ 1-136-24 (6119) 
తుంగపద్మకమిశ్రేణ చందనేన సుగంధినా।
`సరలం దేవదారుం చ గుగ్గులం లాక్షయా సహ॥ 1-136-25 (6120) 
హరిచందనకాష్ఠైశ్చ హరిబేరైరుశీరకైః।'
అన్యైశ్చ వివిధైర్గంధైర్విధినా సమదాహయన్॥  1-136-26 (6121) 
తతస్తయోః శరీరే ద్వే దృష్ట్వా మోహవశం గతా।
హాహా పుత్రేతి కౌసల్యా పపాత సహసా భువి॥ 1-136-27 (6122) 
తాం ప్రేక్ష్య పతితామార్తాం పౌరజానపదో జనః।
రురోద దుఃఖసంతప్తో రాజభక్త్యా కృపాఽన్వితః॥ 1-136-28 (6123) 
కుంత్యాశ్చైవార్తనాదేన సర్వాణి చ విచుక్రుశుః।
మానుషైః సహ భూతాని తిర్యగ్యోనిగతాన్యపి॥ 1-136-29 (6124) 
తథా భీష్మః శాంతనవో విదురశ్చ మహామతిః।
సర్వశః కౌరవాశ్చైవ ప్రాణదన్భృశదుఃఖితాః॥ 1-136-30 (6125) 
తతో భీష్మోఽథ విదురో రాజా చ సహ పాండవైః।
ఉదకం చక్రిరే తస్య సర్వాశ్చ కురుయోషితః॥ 1-136-31 (6126) 
చుక్రుశుః పాండవాః సర్వే భీష్మః శాంతనవస్తథా।
విదురో జ్ఞాతయశ్చైవ చక్రుశ్చాప్యుదకక్రియాః॥ 1-136-32 (6127) 
కృతోదకాంస్తానాదాయ పాండవాంఛోకకర్శితాన్।
సర్వాః ప్రకృతయో రాజఞ్శోచమానా న్యవారయన్॥ 1-136-33 (6128) 
యథైవ పాండవా భూమౌ సుషుపుః సహ బాంధవైః।
తథైవ నాగరా రాజఞ్శిశ్యిరే బ్రాహ్మణాదయః॥ 1-136-34 (6129) 
తద్గతానందమస్వస్థమాకుమారమహృష్టవత్।
బభూవ పాండవైః సార్ధం నగరం ద్వాదశ క్షపాః॥ ॥ 1-136-35 (6130) 
 
ఇతి శ్రీమన్మహాభారతే ఆదిపర్వణి సంభవపర్వణి షట్త్రింశదధికశతతమోఽధ్యాయః॥ 136 ॥

Mahabharata - Adi Parva - Chapter Footnotes

1-136-19 కాలీయకాదిగ్ధం కృష్ణాగురులిప్తం॥ 1-136-25 తుంగపద్మకౌ గంధద్రవ్యవిశేషౌ॥ షట్త్రింశదధికశతతమోఽధ్యాయః॥ 136 ॥



ఆదిపర్వ - అధ్యాయ 137

॥ శ్రీః ॥

1.137. అధ్యాయః 137 

Mahabharata - Adi Parva - Chapter Topics

పాండోః శ్రాద్ధదానం॥ 1 ॥ కుమారాణాం క్రీడావర్ణనం॥ 2 ॥ క్రీడాయాం భీమేన దుర్యోధనాదీనాం పరాభవః॥ 3 ॥ దుర్యోధనేన ప్రమాణకోట్యాం పాతనం, సర్పైర్దంశనం, విషమిశ్రభక్ష్యదానం॥ 4 ॥

Mahabharata - Adi Parva - Chapter Text

1-137-0 (6131) 
వైశంపాయన ఉవాచ। 1-137-0x (815) 
తతః క్షత్తా చ భీష్మశ్చ వ్యాసో రాజా చ బంధుభిః।
దదుః శ్రాద్ధం తదా పాండోః స్వధామృతమయం తదా॥ 1-137-1 (6132) 
`పురోహితసహాయాస్తే యథాన్యాయమకుర్వత।'
కురూంశ్చ విప్రముఖ్యాంశ్చ భోజయిత్వా సహస్రశః। 
రత్నౌఘాంద్విజముఖ్యేభ్యో దత్త్వా గ్రామవరాంస్తథా॥  1-137-2 (6133) 
కృతశౌచాంస్తతస్తాంస్తు పాండవాన్భరతర్షభాన్।
ఆదాయ వివిశుః సర్వే పురం వారణసాహ్వయం॥ 1-137-3 (6134) 
సతతం స్మానుశోచంతస్తమేవ భరతర్షభం।
పౌరజానపదాః సర్వే మృతం స్వమివ బాంధవం॥ 1-137-4 (6135) 
శ్రాద్ధావసానే తు తదా దృష్ట్వా తం దుఃఖితం జనం।
సంమూఢాం దుఃఖశోకార్తాం వ్యాసో మాతరమబ్రవీత్॥ 1-137-5 (6136) 
అతిక్రాంతసుఖాః కాలాః పర్యుపస్థితదారుణాః।
శ్వఃశ్వః పాపిష్ఠదివసాః పృథివీ గతయౌవనా॥ 1-137-6 (6137) 
బహుమాయాసమాకీర్ణో నానాదోషసమాకులః।
లుప్తధర్మక్రియాచారో ఘోరః కాలో భవిష్యతి॥ 1-137-7 (6138) 
కురూణామనయాచ్చాపి పృథివీ న భవిష్యతి।
గచ్ఛ త్వం యోగమాస్థాయ యుక్తా వస తపోవనే॥ 1-137-8 (6139) 
మాద్రాక్షీస్త్వం కులస్యాస్య ఘోరం సంక్షయమాత్మనః।
తథేతి సమనుజ్ఞాయ సా ప్రవిశ్యాబ్రవీత్స్నుషాం॥ 1-137-9 (6140) 
అంబిక తవ పౌత్రస్య దుర్నయాత్కిల భారతాః।
సానుబంధా వినంక్ష్యంతి పౌరాశ్చైవేతి నః శ్రుతం॥ 1-137-10 (6141) 
తత్కౌసల్యామిమామార్తాం పుత్రశోకాభిపీడితాం।
వనమాదాయ భద్రం తే గచ్ఛావో యది మన్యసే॥ 1-137-11 (6142) 
తథేత్యుక్తా త్వంబికయా భీష్మమామంత్ర్య సువ్రతా।
వనం యయౌ సత్యవతీ స్నుషాభ్యాం సహ భారత॥ 1-137-12 (6143) 
తాః సుఘోరం తపస్తప్త్వా దేవ్యో భరతసత్తమ॥
దేహం త్యక్త్వా మహారాజ గతిమిష్టాం యయుస్తదా॥ 1-137-13 (6144) 
వైశంపాయన ఉవాచ। 1-137-14x (816) 
అథాప్తవంతో వేదోక్తాన్సంస్కారాన్పాండవాస్తదా।
సంవ్యవర్ధంత భోగాంస్తే భుంజానాః పితృవేశ్మని॥ 1-137-14 (6145) 
ధార్తరాష్ట్రైశ్చ సహితాః క్రీడంతో ముదితాః సుఖం।
బాలక్రీడాసు సర్వాసు విశిష్టాస్తేజసాఽభవన్॥ 1-137-15 (6146) 
జవే లక్ష్యాభిహరణే భోజ్యే పాంసువికర్షణే।
ధార్తరాష్ట్రాన్భీమసేనః సర్వాన్స పరిమర్దతి॥ 1-137-16 (6147) 
హర్షాత్ప్రక్రీడమానాంస్తాన్ గృహ్య రాజన్నిలీయతే।
శిరఃసు వినిగృహ్యైతాన్యోజయామాస పాండవైః॥ 1-137-17 (6148) 
శతమేకోత్తరం తేషాం కుమారాణాం మహౌజసాం।
ఏక ఏవ నిగృహ్ణాతి నాతికృచ్ఛ్రాద్వృకోదరః॥ 1-137-18 (6149) 
కచేషు చ నిగృహ్యైనాన్వినిహత్య బలాద్బలీ।
చకర్ష క్రోశతో భూమౌ ఘృష్టజానుశిరోంసకాన్॥ 1-137-19 (6150) 
దశ బాలాంజలే క్రీడన్భుజాభ్యాం పరిగృహ్య సః।
ఆస్తే స్మ సలిలే మగ్నో మృతకల్పాన్విముంచతి॥ 1-137-20 (6151) 
ఫలాని వృక్షమారుహ్య విచిన్వంతి చ యే తదా।
తదా పాదప్రహారేణ భీమః కంపయతే ద్రుమాన్॥ 1-137-21 (6152) 
ప్రహారవేగాభిహతా ద్రుమా వ్యాఘూర్ణితాస్తతః।
సఫలాః ప్రపతంతి స్మ ద్రుమాత్స్రస్తాః కుమారకాః॥ 1-137-22 (6153) 
`కేచిద్భగ్నశిరోరస్కాః కేచిద్భగ్నకటీముఖాః।
నిపేతుర్భ్రాతరః సర్వే భీమసేనభుజార్దితాః॥'  1-137-23 (6154) 
న తే నియుద్ధే న జవే న యోగ్యాసు కదాచన।
కుమారా ఉత్తరం చక్రుః స్పర్ధమానా వృకోదరం॥ 1-137-24 (6155) 
ఏవం స ధార్తరాష్ట్రాంశ్చ స్పర్ధమానో వృకోదరః।
అప్రియేఽతిష్ఠదత్యంతం బాల్యాన్న ద్రోహచేతసా॥ 1-137-25 (6156) 
తతో బలమతిఖ్యాతం ధార్తరాష్ట్రః ప్రతాపవాన్।
భీమసేనస్య తజ్జ్ఞాత్వా దుష్టభావమదర్శయత్॥ 1-137-26 (6157) 
తస్య ధర్మాదపేతస్య పాపాని పరిపశ్యతః।
మోహాదైశ్వర్యలోభాచ్చ పాపా మతిరజాయత॥ 1-137-27 (6158) 
అయం బలవతాం శ్రేష్ఠః కుంతీపుత్రో వృకోదరః।
మధ్యమః కుంతిపుత్రాణాం నికృత్యా సన్నిగృహ్యతాం॥ 1-137-28 (6159) 
ప్రాణవాన్విక్రమీ చైవ శౌర్యేణ మహతాఽన్వితః।
స్పర్ధతే చాపి సహితానస్మానేకో వృకోదరః॥ 1-137-29 (6160) 
తం తు సుప్తం పురోద్యానే గంగాయాం ప్రక్షిపామహే।
అథ తస్మాదవరజం శ్రేష్ఠం చైవ యుధిష్ఠిరం॥ 1-137-30 (6161) 
ప్రసహ్య బంధనే బద్ధ్వా ప్రశాసిష్యే వసుంధరాం।
ఏవం స నిశ్చయం పాపః కృత్వా దుర్యోధనస్తదా। 
నిత్యమేవాంతరప్రేక్షీ భీమస్యాసీన్మహాత్మనః॥  1-137-31 (6162) 
తతో జలవిహారార్థం కారయామాస భారత।
చైలకంబలవేశ్మాని విచిత్రాణి మహాంతి చ॥ 1-137-32 (6163) 
సర్వకామైః సుపూర్ణాని పతాకోచ్ఛ్రాయవంతి చ।
తత్ర సంజనయామాస నానాగారాణ్యనేకశః॥ 1-137-33 (6164) 
ఉదకక్రీడనం నామ కారయామాస భారత।
ప్రమాణకోట్యాం తం దేశం స్థలం కించిదుపేత్యహ॥ 1-137-34 (6165) 
`క్రీడావసానే తే సర్వే శుచివస్త్రాః స్వలంకృతాః।
సర్వకామసమృద్ధం తదన్నం బుభుజిరే శనైః॥ 1-137-35 (6166) 
దివసాంతే పరిశ్రాంతా విహృత్య చ కురూద్వహాః।
విహారావసథేష్వేవ వీరా వాసమరోచయన్॥ 1-137-36 (6167) 
ఖిన్నస్తు బలవాన్భీమో వ్యాయామాభ్యధికస్తదా।
వాహయిత్వా కుమారాంస్తాంజలక్రీడాగతాన్విభుః॥ 1-137-37 (6168) 
ప్రమాణకోట్యాం వాసార్థం సుష్వాపారుహ్య తత్స్థలం।
శీతం వాసం సమాసాద్య శాంతో మదవిమోహితః॥ 1-137-38 (6169) 
నిశ్చేష్టః పాండవో రాజన్సుష్వాప మృతవత్క్షితౌ।
తతో బద్ధ్వా లతాపాశైర్భీమం దుర్యోధనః శనైః॥ 1-137-39 (6170) 
ప్రమాణకోట్యాం సంసుప్తం గంగాయాం ప్రాక్షిపజ్జలే।
తతః ప్రబుద్ధః కౌంతేయః సర్వాన్సంఛిద్య బంధనాన్॥ 1-137-40 (6171) 
ఉదతిష్ఠద్బలాద్భూయో భీమః ప్రహరతాం వరః।
స విముక్తో మహాతేజా నాజ్ఞాసీత్తేన తత్కృతం॥ 1-137-41 (6172) 
పునర్నిద్రావశం ప్రాప్తస్తత్రైవ ప్రాస్వపద్బలీ।
అర్ధరాత్ర్యాం వ్యతీతాయాముత్తస్థుః కురుపాణ్జవాః। 
దుర్యోధనస్తు కౌంతేయం దృష్ట్వా నిర్వేదమభ్యగాత్॥  1-137-42 (6173) 
సుప్తం చాపి పునః సర్పైస్తీక్ష్ణదంష్ట్రైర్మహావిషైః।
కుపితైర్దంశయామాస సర్వేష్వేవాంగసంధిషు॥ 1-137-43 (6174) 
దంష్ట్రాశ్చ దంష్ట్రిణాం మర్మస్వపి తేన నిపాతితాః।
త్వచం న చాస్య బిభిదుః సారత్వాత్పృథుపక్షసః॥ 1-137-44 (6175) 
ప్రబుద్ధో భీసేనస్తాన్సర్వాన్సర్పానపోథయత్।
సారథిం చాస్య దయితమపహస్తేన జఘ్నివాన్॥ 1-137-45 (6176) 
తథాన్యదివసే రాజన్హంతుకామోఽత్యమర్షణః।
వలనేన సహామంత్ర్య సౌబలస్య మతే స్థితః॥ 1-137-46 (6177) 
భోజనే భీమసేనస్య తతః ప్రాక్షేపయద్విషం।
కాలకూటం విషం తీక్ష్ణం సంభృతం రోమహర్షణం॥ 1-137-47 (6178) 
తచ్చాపి భుక్త్వాఽజరదాʼయదవికారో వృకోదరః।
వికారం నాభ్యజనయత్సుతీక్ష్ణమపి తద్విషం॥ 1-137-48 (6179) 
భీమసంహననో భీమస్త్సమాదజరయద్విషం।
తతోఽన్యదివసే రాజన్హంతుకామో వృకోదరం॥ 1-137-49 (6180) 
సౌబలేన సహాయేన ధార్తరాష్ట్రోఽభ్యచింతయత్।
చింతయన్నాలభన్నిద్రాం దివారాత్రమతంద్రితః॥ 1-137-50 (6181) 
ఏవం దుర్యోధనః కర్ణః శకునిశ్చాపి సౌబలః।
అనేకైరప్యుపాయైస్తాంజిఘాంసంతి స్మ పాండవాన్॥ 1-137-51 (6182) 
వైశ్యా పుత్రస్తదాచష్ట పార్థానాం హితకాంయయా।
పాండవా హ్యపి తత్సర్వం ప్రత్యజానన్నరిందమాః। 
ఉద్భావనమకుర్వంతో విదురస్య మతే స్థితాః॥' ॥  1-137-52 (6183) 
 
ఇతి శ్రీమన్మహాభాఱతే ఆదిపర్వణి సంభవపర్వణి సప్తత్రింశదధికశతతమోఽధ్యాయః॥ 137 ॥

Mahabharata - Adi Parva - Chapter Footnotes

1-137-6 శ్వఃశ్వః పూర్వపూర్వదినాపేక్షయా ఉత్తరముత్తరం పాపిష్ఠణ్। గతయౌవనా సంయక్ఫలసూన్యా॥ 1-137-8 యోగం చిత్తవృత్తినిరోధం ప్రయాణోద్యోగంవా। యుక్తా సమాహితా॥ 1-137-24 యోగ్యాసు క్రియాస్వితి శేషః। ఉత్తరముత్కర్షం॥ 1-137-28 నికృత్యా కపటేన॥ 1-137-29 ప్రాణవాన్ బలవాన్॥ 1-137-31 ప్రసహ్య బలాత్కారేణ॥ 1-137-34 ప్రమాణకోట్యాం గంగాయాం ప్రదేశవిశేషే। స్థలం కించిదర్ధం జలేఽర్ధం స్థలే చ క్రీడాగారం॥ 1-137-46 వలనేన తన్నామకేన సహచరేణ॥ సప్తత్రింశదధికశతతమోఽధ్యాయః॥ 137 ॥



ఆదిపర్వ - అధ్యాయ 138

॥ శ్రీః ॥

1.138. అధ్యాయః 138 

Mahabharata - Adi Parva - Chapter Topics

పునర్భీమాయ విషమిశ్రభక్ష్యదానం॥ 1 ॥ శూలకీలితాయాం శమాణకోట్యాం పునర్భీమసేనస్య పాతనం॥ 2 ॥ పాతాలలోకం ప్రాప్తస్య భీమస్య వాసుకిదత్తరసపానం॥ 3 ॥

Mahabharata - Adi Parva - Chapter Text

1-138-0 (6184) 
`వైశంపాయన ఉవాచ। 1-138-0x (817) 
తతస్తే మంత్రయామాసుర్దుర్యోధనపురోగమాః।
ప్రాణవాన్విక్రమీ చాపి శౌర్యే చ మహతి స్థితః॥ 1-138-1 (6185) 
స్పర్ధతే చాపి సతతమస్మానేవ వృకోదరః।
తం తు సుప్తం పురోద్యానే జలే శూలే క్షిపామహే॥ 1-138-2 (6186) 
తతో జలవిహారార్థం కారయామాస భారత।
ప్రమాణకోట్యాముద్దేశే స్థలం కించిదుపేత్య హ॥'  1-138-3 (6187) 
భక్ష్యం భోజ్యం చ పేయం చ చోష్యం లేహ్యమథాపి చ।
ఉపపాదితం నరైస్తత్ర కుశలైః సూదకర్మణి॥ 1-138-4 (6188) 
న్యవేదయంస్తత్పురుషా ధార్తరాష్ట్రాయ వై తదా।
తతో దుర్యోధనస్తత్ర పాండవానాహ దుర్మతిః॥ 1-138-5 (6189) 
గంగాం చైవానుయాస్యామ ఉద్యానవనశోభితాం।
సహితా భ్రాతరః సర్వే జలక్రీడామవాప్నుమః॥ 1-138-6 (6190) 
ఏవమస్త్వితి తం చాపి ప్రత్యువాచ యుధిష్ఠిరః।
తే రథైర్నగరాకారైర్దేశజైశ్చ గజోత్తమైః॥ 1-138-7 (6191) 
నిర్యయుర్నగరాచ్ఛూరాః కౌరవాః పాండవైః సహ।
ఉద్యానవనమాసాద్య విసృజ్య చ మహాజనం॥ 1-138-8 (6192) 
విశంతి స్మ తదా వీరాః సింహా ఇవ గిరేర్గుహాం।
ఉద్యానమభిపశ్యంతో భ్రాతరః సర్వ ఏవ తే॥ 1-138-9 (6193) 
ఉపస్థానగృహైః శుభ్రైర్వలభీభిశ్చ శోభితం।
గవాక్షకైస్తథా జాలైర్యంత్రైః సాంచారికైరపి॥ 1-138-10 (6194) 
సంమార్జితం సౌధకారైశ్చిత్రకారైశ్చ చిత్రితం।
దీర్ఘికాభిశ్చ పూర్ణాభిస్తథా పుష్కరిణీషు చ॥ 1-138-11 (6195) 
జలం తచ్ఛుశుభే చ్ఛన్నం ఫుల్లైర్జలరుహైస్తథా।
ఉపచ్ఛన్నా వసుమతీ తథా పుష్పైర్యథర్తుకైః॥ 1-138-12 (6196) 
తత్రోపవిష్టాస్తే సర్వే పాండవాః కౌరవాశ్చ హ।
ఉపచ్ఛన్నాన్బహూన్కామాంస్తే భుంజంతి తతస్తతః॥ 1-138-13 (6197) 
అథోద్యానవరే తస్మింస్తథా క్రీడాగతాశ్చతే।
పరస్పరస్య వక్త్రేషు దదుర్భక్ష్యాంస్తతస్తతః॥ 1-138-14 (6198) 
తతో దుర్యోధనః పాపస్తద్భక్ష్యే కాలకూటకం।
విషం ప్రక్షేపయామాస భీమసేనజిఘాంసయా॥ 1-138-15 (6199) 
స్వయముత్థాయ చైవాథ హృదయేన క్షురోపమః।
స వాచాఽమృతకల్పశ్చ భ్రాతృవచ్చ సుహృద్యథా॥ 1-138-16 (6200) 
స్వయం ప్రక్షిపతే భక్ష్యం బహు భీమస్య పాకృత్।
ప్రభక్షితం చ భీమేన తం వై దోషమజానతా॥ 1-138-17 (6201) 
తతో దుర్యోధనస్తత్ర హృదయేన హసన్నివ।
కృతకృత్యమీవాత్మానం మన్యతే పురుషాధమః॥ 1-138-18 (6202) 
తతస్తే సహితాః సర్వే జలక్రీడామకుర్వత।
పాండవా ధార్తరాష్ట్రాశ్చ తదా ముదితమానసాః॥ 1-138-19 (6203) 
విహారావసథేష్వేవ వీరా వాసమరోచయన్।
భీమస్తు బలవాన్భుక్త్వా వ్యాయామాభ్యధికం జలే॥ 1-138-20 (6204) 
వాహయిత్వా కుమారాంస్తాంజలక్రీడాగతాంస్తదా।
ప్రమాణకోట్యాం వాసార్థీ సుష్వాపావాప్య తత్స్థలం॥ 1-138-21 (6205) 
శీతం వాతం సమాసాద్య శ్రాంతో మదవిమోహితః।
విషేణ చ పరీతాంగో నిశ్చేష్టః పాండునందనః॥ 1-138-22 (6206) 
తతో బద్ధ్వా లతాపాశైర్భీమం దుర్యోధనః స్వయం।
`శూలాన్యప్సు నిఖాయాశు ప్రాదేశాభ్యంతరాణి చ॥ 1-138-23 (6207) 
లతాపాశైర్దృఢం బద్ధం స్థలాజ్జలమపాతయత్।
సశేషత్వాన్న సంప్రాప్తో జలే శూలిని పాండవః॥ 1-138-24 (6208) 
పపాత యత్ర తత్రాస్య శూలం నాసీద్యదృచ్ఛయా।'
స నిఃసంజ్ఞో జలస్యాంతమవాగ్వై పాండవోఽవిశత్। 
ఆక్రామన్నాగభవనే తదా నాగకుమారకాన్॥  1-138-25 (6209) 
తతః సమేత్య బహుభిస్తదా నాగైర్మహావిషైః।
అదశ్యత భృశం భీమో మహాదంష్ట్రైర్విపోల్బణైః॥ 1-138-26 (6210) 
తతోఽస్య దశ్యమానస్య తద్విషం కాలకూటకం।
హతం సర్పవిషేణైవ స్థావరం జంగమేన తు॥ 1-138-27 (6211) 
దంష్ట్రాశ్చ దంష్ట్రిణాం తేషాం మర్మస్వపి నిపాతితాః।
త్వచం నైవాస్య బిభిదుః సారత్వాత్పృథువక్షసః॥ 1-138-28 (6212) 
తతః ప్రబుద్ధః కౌంతేయః సర్వం సంఛిద్య బంధనం।
పోథయామాస తాన్సర్పాన్కేచిద్భీతాః ప్రదుద్రువుః॥ 1-138-29 (6213) 
హతావశేషా భీమేన సర్వే వాసుకిమభ్యయుః।
ఊచుశ్చ సర్పరాజానం వాసుకిం వాసవోపమం॥ 1-138-30 (6214) 
అయం నరో వై నాగరేంద్ర హ్యప్సు బద్ధ్వా ప్రవేశితః।
యథా చ నో మతిర్వ్రీర విషపీతో భవిష్యతి॥ 1-138-31 (6215) 
నిశ్చేష్టోఽస్మాననుప్రాప్తః స చ దష్టోఽన్వబుధ్యత।
ససంజ్ఞశ్చాపి సంవృత్తశ్ఛిత్త్వా బంధనమాశు నః॥ 1-138-32 (6216) 
పోథయంతం మహాబాహుం త్వం వై తం జ్ఞాతుమర్హసి।
తతో వాసుకిరభ్యేత్య నాగైరనుగతస్తదా॥ 1-138-33 (6217) 
పశ్యతి స్మ మహాబాహుం భీమం భీమపరాక్రమం।
ఆర్యకేణ చ దృష్టః స పృథాయా ఆర్యకేమ చ॥ 1-138-34 (6218) 
తదా దౌహిత్రదౌహిత్రః పరిష్వక్తః సుపీడితం।
సుప్రీతశ్చాభవత్తస్య వాసుకిః స మహాయశాః॥ 1-138-35 (6219) 
అబ్రవీత్తం చ నాగేంద్రః కిమస్య క్రియతాం ప్రియం।
ధనౌఘో రత్ననిచయో వసు చాస్య ప్రదీయతాం॥ 1-138-36 (6220) 
ఏవముక్తస్తదా నాగో వాసుకిం ప్రత్యభాషత।
యది నాగేంద్ర తుష్టోఽసి కిమస్య ధనసంచయైః॥ 1-138-37 (6221) 
రసం పిబేత్కుమారోఽయం త్వయి ప్రీతే మహాబలః।
బలం నాగసహస్రస్య యస్మిన్కుండే ప్రతిష్ఠితం॥ 1-138-38 (6222) 
యావత్పిబతి బాలోఽయం తావదస్మై ప్రదీయతాం।
ఏవమస్త్వితి తం నాగం వాసుకిః ప్రత్యభాషత॥ 1-138-39 (6223) 
తతో భీమస్తదా నాగైః కృతస్వస్త్యయనః శుచిః।
ప్రాఙ్ముఖశ్చోపవిష్టశ్చ రసం పిబతి పాండవః॥ 1-138-40 (6224) 
ఏకోచ్ఛ్వాసాత్తతః కుండం పిబతి స్మ మహాబలః।
ఏవమష్టౌ స కుండాని హ్యపిబత్పాండునందనః॥ 1-138-41 (6225) 
తతస్తు శయనే దివ్యే నాగదత్తే మహాభుజః।
అశేత భీమసేనస్తు యథాసుఖమరిందమః॥ ॥ 1-138-42 (6226) 
 
ఇతి శ్రీమన్మహాభారతే ఆదిపర్వణి సంభవపర్వణి అష్టత్రింశదధికశతతమోఽధ్యాయః॥ 138 ॥

Mahabharata - Adi Parva - Chapter Footnotes

1-138-10 ఉపస్థానగృహైః యత్ర రాజానం కార్యిణః శూరాశ్చోపతిష్ఠంతి తైర్గృహైః। వలభీభిరుభయతో నమత్పక్షాభిః స్తంభశాలాభిః। యంత్రైర్జలయంత్రైః శతధారాదిభిః। యతో యుగపచ్ఛతం ధారా ఉచ్ఛలంత్యో నీహారీభూయ భవనోదరం వ్యాప్నువంతి। సాంచారికైః సంచారయోగ్యైః॥ 1-138-11 దీర్ఘికాభిః కుల్యాభిః॥ 1-138-13 ఉపచ్ఛన్నానుపాగతాన్॥ 1-138-31 విషపీతః పీతవిషః॥ 1-138-34 ఆర్యకేణ నాగరాజేన। పృథాయా ఆయకేణ మాతామహేన। కుంతిభోజద్వారాయం సంబంధ ఇతి గంయతే॥ 1-138-35 దౌహిత్రదౌహిత్ర ఇతి త్వార్యకనాగస్య దౌహిత్రః శూరస్తద్దౌహిత్రో భీమ ఇత్యవిరుద్ధమేతత్। అన్యే తు శూరమాతామహ ఏవోపచారాత కుంతీమాతామహోఽపీత్యాహుః॥ 1-138-38 రసం సాధితపారదం॥ అష్టత్రింశదధికశతతమోఽధ్యాయః॥ 138 ॥



ఆదిపర్వ - అధ్యాయ 139

॥ శ్రీః ॥

1.139. అధ్యాయః 139 

Mahabharata - Adi Parva - Chapter Topics

భీమమనాగతం దృష్ట్వా ఖిన్నాయాః కుంత్యా విదురేణ సంవాదః॥ 1 ॥ రసపానేన నాగాయుతబలవతా భీమేన హస్తినాపురప్రత్యాగమనం॥ 2 ॥ భీష్మేణ ధనుర్వేదశిక్షణార్థం కుమారాణాం కృపాయ నివేదనం॥ 3 ॥

Mahabharata - Adi Parva - Chapter Text

1-139-0 (6227) 
వైశంపాయన ఉవాచ। 1-139-0x (818) 
`దుర్యోధనస్తు పాపాత్మా భీమమాశీవిషహదే।
ప్రక్షిప్య కృతకృత్యం స్వమాత్మానం మన్యతే తదా॥ 1-139-1 (6228) 
ప్రభాతాయాం రజన్యాం చ ప్రవివేశ పురం తతః।
బ్రువాణో భీమసేనస్తు యాతో హ్యగ్రత ఏవ నః॥'  1-139-2 (6229) 
యుధిష్ఠిరస్తు ధర్మాత్మా హ్యవిదన్పాపమాత్మని।
స్వేనానుమానేన పరం సాధుం సమనుపశ్యతి॥ 1-139-3 (6230) 
సోఽభ్యుపేత్య తదా పార్థో మాతరం భ్రాతృవత్సలః।
అభివాద్యాబ్రవీత్కుంతీమంబ భీమ ఇహాగతః॥ 1-139-4 (6231) 
క్వ గతో భవితా మాతర్నేహ పశ్యామి తం శుభే।
ఉద్యానాని వనం చైవ విచితాని సమంతతః॥ 1-139-5 (6232) 
తదర్థం న చ తం వీరం దృష్టవంతో వృకోదరం।
మన్యమానాస్తతః సర్వే యాతో నః పూర్వమేవ సః॥ 1-139-6 (6233) 
ఆగతాః స్మ మహాభాగే వ్యాకులేనాంతరాత్మనా।
ఇహాగంయ క్వ ను గతస్త్వయా వా ప్రేషితః క్వ ను॥ 1-139-7 (6234) 
కథయస్వ మహాబాహుం భీమసేనం యశస్విని।
నహి మే శుధ్యతే భావస్తం వీరం ప్రతి శోభనే॥ 1-139-8 (6235) 
యతః ప్రసుప్తం మన్యేఽహం భీం నేతి హతస్తు సః।
ఇత్యుక్తా చ తతః కుంతీ ధర్మరాజేన ధీమతా॥ 1-139-9 (6236) 
హాహేతి కృత్వా సంభ్రాంతా ప్రత్యువాచ యుధిష్ఠిరం।
న పుత్ర భీమం పశ్యామి న మామభ్యేత్యసావితి॥ 1-139-10 (6237) 
శీఘ్రమన్వేషణే యత్నం కురు తస్యానుజైః సహ।
ద్రుతం గత్వా పురోద్యానం విచిన్వంతిస్మ పాండవాః॥ 1-139-11 (6238) 
భీమభీమేతి తే వాచా పాండవాః సముదైరయన్।
విచిన్వంతోఽథ తే సర్వే న స్మ పశ్యంతి భ్రాతరం॥ 1-139-12 (6239) 
ఆగతాః స్వగృహం భూయ ఇదమూచుః పృథాం తదా।
న దృశ్యతే మహాబాహురంబ భీమో వనే చితః॥ 1-139-13 (6240) 
విచితాని చ సర్వాణి హ్యుద్యానాని నదీస్తథా।  1-139-14 (6241) 
వైశంపాయన ఉవాచ।
తతో విదురమానాయ్య కుంతీ సా స్వం నివేశనం॥  1-139-14x (819) 
ఉవాచ బలవాన్క్షత్తర్భీమసేనో న దృశ్యతే॥  1-139-15 (6242) 
ఉద్యానాన్నిర్గతాః సర్వే భ్రాతరో భ్రాతృభిః సహ।
తత్రైకస్తు మహాబాహుర్భీమో నాభ్యేతి మామిహ॥ 1-139-16 (6243) 
న చ ప్రీణయతే చక్షుః సదా దుర్యోధనస్య సః।
క్రూరోఽసౌ దుర్మతిః క్షుద్రో రాజ్యలుబ్ధోఽనపత్రపః॥ 1-139-17 (6244) 
నిహన్యాదపి తం వీరం జాతమన్యుః సుయోధనః।
తేన మే వ్యాకులం చిత్తం హృదయం దహ్యతీవ చ॥ 1-139-18 (6245) 
విదుర ఉవాచ। 1-139-19x (820) 
మైవం వదస్వ కల్యాణి శేషసంరక్షణం కురు।
ప్రత్యాదిష్టో హి దుష్టాత్మా శేషేఽపి ప్రహరేత్తవ॥ 1-139-19 (6246) 
దీర్ఘాయుషస్తవ సుతా యథోవాచ మహామునిః।
ఆగమిష్యతి తే పుత్రః ప్రీతిం చోత్పాదయిష్యతి॥ 1-139-20 (6247) 
వైశంపాయన ఉవాచ। 1-139-21x (821) 
ఏవముక్త్వా యయౌ విద్వాన్విదురః స్వం నివేశనం।
కుంతీ చింతాపరా భూత్వా సహాసీనా సుతైర్గృహే॥ 1-139-21 (6248) 
తతోఽష్టమే తు దివసే ప్రత్యబుధ్యత పాండవః।
తస్మింస్తదా రసే జీర్ణే సోఽప్రమేయబలో బలీ॥ 1-139-22 (6249) 
తం దృష్ట్వా ప్రతిబుధ్యంతం పాండవం తే భుజంగమాః।
సాంత్వయామాసురవ్యగ్రా వచనం చేదమబ్రువన్॥ 1-139-23 (6250) 
యత్తే పీతో మహాబాహో రసోఽయం వీర్యసంభృతః।
తస్మాన్నాగాయుతబలో రణేఽధృష్యో భవిష్యసి॥ 1-139-24 (6251) 
గచ్ఛాద్య త్వం చ స్వగృహం స్నాతో దివ్యైరిమైర్జలైః।
భ్రాతరస్తేఽనుతప్యంతి త్వాం వినా కురుపుంగవ॥ 1-139-25 (6252) 
తతః స్నాతో మహాబాహుః శుచిశుక్లాంబరస్రజః।
తతో నాగస్య భవనే కృతకౌతుకమంగలః॥ 1-139-26 (6253) 
ఓషధీభిర్విషఘ్నీభిః సురభీభిర్విశేషతః।
భుక్తవాన్పరమాన్నం చ నాగైర్దత్తం మహాబలః॥ 1-139-27 (6254) 
పూజితో భుజగైర్వీర ఆశీర్భిశ్చాభినందితః।
దివ్యాభరణసంఛన్నో నాగానామంత్ర్య పాండవాః॥ 1-139-28 (6255) 
ఉదతిష్ఠత్ప్రహృష్టాత్మా నాగలోకాదరిందమః।
ఉత్క్షిప్య చ తదా నాగైర్జలాజ్జలరుహేక్షణః॥ 1-139-29 (6256) 
తస్మిన్నేవ వనోద్దేశే స్థాపితః కురునందనః।
తే చాంతర్దధిరే నాగాః పాండవస్యైవ పశ్యతః॥ 1-139-30 (6257) 
తత ఉత్థాయ కౌంతేయో భీమసేనో మహాబలః।
ఆజగామ మహాబాహుర్మాతురంతికమంజసా॥ 1-139-31 (6258) 
తతోఽభివాద్య జననీం జ్యేష్ఠం భ్రాతరమేవ చ।
కనీయసః సమాఘ్రాయ శిరస్స్వరివిమర్దనః॥ 1-139-32 (6259) 
తైశ్చాపి సంపరిష్వక్తః సహ మాత్రా నరర్షభైః।
అన్యోన్యగతసౌహార్దాద్దిష్ట్యా దిష్ట్యేతి చాబ్రువన్॥ 1-139-33 (6260) 
తతస్తత్సర్వమాచష్ట దుర్యోధనవిచేష్టితం।
భ్రాతౄణాం భీమసేనశ్చ మహాబలపరాక్రమః॥ 1-139-34 (6261) 
నాగలోకే చ యద్వృత్తం గుణదోషమశేషతః।
తచ్చ సర్వమశేషేణ కథయామాస పాండవః॥ 1-139-35 (6262) 
తతో యుధిష్ఠిరో రాజా భీమమాహ వచోఽర్థవత్।
తూష్ణీం భవ న తే జల్ప్యమిదం కార్యం కథంచన॥ 1-139-36 (6263) 
ఇతఃప్రభృతి కౌంతేయం రక్షతాన్యోన్యమాదృతాః।
ఏవముక్త్వా మహాబాహుర్ధర్మరాజో యుధిష్ఠిరః॥ 1-139-37 (6264) 
భ్రాతృభిః సహితః సర్వైరప్రమత్తోఽభవత్తదా।
యదా త్వవగతాస్తే వై పాండవాస్తస్య కర్మ తత్॥ 1-139-38 (6265) 
నత్వేవ బహులం చక్రుః ప్రయతా మంత్రరక్షణే।
ధర్మాత్మా విదురస్తేషాం ప్రదదౌ మతిమాన్మతిం॥ 1-139-39 (6266) 
దుర్యోధనోఽపి తం దృష్ట్వా పాండవం పునరాగతం।
నిశ్వసంశ్చింతయంశ్చైవమహన్యహని తప్యతే॥ 1-139-40 (6267) 
కుమారాన్క్రీడమానాంస్తాందృష్ట్వా రాజాతిదుర్మదాన్।
గురుం శిక్షార్థమన్విష్య గౌతమం తాన్న్యవేదయత్॥ 1-139-41 (6268) 
శరస్తంబే సముద్భూతం వేదశాస్త్రార్థపారగం।
`రాజ్ఞా నివేదితాస్తస్మై తే చ సర్వే చ నిష్ఠితాః।' 
అధిజగ్ముశ్చ కురవో ధనుర్వేదం కృపాత్తు తే॥ ॥  1-139-42 (6269) 
 
ఇతి శ్రీమన్మహాభారతే ఆదిపర్వణి సంభవపర్వణి ఊనచత్వారింశదధికశతతమోఽధ్యాయః॥ 139 ॥

Mahabharata - Adi Parva - Chapter Footnotes

1-139-8 భావశ్చిత్తం న శుధ్యతే జీవతీతి న మనుతే॥ 1-139-19 ప్రత్యాదిష్టః కుతో భీమం హతవానసీత్యుపాలబ్ధః॥ 1-139-41 తాన్కురుబాలకాన్ న్యవేదయత్॥ ఊనచత్వారింశదధికశతతమోఽధ్యాయః॥ 139 ॥



ఆదిపర్వ - అధ్యాయ 140

॥ శ్రీః ॥

1.140. అధ్యాయః 140 

Mahabharata - Adi Parva - Chapter Topics

కృపద్రోణాశ్వత్థామాచార్యాణాముత్పత్తిః॥ 1 ॥ ద్రోణాచార్యస్య పరశురామాదస్త్రలాభః॥ 2 ॥

Mahabharata - Adi Parva - Chapter Text

1-140-0 (6270) 
జనమేజయ ఉవాచ। 1-140-0x (822) 
కృపస్యాపి మమ బ్రహ్మన్సంభవం వక్తుమర్హసి।
శరస్తంబాత్కథం జజ్ఞే కథం వాఽస్త్రాణ్యవాప్తవాన్॥ 1-140-1 (6271) 
వైశంపాయన ఉవాచ। 1-140-2x (823) 
మహర్షేర్గౌతమస్యాసీచ్ఛరద్వాన్నామ గౌతమః।
పుత్రః కిల మహారాజ జాతః సహశరైర్విభో॥ 1-140-2 (6272) 
న తస్య వేదాధ్యయనే తథా బుద్ధిరజాయత।
యథాస్య బుద్ధిరభవద్ధనుర్వేదే పరంతప॥ 1-140-3 (6273) 
అధిజగ్ముర్యథా వేదాస్తపసా బ్రహ్మచారిణః।
తథా స తపసోపేతః సర్వాణ్యస్త్రాణ్యవాప హ॥ 1-140-4 (6274) 
ధనుర్వేదపరత్వాచ్చ తపసా విపులేన చ।
భృశం సంతాపయామాస దేవరాజం స గౌతమః॥ 1-140-5 (6275) 
తతో జాలవతీం నామ దేవకన్యాం సురేశ్వరః।
ప్రాహిణోత్తపసో విఘ్నం కురు తస్యేతి కౌరవ॥ 1-140-6 (6276) 
సా హి గత్వాఽఽశ్రమం తస్య రమణీయం శరద్వతః।
ధనుర్బాణధరం బాలా లోభయామాస గౌతమం॥ 1-140-7 (6277) 
తామేకవసనాం దృష్ట్వా గౌతమోఽప్సరసం వనే।
లోకేఽప్రతిమసంస్థానాం ప్రోత్ఫుల్లనయనోఽభవత్॥ 1-140-8 (6278) 
ధనుశ్చ హి శరాస్తస్య కరాభ్యామపతన్భువి।
వేపథుశ్చాస్య సహసా శరీరే సమజాయత॥ 1-140-9 (6279) 
స తు జ్ఞానగరీయస్త్వాత్తపసశ్చ సమర్థనాత్।
అవతస్థే మహాప్రాజ్ఞో ధైర్యేణ పరమేణ హ॥ 1-140-10 (6280) 
యస్తస్య సహసా రాజన్వికారః సమదృశ్యత।
తేన సుస్రావ రేతోఽస్య స చ తన్నాన్వబుధ్యత॥ 1-140-11 (6281) 
ధనుశ్చ సశరం త్యక్త్వా తథా కృష్ణాజినాని చ।
స విహాయాశ్రమం తం చ తాం చైవాప్సరసం మునిః॥ 1-140-12 (6282) 
జగామ రేతస్తత్తస్య శరస్తంబే పపాత చ।
శరస్తంబే చ పతితం ద్విధా తదభవన్నృప॥ 1-140-13 (6283) 
తస్యాథ మిథుం జజ్ఞే గౌతమస్య శరద్వతః।
`మహర్షేర్గౌతమస్యాస్య హ్యాశ్రమస్య సమీపతః॥' 
మృగయాం చరతో రాజ్ఞః శాంతనోస్తు యదృచ్ఛయా॥  1-140-14 (6284) 
కశ్చిత్సేనాచరోఽరణ్యే మిథునం తదపశ్యత।
ధనుశ్చ సశరం దృష్ట్వా తథా కృష్ణాజినాని చ॥ 1-140-15 (6285) 
జ్ఞాత్వా ద్విజస్య చాపత్యే ధనుర్వేదాంతగస్య హ।
స రాజ్ఞే దర్శయామాస మిథునం సశరం ధనుః॥ 1-140-16 (6286) 
స తదాదాయ మిథునం రాజా చ కృపయాన్వితః।
ఆజగామ గృహానేవ మమ పుత్రావితి బ్రువన్॥ 1-140-17 (6287) 
తతః సంవర్ధయామాస సంస్కారైశ్చాప్యయోజయత్।
ప్రాతిపేయో నరశ్రేష్ఠో మిథునం గౌతమస్య తత్॥ 1-140-18 (6288) 
కృపయా యన్మయా బాలావిమౌ సంవర్ధితావితి।
తస్మాత్తయోర్నామ చక్రే తదేవ స మహీపతిః। 
`తస్మాత్కృప ఇతి ఖ్యాతః కృపీ కన్యా చ సాఽభవత్॥'  1-140-19 (6289) 
పితాపి గౌతమస్తత్ర తపసా తావవందిత।
ఆగత్య తస్మై గోత్రాది సర్వమాఖ్యాతవాంస్తదా॥ 1-140-20 (6290) 
`కృపోఽపి చ తదా రాజంధనుర్వేదపరోఽభవత్।'
చతుర్విధం ధనుర్వేదం శాస్త్రాణి వివిధాని చ॥  1-140-21 (6291) 
నిశిలేనాస్య తత్సర్వం గుహ్యమాఖ్యాతవాన్పితా।
సోఽచిరేణైవ కాలేన పరమాచార్యతాం గతః॥ 1-140-22 (6292) 
కృపమాహూయ గాంగేయస్తవ శిష్యా ఇతి బ్రువన్।
పౌత్రాన్పరిసమాధాయ కృపమారాధయత్తదా॥ 1-140-23 (6293) 
తతోఽధిజగ్ముః సర్వే తే ధనుర్వేదం మహారథాః।
ధృతరాష్ట్రాత్మజాశ్చైవ పాండవాః సహ యాదవైః॥ 1-140-24 (6294) 
వృష్ణయశ్చ నృపాశ్చాన్యే నానాదేశసమాగతాః।
`కృపమాచార్యమాసాద్య పరమాస్త్రజ్ఞతాం గతః।'  1-140-25 (6295) 
వైశంపాయన ఉవాచ।
విశేషార్థీ తతో భీష్మః పౌత్రాణాం వినయేప్సయా॥  1-140-25x (824) 
ఇష్వస్త్రజ్ఞాన్పర్యపృచ్ఛదాచార్యాన్వీర్యసంమతాన్।
నాల్పధీర్నామహాభాగస్తథా నానస్త్రకోవిదః॥ 1-140-26 (6296) 
నాదేవసత్వో వినయేత్కురూనస్త్రే మహావలాన్।
ఇతి సంచింత్య గాంగేయస్తదా భరతసత్తమః॥ 1-140-27 (6297) 
ద్రోణాయ వేదవిదుషే భారద్వాజాయ ధమతే।
పాండవాన్కౌరవాంశ్చైవ దదౌ శిష్యాన్నరర్షభ॥ 1-140-28 (6298) 
శాస్త్రతః పూజితశ్చైవ సంయక్తేన మహాత్మనా।
స భీష్మేణ మహాభాగస్తుష్టోఽస్త్రవిదుషాం వరః॥ 1-140-29 (6299) 
ప్రతిజగ్రాహ తాన్సర్వాఞ్శిష్యత్వేన మహాయశాః।
శిక్షయామాస చ ద్రోణో ధనుర్వేదమశేషతః॥ 1-140-30 (6300) 
తేఽచిరేణైవ కాలేన సర్వశస్త్రవిశారదాః।
బభూవుః కౌరవా రాజన్పాండవాశ్చామితౌజసః॥ 1-140-31 (6301) 
జనమేజయ ఉవాచ। 1-140-32x (825) 
కథం సమభవద్ద్రోణః కథం చాస్త్రాణ్యవాప్తవాన్।
కథం చాగాత్కురూన్బ్రహ్మన్కస్య పుత్రః స వీర్యవాన్॥ 1-140-32 (6302) 
కథం చాస్య సుతో జాతః సోశ్వత్థామాఽస్త్రవిత్తమః।
ఏతదిచ్ఛాంయహం శ్రోతుం విస్తరేణ ప్రకీర్తయ॥ 1-140-33 (6303) 
వైశంపాయన ఉవాచ। 1-140-34x (826) 
గంగాద్వారం ప్రతి మహాన్బభూవ భగవానృషిః।
భరద్వాజ ఇతి ఖ్యాతః సతతం సంశితవ్రతః॥ 1-140-34 (6304) 
సోఽభిషేక్తుం గతో గంగాం పూర్వమేవాగతాం సతీం।
మహర్షిభిర్భరద్వాజో హవిర్ధానే చరన్పురా॥ 1-140-35 (6305) 
దదర్శాప్సరసం సాక్షాద్ధృతాచీమాప్లుతామృషిః।
రూపయౌవనసంపన్నాం మదదృప్తాం మదాలసాం॥ 1-140-36 (6306) 
తస్యా వాయుర్నదీతీర వసనం పర్యవర్తత।
వ్యపకృష్టాంబరాం దృష్ట్వా తామృషిశ్చకమే తతః॥ 1-140-37 (6307) 
తత్ర సంసక్తమనసో భరద్వాజస్య ధీమతః।
హృష్టస్య రేతశ్చస్కంద తదృషిర్ద్రోణ ఆదధే॥ 1-140-38 (6308) 
తతః సమభవద్ద్రోణః కలశే తస్య ధీమతః।
అధ్యగీష్ట స వేదాంశ్చ వేదాంగాని చ సర్వశః॥ 1-140-39 (6309) 
అగ్నేరస్త్రముపాదాయ యదృషిర్వేద కాశ్యపః।
అధ్యగచ్ఛద్భరద్వాజస్తదస్త్రం దేవకార్యతః॥ 1-140-40 (6310) 
అగ్నివేశ్యం మహాభాగం భరద్వాజః ప్రతాపవాన్।
ప్రత్యపాదయదాగ్నేయమస్త్రమస్త్రవిదాం వరః॥ 1-140-41 (6311) 
`కనిష్ఠజాతం స మునిర్భ్రాతా భ్రాతరమంతికే।
అగ్నివేశ్యస్తథా ద్రోణం తదా భరతసత్తమ।' 
భారద్వాజం తదాగ్నేయం మహాస్త్రం ప్రత్యపాదయత్॥  1-140-42 (6312) 
భరద్వాజసఖా చాసీత్పృషతో నామ పార్థివః।
తస్యాపి ద్రుపదో నామ తథా సమభవత్సుతః॥ 1-140-43 (6313) 
స నిత్యమాశ్రమం గత్వా ద్రోణేన సహ పార్థివః।
చిక్రీడాధ్యయనం చైవ చకార క్షత్రియర్షభః॥ 1-140-44 (6314) 
తతో వ్యతీతే పృషతే స రాజా ద్రుపదోఽభవత్।
పంచాలేషు మహాబాహురుత్తరేషు నరేశ్వరః॥ 1-140-45 (6315) 
భరద్వాజోఽపి భగవానారురోహ దివం తదా।
తత్రైవ చ వసంద్రోణస్తపస్తేపే మహాతపాః॥ 1-140-46 (6316) 
వేదవేదాంగవిద్వాన్స తపసా దగ్ధకిల్బిషః।
తతః పితృనియుక్తాత్మా పుత్రలోభాన్మహాయశాః॥ 1-140-47 (6317) 
శారద్వతీం తతో భార్యాం కృపీం ద్రోణోఽన్వవిందత।
అగ్నిహోత్రే చ ధర్మే చ దమే చ సతత రతాం॥ 1-140-48 (6318) 
అలభద్గౌతమీ పుత్రమశ్వత్థామానమేవ చ।
స జాతమాత్రో వ్యనదద్యథైవోచ్చైఃశ్రవా హయః॥ 1-140-49 (6319) 
తచ్ఛ్రుత్వాంతర్హితం భూతమంతరిక్షస్థమబ్రవీత్।
అశ్వస్యేవాస్య యత్స్థామ నదతః ప్రదిశో గతం॥ 1-140-50 (6320) 
అశ్వత్థామైవ బాలోఽయం తస్మాన్నాంనా భవిష్యతి।
సుతేన తేన సుప్రీతో భారద్వాజస్తతోఽభవత్॥ 1-140-51 (6321) 
తత్రైవ చ వసంధీమాంధనుర్వేదపరోఽభవత్।
స శుశ్రావ మహాత్మానం జామదగ్న్యం పరంతపం॥ 1-140-52 (6322) 
సర్వజ్ఞానవిదం విప్రం సర్వశస్త్రభృతాం వరం।
బ్రాహ్మణేభ్యస్తదా రాజందిత్సంతం వసు సర్వశః॥ 1-140-53 (6323) 
స రామస్య ధనుర్వేదం దివ్యాన్యస్త్రాణి చైవ హ।
శ్రఉత్వా తేషు మనశ్చక్రే నీతిశాస్త్రే తథైవ చ॥ 1-140-54 (6324) 
తతః స వ్రతిభిః శిష్యైస్తపోయుక్తైర్మహాతపాః।
వృతః ప్రాయాన్మహావాహుర్మహేంద్రం పర్వతోత్తమం॥ 1-140-55 (6325) 
తతో మహేంద్రమాసాద్య భారద్వాజో మహాతపాః।
క్షత్రఘ్నం తమమిత్రఘ్నమపశ్యద్భృగునందనం॥ 1-140-56 (6326) 
తతో ద్రోణో వృతః శిష్యైరుపగంయ భృగూద్వహం।
ఆచఖ్యావాత్మనో నామ జన్మ చాంగిరసః కులే॥ 1-140-57 (6327) 
నివేద్య శిరసా భూమౌ పాదౌ చైవాభ్యవాదయత్।
తతస్తం సర్వముత్సృజ్య వనం జిగమిషుం తదా॥ 1-140-58 (6328) 
జామదగ్న్యం మహాత్మానం భారద్వాజోఽబ్రవీదిదం।
భరద్వాజాత్సముత్పన్నం తథా త్వం మామయోనిజం॥ 1-140-59 (6329) 
ఆగతం విత్తకామం మాం విద్ధి ద్రోణం ద్విజోత్తమ।
తమబ్రవీన్మహాత్మా స సర్వక్షత్రియమర్దనః॥ 1-140-60 (6330) 
స్వాగతం తే ద్విజశ్రేష్ఠ యదిచ్ఛసి వదస్వ మే।
ఏవముక్తస్తు రామేణ భారద్వాజోఽబ్రవీద్వచః॥ 1-140-61 (6331) 
రామం ప్రహరతాం శ్రేష్ఠం దిత్సంతం వివిధం వసు।
అహం ధనమనంతం హి ప్రార్థయే విపులవ్రత॥ 1-140-62 (6332) 
రామ ఉవాచ। 1-140-63x (827) 
హిరణ్యం మమ యచ్చాన్యద్వసు కించిదిహ స్థితం।
బ్రాహ్మణేభ్యో మయా దత్తం సర్వమేతత్తపోధన॥ 1-140-63 (6333) 
తథైవేయం ధరా దేవీ సాగరాంతా సపత్తనా।
కశ్యపాయ మయా దత్తా కృత్స్నా నగరమాలినీ॥ 1-140-64 (6334) 
శరీరమాత్రమేవాద్య మమేదమవశేషితం।
అస్త్రాణి చ మహార్హాణి శస్త్రాణి వివిధాని చ॥ 1-140-65 (6335) 
అస్త్రాణి వా శరీరం వా బ్రహ్మఞ్శస్త్రాణి వా పునః।
వృణీష్వ కిం ప్రయచ్ఛామి తుభ్యం ద్రోణ వదాశు తత్॥ 1-140-66 (6336) 
ద్రోణ ఉవాచ। 1-140-67x (828) 
అస్త్రాణి మే సమగ్రాణి ససంహారాణి భార్గవ।
స ప్రయోగరహస్యాని దాతుమర్హస్యశేషతః॥ 1-140-67 (6337) 
`ఏతద్వసు వసూనాం హి సర్వేషాం విప్రసత్తమ।'
తథేత్యుక్త్వా తతస్తస్మై ప్రాదాదస్త్రాణి భార్గవః। 
సరహస్యవ్రతం చైవ ధనుర్వేదమశేషతః॥  1-140-68 (6338) 
ప్రతిగృహ్య తు తత్సర్వం కృతాస్త్రే ద్విజసత్తమః।
ప్రియం సఖాయం సుప్రీతో జగామ ద్రుపదం ప్రతి॥ ॥ 1-140-69 (6339) 
 
ఇతి శ్రీమన్మహాభారతే ఆదిపర్వణి సంభవపర్వణి చత్వారింశదధికశతతమోఽధ్యాయః॥ 140 ॥

Mahabharata - Adi Parva - Chapter Footnotes

1-140-2 గౌతమో గౌత్రతః॥ 1-140-10 సమర్థనాత్సామర్థ్యాత్॥ 1-140-18 ప్రాతిపేయః ప్రతీపపుత్రః॥ 1-140-19 సంవర్ధితావితి ఆలోచ్యేతి శేషః॥ 1-140-25 వినయేప్సయా శిక్షేచ్ఛయా॥ 1-140-27 అదేవసత్వః నాస్తి దేవస్యేవ సత్వం సామర్థ్యం యస్య సః॥ 1-140-38 ద్రోణే ద్రోణ కలశాఖ్యే యజ్ఞియపాత్రవిశేషే॥ 1-140-50 స్థామశబ్దః సకారస్య తత్కారాదేశేఽశ్వత్థామేతి॥ చత్వారింశదధికశతతమోఽధ్యాయః॥ 140 ॥



ఆదిపర్వ - అధ్యాయ 141

॥ శ్రీః ॥

1.141. అధ్యాయః 141 

Mahabharata - Adi Parva - Chapter Topics

ద్రుపదసమీపం గత్వా తేన సహ స్వస్య సఖిత్వం కథయతో ద్రోణస్య ద్రుపదకృతం భర్త్సనం॥ 1 ॥ తేన కుపితస్య ద్రోణస్య హాస్తిన పురగమనం॥ 2 ॥ క్రీడాకాలే కూపపతితయోర్విదాకందుకయోరుద్ధరణే అశక్నువతాం కుమారాణాం ద్రోణకృతోఽధిక్షేపః॥ 3 ॥ ద్రోణేన వీటాముద్రికయోః కూపాదుద్ధారః॥ 4 ॥ ద్రోణవృత్తాంతశ్రవణేన భీష్మేణ స్వగృహనివాసార్థం ద్రోణం ప్రతి ప్రార్థనం॥ 5 ॥

Mahabharata - Adi Parva - Chapter Text

1-141-0 (6340) 
వైశంపాయన ఉవాచ। 1-141-0x (829) 
తతో ద్రుపదమాసాద్య భారద్వాజః ప్రతాపవాన్।
అబ్రవీత్పార్థివం రాజన్సఖాయం విద్ధి మామిహ॥ 1-141-1 (6341) 
ఇత్యేవముక్తః సఖ్యా స ప్రీతిర్పూర్వం జనేశ్వరః।
భారద్వాజేన పాంచాల్యో నామృష్యత వచోఽస్య తత్॥ 1-141-2 (6342) 
స క్రోధామర్షజిహ్మభ్రూః కషాయీకృతలోచనః।
ఐశ్వర్యమదసంపన్నో ద్రోణం రాజాఽబ్రవీదిదం॥ 1-141-3 (6343) 
ద్రుపద ఉవాచ। 1-141-4x (830) 
అకృతేయం తవ ప్రజ్ఞా బ్రహ్మన్నాతిసమంజసా।
యన్మాం వ్రవీషి ప్రసభం సఖా తేఽహమితి ద్విజ॥ 1-141-4 (6344) 
న హి రాజ్ఞాముదీర్ణానామేవంభూతైర్నరైః క్వచిత్।
సఖ్యం భవతి మందాత్మఞ్శ్రియా హీనైర్ధనచ్యుతైః॥ 1-141-5 (6345) 
సౌహృదాన్యపి జీర్యంతే కాలేన పరిజీర్యతః।
సౌహృదం మే త్వయా హ్యాసీత్పూర్వం సామర్థ్యబంధనం॥ 1-141-6 (6346) 
న సఖ్యమజరం లోకే హృది తిష్ఠతి కస్యచిత్।
కామశ్చైతన్నాశయతి క్రోధో వైనం రహత్యుత॥ 1-141-7 (6347) 
మైవం జీర్ణముపాస్స్వ త్వం సఖ్యం భవదుపాధికృత్।
ఆసీత్సఖ్యం ద్విజశ్రేష్ఠ త్వయా మేఽర్థనిబంధనం॥ 1-141-8 (6348) 
న దరిద్రో వసుమతో నావిద్వాన్విదుషః సఖా।
న శూరస్య సఖా క్లీబః సఖిపూర్వం కిమిష్యతే॥ 1-141-9 (6349) 
యయోరేవ సమం విత్తం యయోరేవ సమం శ్రుతం।
తయోర్వివాహః సఖ్యం చ న తు పుష్టవిపుష్టయోః॥ 1-141-10 (6350) 
నాశ్రోత్రియః శ్రోత్రియస్య నారథీ రథినః సఖా।
నారాజా పార్థివస్యాపి సఖిపూర్వం కిమిష్యతే॥ 1-141-11 (6351) 
వైశంపాయన ఉవాచ। 1-141-12x (831) 
ద్రుపదేనైవముక్తస్తు భారద్వాజః ప్రతాపవాన్।
ముహూర్తం చింతయిత్వా తు మన్యునాఽభిపరిప్లుతః॥ 1-141-12 (6352) 
స వినిశ్చిత్య మనసా పాంచాల్యం ప్రతిబుద్ధిమాన్।
`శిష్యైః పరివృతః శ్రీమాన్పుత్రేణ సహితస్తథా॥'  1-141-13 (6353) 
జగామ కురుముఖ్యానాం నాగరం నాగసాహ్వయం।
తాం ప్రతిజ్ఞాం ప్రతిజ్ఞాయ యాం కర్తా నచిరాదివ॥ 1-141-14 (6354) 
స నాగపురమాగంయ గౌతమస్య నివేశనే।
భారద్వాజోఽవసత్తత్ర ప్రచ్ఛన్నం ద్విజసత్తమః॥ 1-141-15 (6355) 
తతోఽస్య తనుజః పార్థాన్కృపస్యానంతరం ప్రభుః।
అస్త్రాణి శిక్షయామాస నాబుధ్యంత చ తం జనాః॥ 1-141-16 (6356) 
ఏవం స తత్ర గూఢాత్మా కంచిత్కాలమువాస హ।
కుమారాస్త్వథ నిష్క్రంయ సమేతా గజసాహ్వయాత్॥ 1-141-17 (6357) 
క్రీడంతో వీటయా తత్ర వీరాః పర్యచరన్ముదా।
`తేషాం సంక్రీడమానానాముదపానేఽంగులీయకం॥ 1-141-18 (6358) 
పపాత ధర్మపుత్రస్య వీటా తత్రైవ చాపతత్।
గర్తాన్బునా ప్రతిచ్ఛన్నం తారారూపమివాంబరే॥ 1-141-19 (6359) 
దృష్ట్వా చైతే కుమారాశ్చ తం యత్నాత్పర్యవారయన్।'
తతస్తే యత్నమాతిష్ఠన్వీటాముద్ధర్తుమాదృతాః। 
న చ తే ప్రత్యయద్యంత కర్మ వీటోపలబ్ధయే॥  1-141-20 (6360) 
తతోఽన్యోన్యమవైక్షంత వ్రీడయావనతాననాః।
తస్యా యోగమవిదంతో భృశం చోత్కంఠితాభవన్॥ 1-141-21 (6361) 
తేఽపశ్యన్బ్రాహ్మణం శ్యామమాపన్నం పలితం కృశం।
కృత్యవంతమదూరస్థమగ్నిహోత్రపురస్కృతం॥ 1-141-22 (6362) 
తే తం దృష్ట్వా మహాతమానముపగంయ కుమారకాః।
భగ్నోత్సాహక్రియాత్మానో బ్రాహ్మణం పర్యవారయన్॥ 1-141-23 (6363) 
అథ ద్రోణః కుమారాంస్తాందృష్ట్వా కత్యవశస్తదా।
ప్రహస్య మందం పైశల్యాదభ్యభాషత వీర్యవాన్॥ 1-141-24 (6364) 
అహో వో ధిగ్బలం క్షాత్రం ధిగేతాం వః కృతాస్త్రతాం।
భరతస్యాన్వయే జాతా యే వీటాం నాధిగచ్ఛత॥ 1-141-25 (6365) 
వీటాం చ ముద్రికాం చైవ హ్యహమేతదపి ద్వయం।
ఉద్ధరేయమిషీకాభిర్భోజనం మే ప్రదీయతాం॥ 1-141-26 (6366) 
తతోఽబ్రవీత్తదా ద్రోణం కుంతీపుత్రో యుధిష్ఠిరః।
కృపస్యానుమతే బ్రహ్మన్భిక్షామాప్నుహి శాశ్వతీం॥ 1-141-27 (6367) 
ఏవముక్తః ప్రత్యువాచ ప్రహస్య భరతానిదం।  1-141-28 (6368) 
ద్రోణ ఉవాచ।
ఏషా ముష్టిరిషీకాణాం మయాఽస్త్రేణాభిమంత్రితా॥  1-141-28x (832) 
అస్యా వీర్యం నిరీక్షధ్వం యదన్యేషు న విద్యతే।
వేత్స్యామీషికయా వీటాం తామిషీకాం తథాఽన్యయా॥ 1-141-29 (6369) 
తామన్యయా సమాయోగే వీటాయా గ్రహణం మమ।  1-141-30 (6370) 
వైశంపాయన ఉవాచ।
తతో యథోక్తం ద్రోణేన తత్సర్వం కృతమంజసా॥  1-141-30x (833) 
తదవేక్ష్య కుమారాస్తే విస్మయోత్ఫుల్లలోచనాః।
ఆశ్చర్యమిదమత్యంతమితి మత్వా వచోఽబ్రువన్॥ 1-141-31 (6371) 
ముద్రికామణి విప్రర్షే శీధ్రమేతాం సముద్ధరథ  1-141-32 (6372) 
వైశంపాయన ఉవాచ।
తతః శరం సమాదాయ ధనుశ్చాపి మహాయశాః॥  1-141-32x (834) 
శరేణ విద్ధ్వా ముద్రాం తామూర్ధ్వమావాహయత్ప్రభుః।
స శరం సముపాదాయ కూపాదంగులివేష్టనం॥ 1-141-33 (6373) 
దదౌ తతః కుమారాణాం విస్మితానామవిస్మితః।
ముద్రికాముద్ధృతాం దృష్ట్వా తమాహుస్తే కుమారకాః॥ 1-141-34 (6374) 
అభివందామహే బ్రహ్మన్నైతదన్యేషు విద్యతే।
కోఽసి కస్యాసి జానీమో వయం కిం కరవామహే॥ 1-141-35 (6375) 
వైశంపాయన ఉవాచ। 1-141-36x (835) 
ఏవముక్తస్తతో ద్రోణః ప్రత్యువాచ కుమారకాన్।
ఆచక్షధ్వం చ భీష్మాయ రూపేణ చ గుణైశ్చ మాం॥ 1-141-36 (6376) 
స ఏవ సుమహాతేజాః సాంప్రతం ప్రతిపత్స్యతే।  1-141-37 (6377) 
వైశంపాయన ఉవాచ।
తథేత్యుక్త్వా చ గత్వా చ భీష్మమూచుః కుమారకాః॥  1-141-37x (836) 
బ్రాహ్మణస్య వచః కృత్స్నం తచ్చ కర్మ తథావిధం।
భీష్మః శ్రుత్వా కుమారాణాం ద్రోణం తం ప్రత్యజానత॥ 1-141-38 (6378) 
యుక్తరూపః స హి గురురిత్యేవమనుచింత్య చ।
అథైనమానీయ తదా స్వయమేవ సుసత్కృతం॥ 1-141-39 (6379) 
పరిపప్రచ్ఛ నిపుణం భీష్మః శస్త్రభృతాం వరః।
హేతుమాగమనే తచ్చ ద్రోణః సర్వం న్యవేదయత్॥ 1-141-40 (6380) 
ద్రోణ ఉవాచ। 1-141-41x (837) 
మహర్షేరగ్నివేశ్యస్య సకాశమహమచ్యుత।
అస్త్రార్థమగమం పూర్వం ధనుర్వేదజిఘృక్షయా॥ 1-141-41 (6381) 
బ్రహ్మచారీ వినీతాత్మా జటిలో బహులాః సమాః।
అవసం సుచిరం తత్ర గురుశుశ్రూషణే రతః॥ 1-141-42 (6382) 
పాంచాల్యో రాజపుత్రశ్చ యజ్ఞసేనో మహాబలః।
ఇష్వస్త్రహేతోర్న్యవసత్తస్మిన్నేవ గురౌ ప్రభుః॥ 1-141-43 (6383) 
స మే తత్ర సఖా చాసీదుపకారీ ప్రియశ్చ మే।
తేనాహం సహ సంగంయ వర్తయన్సుచిరం ప్రభో॥ 1-141-44 (6384) 
బాల్యాత్ప్రభృతి కౌరవ్య సహాధ్యయనమేవ చ।
స మే సఖా సదా తత్ర ప్రియవాదీ ప్రియంకరః॥ 1-141-45 (6385) 
అబ్రవీదితి మాం భీష్మ వచనం ప్రీతివర్ధనం।
అహం ప్రియతమః పుత్రః పితుర్ద్రోణ మహాత్మనః॥ 1-141-46 (6386) 
అభిషేక్ష్యతి మాం రాజ్యే స పాంచాల్యో యదా తదా।
తద్భోజ్యం భవతా రాజ్యమర్ధం సత్యేన తే శపే॥ 1-141-47 (6387) 
మమ భోగాశ్చ విత్తం చ త్వదధీనం సుఖాని చ।
ఏవముక్త్వాఽథ వవ్రాజ కృతాస్త్రః పూజితో మయా॥ 1-141-48 (6388) 
తచ్చ వాక్యమహం నిత్యం మనసా ధారయంస్తదా।
సోఽహం పితృనియోగేన పుత్రలోభాద్యశస్వినీం॥ 1-141-49 (6389) 
శారద్వతీం మహాప్రజ్ఞాముపయేమే మహావ్రతాం।
అగ్నిహోత్రే చ సత్రే చ దమే చ సతతం రతాం॥ 1-141-50 (6390) 
లేభే చ గౌతమీ పుత్రమశ్వత్థామానమౌరసం।
భీమవిక్రమకర్మాణమాదిత్యసమతేజసం॥ 1-141-51 (6391) 
పుత్రేణ తేన ప్రీతోఽహం భరద్వాజో మయా యథా।
గోక్షీరం పిబతో దృష్ట్వా ధనినస్తత్ర పుత్రకాన్। 
అశ్వత్థామారుదద్బాలస్తన్మే సందేహయద్దిశః॥  1-141-52 (6392) 
న స్నాతకోఽవసీదేత వర్తమానః స్వకర్మసు।
ఇతి సంచింత్య మనసా తం దేశం బహుశో భ్రమన్॥ 1-141-53 (6393) 
విశుద్ధణిచ్ఛన్గాంగేయ ధర్మోపేతం ప్రతిగ్రహం।
అంతాదంతం పరిక్రంయ నాధ్యగచ్ఛం పయస్వినీం॥ 1-141-54 (6394) 
యవపిష్టోదకేనైనం లోభయేయం కుమారకం।
పీత్వా పిష్టరసం బాలః క్షీరం పీతం మయాఽపి చ॥ 1-141-55 (6395) 
ననర్తోత్థాయ కౌరవ్య హృష్టో బాల్యాద్విమోహితః।
తం దృష్ట్వా నృత్యమానం తు బాలైః పరివృతం సుతం॥ 1-141-56 (6396) 
హాస్యతాముపసంప్రాప్తం కశ్మలం తత్ర మేఽభవత్।
ద్రోణం ధిగస్త్వధనినం యో ధనం నాధిగచ్ఛతి॥ 1-141-57 (6397) 
పిష్టోదకం సుతో యస్య పీత్వా క్షీరస్య తృష్ణయా।
నృత్యతిస్మ ముదావిష్టః క్షీరం పీతం మయాఽప్యుత॥ 1-141-58 (6398) 
ఇతి సంభాషతాం వాచం శ్రుత్వా మే బుద్ధిరచ్యవత్।
ఆత్మానం చాత్మనా గర్హన్మనసేదం వ్యచింతయం॥ 1-141-59 (6399) 
అపి చాహం పురా విప్రైర్వర్జితో గర్హితో వసే।
పరోపసేవాం పాపిష్ఠాం న చ కుర్యాం ధనేప్సయా॥ 1-141-60 (6400) 
ఇతి మత్వా ప్రియం పుత్రం భీష్మాదాయ తతో హ్యహం।
పూర్వస్నేహానురాగిత్వాత్సదారః సౌమకిం గతః॥ 1-141-61 (6401) 
అభిషిక్తం తు శ్రుత్వైవ కృతార్థోఽస్మీతి చింతయన్।
ప్రియం సఖాయం సుప్రీతో రాజ్యస్థం సముపాగమం॥ 1-141-62 (6402) 
సంస్మరన్సంగమం చైవ వచనం చైవ తస్య తత్।
తతో ద్రుపదమాగంయ సఖఇపూర్వమహం ప్రభో॥ 1-141-63 (6403) 
అబ్రువం పురుషవ్యాఘ్ర సఖాయం విద్ధి మామితి।
ఉపస్థితస్తు ద్రుపదం సఖివచ్చాస్మి సంగతః॥ 1-141-64 (6404) 
స మాం నిరాకారమివ ప్రహసన్నిదమబ్రవీత్।
అకృతేయం తవ ప్రజ్ఞా బ్రహ్మన్నాతిసమంజసా॥ 1-141-65 (6405) 
యదాత్థ మాం త్వం ప్రసభం సఖా తేఽహమితి ద్విజ।
సంగతనీహ జీర్యంతి కాలేన పరిజీర్యతః॥ 1-141-66 (6406) 
సౌహృదం మే త్వయా హ్యాసీత్పూర్వం సామర్థ్యబంధనం।
నాశ్రోత్రియః శ్రోత్రియస్య నారథీ రథినః సఖా॥ 1-141-67 (6407) 
సాంయాద్ధి సఖ్యం భవతి వైషంయాన్నోపపద్యతే।
న సఖ్యమజరం లోకే విద్యతే జాతు కస్యచిత్॥ 1-141-68 (6408) 
కామో వైనం విహరతి క్రోధో వైనం రహత్యుత।
మైవం జీర్ణముపాస్స్వ త్వం సఖ్యం భవదుపాధికృత్॥ 1-141-69 (6409) 
ఆసీత్సఖ్యం ద్విజశ్రేష్ఠ త్వయా మేఽర్థనిబంధనం।
నహ్యనాఢ్యః సఖాఽఽఢ్యస్య నావిద్వాన్విదుషః సఖా॥ 1-141-70 (6410) 
న శూరస్య సఖా క్లీబః సఖిపూర్వం కిమిష్యతే।
న హి రాజ్ఞాముదీర్ణానామేవం భూతైర్నరైః క్వచిత్॥ 1-141-71 (6411) 
సఖ్యం భవతి మందాత్మంఛ్రియా హీనైర్ధనచ్యుతైః।
నాశ్రోత్రియః శ్రోత్రియస్య నారథీ రథినః సఖా॥ 1-141-72 (6412) 
నారాజా పార్థివస్యాపి సఖిపూర్వం కిమిష్యతే।
అహం త్వయా న జానామి రాజ్యార్థే సంవిదం కృతాం॥ 1-141-73 (6413) 
ఏకరాత్రం తు తే బ్రహ్మన్కామం దాస్యామి భోజనం।
ఏవముక్తస్త్వహం తేన సదారః ప్రస్థితస్తదా॥ 1-141-74 (6414) 
తాం ప్రతిజ్ఞాం ప్రతిజ్ఞాయ యాం కర్తాఽస్ంయచిరాదివ।
ద్రుపదేనైవముక్తోఽహం మన్యునాఽభిపరిప్లుతః॥ 1-141-75 (6415) 
అభ్యాగచ్ఛం కురూన్భీష్మ శిష్యైరర్థీ గుణాన్వితైః।
తతోఽహం భవతః కామం సంవర్ధయితుమాగతః॥ 1-141-76 (6416) 
ఇదం నాగపురం రంయం బ్రూహి కిం కరవాణి తే।  1-141-77 (6417) 
వైశంపాయన ఉవాచ।
ఏవముక్తస్తదా భీష్మో భారద్వాజమభాషత॥  1-141-77x (838) 
భీష్మ ఉవాచ। 1-141-78x (839) 
అపజ్యం క్రియతాం చాపం సాధ్వస్త్రం ప్రతిపాదయ।
భుంక్ష భోగాన్భృశం ప్రీతః పూజ్యమానః కురుక్షయే॥ 1-141-78 (6418) 
కురూణామస్తి యద్విత్తం రాజ్యం చేదం సరాష్ట్రకం।
త్వమేవ పరమో రాజా సర్వే వాక్యకరాస్తవ॥ 1-141-79 (6419) 
1-141-80 (6420) 
యచ్చ తే ప్రార్థితం బ్రహ్మన్కృతం తదితి చింత్యతాం।
దిష్ట్యా ప్రాప్తోఽసి విప్రర్షే మహాన్మేఽనుగ్రహః కృతః॥
Mahabharata - Adi Parva - Chapter Footnotes

1-141-4 అకృతా అసంస్కృతా॥ 1-141-7 రహతి సఖ్యాచ్చ్యావయతి॥ 1-141-13 ప్రతిబుద్ధిమాన్ ప్రతీవపుద్ధిమాన్॥ 1-141-18 వీటయా కందుకేన॥ 1-141-24 పైశల్యాత్ కౌశల్యాత్॥ 1-141-27 గౌతమీం చ మహాతేజా భిక్షామశ్నీత మాచిరం ఇతి పాఠాంతరం॥ 1-141-52 దిశః సందేహయత్ దిఙ్మోహమనయత్। అడభావ ఆర్షః॥ 1-141-53 స్నాతకో యః కశ్చిదల్పగోధనః స్వధర్మలోపాన్నావసీదేతాతో బహుగోధనవతో బ్రాహ్మణస్య ప్రతిగ్రహమిచ్ఛన్॥ 1-141-54 అంతాదంతం దేశాద్దేశం॥ 1-141-60 వసే ఉపవసే॥ 1-141-78 అధిజ్యం కురువీరాణాం ఇతి పాఠాంతరం। కురుక్షయే కురుగృహే॥ ఏకచత్వారింశదధికశతతమోఽధ్యాయః॥ 141 ॥



ఆదిపర్వ - అధ్యాయ 142

॥ శ్రీః ॥

1.142. అధ్యాయః 142 

Mahabharata - Adi Parva - Chapter Topics

ద్రోణేనాస్త్రశిక్షాయాం కురుపాండవానాం శిష్యత్వేనాంగీకారః॥ 1 ॥ విద్యాభ్యాససమాప్త్యనంతరం బహుశః పరీక్షితస్యార్జునస్య ద్రోణాచార్యాద్విశేషశిక్షాప్రాప్తిః॥ 2 ॥ మృణ్మయద్రోణప్రతిమారాధనేన ఏకలవ్యస్య ధనుర్వేదప్రతిభానం॥ 3 ॥ మృగయార్థం గతేషు కురుపాండవేషు ఏకలవ్యేన బాణైః శునో ముఖపూరణం॥ 4 ॥ అర్జునప్రార్థనయా ద్రోణేనైకలవ్యం ప్రతిగంయ గురుదక్షిణాత్వేన దక్షిణాంగుష్ఠ యాచనం॥ 5 ॥ ఏకలవ్యేన దక్షిణాంగుష్ఠస్య ఛిత్వా దానం॥ 6 ॥ ద్రోణేన శిష్యపరీక్షా॥ 7 ॥ శిష్యపరీక్షాయాం యుధిష్ఠిరా దీనాం నిరాకరణం॥ 8 ॥

Mahabharata - Adi Parva - Chapter Text

1-142-0 (6421) 
`వైశంపాయన ఉవాచ। 1-142-0x (840) 
ప్రతిజగ్రాహ తం భీష్మో గురుం పాండుసుతైః సహ।
పౌత్రానాదాయ తాన్సర్వాన్వసూని వివిధాని చ॥ 1-142-1 (6422) 
శిష్య ఇతి దదౌ రాజంద్రోణాయ విధిపూర్వకం।
తదా ద్రోణోఽబ్రవీద్వాక్యం భీష్మం బుద్ధిమతాం వరం॥ 1-142-2 (6423) 
కృపస్తిష్ఠతి చాచార్యః శస్త్రజ్ఞః ప్రాజ్ఞసంమతః।
మయి తిష్ఠతి చేద్విప్రో వైమనస్యం గమిష్యతి॥ 1-142-3 (6424) 
యుష్మాన్కించిచ్చ యాచిత్వా ధనం సంగృహ్య హర్షితః।
స్వమాశ్రమపదం రాజన్గమిష్యామి యథాగతం॥ 1-142-4 (6425) 
ఏవముక్తే తు విప్రేంద్రం భీష్మః ప్రహరతాం వరః।
అబ్రవీద్ద్రోణమాచార్యముఖ్యం శస్త్రవిదాం వరం॥ 1-142-5 (6426) 
కృపస్తిష్ఠతు పూజ్యశ్చ భర్తవ్యశ్చ మయా సదా।
త్వం గురుర్భవ పౌత్రాణామాచార్యస్త్వం మతో మమ। 
ప్రతిగృహ్ణీష్వ పుత్రాంస్త్వమస్త్రజ్ఞాన్కురు వై సదా॥'  1-142-6 (6427) 
వైశంపాయన ఉవాచ। 1-142-7x (841) 
తతః సంపూజితో ద్రోణో భీష్మేణ ద్విపదాం వరః।
విశశ్రామ మహాతేజాః పూజితః కురువేశ్మని॥ 1-142-7 (6428) 
విశ్రాంతేఽథ గురౌ తస్మిన్పౌత్రానాదాయ కౌరవాన్।
శిష్యత్వేన దదౌ భీష్మో వసూని వివిధాని చ॥ 1-142-8 (6429) 
గృహం చ సుపరిచ్ఛన్నం ధనధాన్యసమాకులం।
భారద్వాజాయ సుప్రీతః ప్రత్యపాదయత ప్రభుః॥ 1-142-9 (6430) 
స తాఞ్శిష్యాన్మహేష్వాసః ప్రతిజగ్రాహ కౌరవాన్।
పాండవాంధార్తరాష్ట్రాంశ్చ ద్రోణో ముదితమానసః॥ 1-142-10 (6431) 
ప్రతిగృహ్య చ తాన్సర్వాంద్రోణో వచనమబ్రవీత్।
రహస్యేకః ప్రతీతాత్మా కృతోపసదనాంస్తథా॥ 1-142-11 (6432) 
ద్రోణ ఉవాచ। 1-142-12x (842) 
కార్యం మే కాంక్షితం కించిద్ధృది సంపరివర్తతే।
కృతాస్త్రైస్తత్ప్రదేయం మే తదేతద్వదతానఘాః॥ 1-142-12 (6433) 
వైశంపాయన ఉవాచ। 1-142-13x (843) 
తచ్ఛ్రుత్వా కౌరవేయాస్తే తూష్ణీమాసన్విశాంపతే।
అర్జునస్తు తతః సర్వం ప్రతిజజ్ఞే పరంతప॥ 1-142-13 (6434) 
తతోఽర్జునం తదా మూర్ధ్ని సమాఘ్రాయ పునః పునః।
ప్రీతిపూర్వం పరిష్వజ్య ప్రరురోద ముదా తదా॥ 1-142-14 (6435) 
`అశ్వత్థామానమాహూయ ద్రోణో వచనమబ్రవీత్।
సఖాయం విద్ధి తే పార్థం మయా దత్తః ప్రగృహ్యతాం॥ 1-142-15 (6436) 
సాధుసాధ్వితి తం పార్థః పరిష్వజ్యేదమబ్రవీత్।
అద్యప్రభృతి విప్రేంద్ర పరవానస్మి ధర్మతః॥ 1-142-16 (6437) 
శిష్యోఽహం త్వత్ప్రసాదేన జీవామి ద్విజసత్తమ।
ఇత్యుక్త్వా తు తదా పార్థః పాదౌ జగ్రాహ పాండవః'॥ 1-142-17 (6438) 
తతో ద్రోణః పాండుపుత్రానస్త్రాణి వివిధాని చ।
గ్రాహయామాస దివ్యాని మానుషాణి చ వీర్యవాన్॥ 1-142-18 (6439) 
రాజపుత్రాస్తథా చాన్యే సమేత్య భరతర్షభ।
అభిజగ్ముస్తతో ద్రోణమస్త్రార్థే ద్విజసత్తమం॥ 1-142-19 (6440) 
వృష్ణయశ్చాంధకాశ్చైవ నానాదేశ్యాశ్చ పార్థివాః।
సూతపుత్రశ్చ రాధేయో గురుం ద్రోణమియాత్తదా॥ 1-142-20 (6441) 
స్పర్ధమానస్తు పార్థేన సూతపుత్రోఽత్యమర్షణః।
దుర్యోధనం సమాశ్రిత్య సోఽవమన్యత పాండవాన్॥ 1-142-21 (6442) 
అభ్యయాత్స తతో ద్రోణం ధనుర్వేదచికీర్షయా।
శిక్షాభుజవలోద్యోగైస్తేషు సర్వేషు పాండవః॥ 1-142-22 (6443) 
అస్త్రవిద్యానురాగాచ్చ విశిష్టోఽభవదర్జునః।
తుల్యేష్వస్త్రప్రయోగేషు లాఘవే సౌష్టవేషు చ॥ 1-142-23 (6444) 
సర్వేషామేవ శిష్యాణాం బభూవాభ్యధికోఽర్జునః।
ఐంద్రిమప్రతిమం ద్రోణ ఉపదేశేష్వమన్యత॥ 1-142-24 (6445) 
ఏవం సర్వకుమారాణామిష్వస్త్రం ప్రత్యపాదయత్।
కమండలుం చ సర్వేషాం ప్రాయచ్ఛచ్చిరకారణాత్॥ 1-142-25 (6446) 
పుత్రాయ చ దదౌ కుంభమవిలంబనకారణాత్।
యావత్తే నోపగచ్ఛ్తి తావదస్మై పరాం క్రియాం॥ 1-142-26 (6447) 
ద్రోణ ఆచష్ట పుత్రాయ కర్మ తజ్జిష్ణురౌహత।
తతః స వారుణాస్త్రేణ పూరయిత్వా కమండలుం॥ 1-142-27 (6448) 
సమమాచార్యపుత్రేణ గురుమభ్యేతి ఫాల్గునః।
ఆచార్యపుత్రాత్తస్మాత్తు విశేషోపచయేఽపృథక్॥ 1-142-28 (6449) 
న వ్యహీయత మేధావీ పార్థోఽప్యస్త్రవిదాం వరః।
అర్జునః పరమం యత్నమాతిష్ఠద్గురుపూజనే॥ 1-142-29 (6450) 
అస్త్రే చ పరమం యోగం ప్రియో ద్రోణస్య చాభవత్।
తం దృష్ట్వా నిత్యముద్యుక్తమిష్వస్త్రం ప్రతి ఫాల్గునం॥ 1-142-30 (6451) 
ఆహూయ వచనం ద్రోణో రహః సూదమభాషత।
అంధకారేఽర్జునాయాన్నం న దేయం తే కదాచన। 
న చాఖ్యేయమిదం చాపి మద్వాక్యం విజయేత్వయా॥  1-142-31 (6452) 
తతః కదాచిద్భుంజానే ప్రవవౌ వాయురర్జునే।
తేన తత్ర ప్రదీపః స దీప్యమానో విలోపితః॥ 1-142-32 (6453) 
భుక్త ఏవ తు కౌంతేయో నాస్యాదన్యత్ర వర్తతే।
హస్తస్తేజస్వినస్తస్య అనుగ్రహణకారణాత్॥ 1-142-33 (6454) 
తదభ్యాసకృతం మత్వా రాత్రావపి స పాండవః।
యోగ్యాం చక్రే మహాబాహుర్ధనుషా పాండునందనః॥ 1-142-34 (6455) 
తస్య జ్యాతలనిర్ఘోషం ద్రోణః శుశ్రావ భారత।
ఉపేత్య చైనముత్థాయ పరిష్వజ్యేదమబ్రవీత్॥ 1-142-35 (6456) 
ద్రోణ ఉవాచ। 1-142-36x (844) 
ప్రయతిష్యే తథా కర్తుం యథా నాన్యో ధనుర్ధరః।
త్వత్సమో భవితా లోకే సత్యమేతద్బ్రవీమి తే॥ 1-142-36 (6457) 
వైశంపాయన ఉవాచ। 1-142-37x (845) 
తతో ద్రోణోఽర్జునం భూయో హయేషు చ గజేషు చ।
రథేషు భూమావపి చ రణశిక్షామశిక్షయత్॥ 1-142-37 (6458) 
గదాయుద్ధేఽసిచర్యాయాం తోమరప్రాసశక్తిషు।
ద్రోణః సంకీర్ణయుద్ధే చ శిక్షయామాస కౌరవాన్॥ 1-142-38 (6459) 
తస్య తత్కౌశలం శ్రుత్వా ధనుర్వేదజిఘృక్షవః।
సజానో రాజపుత్రాశ్చ సమాజగ్ముః సహస్రశః॥ 1-142-39 (6460) 
`తాన్సర్వాఞ్శిక్షయామాస ద్రోణః శస్త్రభృతాం వరః।'
తతో నిషాదరాజస్య హిరణ్యధనుషః సుతః। 
ఏకలవ్యో మహారాజ ద్రోణమభ్యాజగామ హ॥  1-142-40 (6461) 
న స తం ప్రతిజగ్రాహ నైషాదిరితి చింతయన్।
శిష్యం ధనుషి ధర్మజ్ఞస్తేషామేవాన్వవేక్షయా॥ 1-142-41 (6462) 
`ద్రోణ ఉవాచ। 1-142-42x (846) 
శిష్యోఽసి మమ నైషాదే ప్రయోగే బలత్తరః।
నివర్తస్వ గృహానేవ అనుజ్ఞాతోఽసి నిత్యశః॥ 1-142-42 (6463) 
వైశంపాయన ఉవాచ।' 1-142-43x (847) 
స తు ద్రోణస్య శిరసా పాదౌ గృహ్య పరంతపః।
అరణ్యమనుసంప్రాప్య కృత్వా ద్రోణం మహీమయం॥ 1-142-43 (6464) 
తస్మిన్నాచార్యవృత్తిం చ పరమామాస్థితస్తదా।
ఇష్వస్త్రే యోగమాతస్థే పరం నియమమాస్థితః॥ 1-142-44 (6465) 
పరయా శ్రద్ధయోపేతో యోగేన పరమేణ చ।
విమోక్షాదానసంధానే లఘుత్వం పరమాప సః॥ 1-142-45 (6466) 
`లాఘవం చాస్త్రయోగం చ నచిరాత్ప్రత్యపద్యత।'
అథ ద్రోణాభ్యనుజ్ఞాతాః కదాచిత్కురుపాండవాః। 
రథైర్వినిర్యయుః సర్వే మృగయామరిమర్దనాః॥  1-142-46 (6467) 
తత్రోపకరణం గృహ్య నరః కశ్చిద్యదృచ్ఛయా।
రాజన్ననుజగామైకః శ్వానమాదాయ పాండవాన్॥ 1-142-47 (6468) 
తేషాం విచరతాం తత్ర తత్తత్కర్మచికీర్షయా।
శ్వాచరన్స పథా క్రీడన్నైషాదిం ప్రతి జగ్మివాన్॥ 1-142-48 (6469) 
స కృష్ణమలదిగ్ధాంగం కృష్ణాజినజటాఘరం।
నైషాదిం శ్వా సమాలక్ష్య భషంస్తస్థౌ తదంతికే॥ 1-142-49 (6470) 
తదా తస్యాథ భషతః శునః సప్త శరాన్ముఖే।
లాఘవం దర్శన్నస్త్రే ముమోచ యుగపద్యథా॥ 1-142-50 (6471) 
స తు శ్వా శరపూర్ణాస్యః పాండవానాజగామ హ।
తం దృష్ట్వా పాండవా వీరాః పరం విస్మయమాగతాః॥ 1-142-51 (6472) 
లాఘవం శబ్ధవేధిత్వం దృష్ట్వా తత్పరమం తదా।
ప్రేక్ష్య తం వ్రీడితాశ్చాసన్ప్రశశంసుశ్చ సర్వశః॥ 1-142-52 (6473) 
తం తతోఽన్వేషమాణాస్తే వనే వననివాసినం।
దదృశుః పాండవా రాజన్నస్యంతమనిశం శరాన్॥ 1-142-53 (6474) 
న చైనమభ్యజానంస్తే తదా వికృతదర్శనం।
తథైనం పరిపప్రచ్ఛ్రుః కో భవాన్కస్య వేత్యుత॥ 1-142-54 (6475) 
ఏకలవ్య ఉవాచ। 1-142-55x (848) 
నిషాదాధిపతేర్వీరా హిరణ్యధనుషః సుతం।
ద్రోణశిష్యం చ మాం విత్త ధుర్వేదకృతశ్రమం॥ 1-142-55 (6476) 
వైశంపాయన ఉవాచ। 1-142-56x (849) 
తే తమాజ్ఞాయ తత్త్వేన పునరాగంయ పాండవాః।
యథా వృత్తం వనే సర్వం ద్రోణాయాచఖ్యురద్భుతం॥ 1-142-56 (6477) 
కౌంతేయస్త్వర్జునో రాజన్నేకలవ్యమనుస్మరన్।
రహో ద్రోణం సమాసాద్య ప్రణయాదిదమబ్రవీత్॥ 1-142-57 (6478) 
నన్వహం పరిరభ్యైకః ప్రీతిపూర్వమిదం వచః।
భవతోక్తో న మే శిష్యస్త్వద్విశిష్టో భవిష్యతి॥ 1-142-58 (6479) 
అథ కస్మాన్మద్విశిష్టో లోకాదపి చ వీర్యవాన్।
అన్యోఽస్తి భవతః శిష్యో నిషాదాధిపతేః సుతః।  1-142-59 (6480) 
వైశంపాయన ఉవాచ। 1-142-60x (850) 
ముహూర్తమివ తం ద్రోణశ్చింతయిత్వా వినిశ్చయం।
సవ్యసాచినమాదాయ నైషాదిం ప్రతి జగ్మివాన్॥ 1-142-60 (6481) 
దదర్శ మలదిగ్ధాంగం జటిలం చీరవాససం।
ఏకలవ్యం ధనుష్పాణిమస్యంతమనిశం శరాన్॥ 1-142-61 (6482) 
ఏకలవ్యస్తు తం దృష్ట్వా ద్రోణమాయాంతమంతికాత్।
అభిగంయోపసంగృహ్య జగామ శిరసా మహీం॥ 1-142-62 (6483) 
పూజయిత్వా తతో ద్రోణం విధివత్స నిషాదజః।
నివేద్య శిష్యమాత్మానం తస్థౌ ప్రాంజలిరగ్రతః॥ 1-142-63 (6484) 
తతో ద్రోణోఽబ్రవీద్రాజన్నేకలవ్యమిదం వచః।
యది శిష్యోఽసి మే వీర వేతనం దీయతాం మమ॥ 1-142-64 (6485) 
ఏకలవ్యస్తు తచ్ఛ్రుత్వా ప్రీయమాణోఽబ్రవీదిదం।
కిం ప్రయచ్ఛామి భగవన్నాజ్ఞాపయతు మాం గురుః॥ 1-142-65 (6486) 
న హి కించిదదేయం మే గురవే బ్రహ్మవిత్తమ।  1-142-66 (6487) 
వైశంపాయన ఉవాచ।
తమబ్రవీత్త్వయాంగుష్ఠో దక్షిణో దీయతామితి॥  1-142-66x (851) 
ఏకలవ్యస్తు తచ్ఛ్రుత్వా వచో ద్రోణస్య దారుణం।
ప్రతిజ్ఞామాత్మనో రక్షన్సత్యే చ నియతః సదా॥ 1-142-67 (6488) 
తథైవ హృష్టవదనస్తథైవాదీనమానసః।
ఛిత్త్వాఽవిచార్య తం ప్రాదాద్ద్రోణాయాంగుష్ఠమాత్మనః॥ 1-142-68 (6489) 
తతః శరం తు నైషాదిరంగులీభిర్వ్యకర్షత।
న తథా చ స శీఘ్రోఽభూద్యథా పూర్వం నరాధిప॥ 1-142-69 (6490) 
తతోఽర్జునః ప్రీతమనా బభూవ విగతజ్వరః।
ద్రోణశ్చ సత్యవాగాసీన్నాన్యోఽభిభవితాఽర్జునం॥ 1-142-70 (6491) 
ద్రోణస్య తు తదా శిష్యౌ గదాయోగ్యౌ బభూవతుః।
దుర్యోధనశ్చ భీమశ్చ సదా సంరబ్ధణానసౌ॥ 1-142-71 (6492) 
అశ్వత్థామా రహస్యేషు సర్వేష్వభ్యధికోఽభవత్।
తథాఽతిపురుషానన్యాంత్సారుకౌ యమజావుభౌ॥ 1-142-72 (6493) 
యుధిష్ఠిరో రథశ్రేష్ఠః సర్వత్ర తు ధనంజయః।
ప్రథితః సాగరాంతాయాం రథయూథపయూథపః॥ 1-142-73 (6494) 
బుద్ధియోగబలోత్సాహః సర్వాస్త్రేషు చ నిష్ఠితః।
అస్త్రే గుర్వనురాగే చ విశిష్టోఽభవదర్జునః॥ 1-142-74 (6495) 
తుల్యేష్వస్త్రోపదేశేషు సౌష్ఠవేన చ వీర్యవాన్।
ఏకః సర్వకుమారాణాం బభూవాతిరథోఽర్జునః॥ 1-142-75 (6496) 
ప్రాణాధికం భీమసేనం కృతవిద్యం ధనంజయం।
ధార్తరాష్ట్రా దురాత్మానో నామృష్యంత పరస్పరం॥ 1-142-76 (6497) 
తాంస్తు సర్వాన్సమానీయ సర్వవిద్యాస్త్రశిక్షితాన్।
ద్రోణః ప్రహరణజ్ఞానే జిజ్ఞాసుః పురుషర్షభః॥ 1-142-77 (6498) 
కృత్రిమం భాసమారోప్య వృక్షాగ్రే శిల్పిభిః కృతం।
అవిజ్ఞాతం కుమారాణాం లక్ష్యభూతముపాదిశత్॥ 1-142-78 (6499) 
ద్రోణ ఉవాచ। 1-142-79x (852) 
శీఘ్రం భంతః సర్వేఽపి ధనూంష్యాదాయ సర్వశః।
భాసమేతం సముద్దిశ్య తిష్ఠధ్వం సంధితేషతః॥ 1-142-79 (6500) 
మద్వాక్యసమకాలం తు శిరోఽస్య వినిపాత్యతాం।
ఏకైకశో నియోక్ష్యామి తథా కురుత పుత్రకాః॥ 1-142-80 (6501) 
వైశంపాయన ఉవాచ। 1-142-81x (853) 
తతో యుధిష్ఠిరం పూర్వమువాచాంగిరసాం వరః।
సంధత్స్వ బామం దుర్ధర్ష మద్వాక్యాంతే విముంచతం॥ 1-142-81 (6502) 
తతో యుధిష్ఠిరః పూర్వం ధనుర్గృహ్య పరంతపః।
తస్థౌ భాసం సముద్దిశ్య గురువాక్యప్రచోదితః॥ 1-142-82 (6503) 
తతో వితతధన్వానం ద్రోణస్తం కురునందనం।
స ముహూర్తాదువాచేదం వచనం భరతర్షభ॥ 1-142-83 (6504) 
పశ్యసి త్వం ద్రుమాగ్రస్థం భాసం నరవరాత్మజ।
పశ్యామీత్యేవమాచార్యం ప్రత్యువాచ యుధిష్ఠిరః॥ 1-142-84 (6505) 
స ముహూర్తాదివ పునర్ద్రోణస్తం ప్రత్యభాషత।
అథ వృక్షమిమం మాం వా భ్రాతౄన్వాఽపి ప్రపశ్యసి॥ 1-142-85 (6506) 
తమువాచ స కౌంతేయః పశ్యాంయేనం నవస్పతిం।
భంతం చ తథా భ్రాతౄన్భాసం చేతి పునఃపునః॥ 1-142-86 (6507) 
తమువాచాపసర్పేతి ద్రోణోఽప్రీతమనా ఇవ।
నైతచ్ఛక్యం త్వయా వేద్ధుం లక్ష్యమిత్యేవ కుత్సయన్॥ 1-142-87 (6508) 
తతో దుర్యోధనాదీంస్తాంధార్తరాష్ట్రాన్మహాయశాః।
తేనైవ క్రమయోగేన జిజ్ఞాసుః పర్యపృచ్ఛత॥ 1-142-88 (6509) 
అన్యాంశ్చ శిష్యాన్భీమాదీన్రాజ్ఞశ్చైవాన్యదేశజాన్।
యదా చ సర్వే తత్సర్వం పశ్యామ ఇతి కుత్సితాః॥ ॥ 1-142-89 (6510) 
 
ఇతి శ్రీమన్మహాభారతే ఆదిపర్వణి సంభవపర్వణి ద్విచత్వారింశదధికశతతమోఽధ్యాయః॥ 142 ॥

Mahabharata - Adi Parva - Chapter Footnotes

1-142-12 యత్ప్రదేయం మే ఇతి పాఠాంతరం॥ 1-142-22 ద్రోణమభ్యయాత్ ద్రోణతుల్యోఽభవత్॥ 1-142-27 ఔహత తర్కితవాన్॥ 1-142-28 అపృథక్ సహైవాస్తే॥ 1-142-29 అతో న వ్యహీయత న విహీనోఽభూత్॥ 1-142-30 యోగమైకాగ్ర్యం॥ 1-142-33 అనుగ్రహణమభ్యాసః॥ 1-142-34 యోగ్యామభ్యాసం॥ 1-142-35 ఉత్థాయోపేత్యేతి క్రమః॥ 1-142-41 తేషామన్వవేక్షయా తేభ్యోఽధికో మాభూదితి బుద్ధ్యా॥ 1-142-43 మహీమయం మృణ్మయం॥ 1-142-44 ఇష్వస్త్రే ఇషుప్రయోగే యోగమైకాగ్ర్యం॥ 1-142-45 లఘుత్వం శీఘ్రప్రయోక్తృత్వం॥ 1-142-64 వేతనం గురుదక్షిణారూపం॥ 1-142-70 నాధికోఽన్యోఽర్జునాదభూత ఇతి పాఠాంతరం॥ 1-142-71 గదాయోగ్యౌ గదాయుద్ధేఽభ్యాసవంతౌ॥ 1-142-72 త్సారుకౌ ఖంగయుద్ధే కుశలౌ॥ 1-142-79 భాసం పక్షివిశేషం॥ ద్విచత్వారింశదధికశతతమోఽధ్యాయః॥ 142 ॥



ఆదిపర్వ - అధ్యాయ 143

॥ శ్రీః ॥

1.143. అధ్యాయః 143 

Mahabharata - Adi Parva - Chapter Topics

అర్జునేన లక్ష్యభూతభాసచ్ఛేదః॥ 1 ॥ స్నానార్థం గంగామవతీర్ణస్య ద్రోణస్య గ్రాహేణ జంఘాయాం గ్రహణం॥ 2 ॥ అర్జునేన గ్రాహహననం॥ 3 ॥ అర్జునస్య బ్రహ్మశిరోస్త్రలాభః॥ 4 ॥

Mahabharata - Adi Parva - Chapter Text

1-143-0 (6511) 
వైశంపాయన ఉవాచ। 1-143-0x (854) 
తతో ధనంజయం ద్రోణః స్మయమానోఽభ్యభాషత।
త్వయేదానీం ప్రహర్తవ్యమేతల్లక్ష్యం విలోక్యతాం॥ 1-143-1 (6512) 
మద్వాక్యసమకాలం తే మోక్తవ్యోఽత్ర భవేచ్ఛరః।
వితత్య కార్ముకం పుత్ర తిష్ఠ తావన్ముహూర్తకం॥ 1-143-2 (6513) 
ఏవముక్తః సవ్యసాచీ మండలీకృతకార్ముకః।
తస్థౌ భాసం సముద్దిశ్య గురువాక్యప్రచోదితః॥ 1-143-3 (6514) 
ముహూర్తాదివ తం ద్రోణస్తథైవ సమభాషత।
పశ్యస్యేనం స్థితం భాసం ద్రుమం మామపి చార్జున॥ 1-143-4 (6515) 
పశ్యాంయేకం భాసమితి ద్రోణం పార్థోఽభ్యభాషత।
న తు వృక్షం భవంతం వా పశ్యామీతి చ భారత॥ 1-143-5 (6516) 
తతః ప్రీతమనా ద్రోణో ముహూర్తాదివ తం పునః।
ప్రత్యభాషత దుర్ధర్షః పాండవానాం మహారథం॥ 1-143-6 (6517) 
భాసం పశ్యసి యద్యేనం తథా బ్రూహి పునర్వచః।
శిరః పశ్యామి భాసస్య న గాత్రమితి సోఽబ్రవీత్॥ 1-143-7 (6518) 
అర్జునేనైవముక్తస్తు ద్రోణో హృష్టతనూరుహః।
ముంచస్వేత్యబ్రవీత్పార్థం స ముమోచావిచారయన్॥ 1-143-8 (6519) 
తతస్తస్య గస్థస్య క్షురేణ నిశితేన చ।
శిర ఉత్కృత్య తరసా పాతయామాస పాండవః॥ 1-143-9 (6520) 
తస్మిన్కర్మణి సంసిద్ధే పర్యష్వజత పాండవం।
మేనే చ ద్రుపదం సంఖ్యే సానుబంధం పరాజితం॥ 1-143-10 (6521) 
కస్య చిత్త్వథ కాలస్య సశిష్యోఽంగిరసాం వరః।
జగామ గంగామభితో మజ్జితుం భరతర్షభ॥ 1-143-11 (6522) 
అవగాఢమథో ద్రోణం సలిలే సలిలేచరః।
గ్రాహో జగ్రాహ బలవాంజంఘాంతే కాలచోదితః॥ 1-143-12 (6523) 
స సమర్థోఽపి మోక్షాయ శిష్యాన్సర్వానచోదయత్।
గ్రాహం హత్వా తు మోక్ష్యధ్వం మామితి త్వరయన్నివ॥ 1-143-13 (6524) 
తద్వాక్యసమకాలం తు బీభత్సుర్నిశితైః శరైః।
అవార్యైః పంచభిర్గ్రాహం మగ్నమంభస్యతాడయత్॥ 1-143-14 (6525) 
ఇతరే త్వథ సంమూఢాస్తత్రపత్ర ప్రపేదిరే।
తం తు దృష్ట్వా క్రియోపేతం ద్రోణోఽమన్యత పాండవం॥ 1-143-15 (6526) 
విశిష్టం సర్వశిష్యేభ్యః ప్రీతిమాంశ్చాభవత్తదా।
స పార్థబాణైర్బహుధా ఖండశః పరికల్పితః॥ 1-143-16 (6527) 
గ్రాహః పంచత్వమాపేదే జంఘాం త్యక్త్వా మహాత్మనః।
`సర్వక్రియాభ్యనుజ్ఞానాత్తథా శిష్యాన్సమానయత్॥ 1-143-17 (6528) 
దుర్యోధనం చిత్రసేనం దుఃశాసనవివింశతీ।
అర్జునం చ సమానీయ హ్యశ్వత్థామానమేవ చ॥ 1-143-18 (6529) 
శిశుకం మృణ్మయం కృత్వా ద్రోణో గంగాజలే తతః।
శిష్యాణాం పశ్యతాం చైవ క్షిపతి స్మ మహాభుజః॥ 1-143-19 (6530) 
చక్షుషీ వాససా చైవ బద్ధ్వా ప్రాదాచ్ఛరాసనం।
శిశుకం విద్ధ్యతేమం వై జలస్థం బద్ధచక్షుషః॥ 1-143-20 (6531) 
తత్క్షణేనైవ బీభత్సురావాపైర్దశభిర్వశీ।
పంచకైరనువివ్యాధ మగ్నం శిశుకమంభసి॥ 1-143-21 (6532) 
తాః స దృష్ట్వా క్రియాః సర్వా ద్రోణోఽమన్యత పాండవం।
విశిష్టం సర్వశిష్యేభ్యః ప్రీతిమాంశ్చాభవత్తదా।' 
తథాబ్రవీన్మహాత్మానం భారద్వాజో మహారథం॥  1-143-22 (6533) 
గృహాణేదం మహాబాహో విశిష్టమతిదుర్ధరం।
అస్త్రం బ్రహ్మశిరో నామ సప్రయోగనివర్తనం॥ 1-143-23 (6534) 
న చ తే మానుషేష్వేతత్ప్రయోక్తవ్యం కథంచన।
జగద్వినిర్దహేదేతదల్పతేజసి పాతితం॥ 1-143-24 (6535) 
అసామాన్యమిదం తాత లోకేష్వస్త్రం నిగద్యతే।
తద్ధారయేథాః ప్రయతః శృణు చేదం వచో మమ॥ 1-143-25 (6536) 
బాధేతామానుషః శత్రుర్యది త్వాం వీర కశ్చన।
తద్వధాయ ప్రయుంజీథాస్తదస్త్రమిదమాహవే॥ 1-143-26 (6537) 
తథేతి సంప్రతిశ్రుత్య బీభత్సుః స కృతాంజలిః।
జగ్రాహ పరమాస్త్రం తదాహ చైనం పునర్గురుః। 
భవితా త్వత్సమో నాన్యః పుమాఁల్లోకే ధనుర్ధరః॥ ॥  1-143-27 (6538) 
 
ఇతి శ్రీమన్మహాభారతే ఆదిపర్వణి సంభవపర్వణి త్రిచత్వారింశదధికశతతమోఽధ్యాయః॥ 143 ॥

Mahabharata - Adi Parva - Chapter Footnotes

1-143-12 అవగాఢం జలావగాహినం॥ 1-143-13 మోక్ష్యధ్వం మోచయధ్వం॥ త్రిచత్వారింశదధికశతతమోఽధ్యాయః॥ 143 ॥



ఆదిపర్వ - అధ్యాయ 144

॥ శ్రీః ॥

1.144. అధ్యాయః 144 

Mahabharata - Adi Parva - Chapter Topics

కుమారాణాం అస్త్రశిక్షాపరీక్షార్థం రంగనిర్మాణం॥ 1 ॥ శిక్షాదర్శనార్థం భీష్మాదీనాం ప్రేక్షాగారప్రవేశః॥ 2 ॥ యుధిష్ఠిరాదీనాం పరీక్షా॥ 3 ॥ భీమదుర్యోధనయోః గదాయుద్ధపరీక్షా॥ 4 ॥

Mahabharata - Adi Parva - Chapter Text

1-144-0 (6539) 
వైశంపాయన ఉవాచ। 1-144-0x (855) 
కృతాస్త్రాంధార్తరాష్ట్రాంశ్చ పాండుపుత్రాంశ్చ భారత।
దృష్ట్వా ద్రోణోఽబ్రవీద్రాజంధృతరాష్ట్రం జనేశ్వరం॥ 1-144-1 (6540) 
కృపస్య సోమదత్తస్య వాహ్లీకస్య చ ధీమతః।
గాంగేయస్య చ సాన్నిధ్యే వ్యాసస్య విదురస్య చ॥ 1-144-2 (6541) 
రాజన్సంప్రాప్తవిద్యాస్తే కుమారాః కురుసత్తమ।
తే దర్శయేయుః స్వాం శిక్షాం రాజన్ననుమతే తవ॥ 1-144-3 (6542) 
తతోఽబ్రవీన్మహారాజః ప్రహృష్టేనాంతరాత్మనా।  1-144-4 (6543) 
ధృతరాష్ట్ర ఉవాచ।
భారద్వాజ మహత్కర్మ కృతం తే ద్విజసత్తమ॥  1-144-4x (856) 
యదానుమన్యసే కాలం యస్మిందేశే యథాయథా।
తథాతథా విధానాయ స్వయమాజ్ఞాపయస్వ మాం॥ 1-144-5 (6544) 
స్పృహయాంయద్య నిర్వేదాన్పురుషాణాం సచక్షుషాం।
అస్త్రహేతోః పరాక్రాంతాన్యే మే ద్రక్ష్యంతి పుత్రకాన్॥ 1-144-6 (6545) 
క్షత్తర్యద్గురురాచార్యో బ్రవీతి కురు తత్తథా।
న హీదృశం ప్రియం మన్యే భవితా ధర్మవత్సల॥ 1-144-7 (6546) 
తతో రాజానమామంత్ర్య విదురానుమతోపి హి।
భారద్వాజో మహాప్రాజ్ఞో మాపయామాస మేదినీం॥ 1-144-8 (6547) 
సమామవృక్షాం నిర్గులమాముదక్ప్రవణసంస్థితాం।
తస్యాం భూమౌ బలిం చక్రే తిథౌ నక్షత్రపూజితే॥ 1-144-9 (6548) 
అవఘుష్టం పురం చాపి తదర్థం భరతర్షభ।
రంగభూమౌ సువిపులం శాస్త్రదృష్టం యథావిధి॥ 1-144-10 (6549) 
ప్రేక్షాగారం సువిహితం చక్రస్తే తస్య శిల్పినః।
రక్షాం సర్వాయుధోపేతాం స్త్రీణాం చైవ నరర్షభ॥ 1-144-11 (6550) 
మంచాంశ్చ కారయామాసుర్యత్ర జానపదా జనాః।
విపులానుచ్ఛ్రయోపేతాఞ్శిబికాశ్చ మహాధనాః॥ 1-144-12 (6551) 
తస్మింస్తతోఽహని ప్రాప్తే రాజా ససచివస్తదా।
`సాంతఃపురః సహామాత్యో వ్యాసస్యానుమతే తదా।' 
భీష్మం ప్రముఖతః కృత్వా కృపం చాచార్యసత్తమం॥  1-144-13 (6552) 
`బాహ్లీకం సోమదత్తం చ భూరిశ్రవసమేవ చ।
కురూనన్యాంశ్చ సచివానాదాయ నగరాద్బహిః॥ 1-144-14 (6553) 
రంగభూమిం సమాసాద్య బ్రాహ్మణైః సహితో నృపః॥'  1-144-15 (6554) 
ముక్తాజాలపరిక్షిప్తం వైదూర్యమమిశోభితం।
శాతకుంభమయం దివ్యం ప్రేక్షాగారముపాగమత్॥ 1-144-16 (6555) 
గాంధారీ చ మహాభాగా కుంతీ చ జయతాం వర।
స్త్రియశ్చ రాజ్ఞః సర్వాస్తాః సప్రేష్యాః సపరిచ్ఛదాః॥ 1-144-17 (6556) 
హర్షాదారురుహుర్మంచాన్మేరుం దేవస్త్రియో యథా।
బ్రాహ్మణక్షత్రియాద్యం చ చాతుర్వర్ణ్యం పురాద్ద్రుతం॥ 1-144-18 (6557) 
దర్శనేప్సుః సమభ్యాగాత్కుమారాణాం కృతాస్త్రతాం।
క్షణేనైకస్థతాం తత్ర దర్శనేప్సుర్జగామ హ॥ 1-144-19 (6558) 
ప్రవాదితైశ్చ వాదిత్రైర్జనకౌతూహలేన చ।
మహార్ణవ ఇవ క్షుబ్ధః సమాజః సోఽభవత్తదా॥ 1-144-20 (6559) 
తతః శుక్లాంబరధరః శుక్లయజ్ఞోపవీతవాన్।
శుక్లకేశః సితశ్మశ్రుః శుక్లాల్యానులేపనః॥ 1-144-21 (6560) 
రంగమధ్యం తదాచార్యః సపుత్రః ప్రవివేశ హ।
నభో జలధరైర్హీనం సాంగారక ఇవాంశుమాన్॥ 1-144-22 (6561) 
వ్యాసస్యానుమతే చక్రే బలిం బలవతాం వరః।
బ్రాహ్మణాంస్తు సుమంత్రజ్ఞాన్కారయామాస మంగలం॥ 1-144-23 (6562) 
`సువర్ణమణిరత్నాని వస్త్రాణి వివిధాని చ।
ప్రదదౌ దక్షిణాం రాజా ద్రోణాయ చ కృపాయ చ॥'  1-144-24 (6563) 
సుఖపుణ్యాహఘోషస్య పుణ్యస్య సమనంతరం।
వివిశుర్వివిధం గృహ్య శస్త్రోపకరణం నరాః॥ 1-144-25 (6564) 
తతో బద్ధాంగులిత్రాణా బద్ధకక్ష్యా మహారథాః।
బద్ధథూణాః సధనుషో వివిశుర్భరతర్షభాః॥ 1-144-26 (6565) 
`రంగమధ్యే స్థితం ద్రోణమభివాద్య నరర్షభాః।
చక్రుః పూజాం యథాన్యాయం ద్రోణస్య చ కృపస్య చ॥ 1-144-27 (6566) 
ఆశీర్భిశ్చ ప్రయుక్తాభిః సర్వే సంహృష్టమానసాః।
అభివాద్య పునః శస్త్రాన్బలిపుష్పైః సమర్చితాన్॥ 1-144-28 (6567) 
రక్తచందనసంమిశ్రైః స్వయమర్చంతి కౌరవాః।
రక్తచందనదిగ్ధాశ్చ రక్తమాల్యానుధారిణః॥ 1-144-29 (6568) 
సర్వే రక్తపతాకాశ్చ సర్వే రక్తాంతలోచనాః।
ద్రోణేన సమనుజ్ఞాతా గృహ్య శస్త్రం పరంతపాః॥ 1-144-30 (6569) 
ధనూంషి పూర్వ సంగృహ్య తప్తకాంచనభూషితాః।
సజ్యాని వివిధాకారాః శరైః సంధాయ కౌరవా॥ 1-144-31 (6570) 
జ్యాఘోషం తలఘోషం చ కృత్వా భూతాన్యమోహయన్॥'  1-144-32 (6571) 
అనుజ్యేష్ఠం చ తే తత్ర యుధిష్ఠిరపునరోగమాః।
చక్రురస్త్రం మహావీర్యాః కుమారాః పరమాద్భుతం॥ 1-144-33 (6572) 
`కేషాంచిత్తత్ర మాల్యేషు శరా నిపతితా నృప।
కేషాంచిత్పుష్పముకుటే నిపతంతి స్మ సాయకాః॥ 1-144-34 (6573) 
కేచిల్లక్ష్యాణి వివిధైర్బాణైరాహితలక్షణైః।
బిభిదుర్లాఘవోత్సృష్టైర్గురూణి చ లఘూని చ॥'  1-144-35 (6574) 
కేచిచ్ఛరాక్షేపభయాచ్ఛిరాంస్యవననామిరే।
మనుజా ధృష్టమపరే వీక్షాంచక్రుః సువిస్మితాః॥ 1-144-36 (6575) 
తే స్మ లక్ష్యాణి బిభిదుర్బాణైర్నామాంకశోభితైః।
వివిధైర్లాఘవోత్సృష్టైరుహ్యంతో వాజిభిర్ద్రుతం॥ 1-144-37 (6576) 
తత్కుమారబలం తత్ర గృహీతశరకార్ముకం।
గంధర్వనగరాకారం ప్రేక్ష్య తే విస్మితాభవన్॥ 1-144-38 (6577) 
సహసా చుక్రుశుశ్చాన్యే నరాః శతసహస్రశః।
విస్మయోత్ఫుల్లనయనాః సాధుసాధ్వితి భారత॥ 1-144-39 (6578) 
కృత్వా ధనుషి తే మార్గాన్రథచర్యాసు చాసకృత్।
గజపృష్ఠేఽశ్వపృష్ఠే చ నియుద్ధే చ మహాబలాః॥ 1-144-40 (6579) 
గృహీతఖడ్గచర్మాణస్తతో భూయః ప్రహారిణః।
త్సరుమార్గాన్యథోద్దిష్టాంశ్చేరుః సర్వాసు భూమిషు॥ 1-144-41 (6580) 
లాఘవం సౌష్ఠవం శోభాం స్థిరత్వం దృఢముష్టితాం।
దదృశుస్తత్ర సర్వేషాం ప్రయోగం ఖడ్గచర్మణోః॥ 1-144-42 (6581) 
అథ తౌ నిత్యసంహృష్టౌ సుయోధనవృకోదరౌ।
అవతీర్ణౌ గదాహస్తావేకశృంగావివాచలౌ॥ 1-144-43 (6582) 
బద్ధకక్ష్యౌ మహాబాహూ పౌరుషే పర్యవస్థితౌ।
బృంహంతౌ వాసితాహేతోః సమదావివ కుంజరౌ॥ 1-144-44 (6583) 
తౌ ప్రదక్షిణసవ్యాని మండలాని మహాబలౌ।
చేరతుర్మండలగతౌ సమదావివ కుంజరౌ॥ 1-144-45 (6584) 
విదురో ధృతరాష్ట్రాయ గాంధార్యాః పాండవారణిః।
న్యవేదయేతాం తత్సర్వం కుమారాణాం విచేష్టితం॥ ॥ 1-144-46 (6585) 
 
ఇతి శ్రీమన్మహాభారతే ఆదిపర్వణి సంభవపర్వణి చతుశ్చత్వారింశదధికశతతమోఽధ్యాయః॥ 144 ॥

Mahabharata - Adi Parva - Chapter Footnotes

1-144-19 దర్శనేప్సుః జన ఇతి శేషః॥ 1-144-22 అంశుమాన్ చంద్రః॥ 1-144-38 గంధర్వనగరాకారమద్భుతరూపం॥ 1-144-43 సంహృష్టౌ పరస్పరం జేతుం సకామౌ॥ 1-144-44 బృంహంతౌ శబ్దం కుర్వాణౌ। వాసితా హస్తినీ॥ 1-144-45 మండలగతాబలాతచక్రవద్భ్రాంయమాణగదాపరివేషాంతర్గతౌ॥ 1-144-46 పాండవారణిః కుంతీ॥ చతుశ్చత్వారింశదధికశతతమోఽధ్యాయః॥ 144 ॥



ఆదిపర్వ - అధ్యాయ 145

॥ శ్రీః ॥

1.145. అధ్యాయః 145 

Mahabharata - Adi Parva - Chapter Topics

అర్జునస్య పరీక్షా॥ 1 ॥ కర్ణస్య రంగప్రవేశః॥ 2 ॥

Mahabharata - Adi Parva - Chapter Text

1-145-0 (6586) 
వైశంపాయన ఉవాచ। 1-145-0x (857) 
కురురాజే హి రంగస్థే భీమే చ బలినాం వరే।
పక్షపాతకృతస్నేహః స ద్విధేవాభవజ్జనః॥ 1-145-1 (6587) 
జయ హే కురురాజేతి జయ హే భీమ ఇత్యుత।
పురుషాణాం సువిపులాః ప్రణాదాః సహసోత్థితాః॥ 1-145-2 (6588) 
తతః క్షుబ్ధార్ణవనిభం రంగమాలోక్య బుద్ధిమాన్।
భారద్వాజః ప్రియం పుత్రమశ్వత్థామానమబ్రవీత్॥ 1-145-3 (6589) 
వారయైతౌ మహావీర్యౌ కృతయోగ్యావుభావపి।
మా భూద్రంగప్రకోపోఽయం భీమదుర్యోధనోద్భవః॥ 1-145-4 (6590) 
వైశంపాయన ఉవాచ। 1-145-5x (858) 
`తత ఉత్థాయ వేగేన అశ్వత్థామా న్యవారయత్।
గురోరాజ్ఞా భీమ ఇతి గాంధారే గురుశాసనం। 
అలం శిక్షాకృతం వేగమలం సాహసమిత్యుత॥'  1-145-5 (6591) 
తతస్తావుద్యతగతౌ గురుపుత్రేణ వారితౌ।
యుగాంతానిలసంక్షుబ్ధౌ మహావేలావివార్ణవౌ॥ 1-145-6 (6592) 
తతో రంగాంగణగతో ద్రోణో వచనమబ్రవీత్।
నివార్య వాదిత్రగణం మహామేఘనిభస్వనం॥ 1-145-7 (6593) 
యో మే పుత్రాత్ప్రియతరః సర్వశస్త్రవిశారదః।
ఐంద్రిరింద్రానుజసమః స పార్థో దృశ్యతామితి॥ 1-145-8 (6594) 
ఆచార్యవచనేనాథ కృతస్వస్త్యయనో యువా।
బద్ధగోధాంగులిత్రాణః పూర్ణతూణః సకార్ముకః॥ 1-145-9 (6595) 
కాంచనం కవచం బిభ్రత్ప్రత్యదృశ్య ఫాల్గునః।
సార్కః సేంద్రాయుధతడిత్ససంధ్య ఇవ తోయదః॥ 1-145-10 (6596) 
తతః సర్వస్య రంగస్య సముత్పింజలకోఽభవత్।
ప్రావాద్యంత చ వాద్యాని సశంఖాని సమంతతః॥ 1-145-11 (6597) 
ప్రేక్షకా ఊచుః। 1-145-12x (859) 
ఏష కుంతీసుతః శ్రీమానేష మధ్యమపాండవః।
ఏష పుత్రో మహేంద్రస్య కురూణామేష రక్షితా॥ 1-145-12 (6598) 
ఏషోఽస్త్రవిదుషాం శ్రేష్ఠ ఏష ధర్మభృతాం వరః।
ఏష శీలవతాం చాపి శీలజ్ఞాననిధిః పరః॥ 1-145-13 (6599) 
వైశంపాయన ఉవాచ। 1-145-14x (860) 
ఇత్యేవం తుములా వాచః శుశ్రువుః ప్రేక్షకేరితాః।
కుంత్యాః ప్రస్రవసంయుక్తైరస్రైః క్లిన్నమురోఽభవత్॥ 1-145-14 (6600) 
తేన శబ్దేన మహతా పూర్ణశ్రుతిరథాబ్రవీత్।
ధృతరాష్ట్రో నరశ్రేష్ఠో విదురం హృష్టమానసః॥ 1-145-15 (6601) 
క్షత్తః క్షుబ్ధార్ణవనిభః కిమేష సుమహాస్వనః।
సహసైవోత్థితో రంగే భిందన్నివ నభస్తలం॥ 1-145-16 (6602) 
విదుర ఉవాచ। 1-145-17x (861) 
ఏష పార్థో మహారాజ ఫాల్గునః పాండునందనః।
అవతీర్ణః సకవచస్తత్రైవ సుమిహాస్వనః॥ 1-145-17 (6603) 
ధృతరాష్ట్ర ఉవాచ। 1-145-18x (862) 
ధన్యోఽస్ంయనుగృహీతోఽస్మి రక్షితోఽస్మి మహామతే।
పృథారణిసముద్భూతైస్త్రిభిః పాండవవహ్నిభిః॥ 1-145-18 (6604) 
వైశంపాయన ఉవాచ। 1-145-19x (863) 
తస్మిన్ప్రముదితే రంగే కథంచిత్ప్రత్యుపస్థితే।
దర్శయామాస బీభత్సురాచార్యాయాస్త్రలాఘవం॥ 1-145-19 (6605) 
ఆగ్నేయేనాసృజద్వహ్నిం వారుణేనాసృజత్పయః।
వాయవ్యేనాసృజద్వహ్నిం పార్జన్యేనాసృజద్ధనాన్॥ 1-145-20 (6606) 
భౌమేన ప్రాసృజద్భూమిం పార్వతేనాసృజద్గిరీన్।
అంతర్ధానేన చాస్త్రేణ పునరంతర్హితోఽభవత్॥ 1-145-21 (6607) 
క్షణాత్ప్రాంశుః క్షణాద్ధ్రస్వః క్షణాచ్చ రథధూర్గతః।
క్షణేన రథమధ్యస్థః క్షణేనావతరన్మహీం॥ 1-145-22 (6608) 
సుకుమారం చ సూక్ష్మం చ గురు చాపి గురుప్రియః।
సౌష్ఠవేనాభిసంయుక్తః సోఽవిధ్యద్వివిధైః శరైః॥ 1-145-23 (6609) 
భ్రమతశ్చ వరాహస్య లోహస్య ప్రముఖే సమం।
పంచబాణానసంక్తాన్సంముమోచైకబాణవత్॥ 1-145-24 (6610) 
గవ్యే విషాణకోశే చ చలే రజ్జ్వవలంబిని।
నిచఖాన మహావీర్యః సాయకానేకవింశతిం॥ 1-145-25 (6611) 
ఇత్యేవమాది సుమహత్ఖడ్గే ధనుషి చానఘ।
గదాయాం శస్త్రకుశలో మండలాని హ్యదర్శయత్॥ 1-145-26 (6612) 
తతః సమాప్తభూయిష్ఠే తస్మిన్కర్మణి భారత।
మందీభూతే సమాజే చ వాదిత్రస్య చ నిఃస్వనే॥ 1-145-27 (6613) 
ద్వారదేశాత్సముద్భూతో మాహాత్ంయబలసూచకః।
వజ్రనిష్పేషసదృశః శుశ్రువే భుజనిఃస్వనః॥ 1-145-28 (6614) 
దీర్యంతే కిం ను గిరయః కింస్విద్భూమిర్విదీర్యతే।
కింస్విదాపూర్యతే వ్యోమ జలధారాఘనైర్ఘనైః॥ 1-145-29 (6615) 
రంగస్యైవం మతిరభూత్క్షణేన వసుధాధిప।
ద్వారం చాభిముఖాః సర్వే బభూవుః ప్రేక్షకాస్తదా॥ 1-145-30 (6616) 
పంచభిర్భ్రాతృభిః పార్థైర్ద్రోణః పరివృతో వభౌ।
పంచతారేణ సంయుక్తః సావిత్రేణేవ చంద్రమాః॥ 1-145-31 (6617) 
అశ్వత్థాంనా చ సహితం భ్రాతౄణాం శతమూర్జితం।
దుర్యోధనమమిత్రఘ్నముత్థితం పర్యవారయత్॥ 1-145-32 (6618) 
స తైస్తదా భ్రాతృభిరుద్యతాయుధై-
ర్గదాగ్రపాణిః సమవస్థితైర్వృతః। 
బభౌ యథా దానవసంక్షయే పురా
పునందరో దేవగణైః సమావృతః॥ ॥  1-145-33 (6619) 
 
ఇతి శ్రీమన్మహాభారతే ఆదిపర్వణి సంభవపర్వణి పంచచత్వారింశదధికశతతమోఽధ్యాయః॥ 145 ॥

Mahabharata - Adi Parva - Chapter Footnotes

1-145-4 కృతయోగ్యౌ సుశిక్షితౌ॥ 1-145-10 తూణకార్ముకకవచానాం తత్ప్రభాజాలస్యార్జునస్య చ క్రమాదర్కేంద్రాయుధతడిత్సంధ్యాతోయదైరుపమా॥ 1-145-11 సముత్పింజలక ఉత్ఫుల్లతా॥ 1-145-14 అస్రైః ప్రేమాశ్రుభిః॥ 1-145-23 సుకుమారం పూర్ణఘటకుక్కుటాండాదీని లక్ష్యాణ్యవిచాల్యావిధ్యత్। సూక్ష్మం గుంజాది లక్ష్యం, గురు ఘనావయవం చ సోఽవిధ్యత్॥ 1-145-25 భూతాశ్వేభవరాహాణాం సింహర్క్షకపిసంముఖాన్। బాణాన్సప్తాసమాయుక్తాన్స ముమోచైకబాణవత్। ఇతి ఘపాఠః। గవ్యే గోసంబంధిని॥ 1-145-31 సావిత్రేణ హస్తనక్షత్రేణ॥ 1-145-33 గదా అగ్రం ఆలంబనం యస్య తాదృశః పాణిర్యస్య స గాదాగ్రపాణిః॥ పంచచత్వారింశదధికశతతమోఽధ్యాయః॥ 145 ॥



ఆదిపర్వ - అధ్యాయ 146

॥ శ్రీః ॥

1.146. అధ్యాయః 146 

Mahabharata - Adi Parva - Chapter Topics

కర్ణస్య పరీక్షా॥ 1 ॥ కర్ణార్జునయోర్యుద్ధప్రసంగః॥ 2 ॥ కృపేణ కర్ణస్యాధిక్షేపః, కర్ణస్య దుర్యోధనేన రాజ్యాభిషేచనం చ॥ 3 ॥

Mahabharata - Adi Parva - Chapter Text

1-146-0 (6620) 
వైశంపాయన ఉవాచ। 1-146-0x (864) 
`ఏతస్మిన్నేవ కాలే తు తస్మింజనసమాగమే।'
దత్తేఽవకాశే పురుషైర్విస్మయోత్ఫుల్లలోచనః। 
వివేశ రంగం విస్తీర్ణం కర్ణః పరపురంజయః॥  1-146-1 (6621) 
సహజం కవచం బిభ్రత్కుండలోద్ద్యోతితాననః।
స ధనుర్బద్ధనిస్త్రింశః పాదచారీవ పర్వతః॥ 1-146-2 (6622) 
కన్యాగర్భః పృథుయశాః పృథాయాః పృథులోచనః।
తీక్ష్ణాంశోర్భాస్కరస్యాంశః కర్ణోఽరిగణసూదనః॥ 1-146-3 (6623) 
సింహర్షభగజేంద్రాణాం బలవీర్యపరాక్రమః।
దీప్తికాంతిద్యుతిగుణైః సూర్యేందుజ్వలనోపమః॥ 1-146-4 (6624) 
ప్రాంశుః కనకతాలాభః సింహసంహననో యువా।
అసంఖ్యేయగుణః శ్రీమాన్భాస్కరస్యాత్మసంభవః॥ 1-146-5 (6625) 
స నిరీక్ష్య మహాబాహుః సర్వతో రంగమండలం।
ప్రణామం ద్రోణకృపయోర్నాత్యాదృతమివాకరోత్॥ 1-146-6 (6626) 
స సమాజజనః సర్వో నిశ్చలః స్థిరలోచనః।
కోఽయమిత్యాగతక్షోభః కౌతూహలపరోఽభవత్॥ 1-146-7 (6627) 
సోఽబ్రవీన్మేఘగంభీరస్వరేణ వదతాం వరః।
భ్రాతా భ్రాతరమజ్ఞాతం సావిత్రః పాకశాసనిం॥ 1-146-8 (6628) 
పార్థ యత్తే కృతం కర్మ విశేషవదహం తతః।
కరిష్యే పశ్యతాం నౄణాం మాఽఽత్మనా విస్మయం గమః॥ 1-146-9 (6629) 
అసమాప్తే తతస్తస్య వచనే వదతాం వర।
యంత్రోత్క్షిప్త ఇవోత్తస్థౌ క్షిప్రం వై సర్వతో జనః॥ 1-146-10 (6630) 
ప్రీతిశ్చ మనుజవ్యాఘ్ర దుర్యోధనముపావిశత్।
హ్రీశ్చ క్రోధశ్చ బీభత్సుం క్షణేనాన్వావివేశ హ॥ 1-146-11 (6631) 
తతో ద్రోణాభ్యనుజ్ఞాతః కర్ణః ప్రియరణః సదా।
యత్కృతం తత్ర పార్థేన తచ్చకార మహాబలః॥ 1-146-12 (6632) 
అథ దుర్యోధనస్తత్ర భ్రాతృభిః సహ భారత।
కర్ణం పరిష్వజ్య ముదా తతో వచనమబ్రవీత్॥ 1-146-13 (6633) 
స్వాగతం తే మహాబాహో దిష్ట్యా ప్రాప్తోఽసి మానద।
అహం చ కురురాజ్యం చ యథేష్టముపభుజ్యతాం॥ 1-146-14 (6634) 
కర్ణ ఉవాచ। 1-146-15x (865) 
కృతం సర్వమహం మన్యే సఖిత్వం చ త్వయా వృణే।
ద్వంద్వయుద్ధం చ పార్థేన కర్తుమిచ్ఛాంయహం ప్రభో॥ 1-146-15 (6635) 
`వైశంపాయన ఉవాచ। 1-146-16x (866) 
ఏవముక్తస్తు కర్ణేన రాజందుర్యోధనస్తదా।
కర్ణం దీర్ఘాంచితభుజం పరిష్వజ్యేదమబ్రవీత్॥'  1-146-16 (6636) 
భుంక్ష్వ భోగాన్మయా సార్ధం బంధూనాం ప్రియకృద్భవ।
దుర్హృదాం కురు సర్వేషాం మూర్ధ్ని పాదమరిందమ॥ 1-146-17 (6637) 
వైశంపాయన ఉవాచ। 1-146-18x (867) 
తతః క్షిప్తమివాత్మానం మత్వా పార్థోఽభ్యభాషత।
కర్ణం భ్రాతృసమూహస్య మధ్యేఽచలమివ స్థితం॥ 1-146-18 (6638) 
అర్జున ఉవాచ। 1-146-19x (868) 
అనాహూతోపసృష్టానామనాహూతోపజల్పినాం।
యే లోకాస్తాన్హతః కర్ణ మయా త్వం ప్రతిపత్స్యసే॥ 1-146-19 (6639) 
కర్ణ ఉవాచ। 1-146-20x (869) 
రంగోఽయం సర్వసామాన్యః కిమత్ర తవ ఫాల్గున।
వీర్యశ్రేష్ఠాశ్చ రాజానో బలం ధర్మోఽనువర్తతే॥ 1-146-20 (6640) 
కిం క్షేపైర్దుర్బలాయాసైః శరైః కథయ భారత।
గురోః సమక్షం యావత్తే హరాంయద్య శిరః శరైః॥ 1-146-21 (6641) 
వైశంపాయన ఉవాచ। 1-146-22x (870) 
తతో ద్రోణాభ్యనుజ్ఞాతః పార్తః పరపురంజయః।
భ్రాతృభిస్త్వరయాశ్లిష్టో రణాయోపజగామ తం॥ 1-146-22 (6642) 
తతో దుర్యోధనేనాపి స భ్రాత్రా సమరోద్యతః।
పరిష్వక్తః స్థితః కర్ణః ప్రగృహ్య సశరం ధనుః॥ 1-146-23 (6643) 
తతః సవిద్యుత్స్తనితైః సేంద్రాయుధపురోగమైః।
ఆవృతం గగనం మేఘైర్బలాకాపంక్తిహాసిభిః॥ 1-146-24 (6644) 
తతః స్నేహాద్ధరిహయం దృష్ట్వా రంగావలోకినం।
భాస్కరోఽప్యనయన్నాశం సమీపోపగతాన్ఘనాన్॥ 1-146-25 (6645) 
మేఘచ్ఛాయోపగూఢస్తు తతోఽదృశ్యత ఫాల్గునః।
సూర్యాతపపరిక్షిప్తః కర్ణోఽపి సమదృశ్యత॥ 1-146-26 (6646) 
ధార్తరాష్ట్రా యతః కర్ణస్తస్మిందేశే వ్యవస్థితాః।
భారద్వాజః కృపో భీష్మో యతః పార్థస్తతోఽభవన్॥ 1-146-27 (6647) 
ద్విధా రంగః సమభవత్స్త్రీణాం ద్వైధమజాయత।
కుంతిభోజసుతా మోహం విజ్ఞాతార్థా జగామ హ॥ 1-146-28 (6648) 
తాం తథా మోహమాపన్నాం విదురః సర్వధర్మవిత్।
కుంతీమాశ్వాసయామాస ప్రేష్యాభిశ్చందనోదకైః॥ 1-146-29 (6649) 
తతః ప్రత్యాగతప్రాణా తావుభౌ పరిదంశితౌ।
పుత్రౌ దృష్ట్వా సుసంభ్రాంతా నాన్వపద్యత కించన॥ 1-146-30 (6650) 
తావుద్యతమహాచాపౌ కృపః శారద్వతోఽబ్రవీత్।
ద్వంద్వయుద్ధసమాచారే కుశలః సర్వధర్మవిత్॥ 1-146-31 (6651) 
అయం పృథాయాస్తనయః కనీయాన్పాండునందనః।
కౌరవో భవతా సార్ధం ద్వంద్వయుద్ధం కరిష్యతి॥ 1-146-32 (6652) 
త్వమప్యేవం మహాబాహో మాతరం పితరం కులం।
కథయస్వ నరేంద్రాణాం యేషాం త్వం కులభూషణం॥ 1-146-33 (6653) 
తతో విదిత్వా పార్థస్త్వాం ప్రతియోత్స్యతి వా న వా।
వృథాకులసమాచారైర్న యుధ్యంతే నృపాత్మజాః॥ 1-146-34 (6654) 
వైశంపాయన ఉవాచ। 1-146-35x (871) 
ఏవముక్తస్య కర్ణస్య వ్రీడావనతమాననం।
బభౌ వర్షాంబువిక్లిన్నం పద్మమాగలితం యథా॥ 1-146-35 (6655) 
దుర్యోధన ఉవాచ। 1-146-36x (872) 
ఆచార్య త్రివిధా యోనీ రాజ్ఞాం శాస్త్రవినిశ్చయే।
సత్కులీనశ్చ శూరశ్చ యశ్చ సేనాం ప్రకర్షతి॥ 1-146-36 (6656) 
`అద్భ్యోఽగ్నిర్బ్రహ్మతః క్షత్రమశ్మనో లోహముత్థితం।
తేషాం సర్వత్రగం తేజః స్వాసు యోనిషు శాంయతి॥'  1-146-37 (6657) 
యద్యయం ఫాల్గునో యుద్ధే నారాజ్ఞా యోద్ధుమిచ్ఛతి।
తస్మాదేషోఽంగవిషయే మయా రాజ్యేఽభిషిచ్యతే॥ 1-146-38 (6658) 
వైశంపాయన ఉవాచ। 1-146-39x (873) 
`తతో రాజానమామంత్ర్య గాంగేయం చ పితామహం।
అభిషేకస్య సంభారాన్సమానీయ ద్విజాతిభిః॥ 1-146-39 (6659) 
గోసహస్రాయుతం దత్త్వా యుక్తానాం పుణ్యకర్మణాం।
అర్హోఽయమంగరాజ్యస్య ఇతి వాచ్య ద్విజాతిభిః'॥ 1-146-40 (6660) 
తతస్తస్మిన్క్షణే కర్ణః సలాజకుసుమైర్ఘటైః।
కాంచనైః కాంచనే పీఠే మంత్రవిద్భిర్మహారథః॥ 1-146-41 (6661) 
అభిషిక్తోఽంగరాజే స శ్రియా యుక్తో మహాబలః।
`స మౌలిహారకేయూరః సహస్తాభరణాంగదః॥ 1-146-42 (6662) 
రాజలింగైస్తథాఽన్యైశ్చ భూషితో భూషణైః శుభైః।'
సచ్ఛత్రవాలవ్యజనో జయశబ్దోత్తరేణ చ॥  1-146-43 (6663) 
ఉవాచ కౌరవం రాజన్వచనం స వృషస్తదా।
అస్య రాజ్యప్రదానస్య సదృశం కిం దదాని తే॥ 1-146-44 (6664) 
ప్రబ్రూహి రాజశార్దూల కర్తా హ్యస్మి తథా నృప।
అత్యంతం సఖ్యమిచ్ఛామీత్యాహ తం స సుయోధనః॥ 1-146-45 (6665) 
ఏవముక్తస్తతః కర్ణస్తథేతి ప్రత్యువాచ తం।
హర్షాచ్చోభౌ సమాశ్లిష్య పరాం ముదమవాపతుః॥ ॥ 1-146-46 (6666) 
 
ఇతి శ్రీమన్మహాభారతే ఆదిపర్వణి సంభవపర్వణి షట్చత్వారింశదధికశతతమోఽధ్యాయః॥ 146 ॥

Mahabharata - Adi Parva - Chapter Footnotes

1-146-1 దత్తావకాశ ఇతి చపాఠః॥ 1-146-6 నామపూర్వమథాకరోత్ ఇతి పాఠాంతరం॥ 1-146-26 సూర్యాతపపరివక్త ఇతి డపాఠః॥ 1-146-28 విజ్ఞాతార్థా కర్ణస్య స్వపుత్రత్వజ్ఞానవతీ। హేతుగర్భమేతత్॥ 1-146-34 వృథాకులసమాచారైః అజ్ఞాతకులాచారైః॥ 1-146-40 వాచ్య వాచయిత్వా॥ షట్చత్వారింశదధికశతతమోఽధ్యాయఝ॥ 146 ॥



ఆదిపర్వ - అధ్యాయ 147

॥ శ్రీః ॥

1.147. అధ్యాయః 147 

Mahabharata - Adi Parva - Chapter Topics

కర్ణపితురధిరథస్య రంగప్రవేశః॥ 1 ॥ భీమేన కర్ణస్యాధిక్షేపః॥ 2 ॥ సర్వేషాం రంగాన్నిష్క్రమణం॥ 3 ॥

Mahabharata - Adi Parva - Chapter Text

1-147-0 (6667) 
వైశంపాయన ఉవాచ। 1-147-0x (874) 
తతః స్రస్తోత్తరపటః సప్రస్వేదః సవేపథుః।
వివేశాధిరథో రంగం యష్టిప్రాణో హ్వయన్నివ॥ 1-147-1 (6668) 
తమాలోక్య ధనుస్త్యక్త్వా పితృగౌరవయంత్రితః।
కర్ణోఽభిషేకార్ద్రశిరాః శిరసా సమవందత॥ 1-147-2 (6669) 
తతః పాదావవచ్ఛాద్య పటాంతేన ససంభ్రమః।
పుత్రేతి పరిపూర్ణార్థమబ్రవీద్రథసారథిం॥ 1-147-3 (6670) 
పరిష్వజ్య చ తస్యాథ మూర్ధానం స్నేహవిక్లవః।
అంగరాజ్యాభిషేకార్ద్రమశ్రుభిః సిషిచే పునః॥ 1-147-4 (6671) 
తం దృష్ట్వా సూతపుత్రోఽయమితి సంచింత్య పాండవః।
భీమసేనస్తదా వాక్యమబ్రవీత్ప్రహసన్నివ॥ 1-147-5 (6672) 
న త్వమర్హసి పార్థేన సూతపుత్ర రణే వధం।
కులస్య సదృశస్తూర్ణం ప్రతోదో గృహ్యతాం త్వయా॥ 1-147-6 (6673) 
అంగరాజ్యం చ నార్హస్త్వముపభోక్తుం నరాధమ।
శ్వా హుతాశసమీపస్థం పురోడాశమివాధ్వరే॥ 1-147-7 (6674) 
వైశంపాయన ఉవాచ। 1-147-8x (875) 
ఏవముక్తస్తతః కర్ణః కించిత్ప్రస్ఫురితాధరః।
గగనస్థం వినిఃశ్వస్య దివాకరముదైక్షత॥ 1-147-8 (6675) 
తతో దుర్యోధనః కోపాదుత్పపాత మహాబలః।
భ్రాతృపద్మవనాత్తస్మాన్మదోత్కట ఇవ ద్విపః॥ 1-147-9 (6676) 
సోఽబ్రవీద్భీమకర్మాణం భీమసేనమవస్థితం।
వృకోదర న యుక్తం తే వచనం వక్తుమీదృశం॥ 1-147-10 (6677) 
క్షత్రియాణాం బలం జ్యష్ఠం యోక్తవ్యం క్షత్రబంధునా।
శూరాణాం చ నదీనాం చ ప్రభవో దుర్విభావనః॥ 1-147-11 (6678) 
సలిలాదుత్థితో వహ్నిర్యేన వ్యాప్తం చరాచరం।
దధీచస్యాస్థితో వజ్రం కృతం దానవసూదనం॥ 1-147-12 (6679) 
ఆగ్నేయః కృత్తికాపుత్రో రౌద్రో గాంగేయ ఇత్యపి।
శ్రూయతే భగవాందేవః సర్వగుహ్యమయో గుహః॥ 1-147-13 (6680) 
క్షత్రియేభ్యశ్చ యే జాతా బ్రాహ్మణాస్తే చ తే శ్రుతాః।
విశ్వామిత్రప్రభృతయః ప్రాప్తా బ్రహ్మత్వమవ్యయం॥ 1-147-14 (6681) 
ఆచార్యః కలశాజ్జాతో ద్రోణః శస్త్రభృతాం వరః।
గౌతమస్యాన్వవాయే చ శరస్తంబాచ్చ గౌతమః॥ 1-147-15 (6682) 
భవతాం చ యథా జన్మ తదప్యాగమితం మయా।
సకుండలం సకవచం సర్వలక్షణలక్షితం। 
కథమాదిత్యసదృశం మృగీ వ్యాఘ్రం జనిష్యతి॥  1-147-16 (6683) 
పృథివీరాజ్యమర్హోఽయం నాంగరాజ్యం నరేశ్వరః।
అనేన బాహువీర్యేణ మయా చాజ్ఞానువర్తినా॥ 1-147-17 (6684) 
యస్య వా మనుజస్యేదం న క్షాంతం మద్విచేష్టితం।
రథమారుహ్య పద్భ్యాం స వినామయతు కార్ముకం॥ 1-147-18 (6685) 
తతః సర్వస్య రంగస్య హాహాకారో మహానభూత్।
సాధువాదానుసంబద్ధః సూర్యశ్చాస్తముపాగమత్॥ 1-147-19 (6686) 
తతో దుర్యోధనః కర్ణమాలంబ్యాగ్రకరే నృపః।
దీపికాభిః కృతాలోకస్తస్మాద్రంగాద్వినిర్యయౌ॥ 1-147-20 (6687) 
పాండవాశ్చ సహద్రోణాః సకృపాశ్చ విశాంపతే।
భీష్మేణ సహితాః సర్వే యయుః స్వం స్వం నివేశనం॥ 1-147-21 (6688) 
అర్జునేతి జనః కశ్చిత్కశ్చిత్కర్ణేతి భారత।
కశ్చిద్దుర్యోధనేత్యేవం బ్రువంతః ప్రస్థితాస్తదా॥ 1-147-22 (6689) 
కుంత్యాశ్చ ప్రత్యభిజ్ఞాయ దివ్యలక్షణసూచితం।
పుత్రమంగేశ్వరం స్నేహాచ్ఛన్నా ప్రీతిరజాయత॥ 1-147-23 (6690) 
దుర్యోధనస్యాపి తదా కర్ణమాసాద్య పార్థివ।
భయమర్జునసంజాతం క్షిప్రమంతరధీయత॥ 1-147-24 (6691) 
స చాపి వీరః కృతశస్త్రనిశ్రమః
పరేణ సాంనాఽభ్యవదత్సుయోధనం। 
యుధిష్ఠిరస్యాప్యభవత్తదా మతి-
ర్న కర్ణతుల్యోఽస్తి ధనుర్ధరః క్షితౌ॥ ॥  1-147-25 (6692) 
 
ఇతి శ్రీమన్మహాభారతే ఆదిప్రవణి సంభవపర్వణి సప్తచత్వారింశదధికశతతమోఽధ్యాయః॥ 147 ॥

Mahabharata - Adi Parva - Chapter Footnotes

1-147-18 యస్య యేన న క్షాంతం న సోఢం॥ 1-147-25 నిశ్రమో నితరాం శ్రమః॥ సప్తచత్వారింశదధికశతతమోఽధ్యాయః॥ 147 ॥



ఆదిపర్వ - అధ్యాయ 148

॥ శ్రీః ॥

1.148. అధ్యాయః 148 

Mahabharata - Adi Parva - Chapter Topics

గురుదక్షిణాత్వేన జీవతో ద్రుపదస్య గ్రహణే ద్రోణేనాజ్ఞాపితే తదర్థం తేన సహ సర్వశిష్యాణాం పాంచాలపురగమనం॥ 1 ॥ ద్రుపదగ్రహణాయ పాండవవర్జం గతానాం కౌరవాణాం తేన పరాజయః॥ 2 ॥ తదనంతరం గతేషు పాండవేషు అర్జునేన ద్రుపదగ్రహణం॥ 3 ॥ జీవగ్రాహం గృహీత్వా భీమార్జునాభ్యాం సమర్పితేన ద్రుపదేన ద్రోణస్య సంవాదః॥ 4 ॥ ద్రోణేనార్ధరాజ్యాపహారేణ ముక్తస్య ద్రుపదస్య పుత్రోత్పాదనార్థం ప్రయత్నః॥ 5 ॥

Mahabharata - Adi Parva - Chapter Text

1-148-0 (6693) 
వైశంపాయన ఉవాచ। 1-148-0x (876) 
పాండవాంధార్తరాష్ట్రాంశ్చ కృతాస్త్రాన్ప్రసమీక్ష్య సః।
గుర్వర్థం దక్షిణాం కాలే ప్రాప్తేఽమన్యత వై గురుః॥ 1-148-1 (6694) 
`అస్త్రశిక్షామనుజ్ఞాతాన్రంగద్వారముపాగతాన్।
భారద్వాజస్తతస్తాంస్తు సర్వానేవాభ్యభాషత॥ 1-148-2 (6695) 
ఇచ్ఛామి దత్తాం సహితాం మహ్యం పరమదక్షిణాం।
ఏవముక్తాస్తతః సర్వే శిష్యా ద్రోణమథాబ్రువన్। 
భగవన్కిం ప్రయచ్ఛామ ఆజ్ఞాపయతు నో గురుః॥'  1-148-3 (6696) 
తతః శిష్యాన్సమాహూయ ఆచార్యోఽర్థమచోదయత్।
ద్రోణః సర్వానశేషేణ దక్షిణార్థం మహీపతే॥ 1-148-4 (6697) 
పంచాలరాజం ద్రుపదం గృహిత్వా రణమూర్ధని।
పర్యానయత భద్రం వః సా స్యాత్పరమదక్షిణా॥ 1-148-5 (6698) 
తథేత్యుక్త్వా తు తే సర్వే రథైస్తూర్ణం ప్రహారిణః।
ఆచార్యధనదానార్థం ద్రోణేన సహితా యయుః॥ 1-148-6 (6699) 
తతోఽభిజగ్ముః పంచాలాన్నిఘ్నంతస్తే నరర్షభాః।
మమృదుస్తస్య నగరం ద్రుపదస్య మహౌజసః॥ 1-148-7 (6700) 
దుర్యోధనశ్చ కర్ణశ్చ యుయుత్సుశ్చ మహాబలః।
దుఃశాసనో వికర్ణశ్చ జలసంధః సులోచనః॥ 1-148-8 (6701) 
ఏతే చాన్యే చ బహవః కుమారా బహువిక్రమాః।
అహం పూర్వమహం పూర్వమిత్యేవం క్షత్రియర్షభాః॥ 1-148-9 (6702) 
తతో వరరాథారూఢాః కుమారాః సాదిభిః సహ।
ప్రవిశ్య నగరం సర్వే రాజమార్గముపాయయుః॥ 1-148-10 (6703) 
తస్మిన్కాలే తు పాంచాలః శ్రుత్వా దృష్ట్వా మహద్బలం।
భ్రాతృభిః సహితో రాజంస్త్వరయా నిర్యయౌ గృహాత్॥ 1-148-11 (6704) 
తతస్తు కృతసన్నాహా యజ్ఞసేనసహోదరాః।
శరవర్షాణి ముంచంతః ప్రణేదుః సర్వ ఏవ తే॥ 1-148-12 (6705) 
తతో రథేన శుభ్రేణ సమాసాద్య తు కౌరవాన్।
యజ్ఞసేనః శరాన్ఘోరాన్వవర్ష యుధి దుర్జయః॥ 1-148-13 (6706) 
పూర్వమేవ తు సంమంత్ర్య పార్థో ద్రోణమథాఽబ్రవీత్।
దర్పోద్రేకాత్కుమారాణామాచార్యం ద్విజసత్తమం॥ 1-148-14 (6707) 
ఏషాం పరాక్రమస్యాంతే వయం కుర్యామ సాహసం।
ఏతైరశక్యః పాంచాలో గ్రహీతుం రణమూర్ధని॥ 1-148-15 (6708) 
ఏవముక్త్వా తు కౌంతేయో భ్రాతృభిః సహితోఽనఘః।
అర్ధక్రోశే తు నగరాదతిష్ఠద్బహిరేవ సః॥ 1-148-16 (6709) 
ద్రుపదః కౌరవాందృష్ట్వా ప్రాధావత సమంతతః।
శరజాలేన మహతా మోహయన్కౌరవీం చమూం॥ 1-148-17 (6710) 
తముద్యతం రథేనైకమాశుకారిణమాహవే।
అనేకమివ సంత్రాసాన్మేనిరే తత్ర కౌరవాః॥ 1-148-18 (6711) 
ద్రుపదస్య శరా ఘోరా విచేరుః సర్వతోదిశం।
తతః శంఖాశ్చ భేర్యశ్చ మృదంగాశ్చ సహస్రశః॥ 1-148-19 (6712) 
ప్రావాద్యంత మహారాజ పంచాలానాం నివేశనే।
సింహనాదశ్చ సంజజ్ఞే పంచాలానాం మహాత్మనాం॥ 1-148-20 (6713) 
ధనుర్జ్యాతలశబ్దశ్చ సంస్పృశ్య గగనం మహాన్।
దుర్యోధనో వికర్ణశ్చ సుబాహుర్దీర్ఘలోచనః॥ 1-148-21 (6714) 
దుఃశాశనశ్చ సంక్రుద్ధః శరవర్షైరవాకిరన్।
సోఽతివిద్ధో మహేష్వాసః పార్షతో యుధి దుర్జయః॥ 1-148-22 (6715) 
వ్యధమత్తాన్యనీకాని తత్క్షణాదేవ భారత।
దుర్యోధనం వికర్ణం చ కర్ణం చాపి మహాబలం॥ 1-148-23 (6716) 
నానానృపసుతాన్వీరాన్సైన్యాని వివిధాని చ।
అలాతచక్రవత్సర్వం చరన్బాణైరతర్పయత్॥ 1-148-24 (6717) 
తతస్తు నాగరాః సర్వే ముసలైర్యష్టిభిస్తదా।
అభ్యవర్షంత కౌరవ్యాన్వర్షమాణా ఘా ఇవ॥ 1-148-25 (6718) 
సబాలవృద్ధాః కాంపిల్యాః కౌరవానభ్యయుస్తదా।
శ్రుత్వా సుతుములం యుద్ధం కౌరవానేవ భారత॥ 1-148-26 (6719) 
ద్రవంతిస్మ నదంతిస్మ క్రోశంతః పాండవాన్ప్రతి।
పాడవాస్తు స్వనం శ్రుత్వా ఆర్తానాం రోమహర్షణం॥ 1-148-27 (6720) 
అభివాద్య తతో ద్రోణం రథానారురుహుస్తదా।
యుధిష్ఠిరం నివార్యాశు మా యుధ్యస్వేతి పాండవం॥ 1-148-28 (6721) 
మాద్రేయౌ చక్రరక్షౌ తు ఫాల్గునశ్చ తదాఽకరోత్।
సేనాగ్రగో భీమసేనస్తదాభూద్గదయా సహ॥ 1-148-29 (6722) 
తదా శత్రుస్వనం శ్రుత్వా భ్రాతృభిః సహితోఽనఘః।
ఆయాజ్జవేన కౌంతేయో రథేనానాదయందిశః॥ 1-148-30 (6723) 
పంచాలానాం తతః సేనాముద్ధూతార్ణవనిఃస్వనాం।
భీమసేనో మహాబాహుర్దండపాణిరివాంతకః॥ 1-148-31 (6724) 
ప్రవివేశ మహాసేనాం మకరః సాగరం యథా।
`చతురంగబలాకీర్ణే తతస్తస్మిన్రణోత్సవే॥'  1-148-32 (6725) 
స్వయమభ్యద్రవద్భీమో నాగానీకం గదాధరః॥  1-148-33 (6726) 
స యుద్ధకుశలః పార్థో బాహువీర్యేణ చాతులః।
అహనత్కుంజరానీకం గదయా కాలరూపధృక్॥ 1-148-34 (6727) 
తే గజా గిరిసంకాశాః క్షరంతో రుధిరం బహు।
భీమసేనస్య గదయా భిన్నమస్తకపిండకాః॥ 1-148-35 (6728) 
పతంతి ద్విరదా భూమౌ వజ్రఘాతాదివాచలాః।
గజానశ్వాన్రథాంశ్చైవ పాతయామాస పాండవః॥ 1-148-36 (6729) 
పదాతీంశ్చ రథాంశ్చైవ న్యవధీదర్జునాగ్రజః।
గోపాల ఇవ దండేన యథా పశుగణాన్వనే॥ 1-148-37 (6730) 
చాలయన్రథనాగాంశ్చ సంచచాల వృకోదరః।
భారద్వాజప్రియం కర్తుముద్యతః ఫాల్గునస్తదా॥ 1-148-38 (6731) 
పార్షతం శరజాలేన క్షిపన్నాగాత్స పాండవః।
హయౌఘాంశ్చ రథౌఘాంశ్చ గజౌఘాంశ్చ సమంతతః॥ 1-148-39 (6732) 
పాతయన్సమరే రాజన్యుగాంతాగ్రిరివ జ్వలన్।
తతస్తే హన్యమానా వై పంచాలాః సృంజయాస్తథా॥ 1-148-40 (6733) 
శరైర్నానావిధైస్తూర్ణం పార్థం సంఛాద్య సర్వశః।
సింహనాదం ముఖైః కృత్వా సమయుధ్వంత పాండవం॥ 1-148-41 (6734) 
తద్యుద్ధమభవద్ధోరం సముహాద్భుతదర్శనం।
సింహనాదస్వనం శ్రుత్వా నామృష్యత్పాకశాసనిః॥ 1-148-42 (6735) 
తతః కిరీటీ సహసా పంచాలాన్సమరేఽద్రవత్।
ఛాదయన్నిషుజాలేన మహతా మోహయన్నివ॥ 1-148-43 (6736) 
శీఘ్రమభ్యస్యతో బాణాన్సందధానస్య చానిశం।
నాంతరం దదృశే కించిత్కౌంతేయస్య యశస్వినః॥ 1-148-44 (6737) 
`న దిశో నాంతరిక్షం చ తదా నైవ చ మేదినీ।
అదృశ్యత మహారాజ తత్ర కించిన్న సంగరే॥ 1-148-45 (6738) 
పాంచాలానాం కురూణాం చ సాధుసాధ్వితి నిస్వనః।
తత్ర తూర్యనినాదశ్చ శంఖానాం చ మహాస్వనః॥'  1-148-46 (6739) 
సింహనాదశ్చ సంజజ్ఞే సాధుశబ్దేన మిశ్రితః।
తతః పాంచాలరాజస్తు తథా సత్యజితా సహ॥ 1-148-47 (6740) 
త్వరమాణోఽభిదుద్రావ మహేంద్రం శంబరో యథా।
మహతా శరవర్షేణ పార్థః పాంచాలమావృణోత్॥ 1-148-48 (6741) 
తతో హలహలాశబ్ద ఆసీత్పాంచాలకే బలే।
జివృక్షతి మహాసింహే గజానామివ యూథపం॥ 1-148-49 (6742) 
దృష్ట్వా పార్థం తదాయాంతం సత్యజిత్సత్యవిక్రమః।
పాంచాలం వై పరిప్రేప్సుర్ధనంజయమదుద్రువత్॥ 1-148-50 (6743) 
తతస్త్వర్జునపాంచాలౌ యుద్ధాయ సముపాగతౌ।
వ్యక్షోభయేతాం తౌ సైన్యమింద్రవైరోచనావివ॥ 1-148-51 (6744) 
తతః సత్యజితం పార్థో దశభిర్మర్మభేదిభిః।
వివ్యాధ బవలద్గాఢం తదద్భుతమివాభవత్॥ 1-148-52 (6745) 
తతః శరశతైః పార్థం పాంచాలః శీఘ్రమార్దయత్।
పార్థస్తు శరవర్షేణ చ్ఛాద్యమానో మహారథః॥ 1-148-53 (6746) 
వేగం చక్రే మహావేగో ధనుర్జ్యామవమృజ్య చ।
తతః సత్యజితశ్చాపం ఛిత్వా రాజానమభ్యయాత్॥ 1-148-54 (6747) 
అథాన్యద్ధనురాదాయ సత్యజిద్వేగవత్తరం।
సాశ్వం ససూతం సరథం పార్థం వివ్యాధ సత్వరః॥ 1-148-55 (6748) 
స తం న మమృషే పార్థః పాంచాలేనార్దితో యుధి।
తతస్తస్య వినాశార్థం సత్వరం వ్యసృజచ్ఛరాన్॥ 1-148-56 (6749) 
హయాంధ్వజం ధనుర్ముష్టిముభౌ తౌ పార్ష్ణిసారథీ।
స తథా భిద్యమానేషు కార్ముకేషు పునః పునః॥ 1-148-57 (6750) 
హయేషు వినికృత్తేషు విముఖోఽభవదాహవే।
స సత్యజితమాలేక్య తథా విముఖమాహవే॥ 1-148-58 (6751) 
వేగేన మహతా రాజన్నభ్యధావత పార్షతం।
తదా చక్రే మహద్యుద్ధమర్జునో జయతాం వరః॥ 1-148-59 (6752) 
తస్య పార్థో ధనుశ్ఛిత్త్వా ధ్వజం చోర్వ్యామపాతయత్।
పంచభిస్తస్య వివ్యాధ హయాన్సూతం చ సాయకైః॥ 1-148-60 (6753) 
తత ఉత్సృజ్య తచ్చాపమాదదానః శరావరం।
ఖడ్గముద్ధృత్య కౌంతేయః సింహనాదమథాకరోత్॥ 1-148-61 (6754) 
పాంచాలస్య రథస్యేషామాప్లుత్య సహసాఽపతత్।
పాంచాలరథమాస్థాయ అవిత్రస్తో ధనంజయః॥ 1-148-62 (6755) 
విక్షోభ్యాంభోనిధింతార్క్ష్యస్తంనాగమివ సోఽగ్రహీత్।
తతస్తు సర్వపాంచాలా విద్రవంతి దిశో దశ॥ 1-148-63 (6756) 
దర్శయన్సర్వసైన్యానాం స బాహ్వోర్బలమాత్మనః।
సింహనాదస్వనం కృత్వా నిర్జగామ ధనంజయః॥ 1-148-64 (6757) 
ఆయాంతమర్జునం దృష్ట్వా కుమారాః సహితాస్తదా।
మమృదుస్తస్య నగరం ద్రుపదస్య మహాత్మనః॥ 1-148-65 (6758) 
అర్జున ఉవాచ। 1-148-66x (877) 
సంబంధీ కురువీరాణాం ద్రుపదో రాజసత్తమః।
మా వధీస్తద్బలం భీమ గురుదానం ప్రదీయతాం॥ 1-148-66 (6759) 
వైశంపాయన ఉవాచ। 1-148-67x (878) 
భీమసేనస్తదా రాజన్నర్జునేన నివారితః।
అతృప్తో యుద్ధధర్మేషు న్యవర్తత మహాబలః॥ 1-148-67 (6760) 
తే యజ్ఞసేనం ద్రుపదం గృహీత్వా రణమూర్ధని।
ఉపాజగ్ముః సహామాత్యం ద్రోణాయ భరతర్షభ॥ 1-148-68 (6761) 
భగ్నదర్పం హృతధనం తం తథా వశమాగతం।
స వైరం మనసా ధ్యాత్వా ద్రోణో ద్రుపదమబ్రవీత్॥ 1-148-69 (6762) 
విమృజ్య తరసా రాష్ట్రం పురం తే మృదితం మయా।
ప్రాప్య జీవన్రిపువశం సఖిపూర్వం కిమిష్యతే॥ 1-148-70 (6763) 
ఏవముక్త్వా ప్రహస్యైనం కించిత్స పునరబ్రవీత్।
మా భైః ప్రాణభయాద్వీర క్షమిణో బ్రాహ్మణా వయం॥ 1-148-71 (6764) 
ఆశ్రమే క్రీడితం యత్తు త్వయా బాల్యే మయా సహ।
తేన సంవర్ధితః స్నేహః ప్రీతిశ్చ క్షత్రియర్షభ॥ 1-148-72 (6765) 
ప్రార్థయేయం త్వయా సఖ్యం పునరేవ జనాధిప।
వరం దదామి తే రాజన్రాజ్యస్యార్ధమవాప్నుహి॥ 1-148-73 (6766) 
అరాజా కిల నో రాజ్ఞః సఖా భవితుమర్హతి।
అతః ప్రయతితం రాజ్యే యజ్ఞసేన మయా తవ॥ 1-148-74 (6767) 
రాజాసి దక్షిణే కూలే భాగీరథ్యాహముత్తరే।
సఖాయం మాం విజానీహి పాంచాల యది మన్యసే॥ 1-148-75 (6768) 
ద్రుపద ఉవాచ। 1-148-76x (879) 
అనాశ్చర్యమిదం బ్రహ్మన్విక్రాంతేషు మహాత్మసు।
ప్రీయే త్వయాఽహం త్వత్తశ్చ ప్రీతిమిచ్ఛామి శాశ్వతీం॥ 1-148-76 (6769) 
వైశంపాయన ఉవాచ। 1-148-77x (880) 
ఏవముక్తః స తం ద్రోణో మోక్షయామాస భారత।
సత్కృత్య చైనం ప్రీతాత్మా రాజ్యార్ధం ప్రత్యపాదయత్॥ 1-148-77 (6770) 
మాకందీమథ గంగాయాస్తీరే జనపదాయుతాం।
సోఽధ్యావసద్దీనమనాః కాంపిల్యం చ పురోత్తమం॥ 1-148-78 (6771) 
దక్షిణాంశ్చాపి పంచాలాన్యావచ్చర్మణ్వతీ నదీ।
ద్రోణేన చైవం ద్రుపదః పరిభూయాథ పాలితః॥ 1-148-79 (6772) 
క్షాత్రేణ చ బలేనాస్య నాపశ్యత్స పరాజయం।
హీనం విదిత్వా చాత్మానం బ్రాహ్మేణ స బలేనతు॥ 1-148-80 (6773) 
పుత్రజన్మ పరీప్సన్వై పృథివీమన్వసంచరత్।
అహిచ్ఛత్రం చ విషయం ద్రోణః సమభిపద్యత॥ 1-148-81 (6774) 
ఏవం రాజన్నహిచ్ఛత్రా పురీజనపదాయుతా।
యుధి నిర్జిత్య పార్థేన ద్రోణాయ ప్రతిపాదితా॥ ॥ 1-148-82 (6775) 
 
ఇతి శ్రీమన్మహాభారతే ఆదిపర్వణి సంభవపర్వణి అష్టచత్వారింశదధికశతతమోఽధ్యాయః॥ 148 ॥

Mahabharata - Adi Parva - Chapter Footnotes

1-148-61 శరావరం చర్మ॥ 1-148-62 ఈషా రథస్య యుగచక్రసంలగ్నం మహాదారు॥ 1-148-70 ప్రాప్య జీవన్నృప వశామితి ఙపాఠః॥ అష్టచత్వారింశదధికశతతమోఽధ్యాయః॥ 148 ॥



ఆదిపర్వ - అధ్యాయ 149

॥ శ్రీః ॥

1.149. అధ్యాయః 149 

Mahabharata - Adi Parva - Chapter Topics

ద్రుపదస్య యాజోపయాజసమీపగమనం॥ 1 ॥ ఉపయాజేన ద్రోణవినాశకపుత్రోత్పాదనార్థం యాజనాయ ప్రార్థితే యాజనస్య ప్రత్యాఖ్యానం॥ 2 ॥ యాజేనాంగీకారే యజనారంభః॥ 3 ॥ అపత్యప్రదహవిఃప్రాశనార్థం ద్రుపదపత్న్యా ఆహ్వానే గర్వాత్తయా విలంబనం॥ 4 ॥ క్రుద్ధాభ్యాం యాజోపయాజాభ్యాం అగ్నౌ హృవిషో హోమేనాగ్నికుండాద్ధృష్టద్యుంనస్యోత్పత్తిః॥ 5 ॥ ద్వితీయహవిషో హోమేన పాంచాల్యా ఉత్పత్తిః॥ 6 ॥ తయోర్నామకరణం॥ 7 ॥ ద్రోణాద్ధృష్టద్యుంనస్యాస్త్రశిక్షణం॥ 8 ॥

Mahabharata - Adi Parva - Chapter Text

1-149-0 (6776) 
`వైశంపాయన ఉవాచ। 1-149-0x (881) 
ద్రోణేన వైరం ద్రుపదో న సుష్వాప స్మరంస్తదా।
క్షాత్రేణ వై బలేనాస్య నాఽశశంసే పరాజయం॥ 1-149-1 (6777) 
హీనం విదిత్వా చాత్మానం బ్రాహ్మేణాపి బలేన చ।
ద్రుపదోఽమర్షణాద్రాజా కర్మసిద్ధాంద్విజోత్తమాన్॥ 1-149-2 (6778) 
అన్విచ్ఛన్పరిచక్రామ బ్రాహ్మణావసథాన్బహూన్।
నాస్తి శ్రేష్ఠం మమాపత్యం ధిగ్బంధూనితి చ బ్రువన్॥ 1-149-3 (6779) 
నిశ్వాసపరమో హ్యాసీద్ద్రోణం ప్రతిచికీర్షయా।
న సంతి మమ మిత్రాణి లోకేఽస్మిన్నాస్తి వీర్యవాన్॥ 1-149-4 (6780) 
పుత్రజన్మ పరీప్సన్వై పృథివీమన్వయాదిమాం।
ప్రభావశిక్షావినయాద్ద్రోణస్యాస్త్రబలేన చ॥ 1-149-5 (6781) 
కర్తుం ప్రయతమానో వై న శశాక పరాజయం।
అభితః సోఽథ కల్మాషీం గంగాతీరే పరిభ్రమన్॥ 1-149-6 (6782) 
బ్రాహ్మణావసథం పుణ్యమాససాద మహీపతిః।
తత్ర నాస్నాతకః కశ్చిన్న చాసీదవ్రతో ద్విజః॥ 1-149-7 (6783) 
తథైవ తౌ మహాభాగౌ సోఽపశ్యచ్ఛంసితవ్రతౌ।
యాజోపయాజౌ బ్రహ్మర్షీ భ్రాతరౌ పృషతాత్మజః॥ 1-149-8 (6784) 
సంహితాధ్యయనే యుక్తౌ గోత్రతశ్చాపి కాశ్యపౌ।
అరణ్యే యుక్తరూపౌ తౌ బ్రాహ్మణావృషిసత్తమౌ॥ 1-149-9 (6785) 
స ఉపామంత్రయామాస సర్వకామైరతంద్రితః।
బుద్ధ్వా తయోర్బలం బుద్ధిం కనీయాంసముపహ్వరే॥ 1-149-10 (6786) 
ప్రపేదే ఛందయన్కామైరుపయాజం ధృతవ్రతం।
గురుశుశ్రూషణే యుక్తః ప్రియకృత్సర్వకామదం॥ 1-149-11 (6787) 
పాద్యేనాసనదానేన తథాఽర్ఘ్యేణ ఫలైశ్చ తం।
అర్హయిత్వా యథాన్యాయముపయాజోఽబ్రవీత్తతః॥ 1-149-12 (6788) 
యేన కార్యవిశేషేణ త్వమస్మానభికాంక్షసే।
కృతశ్చాయం సముద్యోగస్తద్బ్రవీతు భవానితి॥ 1-149-13 (6789) 
వైశంపాయన ఉవాచ। 1-149-14x (882) 
స బుద్ధ్వా ప్రీతిసంయుక్తమృషీణాముత్తమం తదా।
ఉవాచ ఛందయన్కామైర్ద్రుపదః స తపస్వినం॥ 1-149-14 (6790) 
యేన మే కర్మణా బ్రహ్మన్పుత్రః స్యాద్ద్రోణమృత్యేవ।
ఉపయాజ చరస్వైతత్ప్రదాస్యామి ధనం తవ॥ 1-149-15 (6791) 
ఉపయాజ ఉవాచ। 1-149-16x (883) 
నాహం ఫలార్థీ ద్రుపద యోఽర్థీ స్యాత్తత్ర గంయతాం।  1-149-16 (6792) 
వైశంపాయన ఉవాచ।
ప్రత్యాఖ్యాతస్తు తేనైవం స వై సజ్జనసంనిధౌ॥  1-149-16x (884) 
ఆరాధయిష్యంద్రుపదః స తం పర్యచరత్తదా।
తతః సంవత్సరస్యాంతే ద్రుపదం ద్విజసత్తమః॥ 1-149-17 (6793) 
ఉపయాజోఽబ్రవీద్వాక్యం కాలే మధురయా గిరా।
జ్యేష్ఠో భ్రాతా న మేఽత్యాక్షీద్విచరన్విజనే వనే॥ 1-149-18 (6794) 
అపరిజ్ఞాతశౌచాయాం భూమౌ నిపతితం ఫలం।
తదపశ్యమహం భ్రాతురసాంప్రతమనువ్రజన్॥ 1-149-19 (6795) 
విమర్శం హి ఫలాదానే నాయం కుర్యాత్కథంచన।
నాపశ్యత్ఫలం దృష్ట్వా దోషాంస్తస్యాఽఽనుబంధికాన్॥ 1-149-20 (6796) 
వివినక్తి న శౌచార్థీ సోఽన్యత్రాపి కథం భవేత్।
సంహితాధ్యయనస్యాంతే పంచయజ్ఞాన్నిరూప్య చ॥ 1-149-21 (6797) 
భైక్షముంఛేన సహితం భుంజానస్తు తదా తదా।
కీర్తయత్యేవ రాజర్షే భోజనస్య రసం పునః॥ 1-149-22 (6798) 
సంహితాధ్యయనం కుర్వన్వనే గురుకులే వసన్।
భైక్షముచ్ఛిష్టమన్యేషాం భుంక్తే స్మ సతతం తథా॥ 1-149-23 (6799) 
కీర్తయన్గుణమన్నానామథ ప్రీతో ముహుర్ముహుః।
ఏవం ఫలార్థినస్త్సమాన్మన్యేఽహం తర్కచక్షుషా॥ 1-149-24 (6800) 
తం వై గచ్ఛేహ నృపతే త్వాం స సంయాజయిష్యతి॥  1-149-25 (6801) 
వైశంపాయన ఉవాచ। 1-149-26x (885) 
ఉపయాజవచః శ్రుత్వా యాజస్యాశ్రమమభ్యగాత్।
జుగుప్సమానో నృపతిర్మనసేదం విచింతయన్॥ 1-149-26 (6802) 
భృశం సంపూజ్య పూజార్హమృషిం యాజమువాచ హ।
గోశతాని దదాన్యష్టౌ యాజ యాజయ మాం విభో॥ 1-149-27 (6803) 
ద్రోణవైరాంతరే తప్తం విషణ్ణం శరణాగతం।
బ్రహ్మబంధుప్రణిహితం న క్షత్రం క్షత్రియో జయేత్॥ 1-149-28 (6804) 
తస్మాద్ద్రోణభయార్తం మాం భవాంస్త్రాతుమిహార్హతి।
యేన మే కర్మణా బ్రహ్మన్పుత్రః స్యాద్ద్రోణమృత్యవే॥ 1-149-29 (6805) 
అర్జునస్యాపి వై భార్యా భవేద్యా వరవర్ణినీ।
స హి బ్రహ్మవిదాం శ్రేష్ఠో బ్రాహ్మే క్షాత్రేఽప్యనుత్తమః॥ 1-149-30 (6806) 
తతో ద్రోణస్తు మాఽజైషీత్సఖివిగ్రహకారణాత్।
క్షత్రియో నాస్తి తుల్యోఽస్య పృథివ్యాం కశ్చిదగ్రణీః॥ 1-149-31 (6807) 
భారతాచార్యముఖ్యస్య భారద్వాజస్య ధీమతః।
ద్రోణస్య శరజాలాని రిపుదేహహరాణి చ॥ 1-149-32 (6808) 
షడరత్ని ధనుశ్చాస్య ఖడ్గమప్రతిమ తథా।
స హి బ్రాహ్మణవేషేణ క్షాత్రం వేగమసంశయం॥ 1-149-33 (6809) 
ప్రతిహంతి మహేష్వాసో భారద్వాజో మహామనాః।
కార్తవీర్యసమో హ్యేష ఖట్వాంగప్రతిమో రణే॥ 1-149-34 (6810) 
క్షత్రోచ్ఛేదాయ విహితో జామదగ్న్య ఇవాస్థితః॥  1-149-35 (6811) 
సహితం క్షత్రవేగేన బ్రహ్మవేగేన సాంప్రతం।
ఉపపన్నం హి మన్యేఽహం భారద్వాజం యశస్వినం॥ 1-149-36 (6812) 
నేషవస్తమపాకుర్యుర్న చ ప్రాసా న చాసయః।
బ్రాహ్మం తస్య మహాతేజో మంత్రాహుతిహుతం యథా॥ 1-149-37 (6813) 
తస్య హ్యస్త్రబలం ఘోరమప్రసహ్యం పరైర్భువి।
శత్రూన్సమేత్య జయతి క్షత్రం బ్రహ్మపురస్కృతం॥ 1-149-38 (6814) 
బ్రహ్మక్షత్రే చ సహితే బ్రహ్మతేజో విశిష్యతే।
సోఽహం క్షత్రబలాద్దీనో బ్రహ్మతేజః ప్రపేదివాన్॥ 1-149-39 (6815) 
ద్రోణాద్విశిష్టమాసాద్య భవంతం బ్రహ్మవిత్తమం।
ద్రోణాంతకమహం పుత్రం లభేయం యుధి దుర్జయం॥ 1-149-40 (6816) 
ద్రోణమృత్యుర్యథా మేఽద్య పుత్రో జాయేత వీర్యవాన్।
తత్కర్మ కురు మే యాజ నిర్వపాంయర్బుద్ధం గవాం॥ 1-149-41 (6817) 
వైశంపాయన ఉవాచ। 1-149-42x (886) 
తథేత్యుక్త్వా తుం తం యాజో యజ్ఞార్థముపకల్పయన్।
గుర్వర్థ ఇతి చాకామముపయాజమచోదయత్॥ 1-149-42 (6818) 
ద్రుపదం చ మహారాజమిదం వచనమబ్రవీత్।
మా భైస్త్వం సంప్రదాస్యామి కర్మణా భవతః సుతం॥ 1-149-43 (6819) 
క్షిప్రముత్తిష్ఠ చావ్యగ్రః సంభారానుపకల్పయ।  1-149-44 (6820) 
వైశంపాయన ఉవాచ।
ఏవముక్త్వా ప్రతిజ్ఞాయ కర్మ చాస్యాదదే మునిః॥  1-149-44x (887) 
బ్రాహ్మణో ద్విపదాం శ్రేష్ఠో యథావిధి కథాక్రమం।
యాజో ద్రోణవినాశాయ యాజయామాస తం నృపం॥ 1-149-45 (6821) 
గుర్వర్థేఽయోజయత్కర్మ యాజస్యాపి సమీపతః।
తతస్తస్య నరేంద్రస్య ఉపయాజో మహాతపాః॥ 1-149-46 (6822) 
ఆచవ్యౌ కర్మ వైతానం తథా పుత్రఫలాయ వై।
ఇహ పుత్రో మహావీర్యో మహాతేజా మహాబలః। 
ఇష్యతే యద్విధో రాజన్భవితా స తథావిధః॥  1-149-47 (6823) 
వైశంపాయన ఉవాచ। 1-149-48x (888) 
భారద్వాజస్య హంతారం సోఽభిసంధాయ పార్థివః।
ఆజహేఽథ తదా రాజంద్రుపదః కర్మ సిద్ధయే॥ 1-149-48 (6824) 
బ్రాహ్మణో ద్విపదాం శ్రేష్ఠో జుహావ చ యథావిధి।
కౌసవీ నామ తస్యాసీద్యా వై తాం పుత్రగృద్ధినః॥ 1-149-49 (6825) 
సౌత్రామణిం తథా పత్నీం తతః కాలేఽభ్యయాత్తదా।
యాజస్తు సవనస్యాంతే దేవీమాహ్వాపయత్తదా॥ 1-149-50 (6826) 
ప్రేహి మాం రాజ్ఞి పృషతి మిథునం త్వాముపస్థితం।
కుమారశ్చ కుమారీ చ పితృవంశవివృద్ధయే॥ 1-149-51 (6827) 
పృషత్యువాచ। 1-149-52x (889) 
నాలిప్తం వై మమ ముఖం పుణ్యాన్గంధాన్బిభర్మి చ।
న పత్నీ తేఽస్మి సూత్యర్థే తిష్ఠ యాజ మమ ప్రియే॥ 1-149-52 (6828) 
యాజ ఉవాచ। 1-149-53x (890) 
యాజేన శ్రపితం హవ్యముపయాజేన మంత్రితం।
కథం కామం న సందధ్యాత్పృషతి ప్రేహి తిష్ఠ వా॥ 1-149-53 (6829) 
వైశంపాయన ఉవాచ। 1-149-54x (891) 
ఏవముక్త్వా తు యాజేన హుతే హవిషి సంస్కృతే।
ఉత్తస్థౌ పావకాత్తస్మాత్కుమారో దేవసంనిభః॥ 1-149-54 (6830) 
జ్వాలావర్ణో ఘోరరూపః కిరీటీ వర్మ ధారయన్।
వీరః సఖంగః సశరో ధనుష్మాన్స నదన్ముహుః॥ 1-149-55 (6831) 
సోఽభ్యరోహద్రథవరం తేన చ ప్రయయౌ తదా।
జాతమాత్రే కుమారే చ వాక్కిలాంతర్హితాబ్రవీత్॥ 1-149-56 (6832) 
ఏష శిష్యశ్చ మృత్యుశ్చ భారద్వాజస్య జాయతే।
భయాపహో రాజపుత్రః పాంచాలానాం యశస్కరః॥ 1-149-57 (6833) 
రాజ్ఞః శోకాపహో జాత ఏష ద్రోణవధాయ హి।
ఇత్యవోచన్మహద్భూతమదృశ్యం ఖేచరం తదా॥ 1-149-58 (6834) 
తతః ప్రణేదుః పాంచాలాః ప్రహృష్టాః సాధుసాధ్వితి।
ద్వితీయాయాం చ హోత్రాయాం హుతే హవిషి మంత్రితే॥ 1-149-59 (6835) 
కుమారీ చాపి పాంచాలీ వేదిమధ్యాత్సముత్థితా।
ప్రత్యాఖ్యాతే పృషత్యా చ యాజకే భరతర్షభ॥ 1-149-60 (6836) 
పునః కుమారీ పాంచాలీ సుభగా వేదిమధ్యగా।
అంతర్వేద్యాం సముద్భూతా కన్యా సా సుమనోహరా॥ 1-149-61 (6837) 
శ్యామా పద్మపలాశాక్షీ నీలకుంచితమూర్ధజా।
మానుషం విగ్రహం కృత్వా సాక్షాచ్ఛ్రీరివ వర్ణినీ॥ 1-149-62 (6838) 
తాంరతుంగనఖీ సుభ్రూశ్చారుపీనపయోధరా।
నీలోత్పలసమో గంధో యస్యాః క్రోశాత్ప్రధావతి॥ 1-149-63 (6839) 
యా బిభర్తి పరం రూపం యస్యా నాస్త్యుపమా భువి।
దేవదానవయక్షాణామీప్సితా వరవర్ణినీ॥ 1-149-64 (6840) 
తాం చాపి జాతాం సుశ్రోణీం వాగువాచాశరీరిణీ।
సర్వయోషిద్వరా కృష్ణా క్షయం క్షత్రస్య నేష్యతి॥ 1-149-65 (6841) 
సురకార్యమియం కాలే కరిష్యతి సుమధ్యమా।
అస్యా హేతోః క్షత్రియాణాం మహదుత్పత్స్యతే భయం॥ 1-149-66 (6842) 
తచ్ఛ్రుత్వా సర్వపాంచాలాః ప్రణేదుః సింహసంఘవత్।
న చైనాన్హర్షసంపన్నానియం సేహే వసుంధరా॥ 1-149-67 (6843) 
తథా తు మిథునం జజ్ఞే ద్రుపదస్య మహాత్మనః।
కుమారశ్చ కుమారీ చ మనోజ్ఞౌ తౌ నరర్షభౌ॥ 1-149-68 (6844) 
శ్రియా పరమయా యుక్తౌ క్షాత్రేణ వపుషా తథా।
తౌ దృష్ట్వా పృషతీ యాజం ప్రపేదే సా సుతార్థినీ॥ 1-149-69 (6845) 
న వై మదన్యాం జననీం జానీయాతామిమావితి।
తథేత్యువాచ తాం యాజో రాజ్ఞః ప్రియచికీర్షయా॥ 1-149-70 (6846) 
తయోస్తు నామనీ చక్రుర్ద్విజాః సంపూర్ణమానసాః।
ధృష్టత్వాదప్రధృష్యత్వాత్ ద్యుంనాద్యుత్సంభవాదపి॥ 1-149-71 (6847) 
ధృష్టద్యుంనః కుమారోఽయం ద్రుపద్సయ భవత్వితి।
కృష్ణేత్యేవాభవత్కన్యా కృష్ణా భూత్సా హి వర్ణతః॥ 1-149-72 (6848) 
తథా తన్మిథునం జజ్ఞే ద్రుపదస్య మహామఖే।
వైదికాధ్యయనే పారం ధృష్టద్యుంనో గతస్తదా॥ 1-149-73 (6849) 
ధృష్టద్యుంనం తు పాంచాల్యమానీయ స్వం నివేశనం।
ఉపాకరోదస్త్రహేతోర్భారద్వాజః ప్రతాపవాన్॥ 1-149-74 (6850) 
అమోక్షణీయం దైవం హి భావి మత్వా మహామతిః।
తథా తత్కృతవాంద్రోణ ఆత్మకీర్త్యనురక్షణాత్॥ 1-149-75 (6851) 
సర్వాస్త్రాణి స తు క్షిప్రమాప్తవాన్పరయా ధియా॥ ॥  1-149-76 (6852) 
 
ఇతి శ్రీమన్మహాభారతే ఆదిపర్వణి సంభవపర్వణి ఊనపంచాశదధికశతతమోఽధ్యాయః॥ 149 ॥

Mahabharata - Adi Parva - Chapter Footnotes

1-149-63 క్రోశాత్ క్రోశమభివ్యాప్య॥ 1-149-71 ద్యుంనాద్యుత్సంభవాత్ హిరణ్యాదిభిః సహ జాతత్వాత్॥ ఊనపంచాశదధికశతతమోఽధ్యాయః॥ 149 ॥



ఆదిపర్వ - అధ్యాయ 150

॥ శ్రీః ॥

1.150. అధ్యాయః 150 

Mahabharata - Adi Parva - Chapter Topics

ద్రుపదోత్పత్తిః॥ 1 ॥

Mahabharata - Adi Parva - Chapter Text

1-150-0 (6853) 
జనమేజయ ఉవాచ। 1-150-0x (892) 
ద్రుపదస్యాపి విప్రర్షే శ్రోతుమిచ్ఛామి సంభవం।
కథం చాపి సముత్పన్నః కథమస్త్రాణ్యవాప్తవాన్॥'  1-150-1 (6854) 
ఏతదిచ్ఛామి భగవంస్త్వత్తః శ్రోతుం ద్విజోత్తమ।
కౌతూహలం జన్మసు మే కీర్త్యమానేష్వనేకశః॥ 1-150-2 (6855) 
వైశంపాయన ఉవాచ। 1-150-3x (893) 
రాజా బభూవ పాంచాలః పుత్రార్థీ పుత్రకారణాత్।
వనం గతో మహారాజస్తపస్తేపే సుదారుణం॥ 1-150-3 (6856) 
ఆరాధయన్ప్రయత్నేన మహర్షీన్సంశితవ్రతాన్।
తస్య సంతప్యమానస్య వనే మృగగణాయుతే॥ 1-150-4 (6857) 
కాలస్తు సుమహాన్రాజన్నత్యయాత్సుతకారణాత్।
స తు రాజా మహాతేజాస్తపస్తీవ్రం సమాదదే॥ 1-150-5 (6858) 
కంచిత్కాలం వాయుభక్షో నిరాహారస్తథైవ చ।
తథైవ తు మహాబాహోర్వర్తమానస్య భారత॥ 1-150-6 (6859) 
కాలస్తస్య మహారాజ యాతో వై నృపసత్తమ।
తతో నాతిచిరాత్కాలే వసంతే కామదీపనే॥ 1-150-7 (6860) 
ఫుల్లాశోకవనే చైవ ప్రాణినాం సుమనోహరే।
నద్యాస్తీరం తతో గత్వా గంగాయాః పద్మలోచనః॥ 1-150-8 (6861) 
నియమస్థశ్చ రాజాసీత్తదా భరతసత్తమ।
తతో నాతిచిరాత్కాలే వనం తన్మనుజేశ్వర॥ 1-150-9 (6862) 
సంప్రాప్తా హ్యప్సరా రాజన్మేనకేత్యభివిశ్రుతా।
పుష్పద్రుమాన్సజ్జమానా రాజ్ఞో దర్శనమాగమత్॥ 1-150-10 (6863) 
న దదర్శ తు సా రాజంస్తత్ర స్థానగతం నృపం।
దృష్ట్వా చాప్సరసం తాం తు శుక్రం రాజ్ఞోఽపతద్భువి॥ 1-150-11 (6864) 
తతః స రాజా రాజేంద్ర లజ్జయా నృపతిః స్వయం।
పద్భ్యామాక్రమతాయుష్మంస్తతస్తు ద్రుపదోఽభవత్॥ 1-150-12 (6865) 
తతస్తు తపసా తస్య రాజర్షేర్భావితాత్మనః।
పుత్రః సమభవచ్ఛీఘ్రం పదోస్తస్య క్రమేణ తు॥ 1-150-13 (6866) 
తేనాస్య ఋషయః సర్వే సమాగంయ తపోధనాః।
నామ చుక్రుర్హి విద్వాంసో ద్రుపదోఽస్త్వితి భారత॥ 1-150-14 (6867) 
స తస్యైవాశ్రమే రాజన్భరద్వాజస్య భారత।
వవృధే సుముఖం తత్ర కామైః సర్వైర్నృపోత్తమ॥ 1-150-15 (6868) 
పాంచాలోఽపి హి రాజేంద్ర స్వరాజ్యం గతవాన్ప్రభుః।
భరద్వాజస్య విద్యార్థం సుతం దత్వా మహాత్మనః॥ 1-150-16 (6869) 
స కుమారస్తతో రాజంద్రోణేన సహితో వనే।
వేదాంశ్చాధిజగే సాంగాంధనుర్వేదాంశ్చ భారత॥ 1-150-17 (6870) 
పరయా స ముదా యుక్తో విచచార వనే సుఖం।
తస్యైవం వర్తమానస్య వనే వనచరైః సహ॥ 1-150-18 (6871) 
కాలేనాతిచిరాద్రాజన్పితా స్వర్గముపేయివాన్।
స సమాగంయ పాంచాలైః పాంచాలేష్వభిషేచితః॥ 1-150-19 (6872) 
ప్రాప్తశ్చ రాజ్యం రాజేంద్ర సుహృదాం ప్రీతివర్ధనః।
రాజ్యం రరక్ష ధర్మేణ యథా చేంద్రస్త్రివిష్టపం॥ 1-150-20 (6873) 
ఏతన్మయా తే రాజేంద్ర యథావత్పరికీర్తితం।
ద్రుపదస్య చ రాజర్షేర్ధృష్టద్యుంనస్య జన్మ చ॥ ॥ 1-150-21 (6874) 
 
ఇతి శ్రీమన్మహాభారతే ఆదిపర్వణి సంభవపర్వణి పంచాశదధికశతతమోఽధ్యాయః॥ 150 ॥




ఆదిపర్వ - అధ్యాయ 151

॥ శ్రీః ॥

1.151. అధ్యాయః 151 

Mahabharata - Adi Parva - Chapter Topics

యౌవరాజ్యే యుధిష్ఠిరస్యాభిషేకః॥ 1 ॥ భీమసేనస్య బలరామాద్గదాయుద్ధశిక్షణం॥ 2 ॥ ద్రోణేనార్జునస్య బ్రహ్మశిరోస్త్రవిషయే నియమకథనం॥ 3 ॥ భీమార్జునదిగ్విజయేన ధృతరాష్ట్రచింతా॥ 4 ॥

Mahabharata - Adi Parva - Chapter Text

1-151-0 (6875) 
వైశంపాయన ఉవాచ। 1-151-0x (894) 
`ధృతరాష్ట్రస్తు రాజంద్రే యదా కౌరవనందనం।
యుధిష్ఠిరం విజానన్వై సమర్థం రాజ్యరక్షణే॥ 1-151-1 (6876) 
యౌవరాజ్యాభిషేకార్థమమంత్రయత మంత్రిభిః।
తే తు బుద్ధ్వాన్వతప్యంత ధృతరాష్ట్రాత్మజాస్తదా॥ 1-151-2 (6877) 
తతః సంవత్సరస్యాంతే యౌవరాజ్యాయ పార్థివ।
స్థాపితో ధృతరాష్ట్రేణ పాండుపుత్రో యుధిష్ఠిరః॥ 1-151-3 (6878) 
తతోఽదీర్ఘేణ కాలేన కుంతీపుత్రో యుధిష్ఠిరః।
పితురంతర్దధే కీర్తిం శీలవృత్తసమాధిభిః॥ 1-151-4 (6879) 
అసియుద్ధే గదాయుద్ధే రథయుద్ధే చ పాండవః।
సంకర్షణాదశిక్షద్వై శశ్వచ్ఛిక్షాం వృకోదరః॥ 1-151-5 (6880) 
సమాప్తశిక్షో భీమస్తు ద్యుమత్సేనసమో బలే।
పరాక్రమేణ సంపన్నో భ్రాతౄణామచరద్వశే॥ 1-151-6 (6881) 
ప్రగాఢదృఢముష్టిత్వే లాఘవే వేధనే తథా।
క్షురనారాచభల్లానాం విపాఠానాం చ తత్త్వవిత్॥ 1-151-7 (6882) 
ఋజువక్రవిశాలానాం ప్రయోక్తా ఫాల్గునోఽభవత్।
లాఘవే సౌష్ఠవే చైవ నాన్యః కశ్చన విద్యతే॥ 1-151-8 (6883) 
బీభత్సుసదృశో లోక ఇతి ద్రోణో వ్యవస్థితః।
తతోఽబ్రవీద్గుడాకేశం ద్రోణః కౌరవసంసది॥ 1-151-9 (6884) 
అగస్త్యస్య ధనుర్వేదే శిష్యో మమ గురుః పురా।
అగ్నివేశ్య ఇతి ఖ్యాతస్తస్య శిష్యోఽస్మి భారత॥ 1-151-10 (6885) 
తీర్థాత్తీర్థం గమయితుమహమేతత్సముద్యతః।
తపసా యన్మయా ప్రాప్తమమోఘమశనిప్రభం॥ 1-151-11 (6886) 
అస్త్రం బ్రహ్మశిరో నామ యద్దహేత్పృథివీమపి।
దదతా గురుణా చోక్తం న మనుష్యేష్విదంత్వయా॥ 1-151-12 (6887) 
భారద్వాజ విమోక్తవ్యమల్పవీర్యేషు సంయుగే।
యద్యదంతర్హితం భూతం కించిద్యుద్ధ్యేత్త్వయా సహ॥ 1-151-13 (6888) 
మహాతేజస్త్వమేతేన హన్యాః శస్త్రేణ సంయుగే।
త్వయా ప్రాప్తమిదం వీర దివ్యం నాన్యోఽర్హతి త్విదం॥ 1-151-14 (6889) 
సమయస్తు త్వయా రక్ష్యో మునిసృష్టో విశాంపతే।
ఆచార్యదక్షిణాం దేహి జ్ఞాతిగ్రామస్య పశ్యతః॥ 1-151-15 (6890) 
దదానీతి ప్రతిజ్ఞాతే ఫాల్గునేనాబ్రవీద్గురుః।
యుద్ధేఽహం ప్రతియోద్ధవ్యో యుధ్యమానస్త్వయాఽనఘ॥ 1-151-16 (6891) 
తథేతి చ ప్రతిజ్ఞాయ ద్రోణాయ కురుపుంగవః।
ఉపసంగృహ్య చరణావుపతస్థే వినీతవత్॥ 1-151-17 (6892) 
ద్రోణో జగాద వచనం సమాలింగ్య తు ఫాల్గునం।
యన్మయోక్తం పురా పార్థ తవ లోకే నరం క్వచిత్॥ 1-151-18 (6893) 
సదృశం కారయే నైవ సర్వప్రహరణే యుధి।
తత్కృతం చ మయా సంయక్తవ తుల్యో న వర్తతే॥ 1-151-19 (6894) 
దేవా యుధి న శక్తాస్త్వాం యోద్ధుం దైత్యా న దానవాః।
నాహం త్వత్తో విశిష్టోఽస్మి కిం పునర్మానవా రణే॥ 1-151-20 (6895) 
ఏకస్తవాధికో లోకే యో హి వృష్ణికులోద్భవః।
కృష్ణః కమలపత్రాక్షః కంసకాలియసూదనః॥ 1-151-21 (6896) 
స జేతా సర్వలోకానాం సర్వప్రహరణాయుధః।
నైతావతా తే పార్థాహం భవాంయనృతవాగిహ॥ 1-151-22 (6897) 
తదధీనం జగత్సర్వం తత్ప్రలీనం తదుద్భవం।
తత్పదం న విజానంతి బ్రహ్మేశానాదయోఽపి వా॥ 1-151-23 (6898) 
తన్నాభిప్రభవో బ్రహ్మా సర్వభూతాని నిర్మమే।
స ఏవ కర్తా భోక్తా చ సంహర్తా చ జగన్మయం॥ 1-151-24 (6899) 
స ఏవ భూతం భవ్యం చ భవచ్చ పురుషః పరః।
నిత్యః సర్వగతః స్థాణురచలోఽయం సనాతనః॥ 1-151-25 (6900) 
ప్రాదుర్భవతి యోగాత్మా పాలనార్థం స లీలయా।
తత్తుల్యో హి న జాయేత న జాతో న జనిష్యతే॥ 1-151-26 (6901) 
స హి మాతులజోఽభూత్తే చరాచరగురుః పితా।
కో హి తం జేతుమీహేత జానన్నాత్మహితం నరః॥ 1-151-27 (6902) 
శ్యాలశ్చ తే సఖా చాసౌ తస్య త్వం ప్రాణవల్లభః।
స్నేహమభ్యధికం తస్య తవ సఖ్యమవస్థితం॥ 1-151-28 (6903) 
న తేన భవతో యుద్ధం భవితా నర్మతోఽపి వా।
అపిచార్థే తవ పురా శక్రేణ కిల చోదితః॥ 1-151-29 (6904) 
గోకులే వర్ధమానస్తు నందగోపస్య కారణాత్।
మమాంశః పాండవో లోకే పృథివ్యాం పురుషోత్తమః॥ 1-151-30 (6905) 
కౌంతేయావరజః శ్రీమానర్జునో నామ వీర్యవాన్।
భువో భారాపహరణే సాహాయ్యం తే కరిష్యతి॥ 1-151-31 (6906) 
తదర్థమభయం దేహి పాహి చాస్మత్కృతే ప్రభో।
ఇత్యుక్తః పుండరీకాక్షస్తదా శక్రేణ ఫల్గున॥ 1-151-32 (6907) 
తమువాచ తతః శ్రీమాఞ్శంఖచక్రగదాధరః।
జానామి పాండవే వంశే జాతం పార్థం పితృష్వసుః॥ 1-151-33 (6908) 
పుత్రం పరమధర్మిష్ఠం సర్వశస్త్రభృతాం వరం।
పాలయామి త్వదంశం తం సర్వలోకమహాభుజం॥ 1-151-34 (6909) 
ఆవయోః సఖ్యసదృశం న చ లోకే భవిష్యతి।
యస్తద్భక్తః సమద్భక్తో యస్తం ద్వేష్టి స మామపి॥ 1-151-35 (6910) 
యన్మే విత్తం తు తత్తస్య తం వినాహం న జీవయే।
ఇతి పార్థ పురా శక్రమాహ సర్వేశ్వరో హరిః॥ 1-151-36 (6911) 
తస్మాత్తవాపి సదృశస్తం వినాభ్యధికః పుమాన్।
న చేహ భవితా లోకే తమేవ శరణం వ్రజ॥ 1-151-37 (6912) 
శరణ్యః సర్వభూతానాం దేవదేవో జనార్దనః॥'  1-151-38 (6913) 
వైశంపాయన ఉవాచ। 1-151-39x (895) 
తథేతి చ ప్రతిజ్ఞాయ ద్రోణాయ కురుపుంగవః।
ఉపసంగృహ్య చరణౌ యుధిష్ఠిరవశోఽభవత్॥ 1-151-39 (6914) 
స్వభావాదగమచ్ఛబ్దో మహీం సాగరమేఖలాం।
అర్జునస్య సమో లోకే నాస్తి కశ్చిద్ధనుర్ధరః॥ 1-151-40 (6915) 
గదాయుద్ధేఽసియుద్ధే చ రథయుద్ధే చ పాండవః।
పారగశ్చ ధనుర్యుద్ధే బభూవాథ ధనంజయః॥ 1-151-41 (6916) 
నీతిమాన్సకలాం నీతిం విబుధాధిపతేస్తదా।
`అస్త్రే శస్త్రే చ శాస్త్రే చ రథనాగాశ్వకర్మణి।' 
అవాప్య సహదేవోఽపి భ్రాతౄణాం వవృతే వశే॥  1-151-42 (6917) 
ద్రోణేనైవం వినీతశ్చ భ్రాతౄణాం నకులః ప్రియః।
చిత్రయోధీ సమాఖ్యాతో బభూవాతిరథోదితః॥ 1-151-43 (6918) 
త్రివర్షకృతయజ్ఞస్తు గంధర్వాణాముపప్లవే।
అర్జునప్రముఖైః పార్థైః సౌవీరః సమరే హతః॥ 1-151-44 (6919) 
న శశాక వశే కర్తుం యం పాండురపి వీర్యవాన్।
సోఽర్జునేన వశం నీతో రాజాసీద్యవనాధిపః॥ 1-151-45 (6920) 
అతీవ బలసంపన్నః సదా మాని కురూన్ప్రతి।
విపులో నామ సౌవీరః శస్తః పార్థేన ధీమతా॥ 1-151-46 (6921) 
దత్తామిత్ర ఇతి ఖ్యాతం సంగ్రామే కృతనిశ్చయం।
సుమిత్రం నామ సౌవీరమర్జునోఽదమయచ్ఛరైః॥ 1-151-47 (6922) 
భీమసేనసహాయశ్చ రథానామయుతం చ సః।
అర్జునః సమరే ప్రాచ్యాన్సర్వానేకరథోఽజయత్॥ 1-151-48 (6923) 
తథైవైకరథో గత్వా దక్షిణామజయద్దిశం।
ధనౌఘం ప్రాపయామాస కురురాష్ట్రం ధనంజయః॥ 1-151-49 (6924) 
`యతః పంచదశే వర్షే సర్వమేతచ్చకార సః।
తం దృష్ట్వా ధార్తరాష్ట్రాణాం తతో భయమజాయత॥ 1-151-50 (6925) 
యః సర్వాంధృతరాష్ట్రస్య పుత్రాన్విప్రచకార హ।
భీమసేనో మహాబాహుర్బలాద్బలవతాం వరః॥ 1-151-51 (6926) 
అదుష్టభావం తం దోషైర్జగృహుర్దోషబుద్ధయః।
ధార్తరాష్ట్రాస్తథా సర్వే భయాద్భీమస్య కర్మణా॥ 1-151-52 (6927) 
తం దృష్ట్వా కర్మభిః పార్థాన్సర్వానాగతలక్షణాన్।
బలాద్బహుగుణాంస్తేభ్యో బిభియుర్దోషబుద్ధయః॥'  1-151-53 (6928) 
ఏవం సర్వే మహాత్మానః పాండవా మనుజోత్తమాః।
పరరాష్ట్రాణి నిర్జిత్య స్వరాష్ట్రం వవృధుః పురా॥ 1-151-54 (6929) 
తతో బలమతిఖ్యాతం విజ్ఞాయ దృఢధన్వినాం।
దూషితః సహసా భావో ధృతరాష్ట్రస్య పాండుషు। 
స చింతాపరమో రాజా న నిద్రామలభన్నిశి॥ ॥  1-151-55 (6930) 
 
ఇతి శ్రీమన్మహాభారతే ఆదిపర్వణి సంభవపర్వణి ఏకపంచాశదధికశతతమోఽధ్యాయః॥ 151 ॥

Mahabharata - Adi Parva - Chapter Footnotes

1-151-9 గుడాకా నిద్రా తస్యా ఈశమర్జునం జితనిద్రం, గుడా స్నుహీ తద్వత్కేశా యస్య॥ 1-151-11 తీర్థాత్పాత్రాంతరం గమయితుం సంప్రదాయావిచ్ఛేదార్థమిత్యర్థః॥ 1-151-14 త్వయా గ్రాహాన్మాం మోచయతా ప్రాప్తం ప్రాగేవ॥ 1-151-28 తస్య త్వయీతి శేషః। తవ తస్మిన్నితి శేషః॥ 1-151-35 తస్య మమ చ॥ 1-151-42 విబుధాధిపతేరుద్ధవాత్॥ 1-151-43 వినీతః శిక్షితః। అతిరథేషూదితః ఖ్యాతః॥ 1-151-44 గంధర్వోపప్లవేఽపి యస్య సౌవీరస్య యజ్ఞో న విప్లుత ఇత్యయోధ్యత్వముక్తం॥ 1-151-46 శస్తో హింసితః॥ 1-151-53 బిభియుః బిభ్యుః॥ 1-151-54 వవృధుర్వర్ధితవంతః॥ ఏకపంచాశదధికశతతమోఽధ్యాయః॥ 151 ॥



ఆదిపర్వ - అధ్యాయ 152

॥ శ్రీః ॥

1.152. అధ్యాయః 152 

Mahabharata - Adi Parva - Chapter Topics

యుధిష్ఠిరః సాంరాజ్యేఽభిషేక్తవ్య ఇతి పౌరవార్తాం శ్రుత్వా వ్యథితస్య దుర్యోధనస్య పిత్రా సంవాదః॥ 1 ॥

Mahabharata - Adi Parva - Chapter Text

1-152-0 (6931) 
వైశంపాయన ఉవాచ। 1-152-0x (896) 
ప్రాణాధికం భీమసేనం కృతవిద్యం ధనంజయం।
దుర్యోధనో లక్షయిత్వా పర్యతప్యత దుర్మనాః॥ 1-152-1 (6932) 
తతో వైకర్తనః కర్ణః శకునిశ్చాపి సౌబలః।
అనేకారభ్యుపాయైస్తే జిఘాంసంతి స్మ పాండవాన్॥ 1-152-2 (6933) 
పాండవా అపి తత్సర్వం ప్రతిచక్రుర్యథాబలం।
ఉద్భావనమకుర్వంతో విదురస్య మతే స్థితాః॥ 1-152-3 (6934) 
గుణైః సముదితాందృష్ట్వా పౌరాః పాండుసుతాంస్తదా।
కథయాంచక్రిరే తేషాం గుణాన్సంసత్సు భారత॥ 1-152-4 (6935) 
రాజ్యప్రాప్తిం చ సంప్రాప్తం జ్యేష్ఠం పాండుసుతం తదా।
కథయంతి స్మ సంభూయ చత్వరేషు సభాసు చ॥ 1-152-5 (6936) 
ప్రజ్ఞాశ్చక్షురచక్షుష్ట్వాద్ధృతరాష్ట్రో జనేశ్వరః।
రాజ్యం న ప్రాప్తవాన్పూర్వం స కథం నృపతిర్భవేత్॥ 1-152-6 (6937) 
తథా శాంతనవో భీష్మః సత్యసంధో మహావ్రతః।
ప్రత్యాఖ్యాయ పురా రాజ్యం న స జాతు గ్రహీష్యతి॥ 1-152-7 (6938) 
తే వయం పాండవజ్యేష్ఠం తరుణం వృద్ధశీలినం।
అభిషించామ సాధ్వద్య సత్యకారుణ్యవేదినం॥ 1-152-8 (6939) 
స హి భీష్మం శాంతనవం ధృతరాష్ట్రం చ ధర్మవిత్।
సపుత్రం వివిధైర్భోగైర్యోజయిష్యతి పూజయన్॥ 1-152-9 (6940) 
వైశంపాయన ఉవాచ। 1-152-10x (897) 
తేషాం దుర్యోధనః శ్రుత్వా తాని వాక్యాని జల్పతాం।
యుధిష్ఠిరానురక్తానాం పర్యతప్యత దుర్మతిః॥ 1-152-10 (6941) 
స తప్యమానో దుష్టాత్మా తేషాం వాచో న చక్షమే।
ఈర్ష్యయా చాపి సంతప్తో ధృతరాష్ట్రముపాగమత్॥ 1-152-11 (6942) 
తతో విరహితం దృష్ట్వా పితరం ప్రతిపూజ్య సః।
పౌరానురాగసంతప్తః పశ్చాదిదమభాషత॥ 1-152-12 (6943) 
శ్రుతా మే జల్పతాం తాత పౌరాణామశివా గిరః।
త్వామనాదృత్య భీష్మం చ పతిమిచ్ఛంతి పాండవం॥ 1-152-13 (6944) 
మతమేతచ్చ భీష్మస్య న స రాజ్యం బుభుక్షతి।
అస్మాకం తు పరాం పీడాం చికీర్షంతి పురే జనాః॥ 1-152-14 (6945) 
పితృతః ప్రాప్తవాన్రాజ్యం పాండురాత్మగుణైః పురా।
త్వమంధగుణసంయోగాత్ప్రాప్తం రాజ్యం న లబ్ధవాన్॥ 1-152-15 (6946) 
స ఏష పాండోర్దాయాద్యం యది ప్రాప్నోతి పాండవః।
తస్య పుత్రో ధ్రువం ప్రాప్తస్తస్య తస్యాపి చాపరః॥ 1-152-16 (6947) 
తే వయం రాజవంశేన హీనాః సహ సుతైరపి।
అవజ్ఞాతా భవిష్యామో లోకస్య జగతీపతే॥ 1-152-17 (6948) 
సతతం నిరయం ప్రాప్తాః పరపిండోపజీవినః।
న భవేమ యథా రాజంస్తథా నీతిర్విధీయతాం॥ 1-152-18 (6949) 
యది త్వం హి పురా రాజన్నిదం రాజ్యమవాప్తవాన్।
ధ్రువం ప్రాప్స్యామ చ వయం రాజ్యమప్యవశే జనే॥ 1-152-19 (6950) 
`వైశంపాయన ఉవాచ। 1-152-20x (898) 
ధృతరాష్ట్రస్తు పుత్రస్య శ్రుత్వా వచనమీదృశం।
ముహూర్తమివ సంచింత్య దుర్యోధనమథాబ్రవీత్॥ 1-152-20 (6951) 
ధర్మనిత్యస్తథా పాండుః సుప్రీతో మయి కౌరవః।
సర్వేషు జ్ఞాతిషు తథా మదీయేషు విశేషతః॥ 1-152-21 (6952) 
నాత్ర కించన జానాతి భోజనాది చికీర్షితం।
నివేదయతి తత్సర్వం మయి ధర్మభృతాం వరః॥ 1-152-22 (6953) 
తస్య పుత్రో యథా పాండుస్తథా ధర్మపరః సదా।
గుణావాఁల్లోకవిఖ్యాతో నగరే చ ప్రతిష్ఠితః॥ 1-152-23 (6954) 
స కథం శక్యతేఽస్మాభిరపాక్రష్టుం నరర్షభః।
రాజ్యమేష హి నః ప్రాప్తః ససహయో విశేషతః॥ 1-152-24 (6955) 
భృతా హి పాండునాఽమాత్యా బలం చ సతతం మతం।
ధృతాః పుత్రాశ్చ పౌత్రాశ్చ తేషామపి విశేషతః॥ 1-152-25 (6956) 
తే తథా సంస్తుతాస్తాత విషయే పాండునా నరాః।
కథం యుధిష్ఠిరస్యార్థే న నో హన్యుః సబాంధవాన్॥ 1-152-26 (6957) 
నైతే విషయమిచ్ఛేయుర్ధర్మత్యాగే విశేషతః।
తే వయం కౌరవేంద్రాణామేతేషాం చ మహాత్మనాం॥ 1-152-27 (6958) 
కథం న వాచ్యతాం తాత గచ్ఛేమ జగతస్తథా॥  1-152-28 (6959) 
దుర్యోధన ఉవాచ। 1-152-29x (899) 
మధ్యస్థః సతతం భీష్మో ద్రోణపుత్రో మయి స్థితః।
యతః పుతస్తతో ద్రోణో భవితా నాత్ర సంశయః॥ 1-152-29 (6960) 
కృపః శారద్వతశ్చైవ యత ఏవ వయం తతః।
బాగినేయం తతో ద్రౌణిం న త్యక్ష్యతి కథంచన॥ 1-152-30 (6961) 
క్షత్తా తు బంధురస్మాకం ప్రచ్ఛన్నస్తు తతః పరైః।
న చైకః స సమర్థోఽస్మాన్పాండవార్థే ప్రబాధితుం॥ 1-152-31 (6962) 
సువిస్రబ్ధాన్పాండుసుతాన్సహ మాత్రా వివాసయ।
వారణావతమద్యైవ నాత్ర దోషో భవిష్యతి॥ 1-152-32 (6963) 
వినిద్రాకరణం ఘోరం హృది శల్యమివార్పితం।
శోపకపావకముద్ధూతం కర్మణానేన నాశయ॥' ॥  1-152-33 (6964) 
 
ఇతి శ్రీమన్మహాభారతే ఆదిపర్వణి సంభవపర్వణి ద్విపంచాశదధికశతతమోఽధ్యాయః॥ 152 ॥




ఆదిపర్వ - అధ్యాయ 153

॥ శ్రీః ॥

1.153. అధ్యాయః 153 

Mahabharata - Adi Parva - Chapter Topics

ధృతరాష్ట్రాదీనాం కణికేన దుర్నీత్యుపదేశః॥ 1 ॥ జంబుకోపాఖ్యానం॥ 2 ॥

Mahabharata - Adi Parva - Chapter Text

1-153-0 (6965) 
వైశంపాయన ఉవాచ। 1-153-0x (900) 
శ్రుత్వా పాండుసుతాన్వీరాన్బలోద్రిక్తాన్మహౌజసః।
ధృతరాష్ట్రో మహీపాలశ్చింతామగమదాతురః॥ 1-153-1 (6966) 
తత ఆహూయ మంత్రజ్ఞం రాజశాస్త్రార్థవిత్తమం।
కణికం మంత్రిణాం శ్రేష్ఠం ధృతరాష్ట్రఽబ్రవీద్వచః॥ 1-153-2 (6967) 
ఉత్సక్తాః పాండవా నిత్యం తేభ్యోఽసూయే ద్విజోత్తమ।
తత్ర మే నిశ్చితతమం సంధివిగ్రహకారణం। 
కణిక త్వం మమాచక్ష్వ కరిష్యే వచనం తవ॥  1-153-3 (6968) 
వైశంపాయన ఉవాచ। 1-153-4x (901) 
`దుర్యోధనోఽథ శకునిః కర్ణదుఃశాసనావపి।
కణికం హ్యుపసంగృహ్య మంత్రిణం సౌబలస్య చ॥ 1-153-4 (6969) 
పప్రచ్ఛుర్భరతశ్రేష్ఠ పాండవాన్ప్రతి నైకధా।
ప్రబుద్ధాః పాండవా నిత్యం సర్వే తేభ్యస్త్రసామహే॥ 1-153-5 (6970) 
అనూనం సర్వపక్షాణాం యద్భవేత్క్షేమకారకం।
భారద్వాజ తదాచక్ష్వ కరిష్యామః కథం వయం॥ 1-153-6 (6971) 
వైశంపాయన ఉవాచ।' 1-153-7x (902) 
స ప్రసన్నమనాస్తేన పరిపృష్టో ద్విజోత్తమః।
ఉవాచ వచనం తీక్ష్ణం రాజశాస్త్రార్థదర్శనం॥ 1-153-7 (6972) 
కణిక ఉవాచ। 1-153-8x (903) 
శృణు రాజన్నిదం తత్ర ప్రోచ్యమానం మయానఘ।
న మేఽభ్యసూయా కర్తవ్యా శ్రుత్వైతత్కురుసత్తమ॥ 1-153-8 (6973) 
నిత్యముద్యతదండః స్యాన్నిత్యం వివృతపౌరుషః।
అచ్ఛిద్రశ్ఛిద్రదర్శీ స్యాత్పరేషాం వివరానుగః॥ 1-153-9 (6974) 
నిత్యముద్యతదండాద్ధి భఋశముద్విజతే జనః।
తస్మాత్సర్వాణి కార్యాణి దండేనైవ విధారయేత్॥ 1-153-10 (6975) 
నాస్య చ్ఛిద్రం పరః పశ్యేచ్ఛిద్రేణ పరమన్వియాత్।
గూహేత్కూర్మ ఇవాంగాని రక్షేద్వివరమాత్మనః॥ 1-153-11 (6976) 
`నిత్యం చ బ్రాహ్మణాః పూజ్యా నృపేణ హితమిచ్ఛతా।
సృష్టో నృపో హి విప్రామాం పాలనే దుష్టనిగ్రహే॥ 1-153-12 (6977) 
ఉభాబ్యాం వర్ధతే ధర్మో ధర్మవృద్ధ్యా జితావుభౌ।
లోకశ్చాయం పరశ్చైవ తతో ధర్మం సమాచరేత్॥ 1-153-13 (6978) 
కృతాపరాధం పురుషం దృష్ట్వా యః క్షమతే నృపః।
తేనావమానమాప్నోతి పాపం చేహ పరత్ర చ॥ 1-153-14 (6979) 
యో విభూతిమవాప్యోచ్చై రాజ్ఞో వికురుతేఽధమః।
తమానయిత్వా హత్వా చ దద్యాద్ధీనాయ తద్ధనం॥ 1-153-15 (6980) 
నో చేద్ధురి నియుక్తా యే స్థాస్యంతి వశమాత్మనః।
రాజా నియుంజ్యాత్పురుషానాప్తాంధర్మార్థకోవిదాన్॥ 1-153-16 (6981) 
యే నియుక్తాస్తథా కేచిద్రాష్ట్రం వా యది వా పురం।
గ్రామం జనపదం వాపి బాధేయుర్యది వా న వా॥ 1-153-17 (6982) 
పరీక్షణార్థం విసృజేదానతాంశ్ఛన్నరూపిణః।
పరీక్ష్య పాపకం జహ్యాద్ధనమాదాయ సర్వశః॥'  1-153-18 (6983) 
నాసంయక్కృత్యకారీ స్యాదుపక్రంయ కదాచన।
కంటకో హ్యపి దుశ్ఛిన్న ఆస్రావం జనయేచ్చిరం॥ 1-153-19 (6984) 
వధమేవ ప్రశంసంతి శత్రూణామపకారిణాం।
సువిదీర్ణం సువిక్రాంతం సుయుద్ధం సుపలాయితం॥ 1-153-20 (6985) 
ఆపద్యాపది కాలే కుర్వీత న విచారయేత్।
నావజ్ఞేయో రిపుస్తాత దుర్బలోఽపి కథం చన॥ 1-153-21 (6986) 
అల్పోఽప్యగ్నిర్వనం కృత్స్నం దహత్యాశ్రయసంశ్రయాత్।
అంధః స్యాదంధవేలాయాం బాధిర్యమపి చాశ్రయేత్॥ 1-153-22 (6987) 
కుర్యాత్తృణమయం చాపం శయీత మృగశాయికాం।
సాంత్వాదిభిరుపాయైస్తు హన్యాచ్ఛత్రుం వశే స్థితం॥ 1-153-23 (6988) 
దయా న తస్మిన్కర్తవ్యా శరణాగత ఇత్యుత।
నిరుద్విగ్నో హి భవతి న హతాజ్జాయతే భయం॥ 1-153-24 (6989) 
హన్యాదమిత్రం దానేన తథా పూర్వాపకారిణం।
హన్యాత్త్రీన్పంచ సప్తేతి పరపక్షస్య సర్వశః॥ 1-153-25 (6990) 
మూలమేవాదితశ్ఛింద్యాత్పరపక్షస్య నిత్యశః।
తతః సహాయాంస్తత్పక్షాన్సర్వాంశ్చ తదనంతరం॥ 1-153-26 (6991) 
ఛిన్నమూలే హ్యధిష్ఠానే సర్వే తజ్జీవినో హతాః।
కథం ను శాఖాస్తిష్ఠేరంశ్ఛిన్నమూలే వనస్పతౌ॥ 1-153-27 (6992) 
ఏకాగ్రః స్యాదవివృతో నిత్యం వివరదర్శకః।
రాజన్నిత్యం సపత్నేషు నిత్యోద్విగ్నః సమాచరేత్॥ 1-153-28 (6993) 
అగ్న్యాధానేన యజ్ఞేన కాషాయేణ జటాజినైః।
లోకాన్విశ్వాసయిత్వైవ తతో లుంపేద్యథా వృకః॥ 1-153-29 (6994) 
అంకుశం శోచమిత్యాహురర్థానాముపధారణే।
ఆనాంయ ఫలితాం శాఖాం పక్వం పక్వం ప్రశాతయేత్॥ 1-153-30 (6995) 
ఫలార్థోఽయం సమారంభో లోకే పుంసాం విపశ్చితాం।
వహేదమిత్రం స్కంధేన యావత్కాలస్య పర్యయః॥ 1-153-31 (6996) 
తతః ప్రత్యాగతే కాలే భింద్యాద్ధృటమివాశ్మని।
అమిత్రో న విమోక్తవ్యః కృపణం బహ్వపి బ్రువన్॥ 1-153-32 (6997) 
కృపా న తస్మిన్కర్తవ్యా హన్యాదేవాపకారిణం।
హన్యాదమిత్రం సాంత్వేన తథా దానేన వా పునః॥ 1-153-33 (6998) 
తథైవ భేదదండాభ్యాం సర్వోపాయైః ప్రశాతయేత్।  1-153-34 (6999) 
ధృతరాష్ట్ర ఉవాచ।
కథం సాంత్వేన దానేన భేదైర్దండేన వా పునః॥  1-153-34x (904) 
అమిత్రః శక్యతే హంతుం తన్మే బ్రూహి యథాతథం।  1-153-35 (7000) 
కణిక ఉవాచ।
శృణు రాజన్యథా వృత్తం వనే నివసతః పురా॥  1-153-35x (905) 
జంబుకస్య మహారాజ నీతిశాస్త్రార్థదర్శినః।
అథ కశ్చిత్కృతప్రజ్ఞః శృగాలః స్వార్థపండితః॥ 1-153-36 (7001) 
సఖిభిర్న్యవసత్సార్ధం వ్యాఘ్రాఖువృకబభ్రుభిః।
తేఽపశ్యన్విపినే తస్మిన్బలినం మృగయూథపం॥ 1-153-37 (7002) 
అశక్తా గ్రహణే తస్య తతో మంత్రమమంత్రయన్।  1-153-38 (7003) 
జంబుక ఉవాచ।
అసకృద్యతితో హ్యేష హంతుం వ్యాఘ్ర వనే త్వయా॥  1-153-38x (906) 
యువా వై జవసంపన్నో బుద్ధిశాలీ న శక్యతే।
మూషికోఽస్య శయానస్య చరణౌ భక్షయత్వయం॥ 1-153-39 (7004) 
అథైనం భక్షితైః పాదైర్వ్యాఘ్రో గృహ్ణాతు వై తతః।
తతో వై భక్షయిష్యామః సర్వే ముదితమానసాః॥ 1-153-40 (7005) 
జంబుకస్య తు తద్వాక్యం తథా చక్రః సమాహితాః।
మూషికాభక్షితైః పాదైర్మృగం వ్యాఘ్రోఽవధీత్తదా॥ 1-153-41 (7006) 
దృష్ట్వైవాచేష్టమానం తు భూమౌ మృగకలేవరం।
స్నాత్వాఽఽగచ్ఛత భద్రం వోరక్షామీత్యాహ జంబుకః॥ 1-153-42 (7007) 
శృగాలవచనాత్తేఽపి గతాః సర్వే నదీం తతః।
స చింతాపరమో భూత్వా తస్థౌ తత్రైవ జంబుకః॥ 1-153-43 (7008) 
అథాజగామ పూర్వం తు స్నాత్వా వ్యాఘ్రో మహాబలః।
దదర్శ జంబుకం చైవ చింతాకులితమానసం॥ 1-153-44 (7009) 
వ్యాఘ్ర ఉవాచ। 1-153-45x (907) 
కిం శోచసి మహాప్రాజ్ఞ త్వం నో బుద్ధిమతాం వరః।
అశిత్వా పిశితాన్యద్య విహరిష్యామహే వయం॥ 1-153-45 (7010) 
జంబుక ఉవాచ। 1-153-46x (908) 
శృణు మే త్వం మహాబాహో యద్వాక్యం మూషికోఽబ్రవీత్।
ధిగ్బలం మృగరాజస్య మయాద్యాయం మృగో హతః॥ 1-153-46 (7011) 
మద్బాహుబలమాశ్రిత్య తృప్తిమద్య గమిష్యతి।
తస్యైవం గర్జితం శ్రుత్వా తతో భక్ష్యం న రోచయే॥ 1-153-47 (7012) 
వ్యాఘ్ర ఉవాచ। 1-153-48x (909) 
బ్రవీతి యది స హ్యేవం కాలే హ్యస్మి ప్రబోధితః।
స్వబాహుబలమాశ్రిత్య హనిష్యేఽహం వనేచరాన్॥ 1-153-48 (7013) 
ఖాదిష్యే తత్ర మాంసాని ఇత్యుక్త్వా ప్రస్థితోవనం।
ఏతస్మిన్నేవ కాలే తు మూషికోఽప్యాజగామ హ॥ 1-153-49 (7014) 
తమాగతమభిప్రేక్ష్య శృగాలోఽప్యబ్రవీద్వచః।
శృణు మీషిక భద్రం తే నకులో యదిహాబ్రవీత్॥ 1-153-50 (7015) 
మృగమాంసం న ఖాదేయం గరమేతన్న రోచతే।
మూషికం భక్షయిష్యామి తద్భవాననుమన్యతాం॥ 1-153-51 (7016) 
తచ్ఛ్రుత్వా మూషికో వాక్యం సంత్రస్తః ప్రగతో బిలం।
తతః స్నాత్వా స వై తత్ర ఆజగామ వృకో నపృ॥ 1-153-52 (7017) 
తమాగతమిదం వాక్యమబ్రవీజ్జంబుకస్తదా।
మృగరాజో హి సంక్రుద్ధో న తే సాధు భవిష్యతి॥ 1-153-53 (7018) 
సకలత్రస్త్విహాయాతి కురుష్వ యదనంతరం।
ఏవం సంచోదితస్తేన జంబుకేన తదా వృకః॥ 1-153-54 (7019) 
తతోఽవలుంపనం కృత్వా ప్రయాతః పిశితాశనః।
ఏతస్మిన్నేవ కాలే తు నకులోఽప్యాజగామ హ॥ 1-153-55 (7020) 
తమువాచ మహారాజ నకులం జంబుకో వనే।
స్వబాహుబలమాశ్రిత్య నిర్జితాస్తేఽన్యతో గతాః॥ 1-153-56 (7021) 
మమ దత్వా నియుద్ధం త్వం భుంక్ష్వ మాంసం యథేప్సితం।  1-153-57 (7022) 
నకుల ఉవాచ।
మృగరాజో వృకశ్చైవ బుద్ధిమానపి మూషికః॥  1-153-57x (910) 
నిర్జితా యత్త్వయా వీరాస్తస్మాద్వీరతరో భవాన్।
న త్వయాప్యుత్సహే యోద్ధుమిత్యుక్త్వా సోఽప్యుపాగమత్॥ 1-153-58 (7023) 
కణిక ఉవాచ। 1-153-59x (911) 
ఏవం తేషు ప్రయాతేషు జంబుకో హృష్టమానసః।
ఖాదతి స్మ తదా మాంసమేకః సన్మంత్రనిశ్చయాత్। 
ఏవం సమాచరన్నిత్యం సుఖమేధేత భూపతిః॥  1-153-59 (7024) 
భయేన భేదయేద్భీరుం శూరమంజలికర్మణా।
లుబ్ధమర్థప్రదానేన సమం న్యూనం తథౌజసా॥ 1-153-60 (7025) 
ఏవం తే కథితం రాజన్ శృణు చాప్యపరం తథా॥  1-153-61 (7026) 
పుత్రః సఖా వా భ్రాతా వా పితా వా యది వా గురుః।
రిపుస్యానేషు వర్తంతో హంతవ్యా భూతిమిచ్ఛతా॥ 1-153-62 (7027) 
శపథేనాప్యరిం హన్యాదర్థదానేన వా పునః।
విషేణ మాయయా వాపి నోపేక్షేతే కథంచన। 
ఉభౌ చేత్సంశయోపేతౌ శ్రద్ధవాంస్తత్ర వర్ధతే॥  1-153-63 (7028) 
గురోరప్యవలిప్తస్య కార్యాకార్యమజానతః।
ఉత్పథం ప్రతిపన్నస్య న్యాయ్యం భవతి శాసనం॥ 1-153-64 (7029) 
క్రుద్ధోఽప్యక్రుద్ధరూపః స్యాత్స్మితపూర్వాభిభాషితా।
`న చైనం క్రోధసందీప్తం విద్యాత్కశ్చిత్కథంచన।' 
న చాప్యన్యమపధ్వంసేత్కదాచిత్కోపసంయుతః॥  1-153-65 (7030) 
ప్రహరిష్యన్ప్రియం బ్రూయాత్ప్రహరన్నపి భారత।
ప్రహృత్య చ ప్రియం బ్రూయాచ్ఛోచన్నివ రుదన్నివ॥ 1-153-66 (7031) 
ఆశ్వాసయేచ్చాపి పరం సాంత్వధర్మార్థవృత్తిభిః।
అథ తం ప్రహరేత్కాలే తథా విచలితం పథి॥ 1-153-67 (7032) 
అపి ఘోరాపరాధస్య ధర్మమాశ్రిత్య తిష్ఠతః।
స హి ప్రచ్ఛాద్యతే దోషః శైలో మేఘైరివాసితైః॥ 1-153-68 (7033) 
యః స్యాదనుప్రాప్తవధస్తస్యాగారం ప్రదీపయేత్।
అధనాన్నాస్తికాంశ్చోరాన్విషకర్మసు యోజయేత్॥ 1-153-69 (7034) 
ప్రత్యుత్థానాసనాద్యేన సంప్రదానేన కేనచిత్।
అతివిశ్రబ్ధఘాతీ స్యాత్తీక్ష్ణందష్ట్రో నిమగ్నకః॥ 1-153-70 (7035) 
అశంకితేభ్యః శంకేత శంకితేభ్యశ్చ సర్వశః।
అశంక్యాద్భయముత్పన్నమపి మూలం నికృంతతి॥ 1-153-71 (7036) 
న విశ్వసేదవిశ్వస్తే విశ్వస్తే నాతివిశ్వసేత్।
విశ్వాసాద్భయముత్పన్నం మూలాన్యపి నికృంతతి॥ 1-153-72 (7037) 
చారః సువిహితః కార్య ఆత్మనశ్చ పరస్య వా।
పాషండాంస్తాపసాదీంశ్చ పరరాష్ట్రేషు యోజయేత్॥ 1-153-73 (7038) 
ఉద్యానేషు విహారేషు దేవతాయతనేషు చ।
పానాగారేషు రథ్యాసు సర్వతీర్థేషు చాప్యథ॥ 1-153-74 (7039) 
చత్వరేషు చ కూపేషు పర్వతేషు వనేషు చ।
సమవాయేషు సర్వేషు సరిత్సు చ విచారయేత్॥ 1-153-75 (7040) 
వాచా భృశం వినీతః స్యాద్ధృదయేన తథా క్షురః।
స్మితపూర్వాభిభాషీ స్యాత్సృష్టో రౌద్రస్య కర్మణః॥ 1-153-76 (7041) 
అంజలిః శపథః సాంత్వం శిరసా పాదవందనం।
ఆశాకరణమిత్యేవం కర్తవ్యం భూతిమిచ్ఛతా॥ 1-153-77 (7042) 
సుపుష్పితః స్యాదఫలః ఫలవాన్స్యాద్దురారుహః।
ఆమః స్యాత్పక్వసంకాశో నచ జీర్యేత కర్హిచిత్॥ 1-153-78 (7043) 
త్రివర్గే త్రివిధా పీడా హ్యనుబంధాస్తథైవ చ।
అనుబంధాః శుభా జ్ఞేయాః పీడాస్తు పరివర్జయేత్॥ 1-153-79 (7044) 
ధర్మం విచరతః పీడా సాపి ద్వాభ్యాం నియచ్ఛతి।
అర్థం చాప్యర్థలుబ్ధస్య కామం చాతిప్రవర్తినః॥ 1-153-80 (7045) 
అగర్వితాత్మా యుక్తశ్చ సాంత్వయుక్తోఽనసూయితా।
అవేక్షితార్థః శుద్ధాత్మా మంత్రయీత ద్విజైః సహా॥ 1-153-81 (7046) 
కర్మణా యేన కేనైవ మృదునా దారుణేన చ।
ఉద్ధరేద్దీనమాత్మానం సమర్థో ధర్మమాచరేత్॥ 1-153-82 (7047) 
న సంశయమనారుహ్య నరో భద్రాణి పశ్యతి।
సంశయం పునరారుహ్య యది జీవతి పశ్యతి॥ 1-153-83 (7048) 
యస్య బుద్ధిః పరిభవేత్తమతీతేన సాంత్వయేత్।
అనాగతేన దుర్బుద్ధిం ప్రత్యుత్పన్నేన పండితం॥ 1-153-84 (7049) 
యోఽరిణా సహ సంధాయ శయీత కృతకృత్యవత్।
స వృక్షాగ్రే యథా సుప్తః పతితః ప్రతిబుధ్యతే॥ 1-153-85 (7050) 
మంత్రసంవరణే యత్నః సదా కార్యోఽనసూయతా।
ఆకారమభిరక్షేత చారేణాప్యనుపాలితః॥ 1-153-86 (7051) 
`న రాత్రౌ మంత్రయేద్విద్వాన్న చ కైశ్చిదుపాసితః।
ప్రాసాదాగ్రే శిలాగ్రే వా విశాలే విజనేపి వా॥ 1-153-87 (7052) 
సమంతాత్తత్ర పశ్యద్భిః సహాప్తైరేవ మంత్రయేత్।
నైవ సంవేశయేత్తత్ర మంత్రవేశ్మని శారికాం॥ 1-153-88 (7053) 
శుకాన్వా శారికా వాపి బాలమూర్ఖజడానపి।
ప్రవిష్టానపి నిర్వాస్య మంత్రయేద్ధార్మికైర్ద్విజైః॥ 1-153-89 (7054) 
నీతిజ్ఞైర్న్యాయశాస్త్రజ్ఞైరితిహాసే సునిష్ఠితైః।
రక్షాం మంత్రస్య నిశ్ఛిద్రాం మంత్రాంతే నిశ్చయేత్స్వయం॥ 1-153-90 (7055) 
వీరోపవర్ణితాత్తస్మాద్ధర్మార్థాభ్యామథాత్మనా।
ఏకేన వాథ విప్రేణ జ్ఞాతబుద్ధిర్వినిశ్చయేత్॥ 1-153-91 (7056) 
తృతీయేన న చాన్యేన వ్రజేన్నిశ్చయమాత్మవాన్।
షట్కర్ణశ్ఛిద్యతే మంత్ర ఇతి నీతిషు పఠ్యతే॥ 1-153-92 (7057) 
నిఃసృతో నాశయేన్మంత్రో హస్తప్రాప్తామపి శ్రియం।
స్వమతం చ పరేషాం చ విచార్య చ పునఃపునః। 
గుణవద్వాక్యమాదద్యాన్నైవ తృప్యేద్విచక్షణః॥'  1-153-93 (7058) 
నాచ్ఛిత్వా పరమర్మాణి నాకృత్వా కర్మ దారుణం।
నాహత్వా మత్స్యఘాతీవ ప్రాప్నోతి మహతీం శ్రియం॥ 1-153-94 (7059) 
కర్శితం వ్యాధితం క్లిన్నమపానీయమఘాసకం।
పరివిశ్వస్తమందం చ ప్రహర్తవ్యమరేర్బలం॥ 1-153-95 (7060) 
నార్థికోఽర్థినమభ్యేతి కృతార్థే నాస్తి సంగతం।
తస్మాత్సర్వాణి సాధ్యాని సావశేషాణి కారయేత్॥ 1-153-96 (7061) 
సంగ్రహే విగ్రహే చైవ యత్నః కార్యోఽనసూయతా।
ఉత్సాహశ్చాపి యత్నేన కర్తవ్యో భూతిమిచ్ఛతా॥ 1-153-97 (7062) 
నాస్య కృత్యాని బుధ్యేరన్మిత్రాణి రిపవస్తథా।
ఆరబ్ధాన్యేవ పశ్యేరన్సుపర్యవసితాన్యపి॥ 1-153-98 (7063) 
భీతవత్సంవిధాతవ్యం యావద్భయమనాగతం।
ఆగతం తు భయం దృష్ట్వా ప్రహర్తవ్యమభీతవత్॥ 1-153-99 (7064) 
దైవేనోపహతం శత్రుమనుగృహ్ణాతి యో నరః।
స మృత్యుముపగృహ్ణాతి గర్భమశ్వతరీ యథా॥ 1-153-100 (7065) 
అనాగతం హి బుధ్యేత యచ్చ కార్యం పురః స్థితం।
న తు బుద్ధిక్షయాత్కించిదతిక్రామేత్ప్రయోజనం॥ 1-153-101 (7066) 
ఉత్సాహశ్చాపి యత్నేన కర్తవ్యో భూతిమిచ్ఛతా।
విభజ్య దేశకాలౌ చ దైవం ధర్మాదయస్త్రయః। 
నైఃశ్రేయసౌ తు తౌ జ్ఞేయౌ దేశకాలావితి స్థితిః॥  1-153-102 (7067) 
తాలవత్కురుతే మూలం బాలః శత్రురుపేక్షితః।
గహనేఽగ్నిరివోత్సృష్టః క్షిప్రం సంజాయతే మహాన్॥ 1-153-103 (7068) 
అగ్నిస్తోకమివాత్మానం సంధుక్షయతి యో నరః।
స వర్ధమానో గ్రసతే మహాంతమపి సంచయం॥ 1-153-104 (7069) 
`ఆదావేవ దదానీతి ప్రియం బ్రూయాన్నిరర్థకం॥'  1-153-105 (7070) 
ఆశాం కాలవతీం కుర్యాత్కాలం విఘ్నేన యోజయేత్।
విఘ్నం నిమిత్తతో బ్రూయాన్నిమిత్తం వాఽపి హేతుతః॥ 1-153-106 (7071) 
క్షురో భూత్వా హరేత్ప్రాణాన్నిశితః కాలసాధనః।
ప్రతిచ్ఛన్నో లోమహారీ ద్విషతాం పరికర్తనః॥ 1-153-107 (7072) 
పాండవేషు యథాన్యాయమన్యేషు చ కురూద్వహ।
వర్తమానో న మజ్జేస్త్వం తథా కృత్యం సమాచర॥ 1-153-108 (7073) 
సర్వకల్యాణసంపన్నో విశిష్ట ఇతి నిశ్చయః।
తస్మాత్త్వం పాండుపుత్రేభ్యో రక్షాత్మానం నరాధిప॥ 1-153-109 (7074) 
భ్రాతృవ్యా బలవంతస్తే పాండుపుత్రా నరాధిప।
పశ్చాత్తాపో యథా న స్యాత్తథా నీతిర్విధీయతాం॥ 1-153-110 (7075) 
వైశంపాయన ఉవాచ। 1-153-111x (912) 
ఏవముక్త్వా సంప్రతస్థే కణికః స్వగృహం తతః।
ధృతరాష్ట్రోఽపి కౌరవ్యః శోకార్తః సమపద్యత॥ ॥ 1-153-111 (7076) 
 
ఇతి శ్రీమన్మహాభారతే ఆదిపర్వణి సంభవపర్వణి త్రిపంచాశదధికశతతమోఽధ్యాయః॥ 153 ॥ ॥ సమాప్తం చ సంభవపర్వ ॥

Mahabharata - Adi Parva - Chapter Footnotes

1-153-13 ఉభాభ్యాం బ్రాహ్మణరక్షణదుష్టనిగ్రహాభ్యాం। జితౌ సంపాదితౌ భవేతామితి శేషః॥ 1-153-15 హీనాయ దరిద్రాయ॥ 1-153-20 ఉపసంహరతి వధమితి। కథం వధః కర్తవ్యం ఇత్యాహ సువిదీర్ణమితి। సువిక్రాంతమపి శత్రుం। కాలే ఆపద్యాపన్నమాలభ్య సువిదీర్ణం వినష్టం కుర్వీత। తథా సుయుద్ధమపి శత్రుమాపది కాలే సుపలాయితం కుర్వీతి॥ 1-153-22 ఆశ్రయసంశ్రయాత్ ఆశ్రయబలాత్॥ 1-153-23 తృణమయం తృణవన్నిష్ప్రయోజనం। క్షాత్రం ధర్మం త్యక్త్వా శత్రుగృహే భిక్షాభుగపి స్యాదిత్యర్థః। మృగశాయికాం మృగహంతుః శయ్యాం। యథా వ్యాధో మృగాన్విశ్వాసయితుం మృషా నిద్రాతి విశ్వస్తేషు చ తేషు ప్రహరత్యేవం స హంతుమేవాకారం గోపయతీత్యర్థః। ఉపాయైః వశే స్థితం శత్రుమితి సంబంధః॥ 1-153-25 త్రీన్ ఐశ్వర్యమంత్రోత్సాహాన్। తథా పంచ అమాత్యరాష్ట్రదుర్గాణి కోశో దండశ్చ పంచమ ఇత్యుక్తాన్। దండోత్ర సైన్యం। సప్త స్వాంయమాత్యసుహృత్కోశరాష్ట్రదుర్బలాని యేత్యుక్తాని॥ 1-153-30 శౌచమగ్న్యాధానాది। అత్ర దృష్టాంతః ఆనాంయేతి ఆనామయిత్వా॥ 1-153-37 బభ్రుర్నకులః। మృగయూథపం మహాంతం హరిణం॥ 1-153-41 మూషికేణ ఆఈషద్భక్షితైః॥ 1-153-46 మృగరాజస్య వ్యాఘ్రస్య॥ 1-153-51 గరం మూషికదష్టత్వాద్విషభూతం॥ 1-153-55 అవలుంపనం గాత్రసంకోచనం॥ 1-153-63 సంశయోపేతౌ సంశయవిషయౌ। శ్రద్ధావాన్ మదుక్తాదరవాన్। శ్రద్దధానస్తు బధ్యత ఇతి ఙ పాఠః॥ 1-153-65 అపధ్వంసేత్ కుత్సయేత్॥ 1-153-69 అనుప్రాప్తబధః శీఘ్రం హంతుమిష్టః అధనా దరిద్రాః నాస్తికాః పరలోకశ్రద్ధారహితాః॥ 1-153-70 నిమగ్నకః నంరశిరాః తీక్ష్ణదంష్ట్రః వ్యాఘ్ర ఇవ। తీక్ష్ణదంష్ట్ర ఇవోరత ఇతి క.ఙ.పాఠః॥ 1-153-73 సువిహితః సంయక్ పరీక్షితః॥ 1-153-76 సృష్టో రౌద్రాయ కర్మణ ఇతి క.ఘ.పాఠః॥ 1-153-79 అనుబంధః ఫలం॥ 1-153-80 ధర్మమత్యంతం విచరతః పుంసో ద్వాభ్యామర్థకామాభ్యాం ధనవ్యయబ్రహ్మచర్యోపక్షిప్తాభ్యాం పీడా చిత్తవైకల్యం భవతి। సాపి పుంసః పీడా ధర్మం నియచ్ఛతి నిగృహ్ణాతి। ఏవమర్థం చాప్యర్థలుబ్ధస్య కామం చాతిప్రవర్తిన ఇతి వ్యాఖ్యేయం॥ 1-153-83 ఉద్దేశ్యసందేహేపి నీతిరవశ్యమనుసరణీయేత్యాహ। న సంశయమితి। అసంశయమథారుహ్యేతి క.ఘ.ట.పాఠః॥ 1-153-84 పరిభవేత్ శోకేన। తమతీతేన నలరామాద్యాఖ్యానేన। దుర్బుద్ధిం। లోభాద్యుపహతబుద్ధిం। అనాగతేన కాలాంతరే తవ శ్రేయో భవిష్యతీత్యాశాప్రదర్శనేన। పండితం ప్రత్యుత్పన్నేన వర్తమానేన ధనాదినా సాంత్వయేత్॥ 1-153-86 మంత్రసంవరణం మంత్రగూహనం॥ 1-153-95 అఘాసకం అనాహారం॥ 1-153-96 సంగతం సఖ్యం॥ 1-153-98 ఆరబ్ధాన్యపి సుపర్యవసితాని సంపన్నాన్యేవ పశ్యేరన్॥ 1-153-99 సంవిధాతవ్యం ప్రతికర్తవ్యం॥ 1-153-102 దేశాద్యనుగుణ ఉత్సాహోఽపి కర్తవ్యో నత్వలసో భవేత్। దైవం ప్రాక్తనం కర్మ। యే ధర్మాదయస్త్రయస్తాంశ్చ విభజ్య తేషాం మధ్యే నైఃశ్రేయసౌ శ్రేయోహేతూ ఇతి స్థితిర్నిశ్చయః॥ 1-153-103 బాలః అల్పోపి। బలవత్కురుతే రూపం బాల్యాదితి క.ఙ.ట.పాఠః॥ 1-153-104 ఆత్మానం సధుక్షయతి సహాయాదినా వర్ధయతి। సంచయమింధనానాం పక్షే శత్రూణాం॥ 1-153-106 హేతుతః హేత్వంతరేణ॥ 1-153-111 తదా సపుత్రో రాజా చ శోకార్త ఇతి ఙ పుస్తకపాఠః॥ త్రిపంచాశదధికశతతమోఽధ్యాయః॥ 153 ॥



ఆదిపర్వ - అధ్యాయ 154

॥ శ్రీః ॥

1.154. అధ్యాయః 154 

 
(అథ జతుగృహపర్వ  ॥ 8 ॥)

Mahabharata - Adi Parva - Chapter Topics

సంగ్రహేణ జతుగృహదాహకథనం॥ 1 ॥ పునర్విస్తరేణ జతుగృహదాహకథనారంభః॥ 2 ॥ దుర్యోధనధృతరాష్ట్రసంవాదః॥ 3 ॥

Mahabharata - Adi Parva - Chapter Text

1-1534-0 (7077) 
వైశంపాయన ఉవాచ। 1-1534-0x (913) 
కణికస్య మతం శ్రుత్వా కార్త్స్న్యేన భరతర్షభ।
దుర్యోధనశ్చ కర్ణశ్చ శకునిశ్చాపి సౌబలః। 
దుశాసనచతుర్థాస్తే మంత్రయామాసురేకదా॥  1-154-1 (7078) 
తే కౌరవ్యమనుజ్ఞాప్య ధృతరాష్ట్రం నరాధిపం।
దహనే తు సపుత్రాయాః కుంత్యా బుద్ధిమకారయన్॥ 1-154-2 (7079) 
తేషామింగితభావజ్ఞో విదురస్తత్త్వదర్శివాన్।
ఆకారేణ చ తం మంత్రం బుబుధే దుష్టచేతసాం॥ 1-154-3 (7080) 
తతో విదితవేద్యాత్మా పాండవానాం హితే రతః।
పలాయనే మతిం చక్రే కుంత్యాః పుత్రైః సహానఘః॥ 1-154-4 (7081) 
తతో వాతసహాం నావం యంత్రయుక్తాం పతాకినీం।
ఊర్మిక్షమాం దృఢాం కృత్వా కుంతీమిదమువాచ హ॥ 1-154-5 (7082) 
ఏష జాతః కులస్యాస్య కీర్తివంశప్రణాశనః।
ధృతరాష్ట్రః పరీతాత్మా ధర్మం త్యజతి శాశ్వతం॥ 1-154-6 (7083) 
ఇయం వారిపథే యుక్తా తరంగపవనక్షమా।
నౌర్యయా మృత్యుపాశాత్త్వం సపుత్రా మోక్ష్యసే శుభే॥ 1-154-7 (7084) 
తచ్ఛ్రుత్వా వ్యథితా కుంతీ పుత్రైః సహ యశస్వినీ।
నావమారుహ్య గంగాయాం ప్రయయౌ భరతర్షభ॥ 1-154-8 (7085) 
తతో విదురవాక్యేన నావం విక్షిప్య పాండవాః।
ధనం చాదాయ తైర్దత్తమరిష్టం ప్రావిశన్వనం॥ 1-154-9 (7086) 
నిషాదీ పంచపుత్రా తు జాతేషు తత్ర వేశ్మని।
కారణాభ్యాగతా దగ్ధా సహ పుత్రైరనాగసా॥ 1-154-10 (7087) 
స చ ంలేచ్ఛాధమః పాపో దగ్ధస్తత్ర పురోచనః।
వంచితాశ్చ దురాత్మానో ధార్తరాష్ట్రాః సహానుగాః॥ 1-154-11 (7088) 
అవిజ్ఞాతా మహాత్మనో జనానామక్షతాస్తథా।
జనన్యా సహ కౌంతేయా ముక్తా విదురమంత్రితాః॥ 1-154-12 (7089) 
తతస్తస్మిన్పురే లోకా నగరే వారణావతే।
దృష్ట్వా జతుగృహం దగ్ధమన్వశోచంత దుఃఖితాః॥ 1-154-13 (7090) 
ప్రేషయామాసూ రాజానం యథావృత్తం నివేదితుం।
సంవృతస్తే మహాన్కామః పాండవాందగ్ధవానసి॥ 1-154-14 (7091) 
సకామో భవ కౌరవ్య భుంక్ష్వ రాజ్యం సపుత్రకః।
తచ్ఛ్రుత్వా ధృతరాష్ట్రస్తు సహపుత్రేణ శోచయన్॥ 1-154-15 (7092) 
ప్రేతకార్యాణి చ తథా చకార సహ బాంధవైః।
పాండవానాం తథా క్షత్తా భీష్మశ్చ కురుసత్తమః॥ 1-154-16 (7093) 
జనమేజయ ఉవాచ। 1-154-17x (914) 
పునర్విస్తరశః శ్రోతుమిచ్ఛామి ద్విజసత్తమ।
దాహం జతుగృహస్యైవ పాండవానాం చ మోక్షణం॥ 1-154-17 (7094) 
సునృశంసమిదం కర్మ తేషాం క్రూరోపసంహితం।
కీర్తయస్వ యథావృత్తం పరం కౌతూహలం మమ॥ 1-154-18 (7095) 
వైశంపాయన ఉవాచ। 1-154-19x (915) 
శృణు విస్తరశో రాజన్వదతో మే పరంతప।
దాహం జతుగృహస్యైతత్పాండవానాం చ మోక్షణం॥ 1-154-19 (7096) 
వైశంపాయన ఉవాచ। 1-154-20x (916) 
తతో దుర్యోధనో రాజా ధృతరాష్ట్రమభాషత।
పాండవేభ్యో భయం నః స్యాత్తాన్వివాసయతాం భవాన్। 
నిపుణేనాభ్యుపాయేన నగరం వారణావతం॥  1-154-20 (7097) 
ధృతరాష్ట్రస్తు పుత్రేణ శ్రుత్వా వచనమీరితం।
ముహూర్తమివ సంచింత్య దుర్యోధనమథాబ్రవీత్॥ 1-154-21 (7098) 
ధర్మనిత్యః సదా పాండుస్తథా ధర్మపరాయణః।
సర్వేషు జ్ఞాతిషు తథా మయి త్వాసీద్విశేషతః॥ 1-154-22 (7099) 
నాసౌ కించిద్విజానాతి భోజనాదిచికీర్షితం।
నివేదయతి నిత్యం హి మమ రాజ్యం ధృతవ్రతః॥ 1-154-23 (7100) 
తస్య పుత్రో యథా పాండుస్తథా ధర్మపరాయణః।
గుణవాన్లోకవిఖ్యాతః పౌరవాణాం సుసంమతః॥ 1-154-24 (7101) 
స కథం శక్యతేఽస్మాభిరపాకర్తుం బలాదితః।
పితృపైతామాహాద్రాజ్యాత్ససహాయో విశేషతః॥ 1-154-25 (7102) 
భృతా హి పాండునాఽమాత్యా బలం చ సతతం భృతం।
భృతాః పుత్రాశ్చ పౌత్రాశ్చ తేషామపి విశేషతః॥ 1-154-26 (7103) 
తే పురా సత్కృతాస్తాత పాండునా నాగరా జనాః।
కథం యుధిష్ఠిరస్యార్థే న నో హన్యుః సబాంధవాన్॥ 1-154-27 (7104) 
దుర్యోధన ఉవాచ। 1-154-28x (917) 
ఏవమేతన్మయా తాత భావితం దోషమాత్మని।
దృష్ట్వా ప్రకృతయః సర్వా అర్థమానేన పూజితాః॥ 1-154-28 (7105) 
ధ్రువమస్మత్సహాయాస్తే భవిష్యంతి ప్రధానతః।
అర్థవర్గః సహామాత్యో మత్సంస్థోఽద్య మహీపతే॥ 1-154-29 (7106) 
స భవాన్పాండవానాశు వివాసయితుమర్హతి।
మృదునైవాభ్యుపాయేన నగరం వారణావతం॥ 1-154-30 (7107) 
యదా ప్రతిష్ఠితం రాజ్యం మయి రాజన్భవిష్యతి।
తదా కుంతీ సహాపత్యా పునరేష్యతి భారత॥ 1-154-31 (7108) 
ధృతరాష్ట్ర ఉవాచ। 1-154-32x (918) 
దుర్యోధన మమాప్యేతద్ధృది సంపరివర్తతే।
అభిప్రాయస్య పాపత్వాన్నైవం తు వివృణోంయహం॥ 1-154-32 (7109) 
న చ భీష్మో న చ ద్రోణో న చ క్షత్తా న గౌతమః।
వివాస్యమానాన్కౌంతేయాననుమంస్యంతి కర్హిచిత్॥ 1-154-33 (7110) 
సమా హి కౌరవేయాణాం వయం తే చైవ పుత్రక।
నైతే విషమమిచ్ఛేయుర్ధర్మయుక్తా మనస్వినః॥ 1-154-34 (7111) 
తే వయం కౌరవేయాణామేతేషాం చ మహాత్మనాం।
కథం న వధ్యతాం తాత గచ్ఛామ జగతస్తథా॥ 1-154-35 (7112) 
దుర్యోధన ఉవాచ। 1-154-36x (919) 
మధ్యస్థః సతతం భీష్మో ద్రోణపుత్రో మయి స్థితః।
యతః పుత్రస్తతో ద్రోణో భవితా నాత్ర సంశయః॥ 1-154-36 (7113) 
కృపః శారద్వతశ్చైవ యత ఏతౌ తతో భవేత్।
ద్రోణం చ భాగినేయం చ న స త్యక్ష్యతి కర్హిచిత్॥ 1-154-37 (7114) 
క్షత్తాఽర్థబద్ధస్త్వస్మాకం ప్రచ్ఛన్నం సంయతః పరైః।
న చైకః స సమర్థోఽస్మాన్పాండవార్థేఽధిబాధితుం॥ 1-154-38 (7115) 
సువిస్రబ్ధః పాండుపుత్రాన్సహ మాత్రా ప్రవాసయ।
వారణావతమద్యైవ యథా యాంతి యథా కురు॥ 1-154-39 (7116) 
వినిద్రకరణం ఘోరం హృది శల్యమివార్పితం।
శోకపావకముద్భూతం కర్మణైతేన నాశయ॥ ॥ 1-154-40 (7117) 
 
ఇతి శ్రీమన్మహాభారతే ఆదిపర్వణి జతుగృహపర్వణి చతుఃపంచాశదధికశతతమోఽధ్యాయః॥ 154 ॥

Mahabharata - Adi Parva - Chapter Footnotes

1-154-2 అనుజ్ఞాప్య పృష్ట్వా॥ 1-154-3 ఇంగితం చేష్టితం తేన భావం చిత్తాభిప్రాయం జానాతీతి ఇంగితభావజ్ఞః॥ 1-154-4 విదితవేద్యో జ్ఞాతతత్త్వ ఆత్మా చిత్తం యస్య॥ 1-154-5 యంత్రయుక్తాం యంత్రం మహత్యపి వాతే జలాశయే నౌకాస్తంభకం లోహలంగలమయం॥ 1-154-9 అరిష్టం నిర్విఘ్నం॥ 1-154-18 క్రూరేణ కణికేనోపసంహితముపదిష్టం॥ చతుఃపంచాశదధికశతతమోఽధ్యాయః॥ 154 ॥



ఆదిపర్వ - అధ్యాయ 155

॥ శ్రీః ॥

1.155. అధ్యాయః 155 

Mahabharata - Adi Parva - Chapter Topics

దుర్యోధనేన దానాదినా ప్రకృతివశీకరణం॥ 1 ॥ పాండవానాం వారణావతయాత్రార్థం ధృతరాష్ట్రానుజ్ఞా॥ 2 ॥

Mahabharata - Adi Parva - Chapter Text

1-155-0 (7118) 
వైశంపాయన ఉవాచ। 1-155-0x (920) 
తతో దుర్యోధనో రాజా సర్వాస్తు ప్రకృతీః శనైః।
అర్థమానప్రదానాభ్యాం సంజహార సహానుజః। 
`యుయుత్సుమపనీయైకం ధార్తరాష్ట్రం సహోదరం॥'  1-155-1 (7119) 
ధృతరాష్ట్రప్రయుక్తాస్తు కేచిత్కుశలమంత్రిణః।
కథయాంచక్రిరే రంయం నగరం వారణావతం॥ 1-155-2 (7120) 
అయం సమాజః సుమహాన్రమణీయతమో భువి।
ఉపస్థితః పశుపతేర్నగరే వారణావతే॥ 1-155-3 (7121) 
సర్వరత్నసమాకీర్ణే పుణ్యదేశే మనోరమే।
ఇత్యేవం ధృతరాష్ట్రస్య వచనాచ్చక్రిరే కథాః॥ 1-155-4 (7122) 
కథ్యమానే తథా రంయే నగరే వారణావతే।
గమనే పాండుపుత్రాణాం జజ్ఞే తత్ర మతిర్నృప॥ 1-155-5 (7123) 
యదా త్వమన్యత నృపో జాతకౌతూహలా ఇతి।
ఉవాచైతానేత్య తదా పాండవానంబికాసుతః॥ 1-155-6 (7124) 
`అధీతాని చ శాస్త్రాణి యుష్మాభిరిహ కృత్స్నశః।
అస్త్రాణి చ తథా ద్రోణాద్గౌతమాచ్చ శరద్వతః॥ 1-155-7 (7125) 
కృతకృత్యా భవంతస్తు సర్వవిద్యావిశారదాః।
సోఽహమేవం గతే తాతాశ్చింతయామి సమంతతః। 
రక్షణే వ్యవహారే చ రాజ్యస్య సతతం హితే॥'  1-155-8 (7126) 
మమైతే పురుషా నిత్యం కథయంతి పునఃపునః।
రమణీయతమం లోకే నగరం వారణావతం॥ 1-155-9 (7127) 
తే తాతా యది మన్యధ్వముత్సవం వారణావతే।
సగణాః సాన్వయాశ్చైవ విహరధ్వం యథాఽమరాః॥ 1-155-10 (7128) 
బ్రాహ్మణేభ్యశ్చ రత్నాని గాయనేభ్యశ్చ సర్వశః।
ప్రయచ్ఛధ్వం యథాకామం దేవా ఇవ సువర్చసః॥ 1-155-11 (7129) 
కంచిత్కాలం విహృత్యైవమనుభూయ పరాం ముదం।
ఇదం వై హాస్తినపురం సుఖినః పునరేష్యథ॥ 1-155-12 (7130) 
`నివసధ్వం చ తత్రైవ సంరక్షణపరాయణాః।
వైలక్షణ్యం న వై తత్ర భవిష్యతి పరంతపాః॥'  1-155-13 (7131) 
వైశంపాయన ఉవాచ। 1-155-14x (921) 
ధృతరాష్ట్రస్య తం కామమనుబుధ్య యుధిష్ఠిరః।
ఆత్మనశ్చాసహాయత్వం తథేతి ప్రత్యువాచ తం॥ 1-155-14 (7132) 
తతో భీష్మం శాంతనవం విదురం చ మహామతిం।
ద్రోణం చ బాహ్లికం చైవ సోమదత్తం చ కౌరవం॥ 1-155-15 (7133) 
కృపమాచార్యపుత్రం చ భూరిశ్రవసమేవ చ।
మాన్యానన్యానమాత్యాంశ్చ బ్రాహ్మణాంశ్చ తపోధనాన్॥ 1-155-16 (7134) 
పురోహితాంశ్చ పౌత్రాంశ్చ గాంధారీం చ యశస్వినీం।
`సర్వా మాతౄరుపస్పృష్ట్వా విదురస్య చ యోషితః।' 
యుధిష్ఠిరః శనైర్దీన ఉవాచేదం వచస్తదా॥  1-155-17 (7135) 
రమణీయే జనాకీర్ణే నగరే వారణావతే।
సగణాస్తత్ర యాస్యామో ధృతరాష్ట్రస్య శాసనాత్॥ 1-155-18 (7136) 
ప్రసన్నమనసః సర్వే పుణ్యా వాచో విముంచత।
ఆశీర్భిర్బృహితానస్మాన్న పాపం ప్రసహిష్యతే॥ 1-155-19 (7137) 
వైశంపాయన ఉవాచ। 1-155-20x (922) 
ఏవముక్తాస్తు తే సర్వే పాండుపుత్రేణ కౌరవాః।
ప్రసన్నవదనా భూత్వా తేఽన్వవర్తంత పాండవాన్॥ 1-155-20 (7138) 
స్వస్త్యస్తు వః పథి సదా భూతేభ్యశ్చైవ సర్వశః।
మా చ వోస్త్వశుభం కించిత్సర్వశః పాండునందనాః॥ 1-155-21 (7139) 
తతః కృతస్వస్త్యయనా రాజ్యలాభాయ పార్థివాః।
కృత్వా సర్వాణి కార్యాణి ప్రయయుర్వారణావతం॥ ॥ 1-155-22 (7140) 
 
ఇతి శ్రీమన్మహాభారతే ఆదిపర్వణి జతుగృహపర్వణి పంచపంచాశదధికశతతమోఽధ్యాయః॥ 155 ॥




ఆదిపర్వ - అధ్యాయ 156

॥ శ్రీః ॥

1.156. అధ్యాయః 156 

Mahabharata - Adi Parva - Chapter Topics

దుర్యోధనాదేశాత్ పురోచనేన వారణావతే జతుగృహనిర్మాణం॥ 1 ॥

Mahabharata - Adi Parva - Chapter Text

1-156-0 (7141) 
వైశంపాయన ఉవాచ। 1-156-0x (923) 
ధృతరాష్ట్రప్రయుక్తేషు పాండుపుత్రేషు భారత।
దుర్యోధనః పరం హర్షమగచ్ఛత్స దురాత్మవాన్॥ 1-156-1 (7142) 
`తతః సుబలపుత్రశ్చ కర్ణదుర్యోధనావపి।
దహనే సహ పుత్రాయాః కుంత్యా మతిమకుర్వత। 
మంత్రయిత్వా స తైః సార్ధం దురాత్మా ధృతరాష్ట్రజః॥'  1-156-2 (7143) 
స పురోచనమేకాంతమానీయ భరతర్షభ।
గృహీత్వా దక్షిణే పాణౌ సచివం వాక్యమబ్రవీత్॥ 1-156-3 (7144) 
మమేయం వసుసంపూర్ణా పురోచన వసుంధరా।
యథైవ భవితా తాత తథా త్వం ద్రష్టుమర్హసి॥ 1-156-4 (7145) 
న హి మే కశ్చిదన్యోఽస్తి విశ్వాసికతరస్త్వయా।
సహాయో యేన సంధాయ మంత్రయేయం యథా త్వయా॥ 1-156-5 (7146) 
సంరక్ష తాత మంత్రం చ సపత్నాంశ్చ మమోద్ధర।
నిపుణేనాభ్యుపాయేన యద్బ్రవీమి తథా కురు॥ 1-156-6 (7147) 
పాండవా ధృతరాష్ట్రేణ ప్రేషితా వారణావతం।
ఉత్సవే విహరిష్యంతి ధృతరాష్ట్రస్య శాసనాత్॥ 1-156-7 (7148) 
స త్వం రాసభయుక్తేన స్యందనేనాశుగామినా।
వారణావతమద్యైవ యథా యాసి తయా కురు॥ 1-156-8 (7149) 
తత్ర గత్వా చతుఃశాలం గృహం పరమసంవృతం।
నగరోపాంతమాశ్రిత్య కారయేథా మహాధనం॥ 1-156-9 (7150) 
శణసర్జరసాదీని యాని ద్రవ్యాణి కానిచిత్।
ఆగ్నేయాన్యుత సంతీహ తాని తత్ర ప్రదాపయ॥ 1-156-10 (7151) 
`బల్వజేన చ సంమిశ్రం మధూచ్ఛిష్టేన చైవ హి।'
సర్పిస్తైలవసాభిశ్చ లాక్షయా చాప్యనల్పయా। 
మృత్తికాం మిశ్రయిత్వా త్వం లేపం కుడ్యేషు దాపయ॥  1-156-11 (7152) 
శణం తైలం ఘృతం చైవ జతు దారూణి చైవ హి।
తస్మిన్వేశ్మని సర్వాణి నిక్షిపేథాః సమంతతః॥ 1-156-12 (7153) 
`లాక్షాశమమధూచ్ఛిష్టవేష్టితాని మృదాపి చ।
లేపయిత్వా గురూణ్యాశు దారుయంత్రాణి దాపయ॥'  1-156-13 (7154) 
యథా చ తన్న పశ్యేరన్పరీక్షంతోఽపి పాండవాః।
ఆగ్నేయమితి తత్కార్యమపి చాన్యేఽపి మానవాః॥ 1-156-14 (7155) 
వేశ్మన్యేవం కృతే తత్ర కృత్వా తాన్పరమార్చితాన్।
వాసయేథాః పాండవేయాన్కుంతీం చ ససుహృజ్జనాం॥ 1-156-15 (7156) 
ఆసనాని చ దివ్యాని యానాని శయనాని న।
నిఘాతవ్యాని పాండూనాం యథా తుష్యేచ్చ మే పితా॥ 1-156-16 (7157) 
యథా చ తన్న జానంతి నగరే వారణావతే।
`యథా రమేరన్విస్రబ్ధా నగరే వారణావతే।' 
తథా సర్వం విధాతవ్యం యావత్కాలస్య పర్యయః॥  1-156-17 (7158) 
జ్ఞాత్వా చ తాన్సువిశ్వస్తాఞ్శయానానకుతోభయాన్।
అగ్నిస్త్వయా తతో దేయో ద్వారతస్తస్య వేశ్మనః॥ 1-156-18 (7159) 
దగ్ధానేవం స్వకే గేహే దాహితాః పాండవా ఇతి।
న గర్హయేయురస్మాన్వై పాండవార్థాయ కర్హిచిత్॥ 1-156-19 (7160) 
స తథేతి ప్రతిజ్ఞాయ కౌరవాయ పురోచనః।
ప్రాయాద్రాసభయుక్తేన స్యందనేనాశుగామినా॥ 1-156-20 (7161) 
స గత్వా త్వరితం రాజందుర్యోధనమతే స్థితః।
యథోక్తం రాజపుత్రేణ సర్వం చక్రే పురోచనః॥ 1-156-21 (7162) 
`తేషాం తు పాండవేయానాం గృహం రౌద్రమకల్పయత్॥' ॥  1-156-22 (7163) 
 
ఇతి శ్రీమన్మహాభారతే ఆదిపర్వణి జతుగృహపర్వణి షట్పంచాశదధికశతతమోఽధ్యాయః॥ 156 ॥

Mahabharata - Adi Parva - Chapter Footnotes

1-156-6 ఉద్ధర ఉన్మూలయ॥ 1-156-10 ఆగ్నేయాన్యగ్నిసందీపకాని॥ షట్పంచాశదధికశతతమోఽధ్యాయః॥ 156 ॥



ఆదిపర్వ - అధ్యాయ 157

॥ శ్రీః ॥

1.157. అధ్యాయః 157 

Mahabharata - Adi Parva - Chapter Topics

హాస్తినపురం త్యక్త్వా వారణావతం గచ్ఛతా యుధిష్ఠిరేణ అనుగచ్ఛథాం పౌరాణాం నివర్తనం॥ 1 ॥ ంలేచ్ఛభాషయా యుధిష్ఠిరం ప్రతి విదురస్యోపదేశః॥ 2 ॥

Mahabharata - Adi Parva - Chapter Text

1-157-0 (7164) 
వైశంపాయన ఉవాచ। 1-157-0x (924) 
పాండవాస్తు రథాన్యుక్తాన్సదశ్వైరనిలోపమైః।
ఆరోహమాణా భీష్మస్య పాదౌ జగృహురార్తవత్॥ 1-157-1 (7165) 
రాజ్ఞశ్చ ధృతరాష్ట్రస్య ద్రోణస్య చ మహాత్మనః।
అన్యేషాం చైవ వృద్ధానాం కృపస్య విదురస్య చ॥ 1-157-2 (7166) 
ఏవం సర్వాన్కురూన్వృద్ధానభివాద్య యతవ్రతాః।
సమాలింగ్య సమానాన్వై బాలైశ్చాప్యభివాదితాః॥ 1-157-3 (7167) 
సర్వా మాతౄస్తథాఽఽపృచ్ఛ్య కృత్వా చైవ ప్రదక్షిణం।
ప్రకృతీరపి సర్వాశ్చ ప్రయయుర్వారణావతం॥ 1-157-4 (7168) 
విదురశ్చ మహాప్రాజ్ఞస్తథాఽన్యే కురుపుంగవాః।
పౌరాశ్చ పురుషవ్యాఘ్రానన్వీయుః శోకకర్శితాః॥ 1-157-5 (7169) 
తత్ర కేచిద్బ్రువంతి స్మ బ్రాహ్మణా నిర్భయాస్తదా।
దీనాందృష్ట్వా పాండుసుతానతీవ భృశదుఃఖితాః॥ 1-157-6 (7170) 
విషమం పశ్యతే రాజా సర్వథా స సుమందధీః।
కౌరవ్యో ధృతరాష్ట్రస్తు న చ ధర్మం ప్రపశ్యతి॥ 1-157-7 (7171) 
న హి పాపమపాపాత్మా రోచయిష్యతి పాండవః।
భీమో వా బలినాం శ్రేష్ఠః కౌంతేయో వా ధనంజయః॥ 1-157-8 (7172) 
కుత ఏవ మహాత్మానౌ మాద్రీపుత్రౌ కరిష్యతః।
తాన్రాజ్యం పితృతః ప్రాప్తాంధృతరాష్ట్రో న మృష్యతి॥ 1-157-9 (7173) 
అధర్ంయమిదమత్యంతం కథం భీష్మోఽనుమన్యతే।
వివాస్యమానానస్థానే నగరే యోఽభిమన్యతే॥ 1-157-10 (7174) 
పితేవ హి నృపోఽస్మాకమభూచ్ఛాంతనవః పురా।
విచిత్రవీర్యో రాజర్షిః పాండుశ్చ కురునందనః॥ 1-157-11 (7175) 
స తస్మిన్పురుషవ్యాఘ్రే దేవభావం గతే సతి।
రాజపుత్రానిమాన్బాలాంధృతరాష్ట్రో న మృష్యతి॥ 1-157-12 (7176) 
వయమేతదనిచ్ఛంతః సర్వ ఏవ పురోత్తమాత్।
గృహాన్విహాయ గచ్ఛామో యత్ర గంతా యుధిష్ఠిరః॥ 1-157-13 (7177) 
వైశంపాయన ఉవాచ। 1-157-14x (925) 
తాంస్తథా వాదినః పౌరాందుఃకితాందుఃఖకర్శితః।
ఉవాచ మనసా ధ్యాత్వా ధర్మరాజో యుధిష్ఠిరః॥ 1-157-14 (7178) 
పితా మాన్యో గురుః శ్రేష్ఠో యదాహ పృథివీపతిః।
అశంకమానైస్తత్కార్యమస్మాభిరితి నో వ్రతం॥ 1-157-15 (7179) 
భవంతః సుహృదోఽస్మాకం యాత కృత్వా ప్రదక్షిణం।
ప్రతినంద్య తథాఽఽశీర్భిర్నివర్తధ్వం యథాగృహం॥ 1-157-16 (7180) 
యదా తు కార్యమస్మాకం భవద్భిరుపపత్స్యతే।
తదా కరిష్యథాస్మాకం ప్రియాణి చ హితాని చ॥ 1-157-17 (7181) 
ఏవముక్తాస్తదా పౌరాః కృత్వా చాపి ప్రదక్షిణం।
ఆశీర్భిశ్చాభినంద్యైతాంజగ్ముర్నగరమేవ హి॥ 1-157-18 (7182) 
పౌరేషు వినివృత్తేషు విదురః సర్వధర్మవిత్।
బోధయన్పాండవశ్రేష్ఠమిదంవచనమబ్రవీత్॥ 1-157-19 (7183) 
ప్రాజ్ఞః ప్రాజ్ఞం ప్రలాపజ్ఞః ప్రలాపజ్ఞమిదం వచః।
యో జానాతి పరప్రజ్ఞాం నీతిశాస్త్రానుసారిణీం। 
విజ్ఞాయేహ తథా కుర్యాదాపదం నిస్తరేద్యథా॥  1-157-20 (7184) 
అలోహం నిశితం శస్త్రం శరీపరికర్తనం।
యో వేత్తి న తు తం ఘ్నంతి ప్రతిఘాతవిదం ద్విషః॥ 1-157-21 (7185) 
కక్షఘ్నః శిశిరఘ్నశ్చ మహాకక్షే బిలౌకసః।
న దహేదితి చాత్మానం యో రక్షతి స జీవతి॥ 1-157-22 (7186) 
నాచక్షుర్వేత్తి పంథానం నాచక్షుర్విందతే దిశః।
నాధృతిర్భూతిమాప్నోతి బుధ్యస్వైవం ప్రబోధితః॥ 1-157-23 (7187) 
అనాప్తైర్దత్తమాదత్తే నరః శస్త్రమలోహజం।
శ్వావిచ్ఛరణమాసాద్య ప్రముచ్యేత హుతాశనాత్॥ 1-157-24 (7188) 
చరన్మార్గాన్విజానాతి నక్షత్రైర్విందతే దిశః।
ఆత్మనా చాత్మనః పంచ పీడయన్నానుపీడ్యతే॥ 1-157-25 (7189) 
ఏవముక్తః ప్రత్యువాచ ధర్మరాజో యుధిష్ఠిరః।
విదురం విదుషాం శ్రేష్ఠం జ్ఞాతమిత్యేవ పాండవః॥ 1-157-26 (7190) 
అనుశిక్ష్యానుగంయైతాన్కృత్వా చైవ ప్రదక్షిణం।
పాండవానభ్యనుజ్ఞాయ విదురః ప్రయయౌ గృహాన్॥ 1-157-27 (7191) 
నివృత్తే విదురే చాపి భీష్మే పౌరజనే తథా।
అజాతశత్రుమాసాద్య కుంతీ వచనమబ్రవీత్॥ 1-157-28 (7192) 
క్షత్తా యదబ్రవీద్వాక్యం జనమధ్యేఽబ్రువన్నివ।
త్వయా చ స తథేత్యుక్తో జానీమో న చ తద్వయం॥ 1-157-29 (7193) 
యదీదం శక్యమస్మాభిర్జ్ఞాతుం నైవ చ దోషవత్।
శ్రోతుమిచ్ఛామి తత్సర్వం సంవాదం తవ తస్య చ॥ 1-157-30 (7194) 
యుధిష్ఠిర ఉవాచ। 1-157-31x (926) 
విషాదగ్నేశ్చ బోద్ధవ్యమితి మాం విదురోఽబ్రవీత్।
పంథానో వేదితవ్యాశ్చ నక్షత్రైశ్చ తథా దిశః। 
`కుడ్యాశ్చవిదితాఃకార్యాఃస్యాచ్ఛుద్ధిరితిచాబ్రవీత్॥  1-157-31 (7195) 
జితేంద్రియశ్చ వసుధాం ప్రాప్స్యతీతి చ మేఽబ్రవీత్।
విజ్ఞాతమితి తత్సర్వం ప్రత్యుక్తో విదురో మయా॥ 1-157-32 (7196) 
వైశంపాయన ఉవాచ। 1-157-33x (927) 
అష్టమేఽహని రోహిణ్యాం ప్రయాతాః ఫాల్గునస్య తే।
వారణావతమాసాద్య దదృశుర్నాగరం జనం॥ ॥ 1-157-33 (7197) 
 
ఇతి శ్రీమన్మహాభారతే ఆదిపర్వణి జతుగృహపర్వణి సప్తపంచాదశదధికశతతమోఽధ్యాయః॥ 157 ॥

Mahabharata - Adi Parva - Chapter Footnotes

1-157-10 అస్థానే అయుక్తం యోఽభిమన్యతే స భీష్మః కథమనుమన్యత ఇత్యర్థః॥ 1-157-20 ప్రాజ్ఞః ఊహాపోహసమర్థః। ప్రలాపజ్ఞః అనర్థవచనాభాసాభిజ్ఞః। యుధిష్ఠిరమప్యేతాదృశం। వచనమేవాహ। ఇదమితి। ఇదం ప్రలాపాత్మకం మమ వచో యో జానాతి సః పరస్య శత్రోః ప్రజ్ఞాం స్వబాధార్థం నీత్యా ప్రయుక్తాం విజ్ఞాయ తథా కుర్యాత్। యథా స్వయమాపదం నిస్తరేదిత్యన్వయః॥ 1-157-21 ప్రలాపాకారవచనమేవాహ। అలోహమితి। అలోహమగ్నిమయం శస్త్రమివ శస్త్రం ఘాతకం తస్య ప్రతిఘాతవిదం ద్విషో న ఘ్నంతి। ప్రతిఘాతకృతమితి పాఠే ప్రతిఘాతాయ కృతమిత్యర్థః॥ 1-157-22 అగ్నికృతే భయే జ్ఞాతేఽపి కథం ప్రతీకారస్తత్రాహ। కక్షఘ్న ఇతి। కక్షస్తృణేంధనం హంతీతి తథా। శిశిరం శీతం హంతీతి తథావిధోఽపి అగ్నిః మహాకక్షే అరణ్యే దహ్యమానేఽపి బిలౌకసో మూషికాదీన్న దహతి ఇత్థమాత్మానం యో రక్షతి స జీవతి। తథా బిలేష్వావిశ్యాగారాద్రక్షణీయ ఇత్యర్థః॥ 1-157-23 తతశ్చ బిలనిర్గమానంతరమరణ్యగమన్ప్రకారముపదిశతి। నాచక్షురితి। అచక్షుః పూర్వం వర్త్మదర్శనవిహీనః పంథానం రాత్రౌ న వేత్తి। తథా అచక్షుః విజ్ఞానవిహీనః దిశో న విందతే న ప్రత్యభిజానాతి। అతః పూర్వమేవ వర్త్మదిశౌ ద్రష్టవ్యే ఇతి భావః। కథమస్మాకం బిలప్రవేశనిర్గమావితి చేత్తత్రాహ। నాధృతిరితి। దుఃఖే ధైర్యరహితో భూతిమైశ్వర్యం జీవనం వా న విందతి। విపది ధైర్యమేవ కార్యమిత్యర్థః॥ 1-157-24 కించ యత్పురోచనాదిభిః కర్తవ్యం తత్స్వయమేవ కార్యమిత్యాహ। అనాప్తైరితి। అనాప్తైః పురోచనాదిభిర్దత్తం దాతుమారబ్ధం యదలోహజం శస్త్రం తత్స్వయమాదత్తే స్వీకరోతి తాన్హత్వా ఆత్మానం రక్షతి। పురోచనాదిషు జీవత్సు అను సారాదిశంకా స్యాదితి భావః। శరణం సురంగాం॥ 1-157-25 ఆత్మనా సహ పంచ ఇంద్రియాణి। ఆహారాద్యభావేన పీడయం అను పశ్చాత్ న పీడ్యతే భవానితి శేషః। యద్వా। నాచక్షురిత్యుక్తస్యైవ వివరణం। చరన్మార్గానితి। విశ్వాసార్థం షడ్దగ్ధవ్యా ఇత్యాహ। ఆత్మనేతి। లుప్తోపమమేతత్। త్వత్సదృశేన సహ ఆత్మనః తవ సదృశాన్పంచ నానుపీడ్యతే భవానితి శేషః॥ 1-157-29 అబ్రువన్నివ వ్యక్తాం వాచమకుర్వన్నివ॥ సప్తపంచాశదధికశతతమోఽధ్యాయః॥ 157 ॥



ఆదిపర్వ - అధ్యాయ 158

॥ శ్రీః ॥

1.158. అధ్యాయః 158 

Mahabharata - Adi Parva - Chapter Topics

పాండవానాం వారణావతప్రవేశః॥ 1 ॥

Mahabharata - Adi Parva - Chapter Text

1-158-0 (7198) 
వైశంపాయన ఉవాచ। 1-158-0x (928) 
తతః సర్వాః ప్రకృతయో నగరాద్వారణావతాత్।
సర్వమంగలసంయుక్తా యథాశాస్త్రమతంద్రితాః॥ 1-158-1 (7199) 
శ్రుత్వాఽగతాన్పాండుపుత్రాన్నానాయానైః సహస్రశః।
అభిజగ్ముర్నరశ్రేష్ఠాఞ్శ్రుత్వైవ పరయా ముదా॥ 1-158-2 (7200) 
తే సమాసాద్య కౌంతేయాన్వారణావతకా జనాః।
కృత్వా జయాశిషః సర్వే పరివార్యోపతస్థిరే॥ 1-158-3 (7201) 
తైర్వృతః పురుషవ్యాఘ్రో ధర్మరాజో యుధిష్ఠిరః।
విబభౌ దేవసంకాశో వజ్రపాణిరివామరైః॥ 1-158-4 (7202) 
సత్కృతాశ్చైవ పౌరైస్తే పౌరాన్సత్కృత్య చానఘ।
అలంకృతం జనాకీర్ణం వివిశుర్వారణావతం॥ 1-158-5 (7203) 
తే ప్రవిశ్య పురీం వీరాస్తూర్ణం జగ్మురథో గృహాన్।
బ్రాహ్మణానాం మహీపాల రతానాం స్వేషు కర్మసు॥ 1-158-6 (7204) 
నగరాధికృతానాం చ గృహాణి రథినాం వరాః।
ఉపతస్థుర్నరశ్రేష్ఠా వైశ్యశూద్రగృహాణ్యపి॥ 1-158-7 (7205) 
అర్చితాశ్చ నరైః పౌరైః పాండవా భరతర్షభ।
జగ్మురావసథం పశ్చాత్పురోచనపురఃసరాః॥ 1-158-8 (7206) 
తేభ్యో భక్ష్యాణి పానాని శయనాని శుభాని చ।
ఆసనాని చ ముఖ్యాని ప్రదదౌ స పురోచనః॥ 1-158-9 (7207) 
తత్ర తే సత్కృతాస్తేన సుమహార్హపరిచ్ఛదాః।
ఉపాస్యమానాః పురుషైరూషుః పురనివాసిభిః॥ 1-158-10 (7208) 
దశరాత్రోషితానాం తు తత్ర తేషాం పురోచనః।
నివేదయామాస గృహం శివాఖ్యమశివం తదా॥ 1-158-11 (7209) 
తత్ర తే పురుషవ్యాఘ్రా వివిశుః సపరిచ్ఛదాః।
పురోచనస్య వచనాత్కైలాసమివ గుహ్యకాః॥ 1-158-12 (7210) 
తచ్చాగారమభిప్రేక్ష్య సర్వధర్మభృతాం వరః।
ఉవాచాగ్నేయమిత్యేవం భీమసేనం యుధిష్ఠిరః॥ 1-158-13 (7211) 
జిఘ్రాణోఽస్య వసాగంధం సర్పిర్జతువిమిశ్రితం।
కృతం హి వ్యక్తమాగ్నేయమిదం వేశ్మ పరంతప॥ 1-158-14 (7212) 
శణసర్జరసం వ్యక్తమానీయ గృహకర్మణి।
ముంజబల్వజవంశాదిద్రవ్యం సర్వం ఘృతోక్షితం॥ 1-158-15 (7213) 
`తృణబల్వజకార్పాసవంశదారుకటాన్యపి।
ఆగ్నేయాన్యత్ర క్షిప్తాని పరితో వేశ్మనస్తథా॥'  1-158-16 (7214) 
శిల్పిభిః సుకృతం హ్యాప్తైర్వినీతైర్వేశ్మకర్మణి।
విశ్వస్తం మామయం పాపో దగ్ధుకామః పురోచనః॥ 1-158-17 (7215) 
తథా హి వర్తతే మందః సుయోధనవశే స్థితః।
ఇమాం తు తాం మహాబుద్ధిర్విదురో దృష్టవాంస్తథా॥ 1-158-18 (7216) 
ఆపదం తేన మాం పార్థ స సంబోధితవాన్పురా।
తే వయం బోధితాస్తేన నిత్యమస్మద్ధితైషిణా॥ 1-158-19 (7217) 
పిత్రా కనీయసా స్నేహాద్బుద్ధిమంతో శివం గృహం।
అనార్యైః సుకృతం గూఢైర్దుర్యోధనవశానుగైః॥ 1-158-20 (7218) 
భీమసేన ఉవాచ। 1-158-21x (929) 
యదీదం గృహామాగ్నేయం విహితం మన్యతే భవాన్।
తత్రైవ సాధు గచ్ఛామో యత్ర పూర్వోషితా వయం॥ 1-158-21 (7219) 
`దర్శయిత్వా పృథగ్గంతుం న కార్యం ప్రతిభాతి మే।
అశుభం వా శుభం వా స్యాత్తైర్వసామ సహైవ తు॥ 1-158-22 (7220) 
అద్యప్రభృతి చాస్మాసు గతేషు భయవిహ్వలః।
రూఢమూలో భవేద్రాజ్యే ధార్తరాష్ట్రో జనేశ్వరః॥ 1-158-23 (7221) 
తదీయం తు భవేద్రాజ్యం తదీయాశ్చ జనా ఇమే।
తస్మాత్సహైవ వత్స్యామో గలన్యస్తపదా వయం॥ 1-158-24 (7222) 
అస్మాకం కాలమాసాద్య రాజ్యమాచ్ఛిద్య శత్రుతః।
అర్థం పైతృకమస్మాకం సుఖం భోక్ష్యామ శాశ్వతం॥ 1-158-25 (7223) 
ధృతరాష్ట్రవచోఽస్మాభిః కిమర్థమనుపాల్యతే।
తేభ్యో భిత్త్వాఽన్యథాగంతుం దౌర్బల్యం తే కుతో నృప॥ 1-158-26 (7224) 
ఆపత్సు రక్షితాఽస్మాకం విదురోఽస్తి మహామతిః।
మధ్యస్థ ఏవ గాంగేయో రాజ్యభోగపరాఙ్ముఖః॥ 1-158-27 (7225) 
బాహ్లీకప్రముఖా వృద్ధా మధ్యస్థా ఏవ సర్వదా।
అస్మదీయో భవేద్ద్రోణః ఫల్గునప్రేమసంయుతః॥ 1-158-28 (7226) 
తస్మాత్సహైవ వస్తవ్యం న గంతవ్యం కథం నృప।
అథవాస్మాసు తే కుర్యుః కిమశక్తాః పరాక్రమైః॥ 1-158-29 (7227) 
క్షుద్రాః కపటినో ధూర్తా జాగ్రత్సు మనుజేశ్వర।
కిం న కుర్యుః పురా మహ్యం కిం న దత్తం మహావిషం॥ 1-158-30 (7228) 
ఆశీవిషైర్మహాఘోరైః సర్పైస్తైః కిం న దంశితః।
ప్రమాణకోట్యాం సంగృహ్య నిద్రాపరవశే మయి॥ 1-158-31 (7229) 
సర్పైర్దృష్టివిషైర్గోరైర్గంగాయాం శూలసంతతౌ।
కిం తైర్న పాతితో భూప తదా కిం మృతవానహం॥ 1-158-32 (7230) 
ఆపత్సు తాసు ఘోరాసు దుష్ప్రయుక్తాసు పాపిభిః।
అస్మానరక్షద్యో దేవో జగద్యస్య వశే స్థితం॥ 1-158-33 (7231) 
చరాచరాత్మకం సోఽద్య యాతః కుత్ర నృపోత్తమ।
యావత్సోఢవ్యమస్మాభిస్తావత్సోఢాస్మి యత్నతః॥ 1-158-34 (7232) 
యదా న శక్ష్యతేఽస్మాభిస్తదా పశ్యామ నో హితం।
కిం ద్రష్టవ్యమిహాస్మాభిర్విగృహ్య తరసా బలాత్॥ 1-158-35 (7233) 
సాంత్వవాదేన దానేన భేదేనాపి యతామహే।
అర్ధరాజ్యస్య సంప్రాప్త్యై తతో దండః ప్రశస్యతే॥ 1-158-36 (7234) 
తస్మాత్సహైవ వస్తవ్యం తన్మనోర్పితశల్యవత్।
దర్శయిత్వా పృథక్ క్వాపి న గంతవ్యం సుభీతవత్॥'  1-158-37 (7235) 
యుధిష్ఠిర ఉవాచ। 1-158-38x (930) 
ఇహ యత్తైర్నిరాకారైర్వస్తవ్యమితి రోచయే।
అప్రమత్తైర్విచిన్వద్భిర్గతిమిష్టాం ధ్రువామితః॥ 1-158-38 (7236) 
యది విందేత చాకారమస్మాకం స పురోచనః।
క్షిప్రకారీ తతో భూత్వా ప్రసహ్యాపి దహేత్తతః॥ 1-158-39 (7237) 
నాయం బిభేత్యుపక్రోశాదధర్మాద్వా పురోచనః।
తథా హి వర్తతే మందః సుయోధనవశే స్థితః॥ 1-158-40 (7238) 
అపి చాయం ప్రదగ్ధేషు భీష్మోఽస్మాసు పితామహః।
కోపం కుర్యాత్కిమర్థం వా కౌరవాన్కోపయీత సః॥ 1-158-41 (7239) 
అథవాపీహ దగ్ధేషు భీష్మోఽస్మాకం పితామహః।
ధర్మ ఇత్యేవ కుప్యేరన్యే చాన్యే కురుపుంగవాః॥ 1-158-42 (7240) 
`ఉపపన్నం తు దగ్ధేషు కులవంశానుకీర్తితాః।
కుప్యేరన్యది ధర్మజ్ఞాస్తథాన్యే కురుపుంగవాః॥'  1-158-43 (7241) 
వయం తు యది దాహస్య బిభ్యతః ప్రద్రవేమహి।
స్పశైర్నో ఘాతయేత్సర్వాన్రాజ్యలుబ్ధః సుయోధనః॥ 1-158-44 (7242) 
అపదస్థాన్పదే తిష్ఠన్నపక్షాన్పక్షసంస్థితః।
హీనకోశాన్మహాకోశః ప్రయోగైర్ఘాతయేద్ధ్రువం॥ 1-158-45 (7243) 
తదస్మాభిరిమం పాపం తం చ పాపం సుయోధనం।
వంచయద్భిర్నివస్తవ్యం ఛన్నం వీర క్వచిత్క్వచిత్॥ 1-158-46 (7244) 
తే వయం మృగయాశీలాశ్చరామ వసుధామిమాం।
తథా నో విదితా మార్గా భవిష్యంతి పలాయతాం॥ 1-158-47 (7245) 
భౌమం చ బిలమద్యైవ కరవామ సుసంవృతం।
గూఢోద్గతాన్న నస్తత్ర హుతాశః సంప్రధక్ష్యతి॥ 1-158-48 (7246) 
ద్రవతోఽత్ర యథా చాస్మాన్న బుధ్యేత పురోచనః।
పౌరో వాపి జనః కశ్చిత్తథా కార్యమతంద్రితైః॥ ॥ 1-158-49 (7247) 
 
ఇతి శ్రీమన్మహాభారతే ఆదిపర్వణి జతుగృహపర్వణి అష్టపంచాశదధికశతతమోఽధ్యాయః॥ 158 ॥

Mahabharata - Adi Parva - Chapter Footnotes

1-158-22 దర్శయిత్వా విరోధమితి శేషః॥ 1-158-29 న గంతవ్యం హాస్తినపురమితి శేషః॥ 1-158-40 ఉపక్రోశాద్గర్హాతః॥ 1-158-41 అయం భీష్మ ఇతి సంబంధః॥ 1-158-42 దగ్ధేష్వస్మాస్వగ్నిదేషు కోపోఽధర్మ ఇత్యేవ కారణం కృత్వా భీష్మోఽన్యే చ కుప్యేరన్॥ 1-158-44 దాహస్య దాహాత్। స్పశైశ్చారైః॥ 1-158-49 అత్ర బిలే॥ అష్టపంచాశదధికశతతమోఽధ్యాయః॥ 158 ॥



ఆదిపర్వ - అధ్యాయ 159

॥ శ్రీః ॥

1.159. అధ్యాయః 159 

Mahabharata - Adi Parva - Chapter Topics

ఖనకేన సురంగకరణం॥ 1 ॥

Mahabharata - Adi Parva - Chapter Text

1-159-0 (7248) 
వైశంపాయన ఉవాచ। 1-159-0x (931) 
విదురస్య సుహృత్కశ్చిత్ఖనకః కుశలః క్వచిత్।
వివిక్తే పాండవాన్రాజన్నిదం వచనమబ్రవీత్॥ 1-159-1 (7249) 
ప్రహితో విదురేణాస్మి ఖనకః కుశలో హ్యహం।
పాండవానాం ప్రియం కార్యమితి కిం కరవాణి వః॥ 1-159-2 (7250) 
ప్రచ్ఛన్నం విదురేణోక్తం ప్రియం యన్ంలేచ్ఛభాషయా।
త్వయా చ తత్తథేత్యుక్తమేతద్విశ్వాసకారణం॥ 1-159-3 (7251) 
కృష్ణపక్షే చతుర్దశ్యాం రాత్రావస్యాం పురోచనః।
భవనస్య తవ ద్వారి ప్రదాస్యతి హుతాశనం॥ 1-159-4 (7252) 
మాత్రా సహ ప్రదగ్ధవ్యాః పాండవాః పురుషర్షభాః।
ఇతి వ్యవసితం తస్య ధార్తరాష్ట్రస్య దుర్మతేః॥ 1-159-5 (7253) 
వైశంపాయన ఉవాచ। 1-159-6x (932) 
ఉవాచ తం సత్యధృతిః కుంతీపుత్రో యుధిష్ఠిరః।
అభిజానామి సౌంయ త్వాం సుహృదం విదురస్య వై॥ 1-159-6 (7254) 
శుచిమాప్తం ప్రియం చైవ సదా చ దృఢభక్తికం।
న విద్యతే కవేః కించిదవిజ్ఞాతం ప్రయోజనం॥ 1-159-7 (7255) 
యథా తస్య తథా నస్త్వం నిర్విశేషా వయం త్వయి।
భవతశ్చ యథా తస్య పాలయాస్మాన్యథా కవిః॥ 1-159-8 (7256) 
ఇదం శరణమాగ్నేయం మదర్థమితి మే మతిః।
పురోచనేన విహితం ధార్తరాష్ట్రస్య శాసనాత్॥ 1-159-9 (7257) 
స పాపః కోశవాంశ్చైవ ససహాయశ్చ దుర్మతిః।
అస్మానపి చ పాపాత్మా నిత్యకాలం ప్రబాధతే॥ 1-159-10 (7258) 
స భవాన్భోక్షయత్వస్మాన్యత్నేనాస్మాద్ధుతాశనాత్।
అస్మాస్విహ హి దగ్ధేషు సకామః స్యాత్సుయోధనః॥ 1-159-11 (7259) 
సమృద్ధమాయుధాగారమిదం తస్య దురాత్మనః।
వప్రాంతం నిష్ప్రతీకారమాశ్రిత్యేదం కృతం మహత్॥ 1-159-12 (7260) 
ఇదం తదశుభం నూనం తస్య కర్మ చికీర్షితం।
ప్రాగేవ విదురో వేద తేనాస్మానన్వబోధయత్॥ 1-159-13 (7261) 
సేయమాపదనుప్రాప్తా క్షత్తా యాం దృష్టవాన్పురా।
పురోచనస్యావిదితానస్మాంస్త్వం ప్రతిమోచయ॥ 1-159-14 (7262) 
వైశంపాయన ఉవాచ। 1-159-15x (933) 
స తథేతి ప్రతిశ్రుత్య ఖనకో యత్నమాస్థితః।
పరిఖాముత్కిరన్నామ చకార చ మహాబిలం॥ 1-159-15 (7263) 
చక్రే చ వేశ్మనస్తస్య మధ్యే నాతిమహద్బిలం।
కపాటయుక్తమజ్ఞాతం సమం భూంయాశ్చ భారత॥ 1-159-16 (7264) 
పురోచనభయాదేవ వ్యదధాత్సంవృతం ముఖం।
స తస్య తు గృహద్వారి వసత్యశుభధీః సదా। 
తత్ర తే సాయుధాః సర్వే వసంతి స్మ క్షపాం నృప॥  1-159-17 (7265) 
దివా చరంతి మృగయాం పాండవేయా వనాద్వనం।
విశ్వస్తవదవిశ్వస్తా వంచయంతః పురోచనం॥ 1-159-18 (7266) 
అతుష్టాస్తుష్టవద్రాజన్నూషుః పరమవిస్మితాః॥  1-159-19 (7267) 
న చైనానన్వబుధ్యంత నరా నగరవాసినః।
అన్యత్ర విదురామాత్యాత్తస్మాత్ఖనకసత్తమాత్॥ ॥ 1-159-20 (7268) 
 
ఇతి శ్రీమన్మహాభారతే ఆదిపర్వణి జతుగృహపర్వణి ఊనషష్ట్యధికశతతమోఽధ్యాయః॥ 159 ॥

Mahabharata - Adi Parva - Chapter Footnotes

1-159-4 ఆర్ద్రాయాం చ పురోచనః। భవనస్య నిశి ద్వారి ఇతి ఙ. పాఠః॥ 1-159-7 కవేః సర్వజ్ఞస్య క్రాంతదర్శినో వా॥ 1-159-8 యథా వయం తస్య తథా భవతశ్చ॥ 1-159-9 శరణం గృహం॥ 1-159-12 వప్రాంతం ప్రాకారమూలం। నిష్ప్రతీకారం బహిర్నిర్గమనప్రకారశూన్యం॥ 1-159-14 అస్మాంస్త్వం విప్రవాసయ ఇతి ఙ. పాఠః॥ 1-159-15 పరిఖా ప్రాకారపరిధిభూతో గర్తస్తాం। నామ ప్రసిద్ధణ్। ఉత్కిరన్పరిఖాపరిష్కారవ్యాజేన బిలాన్మృదముత్కిరన్ బహిః క్షిపన్ మహాబిలం సురంగాఖ్యం చకార॥ 1-159-16 నాతిమహాముఖం ఇతి ఙ. పాఠః॥ ఊనషష్ట్యధికశతతమోఽధ్యాయః॥ 159 ॥



ఆదిపర్వ - అధ్యాయ 160

॥ శ్రీః ॥

1.160. అధ్యాయః 160 

Mahabharata - Adi Parva - Chapter Topics

రాత్రౌ కుంత్యా అన్నాదినా బ్రాహ్మణపూజనం॥ 1 ॥ భీమేన జతుగృహస్యాదీపనం॥ 2 ॥ తస్య కుంతీం భ్రాతౄంశ్చాదాయ సురంగాద్వారా బహింర్నిర్గమనం॥ 3 ॥

Mahabharata - Adi Parva - Chapter Text

1-160-0 (7269) 
వైశంపాయన ఉవాచ। 1-160-0x (934) 
తాంస్తు దృష్ట్వా సుమనసః పరిసంవత్సరోషితాన్।
విశ్వస్తానివ సంలక్ష్య హర్షం చక్రే పురోచనః॥ 1-160-1 (7270) 
`స తు సంచింతయామాస ప్రహృష్టేనాంతరాత్మనా।
ప్రాప్తకాలమిదం మన్యే పాండవానాం వినాశనే॥ 1-160-2 (7271) 
తమస్యాంతర్గతం భావం విజ్ఞాయ కురుపుంగవః।
చింతయామాస మతిమాంధర్మపుత్రో యుధిష్ఠిరః॥'  1-160-3 (7272) 
పురోచనే తథా హృష్టే కౌంతేయోఽథ యుధిష్ఠిరః।
భీమసేనార్జునౌ చోభౌ యమౌ ప్రోవాచ ధర్మవిత్॥ 1-160-4 (7273) 
అస్మానయం సువిశ్వస్తాన్వేత్తి పాపః పురోచనః।
వంచితోఽయం నృశంసాత్మా కాలం మన్యే పలాయనే॥ 1-160-5 (7274) 
ఆయుధాగారమాదీప్య దగ్ధ్వా చైవ పురోచనం।
షట్ప్రాణినో నిధాయేహ ద్రవామోఽనభిలక్షితాః॥ 1-160-6 (7275) 
వైశంపాయన ఉవాచ। 1-160-7x (935) 
అథ దానాపదేశేన కుంతీ బ్రాహ్మణభోజనం।
చక్రే నిశి మహారాజ ఆజగ్ముస్తత్ర యోషితః॥ 1-160-7 (7276) 
తా విహృత్య యథాకామం భుక్త్వా పీత్వా చ భారత।
జగ్ముర్నిశిం గృహానేవ సమనుజ్ఞాప్య మాధవీం॥ 1-160-8 (7277) 
`పురోచనప్రణిహితా పృథాం యా సేవతే సదా।
నిషాదీ దుష్టహృదయా నిత్యమంతరచారిణీ॥ 1-160-9 (7278) 
నిషాదీ పంచపుత్రా సా తస్మిన్భోజ్యే యదృచ్ఛయా।
పురాభ్యాసకృతస్నేహా సఖీ కుంత్యాః సుతైః సహ॥ 1-160-10 (7279) 
ఆనీయ మధుమూలాని ఫలాని వివిధాని చ।
అన్నార్థినీ సమభ్యాగాత్సపుత్రా కాలచోదితా। 
సుపాపా పంచపుత్రా చ సా పృథాయాః సఖీ మతా॥'  1-160-11 (7280) 
సా పీత్వా మదిరాం మత్తా సపుత్రా మదవిహ్వలా।
సహ సర్వైః సుతై రాజంస్తస్మిన్నేవ నివేశనే॥ 1-160-12 (7281) 
సుష్వాప విగతజ్ఞానా మృతకల్పా నరాధిప।
అథ ప్రవాతే తుములే నిశి సుప్తే జనే తదా॥ 1-160-13 (7282) 
తదుపాదీపయద్భీమః శేతే యత్ర పురోచనః।
తతో జతుగృహద్వారం దీపయామాస పాండవః॥ 1-160-14 (7283) 
సమంతతో దదౌ పశ్చాదగ్నిం తత్ర నివేశనే।
`పూర్వమేవ గృహం శోధ్య భీమసేనో మహామతిః॥ 1-160-15 (7284) 
పాండవైః సహితాం కుంతీం ప్రావేశయత తద్బిలం।
దత్త్వాగ్నిం సహసా భీమో గృహే తత్పరితః సుధీః॥ 1-160-16 (7285) 
గృహస్థం ద్రవిణం గృహ్య నిర్జగామ బిలేన సః।'
జ్ఞాత్వా తు తద్గృహం సర్వమాదీప్తం పాండునందనాః॥  1-160-17 (7286) 
సురంగాం వివిశుస్తూర్ణం మాత్రా సార్ధమరిందమాః।
తతః ప్రతాపః సుమహాంఛబ్దశ్చైవ విభావసోః॥ 1-160-18 (7287) 
ప్రాదురాసీత్తదా తేన బుబుధే స జనవ్రజః।
తదవేక్ష్య గృహం దీప్తమాహుః పౌరాః కృశాననాః॥ 1-160-19 (7288) 
దుర్యోధనప్రయుక్తేన పాపేనాకృతబుద్ధినా।
గృహమాత్మవినాశాయ కారితం దాహితం చ తత్॥ 1-160-20 (7289) 
అహో ధిగ్ధృతరాష్ట్రస్య బుద్ధిర్నాతిసమంజసా।
యః శుచీన్పాండుదాయాదాందాహయామాస శత్రువత్॥ 1-160-21 (7290) 
దిష్ట్యా త్విదానీం పాపాత్మాదగ్ధ్వా దగ్ధః పురోచనః।
అనాగసః సువిశ్వస్తాన్యో దదాహ నరోత్తమాన్॥ 1-160-22 (7291) 
వైశంపాయన ఉవాచ। 1-160-23x (936) 
ఏవం తే విలపంతి స్మ వారణావతకా జనాః।
పరివార్య గృహం తచ్చ తస్థూ రాత్రౌ సమంతతః॥ 1-160-23 (7292) 
పాండవాశ్చాపి తే సర్వే సహ మాత్రా సుదుఃఖితాః।
బిలేన తేన నిర్గత్య జగ్ముర్ద్రుతమలక్షితాః॥ 1-160-24 (7293) 
తేన నిద్రోపరోధేన సాధ్వసేన చ పాండవాః।
న శేకుః సహసా గంతుం సహ మాత్రా పరంతపాః॥ 1-160-25 (7294) 
భీమసేనస్తు రాజేంద్ర భీమవేగపరాక్రమః।
జగామ భ్రాతౄనాదాయ సర్వాన్మాతరమేవ చ॥ 1-160-26 (7295) 
స్కంధమారోప్య జననీం యమావంకేన వీర్యవాన్।
పార్థౌ గృహీత్వా పాణిభ్యాం భ్రాతరౌ సుమహాబలః॥ 1-160-27 (7296) 
ఉరసా పాదపాన్భంజన్మహీం పద్భ్యాం విదారయన్।
స జగామాశు తేజస్వీ వాతరంహా వృకోదరః॥ ॥ 1-160-28 (7297) 
 
ఇతి శ్రీమన్మహాభారతే ఆదిపర్వణి జతుగృహపర్వణి షష్ట్యధికశతతమోఽధ్యాయః॥ 160 ॥

Mahabharata - Adi Parva - Chapter Footnotes

1-160-6 జాతుషాగారమితి ఙ. పాఠః॥ షష్ట్యధికశతతమోఽధ్యాయః॥ 160 ॥



ఆదిపర్వ - అధ్యాయ 161

॥ శ్రీః ॥

1.161. అధ్యాయః 161 

Mahabharata - Adi Parva - Chapter Topics

పాండవానాం విదురప్రేషితదూతదర్శితనౌకయా గంగోత్తరణం॥ 1 ॥

Mahabharata - Adi Parva - Chapter Text

1-161-0 (7298) 
వైశంపాయన ఉవాచ। 1-161-0x (937) 
ఏతస్మిన్నేవ కాలే తు యథాసంప్రత్యయం కవిః।
విదురః ప్రేషయామాస తద్వనం పురుషం శుచిం॥ 1-161-1 (7299) 
`ఆత్మనః పాండవానాం చ విశ్వాస్యం జ్ఞాతపూర్వకం।
గంగాసంతరణార్థాయ జ్ఞాతాభిజ్ఞానవాచికం॥'  1-161-2 (7300) 
స గత్వా తు యథోద్దేశం పాండవాందదృశే వనే।
జనన్యా సహ కౌరవ్యాననయజ్జాహ్నవీతటం॥ 1-161-3 (7301) 
విదితం తన్మహాబుద్ధేర్విదురస్య మహాత్మనః।
తతస్త్రస్యాపి చారేణ చేష్టితం పాపచేతసః॥ 1-161-4 (7302) 
తతః ప్రవాసితో విద్వాన్విదురేణ నరస్తదా।
పార్థానాం దర్శయామాస మనోమారుతగామినీం॥ 1-161-5 (7303) 
సర్వవాతసహాం నావం యంత్రయుక్తాం పతాకినీం।
శివే భాగీరథీతీరే నరైర్విస్రంభిభిః కృతాం॥ 1-161-6 (7304) 
తతః పునరథోవాచ జ్ఞాపకం పూర్వచోదితం।
యుధిష్ఠిర నిబోధేయం సంజ్ఞార్థం వచనం కవేః॥ 1-161-7 (7305) 
కక్షఘ్నః శిశిరఘ్నశ్చ మహాకక్షే బిలౌకసః।
న హంతీత్యేవమాత్మానం యో రక్షతి స జీవతి। 
`బోద్ధవ్యమితి యత్ప్రాహ విదురస్తదిదం తథా॥'  1-161-8 (7306) 
తేన మాం ప్రేషితం విదిధి విశ్వస్తం సంజ్ఞయాఽనయా।
భూయశ్చైవాహ మాం క్షత్తా విదురః సర్వతోఽర్థవిత్। 
`అధిక్షిపంధార్తరాష్ట్రం సభ్రాతృకముదారధీః॥'  1-161-9 (7307) 
కర్ణం దుర్యోధనం చైవ భ్రాతృభిః సహితం రణే।
శకునిం చైవ కౌంతేయ విజేతాఽసి న సంశయః॥ 1-161-10 (7308) 
`వైశంపాయన ఉవాచ। 1-161-11x (938) 
పాండవాశ్చాపి గత్వాథ గంగాయాస్తీరముత్తమం।
నిషాదాధిపతిం వీరం దాశం పరమధార్మికం॥ 1-161-11 (7309) 
దీపికాభిః కృతాలోకం మార్గమాణం చ పాండవాన్।
దదృశుః పాండవేయాస్తే నావికం త్వరయాఽన్వితం॥ 1-161-12 (7310) 
నిషాదస్తత్ర కౌంతేయానభిజ్ఞానం న్యవేదయత్।
విదురస్య మహాబుద్ధేర్ంలేచ్ఛభాషాది యత్తదా॥ 1-161-13 (7311) 
నావిక ఉవాచ। 1-161-14x (939) 
విదురేణాస్మి సందిష్టో దత్త్వా బహు ధనం మహత్।
గంగాతీరే నివిష్టస్త్వం పాండవాంస్తారయేతి హ॥ 1-161-14 (7312) 
సోఽహం చతుర్దశీమద్య గంగాయా అవిదూరతః।
చారేరన్వేషయాంయస్మిన్వనే మృగగణాన్వితే॥ 1-161-15 (7313) 
ప్రభవంతోఽథ భద్రం వో నావమారుహ్య గంయతాం।
యుక్తారిత్రపతాకాం చ నిశ్ఛిద్రాం మందిరోపమాం॥'  1-161-16 (7314) 
ఇయం వారిపథే యుక్తా నౌరప్సు సుఖగామినీ।
మోచయిష్యతి వః సర్వానస్మాద్దేశాన్న సంశయః॥ 1-161-17 (7315) 
వైశంపాయన ఉవాచ। 1-161-18x (940) 
అథ తాన్వ్యథితాందృష్ట్వా సహ మాత్రా నరోత్తమాన్।
నావమారోప్య గంగాయాం ప్రస్థితానబ్రవీత్పునః॥ 1-161-18 (7316) 
విదురో మూర్ధ్న్యుపాఘ్రాయ పరిష్వజ్య వచో ముహుః।
అరిష్టం గచ్ఛతావ్యగ్రాః పంథానమితి చాబ్రవీత్॥ 1-161-19 (7317) 
ఇత్యుక్త్వా స తు తాన్వీరాన్పుమాన్విదురచోదితః।
తారయామాస రాజేంద్ర గంగాం నావా నరర్షభాన్॥ 1-161-20 (7318) 
తారయిత్వా తతో గంగాం పారం ప్రాప్తాంశ్చ సర్వశః।
జయాశిషః ప్రయుజ్యాథ యథాగతమగాద్ధి సః॥ 1-161-21 (7319) 
పాండవాశ్చ మహాత్మానః ప్రతిసందిశ్య వై కవేః।
గంగాముత్తీర్య వేగేన జగ్ముర్గూఢమలక్షితాః॥ 1-161-22 (7320) 
`తతస్తే తత్ర తీర్త్వా తు గంగాముత్తుంగవీచికాం।
జవేన ప్రయయుర్వీరా దక్షిణాం దిశమాస్థితాః॥ 1-161-23 (7321) 
విజ్ఞాయ నిశి పంథానం నక్షత్రైర్దక్షిణాముఖాః।
వనాద్వనాంతరం రాజన్గహనం ప్రతిపేదిరే॥ 1-161-24 (7322) 
శ్రాంతాస్తతః పిపాసార్తాః క్షుధితా భయకాతరాః।
పునరూచుర్మహావీర్యం భీమసేనమిదం వచః॥ 1-161-25 (7323) 
ఇతః కష్టతరం కిం ను యద్వయం గహనే వనే।
దిశశ్చ న ప్రజానీమో గంతుం చైతేన శక్నుమః। 
తం చ పాపం న జానీమో దగ్ధో వాథ పురోచనః॥  1-161-26 (7324) 
కథం ను విప్రముచ్యేమ భయాదస్మాదలక్షితాః।
శీఘ్రమస్మానుపాదాయ తథైవ వ్రజ భారత॥ 1-161-27 (7325) 
త్వం హి నో బలవానేకో యథా సతతగస్తథా।
ఇత్యుక్తో ధర్మరాజేన భీమసేనో మహాబలః। 
ఆదాయ కుంతీం భ్రాతౄంశ్చ జగామాశు స పావనిః'॥ ॥  1-161-28 (7326) 
 
ఇతి శ్రీమన్మహాభారతే ఆదిపర్వణి జతుగృహపర్వణి ఏకషష్ట్యధికశతతమోఽధ్యాయః॥ 161 ॥




ఆదిపర్వ - అధ్యాయ 162

॥ శ్రీః ॥

1.162. అధ్యాయః 162 

Mahabharata - Adi Parva - Chapter Topics

పౌరైః ప్రాతర్జతుగృహసమీపమాగత్య పురోచనసహితానాం పాండవానాం దాహం నిశ్చిత్య ధృతరాష్ట్రాయ దూతముఖేన పాండవృత్తాంతనివేదనం॥ 1 ॥ తచ్ఛ్రవణేన జ్ఞాతిభిః సహ ధృతరాష్ట్రేణ కుంత్యాదీనాం ఉదకదానం॥ 2 ॥ భీష్మవిదురయోః సంవాదః॥ 3 ॥

Mahabharata - Adi Parva - Chapter Text

1-162-0 (7327) 
వైశంపాయన ఉవాచ। 1-162-0x (941) 
అథ రాత్ర్యాం వ్యతీతాయామశేషో నాగరో జనః।
తత్రాజగామ త్వరితో దిదృక్షుః పాండునందనాన్॥ 1-162-1 (7328) 
నిర్వాపయంతో జ్వలనం తే జనా దదృశుస్తతః।
జాతుషం తద్గృహం దగ్ధమమాత్యం చ పురోచనం॥ 1-162-2 (7329) 
నూనం దుర్యోధనేనేదం విహితం పాపకర్మణా।
పాండవానాం వినాశాయేత్యేవం తే చుక్రుశుర్జనాః॥ 1-162-3 (7330) 
విదితే ధృతరాష్ట్రస్య ధార్తరాష్ట్రో న సంశయః।
దగ్ధవాన్పాండుదాయాదాన్న హ్యేతత్ప్రతిషిద్ధవాన్॥ 1-162-4 (7331) 
నూనం శాంతనవోఽపీహ న ధర్మనువర్తతే।
ద్రోణశ్చ విదురశ్చైవ కృపశ్చాన్యే చ కౌరవాః॥ 1-162-5 (7332) 
`నావేక్షంతే హ తం ధర్మం ధర్మాత్మానోఽప్యహో విధేః।
శ్రుతవంతోఽపి విద్వాంసో ధనవద్వశగా అహో॥ 1-162-6 (7333) 
సాధూననాథాంధర్మిష్ఠాత్సత్యవ్రతపరాయణాన్।
నావేక్షంతే మహాంతోఽపి దైవం తేషాం పరాయణం॥ 1-162-7 (7334) 
తే వయం ధృతరాష్ట్రాయ ప్రేషయామో దురాత్మనే।
సంవృత్తస్తే పరః కామః పాండవాందగ్ధవానసి॥ 1-162-8 (7335) 
తతో వ్యపోహమానాస్తే పాండవార్థే హుతాశనం।
నిషాదీం దదృశుర్దగ్ధాం పంచపుత్రామనాగసం॥ 1-162-9 (7336) 
ఇతః పశ్యత కుంతీయం దగ్ధా శేతే తపస్వినీ।
పుత్రైః సహైవ వార్ష్ణేయీ హంతేత్యాహుః స్మ నాగరాః॥ 1-162-10 (7337) 
ఖనకేన తు తేనైవ వేశ్మ శోధయతా బిలం।
పాంసుభిః పిహితం తచ్చ పురుషైస్తైర్న లక్షితం॥ 1-162-11 (7338) 
తతస్తే ప్రేషయామాసుర్ధృతరాష్ట్రాయ నాగరాః।
పాండవానగ్నినా దగ్ధానమాత్యం చ పురోచనం॥ 1-162-12 (7339) 
శ్రుత్వా తు ధృతరాష్ట్రస్తద్రాజా సుమహదప్రియం।
వినాశం పాండుపుత్రాణాం విలలాప సుదుఃఖితః॥ 1-162-13 (7340) 
అంతర్హృష్టమనాశ్చాసౌ బహిర్దుఃఖసమన్వితః।
అంతఃశీతో బహిశ్చోష్ణో గ్రీష్మేఽగాధహ్వదోయథా॥ 1-162-14 (7341) 
ధృతరాష్ట్ర ఉవాచ। 1-162-15x (942) 
అద్య పాండుర్మృతో రాజా మమ భ్రాతా మహాయశాః।
తేషు వీరేషు దగ్ధేషు మాత్రా సహ విశేషతః॥ 1-162-15 (7342) 
గచ్ఛంతు పురుషాః శీఘ్రం నగరం వారణావతం।
సత్కారయంతు తాన్వీరాన్కుంతీం రాజసుతాం చ తాం॥ 1-162-16 (7343) 
యే చ తత్ర మృతాస్తేషాం సుహృదః సంతి తానపి।
కారయంతు చ కుల్యాని శుభ్రాణి చ బృహంతి చ॥ 1-162-17 (7344) 
మమ దగ్ధా మహాత్మానః కులవంశవివర్ధనాః॥  1-162-18 (7345) 
ఏవం గతే మయా శక్యం యద్యత్కారయితుం హితం।
పాండవానాం చ కుంత్యాశ్చ తత్సర్వం క్రియతాం ధనైః॥ 1-162-19 (7346) 
`వైశంపాయన ఉవాచ। 1-162-20x (943) 
సమేతాశ్చ తతః సర్వే భీష్మేణ సహ కౌరవాః।
ధృతరాష్ట్రః సపుత్రశ్చ గంగామభిముఖా యయుః॥ 1-162-20 (7347) 
ఏకవస్త్రా నిరానందా నిరాభరణవేష్టనః।
ఉదకం కర్తుకామా వై పాండవానాం మహాత్మనాం॥'  1-162-21 (7348) 
ఏవం గత్వా తతశ్చక్రే జ్ఞాతిభిః పరివారితః।
ఉదకం పాండుపుత్రాణాం ధృతరాష్ట్రోఽంబికాసుతః॥ 1-162-22 (7349) 
రురుదుః సహితాః సర్వే భృశం శోకపరాయణాః।
హా యుధిష్ఠిర కౌరవ్య హా భీమ ఇతి చాపరే॥ 1-162-23 (7350) 
హా ఫల్గునేతి చాప్యన్యే హా యమావితి చాపరే।
కుంతీమార్తాశ్చ శోచంత ఉదకం చక్రిరే జనాః॥ 1-162-24 (7351) 
అన్యే పౌరజనాశ్చైవమన్వశోచంత పాండవాన్।
విదురస్త్వల్పశశ్చక్రే శోకం వేద పరం హి సః॥ 1-162-25 (7352) 
విదురో ధృతరాష్ట్రస్య జానన్సర్వం మనోగతం।
తేనాయం విధినా సృష్టః కుటిలః కపటాశయః॥ 1-162-26 (7353) 
ఇత్యేవం చింతయన్రాజన్విదురో విదుషాం వరః।
లోకానాం దర్శయందుఃఖం దుఃఖితైః సహ బాంధవైః॥ 1-162-27 (7354) 
మనసాఽచింతయత్పార్థాన్కియద్దూరం గతా ఇతి।
సహితాః పాండవాః పుత్రా ఇతి చింతాపరోఽభవత్॥ 1-162-28 (7355) 
తతః ప్రవ్యథితో భీష్మః పాండురాజసుతాన్మృతాన్।
సహ మాత్రేతి తచ్ఛ్రుత్వా విలలాప రురోద చ॥ 1-162-29 (7356) 
భీష్మ ఉవాచ। 1-162-30x (944) 
హా యుధిష్ఠిర హా భీమ హా ధనంజయ హా యమౌ।
హా పృథే సహ పుత్రైస్త్వమేకరాత్రేణ స్వర్గతా॥ 1-162-30 (7357) 
మాత్రా సహ కుమారాస్తే సర్వే తత్రైవ సంస్థితాః।
న హి తౌ నోత్సహేయాతాం భీమసేనధనంజయౌ॥ 1-162-31 (7358) 
తరసా వేగితాత్మానౌ నిర్భేత్తుమపి మందరం।
పరాసుత్వం న పశ్యామి పృథాయాః సహ పాండవైః॥ 1-162-32 (7359) 
సర్వథా వికృతం తత్తు యది తే నిధనం గతాః।
ధర్మరాజః స నిర్దిష్టో నను విప్రైర్యుధిష్ఠిరః॥ 1-162-33 (7360) 
పృథివ్యాం చ రథిశ్రేష్ఠో భవితా స ధనంజయః।
సత్యవ్రతో ధర్మదత్తః సత్యవాక్ఛుభలక్షణః॥ 1-162-34 (7361) 
కథం కాలవశం ప్రాప్తః పాండవేయో యుధిష్ఠిరః।
ఆత్మానముపమాం కృత్వా పరేషాం వర్తతే తు యః॥ 1-162-35 (7362) 
మాత్రా సహైవ కౌరవ్యః కథం కాలవశం గతః।
పాలితః సుచిరం కాలం ఫలకాలే యథా ద్రుమః॥ 1-162-36 (7363) 
భగ్నః స్యాద్వాయువేగేన తథా రాజా యుధిష్ఠిరః।
యౌవరాజ్యేఽభిషిక్తేన పితుర్యేనాహృతం యశః॥ 1-162-37 (7364) 
ఆత్మనశ్చ పితుశ్చైవ సత్యధర్మప్రవృత్తిభిః।
యచ్చ సా వనవాసేన తన్మాతా దుఃఖభాగినీ॥ 1-162-38 (7365) 
కాలేన సహ సంమగ్నో ధిక్కృతాంతమనర్థకం।
యచ్చ సా వనవాసేన తన్మాతా దుఃఖభాగినీ॥ 1-162-39 (7366) 
పుత్రగృధ్నుతయా కుంతీ న భర్తారం మృతాత్వను।
అల్పకాలం కులే జాతా భర్తుః ప్రీతిమవాప యా॥ 1-162-40 (7367) 
దగ్ధాఽద్య సహ పుత్రైః సా అసంపూర్ణమనోరా।
మృతో భీమ ఇతి శ్రుత్వా మనో న శ్రద్దధాతి మే॥ 1-162-41 (7368) 
ఏతచ్చ చింతయానస్య వ్యథితం బహుధా మనః।
అవధూయ చ మే దేహం హృదయేన విదీర్యతే॥ 1-162-42 (7369) 
పీనస్కంధశ్చారుబాహుర్మేరుకూటసమో యువా।
మృతో భీమ ఇతి శ్రుత్వా మనో న శ్రద్దధాతి మే॥ 1-162-43 (7370) 
అతిత్యాగీ చ యోధీ చ క్షిప్రహస్తో దృఢాయుధః।
ప్రపత్తిమాఁల్లబ్ధలక్షో రథయానవిశారదః॥ 1-162-44 (7371) 
దూరపాతీ త్వసంభ్రాంతో మహావీర్యో మహాస్త్రవాన్।
అదీనాత్మా నరశ్రేష్ఠః శ్రేష్ఠః సర్వధనుష్మతాం॥ 1-162-45 (7372) 
యేన ప్రాచ్యాశ్చ సౌవీరా దాక్షిణాత్యాశ్చ నిర్జితాః।
ఖ్యాపితం యేన శూరేణ త్రిషు లోకేషు పౌరుషం॥ 1-162-46 (7373) 
యస్మింజాతే విశోకాఽభూత్కుంతీ పాండుశ్చ వీర్యవాన్।
పురందరసమో జిష్ణుః కథం కాలవశం గతః॥ 1-162-47 (7374) 
కథం తావృషభష్కంధౌ సింహవిక్రాంతగామినౌ।
మర్త్యధర్మమనుప్రాప్తౌ యమావరినివర్హణౌ॥ 1-162-48 (7375) 
వత్సా గతాః క్వ మాం వృద్ధం విహాయ భృశమాతురం।
హా స్నుషే మమ వార్ష్ణేయి నిధాయ హృది మే శుచం॥ 1-162-49 (7376) 
వారణావతయాత్రాయాం కే స్యుర్వై శకునాః పథి।
ఏవమల్పాయుషో లోకే భవిష్యంతి పృథాసుతాః॥ 1-162-50 (7377) 
సంశప్తా ఇతి కైర్యూయం వత్సాందర్శయ మే పృథే।
మమైవ నాథా మన్నాథా మమ నేత్రాణి పాండవాః॥ 1-162-51 (7378) 
హా పాండవా మే హే వత్సా హా సింహశిశవో మమ।
మాతంగా హా మమోత్తుంగా హా మమానందవర్ధనాః॥ 1-162-52 (7379) 
మమ హీనస్య యుష్మాభిః సర్వలోకాస్తమోవృతాః।
కదా ద్రష్టాఽస్మి కౌంతేయాంస్తరుణాదిత్యవర్చసః॥ 1-162-53 (7380) 
అదృష్ట్వా వో మహాబాహూన్పుత్రవన్మమ నందనాః।
క్వ గతిర్మే క్వ గచ్ఛామి కుతో ద్రక్ష్యామి మే శిశూన్॥ 1-162-54 (7381) 
హా యుధిష్ఠిర హా భీమ హా హా ఫల్గున హా యమౌ।
మా గచ్ఛత నివర్తధ్వం మయి కోపం విముంచత॥ 1-162-55 (7382) 
వైశంపాయన ఉవాచ। 1-162-56x (945) 
శ్రుత్వా తత్క్రందితం తస్య తిలోదం చ ప్రసించతః।
దేశం కాలం సమాజ్ఞాయ విదురః ప్రత్యభాషత॥ 1-162-56 (7383) 
మా శోచీస్త్వం నరవ్యాఘ్ర జహి శోకం మహాధృతే।
న తేషాం విద్యతే మృత్యుః ప్రాప్తకాలం కృతం మయా॥ 1-162-57 (7384) 
ఏతచ్చ తేభ్య ఉదకం విప్రసించ న భారత।
క్షత్తేదమబ్రవీద్భీష్మం కౌరవాణామశృణ్వతాం॥ 1-162-58 (7385) 
క్షత్తారముపసంగంయ బాష్పోత్పీడకలస్వరః।
మందంమందమువాచేదం విదురం సంగమే నృప॥ 1-162-59 (7386) 
భీష్మ ఉవాచ। 1-162-60x (946) 
కథం తే తాత జీవంతి పాండోః పుత్రా మహాబలాః।
కథమస్మత్కృతే పక్షః పాండోర్న హి నిపాతితః॥ 1-162-60 (7387) 
కథం మత్ప్రముఖాః సర్వే ప్రముక్తా మహతో భయాత్।
జననీ గరుడేనేవ కురవస్తే సముద్ధృతాః॥ 1-162-61 (7388) 
వైశంపాయన ఉవాచ। 1-162-62x (947) 
ఏవముక్తస్తు కౌరవ్య కౌరవాణామశృణ్వతాం।
ఆచచక్షే స ధర్మాత్మా భీష్మాయాద్భుతకర్మణే॥ 1-162-62 (7389) 
విదుర ఉవాచ। 1-162-63x (948) 
ధృతరాష్ట్రస్య శకునే రాజ్ఞో దుర్యోధనస్య చ।
వినాశే పాండుపుత్రాణాం కృతో మతివినిశ్చయః॥ 1-162-63 (7390) 
తత్రాహమపి చ జ్ఞాత్వా తస్య పాపస్య నిశ్చయం।
తం జిఘాంసురహం చాపి తేషామనుమతే స్థితః॥ 1-162-64 (7391) 
తతో జతుగృహం గత్వా దహనేఽస్మిన్నియోజితే।
పృథాయాశ్చ సపుత్రాయా ధార్తరాష్ట్రస్య శాసనాత్॥ 1-162-65 (7392) 
తతః ఖనకమాహూయ సురంగం వై బిలం తదా।
సుగూఢం కారయిత్వా తే కుంత్యా పాండుసుతాస్తదా॥ 1-162-66 (7393) 
నిష్క్రామితా మయా పూర్వం మా స్మ శోకే మనః కృథాః।
తతస్తు నావమారోప్య సహపుత్రాం పృథామహం॥ 1-162-67 (7394) 
దత్త్వాఽభయం సపుత్రాయై కుంత్యై గృహమదాహయం।
తస్మాత్తే మా స్మ భూద్దుఃఖం ముక్తాః పాపాత్తు పాండవాః॥ 1-162-68 (7395) 
నిర్గతాః పాండవా రాజన్మాత్రా సహ పరంతపాః।
అగ్నిహాదాన్మహాఘోరాన్మయా తస్మాదుపాయతః॥ 1-162-69 (7396) 
మా స్మ శోకమిమం కార్షీర్జీవంత్యేవ చ పాండవాః।
ప్రచ్ఛన్నా విచిరిష్యంతి యావత్కాలస్య పర్యయః॥ 1-162-70 (7397) 
తస్మిన్యుధిష్ఠిరం కాలే ద్రక్ష్యంతి భువి మానవాః।
విమలం కృష్ణపక్షాంతే జగచ్చంద్రమివోదితం॥ 1-162-71 (7398) 
న తస్య నాశం పశ్యామి యస్య భ్రాతా ధనంజయః।
భీమసేనశ్చ దుర్ధర్షౌ మాద్రీపుత్రౌ చ తౌ యమౌ॥ 1-162-72 (7399) 
వైశంపాయన ఉవాచ। 1-162-73x (949) 
తతః సంహృష్టసర్వాంగో భీష్మో విదురమబ్రవీత్।
దిష్ట్యాదిష్ట్యేతి సంహృష్టః పూజయానో మహామతిం॥ 1-162-73 (7400) 
భీష్మ ఉవాచ। 1-162-74x (950) 
యుక్తం చైవానురూపం చ కృతం తాత శుభం త్వయా।
వయం విమోక్షితా దుఃఖాత్పాండుపక్షో న నాశితః॥ 1-162-74 (7401) 
వైశంపాయన ఉవాచ। 1-162-75x (951) 
ఏవముక్త్వా వివేశాథ పురం జనశతాకులం।
కురుభిః సహితో రాజన్నాగరైశ్చ పితామహః॥ 1-162-75 (7402) 
అథాంబికేయః సామాత్యః సకర్ణః సహసౌబలః।
సాత్మజః పార్థనాశస్య స్మరంస్తథ్యం జర్ష చ॥ 1-162-76 (7403) 
భీష్మశ్చ రాజందుర్ధర్షో విదురశ్చ మహామతిః।
జహృషాతే స్మరంతౌ తౌ జాతుషాగ్నేర్విమోచనం॥ 1-162-77 (7404) 
సత్యశీలగుణాచారై రాగైర్జానపదోద్భవైః।
ద్రోణాదయశ్చ ధర్మైస్తు తేషాం తాన్మోచితాన్విదుః॥ 1-162-78 (7405) 
శౌర్యలావణ్యమాహాత్ంయై రూపైః ప్రాణబలైరపి।
స్వస్థాన్పార్థానమన్యంత పౌరజానపదాస్తథా॥ 1-162-79 (7406) 
అన్యే జనాః ప్రాకృతాశ్చ స్త్రియశ్చ బహులాస్తదా।
శంకమానా వదంతి స్మ దగ్ధా జీవంతి వా న వా॥ ॥ 1-162-80 (7407) 
 
ఇతి శ్రీమన్మహాభారతే ఆదిపర్వణి జతుగృహపర్వణి ద్విషష్ట్యధికశతతమోఽధ్యాయః॥ 162 ॥

Mahabharata - Adi Parva - Chapter Footnotes

1-162-17 కుల్యాని అస్థీని కారయంతు సంస్కారయంతు। కుల్యాని చైత్యానీత్యన్యే॥ 1-162-25 విదురస్త్వన్యథా చక్ర ఇతి ఘ. పాఠః॥ ద్విషష్ట్యధికశతతమోఽధ్యాయః॥ 162 ॥



ఆదిపర్వ - అధ్యాయ 163

॥ శ్రీః ॥

1.163. అధ్యాయః 163 

Mahabharata - Adi Parva - Chapter Topics

తృషార్తాన్ మాతరం భ్రాంతౄశ్చ న్యగ్రోధమూలే స్థాపయిత్వా జలానయనాయ భీమస్య గమనం॥ 1 ॥ జలమానీయాగతస్య భూమౌ సుప్తాన్మాత్రాదీన్పశ్యతో భీమస్య ప్రలాపః॥ 2 ॥

Mahabharata - Adi Parva - Chapter Text

1-163-0 (7408) 
వైశంపాయన ఉవాచ। 1-163-0x (952) 
తేన విక్రమమాణేన ఊరువేగసమీరితం।
వనం సవృక్షవిటపం వ్యాఘూర్ణితమివాభవత్॥ 1-163-1 (7409) 
జంగావాతో వవౌ చాస్య శుచిశుక్రాగమే యథా।
ఆవర్జితాలతావృక్షం మార్గం చక్రే మహాబలః॥ 1-163-2 (7410) 
స మృద్గన్పుష్పితాంశ్చైవ ఫలితాంశ్చ వనస్పతీన్।
అవరుజ్య యయౌ గుల్మాన్పథస్తస్య సమీపజాన్॥ 1-163-3 (7411) 
స రోషిత ఇవ క్రుద్ధో వనే భంజన్మహాద్రుమాన్।
త్రిప్రస్రుతమదః శుష్మీ షష్టివర్షో మతంగరాట్॥ 1-163-4 (7412) 
గచ్ఛతస్తస్య వేగేన తార్క్ష్యమారుతరంహసః।
భీమస్య పాండుపుత్రాణాం మూర్చ్ఛేవ సమజాయత॥ 1-163-5 (7413) 
అసకృచ్చాపి సతీర్య దూరపారం భుజప్లవైః।
పథి ప్రచ్ఛన్నమాసేదుర్ధార్తరాష్ట్రభయాత్తదా॥ 1-163-6 (7414) 
కృచ్ఛ్రేణ మాతరం చైవ సుకుమారీం యశస్వినీం।
అవహత్స తు పృష్ఠేన రోధఃసు విషమేషు చ॥ 1-163-7 (7415) 
అగమచ్చ వనోద్దేశమల్పమూలఫలోదకం।
క్రూరపక్షిమృగం ఘోరం సాయాహ్నే భరతర్షభ॥ 1-163-8 (7416) 
ఘోరా సమభవత్సంధ్యా దారుణా మృగపక్షిణః।
అప్రకాశా దిశః సర్వా వాతైరాసన్ననార్తవైః॥ 1-163-9 (7417) 
శీర్ణపర్ణఫలై రాజన్బహుగుల్మక్షుపద్రుమైః।
భగ్నావభుగ్నభూయిష్ఠైర్నానాద్రుమసమాకులైః॥ 1-163-10 (7418) 
తే శ్రమేణ చ కౌరవ్యాస్తృష్ణయా చ ప్రపీడితాః।
నాశక్నువంస్తదా గంతుం నిద్రయా చ ప్రవృద్ధయా॥ 1-163-11 (7419) 
న్యవిశంతి హి తే సర్వే నిరాస్వాదే మహావనే।
`రాత్ర్యామేవ గతాస్తూర్ణం చతుర్వింశతియోజనం।' 
తతస్తృషా పరిక్లంతా కుంతీ వచనమబ్రవీత్॥  1-163-12 (7420) 
మాతా సతీ పాండవానాం పంచానాం మధ్యతః స్థితా।
తృష్ణయా హి పరీతాఽహమనాథేవ మహావనే॥ 1-163-13 (7421) 
`ఇతః పరం తు శక్తాహం గంతుం చ న పదాత్పదం।
శయిష్యే వృక్షమూలేఽత్ర ధార్తరాష్ట్రా హరంతు మాం॥ 1-163-14 (7422) 
శృణు భీమ వచో మహ్యం తవ బాహుబలాత్పురః।
స్థాతుం న శక్తాః కౌరవ్యాః కిం బిభేషి పృథాసుత॥ 1-163-15 (7423) 
అన్యో రథో న మేఽస్తీహ భీమసేనాదృతే భువి।
ధార్తరాష్ట్రాద్వృథా భీరుర్న మాం స్వప్తుమిహేచ్ఛసి॥ 1-163-16 (7424) 
వైశంపాయన ఉవాచ। 1-163-17x (953) 
భీమపృష్ఠస్థితా చేత్థం దూయమానేన చేతసా।
నిశ్యధ్వని రుదంతీ సా నిద్రావశ్ముపాగతా॥'  1-163-17 (7425) 
తచ్ఛ్రుత్వా భీమసేనస్య మాతృస్నేహాత్ప్రజల్పితం।
కారుణ్యేన మనస్తప్తం గమనాయోపచక్రమే॥ 1-163-18 (7426) 
తతో భీమో వనం ఘోరం ప్రవిశ్య విజనం మహత్।
న్యగ్రోధం విపులచ్ఛాయం రమణీయం దదర్శ హ॥ 1-163-19 (7427) 
తత్ర నిక్షిప్య తాన్సర్వానువాచ భరతర్షభః।
పానీయం మృగయామీహ తావద్విశ్రంయతామిహ॥ 1-163-20 (7428) 
ఏతే రువంతి మధురం సారసా జలచారిణః।
ధ్రువమత్ర జలస్థానం మహచ్చేతి మతిర్మమ॥ 1-163-21 (7429) 
అనుజ్ఞాతః స గచ్ఛేతి భ్రాత్రా జ్యేష్ఠేన భారత।
జగామ తత్ర యత్ర స్మ సారసా జలచారిణః॥ 1-163-22 (7430) 
`అపశ్యత్పద్మినీఖండమండితం స సరోవరం।'
స తత్ర పీత్వా పానీయం స్నాత్వా చ భరతర్షభ॥  1-163-23 (7431) 
తేషామర్థే చ జగ్రాహ భ్రాతౄణాం భ్రాతృవత్సలః।
ఉత్తరీయేణ పానీయమానయామాస భారత॥ 1-163-24 (7432) 
`పంకజానామనేకైశ్చ పత్రైర్బధ్వా పృథక్పృథక్।'
గవ్యూతిమాత్రాదాగత్య త్వరితో మాతరం ప్రతి। 
శోకదుఃఖపరీతాత్మా నిశశ్వాసోరగో యథా॥  1-163-25 (7433) 
స సుప్తాం మాతరం `భ్రాతౄన్నిద్రావిద్రావితౌజసః।
మహారౌద్రే వనే ఘోరే వృక్షమూలే సుశీతలే॥ 1-163-26 (7434) 
విక్షిప్తకరపాదాంశ్చ దీర్ఘోచ్ఛ్వాసాన్మహాబలాన్।
ఊర్ధ్వవక్త్రాన్మహాకాయాన్పంచేంద్రానివ భూపతే॥ 1-163-27 (7435) 
అజ్ఞాతవృక్షనిత్యస్థప్రేతరాక్షససాధ్వసాన్।
దృష్ట్వా వై భృశశోకార్తో బిలలాపానిలాత్మజః॥'  1-163-28 (7436) 
భృశం శోకపరీత్మా విలలాప వృకోదరః॥  1-163-29 (7437) 
అతః కష్టతరం కిం ను ద్రష్టవ్యం హి భవిష్యతి।
యత్పశ్యామి మహీసుప్తాన్భ్రాతౄనద్య సుమందభాక్॥ 1-163-30 (7438) 
శయనేషు పరార్ధ్యేషు యే పురా వారణావతే।
నాధిజగ్ముస్తదా నిద్రాం తేఽద్య సుప్తా మహీతలే॥ 1-163-31 (7439) 
స్వసారం వసుదేవస్య శత్రుసంఘావమర్దినః।
కుంతిరాజసుతాం కుంతీం సర్వలక్షణపూజితాం॥ 1-163-32 (7440) 
స్నుషాం విచిత్రవీర్యస్య భార్యాం పాండోర్మహాత్మనః।
తథైవ చాస్మజ్జననీం పుండరీకోదరప్రభాం॥ 1-163-33 (7441) 
సుకుమారతరామేనాం మహార్హశయనోచితాం।
శయానాం పశ్యతాఽద్యేహ పృథివ్యామతథోచితాం॥ 1-163-34 (7442) 
ధర్మాదింద్రాచ్చ వాతాచ్చ సుపువే యా సుతానిమాన్।
సేయం భూమౌ పరిశ్రాంతా శేషే ప్రాసాదశాయినీ॥ 1-163-35 (7443) 
కిం ను దుఃఖతరం శక్యం మయా ద్రష్టుమతః పరం।
యోఽహమద్య నరవ్యాఘ్రాన్సుప్తాన్పశ్యామి భూతలే॥ 1-163-36 (7444) 
త్రిషు లోకేషు యో రాజ్యం ధర్మనిత్యోఽర్హతే నృపః।
సోఽయం భూమౌ పరిశ్రాంతః శేతే ప్రాకృతవత్కథం॥ 1-163-37 (7445) 
అయం నీలాంబుదశ్యామో నరేష్వప్రతిమోఽర్జునః।
శేతే ప్రాకృతవద్భూమౌ తతో దుఃఖతరం ను కిం॥ 1-163-38 (7446) 
అశ్వినావివ దేవానాం యావిమౌ రూపసంపదా।
తౌ ప్రాకృతవదద్యేమౌ ప్రసుప్తౌ ధరణీతలే॥ 1-163-39 (7447) 
జ్ఞాతయో యస్య నై స్యుర్విషమాః కులపాంసనాః।
స జీవేత సుఖం లోకే గ్రామద్రుమ ఇవైకజః॥ 1-163-40 (7448) 
ఏకో వృక్షో హి యో గ్రామే భవేత్పర్ణఫలాన్వితః।
చైత్యో భవతి నిర్జ్ఞాతిరధ్వనీనైశ్చ పూజితః॥ 1-163-41 (7449) 
యేషాం చ బహవః శూరా జ్ఞాతయో ధర్మమాశ్రితాః।
తే జీవంతి సుఖం లోకే భవంతి చ నిరామయాః॥ 1-163-42 (7450) 
బలవంతః సమృద్ధార్థా మిత్రబాంధవనందనాః।
జీవంత్యన్యోన్యమాశ్రిత్య ద్రుమాః కాననజా ఇవ॥ 1-163-43 (7451) 
వయం తు ధృతరాష్ట్రేణ దుష్పుత్రేణ దురాత్మనా।
`రాజ్యలుబ్ధేన మూర్ఖేణ దుర్మంత్రిసహితేన వై॥ 1-163-44 (7452) 
దుష్టేనాధర్మశీలేన స్వార్థనిష్ఠైకబుద్ధినా।'
వివాసితా న దగ్ధాశ్చ క్షత్తుర్బుద్ధిపరాక్రమాత్॥  1-163-45 (7453) 
తస్మాన్ముక్తా వయం దాహాదిమం వృక్షముపాశ్రితాః।
కాం దిశం ప్రతిపత్స్యామః ప్రాప్తాః క్లేశమనుత్తమం॥ 1-163-46 (7454) 
సకామో భవ దుర్బుద్ధే ధార్తరాష్ట్రాల్పదర్శన।
నూనం దేవాః ప్రసన్నాస్తే నానుజ్ఞాం మే యుధిష్ఠిరః॥ 1-163-47 (7455) 
ప్రయచ్ఛతి వధే తుభ్యం తేన జీవసి దుర్మతే।
నన్వద్య ససుతామాత్యం సకర్ణానుజసౌబలం॥ 1-163-48 (7456) 
గత్వా క్రోధసమావిష్టః ప్రేషయిష్యే యమక్షయం।
కిం ను శక్యం మయా కర్తుం యత్తేన క్రుధ్యతే నృపః॥ 1-163-49 (7457) 
ధర్మాత్మా పాండవశ్రేష్ఠః పాపాచార యుధిష్ఠిరః।
ఏవముక్త్వా మహాబాహుః క్రోధసందీప్తమానసః॥ 1-163-50 (7458) 
కరం కరేణ నిష్పిష్య నిఃశ్వసందీనమానసః।
పునర్దీనమనా భూత్వా శాంతార్చిరివ పావకః॥ 1-163-51 (7459) 
భ్రాతౄన్మహీతలే సుప్తానవైక్షత వృకోదరః।
విశ్వస్తానివ సంవిష్టాన్పృథగ్జనసమానివ॥ 1-163-52 (7460) 
నాతిదూరేణ నగరం వనాదస్మాద్ధి లక్షయే।
జాగర్తవ్యే స్వపంతీమే హంత జాగర్ంయహంస్వయం॥ 1-163-53 (7461) 
ప్రాశ్యంతీమే జలం పశ్చాత్ప్రతిబుద్ధా జితక్లమాః।
ఇతి భీమో వ్యవస్యైవ జజాగార స్వయం తదా॥ ॥ 1-163-54 (7462) 
 
ఇతి శ్రీమన్మహాభారతే ఆదిపర్వణి జతుగృహపర్వణి త్రిషష్ట్యధికశతతమోఽధ్యాయః॥ 163 ॥ ॥ సమాప్తం జతుర్గృహపర్వ ॥

Mahabharata - Adi Parva - Chapter Footnotes

1-163-2 శుచిశుక్రాగమే జ్యేష్ఠాషాఢయోః సమయే। ఆవర్జితాః సమీకృతా లతా వృక్షాశ్చ యస్మిన్॥ 1-163-3 అవరుజ్య భంక్త్వా॥ 1-163-4 రోషితో రోషం ప్రాపితః। త్రిషు గండకర్ణమూలగుహ్యదేశేషు ప్రస్రుతో మదో యస్య సః। శుష్మీ తేజస్వీ॥ 1-163-9 అనార్తవైరనృతుభవైరుత్పాతరూపైరిత్యర్థః॥ 1-163-12 తృషా తృష్ణయా॥ 1-163-30 ముమందభాగతిమందభాగ్యః॥ 1-163-40 ఏకజ ఏక ఏవ జాతోఽసహాయః॥ 1-163-43 బాంధవానాం నందనాః సుఖదాః॥ 1-163-48 తుభ్యం తవ॥ త్రిషష్ట్యధికశతతమోఽధ్యాయః॥ 163 ॥



ఆదిపర్వ - అధ్యాయ 164

॥ శ్రీః ॥

1.164. అధ్యాయః 164 

 
(అథ హిడింబవధపర్వ  ॥ 9 ॥)

Mahabharata - Adi Parva - Chapter Topics

హిడింబప్రేరితాయాః తద్భగిన్యా హిడింబాయాః పాండవసమీపగమనం॥ 1 ॥ భీమం దృష్ట్వా కామార్తాయా హిడింబాయాః భీమం ప్రతి వాక్యం॥ 2 ॥ భీమహిడింబాసంవాదః॥ 3 ॥

Mahabharata - Adi Parva - Chapter Text

1-164-0 (7463) 
వైశంపాయన ఉవాచ। 1-164-0x (954) 
తత్ర తేషు శయానేషు హిడింబో నామ రాక్షసః।
అవిదూరే వనాత్తస్మాచ్ఛాలవృక్షం సమాశ్రితః॥ 1-164-1 (7464) 
క్రూరో మానుషమాంసాదో మహావీర్యపరాక్రమః।
ప్రావృడ్జలధరశ్యామః పింగాక్షో దారుణాకృతిః॥ 1-164-2 (7465) 
దష్ట్రాకరాలవదనః కరాలో భీమదర్శనః।
లంబస్ఫిగ్లంబజఠరో రక్తశ్మశ్రుశిరోరుహః॥ 1-164-3 (7466) 
మహావృక్షగలస్కంధః శంకర్ణో విభీషణః।
యదృచ్ఛయా తానపశ్యత్పాండుపుత్రాన్మహారథాన్॥ 1-164-4 (7467) 
విరూపరూపః పింగాక్షః కరాలో ఘోరదర్శనః।
పిశితేప్సుః క్షుధార్తశ్చ జిఘ్రన్గంధం యదృచ్ఛయా॥ 1-164-5 (7468) 
ఊర్ధ్వాంగులిః స కండూయంధున్వన్రూక్షాఞ్శిరోరుహాన్।
జృంభమాణో మహావక్త్రః పునఃపునరవేక్ష్య చ॥ 1-164-6 (7469) 
హృష్టో మానుషమాంసస్య మహాకాయో మహాబలః।
ఆఘ్రాయ మానుషం గంధం భగినీమిదమబ్రవీత్॥ 1-164-7 (7470) 
ఉపపన్నం చిరస్యాద్య భక్ష్యం మమ మనఃప్రియం।
జిఘ్రతః ప్రస్రుతా స్నేహాజ్జిహ్వా పర్యేతి మే ముఖాత్॥ 1-164-8 (7471) 
అష్టౌ దంష్ట్రాః సుతీక్ష్ణాగ్రాశ్చిరస్యాపాతదుఃసహాః।
దేహేషు మజ్జయిష్యామి స్నిగ్ధేషు పిశితేషు చ॥ 1-164-9 (7472) 
ఆక్రంయ మానుషం కంఠమాచ్ఛిద్య ధమనీమపి।
ఉష్ణం నవం ప్రపాస్యామి ఫేనలిం రుధిరం బహు॥ 1-164-10 (7473) 
గచ్ఛ జానీహి కే త్వేతే శేరతే వనమాశ్రితాః।
మానుషో బలవాన్గంధో ఘ్రాణం తర్పయతీవ మే॥ 1-164-11 (7474) 
హత్వైతాన్మానుషాన్సర్వానానయస్వ మమాంతికం।
అస్మద్విషయసుప్తేభ్యో నైతేభ్యో భయమస్తి తే॥ 1-164-12 (7475) 
ఏషాముత్కృత్య మాంసాని మానుషాణాం యథేష్టతః।
భక్షయిష్యావ సహితౌ కురు పూర్ణం వచో మమ॥ 1-164-13 (7476) 
భక్షయిత్వా చ మాంసాని మానుషాణాం ప్రకామతః।
నృత్యావ సహితావావాం దత్తతాలావనేకశః॥ 1-164-14 (7477) 
వైశంపాయన ఉవాచ। 1-164-15x (955) 
ఏవముక్తా హిడింబా తు హిడింబేన మహావనే।
భ్రాతుర్వచనమాజ్ఞాయ త్వరమాణేవ రాక్షసీ॥ 1-164-15 (7478) 
`ఆప్లుత్యాప్లుత్య చ తరూనగచ్ఛత్పాండవాన్ప్రతి।'
జగామ తత్ర యత్ర స్మ శేరతే పాండవా వనే॥  1-164-16 (7479) 
దదర్శ తత్ర సా గత్వా పాండవాన్పృథయా సహ।
శయానాన్భీమసేనం చ జాగ్రతం త్వపరాజితం॥ 1-164-17 (7480) 
`ఉపాస్యమానాన్భీమేన రూపయౌవనశాలినః।
సుకుమారాంశ్చ పార్థాన్సా వ్యాయామేన చ కర్శితాన్॥ 1-164-18 (7481) 
దుఃఖేన సంప్రయుక్తాంశ్చ సహజ్యేష్ఠాన్ప్రమాథినః।
రౌద్రీ సతీ రాజపుత్రం దర్శనీయప్రదర్శనం॥'  1-164-19 (7482) 
దృష్ట్వైవ భీమసేనం సా సాలస్కంధమివోద్యతం।
రాక్షసీ కామయామాస రూపేణాప్రతిమం భువి॥ 1-164-20 (7483) 
`అంతర్గతేన మనసా చింతయామాస రాక్షసీ'।
అయం శ్యామో మహాబాహుః సింహస్కంధో మహాద్యుతిః॥ 1-164-21 (7484) 
కంబుగ్రీవః పుష్కరాక్షో భర్తా యుక్తో భవేన్మమ।
నాహం భ్రాతృవచో జాతు కుర్యాం క్రూరమసాంప్రతం॥ 1-164-22 (7485) 
పతిస్నేహోఽతిబలవాన్న తథా భ్రాతృసౌహృదం।
ముహూర్తమివ తృప్తిశ్చ భవేద్ధాతుర్మమైవ చ॥ 1-164-23 (7486) 
హతైరేతైరహత్వా తు మోదిష్యే శాశ్వతీః సమాః।
`నిశ్చిత్యేత్థం హిడింబా సా భీమం దృష్ట్వా మహాభుజం॥ 1-164-24 (7487) 
ఉత్సృజ్య రాక్షసం రూపం మానుషం రూపమాస్థితా।'
సా కామరూపిణీ రూపం కృత్వా మదనమోహితా॥  1-164-25 (7488) 
ఉపతస్థే మహాత్మానం భీమసేనమనిందితా।
`ఇంగితాకారకుశలా సోపాసర్పచ్ఛనైః శనైః॥ 1-164-26 (7489) 
వినంయమానేవ లతా దివ్యాభరణభూషితా।
శనైః శనైశ్చ తాం భీమః సమీపముపసర్పతీం॥ 1-164-27 (7490) 
హర్షమాణాం తదా పశ్యత్తన్వీం పీనపయోధరాం।
చంద్రాననాం పద్మనేత్రాం నీలకుంచితమూర్ధజాం॥ 1-164-28 (7491) 
కృష్ణాం సుపాండురైర్దంతైర్బింబోష్ఠీం చారుదర్శనాం।
దృష్ట్వా తాం రూపసంపన్నాం భీమో విస్మయమాగతః॥ 1-164-29 (7492) 
ఉపచారగుణైర్యుక్తాం లలితైర్హాససంమితైః।
సమీపముపసంప్రాప్య భీమం సాథ వరానతా॥ 1-164-30 (7493) 
వచో వచనవేలాయాం భీమం ప్రోవాచ భామినీ।'
లజ్జయా నంయమానేవ సర్వాభరణభూషితా॥  1-164-31 (7494) 
స్మితపూర్వమిదం వాక్యం భీమసేనమథాబ్రవీత్।
కుతస్త్వమసి సంప్రాప్తః కశ్చాసి పురుషర్షభ॥ 1-164-32 (7495) 
క ఇమే శేరతే చేహ పురుషా దేవరూపిణః।
కేయం వై బృహతీ శ్యామా సుకుమారీ తవానఘ॥ 1-164-33 (7496) 
శేతే వనమిదం ప్రాప్య విశ్వస్తా స్వగృహే యథా।
నేదం జానీథ గహనం వనం రాక్షససేవితం॥ 1-164-34 (7497) 
వసతి హ్యత్ర పాపాత్మా హిడింబో నామ రాక్షసః॥  1-164-35 (7498) 
తేనాహం ప్రేషితా భ్రాత్రా దుష్టభావేన రక్షసా।
బిభక్షయిషతా మాంసం యుష్మాకమమరోపమాః॥ 1-164-36 (7499) 
సాఽహం త్వమభిసంప్రేక్ష్య దేవగర్భసమప్రభం।
నాన్యం భర్తారమిచ్ఛామి సత్యమేతద్బ్రవీమి తే॥ 1-164-37 (7500) 
ఏతద్విజ్ఞాయ ధర్మజ్ఞ యుక్తం మయి సమాచర।
కామోపహతచిత్తాం హి భజమానాం భజస్వ మాం॥ 1-164-38 (7501) 
త్రాస్యామి త్వాం మహాబాహో రాక్షసాత్పురుషాదకాత్।
వత్స్యావో గిరిదుర్గేషు భర్తా భవ మమానఘ॥ 1-164-39 (7502) 
`ఇచ్ఛామి వీర భద్రం తే మా మే ప్రాణాన్విహాసిషః।
త్వయా హ్యహం పరిత్యక్తా న జీవేయమరిందమ॥'  1-164-40 (7503) 
అంతరిక్షచరీ హ్యస్మి కామతో విచరామి చ।
అతులామాప్నుహి ప్రీతిం తత్ర తత్ర మయా సహ॥ 1-164-41 (7504) 
భీమసేన ఉవాచ। 1-164-42x (956) 
`ఏష జ్యేష్ఠో మమ భ్రాతా మాన్యః పరమకో గురుః।
అనివిష్టో హి తన్నాహం పరివిద్యాం కథంచన॥'  1-164-42 (7505) 
మాతరం భ్రాతరం జ్యేష్ఠం కనిష్ఠానపరానపి।
పరిత్యజేత కోన్వద్య ప్రభవన్నిహ రాక్షసి॥ 1-164-43 (7506) 
కో హి సుప్తానిమాన్భ్రాతౄందత్త్వా రాక్షసభోజనం।
మాతరం చ నరో గచ్ఛేత్కామార్త ఇవ మద్విధః॥ 1-164-44 (7507) 
రాక్షస్యువాచ। 1-164-45x (957) 
`ఏకం త్వాం మోక్షయిష్యామి సహ మాత్రా పరంతప।
సోదరానుత్సృజైనాంస్త్వమారోహ జఘనం మమ॥ 1-164-45 (7508) 
భీమ ఉవాచ। 1-164-46x (958) 
నాహం జీవితుమాశంసే భ్రాతౄనుత్సృజ్య రాక్షసి।
యథాశ్రద్ధం వ్రజైకా హి విప్రియం మే ప్రభాషసే॥ 1-164-46 (7509) 
రాక్షస్యువాచ।' 1-164-47x (959) 
యత్తే ప్రియం తత్కరిష్యే సర్వానేతాన్ప్రబోధయ।
మోక్షయిష్యాంయహం కామం రాక్షసాత్పురుషాదకాత్॥ 1-164-47 (7510) 
భీమసేన ఉవాచ। 1-164-48x (960) 
సుఖసుప్తాన్వనే భ్రాతౄన్మాతరం చైవ రాక్షసి।
న భయాద్బోధయిష్యామి భ్రాతుస్తవ దురాత్మనః॥ 1-164-48 (7511) 
న హి మే రాక్షసా భీరు సోఢుం శక్తాః పరాక్రమం।
న మనుష్యా న గంధర్వా న యక్షాశ్చారులోచనే॥ 1-164-49 (7512) 
గచ్ఛ వా తిష్ఠ వా భద్రే యద్వా పీచ్ఛసి తత్కురు।
తం వా ప్రేషయ తన్వంగి భ్రాతరం పురుషాదకం॥ ॥ 1-164-50 (7513) 
 
ఇతి శ్రీమన్మహాభారతే ఆదిపర్వణి హిడింబవధపర్వణి చతుఃషష్ట్యధికశతతమోఽధ్యాయః॥ 164 ॥

Mahabharata - Adi Parva - Chapter Footnotes

1-164-4 యదృచ్ఛయా సాలవృక్షం సమాశ్రిత ఇత్యన్వయః॥ 1-164-10 ధమనీం నాడీం॥ 1-164-21 శ్యామః తరుణః॥ 1-164-36 బిభక్షయిషతా భక్షయితుమిచ్ఛతా॥ చతుఃషష్ట్యధికశతతమోఽధ్యాయః॥ 164 ॥



ఆదిపర్వ - అధ్యాయ 165

॥ శ్రీః ॥

1.165. అధ్యాయః 165 

Mahabharata - Adi Parva - Chapter Topics

పాండవాన్ప్రతి ప్రేషితయా హిడింబయా విలంబితే హిడింబస్య తత్రాగమనం॥ 1 ॥ భీమహిడింబయోర్యుద్ధం॥ 2 ॥ కుంత్యాదీనాం ప్రబోధః॥ 3 ॥

Mahabharata - Adi Parva - Chapter Text

1-165-0 (7514) 
వైశంపాయన ఉవాచ। 1-165-0x (961) 
తాం విదిత్వా చిరగతాం హిడింబో రాక్షసేశ్వరః।
అవతీర్య ద్రుమాత్తస్మాదాజగామాశు పాండవాన్॥ 1-165-1 (7515) 
లోహితాక్షో మహాబాహురూర్ధ్వకేశో మహాననః।
మేఘసంఘాతవర్ష్మా చ తీక్ష్ణదంష్ట్రో భయానకః॥ 1-165-2 (7516) 
తలం తలేన సంహత్య బాహూ విక్షిప్య చాసకృత్।
ఉద్వృత్తనేత్రః సంక్రుద్ధో దంతాందంతేషు నిష్కుషన్॥ 1-165-3 (7517) 
కోఽద్య మే భోక్తుకామస్య విఘ్నం చరతి దుర్మతిః।
న బిభేతి హిడింబీ చ ప్రేషితా కిమనాగతా॥ 1-165-4 (7518) 
వైశంపాయన ఉవాచ। 1-165-5x (962) 
తమాపతంతం దృష్ట్వై తథా వికృతదర్శనం।
హిడింబోవాచ విత్రస్తా భీమసేనమిదం వచః॥ 1-165-5 (7519) 
ఆపతత్యేష దుష్టాత్మా సంక్రుద్ధః పురుషాదకః।
సాఽహం త్వాం భ్రాతృభిః సార్ధం యద్బ్రవీమి తథా కురు॥ 1-165-6 (7520) 
అహం కామగమా వీర రక్షోబలసమన్వితా।
ఆరుహేమాం మమ శ్రోణిం నేష్యామి త్వాం విహాయసా॥ 1-165-7 (7521) 
ప్రబోధయైతాన్సంసుప్తాన్మాతరం చ పరంతప।
సర్వానేవ గమిష్యాభి గృహీత్వా వో విహాయసా॥ 1-165-8 (7522) 
భీమ ఉవాచ। 1-165-9x (963) 
మా భైస్త్వం పృథుసుశ్రోణి నైష కశ్చిన్మయి స్థితే।
అహమేనం హనిష్యామి పశ్యంత్యాస్తే సుమధ్యమే॥ 1-165-9 (7523) 
నాయం ప్రతిబలో భీరు రాక్షసాపసదో మమ।
సోఢుం యుధి పరిస్పందమథవా సర్వరాక్షసాః॥ 1-165-10 (7524) 
పశ్య బాహూ సువృత్తౌ మే హస్తిహస్తనిభావిమౌ।
ఊరూ పరిఘసంకాశౌ సంహతం చాప్యురో మహత్॥ 1-165-11 (7525) 
విక్రమం మే యథేంద్రస్య సాఽద్య ద్రక్ష్యసి శోభనే।
మాఽవమంస్థాః పృథుశ్రోణి మత్వా మామిహ మానుషం॥ 1-165-12 (7526) 
హిడింబోవాచ। 1-165-13x (964) 
నావమన్యే నరవ్యాఘ్ర త్వామహం దేవరూపిణం।
దృష్టప్రభావస్తు మయా మానుషేష్వేవ రాక్షసః॥ 1-165-13 (7527) 
వైశంపాయన ఉవాచ। 1-165-14x (965) 
తథా సంజల్పతస్తస్య భీమసేనస్య భారత।
వాచః శుశ్రావ తాః క్రుద్ధో రాక్షసః పురుషాదకః॥ 1-165-14 (7528) 
అవేక్షమాణస్తస్యాశ్చ హిడింబో మానుషం వపుః।
స్రగ్దామపూరితశిఖాం సమగ్రేందునిభాననాం॥ 1-165-15 (7529) 
సుభ్రూనాసాక్షికేశాంతాం సుకుమారనఖత్వచం।
సర్వాభరణసంయుక్తాం సుసూక్ష్మాంబరధారిణీం॥ 1-165-16 (7530) 
తాం తథా మానుషం రూపం బిభ్రతీం సుమనోహరం।
పుంస్కామాం శంకమానశ్చ చుక్రోధ పురుషాదకః॥ 1-165-17 (7531) 
సంక్రుద్ధో రాక్షసస్తస్యా భగిన్యాః కురుసత్తమ।
ఉత్ఫాల్య విపులే నేత్రే తతస్తామిదమబ్రవీత్॥ 1-165-18 (7532) 
కో హి మే భోక్తుకామస్య విఘ్నం చరతి దుర్మతిః।
న బిభేషి హిడింబే కిం మత్కోపాద్విప్రమోహితా॥ 1-165-19 (7533) 
ధిక్త్వామసతి పుంస్కామే మమ విప్రియకారిణి।
పూర్వేషాం రాక్షసేంద్రాణాం సర్వేషామయశస్కరి॥ 1-165-20 (7534) 
యానిమానాశ్రితాఽకార్షీర్విప్రియం సముహన్మమ।
ఏష తానద్య వై సర్వాన్హనిష్యామి త్వయా సహ॥ 1-165-21 (7535) 
వైశంపాయన ఉవాచ। 1-165-22x (966) 
ఏవముక్త్వా హిడింబాం స హిడింబో లోహితేక్షణః।
వధాయాభిపపాతైనాందంతైర్దంతానుపస్పృశన్॥ 1-165-22 (7536) 
గర్జంతమేవం విజనే భీమసేనోఽభివీక్ష్య తం।
రక్షన్ప్రబోధం భ్రాతౄణాం మాతుశ్చ పరవీరహా॥ 1-165-23 (7537) 
తమాపతాంతం సంప్రేక్ష్య భీమః ప్రహరతాం వరః।
భర్త్సయామాస తేజస్వీ తిష్ఠతిష్ఠేతి చాబ్రవీత్॥ 1-165-24 (7538) 
వైశంపాయన ఉవాచ। 1-165-25x (967) 
భీమసేనస్తు తం దృష్ట్వా రాక్షసం ప్రహసన్నివ।
భగినీం ప్రతి సంక్రుద్ధమిదం వచనమబ్రవీత్॥ 1-165-25 (7539) 
కిం తే హిడింబ ఏతైర్వా సుఖసుప్తైః ప్రబోధితైః।
మామాసాదయ దుర్బుద్ధే తరసా త్వం నరాశన॥ 1-165-26 (7540) 
మయ్యేవ ప్రహరైహి త్వం న స్త్రియం హంతుమర్హసి।
విశేషతోఽనపకృతే పరేణాపకృతే సతి॥ 1-165-27 (7541) 
న హీయం స్వవశా బాలా కామయత్యద్య మామిహ।
చోదితైషా హ్యనంగేన శరీరాంతరచారిణా॥ 1-165-28 (7542) 
భగినీ తవ దుర్వృత్త రక్షసాం వై యశోహర।
త్వన్నియోగేన చైవేయం రూపం మమ సమీక్ష్య చ॥ 1-165-29 (7543) 
కామయత్యద్య మాం భీరుస్తవ నైషాపరాధ్యతి।
అనంగేన కృతే దోషే నేమాం గర్హితుమర్హసి॥ 1-165-30 (7544) 
మయి తిష్ఠతి దుష్టాత్మన్న స్త్రియం హంతుమర్హసి।
సంగచ్ఛస్వ మయా సార్ధమేకేనైకో నరాశన॥ 1-165-31 (7545) 
అహమేకో గమిష్యామి త్వామద్య యమసాదనం।
అద్య మద్బలనిష్పిష్టం శిరో రాక్షస దీర్యతాం। 
కుంజరస్యేవ పాదేన వినిష్పిష్టం బలీయసాః॥  1-165-32 (7546) 
అద్య గాత్రాణి తే కంకాః శ్యేనా గోమాయవస్తథా।
కర్షంతు భువి సంహృష్టా నిహతస్య మయా మృధే॥ 1-165-33 (7547) 
క్షణేనాద్య కరిష్యేఽహమిదం వనమరాక్షసం।
పురా యద్దూషితం నిత్యం త్వయా భక్షయతా నరాన్॥ 1-165-34 (7548) 
అద్య త్వాం భగినీ రక్షః కృష్యమాణం మయాఽసకృత్।
ద్రక్ష్యత్యద్రిప్రతీకాశం సింహేనేవ మహాద్విపం॥ 1-165-35 (7549) 
నిరాబాధాస్త్వయి హతే మయా రాక్షసపాంసన।
వనమేతచ్చరిష్యంతి పురుషా వనచారిణః॥ 1-165-36 (7550) 
హిడింబ ఉవాచ। 1-165-37x (968) 
గర్జితేన వృథా కిం తే కత్థితేన చ మానుష।
కృత్వైతత్కర్మణా సర్వం కత్థేయా మా చిరం కృథాః॥ 1-165-37 (7551) 
బలినం మన్యసే యచ్చాప్యాత్మానం సపరాక్రమం।
జ్ఞాస్యస్యద్య సమాగంయ మయాత్మానం బలాధికం॥ 1-165-38 (7552) 
న తావదేతాన్హింసిష్యే స్వపంత్వేతే యథాసుఖం।
ఏష త్వామేవ దుర్బుద్ధే నిహన్ంయద్యాప్రియంవదం॥ 1-165-39 (7553) 
పీత్వా తవాసృగ్గాత్రేభ్యస్తతః పశ్చాదిమానపి।
హనిష్యామి తతః పశ్చాదిమాం విప్రియకారిణీం॥ 1-165-40 (7554) 
వైశంపాయన ఉవాచ। 1-165-41x (969) 
ఏవముక్త్వా తతో బాహుం ప్రగృహ్య పురుషాదకః।
అభ్యద్రవత సంక్రుద్ధో భీమసేనమరిందమం॥ 1-165-41 (7555) 
తస్యాభిద్రవతస్తూర్ణం భీమో భీమపరాక్రమః।
వేగేన ప్రహితం బాహుం నిజగ్రాహ హసన్నివ॥ 1-165-42 (7556) 
నిగృహ్య తం బలాద్భీమో విస్ఫురంతం చకర్ష హ।
తస్మాద్దేశాద్ధనూంష్యష్టౌ సింహః క్షుద్రమృగం యథా॥ 1-165-43 (7557) 
తతః స రాక్షసః క్రుద్ధః పాండవేన బలార్దితః।
భీమసేనం సమాలింగ్య వ్యనదద్భైరవం రవం॥ 1-165-44 (7558) 
పునర్భీమో బలాదేనం విచకర్ష మహాబలః।
మా శబ్దః సుఖసుప్తానాం భ్రాతౄణాం మే భవేదితి॥ 1-165-45 (7559) 
`హస్తే గృహీత్వా తద్రక్షో దూరమన్యత్ర నీతవాన్।
పృచ్ఛే గృహీత్వా తుండేన గరుడః పన్నగం యథా॥'  1-165-46 (7560) 
అన్యోన్యం తౌ సమాసాద్య విచకర్షతురోజసా।
హిడింబో భీమసేనశ్చ విక్రమం చక్రతుః పరం॥ 1-165-47 (7561) 
బభంజతుస్తదా వృక్షాఁల్లతాశ్చాకర్షతుస్తదా।
మత్తావివ చం సంరబ్ధౌ వారణౌ షష్టిహాయనౌ॥ 1-165-48 (7562) 
`పాదపానుద్ధరంతౌ తావూరువేగేన వేగితౌ।
స్ఫోటయంతౌ లతాజాలాన్యూరుభ్యాం గృహ్య సర్వశః॥ 1-165-49 (7563) 
విత్రాసయంతౌ తౌ శబ్దైః సర్వతో మృగపక్షిణః।
బలేన బలినౌ మత్తావన్యోన్యవధకాంక్షిణౌ॥ 1-165-50 (7564) 
భీమరాక్షసయోర్యుద్ధం తదాఽవర్తత దారుణం।
పురా దేవాసురే యుద్ధే వృత్రవాసవయోరివ॥ 1-165-51 (7565) 
భఙూక్త్వా వృక్షాన్మహాశాఖాంస్తాడయామాసతుః క్రుధా।
సాలతాలతమాలాంరవటార్జునవిభీతకాన్॥ 1-165-52 (7566) 
న్యగ్రోధప్లక్షఖర్జూరపనసానశ్మకంటకాన్।
ఏతానన్యాన్మహావృక్షానుత్ఖాయ తరసాఽఖిలాన్॥ 1-165-53 (7567) 
ఉత్క్షిప్యాన్యోన్యరోషేణ తాడయామాసతూ రణే।
యదాఽభవద్వనం సర్వం నిర్వృక్షం వృక్షసంకులం॥ 1-165-54 (7568) 
తదా శిలాశ్చ కుంజాంశ్చ వృక్షాన్కంటకినస్తథా।
తతస్తౌ గిరిశృంగాణి పర్వతాంశ్చాభ్రలేలిహాన్॥ 1-165-55 (7569) 
శైలాంశ్చ గండపాషాణానుత్ఖాయాదాయ వైరిణౌ।
చిక్షేపతురుపర్యాజావన్యోన్యం విజయేషిణౌ॥ 1-165-56 (7570) 
తద్వనం పరితః పంచయోజనం నిర్మహీరుహం।
నిర్లతాగుల్మపాషాణం నిర్మృగం చక్రతుర్భృశం॥ 1-165-57 (7571) 
తయోర్యుద్ధేన రాజేంద్ర తద్వనం భీమరక్షసోః।
ముహూర్తేనాభవత్కూమర్పృష్ఠవచ్ఛ్లక్ష్ణమవ్యయం॥ 1-165-58 (7572) 
ఊరుబాహుపరిక్లేశాత్కర్షంతావితరేతరం।
ఉత్కర్షంతౌ వికర్షంతౌ ప్రకర్షంతౌ పరస్పరం॥ 1-165-59 (7573) 
తౌ స్వనేన వినా రాజన్గర్జంతౌ చ పరస్పరం।
పాషాణసంఘట్టనిభైః ప్రహారైరభిజఘ్నతుః॥ 1-165-60 (7574) 
అన్యోన్యం చ సమాలింగ్య వికర్షంతౌ పరస్పరం।
బాహుయుద్ధమభూద్ధోరం బలివాసవయోరివ। 
యుద్ధసంరంభనిర్గచ్ఛత్ఫూత్కారరవనిస్వనం॥'  1-165-61 (7575) 
తయోః శబ్దేన మహతా విబుద్ధాస్తే నరర్షభాః।
సహ మాత్రా చ దదృశుర్హిడింబామగ్రతఃస్థితాం॥ ॥ 1-165-62 (7576) 
 
ఇతి శ్రీమన్మహాభారతే ఆదిపర్వణి హిడింబవధపర్వణి పంచషష్ట్యధికశతతమోఽధ్యాయః॥ 165 ॥

Mahabharata - Adi Parva - Chapter Footnotes

1-165-2 మేఘసంఘాతవర్ష్మా అతికృష్ణశరీరః॥ 1-165-32 గమిష్యామి గమయిష్యామి॥ 1-165-54 నిర్వృక్షం అకంటకవృక్షరహితం॥ పంచషష్ట్యధికశతతమోఽధ్యాయః॥ 165 ॥



ఆదిపర్వ - అధ్యాయ 166

॥ శ్రీః ॥

1.166. అధ్యాయః 166 

Mahabharata - Adi Parva - Chapter Topics

కుంతీహిడింబాసంవాదః॥ 1 ॥ హిడింబావార్తయా భీమం హిడింబేన యుద్ధ్యమానం జ్ఞాతవతాం కుంత్యాదీనాం తత్ర గమనం॥ 2 ॥ హిడింబవధః॥ 3 ॥

Mahabharata - Adi Parva - Chapter Text

1-166-0 (7577) 
వైశంపాయన ఉవాచ। 1-166-0x (970) 
ప్రబుద్ధాస్తే హిడింబాయా రూపం దృష్ట్వాతిమానుషం।
విస్మితాః పురుషవ్యాఘ్రా బభూవుః పృథయా సహ॥ 1-166-1 (7578) 
తతః కుంతీ సమీక్ష్యైనాం విస్మితా రూపసంపదా।
ఉవాచ మధురం వాక్యం సాంత్వపూర్వమిదం శైనః॥ 1-166-2 (7579) 
కస్య త్వం సురగర్భాభే కావాఽసి వరవర్ణిని।
కేన కార్యేణ సంప్రాప్తా కుతశ్చాగమనం తవ॥ 1-166-3 (7580) 
యది వాఽస్య వనస్య త్వం దేవతా యది వాఽప్సరాః।
ఆచక్ష్వ మమ తత్సర్వం కిమర్థం చేహ తిష్ఠసి॥ 1-166-4 (7581) 
హిడింబోవాచ। 1-166-5x (971) 
యదేతత్పశ్యసి వనం నీలమేఘనిం మహత్।
నివాసో రాక్షసస్యైష హిడింబస్య మమైవ చ॥ 1-166-5 (7582) 
తస్య మాం రాక్షసేంద్రస్య భగినీం విద్ది భామిని।
భ్రాత్రా సంప్రేషితామార్యే త్వాం సపుత్రాం జిఘాంసతా॥ 1-166-6 (7583) 
క్రూరబుద్ధేరహం తస్య వచనాదాగతా త్విహ।
అద్రాక్షం నవహేమాభం తవ పుత్రం మహాబలం॥ 1-166-7 (7584) 
తతోఽహం సర్వభూతానాం భావే విచరతా శుభే।
చోదితా తవ పుత్రార్థం మన్మథేన వశానుగా॥ 1-166-8 (7585) 
తతో వృతో మయా భర్తా తవ పుత్రో మహాబలః।
అపనేతుం చ యతితో న చైవ శకితో మయా॥ 1-166-9 (7586) 
చిరాయమాణాం మాం జ్ఞాత్వా తతః స పురుషాదకః।
స్వయమేవాగతో హంతుమిమాన్సర్వాంస్తవాత్మజాన్॥ 1-166-10 (7587) 
స తేన మమ కాంతేన తవ పుత్రేణ ధీమతా।
బలాదితో వినిష్పిష్య వ్యపనీతో మహాత్మనా॥ 1-166-11 (7588) 
వికర్షంతౌ మహావేగౌ గర్జమానౌ పరస్పరం।
పశ్యైవం యుధి విక్రాంతావేతౌ చ నరరాక్షసౌ॥ 1-166-12 (7589) 
వైశంపాయన ఉవాచ। 1-166-13x (972) 
తస్యాః శ్రుత్వైవ వచనముత్పపాత యుధిష్ఠిరః।
అర్జునో నకులశ్చైవ సహదేవశ్చ వీర్యవాన్॥ 1-166-13 (7590) 
తౌ తే దదృశురాసక్తౌ వికర్షంతౌ పరస్పరం।
కాంక్షమాణౌ జయం చైవ సింహావివ బలోత్కటౌ॥ 1-166-14 (7591) 
అథాన్యోన్యం సమాశ్లిష్య వికర్షంతౌ పునఃపునః।
దావాగ్నిధూమసదృశం చక్రతుః పార్థివం రజః॥ 1-166-15 (7592) 
వసుధారేణుసంవీతౌ వసుధాధరసన్నిభౌ।
బభ్రాజతుర్యథా శైలౌ నీహారేణాభిసంవృతౌ॥ 1-166-16 (7593) 
రాక్షసేన తదా భీమం క్లిశ్యమానం నిరీక్ష్య చ।
ఉవాచేదం వచః పార్థః ప్రహసంఛనకైరివ॥ 1-166-17 (7594) 
భీమ మాభైర్మహాబాహో న త్వాం బుధ్యామహే వయం।
సమేతం భీమరూపేణ రక్షసా శ్రమకర్శితాః॥ 1-166-18 (7595) 
సాహాయ్యేఽస్మి స్థితః పార్థ పాతయిష్యామి రాక్షసం।
నకులః సహదేవశ్చ మాతరం గోపయిష్యతః॥ 1-166-19 (7596) 
భీమ ఉవాచ। 1-166-20x (973) 
ఉదాసీనో నిరీక్షస్వ న కార్యః సంభ్రమస్త్వయా।
న జాత్వయం పునర్జీవేన్మద్బాహ్వంతరమాగతః॥ 1-166-20 (7597) 
`భుజయోరంతరం ప్రాప్తో భీమసేనస్య రాక్షసః।
అమృత్వా పార్థవీర్యేణ మృతో మా భూదితి ధ్వనిః॥ 1-166-21 (7598) 
అయమస్మాంస్తు నో హన్యాజ్జాతు పార్థ రాక్షసః।
జీవంతం న ప్రమోక్ష్యామి మా భైషీర్భరతర్షభ॥'  1-166-22 (7599) 
అర్జున ఉవాచ। 1-166-23x (974) 
`పూర్వరాత్రే ప్రయుక్తోఽసి భీమ క్రూరేణ రక్షసా।
క్షపా వ్యుష్టా న చేదానీం సమాప్తోసీన్మహారణః॥'  1-166-23 (7600) 
కిమేనన చిరం భీమ జీవతా పాపరక్షసా।
గంతవ్యే న చిరం స్థాతుమిహ శక్యమరిందమ॥ 1-166-24 (7601) 
పురా సంరజ్యతే ప్రాచీ పురా సంధ్యా ప్రవర్తతే।
రౌద్రే ముహూర్తే రక్షాంసి ప్రబలాని భవంత్యుత॥ 1-166-25 (7602) 
త్వరస్వ భీమ మా క్రీడ జహి రక్షో విభీషణం।
పురా వికురుతే మాయాం భుజయోః సారమర్పయ॥ 1-166-26 (7603) 
`మాహాత్ంయమాత్మనో వేత్థ నరాణాం హితకాంయయా।
రక్షో జహి యథా శక్రః పురా వృత్రం మహాబలం॥ 1-166-27 (7604) 
అథవా మన్యసే భారం త్వమిమం రాక్షసం యుధి।
ఆతిష్ఠే తవ సాహాయ్యం శీఘ్రమేవ తు హన్యతాం॥ 1-166-28 (7605) 
అథవా త్వహమేవైనం హనిష్యామి వృకోదర।
కృతకర్మా పరిశ్రాంతః సాధు తావదుపారమ॥'  1-166-29 (7606) 
వైశంపాయన ఉవాచ। 1-166-30x (975) 
అర్జునేనైవముక్తస్తు భీమో రోషాజ్జ్వలన్నివ।
బలమాహారయామాస యద్వాయోర్జగతః క్షయే॥ 1-166-30 (7607) 
తతస్తస్యాంబుదాభస్య భీమో రోషాత్తు రక్షసః।
అత్క్షిప్యాభ్రామయద్దేహం తూర్ణం శతగుణం తదా॥ 1-166-31 (7608) 
`ఇతి చోవాచ సంక్రుద్ధో భ్రామయన్రాక్షసీం తనుం।
భీమసేనో మహాబాహురభిగర్జన్ముహుర్ముహుః॥'  1-166-32 (7609) 
భీమ ఉవాచ। 1-166-33x (976) 
నరమాంసైర్వృథా పుష్టో వృథా వృద్ధో వృథామతిః।
వృథామరణమర్హస్త్వం వృథాద్య న భవిష్యసి॥ 1-166-33 (7610) 
క్షేమమద్య కరిష్యామి యథా వనమకంటకం।
న పునర్మానుషాన్హత్వా భక్షయిష్యసి రాక్షస॥ 1-166-34 (7611) 
వైశంపాయన ఉవాచ। 1-166-35x (977) 
ఇత్యుక్త్వా భీమసేనస్తం నిష్పిష్య ధరణీతలే।
బాహుభ్యామవపీడ్యాశు పశుమారమమారయత్॥ 1-166-35 (7612) 
స మార్యమాణో భీమేన ననాద విపులం స్వనం।
పూరయంస్తద్వనం సర్వం జలార్ద్రే ఇవ దుందుభిః॥ 1-166-36 (7613) 
బాహుభ్యాం యోక్త్రయిత్వా తం బలవాన్పాండునందనః।
`సముద్ధాంయ శిరశ్చాస్య సగ్రీవం తదపాహరత్॥ 1-166-37 (7614) 
తతో భిత్త్వా శిరశ్చాస్య సగ్రీవం తదుదాక్షిపత్।
తస్య నిష్కర్ణనయనం నిర్జిహ్వం రుధిరోక్షితం॥ 1-166-38 (7615) 
ప్రావిద్ధం భీమసేనేన శిరో విదశనం బభౌ।
ప్రసారితభుజోద్ధృష్టో భిన్నమాంసత్వగంతరః॥ 1-166-39 (7616) 
కబంధభూతస్తత్రాసీద్దనుర్వజ్రహతో తథా।
హిడింబం నిహతం దృష్ట్వా సంహృష్టాస్తే తరస్వినః॥ 1-166-40 (7617) 
హిడింబా సా చ సంప్రేక్ష్య నిహతం రాక్షసం రణే।
అదృశ్యాశ్చైవ యే స్వస్స్థాః సమేతాః సర్షిచారణాః॥ 1-166-41 (7618) 
పూజయంతి స్మ తం హృష్టాః సాధుసాధ్వితి పాండవం।
భ్రాతరశ్చాపి సంహృష్టా యుధిష్ఠిరపురోగమాః॥ 1-166-42 (7619) 
అపూజయన్నరవ్యాఘ్రం భీమసేనమరిందమం।'
అభిపూజ్య మహాత్మానం భీమం భీమపరాక్రమం। 
పునరేవార్జునో వాక్యమువాచేదం వృకోదరం॥  1-166-43 (7620) 
అదూరే నగరం మన్యే వనాదస్మాదహం విభో।
శీఘ్రం గచ్ఛామ భద్రం తే న నో విద్యాత్సుయోధనః॥ 1-166-44 (7621) 
తతః సర్వే తథేత్యుక్త్వా మాత్రా సహ మహారథాః।
ప్రయయుః పురుషవ్యాఘ్రా హిడింబా చైవ రాక్షసీ॥ ॥ 1-166-45 (7622) 
 
ఇతి శ్రీమన్మహాభారతే ఆదిపర్వణి హిడింబవధపర్వమి షట్షష్ట్యధికశతతమోఽధ్యాయః॥ 166 ॥

Mahabharata - Adi Parva - Chapter Footnotes

1-166-8 భావే చిత్తే॥ 1-166-11 వ్యపనీతో దూరే నీతః॥ 1-166-21 ఇతిధ్వనిర్మాభూదితి సంబంధః॥ 1-166-24 గంతవ్యే సతి చిరం స్థాతుం న శక్యం॥ 1-166-28 అథవేతి ద్వయం ప్రోత్సాహనార్థం॥ 1-166-33 వృథామరణం స్వర్గాద్యప్రయోజకం మరణం॥ షట్షష్ట్యధికశతతమోఽధ్యాయః॥ 166 ॥



ఆదిపర్వ - అధ్యాయ 167

॥ శ్రీః ॥

1.167. అధ్యాయః 167 

Mahabharata - Adi Parva - Chapter Topics

హిడింబావధే ప్రవృత్తస్య భీమస్య యుధిష్ఠిరకృతం నివారణం॥ 1 ॥ హిడింబయా స్వస్య ధర్మజ్ఞత్వస్య భవిష్యజ్జ్ఞత్వస్య చ ప్రకటనం॥ 2 ॥ హిడింబాయా ధర్మిష్ఠతాం జ్ఞాత్వా తదంగీకరణే భీమం ప్రతి కుంత్యా ఆజ్ఞా॥ 3 ॥

Mahabharata - Adi Parva - Chapter Text

1-167-0 (7623) 
వైశంపాయన ఉవాచ। 1-167-0x (978) 
సా తానేవాపతత్తూర్ణం భగినీ తస్య రక్షసః।
అబ్రువాణా హిడింబా తు రాక్షసీ పాండవాన్ప్రతి॥ 1-167-1 (7624) 
అభివాద్య తతః కుంతీం ధర్మరాజం చ పాండవం।
అభిపూజ్య తతః సర్వాన్భీమసేనమభాషత॥ 1-167-2 (7625) 
అహం తే దర్శాదేవ మన్మథస్య వశం గతా।
క్రూరం భ్రాతృవచో హిత్వా సా త్వామేవానిరుంధతీ॥ 1-167-3 (7626) 
రాక్షసే రౌద్రసంకాశే తవాపశ్యం విచేష్టితం।
అహం శుశ్రూషురిచ్ఛేయం తవ గాత్రం నిషేవితుం॥'  1-167-4 (7627) 
భీమసేన ఉవాచ। 1-167-5x (979) 
స్మరంతి వైరం రక్షాంసి మాయామాశ్రిత్య మోహినీం।
హిడింబే వ్రజ పంథానం త్వమిమం భ్రాతృసేవితం॥ 1-167-5 (7628) 
యుధిష్ఠిర ఉవాచ। 1-167-6x (980) 
క్రుద్ధోఽపి పురుషవ్యాఘ్ర భీమ మా స్మ స్త్రియం వధీః।
శరీరగుప్త్యభ్యధికం ధర్మం గోపాయ పాండవ॥ 1-167-6 (7629) 
వధాభిప్రాయమాయాంతమవధీస్త్వం మహాబలం।
రక్షసస్తస్య భగినీ కిం నః క్రుద్ధా కరిష్యతి॥ 1-167-7 (7630) 
వైశంపాయన ఉవాచ। 1-167-8x (981) 
హిడింబా తు తతః కుంతీమభివాద్య కృతాంజలిః।
యుధిష్ఠిరం తు కౌంతేయమిదం వచనమబ్రవీత్॥ 1-167-8 (7631) 
ఆర్యే జానాసి యద్దుఃఖమిహ స్త్రీణామనంగజం।
తదిదం మామనుప్రాప్తం భీమసేనకృతే శుభే॥ 1-167-9 (7632) 
సోఢం తత్పరమం దుఃఖం మయా కాలప్రతీక్షయా।
సోఽయమభ్యాగతః కాలో భవితా మే సుఖోదయః॥ 1-167-10 (7633) 
మయా హ్యుత్సృజ్య సుహృదః స్వధర్మం స్వజనం తథా।
వృతోఽయం పురుషవ్యాఘ్రస్తవ పుత్రః పతిః శుభే॥ 1-167-11 (7634) 
వీరేణాఽహం తథాఽనేన త్వయా చాపి యశస్వినీ।
ప్రత్యాఖ్యాతా న జీవామి సత్యమేతద్బ్రవీమి తే॥ 1-167-12 (7635) 
యదర్హసి కృపాం కర్తుం మయి త్వం వరవర్ణిని।
మత్వా మూఢేతి తన్మాం త్వం భక్తా వాఽనుగతేతి వా॥ 1-167-13 (7636) 
భర్త్రాఽనేన మహాభాగే సంయోజయ సుతేన హ।
సముపాదాయ గచ్ఛేయం యథేష్టం దేవరూపిణం। 
పునశ్చైవానయిష్యామి విస్రంభం కురు మే శుభే॥  1-167-14 (7637) 
`అహం హి సమయే లప్స్యే ప్రాగ్భ్రాతురపర్వజనాత్।
తతః సోఽభ్యపతద్రాత్రౌ భీమసేనజిఘాంసయా॥ 1-167-15 (7638) 
యథాయథా విక్రమతే యథారిమధితిష్ఠతి।
తథాతథా సమాసాద్య పాండవం కామమోహితా॥ 1-167-16 (7639) 
న యాతుధాన్యహం త్వార్యే న చాస్మి రజనీచరీ।
ఈశా రక్షస్స్వసా హ్యస్మి రాజ్ఞి సాలకటంకటీ॥ 1-167-17 (7640) 
పుత్రేణ తవ సంయుక్తా యువతిర్దేవవర్ణినీ।
సర్వాన్వోఽహముపస్థాస్యే పురస్కృత్య వృకోదరం॥ 1-167-18 (7641) 
అప్రమత్తా ప్రమత్తేషు శుశ్రూషురసకృత్త్వహం।'
వృజినే తారయిష్యామి దాసీవచ్చ నరర్షభాః॥  1-167-19 (7642) 
పృష్ఠేన వో వహిష్యామి విమానం సుకృతానివ।
యూయం ప్రసాదం కురుత భీమసేనో భజేత మాం॥ 1-167-20 (7643) 
`ఏవం బ్రువంతీ హ తథా ప్రత్యాఖ్యాతా క్రియాం ప్రతి।
భూంయాం దుష్కృతినో లోకాన్గమిష్యేఽహం న సంశయః॥ 1-167-21 (7644) 
అహం హి మనసా ధ్యాత్వా సర్వం వేత్స్యామి సర్వదా।'
ఆపన్నిస్తరణే ప్రాణాంధారయిష్యే న కేనచిత్॥  1-167-22 (7645) 
సర్వమావృత్య కర్తవ్యం ధర్మం సమనుపశ్యతా।
ఆపత్సు యో ధారయతి స వై ధర్మవిదుత్తమః॥ 1-167-23 (7646) 
వ్యసనం హ్యేవ ధర్మస్య ధర్మిణామాపదుచ్యతే।
పుంయాత్ప్రాణాంధారయతి పుణ్యం వై ప్రాణధారణం॥ 1-167-24 (7647) 
యేన కేనాచరేద్ధర్మం తస్మిన్గర్హా న విద్యతే।
`మహతోఽత్ర స్త్రియం కామాద్వాధితాం త్రాహి మామపి॥ 1-167-25 (7648) 
ధర్మార్థకామమోక్షేషు దయాం కుర్వంతి సాధవః।
తత్తు ధర్మమితి ప్రాహుర్మునయో ధర్మవత్సలాః॥ 1-167-26 (7649) 
దివ్యజ్ఞానేన జానామి వ్యతీతానాగతానహం।
తస్మాద్వక్ష్యామి వః శ్రేయ ఆసన్నం సర ఉత్తమం॥ 1-167-27 (7650) 
అద్యాసాద్య సరః స్నాత్వా విశ్రంయ చ వనస్పతౌ।
శ్వః ప్రభాతే మహద్భూతం ప్రాదుర్భూతం జగత్పతిం॥ 1-167-28 (7651) 
వ్యాసం కమలపత్రాక్షం దృష్ట్వా శోకం విహాస్యథ।
ధార్తరాష్ట్రాద్వివాసం చ దహనం వారణావతే॥ 1-167-29 (7652) 
త్రాణం చ విదురాత్తుభ్యం విదితం జ్ఞానచక్షుషా।
ఆవాసే శాలిహోత్రస్య స వో వాసం విధాస్యతి॥ 1-167-30 (7653) 
వర్షవాతాతపసహో హ్యయం పుణ్యో వనస్పతిః।
పీతమాత్రే తు పానీయే క్షుత్పిపాసే వినశ్యతః॥ 1-167-31 (7654) 
తపసా శాలిహోత్రేణ సరో వృక్షశ్చ నిర్మితః।
కాదంబాః సారసా హంసాః కురర్యః కురరైః సహ॥ 1-167-32 (7655) 
రువంతి మధురం గీతం గాంధర్వస్వనమిశ్రితం।  1-167-33 (7656) 
వైశంపాయన ఉవాచ।
తస్యాస్తద్వచనం శ్రుత్వా కుంతీ వచనమబ్రవీత్॥  1-167-33x (982) 
యుధిష్ఠిరం మహాప్రాజ్ఞం సర్వధర్మవిశారదం।  1-167-34 (7657) 
కుంత్యువాచ।
త్వం హి ధర్మభృతాం శ్రేష్ఠో మయోక్తం శృణు భారత॥  1-167-34x (983) 
రాక్షస్యేషా హి వాక్యేన ధర్మం వదతి సాధు వై।
భావేన దుష్టా భీమం వై కిం కరిష్యతి రాక్షసీ॥ 1-167-35 (7658) 
భజతాం పాండవం వీరమపత్యార్థం యదీచ్ఛసి।'  1-167-36 (7659) 
యుధిష్ఠిర ఉవాచ।
ఏవమేతద్యథాఽఽత్థ త్వం హిడింబే నాత్ర సంశయః॥  1-167-36x (984) 
స్థాతవ్యం తు త్వయా ధర్మే యథా బ్రూయాం సుమధ్యమే।
`నిత్యం కృతాహ్నికా స్నాతా కృతశౌచా సురూపిణీ॥'  1-167-37 (7660) 
స్నాతం కృతాహ్నికం భద్రే కృతకౌతుకమంగలం।
భీమసేనం భజేథాస్త్వముదితే వై దివాకరే॥ 1-167-38 (7661) 
అహస్సు విహరానేన యథాకామం మనోజవా।
అయం త్వానయితవ్యస్తే భీమసేనః సదా నిశి॥ 1-167-39 (7662) 
ప్రాక్సంధ్యాతో విమోక్తవ్యో రక్షితవ్యశ్చ నిత్యశః।
ఏవం రమస్వ భీమేన యావద్గర్భస్య వేదనం॥ 1-167-40 (7663) 
ఏష తే సమయో భద్రే శుశ్రూషా చాప్రమత్తయా।
నిత్యానుకూలయా భూత్వా కర్తవ్యం శోభనం త్వయా॥ ॥ 1-167-41 (7664) 
 
ఇతి శ్రీమన్మహాభారతే ఆదిపర్వణి హిడింబవధపర్వణి సప్తషష్ట్యధికశతతమోఽధ్యాయః॥ 167 ॥

Mahabharata - Adi Parva - Chapter Footnotes

1-167-5 భ్రాతృసేవితం పంథానం మృత్యుం॥ సప్తషష్ట్యధికశతతమోఽధ్యాయః॥ 167 ॥



ఆదిపర్వ - అధ్యాయ 168

॥ శ్రీః ॥

1.168. అధ్యాయః 168 

Mahabharata - Adi Parva - Chapter Topics

హిడింబయా సహ పాండవానాం శాలిహోత్రసరోగమనం॥ 1 ॥ శాలిహోత్రేణ తేషామాతిథ్యకరణం॥ 2 ॥ సమయకరణపూర్వకం భీమేన హిడింబ్యాః పరిగ్రహః॥ 3 ॥ రమణీయేషు ప్రదేశేషు భీమేన సహ క్రీడిత్వా సాయాహ్నే శాలిహోత్రాశ్రమం ప్రతి హిడింబ్యా నివర్తనం॥ 4 ॥ తత్ర వ్యాసాగమనం॥ 5 ॥ వ్యాసేన కుంత్యా ఆశ్వాసనం॥ 6 ॥ వ్యాసస్య ప్రతినివర్తనం॥ 7 ॥

Mahabharata - Adi Parva - Chapter Text

1-168-0 (7665) 
వైశంపాయన ఉవాచ। 1-168-0x (985) 
యుధిష్ఠిరవచః శ్రుత్వా కుంతీమంగేఽధిరోప్య సా।
భీమార్జునాంతరగతా యమాభ్యాం చ పురస్కృతా॥ 1-168-1 (7666) 
తిర్యగ్యుధిష్ఠిరే యాతి హిడింబా భీమగామినీ।
శాలిహోత్రసరో రంయమాససాద జలార్థినీ॥ 1-168-2 (7667) 
వనస్పతితలం గత్వా పరిమృజ్య గృహం యథా।
పాండవానాం చ వాసం సా కృత్వా పర్ణమయం తథా॥ 1-168-3 (7668) 
ఆత్మనశ్చ తథా కుంత్యా ఏకోద్దేశే చకార సా।
పాండవాస్తు తతః స్నాత్వా శుద్ధాః సంధ్యాముపాస్య చ॥ 1-168-4 (7669) 
తృషితాః క్షుత్పిపాసార్తా జలమాత్రేణ వర్తయన్।
శాలిహోత్రస్తతో జ్ఞాత్వా క్షుధార్తాన్పాండవాంస్తదా॥ 1-168-5 (7670) 
మనసా చింతయామాస పానీయం భోజనం మహత్।
తతస్తే పాండవాః సర్వే విశ్రాంతాః పృథయా సహ॥ 1-168-6 (7671) 
యథా జతుగృహే వృత్తం రాక్షసేన కృతం చ యత్।
కృత్వా కథా బహువిధాః కథాంతే పాండునందనం॥ 1-168-7 (7672) 
కుంతీ రాజసుతా వాక్యం భీమసేనమథాబ్రవీత్।
యథా పాండుస్తథా మాన్యస్తవ జ్యేష్ఠో యుధిష్ఠిరః॥ 1-168-8 (7673) 
అహం ధర్మవిదాఽనేన మాన్యా గురుతరా తవ।
తస్మాత్పాండుహితార్థం మే యువరాజ హితం కురు॥ 1-168-9 (7674) 
నికృతా ధార్తరాష్ట్రేణ పాపేనాకృతబుద్ధినా।
దుష్కృతస్య ప్రతీకారం న పశ్యామి వృకోదర॥ 1-168-10 (7675) 
తస్మాత్కతిపయాహేన యోగక్షేమం భవిష్యతి।
క్షేమం దుర్గమిమం వాసం వత్స్యామ హి యథా వయం॥ 1-168-11 (7676) 
ఇదమన్యన్మహదుఃఖం ధర్మకృచ్ఛ్రం వృకోదర।
దృష్ట్వైవ త్వాం మహాప్రాజ్ఞ అనంగాభిప్రచోదితా॥ 1-168-12 (7677) 
యుధిష్ఠిరం చ మాం చైవ వరయామాస ధర్మతః।
ధర్మార్థం దేహి పుత్రం త్వం స నః శ్రేయః కరిష్యతి॥ 1-168-13 (7678) 
ప్రతివాక్యం తు నేచ్ఛామి ఆవయోర్వచనం కురు।  1-168-14 (7679) 
వైశంపాయన ఉవాచ।
తథేతి తత్ప్రతిజ్ఞాయ భీమసేనోఽబ్రవీదిదం॥  1-168-14x (986) 
శాసనం తే కరిష్యామి వేదశాసనమిత్యపి।
సమక్షం భ్రాతృమధ్యే తు తాం చోవాచ స రాక్షసీం॥ 1-168-15 (7680) 
శృణు రాక్షసి సత్యేన సమయం తే వదాంయహం।'
యావత్కాలేన భవతి పుత్రస్యోత్పాదనం శుభే॥  1-168-16 (7681) 
తావత్కాలం చరిష్యామి త్వయా సహ సుమధ్యమే।
`విశేషతో మత్సకాశే మా ప్రకాశయ నీచతాం॥ 1-168-17 (7682) 
ఉత్తమస్త్రీగుణోపేతా భజేథా వరవర్ణిని।  1-168-18 (7683) 
వైశంపాయన ఉవాచ।
సా తథేతి ప్రతిజ్ఞాయ హిడింబా రాక్షసీ తథా॥  1-168-18x (987) 
గతాఽహని నివేశేషు భోజ్యం రాజార్హమానయత్।
సా కదాచిద్విహారార్థం హిడింబా కామరూపిణీ॥ 1-168-19 (7684) 
భీమసేనముపాదాయ ఊర్ధ్వమాచక్రమం తదా।
శైలశృంగేషు రంయేషు దేవతాయతనేషు చ॥ 1-168-20 (7685) 
మృగపక్షివిఘృష్టేషు రమణీయేషు సర్వేషు।
కృత్వా సా పరమం రూపం సర్వాభరణభూషితా॥ 1-168-21 (7686) 
సంజల్పంతీ సుమధురం రమయామాస పాండవం।
తథైవ వనదుర్గేషు పర్వతద్రుమసానుషు॥ 1-168-22 (7687) 
సరస్తు రమణీయేషు పద్మోత్పలవనేషు చ।
నదీద్వీపప్రదేశేషు వైడూర్యసికతేషు చ॥ 1-168-23 (7688) 
దేవారణ్యేషు పుణ్యేషు తథా పర్వతసానుషు।
సుతీర్థవనతోయాసు తథా గిరినదీషు చ॥ 1-168-24 (7689) 
సాగరస్య ప్రదేశేషు భణిహేమయుతేషు చ।
గుహ్యకానాం నివాసేషు కులపర్వతసానుషు॥ 1-168-25 (7690) 
సర్వర్తుఫలవృక్షేషు మానసేషు వనేషు చ।
బిభ్రతీ పరమం రూపం రమయామాస పాండవం॥ 1-168-26 (7691) 
`యథా సుమోదతే స్వర్గే సుకృత్యప్సరసా సహ।
సుతరాం పరమప్రీతస్తథా రేమే మహాద్యుతిః॥ 1-168-27 (7692) 
శుభం హి జఘనం తస్యాః సవర్ణమణిమేఖలం।
న తతర్ప తదా మృద్గన్భీమసేనో ముహుర్ముహుః॥'  1-168-28 (7693) 
రమయంతీ తతో భీమం తత్రతత్ర మనోజవా।
సా రేమే తేన సంహర్షాత్తృప్యంతీ చ ముహుర్ముహుః॥ 1-168-29 (7694) 
అహస్సు రమయంతీ సా నిశాకాలేషు పాండవం।
ఆనీయ వై స్వకే గేహే దర్శయామాస మాతరం॥ 1-168-30 (7695) 
భ్రాతృభిః సహితో నిత్యం స్వపతే పాండవస్తథా।
కుంత్యాః పరిచరంతీ సా తస్యాః పార్శ్వేవసన్నిశాం॥ 1-168-31 (7696) 
కామాంశ్చ ముఖవాసాదీనానయిష్యతి భోజనం।
తస్యాం రాత్ర్యాం వ్యతీతాయామాజగామ మహావ్రతః॥ 1-168-32 (7697) 
పారాశర్యో మహాప్రాజ్ఞో దివ్యదర్శీ మహాతపాః।
తేఽభివాద్య మహాత్మానం కృష్ణద్వైపాయనం శుభం। 
తస్థుః ప్రాంజలయః సర్వే సస్నుషా చైవ మాధవీ॥  1-168-33 (7698) 
శ్రీవ్యాస ఉవాచ। 1-168-34x (988) 
మయేదం మనసా పూర్వం విదితం భరతర్షభాః।
యథా స్థితైరధర్మేణ ధార్తరాష్ట్రౌర్వివాసితాః॥ 1-168-34 (7699) 
తద్విదిత్వాఽస్మి సంప్రాప్తశ్చికీర్ష్వై పరం హితం।
న విషాదో హి వః కార్యః సర్వమేతత్సుఖాయ వః॥ 1-168-35 (7700) 
సుహృద్వియోజనం కర్మ పురాకృతమరిందమాః।
తస్య సిద్ధిరియం ప్రాప్తా మా శోచత పరంతపాః॥ 1-168-36 (7701) 
సమాప్తే దుష్కృతే చైవ యూయం తే వై న సంశయః।
స్వరాష్ట్రే విహరిష్యంతో భవిష్యథ సబాంధవాః॥ 1-168-37 (7702) 
దీనతో బాలతశ్చైవ స్నేహం కుర్వంతి బాంధవాః।
తస్మాదభ్యధికః స్నేహో యుష్మాసు మమ సంప్రతి॥ 1-168-38 (7703) 
స్నేహపూర్వం చికీర్షామి హితం యత్తన్నిబోధత।
వసతేహ ప్రతిచ్ఛన్నా మమాగమనకాంక్షిణః॥ 1-168-39 (7704) 
ఏతద్వై శాలిహోత్రస్య తపసా నిర్మితం సరః।
రమణీయమిదం తోయం క్షుత్పిపాసాశ్రమాపహం॥ 1-168-40 (7705) 
కార్యార్థినస్తు షణ్మాసాన్విహరధ్వం యథాసుఖం॥  1-168-41 (7706) 
వైశంపాయన ఉవాచ। 1-168-42x (989) 
ఏవం స తాన్సమాశ్వాస్య వ్యాసః పార్థానరిందమాన్।
స్నేహాచ్చ సంపరిష్వజ్య కుంతీమాశ్వాసయత్ప్రభుః॥ 1-168-42 (7707) 
స్నుషే మా రోద మా రోదేత్యేవం వ్యాసోఽబ్రవీద్వచః।
జీవపుత్రే సుతస్తేఽయం ధర్మనిత్యో యుధిష్ఠిరః॥ 1-168-43 (7708) 
పృథివ్యాం పార్థఇవాన్సర్వాన్ప్రశాసిష్యతి ధర్మరాట్।
ధర్మేణ జిత్వా పృథివీమఖిలాం ధర్మకృద్వశీ॥ 1-168-44 (7709) 
స్థాపయిత్వా వశే సర్వాం సపర్వతవనాం శుభాం।
భీమసేనార్జునబలాద్భోక్ష్యత్యయమసంశయం॥ 1-168-45 (7710) 
పుత్రాస్తవ చ మాద్ర్యాశ్చ పంచైతే లోకవిశ్రుతాః।
స్వరాష్ట్రే విహరిష్యంతి సుఖం సుమనసస్తదా॥ 1-168-46 (7711) 
యక్ష్యంతి చ నరవ్యాఘ్రా విజిత్య పృథివీమిమాం।
రాజసూయాశ్వమేధాద్యైః క్రతుభిర్భూరిదక్షిణైః॥ 1-168-47 (7712) 
అనుగృహ్య సుహృద్వర్గం ధనేన చ సుఖేన చ।
పితృపైతామహం రాజ్యమహారిష్యంతి తే సుతాః॥ 1-168-48 (7713) 
స్నుషా కమలపత్రాక్షీ నాంనా కమలపాలికా।
వశవర్తినీ తు భీమస్య పుత్రమేషా జనిష్యతి॥ 1-168-49 (7714) 
తేన పుత్రేణ కృచ్ఛ్రేషు భవిష్యథ చ తారితాః।
ఇహ మాసం ప్రతీక్షధ్వమాగమిష్యాంయహం పునః॥ 1-168-50 (7715) 
దేశకాలౌ విదిత్వైవం యాస్యధ్వం పరమాం ముదం॥  1-168-51 (7716) 
వైశంపాయన ఉవాచ। 1-168-52x (990) 
స తైః ప్రాంజలిభిః సర్వైస్తథేత్యుక్తో జనాధిప।
జగామ భగవాన్వ్యాసో యథాగతమృషిః ప్రభుః॥ ॥ 1-168-52 (7717) 
 
ఇతి శ్రీమన్మహాభారతే ఆదిపర్వణి హిడింబవధపర్వణి అష్టషష్ట్యధికశతతమోఽధ్యాయః॥ 168 ॥

Mahabharata - Adi Parva - Chapter Footnotes

1-168-38 దీనతో బాలత ఇతి ద్వయం భావప్రధానం॥ అష్టషష్ట్యుత్తరశతతమోఽధ్యాయః॥ 168 ॥



ఆదిపర్వ - అధ్యాయ 169

॥ శ్రీః ॥

1.169. అధ్యాయః 169 

Mahabharata - Adi Parva - Chapter Topics

ఘటోత్కచోత్పత్తిః॥ 1 ॥ స్మృతిమాత్రాదాగచ్ఛావ ఇత్యుక్త్వా హిడింబాఘటోత్కచయోర్గమనం॥ 2 ॥

Mahabharata - Adi Parva - Chapter Text

1-169-0 (7718) 
వైశంపాయన ఉవాచ। 1-169-0x (991) 
గతే భగవతి వ్యాసే పాండవా విగతజ్వరాః।
ఊషుస్తత్ర చ షణ్మాసాన్వటవృక్షే యథాసుఖం॥ 1-169-1 (7719) 
శాకమూలఫలాహారాస్తపః కుర్వంతి పాండవాః।
అనుజ్ఞాతా మహారాజ తతః కమలపాలికా॥ 1-169-2 (7720) 
రమయంతీ సదా భీమం తత్రతత్ర మనోజవా।
దివ్యాభరణవస్త్రా హి దివ్యస్రగనులేపనా॥ 1-169-3 (7721) 
ఏవం భ్రాతౄన్సప్త మాసాన్హిడింబాఽవాసయద్వనే।
పాండవాన్భీమసేనార్థే రాక్షసీ కామరూపిణీ॥ 1-169-4 (7722) 
సుఖం స విహరన్భీమస్తత్కాలం పర్యణామయత్।
తతోఽలభత సా గర్భం రాక్షసీ కామరూపిణీ॥ 1-169-5 (7723) 
అతృప్తా భీమసేనేన సప్తమాసోపసంగతా।'
ప్రజజ్ఞే రాక్షసీ పుత్రం భీమసేనాన్మహాబలాత్॥  1-169-6 (7724) 
విరూపాక్షం మహావక్త్రం శంకుకర్ణం విభీషణం।
భీమరూపం సుతాంరాక్షం తీక్ష్ణదంష్ట్రం మహారథం॥ 1-169-7 (7725) 
మహేష్వాసం మహావీర్యం మహాసత్వం మహాజవం।
మహాకాయం మహాకాలం మహాగ్రీవం మహాభుజం॥ 1-169-8 (7726) 
అమానుషం మానుషజం భీమవేగమరిందమం।
పిశాచకానతీత్యాన్యాన్బభూవాతి స మానుషాన్॥ 1-169-9 (7727) 
బాలోఽపి విక్రమం ప్రాప్తో మానుషేషు విశాంపతే।
సర్వాస్త్రేషు వరో వీరః ప్రకామమభవద్బలీ॥ 1-169-10 (7728) 
సద్యో హి గర్భం రాక్షస్యో లభంతే ప్రసవంతి చ।
కామరూపధరాశ్చైవ భవంతి బహురూపికాః॥ 1-169-11 (7729) 
ప్రణంయ వికచః పాదావగృహ్ణాత్స పితుస్తదా।
మాతుశ్చ పరమేష్వాసస్తౌ చ నామాస్య చక్రతుః॥ 1-169-12 (7730) 
ఘటోహాస్యోత్కచ ఇతి మాతా తం ప్రత్యభాషత।
అభవత్తేన నామాస్య ఘటోత్కచ ఇతి స్మ హ॥ 1-169-13 (7731) 
అనురక్తశ్చ తానాసీత్పాండవాన్స ఘటోత్కచః।
తేషాం చ దయితో నిత్యమాత్మనిత్యో బభూవ హ॥ 1-169-14 (7732) 
ఘటోత్కచో మహాకాయః పాండవాన్పృథయా సహ।
అభివాద్య యథాన్యాయమబ్రవీచ్చ ప్రభాష్య తాన్॥ 1-169-15 (7733) 
కిం కరోంయహమార్యాణాం నిఃశంకం వదతానఘాః।
తం బ్రువంతం భైమసేనిం కుంతీ వచనమబ్రవీత్॥ 1-169-16 (7734) 
త్వం కురూణాం కులే జాతః సాక్షాద్భీమసమో హ్యసి।
జ్యేష్ఠః పుత్రోసి పంచానాం సాహాయ్యం కురు పుత్రక॥ 1-169-17 (7735) 
వైశంపాయన ఉవాచ। 1-169-18x (992) 
పృథయాప్యేవముక్తస్తు ప్రణంయైవ వచోఽబ్రవీత్।
యథా హి రావణో లోకే ఇంద్రజిచ్చ మహాబలః। 
వర్ష్మవీర్యసమో లోకే విశిష్టశ్చాభవం నృషు॥  1-169-18 (7736) 
కృత్యకాల ఉపస్థాస్యే పితౄనితి ఘటోత్కచః।
ఆమంత్ర్య రక్షసాం శ్రేష్ఠః ప్రతస్థే చోత్తరాం దిశం॥ 1-169-19 (7737) 
స హి సృష్టో భగవతా శక్తిహేతోర్మహాత్మనా।
వర్ణస్యాప్రతివీర్యస్య ప్రతియోద్ధా మహారథః॥ 1-169-20 (7738) 
`భీమ ఉవాచ। 1-169-21x (993) 
సహ వాసో మయా జీర్ణస్త్వయా కమలపాలికే।
పునర్ద్రక్ష్యసి రాజ్యస్థానిత్యభాషత తాం తదా॥ 1-169-21 (7739) 
హిడింబోవాచ। 1-169-22x (994) 
పదా మాం సంస్మరేః కాంత రిరంసూ రహసి ప్రభో।
తదా తవ వశం భూయ ఆగంతాస్ంయాశు భారత॥ 1-169-22 (7740) 
ఇత్యుక్త్వా సా జగామాశు భావమాసజ్య పాండవే।
హిడింబా సమయం స్మృత్వా స్వాం గతిం ప్రత్యపద్యత॥ ॥ 1-169-23 (7741) 
 
ఇతి శ్రీమన్మహాభారతే ఆదిపర్వణి హిడింబవధపర్వణి ఊనసప్తత్యుత్తరశతతమోఽధ్యాయః॥ 169 ॥

Mahabharata - Adi Parva - Chapter Footnotes

1-169-12 వికచః కేశహీనః॥ 1-169-13 ఘటోహం ఘటవద్వితర్క్యం ఆస్యం తదుపలక్షితం శిరః యస్య స ఘటోహాస్యః సచాసావుత్కచశ్చ ఘటోహాస్యోత్కచః। ఘటోఽహముత్కచోఽస్మీతి మాతరం సోఽభ్యభాషత ఇతి ఘ.ఙ. పాఠః॥ 13 ॥ 1-169-14 ఆత్మనిలః స్వవశః॥ ఊనసప్తత్యుత్తరశతతమోఽధ్యాయః॥ 169 ॥



ఆదిపర్వ - అధ్యాయ 170

॥ శ్రీః ॥

1.170. అధ్యాయః 170 

Mahabharata - Adi Parva - Chapter Topics

వనే చరతాం పాండవానాం వ్యాసేన సాంత్వనం ఏకచక్రానగర్యాం బ్రాహ్మణగృహే స్థాపనం చ॥ 1 ॥

Mahabharata - Adi Parva - Chapter Text

1-170-0 (7742) 
`వైశంపాయన ఉవాచ। 1-170-0x (995) 
తతస్తే పాండవాః సర్వే శాలిహోత్రాశ్రమే తదా।
పూజితాస్తేన వన్యేన తమామంత్ర్య మహామునిం॥ 1-170-1 (7743) 
జటాః కృత్వాఽఽత్మనః సర్వే వల్కలాజినవాససః।
కుంత్యా సహ మహాత్మానో బిభ్రతస్తాపసం వపుః॥ 1-170-2 (7744) 
బ్రాహ్మం వేదమధీయానా వేదాంగాని చ సర్వశః।
నీతిశాస్త్రం చ ధర్మజ్ఞా న్యాయజ్ఞానం చ పాండవాః॥ 1-170-3 (7745) 
శాలిహోత్రప్రసాదేన లబ్ధ్వా ప్రీతిమవాప్య చ।'
తే వనేన వనం గత్వా ఘ్నంతో మృగగణాన్బహూన్। 
అపక్రంయ యయూ రాజంస్త్వరమాణా మహారథాః॥  1-170-4 (7746) 
మత్స్యాంస్త్రిగర్తాన్పాంచాలాన్కీచకానంతరేణ చ।
రమణీయాన్వనోద్దేశాన్ప్రేక్షమాణాః సరాంసి చ॥ 1-170-5 (7747) 
క్వచిద్వహంతో జననీం త్వరమాణా మహారథాః।
`క్వచిచ్ఛ్రాంతాశ్చ కాంతారే క్వచిత్తిష్ఠంతి హర్షితాః'॥ 1-170-6 (7748) 
క్వచిచ్ఛందేన గచ్ఛంతస్తే జగ్ముః ప్రసభం పునః।
పథి ద్వైపాయన సర్వే దదృశుః స్వపితామహం॥ 1-170-7 (7749) 
తేఽభివాద్య మహాత్మానం కృష్ణద్వైపాయనం తదా।
తస్థుః ప్రాంజలయః సర్వే సహ మాత్రా పరంతపాః॥ 1-170-8 (7750) 
వ్యాస ఉవాచ। 1-170-9x (996) 
తదాశ్రమాన్నిర్గమనం మయా జ్ఞాతం నరర్షభాః।
ఘటోత్కచస్య చోత్పత్తిం జ్ఞాత్వా ప్రీతిరవర్ధత॥ 1-170-9 (7751) 
ఇదం నగరమభ్యాశే రమణీయం నిరామయం।
వసతేహ ప్రతిచ్ఛన్నా మమాగమనకాంక్షిణః॥ 1-170-10 (7752) 
వైశంపాయన ఉవాచ। 1-170-11x (997) 
ఏవం స తాన్సమాశ్వాస్య వ్యాసః పార్తానరిందమాన్।
ఏకచక్రామభిగతాం కుంతీమాశ్వాసయత్ప్రభుః॥ 1-170-11 (7753) 
శ్రీవ్యాస ఉవాచ। 1-170-12x (998) 
కుర్యాన్న కేవలం ధర్మం దుష్కృతం చ తథాన నరః।
సుకృతం దుష్కృతం లోకే న కర్తా నాస్తి కశ్చన॥ 1-170-12 (7754) 
అవశ్యం లభతే కర్తా ఫలం వై పుణ్యపాపయోః।
దుష్కృతస్య ఫలేనైవ ప్రాప్తం వ్యసనముత్తమం॥ 1-170-13 (7755) 
తస్మాన్మాధవి మానార్హే మా చ శోకే మనః కృథాః।  1-170-14 (7756) 
వైశంపాయన ఉవాచ।
ఏవముక్త్వా నివేశ్యైనాన్బ్రాహ్మణస్య నివేశనే॥  1-170-14x (999) 
జగామ భగవాన్వ్యాసో యతాకామమృషిః ప్రభుః॥ ॥  1-170-15 (7757) 
 
ఇతి శ్రీమన్మహాభారతే ఆదిపర్వణి హిడింబవధపర్వణి సప్తత్యధికశతతమోఽధ్యాయః॥ 170 ॥ ॥ సమాప్తం హిడింబవధపర్వ ॥




ఆదిపర్వ - అధ్యాయ 171

॥ శ్రీః ॥

1.171. అధ్యాయః 171 

 
(అథ బకవధపర్వ  ॥ 10 ॥)

Mahabharata - Adi Parva - Chapter Topics

ఏకచక్రాయాం భిక్షామటతః పాండవాందృష్ట్వా పౌరాణాం వితర్కః॥ 1 ॥ కుంభకారాద్భీమస్య మహత్తరపాత్రలాభః॥ 2 ॥ సభార్యస్య తద్గృహస్వామినో బ్రాహ్మణస్య క్రందితం శ్రుతవత్యాః కుంత్యాః భీమానుమత్యా బ్రాహ్మణాంతర్గృహప్రవేశః॥ 3 ॥ బ్రాహ్మణప్రలాపః॥ 4 ॥

Mahabharata - Adi Parva - Chapter Text

1-171-0 (7758) 
జనమేజయ ఉవాచ। 1-171-0x (1000) 
ఏకచక్రాం గతాస్తే తు కుంతీపుత్రా మహారథాః।
అత ఊర్ధ్వం ద్విజశ్రేష్ఠ కిమకుర్వత పాండవాః॥ 1-171-1 (7759) 
వైశంపాయన ఉవాచ। 1-171-2x (1001) 
ఏకచక్రాం గతాస్తే తు కంతీపుత్రా మహారథాః।
ఊషుర్నాతిచిరం కాలం బ్రాహ్మణస్య నివేశనే॥ 1-171-2 (7760) 
రమణీయాని పశ్యంతో వనాని వివిధాని చ।
పార్థివానపి చోద్దేశాన్సరితశ్చ సరాంసి చ॥ 1-171-3 (7761) 
చేరుర్భైశ్రం తదా తే తు సర్వ ఏవ విశాంపతే।
`యుధిష్ఠిరం చ కుంతీం చ చింతయంత ఉపాసతే॥ 1-171-4 (7762) 
భైక్షం చరంతస్తు తదా జటిలా బ్రహ్మచారిణః।
బభూవుర్నాగరాణాం చ గుణైః సంప్రియదర్శనాః॥ 1-171-5 (7763) 
నాగరా ఊచుః। 1-171-6x (1002) 
దర్శనీయా ద్విజాః శుభ్రా దేవగర్భోపమాః శుభాః।
భైక్షానర్హాశ్చ రాజ్యార్హాః సుకుమారాస్తపస్వినః॥ 1-171-6 (7764) 
నైతే యథార్థతో విప్రాః సుకుమారాస్తపస్వినః।
చరంతి భూమౌ ప్రచ్ఛన్నాః కస్మాచ్చిత్కారణాదిహ॥ 1-171-7 (7765) 
సర్వలక్షణసంపన్నా భైక్షం నార్హంతి నిత్యశః।
కార్యార్థినశ్చరంతీతి తర్కయంత ఇతి బ్రువన్॥ 1-171-8 (7766) 
బంధూనామాగమాన్నిత్యముపచారైస్తు నాగరాః।
భాజనాని చ పూర్ణాని భక్ష్యభోజ్యైరకారయన్॥ 1-171-9 (7767) 
మౌనవ్రతేన సంయుక్తా భైశ్రం గృహ్ణంతి పాండవాః।
మాతా చిరగతాన్జ్ఞాత్వా శోచంతీ పాండవాన్ప్రతి॥ 1-171-10 (7768) 
దుఃఖాశ్రుపూర్ణనయనా లిఖంత్యాస్తే మహీతలం।
భిక్షిత్వా ద్విజగేహేషు చింతయంతశ్చ మాతరం॥ 1-171-11 (7769) 
త్వరమాణా నివర్తంతే మాతృగౌరవయంత్రితాః।
మాత్రే నివేదయంతి స్మ కుంత్యై భైక్షం దివానిశం॥ 1-171-12 (7770) 
సర్వం సంపూర్ణభైక్షాన్నం మాతృదత్తం పృథక్పృథక్।
విభజ్యాభుంజతేష్టం తే యథాభాగం పృథక్పృథక్॥ 1-171-13 (7771) 
అర్ధం స్మ భుంజతే పంచ సహ మాత్రా పరంతపాః।
అర్ధం సర్వస్య భైక్షస్య భీమో భుంక్తే మహాబలః॥ 1-171-14 (7772) 
స నాశితశ్చ భవతి కల్యాణాన్నభుజిః పురా।
స వైవర్ణ్యం చ కార్శ్యం చ జగామాతృప్తికారితం॥ 1-171-15 (7773) 
ఆజ్యబిందుర్యథా వహ్నౌ మహతి జ్వలితే భవేత్।
తథార్ధభాగం భీమస్య భిక్షాన్నస్య నరోత్తమ॥ 1-171-16 (7774) 
తథైవ వసతాం తత్ర తేషాం రాజన్మహాత్మనాం।
అతిచక్రామ సుమహాన్కాలోఽథ భరతర్షభ॥ 1-171-17 (7775) 
భీమోఽపి క్రీడయిత్వాథ మిథో బ్రాహ్మణబంధుషు।
కుంభకారేణ సంబంధాల్లేభే పాత్రం మహత్తరం॥ 1-171-18 (7776) 
కుంభకారోఽదదాత్పాత్రం మహత్కృత్వాతిమాత్రకం।
ప్రహసన్భీమసేనాయ విస్మితస్తస్య కర్మణా॥ 1-171-19 (7777) 
తస్యాద్భుతం కర్మ కుర్వన్మృద్భారం మహదాదదే।
మృద్భారైః శతసాహస్రైః కుంభకారమతోషయత్॥ 1-171-20 (7778) 
చక్రే చక్రే చ మృద్భాండాన్సతతం భైక్షమాచరన్।
తదాదాయాగతం దృష్ట్వా హసంతి ప్రహసంతి చ॥ 1-171-21 (7779) 
భక్ష్యభోజ్యాని వివిధాన్యాదాయ ప్రక్షిపంతి చ।
ఏవమేవ సదా భుక్త్వా మాత్రే వదతి వై రహః। 
న చాశితోఽస్మి భవతి కల్యాణాన్నభృతః పురా॥'  1-171-22 (7780) 
తతః కదాచిద్భైక్షాయ గతాస్తే పురషర్షభాః।
సంగత్య భీమసేనస్తు తత్రాస్తే పృథయా సహ॥ 1-171-23 (7781) 
అథార్తిజం మహాశబ్దం బ్రాహ్మణస్య నివేశనే।
భృశముత్పతితం ఘోరం కుంతీ శుశ్రావ భారత॥ 1-171-24 (7782) 
రోరుయమాణాంస్తాందృష్ట్వా పరిదేవయతశ్చ సా।
కారుణ్యాత్సాధుభావాచ్చ కుంతీ రాజన్న చక్షమే॥ 1-171-25 (7783) 
మథ్యమానేవ దుఃఖేన హృదయేన పృథా తదా।
ఉవాచ భీమం కల్యాణీ కృపాన్వితమిదం వచః॥ 1-171-26 (7784) 
వసామః సుసుఖం పుత్ర బ్రాహ్మణస్య నివేశనే।
అజ్ఞాతా ధార్తరాష్ట్రస్య సత్కృతాం వీతమన్యవః॥ 1-171-27 (7785) 
సా చింతయే సదా పుత్ర బ్రాహ్మణస్యాస్య కిం న్వహం॥
కదా ప్రియం కరిష్యామి యత్కుర్యురుషితాః సుఖం॥ 1-171-28 (7786) 
ఏతావాన్పురుషస్తాత కృతం యస్మిన్న నశ్యతి।
యావచ్చ కుర్యాదన్యోఽస్య కుర్యాదభ్యధికం తతః॥ 1-171-29 (7787) 
తదిదం బ్రాహ్మణస్యాస్య దుఃఖమాపతితం ధ్రువం।
న తత్ర యది సాహాయ్యం కుర్యామ సుకృతం భవేత్॥ 1-171-30 (7788) 
భీమసేన ఉవాచ। 1-171-31x (1003) 
జ్ఞాయతామస్య యద్దుఃఖం యతశ్చైవ సముత్థితం।
విదిత్వా వ్యవసిష్యామి యద్యపి స్యాత్సుదుష్కరం॥ 1-171-31 (7789) 
వైశంపాయన ఉవాచ। 1-171-32x (1004) 
ఏవం తౌ కథయంతౌ చ భూయః సుశ్రువతుః స్వనం।
ఆర్తిజం తస్య విప్రస్య సభార్యస్య విశాంపతే॥ 1-171-32 (7790) 
అంతఃపురం తతస్తస్య బ్రాహ్మణస్య మహాత్మనః।
వివేశ త్వరితా కుంతీ బద్ధవత్సేవ సౌరభీ॥ 1-171-33 (7791) 
తతస్తం బ్రాహ్మణం తత్ర భార్యయా చ సుతేన చ।
దుహిత్రా చైవ సహితం దదర్శ వికృతాననం॥ 1-171-34 (7792) 
బ్రాహ్మణ ఉవాచ। 1-171-35x (1005) 
ధిగిదం జీవితం లోకే గతసారమనర్థకం।
దుఃఖమూలం పరాధీనం భృశమప్రియభాగి చ॥ 1-171-35 (7793) 
జీవితే పరమం దుఃఖం జీవితే పరమో జ్వరః।
జీవితే వర్తమానస్య ద్వంద్వానామాగమో ధ్రువః॥ 1-171-36 (7794) 
ఆత్మా హ్యేకో హి ధర్మార్థౌ కామం చైవ నిషేవతే।
ఏతైశ్చ విప్రయోగోఽపి దుఃఖం పరమనంతకం॥ 1-171-37 (7795) 
ఆహుః కేచిత్పరం మోక్షం స చ నాస్తి కథంచన।
అర్థప్రాప్తౌ తు నరకః కృత్స్న ఏవోపపద్యతే॥ 1-171-38 (7796) 
అర్థేప్సుతా పరం దుఃఖమర్థప్రాప్తౌ తతోఽధికం।
జాతస్నేహస్య చార్థేషు విప్రయోగే మహత్తరం॥ 1-171-39 (7797) 
`యావంతో యస్య సంయోగా ద్రవ్యైరిష్టైర్భవంత్యుత।
తావంతోఽస్య నిఖ్యంతే హృదయే శోకశంకవః॥ 1-171-40 (7798) 
తదిదం జీవితం ప్రాప్య అల్పకాలం మహాభయం।
త్యాగో హి న మయా ప్రాప్తో భార్యయా సహితేన చ॥'  1-171-41 (7799) 
న హి యోగం ప్రపశ్యామి యేన ముచ్యేయమాపదః।
పుత్రదారేణ వా సార్ధం ప్రాద్రవేయమనామయం॥ 1-171-42 (7800) 
యతితం వై మయా పూర్వం వేత్థ బ్రాహ్మణి తత్తథా।
క్షేమం యతస్తతో గంతుం త్వయా తు మమ న శ్రుతం॥ 1-171-43 (7801) 
ఇహ జాతా వివృద్ధాఽస్మి పితా మాతా మమేతి వై।
ఉక్తవత్యసి దుర్మేధే యాచ్యమానా మయాఽసకృత్॥ 1-171-44 (7802) 
స్వర్గతోఽపి పితా వృద్ధస్తథా మాతా చిరం తవ।
బంధవా భూతపూర్వాశ్చ తత్ర వాసే తు కా రతిః॥ 1-171-45 (7803) 
`న భోజనం విరుద్ధం స్యాన్న స్త్రీదేశో నిబంధనః।
సుదూరమపి తం దేశం వ్రజేద్గరుడహంసవత్॥'  1-171-46 (7804) 
సోఽయం తే బంధుకామాయా అశృణ్వంత్యా వచో మమ।
బంధుప్రణాశః సంప్రాప్తో భృశం దుఃఖకరో మమ॥ 1-171-47 (7805) 
అథవా మద్వినాశో యం న హి శక్ష్యామి కంచన।
పరిత్యక్తుమహం బంధుం స్వయం జీవన్నృశంసవత్॥ 1-171-48 (7806) 
సహధర్మచరీం దాంతాం నిత్యం మాతృసమాం మమ।
సఖాయం విహితాం దేవైర్నిత్యం పరమికాం గతిం॥ 1-171-49 (7807) 
పిత్రా మాత్రా చ విహితాం సదా గార్హస్థ్యభాగినీం।
వరయిత్వా యథాన్యాయం మంత్రవత్పరిణీయ చ॥ 1-171-50 (7808) 
కులీనాం శీలసంపన్నామపత్యజననీమపి।
త్వామహం జీవితస్యార్థే సాధ్వీమనపకారిణీం॥ 1-171-51 (7809) 
పరిత్యక్తుం న శక్ష్యామి భార్యాం నిత్యమనువ్రతాం।
కుత ఏవ పరిత్యక్తుం సుతాం శక్ష్యాంయహం స్వయం॥ 1-171-52 (7810) 
బాలామప్రాప్తవయసమజాతవ్యంజనాకృతిం।
భర్తురర్థాయ నిక్షిప్తాం న్యాసం ధాత్రా మహాత్మనా॥ 1-171-53 (7811) 
యయా దౌహిత్రజాఁల్లోకానాశంసే పితృభిః సహ।
స్వయముత్పాద్య తాం బాలాం కథముత్స్రష్టుముత్సహే॥ 1-171-54 (7812) 
మన్యంతే కేచిదధికం స్నేహం పుత్రే పితుర్నరాః।
కన్యాయాం కేచిదపరే మమ తుల్యావుభౌ స్మృతౌ॥ 1-171-55 (7813) 
యస్యాం లోకాః ప్రసూతిశ్చ స్థితా నిత్యమథో సుఖం।
అపాపాం తామహం బాలాం కథముత్స్రష్టుముత్సహే॥ 1-171-56 (7814) 
`కుత ఏవ పరిత్యక్తుం సుతం శక్ష్యాంయహం స్వయం।
ప్రార్థయేయం పరాం ప్రీతిం యస్మిన్స్వర్గఫలాని చ॥ 1-171-57 (7815) 
యస్య జాతస్య పితరో ముఖం దృష్ట్వా దివం గతాః।
అహం ముక్తః పితృఋణాద్యస్య జాతస్య తేజసా॥ 1-171-58 (7816) 
దయితం మే కథం బాలమహం త్యక్తుమిహోత్సహే।
తమహం జ్యేష్ఠపుత్రం మే కులనిర్హారకం విభుం॥ 1-171-59 (7817) 
మమ పిండోదకనిధిం కథం త్యక్ష్యామి పుత్రకం।
త్యాగోఽయం మమ సంప్రాప్తో మమన్వా మే సుతస్య వా॥ 1-171-60 (7818) 
తవ వా తవ పుత్ర్యా వా అత్ర వాసస్య తత్ఫలం।
న శృణోషి వచో మహ్యం తత్ఫలం భుంక్ష్వ భామిని॥ 1-171-61 (7819) 
అథవాహం న శక్ష్యామి స్వయం మర్తుం సుతం మమ।
ఏకం త్యక్తుం న శక్నోతి భవతీం చ సుతామపి॥ 1-171-62 (7820) 
అథ మద్రక్షణార్థం వా న హి శక్ష్యామి కంచన।
పరిత్యక్తుమహం బంధుం స్వయం జీవన్నృశంసవత్॥ 1-171-63 (7821) 
ఆత్మానమపి చోత్సృజ్య గతే ప్రేతవశం మయి।'
త్యక్తా హ్యేతే మయా వ్యక్తం నేహ శక్ష్యంతి జీవితుం॥  1-171-64 (7822) 
ఏషాం చాన్యతమత్యాగో నృశంసో గర్హితో బుధైః।
ఆత్మత్యాగే కృతే చేమే మరిష్యంతి మయా వినా॥ 1-171-65 (7823) 
స కృచ్ఛ్రామహమాపన్నో న శక్తస్తర్తుమాపదం।
అహో ధిక్కాం గతిం త్వద్య గమిష్యామి సబాంధవః। 
సర్వైః సహ మృతం శ్రేయో న చ మే జీవితుం క్షమం॥ ॥  1-171-66 (7824) 
 
ఇతి శ్రీమన్మహాభారతే ఆదిపర్వణి బకవచపర్వణి ఏకసప్తత్యధికశతతమోఽధ్యాయః॥ 171 ॥

Mahabharata - Adi Parva - Chapter Footnotes

1-171-42 యోగముపాయం॥ ఏకసప్తత్యధికశతతమోఽధ్యాయః॥ 171 ॥



ఆదిపర్వ - అధ్యాయ 172

॥ శ్రీః ॥

1.172. అధ్యాయః 172 

Mahabharata - Adi Parva - Chapter Topics

బ్రాహ్మణ ప్రతి తత్పత్నీవాక్యం॥ 1 ॥

Mahabharata - Adi Parva - Chapter Text

1-172-0 (7825) 
బ్రాహ్మణ్యువాచ। 1-172-0x (1006) 
న సంతాపస్త్వయా కార్యః ప్రాకృతేనేవ కర్హిచిత్।
న హి సంతాపకాలోఽయం వైద్యస్య తవ విద్యతే॥ 1-172-1 (7826) 
అవశ్యం నిధనం సర్వైర్గంతవ్యమిహ మానవైః।
అవశ్యభావిన్యర్థే వై సంతాపో నేహ విద్యతే॥ 1-172-2 (7827) 
భార్యా పుత్రోఽథ దుహితా సర్వమాత్మార్థమిష్యతే।
వ్యథాం జహి సుబుద్ధ్యా త్వం స్వయం యాస్యామి తత్ర చ॥ 1-172-3 (7828) 
ఏతద్ధి పరమం నార్యాః కార్యం లోకే సనాతనం।
ప్రాణానపి పరిత్యజ్య యద్భర్తుర్హితమాచరేత్॥ 1-172-4 (7829) 
తచ్చ తత్ర కృతం కర్మ తవాపీదం సుఖావహం।
భవత్యముత్ర చాక్షయ్యం లోకేఽస్మింశ్చ యశస్కరం॥ 1-172-5 (7830) 
ఏష చైవ గురుర్ధర్మో యం ప్రవక్ష్యాంయహం తవ।
అర్థశ్చ తవ ధర్మశ్చ భూయానత్ర ప్రదృశ్యతే॥ 1-172-6 (7831) 
యదర్థమిష్యతే భార్యా ప్రాప్తః సోఽర్థస్త్వయా మయి।
కన్యా చైకా కుమారశ్చ కృతాహమనృణా త్వయా॥ 1-172-7 (7832) 
సమర్థః పోషణే చాసి సుతయో రక్షణే తథా।
న త్వహం సుతయోః శక్తా తథా రక్షణపోషణే॥ 1-172-8 (7833) 
మమ హి త్వద్విహీనాయాః సర్వప్రాణధనేశ్వర।
కథం స్యాతాం సుతౌ బాలౌ భరేయం చ కథం త్వహం॥ 1-172-9 (7834) 
కథం హి విధవాఽనాథా బాలపుత్రా వినా త్వయా।
మిథునం జీవయిష్యామి స్థితా సాధుగతే పథి॥ 1-172-10 (7835) 
అహం కృతావలేపైశ్చ ప్రార్థ్యమానామిమాం సుతాం।
అయుక్తైస్తవ సంబంధే కథం శక్ష్యామి రక్షితుం॥ 1-172-11 (7836) 
ఉత్సృష్టమామిషం భూమౌ ప్రార్థయంతి యథా ఖగాః।
ప్రార్థయంతి జనాః సర్వే పతిహీనాం తథా స్త్రియం॥ 1-172-12 (7837) 
సాఽహం విచాల్యమానా వై ప్రార్థ్యమానా దురాత్మభిః।
స్థాతుం పథి న శక్ష్యామి సజ్జనేష్టే ద్విజోత్తమ॥ 1-172-13 (7838) 
`స్త్రీజన్మ గర్హితం నాథ లోకే దుష్టజనాకులే।
మాతాపిత్రోర్వశే కన్యా ప్రౌఢా భర్తృవశే తథా॥ 1-172-14 (7839) 
అభావే చానయోః పుత్రే ఖతంత్రా స్త్రీ విగర్హితా॥  1-172-15 (7840) 
అనాథత్వం స్త్రియో ద్వారం దుష్టానాం వివృతం హి తత్।
వస్త్రఖండం ఘృతాక్తం హి యథా సంకృష్యతే శ్వభిః॥'  1-172-16 (7841) 
కథం తవ కులస్యైకమిమం బాలమనాగసం।
పితృపైతామహే మార్గే నియోక్తుమహముత్సహే॥ 1-172-17 (7842) 
కథం శక్ష్యామి బాలేఽస్మిన్గుణానాధాతుమీప్సితాన్।
అనాథే సర్వతో లుప్తే యథా త్వం ధర్మదర్శివాన్॥ 1-172-18 (7843) 
ఇమామపి చ తే బాలామనాథాం పరిభూయ మాం।
అనర్హాః ప్రార్థయిష్యంతి శూద్రా వేదశ్రుతిం యథా॥ 1-172-19 (7844) 
తాం చేదహం న దిత్సేయం సద్గుణైరుపబృంహితాం।
ప్రమథ్యైనాం హరేయుస్తే హవిర్ధ్వాంక్షా ఇవాధ్వరాత్॥ 1-172-20 (7845) 
సంప్రేక్షమాణా పుత్రీం తే నానురూపమివాత్మనః।
అనర్హవశమాపన్నామిమాం చాపి సుతాం తవ॥ 1-172-21 (7846) 
అవజ్ఞాతా చ లోకేషు తథాన్మానమజానతీ।
అవలిప్తైరైర్బ్రహ్మన్మరిష్యామి న సంశయః॥ 1-172-22 (7847) 
తౌ చ హీనౌ మయా బాలౌ త్వయా చైవ తథాత్మజౌ।
వినశ్యేతాం న సందేహో మత్స్యావివ జలక్షయే॥ 1-172-23 (7848) 
త్రితయం సర్వథాప్యేవం వినశిష్యత్యసంశయం।
త్వయా విహీనం తస్మాత్త్వం మాం పరిత్యక్తుమర్హసి॥ 1-172-24 (7849) 
వ్యుష్టిరేషా పరా స్త్రీణాం పూర్వం భర్తుః పరా గతిః।
నను బ్రహ్మన్సపుత్రాణామితి ధర్మవిదో విదుః॥ 1-172-25 (7850) 
`అనిష్టమిహ పుత్రాణాం విషయే పరివర్తితుం।
హరిద్రాంజనపుష్పాదిసౌమంగల్యయుతా సతీ॥ 1-172-26 (7851) 
మరణం యాతి యా భర్తుస్తద్దత్తజలపాయినీ।
భర్తృపాదార్పితమనాః సా యాతి గిరిజాపదం॥ 1-172-27 (7852) 
గిరాజాయాః సఖీ భూత్వా మోదతే నగకన్యయా।
మితం దదాతి హి పితా మితం మాతా మితం సుతః॥ 1-172-28 (7853) 
అమితస్య హి దాతారం కా పతిం నాభినందతి।
ఆశ్రమాశ్చాగ్నిసంస్కారా జపహోమవ్రతాని చ॥ 1-172-29 (7854) 
స్త్రీణాం నైతే విధాతవ్యా వినా పతిమనిందితం।
క్షమా శౌచమనాహారమేతావద్విహితం స్త్రియాః॥'  1-172-30 (7855) 
పరిత్యక్తః సుతశ్చాయం దుహితేయం తథా మయా।
బాంధవాశ్చ పరిత్యక్తాస్త్వదర్థం జీవితం చ మే॥ 1-172-31 (7856) 
యజ్ఞైస్తపోభిర్నియమైర్దానైశ్చ వివిధైస్తథా।
విశిష్యతే స్త్రియా భర్తుర్నిత్యం ప్రియహితే స్థితిః॥ 1-172-32 (7857) 
తదిదం యచ్చికీర్షామి ధర్మం పరమసంమతం।
ఇష్టం చైవ హితం చైవ తవ చైవ కులస్య చ॥ 1-172-33 (7858) 
ఇష్టాని చాప్యపత్యాని ద్రవ్యాణి సుహృదః ప్రియాః।
ఆపద్ధర్మప్రమోక్షాయ భార్యా చాపి సతాం మతం॥ 1-172-34 (7859) 
ఆపదర్థే ధనం రక్షేద్దారాన్రక్షేద్ధనైరపి।
ఆత్మానం సతతం రక్షేద్దారైరపి ధనైరపి॥ 1-172-35 (7860) 
దృష్టాదృష్టఫలార్థం హి భార్యా పుత్రో ధనం గృహం।
సర్వమేతద్విధాతవ్యం బుధానామేష నిశ్చయః॥ 1-172-36 (7861) 
ఏకతో వా కులం కృత్స్నమాత్మా వా కులవర్ధనః।
`ఉభయోః కోధికో విద్వన్నాత్మా చైవాధికః కులాత్॥ 1-172-37 (7862) 
ఆత్మనో విద్యమానత్వాద్భువనాని చతుర్దశ।
విద్యంతే ద్విజశార్దూల ఆతమా రక్ష్యస్తతస్త్వయా॥ 1-172-38 (7863) 
ఆత్మన్యవిద్యమానే చేదస్య నాస్తీహ కించన।
ఏతజ్జగదిదం సర్వమాత్మనా న సమం కిల॥'  1-172-39 (7864) 
స కురుష్వ మయా కార్యం తారయాత్మానమాత్మనా।
అనుజానీహీ మామార్య సుతౌ మే పరిపాలయ॥ 1-172-40 (7865) 
అవధ్యాః స్త్రియ ఇత్యాహుర్ధర్మజ్ఞా ధర్మనిశ్చయే।
ధర్మజ్ఞాన్రాక్షసానాహుర్న హన్యాత్స చ మామపి॥ 1-172-41 (7866) 
నిఃసంశయం వధః పుంసాం స్త్రీణాం సంశయితో వధః।
అతో మామేవ ధర్మజ్ఞ ప్రస్థాపయితుమర్హసి॥ 1-172-42 (7867) 
భుక్తం ప్రియాణ్యవాప్తాని ధర్మశ్చ చరితో మయా।
`త్వచ్ఛుశ్రూషణసంభూతా కీర్తిశ్చాప్యతులా మమ।' 
త్వత్ప్రసూతిః ప్రియా ప్రాప్తా న మాం తప్స్యత్యజీవితం॥  1-172-43 (7868) 
జాతపుత్రా చ వృద్ధా చ ప్రియకామా చ తే సదా।
సమీక్ష్యైతదహం సర్వం వ్యవసాయం కరోంయతః॥ 1-172-44 (7869) 
ఉత్సృజ్యాపి హి మామార్య ప్రాప్స్యస్యన్యామపి స్త్రియం।
తతః ప్రతిష్ఠితో ధర్మో భవిష్యతి పునస్తవ॥ 1-172-45 (7870) 
న చాప్యధర్మః కల్యాణ బహుపత్నీకతా నృణాం।
స్త్రీణామధర్మః సుమహాన్భర్తుః పూర్వస్య లంఘనే॥ 1-172-46 (7871) 
ఏతత్సర్వం సమీక్ష్య త్వమాత్మత్యాగం చ గర్హితం।
ఆత్మానం తారయాద్యాశు కులం చేమౌ చ దారకౌ॥ 1-172-47 (7872) 
వైశంపాయన ఉవాచ। 1-172-48x (1007) 
ఏవముక్తస్తయా భర్తా తాం సమాలింగ్య భారత।
ముమోచ బాష్పం శనకైః సభార్యో భృశదుఃఖితః॥ 1-172-48 (7873) 
`మైవం వద త్వం కల్యాణి తిష్ఠ చేహ సుమధ్యమే।
న తు భార్యాం త్యజేత్ప్రాజ్ఞః పుత్రాన్వాపి కదాచన॥ 1-172-49 (7874) 
విశేషతః స్త్రియం రక్షేత్పురుషో బుద్ధిమానిహ।
త్యక్త్వా తు పురుషో జీవేన్న హాతవ్యానిమాన్సదా। 
న వేత్తి కామం ధర్మం చ అర్థం మోక్షం చ తత్త్వతః॥' ॥  1-172-50 (7875) 
 
ఇతి శ్రీమన్మహాభారతే ఆదిపర్వణి బకవధపర్వణి ద్విసప్తత్యధికశతతమోఽధ్యాయః॥ 172 ॥

Mahabharata - Adi Parva - Chapter Footnotes

1-172-1 వైద్యస్య విద్యావనః॥ 1-172-25 పరా వ్యుష్టిర్మహద్భాగ్యం॥ 1-172-43 త్వత్ త్వత్తః ప్రసూతిః సంతతిః। అజీవితం మరణం॥ ద్విసప్తత్యధికశతతమోఽధ్యాయః॥ 172 ॥



ఆదిపర్వ - అధ్యాయ 173

॥ శ్రీః ॥

1.173. అధ్యాయః 173 

Mahabharata - Adi Parva - Chapter Topics

బ్రాహ్మణం ప్రతి తత్కన్యావాక్యం॥ 1 ॥ బాలస్య పుత్రస్య వచనేన పిత్రోః కించిద్ధర్షసమయే కుంత్యాస్తత్సమీపే గమనం॥ 2 ॥

Mahabharata - Adi Parva - Chapter Text

1-173-0 (7876) 
వైశంపాయన ఉవాచ। 1-173-0x (1008) 
తయోర్దుఃఖితయోర్వాక్యమతిమాత్రం నిశంయ తు।
తతో దుఃఖపరీతాంగీ కన్యా తావభ్యభాషత॥ 1-173-1 (7877) 
కిమేవం భృశదుఃఖార్తౌ రోరూయేతామనాథవత్।
మమాపి శ్రూయతాం వాక్యం శ్రుత్వా చ క్రియతాం క్షమం॥ 1-173-2 (7878) 
ధర్మతోఽహం పరిత్యాజ్యా యువయోర్నాత్ర సంశయః।
త్యక్తవ్యాం మాం పరిత్యజ్య త్రాహి సర్వం మయైకయా॥ 1-173-3 (7879) 
ఇత్యర్థమిష్యతేఽపత్యం తారయిష్యతి మామితి।
అస్మిన్నుపస్థితే కాలే తరధ్వం ప్లవవన్మయా॥ 1-173-4 (7880) 
ఇహ వా తారయేద్దుర్గాదుత వా ప్రేత్య భారత।
సర్వథా తారయేత్పుత్రః పుత్ర ఇత్యుచ్యతే బుధైః॥ 1-173-5 (7881) 
ఆకాంక్షంతే చ దౌహిత్రాన్మయి నిత్యం పితామహాః।
తత్స్వయం వై పరిత్రాస్యే రక్షంతీ జీవితం పితుః॥ 1-173-6 (7882) 
భ్రాతా చ మమ బాలోఽయం గతే లోకమముం త్వయి।
అచిరేణైవ కాలేన వినశ్యేత న సంశయః॥ 1-173-7 (7883) 
తాతేపి హి గతే స్వర్గం వినష్టే చ మమానుజే।
పిండః పితౄణాం వ్యుచ్ఛిద్యేత్తత్తేషాం విప్రియం భవేత్॥ 1-173-8 (7884) 
పిత్రా త్యక్తా తథా మాత్రా భ్రాత్రా చాహమసంశయం।
దుఃఖాద్దుఃఖతరం ప్రాప్య ంరియేయమతథోచితాం॥ 1-173-9 (7885) 
త్వయి త్వరోగే నిర్ముక్తో మాతా భ్రాతా చ మే శిశుః।
సంతానశ్చైవ పిండశ్చ ప్రతిష్ఠాస్యత్యసంశయం॥ 1-173-10 (7886) 
ఆత్మా పుత్రః సఖీ భార్యా కృచ్ఛ్రం తు దుహితా కిల।
స కృచ్ఛ్రాన్మోచయాత్మానం మాం చ ధర్మే నియోజయా॥ 1-173-11 (7887) 
అనాథా కృపణా బాలా యత్ర క్వచన గామినీ।
భవిష్యామి త్వయా తాత విహీనా కృపణా సదా॥ 1-173-12 (7888) 
అథవాహం కరిష్యామి కులస్యాస్య విమోచనం।
ఫలసంస్థా భవిష్యామి కృత్వా కర్మ సుదుష్కరం॥ 1-173-13 (7889) 
అథవా యాస్యసే తత్ర త్యక్త్వా మాం ద్విజసత్తమ।
పీడితాఽహం భవిష్యామి తదవేక్షస్వ మామపి॥ 1-173-14 (7890) 
తదస్మదర్థం ధర్మార్థం ప్రసవార్థం చ సత్తమ।
ఆత్మానం పరిరక్షస్వ త్యక్తవ్యాం మాం చ సంత్యజ॥ 1-173-15 (7891) 
అవశ్యకరణీయే చ మా త్వాం కాలోత్యగాదయం।
కిం త్వతః పరమం దుఃఖం యద్వయం స్వర్గతే త్వయి॥ 1-173-16 (7892) 
యాచమానాః పరాదన్నం పరిధావేమహి శ్వవత్।
త్వయి త్వరోగే నిర్ముక్తే క్లేశాదస్మాత్సబాంధవే। 
అమృతేవ సతీ లోకే భవిష్యామి సుఖాన్వితా॥  1-173-17 (7893) 
ఇతః ప్రదానే దేవాశ్చ పితరశ్చేతి నః శ్రుతం।
త్వయా దత్తేన తోయేన భవిష్యతి హితాయ వై॥ 1-173-18 (7894) 
`ఇత్యేతదుభయం తాత నిశాంయ తవ యద్ధితం।
తద్వ్యవస్య తథాంబాయా హితం స్వస్య సుతస్య చ॥ 1-173-19 (7895) 
మాతాపిత్రోశ్చ పుత్రాస్తు భవితారో గుణాన్వితాః।
న తు పుత్రస్య పితరో పునర్జాతు భవిష్యతః॥'  1-173-20 (7896) 
వైశంపాయన ఉవాచ। 1-173-21x (1009) 
ఏవం బహువిధం తస్యా నిశంయ పరిదేవితం।
పితా మాతా చ సా చైవ కన్యా ప్రరురుదుస్త్రయః॥ 1-173-21 (7897) 
తతః ప్రరుదితాన్సర్వాన్నిశంయాథ సుతస్తదా।
ఉత్ఫుల్లనయనో బాలః కలమవ్యక్తమబ్రవీత్॥ 1-173-22 (7898) 
మా పితా రుద మా మాతర్మా స్వసస్త్వితి చాబ్రవీత్।
ప్రహసన్నివ సర్వాంస్తానేకైకమనుసర్పతి॥ 1-173-23 (7899) 
తతః స తృణమాదాయ ప్రహృష్టః పునరబ్రవీత్।
అనేనాహం హనిష్యామి రాక్షసం పురుషాదకం॥ 1-173-24 (7900) 
వైశంపాయన ఉవాచ। 1-173-25x (1010) 
తథాపి తేషాం దుఃఖేన పరీతానాం నిశంయ తత్।
బాలస్య వాక్యమవ్యక్తం హర్షః సమభవన్మహాన్॥ 1-173-25 (7901) 
అయం కాల ఇతి జ్ఞాత్వా కుంతీ సముపసృత్య తాన్।
గతాసూనమృతేనేవ జీవయంతీదమబ్రవీత్॥ ॥ 1-173-26 (7902) 
 
ఇతి శ్రీమన్మహాభారతే ఆదిపర్వణి బకవధపర్వణి త్రిసప్తత్యధికశతతమోఽధ్యాయః॥ 173 ॥

Mahabharata - Adi Parva - Chapter Footnotes

1-173-15 ప్రసవార్థం వంశార్థం॥ 1-173-17 అమృతేవ జీవంతీవ। ఇహ లోకే కీర్తేః సత్త్వాత్॥ 1-173-18 ఇతః ప్రదానే అస్మిన్ రాక్షసాహారాయ కన్యాదానే దుర్దానత్వాత్ పితుర్దుర్మరణాచ్చ కన్యాయా దేవాశ్చ పితరశ్చ హితాయ నేతి శ్రుతం యద్యపి తథాపి త్వయా దత్తేనః తోయేన తవ మమ చ హితాయ తే భవిష్యంతీత్యర్థః॥ 1-173-22 కలం మధురా॥ త్రిసప్తత్యధికశతతమోఽధ్యాయః॥ 173 ॥



ఆదిపర్వ - అధ్యాయ 174

॥ శ్రీః ॥

1.174. అధ్యాయః 174 

Mahabharata - Adi Parva - Chapter Topics

కుంత్యా రోదనకారణప్రశ్నే బ్రాహ్మణేన బకవృత్తాంతకథనం॥ 1 ॥

Mahabharata - Adi Parva - Chapter Text

1-174-0 (7903) 
కుంత్యువాచ। 1-174-0x (1011) 
కుతోమూలమిదం దుఃఖం జ్ఞాతుమిచ్ఛామి తత్త్వతః।
విదిత్వాప్యపకర్షేయం శక్యం చేదపకర్షితుం॥ 1-174-1 (7904) 
బ్రాహ్మణ ఉవాచ। 1-174-2x (1012) 
ఉపపన్నం సతామేతద్యద్బ్రవీపి తపోధనే।
న తు దుఃఖమిదం శక్యం మానుషేణ వ్యపోహితుం॥ 1-174-2 (7905) 
`తథాపి తత్త్వమాఖ్యాస్యే దుఃఖస్యైతస్య సంభవం।
శక్యం వా యది వాఽశక్యం శృణు భద్రే యథాతథం॥ 1-174-3 (7906) 
సమీపే నగరస్యాస్య వకో వసతి రాక్షసః।
ఇతో గవ్యూతిమాత్రే।ఞస్తి యమునాగహ్వరే గుహా॥ 1-174-4 (7907) 
తస్యాం ఘోరః స వసతి జిఘాంసుః పురుషాదకః।
బకాభిధానో దుష్టాత్మా రాక్షసానాం కులాధమః॥ 1-174-5 (7908) 
ఈశో జనపదస్యాస్య పురస్య చ మహాబలః।
పుష్టో మానుషమాంసేన దుర్బుద్ధిః పురుషాదకః॥ 1-174-6 (7909) 
ప్రబలః కామరూపీ చ రాక్షసస్తు మహాబలః।
తేనోపసృష్టా నగరీ వర్షమద్య త్రయోదశం॥ 1-174-7 (7910) 
తత్కృతే పరచక్రాచ్చ భూతేభ్యశ్చ న నో భయం।
పురుషాదేన రౌద్రేణ భక్ష్యమాణా దురాత్మనా॥ 1-174-8 (7911) 
అనాథా నగరీ నాథం త్రాతారం నాధిగచ్ఛతి।
గుహాయాం చ వసంస్తత్ర బాధతే సతతం జనం॥ 1-174-9 (7912) 
స్త్రియో బాలాంశ్చ వృద్ధాంశ్చ యూనశ్చాపి దురాత్మవాన్।
అత్ర మంత్రైశ్చ హోమైశ్చ భోజనైశ్చ స రాక్షసః॥ 1-174-10 (7913) 
ఈడితో ద్విజముఖ్యైశ్చ పూజితశ్చ దురాత్మవాన్।
యదా చ సకలానేవం ప్రసూదయతి రాక్షసః॥ 1-174-11 (7914) 
అథైనం బ్రాహ్మణాః సర్వే సమయే సమయోజయన్।
మా స్మ కామాద్వధీ రక్షో దాస్యామస్తే సదా వయం॥ 1-174-12 (7915) 
పర్యాయేణ యథాకామమిహ మాంసోదనం ప్రభో।
అన్నం మాంససమాయుక్తం తిలచూర్ణసమన్వితం॥ 1-174-13 (7916) 
సర్పిషా చ సమాయుక్తం వ్యంజనైశ్చ సమన్వితం।
సూపాంస్త్రీన్సతిలాన్పిండాఁల్లాజాపూపసురాసవాన్॥ 1-174-14 (7917) 
శృతాశృతాన్పానకుంభాన్స్థూలమాంసం శృతాశృతం।
వనమాహిషవారాహభాల్లూకం చ శృతాశృతం॥ 1-174-15 (7918) 
సర్పిఃకుంభాంశ్చ వివిధాందధికుంభాంస్తథా బహూన్।
సద్యఃసిద్ధసమాయుక్తం తిలచూర్ణైః సమాకులం॥ 1-174-16 (7919) 
కులాచ్చ పురుషం చైకం బలీవర్దౌ చ కాలకౌ।
ప్రాప్స్యసి త్వమసంక్రుద్ధో రక్షోభాగం ప్రకల్పితం॥ 1-174-17 (7920) 
తిష్ఠేహ సమయేఽస్మాకమిత్యయాచంత తం ద్విజాః।
బాఢమిత్యేవ తద్రక్షస్తద్వచః ప్రత్యగృహ్ణత॥ 1-174-18 (7921) 
పరచక్రాటవీకేభ్యో రక్షణం స కరోతి చ।
తస్మిన్భాగే సునిర్దిష్టే స్థితః స సమయే బలీ॥ 1-174-19 (7922) 
ఏకైకం చైవ పురుషం సంప్రయచ్ఛంతి వేతనం।
స వారో బహుభిర్వర్షైర్భవత్యసుకరో నరైః॥ 1-174-20 (7923) 
తద్విమోక్షాయ యే కేచిద్యతంతే పురుషాః క్వచిత్।
సపుత్రదారాంస్తాన్హత్వా తద్రక్షో భక్షయత్యుత॥'  1-174-21 (7924) 
వేత్రకీయగృహే రాజా నాయం నయమిహాస్థితః।
ఉపాయం తం న కురుతే యత్నాదపి స మందధీః। 
అనామయం జనస్యాస్య యేన స్యాదద్య శాశ్వతం॥  1-174-22 (7925) 
ఏతదర్హా వచం నూనం వసామో దుర్బలస్య యే।
విషయే నిత్యవాస్తవ్యాః కురాజానముపాశ్రితాః॥ 1-174-23 (7926) 
బ్రాహ్మణాః కస్య వక్తవ్యాః కస్య వాచ్ఛందచారిణః।
గుణైరేతే హి వత్స్యంతి కామగాః పక్షిణో యథా॥ 1-174-24 (7927) 
రాజానం ప్రథమం విందేత్తతో భార్యాం తతో ధనం।
`రాజన్యసతి లోకేఽస్మిన్కుతో భార్యా కుతో ధనం। 
వయస్య సంచయేనాస్య జ్ఞాతీన్పుత్రాంశ్చ తారయేత్॥  1-174-25 (7928) 
విపీరతం మయా చేదం త్రయం సర్వముపార్జితం।
తదిమామాపదం ప్రాప్య భృశం తప్యామహే వయం॥ 1-174-26 (7929) 
సోఽయమస్మాననుప్రాప్తో వారః కులవినాశనః।
భోజనం పురుషశ్చైకః ప్రదేయం వేతనం మయా॥ 1-174-27 (7930) 
న చ మే విద్యతే విత్తం సంక్రేతుం పురుషం క్వచిత్।
సుహృజ్జనం ప్రదాతుం చ న శక్ష్యామి కదాచన॥ 1-174-28 (7931) 
గతిం చాన్యాం న పశ్యామి తస్మాన్మోక్షాయ రక్షసః।
సోఽహం దుఃఖార్ణవే మగ్నో మహత్యసుకరే భృశం॥ 1-174-29 (7932) 
సహైవైతైర్గమిష్యామి బాంధవైరద్య రాక్షసం।
తతో నః సహితాన్క్షుద్రః సర్వానేవోపభోక్ష్యతి॥ 1-174-30 (7933) 
`దుఃఖమూలమిదం భద్రే మయోక్తం ప్రశ్నతోఽనఘే॥' ॥  1-174-31 (7934) 
 
ఇతి శ్రీమన్మహాభారతే ఆదిప్రవణి బకవధపర్వణి చతుఃసప్తత్యధికశతతమోఽధ్యాయః॥ 174 ॥

Mahabharata - Adi Parva - Chapter Footnotes

1-174-22 వేత్రకీయగృహే స్థానవిశేషే। ఇతోఽదూరే రాజాస్త్యయమిహ నగరే నయం న ఆస్థితః। అస్య నగరస్యావేక్షాం న కరోతీత్యర్థః। స్వయం రాక్షసం హంతుమశక్తత్వాత్। నాయం నాయమిహాస్థిత ఇతి ఖపుస్తకపాఠః। నాయం నాయం బలిం పునః పునః ప్రాపయ్యేత్యర్థః। ఉపాయమప్యన్యద్వారా న కురుతే యతో మందధీః॥ 1-174-23 ఏతదర్హాః ఏతస్య దుఃఖస్య యోగ్యాః॥ చతుఃసప్తత్యధికశతతమోఽధ్యాయః॥ 174 ॥



ఆదిపర్వ - అధ్యాయ 175

॥ శ్రీః ॥

1.175. అధ్యాయః 175 

Mahabharata - Adi Parva - Chapter Topics

కుంత్యా బకం ప్రతి స్వపుత్రప్రేషణవచనం॥ 1 ॥

Mahabharata - Adi Parva - Chapter Text

1-175-0 (7935) 
కుంత్యువాచ। 1-175-0x (1013) 
న విషాదస్త్వయా కార్యో భయాదస్మాత్కథంచన।
ఉపాయః పరిదృష్టోఽత్ర తస్మాన్మోక్షాయ రక్షసః॥ 1-175-1 (7936) 
`నైవ స్వయం సపుత్రస్య గమనం తత్ర రోచయే।'
ఏకస్తవ సుతో బాలః కన్యా చైకా తపస్వినీ। 
న చైతయోస్తథా పత్న్యా గమనం తవ రోచయే॥  1-175-2 (7937) 
మమ పంచ సుతా బ్రహ్మంస్తేషామేకో గమిష్యతి।
త్వదర్థం బలిమాదాయ తస్య పాపస్య రక్షసః॥ 1-175-3 (7938) 
బ్రాహ్మణ ఉవాచ। 1-175-4x (1014) 
నాహమేతత్కరిష్యామి జీవితార్థీ కథంచన।
బ్రాహ్మణస్యాతిథేశ్చైవ స్వార్థే ప్రాణాన్వియోజయన్॥ 1-175-4 (7939) 
న త్వేతదకులీనాసు నాధర్మిష్ఠాసు విద్యతే।
యద్బ్రాహ్మమార్థం విసృజేదాత్మానమపి చాత్మజం॥ 1-175-5 (7940) 
ఆత్మనస్తు వధః శ్రేయో బోద్ధవ్యమితి రోచతే।
బ్రహంవధ్యాఽఽత్మవధ్యా వా శ్రేయానాత్మవధో మమ॥ 1-175-6 (7941) 
బ్రహ్మవధ్యా పరం పాపం నిష్కృతిర్నాత్ర విద్యతే।
అబుద్ధిపూర్వం కృత్వాపి ప్రత్యవాయో హి విద్యతే॥ 1-175-7 (7942) 
న త్వహం వధమాకాంక్షే స్వయమేవాత్మనః శుభే।
పరైః కృతే వధే పాపం న కించిన్మయి విద్యతే॥ 1-175-8 (7943) 
అభిసంధౌ కృతే తస్మిన్బ్రాహ్మణస్య వధే మయా।
నిష్కృతిం న ప్రపశ్యామి నృశంసం క్షుద్రమేవ చ॥ 1-175-9 (7944) 
ఆగతస్య గృహం త్యాగస్తథైవ శరణార్థినః।
యాచమానస్య చ వధో నృశంసో గర్హితో బుధైః॥ 1-175-10 (7945) 
కుర్యాన్న నిందితం కర్మ న నృశంసం కథంచన।
ఇతి పూర్వే మహాత్మాన ఆపద్ధర్మవిదో విదుః॥ 1-175-11 (7946) 
శ్రేయాంస్తు సహదారస్య వినాశోఽద్య మమ స్వయం।
బ్రాహ్మణస్య వధం నాహమనుమంస్యే కదాచన॥ 1-175-12 (7947) 
కుంత్యువాచ। 1-175-13x (1015) 
మమాప్యేషా మతిర్బ్రహ్మన్విప్రా రక్ష్యా ఇతి స్థిరా।
న చాప్యనిష్టః పుత్రో మే యది పుత్రశతం భవేత్॥ 1-175-13 (7948) 
న చాసౌ రాక్షసః శక్తో మమ పుత్రవినాశనే।
వీర్యమన్మంత్రసిద్ధశ్చ తేజస్వీ చ సుతో మమ॥ 1-175-14 (7949) 
రాక్షసాయ చ తత్సర్వం ప్రాపయిష్యతి భోజనం।
మోక్షయిష్యతి చాత్మానమితి మే నిశ్చితా మతిః॥ 1-175-15 (7950) 
సమాగతాశ్చ వీరేణ దృష్టపూర్వాశ్చ రాక్షసాః।
బలవంతో మహాకాయా నిహతాశ్చాప్యనేకశః॥ 1-175-16 (7951) 
న త్విదం కేషుచిద్బ్రహ్మాన్వ్యాహర్తవ్యం కథంచన।
విద్యార్థినో హి మే పుత్రాన్విప్రకుర్యుః కుతూహలాత్॥ 1-175-17 (7952) 
గురుణా చాననుజ్ఞాతో గ్రాహయేద్యః సుతో మమ।
న స కుర్యాత్తథా కార్యం విద్యయేతి సతాం మతం॥ 1-175-18 (7953) 
వైశంపాయన ఉవాచ। 1-175-19x (1016) 
ఏవముక్తస్తు పృథయా స విప్రో భార్యయా సహ।
హృష్టః సంపూజయామాస తద్వాక్యమమృతోపమం॥ 1-175-19 (7954) 
తతః కుంతీ చ విప్రశ్చ సహితావనిలాత్మజం।
తమబ్రూతాం కురుష్వేతి స తథేత్యబ్రవీచ్చ తౌ॥ ॥ 1-175-20 (7955) 
 
ఇతి శ్రీమన్మహాభారతే ఆదిపర్వణి పంచసప్తత్యధికశతతమోఽధ్యాయః॥ 175 ॥

Mahabharata - Adi Parva - Chapter Footnotes

1-175-9 అభిసంధౌ అభిప్రాయే॥ 1-175-17 విప్రకుర్యుర్వాధేరన్॥ పంచసప్తత్యధికశతతమోఽధ్యాయః॥ 175 ॥



ఆదిపర్వ - అధ్యాయ 176

॥ శ్రీః ॥

1.176. అధ్యాయః 176 

Mahabharata - Adi Parva - Chapter Topics

భిక్షాటనార్థం గతానాం యుధిష్ఠిరాదీనాం గృహం ప్రత్యాగమనం॥ 1 ॥ భీమో బకం ప్రతి ప్రేష్యత ఇతి జ్ఞాతవతో యుధిష్ఠిరస్య సంతాపః॥ 2 ॥ భీమసేనప్రభావకథనేన కుంత్యా కృతం యుధిష్ఠిరాశ్వాసనం॥ 3 ॥

Mahabharata - Adi Parva - Chapter Text

1-176-0 (7956) 
వైశంపాయన ఉవాచ। 1-176-0x (1017) 
కరిష్య ఇతి భీమేన ప్రతిజ్ఞాతేఽథ భారత।
ఆజగ్ముస్తే తతః సర్వే భైక్షమాదాయ పాండవాః॥ 1-176-1 (7957) 
`భీమసేనం తతో దృష్ట్వా ఆపూర్ణవదనం తథా।
బుబోధ ధర్మరాజస్తు హృషితం భీమమచ్యుతం॥ 1-176-2 (7958) 
తోషస్య కారణం యత్తు మనసాఽచింతయద్గురుః।
స సమీక్ష్య తదా రాజన్యోద్ధుకామం యుధిష్ఠిరః॥'  1-176-3 (7959) 
ఆకారేణైవ తం జ్ఞాత్వా పాండుపుత్రో యుధిష్ఠిరః।
రహః సముపవిశ్యైకస్తతః పప్రచ్ఛ మాతరం॥ 1-176-4 (7960) 
కిం చికీర్షత్యయం కర్మ భీమో భమపరాక్రమః।
భవత్యనుమతే కచ్చిత్స్వయం వా కర్తుమిచ్ఛతి॥ 1-176-5 (7961) 
కుంత్యువాచ। 1-176-6x (1018) 
మమైవ వచనాదేష కరిష్యతి పరంతపః।
బ్రాహ్మణార్థే మహత్కృత్యం మోక్షాయ నగరస్య చ॥ 1-176-6 (7962) 
`బకాయ కల్పితం పుత్ర మహాంతం బలిముత్తమం।
భీమో భునక్తు సుస్పష్టమప్యేకాహం తపఃసుతః॥'  1-176-7 (7963) 
యుధిష్ఠిర ఉవాచ। 1-176-8x (1019) 
కిమిదం సాహసం తీక్ష్ణం భవత్యా దుష్కరం కృతం।
పరిత్యాగం హి పుత్రస్య న ప్రశంసంతి సాధవః॥ 1-176-8 (7964) 
కథం పరసుతస్యార్థే స్వసుతం త్యక్తుమిచ్ఛసి।
లోకవేదవిరుద్ధం హి పుత్రత్యాగాత్కృతం త్వయా॥ 1-176-9 (7965) 
యస్య బాహూ సమాశ్రిత్య సుఖం సర్వే శయామహే।
రాజ్యం చాపహృతం క్షుద్రైరాజిహీర్షామహే పునః॥ 1-176-10 (7966) 
యస్య దుర్యోధనో వీర్యం చింతయన్నమితౌజసః।
న శేతే రజనీః సర్వా దుఃఖాచ్ఛకునినా సహ॥ 1-176-11 (7967) 
యస్య వీరస్య వీర్యేణ ముక్తా జతుగృహాద్వయం।
అన్యేభ్యశ్చైవ పాపేభ్యో నిహతశ్చ పురోచనః॥ 1-176-12 (7968) 
యస్య వీర్యం సమాశ్రిత్య వసుపూర్ణాం వసుంధరాం।
ఇమాం మన్యామహే ప్రాప్తాం నిహత్య ధృతరాష్ట్రజాన్॥ 1-176-13 (7969) 
తస్య వ్యవసితస్త్యాగో బుద్ధిమాస్థాయ కాం త్వయా।
కచ్చిన్ను దుఃఖైర్బుద్ధిస్తే విలుప్తా గతచేతసః॥ 1-176-14 (7970) 
కుంత్యువాచ। 1-176-15x (1020) 
యుధిష్ఠిర న సంతాపస్త్వయా కార్యో వృకోదరే।
న చాయం బుద్ధిదౌర్బల్యాద్వ్యవసాయః కృతో మయా॥ 1-176-15 (7971) 
`న చ శోకేన బుద్ధిః సా విలుప్తా గతచేకసః।'
ఇహ విప్రస్య భవనే వయం పుత్ర సుఖోషితాః। 
అజ్ఞాతా ధార్తరాష్ట్రాణాం సత్కృతా వీతమన్యవః॥  1-176-16 (7972) 
తస్య ప్రతిక్రియా పార్థ మయేయం ప్రసమీక్షితా।
ఏతావానేవ పురుషః కృతం యస్మిన్న నశ్యతి॥ 1-176-17 (7973) 
యావచ్చ కుర్యాదన్యోఽస్య కుర్యాద్బహుగుమం తతః।
`బ్రాహ్మణార్థే మహాంధర్మో జానామీత్థం వృకోదరే॥'  1-176-18 (7974) 
దృష్ట్వా భీమస్య విక్రాంతం తదా జతుగృహే మహత్।
హిడింబస్య వధాచ్చైవం విశ్వాసో మే వృకోదరే॥ 1-176-19 (7975) 
బాహ్వోర్బలం హి భీమస్య నాగాయుతసమం మహత్।
యేన యూయం గజప్రఖ్యా నిర్వ్యూఢా వారణావతాత్॥ 1-176-20 (7976) 
వృకోదరేణ సదృశో బలేనాన్యో న విద్యతే।
యో వ్యతీయాద్యుధి శ్రేష్ఠమపి వజ్రధరం స్వయం॥ 1-176-21 (7977) 
జాతమాత్రః పురా చైవ మమాంకాత్పతితో గిరౌ।
శరీరగౌరవాదస్య శిలా గాత్రైర్విచూర్ణితా॥ 1-176-22 (7978) 
తదహం ప్రజ్ఞయా జ్ఞాత్వా బలం భీమస్య పాండవ।
ప్రతికార్యే చ విప్రస్య తతః కృతవతీ మతిం॥ 1-176-23 (7979) 
నేదం లోభాన్న చాజ్ఞానాన్న చ మోహాద్వినిశ్చితం।
బుద్ధిపూర్వం తు ధర్మస్య వ్యవసాయః కృతో మయా॥ 1-176-24 (7980) 
అర్థౌ ద్వావపి నిష్పన్నౌ యుధిష్ఠిర భవిష్యతః।
ప్రతీకారశ్చ వాసస్య ధర్మశ్చ చరితో మహాన్॥ 1-176-25 (7981) 
యో బ్రాహ్మణస్య సాహాయ్యం కుర్యాదర్థేషు కర్హిచిత్।
క్షత్రియః స శుభాఁల్లోకానాప్నుయాదితి మే మతిః॥ 1-176-26 (7982) 
క్షత్రియస్యైవ కుర్వాణః క్షత్రియో వధమోక్షణం।
విపులాం కీర్తిమాప్నోతి లోకేఽస్మింశ్చ పరత్ర చ॥ 1-176-27 (7983) 
వైశ్యస్యార్థే చ సాహాయ్యం కుర్వాణః క్షత్రియో భువి।
స సర్వేష్వపి లోకేషు ప్రజా రంజయతే ధ్రువం॥ 1-176-28 (7984) 
శూద్రం తు మోచయేద్రాజా శరణార్థినమాగతం।
ప్రాప్నోతీహ కులే జన్మ సద్ద్రవ్యే రాజపూజితే॥ 1-176-29 (7985) 
ఏవం మాం భగవాన్వ్యాసః పురా పౌరవనందన।
ప్రోవాచాసుకరప్రజ్ఞస్తస్మాదేవం చికీర్షితం॥ ॥ 1-176-30 (7986) 
 
ఇతి శ్రీమన్మహాభారతే ఆదిపర్వణి బకవధపర్వణి షట్సప్తత్యధికశతతమోఽధ్యాయః॥ 176 ॥

Mahabharata - Adi Parva - Chapter Footnotes

1-176-6 మోక్షాయ బకభయాదితి శేషః॥ 1-176-25 ప్రతీకారః ప్రత్యుపకారః॥ షట్సప్తత్యధికశతతమోఽధ్యాయః॥ 176 ॥



ఆదిపర్వ - అధ్యాయ 177

॥ శ్రీః ॥

1.177. అధ్యాయః 177 

Mahabharata - Adi Parva - Chapter Topics

పరేద్యుః ప్రాతః బ్రాహ్మణేన దత్తమన్నం భుక్త్వా బకాయ ప్రాపణీయం అన్నాదిపూర్ణం శకటమారుహ్య బకవంన ప్రతి భీమస్య గమనం॥ 1 ॥ తత్ర భీమేన శకటస్తాన్నభోజనం॥ 2 ॥ అన్నం భుంజానం భీమం దృష్ట్వా క్రుద్ధేన బకేన సహ భీమస్య యుద్ధం॥ 3 ॥ బకవధః॥ 4 ॥

Mahabharata - Adi Parva - Chapter Text

1-177-0 (7987) 
యుధిష్ఠిర ఉవాచ। 1-177-0x (1021) 
ఉపపన్నమిదం మాతస్త్వయా యద్బుద్ధిపూర్వకం।
ఆర్తస్య బ్రాహ్మణస్యైతదనుక్రోశాదిదం కృతం॥ 1-177-1 (7988) 
ధ్రువమేష్యతి భీమోఽయం నిహత్య పురుషాదకం।
సర్వథా బ్రాహ్మణస్యార్థే యదనుక్రోశవత్యసి॥ 1-177-2 (7989) 
యథా త్విదం న విందేయుర్నరా నగరవాసినః।
తథాఽయం బ్రాహ్మణో వాచ్యః పరిగ్రాహ్యశ్చ యత్నతః॥ 1-177-3 (7990) 
వైశంపాయన ఉవాచ। 1-177-4x (1022) 
`యుధిష్ఠిరేణ సంమంత్ర్య బ్రాహ్మణార్థమరిందమ।
కుంతీ ప్రవిశ్య తాన్సర్వాన్మంత్రయామాస భారత॥ 1-177-4 (7991) 
అథ రాత్ర్యాం వ్యతీతాయాం భీమసేనో మహాబలః।
బ్రాహ్మణం సముపాగంయ వచశ్చేదమువాచ హ॥ 1-177-5 (7992) 
ఆపదస్త్వాం విమోక్ష్యేఽహం సపుత్రం బ్రాహ్మణ ప్రియం।
మా భైషీ రాక్షసాత్తస్మాన్మాం దదాతు బలిం భవాన్॥ 1-177-6 (7993) 
ఇద మామశితం కర్తుం ప్రయతస్వ సకృద్గృహే।
ఆథాత్మానం ప్రాదాస్యామి తస్మై ఘోరాయ రక్షసే॥ 1-177-7 (7994) 
త్వరధ్వం కిం విలంబధ్వే మా చిరం కురుతానఘాః।
వ్యవస్యేయం మనః ప్రాణైర్యుష్మాన్రక్షితుమద్య వై॥ 1-177-8 (7995) 
వైశంపాయన ఉవాచ। 1-177-9x (1023) 
ఏవముక్తః స భీమేన బ్రాహ్మణో భరతర్షభ।
సుహృదాం తత్సమాఖ్యాయ దదావన్నం సుసంస్కృతం॥ 1-177-9 (7996) 
పిశితోదనమాజహ్రురథాస్మై పురవాసినః।
సఘృతం సోపదంశం చ సూపైర్నానావిధైః సహ॥ 1-177-10 (7997) 
తదాఽశిత్వా భీమసేనో మాంసాని వివిధాని చ।
మోదకాని చ ముఖ్యాని చిత్రోదనచయాన్బహూన్॥ 1-177-11 (7998) 
తతోఽపిబద్దధిఘటాన్సుబహూంద్రోణసంమితాన్।
తస్య భుక్తవతః పౌరా యథావత్సముపార్జితాన్॥ 1-177-12 (7999) 
ఉపజహ్రుర్భృతం భాగం సమృద్ధమనసస్తదా।
తతో రాత్ర్యాం వ్యతీతాయాం సవ్యంజనదధిప్లుతం॥ 1-177-13 (8000) 
సమారుహ్యాన్నసంపూర్ణం శకటం స వృకోదరః।
ప్రయయౌ తూర్యనిర్ఘోషైః పౌరైశ్చ పరివారితః॥ 1-177-14 (8001) 
ఆత్మానమేషోఽన్నభూతో రాక్షసాయ ప్రదాస్యతి।
తరుణోఽప్రతిరూపశ్చ దృఢ ఔదరికో యువా॥ 1-177-15 (8002) 
వాగ్భిరేవంప్రకారాభిః స్తూయమానో వృకోదరః।
చుచోద స బలీవర్దౌ యుక్తౌ సర్వాంగకాలకౌ॥ 1-177-16 (8003) 
వాదిత్రాణాం ప్రవాదేన తతస్తం పురుషాదకం।
అభ్యగచ్ఛత్సుసంహృష్టః సర్వత్ర మనుజైర్వృతః॥ 1-177-17 (8004) 
సంప్రాప్య స చ తం దేశమేకాకీ సముపాయయౌ।
పురుషాదభయాద్భీతస్తత్రైవాసీజ్జనవ్రజః॥ 1-177-18 (8005) 
స గత్వా దూరమధ్వానం దక్షిణామభితో దిశం।
యతోపదిష్టముద్దేశే దదర్శ విపులం ద్రుమం॥ 1-177-19 (8006) 
కేశమజ్జాస్థిమేదోభిర్బాహూరుచరణైరపి।
ఆర్ద్రైః శుష్కైశ్చ సంకీర్ణమభితోఽథ వనస్పతిం॥ 1-177-20 (8007) 
గృధ్రకంకబలచ్ఛన్నం గోమాయుగణసేవితం।
ఉగ్రగంధమచక్షుష్యం శ్మశానమివ దారుణం॥ 1-177-21 (8008) 
తం ప్రవిశ్య మహావృక్షం చింతయామాస వీర్యవాన్।
యావన్న పశ్యతే రక్షో బకాభిఖ్యం బలోత్తరం॥ 1-177-22 (8009) 
ఆచితం వివిధైర్భోజ్యైరన్నైరుచ్చావచైరిదం।
శకటం సూపసంపూర్ణం యావద్ద్రక్ష్యతి రాక్షసః॥ 1-177-23 (8010) 
తావదేవేహ భోక్ష్యేఽహం దుర్లభం హి పునర్భవేత్।
విప్రకీర్యేత సర్వం హి ప్రయుద్ధే మయి రక్షసా॥ 1-177-24 (8011) 
అభోజ్యం హి శవస్పర్శే నిగృహీతే బకే భవేత్।
స త్వేవం భీమకర్మా తు భీమసేనోఽభిలక్ష్య చ॥ 1-177-25 (8012) 
ఉపవిశ్య వివిక్తేఽన్నం భుంక్తే స్మ పరమం పరః।
తం తతః సర్వతోఽపశ్యంద్రుమానారుహ్య నాగరాః॥ 1-177-26 (8013) 
నారక్షో బలిమశ్నీయాదేవం బహు చ మానవాః।
భుంక్తే బ్రాహ్మణరూపేణ బకోఽయమితి చాబ్రువన్॥ 1-177-27 (8014) 
స తం హసతి తేజస్వీ తదన్నముపభుజ్య చ।'
ఆసాద్య తు వనం తస్య రక్షసః పాండవో బలీ। 
ఆజుహావ తతో నాంనా తదన్నముపపాదయన్॥  1-177-28 (8015) 
తతః స రాక్షసః క్రుద్ధో భీమస్య వచనాత్తదా।
ఆజగామ సుసంక్రుద్ధో యత్ర భీమో వ్యవస్థితః॥ 1-177-29 (8016) 
మహాకాయో మహావేగో దారయన్నివ మేదినీం।
లోహితాక్షః కరాలశ్చ లోహితశ్మశ్రుమూర్ధజః॥ 1-177-30 (8017) 
ఆకర్ణాద్భిన్నవక్త్రశ్చ శంకుకర్ణో విభీషణః।
త్రిశిఖాం భ్రుకుటిం కృత్వా సందశ్య దశనచ్ఛదం॥ 1-177-31 (8018) 
భుంజానమన్నం తం దృష్ట్వా భీమసేనం స రాక్షసః।
వివృత్య నయనే క్రుద్ధ ఇదం వచనమబ్రవీత్॥ 1-177-32 (8019) 
కోఽయమన్నమిదం భుంక్తే మదర్థముపకల్పితం।
పశ్యతో మమ దుర్బుద్ధిర్యియాసుర్యమసాదనం॥ 1-177-33 (8020) 
భీమసేనస్తతః శ్రుత్వా ప్రహసన్నివ భారత।
రాక్షసం తమనాదృత్య భుంక్త ఏవ పరాఙ్ముఖః॥ 1-177-34 (8021) 
రవం స భైరవం కృత్వా సముద్యంయ కరావుభౌ।
అభ్యద్రవద్భీమసేనం జిఙాంసుః పురుషాదకః॥ 1-177-35 (8022) 
తథాపి పరిభూయైనం ప్రేక్షమాణో వృకోదరః।
రాక్షసం భుంక్త ఏవాన్నం పాండవః పరవీరహా॥ 1-177-36 (8023) 
అమర్షేణ తు సంపూర్ణః కుంతీపుత్రం వృకోదరం।
జఘాన పృష్ఠే పాణిభ్యాముభాభ్యాం పృష్ఠతః స్థితః॥ 1-177-37 (8024) 
తథా బలవతా భీమః పాణిభ్యాం భృశమాహతః।
నైవావలోకయామాస రాక్షసం భుంక్త ఏవ సః॥ 1-177-38 (8025) 
తతః స భూయః సంక్రుద్ధో వృక్షమాదాయ రాక్షసః।
తాడయిష్యంస్తదా భీమం పునరభ్యద్రవద్బలీ॥ 1-177-39 (8026) 
క్షిప్తం క్రుద్ధేన తం వృక్షం ప్రతిజగ్రాహ వీర్యవాన్।
సవ్యేన పాణినా భీమో దక్షిణేనాప్యభుంక్త హ॥ 1-177-40 (8027) 
`శకటాన్నం తతో భుక్త్వా రక్షసః పాణినా సహ।
గృహ్ణన్నేవ తదా వృక్షం నిఃశేషం పర్వతోపమం॥ 1-177-41 (8028) 
భీమసేనో హసన్నేవ భుక్త్వా త్యక్త్వా చ రాక్షసం।
పీత్వా దధిఘటాన్పూర్ణాన్ఘృతకుంభాఞ్శతం శతం॥ 1-177-42 (8029) 
వార్యుపస్పృశ్య సంహృష్టస్తస్థౌ గిరిరివాపరః।
భ్రామయంతం మహావృక్షమాయాంతం భీమదర్శనం॥ 1-177-43 (8030) 
దృష్ట్వోత్థాయాహవే వీరః సింహనాదం వ్యనాదయత్।
భుజవేగం తథాఽఽస్ఫోటం క్ష్వేలితం చ మహాస్వనం॥ 1-177-44 (8031) 
కృత్వాఽఽహ్వయత సంక్రుద్ధో భీమసేనోఽథ రాక్షసం।
ఉవాచాశనిశబ్దేన ధ్వనినా భీషయన్నివ॥ 1-177-45 (8032) 
భీమ ఉవాచ। 1-177-46x (1024) 
బహుకాలం సుపుష్టం తే శరీరం రాక్షసాధమ।
ద్విపచ్చతుష్పన్మాంసైశ్చ బహుభిశ్చౌదనైరపి॥ 1-177-46 (8033) 
మద్బాహుబలమాశ్రిత్య న త్వం భూయస్త్వశిష్యసి।
అద్య మద్బాహునిష్పిష్టో గమిష్యసి యమాలయం॥ 1-177-47 (8034) 
అద్యప్రభృతి స్వప్స్యంతి వేత్రకీయనివాసినః।
నిరుద్విగ్నాః పురస్యాస్య కంటకే సూద్ధృతే మయా॥ 1-177-48 (8035) 
అద్య యుద్ధే శరీరం తే కంకగోమాయువాయసాః।
మయా హతస్య ఖాదంతు వికర్షంతు చ భూతలే॥ 1-177-49 (8036) 
వైశంపాయన ఉవాచ। 1-177-50x (1025) 
ఏవముక్త్వా సుసంక్రుద్ధః పార్థో బకజిఘాంసయా।
ఉపాధావద్బకశ్చాపి పార్థం పార్థివసత్తమ॥ 1-177-50 (8037) 
మహాకాయో మహావేగో దారయన్నివ మేదినీం।
పిశంగరూపః పింగాక్షో భీమసేనమభిద్రవత్॥ 1-177-51 (8038) 
త్రిశిఖాం భ్రుకుటీం కృత్వా సందశ్య దశనచ్ఛదం।
భృశం స భూయః సంక్రుద్ధో వృక్షమాదాయ రాక్షసః॥ 1-177-52 (8039) 
తాడయిష్యంస్తదా భీమం తరసాఽభ్యద్రవద్బలీ।
క్రుద్ధేనాభిహతం వృక్షం ప్రతిజగ్రాహ లీలయా॥ 1-177-53 (8040) 
సవ్యేన పాణినా భీమః ప్రహసన్నివ భారత।
తతః స పునరుద్యంయ వృక్షాన్బహువిధాన్బలీ॥ 1-177-54 (8041) 
ప్రాహిణోద్భీమసేనాయ బకోఽపి బలవాన్రణే।
సర్వానపోహయద్వృక్షాన్స్వస్య హస్తస్య శాఖయా॥ 1-177-55 (8042) 
తద్వృక్షయుద్ధమభవద్వృక్షషండవినాశనం॥
మహత్సుఘోరం రాజేంద్ర బకపాండవయోస్తదా॥ 1-177-56 (8043) 
నామ విశ్రావ్య స బకః సమభిద్రుత్య పాండవం।
సమయుధ్యత తీవ్రేణ వేగేన పురుషాదకః॥ 1-177-57 (8044) 
తయోర్వేగేన మహతా పృథివీ సమకంపత।
పాదపాంశ్చ మహామాత్రాంశ్చూర్ణయామాసతుః క్షణాత్॥ 1-177-58 (8045) 
ద్రుతమాగత్య పాణిభ్యాం గృహీత్వా చైనమాక్షిపత్।
ఆక్షిప్తో భీమసేనశ్చ పునరేవోత్థితో హసన్॥ 1-177-59 (8046) 
ఆలింగ్యాపి బకం భీమో న్యహనద్వసుధాతలే।
భీమో విసర్జయిత్వైనం సమాశ్వసిహి రాక్షస॥ 1-177-60 (8047) 
ఇత్యుక్త్వా పునరాస్ఫోట్య ఉత్తిష్ఠేతి చ సోఽబ్రవీత్।
సముత్పత్య తతః క్రుద్ధో రూపం కృత్వా మహత్తరం॥ 1-177-61 (8048) 
విరూపః సహసా తస్థౌ2 తర్జయిత్వా వృకోదరం।
అహసద్భీమసేనోఽపి రాక్షసం భీమదర్శనం॥ 1-177-62 (8049) 
అసౌ గృహీత్వా పాణిభ్యాం పృష్ఠతశ్చ వ్యవస్థితః।
జానుభ్యాం పీడయిత్వాథ పాతయామాస భూతలే॥ 1-177-63 (8050) 
పునః క్రుద్ధో విసృజ్యైనం రాక్షసం క్రోధజీవితం।
స్వాం కటీమీషదున్నంయ బాహూ తస్య పరామృశత్॥ 1-177-64 (8051) 
తస్య బాహూ సమాదాయ త్వరమాణో వృకోదరః।
ఉత్క్షిప్య చావధూయైనం పాతయన్బలవాన్భువి॥ 1-177-65 (8052) 
తం తు వామేన పాదేన క్రుద్ధో భీమపరాక్రమః।
ఉరస్యేనం సమాజఘ్నే భీమస్తు పతితం భువి॥ 1-177-66 (8053) 
వ్యాత్తాననేన ఘోరేణ లంబజిహ్వేన రక్షసా।
తేనాభిద్రుత్య భీమేన భీమో మూర్ధ్ని సమాహతః॥ 1-177-67 (8054) 
ఏవం నిహన్యమానః స రాక్షసేన బలీయసా।
రోషేణ మహతాఽఽవిష్టో భీమో భీమపరాక్రమః॥ 1-177-68 (8055) 
గృహీత్వా మధ్యముత్క్షిప్య బలీ జగ్రాహ రాక్షసం।
తావన్యోన్యం పీడయంతౌ పురుషాదవృకోదరౌ॥ 1-177-69 (8056) 
మత్తావివ మహానాగావన్యోన్యం విచకర్షతుః॥  1-177-70 (8057) 
బాహువిక్షేపశబ్దైశ్చ భీమరాక్షసయోస్తదా।
వేత్రకీయపురీ సర్వా విత్రస్తా సమపద్యత॥'  1-177-71 (8058) 
తయోర్వేగేన మహతా తత్ర భూమిరకంపత।
పాదపాన్వీరుధశ్చైవ చూర్ణయామాసతూ రయాత్॥ 1-177-72 (8059) 
సమాగతౌ చ తౌ వీరావన్యోన్యవధకాంక్షిణౌ।
గిరిభిర్గిరిశృహ్గైశ్చ పాషాణైః పర్వతచ్యుతైః॥ 1-177-73 (8060) 
అన్యోన్యం తాడయంతౌ తౌ చూర్ణయామాసతుస్తదా।
ఆయామవిస్తరాభ్యాం చ పరితో యోజనద్వయం॥ 1-177-74 (8061) 
నిర్మహీరుహపాషాణతృణకుంజలతావలిం।
చక్రతుర్యుద్ధదుర్మత్తౌ కూర్మపృష్ఠోపమాం మహీం॥ 1-177-75 (8062) 
ముహూర్తమేవం సంయుధ్య సమం రక్షఃకురూద్వహౌ।
తతో రక్షోవినాశాయ మతిం కృత్వా కురూత్తమః॥ 1-177-76 (8063) 
దంతాన్కటకటీకృత్య దష్ట్వా చ దశనచ్ఛదం।
నేత్రే సంవృత్య వికటం తిర్యక్ప్రైక్షత రాక్షసం॥ 1-177-77 (8064) 
అథ తం లోలయిత్వా తు భీమసేనో మహాబలః।
అగృహ్ణాత్పరిరభ్యైనం బాహుభ్యాం పరిరభ్య చ॥ 1-177-78 (8065) 
జానుభ్యాం పార్శ్వయోః కుక్షౌ పృష్ఠే వక్షసి జఘ్నివాన్।
భగ్నోరుబాహుహృచ్చైవ విస్రంసద్దేహబంధనః॥ 1-177-79 (8066) 
ప్రస్వేదదీర్ఘనిశ్వాసో నిర్యంజీవాక్షితారకః।
అజాండాస్ఫోటనం కుర్వన్నాక్రోశంశ్చ శ్వసంఛనైః॥ 1-177-80 (8067) 
భూమౌ నిపత్య విలుఠందండాహత ఇవోరగః।
విస్ఫురంతం మహాకాయం పరితో విచకర్ష హ॥ 1-177-81 (8068) 
వికృష్యమాణో వేగేన పాండవేన బలీయసా।
సమయుజ్యత తీవ్రేణ శ్రమేణ పురుషాదకః॥'  1-177-82 (8069) 
హీయమానబలం రక్షః సమీక్ష్య పురుషర్షభః।
నిష్పిష్య భూమౌ జానుభ్యాం సమాజఘ్నే వృకోదరః॥ 1-177-83 (8070) 
తతో।ఞస్య జానునా పృష్ఠమవపీడ్య బలాదివ।
బాహునా పరిజగ్రాహ దక్షిణేన శిరోధరాం॥ 1-177-84 (8071) 
సవ్యేన చ కటీదేశే గృహ్య వాససి పాండవః।
జానున్యారోప్య తత్పృష్ఠం మహాశబ్దం బభంజ హ॥ 1-177-85 (8072) 
తతోఽస్య రుధిరం వక్త్రాత్ప్రాదురాసీద్విశాంపతే।
భజ్యమానస్య భీమేన తస్య ఘోరస్య రక్షసః॥ ॥ 1-177-86 (8073) 
 
ఇతి శ్రీమన్మహాభారతే ఆదిపర్వణి బకవధపర్వణి సప్తసప్తత్యధికశతతమోఽధ్యాయః॥ 177 ॥

Mahabharata - Adi Parva - Chapter Footnotes

1-177-31 త్రిశిఖాం త్రిరేఖాం॥ సప్తసప్తత్యధికశతతమోఽధ్యాయః॥ 177 ॥



ఆదిపర్వ - అధ్యాయ 178

॥ శ్రీః ॥

1.178. అధ్యాయః 178 

Mahabharata - Adi Parva - Chapter Topics

బకవధానంతరం సమాగతానాం తత్పరివారాణాం భీమేన సమయకరణం॥ 1 ॥ నగరద్వారదేశే బకశరీరం నిధాయ బ్రాహ్మణగృహమా గత్య భీమేన కుంత్యాదీన్ప్రతి బకవృత్తాంతకథనం॥ 2 ॥ మృతబకదర్శార్థం పౌరాణాం గమనం॥ 3 ॥ బ్రహ్మమహోత్సవకరణం॥ 4 ॥ బకవధేన పౌరాణాం భీమసేవనం॥ 5 ॥

Mahabharata - Adi Parva - Chapter Text

1-178-0 (8074) 
వైశంపాయన ఉవాచ। 1-178-0x (1026) 
తతః స భగ్నపార్శ్వాంగో నదిత్వా భైరవం రవం।
శైలరాజప్రతీకాశో గతాసురభవద్బకః॥ 1-178-1 (8075) 
తేన శబ్దేన విత్రస్తో జనస్తస్యాథ రక్షసః।
నిష్పపాత గృహాద్రాజన్సహైవ పరిచారిభిః॥ 1-178-2 (8076) 
`బకానుజస్తదా రాజన్భీమం శరణమేయివాన్।
తతస్తు నిహతం దృష్ట్వా రాక్షసేంద్రం మహాబలం। 
రాక్షసాః పరమత్రస్తా భీమం శఱణమాయయుః॥'  1-178-3 (8077) 
తాన్భీతాన్విగతజ్ఞానాన్భీమః ప్రహరతాం వరః।
సాంత్వయామాస బలవాన్సమయే చ న్యవేశయత్॥ 1-178-4 (8078) 
న హింస్యా మానుషా భూయో యుష్మాభిరితి కర్హిచిత్।
హింసతాం హి వధః శీఘ్రమేవమేవ భవేదితి॥ 1-178-5 (8079) 
తస్య తద్వచనం శ్రుత్వా తాని రక్షాంసి భారత।
ఏవమస్త్వితి తం ప్రాహుర్జగృహుః సమయం చ తం॥ 1-178-6 (8080) 
`సగణస్తు బకభ్రాతా ప్రాణమత్పాండవం తదా।'
తతః ప్రభృతి రక్షాంసి తత్ర సౌంయాని భారత। 
నగరే ప్రత్యదృశ్యంత నరైర్నగరవాసిభిః॥  1-178-7 (8081) 
తతో భీమస్తమాదాయ గతాసుం పురుషాదకం।
`నిష్కర్ణనేత్రం నిర్జిహ్వం నిఃసంజ్ఞం కంఠపీడనాత్। 
కుర్వన్బహువిధాం చేష్టాం పురద్వారమకర్షత॥  1-178-8 (8082) 
ద్వారదేశే వినిక్షిప్య పురమాగాత్స మారుతిః।
స ఏవ రాక్షసో నూనం పునరాయాతి నః పురీం॥ 1-178-9 (8083) 
సబాలవృద్ధాః పురుషా ఇతి భీతాః ప్రదుద్రువుః।
తతో భీమో బకం హత్వా గత్వా బ్రాహ్మణవేశ్మ తత్॥ 1-178-10 (8084) 
బలీవర్దౌ చ శకటం బ్రాహ్మణాయ న్యవేదయత్।
తూష్ణీమంతర్గృహం గచ్ఛేత్యభిధాయ ద్విజోత్తమం॥ 1-178-11 (8085) 
మాతృభ్రాతృసమక్షం చ గత్వా శయనమేవ చ।
ఆచచక్షేఽథ తత్సర్వం రాత్రౌ యుద్ధమభూద్యథా॥'  1-178-12 (8086) 
తతో నరా వినిష్క్రాంతా నగరాత్కల్యమేవ తు।
దదృశుర్నిహతం భూమౌ రాక్షసం రుధిరోక్షితం॥ 1-178-13 (8087) 
తమద్రికూటసదృశం వినికీర్ణం భయానకం।
దృష్ట్వా సంహృష్టరోమాణో బభూవుస్తత్ర నాగరాః॥ 1-178-14 (8088) 
ఏకచక్రాం తతో గత్వా ప్రవృత్తిం ప్రదదుః పురే।
తతః సహస్రశో రాజన్నరా నగరవాసినః॥ 1-178-15 (8089) 
తత్రాజగ్ముర్బకం ద్రష్టుం సస్త్రీవృద్ధకుమారకాః।
తతస్తే విస్మితాః సర్వే కర్మ దృష్ట్వాఽతిమానుషం। 
దైవతాన్యర్చయాంచక్రుః ప్రార్థితాని పురా భయాత్॥  1-178-16 (8090) 
తతః ప్రగణయామాసుః కస్య వారోఽద్య భోజనే।
జ్ఞాత్వా చాగంయ తం విప్రం పప్రచ్ఛుః సర్వ ఏవ తే॥ 1-178-17 (8091) 
ఏవం పృష్టః స బహుశో రక్షమాణశ్చ పాండవాన్।
ఉవాచ నాగరాన్సర్వానిదం విప్రర్షభస్తదా॥ 1-178-18 (8092) 
బ్రాహ్మణ ఉవాచ। 1-179-19x (1027) 
ఆజ్ఞాపితం మామశనే రుదంతం సహ బంధుభిః।
దదర్శ బ్రాహ్మణః కశ్చిన్మంత్రసిద్ధో మహామనాః॥ 1-178-19 (8093) 
పరిపృచ్ఛ్య స మాం పూర్వం పరిక్లేశం పురస్య చ।
అబ్రవీద్బ్రాహ్మణశ్రేష్ఠో విశ్వాస్య ప్రహసన్నివ॥ 1-178-20 (8094) 
ప్రాపయిష్యాంయహం తస్మా అన్నమేతద్దురాత్మనే।
మన్నిమిత్తం భయం చాపి న కార్యమితి చాబ్రవీత్॥ 1-178-21 (8095) 
స తదన్నముపాదాయ గతో బకవనం ప్రతి।
తేన నూనం భవేదేతత్కర్మ లోకహితం కృతం॥ 1-178-22 (8096) 
తతస్తే బ్రాహ్మణాః సర్వే క్షత్రియాశ్చ సువిస్మితాః।
వైశ్యాః శూద్రాశ్చ ముదితాశ్చక్రుర్బ్రహ్మమహం తదా॥ 1-178-23 (8097) 
తతో జానపదాః సర్వే ఆజగ్ముర్నగరం ప్రతి।
తమద్భుతతమం ద్రష్టుం పార్థాస్తత్రైవ చావసన్॥ 1-178-24 (8098) 
వేత్రకీయగృహే సర్వే పరివార్య వృకోదరం।
విస్మయాదభ్యగచ్ఛంత భీమం భీమపరాక్రమం॥ 1-178-25 (8099) 
న వై న సంభవేత్సర్వం బ్రాహ్మణేషు మహాత్మసు।
ఇతి సత్కృత్య తం పౌరాః పరివవ్రుః సమంతతః॥ 1-178-26 (8100) 
అయం త్రాతా హి ఖేదానాం పితేవ పరమార్థతః।
అస్య శుశ్రూషవః పాదౌ పరిచర్య ఉపాస్మహే॥ 1-178-27 (8101) 
పశుమద్దధిమనచ్చాస్య వారం భక్తముపాహరన్।
తస్మిన్హతే తే పురుషా భీతాః సమనుబోధనాః॥ 1-178-28 (8102) 
తతః సంప్రాద్రవన్పార్థాః సహ మాత్రా పరంతపాః।
ఆగచ్ఛన్నేకచక్రాం తే గాండవాః సంశితవ్రతాః॥ 1-178-29 (8103) 
వైదికాధ్యయనే యుక్తా జటిలా బ్రహ్మచారిణః।
అవసంస్తే చ తత్రాపి బ్రాహ్మణస్య నివేశనే। 
మాత్రర సహైకచక్రాయాం దీర్ఘకాలం సహోషితాః॥ ॥  1-178-30 (8104) 
 
ఇతి శ్రీమన్మహాభారతే ఆదిపర్వణి బకవధపర్వణి అష్టసప్తత్యధికశతతమోఽధ్యాయః॥ 178 ॥ ॥ సమాప్తం చ బకవధపర్వ ॥

Mahabharata - Adi Parva - Chapter Footnotes

1-178-13 కల్యం ప్రాతఃకాలే॥ 1-178-19 ఆజ్ఞాపితం రాజకీయైరితి శేషః। అశనే రాక్షసస్య భోజనార్థం॥ అష్టసప్తత్యధికశతతమోఽధ్యాయః॥ 178 ॥



ఆదిపర్వ - అధ్యాయ 179

॥ శ్రీః ॥

1.179. అధ్యాయః 179 

 
(అథ చైత్రరథపర్వ  ॥ 11 ॥)

Mahabharata - Adi Parva - Chapter Topics

బ్రాహ్మణగృహే ప్రతిశ్రయార్థమాగతస్య కస్యచిద్బ్రాహ్మణస్య ముఖాత్ పాండవానాం ద్రౌపదీస్వయంవరశ్రవణం॥ 1 ॥ పాండవకృతధృష్టద్యున్నద్రౌపదీసంభవప్రశ్నస్య బ్రాహ్మణేనోత్తరకథనం॥ 2 ॥

Mahabharata - Adi Parva - Chapter Text

1-179-0 (8105) 
జనమేజయ ఉవాచ। 1-179-0x (1028) 
తే తథా పురుషవ్యాఘ్రా నిహత్య బకరాక్షసం।
అత ఊర్ధ్వం తతో బ్రహ్మన్కిమకుర్వత పాండవాః॥ 1-179-1 (8106) 
వైశంపాయన ఉవాచ। 1-179-2x (1029) 
తత్రైవ న్యవసన్రాజన్నిహత్య బకరాక్షసం।
అధీయానాః పరం బ్రహ్మ బ్రాహ్మణస్య నివేశనే॥ 1-179-2 (8107) 
తతః కతిపయాహస్య బ్రాహ్మణః సంశితవ్రతః।
ప్రతిశ్రయార్థీ తద్వేశ్మ బ్రాహ్మణస్యాజగామ హ॥ 1-179-3 (8108) 
స ంయక్ పూజయిత్వా తం విప్రం విప్రర్షభస్తదా।
దదౌ ప్రతిశ్రయం తస్మై సదా సర్వాతిథివ్రతః॥ 1-179-4 (8109) 
తతస్తే పాండవాః సర్వే సహ కుంత్యా నరర్షభాః।
ఉపాసాంచక్రిరే విప్రం కథయంతం కథాః శుభాః॥ 1-179-5 (8110) 
కథయామాస దేశాంశ్చ తీర్థాని సరితస్తథా।
రాజ్ఞశ్చ వివిధాశ్చర్యాందేశాంశ్చైవ పురాణి చ॥ 1-179-6 (8111) 
స తత్రాకథయద్విప్రః కథాంతే జనమేజయ।
పంచాలేష్వద్భుతాకారం యాజ్ఞసేన్యాః స్వయంవరం॥ 1-179-7 (8112) 
ధృష్టద్యుంనస్య చోత్పత్తిముత్పత్తిం చ శిఖండినః।
అయోనిజత్వం కృష్ణాయా ద్రుపదస్య మహామఖే॥ 1-179-8 (8113) 
తదద్భుతతమం శ్రుత్వా లోకే తస్య మహాత్మనః।
విస్తరేణైవ పప్రచ్ఛుః కథాం తే పురుషర్షభాః॥ 1-179-9 (8114) 
పాండవా ఊచుః। 1-179-10x (1030) 
కథం ద్రుపదపుత్రస్య ధృష్టద్యుంనస్య పావకాత్।
వేదీమధ్యాచ్చ కృష్ణాయాః సంభవః కథమద్భుతః॥ 1-179-10 (8115) 
కథం ద్రోణాన్మహేష్వాసాత్సర్వాణ్యస్త్రాణ్యశిక్షత।
`ధృష్టద్యుంనో మహేష్వాసః కథం ద్రోణస్య మృత్యుదః।' 
కథం విప్ర సఖాయౌ తౌ భిన్నౌ కస్య కృతేన వా॥  1-179-11 (8116) 
వైశంపాయన ఉవాచ। 1-179-12x (1031) 
ఏవం తైశ్చోదితో రాజన్స విప్రః పురుషర్షభైః।
కథయామాస తత్సర్వం ద్రౌపదీసంభవం తదా॥ ॥ 1-179-12 (8117) 
 
ఇతి శ్రీమన్మహాభారతే ఆదిపర్వణి చైత్రరథపర్వణి ఊనాశీత్యధికశతతమోఽధ్యాయః॥ 179 ॥

Mahabharata - Adi Parva - Chapter Footnotes

1-179-7 యాజ్ఞసేన్యాః ద్రౌపద్యాః॥ 7 ॥ ఊనాశీత్యధికశతతమోఽధ్యాయః॥ 179 ॥



ఆదిపర్వ - అధ్యాయ 180

॥ శ్రీః ॥

1.180. అధ్యాయః 180 

Mahabharata - Adi Parva - Chapter Topics

ధృష్టద్యుంనాద్యుత్పత్తికథనార్థం ద్రోణద్రుపదయోరుత్పత్తికథనపూర్వకం ద్రుపదవృత్తాంతకథనం॥ 1 ॥

Mahabharata - Adi Parva - Chapter Text

1-180-0 (8118) 
బ్రాహ్మణ ఉవాచ। 1-180-0x (1032) 
గంగాద్వారం ప్రతి మహాన్బభూవర్షిర్మహాతపాః।
భరద్వాజో మహాప్రాజ్ఞః సతతం సంశితవ్రతః॥ 1-180-1 (8119) 
సోఽభిషేక్తుం గతో గంగాం పూర్వమేవాగతాం సతీం।
దదర్శాప్సరసం తత్ర ఘృతాచీమాప్లుతామృషిః॥ 1-180-2 (8120) 
తస్యా వాయుర్నదీతీరే వసనం వ్యహరత్తదా।
అపకృష్టాంబరాం దృష్ట్వా తామృషిశ్చకమే తదా॥ 1-180-3 (8121) 
తస్యాం సంసక్తమనసః కౌమారబ్రహ్మచారిణః।
చిరస్య రేతశ్చస్కంద తదృషిర్ద్రోణ ఆదధే॥ 1-180-4 (8122) 
తతః సమభవద్ద్రోణః కుమారస్తస్య ధీమతః।
అధ్యగీష్ట స వేదాంశ్చ వేదాంగాని చ సర్వశః॥ 1-180-5 (8123) 
భరద్వాజస్య తు సఖా పృషతో నామ పార్థివః।
తస్యాపి ద్రుపదో నామ తదా సమభవత్సుతః॥ 1-180-6 (8124) 
స నిత్యమాశ్రమం గత్వా ద్రోణేన సహ పార్షతః।
చిక్రీడాధ్యయనం చైవ చకార క్షత్రియర్షభః॥ 1-180-7 (8125) 
తతస్తు పృషతేఽతీతే స రాజా ద్రుపదోఽభవత్।
ద్రోణోఽపి రామం శుశ్రావ దిత్సంతం వసు సర్వశః॥ 1-180-8 (8126) 
వనం తు ప్రస్థితం రామం భరద్వాజసుతోఽబ్రవీత్।
ఆగతం విత్తకామం మాం విద్ధి ద్రోణం ద్విజోత్తమ॥ 1-180-9 (8127) 
రామ ఉవాచ। 1-180-10x (1033) 
శరీరమాత్రమేవాద్య మయా సమవశేషితం।
అస్త్రాణి వా శరీరం వా బ్రహ్మన్నేకతమం వృణు॥ 1-180-10 (8128) 
ద్రోణ ఉవాచ। 1-180-11x (1034) 
అస్త్రాణి చైవ సర్వాణి తేషాం సంహారమేవ చ।
ప్రయోగం చైవ సర్వేషాం దాతుమర్హతి మే భవాన్॥ 1-180-11 (8129) 
బ్రాహ్మణ ఉవాచ। 1-180-12x (1035) 
తథేత్యుక్త్వా తతస్తస్మై ప్రదదౌ భృగునందనః।
ప్రతిగృహ్య తదా ద్రోణః కృతకృత్యోఽభవత్తదా॥ 1-180-12 (8130) 
సంప్రహృష్టమనా ద్రోణో రామాత్పరమసంమతం।
బ్రహ్మాస్త్రం సమనుజ్ఞాప్య నరేష్వభ్యధికోఽభవత్॥ 1-180-13 (8131) 
తతో ద్రుపదమాసాద్య భారద్వాజః ప్రతాపవాన్।
అబ్రవీత్పురుషవ్యాఘ్రః సఖాయం విద్ధి మామితి॥ 1-180-14 (8132) 
ద్రుపద ఉవాచ। 1-180-15x (1036) 
నాశ్రోత్రియః శ్రోత్రియస్య నారథీ రథినః సఖా।
నారాజా పార్థివస్యాపి సఖిపూర్వం కిమిష్యతే॥ 1-180-15 (8133) 
బ్రాహ్మణ ఉవాచ। 1-180-16x (1037) 
స వినిశ్చిత్య మనసా పాంచాల్యం ప్రతి బుద్ధిమాన్।
జగామ కురుముఖ్యానాం నగరం నాగసాహ్వయం॥ 1-180-16 (8134) 
తస్మై పౌత్రాన్సమాదాయ వసూని వివిధాని చ।
ప్రాప్తాయ ప్రదదౌ భీష్మః శిష్యాంద్రోణాయ ధీమతే॥ 1-180-17 (8135) 
ద్రోణః శిష్యాంస్తతః పార్థానిదం వచనమబ్రవీత్।
సమానీయ తు తాఞ్శిష్యాంద్రుపదస్యాసుఖాయ వై॥ 1-180-18 (8136) 
ఆచార్యవేతనం కించిద్ధృది యద్వర్తతే మమ।
కృతాస్త్రైస్తత్ప్రదేయం స్యాత్తదృతం వదతానఘాః। 
సోఽర్జునప్రముఖైరుక్తస్తథాఽస్త్వితి గురుస్తదా॥  1-180-19 (8137) 
యదా చ పాండవాః సర్వే కృతాస్త్రాః కృతనిశ్చయాః।
తతో ద్రోణోఽబ్రవీద్భూయో వేతనార్థమిదం వచః॥ 1-180-20 (8138) 
పార్షతో ద్రుపదో నామ ఛత్రవత్యాం నరేశ్వరః।
తస్మాదాకృష్య తద్రాజ్యం మమ శీఘ్రం ప్రదీయతాం॥ 1-180-21 (8139) 
`ధార్తరాష్ట్రాశ్చ తే భీతాః పాంచాలాన్పాండవాదయః।
ధార్తరాష్ట్రైశ్చ సహితాః పునర్ద్రోణేన చోదితాః॥ 1-180-22 (8140) 
యజ్ఞసేనేన సంగంయ కర్ణదుర్యోధనాదయః।
నిర్జితాః సంన్యవర్తంత తథా తే క్షత్రియర్షభాః॥'  1-180-23 (8141) 
తతః పాండుసుతాః పంచ నిర్జిత్య ద్రుపదం యుధి।
ద్రోణాయ దర్శయామాసుర్బద్ధ్వా ససచివం తదా॥ 1-180-24 (8142) 
`మహేంద్ర ఇవ దుర్ధర్షో మహేంద్ర ఇవ దానవం।
మహేంద్రపుత్రః పాంచాలం జితవానర్జునస్తదా॥ 1-180-25 (8143) 
తద్దృష్ట్వా తు మహావీర్యం ఫల్గునస్య మహౌజసః।
వ్యస్మయంత జనాః సర్వే యజ్ఞసేనస్య బాంధవాః।  1-180-26 (8144) 
ద్రోణ ఉవాచ। 1-180-27x (1038) 
ప్రార్థయామి త్వయా సఖ్యం పునరేవ నరాధిప।
అరాజా కిల నో రాజ్ఞః సఖా భవితుమర్హతి॥ 1-180-27 (8145) 
అతః ప్రయతితం రాజ్యే యజ్ఞసేన త్వయా సహ।
రాజాఽసి దక్షిణే కూలే భాగీరథ్యాహముత్తరే॥ 1-180-28 (8146) 
బ్రాహ్మణ ఉవాచ। 1-180-29x (1039) 
ఏవముక్తో హి పాంచాల్యో భారద్వాజేన ధీమతా।
ఉవాచాస్త్రవిదాం శ్రేష్ఠం ద్రోణం బ్రాహ్మణసత్తమం॥ 1-180-29 (8147) 
ఏవం భవతు భద్రం తే భారద్వాజ మహామతే।
సఖ్యం తదేవ భవతు శశ్వద్యదభిమన్యసే॥ 1-180-30 (8148) 
ఏవమన్యోన్యముక్త్వా తౌ కృత్వా సఖ్యమనుత్తమం।
జగ్మతుర్ద్రోణపాంచాల్యౌ యథాగతమరిందమౌ॥ 1-180-31 (8149) 
అసత్కారః స తు మహాన్ముహూర్తమపి తస్య తు।
నాపైతి హృదయాద్రాజ్ఞో దుర్మనాః స కృశోఽభవత్॥ ॥ 1-180-32 (8150) 
 
ఇతి శ్రీమన్మహాభారతే ఆదిపర్వణి చైత్రరథపర్వణి అశీత్యధికశతతమోఽధ్యాయః॥ 180 ॥

Mahabharata - Adi Parva - Chapter Footnotes

1-180-10 ఏకతమమేకతరం॥ 1-180-13 సమనుజ్ఞప్య నిశంయ। ప్రాప్యేత్యపి పఠంతి॥ 1-180-21 ఛత్రవత్యామహిచ్ఛత్రే॥ 1-180-28 భాగీరథ్యాహమితి సంధిరార్షః॥ అశీత్యధికశతతమోఽధ్యాయః॥ 180 ॥



ఆదిపర్వ - అధ్యాయ 181

॥ శ్రీః ॥

1.181. అధ్యాయః 181 

Mahabharata - Adi Parva - Chapter Topics

ద్రోణహంతృపుత్రోత్పాదనేచ్ఛయా యాజకాన్వేషణార్థమతటో ద్రుపదస్య ఉపయాజవచనేన యాజసమీపగమనం॥ 1 ॥ పుత్రార్థం యజ్ఞే ఆరబ్ధే అగ్నికుండాద్ధృష్టద్యుంనస్యోత్పత్తిస్తచ్చరితమాకాశవాణీ చ॥ 2 ॥ పాంచాల్యా ఉత్పత్తిః॥ 3 ॥ తయోర్నామకరణం॥ 4 ॥ ద్రోణేన ధృష్టద్యుంనస్యాస్త్రశిక్షణం॥ 5 ॥

Mahabharata - Adi Parva - Chapter Text

1-181-0 (8151) 
బ్రాహ్మణ ఉవాచ। 1-181-0x (1040) 
అమర్షీ ద్రుపదో రాజా కర్మసిద్ధాంద్విజర్షభాన్।
అన్విచ్ఛన్పరిచక్రామ బ్రాహ్మణావసథాన్బహూన్॥ 1-181-1 (8152) 
పుత్రజన్మ పరీప్సన్వై శోకోపహతచేతనః।
`ద్రోణేన వైరం ద్రుపదో న సుష్వాప స్మరన్సదా।' 
నాస్తి శ్రేష్ఠమపత్యం మ ఇతి నిత్యమచింతయత్॥  1-181-2 (8153) 
జాతాన్పుత్రాన్స నిర్వేదాద్ధిగ్బంధూనితి చాబ్రవీత్।
నిఃశ్వాసపరమశ్చాసీద్ద్రోణం ప్రతిచికీర్షయా॥ 1-181-3 (8154) 
ప్రభావం వినయం శిక్షాం ద్రోణస్య చరితాని చ।
క్షాత్రేణ చ బలేనాస్య చింతయన్నాధ్యగచ్ఛత॥ 1-181-4 (8155) 
ప్రతికర్తుం నృపశ్రేష్ఠో యతమానోఽపి భారత।
అభితః సోఽథ కల్మాషీం గంగాకూలే పరిభ్రమన్॥ 1-181-5 (8156) 
బ్రాహ్మణావసథం పుంయమాససాద మహీపతిః।
తత్ర నాస్నాతకః కశ్చిన్న చాసీదవ్రతీ ద్విజః॥ 1-181-6 (8157) 
అధీయానౌ మహాభాగౌ సోఽపశ్యత్సంశితవ్రతౌ।
యాజోపయాజౌ బ్రహ్మర్షీ శాంయంతౌ పరమేష్ఠినౌ॥ 1-181-7 (8158) 
సంహితాధ్యయనే యుక్తౌ గోత్రతశ్చాపి కాశ్యపౌ।
తారణేయౌ యుక్తరూపౌ బ్రాహ్మణావృషిసత్తమౌ॥ 1-181-8 (8159) 
స తావామంత్రయామాస సర్వకామైరతంద్రితః।
బుద్ధ్వా బలం తయోస్తత్ర కనీయాంసముపహ్వరే॥ 1-181-9 (8160) 
ప్రపేదే చ్ఛందయన్కామైరుపయాజం ధృతవ్రతం।
పాదశుశ్రూషణే యుక్తః ప్రియవాక్సర్వకామదః॥ 1-181-10 (8161) 
అర్చయిత్వా యథాన్యాయముపయాజమువాచ సః।
యేన మే కర్మణా బ్రహ్మన్పుత్రః స్యాద్ద్రోణమృత్యవే॥ 1-181-11 (8162) 
`అర్జునస్య భవేద్భార్యా భవేద్యా వరవర్ణినీ।'
ఉపయాజ కృతే తస్మిన్ గవాం దాతాఽస్మి తేఽర్బుదం॥  1-181-12 (8163) 
యద్వా తేఽన్యద్ద్విజశ్రేష్ఠ మనసః సుప్రియం భవేత్।
సర్వం తత్తే ప్రదాతాఽహం న హి మేఽత్రాస్తి సంశయః॥ 1-181-13 (8164) 
ఇత్యుక్తో నాహమిత్యేవం తమృషిః ప్రత్యభాషత।
ఆరాధయిష్యంద్రుపదః స తం పర్యచరత్పునః॥ 1-181-14 (8165) 
తతః సంవత్సరస్యాంతే ద్రుపదం స ద్విజోత్తమః।
ఉపయాజోఽబ్రవీత్కాలే రాజన్మధురయా గిరా॥ 1-181-15 (8166) 
జ్యేష్ఠో భ్రాతా మమాగృహ్మాద్విచరన్ గహనే వనే।
అపరిజ్ఞాతశౌచాయాం భూమౌ నిపతితం ఫలం॥ 1-181-16 (8167) 
తదపశ్యమహం భ్రాతురసాంప్రతమనువ్రజన్।
విమర్శం సంకరాదానే నాయం కుర్యాత్కదాచన॥ 1-181-17 (8168) 
దృష్ట్వా ఫలస్య నాపశ్యద్దోషాన్పాపానుబంధకాన్।
వివినక్తి న శౌచం యః సోఽన్యత్రాపి కథం భవేత్॥ 1-181-18 (8169) 
సంహితాధ్యయనం కుర్వన్వసన్గురుకులే చ యః।
భైక్షముత్సృష్టమన్యేషాం భుంక్తే స్మ చ యదా తదా॥ 1-181-19 (8170) 
కీర్తయన్గుణమన్నానామఘృణీ చ పునః పునః।
తం వై ఫలార్థినం మన్యే భ్రాతరం తర్కచక్షుషా॥ 1-181-20 (8171) 
తం వై గచ్ఛస్వ నృపతే స త్వాం సంయాజయిష్యతి।
జుగుప్సమానో నృపతిర్మనసేదం విచింతయన్॥ 1-181-21 (8172) 
ఉపయాజవచః శ్రుత్వా యాజస్యాశ్రమమభ్యగాత్।
అభిసంపూజ్య పూజార్హమథ యాజమువాచ హ॥ 1-181-22 (8173) 
అయుతాని దదాన్యష్టౌ గవాం యాజయ మాం విభో।
ద్రోణవైరాభిసంతప్తం ప్రహ్లాదయితుమర్హసి॥ 1-181-23 (8174) 
స హి బ్రహ్మవిదాం శ్రేష్ఠో బ్రహ్మాస్త్రే చాప్యనుత్తమః।
తస్మాద్ద్రోణః పరాజైష్ట మాం వై స సఖివిగ్రహే॥ 1-181-24 (8175) 
క్షత్రియో నాస్తి తస్యాస్యాం పృథివ్యాం కశ్చిదగ్రణీః।
కౌరవాచాయర్ముఖ్యస్య భారద్వాజస్య ధీమతః॥ 1-181-25 (8176) 
ద్రోణస్య శరజాలాని ప్రాణిదేహహరాణి చ।
షడరత్ని ధనుశ్చాస్య దృశ్యతే పరమం మహత్॥ 1-181-26 (8177) 
స హి బ్రాహ్మణవేషేణ క్షాత్రం వేగమశంసయం।
ప్రతిహంతి మహేష్వాసో భారద్వాజో మహామనాః॥ 1-181-27 (8178) 
క్షత్రోచ్ఛేదాయ విహితో జామదగ్న్య ఇవాస్థితః।
తస్య హ్యస్త్రబలం ఘోరమప్రధృష్యం నరైర్భువి॥ 1-181-28 (8179) 
బ్రాహ్మం సంధారయంస్తేజో హుతాహుతిరివానలః।
సమేత్య స దహత్యాజౌ క్షాత్రధర్మపురఃసరః॥ 1-181-29 (8180) 
బ్రహ్మక్షత్రే చ విహితే బ్రాహ్మం తేజో విశిష్యతే।
సోఽహం క్షాత్రాద్బలాద్ధీనో బ్రాహ్మం తేజః ప్రపేదివాన్॥ 1-181-30 (8181) 
ద్రోణాద్విశిష్టమాసాద్య భవంతం బ్రహ్మవిత్తమం।
ద్రోణాంతకమహం పుత్రం లభేయం యుధి దుర్జయం॥ 1-181-31 (8182) 
తత్కర్మ కురు మే మే యాజ వితరాంయర్బుదం గవాం।
తథేత్యుక్త్వా తు తం యాజో యాజ్యార్థముపకల్పయత్॥ 1-181-32 (8183) 
గుర్వర్థ ఇతి చాకామముపయాజమచోదయత్।
యాజో ద్రోణవినాశాయ ప్రతిజజ్ఞే తథా చ సః॥ 1-181-33 (8184) 
తతస్తస్య నరేంద్రస్య ఉపయాజో మహాతపాః।
ఆచఖ్యౌ కర్మ వైతానం తదా పుత్రఫలాయ వై॥ 1-181-34 (8185) 
స చ పుత్రో మహావీర్యో మహాతేజా మహాబలః।
ఇష్యతే యద్విధో రాజన్భవితా తే తథావిధః॥ 1-181-35 (8186) 
భారద్వాజస్య హంతారం సోఽభిసంధాయ భూపతిః।
ఆజహ్వే తత్తథా సర్వం ద్రుపదః కర్మసిద్ధయే॥ 1-181-36 (8187) 
యాజస్తు హవనస్యాంతే దేవీమాజ్ఞాపయత్తదా।
ప్రేహి మాం రాజ్ఞి పృషతి మిథునం త్వాముపస్థితం॥ 1-181-37 (8188) 
రాజ్ఞ్యువాచ। 1-181-38x (1041) 
అవలిప్తం ముఖం బ్రహ్మందివ్యాన్గంధాన్బిభర్మి చ।
సూతార్థే నోపలబ్ధాఽస్మి తిష్ఠ యాజ మమ ప్రియే॥ 1-181-38 (8189) 
యాజ ఉవాచ। 1-181-39x (1042) 
యాజేన శ్రపితం హవ్యముపయాజాభిమంత్రితం।
కథం కామం న సందధ్యాత్సా త్వం విప్రేహి తిష్ఠ వా॥ 1-181-39 (8190) 
బ్రాహ్మణ ఉవాచ। 1-181-40x (1043) 
ఏవముక్త్వా తు యాజేన హుతే హవిషి సంస్కృతే।
ఉత్తస్థౌ పావకాత్తస్మాత్కుమారో దేవసన్నిభిః॥ 1-181-40 (8191) 
జ్వాలావర్ణో ఘోరరూపః కిరీటీ వర్మ చోత్తమం।
బిభ్రత్సఖంగః సశరో ధనుష్మాన్వినదన్ముహుః॥ 1-181-41 (8192) 
సోఽధ్యారోదద్రథవరం తేన చ ప్రయయౌ తదా।
తతః ప్రణేదుః పంచాలాః ప్రహృష్టాః సాధుసాధ్వితి॥ 1-181-42 (8193) 
హర్షావిష్టాంస్తతశ్చైతాన్నేయం సేహే వసుంధరా।
భయాపహో రాజపుత్రః పంచాలానాం యశస్కరః॥ 1-181-43 (8194) 
రాజ్ఞః శోకాపహో జాత ఏష ద్రోణవధాయ వై।
ఇత్యువాచ మహద్భూతమదృశ్యం ఖేచరం తదా॥ 1-181-44 (8195) 
కుమారీ చాపి పాంచాలీ వేదీమధ్యాత్సముత్థితా।
సుభగా దర్శనీయాంగీ స్వసితాయతలోచనా॥ 1-181-45 (8196) 
శ్యామా పద్మపలాశాక్షీ నీలకుంచితమూర్ధజా।
తాంరతుంగనఖీ సుభ్రూశ్చారుపీనపయోధరా॥ 1-181-46 (8197) 
మానుషం విగ్రహం కృత్వా సాక్షాదమరవర్ణినీ।
నీలోత్పలసమో గంధో యస్యాః క్రోశాత్ప్రధావతి॥ 1-181-47 (8198) 
యా బిభర్తి పరం రూపం యస్యా నాస్త్యుపమా భువి।
దేవదానవయక్షాణామీప్సితాం దేవరూపిణీం॥ 1-181-48 (8199) 
`సదృశీ పాండుపుత్రస్య అర్జునస్యేతి భారత।
ఊచుః ప్రహృష్టమనసో రాజభక్తిపురస్కృతాః॥'  1-181-49 (8200) 
తాం చాపి జాతాం సుశ్రోణీం వాగువాచాశరీరిణీ।
సర్వయోషిద్వరా కృష్ణా నినీషుః క్షత్రియాన్క్షయం॥ 1-181-50 (8201) 
సురకార్యమియం కాలే కరిష్యతి సుమధ్యమా।
అస్యా హేతోః కౌరవాణాం మహదుత్పత్స్యతే భయం॥ 1-181-51 (8202) 
తచ్ఛ్రుత్వా సర్వపంచాలాః ప్రణేదుః సింహసంఘవత్।
న చైతాన్హర్షసంపూర్ణానియం సేహే వసుంధరా॥ 1-181-52 (8203) 
`పాంచాలరాజస్తాం దృష్ట్వా హర్షాదశ్రూణ్యవర్తయత్।
పరిష్వజ్య చ తాం కృష్ణాం స్నుషా పాండోరితి బ్రువన్। 
అంకమారోప్య పాంచాలీం రాజా హర్షమవాప సః॥'  1-181-53 (8204) 
తౌ దృష్ట్వా పార్షతీ యాజం ప్రపేదే వై సుతార్థినీ।
న వై మదన్యాం జననీం జానీయాతామిమావితి॥ 1-181-54 (8205) 
తథేత్యువాచ తాం యాజో రాజ్ఞః ప్రియచికీర్షయా।
తయోశ్చ నామనీ చక్రుర్ద్విజాః సంపూర్ణమానసాః॥ 1-181-55 (8206) 
ధృష్టత్వాదత్యమర్షిత్వాద్ద్యుంనాద్యుత్సంభవాదపి।
ధృష్టద్యుంనః కుమారోఽయం ద్రుపదస్య భవత్వితి॥ 1-181-56 (8207) 
కృష్ణేత్యేవాబ్రువకన్కృష్ణాం కృష్ణా।ఞభూత్సా హి వర్ణతః।
తథా తన్మిథునం జజ్ఞే ద్రుపదస్య మహామఖే॥ 1-181-57 (8208) 
`వైదికాధ్యయనే పారం ధృష్టద్యుంనో గతః పరం॥'  1-181-58 (8209) 
ధృష్టద్యుంనం తు పాంచాల్యమానీయ స్వం నివేశనం।
ఉపాకరోదస్త్రహేతోర్భారద్వాజః ప్రతాపవాన్॥ 1-181-59 (8210) 
అమోక్షణీయం దైవం హి భావి మత్వా మహామతిః।
తథా తత్కృతవాంద్రోణ ఆత్మకీర్త్యనురక్షణాత్॥ ॥ 1-181-60 (8211) 
 
ఇతి శ్రీమన్మహాభారతే ఆదిపర్వణి చైత్రరథపర్వమి ఏకాశీత్యధికశతతమోఽధ్యాయః॥ 181 ॥

Mahabharata - Adi Parva - Chapter Footnotes

1-181-7 పరమే బ్రహ్మణి వేదే వా స్థాతుం శీలం యయోస్తౌ॥ 1-181-8 తారణేయౌ కుమారీప్రభవౌ సూర్యభక్తౌ వా॥ 1-181-17 సంకరాదానే దోషయుక్తవస్త్వాదానే॥ 1-181-19 ఉత్సృష్టం ఉచ్ఛిష్టం॥ 1-181-20 అఘృణీ లజ్జాహీనః॥ 1-181-21 ఇదం యాజచరితం జుగుప్సమానో నిందన్। విచింతయన్ స్వకార్యం చేతి శేషః॥ 1-181-23 అష్టావయుతాని దదాని। రిక్తపాణిర్న పశ్యేత రాజానం దేవతాం గురుమితి స్మృతేరుపాయనమాత్రమేతత్ న దక్షిణా అర్వుదప్రతిజ్ఞానాత్॥ 1-181-24 పరాజైష్ట పరాజితవాన్॥ 1-181-25 తస్య తస్మాత్। అగ్రణీః శ్రేష్ఠః॥ 1-181-56 ధృష్టత్వాత్ ప్రగల్భత్వాత్। అత్యంతమమర్షః శత్రత్కర్షాసహిష్ణుత్వం తద్వత్త్వాత్। ద్యుంనం విత్తం తచ్చ రాజ్ఞాం బలమేవ కవచకుండలాదికం వా సహోత్పన్నం తదాదిర్యస్య శస్త్రాస్త్రశౌర్యోత్సాహాదేస్తద్ద్యుంనాది తస్యోత్సంభవాదుత్కర్షేణోత్పత్తేశ్చ॥ ఏకాశీత్యధికశతతమోఽధ్యాయః॥ 181 ॥



ఆదిపర్వ - అధ్యాయ 182

॥ శ్రీః ॥

1.182. అధ్యాయః 182 

Mahabharata - Adi Parva - Chapter Topics

జనవార్తయా దుర్యోధనేన పాండవానాం దాహం, స్వపురోహితవచనేన నాశరాహిత్యం చ, జ్ఞాతవతా తేషాం జీవనే సందిహానేన ద్రుపదేన ఉద్ధోషితస్య పుత్రీస్వయంవరస్య కుంతీంప్రతి బ్రాహ్మణేన కథనం॥ 1 ॥ యుష్మాసు తత్రాగతేష్వీశ్వరేచ్ఛయా త్వత్పుత్రాణామన్యతమం పాంచాలీ వృణుయాదపీత్యుక్తవతా బ్రాహ్మణేన సహ పాండవానాం పాంచాలనగరం ప్రతి గమనం॥ 2 ॥

Mahabharata - Adi Parva - Chapter Text

1-182-0 (8212) 
`బ్రాహ్మణ ఉవాచ। 1-182-0x (1044) 
శ్రుత్వా జతుగృహే వృత్తం బ్రాహ్మణాః సంశితవ్రతాః।
పాంచాలరాజం ద్రుపదమిదం వచనమబ్రువన్॥ 1-182-1 (8213) 
ధార్తరాష్ట్రాః సహామాత్యా మంత్రయిత్వా పరస్పరం।
పాండవానాం వినాశాయ మతిం చక్రుః సుదుష్కరాం॥ 1-182-2 (8214) 
దుర్యోధనేన ప్రహితః పురోచన ఇతి శ్రుతః।
వారణావతమాసాద్య కృత్వా జతుగృహం మహత్॥ 1-182-3 (8215) 
తస్మిన్గృహే సువిస్రబ్ధాన్పాండవాన్పృథయా సహ।
అర్ధరాత్రే మహారాజ దగ్ధవానతిదుర్మతిః॥ 1-182-4 (8216) 
తేనాగ్నినా స్వయం చాపి దగ్ధః క్షుద్రో నృశంసవత్।
ఏతచ్ఛ్రుత్వా సుసంహృష్టో ధృతరాష్ట్రః సబాంధవః॥ 1-182-5 (8217) 
అల్పశోకః ప్రహృష్టాత్మా శశాస విదురం తదా।
పాండవానాం మహాప్రాజ్ఞ కురు పిండోదకక్రియాం॥ 1-182-6 (8218) 
అహో విధివశాదేవ గతాస్తే యమసాదనం।
ఇత్యుక్త్వా ప్రారదత్తత్ర ధృతరాష్ట్రః సబాంధవః॥ 1-182-7 (8219) 
శ్రుత్వా భీష్మేణ విదురః కృతవానౌర్ధ్వదేహికం।
పాండవానాం వినాశాయ కృతం కర్మ దురాత్మనా॥ 1-182-8 (8220) 
ఏతత్కార్యస్య కర్తా తు న దృష్టో న శ్రుతః పురా।
ఏతద్వృత్తం మహాభాగ పాండవాన్ప్రతి నః శ్రుతం॥ 1-182-9 (8221) 
బ్రాహ్మణ ఉవాచ। 1-182-10x (1045) 
శ్రుత్వా తు వచనం తేషాం యజ్ఞసేనో మహామతిః।
యథా తజ్జనకః శోచేదౌరసస్య వినాశే॥ 1-182-10 (8222) 
తథాఽతప్యత వై రాజా పాండవానాం వినాశనే।
సమాహూయ ప్రకృతయః సహితాః సర్వనాగరైః॥ 1-182-11 (8223) 
కారుణ్యాదేవ పాంచాలః ప్రోవాచేదం వచస్తదా।  1-182-12 (8224) 
ద్రుపద ఉవాచ।
అహో రూపమహో ధైర్యమహో వీర్యమహో బలం॥  1-182-12x (1046) 
చింతయామి దివారాత్రమర్జునం ప్రతి బాంధవాః।
భ్రాతృభిః సహితో మాత్రా సోఽదహ్యత హుతాశనే॥ 1-182-13 (8225) 
కిమాశ్చర్యమితో లోకే కాలో హి దురతిక్రమః।
మిథ్యాప్రతిజ్ఞో లోకేషు కిం కరిష్యామి సాంప్రతం॥ 1-182-14 (8226) 
అంతర్గతేన దుఃఖేన దహ్యమానో దివానిశం।
యాజోపయాజౌ సత్కృత్య యాచితౌ తౌ మయాఽనఘౌ॥ 1-182-15 (8227) 
భారద్వాజస్య హంతారం దేవీం చాప్యర్జునస్య వై।
లోకస్తద్వేద యచ్చాపి తథా యాజేన మే శ్రుతం॥ 1-182-16 (8228) 
యాజేన పుత్రకామీయం హుత్వా చోత్పాదితావిమౌ।
ధృష్టద్యుంనశ్చ కృష్ణా చ మమ తుష్టికరావుభౌ॥ 1-182-17 (8229) 
కిం కరిష్యామి తే నష్టాః పాండవాః పృథయా సహ।  1-182-18 (8230) 
బ్రాహ్మణ ఉవాచ।
ఇత్యేవముక్త్వా పాంచాలః శుశోచ పరమాతురః॥  1-182-18x (1047) 
దృష్ట్వా శోచంతమత్యర్థం పాంచాలమిదమబ్రవీత్।
పురోధాః సత్వసంపన్నః సంయగ్విద్యావిశేషవిత్॥ 1-182-19 (8231) 
వృద్ధానుశాసనే సక్తాః పాండవా ధర్మచారిణః।
తాదృశా న వినశ్యంతి నైవ యాంతి పరాభవం॥ 1-182-20 (8232) 
మయా దృష్టమిదం సత్యం శృణు త్వం మనుజాధిప।
బ్రాహ్మణైః కథితం సత్యం వేదేషు చ మయా శ్రుతం॥ 1-182-21 (8233) 
బృహస్పతిమతేనాథ పౌలోంయా చ పురా శ్రుతం।
నష్ట హంద్రో బిసగ్రంథ్యాముపశ్రుత్యా హి దర్శితః॥ 1-182-22 (8234) 
ఉపశ్రుతిర్మహారాజ పాండవార్థే మయా శ్రుతా।
యత్రకుత్రాపి జీవంతి పాండవాస్తే న సంశయః॥ 1-182-23 (8235) 
మయా దృష్టాని లింగాని ఇహైవైష్యంతి పాండవాః।
యన్నిమిత్తమిహాయాంతి తచ్ఛృణుష్వ నరాధిప॥ 1-182-24 (8236) 
స్వయంవరః క్షత్రియాణాం కన్యాదానే ప్రదర్శితః।
స్వయంవరస్తు నగరే ఘుష్యతాం రాజసత్తమ॥ 1-182-25 (8237) 
యత్ర వా నివసంతస్తే పాండవాః పృథయా సహ।
దూరస్థా వా సమీపస్థా స్వర్గస్థా వాఽపి పాండవాః॥ 1-182-26 (8238) 
శ్రుత్వా స్వయంవరం రాజన్సమేష్యంతి న సంశయః।
తస్మాత్స్వయంవరో రాజన్ఘుష్యతాం మా చిరం కృథాః॥ 1-182-27 (8239) 
బ్రాహ్మణ ఉవాచ। 1-182-28x (1048) 
శ్రుత్వా పురోహితేనోక్తం పాంచాలః ప్రీతిమాంస్తదా।
ఘోషయామాస నగరే ద్రౌపద్యాస్తు స్వయంవరం॥ 1-182-28 (8240) 
పుష్యమాసే తు రోహిణ్యాం శుక్లపక్షే శుభే తిథౌ।
దివసైః పంచసప్తత్యా భవిష్యతి న సంశయః॥ 1-182-29 (8241) 
దేవగంధర్వయక్షాశ్చ ఋషయశ్చ తపోధనాః।
స్వయంవరం ద్రష్టుకామా గచ్ఛంత్యేవ న సంశయః॥ 1-182-30 (8242) 
తవ పుత్రా మహాత్మానో దర్శనీయో విశేషతః।
యదృచ్ఛయా సా పాంచాలీ గచ్ఛేద్వాన్యతమం పతిం॥ 1-182-31 (8243) 
కో హి జానాతి లోకేషు ప్రజాపతిమతం శుభణ్।
తస్మాత్సపుత్రా గచ్ఛేథా యది బ్రాహ్మణి రోచతే॥ 1-182-32 (8244) 
నిత్యకాలం సుభిక్షాస్తే పాంచాలాస్తు తపోధనే।
యజ్ఞసేనస్తు రాజా స బ్రహ్మణ్యః సత్యసంగరః॥ 1-182-33 (8245) 
బ్రహ్మణ్యా నాగరాః సర్వే బ్రాహ్మణాశ్చాతిథిప్రియాః।
నిత్యకాలం ప్రదాస్యంతి ఆమంత్రణమయాచితం॥ 1-182-34 (8246) 
అహం చ తత్ర గచ్ఛామి మమైభిః సహ శిష్యకైః।
ఏకసార్థాః ప్రయాతాః స్మో బ్రాహ్మణ్యా యది రోచతే॥ 1-182-35 (8247) 
ఏతావదుక్త్వా వచనం బ్రాహ్మణో విరరామ హ॥ ॥ 1-182-36x (1049) 
 
ఇతి శ్రీమన్మహాభారతే ఆదిపర్వణి చైత్రరథపర్వణి ద్వ్యశీత్యధికశతతమోఽధ్యాయః॥ 182 ॥

Mahabharata - Adi Parva - Chapter Footnotes

1-182-9 ఏతత్కార్యస్య ఏతాదృశకార్యస్య॥ 1-182-21 దృష్టం ఊహితం॥ ద్వ్యశీత్యధికశతతమోఽధ్యాయః॥ 182 ॥



ఆదిపర్వ - అధ్యాయ 183

॥ శ్రీః ॥

1.183. అధ్యాయః 183 

Mahabharata - Adi Parva - Chapter Topics

పాండవానాం ద్రుపదనగరప్రథానం॥ 1 ॥

Mahabharata - Adi Parva - Chapter Text

1-183-0 (8248) 
వైశంపాయన ఉవాచ। 1-183-0x (1050) 
ఏతచ్ఛ్రుత్వా తతః సర్వే పాండవా భరతర్షభ।
మనసా ద్రౌపదీం జగ్మురనంగశరపీడితాః॥'  1-183-1 (8249) 
తతస్తాం రజనీం రాజంఛల్యవిద్ధా ఇవాభవన్।
సర్వే చాస్వస్థమనసో బభూవుస్తే మహాబలాః॥ 1-183-2 (8250) 
తతః కుంతీ సుతాందృష్ట్వా సర్వాంస్తద్గతచేతసః।
యుధిష్ఠిరమువాచేదం వచనం సత్యవాదినీ॥ 1-183-3 (8251) 
చిరరాత్రోషితాః స్మేహ బ్రాహ్మణస్య నివేశనే।
రమమాణాః పురే రంయే లబ్ధభైక్షా మహాత్మనః॥ 1-183-4 (8252) 
యానీహ రమణీయాని వనాన్యుపవనాని చ।
సర్వాణి తాని దృష్టాని పునఃపునరరిందమ॥ 1-183-5 (8253) 
పునర్దృష్టాని తానీహ ప్రీణయంతి న నస్తథా।
భైక్షం చ న తథా వీర లభ్యతే కురునందన॥ 1-183-6 (8254) 
తే వయం సాధు పంచాలాన్గచ్ఛామ యది మన్యసే।
అపూర్వదర్శనం వీర రమణీయం భవిష్యతి॥ 1-183-7 (8255) 
సుభిక్షాశ్చైవ పంచాలాః శ్రూయంతే శత్రుకర్శన।
యజ్ఞసేనశ్చ రాజాఽసౌ బ్రహ్మణ్య ఇతి సుశ్రుమ॥ 1-183-8 (8256) 
ఏకత్ర చిరవాసశ్చ క్షమో న చ మతో మమ।
తే తత్ర సాధు గచ్ఛామో యది త్వం పుత్ర మన్యసే॥ 1-183-9 (8257) 
యుధిష్ఠిర ఉవాచ। 1-183-10x (1051) 
భవత్యా యన్మతం కార్యం తదస్మాకం పరం హితం।
అనుజాంస్తు న జానామి గచ్ఛేయుర్నేతి వా పునః॥ 1-183-10 (8258) 
వైశంపాయన ఉవాచ। 1-183-11x (1052) 
తతః కుంతీ భీమసేనమర్జునం యమజౌ తథా।
ఉవాచ గమనం తే చ తథేత్యేవాబ్రువంస్తదా॥ 1-183-11 (8259) 
తత ఆమంత్ర్య తం విప్రం కుంతీ రాజసుతైః సహ।
ప్రతస్థే నగరీం రంయాం ద్రుపదస్య మహాత్మనః॥ ॥ 1-183-12 (8260) 
 
ఇతి శ్రీమన్మహాభారతే ఆదిపర్వణి చైత్రరథపర్వణి త్ర్యశీత్యధికశతతమోఽధ్యాయః॥ 183 ॥




ఆదిపర్వ - అధ్యాయ 184

॥ శ్రీః ॥

1.184. అధ్యాయః 184 

Mahabharata - Adi Parva - Chapter Topics

ప్రస్థానసమయాగతే వ్యాసేన పాండవాన్ప్రతి ద్రౌపదీవృత్తాంతకథనపూర్వకం భవిష్యద్ద్రౌపదీలాభకథనం॥ 1 ॥ వ్యాసస్య ప్రతినివర్తనం॥ 2 ॥

Mahabharata - Adi Parva - Chapter Text

1-184-0 (8261) 
వైశంపాయన ఉవాచ। 1-184-0x (1053) 
వసత్సు తేషు ప్రచ్ఛన్నం పాండవేషు మహాత్మసు।
ఆజగామాథ తాంద్రష్టుం వ్యాసః సత్యవతీసుతః॥ 1-184-1 (8262) 
తమాగతమభిప్రేక్ష్య ప్రత్యుద్గంయ పరంతపాః।
ప్రణిపత్యాభివాద్యైనం తస్థుః ప్రాంజలయస్తదా॥ 1-184-2 (8263) 
సమనుజ్ఞాప్య తాన్సర్వానాసీనాన్మునిరబ్రవీత్।
ప్రచ్ఛన్నం పూజితః పార్థైః ప్రీతిపూర్వమిదం వచః॥ 1-184-3 (8264) 
అపి ధర్మేణ వర్తధ్వం శాస్త్రేణ చ పరంతపాః।
అపి విప్రేషు పూజా వః పూజార్హేషు న హీయతే॥ 1-184-4 (8265) 
అథ ధర్మార్థవద్వాక్యముక్త్వా స భగవానృషిః।
విచిత్రాశ్చ కథాస్తాస్తాః పునరేవేదమబ్రవీత్॥ 1-184-5 (8266) 
ఆసీత్తపోవనే కాచిదృషేః కన్యా మహాత్మనః।
విలగ్నమధ్యా సుశ్రోణీ సుభ్రూః సర్వగుణాన్వితా॥ 1-184-6 (8267) 
కర్మభిః స్వకృతైః సా తు దుర్భగా సమపద్యత।
నాధ్యగచ్ఛత్పతిం సా తు కన్యా రూపవతీ సతీ॥ 1-184-7 (8268) 
తపస్తప్తుమథారేభే పత్యర్థమసుఖా తతః।
తోషయామాస తపసా సా కిలోగ్రేణ శంకరం॥ 1-184-8 (8269) 
తస్యాః స భగవాంస్తుష్టస్తామువాచ యశస్వినీం।
వరం వరయ భద్రం తే వరదోఽస్మీతి శంకరః॥ 1-184-9 (8270) 
అథేశ్వరమువాచేదమాత్మనః సా వచో హితం।
పతిం సర్వగుణోపేతమిచ్ఛామీతి పునఃపునః॥ 1-184-10 (8271) 
తామథ ప్రత్యువాచేదమీశానో వదతాం వరః।
పంచ తే పతయో భద్రే భవిష్యంతీతి భారతాః॥ 1-184-11 (8272) 
ఏవముక్తా తతః కన్యా దేవం వరదమబ్రవీత్।
ఏకమిచ్ఛాంయహం దేవ త్వత్ప్రసాదాత్పతిం ప్రభో॥ 1-184-12 (8273) 
పునరేవాబ్రవీద్దేవ ఇదం వచనముత్తమం।
పంచకృత్వస్త్వయా హ్యుక్తః పతిం దేహీత్యహం పునః॥ 1-184-13 (8274) 
దేహమన్యం గతాయాస్తే యథోక్తం తద్భవిష్యతి।  1-184-14 (8275) 
వ్యాస ఉవాచ।
ద్రుపదస్య కులే జజ్ఞే సా కన్యా దేవరూపిణీ॥  1-184-14x (1054) 
నిర్దిష్టా భవతాం పత్నీ కృష్ణా పార్షత్యనిందితా।
పాంచాలనగరే తస్మాన్నివసధ్వం మహాబలాః। 
సుఖినస్తామనుప్రాప్య భవిష్యథ న సంశయః॥  1-184-15 (8276) 
ఏవముక్త్వా మహాభాగః పాండవాన్స పితామహః।
పార్థానామంత్ర్య కుంతీం చ ప్రాతిష్ఠత మహాతపాః॥ ॥ 1-184-16 (8277) 
 
ఇతి శ్రీమన్మహాభారతే ఆదిపర్వణి చైత్రరథపర్వణి చతురశీత్యధికశతతమోఽధ్యాయః॥ 184 ॥

Mahabharata - Adi Parva - Chapter Footnotes

1-184-6 విలగ్నమధ్యా విలగ్నం సమదేశే శయనే భూతలాస్పృష్టం మధ్యం శరీరమధ్యభాగో యస్యాః సా కృశమధ్యేతి యావత్॥ చతురశీత్యధికశతతమోఽధ్యాయః॥ 184 ॥



ఆదిపర్వ - అధ్యాయ 185

॥ శ్రీః ॥

1.185. అధ్యాయః 185 

Mahabharata - Adi Parva - Chapter Topics

పాంచాలనగరం గచ్ఛతాం పాండవానాం మార్గే బ్రాహ్మణైః సహ సంవాదః॥ 1 ॥

Mahabharata - Adi Parva - Chapter Text

1-185-0 (8278) 
వైశంపాయన ఉవాచ। 1-185-0x (1055) 
గతే భగవతి వ్యాసే పాండవా హృష్టమానసాః।
`తే ప్రయాతా నరవ్యాఘ్రా మాత్రా సహ పరంతపాః॥ 1-185-1 (8279) 
బ్రాహ్మణాన్గచ్ఛతో పశ్యన్పాంచాలాన్సగణాన్పథి।
అథ తే బ్రాహ్మణా ఊచుః పాండవాన్బ్రహ్మచారిణః॥ 1-185-2 (8280) 
క్వ భవంతో గమిష్యంతి కుతో వాఽఽగచ్ఛథేతి హ।  1-185-3 (8281) 
యుధిష్ఠిర ఉవాచ।
ప్రయాతానేకచక్రాయాః సోదర్యాందేవదర్శినః॥  1-184-3x (1056) 
భవంతో నోఽభిజానంతు సహితాన్బ్రహ్మచారిణః।
గచ్ఛతో నస్తు పాంచాలాంద్రుపదస్య పురం ప్రతి॥ 1-185-4 (8282) 
ఇచ్ఛామో భవతో జ్ఞాతుం పరం కౌతూహలం హి నః॥  1-185-5 (8283) 
బ్రాహ్మణా ఊచుః। 1-185-6x (1057) 
ఏతే సార్ధం ప్రయాతాః స్మో వయమప్యత్ర గామినః।
తత్రాప్యద్భుతసంకాశ ఉత్సవో భవితా మహాన్॥ 1-185-6 (8284) 
తతస్తు యజ్ఞసేనస్య ద్రుపదస్య మహాత్మనః।
యాసావయోనిజా కన్యా స్థాస్యతే సా స్వయంవరే॥ 1-185-7 (8285) 
దర్శనీయాఽనవద్యాంగీ సుకుమారీ యశస్వినీ।
ధృష్టద్యుంనస్య భగినీ ద్రోణశత్రోః ప్రతాపినః॥ 1-185-8 (8286) 
జాతో యః పావకాచ్ఛూరః సశరః సశరాసనః।
సుసమిద్ధాన్మహాభాగః సోమకానాం మహారథః॥ 1-185-9 (8287) 
యస్మిన్సంజాయమానే హి వాగువాచాశరీరిణీ।
ఏష మృత్యుశ్చ శిష్యశ్చ భారద్వాజస్య జాయతే॥ 1-185-10 (8288) 
స్వసా తస్య తు వేద్యాశ్చ జాతా తస్మిన్మహామఖే।
స్త్రీరత్నమసితాపాంగీ శ్యామా నీలోత్పలద్యుతిః॥ 1-185-11 (8289) 
తాం యజ్ఞసేనస్య సుతాం ద్రౌపదీం పరమాం స్త్రియం।
గచ్ఛామస్తత్ర వై ద్రష్టుం తం చైవాస్యాః స్వయంవరం॥ 1-185-12 (8290) 
రాజానో రాజపుత్రాశ్చ యజ్వానో భూరిదక్షిణాః।
స్వాధ్యాయవంతః శుచయో మహాత్మానో ధృతవ్రతాః॥ 1-185-13 (8291) 
తరుణా దర్శనీయాశ్చ బలవంతో దురాసదాః।
మహారథాః కృతాస్త్రాశ్చ సమేష్యంతీహ భూమిపాః॥ 1-185-14 (8292) 
తే తత్ర వివిధం దానం విజయార్థం నరేశ్వరాః।
ప్రదాస్యంతి ధనం గాశ్చ భక్ష్యభోజ్యాని సర్వశః॥ 1-185-15 (8293) 
ప్రతిలప్స్యామహే సర్వం దృష్ట్వా కృష్ణాం స్వయంవరే।
యం చ సా క్షత్రియం రంగే కుమారీ వరయిష్యతి॥ 1-185-16 (8294) 
తదా వైతాలికాశ్చైవ నర్తకాః సూతమాగధాః।
నిబోధకాశ్చ దేశేభ్యః సమేష్యంతి మహాబలాః॥ 1-185-17 (8295) 
ఏతత్కౌతూహలం తత్ర దృష్ట్వా వై ప్రతిగృహ్య చ।
సహాస్మాభిర్మహాత్మానో మాత్రా సహ నివత్స్యథ॥ 1-185-18 (8296) 
దర్శనీయాంశ్చ వః సర్వానేకరూపానవస్థితాన్।
సమీక్ష్య కృష్మా వరయేత్సంగత్యాన్యతమం పతిం॥ 1-185-19 (8297) 
అయమేకశ్చ వో భ్రాతా దర్శనీయో మహాభుజః।
నియుధ్యమానో విజయేత్సంగత్య ద్రవిణం మహత్॥ 1-185-20 (8298) 
యుధిష్ఠిర ఉవాచ। 1-185-21x (1058) 
పరమం భో గమిష్యామో ద్రష్టుం తత్ర స్వయంవరం।
ద్రౌపదీం యజ్ఞసేనస్య కన్యాం తస్యాస్తథోత్సవం॥' ॥  1-185-21 (8299) 
 
ఇతి శ్రీమన్మహాభారతే ఆదిపర్వణి చైత్రరథపర్వణి పంచాశీత్యధికశతతమోఽధ్యాయః॥ 185 ॥




ఆదిపర్వ - అధ్యాయ 186

॥ శ్రీః ॥

1.186. అధ్యాయః 186 

Mahabharata - Adi Parva - Chapter Topics

అర్ధరాత్రే పాండవానాం గంగాతీరగమనం॥ 1 ॥ తత్ర స్త్రీభిః సహ జలక్రీడాం కుర్వతా చిత్రరథేన గంధర్వేణ సహ అర్జునస్య యుద్ధం॥ 2 ॥ ఆగ్నేయాస్త్రేణ దగ్ధాదధఃపతితస్య తస్యార్జునేన గ్రహణం॥ 3 ॥ గంధర్వపత్న్యా ప్రార్థితస్య యుధిష్ఠిరస్యాజ్ఞయా గంధర్వమోచనం॥ 4 ॥ గంధర్వప్రార్థనయా ఆగ్నేయాస్త్రపరివర్తనేన తస్మాద్గాంధర్వాస్త్రగ్రహణానుమోదనం॥ 5 ॥ గంధర్వేణ పాండవానాం పురోహితసంపాదనోపదేశః॥ 6 ॥

Mahabharata - Adi Parva - Chapter Text

1-186-0 (8300) 
వైశంపాయన ఉవాచ। 1-186-0x (1059) 
తే ప్రతస్థుః పురస్కృత్య మాతరం పురుషర్షభాః।
సమైరుదఙ్ముకైర్మార్గైర్యథోద్దిష్టం చ భారత॥ 1-186-1 (8301) 
అహోరాత్రేణాభ్యగచ్ఛన్పాంచాలనగరం ప్రతి।
అభ్యాజగ్ముర్లోకనదీం గంగాం భాగీరథీం ప్రతి॥ 1-186-2 (8302) 
చంద్రాస్తమయవేలాయామర్ధరాత్రసమాగమే।
వారి చైవానుమజ్జంతస్తీర్థం సోమాశ్రయాయణం।  1-186-3 (8303) 
ఆసేదుః పురుషవ్యాఘ్రా గంగాయాం పాండునందనాః॥
ఉల్ముకం తు సముద్యంయ తేషామగ్రే ధనంజయః।  1-186-4 (8304) 
ప్రకాశార్థం యయౌ తత్ర రక్షార్థం చ మహారథః॥
తత్ర గంగాజలే రంయే వివిక్తే క్రీడయన్ స్త్రియః।  1-186-5 (8305) 
శబ్దం తేషాం స శుశ్రావ నదీం సముపసర్పతాం।
తేన శబ్దేన చావిష్టశ్చుక్రోధ బలవద్బలీ॥ 1-186-6 (8306) 
స దృష్ట్వా పాండవాంస్తత్ర సహ మాత్రా పరంతపాన్।
విష్ఫారయంధనుర్ఘోరమిదం వచనమబ్రవీత్॥ 1-186-7 (8307) 
సంధ్యా సంరజ్యతే ఘోరా పూర్వరాత్రాగమేషు యా।
అశీతిభిర్లవైర్హీనం తన్ముహూర్తం ప్రచక్షతే॥ 1-186-8 (8308) 
విహితం కామచారాణాం యక్షగంధర్వరక్షసాం।
శేషమన్యన్మనుష్యాణాం కర్మచారేషు వై స్మృతం॥ 1-186-9 (8309) 
లోభాత్ప్రచారం చరతస్తాసు వేలాసు వై నరాన్।
ఉపక్రాంతా నిగృహ్ణీమో రాక్షసైః సహ బాలిశాన్॥ 1-186-10 (8310) 
అతో రాత్రౌ ప్రాప్నువతో జలం బ్రహ్మవిదో జనాః।
గర్హయంతి నరాన్సర్వాన్బలస్థాన్నృపతీనపి॥ 1-186-11 (8311) 
ఆరాచ్చ తిష్ఠతాస్మాకం సమీపం నోపసర్పత।
కస్మాన్మాం నాభిజానీత ప్రాప్తం భాగీరథీజలం॥ 1-186-12 (8312) 
అంగారపర్ణం గంధర్వం విత్త మాం స్వబలాశ్రయం।
అహం హి మానీ చేర్ష్యుశ్చ కుబేరస్య ప్రియః సఖా॥ 1-186-13 (8313) 
అంగారపర్ణమిత్యేవం ఖ్యాతం చేదం వనం మమ।
అనుగంగం చరన్కామాంశ్చిత్రం యత్ర రమాంయహం॥ 1-186-14 (8314) 
న కౌణపాః శృంగిణో వా న దేవా న చ మానుషాః।
కుబేరస్య యథోష్ణీషం కిం మాం సముపసర్పథ॥ 1-186-15 (8315) 
అర్జున ఉవాచ। 1-186-16x (1060) 
సముద్రే హిమవత్పార్శ్వే నద్యామస్యాం చ దుర్మతే।
రాత్రావహని సంధ్యాయాం కస్య క్లృప్తః పరిగ్రహః॥ 1-186-16 (8316) 
భుక్తో వాఽప్యథ వాఽభుక్తో రాత్రావహని ఖేచర।
న కాలనియమో హ్యస్తి గంగాం ప్రాప్య సరిద్వరాం॥ 1-186-17 (8317) 
వయం చ శక్తిసంపన్నా అకాలే త్వామధృష్ణుమ।
అశక్తా హి రణే క్రూర యుష్మానర్చంతి మానవాః॥ 1-186-18 (8318) 
పురా హిమవతశ్చైషా హేమశృంగాద్వినిఃసృతా।
గంగా గత్వా సముద్రాంభః సప్తధా సమపద్యత॥ 1-186-19 (8319) 
గంగాం చ యమునాం చైవ ప్లక్షజాతాం సరస్వతీం।
రథస్థాం సరయూం చైవ గోమతీం గండకీం తథా॥ 1-186-20 (8320) 
అపర్యుషితపాపాస్తే నదీః సప్త పిబంతి యే।
ఇయం భూత్వా చైకవప్రా శుచిరాకాశగా పునః॥ 1-186-21 (8321) 
దేవేషు గంగా గంధర్వ ప్రాప్నోత్యలకనందతాం।
తథా పితౄన్వైతరణీ దుస్తరా పాపకర్మభిః। 
గంగా భవతి వై ప్రాప్య కృష్ణద్వైపాయనోఽబ్రవీత్॥  1-186-22 (8322) 
అసంబాధా దేవనదీ స్వర్గసంపాదనీ శుభా।
కథమిచ్ఛసి తాం రోద్ధుం నైష ధర్మః సనాతనః॥ 1-186-23 (8323) 
అనివార్యమసంబాధం తవ వాచా కథం వయం।
న స్పృశేమ యథాకామం పుణ్యం భాగీరథీజలం॥ 1-186-24 (8324) 
వైశంపాయన ఉవాచ। 1-186-25x (1061) 
అంగారపర్ణస్తచ్ఛ్రుత్వా క్రుద్ధ ఆనాంయ కార్ముకం।
ముమోచ బాణాన్నిశితానహీనాశీవిషానివ॥ 1-186-25 (8325) 
ఉల్ముకం భ్రామయంస్తూర్ణం పాండవశ్చర్మ చోత్తరం।
వ్యపోహత శరాంస్తస్య సర్వానేవ ధనంజయః॥ 1-186-26 (8326) 
అర్జున ఉవాచ। 1-186-27x (1062) 
బిభీషికా వై గంధర్వ నాస్త్రజ్ఞేషు ప్రయుజ్యతే।
అస్త్రజ్ఞేషు ప్రయుక్తేయం ఫేనవత్ప్రవిలీయతే॥ 1-186-27 (8327) 
మానుషానతి గంధర్వాన్సర్వాన్ గంధర్వ లక్షయే।
తస్మాదస్త్రేణ దివ్యేన యోత్స్యేఽహం న తు మాయయా॥ 1-186-28 (8328) 
పురాఽస్త్రమిమాగ్నేయం ప్రాదాత్కిల బృహస్పతిః।
భరద్వాజాయ గంధర్వ గురుర్మాన్యః శతక్రతోః॥ 1-186-29 (8329) 
భరద్వజాదగ్నివేశ్య అగ్నివేశ్యాద్గురుర్మమ।
సాధ్విదం మహ్యమదదద్ద్రోణో బ్రాహ్మణసత్తమః॥ 1-186-30 (8330) 
వైశంపాయన ఉవాచ। 1-186-31x (1063) 
ఇత్యుక్త్వా పాండవః క్రుద్ధో గంధర్వాయ ముమోచ హ।
ప్రదీప్తమస్త్రమాగ్నేయం దదాహాస్య రథం తు తత్॥ 1-186-31 (8331) 
విరథం విప్లుతం తం తు స గంధఱ్వం మహాబలః।
అస్త్రతేజఃప్రమూఢం చ ప్రపతంతమవాఙ్ముఖం॥ 1-186-32 (8332) 
శిరోరుహేషు జగ్రాహ మాల్యవత్సు ధనంజయః।
భ్రాతౄన్ప్రతి చకర్షాథ సోఽస్త్రపాతాదచేతసం॥ 1-186-33 (8333) 
యుధిష్ఠిరం తస్య భార్యా ప్రపేదే శరణార్థినీ।
నాంనా కుంభీనసీ నామ పతిత్రాణమభీప్సతీ॥ 1-186-34 (8334) 
గంధర్వ్యువాచ। 1-186-35x (1064) 
త్రాయస్వ మాం మహాభాగ పతిం చేమం విముంచ మే।
గంధర్వీ శరణం ప్రాప్తా నాంనా కుంభీనసీ ప్రభో॥ 1-186-35 (8335) 
యుధిష్ఠిర ఉవాచ। 1-186-36x (1065) 
యుద్ధే జితం యశోహీనం స్త్రీనాథమపరాక్రమం।
కో నిహన్యాద్రిపుం తాత ముంచేమం రిపుసూదన॥ 1-186-36 (8336) 
అర్జున ఉవాచ। 1-186-37x (1066) 
జీవితం ప్రతిపద్యస్వ గచ్ఛ గంధర్వ మా శుచః।
ప్రదిశత్యభయం తేఽద్య కురురాజో యుధిష్ఠిరః॥ 1-186-37 (8337) 
గంధర్వ ఉవాచ। 1-186-38x (1067) 
జితోఽహం పూర్వకం నామ ముంచాంయంగారపర్ణతాం।
యశోహీనం న చ శ్లాఘ్యం స్వం నామ జనసంసది॥ 1-186-38 (8338) 
సాధ్విమం లబ్ధవాఁల్లాభం యోఽహం దివ్యాస్త్రధారిణం।
గాంధర్వ్యా మాయయేచ్ఛామి సంయోజయితుమర్జునం॥ 1-186-39 (8339) 
అస్త్రాగ్నినా విచిత్రోఽయం దగ్ధో మే రథ ఉత్తమః।
సోఽహం చిత్రరథో భూత్వా నాంనా దగ్ధరథోఽభవం॥ 1-186-40 (8340) 
సంభృతా చైవ విద్యేయం తపసేహ మయా పురా।
నివేదయిష్యే తామద్య ప్రాణదాయ మహాత్మనే॥ 1-186-41 (8341) 
సంస్తంభయిత్వా తరసా జితం శరణమాగతం।
యో రిపుం యోజయేత్ప్రాణైః కల్యాణం కిం న సోఽర్హతి॥ 1-186-42 (8342) 
చాక్షుషీ నామ విద్యేయం యాం సోమాయ దదౌ మనుః।
దదౌ స విశ్వావసవే మమ విశ్వావసుర్దదౌ॥ 1-186-43 (8343) 
సేయం కాపురుషం ప్రాప్తా గురుదత్తా ప్రణశ్యతి।
ఆగమోఽస్యా మయా ప్రోక్తో వీర్యం ప్రతినిబోధ మే॥ 1-186-44 (8344) 
యచ్చక్షుషా ద్రష్టుమిచ్ఛేత్రిషు లోకేషు కించన।
తత్పశ్యేద్యాదృశం చేచ్ఛేత్తాదృశం ద్రష్టుమర్హతి॥ 1-186-45 (8345) 
ఏకపాదేన షణ్మాసాన్స్థితో విద్యాం లభేదిమాం।
అనునేష్యాంయహం విద్యాం స్వయం తుభ్యం వ్రతే కృతే॥ 1-186-46 (8346) 
విద్యయా హ్యనయా రాజన్వయం నృభ్యో విశేషితాః।
అవిశిష్టాశ్చ దేవానామనుభావప్రదర్శినః॥ 1-186-47 (8347) 
గంధర్వజానామశ్వానామహం పురుషసత్తమ।
భ్రాతృభ్యస్తవ తుభ్యం చ పృథగ్దాతా శతం శతం॥ 1-186-48 (8348) 
దేవగంధర్వవాహాస్తే దివ్యవర్ణా మనోజవాః।
క్షీణాక్షీణా భవంత్యేతే న హీయంతే చ రంహసః॥ 1-186-49 (8349) 
పురా కృతం మహేంద్రస్య వజ్రం వృత్రనిబర్హణం।
దశధా శతధా చైవ తచ్ఛీర్ణం వృత్రమూర్ధని॥ 1-186-50 (8350) 
తతో భాగీకృతో దేవైర్వజ్రభాగ ఉపాస్యతే।
లోకే యశోధనం కించిత్సైవ వజ్రతనుః స్మృతా॥ 1-186-51 (8351) 
వజ్రపాణిర్బ్రాహ్మణః స్యాత్క్షత్రం వజ్రరథం స్మృతం।
వైశ్యా వై దానవజ్రాశ్చ కర్మవజ్రా యవీయసః॥ 1-186-52 (8352) 
క్షత్రవజ్రస్య భాగేన అవధ్యా వాజినః స్మృతాః।
రథాంగం వడబా సూతే శూరాశ్చాశ్వేషు యే మతాః॥ 1-186-53 (8353) 
కామవర్ణాః కామజవాః కామతః సముపస్థితాః।
ఇతి గంధర్వజాః కామం పూరయిష్యంతి మే హయాః॥ 1-186-54 (8354) 
అర్జున ఉవాచ। 1-186-55x (1068) 
యది ప్రీతేన మే దత్తం సంశయే జీవితస్య వా।
విద్యాధం శ్రుతం వాఽపి న తద్గంధర్వ రోచయే॥ 1-186-55 (8355) 
గంధర్వ ఉవాచ। 1-186-56x (1069) 
సంయోగో వై ప్రీతికరో మహత్సు ప్రతిదృశ్యతే।
జీవితస్య ప్రదానేన ప్రీతో విద్యాం దదామి తే॥ 1-186-56 (8356) 
త్వత్తోఽప్యహం గ్రహీష్యామి అస్త్రమాగ్నేయముత్తమం।
తథైవ యోగ్యం బీభత్సో చిరాయ మరతర్షభ॥ 1-186-57 (8357) 
అర్జున ఉవాచ। 1-186-58x (1070) 
త్వత్తోఽస్త్రేణ వృణోంయశ్వాన్సంయోగః శాస్వతోఽస్తునౌ।
సఖే తద్బ్రూహి గంధర్వ యుష్మభ్యో యద్భయం భవేత్॥ 1-186-58 (8358) 
కారణం బ్రూహి గంధర్వ కిం తద్యేన స్మ ధర్షితాః।
యాంతో వేదవిదః సర్వే సంతో రాత్రావరిందమాః॥ 1-186-59 (8359) 
గంధర్వ ఉవాచ। 1-186-60x (1071) 
అనగ్నయోఽనాహుతయో న చ విప్రపురస్కృతాః।
యూయం తతో ధర్షితాః స్థ మయా వై పాండునందనాః॥ 1-186-60 (8360) 
`యక్షరాక్షసగంధర్వపిశాచపతగోరగాః।
ధర్షంతి నరవ్యాఘ్ర న బ్రాహ్మణపురస్కృతాన్॥ 1-186-61 (8361) 
జానతాపి మయా తస్మాత్తేజశ్చాభిజనం చ వః।
ఇయమగ్నిమతాం శ్రేష్ఠ ధర్షితా వై పురాగతిః॥ 1-186-62 (8362) 
కో హి వస్త్రిషు లోకేషు న వేద భరతర్షభ।
స్వైర్గుణైర్విస్తృతం శ్రీమద్యశోఽగ్ర్యం భూరివర్చసాం'॥ 1-186-63 (8363) 
యక్షరాక్షసగంధర్వాః పిశాచోరగదానవాః।
విస్తరం కురువంశస్య ధీమంతః కథయంతి తే॥ 1-186-64 (8364) 
నారదప్రభృతీనాం తు దేవర్షీణాం మయా శ్రుతం।
గుణాన్కథయతాం వీర పూర్వేషాం తవ ధీమతాం॥ 1-186-65 (8365) 
స్వయం చాపి మయా దృష్టశ్చరతా సాగరాంబరాం।
ఇమాం వసుమతీం కృత్స్నాం ప్రభావః సుకులస్య తే॥ 1-186-66 (8366) 
వేదే ధనుషి చాచార్యమభిజానామి తేఽర్జున।
విశ్రుతం త్రిషు లోకేషు భారద్వాజం యశస్వినం॥ 1-186-67 (8367) 
`సర్వవేదవిదాం శ్రేష్ఠం సర్వశస్త్రభృతాం వరం।
ద్రోణమిష్వస్త్రకుశలం ధనుష్యహ్గిరసాం వరం॥'  1-186-68 (8368) 
ధర్మం వాయుం చ శక్రం చ విజానాంయశ్వినౌ తథా।
పాండుం చ కురుశార్దూల షడేతాన్కురువర్ధనాన్। 
పితౄనేతానహం పార్థ దేవమానుషసత్తమాన్॥  1-186-69 (8369) 
దివ్యాత్మానో మహాత్మానః సర్వశస్త్రభృతాం వరాః।
భవంతో భ్రాతరః శూరాః సర్వే సుచరితవ్రతాః॥ 1-186-70 (8370) 
ఉత్తమాం చ మనోబుద్ధిం భవతాం భావితాత్మనాం।
జానన్నపి చ వః పార్థ కృతవానిహ ధర్షణాం॥ 1-186-71 (8371) 
స్త్రీసకాశే చ కౌరవ్య న పుమాన్క్షంతుమర్హతి।
ధర్షణామాత్మనః పశ్యన్బ్రాహుద్రవిణమాశ్రితః॥ 1-186-72 (8372) 
నక్తం చ బలమస్మాకం భూయ ఏవాభివర్ధతే।
యతస్తతో మాం కౌంతేయ సదారం మన్యురావిశత్॥ 1-186-73 (8373) 
సోఽహం త్వయేహ విజితః సంఖ్యే తాపత్యవర్ధన।
యేన తేనేహ విధినా కీర్త్యమానం నిబోధ మే॥ 1-186-74 (8374) 
బ్రహ్మచర్యం పరో ధర్మః స చాపి నియతస్త్వయి।
యస్మాత్తస్మాదహం పార్థ రణే।ఞస్మి విజితస్త్వయా॥ 1-186-75 (8375) 
యస్తు స్యాత్క్షత్రియః కశ్చిత్కామవృత్తః పరంతప।
నక్తం చ యుధి యుధ్యేత న స జీవేత్కథంచన॥ 1-186-76 (8376) 
యస్తు స్యాత్కామవృత్తోఽపి పార్థ బ్రహ్మపురస్కృతః।
జయేన్నక్తంచరాన్సర్వాన్స పురోహితధూర్గతః॥ 1-186-77 (8377) 
తస్మాత్తాపత్య యత్కించిన్నృణాం శ్రేయ ఇహేప్సితం।
తస్మిన్కర్మణి యోక్తవ్యా దాంతాత్మానః పురోహితాః॥ 1-186-78 (8378) 
వేదే షడంగే నిరతాః శుచయః సత్యవాదినః।
ధర్మాత్యాగః కృతాత్మానః స్యుర్నృపాణాం పురోహితాః॥ 1-186-79 (8379) 
జయశ్చ నియతో రాజ్ఞః స్వర్గశ్చ తదనంతరం।
యస్య స్యాద్ధర్మవిద్వాగ్మీ పురోధాః శీలవాఞ్శుచిః॥ 1-186-80 (8380) 
లాభం లబ్ధుమలబ్ధం వా లబ్ధం వా పరిరక్షితుం।
పురోహితం ప్రకుర్వీత రాజా గుణసమన్వితం॥ 1-186-81 (8381) 
పురోహితమతే తిష్ఠేద్య ఇచ్ఛేద్భూతిమాత్మనః।
ప్రాప్తుం వసుమతీం సర్వాం సర్వశః సాగరాంబరాం॥ 1-186-82 (8382) 
న హి కేవలశౌర్యేణ తాపత్యాభిజనేన చ।
జయేదబ్రాహ్మణః కశ్చిద్భూమిం భూమిపతిః క్వచిత్॥ 1-186-83 (8383) 
తస్మాదేవం విజానీహి కురూణాం వంశవర్ధన।
బ్రాహ్మణప్రముఖం రాజ్యం శక్యం పాలయితుం చిరం॥ ॥ 1-186-84 (8384) 
 
ఇతి శ్రీమన్మహాభారతే ఆదిపర్వణి చైత్రరథపర్వణి షడశీత్యధికశతతమోఽధ్యాయః॥ 186 ॥

Mahabharata - Adi Parva - Chapter Footnotes

1-186-3 సోమాశ్రయశ్చంద్రధరో రుద్రస్తస్య స్థానం సోమాశ్రయాయణం॥ 1-186-8 పూర్వరాత్రాగమేషు పశ్చిమాయాం దిశి అర్ధాస్తమితార్కమండలరూపా యా సంధ్యా సంరజ్యతే రక్తా భవతి తస్యాం ముహూర్తం ప్రస్థానకాలమశీతిభిర్లవైర్నిమేషార్ధైర్హీనం ప్రచక్షతే॥ 1-186-9 తదేవ ముహూర్తం యక్షాదీనాం కర్మచారేషు విహితమన్యన్మనుష్యాణాం కర్మచారేషు స్మృతమిత్యన్వయః। సంధ్యాయామశీతిలవోపరి రాత్రౌ యక్షాదీనామేవ సంచారకాలః అన్యదహర్మనుష్యాణామిత్యర్థః॥ 1-186-15 శృంగిణః అభిచారికాః॥ 1-186-21 ఏకవప్రా ఏకమాకాశరూపం వప్రం యస్యాః సా॥ 1-186-36 స్త్రీ నాథో రక్షితా యస్య తం॥ 1-186-38 అంగారవద్భాస్వరం దుఃస్పర్శం చ పర్ణం వాహనం రథో యస్య సోఽంగారపర్ణస్తస్య భావస్తత్తాం॥ 1-186-41 క్షీణాశ్చాఽక్షీణాశ్చ క్షీణాక్షీణాః వృద్ధాస్తరుణా వా ఏతే న భవంతి రంహసో వేగాచ్చ న హీయంతే ఇతి నకారానుషంగేణ యోజ్యం। క్షీణే క్షీణే ఇతి ఘ. పాఠః॥ 1-186-51 తస్య భాగః పృథగ్భూతః సర్వైర్భూతైదపాస్యతే ఇతి ఙ. పాఠః॥ 1-186-52 వజ్రపాణిః పాణిః వజ్రం యస్య స। ఏవమేవ వజ్రరథమిత్యపి॥ 1-186-53 రథాంగం చ తథా సూతో ధనుశ్చ భరతర్షభ ఇతి ఙ. పాఠః॥ 1-186-57 తథైవ సఖ్యం బీభత్సో ఇతి ఙ. పాఠః॥ 1-186-58 అస్త్రేణాస్త్రం వృణే త్వత్తః యద్భయం త్యజేత్ ఇతి ఙ. పాఠః॥ 1-186-60 అనగ్నయో దారహీనత్వాత్। అనాహుతయః సమావృతత్వాత్। ఆశ్రమవింశేషహీనో బ్రాహ్మణో ధర్షణీయ ఇత్యర్థః॥ 1-186-76 కాయవృద్యః కృతదారః॥ 1-186-81 లాభం లబ్ధవ్యం ధనం। అలబ్ధస్య చ లాభాయ లబ్ధస్య పరిరక్షణే ఇతి ఙ. పాఠః॥ షడశీత్యధికశతతమోఽధ్యాయః॥ 186 ॥



ఆదిపర్వ - అధ్యాయ 187

॥ శ్రీః ॥

1.187. అధ్యాయః 187 

Mahabharata - Adi Parva - Chapter Topics

సూర్యకన్యాయాః తపత్యా ఉపాఖ్యానం--స్వభక్తాయ సంవరణాయ స్వకన్యాం దాతుం సవితుర్నిశ్చయః॥ 1 ॥ మృగయార్థం గతస్య సంవరణస్య గిరౌ తపతీదర్శనేన కామోత్పత్తిః॥ 2 ॥ రాజని తయా సహ భాషితుం ప్రవృత్తే తప్త్యా అంతర్ధానం॥ 3 ॥

Mahabharata - Adi Parva - Chapter Text

1-187-0 (8385) 
అర్జున ఉవాచ। 1-187-0x (1072) 
తాపత్య ఇతి యద్వాక్యముక్తవానసి మామిహ।
తదహం జ్ఞాతుమిచ్ఛామి తాపత్యార్థం వినిశ్చితం॥ 1-187-1 (8386) 
తపతీ నామ కా చైషా తాపత్యా యత్కృతే వయం।
కౌంతేయా హి వయం సాధో తత్త్వమిచ్ఛామి వేదితుం॥ 1-187-2 (8387) 
వైశంపాయన ఉవాచ। 1-187-3x (1073) 
ఏవముక్తః స గంధర్వః కుంతీపుత్రం ధనంజయం।
విశ్రుతం త్రిషు లోకేషు శ్రావయామాస వై కథాం॥ 1-187-3 (8388) 
హంత తే కథయిష్యామి కథామేతాం మనోరమాం।
యథావదఖిలాం పార్థ సర్వబుద్ధిమతాం వర॥ 1-187-4 (8389) 
ఉక్తవానస్మి యేన త్వాం తాపత్య ఇతి యద్వచః।
తత్తేఽహం కథయిష్యామి శృణుష్వైకమనా భవ॥ 1-187-5 (8390) 
య ఏష దివి ధిష్ణ్యేన నాకం వ్యాప్నోతి తేజసా।
ఏతస్య తపతీ నామ బభూవ సదృశీ సుతా॥ 1-187-6 (8391) 
వివస్వతో వై దేవస్య సావిత్ర్యవరజా విభో।
విశ్రుతా త్రిషు లోకేషు తపతీ తపసా యుతా॥ 1-187-7 (8392) 
న దేవీ నాసురీ చైవ న యక్షీ న చ రాక్షసీ।
నాప్సరా న చ గంధర్వీ తథా రూపేణ కాచన॥ 1-187-8 (8393) 
సువిభక్తానవద్యాంగీ స్వసితాయతలోచనా।
స్వాచారా చైవ సాధ్వీ చ సువేషా చైవ భామినీ॥ 1-187-9 (8394) 
త తస్యాః సదృశం కంచిత్త్రిషు లోకేషు భారత।
భర్తారం సవితా మేనే రూపశీలగుణశ్రుతైః॥ 1-187-10 (8395) 
సంప్రాప్తయౌవనాం పశ్యందేయాం దుహితరం తు తాం।
`ద్వ్యష్టవర్షాం తు తాం శ్యామాం సవితా రూపశాలినీం।' 
నోపలేభే తతః శాంతిం సంప్రదానం విచింతయన్॥  1-187-11 (8396) 
అథర్క్షపుత్రః క్రాంతేయ కురూణామృషభో బలీ।
సూర్యమారాధయామాస నృపః సంవరణస్తదా॥ 1-187-12 (8397) 
అర్ధ్యమాల్యోపహారాద్యైర్గంధైశ్చ నియతః శుచిః।
నియమైరుపవాసైశ్చ తపోభిర్వివిధైరపి॥ 1-187-13 (8398) 
సుశ్రూషురనహంవాదీ శుచిః పౌరవనందన।
అంశుమంతం సముద్యంతం పూజయామాస భక్తిమాన్॥ 1-187-14 (8399) 
తతః కృతజ్ఞం ధర్మజ్ఞం రూపేణాసదృశం భువి।
తపత్యాః సదృశం మేనే సూర్యః సంవరణం పతిం॥ 1-187-15 (8400) 
దాతుమైచ్ఛత్తతః కన్యాం తస్మై సంవరణాయ తాం।
నృపోత్తమాయ కౌరవ్య విశ్రుతాభిజనాయ చ॥ 1-187-16 (8401) 
యథా హి దివి దీప్తాంశుః ప్రభాసయతి తేజసా।
తథా భువి మహిపాలో దీప్త్యా సంవరణోఽభవత్॥ 1-187-17 (8402) 
యథాఽర్చయంతి చాదిత్యముద్యంతం బ్రహ్మవాదినః।
తథా సంవరణం పార్థ బ్రాహ్మణావరజాః ప్రజాః॥ 1-187-18 (8403) 
స సోమమతి కాంతత్వాదాదిత్యమతి తేజసా।
బభూవ నృపతిః శ్రీమాన్సుహృదాం దుర్హృదామపి॥ 1-187-19 (8404) 
ఏవంగుణస్య నృపతేస్తథావృత్తస్య కౌరవ।
తస్మై దాతుం మనశ్చక్రే తపతీం తపనః స్వయం॥ 1-187-20 (8405) 
స కదాచిదథో రాజా శ్రీమానమితవిక్రమః।
చచార మృగయాం పార్థ పర్వతోపవనే కిల॥ 1-187-21 (8406) 
చరతో మృగయాం తస్య క్షుత్పిపాసాసమన్వితః।
మమార రాజ్ఞః కౌంతేయ గిరావప్రతిమో హయః॥ 1-187-22 (8407) 
స మృతాశ్వశ్చరన్పార్థ పద్భ్యామేవ గిరౌ నృపః।
దదర్శాసదృశీం లోకే కన్యామాయతలోచనాం॥ 1-187-23 (8408) 
స ఏవ ఏకామాసాద్య కన్యాం పరబలార్దనః।
తస్థౌ నృపతిశార్దూలః పశ్యన్నవిచలేక్షణః॥ 1-187-24 (8409) 
స హి తాం తర్కయామాస రూపతో నృపతిః శ్రియం।
పునః సంతర్కయామాస రవేర్భ్రష్టామివ ప్రభాం॥ 1-187-25 (8410) 
వపుషా వర్చసా చైవ శిఖామివ విభావసోః।
ప్రసన్నత్వేన కాంత్యా చ చంద్రరేఖామివామలాం॥ 1-187-26 (8411) 
గిరిపృష్ఠే తు సా యస్మిన్స్థితా స్వసితలోచనా।
విభ్రాజమానా శుశుభే ప్రతిమేవ హిరణ్మయీ॥ 1-187-27 (8412) 
తస్యా రూపేణ స గిరిర్వేషేణ చ విశేషతః।
ససవృక్షక్షుపలతో హిరణ్మయ ఇవాభవత్॥ 1-187-28 (8413) 
అవమేనే చ తాం దృష్ట్వా సర్వలోకేషు యోషితః।
అవాప్తం చాత్మనో మేనే స రాజా చక్షుషః ఫలం॥ 1-187-29 (8414) 
జన్మప్రభృతి యత్కిచింద్దృష్టవాన్స మహీపతిః।
రూపం న సదృశం తస్యాస్తర్కయామాస కించన॥ 1-187-30 (8415) 
తయా బద్ధమనశ్చక్షుః పాశైర్గుణమయైస్తదా।
న చచాల తతో దేశాద్బుబుధే న చ కించన॥ 1-187-31 (8416) 
అస్యా నూనం విశాలాక్ష్యాః సదేవాసురమానుషం।
లోకం నిర్మథ్య ధాత్రేదం రూపమావిష్కృతం కృతం॥ 1-187-32 (8417) 
ఏవం సంతర్కయామాస రూపద్రవిణసంపదా।
కన్యామసదృశీం లోకే నృపః సంవరణస్తదా॥ 1-187-33 (8418) 
తాం చ దృష్ట్వైవ కల్యాణీం కల్యాణాభిజనో నృపః।
జగామ మనసా చింతాం కామబాణేన పీడితః॥ 1-187-34 (8419) 
దహ్యమానః స తీవ్రేణ నృపతిర్మన్మథాగ్నినా।
అప్రగల్భాం ప్రగల్భస్తాం తదోవాచ మనోహరాం॥ 1-187-35 (8420) 
కాఽసి కస్యాసి రంభోరు కిమర్థం చేహ తిష్ఠసి।
కథం చ నిర్జనేఽరణ్యే చరస్యేకా శుచిస్మితే॥ 1-187-36 (8421) 
త్వం హి సర్వానవద్యాంగీ సర్వాభరణభూషితా।
విభూషణమివైతేషాం భూషణానామభీప్సితం॥ 1-187-37 (8422) 
న దేవీం నాసురీం చైవ న యక్షీం న చ రాక్షసీం।
న చ భోగవతీం మన్యే న గంధవీం న మానుషీం॥ 1-187-38 (8423) 
యా హి దృష్టా మయా కాశ్చిచ్ఛ్రుతా వాఽపి వరాంగనాః।
న తాసాం సదృశీం మన్యే త్వామహం మత్తకాశిని॥ 1-187-39 (8424) 
దృష్ట్వైవ చారువదనే చంద్రాత్కాంతతరం తవ।
వదనం పద్మపత్రాక్షం మాం మథ్నాతీవ మన్మథః॥ 1-187-40 (8425) 
ఏవం తాం స మహీపాలో బభాషే న తు సా తదా।
కామార్తం నిర్జనేఽరణ్యే ప్రత్యబాషథ కించన॥ 1-187-41 (8426) 
తతో లాలప్యమానస్య పార్థివస్యాయతేక్షణా।
సౌదామినీవ చాభ్రేషు తత్రైవాంతరధీయత॥ 1-187-42 (8427) 
తామన్వేష్టుం స నృపతిః పరిచక్రామ సర్వతః।
వనం వనజపత్రాక్షీం భ్రమన్నున్మత్తవత్తదా॥ 1-187-43 (8428) 
అపశ్యమానః స తు తాం బహు తత్ర విలప్య చ।
నిశ్చేష్టః పార్థివశ్రేష్ఠో ముహూర్తం స వ్యతిష్ఠత॥ ॥ 1-187-44 (8429) 
 
ఇతి శ్రీమన్మహాభారతే ఆదిపర్వణి చైత్రరథపర్వణి సప్తాశీత్యధికశతతమోఽధ్యాయః॥ 187 ॥

Mahabharata - Adi Parva - Chapter Footnotes

1-187-1 యత్ యస్మాత్ తత్ తస్మాత్। తాపత్యార్థం తాపత్యశబ్దార్థం॥ సప్తాశీత్యధికశతతమోఽధ్యాయః॥ 187 ॥



ఆదిపర్వ - అధ్యాయ 188

॥ శ్రీః ॥

1.188. అధ్యాయః 188 

Mahabharata - Adi Parva - Chapter Topics

భూతలే పతితం రాజానం దృష్ట్వా తత్సమీపే తపత్యా ఆగమనం॥ 1 ॥ తయోః సంవాదః॥ 2 ॥

Mahabharata - Adi Parva - Chapter Text

1-188-0 (8430) 
గంధర్వ ఉవాచ। 1-188-0x (1074) 
అథ తస్యామదృశ్యాయాం నృపతిః కామమోహితః।
పాతనః శత్రుసంఘానాం పపాత ధరణీతలే॥ 1-188-1 (8431) 
తస్మిన్నిపతితే భూమావథ సా చారుహాసినీ।
పునః పీనాయతశ్రోణీ దర్శయామాస తం నృపం॥ 1-188-2 (8432) 
అథాబభాషే కల్యాణీ వాచా మధురయా నృపం।
తం కురూణాం కులకరం కామాభిహతచేతసం॥ 1-188-3 (8433) 
ఉవాచ మధురం వాక్యం తపతీ హసతీవ సా।
ఉత్తిష్ఠోత్తిష్ఠ భద్రం తే న త్వమర్హస్యరిందమ॥ 1-188-4 (8434) 
మోహం నృపతిశార్దూల గంతుమావిష్కృతః క్షితౌ।
ఏవముక్తోఽథ నృపతిర్వాచా మధురయా తదా॥ 1-188-5 (8435) 
దదర్శ విపులశ్రోణీం తామేవాభిముఖే స్థితాం।
అథ తామసితాపాంగీమాబభాషే స పార్థివః॥ 1-188-6 (8436) 
మన్మథాగ్నిపరీతాత్మా సందిగ్ధాక్షరయా గిరా।
సాధు త్వమసితాపాంగి కామార్తం మత్తకాశిని॥ 1-188-7 (8437) 
భజస్వ భజమానం మాం ప్రాణా హి ప్రజహంతి మాం।
త్వదర్థం హి విశాలాక్షి మామయం నిశితైః శరైః॥ 1-188-8 (8438) 
కామః కమలగర్భాభే ప్రతివిధ్యన్న శాంయతి।
దష్టమేవమనాక్రందే భద్రే కామమహాహినా॥ 1-188-9 (8439) 
సా త్వం పీనాయతశ్రోణీ మామాప్నుహి వరాననే।
త్వదధీనా హి మే ప్రాణాః కిన్నరోద్గీతభాషిణి॥ 1-188-10 (8440) 
చారుసర్వానవద్యాంగి పద్మేందుప్రతిమాననే।
న హ్యహం త్వదృతే భీరు శక్ష్యామి ఖలు జీవితుం॥ 1-188-11 (8441) 
కామః కమలపత్రాక్షి ప్రతివిధ్యతి మామయం।
తస్మాత్కురు విశాలాక్షి మయ్యనుక్రోశమంగనే॥ 1-188-12 (8442) 
భక్తం మామసితాపాంగి న పరిత్యక్తుమర్హసి।
త్వం హి మాం ప్రీతియోగేన త్రాతుమర్హసి భామిని॥ 1-188-13 (8443) 
త్వద్దర్శనకృతస్నేహం మనశ్చలతి మే భృశం।
న త్వాం దృష్ట్వా పునశ్చాన్యాం ద్రష్టుం కల్యాణి రోచతే॥ 1-188-14 (8444) 
ప్రసీద వశగోఽహం తే భక్తం మాం భజ భామిని।
దృష్ట్వైవ త్వాం వరారోహే మన్మథో భృశమంగనే॥ 1-188-15 (8445) 
అంతర్గతం విశాలాక్షి విధ్యతి స్మ పతత్త్రిభిః।
మన్మథాగ్నిసముద్భూతం దాహం కమలలోచనే॥ 1-188-16 (8446) 
ప్రీతిసంయోగయుక్తాభిరద్భిః ప్రహ్లాదయస్వ మే।
పుష్పాయుధం దురాధర్షం ప్రచండశరకార్ముకం॥ 1-188-17 (8447) 
త్వద్దర్శనసముద్భూతం విధ్యంతం దుఃసహైః శరైః।
ఉపశామయ కల్యాణి ఆత్మదానేన భామిని॥ 1-188-18 (8448) 
గాంధర్వేణ వివాహేన మాముపైహి వరాంగనే।
వివాహానాం హి రంభోరు గాంధర్వః శ్రేష్ఠ ఉచ్యతే॥ 1-188-19 (8449) 
తపత్యువాచ। 1-188-20x (1075) 
నాహమీశాఽఽత్మనో రాజన్కన్యా పితృమతీ హ్యహం।
మయి చేదస్తి తే ప్రీతిర్యాచస్వ పితరం మమ॥ 1-188-20 (8450) 
యథా హి తే మయా ప్రాణాః సంభృతాశ్చ నరేశ్వర।
దర్శనాదేవ భూయస్త్వం తథా ప్రాణాన్మమాహరః॥ 1-188-21 (8451) 
న చాహమీశా దేహస్య తస్మాన్నృపతిసత్తమ।
సమీపం నోపగచ్ఛామి న స్వతంత్రా హి యోషితః॥ 1-188-22 (8452) 
కా హి సర్వేషు లోకేషు విశ్రుతాభిజనం నృపం।
కన్యా నాభిలషేన్నాథం భార్తారం భక్తవత్సలం॥ 1-188-23 (8453) 
తస్మాదేవం గతే కాలే యాచస్వ పితరం మమ।
ఆదిత్యం ప్రణిపాతేన తపసా నియమేన చ॥ 1-188-24 (8454) 
స చేత్కామయతే దాతుం తవ మామరిసూదన।
భవిష్యాంయద్య తే రాజన్సతతం వశవర్తినీ॥ 1-188-25 (8455) 
అహం హి తపతీ నామ సావిత్ర్యవరజా సుతా।
అస్య లోకప్రదీపస్య సవితుః క్షత్రియర్షభ॥ ॥ 1-188-26 (8456) 
 
ఇతి శ్రీమన్మహాభారతే ఆదిపర్వణి చైత్రరథపర్వణి అష్టాశీత్యధికశతతమోఽధ్యాయః॥ 188 ॥

Mahabharata - Adi Parva - Chapter Footnotes

1-188-8 ప్రజహంతి ప్రజహతి॥ 1-188-9 అనాక్రందే అత్రాతరి కాలే॥ అష్టాశీత్యధికశతతమోఽధ్యాయః॥ 188 ॥



ఆదిపర్వ - అధ్యాయ 189

॥ శ్రీః ॥

1.189. అధ్యాయః 189 

Mahabharata - Adi Parva - Chapter Topics

పునరంతర్హితాయాం తపత్యాం మోహితస్య సంవరణస్య సమీపే అమాత్యాదీనామాగమనం॥ 1 ॥ అమాత్యేనాశ్వాసితస్య రాజ్ఞః సూర్యోపాసనసమయే వసిష్ఠస్యాగమనం॥ 2 ॥ సూర్యసమీపం గత్వా వసిష్ఠేనాదిత్యస్తుతికరణం॥ 3 ॥ స్తుత్యా తుష్టేన సూర్యేణ సంవరణార్థం వసిష్ఠాయ తపతీదానం॥ 4 ॥ తస్మిన్నేవ తపతీసంవరణయోర్వివాహః॥ 5 ॥ తయా సహ తత్రైవ రమమాణస్య సంవరణస్య రాజ్యే ద్వాదశవార్షిక్యనావృష్టిః॥ 6 ॥ వసిష్ఠేనానావృష్టినివర్తనం॥ 7 ॥ తపత్యుపాఖ్యానోపసంహారః॥ 8 ॥

Mahabharata - Adi Parva - Chapter Text

1-189-0 (8457) 
గంధర్వ ఉవాచ। 1-189-0x (1076) 
ఏవముక్త్వా తతస్తూర్ణం జగామోర్ధ్వమనిందితా।
`తపతీతపతీత్యేవ విలలాపాతురో నృపః॥ 1-189-1 (8458) 
ప్రాస్స్వలచ్చాసకృద్రాజా పునరుత్థాయ ధావతి।
ధావమానస్తు తపతీమదృష్ట్వైవ మహీపతిః।' 
స తు రాజా పునర్భూమౌ తత్రైవ నిపపాత హ॥  1-189-2 (8459) 
అన్వేషమాణః సబలస్తం రాజానం నృపోత్తమం।
అమాత్యః సానుయాత్రశ్చ తం దదర్శ మహావనే॥ 1-189-3 (8460) 
క్షితౌ నిపతితం కాలే శక్రధ్వజమివోచ్ఛ్రితం।
త హి దృష్ట్వా మహేష్వాసం నిరస్తం పతితం భువి॥ 1-189-4 (8461) 
బభూవ సోఽస్య సచివః సంప్రదీప్త ఇవాగ్నినా।
త్వరయా చోపసంగంయ స్నేహాదాగతసంభ్రమః॥ 1-189-5 (8462) 
తం సముత్థాపయామాస నృపతిం కామమోహితం।
భూతలాద్భూమిపాలేశం పితేవ పతితం సుతం॥ 1-189-6 (8463) 
ప్రజ్ఞయా వయసా చైవ వృద్ధః కీర్త్యా నయేన చ।
అమాత్యస్తం సముత్థాప్య బభూవ విగతజ్వరః॥ 1-189-7 (8464) 
ఉవాచ చైనం కల్యాణ్యా వాచా మధురయోత్థిం।
మా భైర్మనుజశార్దూల భద్రమస్తు తవానఘ॥ 1-189-8 (8465) 
క్షుత్పిపాసాపరిశ్రాంతం తర్కయామాస వై నృపం।
పతితం పాతనం సంఖ్యే శాత్రవాణాం మహీతలే॥ 1-189-9 (8466) 
వారిణా చ సుశీతేన శిరస్తస్యాభ్యషేచయత్।
అస్పృశన్ముకుటం రాజ్ఞః పుండరీకసుగంధినా॥ 1-189-10 (8467) 
తతః ప్రత్యాగతప్రాణస్తద్బలం బలవాన్నృపః।
సర్వం విసర్జయామాస తమేకం సచివం వినా॥ 1-189-11 (8468) 
తతస్తస్యాజ్ఞయా రాజ్ఞో విప్రతస్థే మహద్బలం।
స తు రాజా గిరిప్రస్థే తస్మిన్పునరుపావిశత్॥ 1-189-12 (8469) 
తతస్తస్మిన్ గిరివరే శుచిర్భూత్వా కృతాంజలిః।
ఆరిరాధయిషుః సూర్యం తస్థావూర్ధ్వముఖః క్షితౌ॥ 1-189-13 (8470) 
జగామ మనసా చైవ వసిష్ఠమృషిసత్తమం।
పురోహితమమిత్రఘ్నం తదా సంవరణో నృపః॥ 1-189-14 (8471) 
నక్తందినమథైకత్ర స్థితే తస్మింజనాధిపే।
అథాజగామ విప్రర్షిస్తదా ద్వాదశమేఽహని॥ 1-189-15 (8472) 
స విదిత్వైవ నృపతిం తపత్యా హృతమానసం।
దివ్యేన విధినా జ్ఞాత్వా భావితాత్మా మహానృపిః॥ 1-189-16 (8473) 
తథా తు నియతాత్మానం తం నృపం మునిసత్తమః।
ఆబభాషే స ధర్మాత్మా తస్యైవార్థచికీర్షయా॥ 1-189-17 (8474) 
స తస్య మనుజేంద్రస్య పశ్యతో భగవానృషిః।
ఊర్ధ్వమాచక్రమే ద్రష్టుం భాస్కరం భాస్కరద్యుతిః॥ 1-189-18 (8475) 
`యోజనానాం తు నియుతం క్షణాద్గత్వా తపోధనః।'
సహస్రాంశుం తతో విప్రః కృతాంజలిరుపస్థితః। 
వసిష్ఠోహమితి ప్రీత్యా స చాత్మానం న్యవేదయత్॥  1-189-19 (8476) 
తమువాచ మహాతేజా వివస్వాన్మునిసత్తమం।
మహర్షే స్వాగతం తేఽస్తు కథయస్వ యథేప్సితం॥ 1-189-20 (8477) 
యదిచ్ఛసి మహాభాగ మత్తః ప్రవదతాం వర।
తత్తే దద్యామభిప్రేతం యద్యపి స్యాత్సుదుర్లభం॥ 1-189-21 (8478) 
ఏవముక్తః స తేనర్షిర్వసిష్ఠః సంస్తువన్గిరా।
ప్రణిపత్య వివస్వంతం భానుమంతమథాబ్రవీత్॥ 1-189-22 (8479) 
`యోజనానాం చతుష్షష్టిం నిమేషాత్త్రిశతం తథా।
అశ్వైర్గచ్ఛతి నిత్యం యస్తత్పార్శ్వస్థోఽబ్రవీదిదం॥ 1-189-23 (8480) 
వసిష్ఠ ఉవాచ। 1-189-24x (1077) 
అజాయ లోకత్రయపావనాయ
భూతాత్మనే గోపతయే వృషాయ। 
సూర్యాయ సర్గప్రలయాలయాయ
నమో మహాకారుణికోత్తమాయ॥  1-189-24 (8481) 
వివస్వతే జ్ఞానభృతేఽంతరాత్మనే
జగత్ప్రదీపాయ జగద్ధితైషిణే। 
స్వయంభువే దీప్తసహస్రచక్షుషే
సురోత్తమాయామితతేజసే నమః॥  1-189-25 (8482) 
నమః సవిత్రే జగదేకచక్షుషే
జగత్ప్రసూతిస్థితినాశహేతవే। 
త్రయీమయాయ త్రిగుణాత్మధారిణే
విరించనారాయణశంకరాత్మనే॥  1-189-26 (8483) 
సూర్య ఉవాచ। 1-189-27x (1078) 
సంస్తుతో వరదః సోఽహం వరం వరయ సువ్రత।
స్తుతిస్త్వయోక్తా భక్తానాం జప్యేయం వగ్దోస్ంయహం'॥ 1-189-27 (8484) 
వసిష్ఠ ఉవాచ। 1-189-28x (1079) 
యైషా తే తపతీ నామ సావిత్ర్యవరజా సుతా।
తాం త్వాం సంవరణస్యార్థే వరయామి విభావసో॥ 1-189-28 (8485) 
స హి రాజా బృహత్కీర్తిర్ధర్మార్థవిదుదారధీః।
యుక్తః సంవరణో భర్తా దుహితుస్తే విహంగమ॥ 1-189-29 (8486) 
గంధర్వ ఉవాచ। 1-189-30x (1080) 
ఇత్యుక్తః స తదా తేన దదానీత్యేవ నిశ్చితః।
ప్రత్యభాషత తం విప్రం ప్రతీనంద్య దివాకరః॥ 1-189-30 (8487) 
వరః సంవరణో రాజ్ఞాం త్వమృషీణాం వరో మునే।
తపతీ యోషితాం శ్రేష్ఠా కిమన్యత్రాపవర్జనాత్॥ 1-189-31 (8488) 
తతః సర్వానవద్యాంగీం తపతీం తపనః స్వయం।
దదౌ సంవరణస్యార్థే వసిష్ఠాయ మహాత్మనే॥ 1-189-32 (8489) 
ప్రతిజగ్రాహ తాం కన్యాం మహర్షిస్తపతీం తదా।
వసిష్ఠోఽథ విసృష్టస్తు పునరేవాజగామ హ॥ 1-189-33 (8490) 
యత్ర విఖ్యాతకీర్తిః స కురూణామృషభోఽభవత్।
స రాజా మన్మథావిష్టస్తద్గతేనాంతరాత్మనా॥ 1-189-34 (8491) 
దృష్ట్వా చ దేవకన్యాం తాం తపతీం చారుహాసినీం।
వసిష్ఠేన సహాయాంతీం సంహృష్టోఽభ్యధికం బభౌ॥ 1-189-35 (8492) 
రురుచే సాఽధికం సుభ్రూరాపతంతీ నభస్తలాత్।
సౌదామనీవ విభ్రష్టా ద్యోతయంతీ దిశస్త్విషా॥ 1-189-36 (8493) 
కృచ్ఛ్రాద్ద్వాదశరాత్రే తు తస్య రాజ్ఞః సమాహితే।
ఆజగామ విశుద్ధాత్మా వసిష్ఠో భగవానృషిః॥ 1-189-37 (8494) 
తపసాఽఽరాధ్య వరదం దేవం గోపతిమీశ్వరం।
లేభే సంవరణో భార్యాం వసిష్ఠస్యైవ తేజసా॥ 1-189-38 (8495) 
తతస్తస్మిన్గిరిశ్రేష్ఠే దేవగంధర్వసేవితే।
జగ్రాహ విధివత్పాణిం తపత్యాః స నరర్షభః॥ 1-189-39 (8496) 
వసిష్ఠేనాభ్యనుజ్ఞాతస్తస్మిన్నేవ ధరాధరే।
సోఽకామయత రాజర్షిర్విహర్తుం సహ భార్యయా॥ 1-189-40 (8497) 
తతః పురే చ రాష్ట్రే చ వనేషూపవనేషు చ।
ఆదిదేశ మహీపాలస్తమేవ సచివం తదా॥ 1-189-41 (8498) 
నృపతిం త్వభ్యనుజ్ఞాప్య వసిష్ఠోఽథాపచక్రమే।
సోఽథ రాజా గిరౌ తస్మిన్విజహారామరో యథా॥ 1-189-42 (8499) 
తతో ద్వాదశవర్షాణి కాననేషు వనేషు చ।
రేమే తస్మిన్గిరౌ రాజా తయైవ సహ భార్యయా॥ 1-189-43 (8500) 
తస్య రాజ్ఞః పురే తస్మిన్సమా ద్వాదశ సత్తమ।
న వవర్ష సహస్రాక్షో రాష్ట్రే చైవాస్య భారత॥ 1-189-44 (8501) 
తతస్తస్యామనావృష్ట్యాం ప్రవృత్తాయామరిందమ।
ప్రజాః క్షయముపాజగ్ముః సర్వాః సస్థాణుజంగమాః॥ 1-189-45 (8502) 
తస్మింస్తథావిధే కాలే వర్తమానే సుదారుణే।
నావశ్యాయః పపాతోర్వ్యాం తతః సస్యాని నాఽరుహన్॥ 1-189-46 (8503) 
తతో విభ్రాంతమనసో జనాః క్షుద్భపీడితాః।
గృహాణి సంపరిత్యజ్య బభ్రముః ప్రదిశో దిశః॥ 1-189-47 (8504) 
తతస్తస్మిన్పురే రాష్ట్రే త్యక్తదారపరిగ్రహాః।
పరస్పరమమర్యాదాః క్షుధార్తా జఘ్నిరే జనాః॥ 1-189-48 (8505) 
తత్క్షుధార్తైర్నిరానందైః శవభూతైస్తథా నరైః।
అభవత్ప్రేతరాజస్య పురం ప్రేతైరివావృతం॥ 1-189-49 (8506) 
తతస్తత్తాదృశం దృష్ట్వా స ఏవ భగవానృషిః।
అభ్యాద్రవత ధర్మాత్మా వసిష్ఠో మునిసత్తమః॥ 1-189-50 (8507) 
తం చ పార్థివశార్దూలమానయామాస తత్పురం।
తపత్యా సహితం రాజన్వర్షే ద్వాదశమే గతే। 
తతః ప్రవృష్టస్తత్రాసీద్యథాపూర్వం సురారిహా॥  1-189-51 (8508) 
తస్మిన్నృపతిశార్దూలే ప్రవిష్టే నగరం పునః।
ప్రవవర్ష సహస్రాక్షః సస్యాని జనయన్ప్రభుః॥ 1-189-52 (8509) 
తతః సరాష్ట్రం ముముదే తత్పురం పరయా ముదా।
తేన పార్థివముఖ్యేన భావితం భావితాత్మనా॥ 1-189-53 (8510) 
తతో ద్వాదశ వర్షాణి పునరీజే నరాధిపః।
తపత్యా సహితః పత్న్యా యథా శచ్యా మరుత్పతిః॥ 1-189-54 (8511) 
గంధర్వ ఉవాచ। 1-189-55x (1081) 
ఏవమాసీన్మహాభాగా తపతీ నామ పౌర్వికీ।
తవ వైవస్వతీ పార్థ తాపత్యస్త్వం యయా మతః॥ 1-189-55 (8512) 
తస్యాం సంజనయామాస కురుం సంవరణో నృపః।
తపత్యాం తపతాం శ్రేష్ఠ తాపత్యస్త్వం తతోఽర్జున॥ ॥ 1-189-56 (8513) 
 
ఇతి శ్రీమన్మహాభారతే ఆదిపర్వణి చైత్రరథపర్వణి ఏకోననవత్యధికశతతమోఽధ్యాయః॥ 189 ॥

Mahabharata - Adi Parva - Chapter Footnotes

1-189-10 ముకుటం తత్స్థానం లలాటం॥ 1-189-15 ద్వాదశమే ద్వాదశసంఖ్యయా మితే॥ 1-189-16 దివ్యేన విధినా యోగబలేన॥ ఏకోననవత్యధికశతతమోఽధ్యాయః॥ 189 ॥



ఆదిపర్వ - అధ్యాయ 190

॥ శ్రీః ॥

1.190. అధ్యాయః 190 

Mahabharata - Adi Parva - Chapter Topics

గంధర్వేణ వసిష్ఠమాహాత్ంయకథనపూర్వకం పాండవానాం పురోహితసంగ్రహణోపదేశః॥ 1 ॥

Mahabharata - Adi Parva - Chapter Text

1-190-0 (8514) 
వైశంపాయన ఉవాచ। 1-190-0x (1082) 
స గంధర్వవచః శ్రుత్వా తత్తదా భరతర్షభ।
అర్జునః పరయా భక్త్యా పూర్ణచంద్ర ఇవాబభౌ॥ 1-190-1 (8515) 
ఉవాచ చ మహేష్వాసో గంధర్వం కురుసత్తమః।
జాతకౌతూహలోఽతీవ వసిష్ఠస్య తపోబలాత్॥ 1-190-2 (8516) 
వసిష్ఠ ఇతి తస్యైతదృషేర్నామ త్వయేరితం।
ఏతదిచ్ఛాంయహం శ్రోతుం యథావత్తద్వదస్వ మే॥ 1-190-3 (8517) 
య ఏష గంధర్వపతే పూర్వేషాం నః పురోహితః।
ఆసీదేతన్మమాచక్ష్వ క ఏష భగవానృషిః॥ 1-190-4 (8518) 
గంధర్వ ఉవాచ। 1-190-5x (1083) 
బ్రహ్మణో మానసః పుత్రో వసిష్ఠోఽరుంధతీపతిః।
తపసా నిర్జితౌ శశ్వదజేయావమరైరపి॥ 1-190-5 (8519) 
కామక్రోధావుభౌ యస్య చరణౌ సమువాహతుః।
ఇంద్రియాణాం వశకరో వశిష్ఠ ఇతి చోచ్యతే॥ 1-190-6 (8520) 
`యథా కామశ్చ క్రోధశ్చ నిర్జితావజితౌ నరైః।
జితారయో జితా లోకాః పంథానశ్చ జితా దిశః॥'  1-190-7 (8521) 
యస్తు నోచ్ఛేదనం చక్రే కుశికానాముదారధీః।
విశ్వామిత్రాపరాధేన ధారయన్మన్యుముత్తమం॥ 1-190-8 (8522) 
పుత్రవ్యసనసంతప్తః శక్తిమానప్యశక్తవత్।
విశ్వామిత్రవినాశాయ న చక్రే కర్మ దారుణం॥ 1-190-9 (8523) 
మృతాంశ్చ పునరాహర్తుం శక్తః పుత్రాన్యమక్షయాత్।
కృతాంతం నాతిచక్రామ వేలామివ మహోదధిః॥ 1-190-10 (8524) 
యం ప్రాప్య విజితాత్మానం మహాత్మానం నరాధిపాః।
ఇక్ష్వాకవో మహీపాలా లేభిరే పృథివీమిమాం॥ 1-190-11 (8525) 
పురోహితమిమం ప్రాప్య వసిష్ఠమృషిసత్తమం।
ఈజిరే క్రతుభిశ్చైవ నృపాస్తే కురునందన॥ 1-190-12 (8526) 
స హి తాన్యాజయామాస సర్వాన్నృపతిసత్తమాన్।
బ్రహ్మర్షిః పాండవశ్రేష్ఠ బృహస్పతిరివామరాన్॥ 1-190-13 (8527) 
తస్మాద్ధర్మప్రధానాత్మా వేదధర్మవిదీప్సితః।
బ్రాహ్మణో గుణవాన్కశ్చిత్పురోధాః ప్రతిదృశ్యతాం॥ 1-190-14 (8528) 
క్షత్రియేణాభిజాతేన పృథివీం జేతుమిచ్ఛతా।
పూర్వం పురోహితః కార్యః పార్థ రాజ్యాభివృద్ధయే॥ 1-190-15 (8529) 
మహీం జిగీషతా రాజ్ఞా బ్రహ్మ కార్యం పురఃస్కృతం।
తస్మాత్పురోహితః కశ్చిద్గుణవాన్విజితేంద్రియః। 
విద్వాన్భవతు వో విప్రో ధర్మకామార్థతత్త్వవిత్॥ ॥  1-190-16 (8530) 
 
ఇతి శ్రీమన్మహాభారతే ఆదిపర్వమి చైత్రరథపర్వణి నవత్యధికశతతమోఽధ్యాయః॥ 190 ॥

Mahabharata - Adi Parva - Chapter Footnotes

1-190-2 తపోబలాత్ తపోబలం శ్రుత్వా॥ 1-190-7 జితారయః జితా అస్య ఇతి చ్ఛేదః॥ 1-190-8 అపరాధేన పుత్రశతవధరూపేణ॥ నవత్యధికశతతమోఽధ్యాయః॥ 190 ॥



ఆదిపర్వ - అధ్యాయ 191

॥ శ్రీః ॥

1.191. అధ్యాయః 191 

Mahabharata - Adi Parva - Chapter Topics

వసిష్ఠోపాఖ్యానే---విశ్వామిత్రస్య వసిష్ఠాశ్రమాభిగమనం॥ 1 ॥ వసిష్ఠేన విశ్వామిత్రస్యాతిథ్యకరణం॥ 2 ॥ విశ్వామిత్రేణ వసిష్ఠధేనుయాచనం॥ 3 ॥ వసిష్ఠేనాదత్తాయా ధేనోః విశ్వామిత్రేణ బలాత్కారేణ హరణం॥ 4 ॥ కుపితయా నందిన్యా సృష్టైః ంలేచ్ఛాద్యైః విశ్వామిత్రపరాజయః॥ 5 ॥ విశ్వామిత్రస్య తపసా బ్రాహ్మణ్యప్రాప్తిః॥ 6 ॥

Mahabharata - Adi Parva - Chapter Text

1-191-0 (8531) 
అర్జున ఉవాచ। 1-191-0x (1084) 
కింనిమిత్తమభూద్వైరం విశ్వామిత్రవసిష్ఠయోః।
వసతోరాశ్రమే దివ్యే శంస నః సర్వమేవ తత్॥ 1-191-1 (8532) 
గంధర్వ ఉవాచ। 1-191-2x (1085) 
ఇదం వాసిష్ఠమాఖ్యానం పురాణం పరిచక్షతే।
పార్థ సర్వేషు లోకేషు యథావత్తన్నిబోధ మే॥ 1-191-2 (8533) 
కాన్యకుబ్జే మహానాసీత్పార్థివో భరతర్షభ।
గాధీతి విశ్రుతో లోకే కుశికస్యాత్మసంభవః॥ 1-191-3 (8534) 
తస్య ధర్మాత్మనః పుత్రః సమృద్ధబలవాహనః।
విశ్వామిత్ర ఇతి ఖ్యతో బభూవ రిపుమర్దనః॥ 1-191-4 (8535) 
స చచార సహామాత్యో మృగయాం గహనే వనే।
మృగాన్విధ్యన్వరాహాంశ్చ రంయేషు మరుధన్వసు॥ 1-191-5 (8536) 
వ్యాయామకర్శితః సోఽథ మృగలిప్సుః పిపాసితః।
ఆజగామ నరశ్రేష్ఠ వసిష్ఠస్యాశ్రమం ప్రతి॥ 1-191-6 (8537) 
తమాగతమభిప్రేక్ష్య వసిష్ఠః శ్రేష్ఠభాగృషిః।
విశ్వామిత్రం నరశ్రేష్ఠం ప్రతిజగ్రాహ పూజయా॥ 1-191-7 (8538) 
పాద్యార్ఘ్యాచమనీచైస్తం స్వాగతేన చ భారత।
తథైవ పరిజగ్రాహ వన్యేన హవిషా తదా॥ 1-191-8 (8539) 
తస్యాథ కామధుగ్ధేనుర్వసిష్ఠస్య మహాత్మనః।
ఉక్తా కామాన్ప్రయచ్ఛేతి సా కామాందుదుహే తతః॥ 1-191-9 (8540) 
`బాష్పాఢ్యస్యోదనస్యైవ రాశయః పర్వతోపమాః।
నిష్ఠానాని చ సూపాంశ్చ దధికుల్యాస్తథైవ చ॥ 1-191-10 (8541) 
కూపాంశ్చ ఘృతసంపూర్ణాన్గౌడ్యాన్నాని సహస్రశః।
ఇక్షూన్మధూని లాజాంశ్చ మైరేయాంశ్చ వరాసవాన్॥'  1-191-11 (8542) 
గ్రాంయారణ్యాశ్చౌషధీశ్చ దుదుహే పయ ఏవ చ।
షడ్రసం చామృతనిభం రసాయనమనుత్తమం॥ 1-191-12 (8543) 
భోజనీయాని పేయాని భక్ష్యాణి వివిధాని చ।
లేహ్యాన్యమృతకల్పాని చోష్యాణి చ తథార్జునా॥ 1-191-13 (8544) 
రత్నాని చ మహార్హాణి వాసాంసి వివిధాని చ।
తైః కామైః సర్వసంపూర్ణైః పూజితశ్చ మహిపతిః॥ 1-191-14 (8545) 
సామాత్యః సబలశ్చైవ తుతోష స భృశం తదా।
షడున్నతాం సుపార్శ్వోరుం పృథుపంచసమావృతాం॥ 1-191-15 (8546) 
మండూకనేత్రాం స్వాకారాం పీనోధసమనిందితాం।
సువాలఘిం శంకుకర్ణాం చారుశృంగాం మనోరమాం॥ 1-191-16 (8547) 
పుష్టాయతశిరోగ్రీవాం విస్మితః సోఽభివీక్ష్యతాం।
అభినంద్య స తాం రాజా నందినీం గాధినందనః॥ 1-191-17 (8548) 
అబ్రవీచ్చ భృశం తుష్టః స రాజా తమృషిం తదా।
అర్బుదేన గవాం బ్రహ్మన్మమ రాజ్యేన వా పునః॥ 1-191-18 (8549) 
నందినీం సంప్రయచ్ఛస్వ భుంక్ష్వ రాజ్యం మహామునే।  1-191-19 (8550) 
వసిష్ఠ ఉవాచ।
దేవతాతిథిపిత్రర్థం యాజ్యార్థం చ పయస్వినీ॥  1-191-19x (1086) 
అదేయా నందినీయం వై రాజ్యేనాపి తవానఘ।  1-191-20 (8551) 
విశ్వామిత్ర ఉవాచ।
`రత్నం హి భగవన్నేతద్రత్నహారీ చ పార్థివః।' 
క్షత్రియోఽహం భవాన్విప్రస్తపఃస్వాధ్యాయసాధనః॥  1-191-20x (1087) 
బ్రాహ్ణేషు కుతో వీర్యం ప్రశాంతేషు ధృతాత్మసు।
అర్బుదేన గవాం యస్త్వం న దదాసి మమేప్సితం॥ 1-191-21 (8552) 
స్వధర్మం న ప్రహాస్యామి నేష్యామి చ బలేన గాం।  1-191-22 (8553) 
వసిష్ఠ ఉవాచ।
బలస్థశ్చాసి రాజా చ బాహువీర్యశ్చ క్షత్రియః॥  1-191-22x (1088) 
యథేచ్ఛసి తథా క్షిప్రం కురు మా త్వం విచారయ।  1-191-23 (8554) 
గంధర్వ ఉవాచ।
ఏవముక్తస్తథా పార్థ విశ్వామిత్రో బలాదివ॥  1-191-23x (1089) 
హంసచంద్రప్రతీకాశాం నందినీం తాం జహార గాం।
`సా తదా హ్రియమాణా చ విశ్వామిత్రబలైర్బలాత్।' 
కశాదండప్రణుదితా కాల్యమానా ఇతస్తతః॥  1-191-24 (8555) 
హంభాయమానా కల్యాణీ వసిష్ఠస్యాథ నందినీ।
ఆగంయాభిముఖీ పార్థ తస్థౌ భగవదున్ముఖీ॥ 1-191-25 (8556) 
భృశం చ తాడ్యమానా వై న జగామాశ్రమాత్తతః।  1-191-26 (8557) 
వసిష్ఠ ఉవాచ।
శృణోమి తే రవం భద్రే వినదంత్యాః పునః పునః॥  1-191-26x (1090) 
హ్రియసే త్వం బలాద్భద్రే విశ్వామిత్రేణ నందిని।
కిం కర్తవ్యం మయా తత్ర క్షమావాన్బ్రాహ్మణో హ్యహం।  1-191-27 (8558) 
గంధర్వ ఉవాచ। 1-191-28x (1091) 
సా భయాన్నందినీ తేషాం బలానాం భరతర్షభ।
విశ్వామిత్రభయోద్విగ్నా వసిష్ఠం సముపాగమత్॥ 1-191-28 (8559) 
గౌరువాచ। 1-191-29x (1092) 
కశాగ్రదండాభిహతాం క్రోశంతీం మామనాథవత్।
విశ్వామిత్రబలైర్ఘోరైర్భగవన్ కిముపేక్షసే॥ 1-191-29 (8560) 
గంధర్వ ఉవాచ। 1-191-30x (1093) 
ఏవం తస్యాం తదా పార్థ ధర్షితాయాం మహామునిః।
న చుక్షుభే తదా ధైర్యాన్న చచాల ధృతవ్రతః॥ 1-191-30 (8561) 
వసిష్ఠ ఉవాచ। 1-191-31x (1094) 
క్షత్రియాణాం బలం తేజో బ్రాహ్మణానాం క్షమా బలం।
క్షమా మాం భజతే యస్మాద్గంయతాం యది రోచతే॥ 1-191-31 (8562) 
నందిన్యువాచ। 1-191-32x (1095) 
కిం ను త్యక్తాఽస్మి భగవన్యదేవం త్వం ప్రభాషసే।
అత్యక్తాఽహం త్వయా బ్రహ్మన్నేతుం శక్యా న వై బలాత్॥ 1-191-32 (8563) 
వసిష్ఠ ఉవాచ। 1-191-33x (1096) 
న త్వాం త్యజామి కల్యాణి స్థీయతాం యది శక్యతే।
దృఢేన దాంనా బద్ధ్వైష వత్సస్తే హియతే బలాత్॥ 1-191-33 (8564) 
గంధర్వ ఉవాచ। 1-191-34x (1097) 
స్థీయతామితి తచ్ఛ్రుత్వా వసిష్ఠస్య పయస్వినీ।
ఊర్ధ్వాంచితశిరోగ్రీవా ప్రబభౌ రౌద్రదర్శనా॥ 1-191-34 (8565) 
క్రోధరక్తేక్షణా సా గౌర్హంభారవఘనస్వనా।
విశ్వామిత్రస్య తత్సైన్యం వ్యద్రావయత సర్వశః॥ 1-191-35 (8566) 
కశాగ్రదండాభిహతా కాల్యమానా తతస్తతః।
క్రోధరక్తేక్షణా క్రోధం భూయ ఏవ సమాదదే॥ 1-191-36 (8567) 
ఆదిత్య ఇవ మధ్యాహ్నే క్రోధదీప్తవపుర్బభౌ।
అంగారవర్షం ముంచంతీ ముహుర్వాలధితో మహత్॥ 1-191-37 (8568) 
అసృజత్పహ్లవాన్పుచ్ఛాత్ప్రస్రవాద్ద్రావిడాంఛకాన్।
యోనిదేశాచ్చ యవానాఞ్శకృతః శబరాన్బహూన్॥ 1-191-38 (8569) 
మూత్రతశ్చాసృజత్కాంశ్చిచ్ఛబరాంశ్చైవ పార్శ్వతః।
పౌండ్రాన్కిరాతాన్యవనాన్సింహలాన్బర్బరాన్ఖసాన్॥ 1-191-39 (8570) 
చిబుకాంశ్చ పులిందాంశ్చ చీనాన్హూణాన్సకేరలాన్।
ససర్జ ఫేనతః సా గౌర్ంలేచ్ఛాన్బహువిధానపి॥ 1-191-40 (8571) 
తైర్విసృష్టైర్మహాసైన్యైర్నానాంలేచ్ఛగణైస్తదా।
నానావరణసంఛన్నైర్నానాయుధధరైస్తథా॥ 1-191-41 (8572) 
అవాకీర్యత సంరబ్ధైర్విశ్వామిత్రస్య పశ్యతః।
ఏకైకశ్చ తదా యోధః పంచభిః సప్తభిర్వృతః॥ 1-191-42 (8573) 
అస్త్రవర్షేణ మహతా వధ్యమానం బలం తదా।
ప్రభగ్నం సర్వతస్త్రస్తం విశ్వామిత్రస్య పశ్యతః॥ 1-191-43 (8574) 
`తస్య తచ్చతురంగం వై బలం పరమదుఃసహం।
ప్రభగ్నం సర్వతో ఘోరం పయస్విన్యా వినిర్జితం॥'  1-191-44 (8575) 
న చ ప్రాణైర్వియుజ్యంతే కేచిత్తత్రాస్య సైనికాః।
విశ్వామిత్రస్య సంక్రుద్ధైర్వాసిష్ఠైర్భరతర్షభ॥ 1-191-45 (8576) 
సా గౌస్తత్సకలం సైన్యం కాలయామాస దూరతః।
విశ్వామిత్రస్య తత్సైన్యం కాల్యమానం త్రియోజనం॥ 1-191-46 (8577) 
క్రోశమానం భయోద్విగ్నం త్రాతారం నాధ్యగచ్ఛత।
`విశ్వామిత్రస్తతో దృష్ట్వా క్రోధావిష్టః స రోదసీ॥ 1-191-47 (8578) 
వవర్ష శరవర్షాణి వసిష్ఠే మునిసత్తమే।
ఘోరరూపాంశ్చ నారాచాన్క్షురాన్భల్లాన్మహామునిః॥ 1-191-48 (8579) 
విశ్వామిత్రప్రయుక్తాంస్తాన్వైణవేన వ్యమోచయత్।
వసిష్ఠస్య తదా దృష్ట్వా కర్మకౌశలమాహవే॥ 1-191-49 (8580) 
విశ్వామిత్రోఽపి కోపేన భూయః శత్రునిపాతనః।
దివ్యాస్త్రవర్షం తస్మై స ప్రాహిణోన్మునయే రుషా॥ 1-191-50 (8581) 
ఆగ్నేయం వారుణం చైంద్రం యాంయం వాయవ్యమేవ చ।
విససర్జ మహాభాగే వసిష్ఠే బ్రహ్మణః సుతే॥ 1-191-51 (8582) 
అస్త్రాణి సర్వతో జ్వాలాం విసృజంతి ప్రపేదిరే।
యుగాంతసమయే ఘోరాః పతంగస్యేవ రశ్మయః॥ 1-191-52 (8583) 
వసిష్ఠోఽపి మహాతేజా బ్రహ్మశక్తిప్రయుక్తయా।
యష్ట్యా నివారయామాస సర్వాణ్యస్త్రాణి స స్మయన్॥ 1-191-53 (8584) 
తతస్తే భస్మసాద్భూతాః పతంతి స్మ మహీతలే।
అపోహ్య దివ్యాన్యస్త్రాణి వసిష్ఠో వాక్యమబ్రవీత్॥ 1-191-54 (8585) 
నిర్జితోఽసి మహారాజ దురాత్మన్గాధినందన।
యది తేఽస్తి పరం శౌర్యం తద్దర్శయ మయి స్థితే॥ 1-191-55 (8586) 
గంధర్వ ఉవాచ। 1-191-56x (1098) 
విశ్వామిత్రస్తథా చోక్తో వసిష్ఠేన నరాధిపః।
నోవాచ కించిద్వ్రీడాఢ్యో విద్రావితమహాబలః'॥ 1-191-56 (8587) 
దృష్ట్వా తన్మహదాశ్చర్యం బ్రహ్మతేజోభవం తదా।
విశ్వామిత్రః క్షత్రభావాన్నిర్విణ్ణో వాక్యమబ్రవీత్। 
ధిగ్బలం క్షత్రియబలం బ్రహ్మతేజోబలం బలం॥  1-191-57 (8588) 
బలాబలే వినిశ్చిత్య తప ఏవ పరం బలం।  1-191-58 (8589) 
గంధర్వ ఉవాచ।
స రాజ్యం స్ఫీతముత్సృజ్య తాం చ దీప్తాం నృపశ్రియం॥  1-191-58x (1099) 
భోగాంశ్చ పృష్ఠతః కృత్వా తపస్యేవ మనో దధే।
స గత్వా తపసా సిద్ధిం లోకాన్విష్టభ్య తేజసా॥ 1-191-59 (8590) 
తతాప సర్వాందీప్తౌజా బ్రాహ్మణత్వమవాప్తవాన్।
అపిబచ్చ తతః సోమమింద్రేణ సహ కౌశికః॥ 1-191-60 (8591) 
`ఏవంవీర్యస్తు రాజర్షిర్విప్రర్షిః సంబభూవ హ'॥ ॥  1-191-61 (8592) 
 
ఇతి శ్రీమన్మహాభారతే ఆదిపర్వణి చైత్రరథపర్వమి ఏకనవత్యధికశతతమోఽధ్యాయః॥ 191 ॥

Mahabharata - Adi Parva - Chapter Footnotes

1-191-5 మరుధన్వసు మరుసంజ్ఞకేష్వల్పజలప్రదేశేషు॥ 1-191-38 పహ్లవాదయో ంలేచ్ఛవిశేషాః॥ ఏకనవత్యధికశతతమోఽధ్యాయః॥ 191 ॥



ఆదిపర్వ - అధ్యాయ 192

॥ శ్రీః ॥

1.192. అధ్యాయః 192 

Mahabharata - Adi Parva - Chapter Topics

కల్మాషపాదరాజోపాఖ్యానే---వసిష్ఠపుత్రేణ శక్తినా కల్మాషపాదం ప్రతి శాపదానం॥ 1 ॥ పునరన్యేన బ్రాహ్మణేన చ కల్మాషపాదంప్రతి శాపదానం॥ 2 ॥ రాక్షసావిష్టేన కల్మాషపాదేన వసిష్ఠపుత్రాణాం భక్షణం॥ 3 ॥ పుత్రశోకాభిసంతప్తేన వసిష్ఠేన ప్రాణత్యాగార్థం అనేకధా ప్రయతనం॥ 4 ॥

Mahabharata - Adi Parva - Chapter Text

1-192-0 (8593) 
`అర్జున ఉవాచ। 1-192-0x (1100) 
ఋష్యోస్తు యత్కృతే వైరం విశ్వామిత్రవసిష్ఠయోః।
బభూవ గంధర్వపతే శంస తత్సర్వమేవ మే॥ 1-192-1 (8594) 
మాహాత్ంయం చ వసిష్ఠస్య బ్రాహ్మణ్యం బ్రహ్మతేజసః।
విశ్వామిత్రస్య చ తథా క్షత్రస్య చ మహాత్మనః॥ 1-192-2 (8595) 
న శృణ్వానస్త్వహం తృప్తిముపగచ్ఛామి ఖేచర।
ఆఖ్యాహి గంధర్వపతే శంస తత్సర్వమేవ మే॥ 1-192-3 (8596) 
మాహాత్ంయం చ వసిష్ఠస్య విశ్వామిత్రస్య భాషతే॥  1-192-4 (8597) 
గంధర్వ ఉవాచ। 1-192-5x (1101) 
ఇదం వాసిష్ఠమాఖ్యానం పురాణం పుణ్యముత్తమం।
పార్థ సర్వేషు లోకేషు విశ్రుతం తన్నిబోధ మే॥'  1-192-5 (8598) 
కల్మాషపాద ఇత్యేవం లోకే రాజా బభూవ హ।
ఇక్ష్వాకువంశజః పార్థ తేజసాఽసదృశో భువి॥ 1-192-6 (8599) 
స కదాచిద్వనం రాజా మృగయాం నిర్యయౌ పురాత్।
మృగాన్విధ్యన్వరాహాంశ్చ చచార రిపుమర్దనః॥ 1-192-7 (8600) 
తస్మిన్వనే మహాఘోరే ఖంగాంశ్చ బహుశోఽహనత్।
హత్వా చ సుచిరం శ్రాంతో రాజా నివవృతే తతః॥ 1-192-8 (8601) 
అకామయత్తం యాజ్యార్థే విశ్వామిత్రః ప్రతాపవాన్।
స తు రాజా మహాత్మానం వాసిష్ఠమృషిసత్తమం॥ 1-192-9 (8602) 
తృషార్తశ్చ క్షుధార్తశ్చ ఏకాయనగతః పథి।
అపశ్యదజితః సంఖ్యే మునిం ప్రతిముఖాగతం॥ 1-192-10 (8603) 
శక్తిం నామ మహాభాగం వసిష్ఠకులవర్ధనం।
జ్యేష్ఠం పుత్రం పుత్రశతాద్వసిష్ఠస్య మహాత్మనః॥ 1-192-11 (8604) 
అపగచ్ఛ పథోఽస్మాకమిత్యేవం పార్థివోఽబ్రవీత్।
తథా ఋషిరువాచైనం సాంత్వయఞ్శ్లక్ష్ణయా గిరా॥ 1-192-12 (8605) 
మమ పంథా మహారాజ ధర్మ ఏష సనాతనః।
`వృద్ధభీరునృపస్నాతస్త్రీరోగివరచక్రిణాం॥ 1-192-13 (8606) 
పంథా దేయో నృపైస్తేషామన్యైస్తైస్తస్య భూపతేః।'
రాజ్ఞా సర్వేషా ధర్మేషు దేయః పంథా ద్విజాతయే॥  1-192-14 (8607) 
ఏవం పరస్పరం తౌ తు పథోఽర్థం వాక్యమూచతుః।
అపసర్పాపసర్పేతి వాగుత్తరమకుర్వతాం॥ 1-192-15 (8608) 
ఋషిస్తు నాపచక్రామ తస్మింధర్మపథే స్థితః।
`అపి రాజా మునేర్మార్గాత్క్రోధాన్నాపజగామ హ॥'  1-192-16 (8609) 
అముంచంతం తు పంథానం తమృషిం నృపసత్తమః।
జగామ కశయా మోహాత్తదా రాక్షసన్మునిం॥ 1-192-17 (8610) 
కశాప్రహారాభిహతస్తతః స మునిసత్తమః।
తం శశాప నృపశ్రేష్ఠం వాసిష్ఠః క్రోధమూర్చ్ఛితః॥ 1-192-18 (8611) 
హంసి రాక్షసవద్యస్మాద్రాజాపశద తాపసం।
తస్మాత్త్వమద్యప్రభృతి పురుషాదో భవిష్యసి॥ 1-192-19 (8612) 
మనుష్యపిశితే సక్తశ్చరిష్యసి మహీమిమాం।
గచ్ఛ రాజాధమేత్యుక్తః శక్తినా వీర్యశక్తినా॥ 1-192-20 (8613) 
తతో యాజ్యనిమిత్తం తు విశ్వామిత్రవసిష్ఠయోః।
వైరమాసీత్తదా తం తు విశ్వామిత్రోఽన్వపద్యత॥ 1-192-21 (8614) 
తయోర్వివదతోరేవం సమీపముపచక్రమే।
ఋషిరుగ్రతపాః పార్థ విశ్వామిత్రః ప్రతాపవాన్॥ 1-192-22 (8615) 
తతః స బుబుధే పశ్చాత్తమృషిం నృపసత్తమః।
ఋషేః పుత్రం వసిష్ఠస్య వసిష్ఠమివ తేజసా॥ 1-192-23 (8616) 
అంతర్ధాయ తతోఽత్మానం విశ్వామిత్రోఽపి భారత।
తావుభావతిచక్రామ చికీర్షన్నాత్మనః ప్రియం॥ 1-192-24 (8617) 
స తు శప్తస్తదా తేన శక్తినా వై నృపోత్తమః।
జగామ శరణం శక్తిం ప్రసాదయితుమర్హయన్॥ 1-192-25 (8618) 
తస్య భావం విదిత్వా స నృపతేః కురుసత్తమ।
విశ్వామిత్రస్తతో రక్ష ఆదిదేశ నృపం ప్రతి॥ 1-192-26 (8619) 
శాపాత్తస్య తు విప్రర్షేర్విశ్వామిత్రస్య చాజ్ఞయా।
రాక్షసః కింకరో నామ వివేశ నృపతిం తదా॥ 1-192-27 (8620) 
రక్షసా తం గృహీతం తు విదిత్వా మునిసత్తమః।
విశ్వామిత్రోఽప్యపాక్రామత్తస్మాద్దేశాదరిందమ॥ 1-192-28 (8621) 
తతః స నృపతిర్విద్వాన్రక్షన్నాత్మానమాత్మనా।
బలవత్పీడ్యమానోఽపి రక్షసాంతర్గతేన హ॥ 1-192-29 (8622) 
దదర్శాథ ద్విజః కశ్చిద్రాజానం ప్రస్థితం వనం।
అయాచత క్షుధాపన్నః సమాంసం భోజనం తదా॥ 1-192-30 (8623) 
తమువాచాథ రాజర్షిర్ద్విజం మిత్రసహస్తదా।
ఆస్స్వ బ్రహ్మంస్త్వమత్రైవ ముహూర్తం ప్రతిపాలయన్॥ 1-192-31 (8624) 
నివృత్తః ప్రతిదాస్యామి భోజనం తే యథేప్సితం।
ఇత్యుక్త్వా ప్రయయౌ రాజా తస్థౌ చ ద్విజసత్తమః॥ 1-192-32 (8625) 
తతో రాజా పరిక్రంయ యథాకామం యథాసుఖం।
నివృత్తోఽంతఃపురం పార్థ ప్రవివేశ మహామనాః॥ 1-192-33 (8626) 
`అంతర్గతస్తదా రాజా శ్రుత్వా బ్రాహ్మణభాషితం।
సోఽంతఃపురం ప్రవిశ్యాథ న సస్మార నరాధిపః॥'  1-192-34 (8627) 
తతోఽర్ధరాత్ర ఉత్థాయ సూదమానాయ్య సత్వరం।
ఉవాచ రాజా సంస్మృత్య బ్రాహ్మణస్య ప్రతిశ్రుతం॥ 1-192-35 (8628) 
గచ్ఛాముష్మిన్వనోద్దేశే బ్రాహ్మణో మాం ప్రతీక్షతే।
అన్నార్థీ తం త్వమన్నేన సమాంసేనోపపాదయ॥ 1-192-36 (8629) 
గంధర్వ ఉవాచ। 1-192-37x (1102) 
ఏవముక్తస్తతః సూదః సోఽనాసాద్యామిషం క్వచిత్।
నివేదయామాస తదా తస్మై రాజ్ఞే వ్యథాన్వితః॥ 1-192-37 (8630) 
రాజా తు రక్షసావిష్టః సూదమాహ గతవ్యథః।
అప్యేనం నరమాంసేన భోజయేతి పునః పునః॥ 1-192-38 (8631) 
తథేత్యుక్త్వా తతః సూదః సంస్థానం వధ్యఘాతినాం।
గత్వాఽఽజహార త్వరితో నరమాంసమపేతభీః॥ 1-192-39 (8632) 
ఏతత్సంస్కృత్య విధివదన్నోపహితమాశు వై।
తస్మై ప్రాదాద్బ్రాహ్మణాయ క్షుధితాయ తపస్వినే॥ 1-192-40 (8633) 
స సిద్ధచక్షుషా దృష్ట్వా తదన్నం ద్విజసత్తమః।
అభోజ్యమిదమిత్యాహ క్రోధపర్యాకులేక్షణః॥ 1-192-41 (8634) 
బ్రాహ్మణ ఉవాచ। 1-192-42x (1103) 
యస్మాదభోజ్యమన్నం మే దదాతి స నృపాధమః॥  1-192-42 (8635) 
సక్తో మానుషమాంసేషు యథోక్తః శక్తినా పురా।
ఉద్వేజనీయో భూతానాం చరిష్యతి మహీమిమాం॥ 1-192-43 (8636) 
గంధర్వ ఉవాచ। 1-192-44x (1104) 
ద్విరనువ్యాహృతే రాజ్ఞః స శాపో బలవానభూత్।
రక్షోబలసమావిష్టో విసంజ్ఞశ్చాభవన్నృపః॥ 1-192-44 (8637) 
తతః స నృపతిశ్రేష్ఠో రక్షసాపహృతేంద్రియః।
ఉవాచ శఖ్తిం తం దృష్ట్వా న చిరాదివ భారత॥ 1-192-45 (8638) 
యస్మాదసదృశః శాపః ప్రయుక్తోఽయం మయి త్వయా।
తస్మాత్త్వత్తః ప్రవర్తిష్యే ఖాదితుం పురుషానహం॥ 1-192-46 (8639) 
ఏవముక్త్వా తతః సద్యస్తం ప్రాణైర్విప్రయోజ్య చ।
శక్తిం తం భక్షయామాస వ్యాఘ్రః పశుమివేప్సితం॥ 1-192-47 (8640) 
శక్తినం తు మృతం దృష్ట్వా విశ్వామిత్రః పునఃపునః।
వసిష్ఠస్యైవ పుత్రేషు తద్రక్షః సందిదేశ హ॥ 1-192-48 (8641) 
స తాఞ్శక్త్యవరాన్పుత్రాన్వసిష్ఠస్య మహాత్మనః।
భక్షయామాస సంక్రుద్ధః సింహః క్షుద్రమృగానివ॥ 1-192-49 (8642) 
వసిష్ఠో ఘాతితాఞ్శ్రుత్వా విశ్వామిత్రేణ తాన్సుతాన్।
ధారయామాస తం శోకం మహాద్రిరివ మేదినీం॥ 1-192-50 (8643) 
చక్రే చాత్మవినాశాయ బుద్ధిం స మునిసత్తమః।
న త్వేవ కౌశికోచ్ఛేదం మేనే మతిమతాం వరః॥ 1-192-51 (8644) 
స మేరుకూటాదాత్మానం ముమోచ భగవానృషిః।
గిరేస్తస్య శిలాయాం తు తూలరాశావివాపతత్॥ 1-192-52 (8645) 
న మమార చ పాతేన స యదా తేన పాండవ।
తదాగ్నిమిద్ధం భగవాన్సంవివేశ మహావనే॥ 1-192-53 (8646) 
తం తదా సుసమిద్ధోఽపి న దదాహ హుతాశనః।
దీప్యమానోఽప్యమిత్రఘ్న శీతోఽగ్నిరభవత్తతః॥ 1-192-54 (8647) 
స సముద్రమభిప్రేక్ష్య శోకావిష్టో మహామునిః।
బద్ధ్వా కంఠే శిలాం గుర్వీం నిపపాత తదాంభసి॥ 1-192-55 (8648) 
స సముద్రోర్మివేగేన స్థలే న్యస్తో మహామునిః।
న మమార యదా విప్రః కథంచిత్సంశితవ్రతః। 
జగామ స తతః ఖిన్నః పునరేవాశ్రమం ప్రతి॥ ॥  1-192-56 (8649) 
 
ఇతి శ్రీమన్మహాభారతే ఆదిపర్వణి చైత్రరథపర్వణి ద్వినవత్యధికశతతమోఽధ్యాయః॥ 192 ॥

Mahabharata - Adi Parva - Chapter Footnotes

1-192-9 యాజ్యార్థే అయం మమ యాజ్యో భవత్విత్యేతదర్థం॥ 1-192-10 ఏకాయనగతః అతిసంకుచితమార్గే గతః॥ 1-192-52 ముమోచ పాతయామాస। ఆత్మానం దేహం॥ ద్వినవత్యధికశతతమోఽధ్యాయః॥ 192 ॥



ఆదిపర్వ - అధ్యాయ 193

॥ శ్రీః ॥

1.193. అధ్యాయః 193 

Mahabharata - Adi Parva - Chapter Topics

పూర్వోపాయైరపి దుస్త్యజప్రాణస్య వసిష్ఠస్య పునర్గంగాపతనాదినాపి ప్రాణత్యాగాసంభవే ఆశ్రమం ప్రత్యాగమనం॥ 1 ॥ తత్ర శక్తిభార్యామదృశ్యంతీనాంనీ గర్భవతీం జ్ఞాత్వా ఆత్మఘాతాన్నివర్తనం॥ 2 ॥ అదృశ్యంత్యా సహ గచ్ఛంతం వసిష్ఠం భక్షయితుమాగతస్య కల్మాషపాదస్య వసిష్ఠేన శాపాన్మోక్షణం॥ 3 ॥ సౌదాసపత్న్యా వసిష్ఠాద్గర్భసంభవః॥ 4 ॥ అశ్మకనామకపుత్రోత్పత్తిః॥ 5 ॥

Mahabharata - Adi Parva - Chapter Text

1-193-0 (8650) 
గంధర్వ ఉవాచ। 1-193-0x (1105) 
తతో దృష్ట్వాశ్రమపదం రహితం తైః సుతైర్మునిః।
నిర్జగామ సుదుఃఖార్తః పునరప్యాశ్రమాత్తతః॥ 1-193-1 (8651) 
సోఽపశ్యత్సరితం పూర్ణాం ప్రావృట్కాలే నవాంభసా।
వృక్షాన్బహువిధాన్పార్థ హరంతీం తీరజాన్బహూన్॥ 1-193-2 (8652) 
అథ చింతాం సమాపేదే పునః కౌరవనందన।
అంభస్యస్యా నిమజ్జేయమితి దుఃఖసమన్వితః॥ 1-193-3 (8653) 
తతః పాశైస్తదాత్మానం గాఢం బద్ధ్వా మహామునిః।
తస్యా జలే మహానద్యా నిమమజ్జ సుదుఃఖితః॥ 1-193-4 (8654) 
అథ చ్ఛిత్త్వా నదీ పాశాంస్తస్యారిబలసూదన।
స్థలస్థం తమృషిం కృత్వా విపాశం సమవాసృజత్॥ 1-193-5 (8655) 
ఉత్తతార తతః పాశైర్విముక్తః స మహానృషిః।
విపాశేతి చ నామాస్యా నద్యాశ్చక్రే మహానృషిః॥ 1-193-6 (8656) 
`సా విపాశేతి విఖ్యాతా నదీ లోకేషు భారత।
ఋషేస్తస్య నరవ్యాఘ్ర వచనాత్సత్యవాదినః। 
ఉత్తీర్య చ తదా రాజందుఃఖితో భగవానృషిః॥'  1-193-7 (8657) 
శోకే బుద్ధిం తదా చక్రే న చైకత్ర వ్యతిష్ఠత।
సోఽగచ్ఛత్పర్వతాంశ్చైవ సరితశ్చ సరాంసి చ॥ 1-193-8 (8658) 
దృష్ట్వా స పునరేవర్షిర్నదీం హైమవతీం తదా।
చండగ్రాహవతీం భీమాం తస్యాః స్రోతస్యపాతయత్॥ 1-193-9 (8659) 
సా తమగ్నిసం విప్రమనుచింత్య సరిద్వరా।
శతధా విద్రుతా తస్మాచ్ఛతద్రురితి విశ్రుతా॥ 1-193-10 (8660) 
తతః స్థలగతం దృష్ట్వా తత్రాప్యాత్మానమాత్మనా।
మర్తుం న శక్యమిత్యుక్త్వా పువరేవాశ్రమం యయౌ॥ 1-193-11 (8661) 
స గత్వా వివిధాఞ్శైలాందేశాన్బహువిధాంస్తథా।
అదృశంత్యాఖ్యయా వధ్వాథాశ్రమేనుసృతోఽభవత్॥ 1-193-12 (8662) 
అథ శుశ్రావ సంగత్యా వేదాధ్యయననిఃస్వనం।
పృష్ఠతః పరిపూర్ణార్థం షడ్మిరంగైరలంకృతం॥ 1-193-13 (8663) 
అనువ్రజతి కోన్వేష మామిత్యేవాథ సోఽబ్రవీత్।
అదృశ్యంత్యేవముక్తా వై తం స్నుషా ప్రత్యభాషత॥ 1-193-14 (8664) 
శక్తోభార్యా మహాభాగ తపోయుక్తా తపస్వినం।
అహమేకాకినీ చాపి త్వయా గచ్ఛామి నాపరః॥ 1-193-15 (8665) 
వసిష్ఠ ఉవాచ। 1-193-16x (1106) 
పుత్రి కస్యైష సాంగస్య వేదస్యాధ్యయనస్వనః।
పురా సాంగస్య వేదస్య శక్తేరివ మయా శ్రుతః॥ 1-193-16 (8666) 
అదృశ్యంత్యువాచ। 1-193-17x (1107) 
అయం కుక్షౌ సముత్పన్నః శక్తేర్గర్భః సుతస్య తే।
సమా ద్వాదశ తస్యేహ వేదానభ్యస్యతో మునే॥ 1-193-17 (8667) 
గంధర్వ ఉవాచ। 1-193-18x (1108) 
ఏవముక్తస్తయా హృష్టో వసిష్ఠః శ్రేష్ఠభాగృషిః।
అస్తి సంతానమిత్యుక్త్వా మృత్యోః పార్థ న్యవర్తత॥ 1-193-18 (8668) 
తతః ప్రతినివృత్తః స తయా వధ్వా సహానఘ।
కల్మాషపాదమాసీనం దదర్శ విజనే వనే॥ 1-193-19 (8669) 
స తు దృష్ట్వైవ తం రాజా క్రుద్ధ ఉత్థాయ భారత।
ఆవిష్టో రక్షసోగ్రేణ ఇయేషాత్తుం తదా మునిం॥ 1-193-20 (8670) 
అదృశ్యంతీ తు తం దృష్ట్వా క్రూరకర్మాణమగ్రతః।
భయసంవిగ్నయా వాచా వసిష్ఠమిదమబ్రవీత్॥ 1-193-21 (8671) 
అసౌ మృత్యురివోగ్రేణ దండేన భగవన్నితః।
ప్రగృహీతేన కాష్ఠేన రాక్షసోఽభ్యేతి దారుణః॥ 1-193-22 (8672) 
తం నివారయితుం శక్తో నాన్యోఽస్తి భువి కశ్చన।
స్వదృతేఽద్య మహాభాగ సర్వవేదవిదాం వర॥ 1-193-23 (8673) 
పాహి మాం భగవన్పాపాదస్మాద్దారుణదర్శనాత్।
రాక్షసోఽయమిహాత్తుం వై నూనమావాం సమీహతే॥ 1-193-24 (8674) 
వసిష్ఠ ఉవాచ। 1-193-25x (1109) 
మాభైః పుత్రి న భేతవ్యం రాక్షసాత్తు కథంచన।
నైతద్రక్షో భయం యస్మాత్పశ్యసి త్వముపస్థితం॥ 1-193-25 (8675) 
రాజా కల్మాషపాదోఽయం వీర్యవాన్ప్రథితో భువి।
స ఏషోఽస్మిన్వనోద్దేశే నివసత్యతిభీషణః॥ 1-193-26 (8676) 
గంధర్వ ఉవాచ। 1-193-27x (1110) 
తమాపతంతం సంప్రేక్ష్య వసిష్ఠో భగవానృషిః।
వారయామాస తేజస్వీ హుంకారేణైవ భారత॥ 1-193-27 (8677) 
మంత్రపూతేన చ పునః స తమభ్యుక్ష్య వారిణా।
మోక్షయామాస వై శాపాత్తస్మాద్యోగాన్నరాధిపం॥ 1-193-28 (8678) 
స హి ద్వాదశ వర్షాణి వాసిష్ఠస్యైవ తేజసా।
గ్రస్త ఆసీద్గ్రహేణేవ పర్వకాలే దివాకరః॥ 1-193-29 (8679) 
రక్షసా విప్రముక్తోఽథ స నృపస్తద్వనం మహత్।
తేజసా రంజయామాస ంధ్యాభ్రమివ భాస్కరః॥ 1-193-30 (8680) 
ప్రతిలభ్య తతః సంజ్ఞామభివాద్య కృతాంజలిః।
ఉవాచ నృపతిః కాలే వసిష్ఠమృషిసత్తమం॥ 1-193-31 (8681) 
సౌదాసోఽహం మహాభాగ యాజ్యస్తే మునిసత్తమ।
అస్మిన్కాలే యదిష్టం తే బ్రూహి కిం కరవాణి తే॥ 1-193-32 (8682) 
వసిష్ఠ ఉవాచ। 1-93-33x (1111) 
వృత్తమేతద్యథాకాలం గచ్ఛ రాజ్యం ప్రశాధి వై।
బ్రాహ్మణం తు మనుష్యేంద్ర మాఽవమంస్థాః కదాచన॥ 1-193-33 (8683) 
రాజోవాచ। 1-193-34x (1112) 
నావమంస్యే మహాభాగ కదాచిద్బ్రాహ్మణర్షభాన్।
త్వన్నిదేశే స్థితః సంయక్ పూజయిష్యాంయహం ద్విజాన్॥ 1-193-34 (8684) 
ఇక్ష్వాకూణాం చ యేనాహమనృణః స్యాం ద్విజోత్తమ।
తత్త్వత్తః ప్రాప్తుమిచ్ఛామి సర్వవేదవిదాం వర॥ 1-193-35 (8685) 
అపత్యాయేప్సితాయ త్వం మహిషీం గంతుమర్హసి।
శీలరూపగుణోపేతామిక్ష్వాకుకులవృద్ధయే॥ 1-193-36 (8686) 
గంధర్వ ఉవాచ। 1-193-37x (1113) 
దదానీత్యేవ తం తత్ర రాజానం ప్రత్యువాచ హ।
వసిష్ఠః పరమేష్వాసం సత్యసంధో ద్విజోత్తమః॥ 1-193-37 (8687) 
తతః ప్రతియయౌ కాలే వసిష్ఠః సహ తేన వై।
ఖ్యాతాం పురీమిమాం లోకేష్వయోధ్యాం మనుజేశ్వర॥ 1-193-38 (8688) 
తం ప్రజాః ప్రతిమోదంత్యః సర్వాః ప్రత్యుద్గతాస్తదా।
విపాప్మానం మహాత్మానం దివౌకస ఇవేశ్వరం॥ 1-193-39 (8689) 
సుచిరాయ మనుష్యేంద్రో నగరీం పుణ్యలక్షణాం।
వివేశ సహితస్తేన వసిష్ఠేన మహర్షిణా॥ 1-193-40 (8690) 
దదృశుస్తం మహీపాలమయోధ్యావాసినో జనాః।
పురోహితేన సహితం దివాకరమివోదితం॥ 1-193-41 (8691) 
స చ తాం పూరయామాస లక్ష్ంయా లక్ష్మీవతాం వరః।
అయోధ్యాం వ్యోమ శీతాంశుః శరత్కాల ఇవోదితః॥ 1-193-42 (8692) 
సంసక్తిమృష్టపంథానం పతాకాధ్వజశోభితం।
మనః ప్రహ్లాదయామాస తస్య తత్పురముత్తమం॥ 1-193-43 (8693) 
తుష్టపుష్టజనాకీర్ణా సా పురీ కురునందన।
అశోభత తదా తేన శక్రేణేవామరావతీ॥ 1-193-44 (8694) 
తతః ప్రవిష్టే రాజర్షౌ తస్మింస్తత్పురముత్తమం।
రాజ్ఞస్తస్యాజ్ఞయా దేవీ వసిష్ఠముపచక్రమే॥ 1-193-45 (8695) 
ఋతావథ మహర్షిస్తు సంబభూవ తయా సహ।
దేవ్యా దివ్యేన విధినా వసిష్ఠః శ్రేష్ఠభాగృషిః॥ 1-193-46 (8696) 
తతస్తస్యాం సముత్పన్నే గర్భే స మునిసత్తమః।
రాజ్ఞాభివాదితస్తేన జగామ మునిరాశ్రమం॥ 1-193-47 (8697) 
దీర్ఘకాలేన సా గర్భం సుషువే న తు తం యదా।
తదా దేవ్యశ్మనా కుక్షిం నిర్బిభేద యశస్వినీ॥ 1-193-48 (8698) 
తతో ద్వాదశమే వర్షే స జజ్ఞే పురషర్షభః।
అశ్మకో నామ రాజర్షిః పౌదన్యం యో న్యవేశయత్॥ ॥ 1-193-49 (8699) 
 
ఇతి శ్రీమన్మహాభారతే ఆదిపర్వణి చైత్రరథపర్వణి త్రినవత్యధికశతతమోఽధ్యాయః॥ 193 ॥

Mahabharata - Adi Parva - Chapter Footnotes

1-193-12 వధ్వా స్నుషయా॥ 1-193-48 నిష్పిపేష మనస్వినీతి ఙ. పాఠః॥ త్రినవత్యధికశతతమోఽధ్యాయః॥ 193 ॥



ఆదిపర్వ - అధ్యాయ 194

॥ శ్రీః ॥

1.194. అధ్యాయః 194 

Mahabharata - Adi Parva - Chapter Topics

పరాశరోత్పత్తిః॥ 1 ॥ పితరం కల్మాషపాదభక్షితం జ్ఞాత్వా క్రుద్ధేన పరాశరేణ లోకవినాశాయ యతనం॥ 2 ॥ కర్తవీర్యార్జున వంశ్యైః క్షత్రియైః ధనార్థం భృగువంశ్యానాం బ్రాహ్మణానాం హననం॥ 3 ॥ క్షత్రియభీత్యా కయాచిద్బ్రాహ్మణ్యా ఊరౌ గర్భం ధృతం హంతుం క్షత్రియాణాముద్యమః॥ 4 ॥ ఊరుం భిత్వా నిర్గతస్య బాలకస్య తేజసాంధీభూతానాం క్షత్రియాణాం బ్రాహ్మణీంప్రతి శరణగమనం॥ 5 ॥

Mahabharata - Adi Parva - Chapter Text

1-195-0 (8700) 
గంధర్వ ఉవాచ। 1-195-0x (1114) 
ఆశ్రమస్థా తతః పుత్రమదృశ్యంతీ వ్యజాయత।
శక్తేః కులకరం రాజన్ ద్వితీయమివ శక్తినం॥ 1-194-1 (8701) 
జాతకర్మాదికాస్తస్య క్రియాః స మునిసత్తమః।
పౌత్రస్య భరతశ్రేష్ఠ చకార భగవాన్స్వయం॥ 1-194-2 (8702) 
పరాసుః స యతస్తేన వసిష్ఠః స్థాపితో మునిః।
గర్భస్థేన తతో లోకే పరాశర ఇతి స్మృతః॥ 1-194-3 (8703) 
అమన్యత స ధర్మాత్మా వసిష్ఠం పితరం మునిః।
జన్మప్రభృతి తస్మింస్తు పితరీవాన్వవర్తత॥ 1-194-4 (8704) 
స తాత ఇతి విప్రర్షిం వసిష్ఠం ప్రత్యభాషత।
మాతుః సమక్షం కౌంతేయ అదృశ్యంత్యాః పరంతప॥ 1-194-5 (8705) 
తాతేతి పరిపూర్ణార్థం తస్య తన్మధురం వచః।
అదృశ్యంత్యశ్రుపూర్ణాక్షీ శృణ్వతీ తమువాచ హ॥ 1-194-6 (8706) 
మా తాత తాతతాతేతి బ్రూహ్యేనం పితరం పితుః।
రక్షసా భక్షితస్తాత తవ తాతో వనాంతరే॥ 1-194-7 (8707) 
మన్యసే యం తు తాతేతి నైష తాతస్తవానఘ।
ఆర్య ఏష పితా తస్య పితుస్తవ యశస్వినః॥ 1-194-8 (8708) 
స ఏవముక్తో దుఃఖార్తః సత్యవాగృషిసత్తమః।
సర్వలోకవినాశాయ మతిం చక్రే మహామనాః॥ 1-194-9 (8709) 
తం తథా నిశ్చితాత్మానం స మహాత్మా మహాతపాః।
ఋషిర్బ్రహ్మవిదాం శ్రష్ఠో మైత్రావరుణిరంత్యధీః॥ 1-194-10 (8710) 
వసిష్ఠో వారయామాస హేతునా యేన తచ్ఛృణు।  1-194-11 (8711) 
వసిష్ఠ ఉవాచ।
కృతవీర్య ఇతి ఖ్యాతో బభూవ పృథివీపతిః॥  1-194-11x (1115) 
యాజ్యో వేదవిదాం లోకే భృగూణాం పార్థివర్షభః।
స తానగ్రభుజస్తాత ధాన్యేన చ ధనేన చ॥ 1-194-12 (8712) 
సోమాంతే తర్పయామాస విపులేన విశాంపతిః।
తస్మిన్నృపతిశార్దూలే స్వర్యాతేఽథ కథంచన॥ 1-194-13 (8713) 
బభూవ తత్కులేయానాం ద్రవ్యకార్యముపస్థితం।
భృగూణాం తు ధనం జ్ఞాత్వా రాజానః సర్వ ఏవ తే॥ 1-194-14 (8714) 
యాచిష్ణవోఽభిజగ్ముస్తాంస్తతో భార్గవసత్తమాన్।
భూమౌ తు నిదదుః కేచిద్భృగవో ధనమక్షయం॥ 1-194-15 (8715) 
దదుః కేచిద్ద్విజాతిభ్యో జ్ఞాత్వా క్షత్రియతో భయం।
భృహవస్తు దదుః కేచిత్తేషాం విత్తం యథేప్సితం॥ 1-194-16 (8716) 
క్షత్రియాణాం తదా తాత కారణాంతరదర్శనాత్।
తతో మహీతలం తాత క్షత్రియేణ యదృచ్ఛయా॥ 1-194-17 (8717) 
ఖనతాఽధిగతం విత్తం కేనచ్చిద్ధృగువేశ్మని।
తద్విత్తం దదృశుః సర్వే సమేతాః క్షత్రియర్షభాః॥ 1-194-18 (8718) 
అవమన్య తతః క్రోధాద్భృగూంస్తాంఛరణగతాన్।
నిజఘ్నుః పరమేష్వాసాః సర్వాంస్తాన్నిశితైః శరైః॥ 1-194-19 (8719) 
ఆగర్భాదవకృంతంతశ్చేరుః సర్వాం వసుంధరాం।
తత ఉచ్ఛిద్యమానేషు భృగుష్వేవం భయాత్తదా॥ 1-194-20 (8720) 
భృగుపత్న్యో గిరిం దుర్గం హిమవంతం ప్రపేదిరే।
తాసామన్యతమా గర్భం భయాద్దధ్రే మహౌజసం॥ 1-194-21 (8721) 
ఊరుణైకేన వాభోరూర్భర్తుః కులవివృద్ధయే।
తం గర్భముపలభ్యాశు బ్రాహ్మణ్యేకా భయార్దితా॥ 1-194-22 (8722) 
గత్వా వై కథయామాస క్షత్రియాణాముపహ్వరే।
తతస్తే క్షత్రియా జగ్ముస్తం గర్భం హంతుముద్యతాః॥ 1-194-23 (8723) 
దదృశుర్బ్రాహ్మణీం తేఽథ దీప్యమానాం స్వతేజసా।
అథ గర్భః స భిత్త్వోరుం బ్రాహ్మణ్యా నిర్జగామ హ॥ 1-194-24 (8724) 
ముష్ణందృష్టీః క్షత్రియాణాం మధ్యాహ్న ఇవ భాస్కరః।
తతశ్చక్షుర్విహీనాస్తే గిరిదుర్గేషు బభ్రముః॥ 1-194-25 (8725) 
తతస్తే మోఘసంకల్పా భయార్తాః క్షత్రియాః పునః।
బ్రాహ్మణీం శరమం జగ్ముర్దృష్ట్యర్థం తామనిందితాం॥ 1-194-26 (8726) 
ఊచుశ్చైనాం మహాభాగాం క్షత్రియాస్తే విచేతసః।
జ్యోతిఃప్రహీణా దుఃఖార్తాః శాంతార్చిష ఇవాగ్నయః॥ 1-194-27 (8727) 
భగవత్యాః ప్రసాదేన గచ్ఛేత్క్షత్రమనామయం।
ఉపారంయ చ గచ్ఛేమ సహితాః పాపకర్మణః॥ 1-194-28 (8728) 
సపుత్రా త్వం ప్రసాదం నః కర్తుమర్హసి శోభనే।
పునర్దృష్టిప్రదానేన రాజ్ఞః సంత్రాతుమర్హసి॥ ॥ 1-194-29 (8729) 
 
ఇతి శ్రీమన్మహాభారతే ఆదిప్రవణి చైత్రరథపర్వణి చతుర్నవత్యధికశతతమోఽధ్యాయః॥ 194 ॥

Mahabharata - Adi Parva - Chapter Footnotes

1-194-10 అంత్యధీః అంతే సిద్ధాంతే సాధ్వీ అంత్యా ధీర్యస్య సోంత్యధీః॥ చతుర్నవత్యధికశతతమోఽధ్యాయః॥ 194 ॥



ఆదిపర్వ - అధ్యాయ 195

॥ శ్రీః ॥

1.195. అధ్యాయః 195 

Mahabharata - Adi Parva - Chapter Topics

బ్రాహ్మణీవాక్యేన ఔర్వంప్రతి శరణాగతానాం క్షత్రియాణాం చక్షుఃప్రాప్తిః॥ 1 ॥ లోకవినాశార్థం తపస్యత ఔర్వస్య తత్పితృకృతతపోనివారణం॥ 2 ॥

Mahabharata - Adi Parva - Chapter Text

1-195-0 (8730) 
బ్రాహ్మణ్యువాచ। 1-195-0x (1116) 
నాహం గృహ్ణామి వస్తాతా దృష్టీర్నాస్మి రుషాన్వితా।
అయం తు భార్గవో నూనమూరుజః కుపితోఽద్య వః॥ 1-195-1 (8731) 
తేన చక్షూంషి వస్తాతా వ్యక్తం కోపాన్మహాత్మనా।
స్మరతా నిహతాన్బంధూనాదత్తాని న సంశయః॥ 1-195-2 (8732) 
గర్భానపి యదా యూయం భృగూణాం ఘ్నత పుత్రకాః।
తదాయమూరుణా గర్భో మయా వర్షశతం ధృతః॥ 1-195-3 (8733) 
షడంగశ్చాఖిలో వేద ఇమం గర్భస్థమేవ హ।
వివేశ భృగువంశస్య భూయః ప్రియచికీర్షయా॥ 1-195-4 (8734) 
సోఽయం పితృవధాద్వ్యక్తం క్రోధాద్వో హంతుమిచ్ఛతి।
తేజసా తస్య దివ్యేన చక్షూంషి ముషితాని వః॥ 1-195-5 (8735) 
తమేవ యూయం యాచధ్వమౌర్వం మమ సుతోత్తమం।
అయం వః ప్రణిపాతేన తుష్టో దృష్టీః ప్రదాస్యతి॥ 1-195-6 (8736) 
వసిష్ఠ ఉవాచ। 1-195-7x (1117) 
ఏవముక్తాస్తతః సర్వే రాజానస్తే తమూరుజం।
ఊచుః ప్రసీదేతి తదా ప్రసాదం చ చకార సః॥ 1-195-7 (8737) 
అనేనైవ చ విఖ్యాతో నాంనా లోకేషు సత్తమః।
స ఔర్వ ఇతి విప్రర్షిరూరుం భిత్త్వా వ్యజాయత॥ 1-195-8 (8738) 
చక్షూంషి ప్రతిలభ్యాథ ప్రతిజగ్ముస్తతో నృపాః।
భార్గవస్తు మునిర్మేనే సర్వలోకపరాభవం॥ 1-195-9 (8739) 
స చక్రే తాత లోకానాం వినాశాయ మతిం తదా।
సర్వేషామేవ కార్త్స్న్యేన మనః ప్రవణమాత్మనః॥ 1-195-10 (8740) 
ఇచ్ఛన్నపచితిం కర్తుం భృగూణాం భృగునందనః।
సర్వలోకవినాశాయ తపసా సహతైధితః॥ 1-195-11 (8741) 
తాపయామాస తాఁల్లోకాన్సదేవాసురమానుషాన్।
తపసోగ్రేణ మహతా నందయిష్యన్పితామహాన్॥ 1-195-12 (8742) 
తతస్తం పితరస్తాత విజ్ఞాయ కులనందనం।
పితృలోకాదుపాగంయ సర్వ ఊచురిదం వచః॥ 1-195-13 (8743) 
ఔర్వ దృష్టః ప్రభావస్తే తపసోగ్రస్య పుత్రక।
ప్రసాదం కురు లోకానాం నియచ్ఛ క్రోధమాత్మనః॥ 1-195-14 (8744) 
నానీశైర్హి తదా తాత భృగుభిర్భావితాత్మభిః।
వధో హ్యుపేక్షితః సర్వైః క్షత్రియాణాం విహింసతాం॥ 1-195-15 (8745) 
ఆయుషా విప్రకృష్టేన యదా నః ఖేద ఆవిశత్।
తదాఽస్మాభిర్వధస్తాత క్షత్రియైరీప్సితః స్వయం॥ 1-195-16 (8746) 
నిఖాతం యచ్చ వై విత్తం కేనచిద్గృగువేశ్మని।
వైరాయైవ తదా న్యస్తం క్షత్రియాన్కోపయిష్ణుభిః॥ 1-195-17 (8747) 
కిం హి విత్తేన నః కార్యం స్వర్గేప్సూనాం ద్విజోత్తమ।
యదస్మాకం ధనాధ్యక్షః ప్రభూతం ధనమాహరత్॥ 1-195-18 (8748) 
యదా తు మృత్యురాదాతుం న నః శక్నోతి సర్వశః।
తదాఽస్మాభిరయం దృష్ట ఉపాయస్తాత సంమతః॥ 1-195-19 (8749) 
ఆత్మహా చ పుమాంస్తాత న లోకాఁల్లభతే శుభాన్।
తతోఽస్మాభిః సమీక్ష్యైవం నాత్మనాత్మా నిపాతితః॥ 1-195-20 (8750) 
న చైతన్నః ప్రియం తాత యదిదం కర్తుమిచ్ఛసి।
నియచ్ఛేదం మనః పాపాత్సర్వలోకపరాభవాత్॥ 1-195-21 (8751) 
మా వధీః క్షత్రియాంస్తాత న లోకాన్సప్త పుత్రక।
దూషయంతం తపస్తేజః క్రోధముత్పతితం జహి॥ ॥ 1-195-22 (8752) 
 
ఇతి శ్రీమన్మహాభారతే ఆదిపర్వణి చైత్రరథపర్వణి పంచనవత్యధికశతతమోఽధ్యాయః॥ 195 ॥

Mahabharata - Adi Parva - Chapter Footnotes

1-195-20 ఆత్మహేతి ఏతేన భృగుపతనాదినా మరణం బ్రాహ్మణేతరవిషయం దర్శితం॥ 1-195-22 మావధీరితి క్షత్రియాన్ తదనియంతృత్వేనానపరాధినః। సప్తలోకాన్ భూరాదీంశ్చ మావధీః కింతు తపఃసంభృతం తేజో దూషయంతం క్రోధం జహి॥ పంచనవత్యధికశతతమోఽధ్యాయః॥ 195 ॥



ఆదిపర్వ - అధ్యాయ 196

॥ శ్రీః ॥

1.196. అధ్యాయః 196 

Mahabharata - Adi Parva - Chapter Topics

పితౄణాం నిదేశేన ఔర్వస్య సముద్రే క్రోధత్యాగః॥ 1 ॥

Mahabharata - Adi Parva - Chapter Text

1-196-0 (8753) 
ఔర్వ ఉవాచ। 1-196-0x (1118) 
ఉక్తవానస్మి యాం క్రోధాత్ప్రతిజ్ఞాం పితరస్తదా।
సర్వలోకవినాశాయ న సా మే వితథా భవేత్॥ 1-196-1 (8754) 
వృథారోషప్రతిజ్ఞో వై నాహం జీవితుముత్సహే।
అనిస్తీర్ణో హి మాం రోషో దహేదగ్నిరివారణిం॥ 1-196-2 (8755) 
యో హి కారణతః క్రోధం సంజాతం క్షంతుమర్హతి।
నాలం స మనుజః సంయక్ త్రివర్గం పరిరక్షితుం॥ 1-196-3 (8756) 
అశిష్టానాం నియంతా హి శిష్టానాం పరిరక్షితా।
స్థానే రోషః ప్రయుక్తః స్యాన్నృపైః సర్వజిగీషుభిః॥ 1-196-4 (8757) 
అశ్రౌషమహమూరుస్థో గర్భశయ్యాగతస్తదా।
ఆరావం మాతృవర్గస్య భృగూణాం క్షత్రియైర్వధే॥ 1-196-5 (8758) 
సామరైర్హి యదా లోకే భృగూణాం క్షత్రియాధమైః।
ఆగర్భోత్సాదనం క్షాంతం తదా మాం మన్యురావిశత్॥ 1-196-6 (8759) 
ప్రకీర్ణకేశాః కిల మే మాతరః పితరస్తథా।
భయాత్సర్వేషు లోకేషు నాధిజగ్ముః పరాయణం॥ 1-196-7 (8760) 
తాన్భృగూణాం యదా దారాన్కశ్చిన్నాభ్యుపపద్యత।
మాతా తదా దధారేయమూరుణైకేన మాం శుభా॥ 1-196-8 (8761) 
ప్రతిషేద్ధా హి పాపస్య యదా లోకేషు విద్యతే।
తదా సర్వేషు లోకేషు పాపకృన్నోపపద్యతే॥ 1-196-9 (8762) 
యదా తు ప్రతిషేద్ధారం పాపో న లభతే క్వచిత్।
తిష్ఠంతి బహవో లోకాస్తదా పాపేషు కర్మసు॥ 1-196-10 (8763) 
జానన్నపి చ యః పాపం శక్తిమాన్న నియచ్ఛతి।
ఈశః సన్సోఽపి తేనైవ కర్మణా సంప్రయుజ్యతే॥ 1-196-11 (8764) 
రాజభిశ్చేశ్వరైశ్చైవ యది వై పితరో మమ।
శక్తైర్న శకితాస్త్రాతుమిష్టం మత్వేహ జీవితం॥ 1-196-12 (8765) 
అత ఏషామహం క్రుద్ధో లోకానామీశ్వరో హ్యహం।
భవతాం చ వచో నాలమహం సమభివర్తితుం॥ 1-196-13 (8766) 
మమాపి చేద్భవేదేవమీశ్వరస్య సతో మహత్।
ఉపేక్షమాణస్య పునర్లోకానాం కిల్బిషాద్భయం॥ 1-196-14 (8767) 
యశ్చాయం మన్యుజో మేఽగ్నిర్లోకానాదాతుమిచ్ఛతి।
దహేదేష చ మామేవ నిగృహీతః స్వతేజసా॥ 1-196-15 (8768) 
భవతాం చ విజానామి సర్వలోకహితేప్సుతాం।
తస్మాద్విధద్ధ్వం యచ్ఛ్రేయో లోకానాం మమ చేశ్వరాః॥ 1-196-16 (8769) 
పితర ఊచుః। 1-196-17x (1119) 
య ఏష మన్యుజస్తేఽగ్నిర్లోకానాదాతుమిచ్ఛతి।
అప్సు తం ముంచ భద్రం తే లోకా హ్యప్సు ప్రతిష్ఠితాః॥ 1-196-17 (8770) 
ఆపోమయాః సర్వరసాః సర్వమాపోమయం జగత్।
తస్మాదప్సు విముంచేమం క్రోధాగ్నిం ద్విజసత్తమ॥ 1-196-18 (8771) 
అయం తిష్ఠతు తే విప్ర యదీచ్ఛసి మహోదధౌ।
మన్యుజోఽగ్నిర్దహన్నాపో లోకా హ్యాపోమయాః స్మృతాః॥ 1-196-19 (8772) 
ఏవం ప్రతిజ్ఞా సత్యేయం తవానఘ భవిష్యతి।
న చైవం సామరా లోకా గమిష్యంతి పరాభవం॥ 1-196-20 (8773) 
వసిష్ఠ ఉవాచ। 1-196-21x (1120) 
తతస్తం క్రోధజం తాత ఔర్వోఽగ్నిం వరుణాలయే।
ఉత్ససర్జ స చైవాప ఉపయుంక్తే మహోదధౌ॥ 1-196-21 (8774) 
మహద్ధయశిరో భూత్వా యత్తద్వేదవిదో విదుః।
తమగ్నిముద్హిరద్వక్త్రాత్పిబత్యాపో మహోదధౌ॥ 1-196-22 (8775) 
తస్మాత్త్వమపి భద్రం తే న లోకాన్హంతుమర్హసి।
పరాశరం పరాఁల్లోకాంజానంజ్ఞానవతాం వర॥ ॥ 1-196-23 (8776) 
 
ఇతి శ్రీమన్మహాభారతే ఆదిపర్వణి చైత్రరథపర్వణి షణ్ణవత్యధికశతతమోఽధ్యాయః॥ 196 ॥

Mahabharata - Adi Parva - Chapter Footnotes

1-196-2 అనిస్తీర్ణోఽకృతకార్యః॥ 1-196-8 తద్భృగూణాం రాజా కశ్చిన్నాభ్యుపపద్యతే ఇతి ఙ. పాఠః॥ 1-196-21 ఉపయుంక్తే భక్షయతి॥ 1-196-22 హయశిరః వడవాముఖం॥ షణ్ణవత్యధికశతతమోఽధ్యాయః॥ 196 ॥



ఆదిపర్వ - అధ్యాయ 197

॥ శ్రీః ॥

1.197. అధ్యాయః 197 

Mahabharata - Adi Parva - Chapter Topics

వసిష్ఠవాక్యేన లోకవినాశాన్నివృత్తేన పరాశరేణ రాక్షసనాశార్థం యజ్ఞారంభః॥ 1 ॥ పులస్త్యప్రార్థనయా పరాశరేణ యజ్ఞసమాపనం॥ 2 ॥

Mahabharata - Adi Parva - Chapter Text

1-197-0 (8777) 
గంధర్వ ఉవాచ। 1-197-0x (1121) 
ఏవముక్తః స విప్రర్షిర్వసిష్ఠేన మహాత్మనా।
న్యయచ్ఛదాత్మనః క్రోధం సర్వలోకపరాభవాత్॥ 1-197-1 (8778) 
ఈజే చ స మహాతేజాః సర్వవేదవిదాం వరః।
ఋషీ రాక్షససత్రేణ శాక్తేయోఽథ పరాశరః॥ 1-197-2 (8779) 
తతో వృద్ధాంశ్చ బాలాంశ్చ రాక్షసాన్స మహామునిః।
దదాహ వితతే యజ్ఞే శక్తేర్వధమనుస్మరన్॥ 1-197-3 (8780) 
న హి తం వారయామాస వసిష్ఠో రక్షసాం వధాత్।
ద్వితీయామస్య మాం భాంక్షం ప్రతిజ్ఞామితి నిశ్చయాత్॥ 1-197-4 (8781) 
త్రయాణాం పావకానాం చ సత్రే తస్మిన్మహామునిః।
ఆసీత్పురస్తాద్దీప్తానాం చతుర్థ ఇవ పావకః॥ 1-197-5 (8782) 
తేన యజ్ఞేన శుభ్రేణ హూయమానేన శక్తితః।
తద్విదీపితమాకాశం సూర్యేణేవ ఘనాత్యయే॥ 1-197-6 (8783) 
తం వసిష్ఠాదయః సర్వే మునయస్తత్ర మేనిరే।
తేజసా దీప్యమానం వై ద్వితీయమివ భాస్కరం॥ 1-197-7 (8784) 
తతః పరమదుష్ప్రాపమన్యైర్ఋషిరుధారధీః।
సమాపిపయిషుః సత్రం తమత్రిః సముపాగమత్॥ 1-197-8 (8785) 
తథా పులస్త్యః పులహః క్రతుశ్చైవ మహాక్రతుః।
తత్రాజగ్మురమిత్రఘ్న రక్షసాం జీవితేప్సయా॥ 1-197-9 (8786) 
పులస్త్యస్తు వధాత్తేషాం రక్షసాం భరతర్షభ।
ఉవాచేదం వచః పార్థ పరాశరమరిందమం॥ 1-197-10 (8787) 
కచ్చిత్తాతాపవిఘ్నం తే కచ్చిన్నందసి పుత్రక।
అజానతామదోషాణాం సర్వేషాం రక్షసాం వధాత్॥ 1-197-11 (8788) 
ప్రజోచ్ఛేదమిమం మహ్యం న హి కర్తు త్వమర్హసి।
నైష తాత ద్విజాతీనాం ధర్మో దృష్టస్తపస్వినాం॥ 1-197-12 (8789) 
శమ ఏవ పరో ధర్మస్తమాచర పరాశర।
అధర్మిష్ఠం వరిష్ఠః సన్కురుషే త్వం పరాశర॥ 1-197-13 (8790) 
శక్తిం చాపి హి ధర్మజ్ఞం నాతిక్రాంతుమిహార్హసి।
ప్రజాయాశ్చ మమోచ్ఛేదం న చైవం కర్తుమర్హసి॥ 1-197-14 (8791) 
శాపాద్ధి శక్తేర్వాసిష్ఠ తదా తదుపపాదితం।
ఆత్మజేన స దోషేణ శక్తిర్నీత ఇతో దివం॥ 1-197-15 (8792) 
న హి తం రాక్షసః కశ్చిచ్ఛక్తో భక్షయితుం మునే।
`వాసిష్ఠో భక్షితశ్చాసీత్కౌశికోత్సృష్టరక్షసా। 
శాపం న కుర్వంతి తదా న చ త్రాణపరాయణాః॥  1-197-16 (8793) 
క్షమావంతోఽదహందేహం దేహమన్యద్భవత్వితి।'
ఆత్మనైవాత్మనస్తేన దృష్టో మృత్యుస్తదాఽభవత్॥  1-197-17 (8794) 
నిమిత్తభూతస్తత్రాసీద్విశ్వామిత్రః పరాశర।
రాజా కల్మాషపాదశ్చ దివమారుహ్య మోదతే॥ 1-197-18 (8795) 
యే చ శక్త్యవరాః పుత్రా వసిష్ఠస్య మహామునే।
తే చ సర్వే ముదా యుక్తా మోదంతే సహితాః సురైః॥ 1-197-19 (8796) 
సర్వమేతద్వసిష్ఠస్య విదితం వై మహామునే।
రక్షసాం చ సముచ్ఛేద ఏష తాత తపస్వినాం॥ 1-197-20 (8797) 
నిమిత్తభూతస్త్వం చాత్ర క్రతౌ వాసిష్ఠనందన।
తత్సత్రం ముంచ భద్రం తే సమాప్తమిదమస్తు తే॥ 1-197-21 (8798) 
గంధర్వ ఉవాచ। 1-197-22x (1122) 
ఏవముక్తః పులస్త్యేన వసిష్ఠేన చ ధీమతా।
తదా సమాపయామాస సత్రం శాక్తో మహామునిః॥ 1-197-22 (8799) 
సర్వరాక్షససత్రాయ సంభృతం పావకం తదా।
ఉత్తరే హిమవత్పార్శ్వే ఉత్ససర్జ మహావనే॥ 1-197-23 (8800) 
స తత్రాద్యాపి రక్షాంసి వృక్షానశ్మన ఏవ చ।
భక్షయందృశ్యతే వహ్నిః సదా పర్వణి పర్వణి॥ ॥ 1-197-24 (8801) 
 
ఇతి శ్రీమన్మహాభారతే ఆదిపర్వణి చైత్రరథపర్వణి సప్తనవత్యధికశతతమోఽధ్యాయః॥ 197 ॥

Mahabharata - Adi Parva - Chapter Footnotes

1-197-4 మాభాంక్షే న నాశయేయం॥ 1-197-12 మద్యం మమ॥ సప్తనవత్యధికశతతమోఽధ్యాయః॥ 197 ॥



ఆదిపర్వ - అధ్యాయ 198

॥ శ్రీః ॥

1.198. అధ్యాయః 198 

Mahabharata - Adi Parva - Chapter Topics

సౌదాసభార్యాయాం వసిష్ఠేన పుత్రోత్పాదనకారణం పృష్టవంతమర్జునంప్రతి పునః కల్మాషపాదకథాకథనం॥ 1 ॥ మైథునధర్మస్య బ్రాహ్ణం భక్షితవతః సౌదాసస్య బ్రాహ్మణ్యా శాపః॥ 2 ॥

Mahabharata - Adi Parva - Chapter Text

1-198-0 (8802) 
`గంధర్వ ఉవాచ। 1-198-0x (1123) 
పునశ్చైవ మహాతేజా విశ్వామిత్రజిఘాంసయా।
అగ్నిం సంభృతవాన్ఘోరం శాక్తేయః సుమహాతపాః॥ 1-198-1 (8803) 
వాసిష్ఠసంభృతశ్చాగ్నిర్విశ్వామిత్రహితైషిణా।
తేజసా వహ్నితుల్యేన గ్రస్తః స్కందేన ధీమతా॥'  1-198-2 (8804) 
అర్జున ఉవాచ। 1-198-3x (1124) 
రాజ్ఞా కల్మాషపాదేన గురౌ బ్రహ్మవిదాం వరే।
కారణం కిం పురస్కృత్య భార్యా వై సన్నియోజితా॥ 1-198-3 (8805) 
జానతా వై పరం ధర్మం వసిష్ఠేన మహాత్మనా।
అగంయాగమనం కస్మాత్కృతం తేన మహర్షిణా॥ 1-198-4 (8806) 
అధర్మిష్ఠం వసిష్ఠేన కృతం చాపి పురా సఖే।
ఏతన్మే సంశయం సర్వం ఛేత్తుమర్హసి పృచ్ఛతః॥ 1-198-5 (8807) 
గంధర్వ ఉవాచ। 1-198-6x (1125) 
ధనంజయ నిబోధేయం యన్మాం త్వం పరిపృచ్ఛసి।
వసిష్ఠం ప్రతి దుర్ధర్ష తథా మిత్రసహం నృపం॥ 1-198-6 (8808) 
కథితం తే మయా సర్వం యథా శప్తః స పార్థివః।
శక్తినా భరతశ్రేష్ఠ వాసిష్ఠేన మహాత్మనా॥ 1-198-7 (8809) 
స తు శాపవశం ప్రాప్తః క్రోధపర్యాకులేక్షణః।
నిర్జగామ పురాద్రాజా సహదారః పరంతపః॥ 1-198-8 (8810) 
అరణ్యం నిర్జనం గత్వా సదారః పరిచక్రమే।
నానామృగగణాకీర్ణం నానాసత్వసమాకులం॥ 1-198-9 (8811) 
నానాగుల్మలతాచ్ఛన్నం నానాద్రుమసమావృతం।
అరణ్యం ఘోరసన్నాదం శాపగ్రస్తః పరిభ్రమన్॥ 1-198-10 (8812) 
స కదాచిత్క్షుధావిష్టో మృగయన్భక్ష్యమాత్మనః।
దదర్శ సుపరిక్లిష్టః కస్మింశ్చిన్నిర్జనే వనే॥ 1-198-11 (8813) 
బ్రాహ్మణం బ్రాహ్మణీం చైవ మిథునాయోపసంగతౌ।
తౌ తం వీక్ష్య సువిత్రస్తావకృతార్థౌ ప్రధావితౌ॥ 1-198-12 (8814) 
తయోః ప్రద్రవతోర్విప్రం జగ్రాహ నృపతిర్బలాత్।
దృష్ట్వా గృహీతం భర్తారమథ బ్రాహ్మణ్యభాషత॥ 1-198-13 (8815) 
శృణు రాజన్మమ వచో యత్త్వాం వక్ష్యామి సువ్రత।
ఆదిత్యవంశప్రభవస్త్వం హి లోకే పరిశ్రుతః॥ 1-198-14 (8816) 
అప్రమత్తః స్థి ధర్మే గురుశుశ్రూషణే రతః।
శాపోపహత దుర్ధర్ష న పాపం కర్తుమర్హసి॥ 1-198-15 (8817) 
ఋతుకాలే తు సంప్రాప్తే భర్తృవ్యసనకర్శితా।
అకృతార్థా హ్యహం భర్త్రా ప్రసవార్థం సమాగతా॥ 1-198-16 (8818) 
ప్రసీద నృపతిశ్రేష్ఠ భర్తాఽయం మే విసృజ్యతాం।
ఏవం విక్రోశమానాయాస్తస్యాస్తు న నృశంసవత్॥ 1-198-17 (8819) 
భర్తారం భక్షయామాస వ్యాఘ్రో మృగమివేప్సితం।
తస్యాః క్రోధాభిభూతాయా యాన్యశ్రూణ్యపతన్భువి॥ 1-198-18 (8820) 
సోఽగ్నిః సమభవద్దీప్తస్తం చ దేశం వ్యదీపయత్।
తతః సా శోకసంతప్తా భర్తృవ్యసనకర్శితా॥ 1-198-19 (8821) 
కల్మాషపాదం రాజర్షిమశపద్బ్రాహ్మణీ రుషా।
యస్మాన్మమాకృతార్థాయాస్త్వయా క్షుద్ర నృశంసవత్॥ 1-198-20 (8822) 
ప్రేక్షంత్యా భక్షితో మేఽద్య ప్రియో భర్తా మహాయశాః।
తస్మాత్త్వమపి దుర్బుద్ధే మచ్ఛాపపరివిక్షతః॥ 1-198-21 (8823) 
పత్నీమృతావనుప్రాప్య సద్యస్త్యక్ష్యసి జీవితం।
`తేన ప్రసాద్యమానా సా ప్రసాదమకరోత్తదా।' 
యస్య చర్షేర్వసిష్ఠస్య త్వయా పుత్రా వినాశితాః॥  1-198-22 (8824) 
తేన సంగంయ తే భార్యా తనయం జనయిష్యతి।
సతే వంశకరః పుత్రో భవిష్యతి నృపాధమ॥ 1-198-23 (8825) 
ఏవం శప్త్వా తు రాజానం సా తమాంగిరసీ శుభా।
తస్యైవ సన్నిధౌ దీప్తం ప్రవివేశ హుతాశనం॥ 1-198-24 (8826) 
వసిష్ఠశ్చ మహాభాగః సర్వమేతదవైక్షత।
జ్ఞానయోగేన మహతా తపసా చ పరంతప॥ 1-198-25 (8827) 
ముక్తశాపశ్చ రాజర్షిః కాలేన మహతా తతః।
ఋతుకాలేఽభిపతితో మదయంత్యా నివారితః॥ 1-198-26 (8828) 
న హి సస్మార స నృపస్తం శాపం కామమోహితః।
దేవ్యాః సోఽథ వచః శ్రుత్వా సంభ్రాంతో నృపసత్తమః॥ 1-198-27 (8829) 
తం శాపమనుసంస్మృత్య పర్యతప్యద్భృశం తదా।
ఏతస్మాత్కారణాద్రాజా వసిష్ఠం సన్యయోజయత్। 
స్వదారేషు నరశ్రేష్ఠ శాపదోషసమన్వితః॥ ॥  1-198-28 (8830) 
 
ఇతి శ్రీమన్మహాభారతే ఆదిపర్వణి చైత్రరథపర్వణి అష్టనవత్యధికశతతమోఽధ్యాయః॥ 198 ॥




ఆదిపర్వ - అధ్యాయ 199

॥ శ్రీః ॥

1.199. అధ్యాయః 199 

Mahabharata - Adi Parva - Chapter Topics

అర్జునేన అనురూపపురోహితసంపాదనం పృష్టేన గంధర్వేణ ధౌంయవరణాక్ష్యనుజ్ఞా॥ 1 ॥ గంధర్వాయ ఆగ్నేయాస్త్రదానం॥ 2 ॥ ఉత్కో చతీర్థే పాండవైః ధౌంయస్య పౌరోహిత్యే వరణం॥ 3 ॥

Mahabharata - Adi Parva - Chapter Text

1-199-0 (8831) 
అర్జున ఉవాచ। 1-199-0x (1126) 
అస్మాకమనురూపో వై యః స్యాద్గంధర్వ వేదవిత్।
పురోహితస్తమాచక్ష్వ సర్వం హి విదితం తవ॥ 1-199-1 (8832) 
గంధర్వ ఉవాచ। 1-199-2x (1127) 
యవీయాందేవలస్యైష వనే భ్రాతా తపస్యతి।
ధౌంయ ఉత్కోచకే తీర్థే తం వృణుధ్వం యీచ్ఛథ॥ 1-199-2 (8833) 
వైశంపాయన ఉవాచ। 1-199-3x (1128) 
తతోఽర్జునోఽస్త్రమాగ్నేయం ప్రదదౌ తద్యథావిధి।
గంధర్వాయ `స చ ప్రీతో వచనం చేదమబ్రవీత్॥ 1-199-3 (8834) 
మయి సంతి హయశ్రేష్ఠాస్తవ దాస్యామి వై సఖే।
ఉపకారకృతం మిత్రం ప్రతికారేణ యోజయే॥ 1-199-4 (8835) 
గృహ్ణీష్వ చాక్షుషీం విద్యామిమాం భరతసత్తమ।
ఏవముక్తోఽర్జునః' ప్రీతో వచనం చేదమబ్రవీత్॥ 1-199-5 (8836) 
త్వయ్యేవ తావత్తిష్ఠంతు హయా గంధర్వసత్తమ।
కార్యకాలే గ్రహీష్యామః స్వస్తి తేఽస్త్వితి చాబ్రవీత్॥ 1-199-6 (8837) 
తేఽన్యోన్యమభిసంపూజ్య గంధర్వః పాండవాశ్చ హ।
రంయాద్భాగీరథీతీరాద్యథాకామం ప్రతస్థిరే॥ 1-199-7 (8838) 
తత ఉత్కోచకం తీర్థం గత్వా ధౌంయాశ్రమం తు తే।
తం వవ్రుః పాండవా ధౌంయం పౌరోహిత్యాయ భారత॥ 1-199-8 (8839) 
తాంధౌంయః ప్రతిజగ్రాహ సర్వవేదవిదాం వరః।
వన్యేన ఫలమూలేన పౌరోహిత్యేన చైవ హ॥ 1-199-9 (8840) 
తే సమాశంసిరే లబ్ధాం శ్రియం రాజ్యం చ పాండవాః।
బ్రాహ్మణం తం పురస్కృత్య పాంచాలీం చ స్వయంవరే॥ 1-199-10 (8841) 
పురోహితేన తేనాథ గురుణా సంగతాస్తదా।
నాథవంతమివాత్మానం మేనిరే భరతర్షభాః॥ 1-199-11 (8842) 
స హి వేదార్థతత్త్వజ్ఞస్తేషాం గురురుదారధీః।
వేదవిచ్చైవ వాగ్మీ చ ధౌంయః శ్రీమాంద్విజోత్తమః॥ 1-199-12 (8843) 
తేజసా చైవ బుద్ధ్యా చ రూపేణ యశసా శ్రియా।
మంత్రైశ్చ వివిధైర్ధౌంయస్తుల్య ఆసీద్బృహస్పతేః॥ 1-199-13 (8844) 
స చాపి విప్రస్తాన్మేనే స్వభావాభ్యధికాన్భువి।
తేన ధర్మవిదా పార్థా యోజ్యా సర్వవిదా వృతాః॥ 1-199-14 (8845) 
మేనిరే సహితా వీరాః ప్రాప్తం రాజ్యం చ పాండవాః।
బుద్ధివీర్యబలోత్సాహైర్యుక్తా దేవా ఇవాపరే॥ 1-199-15 (8846) 
కృతస్వస్త్యయనాస్తేన తతస్తే మనుజాధిపాః।
మేనిరే సహితా గంతుం పాంచాల్యాస్తం స్వయంవరం॥ ॥ 1-199-16 (8847) 
 
ఇతి శ్రీమన్మహాభారతే ఆదిపర్వణి చైత్రరథపర్వణి ఏకోనద్విశతతమోఽధ్యాయః॥ 199 ॥ ॥ సమాప్తం చైత్రరథపర్వ ॥




ఆదిపర్వ - అధ్యాయ 200

॥ శ్రీః ॥

1.200. అధ్యాయః 200 

 
(అథ స్వయంవరపర్వ  ॥ 12 ॥)

Mahabharata - Adi Parva - Chapter Topics

మధ్యేమార్గం ఆగతస్య వ్యాసస్య ఆజ్ఞయా పాండవానాం ద్రుపదపురప్రవేశః॥ 1 ॥ తేషాం కుంభకారగృహే వాసః, భైక్షవృత్తిశ్చ॥ 2 ॥ ద్రౌపద్యాః స్వయంవరనిర్మాణకారణకథనం॥ 3 ॥ ద్రుపదేన కృతాం స్వయంవరఘోషణాం శ్రుతవతాం క్షత్రియాదీనాం ఆగమనం॥ 4 ॥ సర్వేషాం ఉచితే స్థానే ఉపవేశనం పాండవానాం బ్రాహ్మణమధ్యే ఉపవేశనం॥ 5 ॥ మంగలస్నాతాయాః స్వలంకృతాయా ద్రౌపద్యా రంగమధ్యే ఆగమనం॥ 6 ॥ ధృష్టద్యుంనేన లక్ష్యవేధపణకథనం॥ 7 ॥

Mahabharata - Adi Parva - Chapter Text

1-200-0 (8848) 
వైశంపాయన ఉవాచ। 1-200-0x (1129) 
తతస్తే నరశార్దూలా భ్రాతరః పంచ పాండవాః।
తం బ్రాహ్మణం పురస్కృత్య పాంచాల్యాశ్చ స్వయంవరం। 
ప్రయయుర్ద్రౌపదీం ద్రష్టుం తం చ దేశం మహోత్సవం॥  1-200-1 (8849) 
తతస్తే తం మహాత్మానం శుద్ధాత్మానమకల్మషం।
దదృశుః పాండవా వీరాః పథి ద్వైపాయనం తదా॥ 1-200-2 (8850) 
తస్మై యథావత్సత్కారం కృత్వా తేన చ సత్కృతాః।
కథాంతే చాభ్యనుజ్ఞాతాః ప్రయయుర్ద్రుపదక్షయం॥ 1-200-3 (8851) 
పశ్యంతో రమణీయాని వనాని చ సరాంసి చ।
తత్రతత్ర వసంతశ్చ శనైర్జగ్ముర్మహరాథాః॥ 1-200-4 (8852) 
స్వాధ్యాయవంతః శుచయో మధురాః ప్రియవాదినః।
ఆనుపూర్వ్యేణ సంప్రాప్తాః పాంచాలాన్పాండునందనాః॥ 1-200-5 (8853) 
తే తు దృష్ట్వా పురం తచ్చ స్కంధావారం చ పాండవాః।
కుంభకారస్య శాలాయాం నివాసం చక్రిరే తదా॥ 1-200-6 (8854) 
తత్ర భైక్షం సమాజహ్రుర్బ్రాహ్మణీం వృత్తిమాశ్రితాః।
తాన్సంప్రాప్తాంస్తథా వీరాంజజ్ఞిరే న నరాః క్వచిత్॥ 1-200-7 (8855) 
`యజ్ఞసేనస్తు పాంచాలో భీష్మద్రోమకృతాగసం।
జ్ఞాత్వాఽఽత్మానం తదారేభే త్రాణాయాత్మక్రియాం క్షమాం॥ 1-200-8 (8856) 
అవాప్య ధృష్టద్యుంనం హి న స ద్రోణమచింతయత్।
స తు వైరప్రసంగాచ్చ భీష్మాద్భయమచింతయత్॥ 1-200-9 (8857) 
కన్యాదానాత్తు శరణం సోఽమన్యత మహీపతిః।'
యజ్ఞసేనస్య కామస్తు పాండవాయ కిరీటినే॥  1-200-10 (8858) 
దాస్యామి కృష్మామితి వై న చైనం వివృణోతి సః।
`జామాతృబలసంయోగం మేనే హి బలవత్తరం॥'  1-200-11 (8859) 
సోఽన్వేషమాణః కౌంతేయాన్పాంచాలో జనమేజయ।
దృఢం ధనురథానంయం కారయామాస భారత॥ 1-200-12 (8860) 
`వైయాఘ్రపద్యస్యోగ్రం వై సృంజయస్య మహీపతిః।
తద్ధనుః కింధురం నామ దేవదత్తముపానయత్॥ 1-200-13 (8861) 
ఆయసీ తస్య చ జ్యాఽఽసీత్ప్రతిబద్ధా మహాబలా।
న తు జ్యాం ప్రసహేదన్యస్తద్ధనుఃప్రవరం మహత్॥ 1-200-14 (8862) 
శంకరేణ వరం దత్తం ప్రీతేన చ మహాత్మనా।
తన్నిష్ఫలం స్యాన్న తు మే ఇతి ప్రామాణ్యమాగతః॥ 1-200-15 (8863) 
మయా కర్తవ్యమధునా దుష్కరం లక్ష్యవేధనం।
ఇతి నిశ్చిత్య మనసా కారితం లక్ష్యముత్తమం॥'  1-200-16 (8864) 
యంత్రం వైహాయసం చాపి కారయామాస కృత్రిమం।
తేన యంత్రేణ సహితం రాజఁల్లక్ష్యం చ కాంచనం॥ 1-200-17 (8865) 
ద్రుపద ఉవాచ। 1-200-18x (1130) 
ఇదం సజ్యం ధనుః కృత్వా సజ్జైరేభిశ్చ సాయకైః।
అతీత్య లక్ష్య యో వేద్ధా స లబ్ధా మత్సుతామితి॥ 1-200-18 (8866) 
వైశంపాయన ఉవాచ। 1-200-19x (1131) 
ఇతి స ద్రుపదో రాజా స్వయంవరమఘోషయత్।
తచ్ఛ్రుత్వా పార్థివాః సర్వే సమీయుస్తత్ర భారత॥ 1-200-19 (8867) 
ఋషయశ్చ మహాత్మానః స్వయంవరదిదృక్షవః।
దుర్యోధనపురోగాశ్చ సకర్ణాః కురవో నృప॥ 1-200-20 (8868) 
`యాదవా వాసుదేవేన సార్ధమంధకవృష్ణయః।'
తతోఽర్చితా రాజగుణా ద్రుపదేన మహాత్మనా॥  1-200-21 (8869) 
ఉపోపవిష్టా మంచేషు ద్రష్టుకామాః స్వయంవరం।
`బ్రాహ్మణాశ్చ మహాభాగా దేశేభ్యః సముపాగమన్॥ 1-200-22 (8870) 
బ్రాహ్మణైరేవ సహితాః పాండవాః సముపావిశన్।
త్రయస్త్రింశత్సురాః సర్వే విమానైర్వ్యోంన్యవస్థితాః॥ 1-200-23 (8871) 
తతః పౌరజనాః సర్వే సాగరోద్ధూతనిఃస్వనాః।
శింశుమారశిరః ప్రాప్య న్యవిశంస్తే స్మ పార్థివాః॥ 1-200-24 (8872) 
ప్రాగుత్తరేణ నగరాద్భూమిభాగే సమే శుభే।
సమాజవాటః శుశుభే భవనైః సర్వతో వృతః॥ 1-200-25 (8873) 
ప్రాకారపరిఖోపేతో ద్వారతోరణమండితః।
వితానేన విచిత్రేణ సర్వతః సమలంకృతః॥ 1-200-26 (8874) 
తూర్యౌఘశతసంకీర్ణః పరార్ధ్యాగురుధూపితః।
చందనోదకసిక్తశ్చ మాల్యదామోపశోభితః॥ 1-200-27 (8875) 
కైలాసశిఖరప్రఖ్యైర్నభస్తలవిలేఖిభిః।
సర్వతః సంవృతః శుభ్రైః ప్రాసాదైః సుకృతోచ్ఛ్రయై॥ 1-200-28 (8876) 
సువర్ణజాలసంవీతైర్మణికుట్టిమభూషణైః।
సుఖారోహణసోపానైర్మహాసనపరిచ్ఛదైః॥ 1-200-29 (8877) 
స్రగ్దామసమవచ్ఛన్నైరగురూత్తమవాసితైః।
హంసాంశువర్ణైర్బహుభిరాయోజనసుగంధిభిః॥ 1-200-30 (8878) 
అసంబాధశతద్వారైః శయనాసనశోభితైః।
బహుధాతుపినద్ధాంగైర్హిమవచ్ఛిఖరైరివ॥ 1-200-31 (8879) 
తత్ర నానాప్రకారేషు విమానేషు స్వలంకృతాః।
స్పర్ధమానాస్తదాఽన్యోన్యం నిషేదుః సర్వపార్థివాః॥ 1-200-32 (8880) 
తత్రోపవిష్టాందదృశుర్మహాసత్వాన్పృథగ్జనాః।
రాజసింహాన్మహాభాగాన్కృష్ణాగురువిభూషితాన్॥ 1-200-33 (8881) 
మహాప్రసాదాన్బ్రాహ్మణ్యాన్స్వరాష్ట్రపరిరక్షిణః।
ప్రియాన్సర్వస్య లోకస్య సుకృతైః కర్మభిః శుభైః॥ 1-200-34 (8882) 
మంచేషు చ పరార్ద్ధ్యేషు పౌరజానపదా జనాః।
కృష్ణాదర్శనసిద్ధ్యర్థం సర్వతః సముపావిశన్॥ 1-200-35 (8883) 
బ్రాహ్మణైస్తే చ సహితాః పాండవాః సముపావిశన్।
ఋద్ధిం పంచాలరాజస్య పశ్యంతస్తామనుత్తమాం॥ 1-200-36 (8884) 
తతః సమాజో వవృధే స రాజందివసాన్బహూన్।
రత్నప్రదానబహులః శోభితో నటనర్తకైః॥ 1-200-37 (8885) 
వర్తమానే సమాజే తు రమణీయేఽహ్ని షోడశే।
`మైత్రే ముహూర్తే తస్యాశ్చ రాజదారాః పురావిదః। 
పుత్రవత్యః సువసనాః ప్రతికర్మోపచక్రముః॥  1-200-38 (8886) 
వైడూర్యమయపీఠే తు నివిష్టాం ద్రౌపదీం తదా।
సతూర్యం స్నాపయాంచక్రుః స్వర్ణకుంభస్థితైర్జలైః॥ 1-200-39 (8887) 
తాం నివృత్తాభిషేకాం చ దుకూలద్వయధారిణీం।
నిన్యుర్మణిస్తంభవతీం వేదిం వై సుపరిష్కృతాం॥ 1-200-40 (8888) 
నివేశ్య ప్రాఙ్ముఖీం హృష్టాం విస్మితాక్ష్యః ప్రసాధికాః।
కేనాలంకరణేనేమామిత్యన్యోన్యం వ్యలోకయన్॥ 1-200-41 (8889) 
ధూపోష్మణా చ కేశానామార్ద్రభావం వ్యపోహయన్।
బబంధురస్యా ధంమిల్లం మాల్యైః సురభిగంధిభిః॥ 1-200-42 (8890) 
దూర్వామధూకరచితం మాల్యం తస్యా దదుః కరే।
చక్రుశ్చ కృష్ణాగరుణా పత్రసంగం కుచద్వయే॥ 1-200-43 (8891) 
రేజే సా చక్రవాకాంకా స్వర్ణదీర్ఘా సరిద్వరా।
అలకైః కుటిలైస్తస్యా ముఖం వికసితం బభౌ॥ 1-200-44 (8892) 
ఆసక్తభృంగం కుసుమం శశింబింబం జిగాయ తత్।
కాలాంజనం నయనయోరాచారార్థం సమాదధుః॥ 1-200-45 (8893) 
భూషణం రత్నఖచితైరలంచక్రుర్యథోచితం।
మాతా చ తస్యాః పృషతీ హరితాలమనశ్శిలాం॥ 1-200-46 (8894) 
అంగులీభ్యాముపాదాయ తిలకం విదధే ముఖే।
అలంకృతాం వధూం దృష్ట్వా యోషితో ముదమాయయుః॥ 1-200-47 (8895) 
మాతా న ముముదే తస్యాః పతిః కీదృగ్భవిష్యతి।
సౌవిదల్లాః సమాగంయ ద్రుపదస్యాజ్ఞయా తతః॥ 1-200-48 (8896) 
ఏనామారోపయామాసుః కరిణీం కుచభూషితాం।
తతోఽవాద్యంత వాద్యాని మంగలాని దివి స్పృశన్॥ 1-200-49 (8897) 
విలాసినీజనాశ్చాపి ప్రవరం కరిణీశతం।
మాంగల్యగీతం గాయంత్యః పార్స్వయోరుభయోర్యయుః॥ 1-200-50 (8898) 
జనాపసరణే వ్యగ్రాః ప్రతిహార్యః పురా యయుః।
కోలాహలో మహానాసీత్తస్మిన్పురవరే తదా॥ 1-200-51 (8899) 
ధృష్టద్యుంనో యయావగ్రే హయమారుహ్య భారత।
ద్రుపదో రంగదేశే తు బలేన మహతా యుతః॥ 1-200-52 (8900) 
తస్థౌ వ్యూహ్య మహానీకం పాలితం దృఢధన్విభిః।'
ఆప్లుతాంగీం సువసనాం సర్వాభరణభూషితాం॥  1-200-53 (8901) 
మాలాం చ సముపాదాయ కాంచనీం సమలంకృతాం।
`ఆగతాం దదృశుః సర్వే రంగభూమిమలంకృతాం॥'  1-200-54 (8902) 
అవతీర్ణా తతో రంగం ద్రౌపదీ భరతర్షభ।
`తస్థౌ ప్రముదితాన్సర్వాన్నృపతీన్రంగమండలే। 
ప్రేక్షంతీ వ్రీడితాపాంగీ ద్రష్టృణాం సుమనోహరా॥'  1-200-55 (8903) 
పురోహితః సోమకానాం మంత్రవిద్బ్రాహ్మణః శుచిః।
పరిస్తీర్య జుహావాగ్నిమాజ్యేన విధివత్తదా॥ 1-200-56 (8904) 
సంతర్పయిత్వా జ్వలనం బ్రాహ్మణాన్స్వస్తి వాచ్య చ।
వారయామాస సర్వాణి వాదిత్రాణి సమంతతః॥ 1-200-57 (8905) 
నిఃశబ్దే తు కృతే తస్మింధృష్టద్యుంనో విశాంపతే।
కృష్ణామాదాయ విధివన్మేఘదుందుభినిఃస్వనః॥ 1-200-58 (8906) 
రంగమధ్యం గతస్తత్ర మేఘగంభీరయా గిరా।
వాక్యముచ్చైర్జగాదేదం శ్లక్ష్ణమర్థవదుత్తమం॥ 1-200-59 (8907) 
ఇదం ధనుర్లక్ష్యమిమే చ బాణాః
శృణ్వంతు మే భూపతయః సమేతాః। 
ఛిద్రేణ యంత్రస్య మసర్పయధ్వం
శరైః శితైర్వ్యోమచరైర్దశార్ధైః॥  1-200-60 (8908) 
ఏతన్మహత్కర్మ కరోతి యో వై
కులేన రూపేణ బలేన యుక్తః। 
తస్యాద్య భార్యా భగినీ మమేయం
కృష్ణా భవిత్రీ న మృషా బ్రవీమి॥  1-200-61 (8909) 
తానేవముక్త్వా ద్రుపదస్య పుత్రః
పశ్చాదిదం తాం భగినీమువాచ। 
నాంనా చ గోత్రేణ చ కర్మణా చ
సంకీర్తయన్భూమిపతీన్సమేతాన్॥ ॥  1-200-62 (8910) 
 
ఇతి శ్రీమన్మహాభారతే ఆదిపర్వణి స్వయంవరపర్వణి ద్విశతతమోఽధ్యాయః॥ 200 ॥

Mahabharata - Adi Parva - Chapter Footnotes

1-200-7 జజ్ఞిరే జ్ఞాతవంతః॥ 1-200-17 వైహాయసమంతరిక్షగతం॥ 1-200-24 శింశుమారో జలజంతుస్తదాకారస్తారాసమూహాత్మకో విష్ణుస్తస్య శిరఃప్రదేశే ఐశాన్యాం దిశి। అతఏవ సా అపరాజితాదిక్ తాం దిశం ప్రాప్య న్యవిశన్॥ 1-200-25 తామేవ దిశమాత్ర ప్రాగితి॥ ద్విశతతమోఽధ్యాయః॥ 200 ॥



ఆదిపర్వ - అధ్యాయ 201

॥ శ్రీః ॥

1.201. అధ్యాయః 201 

Mahabharata - Adi Parva - Chapter Topics

రంగే ఆగతానాం రాజ్ఞాం నామకథనం॥ 1 ॥

Mahabharata - Adi Parva - Chapter Text

1-201-0 (8911) 
ధృష్టద్యుంన ఉవాచ। 1-201-0x (1132) 
దుర్యోధనో దుర్విషహో దుర్ముఖో దుష్ప్రధర్షణః।
వివింశతిర్వికర్ణశ్చ సహో దుఃశాసనస్తథా॥ 1-201-1 (8912) 
యుయుత్సుర్వాయువేగశ్చ భీమవేగరవస్తథా।
ఉగ్రాయుధో బలాకీ చ కరకాయుర్విరోచనః॥ 1-201-2 (8913) 
కుండకశ్చిత్రసేనశ్చ సువర్చాః కనకధ్వజః।
నందకో బాహుశాలీ చ తుహుండో వికటస్తథా॥ 1-201-3 (8914) 
ఏతే చాన్యే చ బహవో ధార్తరాష్ట్రా మహాబలాః।
కర్ణేన సహితా వీరాస్త్వదర్థం సముపాగతాః॥ 1-201-4 (8915) 
అసంఖ్యాతా మహాత్మానః పార్థివాః క్షత్రియర్షభాః।
శకునిః సౌబలశ్చైవ వృషకోఽథ బృహద్బలః॥ 1-201-5 (8916) 
ఏతే గాంధారరాజస్య సుతాః సర్వే సమాగతాః।
అశ్వత్థామా చ భోజశ్చ సర్వశస్త్రభృతాం వరౌ॥ 1-201-6 (8917) 
సమవేతౌ మహాత్మానౌ త్వదర్థే సమలంకృతౌ।
బృహంతో మణిమాంశ్చైవ దండధారశ్చ పార్థివః॥ 1-201-7 (8918) 
సహదేవజయత్సేనౌ మేఘసంధిశ్చ పార్థివః।
విరాటః సహ పుత్రాభ్యాం శంఖేనైవోత్తరేణ చ॥ 1-201-8 (8919) 
వార్ధక్షేమిః సుశర్మా చ సేనాబిందుశ్చ పార్థివః।
సుకేతుః సహ పుత్రేణ సునాంనా చ సువర్చసా॥ 1-201-9 (8920) 
సుచిత్రః సుకుమారశ్చ వృకః సత్యధృతిస్తథా।
సూర్యధ్వజో రోచమానో నీలశ్చిత్రాయుధస్తథా॥ 1-201-10 (8921) 
అంశుమాంశ్చేకితానశ్చ శ్రేణిమాంశ్చ మహాబలః।
సముద్రసేనపుత్రశ్చ చంద్రసేనః ప్రతాపవాన్॥ 1-201-11 (8922) 
జలసంధః పితాపుత్రౌ విదండో దండ ఏవ చ।
పౌండ్రకో వాసుదేవశ్చ భగదత్తశ్చ వీర్యవాన్॥ 1-201-12 (8923) 
కలింగస్తాంరలిప్తశ్చ పత్తనాధిపతిస్తథా।
మద్రరాజస్తథా శల్యః సహపుత్రో మహారథః॥ 1-201-13 (8924) 
రుక్మాంగదేన వీరేణ తథా రుక్మరథేన చ।
కౌరవ్యః సోమదత్తశ్చ పుత్రశ్చాస్య మహారథః॥ 1-201-14 (8925) 
సమవేతాస్త్రయః శూరా భూరిర్భూరిశ్రవాః శలః।
సుదక్షిణశ్చ కాంభోజో దృఢధన్వా చ పౌరవః॥ 1-201-15 (8926) 
బృహద్బలః సుషేణశ్చ శిబిరౌశీనస్తథా।
పటచ్చరనిహంతా చ కారూషాధిపతిస్తథా॥ 1-201-16 (8927) 
సంకర్షణో వాసుదేవో రౌక్మిణేయశ్చ వీర్యవాన్।
సాంబశ్చ చారుదేష్ణశ్చ ప్రాద్యుంనిః సగదస్తథా॥ 1-201-17 (8928) 
అక్రూరః సాత్యకిశ్చైవ ఉద్ధవశ్చ మహామతిః।
కృతవర్మా చ హార్దిక్యః పృథుర్విపృథురేవ చ॥ 1-201-18 (8929) 
విదూరథశ్చ కంకశ్చ శంకుశ్చ సగవేషణః।
ఆశావహోఽనిరుద్ధశ్చ సమీకః సారిమేజయః॥ 1-201-19 (8930) 
వీరో వాతపతిశ్చైవ ఝిల్లీపిండారకస్తథా।
ఉశీనరశ్చ విక్రాంతో వృష్ణయస్తే ప్రకీర్తితాః॥ 1-201-20 (8931) 
భగీరథో బృహత్క్షత్రః సైంధవశ్చ జయద్రథః।
బృహద్రథో బాహ్లికశ్చ శ్రఉతాయుశ్చ మహారథః॥ 1-201-21 (8932) 
ఉలూకః కైతవో రాజా చిత్రాంగదశుభాంగదౌ।
వత్సరాజశ్చ మతిమాన్కోసలాధిపతిస్తథా॥ 1-201-22 (8933) 
శిశుపాలఖ్చ విక్రాంతో జరాసంధస్తథైవ చ।
ఏతే చాన్యే చ బహవో నానాజనపదేశ్వరాః॥ 1-201-23 (8934) 
త్వదర్థమాగతా భద్రే క్షత్రియాః ప్రథితా భువి।
ఏతే భేత్స్యంతి విక్రాంతాస్త్వదర్థే లక్ష్యముత్తమం। 
విధ్యతే య ఇదం లక్ష్యం వరయేథాః శుభేఽద్య తం॥ ॥  1-201-24 (8935) 
 
ఇతి శ్రీమన్మహాభారతే ఆదిపర్వణి స్వయంవరపర్వణి ఏకాధికద్విశతతమోఽధ్యాయః॥ 201 ॥




ఆదిపర్వ - అధ్యాయ 202

॥ శ్రీః ॥

1.202. అధ్యాయః 202 

Mahabharata - Adi Parva - Chapter Topics

బ్రాహ్మణమధ్యస్థాన్పాండవాన్విజ్ఞాయ శ్రీకృష్ణేన బలరామాయ కథంన॥ 1 ॥ ధనుర్దర్శనేనైవ కేషాంచిద్రాజ్ఞాం ధనుఃపూరణే నిరశత॥ 2 ॥ శిశుపాలాదీనాం ధనుఃపూరణే భంగః॥ 3 ॥ అర్జునస్య ధనుఃపూరణే ఏషణా॥ 4 ॥

Mahabharata - Adi Parva - Chapter Text

1-202-0 (8936) 
వైశంపాయన ఉవాచ। 1-202-0x (1133) 
తేఽలంకృతాః కుండలినో యువానః
పరస్పరం స్పర్ధమానా నరేంద్రాః। 
అస్త్రం బలం చాత్మని మన్యమానాః
సర్వేం సముత్పేతురుదాయుధాస్తే॥  1-202-1 (8937) 
రూపేణ వీర్యేణ కులే చైవ
శీలేన విత్తేన చ యౌవనేన। 
సమిద్ధదర్పా మదవేగభిన్నా
మత్తా యథా హైమవతా గజేంద్రాః॥  1-202-2 (8938) 
పరస్పరం స్పర్ధయా ప్రేక్షమాణాః
సంకల్పజేనాభిపరిప్లుతాంగాః। 
కృష్ణా మమైవేత్యభిభాషమాణా
నృపాః సముత్పేతురథాసనేభ్యః॥  1-202-3 (8939) 
తే క్షత్రియా రంగగతాః సమేతా
జిగీషమాణా ద్రుపదాత్మజాం తాం। 
చకాశిరే పర్వతరాజకన్యా-
ముమాం యథా దేవగణాః సమేతాః॥  1-202-4 (8940) 
కందర్పబాణాభినిపీడితాంగాం
కృష్ణాగతైస్తే హృదయైర్నరేంద్రాః। 
రంగావతీర్ణా ద్రుపదాత్మజార్థం
ద్వేషం ప్రచక్రుః సుహృదోఽపి తత్ర॥  1-202-5 (8941) 
అథాయయుర్దేవగణా విమానై
రుద్రాదిత్యా వసవోఽథాశ్వినౌ చ। 
సాధ్యాశ్చ సర్వే మరుతస్తథైవ
యమం పురస్కృత్య ధనేశ్వరం చ॥  1-202-6 (8942) 
దైత్యాః సుపర్ణాశ్చ మహోరగాశ్చ
దేవర్షయో గుహ్యకాశ్చారణాశ్చ। 
విశ్వావసుర్నారదపర్వతౌ చ
గంధర్వముఖ్యాః సహసాఽప్సరోభిః॥  1-202-7 (8943) 
హలాయుధస్తత్ర జనార్దనశ్చ
వృష్ణ్యంధకాశ్చైవ యతాప్రధానం। 
ప్రేక్షాం స్మ చక్రుర్యదుపుంగవాస్తే
స్థితాశ్చ కృష్ణస్య మతే మహాంతః॥  1-202-8 (8944) 
దృష్ట్వా తు తాన్మత్తగజేంద్రరూపా-
న్పంచాభిపద్మానివ వారణేంద్రాన్। 
భస్మావృతాంగానివ హవ్యవాహాన్
కృష్ణః ప్రదధ్యౌ యదువీరముఖ్యః॥  1-202-9 (8945) 
శశంస రామాయ యుధిష్ఠిరం స
భీమం సజిష్ణుం చ యమౌ చ వీరౌ। 
శనైఃశనైస్తాన్ప్రసమీక్ష్య రామో
జనార్దనం ప్రీతమనా దదర్శ హ॥  1-202-10 (8946) 
అన్యే తు వీరా నృపపుత్రపౌత్రాః
కృష్ణాగతైర్నత్రమనఃస్వభావైః। 
వ్యాయచ్ఛమానా దదృశుర్న తాన్వై
సందష్టదంతచ్ఛదతాంరనేత్రాః॥  1-202-11 (8947) 
తథైవ పార్థాః పృథుబాహవస్తే
వీరౌ యమౌ చైవ మహానుభావౌ। 
తాం ద్రౌపదీం ప్రేక్ష్య తదా స్మ సర్వే
కందర్పబాణాభిహతా బభూవుః॥  1-202-12 (8948) 
దేవర్షిగంధర్వసమాకులం త-
త్సుపర్ణనాగాసురసిద్ధజుష్టం। 
దివ్యేన గంధేన సమాకులం చ
దివ్యైశ్చ పుష్పైరవకీర్యమాణం॥  1-202-13 (8949) 
మహాస్వనైర్దుందుభినాదితైశ్చ
బభూవ తత్సంకులమంతరిక్షం। 
విమానసంబాధమభూత్సమంతా-
త్సవేణువీణాపణవానునాదం॥  1-202-14 (8950) 
`సమాజవాటోపరి సంస్థితానాం
మేఘైః సమంతాదివ గర్జమానైః।' 
తతస్తు తే రాజగణాః క్రమేణ
కృష్ణానిమిత్తం కృతవిక్రమాశ్చ।
సకర్ణదుర్యోధనశాల్వశల్య-
ద్రౌణాయనిక్రాథసునీథవక్రాః॥  1-202-15 (8951) 
కలింగవంగాధిపపాండ్యపౌండ్రా
విదేహరాజో యవనాధిపశ్చ। 
అన్యే చ నానానృపపుత్రపౌత్రా
రాష్ట్రాధిపాః పంకజపత్రనేత్రాః॥  1-202-16 (8952) 
కిరీటహారాంగదచక్రవాలై-
ర్విభూషితాంగాః పృథుబాహవస్తే। 
అనుక్రమం విక్రమసత్వయుక్తా
బలేన వీర్యేణ చ నర్దమానాః॥  1-202-17 (8953) 
తత్కార్ముకం సంహననోపపన్నం
సజ్యం న శేకుర్మనసాఽపి కర్తుం। 
తే విక్రమంతః స్ఫురతా దృఢేన
విక్షిప్యమాణా ధనుషా నరేంద్రాః॥  1-202-18 (8954) 
విచేష్టమానా ధరణీతలస్థా
యథాబలం శైక్ష్యగుణక్రమాశ్చ। 
గతౌజసః స్నస్తకిరీటహారా
వినిఃశ్వసంతః శమయాంబభూవుః॥  1-202-19 (8955) 
హహాకృతం తద్ధనుషా దృఢేన
విస్రస్తహారాంగదచక్రవాలం। 
కృష్ణానిమిత్తం వినివృత్తకామం
రాజ్ఞాం తదా మండలమార్తమాసీత్॥  1-202-20 (8956) 
`ఏవం తేషు నివృత్తేషు క్షత్రియేషు సమంతతః।
చేదీనామధిపో వీరో బలవానంతకోపమః॥ 1-202-21 (8957) 
దమఘోషాత్మజో ధీమాఞ్శిశుపాలో మహాద్యుతిః।
ధనుషోఽభ్యాశమాగంయ తస్థౌ రాజ్ఞాం సమక్షతః॥ 1-202-22 (8958) 
తదప్యారోప్యమాణం తు మాషమాత్రేఽభ్యతాడయత్।
ధనుషా పీడ్యమానస్తు జానుభ్యామగమన్మహీం॥ 1-202-23 (8959) 
తత ఉత్థాయ రాజా స స్వరాష్ట్రాణ్యభిజగ్మివాన్।
తతో రాజా జరాసంధో మహావీర్యో మహాబలః॥ 1-202-24 (8960) 
కంబుగ్రీవః పృథువ్యంసో మత్తవారణవిక్రమః।
మత్తవారణతాంరాక్షో మత్తవారణవేగవాన్॥ 1-202-25 (8961) 
ధనుషోఽభ్యాశమాగత్య తస్థౌ గిరిరివాచలః।
ధనురారోప్యమాణం తు సర్షమాత్రేఽభ్యతాడయత్॥ 1-202-26 (8962) 
తతః శల్యో మహావీర్యో మద్రరాజో మహాబలః।
ధనురారోప్యమాణం తు ముద్గమాత్రేఽభ్యతాడయత్॥ 1-202-27 (8963) 
తదైవాగాత్స్వయం రాజ్యం పశ్చాదనవలోకయన్।
ఇదం ధనుర్వరం కోఽద్య సజ్యం కుర్వీత పార్థివః॥ 1-202-28 (8964) 
ఇతి నిశ్చిత్య మనసా భూయ ఏవ స్థితస్తదా।
తతో దుర్యోధనో రాజా ధార్తరాష్ట్రః పరంతపః॥ 1-202-29 (8965) 
మానీ దృఢాస్త్రసంపన్నః సర్వైశ్చ నృపలక్షణైః।
ఉత్థితః సహసా తత్ర భ్రాతృమధ్యే మహాబలః॥ 1-202-30 (8966) 
విలోక్య ద్రౌపదీం హృష్టో ధనుషోఽభ్యాశమాగమత్।
స బభౌ ధనురాదాయ శక్రశ్చాపధరో యథా॥ 1-202-31 (8967) 
ధనురారోపయామాస తిలమాత్రేఽభ్యతాడయత్।
ఆరోప్యమాణం తద్రాజా ధనుషా బలినా తదా॥ 1-202-32 (8968) 
ఉత్తానశయ్యమపతదంగుల్యంతరతాడితః।
స యయౌ తాడితస్తేన వ్రీడన్నివ నరాధిపః॥ 1-202-33 (8969) 
తతో వైకర్తనః కర్ణో వృషా వై సూతనందనః।
ధనురభ్యాశమాగంయ తోలయామాస తద్ధనుః॥ 1-202-34 (8970) 
తం చాప్యారోప్యమాణం తద్రోమమాత్రేఽభ్యతాడయత్।
త్రైలోక్యవిజయీ కర్ణః సత్వే త్రైలోక్యవిశ్రుతః॥ 1-202-35 (8971) 
ధనుషా సోఽపి నిర్ధూత ఇతి సర్వే భయాకులాః।
ఏవం కర్ణే వినిర్ధూతే ధనుషా చ నృపోత్తమాః॥ 1-202-36 (8972) 
చక్షుర్భిరపి నాపశ్యన్వినంరముఖపంకజాః।
దృష్ట్వా కర్ణం వినిర్ధూతం లోకే వీరా నృపోత్తమాః॥ 1-202-37 (8973) 
నిరాశా ధనురుద్ధారే ద్రౌపదీసంగమేఽపి చ॥  1-202-38 (8974) 
తస్మింస్తు సంభ్రాంతజనే సమాజే
నిక్షిప్తవాదేషు జనాధిపేషు। 
కుంతీసుతో జిష్ణురియేష కర్తుం
సజ్యం ధనుస్తత్సశరం చ వీరః॥  1-202-39 (8975) 
తతో వరిష్ఠః సురదానవానా-
ముదరధీర్వృష్ణికులప్రవీరః। 
జహర్ష రామేణ స పీడ్య హస్తం
హస్తంగతాం పాండుసుతస్య మత్వా॥  1-202-40 (8976) 
న జజ్ఞిరేఽన్యే నృపవిప్రముఖ్యాః
సంఛన్నరూపానథ పాండుపుత్రాన్। 
వినా హి లోకే చ యదుప్రవీరౌ
ధౌంయం హి ధర్మం సహ సోదరాంశ్చ॥ ॥  1-202-41 (8977) 
 
ఇతి శ్రీమన్మహాభారతే ఆదిపర్వణి స్వయంవరపర్వణి ద్వ్యధికద్విశతతమోఽధ్యాయః॥ 202 ॥

Mahabharata - Adi Parva - Chapter Footnotes

1-202-3 సంకల్పజేన కామేన॥ 1-202-9 అభితః పద్మా లక్ష్మీర్యేషాం తాన్సర్వాంగసుందరానిత్యర్థః॥ ద్వ్యధికద్విశతతమోఽధ్యాయః॥ 202 ॥



ఆదిపర్వ - అధ్యాయ 203

॥ శ్రీః ॥

1.203. అధ్యాయః 203 

Mahabharata - Adi Parva - Chapter Topics

ధనురారోపణార్థముత్థితమర్జునంప్రతి బ్రాహ్మణానాం శుభాశంసనం॥ 1 ॥ అర్జునేన ధనురారోపణపూర్వకం లక్ష్యవేధః॥ 2 ॥ ద్రౌపద్యా అర్జునకంఠే మాలాప్రక్షేపః॥ 3 ॥

Mahabharata - Adi Parva - Chapter Text

1-203-0 (8978) 
వైశంపాయన ఉవాచ। 1-203-0x (1134) 
యదా నివృత్తా రాజానో ధనుషః సజ్యకర్మణః।
అథోదతిష్ఠద్విప్రాణాం మధ్యాజ్జిష్ణురుదారధీః॥ 1-203-1 (8979) 
ఉదక్రోశన్విప్రముఖ్యా విధున్వంతోఽజినాని చ।
దృష్ట్వా సంప్రస్థితం పార్థమింద్రకేతుసమప్రభం॥ 1-203-2 (8980) 
కేచిదాసన్విమనసః కేచిదాసన్ముదాన్వితాః।
ఆహుః పరస్పరం కేచిన్నిపుణా బుద్ధిజీవినః॥ 1-203-3 (8981) 
యత్కర్ణశల్యప్రముఖైః క్షత్రియైర్లోకవిశ్రుతైః।
నానతం బలవద్భిర్హి ధనుర్వేదపరాయణైః॥ 1-203-4 (8982) 
తత్కథం త్వకృతాస్త్రేణ ప్రాణతో దుర్బలీయసా।
వటుమాత్రేణ శక్యం హి సజ్యం కర్తుం ధనుర్ద్విజాః॥ 1-203-5 (8983) 
అవహాస్యా భవిష్యంతి బ్రాహ్మణాః సర్వరాజసు।
కర్మణ్యస్మిన్నసంసిద్ధే చాపలాదపరీక్షితే॥ 1-203-6 (8984) 
యద్యేష దర్పాద్ధర్షాద్వాప్యథ బ్రాహ్మణచాపలాత్।
ప్రస్థితో ధనురాయంతుం వార్యతాం సాధు మా గమత్॥ 1-203-7 (8985) 
నావహాస్యా భవిష్యామో న చ లాఘవమాస్థితాః।
న చ విద్విష్టతాం లోకే గమిష్యామో మహీక్షితాం॥ 1-203-8 (8986) 
కేచిదాహుర్యువా శ్రీమాన్నాగరాజకరోపమః।
పీనస్కంధోరుబాహుశ్చ ధైర్యేణ హిమవానివ॥ 1-203-9 (8987) 
సింహఖేలగతిః శ్రీమాన్మత్తనాగేంద్రవిక్రమః।
సంభావ్యమస్మిన్కర్మేదముత్సాహాచ్చానుమీయతే॥ 1-203-10 (8988) 
శక్తిరస్య మహోత్సాహా న హ్యశక్తః స్వయం వ్రజేత్।
న చ తద్విద్యతే కించిత్కర్మ లోకేషు యద్భవేత్॥ 1-203-11 (8989) 
బ్రాహ్మణానామసాధ్యం చ నృషు సంస్థానచారిషు।
అబ్భక్షా వాయుభక్షాశ్చ ఫలాహారా దృఢవ్రతాః॥ 1-203-12 (8990) 
దుర్బలా అపి విప్రా హి బలీయాంసః స్వేతజసా।
బ్రాహ్మణో నావమంతవ్యః సదసద్వా సమాచరన్॥ 1-203-13 (8991) 
సుఖం దుఃఖం మహద్ధ్రస్వం కర్మ యత్సముపాగతం।
జామదగ్న్యేన రామేణ నిర్జితాః క్షత్రియా యుధి॥ 1-203-14 (8992) 
పీతః సముద్రోఽగస్త్యేన అగాధో బ్రహ్మతేజసా।
తస్మాద్బ్రువంతు సర్వేఽత్ర వటురేష ధనుర్మహాన్॥ 1-203-15 (8993) 
ఆరోపయతు శీఘ్రం వై తథేత్యూచుర్ద్విజర్షభాః।  1-203-16 (8994) 
వైశంపాయన ఉవాచ।
ఏవం తేషాం విలపతాం విప్రాణాం వివిధా గిరః॥  1-203-16x (1135) 
అర్జునో ధనుషోఽభ్యాశే తస్థౌ గిరిరివాచలః।
`అర్జునః పాండవశ్రేష్ఠో ధృష్టద్యుంనమథాబ్రవీత్॥ 1-203-17 (8995) 
ఏతద్ధనుర్బ్రాహ్మణానాం సజ్యం కర్తుమలం తు కిం।  1-203-18 (8996) 
వైశంపాయన ఉవాచ।
తస్య తద్వచనం శ్రుత్వా ధృష్టద్యుంనోఽబ్రవీద్వచః॥  1-203-18x (1136) 
బ్రాహ్మణో వాథ రాజన్యో వైశ్యో వా శూద్ర ఏవ వా।
ఏతేషాం యో ధనుఃశ్రేష్ఠం సజ్యం కుర్యాద్ద్విజోత్తమ॥ 1-203-19 (8997) 
తస్మై ప్రదేయా భగినీ సత్యముక్తం మయా వచః॥  1-203-20 (8998) 
వైశంపాయన ఉవాచ। 1-203-21x (1137) 
తతః పశ్చాన్మహాతేజాః పాండవో రణదుర్జయః।'
స తద్ధనుః పరిక్రంయ ప్రదక్షిణమథాకరోత్॥  1-203-21 (8999) 
ప్రణంయ శిరసా దేవమీనం వరదం ప్రభుం।
కృష్ణం చ మనసా కృత్వా జగృహే చార్జునో ధనుః॥ 1-203-22 (9000) 
యత్పార్థివై రుక్మసునీథవక్రై
రాధేయదుర్యోధనశల్యసాల్వైః। 
తదా ధనుర్వేదపరైర్నృసింహైః
కృతం న సజ్యం మహతోఽపి యత్నాత్॥  1-203-23 (9001) 
తదర్జునో వీర్యవతాం సదర్ప-
స్తదైంద్రిరింద్రావరజప్రభావః। 
సజ్యం చ చక్రే నిమిషాంతరేణ
శరాంశ్చ జగ్రాహ దశార్దసంఖ్యాన్॥  1-203-24 (9002) 
వివ్యాధ లక్ష్యం నిపపాత తచ్చ
ఛిద్రేణ భూమౌ సహసాతివిద్ధం। 
తతోఽంతరిక్షే చ బభూవ నాదః
సమాజమధ్యే చ మహాన్నినాదః॥  1-203-25 (9003) 
పుష్పాణి దివ్యాని వవర్ష దేవః
పార్థస్య మూర్ధ్ని ద్విషతాం నిహంతుః॥  1-203-26 (9004) 
చేలాని వివ్యధుస్తత్ర బ్రాహ్మణాశ్చ సహస్రశః।
విలక్షితాస్తతశ్చక్రుర్హాహాకారాంశ్చ సర్వశః। 
న్యపతంశ్చాత్ర నభసః సమంతాత్పుష్పవృష్టయః॥  1-203-27 (9005) 
శతాంగాని చ తూర్యాణి వాదకాః సమవాదయన్।
సూతమాగధసంఘాశ్చాప్యస్తువంస్తత్ర సుస్వరాః॥ 1-203-28 (9006) 
తం దృష్ట్వా ద్రుపదః ప్రీతో బభూవ రిపుసూదనః।
సహ సైన్యైశ్చ పార్థస్య సాహాయ్యార్థమియేష సః॥ 1-203-29 (9007) 
తస్మింస్తు శబ్దే మహతి ప్రవృద్ధే
యుధిష్ఠిరో ధర్మభృతాం వరిష్ఠః। 
ఆవాసమేవోపజగామ శీఘ్రం
సార్ధం యమాభ్యాం పురుషోత్తమాభ్యాం॥  1-203-30 (9008) 
విద్ధం తు లక్ష్యం ప్రసమీక్ష్య కృష్ణా
పార్థం చ శక్రప్రతిమం నిరీక్ష్య। 
`స్వభ్యస్తరూపాపి నవేవ నిత్యం
వినాపి హాసం హసతీవ కన్యా॥  1-203-31 (9009) 
మదాదృతేఽపి స్ఖలతీవ భావై-
ర్వాచా వినా వ్యాహరతీవ దృష్ట్యా। 
ఆదాయ శుక్లం వరమాల్యదామ
జగామ కుంతీసుతముత్స్మయంతీ॥  1-203-32 (9010) 
గత్వా చ పశ్చాత్ప్రసమీక్ష్య కృష్ణా
పార్థస్య వక్షస్యవిశంకమానా। 
క్షిప్త్వా స్రజం పార్థివవీరమధ్యే
వరాయ వవ్రే ద్విజసంఘమధ్యే॥  1-203-33 (9011) 
శచీవ దేవేంద్రమథాగ్నిదేవం
స్వాహేవ లక్ష్మీశ్చ యథా ముకుందం। 
ఉషేవ సూర్యం మదనం రతీవ
మహేశ్వరం పర్వతరాజపుత్రీ॥'  1-203-34 (9012) 
స తాముపాదాయ విజిత్య రంగే
ద్విజాతిభిస్తైరభిపూజ్యమానః। 
రంగాన్నిరక్రామదచింత్యకర్మా
పత్న్యా తయా చాప్యనుగంయమానః॥ ॥  1-203-35 (9013) 
 
ఇతి శ్రీమన్మహాభారతే ఆదిపర్వణి స్వయంవరపర్వణి త్ర్యధికద్విశతతమోఽధ్యాయః॥ 203 ॥

Mahabharata - Adi Parva - Chapter Footnotes

1-203-29 సాహాయ్యార్థం ద్రౌపద్యలాభాత్ క్షుబ్ధైర్నృపాంతరైర్యుద్ధప్రసక్తౌ సత్యాం॥ త్ర్యధికద్విశతతమోఽధ్యాయః॥ 203 ॥



ఆదిపర్వ - అధ్యాయ 204

॥ శ్రీః ॥

1.204. అధ్యాయః 204 

Mahabharata - Adi Parva - Chapter Topics

క్రోధాద్రాజసు ద్రుపదహననార్థమాగతేషు రాజసంముఖే భీమార్జునయోః సజ్జీభూయ స్థితయోః సతోః కృష్ణబలరామయోః సంవాదః॥ 1 ॥

Mahabharata - Adi Parva - Chapter Text

1-204-0 (9014) 
వైశంపాయన ఉవాచ। 1-204-0x (1138) 
తస్మై దిత్సతి కన్యాం తు బ్రాహ్మణాయ తదా నృపే।
కోప ఆసీన్మహీపానామాలోక్యాన్యోన్యమంతికాత్॥ 1-204-1 (9015) 
 `ఊచుః సర్వే సమాగంయ పరస్పరహితైషిణః।
వయం సర్వే సమాహూతా ద్రుపదేన దురాత్మనా। 
సంహత్య చాభ్యగచ్ఛామ స్వయంవరదిదృక్షయా॥'  1-204-2 (9016) 
అస్మానయమతిక్రంయ తృణీకృత్య చ సంగతాన్।
దాతుమిచ్ఛతి విప్రాయ ద్రౌపదీం యోషితాం వరాం॥ 1-204-3 (9017) 
అవరోప్యేహ వృక్షస్తు ఫలకాలే నిపాత్యతే।
నిహన్మైనం దురాత్మానం యోయమస్మాన్న మన్యతే॥ 1-204-4 (9018) 
న హ్యర్హత్యేష సంమానం నాపి వృద్ధక్రమం గుణైః।
హన్మైనం సహ పుత్రేణ దురాచారం నృపద్విషం॥ 1-204-5 (9019) 
అయం హి సర్వానాహూయ సత్కృత్య చ నరాధిపాన్।
గుణవద్భోజయిత్వాన్నం తతః పశ్చాన్న మన్యతే॥ 1-204-6 (9020) 
అస్మిన్రాజసమవాయే దేవానామివ సన్నయే।
కిమయం సదృశం కంచిన్నృపతిం నైవ దృష్టవాన్॥ 1-204-7 (9021) 
న చ విప్రేష్వధీకారో విద్యతే వరణం ప్రతి।
స్వయంవరః క్షత్రియాణామితీయం ప్రథితా శ్రుతిః॥ 1-204-8 (9022) 
అథవా యది కన్యేయం న చ కంచిద్బుభూషతి।
అగ్నావేనాం పరిక్షిప్య యామ రాష్ట్రాణి పార్థివాః॥ 1-204-9 (9023) 
బ్రాహ్మణో యది చాపల్యాల్లోభాద్వా కృతవానిదం।
విప్రియం పార్థివేంద్రాణాం నైష వధ్యః కథంచన॥ 1-204-10 (9024) 
బ్రాహ్మణార్థం హి నో రాజ్యం జీవితం హి వసూని చ।
పుత్రపౌత్రం చ యచ్చాన్యదస్మాకం విద్యతే ధనం॥ 1-204-11 (9025) 
అవమానభయాచ్చైవ స్వధర్మస్య చ రక్షణాత్।
స్వయంవరాణామన్యేషాం మా భూదేవంవిధా గతిః॥ 1-204-12 (9026) 
ఇత్యుక్త్వా రాజశార్దూలా రుష్టాః పరిఘబాహవః।
ద్రుపదం తు జిఘాంసంతః సాయుధాః సముపాద్రవన్॥ 1-204-13 (9027) 
తాన్గృహీతశరావాపాన్క్రుద్ధానాపతతో బహూన్।
ద్రుపదో వీక్ష్య సంగ్రాసాద్బ్రాహ్మణాంఛరణం గతః॥ 1-204-14 (9028) 
`న భయాన్నాపి కార్పణ్యాన్న ప్రాణపరిరక్షణాత్।
జగామ ద్రుపదో విప్రాఞ్శమార్థీ ప్రత్యపద్యత॥'  1-204-15 (9029) 
వేగేనాపతతస్తాంస్తు ప్రభిన్నానివ వారణాన్।
పాండుపుత్రౌ మహేష్వాసౌ ప్రతియాతావరిందమౌ॥ 1-204-16 (9030) 
తతః సముత్పేతురుదాయుధాస్తే
మహీక్షితో బద్ధగోధాంగులిత్రాః। 
జిఘాంసమానాః కురురాజపుత్రా-
వమర్షయంతోఽర్జునభీమసేనౌ॥  1-204-17 (9031) 
తతస్తు భీమోఽద్భుతభీమకర్మా
మహాబలో వజ్రసమానసారః। 
ఉత్పాట్య దోర్భ్యాం ద్రుమమేకవీరో
నిష్పత్రయామాస యథా గజేంద్రః॥  1-204-18 (9032) 
తం వృక్షమాదాయ రిపుప్రమాథీ
దండీవ దండం పితృరాజ ఉగ్రం। 
తస్థౌ సమీపే పురుషర్షభస్య
పార్థస్య పార్థః పృథుదీర్ఘబాహుః॥  1-204-19 (9033) 
తత్ప్రేక్ష్య కర్మాతిమనుష్యబుద్ధి-
ర్జిష్ణుః స హి భ్రాతురచింత్యకర్మా। 
విసిష్మియే చాపి భయం విహాయ
తస్థౌ ధనుర్గృహ్య మహేంద్రకర్మా॥  1-204-20 (9034) 
తత్ప్రేక్ష్య కర్మాతిమనుష్యబుద్ధి-
ర్జిష్ణోః సహభ్రాతురచింత్యకర్మా। 
దామోదరో భ్రాతరముగ్రవీర్యం
హలాయుధం వాక్యమిదం బభాషే॥  1-204-21 (9035) 
య ఏష సింహర్షభఖేలగామీ
మదద్ధనుః కర్షతి తాలమాత్రం। 
ఏషోఽర్జునో నాత్ర విచార్యమస్తి
యద్యస్మి సంకర్షణ వాసుదేవః॥  1-204-22 (9036) 
యస్త్వేష వృక్షం తరసాఽవభజ్య
రాజ్ఞాం నికారే సహసా ప్రవృత్తః। 
వృకోదరాన్నాన్య ఇహైతదద్య
కర్తుం సమర్థః సమరే పృథివ్యాం॥  1-204-23 (9037) 
యోఽసౌ పురస్తాత్కమలాయతాక్షో
మహాతనుః సింహగతిర్వినీతః। 
గౌరః ప్రలంబోజ్జ్వలచారుఘోణో
వినిఃసృతః సోఽప్యుత ధర్మపుత్రః॥  1-204-24 (9038) 
యౌ తౌ కుమారావివ కార్తికేయౌ
ద్వావాశ్వినేయావితి మే వితర్కః। 
ముక్తా హి తస్మాజ్జతువేశ్మదాహా-
న్మయా శ్రుతాః పాండుసుతాః పృథా చ॥  1-204-25 (9039) 
వైశంపాయన ఉవాచ। 1-204-26x (1139) 
తమబ్రవీన్నిర్జలతోయదాభో
హలాయుధోఽనంతరజం ప్రతీతః। 
ప్రీతోఽస్మి దృష్ట్వా హి పితృష్వసారం
పృథాం విముక్తాం సహ కౌరవాగ్ర్యైః॥ ॥  1-204-26 (9040) 
 
ఇతి శ్రీమన్మహాభారతే ఆదిపర్వణి స్వయంవరపర్వణి చతురధికద్విశతతమోఽధ్యాయః॥ 204 ॥




ఆదిపర్వ - అధ్యాయ 205

॥ శ్రీః ॥

1.205. అధ్యాయః 205 

Mahabharata - Adi Parva - Chapter Topics

అర్జునేన కర్ణపరాజయః॥ 1 ॥ భీమేన కర్ణపరాజయః॥ 2 ॥ యుధిష్ఠిరాదిభిర్దుర్యోధనాదిపరాజయః॥ 3 ॥ పునర్యుద్ధాయ కృతనిశ్చయానాం రాజ్ఞాం శ్రీకృష్ణవాక్యేన యుద్ధోద్యోగాద్విరంయ స్వస్వాలయగమనం॥ 4 ॥ ద్రౌపద్యా సహ భీమార్జునయోః కులాలగృహప్రవేశః॥ 5 ॥

Mahabharata - Adi Parva - Chapter Text

1-205-0 (9041) 
వైశంపాయన ఉవాచ। 1-205-0x (1140) 
అజినాని విధున్వంతః కరకాశ్చ ద్విజర్షభాః।
ఊచుస్తే భీర్న కర్తవ్యా వయం యోత్స్యామహే పరాన్॥ 1-205-1 (9042) 
తానేవం వదతో విప్రానర్జునః ప్రహసన్నివ।
ఉవాచ ప్రేక్షకా భూత్వా యూయం తిష్ఠత పార్శ్వతః॥ 1-205-2 (9043) 
అహమేనానజిహ్మాగ్రైః శతశో వికిరంఛరైః।
వారయిష్యామి సంక్రుద్ధాన్మంత్రైరాశీవిషానివ॥ 1-205-3 (9044) 
ఇతి తద్ధనురానంయ శుల్కావాప్తం మహాబలః।
భ్రాత్రా భీమేన సహితస్తస్థౌ గిరిరివాచలః॥ 1-205-4 (9045) 
తతః కర్ణముఖాందృష్ట్వా క్షత్రియాన్యుద్ధదుర్మదాన్।
సంపేతతురభీతౌ తౌ గజౌ ప్రతిగజానివ॥ 1-205-5 (9046) 
ఊచుశ్చ వాచః పరుషాస్తే రాజానో యుయుత్సవః।
ఆహవే హి ద్విజస్యాపి వధో దృష్టో యుయుత్సతః॥ 1-205-6 (9047) 
ఇత్యేవముక్త్వా రాజానః సహసా దుద్రువుర్ద్విజాన్।
తతః కర్ణో మహాతేజా జిష్ణుం ప్రతి యయౌ రణే॥ 1-205-7 (9048) 
యుద్ధార్థీ వాసితాహేతోర్గజః ప్రతిగజం యథా।
భీమసేనం యయౌ శల్యో మద్రాణామీశ్వరో బలీ॥ 1-205-8 (9049) 
దుర్యోధనాదయః సర్వే బ్రాహ్మణైః సహ సంగతాః।
మృదుపూర్వమయత్నేన ప్రత్యయుధ్యంస్తదాఽఽహవే॥ 1-205-9 (9050) 
తతోఽర్జునః ప్రత్యవిధ్యదాపతంతం శితైః శరైః।
కర్ణం వైకర్తనం శ్రీమాన్వికృష్య బలవద్ధనుః॥ 1-205-10 (9051) 
తేషాం శరాణాం వేగేన శితానాం తిగ్మతేజసాం।
విముహ్యమానో రాధేయో యత్నాత్తమనుధావతి॥ 1-205-11 (9052) 
తావుభావప్యనిర్దేశ్యౌ లాఘవాజ్జయతాం వరౌ।
అయుధ్యేతాం సుసంరబ్ధావన్యోన్యవిజిగీషిణౌ॥ 1-205-12 (9053) 
కృతే ప్రతికృతం పశ్య పశ్య బాహుబలం చ మే।
ఇతి శూరార్థవచనైరభాషేతాం పరస్పరం॥ 1-205-13 (9054) 
తతోఽర్జునస్య భుజయోర్వీర్యమప్రతిమం భువి।
జ్ఞాత్వా వైకర్తనః కర్ణః సంరబ్ధః సమయోధయత్॥ 1-205-14 (9055) 
అర్జునేన ప్రయుక్తాంస్తాన్బాణాన్వేగవతస్తదా।
ప్రతిహత్య ననాదోచ్చైః సైన్యాని తదపూజయన్॥ 1-205-15 (9056) 
కర్ణ ఉవాచ। 1-205-16x (1141) 
తుష్యామి తే విప్రముఖ్య భుజవీయర్స్య సంయుగే।
అవిషాదస్య చైవాస్య శస్త్రాస్త్రవిజయస్య చ॥ 1-205-16 (9057) 
కిం త్వం సాక్షాద్ధనుర్వేదో రామో వా విప్రసత్తమ।
అథ సాక్షాద్ధరిహయః సాక్షాద్వా విష్ణురచ్యుతః॥ 1-205-17 (9058) 
ఆత్మప్రచ్ఛాదనార్థం వై బాహువీర్యముపాశ్రితః।
విప్రరూపం విధాయేదం మన్యే మాం ప్రతియుధ్యసే॥ 1-205-18 (9059) 
న హి మామాహవే క్రుద్ధమన్యః సాక్షాచ్ఛచీపతేః।
పుమాన్యోధయితుం శక్తః పాండవాద్వా కిరీటినః॥ 1-205-19 (9060) 
`దగ్ధా జతుగృహే సర్వే పాండవాః సార్జునాస్తదా।
వినార్జునం వా సమరే మాం నిహంతుమశక్నువన్॥'  1-205-20 (9061) 
తమేవంవాదినం తత్ర ఫాల్గునః ప్రత్యభాషత।
నాస్మి కర్ణ ధనుర్వేదో నాస్మి రామః ప్రతాపవాన్॥ 1-205-21 (9062) 
బ్రాహ్మణోఽస్మి యుధాం శ్రేష్ఠః సర్వశస్త్రభృతాం వరః।
బ్రాహ్మే పౌరందరే చాస్త్రే నిష్ఠితోగురుశాసనాత్॥ 1-205-22 (9063) 
స్థితోఽస్ంయద్య రణే జేతుం త్వాం వై వీర స్థిరో భవ।
`నిర్జితోఽస్మీతి వా బ్రూహి తతో వ్రజ యథాసుఖం॥ 1-205-23 (9064) 
వైశంపాయన ఉవాచ। 1-205-24x (1142) 
ఏవముక్త్వాఽథ కర్ణస్య ధనుశ్చిచ్ఛేద పాండవః।
తతోఽన్యద్ధనురాదాయ సంయోద్ధుం సందధే శరం॥ 1-205-24 (9065) 
దృష్ట్వా తచ్చాపి కౌంతేయశ్ఛిత్వా తద్ధనురాశుగైః।
తథా వైకర్తనం కర్ణం బిభేద సమరేఽర్జునః॥ 1-205-25 (9066) 
తతః కర్ణస్తు రాధేయః ఛిన్నఛన్వా మహాబలః।
శరైరతీవ విద్ధాంగః పలాయనమథాకరోత్॥ 1-205-26 (9067) 
పునరాయాన్ముహూర్తేన గృహీత్వా సశరం ధనుః।
వవర్ష శరవర్షాణి పార్థం వైకర్తనస్తథా॥ 1-205-27 (9068) 
తాని వై శరజాలాని కౌంతేయోఽభ్యహనచ్ఛరైః।
జ్ఞాత్వా సర్వాఞ్శరాన్ఘోరాన్కర్ణోఽదావద్ద్రుతం బహిః॥'  1-205-28 (9069) 
బ్రాహ్మం తేజస్తదాఽజయ్యం మన్యమానో మహారథః।
అపరస్మిన్వనోద్దేశే వీరౌ శల్యవృకోదరౌ॥ 1-205-29 (9070) 
బలినౌ యుద్ధసంపన్నౌ విద్యయా చ బలేన చ।
అన్యోన్యమాహ్వయంతౌ తు మత్తావివ మహాగజౌ॥ 1-205-30 (9071) 
ముష్టిభిర్జానుభిశ్చైవ నిఘ్నంతావితరేతరం।
ప్రకర్షణాకర్షణయోరభ్యాకర్షవికర్షణైః॥ 1-205-31 (9072) 
ఆచకర్షతురన్యోన్యం ముష్టిభిశ్చాపి జఘ్నతుః।
తతశ్చటచటాశబ్దః సుఘోరో హ్యభవత్తయోః॥ 1-205-32 (9073) 
పాషాణసంపాతనిభైః ప్రహారైరభిజఘ్నతుః।
ముహూర్తం తౌ తదాఽన్యోన్యం సమరే పర్యకర్షతాం॥ 1-205-33 (9074) 
తతో భీమః సముత్క్షిప్య బాహుభ్యాం శల్యమాహవే।
అపాతయత్కురుశ్రేష్ఠో బ్రాహ్మణా జహసుస్తదా॥ 1-205-34 (9075) 
తత్రాశ్చర్యం భీమసేనశ్చకార పురుషర్షభః।
యచ్ఛల్యం పాతితం భూమౌ నావధీద్బలినం బలీ॥ 1-205-35 (9076) 
పాతితే భీమసేనేన శల్యే కర్ణే చ శంకితే।
`విస్మయః పరమో జజ్ఞే సర్వేషాం పశ్యతాం నృణాం॥ 1-205-36 (9077) 
తతో రాజసమూహస్య పశ్యతో వృక్షమారుజత్।
తతస్తు భీమం సంజ్ఞాభిర్వారయామాస ధర్మరాట్॥ 1-205-37 (9078) 
ఆకారజ్ఞస్తథా భ్రాతుః పాండవోఽపి న్యవర్తత।
ధర్మరాజశ్చ కౌరవ్య దుర్యోధనమమర్షణం॥ 1-205-38 (9079) 
అయోధయత్సభామధ్యే పశ్యతాం వై మహీక్షితాం।
తతో దుర్యోధనస్తం తు హ్యవజ్ఞాయ యుధిష్ఠిరం॥ 1-205-39 (9080) 
నాయోధయత్తదా తేన బలవాన్వై సుయోధనః।
ఏతస్మిన్నంతరేఽవిధ్యద్బాణేనానతపర్వణా॥ 1-205-40 (9081) 
దుర్యోధనమమిత్రఘ్నం ధర్మరాజో యుధిష్ఠిరః।
తతో దుర్యోధనః క్రుద్ధో దండాహత ఇవోరగః॥ 1-205-41 (9082) 
ప్రత్యయుధ్యత రాజానం యత్నం పరమమాస్థితః।
ఛిత్త్వా రాజా ధనుః సజ్యం ధార్తరాష్ట్రస్య సంయుగే॥ 1-205-42 (9083) 
అభ్యవర్షచ్ఛరౌఘైస్తం స హిత్వా ప్రాద్రవద్రణం।
దుఃశాసనస్తు సంక్రుద్ధః సహదేవేన పార్థివ॥ 1-205-43 (9084) 
యుద్ధ్వా చ సుచిరం కాలం సహదేవేన నిర్జితః।
ఉత్సృజ్య చ ధనుః సంఖ్యే జానుభ్యామవనీం గతః। 
ఉత్థాయ సోఽభిదుద్రావ సోసిం జగ్రాహ చర్మ చ॥  1-205-44 (9085) 
వికర్ణచిత్రసేనాభ్యాం నిగృహీతశ్చ కౌరవః।
మా యుద్ధమితి కౌరవ్య బ్రాహ్మణేనాబలేన వై॥ 1-205-45 (9086) 
దుఃసహో నకులశ్చోభౌ యుద్ధం కర్తుం సముద్యతై।
తౌ దృష్ట్వా కౌరవా యుద్ధం వాక్యమూచుర్మహాబలౌ॥ 1-205-46 (9087) 
నివర్తంతాం భవంతో వై కుతో విప్రేషు క్రూరతా।
దుర్బలా బ్రాహ్మణాశ్చేమే భవంతో వై మహాబలాః॥ 1-205-47 (9088) 
ద్వావత్ర బ్రాహ్మణౌ క్రూరౌ వాయ్వింద్రసదృశౌ బలే।
యే వా కే వా నమస్తేభ్యో గచ్ఛామః స్వపురం వయం॥ 1-205-48 (9089) 
ఏవం సంభాషమాణాస్తే న్యవర్తంతాథ కౌరవాః।
జహృషుర్బ్రాహ్మణాస్తత్ర సమేతాస్తత్ర సంఘశః॥ 1-205-49 (9090) 
బహుశస్తే తతస్తత్ర క్షత్రియా రణమూర్ధని।
ప్రేక్షమాణాస్తథాఽతిష్ఠన్బ్రాహ్మణాంశ్చ సమంతతః॥ 1-205-50 (9091) 
బ్రాహ్మణాశ్చ జయం ప్రాప్తాః కన్యామాదాయ నిర్యయుః।
విజితే భీమసేనేన శల్యే కర్ణే చ నిర్జితే॥ 1-205-51 (9092) 
దుర్యోధనే చాపయాతే తథా దుఃశాసనే రణాత్।'
శంకితాః సర్వరాజానః పరివవ్రుర్వృకోదరం॥  1-205-52 (9093) 
ఊచుశ్చ సహితాస్తత్ర సాధ్విమౌ బ్రాహ్మణర్షభౌ।
విజ్ఞాయేతాం క్వజన్మానౌ క్వనివాసౌ తథైవ చ॥ 1-205-53 (9094) 
కో హి రాధాసుతం కర్ణం శక్తో యోధయితుం రణే।
అన్యత్ర రామాద్ద్రోణాద్వా పాండవాద్వా కిరీటినః॥ 1-205-54 (9095) 
కృష్ణాద్వా దేవకీపుత్రాత్కృపాద్వాపి శరద్వతః।
కో వా దుర్యోధనం శక్తః ప్రతియోథయితుం రణే॥ 1-205-55 (9096) 
తథైవ మద్రాధిపతిం శల్యం బలవతాంవరం।
బలదేవాదృతే వీరాత్పాండవాద్వా వృకోదరాత్॥ 1-205-56 (9097) 
వీరాద్దుర్యోధనాద్వాఽన్యః శక్తః పాతయితుం రణే।
క్రియతామవహారోఽస్మాద్యుద్ధాద్బ్రాహ్మణసంవృతాత్॥ 1-205-57 (9098) 
బ్రాహ్మణా హి సదా రక్ష్యాః సాపరాధాఽపినిత్యదా।
అథైనానుపలభ్యేహ పునర్యోత్స్యామ హృష్టవత్॥ 1-205-58 (9099) 
వైశంపాయన ఉవాచ। 1-205-59x (1143) 
తాంస్తథావాదినః సర్వాన్ప్రసమీక్ష్య క్షితీశ్వరాన్।
అథాన్యాన్పురుషాంశ్చాపి కృత్వా తత్కర్మ సంయుగే॥ 1-205-59 (9100) 
తత్కర్మ భీమస్య సమీక్ష్య కృష్ణః
కుంతీసుతౌ తౌ పరిశంకమానః। 
నివారయామాస మహీపతీంస్తా-
ంధర్మేణ లబ్ధేత్యనునీయ సర్వాన్॥  1-205-60 (9101) 
ఏవం తే వినివృత్తాస్తు యుద్ధాద్యుద్ధవిశారదాః।
యథావాసం యయుః సర్వే విస్మితా రాజసత్తమాః॥ 1-205-61 (9102) 
వృత్తో బ్రహ్మోత్తరో రంగః పాంచాలీ బ్రాహ్మణైర్వృతా।
ఇతి బ్రువంతః ప్రయయుర్యే తత్రాసన్సమాగతాః॥ 1-205-62 (9103) 
బ్రాహ్మణైస్తు ప్రతిచ్ఛన్నౌ రౌరవాజినవాసిభిః।
కృచ్ఛ్రేణ జగ్మతుస్తౌ తు భీమసేనధనంజయౌ॥ 1-205-63 (9104) 
విముక్తౌ జనసంబాధాచ్ఛత్రుభిః పరివిక్షతౌ।
కృష్ణయానుగతౌ తత్ర నృవీరౌ తౌ విరేజతుః॥ 1-205-64 (9105) 
పౌర్ణమాస్యాం ఘనైర్ముక్తౌ చంద్రసూర్యావివోదితౌ।
తేషాం మాతా బహువిధం వినాశం పర్యచింతయత్॥ 1-205-65 (9106) 
అనాగచ్ఛత్సు పుత్రేషు భైక్షకాలే చ లింఘితే।
ధార్తరాష్ట్రైర్హతాశ్చ స్యుర్విజ్ఞాయ కురుపుంగవాః॥ 1-205-66 (9107) 
మాయాన్వితైర్వా రక్షోభిః సుఘోరైర్దృఢవైరిభిః।
విపరీతం మతం జాతం వ్యాసస్యాపి మహాత్మనః॥ 1-205-67 (9108) 
ఇత్యేవం చింతయామాసం సుతస్నేహావృతా పృథా।
తతః సుప్తజనప్రాయే దుర్దినే మేఘసంప్లుతే॥ 1-205-68 (9109) 
మహత్యథాపరాహ్ణే తు ఘనైః సూర్య ఇవావృతః।
బ్రాహ్మణైః ప్రావిశత్తత్ర జిష్ణుర్భార్గవవేశ్మ తత్॥ ॥ 1-205-69 (9110) 
 
ఇతి శ్రీమన్మహాభారతే ఆదిపర్వణి స్వయంవరపర్వణి ప·ంచాధికద్విశతతమోఽధ్యాయః॥ 205 ॥

Mahabharata - Adi Parva - Chapter Footnotes

1-205-12 విజిగీషిణౌ విజిగీషావంతౌ॥ 1-205-29 వనోద్దేశే రంగదృశాం నివాసస్థానే॥ 1-205-34 సముత్క్షిప్య కూష్మాండఫలవదపాతయత్॥ 1-205-57 అవహారో యుద్ధాన్నివర్తనం॥ 1-205-59 సంయుగే తత్కర్మ కృత్వా తూష్ణీంభూతావితి శేషః॥ 1-205-62 బ్రహ్మ బ్రాహ్మణజాతిః ఉత్తరం ఉత్కృష్టం యస్మిన్స బ్రహ్మోత్తరః॥ 1-205-69 భార్గవవేశ్మ కులాలగృహం॥ పాంచాధికద్విశతతమోఽధ్యాయః॥ 205 ॥



ఆదిపర్వ - అధ్యాయ 206

॥ శ్రీః ॥

1.206. అధ్యాయః 206 

Mahabharata - Adi Parva - Chapter Topics

భీమార్జునాశ్యాం ద్రౌపద్యాః భిక్షేత్యావేదనే కుంత్యా పంచానాం సహ భోజనానుజ్ఞా॥ 1 ॥ పశ్చాత్ ద్రౌపదీదర్శనేన చింతాన్వితాయాం కుంత్యాం యుధిష్ఠిరార్జునయోః సంవాదః॥ 2 ॥ ద్వైపాయనవచఃస్మరణేన సర్వేషాం ద్రౌపదీ భార్యేతి యుధిష్ఠిరనిశ్చయః॥ 3 ॥ జనమేజయేన కృష్ణస్య కార్ముకానారోపణే కారణప్రశ్నే పాండవార్థమితి వైశంపాయనస్యోత్తరం॥ 4 ॥ కులాలశాలాంప్రతి శ్రీకృష్ణస్యాగమనం॥ 5 ॥

Mahabharata - Adi Parva - Chapter Text

1-206-0 (9111) 
వైశంపాయన ఉవాచ। 1-206-0x (1144) 
గత్వా తు తాం భార్గవకర్మశాలాం
పార్థౌ పృథాం ప్రాప్య మహానుభావౌ। 
తాం యాజ్ఞసేనీం పరమప్రతీతౌ
భిక్షేత్యథావేదయతాం నరాగ్ర్యౌ॥  1-206-1 (9112) 
కుటీగతా సా త్వనవేక్ష్య పుత్రౌ
ప్రోవాచ భుంక్తేతి సమేత్య సర్వే। 
పశ్చాచ్చ కుంతీ ప్రసమీక్ష్య కృష్ణాం
కష్టం మయా భాషితమిత్యువాచ॥  1-206-2 (9113) 
సాఽధర్మభీతా పరిచింతయంతీ
తాం యాజ్ఞసేనీం పరమప్రతీతాం। 
పాణౌ గృహీత్వోపజగామ కుంతీ
యుధిష్ఠిరం వాక్యమువాచ చేదం॥  1-206-3 (9114) 
కుంత్యువాచ। 1-206-4x (1145) 
ఇయం తు కన్యా ద్రుపదస్య రాజ్ఞ-
స్తవానుజాభ్యాం మయి సంనిసృష్టా। 
యథోచితం పుత్ర మయాఽపి చోక్తం
సమేత్య భుంక్తేతి నృప ప్రమాదాత్॥  1-206-4 (9115) 
మయా కథం నానృతముక్తమద్య
భవేత్కురూణామృషభ బ్రవీహి। 
పంచాలరాజస్య సుతామధర్మో
న చోపవర్తేత న విభ్రమేచ్చ॥  1-206-5 (9116) 
వైశంపాయన ఉవాచ। 1-206-6x (1146) 
స ఏవముక్తో మతిమాన్నృవీరో
మాత్రా ముహూర్తం తు విచింత్య రాజా। 
కుంతీం సమాశ్వాస్య కురుప్రవీరో
ధనంజయం వాక్యమిదం బభాషే॥  1-206-6 (9117) 
త్వయా జితా ఫాల్గున యాజ్ఞసేనీ
త్వయైవ శోభిష్యతి రాజపుత్రీ। 
ప్రజ్వాల్యతామగ్నిరమిత్రసాహ
గృహాణ పాణిం విధివత్త్వమస్యాః॥  1-206-7 (9118) 
అర్జున ఉవాచ। 1-206-8x (1147) 
మా మాం నరేంద్ర త్వమధర్మభాజం
కృథా న ధర్మోఽయమశిష్టదృష్టః। 
భవాన్నివేశ్యః ప్రథమం తతోఽయం
భీమో మహాబాహురచింత్యకర్మా॥  1-206-8 (9119) 
అహం తతో నకులోఽనంతరం మే
పశ్చాదయం సహదేవస్తరస్వీ। 
వృకోదరోఽహం చ యమౌ చ రాజ-
న్నియం చ కన్యా భవతో నియోజ్యాః॥  1-206-9 (9120) 
ఏవం గతే యత్కరణీయమత్ర
ధర్ంయం యశస్యం కురు తద్విచింత్య। 
పాంచాలరాజస్య హితం చ యత్స్యా-
త్ప్రశాధి సర్వే స్మ వశే స్థితాస్తే॥  1-206-10 (9121) 
వైశంపాయన ఉవాచ। 1-206-11x (1148) 
జిష్ణోర్వచనమాజ్ఞాయ భక్తిస్నేహసమన్వితం।
దృష్టిం నివేశయామాసుః పాంచాల్యాం పాండునందనాః॥ 1-206-11 (9122) 
దృష్ట్వా తే తత్ర పశ్యంతీం సర్వే కృష్ణాం యశస్వినీం।
సంప్రేక్ష్యాన్యోన్యమాసీనా హృదయైస్తామధారయన్॥ 1-206-12 (9123) 
తేషాం తు ద్రౌపదీం దృష్ట్వా సర్వేషామమితౌజసాం।
సంప్రమథ్యేంద్రియగ్రామం ప్రాదురాసీన్మనోభవః॥ 1-206-13 (9124) 
కాంయం హి రూపం పాంచాల్యా విధాత్రా విహితం స్వయం।
బభూవాధికమన్యాభ్యః సర్వభూతమనోహరం॥ 1-206-14 (9125) 
తేషామాకారభావజ్ఞః కుంతీపుత్రో యుధిష్ఠిరః।
ద్వైపాయనవచః కృత్స్నం సస్మార మనుజర్షభః॥ 1-206-15 (9126) 
అబ్రవీత్సహితాన్భ్రాతౄన్మిథో భేదభయాన్నృపః।
సర్వేషాం ద్రౌపదీ భార్యా భవిష్యతి హి నః శుభా॥ 1-206-16 (9127) 
`జనమేజయ ఉవాచ। 1-206-17x (1149) 
సతాఽపి శక్తేన చ కేశవేన
సజ్యం ధనుస్తన్న కృతం కిమర్థం। 
విద్ధం చ లక్ష్యం న చ కస్య హేతో-
రాచక్ష్వ తన్మే ద్విపదాం వరిష్ఠ॥  1-206-17 (9128) 
వైశంపాయన ఉవాచ। 1-206-18x (1150) 
శక్తేన కృష్ణేన చ కార్ముకం త-
న్నారోపితం జ్ఞాతుకామేన పార్థాన్। 
పరిశ్రవాదేవ బభూవ లోకే
జీవంతి పార్థా ఇతి నిశ్చయోఽస్య॥  1-206-18 (9129) 
అన్యానశక్తాన్నృపతీన్సమీక్ష్య
స్వయంవరే కార్ముకేణోత్తమేన। 
ధనంజయస్తద్ధనురేకవీరః
సజ్యం కరోతీత్యభివీక్ష్య కృష్ణః॥  1-206-19 (9130) 
ఇతి స్వయం వాసుదేవో విచింత్య
పార్థాన్వివిత్సన్వివిధైరుపాయైః। 
న తద్ధనుః సజ్యమియేప కర్తుం
బభూవురస్యేష్టతమా హి పార్థాః॥'  1-206-20 (9131) 
భ్రాతుర్వచస్తత్ప్రసమీక్ష్య సర్వే
జ్యేష్ఠస్య పాండోస్తనయాస్తదానీం। 
తమేవార్థం ధ్యాయమానా మనోభిః
సర్వే చ తే తస్థురదీనసత్వాః॥  1-206-21 (9132) 
వృష్ణిప్రవీరస్తు కురుప్రవీరా-
నాశంసమానః సహరౌహిణేయః। 
జగామ తాం భార్గవకర్మశాలాం
యత్రాసతే తే పురుషప్రవీరాః॥  1-206-22 (9133) 
తత్రోపవిష్టం పృథుదీర్ఘబాహుం
దదర్శ కృష్ణః సహరౌహిణేయః। 
అజాతశత్రుం పరివార్య తాంశ్చా-
ప్యుపోపవిష్టాంజ్వలనప్రకాశాన్॥  1-206-23 (9134) 
తతోఽబ్రవీద్వాసుదేవోఽభిగంయ
కుంతీసుతం ధర్మభృతాం వరిష్ఠం। 
కృష్ణోఽహమస్మీతి నిపీడ్య పాదౌ
యుధిష్ఠిరస్యాజమీఢస్య రాజ్ఞః॥  1-206-24 (9135) 
తథైవ తస్యాప్యను రౌహిణేయ-
స్తౌ చాపి హృష్టాః కురవోఽభ్యనందన। 
పితృష్వసుశ్చాపి యదుప్రవీరా-
వగృహ్ణతాం భారతముఖ్య పాదౌ॥  1-206-25 (9136) 
అజాతశత్రుశ్చ కురుప్రవీరః
పప్రచ్ఛ కృష్ణం కుశలం విలోక్య। 
కథం వయం వాసుదేవ త్వయేహ
గూఢా వసంతో విదితాశ్చ సర్వే॥  1-206-26 (9137) 
తమబ్రవీద్వాసుదేవః ప్రహస్య
గూఢోఽప్యగ్నిర్జ్ఞాయత ఏవ రాజన్। 
తం విక్రమం పాండవేయానతీత్య
కోఽన్యః కర్తా విద్యతే మానుషేషు॥  1-206-27 (9138) 
దిష్ట్యా సర్వే పావకాద్విప్రముక్తా
యూయం ఘోరాత్పాండవాః శత్రుసాహాః। 
దిష్ట్యా పాపో ధృతరాష్ట్రస్య పుత్రః
సహామాత్యో న సకామోఽభవిష్యత్॥  1-206-28 (9139) 
భద్రం వోఽస్తు నిహితం యద్గుహాయాం
వివర్ధధ్వం జ్వలనా ఇవైధమానాః। 
మా వో విద్యుః పార్థివాః కేచిదేవ
యాస్యావహే శిబిరాయైవ తావత్।
సోఽనుజ్ఞాతః పాండవేనావ్యయశ్రీః  1-206-29 (9140) 
1-206-29f"
ప్రాయాచ్ఛీఘ్రం బలదేవేన సార్ధం॥ ॥
 
ఇతి శ్రీమన్మహాభారతే ఆదిపర్వణి స్వయంవరపర్వణి షడధికద్విశతతమోఽధ్యాయః॥ 206 ॥

Mahabharata - Adi Parva - Chapter Footnotes

1-206-12 దృష్ట్వా తే తత్ర తిష్ఠంతీ ఇతి ఙ. పాఠః॥ 1-206-29 యద్భద్రం గుహాయాం బుద్ధౌ వో నిహితం తద్వోస్తు॥ షడధికద్విశతతమోఽధ్యాయః॥ 206 ॥



ఆదిపర్వ - అధ్యాయ 207

॥ శ్రీః ॥

1.207. అధ్యాయః 207 

Mahabharata - Adi Parva - Chapter Topics

పాండవావాసే ధృష్టద్యుంనస్య నిలీయావస్థానం॥ 1 ॥ భీమాద్యానీతస్య భైక్షస్య కుంత్యాజ్ఞయా ద్రౌపద్యా పరివేషణం॥ 2 ॥ సర్వం పాండవవృత్తాంతం జ్ఞాత్వా ధృష్టద్యుంనస్య ప్రతినివర్తనం॥ 3 ॥

Mahabharata - Adi Parva - Chapter Text

1-207-0 (9141) 
వైశంపాయన ఉవాచ। 1-207-0x (1151) 
ధృష్టద్యుమనస్తు పాంచాల్యః పృష్ఠతః కురునందనౌ।
అన్వగచ్ఛత్తదా యాంతౌ భార్గవస్య నివేశనే॥ 1-207-1 (9142) 
సోజ్ఞాయమానః పురుషానవధాయ సమంతతః।
స్వయమారాన్నిలీనోఽభూద్భార్గవస్య నివేశనే॥ 1-207-2 (9143) 
సాయం చ భీమస్తు రిపుప్రమాథీ
జిష్ణుర్యమౌ చాపి మహానుభావౌ। 
భైక్షం చరిత్వా తు యుధిష్ఠిరాయ
నివేదయాంచక్రురదీనసత్వాః॥  1-207-3 (9144) 
తతస్తు కుంతీ ద్రుపదాత్మజాం తా-
మువాచ కాలే వచనం వదాన్యా। 
తతోఽగ్రమాదాయ కురుష్వ భద్రే
బలిం చ విప్రాయ చ దేహి భిక్షాం॥  1-207-4 (9145) 
యే చాన్నమిచ్ఛంతి దదస్వ తేభ్యః
పరిశ్రితా యే పరితో మనుష్యాః। 
తతశ్చ శేషం ప్రవిభజ్య శీఘ్ర-
మర్ధం చతుర్ణాం మమ చాత్మనశ్చ॥  1-207-5 (9146) 
అర్ధం తు భీమాయ చ దేహి భద్రే
య ఏష నాగర్షభతుల్యరూపః। 
గౌరో యువా సంహననోపపన్న
ఏషో హి వీరో బహుభుక్ సదైవ॥  1-207-6 (9147) 
సా హృష్టరూపైవ తు రాజపుత్రీ
తస్యా వచః సాధ్వవిశంకమానా। 
యథావదుక్తం ప్రచకార సాధ్వీ
తే చాపి సర్వే బుభుజుస్తదన్నం॥  1-207-7 (9148) 
కుశైస్తు భూమౌ శయనం చకార
మాద్రీపుత్రః సహదేవస్తపస్వీ। 
అథాత్మకీయాన్యజినాని సర్వే
సంస్తీర్య వీరాః సుషుపుర్ధరణ్యాం॥  1-207-8 (9149) 
అగస్త్యకాంతామభితో దిశం తు
శిరాంసి తేషాం కురుసత్తమానాం। 
కుంతీ పురస్తాత్తు బభూవ తేషాం
పాదాంతరే చాథ బభూవ కృష్ణా॥  1-207-9 (9150) 
అశేత భూమౌ సహ పాండుపుత్రైః
పాదోపధానీవ కృతా కుశేషు। 
న తత్ర దుఃఖం మనసాపి తస్యా
న చావమేనే కురుపుంగవాంస్తాన్॥  1-207-10 (9151) 
తే తత్ర శూరాః కథయాంబభూవుః
కథా విచిత్రాః పృతనాధికారాః। 
అస్త్రాణి దివ్యాని రథాంశ్చ నాగాన్
ఖడ్గాన్గదాశ్చాపి పరశ్వధాంశ్చ॥  1-207-11 (9152) 
తేషాం కథాస్తాః పరికీర్త్యమానాః
పాంచాలరాజస్య సుతస్తదానీం। 
సుశ్రావ కృష్ణాం చ తదా నిషణ్ణాం
తే చాపి సర్వే దదృశుర్మనుష్యాః॥  1-207-12 (9153) 
ధృష్టద్యుంనో రాజపుత్రస్తు సర్వం
వృత్తం తేషాం కథితం చైవ రాత్రౌ। 
సర్వం రాజ్ఞే ద్రుపదాయాఖిలేన
నివేదయిష్యంస్త్వరితో జగామ॥  1-207-13 (9154) 
పాంచాలరాజస్తు విషణ్ణరూప-
స్తాన్పాండవానప్రతివిందమానః। 
ధృష్టద్యుంనం పర్యపృచ్ఛన్మహాత్మా
క్వ సా గతా కేన నీతా చ కృష్ణా॥  1-207-14 (9155) 
కచ్చిన్న శూద్రేణ న హీనజేన
వైశ్యేన వా కరదేనోపపన్నా। 
కచ్చిత్పదం మూర్ధ్ని న పంకదిగ్ధం
కచ్చిన్న మాలా పతితా శ్మశానే॥  1-207-15 (9156) 
కచ్చిత్స వర్ణప్రవరో మనుష్య
ఉద్రిక్తవర్ణోఽప్యుత ఏవ కచ్చిత్। 
కచ్చిన్న వామో మమ మూర్ధ్ని పాదః
కృష్ణాభిమర్శేన కృతోఽద్య పుత్ర॥  1-207-16 (9157) 
కచ్చిన్న తప్స్యే పరమప్రతీతః
సంయుజ్య పార్థేన నరర్షభేణ। 
వదస్వ తత్త్వేన మహానుభావ
కోఽసౌ విజేతా దుహితుర్మమాద్య॥  1-207-17 (9158) 
విచిత్రవీర్యస్య సుతస్య కచ్చి-
త్కురుప్రవీరస్య ధ్రియంతి పుత్రాః। 
కచ్చిత్తు పార్థేన యవీయసాఽధ్య
ధనుర్గృహీతం నిహతం చ లక్ష్యం॥ ॥  1-207-18 (9159) 
 
ఇతి శ్రీమన్మహాభారతే ఆదిపర్వణి స్వయంవరపర్వణి సప్తాధికద్విశతతమోఽధ్యాయః॥ 207 ॥ ॥ సమాప్తం స్వయంవరపర్వ ॥

Mahabharata - Adi Parva - Chapter Footnotes

1-207-4 అగ్రం ప్రథమమాదాయ బలిం కురుష్వ భిక్షాం చ దేహి॥ 1-207-18 ధ్రేయంతి జీవంతి॥ సప్తాధికద్విశతతమోఽధ్యాయః॥ 207 ॥



ఆదిపర్వ - అధ్యాయ 208

॥ శ్రీః ॥

1.208. అధ్యాయః 208 

 
(అథ వైవాహికపర్వ  ॥ 13 ॥)

Mahabharata - Adi Parva - Chapter Topics

ధృష్టద్యుంనవార్తాం శ్రుతవతా ద్రుపదేన తత్వవివిత్సయా పాండవాన్ప్రతి పురోహితప్రేషణం॥ 1 ॥

Mahabharata - Adi Parva - Chapter Text

1-208-0 (9160) 
వైశంపాయన ఉవాచ। 1-208-0x (1152) 
తతస్తథోక్తః పరిహృష్టరూపః
పిత్రే శశంసాథ స రాజపుత్రః। 
ధృష్టద్యుంనః సోమకానాం ప్రబర్హో
వృత్తం యథా యేన హృతా చ కృష్ణా॥  1-208-1 (9161) 
ధృష్టద్యుంన ఉవాచ। 1-208-2x (1153) 
యోఽసౌ యువా వ్యాయతలోహితాక్షః
కృష్ణాజినీ దేవసమానరూపః। 
యః కార్ముకాగ్ర్యం కృతవానధిజ్యం
లక్షం చ యః పాతితవాన్పృథివ్యాం॥  1-208-2 (9162) 
అసజ్జమానశ్చ తతస్తరస్వీ
వృతో ద్విజాగ్ర్యైరభిపూజ్యమానః। 
చక్రామ వజ్రీవ దితేః సుతేషు
సర్వైశ్చ దేవైర్ఋషిభిశ్చ జుష్టః॥  1-208-3 (9163) 
కృష్మా ప్రగృహ్యాజినమన్వయాత్తం
నాగం యథా నాగవధూః ప్రహృష్టా। 
`శ్యామో యువా వారణమత్తగామీ
కృత్వా మహత్కర్మ సుదుష్కరం తత్॥  1-208-4 (9164) 
యః సూతపుత్రేణ చకార యుద్ధం
శంకేఽర్జునం తం త్రిదశేశవీర్యం।' 
అమృష్యమాణేషు నరాధిపేషు
క్రుద్ధేషు వై తత్ర సమాపతత్సు॥  1-208-5 (9165) 
తతోఽపరః పార్థివసంఘమధ్యే
ప్రవృద్ధమారుజ్య మహీప్రరోహం। 
ప్రాకాలయత్తేన స పార్థివౌఘాన్
భీమోఽంతకః ప్రాణభృతో యథైవ॥  1-208-6 (9166) 
తౌ పార్థివానాం మిషతాం నరేంద్ర
కృష్ణాముపాదాయ గతౌ నరాగ్ర్యౌ। 
`విక్షోభ్య విద్రావ్య చ పార్తివాంస్తా-
న్స్వతేజసా దుష్ప్రతివీక్ష్యరూపౌ।'
విభ్రాజమానావివ చంద్రసూర్యౌ
బాహ్యాం పురాద్భార్గవకర్మశాలాం॥  1-208-7 (9167) 
తత్రోపవిష్టార్చిరివానలస్య
తేషాం జనిత్రీతి మమ ప్రతర్కః। 
తథావిధైరేవ నరప్రవీరై-
రుపోపవిష్టైస్త్రిబిరగ్నికల్పైః॥  1-208-8 (9168) 
తస్యాస్తతస్తావభివాద్య పాదా-
వుక్త్వా చ కృష్ణామభివాదయేతి। 
స్థితౌ చ తత్రైవ నివేద్య కృష్ణాం
భిక్షాప్రచారాయ గతా నరాగ్ర్యాః॥  1-208-9 (9169) 
తేషాం తు భైక్షం ప్రతిగృహ్య కృష్ణా
దత్వా బలిం బ్రాహ్మణసాచ్చ కృత్వా। 
తాం చైవ వృద్ధాం పరివేష్య తాంశ్చ
నరప్రవీరాన్స్వయమప్యభుంక్త॥  1-208-10 (9170) 
సుప్తాస్తు తే పార్థివ సర్వ ఏవ
కృష్ణా చ తేషాం చరణోపధానే। 
ఆసీత్పృథివ్యాం శయనం చ తేషాం
దర్భాజినాగ్రాస్తరణోపపన్నం॥  1-208-11 (9171) 
తే నర్దమానా ఇవ కాలమేఘాః
కథా విచిత్రాః కథయాంబభూవుః। 
న వైశ్యశూద్రౌపయికీః కథాస్తా
న చ ద్విజానాం కథయంతి వీరాః॥  1-208-12 (9172) 
నిఃసంశయం క్షత్రియపుంగవాస్తే
యథా హి యుద్ధం కథయంతి రాజన్। 
ఆశా హి నో వ్యక్తమియం సమృద్ధా
ముక్తాన్హి పార్థాఞ్శృణుమోఽగ్నిదాహాత్॥  1-208-13 (9173) 
యథా హి లక్ష్యం నిహతం ధనుశ్చ
సజ్యం కృతం తేన తథా ప్రసహ్య। 
యథా హి భాషంతి పరస్పరం తే
ఛన్నా ధ్రువం తే ప్రచరంతి పార్థాః॥ 1-208015x వైశంపాయన ఉవాచ।  1-208-14 (9174) 
తతః స రాజా ద్రుపదః ప్రహృష్టః
పురోహితం ప్రేషాయామాస తేషాం। 
విద్యామ యుష్మానితి భాషమాణో
మహాత్మానః పాండుసుతాః స్థ కచ్చిత్॥  1-208-15 (9175) 
గృహీతవాక్యో నృపతేః పురోధా
గత్వా ప్రశంసామభిధాయ తేషాం। 
వాక్యం సమగ్రం నృపతేర్యథావ-
దువాచ చానుక్రమవిక్రమేణ॥  1-208-16 (9176) 
విజ్ఞాతుమిచ్ఛత్యవనీశ్వరో వః
పాంచాలరాజో వరదో వరార్హాః। 
లక్ష్యస్య వేద్ధారమిమం హి దృష్ట్వా
హర్షస్య నాంతం ప్రతిపద్యతే సః॥  1-208-17 (9177) 
ఆఖ్యాత చ జ్ఞాతికులానుపూర్వీ
పదం శిరఃసు ద్విషతాం కురుధ్వం। 
ప్రహ్లాదయధ్వం హృదయం మమేదం
పాంచాలరాజస్య చ సానుగస్య॥  1-208-18 (9178) 
పాండుర్హి రాజా ద్రుపదస్య రాజ్ఞః
ప్రియః సఖా చాత్మసమో బభూవ। 
తస్యైష కామో దుహితా మమేయం
స్నుషా యది స్యాదిహ కౌరవస్య॥  1-208-19 (9179) 
అయం హి కామో ద్రుపదస్య రాజ్ఞో
హృది స్థితో నిత్యమనిందితాంగాః। 
యదర్జునో వై పృథుదీర్ఘబాహు-
ర్ధర్మేణ విందేత సుతాం మమైతాం॥  1-208-20 (9180) 
కృతం హి తత్స్యాత్సుకృతం మమేదం
యశశ్చ పుణ్యం చ హితం తదేతత్। 
అథోక్తవాక్యం హి పురోహితం స్థితం
తతో వినీతం సముదీక్ష్య రాజా॥  1-208-21 (9181) 
సమీపతో భీమమిదం శశాస
ప్రదీయతాం పాద్యమర్ధ్యం తథాఽస్మై। 
మాన్యః పురోధా ద్రుపదస్య రాజ్ఞ-
స్తస్మై ప్రయోజ్యాఽభ్యధికా హి పూజా॥  1-208-22 (9182) 
వైశంపాయన ఉవాచ। 1-208-23x (1154) 
భీమస్తతస్తత్కృతవాన్నరేంద్ర
తాం చైవ పూజాం ప్రతిగృహ్య హర్షాత్। 
సుఖోపవిష్టం తు పురోహితం తదా
యుధిష్ఠిరో బ్రాహ్మణమిత్యువాచ॥  1-208-23 (9183) 
పాంచాలరాజేన సుతా నిసృష్టా
స్వధర్మదృష్టేన యథా న కామాత్। 
ప్రదిష్టశుంల్కా ద్రుపదేన రాజ్ఞా
సా తేన వీరేణ తథాఽనువృత్తా॥  1-208-24 (9184) 
న తత్ర వర్ణేషు కృతా వివక్షా
న చాపి శీలే న కులే న గోత్రే। 
కృతేన సజ్యేన హి కార్ముకేణ
విద్ధేన లక్ష్యేణ హి సా విసృష్టా॥  1-208-25 (9185) 
సేయం తథాఽనేన మహాత్మనేహ
కృష్ణా జితా పార్థివసంఘమధ్యే। 
నైవం గతే సౌమకిరద్య రాజా
సంతాపమర్హత్యసుఖాయ కర్తుం॥  1-208-26 (9186) 
కామశ్చ యోఽసౌ ద్రుపదస్య రాజ్ఞః
స చాపి సంపత్స్యతి పార్థివస్య। 
సంప్రాప్యరూపాం హి నరేంద్రకన్యా-
మిమామహం బ్రాహ్మణ సాధు మన్యే॥  1-208-27 (9187) 
న తద్ధనుర్మందబలేన శక్యం
మౌర్వ్యా సమాయోజయితుం తథాహి। 
న చాకృతాస్త్రేణ న హీనజేన
లక్ష్యం తథా పాతయితుం హి శక్యం॥  1-208-28 (9188) 
తస్మాన్న తాపం దుహితుర్నిమిత్తం
పాంచాలరాజోఽర్హతి కర్తుమద్య। 
న చాపి తత్పాతనమన్యథేహ
కర్తుం హి శక్యం భువి మానవేన॥  1-208-29 (9189) 
ఏవం బ్రువత్యేవ యుధిష్ఠిరే తు
పాంచాలరాజస్య సమీపతోఽన్యః। 
తత్రాజగామాశు నరో ద్వితీయో
నివేదయిష్యన్నిహ సిద్ధమన్నం॥ ॥  1-208-30 (9190) 
 
ఇతి శ్రీమన్మహాభారతే ఆదిపర్వణి వైవాహికపర్వణి అష్టాధికద్విశతతమోఽధ్యాయః॥ 208 ॥

Mahabharata - Adi Parva - Chapter Footnotes

1-208-27 సంప్రాప్యరూపాసస్మాకం యోగ్యరూపం॥ అష్టాధికద్విశతతమోఽధ్యాయః॥ 208 ॥



ఆదిపర్వ - అధ్యాయ 209

॥ శ్రీః ॥

1.209. అధ్యాయః 209 

Mahabharata - Adi Parva - Chapter Topics

కుంత్యా సహ పాండవానాం ద్రుపదగృహగమనం॥ 1 ॥ పరీక్షణార్థం ద్రుపదేన అనేకవిధవస్తూపహరణం॥ 2 ॥ ద్రౌపద్యా సహ కుంత్యా అంతఃపురప్రవేశః॥ 3 ॥ భోజనానంతరం పాండవానాం సాంగ్రామికవస్తుపూర్ణప్రదేశే ప్రవేశః॥ 4 ॥

Mahabharata - Adi Parva - Chapter Text

1-209-0 (9191) 
దూత ఉవాచ। 1-209-0x (1155) 
జన్యార్థమన్నం ద్రుపదేన రాజ్ఞా
వివాహహేతోరుపసంస్కృతం చ। 
తదాప్నువధ్వం కృతసర్వకార్యాః
కృష్ణా చ తత్రైతు చిరం న కార్యం॥  1-209-1 (9192) 
ఇమే రథాః కాంచనపద్మచిత్రాః
సదశ్వయుక్తా వసుధాధిపార్హాః। 
ఏతాన్సమారుహ్య పరైత సర్వే
పాంచాలరాజస్య నివేశనం తత్॥  1-209-2 (9193) 
వైశంపాయన ఉవాచ। 1-209-3x (1156) 
తతః ప్రయాతాః కురుపుంగవాస్తే
పురోహితం తం పరియాప్య సర్వే। 
ఆస్థాయ యానాని మహాంతి తాని
కుంతీ చ కృష్ణా చ సహైకయానే॥  1-209-3 (9194) 
`స్త్రీభిః సుగంధాంబరమాల్యదానై-
ర్విభూషితా ఆభరణైర్విచిత్రైః। 
మాంగల్యగీతధ్వనివాద్యఘోషై-
ర్మనోహరైః పుణ్యకృతాం వరిష్ఠైః॥  1-209-4 (9195) 
సంగీయమానాః ప్రయయుః ప్రహృష్టా
దీపైర్జ్వలద్భిః సహితాశ్చ విప్రైః॥  1-209-5 (9196) 
స వై తథోక్తస్తు యుధిష్ఠిరేణ
పాంచాలరాజస్య పురోహితోఽగ్ర్యః। 
సర్వం యథోక్తం కురునందనేన
నివేదయామాస నృపాయ గత్వా॥'  1-209-6 (9197) 
శ్రుత్వా తు వాక్యాని పురోహితస్య
యాన్యుక్తవాన్భారత ధర్మరాజః। 
జిజ్ఞాసయైవాథ కురూత్తమానాం
ద్రవ్యాణ్యనేకాన్యుపసంజహార॥  1-209-7 (9198) 
ఫలాని మాల్యాని చ సంస్కృతాని
వర్మాణి చర్మాణి తథాఽఽసనాని। 
గాశ్చైవ రాజన్నథ చైవ రజ్జూ-
ర్బీజాని చాన్యాని కృషీనిమిత్తం॥  1-209-8 (9199) 
అన్యేషు శిల్పేషు చ యాన్యపి స్యుః
సర్వాణి కృత్యాన్యఖిలేన తత్ర। 
క్రీడానిమిత్తాన్యపి యాని తత్ర
సర్వాణి తత్రోపజహార రాజా॥  1-209-9 (9200) 
వర్మాణి చర్మాణి చ భానుమంతి
ఖడ్గా మహాంతోఽశ్వరథాశ్చ చిత్రాః। 
ధనూంషి చాగ్ర్యాణి శరాశ్చ చిత్రాః
శక్త్యృష్టయః కాంచనభూషణాశ్చ॥  1-209-10 (9201) 
ప్రాసా భుశుండ్యశ్చ పరశ్వధాశ్చ
సాంగ్రామికం చైవ తథైవ సర్వం। 
శయ్యాసనాన్యుత్తమవస్తువంతి
తథైవ వాసో వివిధం చ తత్ర॥  1-209-11 (9202) 
కుంతీ తు కృష్ణాం పరిగృహ్య సాధ్వీ-
మంతఃపురం ద్రుపదస్యావివేశ। 
స్త్రియశ్చ తాం కౌరవరాజపత్నీం
ప్రత్యర్చయామాసురదీనసత్వాః॥  1-209-12 (9203) 
తాన్సింహవిక్రాంతగతీన్నిరీక్ష్య
మహర్షభాక్షానజినోత్తరీయాన్। 
గూఢోత్తరాంసాన్భుజగేంద్రభోగ-
ప్రలంబబాహూన్పురుషప్రవీరాన్॥  1-209-13 (9204) 
రాజా చ రాజ్ఞః సచివాశ్చ సర్వే
పుత్రాశ్చ రాజ్ఞః సుహృదస్తథైవ। 
ప్రేష్యాశ్చ సర్వే నిఖిలేన రాజ-
న్హర్షం సమాపేతురతీవ తత్ర॥  1-209-14 (9205) 
తే తత్ర వీరాః పరమాసనేషు
సపాదపీఠేష్వవిశంకమానాః। 
యథానుపూర్వ్యాద్వివిశుర్నరాగ్ర్యా-
స్తథా మహార్హేషు న విస్మయంతః॥  1-209-15 (9206) 
ఉచ్చావచం పార్థివభోజనీయం
పాత్రీషు జాంబూనదరాజతీషు। 
దాసాశ్చ దాస్యశ్చ సుమృష్టవేషాః
సంభోజకాశ్చాప్యుపజహ్రురన్నం॥  1-209-16 (9207) 
తే తత్ర భుక్త్వా పురుషప్రవీరా
యథాత్మకామం సుభృశం ప్రతీతాః। 
ఉత్క్రంయ సర్వాణి వసూని రాజ-
న్సాంగ్రామికం తే వివిశుర్నృవీరాః॥  1-209-17 (9208) 
తల్లక్షయిత్వా ద్రుపదస్య పుత్రా
రాజా చ సర్వైః సహ మంత్రిముఖ్యైః। 
సమర్థయామాసురుపేత్య హృష్టాః
కుంతీసుతాన్పార్థివరాజపుత్రాన్॥ ॥  1-209-18 (9209) 
 
ఇతి శ్రీమన్మహాభారతే ఆదిపర్వణి వైవాహికపర్వణి నవాధికద్విశతతమోఽధ్యాయః॥ 209 ॥

Mahabharata - Adi Parva - Chapter Footnotes

1-209-1 జన్యార్థం వరపక్షీయజతార్థం॥ 1-209-3 పరియాప్య ప్రస్థాప్య॥ 1-209-9 కృంతంతీతి కృత్యాని వాస్యాదీని॥ 1-209-11 వస్తువంతి మతోర్మస్య వత్వమార్షం॥ 1-209-13 గూఢోత్తరాంసాన్గూఢజత్రూన్ గూఢోన్నతాంసాన్ ఇతి ఙ. పాఠః॥ నవాధికద్విశతతమోఽధ్యాయః॥ 209 ॥



ఆదిపర్వ - అధ్యాయ 210

॥ శ్రీః ॥

1.210. అధ్యాయః 210 

Mahabharata - Adi Parva - Chapter Topics

ద్రుపదప్రశ్నానంతరం యుధిష్ఠిరేణ స్వేషాం పాండవత్వకథనం॥ 1 ॥ ద్రౌపద్యాః పంచపత్నీత్వే ద్రుపదస్య వివాదః॥ 2 ॥ వ్యాసాగమనం॥ 3 ॥

Mahabharata - Adi Parva - Chapter Text

1-210-0 (9210) 
వైశంపాయన ఉవాచ। 1-210-0x (1157) 
తత ఆహూయ పాంచాల్యో రాజపుత్రం యుధిష్ఠిరం।
పరిగ్రహేణ బ్రాహ్మేణ పరిగృహ్య మహాద్యుతిః॥ 1-210-1 (9211) 
పర్యపృచ్ఛదదీనాత్మా కుంతీపుత్రం సువర్చసం।
కథం జానీమ భవతః క్షత్రియాన్బ్రాహ్మణానుత॥ 1-210-2 (9212) 
వైశ్యాన్వా గుణసంపన్నానథ వా శూద్రయోనిజాన్।
మాయామాస్థాయ వా సిద్ధాంశ్చరతః సర్వతోదిశం॥ 1-210-3 (9213) 
కృష్ణాహేతోరనుప్రాప్తా దేవాః సందర్శనార్థినః।
బ్రవీతు నో భవాన్సత్యం సందేహో హ్యత్ర నో మహాన్॥ 1-210-4 (9214) 
అపి నః సంశయస్యాంతే మనః సంతుష్టిమావహేత్।
అపి నో భాగధేయాని శుభాని స్యుః పరంతప॥ 1-210-5 (9215) 
ఇచ్ఛయా బ్రూహి తత్సత్యం సత్యం రాజసు శోభతే।
ఇష్టాపూర్తేన చ తథా వక్తవ్యమనృతం న తు॥ 1-210-6 (9216) 
శ్రుత్వా హ్యమరసంకాశ తవ వాక్యమరిందమ।
ధ్రువం వివాహకరణమాస్థాస్యామి విధానతః॥ 1-210-7 (9217) 
యుధిష్ఠిర ఉవాచ। 1-210-8x (1158) 
మా రాజన్విమనా భూస్త్వం పాంచాల్య ప్రీతిరస్తు తే।
ఈప్సితస్తే ధ్రువః కామః సంవృత్తోఽయమసంశయం॥ 1-210-8 (9218) 
వయం హి క్షత్రియా రాజన్పాండోః పుత్రా మహాత్మనః।
జ్యేష్ఠం మాం విద్ధి కౌంతేయం భీమసేనార్జునావిమౌ॥ 1-210-9 (9219) 
ఆభ్యాం తవ సుతా రాజన్నిర్జితా రాజసంసది।
యమౌ చ తత్ర కుంతీ చ యత్ర కృష్మా వ్యవస్థితా॥ 1-210-10 (9220) 
వ్యేతు తే మానసం దుఃఖం క్షత్రియాః స్మో నరర్షభ।
పద్మినీవ సుతేయం తే హ్రదాదన్యహ్రదం గతా॥ 1-210-11 (9221) 
ఇతి తథ్యం మహారాజ సర్వమేతద్బ్రవీమి తే।
భవాన్హి గురురస్మాకం పరమం చ పరాయణం॥ 1-210-12 (9222) 
వైశంపాయన ఉవాచ। 1-210-13x (1159) 
తతః స ద్రుపదో రాజా హర్షవ్యాకులలోచనః।
ప్రతివక్తుం ముదా యుక్తో నాశకత్తం యుధిష్ఠిరం॥ 1-210-13 (9223) 
యత్నేన తు స తం హర్షం సన్నిగృహ్య పరంతపః।
అనురూపం తదా వాచా ప్రత్యువాచ యుధిష్ఠిరం॥ 1-210-14 (9224) 
పప్రచ్ఛ చైనం ధర్మాత్మా యథా తే ప్రద్రుతాః పురాత్।
స తస్మై సర్వమాచఖ్యావానుపూర్వ్యేణ పాండవః॥ 1-210-15 (9225) 
తచ్ఛ్రుత్వా ద్రుపదో రాజా కుంతీపుత్రస్య భాషితం।
విగర్హయామాస తదా ధృతరాష్ట్రం నరేశ్వరం॥ 1-210-16 (9226) 
ఆశ్వాసయామాస చ తం కుంతీపుత్రం యుధిష్ఠిరం।
ప్రతిజజ్ఞే చ రాజ్యాయ ద్రుపదో వదతాం వరః॥ 1-210-17 (9227) 
తతః కుంతీ చ కృష్ణా చ భీమసేనార్జునావపి।
యమౌ చ రాజ్ఞా సందిష్టం వివిశుర్భవనం మహత్॥ 1-210-18 (9228) 
తత్ర తే న్యవసన్రాజన్యజ్ఞసేనేన పూజితాః।
ప్రత్యాశ్వస్తస్తతో రాజా సహ పుత్రైరువాచ తం॥ 1-210-19 (9229) 
గృహ్ణాతు విధివత్పాణిమద్యాయం కురునందనః।
పుణ్యేఽహని మహాబాహురర్జునః కురుతాం క్షణం॥ 1-210-20 (9230) 
వైశంపాయన ఉవాచ। 1-210-21x (1160) 
తమబ్రవీత్తతో రాజా ధర్మాత్మా చ యుధిష్ఠిరః।
`మమాపి దారసంబంధః కార్యస్తావద్విశాంపతే॥ 1-210-21 (9231) 
తస్మాత్పూర్వం మయా కార్యం తద్భవాననుమన్యతాం।'  1-210-22 (9232) 
ద్రుపద ఉవాచ।
భవాన్వా విధివత్పాణిం గృహ్ణాతు దుహితుర్మమ। 
యస్య వా మన్యసే వీర తస్య కృష్ణాముపాదిశ॥  1-210-22x (1161) 
యుధిష్ఠిర ఉవాచ। 1-210-23x (1162) 
సర్వేషాం మహిషీ రాజంద్రౌపదీ నో భవిష్యతి।
ఏవం ప్రవ్యాహృతం పూర్వం మమ మాత్రా విశాంపతే॥ 1-210-23 (9233) 
అహం చాప్యనివిష్టో వై భీమసేనశ్చ పాండవః।
పార్థేన విజితా చైషా రత్నభూతా సుతా తవ॥ 1-210-24 (9234) 
ఏష నః సమయో రాజఁల్లబ్ధస్య సహ భోజనం।
న చ తం హాతుమిచ్ఛామః సమయం రాజసత్తమ॥ 1-210-25 (9235) 
`అక్రమేణ నివేశే చ ధర్మలోపో మహాన్భవేత్।'
సర్వేషాం ధర్మతః కృష్ణా మహిషీ నో భవిష్యతి। 
ఆనుపూర్వ్యేణ సర్వేషాం గృహ్ణాతు జ్వలనే కరాన్॥  1-210-26 (9236) 
ద్రుపద ఉవాచ। 1-210-27x (1163) 
ఏకస్య బహ్వ్యో విహితా మహిష్యః కురునందన।
నైకస్యా బహవః పుంసః శ్రూయంతే పతయః క్వచిత్॥ 1-210-27 (9237) 
`సోఽయం న లోకే వేదే వా జాతు ధర్మః ప్రశస్తే।'
లోకవేదవిరుద్ధం త్వం నాధర్మం ధర్మవిచ్ఛుచిః। 
కర్తుమర్హసి కౌంతేయ కస్మాత్తే బుద్ధిరీదృశీ॥  1-210-28 (9238) 
యుధిష్ఠిర ఉవాచ। 1-210-29x (1164) 
సూక్ష్మో ధర్మో మహారాజ నాస్య విద్మో వయం గతిం।
పూర్వేషామానుపూర్వ్యేణ యాతం వర్త్మాఽనుయామహే॥ 1-210-29 (9239) 
న మే వాగనృతం ప్రాహ నాధర్మే ధీయతే మతిః।
ఏవం చైవ వదత్యంబా మమ చైతన్మనోగతం॥ 1-210-30 (9240) 
`ఆశ్రమే రుద్రనిర్దిష్టాద్వ్యాసాదేతన్మయా శ్రుతం।'
ఏష ధర్మో ధ్రువో రాజంశ్చరైనమవిచారయన్। 
మా చ శంకా తత్ర తే స్యాత్కథంచిదపి పార్థివ॥  1-210-31 (9241) 
ద్రుపద ఉవాచ। 1-210-32x (1165) 
త్వం చ కుంతీ చ కౌంతయ ధృష్టద్యుంనశ్చ మే సుతః।
కథయంత్వితి కర్తవ్యం శ్వః కాల్యే కరవామహే॥ 1-210-32 (9242) 
వైశంపాయన ఉవాచ। 1-210-33x (1166) 
తే సమేత్య తతః సర్వే కథయంతి స్మ భారత।
అథ ద్వైపాయనో రాజన్నభ్యాగచ్ఛద్యదృచ్ఛయా॥ ॥ 1-210-33 (9243) 
 
ఇతి శ్రీమన్మహాభారతే ఆదిపర్వణి వైవాహికపర్వణి దశాధికద్విశతతమోఽధ్యాయః॥ 210 ॥

Mahabharata - Adi Parva - Chapter Footnotes

1-210-1 బ్రాహ్మేణ బ్రాహ్మణార్థణుచితేనాభ్యుత్థానాదినా పరిగ్రహేణ ఆతిథ్యేన॥ 1-210-6 ఇష్టాపూర్తేన హేతునా। అనృతం న వక్తవ్యమితి। అనృతభాషణే ఇష్టాపూర్తే నశ్యేతామిత్యర్థః॥ 1-210-20 క్షణం దేవపూజాద్యుత్సవం॥ 1-210-24 అనివిష్టః అకృతవివాహః॥ 1-210-25 సమయో నియమః॥ 1-210-26 జ్వలనే జ్వలనసమీపే॥ 1-210-27 పుంసః పుమాం సః॥ 1-210-29 యూయం చ వయం చ వయం। పూర్వేషాం ప్రచేతఃప్రభృతీనాం। తైర్యాతం వర్త్మ బహూనామేకపత్నీత్వమనుయామహే। తచ్చ ఆనుపూర్వ్యేణైవ న త్వక్రమేణ॥ దశాధికద్విశతతమోఽధ్యాయః॥ 210 ॥



ఆదిపర్వ - అధ్యాయ 211

॥ శ్రీః ॥

1.211. అధ్యాయః 211 

Mahabharata - Adi Parva - Chapter Topics

ఏకస్యాః బహుభార్యాత్వే శంకమానాంద్రుపదాదీన్ప్రతి వ్యాసేన స్వస్వాభిప్రాయకథనానుజ్ఞా॥ 1 ॥ ద్రుపదాదిభిః స్వస్వమతే కథితే వ్యాసేనాస్య వివాహస్య ధర్ంయత్వకథనం॥ 2 ॥

Mahabharata - Adi Parva - Chapter Text

1-211-0 (9244) 
వైశంపాయన ఉవాచ। 1-211-0x (1167) 
తతస్తే పాండవాః సర్వే పాంచాల్యశ్చ మహాయశాః।
ప్రత్యుథాయ మహాత్మానం కృష్ణం సర్వేఽభ్యవాదయన్॥ 1-211-1 (9245) 
ప్రతినంద్య స తాం పూజాం పృష్ట్వా కుశలమంతతః।
ఆసనే కాంచనే శుద్ధే నిషసాద మహామనాః॥ 1-211-2 (9246) 
అనుజ్ఞాతాస్తు తే సర్వే కృష్ణేనామితతేజసా।
ఆసనేషు మహార్హేషు నిషేదుర్ద్విపదాం వరాః॥ 1-211-3 (9247) 
తతో ముహూర్తాన్మధురాం వాణీముచ్చార్య పార్షతః।
పప్రచ్ఛ తం మహాత్మానం ద్రౌపద్యర్థం విశాంపతే॥ 1-211-4 (9248) 
కథమేకా బహూనాం స్యాన్న చ స్యాద్ధర్మసంకరః।
ఏతన్మే భగవాన్సర్వం ప్రబ్రవీతు యథాతథం॥ 1-211-5 (9249) 
వ్యాస ఉవాచ। 1-211-6x (1168) 
అస్మింధర్మే విప్రలబ్ధే లోకవేదవిరోధకే।
యస్య యస్య మతం యద్యచ్ఛ్రోతుమిచ్ఛామి తస్య తత్॥ 1-211-6 (9250) 
ద్రుపద ఉవాచ। 1-211-7x (1169) 
అధర్మోఽయం మమ మతో విరుద్ధో లోకవేదయోః।
న హ్యేకా విద్యతే పత్నీ బహూనాం ద్విజసత్తమ॥ 1-211-7 (9251) 
న చాప్యాచరితః పూర్వైరయం ధర్మో మహాత్మభిః।
న చాప్యధర్మో విద్వద్భిశ్చరితవ్యః కథంచన॥ 1-211-8 (9252) 
తతోఽహం న కరోంయేనం వ్యవసాయం క్రియాం ప్రతి।
ధర్మః సదైవ సందిగ్ధః ప్రతిభాతి హి మే త్వయం॥ 1-211-9 (9253) 
ధృష్టద్యుంన ఉవాచ। 1-211-10x (1170) 
యవీయసః కథం భార్యాం జ్యేష్ఠో భ్రాతా ద్విజర్షభ।
బ్రహ్మన్సమభివర్తేత సద్వృత్తః సంస్తపోధన॥ 1-211-10 (9254) 
న తు ధర్మస్య సూక్ష్మత్వాద్గతిం విద్మః కథంచన।
అధర్మో ధర్మ ఇతి వా వ్యవసాయో న శక్యతే॥ 1-211-11 (9255) 
కర్తుమస్మద్విధైర్బ్రహ్మంస్తతోఽయం న వ్యవస్యతే।
పంచానాం మహిషీ కృష్ణా భవత్వితి కథంచన॥ 1-211-12 (9256) 
యుధిష్ఠిర ఉవాచ। 1-211-13x (1171) 
న మే వాగనృతం ప్రాహ నాధర్మే ధీయతే మతిః।
వర్తతే హి మనో మేఽత్ర నైషోఽధర్మః కథంచన॥ 1-211-13 (9257) 
శ్రూయతే హి పురాణేఽపి జటిలా నామ గౌతమీ।
ఋషీనధ్యాసితవతీ సప్త ధర్మభృతాం వరా॥ 1-211-14 (9258) 
తథైవ మునిజా వార్క్షీ తపోభిర్భావితాత్మనః।
సంగతాభూద్దశ భ్రాతౄనకేన్ంనః ప్రచేతసః॥ 1-211-15 (9259) 
గురోర్హి వచనం ప్రాహుర్ధర్ంయం ధర్మజ్ఞసత్తమ।
గురూణాం చైవ సర్వేషాం మాతా పరమకో గురుః॥ 1-211-16 (9260) 
సా చాప్యుక్తవతీ వాచం భైక్షవద్భుజ్యతామితి।
తస్మాదేతదహం మన్యే పరం ధర్మం ద్విజోత్తమ॥ 1-211-17 (9261) 
కుంత్యువాచ। 1-211-18x (1172) 
ఏతమేతద్యథా ప్రాహ ధర్మచారీ యుధిష్ఠిరః।
భుజ్యతాం భ్రాతృభిః సార్ధమిత్యర్జునమచోదయం। 
అనృతాన్మే భయం తీవ్రం ముచ్యేఽహమనృతాత్కథం॥  1-211-18 (9262) 
వ్యాస ఉవాచ। 1-211-19x (1173) 
అనృతాన్మోక్ష్యసే భద్రే ధర్మశ్చైవ సనాతనః।
నను వక్ష్యామి సర్వేషాం పాంచాల శృము మే స్వయం॥ 1-211-19 (9263) 
యథాఽయం విహితో ధర్మో యతశ్చాయం సనాతనః।
యథా చ ప్రాహ కౌంతేయస్తథా ధర్మో న సంశయః॥ 1-211-20 (9264) 
వైశంపాయన ఉవాచ। 1-211-21x (1174) 
తత ఉత్థాయ భగవాన్వ్యాసో ద్వైపాయనః ప్రభుః।
కరే గృహీత్వా రాజానం రాజవేశ్మ సమావిశత్॥ 1-211-21 (9265) 
పాండవాశ్చాపి కుంతీ చ ధృష్టద్యుంనశ్చ పార్షతః।
వివిశుస్తేఽపి తత్రైవ ప్రతీక్షంతే స్మ తావుభౌ॥ 1-211-22 (9266) 
తతో ద్వైపాయనస్త్సమై నరేంద్రాయ మహాత్మనే।
ఆచఖ్యౌ తద్యథా ధర్మో బహూనామేకపత్నితా॥ 1-211-23 (9267) 
`యథా చ తే దదుశ్చైవ రాజపుత్ర్యాః పురా వరం।
ధర్మాద్యాస్తపసా తుష్టాః పంచపత్నీత్వమీశ్వరాః॥' ॥  1-211-24 (9268) 
 
ఇతి శ్రీమన్మహాభారతే ఆదిపర్వణి వైవాహికపర్వణి ఏకాదశాధికద్విశతతమోఽధ్యాయః॥ 211 ॥




ఆదిపర్వ - అధ్యాయ 212

॥ శ్రీః ॥

1.212. అధ్యాయః 212 

Mahabharata - Adi Parva - Chapter Topics

ఇంద్రసేనాపరనాంన్యా నాలాయన్యా ఉపాఖ్యానారంభః-నాలాయన్యా స్థవిరస్య పత్యుర్మౌద్గల్యస్య ఆరాధనం॥ 1 ॥ తుష్టేన మౌద్గల్యేన నాలాయనీప్రార్థనయాఽఽత్మనః పంచరూపస్వీకారేణ తస్యాం రమణం॥ 2 ॥ తయోః స్వర్గాదిలోకేషు నానారూపేణ రమణం॥ 3 ॥ సైవ నాలాయనీ తవ దుహితా జాతేతి ద్రుపదం ప్రతి వ్యాసస్యోక్తిః॥ 4 ॥

Mahabharata - Adi Parva - Chapter Text

1-212-0 (9269) 
వ్యాస ఉవాచ। 1-212-0x (1175) 
మా భూద్రాజంస్తవ తాపో మనస్థః
పంచానాం భార్యా దుహితా మమేతి। 
మాతురేషా ప్రార్థితా స్యాత్తదానీం
పంచానాం భార్యా దుహితా మమేతి॥  1-212-1 (9270) 
యాజోపయాజౌ ధర్మరతౌ తపోభ్యాం
తౌ చక్రతుః పంచపతిత్వమస్యాః। 
తత్పంచభిః పాండుసుతైరవాప్తా
భార్యా కృష్ణా మోదతాం వై కులం తే॥  1-212-2 (9271) 
లోకే నాన్యో విద్యతే త్వద్విశిష్టః 
సర్వారీణామప్రధృష్యోఽసి రాజన్।
భూయస్త్విదం శృణు మే త్వం విశోకో
యథాఽఽగతం పంచపత్నీత్వమస్యాః॥  1-212-3 (9272) 
ఏషా నాలాయనీ పూర్వం మౌద్గల్యం స్థవిరం పతిం।
ఆరాధయామాస తదా కుష్ఠినం తమనిందితా॥ 1-212-4 (9273) 
త్వగస్థిభూతం కటుకం లోలమీర్ష్యుం సుకోపనం।
సుగంధేతరగంధాఢ్యం వలీపలితమూర్ధజం॥ 1-212-5 (9274) 
స్థవిరం వికృతాకారం శీర్యమాణనఖత్వచం।
ఉచ్ఛిష్టముపభుంజానా పర్యుపాస్తే మహామునిం॥ 1-212-6 (9275) 
తతః కదాచిదంగుష్ఠో భుంజానస్య వ్యశీర్యత।
అన్నాదుద్ధృత్య తచ్చాన్నముపభుంక్తేఽవిశంకితా॥ 1-212-7 (9276) 
తేన తస్యాః ప్రసన్నేన కామవ్యాహారిణా తదా।
వరం వృణీష్వేత్యసకృదుక్తా వవ్రే వరం తదా॥ 1-212-8 (9277) 
మౌద్గల్య ఉవాచ। 1-212-9x (1176) 
నాహం వృద్ధో న కటుకో నేర్వ్యావాన్నైవ కోపనః।
న చ దుర్గంధవదనో న కృశో న చ లోలుపః॥ 1-212-9 (9278) 
కథం త్వాం రమయామీహ కథం త్వాం వాసయాంయహం।
వద కల్యాణి భద్రం తే యథా త్వం మనసేచ్ఛసి॥ 1-212-10 (9279) 
వ్యాస ఉవాచ। 1-212-11x (1177) 
సా తమక్లిష్టకర్మాణం వరదం సర్వకామదం।
భర్తారమనవద్యాంగీ ప్రసన్నం ప్రత్యువాచ హ॥ 1-212-11 (9280) 
నాలాయన్యువాచ। 1-212-12x (1178) 
పంచధా ప్రవిభక్తాత్మా భగవాంల్లోకవిశ్రుతః।
రమయ త్వమచింత్యాత్మన్పునశ్చైకత్వమాగతః॥ 1-212-12 (9281) 
తాం తథేత్యబ్రవీద్ధీమాన్మహర్షిర్వై మహాతపాః।
స పంచధా తు భూత్వా తాం రమయామాస సర్వతః॥ 1-212-13 (9282) 
నాలాయనీం సుకేశాంతాం మౌద్గల్యశ్చారుహాసినీం।
ఆశ్రమేష్వధికం చాపి పూజ్యమానో మహర్షిభిః॥ 1-212-14 (9283) 
స చచార యథాకామం కామరూపవపుః పునః।
యదా యయౌ దివం చాపి తత్ర దేవర్షిభిః సహ॥ 1-212-15 (9284) 
చచార సోఽమృతాహారః సురలోకే చచార హ।
పూజ్యమానస్తథా శచ్యా శక్రస్య భవనేష్వపి॥ 1-212-16 (9285) 
మహేంద్రసేనయా సార్ధం పర్యధావద్రిరంసయా।
సూర్యస్య చ రథం దివ్యమారుహ్య భగవాన్ప్రభుః॥ 1-212-17 (9286) 
పర్యుపేత్య పునర్మేరు మేరౌ వాసమరోచయత్।
ఆకాశగంగామాప్లుత్య తయా సహ తపోధనః॥ 1-212-18 (9287) 
రశ్మిజాలేషు చంద్రస్య ఉవాచ చ యథాఽనిలః।
గిరిరూపధరో యోగీ స మహర్షిస్తదా పునః॥ 1-212-19 (9288) 
తత్ప్రభావేన సా తస్య మధ్యే జజ్ఞే మహానదీ।
యదా పుష్పాకులః సాలః సంజజ్ఞే భగవానృషిః॥ 1-212-20 (9289) 
లతాత్వమనుసంపేదే తమేవాభ్యనువేష్టతీ।
పుపోష చ వపుర్యస్య తస్య తస్యానుగం పునః॥ 1-212-21 (9290) 
సా పుపోష సమం భర్త్రా స్కంధేనాపి చచార హ।
తతస్తస్య చ తస్యాశ్చ తుల్యా ప్రీతిరవర్ధత॥ 1-212-22 (9291) 
తథా సా భగవాంస్తస్యాః ప్రసాదాదృషిసత్తమః।
విరరామ చ సా చైవ దైవయోగేన భామినీ॥ 1-212-23 (9292) 
స చ తాం తపసా దేవీం రమయామాస యోగతః।
ఏకపత్నీ తథా భూత్వా సదైవాగ్రే యశస్వినీ॥ 1-212-24 (9293) 
అరుంధతీవ సీతేవ బభూవాతిపతివ్రతా।
దమయంత్యాశ్చ మాతుః స విశేషమధికం యయౌ॥ 1-212-25 (9294) 
ఏతత్తథ్యం మహారాజ మా తే భూద్బుద్ధిరన్యథా।
సా వై నాలాయనీ జజ్ఞే దైవయోగేన కేనచిత్॥ 1-212-26 (9295) 
రాజంస్తవాత్మజా కృష్ణా వేద్యాం తేజస్వినీ శుభా।
తస్మింస్తస్యా మనః సక్తం న చచాల కదాచన॥ 1-212-27 (9296) 
తథా ప్రణిహితో హ్యాత్మా తస్యాస్తస్మింద్విజోత్తమే॥ ॥  1-212-28 (9297) 
 
ఇతి శ్రీమన్మహాభారతే ఆదిపర్వణి వైవాహికపర్వణి ద్వాదశాధికద్విశతతమోఽధ్యాయః॥ 212 ॥

Mahabharata - Adi Parva - Chapter Footnotes

1-212-1 మాతుః మాత్రా। స్యాత్ అభూత్॥ 1-212-10 కథం కేన ప్రకారేణ॥ 1-212-22 స్కంధేన మానుషాదిదేహేన॥ ద్వాదశాధికద్విశతతమోఽధ్యాయః॥ 212 ॥



ఆదిపర్వ - అధ్యాయ 213

॥ శ్రీః ॥

1.213. అధ్యాయః 213 

Mahabharata - Adi Parva - Chapter Topics

కథం నాలాయనీ మత్పుత్రీ జాతేతి వ్యాసం ప్రతి ద్రుపదస్య ప్రశ్నః॥ 1 ॥ పునర్నాలాయనీకథాకథనం॥ 2 ॥ కామోపభోగవిరక్తేన మౌద్గల్యేన కామాతృప్తాయాః నాలాదన్యాః పంచపతిత్వశాపః॥ 3 ॥ నాలాయన్యా రుద్రముద్దిశ్య తపఃకరణం॥ 4 ॥ నాలయన్యా పతిం దేహీతి పంచకృత్వః ప్రార్థితేన రుద్రేణ అన్యజన్మని పంచ తే పతయో భవిష్యంతీతి వరదానం॥ 5 ॥ పునః రుద్రాత ని కౌత్పవరప్రాప్తిః॥ 6 ॥ త్వయి గంగాజలస్థాయాం తత్రాగమిష్యంతమింద్రమానయేతి నాలాయనీంప్రతి రుద్రస్యాజ్ఞాపనం॥ 7 ॥

Mahabharata - Adi Parva - Chapter Text

1-213-0 (9298) 
ద్రుపద ఉవాచ। 1-213-0x (1179) 
బ్రూహి తత్కారణం యేన బ్రహ్మన్నాలాయనీ శుభా।
జాతా మమాధ్వరే కృష్మా సర్వవేదవిదాం వర॥ 1-213-1 (9299) 
వ్యాస ఉవాచ। 1-213-2x (1180) 
శృణు రాజన్యథా హ్యస్యా దత్తో రుద్రేణ వై వరః।
యదర్థం చైవ సంభూతా తవ గేహే యశస్వినీ॥ 1-213-2 (9300) 
హంత త కథయిష్యామి కృష్మాయాః పౌర్వదేహికం।
ఇంద్రసేనేతి విఖ్యాతా పురా నాలాయనీ శుభా॥ 1-213-3 (9301) 
మౌద్గల్యస్య పతిమాసాద్య చచార విగతజ్వరా।
మౌద్గల్యస్య మహర్షేశ్చ రమమాణస్య వై తయా॥ 1-213-4 (9302) 
సంవత్సరగణా రాజన్వ్యతీయుః క్షణవత్తదా।
తతః కదాచిద్ధర్మాత్మా తృప్తః కామైర్వ్యరజ్యత॥ 1-213-5 (9303) 
అన్విచ్ఛన్పరమం ధర్మం బ్రహ్మయోగపరోఽభవత్।
ఉత్ససర్జ స తాం విప్రః సా తదా చాపతద్భువి। 
మౌద్గల్యో రాజశార్దూల తపోభిర్భావితః సదా॥  1-213-6 (9304) 
నాలాయన్యువాచ। 1-213-7x (1181) 
ప్రసీద భగవన్మహ్యం న మాముత్స్రష్టుమర్హసి।
అవితృప్తాస్మి బ్రహ్మర్షే కామానాం కామసేవనాత్॥ 1-213-7 (9305) 
మౌద్గల్య ఉవాచ। 1-213-8x (1182) 
యస్మాత్త్వం మామనిఃశంకా హ్యవక్తవ్యం భాషసే।
ఆచరంతీ తపోవిఘ్నం తస్మాచ్ఛృణు వచో మమ॥ 1-213-8 (9306) 
భవిష్యసి నృలోకే త్వం రాజపుత్రీ యశస్వి।
పాంచాలరాజస్య సుతా ద్రుపదస్య మహాత్మనః॥ 1-213-9 (9307) 
భవితారస్తత్ర తవ పతయః పంచ విప్లుతాః।
తైః సార్ధం మధురాకారైశ్చిరం రతిమవాప్స్యసి॥ 1-213-10 (9308) 
వైశంపాయన ఉవాచ। 1-213-11x (1183) 
సైవం శప్తా తు విమనా వనం ప్రాగాద్యశస్వినీ।
భోగైరతృప్తా దేవేశం తపసాఽఽరాధయత్తదా॥ 1-213-11 (9309) 
నిరాశీర్మారుతాహారా నిరాహారా తథైవ చ।
అనువర్తమానా త్వాదిత్యం తథా పంచతపాభవత్॥ 1-213-12 (9310) 
తీవ్రేణ తపసా తస్యాస్తుష్టః పశుపతిః స్వయం।
వచం ప్రాదాత్తదా రుద్రః సర్వలోకేశ్వరః ప్రభుః॥ 1-213-13 (9311) 
భవిష్యతి పరం జన్మ భవిష్యతి వరాంగనా।
భవిష్యంతి పరం భద్రే పతయః పంచ విశ్రుతాః॥ 1-213-14 (9312) 
మహేంద్రవపుషః సర్వే మహేంద్రసమవిక్రమాః।
తత్రస్థా చ మహత్కర్మ సురాణాం త్వం కరిష్యసి॥ 1-213-15 (9313) 
స్త్ర్యువాచ। 1-213-16x (1184) 
ఏకః ఖలు మయా భర్తా వృతః పంచ త్విమే కథం।
ఏకో భవతి నైకస్యా బహవస్తద్బ్రవీహి మే॥ 1-213-16 (9314) 
మహేశ్వర ఉవాచ। 1-213-17x (1185) 
పంచకృత్వస్త్వయా చోక్తః పతిం దేహీత్యహం పునః।
పంచతే పతయో భద్రే భవిష్యంతి సుఖావహాః॥ 1-213-17 (9315) 
స్త్ర్యువాచ। 1-213-18x (1186) 
ధర్మ ఏకః పతిః స్త్రీణాం పూర్వమే ప్రకల్పితః।
బహుపత్నీకతా పుంసో ధర్మశ్చ బహుభిః కృతః॥ 1-213-18 (9316) 
స్త్రీధర్మః పూర్వమేవాయం నిర్మితో మునిభిః సదా।
సహధర్మచరీ భర్తురేకా ఏకస్య చోచ్యతే॥ 1-213-19 (9317) 
ఏకో హి భర్తా నారీణాం కౌమార ఇతి లౌకికః।
ఆపత్సు చ నియోగేన భర్తుర్నార్యాః పరః స్మృతః॥ 1-213-20 (9318) 
గచ్ఛేత న తృతీయం తు తస్యా నిష్కృతిరుచ్యతే।
చతుర్థే పతితా నారీ పంచమే వర్ధకీ భవేత్॥ 1-213-21 (9319) 
ఏవం గతే ధర్మపథే న వృణే బహుపుంస్కతాం।
అలోకాచరితాత్త్సమాత్కథం ముచ్యేయ సంకరాత్॥ 1-213-22 (9320) 
మహేశ్వర ఉవాచ। 1-213-23x (1187) 
అనావృతాః పురా నార్యో హ్యాసఞ్శుధ్యంతి చార్తవే।
సకృదుక్తం త్వయా నైతన్నాధర్మస్తే భవిష్యతి॥ 1-213-23 (9321) 
స్త్ర్యువాచ। 1-213-24x (1188) 
యది మే పతయః పంచ రతిమిచ్ఛామి తైర్మిథః।
కౌమారం చ భవేత్సర్వైః సంగమే సంగమే చ మే॥ 1-213-24 (9322) 
పతిశుశ్రూషయా చైవ సిద్ధిః ప్రాప్తా మయా పురా।
భోగేచ్ఛా చ మయా ప్రాప్తా స చ భోగశ్చ మే భవేత్॥ 1-213-25 (9323) 
రుద్ర ఉవాచ। 1-213-26x (1189) 
రతిశ్చ భద్రే సిద్ధిశ్చ న భజేతే పరస్పరం।
భోగానాప్స్యసి సిద్ధిం చ యోగేన చ మహత్త్వతాం॥ 1-213-26 (9324) 
అన్యదేహాంతరే చైవ రూపభాగ్యగుణాన్వితా।
పంచభిః ప్రాప్య కౌమారం మహాభాగా భవిష్యసి॥ 1-213-27 (9325) 
గచ్ఛ గంగాజలస్థా చ నరం పశ్యసి యం శుభే।
తమానయ మమాభ్యాశం సురరాజం శుచిస్మితే॥ 1-213-28 (9326) 
ఇత్యుక్తా విశ్వరూపేణ రుద్రం కృత్వా ప్రదక్షిణం।
జగామ గంగాముద్దిశ్య పుణ్యాం త్రిపథగాం నదీం॥ ॥ 1-213-29 (9327) 
 
ఇతి శ్రీమన్మహాభారతే ఆదిపర్వణి వైవాహికపర్వణి త్రయోదశాధికద్విశతతమోఽధ్యాయః॥ 213 ॥

Mahabharata - Adi Parva - Chapter Footnotes

1-213-23 అనావృతాః నిరోధరహితాః॥ త్రయోదశాధికద్విశతతమోఽధ్యాయః॥ 213 ॥



ఆదిపర్వ - అధ్యాయ 214

॥ శ్రీః ॥

1.214. అధ్యాయః 214 

Mahabharata - Adi Parva - Chapter Topics

పంచే ఉపాఖ్యానప్రారంభః॥ 1 ॥ నైమిశారణ్యే దేవైరారబ్ధే సత్రే యమస్య శామిత్రకర్మణి వ్యాపృతత్వాత్ లోకే ప్రజాబాహుల్యం దృష్ట్వా తత్పరిజిహీర్షయా దేవైర్బ్రహ్మసమీపగమనం॥ 2 ॥ బ్రహ్మాజ్ఞయా పునర్నైమిశారణ్యం గతస్య గంగాయాం పుండరీకం దృష్ట్వా తజ్జిహీర్షయా గతస్య ఇంద్రస్య తత్ర రుదంతాః స్త్రియాః దర్శనం॥ 3 ॥ తామనుగచ్ఛతేంద్రేణ పర్వతవివరే పూర్వేషాం చతుర్ణాం ఇంద్రాణాం దర్శనం॥ 4 ॥ బలరామకేశవద్రౌపద్యాదీనాముత్పత్తికథా॥ 5 ॥ వ్యాసదత్తదివ్యదృష్టేర్ద్రుపదస్య పాండవద్రౌపదీపూర్వరూపదర్శనం॥ 6 ॥ ద్రౌపద్యా అవ్యవహితపూర్వజన్మవృత్తాంతకథనం॥ 7 ॥

Mahabharata - Adi Parva - Chapter Text

1-214-0 (9328) 
వ్యాస ఉవాచ। 1-214-0x (1190) 
పురా వై నైమిశారణ్యే దేవాః సత్రముపాసతే।
తత్ర వైవస్వతో రాజఞ్శామిత్రమకరోత్తదా॥ 1-214-1 (9329) 
తతో యమో దీక్షితస్తత్ర రాజ-
న్నామారయత్కంచిదపి ప్రజానాం। 
తతః ప్రజాస్తా బహులా బభూవుః
కాలాతిపాతాన్మరణప్రహీణాః॥  1-214-2 (9330) 
సోమశ్చ శక్రో వరుణః కుబేరః
సాధ్యా రుద్రా వసవోఽథాశ్వినౌ చ। 
ప్రజాపతిర్భువనస్య ప్రణేతా
సమాజగ్ముస్తత్ర దేవాస్తథాఽన్యే॥  1-214-3 (9331) 
తతోఽబ్రువఁల్లోకగురుం సమేతా
భయాత్తీవ్రాన్మానుషాణాం వివృద్ధ్యా। 
తస్మాద్భయాదుద్విజంతః సుఖేప్సవః
ప్రయామ సర్వే శరణం భవంతం॥  1-214-4 (9332) 
పితామహ ఉవాచ। 1-214-5x (1191) 
కిం వో భయం మానుషేభ్యో యూయం సర్వే యదాఽమరాః।
మా వో మర్త్యసకాశాద్వై భయం భవితుమర్హతి॥ 1-214-5 (9333) 
దేవా ఊచుః। 1-214-6x (1192) 
మర్త్యా అమర్త్యాః సంవృత్తా న విశేషోఽస్తి కశ్చన।
అవిశేషాదుద్విజంతో విశేషార్థమిహాగతాః॥ 1-214-6 (9334) 
శ్రీభగవానువాచ। 1-214-7x (1193) 
వైవస్వతో వ్యాపృతః సత్రహేతో-
స్తేన త్విమే న ంరియంతే మనుష్యాః। 
తస్మిన్నేకాగ్రే కృతసర్వకార్యే
తత ఏషాం భవితైవాంతకాలః॥  1-214-7 (9335) 
వైవస్వతస్యైవ తనుర్విభక్తా
వీర్యేణ యుష్మాకముత ప్రవృద్ధా। 
సైషామంతో భవితా హ్యంతకాలే
న తత్ర వీర్యం భవితా నరేషు॥  1-214-8 (9336) 
వ్యాస ఉవాచ। 1-214-9x (1194) 
తతస్తు తే పూర్వజదేవవాక్యం
శ్రుత్వా జగ్ముర్యత్ర దేవా యజంతే। 
సమాసీనాస్తే సమేతా మహాబలా
భాగీరథ్యాం దదృశుః పుండరీకం॥  1-214-9 (9337) 
దృష్ట్వా చ తద్విస్మితాస్తే బభూవు-
స్తేషామింద్రస్తత్ర శూరో జగామ। 
సోఽపశ్యద్యోషామథ పావకప్రభాం
యత్ర దేవీ గంగా సతతం ప్రసూతా॥  1-214-10 (9338) 
సా తత్ర యోషా రుదతీ జలార్థినీ
గంగాం దేవీం వ్యవగాహ్య వ్యతిష్ఠత్। 
తస్యాశ్రుబిందుః పతితో జలే య-
స్తత్పద్మమాసీదథ తత్ర కాంచనం॥  1-214-11 (9339) 
తదద్భుతం ప్రేక్ష్య వజ్రీ తదానీ-
మపృచ్ఛత్తాం యోషితమంతికాద్వై। 
కా త్వం భద్రే రోదిషి కస్య హేతో-
ర్వాక్యం తథ్యం కామయేఽహం బ్రవీహి॥  1-214-12 (9340) 
స్త్ర్యువాచ। 1-214-13x (1195) 
త్వం వేత్స్యసే మామిహ యాఽస్మి శక్ర
యదర్థం చాహం రోదిమి మందభాగ్యా। 
ఆగచ్ఛ రాజన్పురతో గమిష్యే
ద్రష్టాఽసి తద్రోదిమి యత్కృతేఽహం॥  1-214-13 (9341) 
వ్యాస ఉవాచ। 1-214-14x (1196) 
తాం గచ్ఛంతీమన్వగచ్ఛత్తదానీం
సోఽపశ్యదారాత్తరుణం దర్శనీయం। 
సిద్ధాసనస్థం యువతీసహాయం
క్రీడంతమక్షైర్గిరిరాజమూర్ధ్ని॥  1-214-14 (9342) 
తమబ్రవీద్దేవరాజో మమేదం
త్వం విద్ధి విద్వన్భువనం వశే స్థితం। 
ఈశోఽహస్మీతి సమన్యురబ్రవీ-
ద్దృష్ట్వా తమక్షైః సుభృశం ప్రమత్తం॥  1-214-15 (9343) 
క్రుద్ధం చ శక్రం ప్రసమీక్ష్య దేవో
జహాయ శక్రం చ శైరుదైక్షత। 
సంస్తంభితోఽభూదథ దేవరాజ-
స్తేనేక్షితః స్థాణురివావతస్థే॥  1-214-16 (9344) 
యదా తు పర్యాప్తమిహాస్య క్రీడయా
తదా దేవీం రుదతీం తామువాచ। 
ఆనీయతామేష యతోఽహమారా-
న్నైనం దర్పః పునరప్యావిశేత॥  1-214-17 (9345) 
తతః శక్రః స్పృష్టమాత్రస్తయా తు
స్రస్తైరంగైః పతితోఽభూద్ధరణ్యాం। 
తమబ్రవీద్భగవానుగ్రతేజా
మైవం పునః శక్ర కృథాః కథంచిత్॥  1-214-18 (9346) 
నివర్తయైనం చ మహాద్రిరాజం
బలం చ వీర్యం చ తవాప్రమేయం। 
ఛిద్రస్య చైవావిశ మధ్యమస్య
యత్రాసతే త్వద్విధాః సూర్యభాసః॥  1-214-19 (9347) 
స తద్వివృత్య వివరం మహాగిరే-
స్తుల్యద్యుతీంశ్చతురోఽన్యాందదర్శ। 
స తానభిప్రేక్ష్య బభూవ దుఃఖితః
కచ్చిన్నాహం భవితా వై యథేమే॥  1-214-20 (9348) 
తతో దేవో గిరిశో వజ్రపాణిం
వివృత్య నేత్రే కుపితోఽభ్యువాచ। 
దరీమేతాం ప్రవిశ త్వం శతక్రతో
యన్మాం బాల్యాదవమంస్థాః పురస్తాత్॥  1-214-21 (9349) 
ఉక్తస్త్వేవం విభునా దేవరాజః
ప్రావేపతాఽఽర్తో భృశమేవాభిషంగాత్। 
స్రస్తైరంగైరనిలేనేవ నున్న-
మశ్వత్థపత్రం గిరిరాజమూర్ధ్ని॥  1-214-22 (9350) 
స ప్రాంజలిర్వై వృషవాహనేన
ప్రవేపమానః సహసైవముక్తః। 
ఉవాచ దేవం బహురూపముగ్ర-
మద్యాశేషస్య భువనస్య త్వం భవాద్యః॥  1-214-23 (9351) 
తమబ్రవీదుగ్రవర్చాః ప్రహస్య
నైవంశీలాః శేషమిహాప్నువంతి। 
ఏతేఽప్యేవం భవితారః పురస్తా-
త్తస్మాదేతాం దరీమావిశ్య శేష్య॥  1-214-24 (9352) 
ఏషా భార్యా భవితా వో న సంశయో
యోనిం సర్వే మానుషీమావిశధ్వం। 
తత్ర యూయం కర్మ కృత్వాఽవిషహ్యం
బహూనన్యాన్నిధనం ప్రాపయిత్వా॥  1-214-25 (9353) 
`అస్త్రైర్దివ్యైర్మానుషాన్యోధయిత్వా
శూరాన్సర్వానాహవే సంవిజిత్య।' 
ఆగంతారః పునరేవేంద్రవలోకం
స్వకర్మణా పూర్వచితం మహార్హం।
సర్వం మయా భాషితమేతదేవం
కర్తవ్యమన్యద్వివిధార్థయుక్తం॥  1-214-26 (9354) 
పూర్వేంద్రా ఊచుః। 1-214-27x (1197) 
గమిష్యామో మానుషం దేవలోకా-
ద్దురాధరో విహితో యత్ర మోక్షః। 
దేవాస్త్వస్మానాదధీరంజనన్యాం
ధర్మో వాయుర్మఘవానశ్వినౌ చ॥  1-214-27 (9355) 
వ్యాస ఉవాచ। 1-214-28x (1198) 
ఏతచ్ఛ్రుత్వా వజ్రపాణిర్వచస్తు
దేవశ్రేష్ఠం పునరేవేదమాహ। 
వీర్యేణాహం పురుషం కార్యహేతో-
ర్దద్యామేషాం పంచమం మత్ప్రసూతం॥  1-214-28 (9356) 
విశ్వభుగ్భూతధామా చ శిబిరింద్రః ప్రతాపవాన్।
శాంతిశ్చతుర్థస్తేషాం వై తేజస్వీ పంచమః స్మృతః॥ 1-214-29 (9357) 
తేషాం కామం భగవానుగ్రధన్వా
ప్రాదాదిష్టం సన్నిసర్గాద్యథోక్తం। 
తాం చాప్యేషాం యోషితం లోకకాంతాం
శ్రియం భార్యాం వ్యదధాన్మానుషేషు॥  1-214-30 (9358) 
తైరేవ సార్ధం తు తతః స దేవో
జగామ నారాయణమప్రమేయం। 
అనంతమవ్యక్తమజం పురాణం
సనాతనం విశ్వమనంతరూపం॥  1-214-31 (9359) 
స చాపి తద్వ్యదధాత్సర్వమేవ
తతః సర్వే సంబభూవుర్ధరణ్యమాం। 
`నరం తు దేవం విబుధప్రధాన-
మింద్రాజ్జిష్ణుం పంచమం కల్పయిత్వా।'
స చాపి కేశౌ హరిరుద్బబర్హ
శుక్లమేకమపరం చాపి కృష్ణం॥  1-214-32 (9360) 
తౌ చాపి కేశౌ విశతాం యదూనాం
కులే స్త్రియౌ దేవకీం రోహిణీం చ। 
తయోరేకో బలదేవో బభూవ
యోఽసౌ శ్వేతస్య దేవస్య కేశః।
కృష్ణో ద్వితీయః కేశవః సంబభూవ
కేశో యోఽసౌ వర్ణతః కృష్ణ ఉక్తః॥  1-214-33 (9361) 
యే తే పూర్వం శక్రరూపా నిబద్ధా-
స్తస్యాం దర్యాం పర్వతస్యోత్తరస్య। 
ఇహైవ తే పాండవా వీర్యవంతః
శక్రస్యాంశః పాండవః సవ్యసాచీ॥  1-214-34 (9362) 
ఏవమేతే పాండవాః సంబభూవు-
ర్యే తే రాజన్పూర్వమింద్రా బభూవుః। 
లక్ష్మీశ్చైషాం పూర్వమేవోపదిష్టా
భార్యా యైషా ద్రౌపదీ దివ్యరూపా॥  1-214-35 (9363) 
కథం హి స్త్రీ కర్మణా తే మహీతలా-
త్సముత్తిష్ఠేదన్యతో దైవయోగాత్। 
యస్యా రూపం సోమసూర్యప్రకాశం
గంధశ్చాస్యాః కోశమాత్రాత్ప్రవాతి॥  1-214-36 (9364) 
ఇదం చాన్యత్ప్రీతిపూర్వం నరేంద్ర
దదాని తే వరమత్యద్భుతం చ। 
దివ్యం చక్షుః పశ్య కుంతీసుతాంస్త్వం
పుణ్యైర్దివ్యైః పూర్వదేహైరుపేతాన్॥  1-214-37 (9365) 
వైశంపాయన ఉవాచ। 1-214-38x (1199) 
తతో వ్యాసః పరమోదారకర్మా
శుచిర్విప్రస్తపసా తస్య రాజ్ఞః। 
చక్షుర్దివ్యం ప్రదదౌ తాంశ్చ సర్వాన్
రాజాఽపశ్యత్పూర్వదేహైర్యథావత్॥  1-214-38 (9366) 
తతో దివ్యాన్హేమకిరీటమాలినః
శక్రప్రఖ్యాన్పావకాదిత్యవర్ణాన్। 
బద్ధాపీడాంశ్చారురూపాంశ్చ యూనో
వ్యూఢోరస్కాంస్తాలమాత్రాందదర్శ॥  1-214-39 (9367) 
దివ్యైర్వస్త్రైరజోభిః సుగంధై-
ర్మాల్యైశ్చాగ్ర్యైః శోభమానానతీవ। 
సాక్షాత్త్ర్యక్షాన్వా వసూంశ్చాపి రుద్రా-
నాదిత్యాన్వా సర్వగుణోపపన్నాన్॥  1-214-40 (9368) 
తాన్పూర్వేంద్రానభివీక్ష్యాభిరూపా-
త్ర్శక్రాత్మజం చేంద్రరూపం నిశంయ। 
ప్రీతో రాజా ద్రుపదో విస్మితశ్చ
దివ్యాం మాయాం తామవేక్ష్యాప్రమేయాం॥  1-214-41 (9369) 
తాం చైవాగ్ర్యాం స్త్రియమతిరూపయుక్తాం
దివ్యాం సాక్షాత్సోమవహ్నిప్రకాశాం। 
యోగ్యాం తేషాం రూపతేజోయశోభిః
పత్నీ మత్వా హృష్టవాన్పార్థివేంద్రః॥  1-214-42 (9370) 
స తద్దృష్ట్వా మహదాశ్చర్యరూపం
జగ్రాహ పాదౌ సత్యవత్యాః సుతస్య। 
నైతచ్చిత్రం పరమర్షే త్వయీతి
ప్రసన్నచేతాః స ఉవాచ చైనం॥  1-214-43 (9371) 
`వ్యాస ఉవాచ। 1-214-44x (1200) 
ఇదం చాపి పురావృత్తం తన్నిబోధ చ భూమిమ।
కీర్త్యమానం నృపర్షీణాం పూర్వేషాం దారకర్మణి॥ 1-214-44 (9372) 
నితంతుర్నామ రాజర్షిర్బభూవ భువి విశ్రుతః।
తస్య పుత్రా మహేష్వాసా బభూవుః పంచ భూమితాః॥ 1-214-45 (9373) 
సాల్వేయః శూరసేనశ్చ శ్రుతసేనశ్చ వీర్యవాన్।
తిందుసారోఽతిసారశ్చ క్షత్రియాః క్రతుయాజినః॥ 1-214-46 (9374) 
నాతిచక్రమురన్యోన్యమన్యోన్యస్య ప్రియంవదాః।
అనీర్ష్యవో ధర్మవిదః సౌంయాశ్చైవ ప్రియకరాః॥ 1-214-47 (9375) 
ఏతాన్నైతంతవాన్పంచ శిబిపుత్రీ స్వయంవరే।
అవాప స్వపతీన్వీరాన్భౌమాశ్వీ మనుజాధిపాన్॥ 1-214-48 (9376) 
వీణేవ మధురారావా గాంధర్వస్వరమూర్చ్ఛితా।
ఉత్తమా సర్వనారీణాం భౌమాశ్వీ హ్యభవత్తదా॥ 1-214-49 (9377) 
యస్యా నైతంతవాః పంచ పతయః క్షత్రియర్షభాః।
బభూవుః పృథివీపాలాః సర్వైః సముదితా గుణైః॥ 1-214-50 (9378) 
తేషామేకాభవద్భార్యా రాజ్ఞామౌశీనరీ శుభా।
భౌమాశ్వీ నామ భద్రం తే తథారూపగుణాన్వితా॥ 1-214-51 (9379) 
పంచభ్యః పంచధా పంచ దాయాదాన్సా వ్యజాయత।
తేభ్యో నైతంతవేభ్యస్తు రాజశార్దూల వై తదా॥ 1-214-52 (9380) 
పృథగాఖ్యాఽభవత్తేషాం భ్రాతౄణాం పంచధా భువి।
యథావత్కీర్త్యమానాంస్తాంఛృణు మే రాజసత్తమ॥ 1-214-53 (9381) 
సాల్వేయాః శూరసేనాశ్చ శ్రుతసేనాశ్చ పార్థివాః।
తిందుసారాతిసారాశ్చ వంశా ఏషాం నృపోత్తమ॥ 1-214-54 (9382) 
ఏవమేకాఽభవద్భార్యా భౌమాశ్వీ భువి విశ్రుతా।
తథైవ ద్రుపదైషా తే సుతా వై దేవరూపిణీ। 
పంచానాం విహితా పత్నీ కృష్ణా పార్షత్యనిందితా'॥  1-214-55 (9383) 
వ్యాస ఉవాచ। 1-214-56x (1201) 
ఆసీత్తపోవంనే కాచిదృషేః కన్యా మహాత్మనః।
నాధ్యగచ్ఛత్పతిం సా తు కన్యా రూపవతీ సతీ॥ 1-214-56 (9384) 
తోషయామాస తపసా సా కిలోగ్రేణ శంకరం।
తామువాచేశ్వరః ప్రీతో వృణు కామమితి స్వయం॥ 1-214-57 (9385) 
సైవముక్తాఽబ్రవీత్కన్యా దేవం వరదమీశ్వరం।
పతిం సర్వగుణోపేతమిచ్ఛామీతి పునఃపునః॥ 1-214-58 (9386) 
దదౌ తస్యై స దేవేశస్తం వరం ప్రీతమానసః।
పంచ తే పతయో భద్రే భవిష్యంతీతి శంకరః॥ 1-214-59 (9387) 
సా ప్రసాదయతీ దేవమిదం భూయోఽభ్యభాషత।
ఏకం పతిం గుణోపేతం త్వత్తోఽర్హామీతి శంకర॥ 1-214-60 (9388) 
తాం దేవదేవః ప్రీతాత్మా పునః ప్రాహ శుభం వచః।
పంచకృత్వస్త్వయోక్తోఽహం పతిం దేహీతి వై పునః॥ 1-214-61 (9389) 
తత్తథా భవితా భద్రే వచస్తద్భద్రమస్తు తే।
దేహమన్యం గతాయాస్తే సర్వమేతద్భవిష్యతి॥ 1-214-62 (9390) 
ద్రుపదైషా హి సా జజ్ఞే సుతా వై దేవరూపిణీ।
పంచానాం విహితా పత్నీ కృష్ణా పార్షత్యనిందితా॥ 1-214-63 (9391) 
`సైవ నాలాయనీ భూత్వా రూపేణాప్రతిమా భువి।
మౌద్గల్యం పతిమాస్థాయ శివాద్వరమభీప్సతీ॥ 1-214-64 (9392) 
ఏతద్దేవరహస్యం తే శ్రావితం రాజసత్తమ।
నాఖ్యాతవ్యం కస్యచిద్వై దేవగుహ్యమిదం యతః॥'  1-214-65 (9393) 
స్వర్గశ్రీః పాండవార్థం తు సముత్పన్నా మహామఖే।
సేహ తప్త్వా తపో ఘోరం దుహితృత్వం తవాగతా॥ 1-214-66 (9394) 
సైషా దేవీ రుచిరా దేవజుష్టా
పంచానామేకా స్వకృతేనేహ కర్మణా। 
సృష్టా స్వయం దేవపత్నీ స్వయంభువా
శ్రుత్వా రాజంద్రుపదేష్టం కురుష్వ॥ ॥  1-214-67 (9395) 
 
ఇతి శ్రీమన్మహాభారతే ఆదిపర్వణి వైవాహికపర్వణి చతుర్దశాధికద్విశతతమోఽధ్యాయః॥ 214 ॥

Mahabharata - Adi Parva - Chapter Footnotes

1-214-1 శమితా యజ్ఞే పశువధకర్తా తస్య భావః శామిత్రం॥ 1-214-3 యత్ర ప్రజాపతిస్తత్ర సోమాదయః సమాజగ్ముః॥ 1-214-11 తస్యాః అశ్రుబిందుః। సంధిరార్షః॥ 1-214-21 తతః శీఘ్రమప్రవేశాద్ధేతోః॥ 1-214-23 హే భవ అద్య త్వమశేషస్య భువనస్య ఆద్యః పతిరసి। అద్యేత్యనేన మాం జిత్వైవ నత్వన్యథేతి సూచితం॥ 1-214-24 శేషం ప్రసాదం॥ 1-214-27 దురాధరో దుష్ప్రాపః॥ 1-214-28 వీర్యేణ శుక్రద్వారా పురుషమంశభూతం దద్యాం॥ 1-214-29 తేజస్వీ ఇంద్రాంశః॥ 1-214-31 తైర్విశ్వభుగాదిభిః। స దేవో మహాదేవః॥ 1-214-32 వ్యదధాద్విహితవాన్ ఆజ్ఞప్తవానిత్యర్థః। ఉద్బబర్హ ఉద్ధృతవాన్॥ 1-214-38 తస్య రాజ్ఞః। తస్మై రాజ్ఞే॥ చతుర్దశాధికద్విశతతమోఽధ్యాయః॥ 214 ॥



ఆదిపర్వ - అధ్యాయ 215

॥ శ్రీః ॥

1.215. అధ్యాయః 215 

Mahabharata - Adi Parva - Chapter Topics

యుధిష్ఠిరాదీనాం క్రమేణ ద్రౌపద్యాః పాణిగ్రహణం॥ 1 ॥

Mahabharata - Adi Parva - Chapter Text

1-215-0 (9396) 
ద్రుపద ఉవాచ। 1-215-0x (1202) 
అశ్రుత్వైవం వచనం తే మహర్షే
మయా పూర్వం యతితం సంవిధాతుం। 
న వై శక్యం విహితస్యాపయానం
తదేవేదముపపన్నం విధానం॥  1-215-1 (9397) 
దిష్టస్య గ్రంథిరనివర్తనీయః
స్వకర్మణా విహితం తేన కించిత్। 
కృతం నిమిత్తమిహ నైకహేతో-
స్తదేవేదముపన్నం విధానం॥  1-215-2 (9398) 
యథైవ కృష్ణోక్తవతీ పురస్తా-
న్నైకాన్పతీన్మే భగవాందదాతు। 
స చాప్యేవం వరమిత్యబ్రవీత్తాం
దేవో హి వేత్తా పరమం యదత్ర॥  1-215-3 (9399) 
యది చైవం విహితః శంకరేణ
ధర్మోఽధర్మో వా నాత్ర మమాపరాధః। 
గృహ్ణంత్విమే విధితత్పాణిమస్యా
యథోపజోషం విహితైషాం హి కృష్ణా॥  1-215-4 (9400) 
వ్యాస ఉవాచ। 1-215-5x (1203) 
నాయం విధిర్మానుషాణాం వివాహే
దేవా హ్యేతే ద్రౌపదీ చాపి లక్ష్మీః। 
ప్రాక్కర్మణః సుకృతాత్పాండవానాం
పంచానాం భార్యా దేవదేవప్రసాదాత్॥  1-215-5 (9401) 
తేషామేవాయం విహితః స్యాద్వివాహో
యథా హ్యేష ద్రౌపదీపాండవానాం। 
అన్యేషాం నృణాం యోషితాం చ
న ధర్మః స్యాన్మానవోక్తో నరేంద్ర॥  1-215-6 (9402) 
వైశంపాయన ఉవాచ। 1-215-7x (1204) 
తత ఆజగ్మతుస్తత్ర తౌ వ్యాసద్రుపదావుభౌ।
కుంతీ సపుత్రా యత్రాస్తే ధృష్టద్యుంనశ్చ పార్షతః। 
తతో ద్వైపాయనః కృష్ణో యుధిష్ఠిరమథాగమత్॥'  1-215-7 (9403) 
తతోఽబ్రవీద్భగవాంధర్మరాజ-
మద్యైవ పుణ్యేఽహని పాండవేయ। 
పుణ్యే పుష్యే యోగముపైతి చంద్రమాః
పాణిం కృష్ణాయాస్త్వం గృహాణాద్య పూర్వం॥  1-215-8 (9404) 
`ఏవముక్త్వా ధర్మరాజం భీమాదీనప్యభాషత॥  1-215-9 (9405) 
క్రమేణ పురుషవ్యాఘ్రాః పాణిం గృహ్ణంతు పాణిభిః।
ఏవమేవ మయా సర్వం దృష్టమేతత్పురాఽనఘాః॥ 1-215-10 (9406) 
వైశంపాయన ఉవాచ। 1-215-11x (1205) 
తతో రాజా యజ్ఞసేనః సపుత్రో
జన్యార్థణుక్తం బహు తత్తదగ్ర్యం। 
`సమర్థయామాస మహానుభావో
హృష్టః సపుత్రః సహబంధువర్గః।'
సమానయామాస సుతాం చ కృష్ణా-
మాప్లావ్య రత్నైర్బహుభిర్విభూష్య॥  1-215-11 (9407) 
తతస్తు సర్వే సుహృదో నృపస్య
సమాజగ్ముః సహితా మంత్రిణశ్చ। 
ద్రష్టుం వివాహం పరమప్రతీతా
ద్విజాశ్చ పౌరాశ్చ యథాప్రధానాః॥  1-215-12 (9408) 
తతోఽస్య వేశ్మాగ్ర్యజనోపశోభితం
విస్తీర్ణపద్మోత్పలభూషితాజిరం। 
బలౌఘరత్నౌఘవిచిత్రమాబభౌ
నభో యథా నిర్మలతారకాన్వితం॥  1-215-13 (9409) 
తతస్తు తే కౌరవరాజపుత్రా
విభూషితాః కుండలినో యువానః। 
మహార్హవస్త్రాంబరచందనోక్షితాః
కృతాభిషేకాః కృతమంగలక్రియాః॥  1-215-14 (9410) 
పురోహితేనాగ్నిసమానవర్చసా
సహైవ ధౌంయేన యతావిధి ప్రభో। 
క్రమేణ సర్వే వివిశుస్తతః సదో
మహర్షభా గోష్ఠమివాభినందినః॥  1-215-15 (9411) 
తతః సమాధాయ స వేదపరాగో
జుహావ మంత్రైర్జ్వలితం హుతాశనం। 
యుధిష్ఠిరం చాప్యుపనీయ మంత్రవి-
న్నియోజయామాస సహైవ కృష్ణయా॥  1-215-16 (9412) 
ప్రదక్షిణం తౌ ప్రగృహీతపాణీ
సమానయామాస స వేదపరాగః। 
`విప్రాంశ్చ సంతర్ప్య యుధిష్ఠిరో ధనై-
ర్గోభిశ్చ రత్నైర్వివిధైశ్చ పూర్వం॥  1-215-17 (9413) 
తదా స రాజా ద్రుపదస్య పుత్రికా-
పాణిం ప్రజగ్రాహ హుతాశనాగ్రతః। 
ధౌంయేన మంత్రైర్విధివద్భుతేఽగ్నౌ
సహాగ్నికల్పైర్ఋషిభిః సమేత్య॥  1-215-18 (9414) 
తతోఽంతరిక్షాత్కుసుమాని పేతు-
ర్వవౌ చ వాయుః సుమనోజ్ఞగంధః। 
తతోఽభ్యనుజ్ఞాప్య సమాజశోభితం
యుధిష్ఠిరం రాజపురోహితస్తదా॥  1-215-19 (9415) 
విప్రాంశ్చ సర్వాన్సుహృదశ్చ రాజ్ఞః
సమేత్య రాజానమదీనసత్వం। 
జగాద భూయోఽపి మహానుభావో
వచోఽర్థయుక్తం మనుజేశ్వరం తం॥  1-215-20 (9416) 
గృహ్ణంత్వథాన్యే నరదేవకన్యా-
పాణిం యథావన్నరదేవపుత్రాః। 
తమభ్యనందద్ద్రుపదస్తథా ద్విజం
తథా కురుష్వేతి తమాదిదేశ॥  1-215-21 (9417) 
పురోహితస్యానుమతేన రాజ్ఞ-
స్తే రాజపుత్రా ముదితా బభూవుః। 
క్రమేణ చాన్యే చ నరాధిపాత్మజా
వరస్త్రియాస్తే జగృహుః కరం తదా॥'  1-215-22 (9418) 
అహన్యహన్యుత్తమరూపధారిణో
మహారథాః కౌరవవంశవర్ధనాః॥  1-215-23 (9419) 
ఇదం చ తత్రాద్భుతరూపముత్తమం
జగాద దేవర్షిరతీతమానుషం। 
మహానుభావా కిల సా సుమధ్యమా
బభూవ కన్యైవ గతే గతేఽహని॥  1-215-24 (9420) 
`పతిశ్వశురతా జ్యేష్ఠే పతిదేవరతాఽనుజే।
మధ్యమేషు చ పాంచాల్యాస్త్రితయం త్రితయం త్రిషు॥'  1-215-25 (9421) 
కృతే వివాహే ద్రుపదో ధనం దదౌ
మహారథేభ్యో బహురూపముత్తమం। 
శతం రథానాం వరహేమమాలినాం
చతుర్యుజాం హేమఖలీనమాలినాం॥  1-215-26 (9422) 
శతం గజానామపి పద్మినాం తథా
శతం గిరిణామివ హేమశృంగిణాం। 
తథైవ దాసీశతమగ్ర్యయౌవనం
మహార్హవేషాభరణాంబరస్రజం॥  1-215-27 (9423) 
పృథక్పృథగ్దివ్యదృశాం పునర్దదౌ
తదా ధనం సౌమకిరగ్నిసాక్షికం। 
తథైవ వస్త్రాణి విభూషణాని
ప్రభావయుక్తాని మహానుభావః॥  1-215-28 (9424) 
కృతే వివాహే చ తతస్తు పాండవాః
ప్రభూతరత్నాముపలభ్య తాం శ్రియం। 
విజహ్రురింద్రప్రతిమా మహాబలాః
పురే తు పాంచాలనృపస్య తస్య హ॥ ॥  1-215-29 (9425) 
 
ఇతి శ్రీమన్మహాభారతే ఆదిపర్వణి వైవాహికపర్వణి పంచదశాధికద్విశతతమోఽధ్యాయః॥ 215 ॥

Mahabharata - Adi Parva - Chapter Footnotes

1-215-26 చతుర్యుజామశ్వచతుష్టయయుజాం॥ పంచదశాధికద్విశతతమోఽధ్యాయః॥ 215 ॥



ఆదిపర్వ - అధ్యాయ 216

॥ శ్రీః ॥

1.216. అధ్యాయః 216 

Mahabharata - Adi Parva - Chapter Topics

ద్రౌపదీంప్రతి కుంత్యా ఆశీర్వాదః॥ 1 ॥ శ్రీకృష్ణప్రేషితాలంకారాదీనాం పాండవైః స్వీకారః॥ 2 ॥

Mahabharata - Adi Parva - Chapter Text

1-216-0 (9426) 
వైశంపాయన ఉవాచ। 1-216-0x (1206) 
పాండవైః సహ సంయోగం గతస్య ద్రుపదస్య హ।
న బభూవ భయం కించిద్దేవేభ్యోఽపి కథంచన॥ 1-216-1 (9427) 
కుంతీమాసాద్య తా నార్యో ద్రుపదస్య మహాత్మనః।
నామ సంకీర్తయంత్యోఽస్యా జగ్ముః పాదౌ స్వమూర్ధభిః॥ 1-216-2 (9428) 
కృష్ణా చ క్షౌమసంవీతా కృతకౌతుకమంగలా।
కృతాభివాదనా శ్వశ్ర్వాస్తస్థౌ ప్రహ్వా కృతాంజలిః॥ 1-216-3 (9429) 
రూపలక్షణసంపన్నాం శీలాచారసమన్వితాం।
ద్రౌపదీమవదత్ప్రేంణా పృథాశీర్వచనం స్నుషాం॥ 1-216-4 (9430) 
యథేంద్రాణీ హరిహయే స్వాహా చైవ విభావసౌ।
రోహిణీ చ యథా సోమే దమయంతీ యథా నలే॥ 1-216-5 (9431) 
యథా వైశ్రవణే భద్రా వసిష్ఠే చాప్యరుంధతీ।
యథా నారాయణే లక్ష్మీస్తథా త్వం భవ భర్తృషు॥ 1-216-6 (9432) 
జీవసూర్వీరసూర్భద్రే బహుసౌఖ్యసమన్వితా।
సుభగా భోగసంపన్నా యజ్ఞపత్నీ పతివ్రతా॥ 1-216-7 (9433) 
అతిథీనాగతాన్సాధూన్వృద్దాన్బాలాంస్తథా గురూన్।
పూజయంత్యా యథాన్యాయం శశ్వద్గచ్ఛంతు తే సమాః॥ 1-216-8 (9434) 
కురుజాంగలముఖ్యేషు రాష్ట్రేషు నగరేషు చ।
అను త్వమభిషిచ్యస్వ నృపతిం ధర్మవత్సలా॥ 1-216-9 (9435) 
పతిభిర్నిర్జితాముర్వీం విక్రమేణ మహాబలైః।
కురు బ్రాహ్మణసాత్సర్వామశ్వమేధే మహాక్రతౌ॥ 1-216-10 (9436) 
పృథివ్యాం యాని రత్నాని గుణవంతి గుణాన్వితే।
తాన్యాప్నుహి త్వం కల్యాణి సుఖినీ శరదాం శతం॥ 1-216-11 (9437) 
యథా చ త్వాఽభినందామి వధ్వద్య క్షౌమసంవృతాం।
తథా భూయోఽభినందిష్యే జాతపుత్రాం గుణాన్వితాం॥ 1-216-12 (9438) 
వైశంపాయన ఉవాచ। 1-216-13x (1207) 
తతస్తు కృతదారేభ్యః పాండుభ్యః ప్రాహిణోద్ధరిః।
వైదూర్యమణిచిత్రాణి హైమాన్యాభరణాని చ॥ 1-216-13 (9439) 
వాసాంసి చ మహార్హాణి నానాదేశ్యాని మాధవః।
కంబలాజినరత్నాని స్పర్శవంతి శుభాని చ॥ 1-216-14 (9440) 
శయనాసనయానాని వివిధాని మహాంతి చ।
వైదూర్యవజ్రచిత్రాణి శతశో భాజనాని చ॥ 1-216-15 (9441) 
రూపయౌవనదాక్షిణ్యైరుపేతాశ్చ స్వలంకృతాః।
ప్రేష్యాః సంప్రదదౌ కృష్ణో నానాదేశ్యాః స్వలంకృతాః॥ 1-216-16 (9442) 
గజాన్వినీతాన్భద్రాంశ్చ సదశ్వాంశ్చ స్వలంకృతాన్।
రథాంశ్చ దాంతాన్సౌవర్ణైః శుభ్రైః పట్టైరలంకృతాన్॥ 1-216-17 (9443) 
కోటిశశ్చ సువర్ణం చ తేషామకృతకం తథా।
వీథీకృతమమేయాత్మా ప్రాహిణోన్మధుసూదనః॥ 1-216-18 (9444) 
తత్సర్వం ప్రతిజగ్రాహ ధర్మరాజో యుధిష్ఠిరః।
ముదా పరమయా యుక్తో గోవిందప్రియకాంయయా॥ ॥ 1-216-19 (9445) 
 
ఇతి శ్రీమన్మహాభారతే ఆదిపర్వణి వైవాహికపర్వణి షోడశాధికద్విశతతమోఽధ్యాయః॥ 216 ॥ ॥ సమాప్తం వైవాహికపర్వ ॥

Mahabharata - Adi Parva - Chapter Footnotes

1-216-12 హే వధు అద్య॥ షోడశాధికద్విశతతమోఽధ్యాయః॥ 216 ॥



ఆదిపర్వ - అధ్యాయ 217

॥ శ్రీః ॥

1.217. అధ్యాయః 217 

 
(అథ విదురాగమనరాజ్యలాభపర్వ  ॥ 14 ॥)

Mahabharata - Adi Parva - Chapter Topics

చారద్వారా పాండవవివాహాదివృత్తాంతశ్రవణేన అన్యైః రాజభిః భీష్మధృతరాష్ట్రాదీనాం ధిక్కారః॥ 1 ॥ ధార్తరాష్ట్రైః పాండవాన్ప్రతి మంత్రాలోచనం॥ 2 ॥ పాండవా హంతవ్యా ఇతి శకునేరుక్తిః॥ 3 ॥ పాండవానాం హంతుమశక్యత్వాత్తైః సహ సంధిః కర్తవ్య ఇతి సౌమదత్తేరుక్తిః॥ 4 ॥

Mahabharata - Adi Parva - Chapter Text

1-217-0 (9446) 
వైశంపాయన ఉవాచ। 1-217-0x (1208) 
తతో రాజ్ఞాం చైరరాప్తైః ప్రవృత్తిరుపనీయత।
పాండవైరుపసంపన్నా ద్రౌపదీ పతిభిః శుభా॥ 1-217-1 (9447) 
యేన తద్ధనురాదాయ లక్ష్యం విద్ధం మహాత్మనా।
సోఽర్జునో జయతాం శ్రేష్ఠో మహాబాణధనుర్ధరః॥ 1-217-2 (9448) 
యః శల్యం మద్రరాజం వై ప్రోత్క్షిప్యాపాతయద్బలీ।
త్రాసయామాస సంక్రుద్ధో వృక్షేణ పురుషాన్రణే॥ 1-217-3 (9449) 
న చాస్య సంభ్రమః కశ్చిదాసీత్తత్ర మహాత్మనః।
స భీమో భీమసంస్పర్శః శత్రుసేనాంగపాతనః॥ 1-217-4 (9450) 
`యోఽసావత్యక్రమీద్యుధ్యన్యుద్ధే దుర్యోధనం తథా।
స రాజా పాండవశ్రేష్ఠః పుణ్యభాగ్బుద్ధివర్ధనః॥ 1-217-5 (9451) 
దుర్యోధనస్యావరజైర్యౌ యుధ్యేతాం ప్రతీపవత్।
తౌ యమౌ వృత్తసంపన్నౌ సంపన్నబలవిక్రమౌ॥'  1-217-6 (9452) 
బ్రహ్మరూపధరాఞ్శ్రుత్వా ప్రశాంతాన్పాండునందనాన్।
కౌంతేయాన్మనుజేంద్రాణాం విస్మయః సమజాయత॥ 1-217-7 (9453) 
`పౌరా హి సర్వే రాజన్యాః సమపద్యంత విస్మితాః।'
సపుత్రా హి పురా కుంతీ దగ్ధా జతుగృహే శ్రుతా॥  1-217-8 (9454) 
`సర్వభూమిపతీనాం చ రాష్ట్రాణాం చ యశస్వినీ।'
పునర్జాతానివ చ తాంస్తేఽమన్యంత నరాధిపాః॥  1-217-9 (9455) 
ధిగకుర్వంస్తదా భీష్మం ధృతరాష్ట్రం చ కౌరవం।
కర్మణాఽతినృశంసేన పురోచనకృతేన వై॥ 1-217-10 (9456) 
ధార్మికాన్వృత్తసంపన్నాన్మాతుః ప్రియహితే రతాన్।
యదా తానీదృశాన్పార్థానుత్సాదయితుమిచ్ఛతి॥ 1-217-11 (9457) 
తతః స్వయంవరే వృత్తే ధార్తరాష్ట్రాశ్చ భారత।
మంత్రయంతి తతః సర్వే కర్ణసౌబలదూషితాః॥ 1-217-12 (9458) 
శకునిరువాచ। 1-217-13x (1209) 
కశ్చిచ్ఛత్రుః కర్శనీయః పీడనీయస్తథాఽపరః।
ఉత్సాదనీయాః కౌంతేయాః సర్వక్షత్రస్య మే మతాః॥ 1-217-13 (9459) 
ఏవం పరాజితాః సర్వే యది యూయం గమిష్యథ।
అకృత్వా సంవిదం కాంచిన్మనస్తప్స్యత్యసంశయం॥ 1-217-14 (9460) 
అయం దేశశ్చ కాలశ్చ పాండవాహరణాయ నః।
న చేదేవం కరిష్యధ్వం లోకే హాస్యా భవిష్యథ॥ 1-217-15 (9461) 
యమేతే సంశ్రితా వస్తుం కామయంతే చ భూమిపం।
సోఽల్పవీర్యబలో రాజా ద్రుపదో వై మతో మమ॥ 1-217-16 (9462) 
యావదేతాన్న జానంతి జీవతో వృష్ణిపుంగవాః।
చైద్యశ్చ పురుషవ్యాఘ్రః శిశుపాలః ప్రతాపవాన్॥ 1-217-17 (9463) 
ఏకీభావం గతో రాజ్ఞా ద్రుపదేన మహాత్మనా।
దురాధర్షతరా రాజన్భవిష్యంతి న సంశయః॥ 1-217-18 (9464) 
యావచ్చంచలతాం సర్వే ప్రాప్నువంతి నరాధిపాః।
తావదేవ వ్యవస్యామః పాండవానాం వధం ప్రతి॥ 1-217-19 (9465) 
ముక్తా జతుగృహాద్భీమాదాశీవిషముఖాదివ।
పునస్తే యది ముచ్యంతే మహన్నో భయమాగతం॥ 1-217-20 (9466) 
తేషామిహోపయాతానామేషాం తు చిరవాసినాం।
అంతరే దుష్కరం స్థాతుం గజయోర్మహతోరివ॥ 1-217-21 (9467) 
హనధ్వం ప్రగృహీతాని బలాని బలినాం వరాః।
యావన్నః కురుసేనాయాం పతంతి పతగా ఇవ॥ 1-217-22 (9468) 
తావత్సర్వాభిసారేణ పురమేతద్విహన్యతాం।
ఏతన్మమ మతం చైవ ప్రాప్తకాలం నరర్షభ॥ 1-217-23 (9469) 
వైశంపాయన ఉవాచ। 1-217-24x (1210) 
శకునేర్వచనం శ్రుత్వా భాషమాణస్య దుర్మతేః।
సోమదత్తిరిదం వాక్యం జగాద పరమం తతః॥ 1-217-24 (9470) 
ప్రకృతీః సప్త వై జ్ఞాత్వా ఆత్మనశ్చ పరస్య చ।
తథా దేశం చ కాలం చ షడ్విధాన్స నయోద్గుణాన్॥ 1-217-25 (9471) 
స్థానం వృద్ధిం క్షయం చైవ భూమిం మిత్రాణి విక్రమం।
ప్రసమీక్ష్యాభియుంజీత పరం వ్యసనపీడితం॥ 1-217-26 (9472) 
తతోఽహం పాండవాన్మన్యే మిత్రకోశసమన్వితాన్।
బలస్థాన్విక్రమస్థాంశ్చ స్వకృతైః ప్రకృతిప్రియాన్॥ 1-217-27 (9473) 
వపుషా హి తు భూతానాం నేత్రాణి హృదయాని చ।
శ్రోత్రం మధురయా వాచా రమయత్యర్జునో నృణాం॥ 1-217-28 (9474) 
న తు కేవలదైవేన ప్రజా భావేన భేజిరే।
యద్బభూవ మనఃకాంతం కర్మణా స చకార తత్॥ 1-217-29 (9475) 
న హ్యయుక్తం న చాసక్తం నానృతం న చ విప్రియం।
భాషితం చారుభాషస్య జజ్ఞే పార్థస్య భారతీ॥ 1-217-30 (9476) 
తానేవంగుణసంపన్నాన్సంపన్నాన్రాజలక్షణైః।
న తాన్పశ్యామి యే శక్తాః సముచ్ఛేత్తుం యథా బలాత్॥ 1-217-31 (9477) 
ప్రభావశక్తిర్విపులా మంత్రశక్తిశ్చ పుష్కలా।
తథైవోత్సాహశక్తిశ్చ పార్థేష్వప్యధితిష్ఠతి॥ 1-217-32 (9478) 
మౌలమిత్రబలానాం చ కాలజ్ఞో వై యుధిష్ఠిరః।
సాంనా దానేన భేదేన దండేనేతి యుధిష్ఠిరః॥ 1-217-33 (9479) 
అమిత్రాంశ్చ తతో జేతునం న రోషేణేతి మే మతిః।
పరిక్రీయ ధనైః శత్రుం మిత్రాణి చ బలాని చ॥ 1-217-34 (9480) 
మూలం చ సుకృతం కృత్వా భుంక్తే భూమిం చ పాండవః।
అశక్యాన్పాండవాన్మన్యే దేవైరపి సవాసవైః॥ 1-217-35 (9481) 
యేషామర్థే సదా యుక్తౌ కృష్ణసంకర్షణావుభౌ।
శ్రేయశ్చ యది మన్యద్వం మన్మతం యది వా మతం॥ 1-217-36 (9482) 
సంవిదం పాండవైః సర్వైః కృత్వా యామ యథాగతం।
గోపురాట్టాలకైరుచ్చైరుపతల్పశతైరపి॥ 1-217-37 (9483) 
గుప్తం పురవరశ్రేష్ఠమేతదద్భిశ్చ సంవృతం।
తృణధాన్యేంధరసైస్తథా యంత్రాయుధౌషధైః॥ 1-217-38 (9484) 
యుక్తం బహుకవాటైశ్చ ద్రవ్యాగారసువేదికైః।
భీమోచ్ఛ్రితమహాచక్రం బృహదట్టాలసంవృతం॥ 1-217-39 (9485) 
దృఢప్రాకారనిర్యూహం శతఘ్నీశతసంకులం।
ఐష్టకో దారవో వప్రో మానుషశ్చేతి యః స్మృతః॥ 1-217-40 (9486) 
ప్రాకారకర్తృభిర్వీరైర్నృగర్భస్తత్ర పూజితః।
తదేతన్నరగర్భేణ పాండరేణ విరాజతే॥ 1-217-41 (9487) 
సాలేనానేకతాలేన సర్వతః సంవృతం పురం।
అనురక్తాః ప్రకృతయో ద్రుపదస్య మహాత్మనః॥ 1-217-42 (9488) 
దానమానార్జితాః సర్వే బాహ్యాభ్యంతరగాశ్చ యే।
ప్రతిరుద్ధానిమాంజ్ఞాత్వా రాజభిర్భీమవిక్రమైః॥ 1-217-43 (9489) 
ఉపయాస్యంతి దాశార్హాః సముదగ్రోచ్ఛ్రితాయుధాః।
తస్మాత్సంంధిం వయం కృత్వా ధార్తరాష్ట్రస్య పాండవైః॥ 1-217-44 (9490) 
స్వరాష్ట్రమేవ గచ్ఛామో యద్యాప్తం వచనం మమ।
ఏతన్మమ మతం సర్వైః క్రియతాం యది రోచతే। 
ఏతద్ధి సుకృతం మన్యే క్షేమం చాపి మహీభితాం॥ ॥  1-217-45 (9491) 
 
ఇతి శ్రీమన్మహాభారతే ఆదిపర్వణి విదురాగమనరాజ్యలాభపర్వణి సప్తదశాధికద్విశతతమోఽధ్యాయః॥ 217 ॥

Mahabharata - Adi Parva - Chapter Footnotes

1-217-29 భేజిర అర్జునమితి శేషః॥ సప్తదశాధికద్విశతతమోఽధ్యాయః॥ 217 ॥



ఆదిపర్వ - అధ్యాయ 218

॥ శ్రీః ॥

1.218. అధ్యాయః 218 

Mahabharata - Adi Parva - Chapter Topics

పాండవా హంతవ్యా ఏవేతి కర్ణస్యోక్తిః॥ 1 ॥ పాంచాలనగరంప్రతి యుద్ధార్థం దుర్యోధనాదీనాం గమనం॥ 2 ॥ తైః సహ యోద్ధుం సపాండవస్య ద్రుపదస్యాగమనం॥ 3 ॥ కర్ణజయద్రథాభ్యాం సుమిత్రప్రియదర్శనయోర్వధః॥ 4 ॥ అర్జునేన కర్ణజయద్రథపుత్రయోర్వధః॥ 5 ॥ కర్ణదుర్యోధనాదీనాం పరాజయః॥ 6 ॥ పరాజితానాం తేషాం హాస్తినపురగమనం॥ 7 ॥ కృష్ణబలరామయోః పాంచాలపురే వాసః॥ 8 ॥

Mahabharata - Adi Parva - Chapter Text

1-218-0 (9492) 
వైశంపాయన ఉవాచ। 1-218-0x (1211) 
సౌమదత్తేర్వచః శ్రుత్వా కర్ణో వైకర్తనో వృషా।
ఉవాచ వచనం కాలే కాలజ్ఞః సర్వకర్మణాం॥ 1-218-1 (9493) 
నీతిపూర్వమిదం సర్వముక్తం వచనమర్థవత్।
వచనం నాభ్యసూయామి శ్రూయతాం యద్వచస్త్వితి॥ 1-218-2 (9494) 
ద్వైధీభావో న గంతవ్యః సర్వకర్మసు మానవైః।
ద్విధాభూతేన మనసా అన్యత్కర్మ న సిధ్యతి॥ 1-218-3 (9495) 
సంప్రయాణాసనాభ్యాం తు కర్శనేన తథైవ చ।
నైతచ్ఛక్యం పురం హర్తుమాక్రందశ్చాప్యశోభనః॥ 1-218-4 (9496) 
అవమర్దనకాలోఽత్ర మతశ్చింతయతో మమ।
యావన్నో వృష్ణయః పార్ష్ణిం న గృహ్ణంతిరణప్రియాః॥ 1-218-5 (9497) 
భవంతశ్చ తథా హృష్టాః స్వబాహుబలశాలినః।
ప్రాకారమవమృద్రంతు పరిఘాః పూరయంత్వపి॥ 1-218-6 (9498) 
ప్రస్రావయంతు సలిలం క్రియతాం విషమం సమం।
తృణకాష్ఠేన మహతా ఖాతమస్య ప్రపూర్యతాం॥ 1-218-7 (9499) 
ఘుష్యతాం రాజమార్గేషు పరేషాం యో హనిష్యతి।
నాగమశ్వం పదాతిం వా దానమానం స లప్స్యతి॥ 1-218-8 (9500) 
నాగే దశసహస్రాణి పంచ చాశ్వపదాతిషు।
రథే వై ద్విగుణం నాగాద్వసు దాస్యంతి పార్థివాః॥ 1-218-9 (9501) 
యశ్చ కామసుఖే సక్తో బాలశ్చ స్థవిరశ్చ యః।
అయుద్ధమనసో యే చ తే తు తిష్ఠంతు భీరవః॥ 1-218-10 (9502) 
ప్రదరశ్చ న దాతవ్యో న గంతవ్యమచోదితైః।
యశో రక్షత భద్రం వో జేష్యామో వై రిపూన్వయం॥ 1-218-11 (9503) 
అనులోమాశ్చ నో వాతాః సతతం మృగపక్షిణః।
అగ్నయశ్చ విరాజంతే శస్త్రాణి కవచాని చ॥ 1-218-12 (9504) 
వైశంపాయన ఉవాచ। 1-218-13x (1212) 
తతః కర్ణవచః శ్రుత్వా ధార్తరాష్ట్రప్రియైషిణః।
నిర్యయుః పృథివీపాలాశ్చాలయంతః పరాన్రణే॥ 1-218-13 (9505) 
న హి తేషాం మనఃసక్తిరింద్రియార్థేషు సర్వశః।
యథా పరిరపుఘ్నానాం ప్రసభం యుద్ధ ఏవ చ॥ 1-218-14 (9506) 
వైకర్తనపురోవ్రాతః సైంధవోర్మిమహాస్వనః।
దుఃశాసనమహామత్స్యో దుర్యోధనమహాగ్రహః॥ 1-218-15 (9507) 
స రాజసాగరో భీమో భీమఘోషప్రదర్శనః।
అభిదుద్రావ వేగేన పురం తదపసవ్యతః॥ 1-218-16 (9508) 
తదనీకమనాధృష్యం శస్త్రాగ్నివ్యాలదీపితం।
సముత్కంపితమాజ్ఞాయ చుక్రుశుర్ద్రుపదాత్మజాః॥ 1-218-17 (9509) 
తే మేఘసమనిర్ఘోషైర్బలినః స్యందనోత్తమైః।
నిర్యయుర్నగరద్వారాత్త్రాసయంతః పరాన్ర  1-218-18 (9510) 
ధృష్టద్యుంనః శిఖండీ చ సుమిత్రః ప్రియదర్శనః।
చిత్రకేతుః సుకేతుశ్చ ధ్వజకేతుశ్చ వీర్యవాన్॥ 1-218-19 (9511) 
పుత్రా ద్రుపదరాజస్య బలవంతో జయైషిణః।
ద్రుపదస్య మహావీర్యః పాండరోష్ణీషకేతనః॥ 1-218-20 (9512) 
పాండరవ్యజనచ్ఛత్రః పాండరధ్వజవాహనః।
స పుత్రగణమధ్యస్థః శుశుభే రాజసత్తమః॥ 1-218-21 (9513) 
చంద్రమా జ్యోతిషాం మధ్యే పౌర్ణమాస్యామివోదితః।
అథోద్ధూతపతాకాగ్రమజిహ్మగతిమవ్యయం॥ 1-218-22 (9514) 
ద్రుపదానీకమాయాంతం కురుసైన్యమభిద్రవత్।
తయోరుభయతో జజ్ఞే తేషాం తు తుములః స్వనః॥ 1-218-23 (9515) 
బలయోః సంప్రసరతోః సరితాం స్రోతసోరివ।
ప్రకీర్ణరథనాగాశ్వైస్తాన్యనీకాని సర్వశః॥ 1-218-24 (9516) 
జ్యోతీంషఈవ ప్రకీర్ణాని సర్వతః ప్రచకాశిరే।
ఉత్కృష్టభేరీనినదే సంప్రవృత్తే మహారవే॥ 1-218-25 (9517) 
అమర్షితా మహాత్మానః పాండవా నిర్యయుస్తతః।
రథాంశ్చ మేఘనిర్ఘోషాన్యుక్తాన్పరమవాజిభిః॥ 1-218-26 (9518) 
ధూన్వంతో ధ్వజినః శుభ్రానాస్థాయ భరతర్షభాః।
తతః పాండుసుతాందృష్ట్వా రథస్థానాత్తకార్ముకాన్॥ 1-218-27 (9519) 
నృపాణామభవత్కంపో వేపథుర్హృదయేషు చ।
నిర్యాతేష్వథ పార్థేషు ద్రోపదం తద్బలం రణే॥ 1-218-28 (9520) 
ఆవిశత్పరమో హర్షః ప్రమోదశ్చ జయం ప్రతి।
సుముహూర్తం వ్యతికరః సైన్యానామభవద్భృశం॥ 1-218-29 (9521) 
తతో ద్వంద్వమయుధ్యంత మృత్యుం కృత్వా పురస్కృతం।
జఘ్నతుః సమరే తస్మిన్సుమిత్రప్రియదర్శనౌ॥ 1-218-30 (9522) 
జయద్రథశ్చ కర్ణశ్చ పశ్యతః సవ్యసాచినః।
అర్జునః ప్రేక్ష్య నిహతౌ సౌమిత్రప్రియదర్శనౌ॥ 1-218-31 (9523) 
జయద్రథసుతం తత్ర జఘాన పితురంతికే।
వృషసేనాదవరజం సుదామానం ధనంజయః॥ 1-218-32 (9524) 
కర్ణపుత్రం మహేష్వాసం రథనీడాదపాతయత్।
తౌ సుతౌ నిహతౌ దృష్ట్వా రాజసింహౌ తరస్వినౌ॥ 1-218-33 (9525) 
నామృష్యేతాం మహాబాహూ ప్రహారమివ సద్గజౌ।
తౌ జగ్మతురసంభ్రాంతౌ ఫల్గునస్య రథంప్రతి॥ 1-218-34 (9526) 
ప్రతిముక్తతలత్రాణౌ శపమానౌ పరస్పరం।
సన్నిపాతస్తయోరాసీదతిఘోరో మహామృధే॥ 1-218-35 (9527) 
వృత్రశంబరయోః సంక్యే వజ్రిణేవ మహారణే।
త్రీనశ్వాంజఘ్నతుస్తస్య ఫల్గునస్య నర్షభౌ॥ 1-218-36 (9528) 
తతః కిలికిలాశబ్దః కురూణామభవత్తదా।
తాన్హయాన్నిహతాందృష్ట్వా భీమసేనః ప్రతాపవాన్॥ 1-218-37 (9529) 
నిమేషాంతరమాత్రేణ రథమశ్వైరయోజయత్।
ఉపయాతం రథం దృష్ట్వా దుర్యోధనపురఃసరౌ॥ 1-218-38 (9530) 
సౌబలః సౌమదత్తిశ్చ సమేయాతాం పరంతపౌ।
తైః పంచభిరదీనాత్మా భీమసేనో మహాబలః॥ 1-218-39 (9531) 
అయుధ్యత తదా వీరైరింద్రియార్థైరివేశ్వరః।
తైర్నిరుద్ధో న సంత్రాసం జగామ సమితింజయః॥ 1-218-40 (9532) 
పంచభిర్ద్విరదైర్మత్తైర్నిరుద్ధ ఇవ కేసరీ।
తస్యైతే యుగపత్పంచ పంచభిర్నిశితైః శరైః॥ 1-218-41 (9533) 
సారథిం వాజినశ్చైవ నిన్యుర్వైవస్వతక్షయం।
హతాశ్వాత్స్యందనశ్రేష్ఠాదవరుహ్య మహారథః॥ 1-218-42 (9534) 
చచార వివిధాన్మార్గానసిముద్యంయ పాండవః।
అశ్వస్కంధేషు చక్రేషు యుగేష్వీషాసు చైవ హి॥ 1-218-43 (9535) 
వ్యచరత్పాతయఞ్శత్రూన్సుపర్ణ ఇవ భోగినః।
విధనుష్కం వికవచం విరథం చ సమీక్ష్య తం॥ 1-218-44 (9536) 
అభిపేతుర్నవ్యాఘ్రా అర్జునప్రముఖా రథాః।
ధృష్టద్యుంనః శిఖండీ చ యమౌ చ యుధి దుర్జయౌ॥ 1-218-45 (9537) 
తస్మిన్మహారథే యుద్ధే ప్రవృత్తే శరవృష్టిభిః।
రథధ్వజపతాకాశ్చ సవర్మంతరధీయత॥ 1-218-46 (9538) 
తత్ప్రవృత్తం చిరం కాలం యుద్ధం సమమివాభవత్।
రథేన తాన్మహాబాహురర్జునో వ్యధమత్పునః॥ 1-218-47 (9539) 
తమాపతంతం దృష్ట్వేవ మహాబాహుర్ధనుర్ధరః।
కర్ణోఽస్త్రవిదుషాం శ్రేష్ఠో వారయామాస సాయకైః॥ 1-218-48 (9540) 
స తేనాభిహతః పార్థో వాసవిర్వజ్రసన్నిభాన్।
త్రీఞ్శరాన్సందధే క్రుద్ధో వధాత్క్రుద్ధస్య పాండవః॥ 1-218-49 (9541) 
తైః శరైరాహతం కర్ణం ధ్వజయష్టిముపాశ్రితం।
అపోవాహ రథాచ్చాశు సూతః పరపురంజయం॥ 1-218-50 (9542) 
తతః పరాజితే కర్ణే ధార్తరాష్ట్రాన్మహాభయం।
వివేశ సముదగ్రాంశ్చ పాండవాన్ప్రసమీక్ష్య తు॥ 1-218-51 (9543) 
తత్ప్రకంపితమత్యర్థం తద్దృష్ట్వా సౌబలో బలం।
గిరా మధురయా చాపి సమాశ్వాసయతాసకృత్॥ 1-218-52 (9544) 
ధార్తరాష్ట్రైస్తతః సర్వైర్దుర్యోధనపురఃసరైః।
ధృతం తత్పునరేవాసీద్బలం పార్థప్రపీడితం॥ 1-218-53 (9545) 
తతో దుర్యోధనం దృష్ట్వా భీమో భీమపరాక్రమః।
అక్రుధ్యత్స మహాబాహురగారం జాతుషం స్మరన్॥ 1-218-54 (9546) 
తతః సంగ్రామశిరసి దదర్శ విపులద్రుమం।
ఆయామభూతం తిష్ఠంతం స్కంధపంచాశదున్నతం॥ 1-218-55 (9547) 
మహాస్కంధం మహోత్సేధం శక్రధ్వజమివోచ్ఛ్రితం।
తముత్పాఠ్య చ పాణిభ్యాముద్యంయ చరణావపి॥ 1-218-56 (9548) 
అభిపేదే పరాన్సంఖ్యే వజ్రపాణిరివాసురాన్।
భీమసేనభయార్తాని ఫల్గునాభిహతాని చ॥ 1-218-57 (9549) 
న శేకుస్తాన్యనీకాని ధార్తరాష్ట్రాణ్యుదీక్షితుం।
తాని సంభ్రాంతయోధాని శ్రాంతవాజిగజాని చ॥ 1-218-58 (9550) 
దిశః ప్రాకాలయద్భీమో దివీవాభ్రాణి మారుతః।
తాన్నివృత్తాన్నిరానందాన్నరవారణవాజినః॥ 1-218-59 (9551) 
నానుసస్రుర్న చాజఘ్నుర్నోచుః కించిచ్చ దారుణం।
స్వమేవ శిబిరం జగ్ముః క్షత్రియాః శరవిక్షతాః॥ 1-218-60 (9552) 
పరేఽప్యభియయుర్హృష్టాః పురం పౌరసుఖావహాః।
ముహూర్తమభవద్యుద్ధం తేషాం వై పాండవైః సహ॥ 1-218-61 (9553) 
యావత్తద్యుద్ధమభవన్మహద్దేవాసురోపమం।
తావదేవాభవచ్ఛాంతం నివృత్తా వై మహారథాః॥ 1-218-62 (9554) 
సువ్రతం చక్రిరే సర్వే సువృతామబ్రువన్వధూం।
కృతార్థం ద్రుపదం చోచుర్ధృష్టద్యుంనం చ పార్షతం॥ 1-218-63 (9555) 
శకునిః సింధురాజశ్చ కర్ణదుర్యోధనావపి।
తేషాం తదాభవద్దుఃఖం హృది వాచా తు నాబ్రువన్॥ 1-218-64 (9556) 
తతః ప్రయాతా రాజానః సర్వ ఏవ యథాగతం।
ధార్తరాష్ట్రా హి తే సర్వే గతా నాగపురం తదా॥ 1-218-65 (9557) 
ప్రాగేవ పూర్నిరోధాత్తు పాండవైరశ్వసాదినః।
ప్రేషితా గచ్ఛతారిష్టానస్మానాఖ్యాత శౌరయే॥ 1-218-66 (9558) 
తేఽచిరేణైవ కాలేన సంప్రాప్తా యాదవీం పురీం।
ఊచుః సంకర్షణోపేంద్రౌ వచనం వచనక్షమౌ॥ 1-218-67 (9559) 
కుశలం పాండవాః సర్వానాహుః స్మాంధకవృష్ణయః।
ఆత్మనశ్చాహతానాహుర్విముక్తాంజాతుషాద్గృహాత్॥ 1-218-68 (9560) 
సమాజే ద్రౌపదీం లబ్ధామాహూ రాజీవలోచనాం।
ఆత్మనః సదృశీం సర్వైః శీలవృత్తసమాధిభిః॥ 1-218-69 (9561) 
తచ్ఛ్రుత్వా వచనం కృష్ణస్తానువాచోత్తరం వచః।
సర్వమేతదహం జానే వధాత్తస్య తు రక్షసః॥ 1-218-70 (9562) 
తత ఉద్యోజయామాస మాధవశ్చతురంగిణీం।
సేనాముపానయత్తూర్ణం పాంచాలనగరీం ప్రతి॥ 1-218-71 (9563) 
తతః సంకర్షణశ్చైవ కేశవశ్చ మహాబలః।
యాదవైః సహ సర్వైశ్చ పాండవానభిజగ్మతుః॥ 1-218-72 (9564) 
పితృష్వసారం సంపూజ్య నత్వా చైవ తు యాదవీం।
ద్రౌపదీం భూషణైః శుభ్రైర్భూషయిత్వా యథావిధి॥ 1-218-73 (9565) 
పాండవాన్హర్షయిత్వా తు పూజయామాసతుశ్చ తాన్।
న్యాయతః పూజితౌ రాజ్ఞా ద్రుపదేన మహాత్మనా॥ 1-218-74 (9566) 
యాదవాః పూజితాః సర్వే పాండవైశ్చ మహాత్మభిః।
రేమిరే పాండవైః సార్ధం తే పాంచాలపురే తదా॥ ॥ 1-218-75 (9567) 
 
ఇతి శ్రీమన్మాహాభారతే ఆదిపర్వణి విదురాగమనరాజ్యలాభపర్వణి అష్టాదశాధికద్విశతతమోఽధ్యాయః॥ 218 ॥




ఆదిపర్వ - అధ్యాయ 219

॥ శ్రీః ॥

1.219. అధ్యాయః 219 

Mahabharata - Adi Parva - Chapter Topics

విదురాత్ జ్ఞాతపాండవవృత్తాంతేన ధృతరాష్ట్రేణ ద్రౌపద్యానయనార్థమాజ్ఞాపనం॥ 1 ॥ ధృతరాష్ట్రసమీపే కర్ణదుర్యోధనయోర్భాషణం॥ 2 ॥

Mahabharata - Adi Parva - Chapter Text

1-219-0 (9568) 
వైశంపాయన ఉవాచ। 1-219-0x (1213) 
వృత్తే స్వయంవరే చైవ రాజానః సర్వ ఏవ తే।
యథాగతం విప్రజగ్ముర్విదిత్వా పాండవాన్వృతాన్॥ 1-219-1 (9569) 
అథ దుర్యోధనో రాజా విమనా భ్రాతృభిః సహ।
అశ్వత్థాంనా మాతులేన కర్ణేన చ కృపేణ చ॥ 1-219-2 (9570) 
వినివృత్తో వృతం దృష్ట్వా ద్రౌపద్యా శ్వేతవాహనం।
తం తు దుఃశాసనోఽవ్రీడో మందంమందమివాబ్రవీత్॥ 1-219-3 (9571) 
యద్యసౌ బ్రాహ్మణో న స్యాద్విందేత ద్రౌపదీం న సః।
న హి తం తత్త్వతో రాజన్వేద కశ్చిద్ధనంజయం॥ 1-219-4 (9572) 
దైవం చ పరమం మన్యే పౌరుషం చాప్యనర్థకం।
ధిగస్తు పౌరుషం మంత్రం యద్ధరంతీహ పాండవాః॥ 1-219-5 (9573) 
`బధ్వా చక్షూంషి నః పార్థా రాజ్ఞాం చ ద్రుపదాత్మజాం।
ఉద్వాహ్య రాజ్ఞాం తైర్న్యస్తో వామః పాదః పృథాసుతైః॥ 1-219-6 (9574) 
విముక్తాః కథమేతేన జతువేశ్మవిర్భుజః।
అస్మాకం పౌరుషం సత్వం బుద్ధిశ్చాపి గతా తతః॥ 1-219-7 (9575) 
వయం హతా మాతులాద్య విశ్వస్య చ పురోచనం।
అదగ్ధ్వా పాండవానేతాన్స్వయం దగ్ధో హుతాశనే॥ 1-219-8 (9576) 
మత్తో మాతుల మన్యేఽహం పాండవా బుద్ధిమత్తరాః।
తేషాం నాస్తి భయం మృత్యోర్ముక్తానాం జతువేశ్మనః॥ 1-219-9 (9577) 
వైశంపావయన ఉవాచ। 1-219-10x (1214) 
ఏవం సంభాషమాణాస్తే నిందంతశ్చ పురోచనం।
పంచపుత్రాం కిరాతీం చ విదురం చ మహామతిం॥'  1-219-10 (9578) 
వివిశుర్హాస్తినపురం దీనా విగతచేతసః॥  1-219-11 (9579) 
త్రస్తా విగతసంకల్పా దృష్ట్వా పార్థాన్మహౌజసః।
ముక్తాన్హవ్యభుజశ్చైవ సంయుక్తాంద్రుపదేన చ॥ 1-219-12 (9580) 
ధృష్టద్యుంనం తు సంచింత్య తథైవ చ శిఖండినం।
ద్రుపదస్యాత్మజాంశ్చాన్యాన్సర్వయుద్ధవిశారదాన్॥ 1-219-13 (9581) 
విదురస్త్వథ తాఞ్శ్రుత్వా ద్రౌపద్యా పాండవాన్వృతాన్।
వ్రీడితాంధార్తరాష్ట్రాంశ్చ భగ్నదర్పానుపాగతాన్॥ 1-219-14 (9582) 
తతః ప్రీతమనాః క్షత్తా ధృతరాష్ట్రం విశాంపతే।
ఉవాచ దిష్ట్యా కురవో వర్ధ్త ఇతి విస్మితః॥ 1-219-15 (9583) 
వైచిత్రవీర్యస్తు నృపో నిశంయ విదురస్య తత్।
అబ్రవీత్పరమప్రీతో దిష్ట్యా దిష్ట్యేతి భారత॥ 1-219-16 (9584) 
మన్యతే స వృతం పుత్రం జ్యేష్ఠం ద్రుపదకన్యయా।
దుర్యోధనమవిజ్ఞానాత్ప్రజ్ఞాచక్షుర్నరేశ్వరః॥ 1-219-17 (9585) 
అథ త్వాజ్ఞాపయామాస ద్రౌపద్యా భూషణం బహు।
ఆనీయతాం వై కృష్ణేతి పుత్రం దుర్యోధనం తదా॥ 1-219-18 (9586) 
`అథ స్మ పశ్చాద్విదుర ఆచఖ్యావంబికాత్మజం।
కౌరవ్యా ఇతి సామాన్యాన్న మన్యేథాస్తవాత్మజాన్॥ 1-219-19 (9587) 
వర్ధంత ఇతి మద్వాక్యాద్వర్ధితాః పాండునందనాః।
కృష్ణయా సంవృతాః పార్థా విముక్తా రాజసంగరాత్॥ 1-219-20 (9588) 
దిష్ట్యా కుశలినో రాజన్పూజితా ద్రుపదేన చ॥  1-219-21 (9589) 
వైశంపాయన ఉవాచ। 1-219-22x (1215) 
ఏతచ్ఛ్రుత్వా తు వచనం విదురస్య నరాధిపః।
ఆకారచ్ఛాదనార్థాయ దిష్ట్యాదిష్ట్యేతి చాబ్రవీత్॥ 1-219-22 (9590) 
ధృతరాష్ట్ర ఉవాచ। 1-219-23x (1216) 
ఏవం విదుర భద్రం తే యది జీవంతి పాండవాః।
న మమౌ మే తనౌ ప్రీతిస్త్వద్వాక్యామృతసంభవా॥ 1-219-23 (9591) 
సాధ్వాచారతయా తేషాం సంబంధో ద్రుపదేన చ।
బభూవ పరమశ్లాఘ్యో దిష్ట్యాదిష్ట్యేతి చాబ్రవీత్॥ 1-219-24 (9592) 
అన్వవాయే వసోర్జాతః ప్రవరే మాత్స్యకే కులే।
వృత్తవిద్యాతపోవృద్ధః పార్థివానాం చ సంమతః॥ 1-219-25 (9593) 
పుత్రాశ్చాస్య తథా పౌత్రాః సర్వే సుచరితవ్రతాః।
తేషాం సంబంధినశ్చాన్యే బహవః సుమహాబలాః॥ 1-219-26 (9594) 
యథైవ పాండోః పుత్రాస్తే తతోఽప్యభ్యధికా మమ।
సేయమభ్యధికాన్యేభ్యో వృత్తిర్విదుర మే మతా॥ 1-219-27 (9595) 
యా ప్రీతిః పాండుపుత్రేషు న సాఽన్యత్ర మమాభిభో।
నిత్యోఽయం చింతితః క్షత్తః సత్యం సత్యేన శపే॥ 1-219-28 (9596) 
యత్తే కుశలినో వీరాః పాండుపుత్రా మహారథాః।
మిత్రవంతోఽభవన్పుత్రా దుర్యోధనముఖాస్తథా॥ 1-219-29 (9597) 
మయా శ్రుతం యదా వహ్నేర్దగ్ధాః పాండుసుతా ఇతి।
తదాఽదహ్యం దివారాత్రం న భోక్ష్యే న స్వపామి చ॥ 1-219-30 (9598) 
అసహాయాశ్చం మే పుత్రా లూనపక్షా ఇవ ద్విజాః।
తత్త్వతః శృణు మే క్షత్తః సుసహాయాః సుతా మమ। 
అద్య వై స్థిరసాంరాజ్యమాచంద్రార్కం మమాభవత్॥'  1-219-31 (9599) 
కో హి ద్రుపదమాసాద్య మిత్రం క్షత్తః సబాంధవం।
న బుభూషేద్భవేనార్థీ గతశ్రీరపి పార్థివః॥ 1-219-32 (9600) 
వైశంపాయన ఉవాచ। 1-219-33x (1217) 
తం తథా భాషమాణం తు విదురః ప్రత్యభాషత।
నిత్యం భవతు తే బుద్ధిరేషా రాజంఛతం సమాః। 
ఇత్యుక్త్వా ప్రయయౌ రాజన్విదురః స్వం నివేశనం॥  1-219-33 (9601) 
తతో దుర్యోధనశ్చాపి రాధేయశ్చ విశాంపతే।
ధృతరాష్ట్రముపాగంయ వచోఽబ్రూతామిదం తదా॥ 1-219-34 (9602) 
సన్నిధౌ విదురస్య త్వాం దోషం వక్తుం న శక్నువః।
వివిక్తమితి వక్ష్యావః కిం తవేదం చికీర్షితం॥ 1-219-35 (9603) 
సపత్నవృద్ధిం యత్తాత మన్యసే వృద్ధిమాత్మనః।
అభిష్టౌషి చ యత్క్షత్తుః సమీపే ద్విపదాంవర॥ 1-219-36 (9604) 
అన్యస్మిన్నృప కర్తవ్యే త్వమన్యత్కురుషేఽనఘ।
తేషాం బలవిఘాతో హి కర్తవ్యస్తాత నిత్యశః॥ 1-219-37 (9605) 
తే వయం ప్రాప్తకాలస్య చికీర్షాం మంత్రయామహే।
యథా నో న గ్రసేయుస్తే సపుత్రబలబాంధవాన్॥ ॥ 1-219-38 (9606) 
 
ఇతి శ్రీమన్మహాభారతే ఆదిపర్వమి విదురాగమనరాజ్యలాభపర్వణి ఏకోనవింశత్యధికద్విశతతమోఽధ్యాయః॥ 219 ॥

Mahabharata - Adi Parva - Chapter Footnotes

1-219-32 గతశ్రీర్నష్టశ్రీః కో భవేన ఐశ్వర్యేణార్థీ న బుభూషేద్భవితుమిచ్ఛేదపి తు సర్వోపీచ్ఛేత్॥ ఏకోనవింశత్యధికద్విశతతమోఽధ్యాయః॥ 219 ॥



ఆదిపర్వ - అధ్యాయ 220

॥ శ్రీః ॥

1.220. అధ్యాయః 220 

Mahabharata - Adi Parva - Chapter Topics

ధృతరాష్ట్రదుర్యోధనసంవాదః॥ 1 ॥

Mahabharata - Adi Parva - Chapter Text

1-220-0 (9607) 
`వైశంపాయన ఉవాచ। 1-220-0x (1218) 
దుర్యోధనేనైవముక్తః కర్ణేన చ విశాంపతే।
పుత్రం చ సూతపుత్రం చ ధృతరాష్ట్రోఽబ్రవీదిదం॥ '  1-220-1 (9608) 
ధృతరాష్ట్ర ఉవాచ। 1-220-2x (1219) 
అహమప్యేవమేవైతచ్చికీర్షామి యథా యువాం।
వివేక్తుం నాహమిచ్ఛామి త్వాకారం విదురం ప్రతి॥ 1-220-2 (9609) 
తతస్తేషాం గుణానేవ కీర్తయామి విశేషతః।
నావబుధ్యేత విదురో మమాభిప్రాయమింగితైః॥ 1-220-3 (9610) 
యచ్చ త్వం మన్యసే ప్రాప్తం తద్బ్రవీహి సుయోధన।
రాధేయ మన్యసే యచ్చ ప్రాప్తకాలం వదాశు మే॥ 1-220-4 (9611) 
దుర్యోధన ఉవాచ। 1-220-5x (1220) 
అద్య తాన్కుశలైర్విప్రైః సుగుప్తైరాప్తకారిభిః।
కుంతీపుత్రాన్భేదయామో మాద్రీపుత్రౌ చ పాండవౌ॥ 1-220-5 (9612) 
అథవా ద్రుపదో రాజా మహద్భిర్విత్తసంచయైః।
పుత్రాశ్చాస్య ప్రలోభ్యంతామమాత్యాశ్చైవ సర్వశః॥ 1-220-6 (9613) 
పరిత్యజేద్యథా రాజా కుంతీపుత్రం యుధిష్ఠిరం।
అథ తత్రైవ వా తేషాం నివాసం రోచయంతు తే॥ 1-220-7 (9614) 
ఇహైషాం దోషవద్వాసం వర్ణయంతు పృథక్పృథక్।
తే భిద్యమానాస్తత్రైవ మనః కుర్వంతు పాండవాః॥ 1-220-8 (9615) 
అథవా కుశళాః కేచిదుపాయనిపుణా నరాః।
ఇతరేతరతః పార్థాన్భేదయంత్వనురాగతః॥ 1-220-9 (9616) 
వ్యుత్థాపయంతు వా కృష్ణాం బహుత్వాత్సుకరం హి తత్।
అథవా పాండవాంస్తస్యాం భేదయంతు తతశ్చ తాం॥ 1-220-10 (9617) 
భీమసేనస్య వా రాజన్నుపాయకుశలైర్నరైః।
మృత్యుర్విధీయతాం ఛన్నైః స హి తేషాం బలాధికః॥ 1-220-11 (9618) 
తమాశ్రిత్య హి కౌంతేయః పురా చాస్మాన్న మన్యతే।
సహి తీక్ష్ణశ్చ శూరశ్చ తేషాం చైవ పరాయణం॥ 1-220-12 (9619) 
తస్మింస్త్వభిహతే రాజన్హతోత్సాహా హతౌజసః।
యతిష్యంతే న రాజ్యాయ స హి తేషాం వ్యపాశ్రయః॥ 1-220-13 (9620) 
అజేయో హ్యర్జునః సంఖ్యే పృష్ఠగోపే వృకోదరే।
తమృతే ఫాల్గునో యుద్ధే రాధేయస్య న పాదభాక్॥ 1-220-14 (9621) 
తే జానానాస్తు దౌర్బల్యం భీమసేనమృతే మహత్।
అస్మాన్బలవతో జ్ఞాత్వా న యతిష్యంతి దుర్బలాః॥ 1-220-15 (9622) 
ఇహాగతేషు వా తేషు నిదేశవశవర్తిషు।
ప్రవర్తిష్యామహే రాజన్యథాశాస్త్రం నిబర్హణం॥ 1-220-16 (9623) 
`దర్పం వా వదతాం తేషాం కేచిదత్ర మనస్వినః।
ద్రుపదస్యాత్మజా రాజన్ప్రభిద్యంతే తతః పరైః॥'  1-220-17 (9624) 
అథవా దర్శనీయాభిః ప్రమదాభిర్విలోభ్యతాం।
ఏకైకస్తత్ర కౌంతేయస్తతః కృష్ణా విరజ్యతాం॥ 1-220-18 (9625) 
ప్రేష్యతాం చైవ రాధేయస్తేషామాగమనాయ వై।
తైస్తైః ప్రకారైః సన్నీయ పాత్యంతామాప్తకారిభిః॥ 1-220-19 (9626) 
ఏతేషామప్యుపాయానాం యస్తే నిర్దోషవాన్మతః।
తస్య యప్రోగమాతిష్ఠ పురా కాలోఽతివర్తతే॥ 1-220-20 (9627) 
యావద్ధ్యకృతవిశ్వాసా ద్రుపదే పార్థివర్షభే।
తావదేవ హి తే శక్యా న శక్యాస్తు తతః పరం॥ 1-220-21 (9628) 
ఏషా మమ మతిస్తాత నిగ్రహాయ ప్రవర్తతే।
సాధ్వీ వా యది వాఽసాధ్వీ కిం వా రాధేయ మన్యసే॥ ॥ 1-220-22 (9629) 
 
ఇతి శ్రీమన్మహాభారతే ఆదిపర్వణి విదురాగమనరాజ్యలాభపర్వణి వింశత్యధికద్విశతతమోఽధ్యాయః॥ 220 ॥

Mahabharata - Adi Parva - Chapter Footnotes

1-220-3 ఇంగితైశ్చేష్టితైః॥ వింశత్యధికద్విశతతమోఽధ్యాయః॥ 220 ॥



ఆదిపర్వ - అధ్యాయ 221

॥ శ్రీః ॥

1.221. అధ్యాయః 221 

Mahabharata - Adi Parva - Chapter Topics

దుర్యోధనం ప్రతి కర్ణోనోక్తం శ్రుతవతో ధృతరాష్ట్రస్య భీష్మాదిభిః సహ మంత్రణం॥ 1 ॥

Mahabharata - Adi Parva - Chapter Text

1-221-0 (9630) 
కర్ణ ఉవాచ। 1-221-0x (1221) 
దుర్యోధన తవ ప్రజ్ఞా న సంయగితి మే మతిః।
న హ్యుపాయేన తే శక్యాః పాండవాః కురువర్ధన॥ 1-221-1 (9631) 
పూర్వమేవ హి తే సూక్ష్మైరుపాయైర్యతితాస్త్వయా।
నిగ్రహీతుం తదా వీర న చైవ శకితాస్త్వయా॥ 1-221-2 (9632) 
ఇహైవ వర్తమానాస్తే సమీపే తవ పార్థివ।
అజాతపక్షాః శిశవః శకితా నైవ బాధితుం॥ 1-221-3 (9633) 
జాతపక్షా విదేశస్థా వివృద్ధాః సర్వశోఽద్య తే।
నోపాయసాధ్యాః కౌంతేయా మమైషా మతిరచ్యుతా॥ 1-221-4 (9634) 
న చ తే వ్యసనైర్యోక్తుం శక్యా దిష్టకృతేన చ।
శకితాశ్చేప్సవశ్చైవ పితృపైతామహం పదం॥ 1-221-5 (9635) 
పరస్పరేణ భేదశ్చ నాధాతుం తేషు శక్యతే।
ఏకస్యాం యే రతాః పత్న్యాం న భిద్యంతే పరస్పరం॥ 1-221-6 (9636) 
న చాపి కృష్ణా శక్యేత తేభ్యో భేదయితుం పరైః।
పరిద్యూనాన్వృతవతీ కిముతాద్య మృజావతః॥ 1-221-7 (9637) 
ఈప్సితశ్చ గుణః స్త్రీణామేకస్యా బహుభర్తృతా।
తం చ ప్రాప్తవతీ కృష్ణా న సా భేదయితుం క్షమా॥ 1-221-8 (9638) 
ఆర్యవ్రతశ్చ పాంచాల్యో న స రాజా ధనప్రియః।
న సంత్యక్ష్యతి కౌంతేయాన్రాజ్యదానైరపి ధ్రువం॥ 1-221-9 (9639) 
తథాఽస్మ పుత్రో గుణవాననురక్తశ్చ పాండవాన్।
తస్మాన్నోపాయసాధ్యాంస్తానహం మన్యే కథంచన॥ 1-221-10 (9640) 
ఇదం త్వద్య క్షమం కర్తుమస్మాకం పురుషర్షభ।
యావన్న కృతమూలాస్తే పాండవేయా విశాంపతే॥ 1-221-11 (9641) 
తావత్ప్రహరణీయాస్తే తత్తుభ్యం తాత రోచతాం।
అస్మత్పక్షో మహాన్యావద్యావత్పాంచాలకో లఘుః। 
తావత్ప్రహరణం తేషాం క్రియతాం మా విచారయ॥  1-221-12 (9642) 
వాహనాని ప్రభూతాని మిత్రాణి చ కులాని చ।
యావన్న తేషాం గాంధారే తావద్విక్రమ పార్థివ॥ 1-221-13 (9643) 
యావచ్చ రాజా పాంచాల్యో నోద్యమే కురుతే మనః।
సహ పుత్రైర్మహావీర్యైస్తావద్విక్రమ పార్థివ॥ 1-221-14 (9644) 
యావన్నాయాతి వార్ష్ణేయః కర్షన్యాదవవాహినీం।
రాజ్యార్థే పాండవేయానాం పాంచాల్యసదనం ప్రతి॥ 1-221-15 (9645) 
వసూని వివిధాన్భోగాన్రాజ్యమేవ చ కేవలం।
నాత్యాజ్యమస్తి కృష్ణస్య పాండవార్థే కథంచన॥ 1-221-16 (9646) 
విక్రమేణ మహీ ప్రాప్తా భరతేన మహాత్మనా।
విక్రమేణ చ లోకాంస్త్రీంజితవాన్పాకశాసనః॥ 1-221-17 (9647) 
విక్రమం చ ప్రశంసంతి క్షత్రియస్య విశాంపతే।
స్వకో హి ధర్మః శూరాణాం విక్రమః పార్థివర్షభ॥ 1-221-18 (9648) 
తే బలేన వయం రాజన్మహతా చతురంగిణా।
ప్రమథ్య ద్రుపదం శీఘ్రమానయామేహ పాండవాన్॥ 1-221-19 (9649) 
న హి సాంనా న దానేన న భదేన చ పాండవాః।
శక్యాః సాధయితుం తస్మాద్విక్రమేణైవ తాంజహి॥ 1-221-20 (9650) 
తాన్విక్రమేణ జిత్వేమామఖిలాం భుంక్ష్వ మేదినీం।
అతో నాన్యం ప్రపశ్యామి కార్యోపాయం జనాధిప॥ 1-221-21 (9651) 
వైశంపాయన ఉవాచ। 1-221-22x (1222) 
శ్రుత్వా తు రాధేయవచో ధృతరాష్ట్రః ప్రతాపవాన్।
అభిపూజ్య తతః పశ్చాదిదం వచనమబ్రవీత్॥ 1-221-22 (9652) 
ఉపపన్నం మహాప్రాజ్ఞే కృతాస్త్రే సూతనందనే।
త్వయి విక్రమసంపన్నమిదం వచనమీదృశం॥ 1-221-23 (9653) 
భూయ ఏవ తు భీష్మశ్చ ద్రోణో విదుర ఏవ చ।
యువాం చ కురుతం బుద్ధిం భవేద్యా నః సుఖోదయా॥ 1-221-24 (9654) 
తత ఆనాయ్య తాన్సర్వాన్మంత్రిణః సుమహాయశాః।
ధృతరాష్ట్రో మహారాజ మంత్రయామాస వై తదా॥ ॥ 1-221-25 (9655) 
 
ఇతి శ్రీమన్మహాభారతే ఆదిపర్వణి విదురాగమనరాజ్యలాభపర్వణి ఏకవింశత్యధికద్విశతతమోఽధ్యాయః॥ 221 ॥

Mahabharata - Adi Parva - Chapter Footnotes

1-221-7 పరిద్యూనాన్ శోచ్యాన్। మృజావతః సువేషాన్॥ ఏకవింశత్యధికద్విశతతమోఽధ్యాయః॥ 221 ॥



ఆదిపర్వ - అధ్యాయ 222

॥ శ్రీః ॥

1.222. అధ్యాయః 222 

Mahabharata - Adi Parva - Chapter Topics

భీష్మేణ దుర్యోధనాదిసమీపే పాండవేక్ష్యోఽర్ధరాజ్యం దాతవ్యమితి స్వాబిప్రాయకథనం॥ 1 ॥

Mahabharata - Adi Parva - Chapter Text

1-222-0 (9656) 
భీష్మ ఉవాచ। 1-222-0x (1223) 
న రోచతే విగ్రహో మే పాండుపుత్రైః కథంచన।
యథైవ ధృతరాష్ట్రో మే తథా పాండురసంశయం॥ 1-222-1 (9657) 
గాంధార్యాశ్చ యథా పుత్రాస్తథా కుంతీసుతా మమ।
యథా చ మమ తే రక్ష్యా ధృతరాష్ట్ర తథా తవ॥ 1-222-2 (9658) 
యథా చ మమ రాజ్ఞశ్చ తథా దుర్యోధనస్య తే।
తథా కురూణాం సర్వేషామన్యేషామపి పార్థివ॥ 1-222-3 (9659) 
ఏవం గతే విగ్రహం తైర్న రోచే
సంధాయ వీరైర్దీయతామర్ధభూమిః। 
తేషామపీదం ప్రపితామహానాం
రాజ్యం పితుశ్చైవ కురూత్తమానాం॥  1-222-4 (9660) 
దుర్యోధన యథా ర్జాయం త్వమిదం తాత పశ్యసి।
మమ పైతృకమిత్యేవం తేఽపి పశ్యంతి పాండవాః॥ 1-222-5 (9661) 
యది రాజ్యం న తే ప్రాప్తాః పాండవేయా యశస్వినః।
కుత ఏవ తవాపీదం భారతస్యాపి కస్యచిత్॥ 1-222-6 (9662) 
అధర్మేణ చ రాజ్యం త్వం ప్రాప్తవాన్భరతర్షభ।
తేఽపి రాజ్యమనుప్రాప్తాః పూర్వమేవేతి మే మతిః॥ 1-222-7 (9663) 
మధురేణైవ రాజ్యస్య తేషామర్ధం ప్రదీయతాం।
ఏతద్ధి పురుషవ్యాఘ్ర హితం సర్వజనస్య చ॥ 1-222-8 (9664) 
అతోఽన్యథా చేత్క్రియతే న హితం నో భవిష్యతి।
తవాప్యకీర్తిః సకలా భవిష్యతి న సంశయః॥ 1-222-9 (9665) 
కీర్తిరక్షణమాతిష్ఠ కీర్తిర్హి పరమం బలం।
నష్టకీర్తేర్మనుష్యస్య జీవితం హ్యఫళం స్మృతం॥ 1-222-10 (9666) 
యావత్కీర్తిర్మనుష్యస్య న ప్రణశ్యతి కౌరవ।
తావజ్జీవతి గాంధరే నష్టకీర్తిస్తు నశ్యతి॥ 1-222-11 (9667) 
తమిమం సముపాతిష్ఠ ధర్మం కురుకులోచితం।
అనురూపం మహాబాహో పూర్వేషామాత్మనః కురు॥ 1-222-12 (9668) 
దిష్ట్యా ధ్రియంతే పార్థా హి దిష్ట్యా జీవతి సా పృథా।
దిష్ట్యా పురోచనః పాపో న సకామోఽత్యయం గతః॥ 1-222-13 (9669) 
యదాప్రభృతి దగ్ధాస్తే కుంతిభోజసుతాసుతాః।
తదాప్రభృతి గాంధారే న శక్నోంయభివీక్షితుం॥ 1-222-14 (9670) 
లోకే ప్రాణభృతాం కించిచ్ఛ్రుత్వా కుంతీం తథాగతాం।
న చాపి దోషేణ తథా లోకో మన్యేత్పురోచనం। 
యథా త్వాం పురుషవ్యాఘ్ర లోకో దోషేణ గచ్ఛతి॥  1-222-15 (9671) 
తదిదం జీవితం తేషాం తవ కిల్బిషనాశనం।
సంమంతవ్యం మహారాజ పాండవానాం చ దర్శనం॥ 1-222-16 (9672) 
న చాపి తేషాం వీరాణాం జీవతాం కురునందన।
పిత్ర్యోంశః శక్య ఆదాతుమపి వజ్రభృతా స్వయం॥ 1-222-17 (9673) 
తే సర్వేఽవస్థితా ధర్మే సర్వే చైవైకచేతసః।
అధర్మేణ నిరస్తాశ్చ తుల్యే రాజ్యే విశేషతః॥ 1-222-18 (9674) 
యది ధర్మస్త్వయా కార్యో యది కార్యం ప్రియం చ మే।
క్షేమం చ యది కర్తవ్యం తేషామర్ధం ప్రదీయతాం॥ ॥ 1-222-19 (9675) 
 
ఇతి శ్రీమన్మహాభారతే ఆదిపర్వణి విదురాగమనరాజ్యలాభపర్వణి ద్వావింశత్యధికద్విశతతమోఽధ్యాయః॥ 222 ॥

Mahabharata - Adi Parva - Chapter Footnotes

1-222-8 మధురేణ ప్రీత్యా॥ 1-222-13 ధ్రియంతే జీవంతి॥ 1-222-15 గచ్ఛతి అవగచ్ఛతి॥ ద్వావింశత్యధికద్విశతతమోఽధ్యాయః॥ 222 ॥



ఆదిపర్వ - అధ్యాయ 223

॥ శ్రీః ॥

1.223. అధ్యాయః 223 

Mahabharata - Adi Parva - Chapter Topics

పాండవాః సంవిభాజ్యా ఇతి ద్రోణవచనం॥ 1 ॥ తద్విరోధితయా కర్ణేన అంబువీచవృత్తాంతకథనం॥ 2 ॥ మదుక్తం న క్రియతే చేత్కురవో వినంక్ష్యంతీతి ద్రోణేనోక్తిః॥ 3 ॥

Mahabharata - Adi Parva - Chapter Text

1-223-0 (9676) 
ద్రోణ ఉవాచ। 1-223-0x (1224) 
మంత్రాయ సముపానీతైర్ధృతరాష్ట్ర హితైర్నృప।
ధర్ంయమర్థ్యం యశస్యం చ వాచ్యమిత్యనుశుశ్రుమ॥ 1-223-1 (9677) 
మమాప్యేషా మతిస్తాత యా భీష్మస్య మహాత్మనః।
సంవిభజ్యాస్తు కౌంతేయా ధర్మ ఏష సనాతనః॥ 1-223-2 (9678) 
ప్రేష్యతాం ద్రుపదాయాశు నఱః కశ్చిత్ప్రియంవదః।
బహులం రత్నమాదాయ తేషామర్థాయ భారత॥ 1-223-3 (9679) 
మిథః కృత్యం చ తస్మై స ఆదాయ వసు గచ్ఛతు।
వృద్ధిం చ పరమాం బ్రూయాత్తత్సంయోగోద్భవాం తథా॥ 1-223-4 (9680) 
సంప్రీయమాణం త్వాం బ్రూయాద్రాజందుర్యోధనం తథా।
అసకృద్ద్రుపదే చైవ ధృష్టద్యుంనే చ భారత॥ 1-223-5 (9681) 
ఉచితత్వం ప్రియత్వం చ యోగస్యాపి చ వర్ణయేత్।
పునఃపునశ్చ కౌన్యేయాన్మాద్రీపుత్రౌ చ సాంత్వయన్॥ 1-223-6 (9682) 
హిరణ్మయాని శుభ్రాణి బహూన్యాభరణాని చ।
వచనాత్తవ రాజేంద్ర ద్రౌపద్యాః సంప్రయచ్ఛతు॥ 1-223-7 (9683) 
తథా ద్రుపదపుత్రాణాం సర్వేషాం భరతర్షభ।
పాండవానాం చ సర్వేషాం కుంత్యా యుక్తాని యాని చ॥ 1-223-8 (9684) 
`దత్త్వా తాని మహార్హాణి పాండవాన్సంప్రహర్షయ।'
ఏవం సాంత్వసమాయుక్తం ద్రుపదం పాండవైః సహ। 
ఉక్త్వా సోఽనంతరం బ్రూయాత్తేషామాగమనం ప్రతి॥  1-223-9 (9685) 
అనుజ్ఞాతేషు వీరేషు బలం గచ్ఛతు శోభనం।
దుఃశాసనో వికర్ణశ్చాప్యానేతుం పాండవానిహ॥ 1-223-10 (9686) 
తతస్తే పాండవాః శ్రేష్ఠాః పూజ్యమానాః సదా త్వయా।
ప్రకృతీనామనుమతే పదే స్థాస్యంతి పైతృకే॥ 1-223-11 (9687) 
ఏతత్తవ మహారాజ తేషు పుత్రేషు చైవ హి।
వృత్తమౌపయికం మన్యే భీష్మేణ సహ భారత॥ 1-223-12 (9688) 
కర్ణ ఉవాచ। 1-223-13x (1225) 
యోజితావర్థమానాభ్యాం సర్వకార్యేష్వనంతరౌ।
న మంత్రయేతాం త్వచ్ఛ్రేయః కిమద్భుతతరం తతః॥ 1-223-13 (9689) 
దుష్టేన మనసా యో వై ప్రచ్ఛన్నేనాంతరాత్మనా।
బ్రూయాన్ని)శ్రేయసం నామ కథం కుర్యాత్సతాం మతం॥ 1-223-14 (9690) 
న మిత్రాణ్యర్థకృచ్ఛ్రేషు శ్రేయసే చేతరాయ వా।
విధిపూర్వం హి సర్వస్య దుఃఖం వా యది వా సుఖం॥ 1-223-15 (9691) 
కృతప్రజ్ఞోఽకృతప్రజ్ఞో బాలో వృద్ధశ్చ మానవః।
ససహాయోఽసహాయశ్చ సర్వం సర్వత్ర విందతి॥ 1-223-16 (9692) 
శ్రూయతే హి పురా కశ్చిదంబువీచ ఇతీశ్వరః।
ఆసీద్రాజగృహే రాజా మాగధానాం మహీక్షితాం॥ 1-223-17 (9693) 
స హీనః కరణైః సర్వైరుచ్ఛ్వాసపరమో నృపః।
అమాత్యసంస్థః సర్వేషు కార్యేష్వేవాభవత్తదా॥ 1-223-18 (9694) 
తస్యామాత్యో మహాకర్ణిర్బభూవైకేశ్వరస్తదా।
స లబ్ధబలమాత్మానం మన్యమానోఽవమన్యతే॥ 1-223-19 (9695) 
స రాజ్ఞ ఉపభోగ్యాని స్త్రియో రత్నధనాని చ।
ఆదదే సర్వశో మూఢ ఐశ్వర్యం చ స్వయం తదా॥ 1-223-20 (9696) 
తదాదాయ చ లుబ్ధస్య లోభాల్లోభోఽభ్యవర్ధత।
తథాహి సర్వమాదాయ రాజ్యమస్య జిహీర్షతి॥ 1-223-21 (9697) 
హీనస్య కరణైః సర్వైరచ్ఛ్వాసపరమస్య చ।
యతమానోఽపి తద్రాజ్యం న శశాకేతి నః శ్రుతం॥ 1-223-22 (9698) 
కిమన్యద్విహితా నూనం తస్య సా పురుషేంద్రతా।
యది తే విహితం రాజ్యం భవిష్యతి విశాంపతే॥ 1-223-23 (9699) 
మిషతః సర్వలోకస్య స్థాస్యతే త్వయి తద్ధువం।
అతోఽన్యథా చేద్విహితం యతమానో న లప్స్యసే॥ 1-223-24 (9700) 
ఏవం విద్వన్నుపాదత్స్వ మంత్రిణాం సాధ్వసాధుతాం।
దుష్టానాం చైవ బోద్ధవ్యమదుష్టానాం చ భాషితం॥ 1-223-25 (9701) 
ద్రోణ ఉవాచ। 1-223-26x (1226) 
విద్మ తే భావదోషేణ యదర్థమిదముచ్యతే।
దుష్ట పాండవహేతోస్త్వం దోషమాఖ్యాపయస్యుత॥ 1-223-26 (9702) 
హితం తు పరమం కర్ణ బ్రవీమి కులవర్ధనం।
అథ త్వం మన్యసే దుష్టం బ్హూహి యత్పరమం హితం॥ 1-223-27 (9703) 
అతోఽన్యథా చేత్క్రియతే యద్బ్రవీమి పరం హితం।
కురవో వై వినంక్ష్యంతి నచిరేణైవ మే మతిః॥ ॥ 1-223-28 (9704) 
 
ఇతి శ్రీమన్మహాభారతే ఆదిపర్వణి విదురాగమనరాజ్యలాభపర్వణి త్రయోవింశత్యధికద్విశతతమోఽధ్యాయః॥ 223 ॥

Mahabharata - Adi Parva - Chapter Footnotes

1-223-4 మిథః కృత్యం సాంబంధికం వరపక్షీయైర్వధ్వలంకారాదికన్యాపక్షీయైర్వరాలంకారాది॥ 1-223-15 విధిపూర్వం అధృష్టకారణకం॥ 1-223-17 అంబువీర ఇతి శ్రుతః ఇతి ఘ. పాఠః। వినింద ఇతి వితశ్రుః ఇతి ఙ పాఠః। ఈశ్వరః సమర్థః। రాజగృహే తన్నామకే నగరే॥ త్రయోవింశత్యధికద్విశతతమోఽధ్యాయః॥ 223 ॥



ఆదిపర్వ - అధ్యాయ 224

॥ శ్రీః ॥

1.224. అధ్యాయః 224 

Mahabharata - Adi Parva - Chapter Topics

భీష్మద్రోణాభ్యాముక్తమేవావశ్యం కరణీయం పాండవా జేతుం న శక్యాః దుర్యోధనాదీనాం వచనం మా కురు ఇతి ధృతరాష్ట్రంప్రతి విదురస్యోక్తిః॥ 1 ॥

Mahabharata - Adi Parva - Chapter Text

1-224-0 (9705) 
విదుర ఉవాచ। 1-224-0x (1227) 
రాజన్నిఃసంశయం శ్రేయో వాచ్యస్త్వమసి బాంధవైః।
న త్వశుశ్రూషమాణే వై వాక్యం సంప్రతి తిష్ఠతి॥ 1-224-1 (9706) 
ప్రియం హితం చ తద్వాక్యముక్తవాన్కురుసత్తమః।
భీష్మః శాంతనవో రాజన్ప్రతిగృహ్ణాసి తన్న చ॥ 1-224-2 (9707) 
తథా ద్రోణేన బహుధా భాషితం హితముత్తమం।
తచ్చ రాధాసుతః కర్ణో మన్యతే న హితం తవ॥ 1-224-3 (9708) 
చింతయంశ్చ న పశ్యామి రాజంస్తవ సుహృత్తమం।
ఆభ్యాం పురుషసింహాభ్యాం యో వా స్యాత్ప్రజ్ఞయాధికః॥ 1-224-4 (9709) 
ఇమౌ హి వృద్ధౌ వయసా ప్రజ్ఞయా చ శ్రుతేన చ।
సమౌ చ త్వయి రాజేంత్ర తథా పాండుసుతేషు చ॥ 1-224-5 (9710) 
ధర్మే చానవరౌ రాజన్సత్యతాయాం చ భారత।
రామాద్దాశరథేశ్చైవ గయాచ్చైవ న సంశయః॥ 1-224-6 (9711) 
న చోక్తవంతావశ్రేయః పురస్తాదపి కించన।
న చాప్యపకృతం కించిదనయోర్లక్ష్యతే త్వయి॥ 1-224-7 (9712) 
తావుభౌ పురుషవ్యాఘ్రావనాగసి నృపే త్వయి।
న మంత్రయేతాం త్వచ్ఛ్రేయః కథం సత్యపరాక్రమౌ॥ 1-224-8 (9713) 
ప్రజ్ఞావంతౌ నరశ్రేష్ఠావస్మిఁల్లోకే నరాధిప।
త్వన్నిమిత్తమతో నేమౌ కించిజ్జిహ్మం వదిష్యతః॥ 1-224-9 (9714) 
ఇతి మే నైష్ఠికీ బుద్ధిర్వర్తతే కురునందన।
న చార్థహేతోర్ధర్మజ్ఞౌ వక్ష్యతః పక్షసంశ్రితం॥ 1-224-10 (9715) 
ఏతద్ధి పరమం శ్రేయో మన్యేఽహం తవ భారత।
దుర్యోధనప్రభృతయః పుత్రా రాజన్యథా తవ॥ 1-224-11 (9716) 
తథైవ పాండవేయాస్తే పుత్రా రాజన్న సంశయః।
తేషు చేదహితం కించిన్మంత్రయేయురతద్విదః॥ 1-224-12 (9717) 
మంత్రిణస్తే న చ శ్రేయః ప్రపశ్యంతి విశేషతః।
అథ తే హృదయే రాజన్విశేషః స్వేషు వర్తతే। 
అంతరస్థం వివృణ్వానాః శ్రేయః కుర్యుర్న తే ధ్రువం॥  1-224-13 (9718) 
ఏతదర్థమిమౌ రాజన్మహాత్మానౌ మహాద్యుతీ।
నోచతుర్వివృతం కించిన్న హ్యేష తవ నిశ్చయః॥ 1-224-14 (9719) 
యచ్చాప్యశక్యతాం తేషామాహతుః పురుషర్షభౌ।
తత్తథా పురుషవ్యాఘ్ర తవ తద్భద్రమస్తు తే॥ 1-224-15 (9720) 
కథం హి పాండవః శ్రీమాన్సవ్యసాచీ ధనంజయః।
శక్యో విజేతుం సంగ్రామే రాజన్మఘవతాపి హి॥ 1-224-16 (9721) 
`భీమసేనో మహాబాహుర్నాగాయుతబలో మహాన్।
రాక్షసానాం భయకరో బాహుశాలీ మహాబలః॥ 1-224-17 (9722) 
హిడింబో నిహతో యేన బాహుయుద్ధేన భారత।
యో రావణసమో యుద్ధే తథా చ బకరాక్షసః॥ 1-224-18 (9723) 
స యుధ్యమానో రాజేంద్ర భీమో భీమపరాక్రమః।'
కథం స్మ యుధి శక్యేత విజేతుమమరైరపి॥  1-224-19 (9724) 
తథైవ కృతినౌ యుద్ధే యమౌ యమసుతావివ।
కథం విజేతుం శక్యౌ తౌ రణే జీవితుమిచ్ఛతా॥ 1-224-20 (9725) 
యస్మింధృతిరనుక్రోశః క్షమా సత్యం పరాక్రమః।
నిత్యాని పాండవే జ్యేష్ఠే స జీయేత రణే కథం॥ 1-224-21 (9726) 
యేషాం పక్షధరో రామో యేషాం మంత్రీ జనార్దనః।
కిం ను తైరజితం సంఖ్యే యేషాం పక్షే చ సాత్యకిః॥ 1-224-22 (9727) 
ద్రుపదః శ్వశురో యేషాం యేషాం స్యాలాశ్చ పార్షతాః।
ధృష్టద్యుంనముఖా వీరా భ్రాతరో ద్రుపదాత్మజాః॥ 1-224-23 (9728) 
`చైద్యశ్చ యేషాం భ్రాతా చ శిశుపాలో మహారథః।'
సోఽశక్యతాం చ విజ్ఞాయ తేషామగ్రే చ భారత। 
దాయాద్యతాం చ ధర్మేణ సంయక్తేషు సమాచర॥  1-224-24 (9729) 
ఇదం నిర్దిష్టమయశః పురోచనకృతం మహత్।
తేషామనుగ్రహేణాద్య రాజన్ప్రక్షాలయాత్మనః॥ 1-224-25 (9730) 
తేషామనుగ్రహశ్చాయం సర్వేషాం చైవ నః కులే।
జీవితం చ పరం శ్రేయః క్షత్రస్య చ వివర్ధనం॥ 1-224-26 (9731) 
ద్రుపదోఽపి మహాన్రాజా కృతవైరశ్చ నః పురా।
తస్య సంగ్రహణం రాజన్స్వపక్షస్య వివర్ధనం॥ 1-224-27 (9732) 
బలవంతశ్చ దాశార్హా బహవశ్చ విశాంపతే।
యతః కృష్ణస్తతః సర్వే యతః కృష్ణస్తతో జయః॥ 1-224-28 (9733) 
యచ్చ సాంనైవ శక్యేత కార్యం సాధయితుం నృప।
కో దైవశప్తస్తత్కార్యం విగ్రహేణ సమాచరేత్॥ 1-224-29 (9734) 
శ్రుత్వా చ జీవతః పార్థాన్పౌరజానపదా జనాః।
బలవద్దర్శనే హృష్టాస్తేషాం రాజన్ప్రియం కురు॥ 1-224-30 (9735) 
దుర్యోధనశ్చ కర్ణశ్చ శకునిశ్చాపి సౌబలః।
అధర్మయుక్తా దుష్ప్రజ్ఞా బాలా మైషాం వచః కృథాః॥ 1-224-31 (9736) 
ఉక్తమేతత్పురా రాజన్మయా గుణవతస్తవ।
దుర్యోధనాపరాధేన ప్రజేయం వై వినంక్ష్యతి॥ ॥ 1-224-32 (9737) 
 
ఇతి శ్రీమన్మహాభారతే ఆదిపర్వణి విదురాగమనరాజ్యలాభపర్వణి చతుర్వింశత్యధికద్విశతతమోఽధ్యాయః॥ 224 ॥

Mahabharata - Adi Parva - Chapter Footnotes

1-224-6 అనవరౌ శ్రేష్ఠౌ॥ 1-224-7 అనయోః ఆభ్యాం॥ 1-224-24 దాయాద్యతాం పితృధనభోజనార్హతాం॥ చతుర్వింశత్యధికద్విశతతమోఽధ్యాయః॥ 224 ॥



ఆదిపర్వ - అధ్యాయ 225

॥ శ్రీః ॥

1.225. అధ్యాయః 225 

Mahabharata - Adi Parva - Chapter Topics

ధృతరాష్ట్రాజ్ఞయా విదురస్య ద్రుపదనగరగమనం॥ 1 ॥ తత్ర శ్రీకృష్ణాదీనాం సమీపే ధృతరాష్ట్రసందేశకథనం॥ 2 ॥

Mahabharata - Adi Parva - Chapter Text

1-225-0 (9738) 
ధృతరాష్ట్ర ఉవాచ। 1-225-0x (1228) 
భీష్మః శాంతనవో విద్వాంద్రోణశ్చ భగవానృషిః।
`హితం చ పరమం సత్యమబ్రూతాం వాక్యముత్తమం।' 
హితం చ పరమం వాక్యం త్వం చ సత్యం బ్రవీషి మాం॥  1-225-1 (9739) 
యథైవ పాండోస్తే వీరాః కుంతీపుత్రా మహారథాః।
తథైవ ధర్మతః సర్వే మమ పుత్రా న సంశయః॥ 1-225-2 (9740) 
యథైవ మమ పుత్రాణామిదం రాజ్యం విధీయతే।
తథైవ పాండుపుత్రాణామిదం రాజ్యం న సంశయః॥ 1-225-3 (9741) 
క్షత్తరానయ గచ్ఛైతాన్సహ మాత్రా సుసత్కృతాన్।
తయా చ దేవరూపిణ్యా కృష్ణయా సహ భారత॥ 1-225-4 (9742) 
దిష్ట్యా జీవంతి తే పార్థా దిష్ట్యా జీవతి సా పృథా।
దిష్ట్యా ద్రుపదకన్యాం చ లబ్ధవంతో మహారథాః॥ 1-225-5 (9743) 
దిష్ట్యా వర్ధామహే సర్వే దిష్ట్యా శాంతః పురోచనః।
దిష్ట్యా మమ పరం దుఃఖమపనీతం మహాద్యుతే॥ 1-225-6 (9744) 
`త్వమేవ గత్వా విదుర తానిహానయ మా చిరం।  1-225-7 (9745) 
వైశంపాయన ఉవాచ।
ఏవముక్తస్తతః క్షత్తా రథమారుహ్య శీఘ్రగం। 
ఆగాత్కతిపయాహోభిః పాంచాలాన్రాజధర్మవిత్'॥  1-225-7x (1229) 
తతో జగామ విదురో ధృతరాష్ట్రస్య శాసనాత్।
సకాశం యజ్ఞసేనస్య పాండవానాం చ భారత॥ 1-225-8 (9746) 
సముపాదాయ రత్నాని వసూని వివిధాని చ।
ద్రౌపద్యాః పాండవానాం చ యజ్ఞసేనస్య చైవ హ॥ 1-225-9 (9747) 
తత్ర గత్వా స ధర్మజ్ఞః సర్వశాస్త్రవిశారదః।
ద్రుపదం న్యాయతో రాజన్సంయుక్తముపతస్థివాన్॥ 1-225-10 (9748) 
స చాపి ప్రతిజగ్రాహ ధర్మేణ విదురం తతః।
చక్రతుశ్చ యథాన్యాయం కుశలప్రశ్నసంవిదం॥ 1-225-11 (9749) 
దదర్శ పాండవాంస్తత్ర వాసుదేవం చ భారత।
స్నేహాత్పరిష్వజ్య స తాన్పప్రచ్ఛానామయం తతః॥ 1-225-12 (9750) 
తైశ్చాప్యమితబుద్దిః స పూజితో హి యథాక్రమం।
వచనాద్ధృతరాష్ట్రస్య స్నేహయుక్తం పునఃపునః॥ 1-225-13 (9751) 
పప్రచ్ఛానామయం రాజంస్తతస్తాన్పాండునందనాన్।
ప్రదదౌ చాపి రత్నాని వివిధాని వసూని చ॥ 1-225-14 (9752) 
పాండవానాం చ కుంత్యాశ్చ ద్రౌపద్యాశ్చ విశాంపతే।
ద్రుపదస్య చ పుత్రాణాం యథా దత్తాని కౌరవైః॥ 1-225-15 (9753) 
ప్రోవాచ చామితమతిః ప్రశ్రితం వినయాన్వితః।
ద్రుపదం పాండుపుత్రాణాం సన్నిధౌ కేశవస్య చ॥ 1-225-16 (9754) 
విదుర ఉవాచ। 1-225-17x (1230) 
రాజంఛృణు సహామాత్యః సపుత్రశ్చ వచో మమ।
ధృతరాష్ట్రః సపుత్రస్త్వాం సహామాత్యః సబాంధవః॥ 1-225-17 (9755) 
అబ్రవీత్కుశలం రాజన్ప్రీయమాణః పునఃపునః।
ప్రీతిమాంస్తే దృఢం చాపి సంబంధేన నరాధిప॥ 1-225-18 (9756) 
తథా భీష్మః శాంతనవః కౌరవైః సహ సర్వశః।
కుశలం త్వాం మహాప్రాజ్ఞః సర్వతః పరిపృచ్ఛతి॥ 1-225-19 (9757) 
భారద్వాజో మహాప్రాజ్ఞో ద్రోణః ప్రియసఖస్తవ।
సమాశ్లేషముపేత్య త్వాం కుశలం పరిపృచ్ఛతి॥ 1-225-20 (9758) 
ధృతరాష్ట్రశ్చ పాంచాల్య త్వయా సంబంధమేయివాన్।
కృతార్థం మన్యతేత్మానం తథా సర్వేఽపి కౌరవాః॥ 1-225-21 (9759) 
న తథా రాజ్యసంప్రాప్తిస్తేషాం ప్రీతికరీ మతా।
యథా సంబంధకం ప్రాప్య యజ్ఞసేన త్వయా సహ॥ 1-225-22 (9760) 
ఏతద్విదిత్వా తు భవాన్ప్రస్థాపయతు పాండవాన్।
ద్రష్టుం హి పాండుపుత్రాంశ్చ త్వరంతి కురవో భృశం॥ 1-225-23 (9761) 
విప్రోషితా దీర్ఘకాలమేతే చాపి నరర్షభాః।
ఉత్సుకా నగరం ద్రష్టుం భవిష్యంతి తథా పృథా॥ 1-225-24 (9762) 
కృష్ణామపి చ పాంచాలీం సర్వాః కురువరస్త్రియః।
ద్రష్టుకామాః ప్రతీక్ష్తే పురం చ విషయాశ్చ నః॥ 1-225-25 (9763) 
స భవాన్పాండుపుత్రాణామాజ్ఞాపయతు మా చిరం।
గమనం సహదారాణామేతదత్ర మతం మమ॥ 1-225-26 (9764) 
నిసృష్టేషు త్వయా రాజన్పాండవేషు మహాత్మసు।
తతోఽహం ప్రేషయిష్యామి ధృతరాష్ట్రస్య శీఘ్రగాన్। 
ఆగమిష్యంతి కౌంతేయాః కుంతీ చ సహ కృష్ణయా॥ ॥  1-225-27 (9765) 
 
ఇతి శ్రీమన్మహాభారతే ఆదిపర్వణి విదురాగమనరాజ్యలాభపర్వణి పంచవింశత్యధికద్విశతతమోఽధ్యాయః॥ 225 ॥




ఆదిపర్వ - అధ్యాయ 226

॥ శ్రీః ॥

1.226. అధ్యాయః 226 

Mahabharata - Adi Parva - Chapter Topics

పాండవానాం హాస్తినపురగమనంప్రతి శ్రీకృష్ణద్రుపదయోరశ్యనుజ్ఞా॥ 1 ॥ పృథావిదురసంవాదః॥ 2 ॥ ప్రస్థితానాం పాండవానాం ద్రుపదేన పారిబర్హదానం॥ 3 ॥ ప్రత్యుద్గమనాయాగతైః కౌరవైః సహ పాండవానాం భీష్మాదివందనపురఃసరం గృహప్రవేశః॥ 4 ॥

Mahabharata - Adi Parva - Chapter Text

1-226-0 (9766) 
ద్రుపద ఉవాచ। 1-226-0x (1231) 
ఏవమేతన్మహాప్రాజ్ఞ యథాత్థ విదురాద్య మాం।
మమాపి పరమో హర్షః సంబంధేఽస్మిన్కృతే ప్రభో॥ 1-226-1 (9767) 
గమనం చాపి యుక్తం స్యాద్దృఢమేషాం మహాత్మనాం।
న తు తావన్మయా యుక్తమేతద్వక్తుం స్వయం గిరా॥ 1-226-2 (9768) 
యదా తు మన్యతే వీరః కుంతీపుత్రో యుధిష్ఠిరః।
భీమసేనార్జునౌ చైవ యమౌ చ పురుషర్షభౌ॥ 1-226-3 (9769) 
రామకృష్ణౌ చ ధర్మజ్ఞౌ తదా గచ్ఛంతు పాండవాః।
ఏతౌ హి పురుషవ్యాఘ్రావేషాం ప్రియహితే రతౌ॥ 1-226-4 (9770) 
యుధిష్ఠిర ఉవాచ। 1-226-5x (1232) 
పరవంతో వయం రాజంస్త్వయి సర్వే సహానుగాః।
యథా వక్ష్యసి నః ప్రీత్యా తత్కరిష్యామహే వయం॥ 1-226-5 (9771) 
వైశంపాయన ఉవాచ। 1-226-6x (1233) 
తతోఽబ్రవీద్వాసుదేవో గమనం రోచతే మమ।
యథా వా మన్యతే రాజా ద్రుపదః సర్వధర్మవిత్॥ 1-226-6 (9772) 
ద్రుపద ఉవాచ। 1-226-7x (1234) 
యథైవ మన్యతే వీరో దాశార్హః పురుషోత్తమః।
ప్రాప్తకాలం మహాబాహుః సా బుద్ధిర్నిశ్చితా మమ॥ 1-226-7 (9773) 
యథైవ హి మహాభాగాః కౌంతేయా మమ సాంప్రతం।
తథైవ వాసుదేవస్య పాండుపుత్రా న సంశయః॥ 1-226-8 (9774) 
న తద్ధ్యాయతి కౌంతేయః పాండుపుత్రో యుధిష్ఠిరః।
యథైషాం పురుషవ్యాఘ్రః శ్రేయో ధ్యాయతి కేశవః॥ 1-226-9 (9775) 
వైశంపాయన ఉవాచ। 1-226-10x (1235) 
`పృథాయాస్తు తతో వేశ్మ ప్రవివేశ మహామతిః।
పాదౌ స్పృష్ట్వా పృథాయాస్తు శిరసా చ మహీం గతః॥ 1-226-10 (9776) 
దృష్ట్వా తు దేవరం కుంతీ శుశోచ చ ముహుర్ముహుః।  1-226-11 (9777) 
కుంత్యువాచ।
వైచిత్రవీర్య తే పుత్రాః కథంచిజ్జీవితాస్త్వయా॥  1-226-11x (1236) 
త్వత్ప్రసాదాజ్జతుగృహే మృతాః ప్రత్యాగతాస్తథా।
కూర్మీ చింతయతే పుత్రాన్యత్ర వా తత్ర సంమతా॥ 1-226-12 (9778) 
చింతయా వర్ధితాః పుత్రా యథా కుశలినస్తథా।
తవ పుత్రాస్తు జీవంతి త్వద్భక్త్యా భరతర్షభ॥ 1-226-13 (9779) 
యథా పరభృతః పుత్రానరిష్టా వర్ధయేత్సదా।
తథైవ పుత్రాస్తు మమ త్వయా తాత సురక్షితాః॥ 1-226-14 (9780) 
క్లేశాస్తు బహవః ప్రాప్తాస్తథా ప్రాణాంతికా మయా।
అతః పరం న జానామి కర్తవ్యం జ్ఞాతుమర్హసి॥ 1-226-15 (9781) 
విదుర ఉవాచ। 1-226-16x (1237) 
న వినశ్యంతి లోకేషు తవ పుత్రా మహాబలాః।
అచిరేణైవ కాలేన స్వరాజ్యస్థా భవంతి తే॥ 1-226-16 (9782) 
బాంధవైః సహితాః సర్వే న శోకం కురు మాధవి।  1-226-17 (9783) 
వైశంపాయన ఉవాచ।'
తతస్తే సమనుజ్ఞాతా ద్రుపదేన మహాత్మనా॥  1-226-17x (1238) 
పాండవాశ్చైవ కృష్ణశ్చ విదురశ్చ మహామతిః।
ఆదాయ ద్రౌపదీం కృష్ణాం కుంతీం చైవ యశస్వినీం॥ 1-226-18 (9784) 
సవిహారం సుఖం జగ్ముర్నగరం నాగసాహ్వయం।
`సువర్ణకక్ష్యాగ్రైవేయాన్సువర్ణాంకుశభూషితాన్॥ 1-226-19 (9785) 
జాంబూనదపరిష్కారాన్ప్రభిన్నకరటాముఖాన్।
అధిష్ఠితాన్మహామాత్రైః సర్వశస్త్రసమన్వితాన్॥ 1-226-20 (9786) 
సహస్రం ప్రదదౌ రాజా గజానాం వరవర్మిణాం।
రథానాం చ సహస్రం వై సువర్ణమణిచిత్రితం॥ 1-226-21 (9787) 
చతుర్యుజాం భానుమచ్చ పంచానాం ప్రదదౌ తదా।
సువర్ణపరిబర్హాణాం వరచామరమాలినాం॥ 1-226-22 (9788) 
జాత్యశ్వానాం చ పంచాశత్సహస్రం ప్రదదౌ నృపః।
దాసీనామయుతం రాజా ప్రదదౌ వరభూషణం। 
తతః సహస్రం దాసానాం ప్రదదౌ వరధన్వనాం॥  1-226-23 (9789) 
హైమాని శయ్యాసనబాజనాని
ద్రవ్యాణి చాన్యాని చ గోధనాని। 
పృథక్పృథక్వైవ దదౌ స కోటిం
పాంచాలరాజః పరమప్రహృష్టః॥  1-226-24 (9790) 
శిబికానాం శతం పూర్ణం వాహాన్పంచశతం నరాన్॥  1-226-25 (9791) 
ఏవమేతాని పాంచాలో జన్యార్థే ప్రదదౌ ధనం।
హరణం చాపి పాంచాల్యా జ్ఞాతిదేయం చ సోమకః॥ 1-226-26 (9792) 
ధృష్టద్యుంనో యయౌ తత్ర భగినీం గృహ్య భారత।
నానద్యమానో బహుశస్తూర్యఘోషైః సహస్రశః॥'  1-226-27 (9793) 
శ్రుత్వా చోపస్థితాన్వీరాంధృతరాష్ట్రోఽంబికాసుతః।
ప్రతిగ్రహాయ పాండూనాం ప్రేషయామాస కౌరవాన్॥ 1-226-28 (9794) 
వికర్ణం చ మహేష్వాసం చిత్రసేనం చ భారత।
ద్రోణం చ పరమేష్వాసం గౌతమం కృపమేవ చ॥ 1-226-29 (9795) 
తైస్తైః పరివృతాః శూరైః శోభమానా మహారథాః।
నగరం హాస్తినపురం శనైః ప్రవివిశుస్తదా॥ 1-226-30 (9796) 
`పాండవానాగతాంఛ్రుత్వా నాగరాస్తు కుతూహలాత్।
మండయాంచక్రిరే తత్ర నగరం నాగసాహ్వయం॥ 1-226-31 (9797) 
ముక్తపుష్పావకీర్ణం తు జలసిక్తం తు సర్వతః।
ధూపితం దివ్యధూపేన మంగలైశ్చాభిసంవృతం॥ 1-226-32 (9798) 
పతాకోచ్ఛ్రితమాల్యం చ పురమప్రతిమం బభౌ।
శంఖభేరీనినాదైశ్చ నానావాదిత్రనిస్వనైః॥'  1-226-33 (9799) 
కౌతూహలేన నగరం పూర్యమాణమివాభవత్।
యత్ర తే పురుషవ్యాఘ్రాః శోకదుఃఖసమన్వితాః॥ 1-226-34 (9800) 
`నిర్గతాశ్చ పురాత్పూర్వం ధృతరాష్ట్రప్రబాధితాః।
పునర్నివృత్తా దిష్ట్యా వై సహ మాత్రా పరంతపాః॥ 1-226-35 (9801) 
ఇత్యేవమీరితా వాచో జనైః ప్రియచికీర్షుభిః।'
తత ఉచ్చావచా వాచః ప్రియాః సర్వత్ర భారత॥  1-226-36 (9802) 
ఉదీరితాస్తదాఽశృణ్వన్పాండవా హృదయంగమాః।  1-226-37 (9803) 
పౌరా ఊచుః
అయం స పురుషవ్యాఘ్రః పునరాయాతి ధర్మవిత్॥  1-226-37x (1239) 
యో నః స్వానివ దాయాదాంధర్మేణ పరిరక్షతి।
అద్య పాండుర్మహారాజో వనాదివ మనఃప్రియం॥ 1-226-38 (9804) 
ఆగతశ్చైవమస్మాకం చికీర్షన్నాత్ర సంశయః।
కిం న్వద్య సుకృతం కర్మ సర్వేషాం నః ప్రియం పరం॥ 1-226-39 (9805) 
యన్నః కుంతీసుతా వీరా భర్తారః పునరాగతాః।
యది దత్తం యది హుతం యది వాప్యస్తి నస్తపః। 
తేన తిష్ఠంతు నగరే పాండవాః శరదాం శతం॥  1-226-40 (9806) 
తతస్తే ధృతరాష్ట్రస్య భీష్మస్య చ మహాత్మనః।
అన్యేషాం చ తదర్హాణాం చక్రుః పాదాభివందనం॥ 1-226-41 (9807) 
పృష్టాస్తు కుశలప్రశ్నం సర్వేణ నగరేణ తే।
సమావిశంత వేశ్మాని ధృతరాష్ట్రస్య శాసనాత్॥ ॥ 1-226-42 (9808) 
 
ఇతి శ్రీమన్మహాభారతే ఆదిపర్వణి విదురాగమనరాజ్యలాభపర్వణి షడ్వింశత్యధికద్విశతతమోఽధ్యాయః॥ 226 ॥




ఆదిపర్వ - అధ్యాయ 227

॥ శ్రీః ॥

1.227. అధ్యాయః 227 

Mahabharata - Adi Parva - Chapter Topics

ద్రౌపద్యా నమస్కృతయా గాంధార్యా తద్రూపదర్శనేన తస్యాః స్వపుత్రమృత్యుత్వవితర్కః॥ 1 ॥ ధృతరాష్ట్రేణ యుధిష్ఠిరస్య ధర్మరాజ్యేఽభిషేకః॥ 2 ॥ పాండవానాం ఖాండవప్రస్థగమనం॥ 3 ॥ శ్రీకృష్ణచింతితేనేంద్రేణ విశ్వకర్మణః ప్రేషణం॥ 4 ॥ విశ్వకర్మణా ఇంద్రప్రస్థపురనిర్మాణం॥ 5 ॥ తత్రాగతానాం సర్వేషాం విసర్జనం॥ 6 ॥

Mahabharata - Adi Parva - Chapter Text

1-227-0 (9809) 
`వైశంపాయన ఉవాచ। 1-227-0x (1240) 
దుర్యోధనస్య మహిషీ కాశిరాజసుతా తదా।
ధృతరాష్ట్రస్య పుత్రాణాం వధూభిః సహితా తదా॥ 1-227-1 (9810) 
పాంచాలీం ప్రతిజగ్రాహ సాధ్వీం శ్రియమివాపరాం।
పూజయామాస పూజార్హాం శచీదేవీమివాగతాం॥ 1-227-2 (9811) 
వవందే తత్ర గాంధారీం కృష్ణయా సహ మాధవీ।
ఆశిషశ్చ ప్రయుక్త్వా తు పాంచాలీం పరిషస్వజే॥ 1-227-3 (9812) 
పరిష్వజ్యైవ గాంధారీ కృష్ణాం కమలలోచనాం।
పుత్రాణాం మమ పాంచాలీ మృత్యురేవేత్యమన్యత॥ 1-227-4 (9813) 
సంచింత్య విదురం ప్రాహ యుక్తితః సుబలాత్మజా।
కుంతీం రాజసుతాం క్షత్తః సవధూం సపరిచ్ఛదాం॥ 1-227-5 (9814) 
పాండోర్నివేశనం శీఘ్రం నీయతాం యది రోచతే।
కరణేన ముహూర్తేన నక్షత్రేణ శుభే తిథౌ॥ 1-227-6 (9815) 
యథా సుఖం తథా కుంతీ రంస్యతే స్వగృహే సుతైః।
తథేత్యేవ తదా క్షత్తా కారయామాస తత్తథా॥ 1-227-7 (9816) 
పూజయామాసురత్యర్థం బాంధవాః పాండవాంస్తదా।
నాగరాః శ్రేణిముఖ్యాశ్చ పూజయంతి స్మ పాండవాన్॥ 1-227-8 (9817) 
భీష్మో ద్రోణః కృపః కర్ణో బాహ్లీకః ససుతస్తదా।
శాసనాద్ధృతరాష్ట్రస్య అకుర్వన్నతిథిక్రియాం॥ 1-227-9 (9818) 
ఏవం విహరతాం తేషాం పాండవానాం మహాత్మనాం।
నేతా సర్వస్య కార్యస్య విదురో రాజశాసనాత్॥'  1-227-10 (9819) 
విశ్రాంతాస్తే మహాత్మానః కంచిత్కాలం సకేశవాః।
ఆహూతా ధృతరాష్ట్రేణ రాజ్ఞా శాంతనవేన చ॥ 1-227-11 (9820) 
ధృతరాష్ట్ర ఉవాచ। 1-227-12x (1241) 
భ్రాతృభిః సహ కౌంతేయ నిబోధేదం వచో మమ।
`పాండునా వర్ధితం రాజ్యం పాండునా పాలితం జగత్॥ 1-227-12 (9821) 
శాసనాన్మమ కౌంతేయ మమ భ్రాతా మహాబలః।
కృతవాందుష్కరం కర్మ నిత్యమేవ విశాంపతే॥ 1-227-13 (9822) 
తస్మాత్త్వమపి కౌంతేయ శాసనం కురు మా చిరం।
మమ పుత్రా దురాత్మానః సర్వేఽహంకారసంయుతాః॥ 1-227-14 (9823) 
శాసనం న కరిష్యంతి మమ నిత్యం యుధిష్ఠిర।
స్వకార్యనిరతైర్నిత్యమవలిప్తైర్దురాత్మభిః॥'  1-227-15 (9824) 
పునర్వై విగ్రహో మా భూత్ఖాండవప్రస్థమావిశ।
న హి వో వసతస్తత్ర కశ్చిచ్ఛక్తః ప్రబాధితుం॥ 1-227-16 (9825) 
సంరక్ష్యమాణాన్పార్థేన త్రిదశానివ వజ్రిణా।
అర్ధరాజ్యం తు సంప్రాప్య ఖాండవప్రస్థణావిశ॥ 1-227-17 (9826) 
`కేశవో యది మన్యతే తత్కర్తవ్యమసంశయం॥'  1-227-18 (9827) 
వైశంపాయన ఉవాచ। 1-227-19x (1242) 
ప్రతిగృహ్య తు తద్వాక్యం నృపం సర్వే ప్రణంయ చ।
`వాసుదేవేన సంమంత్ర్య పాండవాః సముపావిశన్॥ 1-227-19 (9828) 
ధృతరాష్ట్ర ఉవాచ। 1-227-20x (1243) 
అభిషేకస్య సంభారాన్క్షత్తరానయ మా చిరం।
అభిషిక్తం కరిష్యామి హ్యద్య వై కురునందనం॥ 1-227-20 (9829) 
బ్రాహ్మణా నైగమశ్రేష్ఠాః శ్రేణీముఖ్యాశ్చ సర్వతః।
ఆహూయంతాం ప్రకృతయో బాంధవాశ్చ విశేషతః॥ 1-227-21 (9830) 
పుణ్యాహం వాచ్యతాం తాత గోసహస్రం ప్రదీయతాం।
గ్రామముఖ్యాశ్చ విప్రేభ్యో దీయంతాం బహుదక్షిణాః॥ 1-227-22 (9831) 
అంగదే మకుటం క్షత్తర్హస్తాభరణమానయ।
ముక్తావలీశ్చ హారం చ నిష్కాణి కటకాని చ॥ 1-227-23 (9832) 
కటిబంధశ్చ సూత్రం చ తథోదరనిబంధనం।
అష్టోత్తరసహస్రం తు బ్రాహ్మణాధిష్ఠితా గజాః॥ 1-227-24 (9833) 
జాహ్నవీసలిలం శీఘ్రమానీయంతాం పురోహితైః।
అభిషేకోదకక్లిన్నం సర్వాభరణభూషితం॥ 1-227-25 (9834) 
ఔపవాహ్యోపరిగతం దివ్యచారమరవీజితం।
సువర్ణమణిచిత్రేణ శ్వేతచ్ఛత్రేణ శోభితం॥ 1-227-26 (9835) 
జయేతి ద్విజవాక్యేను స్తూయమానం నృపైస్తథా।
దృష్ట్వా కుంతీసుతం జ్యేష్ఠమాజమీఢం యుధిష్ఠిరం॥ 1-227-27 (9836) 
ప్రీతాః ప్రీతేన మనసా ప్రశంసంతు పరే జనాః।
పాండోః కృతోపకారస్య రాజ్యం దత్వా మమైవ చ॥ 1-227-28 (9837) 
ప్రతిక్రియా కృతమిదం భవిష్యతి న సంశయః।
భీష్మో ద్రోణః కృపః క్షత్తా సాధుసాధ్విత్యథాబ్రువన్॥ 1-227-29 (9838) 
శ్రీవాసుదేవ ఉవాచ। 1-227-30x (1244) 
యుక్తమేతన్మహాభాగ కౌరవాణాం యశస్కరం।
శీఘ్రమద్యైవ రాజేంద్ర త్వయోక్తం కర్తుమర్హసి॥ 1-227-30 (9839) 
ఇత్యేవముక్తో వార్ష్ణేయస్త్వరయామాస తత్తదా।
తథోక్తం ధృతరాష్ట్రేణ కారయామాస కేశవః॥ 1-227-31 (9840) 
తస్మిన్క్షణే మహారాజ కృష్ణద్వైపాయనస్తదా।
ఆగత్య కురుభిః సర్వైః పూజితః ససుహృద్గణైః॥ 1-227-32 (9841) 
మూర్ధాభిషిక్తైః సహితో బ్రాహ్మణైర్వేదపారగైః।
కారయామాస విధివత్కేశవానుమతే తదా॥ 1-227-33 (9842) 
కృపో ద్రోణశ్చ భీష్మశ్చ ధౌంయశ్చ వ్యాసకేశవౌ।
బాహ్లీకః సోమదత్తశ్చ చాతుర్వేద్యపురస్కృతాః॥ 1-227-34 (9843) 
అభిషేకం తదా చక్రుర్భద్రపీఠే సుసంస్కృతం॥  1-227-35 (9844) 
వ్యాస ఉవాచ। 1-227-36x (1245) 
జిత్వా తు పృథివీం కృత్స్నాం వశే కృత్వా నృపాన్భవాన్।
రాజసూయాదిభిర్యజ్ఞైః క్రతుభిర్వరదక్షిణైః॥ 1-227-36 (9845) 
స్నాత్వా హ్యవభృథస్నానం మోదతాం బాంధవైః సహ।
ఏవముక్త్వా తు తే సర్వే ఆశీర్భిరభిపూజయన్॥ 1-227-37 (9846) 
మూర్ధాభిషిక్తః కౌరవ్యః సర్వాభరణభూషితః।
జయేతి సంస్తుతో రాజా ప్రదదౌ ధనమక్షయం॥ 1-227-38 (9847) 
సర్వమూర్ధాభిషిక్తైశ్చ పూజితః కురనందనః।
ఔపవాహ్యమథారుహ్య శ్వేతచ్ఛత్రేణ శోభితః॥ 1-227-39 (9848) 
రరాజ రాజాభిమతో మహేంద్ర ఇవ దైవతైః।
తతః ప్రదక్షిణీకృత్య నగరం నాగసాహ్వయం॥ 1-227-40 (9849) 
ప్రవివేశ తదా రాజా నాగరైః పూజితో గృహం।
మూర్ధాభిషిక్తం కౌంతేయమభ్యగచ్ఛంత కౌరవాః॥ 1-227-41 (9850) 
గాంధారిపుత్రాః శోచంతః సర్వే తే సహ బాంధవైః।
జ్ఞాత్వా శోకం చ పుత్రాణాం ధృతరాష్ట్రోఽబ్రవీదిదం॥ 1-227-42 (9851) 
సమక్షం వాసుదేవస్య కురూణాం చ సమక్షతః।
అభిషేకస్త్వయా ప్రాప్తో దుష్ప్రాపో హ్యకృతాత్మభిః॥ 1-227-43 (9852) 
గచ్ఛ త్వమద్యైవ నృప కృతకృత్యోఽసి కౌరవ।
ఆయుః పురూరవా రాజన్నహుషేణ యయాతినా॥ 1-227-44 (9853) 
తత్రైవ నివసంతి స్మ ఖాండవే తు నృపోత్తమ।
రాజధానీ తు సర్వేషాం పౌరవాణాం మహాభుజ॥ 1-227-45 (9854) 
వినాశితం మునిగణైర్లోభాద్బుధసుతస్య వై।
తస్మాత్త్వం ఖాండవప్రస్థం పురం రాష్ట్రం చ వర్ధయ॥ 1-227-46 (9855) 
బ్రాహ్మణాః క్షత్రియా వైశ్యాః శూద్రాశ్చ కృతలక్షణాః।
త్వద్భక్త్యా జంతవశ్చాన్యే భజంత్యేవ పురం శుభం॥ 1-227-47 (9856) 
పురం రాష్ట్రం సమృద్ధం వై ధనధాన్యసమాకులం।
తస్మాద్గచ్ఛస్వ కౌంతేయ భ్రాతృభిః సహితోఽనఘ॥ 1-227-48 (9857) 
వైశంపాయన ఉవాచ। 1-227-49x (1246) 
ప్రతిగృహ్య తు తద్వాక్యం తస్మై సర్వే ప్రణంయ చ।
రథైర్నాగైర్హయైశ్చాపి సహితాస్తు పదాతిభిః॥ 1-227-49 (9858) 
ప్రతస్థిరే తతో ఘోషసంయుక్తైః స్యందనైర్వరైః।
తాందృష్ట్వా నాగరాః సర్వే భక్త్యా చైవ ప్రతస్థిరే॥ 1-227-50 (9859) 
గచ్ఛతః పాండవైః సార్ధం దృష్ట్వా నాగపురాలయాత్।
పాండవైః సహితా గంతుం నార్హతేతి చ నాగరాన్॥ 1-227-51 (9860) 
ఘోషయామాస నగరే ధార్తరాష్ట్రః ససౌబలః।'
తతస్తే పాండవాస్తత్ర గత్వా కృష్ణపురోగమాః॥  1-227-52 (9861) 
మండయాంచక్రిరే తద్వై పురం స్వర్గాదివ చ్యుతం।
`వాసుదేవో జగన్నాథశ్చింతయామాస వాసవం॥ 1-227-53 (9862) 
మహేంద్రశ్చింతితో రాజన్విశ్వకర్మాణమాదిశత్।
విశ్వకర్మన్మహాప్రాజ్ఞ అద్యప్రభృతి తత్పురం॥ 1-227-54 (9863) 
ఇంద్రప్రస్థమితి ఖ్యాతం దివ్యం భూంయాం భవిష్యతి।
మహేంద్రశాసనాద్గత్వా విశ్వకర్మా తు కేశవం॥ 1-227-55 (9864) 
ప్రణంయ ప్రణిపాతార్హం కిం కరోమీత్యభాషత।
వాసుదేవస్తు తచ్ఛ్రుత్వా విశ్వకర్మాణమూచివాన్॥ 1-227-56 (9865) 
కురుష్వ కురురాజస్య మహేంద్రపురసన్నిభం।
ఇంద్రేణ కృతనామానమింద్రప్రస్థం మహాపురం॥ 1-227-57 (9866) 
వైశంపాయన ఉవాచ।' 1-227-58x (1247) 
తతః పుణ్యే శివే దేశే శాంతిం కృత్వా మహారథాః।
స్వస్తివాచ్య యథాన్యాయమింద్రప్రస్థం భవత్వితి॥ 1-227-58 (9867) 
తత్పురం మాపయామాసుర్ద్వైపాయనపురోగమాః।
`తతః స విశ్వకర్మా తు చకార పురముత్తమం॥'  1-227-59 (9868) 
సాగరప్రతిరూపాభిః పరిఖాభిరలంకృతం।
ప్రాకారేణ చ సంపన్నం దివమావృత్య తిష్ఠతా॥ 1-227-60 (9869) 
పాండురాభ్రప్రకాశేన హిమరశ్మినిభేన చ।
శుశుభే తత్పురశ్రేష్ఠం నాగైర్భోగవతీ యథా॥ 1-227-61 (9870) 
ద్విపక్షగరుడప్రఖ్యైర్ద్వారైః సౌధైశ్చ శోభితం।
గుప్తమభ్రచయప్రఖ్యైర్గోపురైర్మందరోపమైః॥ 1-227-62 (9871) 
వివిధైరపి నిర్విద్ధైః శస్త్రోపేతైః సుసంవృతైః।
శక్తిభిశ్చావృతం తద్ధి ద్విజిహ్వైరివ పన్నగైః॥ 1-227-63 (9872) 
తల్పైశ్చాభ్యాసికైర్యుక్తం శుశుభే యోధరక్షితం।
థీక్ష్ణాంకుశశతఘ్నీభిర్యంత్రజాలైశ్చ శోభితం॥ 1-227-64 (9873) 
ఆయసైశ్చ మహాచక్రైః శుశుభే తత్పురోత్తమం।
సువిభక్తమహారథ్యం దేవతాబాధవర్జితం॥ 1-227-65 (9874) 
విరోచమానం వివిధైః పాండురైర్భవనోత్తమైః।
తత్త్రివిష్టపసంకాశమింద్రప్రస్థం వ్యరోచత॥ 1-227-66 (9875) 
మేఘవృందమివాకాశే విద్ధం విద్యుత్సమావృతం।
తత్ర రంయే శివే దేశే కౌరవ్యస్య నివేశనం॥ 1-227-67 (9876) 
శుశుభే ధనసంపూర్ణం ధనాధ్యక్షక్షయోపమం।
తత్రాగచ్ఛంద్విజా రాజన్సర్వవేదవిదాం వరాః॥ 1-227-68 (9877) 
నివాసం రోచయంతి స్మ సర్వభాషావిదస్తథా।
వణిజశ్చాయయుస్తత్ర నానాదిగ్భ్యో ధనార్థినః॥ 1-227-69 (9878) 
సర్వశిల్పవిదస్తత్ర వాసాయాభ్యాగమంస్తదా।
ఉద్యానాని చ రంయాణి నగరస్య సమంతతః॥ 1-227-70 (9879) 
ఆంరైరాంరాతకైర్నీపైరశోకైశ్చంపకైస్తథా।
పున్నాగైర్నాగపుష్పైశ్చ లకుచైః పనసైస్తథా॥ 1-227-71 (9880) 
శాలతాలతమాలైశ్చ బకులైశ్చ సకేతకైః।
మనోహరైః సుపుష్పైశ్చ ఫలభారావనామితైః॥ 1-227-72 (9881) 
ప్రాచీనామలకైర్లోధ్రైరంకోలైశ్చ సుపిష్పితైః।
జంబూభిః పాటలాభిశ్చ కుబ్జకైరతిముక్తకైః॥ 1-227-73 (9882) 
కరవీరైః పారిజాతైరన్యైశ్చ వివిధైర్ద్రుమైః।
నిత్యపుష్పఫలోపేతైర్నానాద్విజగణాయుతైః॥ 1-227-74 (9883) 
మత్తబర్హిణసంఘుష్టకోకిలైశ్చ సదామదైః।
గృహైరాదర్శవిమలైర్వివిధైశ్చ లతాగృహైః॥ 1-227-75 (9884) 
మనోహరైశ్చిత్రగృహైస్తథాఽజగతిప్రవతైః।
వాపీభిర్వివిధాభిశ్చ పూర్ణాభిః పరమాంభసా॥ 1-227-76 (9885) 
సరోభిరతిరంయైశ్చ పద్మోత్పలసుగంధిభిః।
హంసకారండవయుతైశ్చక్రవాకోపశోభితైః॥ 1-227-77 (9886) 
రంయాశ్చ వివిధాస్తత్ర పుష్కరిణ్యో వనావృతాః।
తడాగాని చ రంయాణి బృహంతి సుబహూని చ॥ 1-227-78 (9887) 
`నదీ చ నందినీ నామ సా పురీముపగూహతి।
చాతుర్వర్ణ్యసమాకీర్ణమన్యైః శిల్పిభిరావృతం॥ 1-227-79 (9888) 
సర్వదాభిసృతం సద్భిః కారితం విశ్వకర్మణా।
ఉపభోగసమృద్ధైశ్చ సర్వద్రవ్యసమావృతం॥ 1-227-80 (9889) 
నిత్యమార్యజనోపేతం నరనారీగణైర్యుతం।
వాజివారణసంపూర్ణం గోభిరుష్ట్రైః ఖరైరజైః॥ 1-227-81 (9890) 
తత్త్రివిష్టపసంకాశమింద్రప్రస్థం వ్యరోచత।
పురీం సర్వగుణోపేతాం నిర్మితాం విశ్వకర్మణా॥ 1-227-82 (9891) 
పౌరవాణామధిపతిః కుంతీపుత్రో యుధిష్ఠిరః।
కృతమంగలసత్కారైర్బ్రాహ్మణైర్వేదపారగైః॥ 1-227-83 (9892) 
ద్వైపాయనం పురస్కృత్య ధౌంయస్యాభిమతే స్థితః।
భ్రాతృభిః సహితో రాజా రాజమార్గమతీత్య చ॥ 1-227-84 (9893) 
ఔపవాహ్యగతో రాజా కేశవేన సహాభిభూః।
తోరణద్వారసుముఖం ద్వాత్రింశద్ద్వారసంయుతం॥ 1-227-85 (9894) 
వర్ధమానపురద్వారాత్ప్రవివేశ మహాద్యుతిః।
శంఖదుందుభినిర్ఘోషాః శ్రూయంతే బహవో భృశం॥ 1-227-86 (9895) 
జయేతి బ్రాహ్మణగిరః శ్రూయంతే చ సహస్రశః।
సంస్తూయమానో మునిభిః సూతమాగధబందిభిః॥ 1-227-87 (9896) 
ఔపవాహ్యగతో రాజా రాజమార్గమతీత్య చ।
కృతమంగలసత్కారం ప్రవివేశ గృహోత్తమం॥ 1-227-88 (9897) 
ప్రవిశ్య భవనం రాజా నాగరైరభిసంవృతః।
ప్రహృష్టముదితైరాసీత్సత్కారైరభిపూజితః॥ 1-227-89 (9898) 
పూజయామాస విప్రేంద్రాన్కేశేన మహాత్మనా।
తతస్తు రాష్ట్రం నగరం నరనారీగణాయుతం॥ 1-227-90 (9899) 
గోధనైశ్చ సమాకీర్ణం సస్యైర్వృద్ధిం తదాగమత్॥'  1-227-91 (9900) 
తేషాం పుణ్యజనోపేతం రాష్ట్రమావిశతాం మహత్।
పాండవానాం మహారాజ శశ్వత్ప్రీతిరవర్ధత॥ 1-227-92 (9901) 
`సౌబలేన చ కర్ణేన ధార్తరాష్ట్రైః కృపేణ చ।'
తథా భీష్మేణ రాజ్ఞా చ ధర్మప్రణయినా సదా॥  1-227-93 (9902) 
పాండవాః సమపద్యంత ఖాండవప్రస్థవాసినః।
పంచభిస్తైర్మహేష్వాసైరింద్రకల్పైః సమావృతం॥ 1-227-94 (9903) 
శుశుభే తత్పురశ్రేష్ఠం నాగైర్భోగవతీ యథా।
`తతస్తు విశ్వకర్మాణం పూజయిత్వా విసృజ్య చ॥ 1-227-95 (9904) 
ద్వైపాయనం చ సంపూజ్య విసృజ్య చ నరాధిపః।
వార్ష్ణేయమబ్రవీద్రాజా గంతుకామం కృతక్షణం॥ 1-227-96 (9905) 
తవ ప్రసాదాద్వార్ష్ణేయ రాజ్యం ప్రాప్తం మయాఽనఘ।
ప్రసాదాదేవ తే వీర శూన్యం రాష్ట్రం సుదుర్గమం॥ 1-227-97 (9906) 
తవైవ తు ప్రసాదేన రాజ్యస్థాశ్చ భవామహే।
గతిస్త్వమాపత్కాలేఽపి పాండవానాం చ మాధవ॥ 1-227-98 (9907) 
జ్ఞాత్వా తు కృత్యం కర్తవ్యం కారయస్వ భవాన్హి నః।
యదిష్టమనుమంతవ్యం పాండవానాం త్వయాఽనఘ॥ 1-227-99 (9908) 
శ్రీవాసుదేవ ఉవాచ। 1-227-100x (1248) 
త్వత్ప్రభావాన్మహారాజ్యం సంప్రాప్తం హి స్వధర్మతః।
పితృపైతామహం రాజ్యం కథం న స్యాత్తవ ప్రభో॥ 1-227-100 (9909) 
ధార్తరాష్ట్రా దురాచారాః కిం కరిష్యంతి పాండవాన్।
యథేష్టం పాలయ జగచ్ఛశ్వద్ధర్మధురం వహ॥ 1-227-101 (9910) 
పునః పునశ్చ సంహర్షాద్బ్రాహ్మణాన్భర పౌరవ।
అద్యైవ నారదః శ్రీమానాగమిష్యతి సత్వరః॥ 1-227-102 (9911) 
ఆదత్స్వ తస్య వాక్యాని శాసనం కురు తస్య వై।
ఏవముక్త్వా తతః కుంతీమభివాద్య జనార్దనః॥ 1-227-103 (9912) 
ఉవాచ శ్లక్ష్ణయా వాచా గమిష్యామి నమోస్తు తే।  1-227-104 (9913) 
కుంత్యువాచ।
జాతుషం గృహమాసాద్య మయా ప్రాప్తం యదానఘ॥  1-227-104x (1249) 
ఆర్యేణ సమభిజ్ఞాతం త్వయా వై యదుపుంగవ।
త్వయా నాథేన గోవింద దుఃఖం తీర్ణం మహత్తరం॥ 1-227-105 (9914) 
త్వం హి నాథస్త్వనాథానాం దరిద్రాణాం విశేషతః।
సర్వదుఃఖాని శాంయంతి తవ సందర్శనాన్మమ॥ 1-227-106 (9915) 
స్మరస్వైనాన్మహాప్రాజ్ఞ తేన జీవంతి పాండవాః॥  1-227-107 (9916) 
వైశంపాయన ఉవాచ। 1-227-108x (1250) 
కరిష్యామీతి చామంత్ర్య అభివాద్య పితృష్వసాం।
గమనాయ మతిం చక్రే వాసుదేవః సహానుగః॥'  1-227-108 (9917) 
తాన్నివేశ్య తతో వీరః సహ రామేణ కౌరవాన్।
యయౌ ద్వారవతీం రాజన్పాండవానుమతే తదా॥ ॥ 1-227-109 (9918) 
 
ఇతి శ్రీమన్మహాభారతే ఆదిపర్వణి విదురాగమనరాజ్యలాభపర్వణి సప్తవింశత్యధికద్విశతతమోఽధ్యాయః॥ 227 ॥




ఆదిపర్వ - అధ్యాయ 228

॥ శ్రీః ॥

1.228. అధ్యాయః 228 

Mahabharata - Adi Parva - Chapter Topics

పాండవానాం సమీపే నారదాగమనం॥ 1 ॥

Mahabharata - Adi Parva - Chapter Text

1-228-0 (9919) 
జనమేజయ ఉవాచ। 1-228-0x (1251) 
ఏవం సంప్రాప్య రాజ్యం తదింద్రప్రస్థే తపోధన।
అత ఊర్ధ్వం నరవ్యాఘ్రాః కిమకుర్వత పాండవాః॥ 1-228-1 (9920) 
సర్వ ఏవ మహాత్మానః సర్వే మమ పితామహాః।
ద్రౌపదీ ధర్మపత్నీ చ కథం తానన్వవర్తత॥ 1-228-2 (9921) 
కథమాసుశ్చ కృష్ణాయామేకస్యాం తే నరర్షభాః।
వర్తమానా మహాభాగా నాభిద్యంత పరస్పరం॥ 1-228-3 (9922) 
శ్రోతుమిచ్ఛాంయహం తత్ర విస్తరేణ యథాతథం।
తేషాం చేష్టితమన్యోన్యం యుక్తానాం కృష్ణయా సహ॥ 1-228-4 (9923) 
వైశంపాయన ఉవాచ। 1-228-5x (1252) 
ధృతరాష్ట్రాభ్యనుజ్ఞాతా ఇంద్రప్రస్థం ప్రవిశ్య తత్।
రేమిరే పురుషవ్యాఘ్రాః కృష్ణయా సహ పాండవాః॥ 1-228-5 (9924) 
ప్రాప్య రాజ్యం మహాతేజాః సత్యసంధో యుధిష్ఠిరః।
పాలయామాస ధర్మేణ పృథివీం భ్రాతృభిః సహ॥ 1-228-6 (9925) 
జితారయో మహాత్మానః సత్యధర్మపరాయణాః।
ఏవం పురమిదం ప్రాప్య తత్రోషుః పాండునందనాః॥ 1-228-7 (9926) 
కుర్వాణాః పౌరకార్యాణి సర్వాణి భరతర్షభాః।
ఆసాంచక్రుర్మహార్హేషు పార్థివేష్వాసనేషు చ॥ 1-228-8 (9927) 
తేషు తత్రోపవిష్టేషు పాండవేషు మహాత్మసు।
ఆయయౌ ధర్మరాజం తు ద్రష్టుకామోఽథ నారదః॥ 1-228-9 (9928) 
`పథా నక్షత్రజుష్టేన సుపర్ణాచరితేన చ।
చంద్రసూర్యప్రకాశేన సేవితేన మహర్షిభిః॥ 1-228-10 (9929) 
నభస్స్థలేన దివ్యేన దుర్లభేనాతపస్వినాం।
భూతార్చితో భూతధరాం రాష్ట్రమందిరభూషితాం॥ 1-228-11 (9930) 
అవేక్షమాణో ద్యుతిమానాజగామ మహాతపాః।
సర్వవేదాంతగో విప్రః సర్వవేదాంగపారగః॥ 1-228-12 (9931) 
పరేణ తపసా యుక్తో బ్రాహ్మేణ తపసా వృతః।
నయే నీతౌ చ నిస్తో విశ్రుతశ్చ మహామునిః॥ 1-228-13 (9932) 
పరాత్పరతరం ప్రాప్తో ధర్మాన్సమభిజగ్మివాన్।
భావితాత్మా గతరజాః శాంతో మృదుర్ఋజుర్దివజః॥ 1-228-14 (9933) 
ధర్మేణాధిగతః సర్వైర్దేవదానవమానుషైః।
క్షీణకర్మసు పాపేషు భూతేషు వివిధేషు చ॥ 1-228-15 (9934) 
సర్వథా కృతమర్యాదో వేదేషు వివిధేషు చ।
శతశః సోమపా యజ్ఞే పుణ్యే పుణ్యకృదగ్నిచిత్॥ 1-228-16 (9935) 
ఋక్సామయజుషాం వేత్తా న్యాయదృగ్ధర్మకోవిదః।
ఋజురారోహబాన్వృద్ధో భూయిష్ఠపథికోఽనఘః॥ 1-228-17 (9936) 
శ్లక్ష్ణయా శిఖయోపేతః సంపన్నః పరమత్విషా।
అవదాతే చ సూక్ష్మే చ దివ్యే చ రచితే శుభే॥ 1-228-18 (9937) 
మహేంద్రదత్తే మహతీ బిభ్రత్పరమవాససీ।
జాంబూనదమయే దివ్యే గండూపదముఖే నవే॥ 1-228-19 (9938) 
అగ్న్యర్కసదృశే దివ్యే ధారయన్కుండలే శుభే।
రాజతచ్ఛత్రముచ్ఛ్రిత్య చిత్రం పరమవర్చసం॥ 1-228-20 (9939) 
ప్రాప్య దుష్ప్రాపమన్యేన బ్రహ్మవర్చసముత్తమం।
భవనే భూమిపాలస్య బృహస్పతిరివాప్లుతః॥ 1-228-21 (9940) 
సంహితాయాం చ సర్వేషాం స్థితస్యోపస్థితస్య చ।
ద్విపదస్య చ ధర్మస్య క్రమధర్మస్య పారగః॥ 1-228-22 (9941) 
గాధా సామానుసామజ్ఞః సాంనాం పరమవల్గునాం।
ఆత్మనః సర్వమోక్షిభ్యః కృతిమాన్కృత్యవిత్సదా॥ 1-228-23 (9942) 
యజుర్ధర్మైర్బహువిధైర్మతో మతిమతాం వరః।
విదితార్థః సమశ్చైవ చ్ఛేత్తా నిగమసంశయాన్॥ 1-228-24 (9943) 
అర్థనిర్వచనే నిత్యం సంశయచ్ఛిదసంశయః।
ప్రకృత్యా ధర్మకుశలో దాతా ధర్మవిశారదః॥ 1-228-25 (9944) 
లోపేనాగమధర్మేణ సంక్రమేణ చ వృత్తిషు।
ఏకశబ్దాంశ్చ నానార్థానేకార్థాంశ్చ పృథక్కృతాన్॥ 1-228-26 (9945) 
పృథగర్థాభిధానాంశ్చ ప్రయోగానన్వవేక్షితా।
ప్రమాణభూతో లోకేషు సర్వాధికరణేషు చ॥ 1-228-27 (9946) 
సర్వవర్ణవికారేషు నిత్యం కుశలపూజితః।
స్వరేఽస్వరే చ వివిధే వృత్తేషు వివిధేషు చ॥ 1-228-28 (9947) 
సమస్థానేషు సర్వేషు సమాంనాయేషు ధాతుషు।
ఉద్దేశ్యానాం సమాఖ్యాతా సర్వమాఖ్యాతముద్దిశన్॥ 1-228-29 (9948) 
అభిసంధిషు తత్త్వజ్ఞః పదాన్యంగాన్యనుస్మరన్।
కాలధర్మేణ నిర్దిష్టం యథార్థం చ విచారయన్॥ 1-228-30 (9949) 
చికీర్షితం చ యో వేత్తా యథా లోకేన సంవృతం।
విభాషితం చ సమయం భాషితం హృదయంగమం॥ 1-228-31 (9950) 
ఆత్మనే చ పరస్మై చ స్వరసంస్కారయోగవిత్।
ఏషాం స్వరాణాం జ్ఞాతా చ బోద్ధా ప్రవచనః స్వరాట్॥ 1-228-32 (9951) 
విజ్ఞాతా చోక్తవాక్యానామేకతాం బహుతాం తథా।
బోద్ధా హి పరమార్థాంశ్చ వివిధాంశ్చ వ్యతిక్రమాన్॥ 1-228-33 (9952) 
అభేదతశ్చ బహుశో బహుశశ్చాపి భేదతః।
వక్తా వివిధవాక్యానాం నానాదేశసమీక్షితా॥ 1-228-34 (9953) 
పంచాగమాంశ్చ వివిధానాదేశాంశ్చ సమీక్షితా।
నానార్థకుశలస్తత్ర తద్ధితేషు చ కృత్స్నశః॥ 1-228-35 (9954) 
పరిభూషయితా వాచాం వర్ణతః స్వరతోఽర్థతః।
ప్రత్యయం చ సమాఖ్యాతా నియతం ప్రతిధాతుకం॥ 1-228-36 (9955) 
పంచ చాక్షరజాతాని స్వరసంజ్ఞాని యాని చ।
తమాగతమృషిం దృష్ట్వా ప్రత్యుద్గంయాభివాద్య చ॥'  1-228-37 (9956) 
ఆసనం రుచిరం తస్మై ప్రదదౌ స యుధిష్ఠిరః।
`కృష్ణాజినోత్తరే తస్మిన్నుపవిష్టో మహానృషిః॥'  1-228-38 (9957) 
దేవర్షేరుపవిష్టస్య స్వయమర్ధ్యం యథావిధి।
ప్రాదాద్యుధిష్ఠిరో ధీమాన్రాజ్యం తస్మై న్యవేదయత్। 
ప్రతిగృహ్య తు తాం పూజామృషిః ప్రీతమనాస్తదా॥  1-228-39 (9958) 
ఆశీర్భిర్వర్ధయిత్వా చ తమువాచాస్యతామితి।
నిషసాదాభ్యనుజ్ఞాతస్తతో రాజా యుధిష్ఠిరః॥ 1-228-40 (9959) 
ప్రేషయామాస కృష్ణాయై భగవంతముపస్థితం।
శ్రుత్వైతద్ద్రౌపదీ చాపి శుచిర్భూత్వా సమాహితా॥ 1-228-41 (9960) 
జగామ తత్ర యత్రాస్తే నారదః పాండవైః సహ।
తస్యాభివాద్య చరణౌ దేవర్షేర్ధర్మచారిణీ॥ 1-228-42 (9961) 
కృతాంజలిః సుసంవీతా స్థితాఽథ ద్రుపదాత్మజా।
తస్యాశ్చాపి స ధర్మాత్మా సత్యవాగృషిసత్తమః॥ 1-228-43 (9962) 
ఆశిషో వివిధాః ప్రోచ్య రాజపుత్ర్యాస్తు నారదః।
గంయతామితి హోవాచ భగవాంస్తామనిందితాం॥ 1-228-44 (9963) 
గతాయామథ కృష్ణాయాం యుధిష్ఠిరపురోగమాన్।
వివిక్తే పాండవాన్సర్వానువాచ భగవానృషిః॥ 1-228-45 (9964) 
పాంచాలీ భవతామేకా ధర్మపత్నీ యశస్వినీ।
యథా వో నాత్ర భేదః స్యాత్తథా నీతిర్విధీయతాం॥ 1-228-46 (9965) 
సుందోపసుందౌ హి పురా భ్రాతరౌ సహితావుభౌ।
ఆస్తామవధ్యావన్యేషాం త్రిషు లోకేషు విశ్రుతౌ॥ 1-228-47 (9966) 
ఏకరాజ్యావేకగృహావేకశయ్యాసనాశనౌ।
తిలోత్తమాయాస్తౌ హేతోరన్యోన్యమభిజఘ్నతుః॥ 1-228-48 (9967) 
రక్ష్యతాం సౌహృదం తస్మాదన్యోన్యప్రీతిభావకం।
యథా వో నాత్ర భేదః స్యాత్తత్కురుష్వ యుధిష్ఠిర॥ 1-228-49 (9968) 
యుధిష్ఠిర ఉవాచ। 1-228-50x (1253) 
సుందోపసుందావసురౌ కస్య పుత్రౌ మహామునే।
ఉత్పన్నశ్చ కథం భేదః కథం చాన్యోన్యమఘ్నతాం॥ 1-228-50 (9969) 
అప్సరా దేవకన్యా వై కస్య చైషా తిలోత్తమా।
యస్యాః కామేన సంమత్తౌ జఘ్నతుస్తౌ పరస్పరం॥ 1-228-51 (9970) 
ఏతత్సర్వం యథా వృత్తం విస్తరేణ తపోధన।
శ్రోతుమిచ్ఛామహే బ్రహ్మన్పరం కౌతూహలం హి మే॥ ॥ 1-228-52 (9971) 
 
ఇతి శ్రీమన్మహాభారతే ఆదిపర్వణి విదురాగమనరాజ్యలాభపర్వణి అష్టావింశత్యధికద్విశతతమోఽధ్యాయః॥ 228 ॥




ఆదిపర్వ - అధ్యాయ 229

॥ శ్రీః ॥

1.229. అధ్యాయః 229 

Mahabharata - Adi Parva - Chapter Topics

సుందోపసుందకథా--సుందోపసుందయోర్బ్రహ్మణో వరలాభః॥ 1 ॥

Mahabharata - Adi Parva - Chapter Text

1-229-0 (9972) 
నారద ఉవాచ। 1-229-0x (1254) 
శణు మే విస్తరేణేమమితిహాసం పురాతనం।
భ్రాతృభిః సహితః పార్థ యథా వృత్తం యుధిష్ఠిర॥ 1-229-1 (9973) 
మహాసురస్యాన్వవాయే హిరణ్యకశిపోః పురా।
నికుంభో నామ దైత్యేంద్రస్తేజస్వీ బలవానభూత్॥ 1-229-2 (9974) 
తస్య పుత్రౌ మహావీర్యౌ జాతౌ భీమపరాక్రమౌ।
సుందోపసుందౌ దైత్యేంద్రౌ దారుణౌ క్రూరమానసౌ॥ 1-229-3 (9975) 
తావేకనిశ్చయౌ దైత్యావేకకార్యార్థసంమతౌ।
నిరంతరమవర్తేతాం సమదుఃఖసుఖావుభౌ॥ 1-229-4 (9976) 
వినాఽన్యోన్యం న భుంజాతే వినాఽన్యోన్యం న జల్పతః।
అన్యోన్యస్య ప్రియకరావన్యోన్యస్య ప్రియంవదౌ॥ 1-229-5 (9977) 
ఏకశీలసమాచారౌ ద్విధైవైకోఽభవత్కృతః।
తౌ వివృద్ధౌ మహావీర్యౌ కార్యేష్వప్యేకనిశ్చయౌ॥ 1-229-6 (9978) 
త్రైలోక్యవిజయార్థాయ సమాధాయైకనిశ్చయం।
దీక్షాం కృత్వా గతౌ వింధ్యం తావుగ్రం తేపతుస్తపః॥ 1-229-7 (9979) 
తౌ తు దీర్ఘేణ కాలేన తపోయుక్తౌ బభూవతుః।
క్షుత్పిపాసాపరిశ్రాంతౌ జటావల్కలధారిణౌ॥ 1-229-8 (9980) 
మలోపచితసర్వాంగౌ వాయుభక్షౌ బభూవతుః।
ఆత్మమాంసాని జుహ్వాంతౌ పాదాంగుష్ఠాగ్రధిష్ఠితౌ। 
ఊర్ధ్వబాహూ చానిమిషౌ దీర్ఘకాలం ధృతవ్రతౌ॥  1-229-9 (9981) 
తయోస్తపఃప్రభావేణ దీర్ఘకాలం ప్రతాపితః।
ధూమం ప్రముముచే వింధ్యస్తద్భుతమివాభవత్॥ 1-229-10 (9982) 
తతో దేవా భయం జగ్మురుగ్రం దృష్ట్వా తయోస్తపః।
తపోవిఘాతార్థమథో దేవా విఘ్నాని చక్రిరే॥ 1-229-11 (9983) 
రత్నైః ప్రలోభయామాసుః స్త్రీభిశ్చోభౌ పునఃపునః।
న చ తౌ చక్రతుర్భంగం వ్రతస్య సుమహావ్రతౌ॥ 1-229-12 (9984) 
అథ మాయాం పునర్దేవాస్తయోశ్చక్రుర్మహాత్మనోః।
భగిన్యో మాతరో భార్యాస్తయోశ్చాత్మజనస్తథా॥ 1-229-13 (9985) 
ప్రపాత్యమానా విస్రస్తాః శూలహస్తేన రక్షసా।
భ్రష్టాభరణకేశాంతా భ్రష్టాభరణవాససః॥ 1-229-14 (9986) 
అభిభాష్య తతః సర్వాస్తౌ త్రాహీతి విచుక్రుశుః।
న చ తౌ చక్రతుర్భంగం వ్రతస్య సుమహావ్రతౌ॥ 1-229-15 (9987) 
యదా క్షోభం నోపయాతి నార్తిమన్యతరస్తయోః।
తతః స్త్రియస్తా భూతం చ సర్వమంతరధీయత॥ 1-229-16 (9988) 
తతః పితామహః సాక్షాదభిగంయ మహాసురౌ।
వరేణ చ్ఛ్దయామాస క్వలోకహితః ప్రభుః॥ 1-229-17 (9989) 
తతః సుందోపసుందౌ తౌ భ్రాతరౌ దృఢవిక్రమౌ।
దృష్ట్వా పితామహం దేవం తస్థతుః ప్రాంజలీ తదా॥ 1-229-18 (9990) 
ఊచతుశ్చ ప్రభుం దేవం తతస్తౌ సహితౌ తదా।
ఆవయోస్తపసాఽనేన యది ప్రీతః పితామహః॥ 1-229-19 (9991) 
మాయావిదావస్త్రవిదౌ బలినౌ కామరూపిణౌ।
ఉభావప్యమరౌ స్యావః ప్రసన్నో యది నౌ ప్రభుః॥ 1-229-20 (9992) 
బ్రహ్మోవాచ। 1-229-21x (1255) 
ఋతేఽమరత్వం యువయోః సర్వముక్తం భవిష్యతి।
అన్యద్వృణీతం మృత్యోశ్చ విధానమమరైః సం॥ 1-229-21 (9993) 
ప్రభవిష్యావ ఇతి యన్మహదభ్యుద్యతం తపః।
యువయోర్హేతునానేన నామరత్వం విధీయతే॥ 1-229-22 (9994) 
త్రైలోక్యవిజయార్థాయ భవద్భ్యామాస్థితం తపః।
హేతునాఽనేన దైత్యేంద్రౌ న వాం కామం కరోంయహం॥ 1-229-23 (9995) 
సుందోపసుందావూచతుః।
త్రిషు లోకేషు యద్భూతం కించిత్స్థావరజంగమం। 
సర్వస్మాన్నౌ భయం న స్యాదృతేఽన్యోన్యం పితామహ॥  1-229-24 (9996) 
పితామహ ఉవాచ। 1-229-25x (1256) 
యత్ప్రార్థితం యథోక్తం చ కామమేతద్దదాని వాం।
మృత్యోర్విధానమేతచ్చ యథావద్వా భవిష్యతి॥ 1-229-25 (9997) 
నారద ఉవాచ। 1-229-26x (1257) 
తతః పితామహో దత్త్వా వరమేతత్తదా తయోః।
నివర్త్య తపసస్తౌ చ బ్రహ్మలోకం జగామ హ॥ 1-229-26 (9998) 
లబ్ధ్వా వరాణి దైత్యేంద్రావథ తౌ భ్రాతరావుభౌ।
అవధ్యౌ సర్వలోకస్య స్వమేవ భవనం గతౌ॥ 1-229-27 (9999) 
తౌ తు లబ్ధవరౌ దృష్ట్వా కృతకామౌ మనస్వినౌ।
సర్వః సుహృంజనస్తాభ్యాం ప్రహర్షముపజగ్మివాన్॥ 1-229-28 (10000) 
తతస్తౌ తు జటా భిత్త్వా మౌలినౌ సంబభూవతుః।
మహార్హాభరణోపేతౌ విరజోంబరధారిణౌ॥ 1-229-29 (10001) 
అకాలకౌముదీం చైవ చక్రతుః సార్వకాలికీం।
నిత్యః ప్రముదితః సర్వస్తయోశ్చైవ సుహృంజనః॥ 1-229-30 (10002) 
భక్ష్యతాం భుజ్యతాం నిత్యం దీయతాం రంయతామితి।
గీయేతాం పీయతాం చేతి శభ్దశ్చాసీద్గృహే గృహే॥ 1-229-31 (10003) 
తత్రతత్ర మహానాదైరుత్కృష్టతలనాదితైః।
హృష్టం ప్రముదితం సర్వం దైత్యానామభవత్పురం॥ 1-229-32 (10004) 
తైస్తైర్విహారైర్బహుభిర్దైత్యానాం కామరూపిణాం।
సమాః సంక్రీడతాం తేషామహరేకమివాభవత్॥ ॥ 1-229-33 (10005) 
 
ఇతి శ్రీమన్మహాభారతే ఆదిపర్వణి విదురాగమనరాజ్యలాభపర్వణి ఏకోనత్రింశదధికద్విశతతమోఽధ్యాయః॥ 229 ॥




ఆదిపర్వ - అధ్యాయ 230

॥ శ్రీః ॥

1.230. అధ్యాయః 230 

Mahabharata - Adi Parva - Chapter Topics

సుందోపసుందయోః దిగ్విజయః కురుక్షేత్రే నివాసశ్చ॥ 1 ॥

Mahabharata - Adi Parva - Chapter Text

1-230-0 (10006) 
నారద ఉవాచ। 1-230-0x (1258) 
ఉత్సవే వృత్తమాత్రే తు త్రైలోక్యాకాంక్షిణావుభౌ।
మంత్రయిత్వా తతః సేనాం తావజ్ఞాపయతాం తదా॥ 1-230-1 (10007) 
సుహృద్భిరప్యనుజ్ఞాతౌ దైత్యైర్వృద్ధైశ్చ మంత్రిభిః।
కృత్వా ప్రాస్థానికం రాత్రౌ మఘాసు యయతుస్తదా॥ 1-230-2 (10008) 
గదాపిట్టశధారిణ్యా శూలముద్గరహస్తయా।
ప్రస్థితౌ సహ వర్మిణ్యా మహత్యా దైత్యసేనయా॥ 1-230-3 (10009) 
మంగలైః స్తుతిభిశ్చాపి విజయప్రతిసంహితైః।
చారణైః స్తూయమానౌ తౌ జగ్మతుః పరయా ముదా॥ 1-230-4 (10010) 
తావంతరిక్షముత్ప్లుత్య దైత్యౌ కామగమావుభౌ।
దేవానామేవ భవనం జగ్మతుర్యుద్దుర్మదౌ॥ 1-230-5 (10011) 
తయోరాగమనం జ్ఞాత్వా వరదానం చ తత్ప్రభోః।
హిత్వా త్రివిష్టపం జగ్ముర్బ్రహ్మలోకం తతః సురాః॥ 1-230-6 (10012) 
తావింద్రలోకం నిర్జిత్య యక్షరక్షోగణాంస్తదా।
ఖేచరాణ్యపి భూతాని జఘ్నతుస్తీవ్రవిక్రమౌ॥ 1-230-7 (10013) 
అంతర్భూమిగతాన్నాగాంజిత్వా తౌ చ మహారథౌ।
సముద్రవాసినీః సర్వా ంలేచ్ఛజాతీర్విజిగ్యతుః॥ 1-230-8 (10014) 
తతః సర్వాం మహీం జేతుమారబ్ధావుగ్రశాసనౌ।
సైనికాంశ్చ సమాహూయ సుతీక్ష్ణం వాక్యమూచతుః॥ 1-230-9 (10015) 
రాజర్షయో మహాయజ్ఞైర్హవ్యకవ్యైర్ద్విజాతయః।
తేజో బలం చ దేవానాం వర్ధంతి శ్రియం తథా॥ 1-230-10 (10016) 
తేషామేవం ప్రవృత్తానాం సర్వేషామసురద్విషాం।
సంభూయ సర్వైరస్మాభిః కార్యః సర్వాత్మనా వధః॥ 1-230-11 (10017) 
ఏవం సర్వాన్సమాదిశ్య పూర్వతీరే మహోదధేః।
క్రూరాం మతిం సమాస్థాయ జగ్మతుః సర్వతోముఖౌ॥ 1-230-12 (10018) 
యజ్ఞైర్యజంతి యే కేచిద్యాజయంతి చ యే ద్విజాః।
తాన్సర్వాన్ప్రసభం హత్వా బలినౌ జగ్మతుస్తతః॥ 1-230-13 (10019) 
ఆశ్రమేష్వగ్నిహోత్రాణి మునీనాం భావితాత్మనాం।
గృహీత్వా ప్రక్షిపంత్యప్సు విశ్రబ్ధం సైనికాస్తయోః॥ 1-230-14 (10020) 
తపోధనైశ్చ యే క్రుద్ధైః శాపా ఉక్తా మహాత్మభిః।
నాక్రామంత తయోస్తేఽపి వరదాననిరాకృతాః॥ 1-230-15 (10021) 
నాక్రామంత యదా శాపా బాణా ముక్తాః శిలాస్వివ।
నియమాన్సంపరిత్యజ్య వ్యద్రవంత ద్విజాతయః॥ 1-230-16 (10022) 
పృథివ్యాం యే తపఃసిద్ధా దాంతాః శమపరాయణాః।
తయోర్భయాద్దుద్రువుస్తే వైనతేయాదివోరగాః॥ 1-230-17 (10023) 
మథితైరాశ్రమైర్భగ్నైర్వికీర్ణకలశస్రువైః।
శూన్యమాసీజ్జగత్సర్వం కాలేనేవ హతం తదా॥ 1-230-18 (10024) 
తతో రాజన్నదృశ్యద్భిర్ఋషిభిశ్చ మహాసురౌ।
ఉభౌ వినిశ్చయం కృత్వా వికుర్వాతే వధైషిణౌ॥ 1-230-19 (10025) 
ప్రభిన్నకరటౌ మత్తౌ భూత్వా కుంజరరూపిణౌ।
సంలీనమపి దుర్గేషు నిన్యతుర్యమసాదనం॥ 1-230-20 (10026) 
సింహౌ భూత్వా పునర్వ్యాఘ్రౌ పునశ్చాంతర్హితావుభౌ।
తైస్తైరుపాయైస్తౌ క్రూరావృషీందృష్ట్వా నిజఘ్నతుః॥ 1-230-21 (10027) 
నివృత్తయజ్ఞస్వాధ్యాయా ప్రనష్టనృపతిద్విజా।
ఉత్సన్నోత్సవయజ్ఞా చ బభూవ వసుధా తదా॥ 1-230-22 (10028) 
హాహాభూతా భయార్తా చ నివృత్తవిపణాపణా।
నివృత్తదేవకార్యా చ పుణ్యోద్వాహవివర్జితా॥ 1-230-23 (10029) 
నివృత్తకృషిగోరక్షా విధ్వస్తనగరాశ్రమా।
అస్థికంకాలసంకీర్ణా భూర్బభూవోగ్రదర్శనా॥ 1-230-24 (10030) 
నివృత్తపితృకార్యం చ నిర్వషట్కారమంగలం।
జగత్ప్రతిభయాకారం దుష్ప్రేక్ష్యమభవత్తదా॥ 1-230-25 (10031) 
చంద్రాదిత్యౌ గ్రహాస్తారా నక్షత్రాణి దివౌకసః।
జగ్ముర్విషాదం తత్కర్మ దృష్ట్వా సుందోపసుందయోః॥ 1-230-26 (10032) 
ఏవం సర్వా దిశో దైత్యౌ జిత్వా క్రూరేణ కర్మణా।
నిఃసపత్నౌ కురుక్షేత్రే నివేశమభిచక్రతుః॥ ॥ 1-230-27 (10033) 
 
ఇతి శ్రీమన్మహాభారతే ఆదిపర్వణి విదురాగమనరాజ్యలాభపర్వణి త్రింశదధికద్విశతతమోఽధ్యాయః॥ 230 ॥

Mahabharata - Adi Parva - Chapter Footnotes

1-230-3 ప్రస్థితౌ సహధర్మిణ్యా ఇతి ఖ.పాఠః। జయమరణరూపతుల్యధర్మ పత్యేత్యర్థః। రత్నo॥ 1-230-19 అదృశ్యద్భిః అదృశ్యైః తృతీయాచేయం సప్తర్ంయేథ ఋషిష్వదృశ్యేషు సత్స్విత్యర్థః॥ త్రింశదధికద్విశతతమోఽధ్యాయః॥ 230 ॥



ఆదిపర్వ - అధ్యాయ 231

॥ శ్రీః ॥

1.231. అధ్యాయః 231 

Mahabharata - Adi Parva - Chapter Topics

సుందోపసుందకృతోపద్రవం నివేద్య దేవాదిభిః ప్రార్థితేన బ్రహ్మణా ఆజ్ఞప్తేన విశ్వకర్మణా తిలోత్తమాసృష్టిః॥ 1 ॥ తిలోత్తమయా బ్రహ్మాజ్ఞాస్వీకారః॥ 2 ॥

Mahabharata - Adi Parva - Chapter Text

1-231-0 (10034) 
నారద ఉవాచ। 1-231-0x (1259) 
తతో దేవర్షయః సర్వే సిద్ధాశ్చ పరమర్షయః।
జగ్ముస్తదా పరమార్తిం దృష్ట్వా తత్కదనం మహత్॥ 1-231-1 (10035) 
తేఽభిజగ్ముర్జితక్రోధా జితాత్మానో జితేంద్రియాః।
పితామహస్య భనం జగతః కృపయా తదా॥ 1-231-2 (10036) 
తతో దదృశురాసీనం సహ దేవైః పితామహం।
సిద్ధైర్బ్రహ్మర్షిభిశ్చైవ సమంతాత్పరివారితం॥ 1-231-3 (10037) 
తత్ర దేవో మహాదేవస్తత్రాగ్నిర్వాయునా సహ।
చంద్రాదిత్యౌ చ శక్రశ్చ పారమేష్ఠ్యాస్తథర్షయః॥ 1-231-4 (10038) 
వైఖానసా వాలఖిల్యా వానప్రస్థా మరీచిపాః।
అజాశ్చైవావిమూఢాశ్చ తేజోగర్భాస్తపస్వినః॥ 1-231-5 (10039) 
ఋషయః సర్వ ఏవైతే పితామహముపాగమన్।
తతోఽభిగంయ తే దీనాః సర్వ ఏవ మహర్షయః॥ 1-231-6 (10040) 
సుందోపసుందయౌః కర్మ సర్వమేవ శశంసిరే।
యథా హృతం యథా చైవ కృతం యేన క్రమేణ చ॥ 1-231-7 (10041) 
న్యవేదయంస్తతః సర్వమఖిలేన పితామహే।
తతో దేవగణాః సర్వే తే చైవ పరమర్షయః॥ 1-231-8 (10042) 
తమేవార్థం పురస్కృత్య పితామహమచోదయన్।
తతః పితామహః శ్రుత్వా సర్వేషాం తద్వచస్తదా॥ 1-231-9 (10043) 
ముహూర్తమివ సంచింత్య కర్తవ్యస్య చ నిశ్చయం।
తయోర్వధం సముద్దిశ్య విశ్వకర్మాణమాహ్వయత్॥ 1-231-10 (10044) 
దృష్ట్వా చ విశ్వకర్మాణం వ్యాదిదేశ పితామహః।
సృజ్యతాం ప్రార్థనీయైకా ప్రమదేతి మహాతపాః॥ 1-231-11 (10045) 
పితామహం నమస్కృత్య తద్వాక్యమభినంద్య చ।
నిర్మమే యోషితం దివ్యాం చింతయిత్వా పునఃపునః॥ 1-231-12 (10046) 
త్రిషు లోకేషు యత్కించిద్భూతం స్థావరజంగమం।
సమానయద్దర్శనీయం తత్తదత్ర స విశ్వవిత్॥ 1-231-13 (10047) 
కోటిశశ్చైవ రత్నాని తస్యా గాత్రే న్యవేశత్।
తాం రత్నసంఘాతమయీమసృజద్దేవరూపిణీం॥ 1-231-14 (10048) 
సా ప్రయత్నేన మహతా నిర్మితా విశ్వకర్మణా।
త్రిషు లోకేషు నారీణాం రూపేణాప్రతిమాభవత్॥ 1-231-15 (10049) 
న తస్యాః సూక్ష్మమప్యస్తి యద్గాత్రే రూపసంపదా।
నియుక్తా యత్ర వా దృష్టిర్న సజ్జతి నిరీక్షతాం॥ 1-231-16 (10050) 
సా విగ్రహవతీవ శ్రీః కామరూపా వపుష్మతీ।
`పితామహముపాతిష్ఠత్కిం కరోమీతి చాబ్రవీత్॥ 1-231-17 (10051) 
ప్రీతో భూత్వా స దృష్ట్వైవ ప్రీత్యా చాస్యై వరం దదౌ।
కాంతత్వం సర్వభూతానాం సాశ్రియానుత్తమం వపుః॥ 1-231-18 (10052) 
సా తేన వరదానేన కర్తుశ్చ క్రియయా తదా।'
జహార సర్వభూతానాం చక్షూంషి చ మనాంసి చ॥  1-231-19 (10053) 
తిలంతిలం సమానీయ రత్నానాం యద్వినిర్మితా।
తిలోత్తమేతి తత్తస్యా నామ చక్రే పితామహః॥ 1-231-20 (10054) 
బ్రహ్మాణం సా నమస్కృత్య ప్రాంజలిర్వాక్యమబ్రవీత్।
కిం కార్యం మయి భూతేశ యేనాస్ంయద్యేహ నిర్మితా॥ 1-231-21 (10055) 
పితామహ ఉవాచ। 1-231-22x (1260) 
గచ్ఛ సుందోపసుందాభ్యామసురాభ్యాం తిలోత్తమే।
ప్రార్థనీయేన రూపేణ కురు భద్రే ప్రలోభనం॥ 1-231-22 (10056) 
త్వత్కృతే దర్శాదేవ రూపసంపత్కృతేన వై।
విరోధః స్యాద్యథా తాభ్యామన్యోన్యేన తథా కురు॥ 1-231-23 (10057) 
నారద ఉవాచ। 1-231-24x (1261) 
సా తథేతి ప్రతిజ్ఞాయ నమస్కృత్య పితామహం।
చకార మండలం తత్ర విబుధానాం ప్రదక్షిణం॥ 1-231-24 (10058) 
ప్రాఙ్ముఖో భగవానాస్తే దక్షిణేన మహేశ్వరః।
దేవాశ్చైవోత్తరేణాసన్సర్వతస్త్వృషయోఽభవన్॥ 1-231-25 (10059) 
కుర్వంత్యాం తు తదా తత్ర మండలం తత్ప్రదక్షిణం।
ఇంద్రః స్థాణుశ్చ భగవాంధైర్యేణ తు పరిచ్యుతౌ॥ 1-231-26 (10060) 
ద్రష్టుకామస్య చాత్యర్థం గతాయాం పార్శ్వతస్తథా।
అన్యదంచితపద్మాక్షం దక్షిణం నిఃసృతం ముఖం॥ 1-231-27 (10061) 
పృష్ఠతః పరివర్తంత్యాం పశ్చిమం నిఃసృతం ముఖం।
గతాయాం చోత్తరం పార్శ్వముత్తరం నిఃసృతం ముఖం॥ 1-231-28 (10062) 
మహేంద్రస్యాపి నేత్రాణాం పృష్ఠతః పార్శ్వతోగ్రతః।
రక్తాంతానాం విశాలానాం సహస్రం సర్వతోఽభవత్॥ 1-231-29 (10063) 
ఏవం చతుర్ముఖః స్థాణుర్మహాదేవోఽభవత్పురా।
తథా సహస్రనేత్రశ్చ బభూవ బలసూదనః॥ 1-231-30 (10064) 
తథా దేవనికాయానాం మహర్షీణాం చ సర్వశః।
ముఖాని చాభ్యవర్తంత యేన యాతి తిలోత్తమా॥ 1-231-31 (10065) 
తస్యా గాత్రే నిపతితా దృష్టిస్తేషాం మహాత్మనాం।
సర్వేషామేవ భూయిష్ఠమృతే దేవం పితామహం॥ 1-231-32 (10066) 
గచ్ఛంత్యాం తు తయా సర్వే దేవాశ్చ పరమర్షయః।
కృతమిత్యేవ తత్కార్యం మేనిరే రూపసంపదా॥ 1-231-33 (10067) 
తిలోత్తమాయాం తస్యాం తు గతాయాం లోకభావనః।
`కృతం కార్యమితి శ్రీమానబ్రవీచ్చ పితామహః।' 
సర్వాన్విసర్జయామాస దేవానృషిగణాంశ్చ తాన్॥ ॥  1-231-34 (10068) 
 
ఇతి శ్రీమన్మహాభారతే ఆదిపర్వణి విదురాగమనరాజ్యలాభపర్వణి ఏకత్రింశదధికద్విశతతమోఽధ్యాయః॥ 231 ॥

Mahabharata - Adi Parva - Chapter Footnotes

1-231-23 తాభ్యాం తయోః॥ 1-231-31 దేవనికాయానాం దేవసంఘానాం యేన దేశేన మార్గేణ సా యాతి తథా ముఖాన్యభ్యవర్తంత॥ ఏకత్రింశదధికద్విశతతమోఽధ్యాయః॥ 231 ॥



ఆదిపర్వ - అధ్యాయ 232

॥ శ్రీః ॥

1.232. అధ్యాయః 232 

Mahabharata - Adi Parva - Chapter Topics

సుందోపసుందలమీపే తిలోత్తమాయా ఆగమనం॥ 1 ॥ తస్యాం సకామయోస్తయోః పరస్పరం గదాప్రహారేణ మరణం॥ 2 ॥ తిలోత్తమాయా బ్రహ్మణా వరదానం॥ 3 ॥ నారదోక్తామిమాం కథాం శ్రుతవద్భిః పాండవైః తత్సమక్షం ద్రౌపదీవిషయే సమయకరణం॥ 4 ॥

Mahabharata - Adi Parva - Chapter Text

1-232-0 (10069) 
నారద ఉవాచ। 1-232-0x (1262) 
జిత్వా తు పృథివీం దైత్యౌ నిఃసపత్నౌ గతవ్యథౌ।
కృత్వా త్రైలోక్యమవ్యగ్రం కృతకృత్యౌ బభూవతుః॥ 1-232-1 (10070) 
దేవగంధర్వయక్షాణాం నాగపార్థివరక్షసాం।
ఆదాయ సర్వరత్నాని పరాం తుష్టిముపాగతౌ॥ 1-232-2 (10071) 
యదా న ప్రతిషేద్ధారస్తయోః సంతీహ కేచన॥
నిరుద్యోగౌ తదా భూత్వా విజహ్రాతేఽమరావివ॥ 1-232-3 (10072) 
స్త్రీభిర్మాల్యైశ్చ గంధైశ్చ భక్ష్యభోజ్యైః సుపుష్కలైః।
పానైశ్చ వివిధైర్హృద్యైః పరాం ప్రీతిమవాపతుః॥ 1-232-4 (10073) 
అంతఃపురవనోద్యానే పర్వతేషు వనేషు చ।
యథేప్సితేషు దేశేషు విజహ్రాతేఽమరావివ॥ 1-232-5 (10074) 
తతః కదాచిద్వింధ్యస్య ప్రస్థే సమశిలాతలే।
పుష్పితాగ్రేషు సాలేషు విహారమభిజగ్మతుః॥ 1-232-6 (10075) 
దివ్యేషు సర్వకామేషు సమానీతేషు తావుభౌ।
వరాసనేషు సంహృష్టౌ సహ స్త్రీభిర్నిషీదతుః॥ 1-232-7 (10076) 
తతో వాదిత్రనృత్తాభ్యాముపాతిష్ఠంత తౌ స్త్రియః।
గీతైశ్చ స్తుతిసంయుక్తైః ప్రీత్యా సముపజగ్మిరే॥ 1-232-8 (10077) 
తతస్తిలోత్తమా తత్ర వనే పుష్పాణి చిన్వతీ।
వేషం సా క్షిప్తమాధాయ రక్తేనైకేన వాససా॥ 1-232-9 (10078) 
నదీతీరేషు జాతాన్సా కర్ణికారాన్ప్రచిన్వతీ।
శనైర్జగామ తం దేశం యత్రాస్తాం తౌ మహాసురౌ॥ 1-232-10 (10079) 
తౌ తు పీత్వా వరం పానం మదరక్తాంతలోచనౌ।
దృష్ట్వైవ తాం వరారోహాం వ్యథితౌ సంబభూవతుః॥ 1-232-11 (10080) 
తావుత్థాయాసనం హిత్వా జగ్మతుర్యత్ర సా స్థితా।
ఉభౌ చ కామసంమత్తావుభౌ ప్రార్థయతశ్చ తాం॥ 1-232-12 (10081) 
దక్షిణే తాం కరే సుభ్రూం సుందో జగ్రాహ పాణినా।
ఉపసుందోపి జగ్రాహ వామే పాణౌ తిలోత్తమాం॥ 1-232-13 (10082) 
వరప్రదానమత్తౌ తావౌరసేన బలేన చ।
ధనరత్నమదాభ్యాం చ సురాపానమదేన చ॥ 1-232-14 (10083) 
సర్వైరేతైర్మదైర్మత్తావన్యోన్యం భ్రుకుటీకృతౌ।
మదకామసమావిష్టౌ పరస్పరమథోచతుః॥ 1-232-15 (10084) 
మమ భార్యా తవ గురురితి సుందోఽభ్యభాషత।
మమ భార్యా తవ వధూరుపసుందోఽభ్యభాషత॥ 1-232-16 (10085) 
నైషా తవ మమైషేతి తతస్తౌ మన్యురావిశత్।
తస్యా రూపేణ సంమత్తౌ విగతస్నేహసౌహృదౌ॥ 1-232-17 (10086) 
తస్యా హేతోర్గదే భీమే సంగృహ్ణీతాముభౌ తదా।
ప్రగృహ్య చ గదే భీమే తస్యాం తౌ కామమోహితౌ॥ 1-232-18 (10087) 
అహంపూర్వమహంపూర్వమిత్యన్యోన్యం నిజఘ్నతుః।
తౌ గదాభిహతౌ భీమౌ పేతతుర్ధరణీతలే॥ 1-232-19 (10088) 
రుధిరేణావసిక్తాంగౌ ద్వావివార్కౌ నభశ్చ్యుతౌ।
తతస్తా విద్రుతా నార్యః స చ దైత్యగణస్తథా॥ 1-232-20 (10089) 
పాతాలమగమత్సర్వో విషాదభయకంపితః।
తతః పితామహస్తత్ర సహదేవైర్మహర్షిభిః॥ 1-232-21 (10090) 
ఆజగామ విశుద్ధాత్మా పూజయంశ్చ తిలోత్తమాం।
వరేణ చ్ఛందయామాస భగవాన్ప్రపితామహః॥ 1-232-22 (10091) 
వరం దిత్సుః స తత్రైనాం ప్రీతః ప్రాహ పితామహః।
ఆదిత్యచరితాఁల్లోకాన్విచరిష్యసి భామిని॥ 1-232-23 (10092) 
తేజసా చ సుదృష్టాం త్వాం న కరిష్యతి కశ్చన।
ఏవం తస్యై వరం దత్వా సర్వలోకపితామహః॥ 1-232-24 (10093) 
ఇంద్రే త్రైలోక్యమాధాయ బ్రహ్మలోకం గతః ప్రభుః।
ఏవం తౌ సహితౌ భఊత్వా సర్వార్థేష్వేకనిశ్చయౌ॥ 1-232-25 (10094) 
తిలోత్తమార్థం సంక్రుద్ధావన్యోన్యమభిజఘ్నతుః।
తస్మాద్బ్రవీమి వః స్నేహాత్సర్వాభరతసత్తమాః॥ 1-232-26 (10095) 
యథా వో నాత్ర భేదః స్యాత్సర్వేషాం ద్రౌపదీకృతే।
తథా కురుత భద్రం వో మమ చేత్ప్రియమిచ్ఛథ॥ 1-232-27 (10096) 
వైశంపాయన ఉవాచ। 1-232-28x (1263) 
ఏవముక్తా మహాత్మానో నారదేన మహర్షిణా।
సమయం చక్రిరే రాజంస్తేఽన్యోన్యవశమాగతాః। 
సమక్షం తస్య దేవర్షేర్నారదస్యామితౌజసః॥  1-232-28 (10097) 
`ఏకైకస్య గృహే కృష్ణా వసేద్వర్షమకల్మషా'
ద్రౌపద్యా నః సహాసీనానన్యోన్యం యోఽభిదర్శయేత్। 
స నో ద్వాదశ మాసాని బ్రహ్మచారీ వనే వసేత్॥  1-232-29 (10098) 
కృతే తు సమయే తస్మిన్పాండవైర్ధర్మచారిభిః।
నారదోఽప్యగమత్ప్రీత ఇష్టం దేశం మహామునిః॥ 1-232-30 (10099) 
ఏవం తైః సమయః పూర్వం కృతో నారదచోదితైః।
న చాభిద్యంత తే సర్వే తదాన్యోన్యేన భారత॥ 1-232-31 (10100) 
`అభ్యనందంత తే సర్వే తదాన్యోన్యం చ పాండవాః।
ఏతద్విస్తరశః సర్వమాఖ్యాతం తే నరాధిప॥ 1-232-32 (10101) 
కాలే చ తస్మిన్సంపన్నే యథావజ్జనమేజయ॥' ॥  1-232-33 (10102) 
 
ఇతి శ్రీమన్మహాభారతే ఆదిపర్వణి విదురాగమనరాజ్యలాభపర్వణి ద్వాత్రింశదధికద్విశతతమోఽధ్యాయః॥ 232 ॥ ॥ సమాప్తం చ విదురాగమనరాజ్యలాభపర్వ ॥

Mahabharata - Adi Parva - Chapter Footnotes

1-232-24 తేజసాఽర్కవత్పరదృష్ట్యభిభావకత్వాత్సుదృష్టాం సంయగ్దృష్టాం న కరిష్యతి కశ్చిత్॥ ద్వాత్రింశదధికద్విశతతమోఽధ్యాయః॥ 232 ॥



ఆదిపర్వ - అధ్యాయ 233

॥ శ్రీః ॥

1.233. అధ్యాయః 233 

 
(అర్థార్జునవనవాసపర్వ  ॥ 15 ॥)

Mahabharata - Adi Parva - Chapter Topics

తస్కరైః కస్యచిద్బ్రాహ్మణస్య గోహరణం॥ 1 ॥ చోరితానాం గవాం ప్రత్యాజిహీర్షయా ధనుర్గ్రహణార్థం ద్రౌపదీయుధిష్ఠిరాధిష్ఠితే ఆయుధాగారే అర్జునస్య ప్రవేశః॥ 2 ॥ చోరేశ్యః ప్రత్యాహృతా గాః బ్రాహ్మణాయ దత్త్వా యథాసమయం అర్జునస్య తీర్థయాత్రా॥ 3 ॥

Mahabharata - Adi Parva - Chapter Text

1-233-0 (10103) 
వైశంపాయన ఉవాచ। 1-233-0x (1264) 
ఏవం తే సమయం కృత్వా న్యవసంస్తత్ర పాండవాః।
వశే శస్త్రప్రతాపేన కుర్వంతోఽన్యాన్మహీక్షితః॥ 1-233-1 (10104) 
తేషాం మనుజసింహానాం పంచానామమితౌజసాం।
బభూవ కృష్ణా సర్వేషాం పార్థానాం వశవర్తినీ॥ 1-233-2 (10105) 
తే తయా తైశ్చ సా వీరైః పతిభిః సహ పంచభిః।
బభూవ పరమప్రీతా నాగైరివ సరస్వతీ॥ 1-233-3 (10106) 
వర్తమానేషు ధర్మేణ పాండవేషు మహాత్మసు।
వ్యవర్ధన్కురవః సర్వే హీనదోషాః సుఖాన్వితాః॥ 1-233-4 (10107) 
అథ దీర్ఘేణ కాలేన బ్రాహ్మణస్య విశాంపతే।
కస్యచిత్తస్కరా జహ్రుః కేచిద్గా నృపసత్తమ॥ 1-233-5 (10108) 
హ్రియమాణే ధనే తస్మిన్బ్రాహ్మణః క్రోధమూర్చ్ఛితః।
ఆగంయ ఖాండవప్రస్థముదక్రోశత్స పాండవాన్॥ 1-233-6 (10109) 
హ్రియతే గోధనం క్షుద్రైర్నృశంసైరకృతాత్మభిః।
ప్రసహ్య చాస్మద్విషయాదభ్యధావత పాండవాః॥ 1-233-7 (10110) 
బ్రాహ్మణస్య ప్రశాంతస్య హవిర్ధ్వాంక్షైః ప్రలుప్యతే।
శార్దూలస్య గుహాం శూన్యాం నీచః క్రోష్టాభిమర్దతి॥ 1-233-8 (10111) 
అరక్షితారం రాజానం బలిషద్భాగహారిణం।
తమాహుః సర్వలోకస్య సమగ్రం పాపచారిణం॥ 1-233-9 (10112) 
బ్రాహ్మణస్వే హృతే చోరైర్ధర్మార్థే చ విలోపితే।
రోరూయమాణే చ మయి క్రియతాం హస్తధారణా॥ 1-233-10 (10113) 
వైశంపాయన ఉవాచ। 1-233-11x (1265) 
రోరూయమాణస్యాభ్యాశే భృశం విప్రస్య పాండవః।
తాని వాక్యాని శుశ్రావ కుంతీపుత్రో ధనంజయః॥ 1-233-11 (10114) 
శ్రుత్వైవ చ మహాబాహుర్మా భైరిత్యాహ తం ద్విజం।
ఆయుధాని చ యత్రాసన్పాండవానాం మహాత్మనాం॥ 1-233-12 (10115) 
కృష్ణయా సహ తత్రాస్తే ధర్మరాజో యుధిష్ఠిరః।
సంప్రవేశాయ చాశక్తో గమనాయ చ పాండవః॥ 1-233-13 (10116) 
తస్య చార్తస్య తైర్వాక్యైశ్చోద్యమానః పునఃపునః।
ఆక్రందే తత్ర కౌంతేయశ్చింతయామాస దుఃఖితః॥ 1-233-14 (10117) 
హ్రియమాణే ధనే తస్మిన్బ్రాహ్మణస్య తపస్వినః।
అశ్రుప్రమార్జనం తస్య కర్తవ్యమితి నిశ్చయః॥ 1-233-15 (10118) 
ఉపర్రేక్షణజోఽధర్మః సుమహాన్స్యాన్మహీపతేః।
యద్యస్య రుదతో ద్వారి న కరోంయద్య రక్షణం॥ 1-233-16 (10119) 
అనాస్తిక్యం చ సర్వేషామస్మాకమపి రక్షణే।
ప్రతితిష్ఠేత లోకేఽస్మిన్నధర్మశ్చైవ నో భవేత్॥ 1-233-17 (10120) 
అనాపృచ్ఛయ తు రాజానం గతే మయి న సంశయః।
అజాతశత్రోర్నృపతేర్మయి చైవానృతం భవేత్॥ 1-233-18 (10121) 
అనుప్రవేశే రాజ్ఞస్తు వనవాసో భవేన్మమ।
సర్వమన్యత్పరిహృతం ధర్షణాత్తు మహీపతేః॥ 1-233-19 (10122) 
అధర్మో వై మహానస్తు వనే వా మరణం మమ।
శరీరస్య వినాశేన ధర్మ ఏవ విశిష్యతే॥ 1-233-20 (10123) 
ఏవం వినిశ్చిత్య తతః కుంతీపుత్రో ధనంజయః।
అనుప్రవిశ్య రాజానమాపృచ్ఛయ చ విశాంపతే॥ 1-233-21 (10124) 
`ముఖమాచ్ఛాద్య నిబిడముత్తరీయేణ వాససా।
అగ్రజం చార్జునో గేహాదభివాద్యాశు నిఃసృతః॥'  1-233-22 (10125) 
ధనురాదాయ సంహృష్టో బ్రాహ్మణం ప్రత్యభాషత।
బ్రాహ్మణా గంయతాం శీఘ్రం యావత్పరధనైర్షిణః॥ 1-233-23 (10126) 
న దూరే తే గతాః క్షుద్రాస్తావద్గచ్ఛావహే సహ।
యావన్నివర్తయాంయద్య చోరహస్తాద్ధనం తవ॥ 1-233-24 (10127) 
సోఽనుసృత్య మహాబాహుర్ధన్వీ వర్మీ రథీ ధ్వజీ।
శరైర్విధ్వస్య తాంశ్చోరానవజిత్య చ తద్ధనం॥ 1-233-25 (10128) 
బ్రాహ్మణం సముపాకృత్య యశః ప్రాప్య చ పాండవః।
తతస్తద్గేధనం పార్థో దత్త్వా తస్మై ద్విజాతయే॥ 1-233-26 (10129) 
ఆజగామ పురం వీరః సవ్యసాచీ ధనంజయః।
సోఽభివాద్య గురూన్సర్వాన్సర్వైశ్చాప్యభినందితః॥ 1-233-27 (10130) 
ధర్మరాజమువాచేదం వ్రతమాదిశ మే ప్రభో।
సమయః సమతిక్రాంతో భవత్సందర్శనే మయా॥ 1-233-28 (10131) 
వనవాసం గమిష్యామి సమయో హ్యేష నః కృతః।
ఇత్యుక్తో ధర్మరాస్తు సహసా వాక్యమప్రియం॥ 1-233-29 (10132) 
కథమిత్యబ్రవీద్వాచా శోకార్తః సజ్జమానయా।
యుధిష్ఠిరో గుడాకేశం భ్రాతా భ్రాతరమచ్యుతం॥ 1-233-30 (10133) 
ఉవాచ దీనో రాజా చ ధనంజయమిదం వచః।
ప్రమాణమస్మి యది తే మత్తః శృణు వచోఽనఘ॥ 1-233-31 (10134) 
అనుప్రవేశే యద్వీర కృతవాంస్త్వం మమాప్రియం।
సర్వం తదనుజానామి వ్యలీకం న చ మే హృది॥ 1-233-32 (10135) 
గురోరనుప్రవేశో హి నోపఘాతో యవీయసః।
యవీయసోఽనుప్రవేశో జ్యేష్ఠస్య విధిలోపకః॥ 1-233-33 (10136) 
నివర్తస్వ మహాబాహో కురుష్వ వచనం మమ।
న హి తే ధర్మలోపోఽస్తి న చ తే ధర్పణా కృతా॥ 1-233-34 (10137) 
అర్జున ఉవాచ। 1-233-35x (1266) 
న వ్యాజేన చరేద్ధర్మమితి మే భవతః శ్రుతం।
న సత్యాద్విచలిష్యామి సత్యేనాయుధమాలభే॥ 1-233-35 (10138) 
వైశంపాయన ఉవాచ। 1-233-36x (1267) 
సోఽభ్యనుజ్ఞాయ రాజానం వనచర్యాయ దీక్షితః।
వనే ద్వాదశ మాసాంస్తు వాసాయానుజగామ హ॥ ॥ 1-233-36 (10139) 
 
ఇతి శ్రీమన్మహాభారతే ఆదిపర్వణి అర్జునవనవాసపర్వణి త్రయస్త్రింశదధికద్విశతతమోఽధ్యాయః॥ 233 ॥

Mahabharata - Adi Parva - Chapter Footnotes

1-233-3 నాగైర్గజవధూరివ ఇతి ఙ. పాఠః॥ 1-233-16 ఉపప్రేక్షణజ ఉపేక్షాజన్యః॥ 1-233-17 అనాస్తిక్యమాస్తిక్యాభావః॥ 1-233-30 సజ్జమానయా స్ఖలంత్యా॥ 1-233-36 మాసాంస్తు బ్రహ్మచర్యాయ దీక్షితః ఇతి ఙ. పాఠః॥ త్రయస్త్రింశదధికద్విశతతమోఽధ్యాయః॥ 233 ॥



ఆదిపర్వ - అధ్యాయ 234

॥ శ్రీః ॥

1.234. అధ్యాయః 234 

Mahabharata - Adi Parva - Chapter Topics

బ్రాహ్మణైః సహ తీర్థాన్యటతోఽర్జునస్య స్నానార్థం గంగాయామవతరణం॥ 1 ॥ తత్ర ఉలూప్యా నాగకన్యయా గృహీతస్యార్జునస్య నాగలోకగమనం॥ 2 ॥ సంవాదపూర్వకములూప్యాః పరిగ్రహః॥ 3 ॥ ఇరావత ఉత్పత్తిః॥ 4 ॥ అర్జునం పునర్గంగాద్వారముపనీయ ఉలూప్యా స్వలోకగమనం॥ 5 ॥

Mahabharata - Adi Parva - Chapter Text

1-234-0 (10140) 
వైశంపాయన ఉవాచ। 1-234-0x (1268) 
తం ప్రయాంతం మహాబాహుం కౌరవాణాం యశస్కరం।
అనుజగ్ముర్మహాత్మానో బ్రాహ్మణా వేదపారగాః॥ 1-234-1 (10141) 
వేదవేదాంగవిద్వాసస్తథైవాధ్యాత్మచింతకాః।
భైక్షాశ్చ భగవద్భక్తాః సూతాః పౌరాణికాశ్చ యే॥ 1-234-2 (10142) 
కథకాశ్చాపరే రాజఞ్శ్రమణాశ్చ వనౌకసః।
దివ్యాఖ్యానాని యే చాపి పఠంతి మధురం ద్విజాః॥ 1-234-3 (10143) 
ఏతైశ్చాన్యైశ్చ బహుభిః సహాయైః పాండునందనః।
వృతః శ్లక్ష్ణకథైః ప్రాయాన్మరుద్భిరివ వాసవః॥ 1-234-4 (10144) 
రమణీయాని చిత్రాణి వనాని చ సరాంసి చ।
సరితః సాగరాంశ్చైవ దేశానపి చ భారత॥ 1-234-5 (10145) 
పుణ్యాన్యపి చ తీర్థాని దదర్శ భరతర్షభః।
స గంగాద్వారమాశ్రిత్య నివేశమకరోత్ప్రభుః॥ 1-234-6 (10146) 
తత్ర తస్యాద్భుతం కర్మ శృణు త్వం జనమేజయ।
కృతవాన్యద్విశుద్ధాత్మా పాండూనాం ప్రవరో హి సః॥ 1-234-7 (10147) 
నివిష్టే తత్ర కౌంతేయే బ్రాహ్మణేషు చ భారత।
అగ్నిహోత్రాణి విప్రాస్తే ప్రాదుశ్చక్రురనేకశః॥ 1-234-8 (10148) 
తేషు ప్రబోధ్యమానేషు జ్వలితేషు హుతేషు చ।
కృతపుష్పోపహారేషు తీరాంతరగతేషు చ॥ 1-234-9 (10149) 
కృతాభిషేకైర్విద్వద్భిర్నియతైః సత్పథే స్థితైః।
శుశుభేఽతీవ తద్రాజన్గంగాద్వారం మహాత్మభిః॥ 1-234-10 (10150) 
తథా పర్యాకులే తస్మిన్నివేశే పాండవర్షభః।
అభిషేకాయ కౌంతేయో గంగామవతతార హ॥ 1-234-11 (10151) 
తత్రాభిషేకం కృత్వా స తర్పయిత్వా పితామహాన్।
ఉత్తితీర్షుర్జలాద్రాజన్నగ్నికార్యచికీర్షయా॥ 1-234-12 (10152) 
అపకృష్టో మహాబాహుర్నాగరాజస్య కన్యయా।
అంతర్జలే మహారాజ ఉలూప్యా కామయానయా॥ 1-234-13 (10153) 
దదర్శ పాండవస్తత్ర పావకం సుసమాహితః।
కౌరవ్యస్యాథ నాగస్య భవనే పరమార్చితే॥ 1-234-14 (10154) 
తత్రాగ్నికార్యం కృతవాన్కుంతీపుత్రో ధనంజయః।
అశంకమానేన హుతస్తేనాతుష్యద్ధుతాశనః॥ 1-234-15 (10155) 
అగ్నికార్యం స కృత్వా తు నాగరాజసుతాం తదా।
ప్రసహన్నివ కౌంతేయ ఇదం వచనమబ్రవీత్॥ 1-234-16 (10156) 
కిమిదం సాహసం భీరు కృతవత్యసి భామిని।
కశ్చాయం సుభగే దేశః కా చ త్వం కస్య వాత్మజా॥ 1-234-17 (10157) 
ఉలూప్యువాచ। 1-234-18x (1269) 
ఐరావతకులే జాతః కౌరవ్యో నామ పన్నగః।
తస్యాస్మి దుహితా రాజన్నులూపీ నామ పన్నగీ॥ 1-234-18 (10158) 
సాఽహం త్వామభిషేకార్థమవతీర్ణం సముద్గాం।
దృష్ట్వైవ పురుషవ్యాఘ్ర కందర్పేణాభిమూర్చ్ఛితా॥ 1-234-19 (10159) 
తాం మామనంగగ్లపితాం త్వత్కృతే కురునందన।
అనన్యాం నందయస్వాద్య ప్రదానేనాత్మనోఽనఘ॥ 1-234-20 (10160) 
అర్జున ఉవాచ। 1-234-21x (1270) 
బ్రహ్మచర్యమిదం భద్రే మమ ద్వాదశమాసికం।
ధర్మరాజేన చాదిష్టం నాహమస్మి స్వయం వశః॥ 1-234-21 (10161) 
తవ చాపి ప్రియం కర్తుమిచ్ఛామి జలచారిణి।
అనృతం నోక్తపూర్వం చ మయా కించన కర్హిచిత్॥ 1-234-22 (10162) 
కథం చ నానృతం మే స్యాత్తవ చాపి ప్రియం భవేత్।
న చ పీడ్యేత మే ధర్మస్తథా కుర్యా భుజంగమే॥ 1-234-23 (10163) 
ఉలూప్యువాచ। 1-234-24x (1271) 
జానాంయహం పాండవేయ యథా చరసి మేదినీం।
యథా చ తే బ్రహ్మచర్యమిదమాదిష్టవాన్గురుః॥ 1-234-24 (10164) 
పరస్పరం వర్తమానాంద్రుపదస్యాత్మజాం ప్రతి।
యో నోఽనుప్రవిశేన్మోహాత్స వై ద్వాదశమాసికం॥ 1-234-25 (10165) 
వనే చరేద్బ్రహ్మచర్యమితి వః సమయః కృతః।
తదిదం దౌపదీహేతోరన్యోన్యస్య ప్రవాసనం॥ 1-234-26 (10166) 
కృతవాంస్తత్ర ధర్మార్థమత్ర ధర్మో న దుష్యతి।
పరిత్రాణం చ కర్తవ్యమార్తానాం పృథులోచన॥ 1-234-27 (10167) 
కృత్వా మమ పరిత్రాణం తవ ధర్మో న లుప్యతే।
యది వాప్యస్య ధర్మస్య సూక్ష్మోఽపి స్యాద్వ్యతిక్రమః॥ 1-234-28 (10168) 
స చ తే ధర్మ ఏవ స్యాద్దత్వా ప్రాణాన్మమార్జున।
భక్తాం చ భజ మాం పార్థ సతామేతన్మతం ప్రభో॥ 1-234-29 (10169) 
న కరిష్యసి చేదేవం మృతాం మాముపధారయ।
ప్రాణదానాన్మహాబాహో చర ధర్మమనుత్తమం॥ 1-234-30 (10170) 
శరణం చ ప్రపన్నాస్మి త్వామద్య పురుషోత్తమ।
దీనాననాథాన్కౌంతేయ పరిరక్షసి నిత్యశః॥ 1-234-31 (10171) 
సాఽహం శఱణమభ్యేమి రోరవీమి చ దుఃఖితా।
యాచే త్వాం చాభికామాహం తస్మాత్కురు మమ ప్రియం। 
స త్వమాత్మప్రదానేన సకామాం కర్తుమర్హసి॥  1-234-32 (10172) 
వైశంపాయన ఉవాచ। 1-234-33x (1272) 
ఏవముక్తస్తు కౌంతేయః పన్నగేశ్వరకన్యయా।
కృతవాంస్తత్తథా సర్వం ధర్మముద్దిశ్య కారణం॥ 1-234-33 (10173) 
స నాగభవనే రాత్రిం తాముషిత్వా ప్రతాపవాన్।
`పుత్రముత్పాదయామాస స తస్యాం సుమనోహరం॥ 1-234-34 (10174) 
ఇరావంతం మహాభాగం మహాబలపరాక్రమం।'
ఉదితేఽభ్యుత్థితః సూర్యే కౌరవ్యస్య నివేశనాత్॥  1-234-35 (10175) 
ఆగతస్తు పునస్తత్ర గంగాద్వారం తయా సహ।
పరిత్యజ్య గతా సాధ్వీ ఉలూపీ నిజమందిరం॥ 1-234-36 (10176) 
దత్త్వా వరమజేయత్వం జలే సర్వత్ర భారత।
సాధ్యా జలచరాః సర్వే భవిష్యంతి న సంశయః॥ ॥ 1-234-37 (10177) 
 
ఇతి శ్రీమన్మహాభారతే ఆదిపర్వణి అర్జునవనవాసపర్వణి చతుస్త్రింశదధికద్విశతతమోఽధ్యాయః॥ 234 ॥

Mahabharata - Adi Parva - Chapter Footnotes

1-234-36 పరిష్వజ్యేతి ఖ. పాఠః॥ చతుస్త్రింశదధికద్విశతతమోఽధ్యాయః॥ 234 ॥



ఆదిపర్వ - అధ్యాయ 235

॥ శ్రీః ॥

1.235. అధ్యాయః 235 

Mahabharata - Adi Parva - Chapter Topics

అర్జునస్య మణలూరగ్రామగమనం॥ 1 ॥ పుత్రికాపుత్రకధర్మేణ చిత్రాంగదాపరిగ్రహః॥ 2 ॥

Mahabharata - Adi Parva - Chapter Text

1-235-0 (10178) 
వైశంపాయన ఉవాచ। 1-235-0x (1273) 
కథయిత్వా చ తత్సర్వం బ్రాహ్మణేభ్యః స భారత।
ప్రయయౌ హిమవత్పార్శ్వం తతో వజ్రధరాత్మజః॥ 1-235-1 (10179) 
అగస్త్యవటమాసాద్య వసిష్ఠస్య చ పర్వతం।
భృగుతుంగే చ కౌంతేయః కృతవాఞ్శౌచమాత్మనః॥ 1-235-2 (10180) 
ప్రదదౌ గోసహస్రాణి సుబహూని చ భారత।
నివేశాంశ్చ ద్విజాతిభ్యః సోఽదదత్కురుసత్తమః॥ 1-235-3 (10181) 
హిరణ్యబిందోస్తీర్థే చ స్నాత్వా పురుషసత్తమః।
దృష్టవాన్పాండవశ్రేష్ఠః పుణ్యాన్యాయతనాని చ॥ 1-235-4 (10182) 
అవతీర్య నరశ్రేష్ఠో బ్రాహ్మణైః సహ భారత।
ప్రాచీం దిశమభిప్రేప్సుర్జగామ భరతర్షభః॥ 1-235-5 (10183) 
ఆనుపూర్వ్యేణ తీర్థాని దృష్టవాన్కురుసత్తమః।
నదీం చోత్పలినీం రంయామరణ్యం నైమిషం ప్రతి॥ 1-235-6 (10184) 
నందామపరనందాం చ కౌశికీం చ యశస్వినీం।
మహానదీం గయాం చైవ గంగామపి చ భారత॥ 1-235-7 (10185) 
ఏవం తీర్థాని సర్వాణి పశ్యమానస్తథాశ్రమాన్।
ఆత్మనః పావనం కుర్వన్బ్రాహ్మణేభ్యో దదౌ చ గాః॥ 1-235-8 (10186) 
అంగవంగకలింగేషు యాని తీర్థాని కానిచిత్।
జగామ తాని సర్వాణి పుణ్యాన్యాయతనాని చ॥ 1-235-9 (10187) 
దృష్ట్వా చ విధివత్తాని ధనం చాపి దదౌ తతః।
కలింగరాష్ట్రద్వారేషు బ్రాహ్మణాః పాండవానుగాః। 
అభ్యనుజ్ఞాయ కౌంతేయముపావర్తంత భారత॥  1-235-10 (10188) 
స తు తైరభ్యనుజ్ఞాతః కుంతీపుత్రో ధనంజయః।
సహాయైరల్పకైః శూరః ప్రయయౌ యత్ర సాగరః॥ 1-235-11 (10189) 
స కలింగానతిక్రంయ దేశానాయతనాని చ।
హర్ంయాణి రమణీయాని ప్రేక్షణాణో యయౌ ప్రభుః॥ 1-235-12 (10190) 
మహేంద్రపర్వతం దృష్ట్వా తాపసైరుపశోభితం।
`గోదావర్యాం తతః స్నాత్వా తామతీత్య మహాబలః॥ 1-235-13 (10191) 
కావేరీం తాం సమాసాద్య సంగమే సాగరస్య చ।
స్నాత్వా సంపూజ్య దేవాంశ్చ పితౄంశ్చ మునిభిః సహ'॥ 1-235-14 (10192) 
సముద్రతీరేణ శనైర్మణలూరం జగామ హ॥  1-235-15 (10193) 
తత్ర సర్వాణి తీర్థాని పుణ్యాన్యాయతనాని చ।
అభిగంయ మహాబాహురభ్యగచ్ఛన్మహీపతిం॥ 1-235-16 (10194) 
మణలూరేశ్వరం రాజంధర్మజ్ఞం చిత్రవాహనం।
తస్య చిత్రాంగదా నామ దుహితా చారుదర్శనా॥ 1-235-17 (10195) 
తాం దదర్శ పురే తస్మిన్విచరంతీం యదృచ్ఛయా।
దృష్ట్వా చ తాం వరారోహాం చకమే చైత్రవాహనీం॥ 1-235-18 (10196) 
అభిగంయ చ రాజానమవదత్స్వం ప్రయోజనం।
దేహి మే ఖల్విమాం రాజన్క్షత్రియాయ మహాత్మనే॥ 1-235-19 (10197) 
తచ్ఛ్రుత్వా త్వబ్రవీద్రాజా కస్య పుత్రోఽసి నామ కిం।
ఉవాచ తం పాండవోఽహం కుంతీపుత్రో ధనంజయః॥ 1-235-20 (10198) 
తమువాచాథ రాజా స సాంత్వపూర్వమిదం వచః।
రాజా ప్రభంజనో నామ కులేఽస్మిన్సంబభూవ హ॥ 1-235-21 (10199) 
అపుత్రః ప్రసవేనార్థీ తపస్తేపే స ఉత్తమం।
ఉగ్రేణ తపసా తేన దేవదేవః పినాకధృక్॥ 1-235-22 (10200) 
ఈశ్వరస్తోషితః పార్థ దేవదేవః ఉమాపతిః।
స తస్మై భఘవాన్ప్రాదాదేకైకం ప్రసవం కులే॥ 1-235-23 (10201) 
ఏకైకః ప్రసవస్తస్మాద్భవత్యస్మిన్కులే సదా।
తేషాం కుమారాః సర్వేషాం పూర్వేషాం మమ జజ్ఞిరే॥ 1-235-24 (10202) 
ఏకా చ మమ కన్యేయం కులస్యోత్పాదనీ భృశం।
పుత్రో మమాయమితి మే భావనా పురుషర్షభ॥ 1-235-25 (10203) 
పుత్రికాహేతువిధినా సంజ్ఞితా భరతర్షభ।
తస్మాదేకః సుతో యోఽస్యాం జాయతే భారత త్వయా॥ 1-235-26 (10204) 
ఏతచ్ఛుల్కం భవత్వస్యాః కులకృజ్జాయతామిహ।
ఏతేన సమయేనేమాం ప్రతిగృహ్ణీష్వ పాండవ॥ 1-235-27 (10205) 
స తథేతి ప్రతిజ్ఞాయ తాం కన్యాం ప్రతిగృహ్య చ।
`మాసే త్రయోదశే పార్థః కృత్వా వైవాహికీం క్రియాం।' 
ఉవాస నగరే తస్మిన్మాసాంస్త్రీన్స తయా సహ॥ ॥  1-235-28 (10206) 
 
ఇతి శ్రీమన్మహాభారతే ఆదిపర్వణి అర్జునవనవాసపర్వణి పంచత్రింశదధికద్విశతతమోఽధ్యాయః॥ 235 ॥




ఆదిపర్వ - అధ్యాయ 236

॥ శ్రీః ॥

1.236. అధ్యాయః 236 

Mahabharata - Adi Parva - Chapter Topics

సౌభద్రతీర్థే స్నానార్థమవతీర్ణస్యార్జునస్య గ్రాహేణ గ్రహణం॥ 1 ॥ జలాదుద్ధరణేన గ్రాహరూపం పరిత్యజ్య నారీరూపం ప్రాప్తయా వర్గానాంనయా స్వప్రభృతీనాం బ్రాహ్మణేన శాపదానకథనం॥ 2 ॥

Mahabharata - Adi Parva - Chapter Text

1-236-0 (10207) 
వైశంపాయన ఉవాచ। 1-236-0x (1274) 
తతః సముద్రే తీర్థాని దక్షిమే భరతర్షభః।
అభ్యగచ్ఛత్సుపుణ్యాని సోభితాని తపస్విభిః॥ 1-236-1 (10208) 
వర్జయంతి స్మ తీర్తాని తత్ర పంచ సమ తాపసాః।
అవకీర్ణాని యాన్యాసన్పురస్తాత్తు తపస్విభిః॥ 1-236-2 (10209) 
అగస్త్యతీర్థం సౌభద్రం పౌలోమం చ సుపావనం।
కారంధమం ప్రసన్నం చ మహమేధఫలం చ తత్॥ 1-236-3 (10210) 
భారద్వాజస్య తీర్థం తు పాపప్రశమనం మహత్।
ఏతాని పంచ తీర్థాని దదర్శ కురుసత్తమః॥ 1-236-4 (10211) 
వివిక్తాన్యుపలక్ష్యాథ తాని తీర్థాని పాండవః।
దృష్ట్వా చ వర్జ్యమానాని మునిభిర్ధర్మబుద్ధిభిః॥ 1-236-5 (10212) 
తపస్వినస్తతోఽపృచ్ఛత్ప్రాంజలిః కురునందనః।
తీర్థానీమాని వర్జ్యంతే కిమర్థం బ్రహ్మవాదిభిః॥ 1-236-6 (10213) 
తాపసా ఊచుః। 1-236-7x (1275) 
గ్రాహాః పంచ వసంత్యేషు హరంతి చ తపోధనాన్।
తత ఏతాని వర్జ్యంతే తీర్థాని కురునందన॥ 1-236-7 (10214) 
వైశంపాయన ఉవాచ। 1-236-8x (1276) 
తేషాం శ్రుత్వా మహాబాహుర్వార్యమాణస్తపోధనైః।
జగామ తాని తీర్థాని ద్రష్టుం పురుషసత్తమః॥ 1-236-8 (10215) 
తతః సౌభద్రమాసాద్య మహర్షేస్తీర్థముత్తమం।
విగాహ్య సహసా శూరః స్నానం చక్రే పరంతపః॥ 1-236-9 (10216) 
అథ తం పురుషవ్యాఘ్రమంతర్జలచరో మహాన్।
జగ్రాహ చరణే గ్రాహః కుంతీపుత్రం ధనంజయం॥ 1-236-10 (10217) 
స తమాదాయ కౌంతేయో విస్ఫురంతం జలేచరం।
ఉదతిష్ఠన్మహాబాహుర్బలేన బలినాం వరః॥ 1-236-11 (10218) 
ఉత్కృష్ట ఏవ గ్రాహస్తు సోఽర్జునేన యశస్వినా।
బభూవ నారీ కల్యాణీ సర్వాభరణభూషఇతా॥ 1-236-12 (10219) 
దీప్యమానా శ్రియా రాజందివ్యరూపా మనోరమా।
తదద్భుతం మహద్దృష్ట్వా కుంతీపుత్రో ధనంజయః॥ 1-236-13 (10220) 
తాం స్త్రియం పరమప్రీత ఇదం వచనమబ్రవీత్।
కా వై త్వమసి కల్యాణికుతో వాఽసి జలేచరీ॥ 1-236-14 (10221) 
కిమర్థం చ మహత్పాపమిదం కృతవతీ పురా।  1-236-15 (10222) 
వర్గోవాచ।
అప్సరాఽస్మి మహాబాహో దేవారణ్యవిహారిణీ॥  1-236-15x (1277) 
ఇష్టా ధనపతేర్నిత్యం వర్గా నామ మహాబల।
మమ సఖ్యశ్చతస్రోఽన్యాః సర్వాః కామగమాః శుభాః॥ 1-236-16 (10223) 
తాభిః సార్ధం ప్రయాతాఽస్మి లోకపాలనివేశనం।
తతః పశ్యామహే సర్వా బ్రాహ్మణం సంశితవ్రతం॥ 1-236-17 (10224) 
రూపవంతమధీయానమేకమేకాంతచారిణం।
తస్యైవ తపసా రాజంస్తద్వయం తేజసా వృతం॥ 1-236-18 (10225) 
ఆదిత్య ఇవ తం దేశం ఇత్వం సర్వ వ్యకాశయత్।
తస్య దృష్ట్వా తపస్తాదృగ్రూపచాద్భుతముత్తమం॥ 1-236-19 (10226) 
అవతీర్ణాః స్మ తం దేశం తపోవిఘ్నచికీర్షయా।
అహం చ సౌరభేయీ చ సమీచీ బుద్బుదా లతా॥ 1-236-20 (10227) 
యౌగపద్యేన తం విప్రమభ్యగచ్ఛామ భారత।
గాయంత్యోఽథహసంత్యశ్చ లోభయిత్వా చ తం ద్విజం॥ 1-236-21 (10228) 
స చ నాస్మాసు కృతవాన్మనో వీర కథంచన।
నాకంపత మహాతేజాః స్థితస్తపసి నిర్మలే॥ 1-236-22 (10229) 
సోఽశపత్కుపితోఽస్మాంస్తు బ్రాహ్మణః క్షత్రియర్షభ।
గ్రాహభూతా జలే యూయం చరిష్యథ శతం సమాః॥ ॥ 1-236-23 (10230) 
 
ఇతి శ్రీమన్మహాభారతే ఆదిపర్వణి అర్జునవనవాసపర్వణి షట్త్రింశదధికద్విశతతమోఽధ్యాయః॥ 236 ॥

Mahabharata - Adi Parva - Chapter Footnotes

1-236-5 ధర్మబుద్ధిభిర్దుర్మరణజ దోషం తీర్థేనాప్యవినాశ్యం పశ్యద్భిః॥ 1-236-15 చర్చోవాచ ఇతి ఘ పాఠః॥ షట్త్రింశదధికద్విశతతమోఽధ్యాయః॥ 236 ॥



ఆదిపర్వ - అధ్యాయ 237

॥ శ్రీః ॥

1.237. అధ్యాయః 237 

Mahabharata - Adi Parva - Chapter Topics

ప్రసాదితేన బ్రాహ్మణేన కృతస్య శాపమోచనప్రకారస్య, నారదనిదేశేనైతత్తీర్థాగమనస్య చ అర్జునంప్రతి వర్గయా కథనం॥ 1 ॥ ఏతత్కథాం శ్రుతవతా అర్జునేన గ్రాహరూపాణాభవశిష్టానాం చతసృణామప్యప్సరసాం తత్తత్తీర్థేభ్య ఉద్ధరణేన తాసాం స్వస్వరూపప్రాప్తిః॥ 2 ॥ పునర్మణలూరమాగత్య తత్ర చిత్రాంగదాయాం జాతం బభ్రువాహననామానం స్వపుత్రం చ స్వశ్వశురే సమర్ప్య అర్జునస్య గోకర్ణక్షేత్రగమనం॥ 3 ॥

Mahabharata - Adi Parva - Chapter Text

1-237-0 (10231) 
వర్గోవాచ। 1-237-0x (1278) 
తతో వయం ప్రవ్యథితాః సర్వా భారతసత్తమ।
అయామ శరణం విప్రం తం తపోధనమచ్యుతం॥ 1-237-1 (10232) 
రూపేణ వయసా చైవ కందర్పేణ చ దర్పితాః।
అయుక్తం కృతవత్యః స్మ క్షంతుమర్హసి నో ద్విజ॥ 1-237-2 (10233) 
ఏష ఏవ వధోఽస్మాకం స్వయం ప్రాప్తస్తపోధన।
యద్వయం సంశితాత్మానం ప్రలోబ్ధుం త్వామిహాగతాః॥ 1-237-3 (10234) 
అవధ్యాస్తు స్త్రియః సృష్టా మన్యంతే ధర్మచారిణః।
తస్మాద్ధర్మేణ వర్ధ త్వం నాస్మన్హింసితుమర్హసి॥ 1-237-4 (10235) 
సర్వభూతేషు ధర్మజ్ఞ మైత్రో బ్రాహ్మణ ఉచ్యతే।
సత్యో భవతు కల్యాణ ఏష వాదో మనీషిణాం॥ 1-237-5 (10236) 
శరణం చ ప్రపన్నానాం శిష్టాః కుర్వంతి పాలనం।
శరణం త్వాం ప్రపన్నాః స్మ తస్మాత్త్వం క్షంతుమర్హసి॥ 1-237-6 (10237) 
వైశంపాయన ఉవాచ। 1-237-7x (1279) 
ఏవముక్తః స ధర్మాత్మా బ్రాహ్మణః శుభకర్మకృత్।
ప్రసాదం కృతవాన్వీర రవిసోమసమప్రభః॥ 1-237-7 (10238) 
బ్రాహ్మణ ఉవాచ। 1-237-8x (1280) 
శతం శతసహస్రం తు సర్వమక్షయ్యవాచకం।
పరిమాణం శతం త్వేతన్నేదమక్షయ్యవాచకం॥ 1-237-8 (10239) 
యదా చ వో గ్రాహభూతా గృహ్ణంతీః పురుషాంజలే।
ఉత్కర్షతి జలాత్తస్మాత్స్థలం పురుషసత్తమః॥ 1-237-9 (10240) 
తదా యూయం పునః సర్వాః స్వం రూపం ప్రతిపత్స్యథ।
అనృతం నోక్తపూర్వం మే హసతాపి కదాచన॥ 1-237-10 (10241) 
తాని సర్వాణి తీర్థాని తతః ప్రభృతి చైవ హ।
నారీతీర్థాని నాంనేహ ఖ్యాతిం యాస్యంతి సర్వశః। 
పుణ్యాని చ భవిష్యంతి పావనాని మనీషిణాం॥  1-237-11 (10242) 
వర్గోవాచ। 1-237-12x (1281) 
తతోఽభివాద్య తం విప్రం కృత్వా చాపి ప్రదక్షిణం।
అచింతయామోఽపసృత్య తస్మాద్దేశాత్సుదుఃఖితాః॥ 1-237-12 (10243) 
క్వ ను నామ వయం సర్వాః కాలేనాల్పేన తం నరం।
సమాగచ్ఛేమ యో నస్తద్రూపమాపాదయేత్పునః॥ 1-237-13 (10244) 
తా వయం చింతయిత్వైవ ముహూర్తాదివ భారత।
దృష్టవత్యో మహాభాగం దేవర్షిముత నారదం॥ 1-237-14 (10245) 
సంప్రహృష్టాః స్మ తం దృష్ట్వా దేవర్షిమమితద్యుతిం।
అభివాద్య చ తం పార్థ స్థితాః స్మ వ్రీడితాననాః॥ 1-237-15 (10246) 
స నోఽపృచ్ఛద్దుఃఖమూలముక్తవత్యో వయం చ తం।
శ్రఉత్వా తత్ర యథావృత్తమిదం వచనమబ్రవీత్॥ 1-237-16 (10247) 
దక్షిణే సాగరానూపే పంచ తీర్థాని సంతి వై।
పుణ్యాని రమణీయాని తాని గచ్ఛత మా చిరం॥ 1-237-17 (10248) 
తత్రాశు పురుషవ్యాఘ్రః పాండవేయో ధనంజయః।
మోక్షయిష్యతి శుద్ధాత్మా దుఃఖాదస్మాన్న సంశయః॥ 1-237-18 (10249) 
`ఇత్యుక్త్వా నారదః సర్వాస్తత్రైవాంతరధీయత।'
తస్య సర్వా వయం వీర శ్రుత్వా వాక్యమితో గతాః। 
తదిదం సత్యమేవాద్య మోక్షితాహం త్వయాఽనఘ॥  1-237-19 (10250) 
ఏతాస్తు మమ తాః సఖ్యశ్చతస్రోఽన్యా జలే శ్రితాః।
కురు కర్మ శుభం వీర ఏతాః సర్వా విమోక్షయ॥ 1-237-20 (10251) 
వైశంపాయన ఉవాచ। 1-237-21x (1282) 
తతస్తాః పాండవశ్రేష్ఠః సర్వా ఏవ విశాంపతే।
`అవగాహ్య చ తత్తీర్థం గృహీతో గ్రాహిభిస్తదా॥ 1-237-21 (10252) 
గ్రాహీభిశ్చోత్తతారాశు తరయామాస తత్క్షణాత్।
సా చాప్సరా బభూవాశు సర్వాభరణభూషితా॥ 1-237-22 (10253) 
ఏవం క్రమేణ తాః సర్వా మోక్షయామాస వీర్యవాన్॥'  1-237-23 (10254) 
ఉత్థాయ చ జలాత్తస్మాత్ప్రతిలభ్య వపుః స్వకం।
తాస్తదాఽప్సరసో రాజన్నదృశ్యంత యథా పురా॥ 1-237-24 (10255) 
తీర్థాని శోధయిత్వా తు తథానుజ్ఞాయ తాః ప్రభుః।
చిత్రాంగదాం పునర్ద్రష్టుం మణలూరం పునర్యయౌ॥ 1-237-25 (10256) 
తస్యామజనయత్పుత్రం రాజానం బభ్రువాహనం।
తం దృష్ట్వా పాండవో రాజంశ్చిత్రవాహనమబ్రవీత్॥ 1-237-26 (10257) 
చిత్రాంగదాయాః శుల్కం త్వం గృహాణ బభ్రువాహనం।
అనేన చ భవిష్యామి ఋణాన్ముక్తో నరాధిప॥ 1-237-27 (10258) 
చిత్రాంగదాం పునర్వాక్యమబ్రవీత్పాండునందనః।
ఇహైవ భవ భద్రం తే వర్ధేథా బభ్రువాహనం॥ 1-237-28 (10259) 
ఇంద్రపస్థనివాసం మే త్వం తత్రాగత్య రంస్యసి।
కుంతీ యుధిష్ఠిరం భీమం భ్రాతరౌ మే కనీయసౌ॥ 1-237-29 (10260) 
ఆగత్య తత్ర పశ్యేథా అన్యానపి చ బాంధవాన్।
బాంధవైః సహితాః సర్వైర్నందసే త్వమనిందితే॥ 1-237-30 (10261) 
ధర్మే స్థితః సత్యధృతిః కౌంతేయోఽథ యుధిష్ఠిరః।
జిత్వా తు పృథివీం సర్వాం రాజసూయం కరిష్యతి॥ 1-237-31 (10262) 
తత్రాగచ్ఛంతి రాజానః పృథివ్యాం నృపసంజ్ఞితాః।
బహూని రత్నాన్యాదాయ ఆగమిష్యతి తే పితా॥ 1-237-32 (10263) 
ఏకసార్థం ప్రయాతాసి చిత్రవాహనసేవయా।
ద్రక్ష్యామి రాజసూయే త్వాం పుత్రం పాలయ మా శుచః॥ 1-237-33 (10264) 
బభ్రువాహననాంనా తు మమ ప్రాణో బహిశ్చరః।
తస్మాద్భరస్వ పుత్రం వై పురుషం వంశవర్ధనం॥ 1-237-34 (10265) 
చిత్రావాహనదాయాదం ధర్మాత్పౌరవనందనం।
పాండవానాం ప్రియం పుత్రం తస్మాత్పాలయ సర్వదా॥ 1-237-35 (10266) 
విప్రయోగేణ సంతాపం మా కృథాస్త్వమనిందితే।
చిత్రాంగదామేవముక్త్వా `సాగరానూపమాశ్రితః॥ 1-237-36 (10267) 
స్థానం దూరం సమాప్లుత్య దత్త్వా బహుధనం తదా।
కేరలాన్సమతిక్రంయ' గోకర్ణమభితోఽగమత్॥ 1-237-37 (10268) 
ఆద్యం పశుపతేః స్థానం దర్శనాదేవ ముక్తిదం।
యత్ర పాపోఽపి మనుజః ప్రాప్నోత్యభయదం పదం॥ ॥ 1-237-38 (10269) 
 
ఇతి శ్రీమన్మహాభారతే ఆదిపర్వణి అర్జునవనవాసపర్వణి సప్తత్రింశదధికద్విశతతమోఽధ్యాయః॥ 237 ॥

Mahabharata - Adi Parva - Chapter Footnotes

1-236-4 వర్ధ వర్ధస్వ॥ సప్తత్రింశదధికద్విశతతమోఽధ్యాయః॥ 237 ॥



ఆదిపర్వ - అధ్యాయ 238

॥ శ్రీః ॥

1.238. అధ్యాయః 238 

Mahabharata - Adi Parva - Chapter Topics

అర్జునస్య ప్రభాసతీర్థగమనం॥ 1 ॥ తత్ర స్మృతిపథాగతసుభద్రారూపలావణ్యాదికం చింతయతోఽర్జునస్య పరివ్రాజకవేషస్వీకారేణ తస్యా హరణే నిశ్చయః॥ 2 ॥ అర్జునస్య చింతితజ్ఞానేన హసతా శ్రీకృష్ణేన సహ శాయిన్యా సత్యభామయా హాసకారణే పృష్టే తాం ప్రతి అర్జునవృత్తాంతకథనం॥ 3 ॥ సత్యభామాం శయనే విహాయ ఏకాకినా శ్రీకృష్ణేన ప్రభాసతీర్థంప్రతి ప్రస్థానం॥ 4 ॥ చారముఖేన అర్జునస్య తత్రాగమనం శ్రుత్వా కృష్ణస్య తత్రాగమనం॥ 5 ॥ అర్జునేన సంభాప్య కృష్ణస్య ద్వారకాంప్రతి పునరాగమనం॥ 6 ॥

Mahabharata - Adi Parva - Chapter Text

1-238-0 (10270) 
వైశంపాయన ఉవాచ। 1-238-0x (1283) 
సోఽపరాంతేషు తీర్థాని పుణ్యాన్యాయతనాని చ।
సర్వాణ్యేవానుపూర్వ్యేణ జగామామితవిక్రమః॥ 1-238-1 (10271) 
సముద్రే పశ్చిమే యాని తీర్థాన్యాయతనాని చ।
తాని సర్వాణి గత్వా స ప్రభాసముపజగ్మివాన్॥ 1-238-2 (10272) 
`చింతయామాస రాత్రౌ తు గదేన కథితం పురా।
సుభద్రాయాశ్చ మాధుర్యరూపసంపద్గుణాని చ॥ 1-238-3 (10273) 
ప్రాప్తుమం తాం చింతయామాస కోఽత్రోపాయో భవేదితి।
వేషవైకృత్యమాపన్నః పరివ్రాజకరూపధృత్॥ 1-238-4 (10274) 
కుకురాంధకవృష్ణీనామజ్ఞాతో వేషధారణాత్।
భ్రమమాణశ్చరన్భైక్షం పరివ్రాజకవేషవాన్॥ 1-238-5 (10275) 
యేనకేనాప్యుపాయేన ప్రవిశ్య చ గృహం మహత్।
దృష్ట్వా సుభద్రాం కృష్ణస్య భగినీమేకసుందరీం॥ 1-238-6 (10276) 
వాసుదేవమతం జ్ఞాత్వా కరిష్యామి హితం శుభం।
ఏవం వినిశ్చయం కృత్వా దీక్షితో వై తదాఽభవత్॥ 1-238-7 (10277) 
త్రిదండీ ముండితః కుండీ అక్షమాలాంగులీయకః।
యోగభారం వహన్పార్థో వటవృక్షస్య కోటరం॥ 1-238-8 (10278) 
ప్రవిశంశ్చైవ బీభత్సుర్వృష్టిం వర్షతి వాసవే।
చింతయామాస దేవేశం కేశవం క్లేశనాశనం॥ 1-238-9 (10279) 
కేశవశ్చింతితం జ్ఞాత్వా దివ్యజ్ఞానేన దృష్టవాన్।
శయానః శయనే దివ్యే సత్యభామాసహాయవాన్॥ 1-238-10 (10280) 
కేశవః సహసా రాజంజహాయ చ ననంద చ।
పునః పునః సత్యభామా చాబ్రవీత్పురుషోత్తమం॥ 1-238-11 (10281) 
భగవంశ్చింతయావిష్టః శయనే శయితః సుఖం।
భవాన్బహుప్రకారేణ జహాస చ పునః పునః॥ 1-238-12 (10282) 
శ్రోతవ్యం యది వా కృష్ణ ప్రసాదో యది తే మయి।
వక్తుమర్హసి దేవేశ తచ్ఛ్రోతుం కామయాంయహం॥ 1-238-13 (10283) 
శ్రీభగవానువాచ। 1-238-14x (1284) 
పితృష్వసుర్యః పుత్రో మే భీమసేనానుజోఽర్జునః।
తీర్థయాత్రాం గతః పార్థః కారణాత్సమయాత్తదా॥ 1-238-14 (10284) 
తీర్థయాత్రాసమాప్తౌ తు నివృత్తో నిశి భారతః।
సుభధ్రాం చింతయామాస రూపేణాప్రతిమాం భువి॥ 1-238-15 (10285) 
చింతయేన్నేవ తాం భద్రాం యతిరూపధరోఽర్జునః।
యతిరూపప్రతిచ్ఛన్నో ద్వారకాం ప్రాప్య మాధవీం॥ 1-238-16 (10286) 
యేనకేనాప్యుపాయేన దృష్ట్వా తు వరవర్ణినీం।
వాసుదేవమతం జ్ఞాత్వా ప్రయతిష్యే మనోరథం॥ 1-238-17 (10287) 
ఏవం వ్యవసితః పార్థో యతిలింగేన పాండవః।
ఛాయాయాం వటవృక్షస్య వృష్టిం వర్షతి వాసవే॥ 1-238-18 (10288) 
యోగభారం వహన్నేవ మానసం దుఃఖమాప్తవాన్।
ఏతదర్థం విజానీహి హసంతం మాం ముదా ప్రియే॥ 1-238-19 (10289) 
భ్రాతరం తవ పశ్యేతి సత్యభామాం వ్యసర్జయత్।
తత ఉత్థాయ శయనాత్ప్రస్థితో మధుసూదనః॥'  1-238-20 (10290) 
ప్రభాసదేశం సంప్రాప్తం బీభత్సుమపరాజితం।
తీర్థాన్యనుచరంతం తం శుశ్రావ మధుసూదనః॥ 1-238-21 (10291) 
చారాణాం చైవ వచనాదేకాకీ స జనార్దనః।
తత్రాభ్యగచ్ఛత్కౌంతేయం మహాత్మాతం స మాధవః॥ 1-238-22 (10292) 
దదృశాతే తదాన్యోన్యం ప్రభాసే కృష్ణపాండవౌ॥  1-238-23 (10293) 
తావన్యోన్యం సమాశ్లిష్య పృష్ట్వా చ కుశలం వనే।
ఆస్తాం ప్రియసఖాయౌ తౌ నరనారాయణావృషీ॥ 1-238-24 (10294) 
తతోఽర్జునం వాసుదేవస్తాం చర్యాం పర్యపృచ్ఛత।
కిమర్థం పాండవైతాని తీర్థాన్యనుచరస్యుత॥ 1-238-25 (10295) 
తతోఽర్జనో యథావృత్తం సర్వమాఖ్యాతవాంస్తదా।
శ్రుత్వోవాచ చ వార్ష్ణేయ ఏవమేతదితి ప్రభుః॥ 1-238-26 (10296) 
తౌ విహృత్య యథాకామం ప్రభాసే కృష్ణపాండవౌ।
మహీధరం రైవతకం వాసాయైవాభిజగ్మతుః॥ 1-238-27 (10297) 
పూర్వమేవ తు కృష్ణస్య వచనాత్తం మహీధరం।
పురుషా మండయాంచక్రురుపజహ్రశ్చ భోజనం॥ 1-238-28 (10298) 
ప్రతిగృహ్యార్జునః సర్వముపభుజ్య చ పాండవః।
సహైవ వాసుదేవేన దృష్టవాన్నటనర్తకాన్॥ 1-238-29 (10299) 
అభ్యనుజ్ఞాయ తాన్సర్వానర్చయిత్వా చ పాండవః।
సత్కృతం శనం దివ్యమభ్యగచ్ఛన్మహామతిః॥ 1-238-30 (10300) 
తతస్తత్ర మహాబాహుః శయానః శయనే శుభే।
తీర్థానాం పల్వలానాం చ పర్వతానాం చ దర్శనం। 
ఆపగానాం వనానాం చ కథయామాస సాత్వతే॥  1-238-31 (10301) 
ఏవం స కథయన్నేవ నిద్రయా జనమేజయ।
కౌంతేయోఽపి హృతస్తస్మిఞ్శయనే స్వర్గసన్నిభే॥ 1-238-32 (10302) 
మధురేణైవ గీతేన వీణాశబ్దేన చైవ హ।
ప్రబోధ్యమానో బుబుధే స్తుతిభిర్మంగలైస్తతా॥ 1-238-33 (10303) 
స కృత్వాఽవశ్యకార్యాణి వార్ష్ణేయేనాభినందితః।
`వార్ష్ణేయం సమనుజ్ఞాప్య తత్ర వాసమరోచయత్॥ 1-238-34 (10304) 
తథేత్యుక్త్వా వాసుదేవో భోజనం వై శశాస హ।
యతిరూపధరం పార్థం విసృజ్య సహసా హరిః।' 
రథేన కాంచనాంగేన ద్వారకామభిజగ్మివాన్॥  1-238-35 (10305) 
అలంకృతా ద్వారకా తు బభూవ జనమేజయ॥  1-238-36 (10306) 
దిదృక్షంతశ్చ గోవిందం ద్వారకావాసినో జనాః।
నరేంద్రమార్గమాజగ్ముస్తూర్ణం శతసహస్రశః॥ 1-238-37 (10307) 
`క్షణార్ధమపి వార్ష్ణేయా గోవిందవిరహాక్షమాః।
కౌతూహలసమావిష్టా భృశముత్ప్రేక్ష్య సంస్థితాః॥'  1-238-38 (10308) 
అవలోకేషు నారీణాం సహస్రాణి శతాని చ।
భోజవృష్ణ్యంధకానాం చ సమవాయో మహానభూత్॥ 1-238-39 (10309) 
స తథా సత్కృతః సర్వైర్భోజవృష్ణ్యంధకాత్మజైః।
అభివాద్యాభివాద్యాంశ్చ సర్వైశ్చ ప్రతినందితః॥ 1-238-40 (10310) 
కుమారైః సర్వశో వీరః సత్కారేణాభిచోదితః।
సమానవయసః సర్వానాశ్లిష్య స పునఃపునః॥ 1-238-41 (10311) 
కృష్ణః స్వభవనం రంయం ప్రవివేశ మహాబలః।
ప్రభాసాదాగతం దేవ్యః సర్వాః కృష్ణమపూజయన్॥ ॥ 1-238-42 (10312) 
 
ఇతి శ్రీమన్మహాభారతే ఆదిపర్వణి అర్జునవనవాసపర్వణి అష్టత్రింశదధికద్విశతతమోఽధ్యాయః॥ 238 ॥ ॥ సమాప్తం చార్జునవనవాసపర్వ ॥

Mahabharata - Adi Parva - Chapter Footnotes

1-238-1 అపరాంతేషు పశ్చిసముద్రతీరేషు॥ 1-238-36 అలంకృతా ద్వారకా తు బభూవ జనమేజయ। కుంతీపుత్రస్య పూజార్థమపి నిష్కుటకేష్వపి॥ ఇతి చ, జ, ఝ, ఞ, డ, పాఠః॥ 1-238-37 దిదృక్షంతశ్చ కౌంతేయం ఇతి చ, జ, ఝ, ఞ, జ, పాఠః॥ 1-238-42 కృష్ణస్య భవనే రంయే రత్నభోజ్యసమావృతే। ఉవాస సహ కృష్ణేన బహులాస్తత్ర శర్వరీః॥ ఇతి చ, జ, ఝ, ఞ, డ, పాఠః॥ అష్టత్రింశదధికద్విశతతమోఽధ్యాయః॥ 238 ॥



ఆదిపర్వ - అధ్యాయ 239

॥ శ్రీః ॥

1.239. అధ్యాయః 239 

 
(అథ సుభద్రాహరణపర్వ  ॥ 16 ॥)

Mahabharata - Adi Parva - Chapter Topics

రవైతకపర్వతంప్రతి ఉత్సవార్థం కృష్ణాదీనాం గమనం॥ 1 ॥ తత్ర కృష్ణస్య పరివ్రాజకరూపార్జునదర్శనం॥ 2 ॥ సుభద్రాదర్శనేన తస్యాం సంజాతహృచ్ఛయస్యార్జునస్య యతిరూపేణ సుభద్రాహరణే కుష్ణానుజ్ఞాలాభః॥ 3 ॥ దూతేనివేదితైతద్వృత్తాంతేన సపరివారేణ యుధిష్ఠిరేణాభ్యనుజ్ఞానం॥ 4 ॥

Mahabharata - Adi Parva - Chapter Text

1-239-0 (10313) 
వైశంపాయన ఉవాచ। 1-239-0x (1285) 
తతః కతిపయాహస్య తస్మిన్రైవతకే గిరౌ।
వృష్ణ్యంధకానామభవదుత్సవో నృపసత్తమ॥ 1-239-1 (10314) 
తత్ర దానం దదుర్వీరా బ్రాహ్మణేభ్యః సహస్రశః।
భోజవృష్ణ్యంధకాశ్చైవ మహే తస్య గిరేస్తదా॥ 1-239-2 (10315) 
ప్రసాదై రత్నచిత్రైశ్చ గిరేస్తస్య సమంతతః।
స దేశః శోభితో రాజన్కల్పవృక్షైశ్చ సర్వశః॥ 1-239-3 (10316) 
వాదిత్రాణి చ తత్రాన్యే వాదకాః సమవాదయన్।
ననృతుర్నర్తకాశ్చైవ జగుర్గేయాని గాయనాః॥ 1-239-4 (10317) 
అలంకృతాః కుమారాశ్చ వృష్ణీనాం సుమహౌజసాం।
యానైర్హాటకచిత్రైశ్చ చంచూర్యంతే స్మ సర్వశః॥ 1-239-5 (10318) 
పౌరాశ్చ పాదచారేణ యానైరుచ్చావచైస్తథా।
సదారాః సానుయాత్రాశ్చ శతశోఽథ సహస్రశః॥ 1-239-6 (10319) 
తతో హలధరః క్షీబో రేవతీసహితః ప్రభుః।
అనుగంయమానో గంధర్వైరచరత్రత్ర భారత॥ 1-239-7 (10320) 
తథైవ రాజా వృష్ణీనాముగ్రసేనః ప్రతాపవాన్।
అనుగీయమానో గంధర్వైః స్త్రీసహస్రసహాయవాన్॥ 1-239-8 (10321) 
రౌక్మిణేయశ్చ సాంబశ్చ క్షీబౌ సమరదుర్మదౌ।
దివ్యమాల్యాంబరధరౌ విజహ్వాతేఽమరావివ॥ 1-239-9 (10322) 
అక్రూరః సారణశ్చైవ గదో బభ్రుర్విదూరథః।
నిశఠశ్చారుదేష్ణశ్చ పృథుర్విపృథురేవ చ॥ 1-239-10 (10323) 
సత్యకః సాత్యకిశ్చైవ భంగకారమహారవౌ।
హార్దిక్య ఉద్ధవశ్చైవ యే చాన్యే నానుకీర్తితాః॥ 1-239-11 (10324) 
ఏతే పరివృతాః స్త్రీభిర్గంధర్వైశ్చ పృథక్పృథక్।
తముత్సవం రైవతకే శోభయాంచక్రిరే తదా॥ 1-239-12 (10325) 
`వాసదేవో యయౌ తత్ర సహ స్త్రీభిర్ముదాన్వితః।
దత్త్వా దానం ద్విజాతిభ్యః పరివ్రాజమపశ్యత॥'  1-239-13 (10326) 
చిత్రకౌతూహలే తస్మిన్వర్తమానే మహాద్భుతే।
వాసుదేవశ్చ పార్థశ్చ సహితౌ పరిజగ్మతుః॥ 1-239-14 (10327) 
తత్ర చంక్రమమాణౌ తౌ వసుదేవసుతాం శుభాం।
అలంకృతాం సఖీమధ్యే భద్రాం దదృశతుస్తదా॥ 1-239-15 (10328) 
దృష్ట్వైవ తామర్జునస్య కందర్పః సమజాయత।
తం తదైకాగ్రమనసం కృష్ణః పార్థమలక్షయత్॥ 1-239-16 (10329) 
అబ్రవీత్పురుషవ్యాఘ్రః ప్రసహన్నివ భారత।
వనేచరస్య కిమిదం కామేనాలోడ్యతే మనః॥ 1-239-17 (10330) 
మమైషా భగినీ పార్థ సారణస్య సహోదరీ।
సుభద్రా నామ భద్రం తే పితుర్మే దయితా సుతా। 
యది తే వర్తతే బుద్ధిర్వక్ష్యామి పితరం స్వయం॥  1-239-18 (10331) 
అర్జున ఉవాచ। 1-239-19x (1286) 
దుహితా వసుదేవస్య వాసుదేవస్య చ స్వసా।
రూపేణ చైషా సంపన్నా కమివైషా న మోహయేత్॥ 1-239-19 (10332) 
కృతమేవ తు కల్యాణం సర్వం మమ భవేద్ధ్రువం।
యది స్యాన్మమ వార్ష్ణేయీ మహిషీయం స్వసా తవ॥ 1-239-20 (10333) 
ప్రాప్తౌ తు క ఉపాయః స్యాత్తం వ్రవీహి జనార్దన।
ఆస్థాస్యామి తదా సర్వం యది శక్యం నరేణ తత్॥ 1-239-21 (10334) 
వాసుదేవ ఉవాచ। 1-239-22x (1287) 
స్వయం వరః క్షత్రియాణాం వివాహః పురుషర్షభ।
స చ సంశయితః పార్థ స్వభావస్యానిమిత్తతః॥ 1-239-22 (10335) 
ప్రసహ్య హరణం చాపి క్షత్రియాణాం ప్రశస్యతే।
వివాహహేతుః శూరాణామితి ధర్మవిదో విదుః॥ 1-239-23 (10336) 
స త్వమర్జున కల్యాణీం ప్రసహ్య భగినీం మమ।
`యతిరూపధరస్తం తు యథా కాలవిపాకతా।' 
హర స్వయంవరే హ్యస్యాః కో వై వేద చికీర్షితం॥  1-239-24 (10337) 
వైశంపాయన ఉవాచ। 1-239-25x (1288) 
తతోఽర్జునశ్చ కృష్ణశ్చ వినిశ్చిత్యేతికృత్యతాం।
శీఘ్రగాన్పురుషానన్ప్రేషయామాసతుస్తదా॥ 1-239-25 (10338) 
ధర్మరాజాయ తత్సర్వమింద్రప్రస్థగతాయ వై।
శ్రుత్వైవ చ మహాబాహురనుజజ్ఞే సమాతృకః॥ 1-239-26 (10339) 
`భీమసేనస్తు తచ్ఛ్రుత్వా కృతకృత్యం స్మ మన్యతే।
ఇత్యేవం మనుజైరుక్తం కృష్ణః శ్రుత్వా మహామతిః॥ 1-239-27 (10340) 
అనుజ్ఞాప్య తదా పార్థం హృది స్థాప్య చికీర్షితం।
ఇత్యేవం మనుజైః సార్ధం ద్వారకాం సముపేయివాన్॥ ॥ 1-239-28 (10341) 
 
ఇతి శ్రీమన్మహాభారతే ఆదిపర్వణి సుభద్రాహరణపర్వణి ఊనచత్వారింశదధికద్విశతతమోఽధ్యాయః॥ 239 ॥

Mahabharata - Adi Parva - Chapter Footnotes

1-239-5 చంచూర్యంతే దేదీప్యంతే॥ 1-239-7 క్షీబో మధుమత్తః॥ 1-239-22 స్వభావస్యానిమిత్తతః స్త్రీచిత్తస్య శౌర్యపాండిత్యాద్యనపేక్షత్వాత్। స్త్రియో హ్యపరీక్షితేపి పుంసి ఆపాతతో రమణీయే సద్యః సకామా భవంతీతి భావః॥ ఊనచత్వారింశదధికద్విశతతమోఽధ్యాయః॥ 239 ॥



ఆదిపర్వ - అధ్యాయ 240

॥ శ్రీః ॥

1.240. అధ్యాయః 240 

Mahabharata - Adi Parva - Chapter Topics

ద్వారకాయా ఉపవనే వసతః యతిరూపస్యార్జుతస్య రైవతకపర్వతాత్ప్రతినివృత్తైర్యాదవైర్దర్శనం॥ 1 ॥ యతినివాసవిషయే యాదవై పృష్టే సుభద్రాగృహే వసత్వితి రామోక్తిః॥ 2 ॥

Mahabharata - Adi Parva - Chapter Text

1-240-0 (10342) 
వైశంపాయన ఉవాచ। 1-240-0x (1289) 
చైరాః సంచారితే తస్మిన్ననుజ్ఞాతే యుధిష్ఠిరే।
వాసుదేవాభ్యనుజ్ఞాతః కథయిత్వేతికృత్యతాం॥ 1-240-1 (10343) 
కృష్ణస్య మతమాస్థాయ ప్రయయౌ భరతర్షభః।
ద్వారకాయా ఉపవనే తస్థౌ వై కార్యసాధనః॥ 1-240-2 (10344) 
నివృత్తే హ్యుత్సవే తస్మిన్గిరౌ రైవతకే తదా।
వృష్ణయోఽప్యగమన్సర్వే పురీం ద్వారవతీమను॥ 1-240-3 (10345) 
చింతయానస్తతో భద్రాముపవిష్టః శిలాతలే।
రమణీయే వనోద్దేశే బహుపాదపసంవృతే॥ 1-240-4 (10346) 
సాలతాలాశ్వకర్ణైశ్చ బకులైరర్జునైస్తథా।
చంపకాశోకపున్నాగైః కేతకైః పాటలైస్తథా॥ 1-240-5 (10347) 
కర్ణికారైరశోకైశ్చ అంకోలైరతిముక్తకైః।
ఏవమాదిభిరన్యైశ్చ సంవృతే స శిలాతలే॥ 1-240-6 (10348) 
పునఃపునశ్చింతయానః సుభద్రాం భద్రభాషిణీం।
యదృచ్ఛయా చోపపన్నాన్వృష్ణివీరాందదర్శ సః॥ 1-240-7 (10349) 
బలదేవం చ హార్దిక్యం సాంబం సారణమేవ చ।
ప్రద్యుంనం చ గదం చైవ చారుదేష్ణం విదూరథం॥ 1-240-8 (10350) 
భానుం చ హరితం చైవ విపృథుం పృథుమేవ చ।
తథాన్యాంశ్చ బహూన్పశ్యన్హృది శోకమధారయత్॥ 1-240-9 (10351) 
తతస్తే సహితాః సర్వే యతిం దృష్ట్వా సముత్సుకాః।
వృష్ణయో వినయోపేతాః పరివార్యోపతస్థిరే॥ 1-240-10 (10352) 
తతోఽర్జునః ప్రీతమనాః స్వాగతం వ్యాజహార సః।
ఆస్యతామాస్యతాం సర్వై రమణీయే శిలాతలే॥ 1-240-11 (10353) 
ఇత్యేవముక్తా యతినా ప్రీతాస్తే యాదవర్షభాః।
ఉపోపవివిశుః సర్వే తే స్వాగతమితి బ్రువన్॥ 1-240-12 (10354) 
పరితః సన్నివిష్టేషు వృష్ణివీరేషు పాండవః।
ఆకారం గూహమానస్తు కుశలప్రశ్నమబ్రవీత్॥ 1-240-13 (10355) 
సర్వత్ర కుశలం చోక్త్వా బలదేవోఽబ్రవీదిదం।
ప్రసాదం కురు మే విప్ర కుతస్త్వం చాగతో హ్యసి॥ 1-240-14 (10356) 
త్వయా దృష్టాని పుణ్యాని వద త్వం వదతాంవర।
పర్వతాంశ్చైవ తీర్థాని వనాన్యాయతనాని చ॥ 1-240-15 (10357) 
వైశంపాయన ఉవాచ। 1-240-16x (1290) 
తీర్థానాం దర్శనం చైవ పర్వతానాం చ భారత।
ఆపగానాం వనానాం చ కథయామాస తాః కథాః॥ 1-240-16 (10358) 
శ్రుత్వా ధర్మకథాః పుణ్యా వృష్ణివీరా ముదాన్వితాః।
అపూజయంస్తదా భిక్షుం కథాంతే జనమేజయ॥ 1-240-17 (10359) 
తతస్తు యాదవాః సర్వే మంత్రయంతి స్మ భారత।
అయం దేశాతిథిః శ్రీమాన్యతిలింగధరో ద్విజః॥ 1-240-18 (10360) 
ఆవాసం కముపాశ్రిత్య వసేత నిరుపద్రవః।
ఇత్యేవం ప్రబ్రువంతస్తు రౌహిణేయం చ యాదవాః॥ 1-240-19 (10361) 
దదృశుః కృష్ణమాయాంతం సర్వే యాదవనందనం।
ఏహి కేశవ తాతేతి రౌహిణేయో వచోఽబ్రవీత్॥ 1-240-20 (10362) 
యతిలింగధరో విద్వాందేశాతిథిరయం ద్విజః।
వర్షమాసనివాసార్థమాగతో నః పురం ప్రతి। 
స్థానే యస్మిన్నివసతు తన్మే బ్రూహి జనార్దన॥  1-240-21 (10363) 
శ్రీకృష్ణ ఉవాచ। 1-240-22x (1291) 
త్వయి స్థితే మహాభాగ పరవానస్మి ధర్మతః।
స్వయం తు రుచిరే స్థానే వాసయేర్యదునందన॥ 1-240-22 (10364) 
ప్రీతః స తేన వాక్యేన పరిష్వజ్య జనార్దనం।
బలదేవోఽబ్రవీద్వాక్యం చింతయిత్వా మహాబలః॥ 1-240-23 (10365) 
ఆరామే తు వసేద్ధీమాంశ్చతురో వర్షమాసకాన్।
కన్యాగృహే సుభద్రాయా భుక్త్వా భోజనమిచ్ఛయా॥ 1-240-24 (10366) 
లతాగృహేషు వసతామితి మే ధీయతే మతిః।
లబ్ధానుజ్ఞాస్త్వయా తాత మన్యంతే సర్వయాదవాః॥ 1-240-25 (10367) 
శ్రీకృష్ణ ఉవాచ। 1-240-26x (1292) 
బలవాందర్శనీయశ్చ వాగ్మీ శ్రీమాన్బహుశ్రుతః।
కన్యాపురసమీపే తు న యుక్తమితి మే మతిః॥ 1-240-26 (10368) 
గురుః శాస్తా చ నేతా చ శాస్త్రజ్ఞో ధర్మవిత్తమః।
త్వయోక్తం న విరుధ్యేహం కరిష్యామి వచస్తవ॥ 1-240-27 (10369) 
శుభాశుభస్య విజ్ఞాతా నాన్యోఽస్మి భువి కశ్చన॥  1-240-28 (10370) 
బలదేవ ఉవాచ। 1-240-29x (1293) 
అయం దేశాతిథిః శ్రీమాన్సర్వధర్మభృతాం వరః।
ధృతిమాన్వినయోపేతః సత్యబాదీ జితేంద్రియః॥ 1-240-29 (10371) 
యతిలింగధరో హ్యేష కో విజానాతి మానసం।
త్వమిమం పుండరీకాక్ష నీత్వా కన్యాపురం శుభం॥ 1-240-30 (10372) 
నివేదయ సుభద్రాయై మద్వాక్యపరిచోదితః।
భక్ష్యైర్భోజ్యైశ్చ పానైశ్చ అన్నైరిష్టైశ్చ పూజయ॥ ॥ 1-240-31 (10373) 
 
ఇతి శ్రీమన్మహాభారతే ఆదిపర్వణి సుభద్రాహరణపర్వణి చత్వారింశదధికద్విశతతమోఽధ్యాయః॥ 240 ॥




ఆదిపర్వ - అధ్యాయ 241

॥ శ్రీః ॥

1.241. అధ్యాయః 241 

Mahabharata - Adi Parva - Chapter Topics

యతేః సుభద్రాగృహే కృష్ణేన స్థాపనం॥ 1 ॥ శ్రుతపూర్వపార్థలక్షణదర్శనేన ఇమం యతిం అర్జునం శంకమానాయాః సుభద్రాయాః యతింప్రతి అర్జునాదికుశలప్రశ్నః॥ 2 ॥ అర్జునేన తత్వే కథితే మోహితాయాం సుభద్రాయాం రుక్మిణ్యా శ్వశ్రూసమీపే తద్వృత్తకథనం॥ 3 ॥ వాసుదేవానుమత్యా దేవక్యా సుభద్రాశ్వాసనం॥ 4 ॥ గూఢం సుభద్రాయా వివాహచికీర్షయా కృష్ణేన మహాదేవపూజావ్యాజేన సర్వయాదవైః సహ అంతర్ద్వీపగమనం॥ 5 ॥

Mahabharata - Adi Parva - Chapter Text

1-241-0 (10374) 
వైశంపాయన ఉవాచ। 1-241-0x (1294) 
స తథేతి ప్రతిజ్ఞాయ సహితో యతినా హరిః।
కృత్వా తు సంవిదం తేన ప్రహృష్టః కేశవోఽభవత్॥ 1-241-1 (10375) 
పర్వతే తౌ విహృత్యైవ యథేష్టం కృష్ణపాండవౌ।
తాం పురీం ప్రవివేశాథ గృహ్య హస్తేన పాండవం। 
ప్రవిశ్య చ గృహం రంయం సర్వభోగసమన్వితం॥  1-241-2 (10376) 
పార్థమావేదయామాస రుక్మిణీసత్యభామయోః।
హృషీకేశవచః శ్రుత్వా తే ఉభే చోచతుర్భృశం॥ 1-241-3 (10377) 
మనోరథో మహానేష హృది నౌ పరివర్తతే।
కదా ద్రక్షావ బీభత్సుం పాండవం పురమాగతం॥ 1-241-4 (10378) 
ఇత్యేవం హర్షమాణే తే వదంత్యౌ సుభృశం ప్రియం।
రుగ్మిణీసత్యభామే వై దృష్ట్వా ప్రీతోఽభవద్యతిః॥ 1-241-5 (10379) 
సర్వేషాం హర్షమాణానాం పార్థో హర్షముపాగమత్।
ప్రాప్తమజ్ఞాతరూపేణ చాగతం చార్జునం హరిః॥ 1-241-6 (10380) 
సత్కృత్య పూజ్యమానం తు ప్రీత్యా చైవ హ్యపూజయత్।
స తం ప్రియాతిథిం శ్రేష్ఠం సమీక్ష్య యతిమాగతం॥ 1-241-7 (10381) 
సోదర్యాం భగినీం కృష్ణః సుభద్రామిదమబ్రవీత్।
అయం దేశాతిథిర్భద్రే సంశితవ్రతవానృషిః॥ 1-241-8 (10382) 
ప్రాప్నోతు సతతం పూజాం తవ కన్యాపురే వసన్।
ఆర్యేణ చ పరిజ్ఞాతః పూజనీయో యతిస్త్వయా॥ 1-241-9 (10383) 
రాగాద్భరస్వ వార్ష్ణేయి భక్ష్యైర్భోజ్యైర్యతిం సదా।
ఏష యద్యదృషిర్బ్రూయాత్కార్యమేవ న సంశయః॥ 1-241-10 (10384) 
సఖీభిః సహితా భద్రే భవాస్య వశవర్తినీ।
పురా హి యతయో భద్రే యే భైక్షార్థమనువ్రతాః॥ 1-241-11 (10385) 
తే బభూవుర్దశార్హాణాం కన్యాపురనివాసినః।
తేభ్యో భోజ్యాని భక్ష్యాణి యథాకాలమతంద్రితాః। 
కన్యాపురగతాః కన్యాః ప్రయచ్ఛంతి యశస్విని॥  1-241-12 (10386) 
వైశంపాయన ఉవాచ। 1-241-13x (1295) 
సా తథేత్యబ్రవీత్కృష్ణం కరిష్యామి యథాఽఽథ మాం।
తోషయిష్యామి వృత్తేన కర్మణా చ ద్విజర్షభం॥ 1-241-13 (10387) 
ఏవమేతేన రూపేణ కంచిత్కాలం ధనంజయః।
ఉవాస భక్ష్యైర్భోజ్యైశ్చ భద్రయా పరమార్చితః॥ 1-241-14 (10388) 
తస్య సర్వగుణోపేతాం వాసుదేవసహోదరీం।
పశ్యతః సతతం భద్రాం ప్రాదురాసీన్మనోభవః॥ 1-241-15 (10389) 
గూహయన్నివ చాకారమాలోక్య వరవర్ణినీం।
దీర్ఘముష్ణం వినిశ్వస్య పార్థః కామవశం గతః॥ 1-241-16 (10390) 
స కృష్ణాం ద్రౌపదీం మేనే న రూపే భద్రయా సమాం।
ప్రాప్తాం భూమాన్వింద్రసేనాం సాక్షాద్వా వరుణాత్మజాం॥ 1-241-17 (10391) 
అతీతకాలే సంప్రాప్తే సర్వాస్తాపి సురస్త్రియః।
న సమా భద్రయా లోకే ఇత్యేవం మన్యతేఽర్జునః॥ 1-241-18 (10392) 
అతీతసమయే కాలే సోదర్యాణాం ధనంజయః।
న సస్మార సుభద్రాయాం కామాంకుశనివారితః॥ 1-241-19 (10393) 
క్రీడారతిపరాం భద్రాం సఖీగణసమావృతాం।
ప్రీయతే స్మార్జునః పశ్యన్స్వాహామివ విభావసుః॥ 1-241-20 (10394) 
పాండవస్య సుభద్రాయాః సకాశే తు యశస్వినః।
సముత్పత్తిః ప్రభావశ్చ గదేన కథితః పురా॥ 1-241-21 (10395) 
శ్రుత్వా చాశనినిర్ఘోషం కేశవేనాపి ధీమతా।
ఉపమామర్జునం కృత్వా విస్తరః కథితః పురా॥ 1-241-22 (10396) 
క్రుద్ధమానప్రలాపశ్చ వృష్ణీనామర్జునం ప్రతి।
పౌరుషం చోపమాం కృత్వా ప్రావర్తత ధనుష్మతాం॥ 1-241-23 (10397) 
అన్యోన్యకలహే చాపి వివాదే చాపి వృష్ణయః।
అర్జునోపి న మే తుల్యః కుతస్త్వమితి చాబ్రువన్॥ 1-241-24 (10398) 
జాతాంశ్చ పుత్రాన్గృహ్ణంత ఆశిషో వృష్ణయోఽబ్రవన్।
అర్జునస్య సమో వీర్యే భవ తాత ధనుర్ధరః॥ 1-241-25 (10399) 
తస్మాత్సుభద్రా చకమే పౌరుషాద్భరతర్షభం।
సత్యసంధస్య రూపేణ చాతుర్యేణ చ మోహితా॥ 1-241-26 (10400) 
చారణాతిథిసంఘానాం గదస్య చ నిశంయ సా।
అదృష్టే కృతభావాభూత్సుభద్రా భరతర్షభే॥ 1-241-27 (10401) 
కీర్తయందదృశే యో యః కథంచిత్కురుజాంగలం।
తం తమేవ తదా భద్రా బీభత్సుం స్మ హి పృచ్ఛతి॥ 1-241-28 (10402) 
అభీక్ష్ణశ్రవణాదేవమభీక్ష్ణపరిపృచ్ఛనాత్।
ప్రత్యక్ష ఇవ భద్రాయాః పాండవః ప్రత్యపద్యత॥ 1-241-29 (10403) 
భుజౌ భుజగసంకాశౌ జ్యాఘాతేన కిణీకృతౌ।
పార్థోఽయమితి పశ్యంత్యా నిఃశంసయమజాయత॥ 1-241-30 (10404) 
యథారూపం హి శుశ్రావ సుభద్రా భరతర్షభం।
తథారూపమవేక్ష్యైనం పరాం ప్రీతిమవాప సా॥ 1-241-31 (10405) 
సా కదాచిదుపాసీనం పప్రచ్ఛ కురునందనం।
కథం దేశాశ్చ చరితా నానాజనపదాః కథం॥ 1-241-32 (10406) 
సరాంసి సరితశ్చైవ వనాని చ కథం యతే।
దిశః కాశ్చ కథం ప్రాప్తాశ్చరతా భవతా సదా॥ 1-241-33 (10407) 
స తథోక్తస్తదా భద్రాం బహునర్మామృతం బ్రువన్।
ఉవాచ పరమప్రీతస్తథా బహువిధాః కథాః॥ 1-241-34 (10408) 
నిశణ్య వివిధం తస్య లోకే చరితమాత్మనః।
తథా పరిగతో భావః కన్యాయాః సమపద్యత॥ 1-241-35 (10409) 
పర్వసంధౌ తు కస్మింశ్చిత్సుభద్రా భరతర్షభం।
రహస్యేకాంతమాసాద్య హర్షమాణాఽభ్యభాషత॥ 1-241-36 (10410) 
యతినా రచతా దేశాన్ఖాండవప్రస్థవాసినీ।
కశ్చిద్భగవతా దృష్టా పృథాఽస్మాకం పితృష్వసా॥ 1-241-37 (10411) 
భ్రాతృభిః ప్రీయతే సర్వైర్దృష్టః కచ్చిద్యుధిష్ఠిరః।
కచ్చిద్ధర్మపరో భీమో ధర్మరాజస్య ధీమతః॥ 1-241-38 (10412) 
నివృత్తసమయః కచ్చిదపరాధాద్ధనంజయః।
నియమే కామభోగానాం వర్తమానః ప్రియే రతః॥ 1-241-39 (10413) 
క్వ ను పార్థశ్చరత్యద్య బహిః స వసతీర్వసన్।
సుఖోచితో హ్యదుఃఖార్హో దీర్ఘబాహురరిందమః॥ 1-241-40 (10414) 
కచ్చిచ్ఛ్రుతో వా దృష్టో వా పార్థో భగవతాఽర్జునః।
నిశంయ వచనం తస్యాస్తామువాచ హసన్నివ॥ 1-241-41 (10415) 
ఆర్యా కుశలినీ కుంతీ సహపుత్రా సహస్నుషా।
ప్రీయతే పశ్యతీ పుత్రాన్ఖాండవప్రస్థ ఆసతే॥ 1-241-42 (10416) 
అనుజ్ఞాతశ్చ మాత్రా చ సోదరైశ్చ ధనంజయః।
ద్వారకామావసత్యేకో యతిలింగేన పాండవః॥ 1-241-43 (10417) 
పశ్యంతీ సతతం కస్మాన్నాభిజానాసి మాధవి।
నిశణ్య వచనం తస్య వాసుదేవసహోదరీ॥ 1-241-44 (10418) 
నిశ్వాసబహులా తస్థౌ క్షితిం విలిఖతీ తదా।
తతః పరమసంహృష్టః సర్వశస్త్రభృతాం వరః॥ 1-241-45 (10419) 
అర్జునోఽహమితి ప్రీతస్తామువాచ ధనంజయః।
యథా తవ గతో భావః శ్రవణాన్మయి భామిని॥ 1-241-46 (10420) 
త్వద్గతః సతతం భావస్తథా తవ గుణైర్మమ।
ప్రశస్తేఽహని ధర్మేణ భద్రే స్వయమహం వృతః॥ 1-241-47 (10421) 
సత్యవానివ సావిత్ర్యా భవిష్యామి పతిస్తవ॥  1-241-48 (10422) 
వైశంపాయన ఉవాచ। 1-241-49x (1296) 
ఏవముక్త్వా తతః పార్థః ప్రవివేశ లతాగృహం।
తతః సుభద్రా లలితా లజ్జాభావసమన్వితా॥ 1-241-49 (10423) 
ముమోహ శయనే దివ్యే శయానా న తథోచితా।
నాకరోద్యతిపూజాం సా లజ్జాభావముపేయుషీ॥ 1-241-50 (10424) 
కన్యాపురే తు యద్వృత్తం జ్ఞాత్వా దివ్యేన చక్షుషా।
శశాస రుక్మిణీం కృష్ణో భోజనాది తదార్జునే॥ 1-241-51 (10425) 
తదాప్రభృతి తాం భద్రాం చింతయన్వై ధనంజయః।
ఆస్తే స్మ స తదాఽఽరామే కామేన భృశపీడితః॥ 1-241-52 (10426) 
సుభద్రా చాపి న స్వస్థా పార్థం ప్రతి బభూవ సా।
కృశా వివర్ణవదనా చింతాశోకపరాయణా॥ 1-241-53 (10427) 
నిశ్వాసపరమా భద్రా మానసేన మనస్వినీ।
న శయ్యాసనభోగేషు రతిం విందతి కేనచిత్॥ 1-241-54 (10428) 
న నక్తం న దివా శేతే బభూవోన్మత్తదర్శనా।
ఏవం శోకపరాం భద్రాం దేవీ వాక్యమథాబ్రవీత్। 
మా శోకం కురు వార్ష్ణేయి ధృతిమాలంబ్య శోభనే॥  1-241-55 (10429) 
రుక్మిణ్యేవం సుభద్రాం తాం కృష్ణస్యానుమతే తదా।
రహోగత్య తదా శ్వశ్రూం దేవకీం వాక్యమబ్రవీత్॥ 1-241-56 (10430) 
అర్జునో యతిరూపేణ హ్యాగతః సుసమాహితః।
కన్యాపురమథావిశ్య పూజితో భద్రయా ముదా॥ 1-241-57 (10431) 
తం విదిత్వా సుభద్రాపి లజ్జయా పరిమోహితా।
దివానిశం శయానా సా నాకరోద్భోజనాదికం॥ 1-241-58 (10432) 
ఏవముక్తా తయా దేవీ భద్రాం శోకపరాయణాం।
తత్సమీపం సమాగత్య శ్లక్ష్ణం వాక్యమథాబ్రవీత్॥ 1-241-59 (10433) 
మా శోకం కురు వార్ష్ణేయి ధృతిమాలంబ్య శోభనే।
రాజ్ఞే నివేదయిత్వాపి వసుదేవాయ ధీమతే॥ 1-241-60 (10434) 
కృష్ణాయాపి తథా భద్రే ప్రహర్షం కారయామి తే।
పశ్చాజ్జానామి తే వార్తాం మా శోకం కురు భామిని॥ 1-241-61 (10435) 
ఏవముక్త్వా తు సా మాతా భద్రాయాః ప్రియకారిణీ।
నివేదయామాస తదా భద్రామానకదుందుభేః॥ 1-241-62 (10436) 
రహస్యేకాసనా తత్ర భద్రాఽస్వస్థేతి చాబ్రవీత్।
ఆరామే తు యతిః శ్రీమానర్జునశ్చేతి నః శ్రుతం॥ 1-241-63 (10437) 
అక్రూరాయ చ కృష్మాయ ఆహుకాయ చ సాత్యేకః।
నివేద్యతాం మహాప్రాజ్ఞ శ్రోతవ్యం యది బాంధవైః॥ 1-241-64 (10438) 
వైశంపాయన ఉవాచ। 1-241-65x (1297) 
వసుదేవస్తు తచ్ఛ్రుత్వా అక్రూరాహుకయోస్తథా।
నివేదయిత్వా కృష్ణేన మంత్రయామాస తైస్తదా॥ 1-241-65 (10439) 
ఇదం కార్యమిదం కృత్యమిదమేవేతి నిశ్చితః।
అక్రూరశ్చోగ్రసేనశ్చ సాత్యకిశ్చ గదస్తథా॥ 1-241-66 (10440) 
పృథుశ్రవాశ్చ కృష్ణశ్చ సహితాః శినినా ముహుః।
రుక్మిణీ సత్యభామా చ దేవకీ రోహిణీ తథా॥ 1-241-67 (10441) 
వసుదేవేన సహితాః పురోహితమతే స్థితాః।
వివాహం మంత్రయామాసుర్ద్వాదశేఽహని భారత॥ 1-241-68 (10442) 
అజ్ఞాతం రౌహిణేయస్య ఉద్ధవస్య చ భారత।
వివాహం తు సుభద్రాయాః కర్తుకామో గదాగ్రజః॥ 1-241-69 (10443) 
మహాదేవస్య పూజార్థం మహోత్సవ ఇతి బ్రువన్।
చతుస్త్రింశదహోరాత్రం సుభద్రార్తిప్రశాంతయే॥ 1-241-70 (10444) 
నగరే ఘోషయాస హితార్థం సవ్యసాచినః।
ఇతశ్చతుర్థే త్వహని అంతర్ద్వీపం తు గంయతాం॥ 1-241-71 (10445) 
సదారైః సానుయాత్రైశ్చ సపుత్రైః సహబాధవైః।
గంతవ్యం సర్వవర్మైశ్చ గంతవ్యం సర్వయాదవైః॥ 1-241-72 (10446) 
ఏవముక్తాస్తు తే సర్వే తథా చక్రుశ్చ సర్వశః।
తతః సర్వదశార్హాణామంతర్ద్వీపే చ భారత॥ 1-241-73 (10447) 
చతుస్త్రింశదహోరాత్రం బభూవ పరమోత్సవః।
కృష్ణరామాహుకాక్రూరప్రద్యుంనశినిసత్యకాః॥ 1-241-74 (10448) 
సముద్రం ప్రయయుర్హృష్టాః కుకురాంధకవృష్ణయః।
యుక్తయంత్రపతాకాభిర్వృష్ణయో బ్రాహ్మణైః సహ॥ 1-241-75 (10449) 
సముద్రం ప్రయయుర్నౌభిః సర్వే పురనివాసినః।
తతస్త్వరితమాగత్య దాశార్హగణపూజితం॥ 1-241-76 (10450) 
సుభద్రా పుండరీకాక్షమబ్రవీద్యతిశాసనాత్।
కృత్యవాంద్వాదశాహాని స్థాతా స భగవానిహ॥ 1-241-77 (10451) 
తిష్ఠతస్తస్య కః కుర్యాదుపస్థానవిధిం సదా।
తమువాచ హృషీకేశః కస్త్వదన్యో విశేషతః॥ 1-241-78 (10452) 
తమృషిం ప్రత్యుపస్థాతుమితో నార్హతి మాధవి।
త్వమేవాస్మన్మతేనాద్య మహర్షేర్వశవర్తినీ॥ 1-241-79 (10453) 
కురు సర్వాణి కార్యాణి కీర్తిం ధర్మమవేక్ష్య చ।
తస్య చాతిథిముఖ్యస్య సర్వేషాం చ తపస్వినాం॥ 1-241-80 (10454) 
సంవిధానపరా భద్రే భవ త్వం వశవర్తినీ॥  1-241-81 (10455) 
వైశంపాయన ఉవాచ। 1-241-82x (1298) 
ఏవమాదిశ్య భిక్షాం చ భద్రాం చ మధుసూదనః।
యయౌ శంఖప్రణాదేన భేరీణాం నిస్వనేన చ॥ 1-241-82 (10456) 
తతస్తు ద్వీపమాసాద్య దానధర్మపరాయణాః।
ఉగ్రసేనముఖాశ్చాన్యే విజహుః కుకురాంధకాః॥ 1-241-83 (10457) 
పటహానాం ప్రణాదైశ్చ భేరీణాం నిస్వనేన చ।
సప్తయోజనవిస్తార ఆయతో దశయోజనం॥ 1-241-84 (10458) 
బభూవ స మహాద్వీపః సపర్వతమహావనః।
సేతుపుష్కరిణీజాలైరాక్రీడః సర్వసాత్వతాం॥ 1-241-85 (10459) 
వాపీపల్వలసంఘైశ్చ కాననైశ్చ మనోరమైః।
వాసుదేవస్య క్రీడార్థం యోగ్యః సర్వప్రహర్షతః॥ 1-241-86 (10460) 
కుకురాంధకవృష్ణీనాం తథా ప్రియకరస్తదా।
బభూవ పరమోపేతస్త్రివిష్టప ఇవాపరః॥ 1-241-87 (10461) 
చతుస్త్రింశదహోరాత్రం దానధర్మపరాయణాః।
ఉగ్రసేనముఖాః సర్వే విజహుః కుకురాంధకాః॥ 1-241-88 (10462) 
విచిత్రమాల్యాభరణాశ్చిత్రగంధానులేపనాః।
విహారాభిగతాః సర్వే యాదవా హర్షసంయుతాః॥ 1-241-89 (10463) 
సునృత్తగీతవాదిత్రై రమమాణాస్తదాఽభవన్।
ప్రతియాతే దశార్హాణామృషభే శార్ంగధన్వని। 
సుభధ్రోద్వాహనం పార్థః ప్రాప్తకాలమమన్యత॥ ॥  1-241-90 (10464) 
 
ఇతి శ్రీమన్మహాభారతే ఆదిపర్వణి సుభద్రాహరణపర్వణి ఏకచత్వారింశదధికద్విశతతమోఽధ్యాయః॥ 241 ॥




ఆదిపర్వ - అధ్యాయ 242

॥ శ్రీః ॥

1.242. అధ్యాయః 242 

Mahabharata - Adi Parva - Chapter Topics

సుభద్రావివాహః॥ 1 ॥

Mahabharata - Adi Parva - Chapter Text

1-242-0 (10465) 
వైశంపాయన ఉవాచ। 1-242-0x (1299) 
కుకురాంధకవృష్ణీనామపయానం చ పాండవః।
వినిశ్చిత్య తతః పార్థః సుభద్రామిదమబ్రవీత్॥ 1-242-1 (10466) 
శృణు భద్రే యథాశాస్త్రం హితార్థం మునిభిః కృతం।
వివాహం బహుధా సత్సు వర్ణానాం ధర్మసంయుతం॥ 1-242-2 (10467) 
కన్యాయాస్తు పితా భ్రాతా మాతా మాతుల ఏవ వా।
పితుః పితా పితుర్భ్రాతా దానే తు ప్రభుతాం గతః॥ 1-242-3 (10468) 
మహోత్సవం పశుపతేర్ద్రష్టుకామః పితా తవ।
అంతర్ద్వీపం గతో భద్రే పుత్రైః పౌత్రైః సబాంధవైః॥ 1-242-4 (10469) 
మమ చైవ విశాలాక్షి విదేశస్థా హి బాంధవాః।
తస్మాత్సుభద్రే గాంధర్వో వివాహః పంచమః స్మృతః॥ 1-242-5 (10470) 
సమాగమే తు కన్యాయాః క్రియాః ప్రోక్తాశ్చతుర్విధాః।
తేషాం ప్రవృత్తిం సాధూనాం శృణు మాధవి తద్యథా॥ 1-242-6 (10471) 
వరమాహూయ విధినా పిత్రా దత్తా తథార్థినే।
సా పత్నీ తు పరైరుక్తా సా వశ్యా తు పతివ్రతా॥ 1-242-7 (10472) 
భృత్యానాం భరణార్థాయ ఆత్మనః పోషణాయ చ।
దానే గృహీతా యా నారీ సా భార్యేతి స్మృతా బుధైః॥ 1-242-8 (10473) 
ధర్మతో వరయిత్వా తు ఆనీయ స్వం నివేశనం।
న్యాయేన దత్తాతారుణ్యే దారాః పితృకృతాః స్మృతాః॥ 1-242-9 (10474) 
గాంధర్వేణ వివాహేన రాగాత్పుత్రార్థకారణాత్।
ఆత్మనాఽనుగృహీతా యా వశ్యా సా తు ప్రజావతీ॥ 1-242-10 (10475) 
జనయేద్యా తు భర్తారం జాయా ఇత్యేవ నామతః।
పత్నీ భార్యా చ దారాశ్చ జాయా చేతి చతుర్విధాః॥ 1-242-11 (10476) 
చతస్ర ఏవాగ్నిసాక్ష్యాః క్రియాయుక్తాశ్చ ధర్మతః।
గాంధర్వస్తు క్రియాహీనో రాగాదేవ ప్రవర్తతే॥ 1-242-12 (10477) 
సకామాయాః సకామేన నిర్మంత్రో రహసి స్మృతః।
మయోక్తమక్రియం చాపి కర్తవ్యం మాధవి త్వయా॥ 1-242-13 (10478) 
అయనం చైవ మాసశ్చ ఋతుః పక్షస్తథా తిథిః।
కరణం చ ముహూర్తం చ లగ్నసంపత్తథైవ చ॥ 1-242-14 (10479) 
వివాహస్య విశాలాక్షి ప్రశస్తం చోత్తరాయణం।
వైశాఖశ్చైవ మాసానాం పక్షాణాం శుక్ల ఏవ చ॥ 1-242-15 (10480) 
నక్షత్రాణాం తథా హస్తస్తృతీయా చ తిథిష్వపి।
లగ్నో హి మకరః శ్రేష్ఠః కరణానాం బవస్తథా॥ 1-242-16 (10481) 
మైత్రో ముహూర్తో వైవాహ్య ఆవయోః శుభకర్మణి।
సర్వసంపదియం భద్రే అద్య రాత్రౌ భవిష్యతి॥ 1-242-17 (10482) 
భగవానస్తమభ్యేతి ఆదిత్యస్తపతాం వరః।
రాత్రౌ వివాహకాలోఽయం భవిష్యతి న సంశయః॥ 1-242-18 (10483) 
నారాయణోఽపి సర్వజ్ఞో నావబుధ్యేత విశ్వకృత్।
ధర్మసంకటమాపన్నే కిం ను కృత్వా సుఖం భవేత్॥ 1-242-19 (10484) 
మనోభవేన కామేన మోహితం మాం ప్రలాపినం।
ప్రతివాక్యం చ మే దేవి కిం న వక్ష్యసి మాధవి॥ 1-242-20 (10485) 
వైశంపాయన ఉవాచ। 1-242-21x (1300) 
అర్జునస్య వచః శ్రుత్వా చింతయంతీ జనార్దనం।
నోవాచ కించిద్వచనం బాష్పదూషితలోచనా॥ 1-242-21 (10486) 
రాగోన్మాదప్రలాపీ సన్నర్జునో జయతాం వరః।
చింతయామాస పితరం ప్రవిశ్య చ లతాగృహం॥ 1-242-22 (10487) 
చింతయానం తు కౌంతేయం మత్వా శచ్యా శచీపతిః।
సహితో నారదాద్యైశ్చ మునిభిశ్చ మహామనాః॥ 1-242-23 (10488) 
గంధర్వైరప్సరోభిశ్చ చారణైశ్చాపి గుహ్యకైః।
అరుంధత్యా వసిష్ఠేన హ్యాజగామ కుశస్థలీం॥ 1-242-24 (10489) 
చింతితం చ సుభద్రాయాశ్చింతయిత్వా జనార్దనః।
నిద్రయాపహృతజ్ఞానం రౌహిణేయం వినా తదా॥ 1-242-25 (10490) 
సహాక్రూరేణ శినినా సత్యకేన గదేన చ।
వసుదేవేన దేవక్యా ఆహూకేన చ ధీమతా॥ 1-242-26 (10491) 
ఆజగామ పురీం రాత్రౌ ద్వారకాం స్వజనైర్వృతః।
పూజయిత్వా తు దేవేశో నారదాదీన్మహాయశాః॥ 1-242-27 (10492) 
కుశలప్రశ్నముక్త్వా తు దేవేంద్రేణాభియాచితః।
వైవాహికీం క్రియాం కృష్ణః స తథేత్యేవముక్తవాన్॥ 1-242-28 (10493) 
ఆహుకో వసుదేవశ్చ సహాక్రూరః ససాత్యకిః।
అభిప్రణంయ శిరసా పాకశాసనమబ్రువన్। 
దేవదేవ నమస్తేస్తు లోకనాథ జగత్పతే॥  1-242-29 (10494) 
వయం ధన్యాః స్మ సహితైర్బాంధవైః సహితాః ప్రభో।
కృతప్రసాదాస్తు వయం తవ వాక్యేన విశ్వజిత్॥ 1-242-30 (10495) 
వైశంపాయన ఉవాచ। 1-242-31x (1301) 
ఏవముక్త్వా ప్రసాద్యైనం పూజయిత్వా ప్రయత్నతః।
మహేంద్రశాసనాత్సర్వే సహితా ఋషిభిస్తదా॥ 1-242-31 (10496) 
వివాహం కారయామాసుః శక్రపుత్రస్య శాస్త్రతః।
అరుంధతీ శచీ దేవీ రుగ్మిణీ దేవకీ తథా॥ 1-242-32 (10497) 
దివ్యస్త్రీభిశ్చ సహితాః సుభద్రాయాః శుభాః క్రియాః।
అర్జునేఽపి తథా సర్వాః క్రియా భద్రాః ప్రయోజయన్॥ 1-242-33 (10498) 
మహర్షిః కాశ్యపో హోతా సదస్యా నారదాదయః।
పుణ్యాశిషః ప్రయోక్తారః సర్వే తే హి తదార్జునే॥ 1-242-34 (10499) 
అభిషేకం తదా కృత్వా మహేంద్రః పాకశాసనిం।
లోకపాలైస్తు సహితః సర్వదేవైరభిష్టుతః॥ 1-242-35 (10500) 
కిరీటాంగదహారాద్యైర్హస్తాభరణకుండలైః।
భూషయిత్వా తదా పార్థం ద్వితీయమివ వాసవం॥ 1-242-36 (10501) 
పుత్రం పరిష్వజ్య తదా ప్రీతిమాప పురందరః।
శఛీ దేవీ తదా భద్రామరుంధత్యాదిభిస్తథా॥ 1-242-37 (10502) 
కారయామాస వైవాహ్యమంగలాన్యాదవస్త్రియః।
సహాప్సరోభిర్ముదితా భూషయిత్వా స్వభూషణైః॥ 1-242-38 (10503) 
పౌలోమీమివ మన్యంతే సుభద్రాం తత్ర యోషితః।
తతో వివాహో వవృధే కృతః సర్వగుణాన్వితః॥ 1-242-39 (10504) 
తస్యాః పాణిం గృహీత్వా తు మంత్రైర్హోమపురస్కృతం।
సుభద్రయా బభౌ జిష్ణుః శచ్యా ఇవ శచీపతిః॥ 1-242-40 (10505) 
సా జిష్ణుమధికం భేజే సుభద్రా చారుదర్శనా।
పార్థస్య సదృశీ భద్రా రూపేణ వయసా తథా॥ 1-242-41 (10506) 
సుభద్రాయాశ్చ పార్థోఽపి సదృశో రూపలక్షణైః।
ఇత్యూచుశ్చ తదా దేవాః ప్రీతాః సేంద్రపురోగమాః॥ 1-242-42 (10507) 
ఏవం నివేశ్య దేవాస్తే గంధర్వైః సాప్సరోగణైః।
ఆమంత్ర్య యాదవాః సర్వే విప్రజగ్ముర్యథాగతం॥ 1-242-43 (10508) 
యాదవాః పార్థమామంత్ర్య అంతర్ద్వీపం గతాస్తదా।
వాసుదేవస్తదా పార్థమువాచ యదునందనః॥ 1-242-44 (10509) 
ద్వావింశద్దివసాన్పార్థ ఇహోష్య భరతర్షభ।
మామకం రథమారుహ్య శైబ్యసుగ్రీవయోజితం॥ 1-242-45 (10510) 
సుభద్రయా సుఖం పార్థ ఖాండవప్రస్థమావిశ।
యాదవైః సహితః పశ్చాదాగమిష్యామి భారత। 
యతివేషేణ నియతో వస త్వం రుక్మిణీగృహే॥  1-242-46 (10511) 
వైశంపాయన ఉవాచ। 1-242-47x (1302) 
ఏవముక్త్వా ప్రచక్రామ అంతర్ద్వీపం జనార్దనః।
కృతోద్వాహస్తతః పార్థః కృతకార్యోఽభవత్తదా॥ 1-242-47 (10512) 
తస్యాం చోపగతో భావః పార్థస్య సుమహాత్మనః।
తస్మిన్భావః సుభద్రాయా అన్యోన్యం సమవర్ధత॥ 1-242-48 (10513) 
స తథా యుయుజే వీరో భద్రయా భరతర్షభః।
అభినిష్పన్నయా రామః సీతయేవ సమన్వితః॥ 1-242-49 (10514) 
అపి జిష్ణుర్విజజ్ఞే తాం హ్రీం శ్రియం సన్నతిక్రియాం।
దేవతానాం వరస్త్రీణాం రూపేణ సదృశీం సతీం॥ 1-242-50 (10515) 
స ప్రకృత్యా శ్రియా దీప్త్యా సందిదీపే తయాఽధికం।
ఉద్యత్సహస్రదీప్తాంశుః శరదీవ దివాకరః॥ 1-242-51 (10516) 
సా తు తం మనుజవ్యాఘ్రమనురక్తా యశస్వినీ।
కన్యాపురగతా భూత్వా తత్పరా సమపద్యత॥ ॥ 1-242-52 (10517) 
 
ఇతి శ్రీమన్మహాభారతే ఆదిపర్వణి సుభద్రాహరణపర్వణి ద్విచత్వారింశదధికద్విశతతమోఽధ్యాయః॥ 242 ॥




ఆదిపర్వ - అధ్యాయ 243

॥ శ్రీః ॥

1.243. అధ్యాయః 243 

Mahabharata - Adi Parva - Chapter Topics

కృష్ణరథమాస్థాయ సుభద్రయాసహ అర్జునస్య ఖాండవప్రస్థం గంతుం యత్నః॥ 1 ॥

Mahabharata - Adi Parva - Chapter Text

1-243-0 (10518) 
వైశంపాయన ఉవాచ। 1-243-0x (1303) 
వృష్ంయంధకపురాత్తస్మాదపయాతుం ధనంజయః।
వినిశ్చిత్య తయా సార్ధం సుభద్రామిదమబ్రవీత్॥ 1-243-1 (10519) 
ద్విజానాం గుణముఖ్యానాం యథార్హం ప్రతిపాదయ।
భోజ్యైర్భక్ష్యైశ్చ కామైశ్చ స్వపురీం ప్రతియాస్యతాం॥ 1-243-2 (10520) 
ఆత్మనశ్చ సముద్దిశ్య మహావ్రతసమాపనం।
గచ్ఛ భద్రే స్వయం తూర్ణం మహారాజనివేశనం॥ 1-243-3 (10521) 
తేజోబలజవోపేతైః శుక్లైర్హయవరోత్తమైః।
వాజిభిః శైవ్యసుగ్రీవమేఘపుష్పబలాహకైః॥ 1-243-4 (10522) 
యుక్తం రథవరం తూర్ణమిహానయ సుసత్కృతం।
వ్రతార్థమితి భాషిత్వా సఖీభిః సుభగే సహ॥ 1-243-5 (10523) 
క్షిప్రమాదాయ పర్యేహి సహ సర్వాయుధేన చ।
అనుకర్షాంతపతాకాశ్చ తూణీరాంశ్చ ధనూంషి చ॥ 1-243-6 (10524) 
సర్వాన్రథవరే స్థాప్య సోత్సేధాశ్చ మహాగదాః॥  1-243-7 (10525) 
వైశంపాయన ఉవాచ। 1-243-8x (1304) 
అర్జునేనైవముక్తా సా సుభద్రా భద్రభాషిణీ।
జగామ నృపతేర్వేశ్మ సఖీభిః సహితా తదా॥ 1-243-8 (10526) 
వ్రతార్థమితి తత్రస్థాన్రక్షిణో వాక్యమబ్రవీత్।
రథేనానేన యాస్యామి మహావ్రతసమాపనం॥ 1-243-9 (10527) 
శైబ్యసుగ్రీవయుక్తేన సాయుధేనైవ శార్ంగిణః।
రథేన రమణీయేన ప్రయాస్యామి వ్రతార్థినీ॥ 1-243-10 (10528) 
సుభధ్రయైవముక్తే తు జనాః ప్రాంజలయోఽభవన్।
యోజయిత్వా రథవరం కల్యాణైరభిభాష్య తాం॥ 1-243-11 (10529) 
యథోక్తం సర్వమారోప్య ఆయుధాని చ భామినీ।
క్షిప్రమాదాయ కల్యాణీ సుభద్రాఽర్జునమబ్రవీత్॥ 1-243-12 (10530) 
రథోఽయం రథినాం శ్రేష్ఠ ఆనీతస్తవ శాసనాత్।
స త్వం యాహి యథాకామం కురూన్కౌరవనందన॥ 1-243-13 (10531) 
వైశంపాయన ఉవాచ। 1-243-14x (1305) 
నివేద్య తు రథం భర్తుః సుభద్రా భద్రసంమతా।
బ్రాహ్మణానాం తదా హృష్టా దదౌ సా వివిధం వసు॥ 1-243-14 (10532) 
స్నేహవంతి చ భోజ్యాని ప్రదదావీప్సితాని చ।
యథాకామం యథాశ్రద్ధం వస్త్రాణి వివిధాని చ॥ 1-243-15 (10533) 
తర్పితా వివిధైర్భోజ్యైస్తాన్యవాప్య వసూని చ।
బ్రాహ్మణాః స్వగృహం జగ్ముః ప్రయుజ్య పరమాశిషః॥ 1-243-16 (10534) 
సుభద్రయా తు విజ్ఞప్తః పూర్వమేవ ధనంజయః।
అభీశుగ్రహణే పార్థ న మేఽస్తి సదృశో భువి॥ 1-243-17 (10535) 
తస్మాత్సా పూర్వమారుహ్య రశ్మీంజగ్రాహ మాధవీ।
సోదరా వాసుదేవస్య కృతస్వస్త్యయనా హయాన్॥ 1-243-18 (10536) 
వ్యత్యయిత్వా తు తల్లింగం యతివేషం ధనంజయః।
ఆముచ్య కవచం వీరః సముచ్ఛ్రితమహద్ధనుః॥ 1-243-19 (10537) 
ఆరురోహ రథశ్రేష్ఠం శుక్లవాసా ధనంజయః।
మహేంద్రదత్తం ముకుటం తథైవాభరణాని చ॥ 1-243-20 (10538) 
అలంకృత్య తు కౌంతేయః ప్రయాతుముపచక్రమే।
తతః కన్యాపురే ఘోషస్తుములః సమపద్యత॥ 1-243-21 (10539) 
దృష్ట్వా నవవరం పార్థం బాణఖడ్గధనుర్ధరం।
అభీశుహస్తాం సుశ్రోణీమర్జునేన రథే స్థితాం॥ 1-243-22 (10540) 
ఊచుః కన్యాస్తదా యాంతీం వాసుదేవసహోదరాం।
సర్వకామసమృద్ధా త్వం సుభద్రే భద్రభాషిణి॥ 1-243-23 (10541) 
వాసుదేవప్రియం లబ్ధ్వా భర్తారం వీరమర్జునం।
సర్వసీమంతినీనాం త్వాం శ్రేష్ఠాం కృష్ణసహోదరీం॥ 1-243-24 (10542) 
మన్యామహే మహాభాగే సుభద్రే భద్రభాషిణి।
యస్మాత్సర్వమనుష్యాణాం శ్రేష్ఠో భర్తా తవార్జునః॥ 1-243-25 (10543) 
ఉపపన్నస్త్వయా వీరః సర్వలోకమహారథః।
హే ప్రయాహి గృహాన్భద్రే సుహృద్భిః సంగమోఽస్తు తే॥ 1-243-26 (10544) 
వైశంపాయన ఉవాచ। 1-243-27x (1306) 
ఏవముక్తా ప్రహృష్టాభిః సఖీభిః ప్రతినందితా।
భద్రా భద్రజవోపేతానశ్వాన్పునరచోదయత్॥ 1-243-27 (10545) 
పార్శ్వే చామరహస్తా సా సఖీ తస్యాంగనాఽభవత్।
తతః కన్యాపురద్వారాత్సఘోషాదభినిఃసృతం॥ 1-243-28 (10546) 
దదృశుస్తం రథశ్రేష్ఠం జనా జీమూతనిస్వనం।
సుభద్రాసంగృహీతస్య రథస్య మహతః స్వనం॥ 1-243-29 (10547) 
మేఘస్వనమివాకాశే శుశ్రువుః పురవాసినః।
సుభద్రయా తు సంపన్నే తిష్ఠన్రథవరేఽర్జునః॥ 1-243-30 (10548) 
ప్రబభౌ చ తయోపేతః కైలాస ఇవ గంగయా।
పార్థః సుభద్రాసహితో విరరాజ మహారథః॥ 1-243-31 (10549) 
విరాజతే యథా శక్రో రాజఞ్శచ్యా సమన్వితః।
సుభద్రాం ప్రేక్ష్య పార్థేన హ్రియమాణాం యశస్వినీం॥ 1-243-32 (10550) 
చక్రుః కిలకిలాశబ్దానాసాద్య బహవో జనాః।
దాశార్హాణాం కులస్య శ్రీః సుభద్రా మద్రభాషిణీ॥ 1-243-33 (10551) 
అభికామా సకామేన పార్థేన సహ గచ్ఛతి।
అథాపరే తు సంక్రుద్ధా గృహ్ణీత ఘ్నత మాచిరం॥ 1-243-34 (10552) 
ఇతి సంవార్య శస్త్రాణి వవర్షురభితో దిశం।
ఇతి సంభాషమాణానాం స నాదః సుమహానభూత్॥ 1-243-35 (10553) 
స తేన జనఘోషేణ వీరో గజ ఇవార్దితః।
వవర్ష శరవర్షాణి న తు కంచన రోషయత్॥ 1-243-36 (10554) 
ముమోచ నిశితాన్బాణాందీప్యమానాన్స్వతేజసా।
ప్రాసాదవరసంఘేషు హర్ంయేషు భవనేషు చ॥ 1-243-37 (10555) 
క్షోభయిత్వా పురశ్రేష్ఠం గరుత్మానివ సాగరం।
ప్రేక్షన్రైవకతద్వారం నిర్యయౌ భరతర్షభః॥ ॥ 1-243-38 (10556) 
 
ఇతి శ్రీమన్మహాభారతే ఆదిపర్వణి సుభద్రాహరణపర్వణి త్రిచత్వారింశదధికద్విశతతమోఽధ్యాయః॥ 243 ॥




ఆదిపర్వ - అధ్యాయ 244

॥ శ్రీః ॥

1.244. అధ్యాయః 244 

Mahabharata - Adi Parva - Chapter Topics

ద్వారకాయా బహిర్నిర్గచ్ఛతోఽర్జునస్య విపృథునా యుద్ధం॥ 1 ॥ విపృథుం జిత్వాఽర్జునస్య ఖాండవప్రస్థంప్రతి గమనం॥ 2 ॥ యుద్ధోద్యుక్తానాం యాదవానాం బలరామవాక్యాన్నివృత్తిః॥ 3 ॥ బలస్య క్రోధః॥ 4 ॥

Mahabharata - Adi Parva - Chapter Text

1-244-0 (10557) 
వైశంపాయన ఉవాచ। 1-244-0x (1307) 
శాసనాత్పురుషేంద్రస్య బలేన మహతా బలీ।
గిరౌ రైవతకే నిత్యం బభూవ విపృథుశ్రవాః॥ 1-244-1 (10558) 
ప్రవాసే వాసుదేవస్య తస్మిన్హలధరోపమః।
సంబభూవ తదా గోప్తా పురస్య పురవర్ధనః॥ 1-244-2 (10559) 
ప్రాప్య పాండవనిర్యాణం నిర్యయౌ విపృథుశ్రవాః।
నిశంయ పురనిర్ఘోషం స్వమనీకమచోదయత్॥ 1-244-3 (10560) 
సోఽభిపత్య తదాధ్వానం దదర్శ పురుషర్షభం।
నిఃసృతం ద్వారకాద్వారాదంశుమంతమివాంబిరాత్॥ 1-244-4 (10561) 
సవిద్యుతమివాంభోదం ప్రేక్షతాం తం ధనుర్ధరం।
పార్థమానర్తయోధానాం విస్మయః సమపద్యత॥ 1-244-5 (10562) 
ఉదీర్ణరథనాగాశ్వమనీకమభివీక్ష్య తత్।
ఉవాచ పరమప్రీతా సుభద్రా భద్రభాషిణీ॥ 1-244-6 (10563) 
సంగ్రహీతుమభిప్రాయో దీర్ఘకాలకృతో మమ।
యుధ్యమానస్య సంగ్రామే రథం తవ నరర్షభ॥ 1-244-7 (10564) 
ఓజస్తేజోద్యుతిబలైరన్వితస్య మహాత్మనః।
పార్థ తే సారథిత్వేన భవితా శిక్షితాస్ంయహం॥ 1-244-8 (10565) 
ఏవముక్తః ప్రియాం ప్రీతః ప్రత్యువాచ నరర్షభః।
చోదయాశ్వానసంసక్తాన్విశ్తు విపృథోర్బలం॥ 1-244-9 (10566) 
బహుభిర్యుధ్యమానస్య తావకాన్విజిఘాంసతః।
పశ్య బాహుబలం భద్రే శరాన్విక్షిపతో మమ॥ 1-244-10 (10567) 
వైశంపాయన ఉవాచ। 1-244-11x (1308) 
ఏవముక్తా తదా భద్రా పార్థేన భరతర్షభ।
చుచోద సాశ్వాన్సంహృష్టా తే తతో వివిశుర్బలం॥ 1-244-11 (10568) 
తదాహతమహావాద్యం సముదగ్రధ్వజాయుతం।
అనీకం విపృథోర్హృష్టం పార్థమేవాన్వవర్తత॥ 1-244-12 (10569) 
రథైర్బహువిధాకారైః సదశ్వైశ్చ మహాజవైః।
కిరంతః శరవర్షాణి పరివవ్రుర్ధనంజయం॥ 1-244-13 (10570) 
తేషామస్త్రాణి సంవార్య దివ్యాస్త్రేణ మహాస్త్రవిత్।
ఆవృణోన్మహదాకాశం శరైః పరపురంజయః॥ 1-244-14 (10571) 
తేషాం బాణాన్మహాబాహుర్ముకుటాన్యంగదాని చ।
చిచ్ఛేద నిశితైర్బాణైః శరాంశ్చైవ ధనూంషి చ॥ 1-244-15 (10572) 
యుగానీషాన్వరూథాని యంత్రాణి వివిధాని చ।
అజిఘాంసన్పరాన్పార్థశ్చిచ్ఛేద నిశితైః శరైః॥ 1-244-16 (10573) 
విధనుష్కాన్వికవచాన్విరథాంశ్చ మహారథాన్।
కృత్వా పార్థః ప్రియాం ప్రీతః ప్రేక్ష్యతామిత్యదర్శయత్॥ 1-244-17 (10574) 
సా దృష్ట్వా మహదాశ్చర్యం సుభద్రా పార్థమబ్రవీత్।
అవాప్తార్థాఽస్మి భద్రం తే యాహి పార్థ యథాసుఖం॥ 1-244-18 (10575) 
స సక్తం పాండుపుత్రేణ సమీక్ష్య విపృథుర్బలం।
త్వరమాణోఽభిసంక్రంయ స్థీయతామిత్యభాషత॥ 1-244-19 (10576) 
తతః సేనాపతేర్వాక్యం నాత్యవర్తంత యాదవాః।
సాగరే మారుతోద్ధూతా వేలామివ మహోర్మయః॥ 1-244-20 (10577) 
తతో రథవరాత్తూర్ణమవరుహ్య నరర్షభః।
అభిగంయ నరవ్యాఘ్రం ప్రహృష్టః పరిషస్వజే॥ 1-244-21 (10578) 
సోఽబ్రవీత్పార్థమాసాద్య దీర్ఘకాలమిదం తవ।
నివాసమభిజానామి శంఖచక్రగదాధరాత్॥ 1-244-22 (10579) 
న మేఽస్త్యవిదితం కించిద్యద్యదాచితం త్వయా।
సుభద్రార్థం ప్రలోభేన ప్రీతస్తవ జనార్దనః॥ 1-244-23 (10580) 
ప్రాప్తస్య యతిలింగేన వాసితస్య ధనంజయ।
బంధుమానసి రామేణ మహేంద్రావరజేన చ॥ 1-244-24 (10581) 
మామేవ చ సదాకాంక్షీ మంత్రిణం మధుసూదనః।
అంతరేణ సుభద్రాం చ త్వాం చ తాత ధనంజయ॥ 1-244-25 (10582) 
ఇమం రథవరం దివ్యం సర్వశస్త్రసమన్వితం।
ఇదమేవానుయాత్రం చ నిర్దిశ్య గదపూర్వజః॥ 1-244-26 (10583) 
అంతర్ద్వీపం తదా వీర గతో వృష్ణిసుఖావహః।
దీర్ఘకాలావరుద్ధం త్వాం సంప్రాప్తం ప్రియయా సహ॥ 1-244-27 (10584) 
పశ్యంతు భ్రాతరః సర్వే వజ్రపాణిమివామరాః।
ఆయాతే తు దశార్హాణామృషభే శార్ంగధన్వని॥ 1-244-28 (10585) 
భద్రామనుగమిష్యంతి రత్నాని చ వసూని చ।
అరిష్టం యాహి పంథానం సుఖీ భవ ధనంజయ॥ 1-244-29 (10586) 
నష్టశోకైర్విశోకస్య సుహృద్భిః సంగమోఽస్తు తే॥  1-244-30 (10587) 
వైశంపాయన ఉవాచ। 1-244-31x (1309) 
తతో విపృథుమామంత్ర్య పార్థః ప్రీతోఽభివాద్య చ।
కృష్ణస్య మతమాస్థాయ కృష్ణస్య రథమాస్థితః॥ 1-244-31 (10588) 
పూర్వమేవ తు పార్థాయ కృష్ణేన వినియోజితం।
సర్వరత్నసుసంపూర్ణం సర్వభోగసమన్వితం॥ 1-244-32 (10589) 
రథేన కాంచనాంగేన కల్పితేన యథావిధి।
శైబ్యసుగ్రీవయుక్తేన కింకిణీజాలమాలినా॥ 1-244-33 (10590) 
సర్వశస్త్రోపపన్నేన జీమూతరవనాదినా।
జ్వలనార్చిఃప్రకాశేన ద్విషతాం హర్షనాశినా॥ 1-244-34 (10591) 
సన్నద్ధః కవచీ ఖడ్గీ బద్ధగోధాంగులిత్రవాన్।
యుక్తః సేనానుయాత్రేణ రథణారోప్య మాధవీం। 
రథేనాకాశగేనైవ పయయౌ *స్వపురం ప్రతి॥  1-244-35 (10592) 
హ్రియమాణాం తు తాం దృష్ట్వా సుభద్రాం సైనికా జనాః।
విక్రోశంతోఽద్రవన్సర్వే ద్వారకామభితః పురీం॥ 1-244-36 (10593) 
తే సమాసాద్య సహితాః సుధర్మామభితః సభాం।
సభాపాలస్య తత్సర్వమాచఖ్యుః పార్థవిక్రమం॥ 1-244-37 (10594) 
తేషాం శ్రుత్వా సభాపాలో భేరీం సాన్నాహికీం తతః।
సమాజఘ్నే మహాఘోషాం జాంబూనదపరిష్కృతాం॥ 1-244-38 (10595) 
క్షుబ్ధాస్తేనాథ శబ్దేన భోజవృష్ణ్యంధకాస్తదా।
`అంతర్ద్వీపాత్సముత్పేతుః సహసా సహితాస్తదా।' 
అన్నపానమపాస్యాథ సమాపేతుః సమంతతః॥  1-244-39 (10596) 
తత్ర జాంబూనదాంగాని స్పర్ధ్యాస్తరణవంతి చ।
మణివిద్రుమచిత్రాణి జ్వలితాగ్నిప్రభాణి చ॥ 1-244-40 (10597) 
భేజిరే పురుషవ్యాఘ్రా వృష్ణ్యంధకమహారథాః।
సింహాసనాని శతశో ధిష్ణ్యానీవ హుతాశనాః॥ 1-244-41 (10598) 
తేషాం సముపవిష్టానాం దేవానామివ సన్నయే।
ఆచఖ్యౌ చేష్టితం జిష్ణోః సభాపాలః సహానుగః॥ 1-244-42 (10599) 
తచ్ఛ్రుత్వా వృష్ణివీరాస్తే మదసంరక్తలోచనాః।
అమృష్యమాణాః పార్థస్య సముత్పేతురహంకృతాః॥ 1-244-43 (10600) 
యోజయధ్వం రథానాశు ప్రాసానాహరతేతి చ।
ధనూంషి చ మహార్హాణి కవచాని బృహంతి చ॥ 1-244-44 (10601) 
సూతానుచ్చుక్రుశుః కేచిద్రథాన్యోజయతేతి చ।
స్వయం చ తురగాన్కేచిదయుంజన్హేమభూషితాన్॥ 1-244-45 (10602) 
రథేష్వానీయమానేషు కవచేషు ధ్వజేషు చ।
అభిక్రందే నృవీరాణాం తదాసీత్తుములం మహత్॥ 1-244-46 (10603) 
వనమాలీ తతః క్షీబః కైలాసశిఖరోపమః।
నీలవాసా మదోత్సిక్త ఇదం వచనమబ్రవీత్॥ 1-244-47 (10604) 
కిమిదం కురుథాప్రజ్ఞాస్తూష్ణీంభూతే జనార్దనే।
అస్య భావమవిజ్ఞాయ సంక్రుద్ధా మోఘగర్జితాః॥ 1-244-48 (10605) 
ఏష తావదభిప్రాయమాఖ్యాతు స్వం మహామతిః।
యదస్య రుచిరం కర్తుం తత్కురుధ్వమతంద్రితాః॥ 1-244-49 (10606) 
తతస్తే తద్వచః శ్రుత్వా గ్రాహ్యరూపం హలాయుధాత్।
తూష్ణీంభూతాస్తతః సర్వే సాధుసాధ్వితి చాబ్రువన్॥ 1-244-50 (10607) 
సమం వచో నిశంయైవ బలదేవస్య ధీమతః।
పునరేవసభామధ్యే సర్వే తే సముపావిశన్॥ 1-244-51 (10608) 
తతోఽబ్రవీద్వాసుదేవం వచో రామః పరంతపః।
`త్రైలోక్యనాథ హే కృష్ణ భూతభవ్యభవిష్యకృత్।' 
కిమవాగుపవిష్టోఽసి ప్రేక్షమాణో జనార్దన॥  1-244-52 (10609) 
సత్కృతస్త్వత్కృతే పార్థః సర్వైరస్మాభిరచ్యుత।
న చ సోఽర్హతి తాం పూజాం దుర్బుద్ధిః కులపాంసనః॥ 1-244-53 (10610) 
కో హి తత్రైవ భుక్తావాన్నం భాజనం భేత్తుమర్హతి।
మన్యమానః కులే జాతమాత్మానం పురుషః క్వచిత్॥ 1-244-54 (10611) 
ఇచ్ఛన్నేవ హి సంబంధం కృతం పూర్వం చ మానయన్।
కో హి నామ భవేనార్థీ సాహసేన సమాచరేత్॥ 1-244-55 (10612) 
సోఽవమన్య తథాఽస్మాకమనాదృత్య చ కేశవం।
ప్రసహ్య హృతవానద్య సుభద్రాం మృత్యుమాత్మనః॥ 1-244-56 (10613) 
కథం హి శిరసో మధ్యే కృతం తేన పదం మమ।
మర్షయిష్యామి గోవింద పాదస్పర్శమివోరగః॥ 1-244-57 (10614) 
అద్య నిష్కౌరవామేకః కరిష్యామి వసుంధరాం।
న హి మే మర్షణీయోఽయమర్జునస్య వ్యతిక్రమః॥ 1-244-58 (10615) 
తం తథా గర్జమానం తు మేఘదుందుభినిఃస్వనం।
అన్వపద్యంత తే సర్వే భోజవృష్ణ్యంధకాస్తదా॥ ॥ 1-244-59 (10616) 
 
ఇతి శ్రీమన్మహాభారతే ఆదిపర్వణి సుభద్రాహరణపర్వణి చతుశ్చత్వారింశదధికద్విశతతమోఽధ్యాయః॥ 244 ॥ ॥ సమాప్తం చ సుభద్రాహరణపర్వ ॥

Mahabharata - Adi Parva - Chapter Footnotes

1-244-42 సన్నయే సముదాయే చతుశ్చత్వారింశదధికద్విశతతమోఽధ్యాయః॥ 244 ॥ * 239 తమాధ్యాయస్య 26 శ్లోకాదుపరి ప్రకృతశ్లోకపర్యంతం విద్యమానానాం 248 శ్లోకానాం స్థానే చ, జ, ఝ, ఞ, డ, పుస్తకేషు అధోలిఖితా అష్టౌ శ్లోకా ఏవ దృశ్యంతే। 1-244a-1x వైశంపాయన ఉవాచ। 1-244a-1a తతః సంవాదితే తస్మిన్ననుజ్ఞాతో ధనంజయః। 1-244a-1b గతాం రైవతకే కన్యాం విదిత్వా జనమేజయ॥ 1-244a-2a వాసుదేవాభ్యనుజ్ఞాతః కథయిత్వేతికృత్యతాం। 1-244a-2b కృష్ణస్య మతమాదాయ ప్రయయౌ భరతర్షభః॥ 1-244a-3a రథేన కాంచనాంగేన కల్పితేన యథావిధి। 1-244a-3b శైబ్యసుగ్రీవయుక్తేన కింకిణీజాలమాలినా॥ 1-244a-4a సర్వశస్త్రోపపన్నేన జీమూతరవనాదినా। 1-244a-4b జ్వలితాగ్నిప్రకాశేన ద్విషతాం హర్షఘాతినా॥ 1-244a-5a సన్నద్ధః కవచీ ఖడ్గీ బద్ధగోధాంగులిత్రవాన్। 1-244a-5b మృగయావ్యపదేశేన ప్రయయౌ పురుషర్షభః॥ 1-244a-6a సుభద్రా త్వథ శైలేంద్రమభ్యర్చ్యైవ హి రైవతం। 1-244a-6b దైవతాని చ సర్వాణి బ్రాహ్మణాన్స్వస్తివాచ్య చ॥ 1-244a-7a ప్రదక్షిణం గిరేః కృత్వా ప్రయయౌ ద్వారకాం ప్రతి। 1-244a-7b తామభిద్రుత్య కౌంతేయః ప్రసహ్యారోపయద్రథం। 1-244a-7c సుభద్రాం చారుసర్వాంగీం కామబాణప్రపీడితః॥ 1-244a-8a తతః స పురుషవ్యాఘ్రస్తామాదాయ శుచిస్మితాం। 1-244a-8b రథేన కాంచనాంగన ప్రయయౌ స్వపురం ప్రతి॥



ఆదిపర్వ - అధ్యాయ 245

॥ శ్రీః ॥

1.245. అధ్యాయః 245 

 
(అథ హరణాహరణపర్వ  ॥ 17 ॥)

Mahabharata - Adi Parva - Chapter Topics

కృష్ణేన బలరామసాంత్వనం॥ 1 ॥ అర్జునంప్రత్యానేతుం యాదవానాం గమనం॥ 2 ॥ విపృథువాక్యాదుర్జనం దూరగతం జ్ఞాత్వా తేషాం ప్రతినివర్తనం॥ 3 ॥ సుభద్రయా సహ అర్జునస్య ఖాండవప్రస్థగమనం॥ 4 ॥

Mahabharata - Adi Parva - Chapter Text

1-245-0 (10617) 
వైశంపాయన ఉవాచ। 1-245-0x (1310) 
ఉక్తవంతో యథావీర్యమసకృత్సర్వవృష్ణయః।
తతోఽబ్రవీద్వాసుదేవో వాక్యం ధర్మార్థసంయుతం॥ 1-245-1 (10618) 
`మయోక్తం న శ్రుతం పూర్వం సహితైః సర్వయాదవైః।
అతిక్రాంతమతిక్రాంతం న నివర్తేత కర్హిచిత్। 
శృణుధ్వం సహితాః సర్వే మమ వాక్యం సహేతుకం॥'  1-245-2 (10619) 
నావమానం కులస్యాస్య గుడాకేశః ప్రయుక్తవాన్।
సంమానోఽభ్యధికస్తేన ప్రయుక్తోఽయం న సంశయః॥ 1-245-3 (10620) 
అర్థలుబ్ధాన్న వః పార్థో మన్యతే సాత్వతాన్సదా।
స్వయంవరమనాధృష్యం మన్యతే చాపి పాండవః॥ 1-245-4 (10621) 
ప్రదానమపి కన్యాయాః పశువత్కో ను మన్యతే।
విక్రయం చాప్యపత్యస్య కః కుర్యాత్పురుషో భువి॥ 1-245-5 (10622) 
ఏతాందోషాంస్తు కౌంతేయో దృష్టవానితి మే మతిః।
`క్షత్రియాణాం తు వీర్యేణ ప్రశస్తం హరణం బలాత్।' 
అతః ప్రసహ్య హృతవాన్కన్యాం ధర్మేణ పాండవః॥  1-245-6 (10623) 
ఉచితశ్చైవ సంబంధః సుభద్రా చ శయస్వినీ।
ఏష చాపీదృశః పార్థః ప్రసహ్య హృతవానతః॥ 1-245-7 (10624) 
భరతస్యాన్వయే జాతం శాంతనోశ్చ యశస్వినః।
కుంతిభోజాత్మాజాపుత్రం కా బుభూషేత నార్జునం॥ 1-245-8 (10625) 
న తం పశ్యామి యః పార్థం విజయేత రణే బలాత్।
వర్జయిత్వా విరూపాక్షం భగనేత్రహరం హరం॥ 1-245-9 (10626) 
అపి సర్వేషు లోకేషు సేంద్రరుద్రేషు మారిష।
స చ నామ రథస్తాదృఙ్మదీయాస్తే చ వాజినః॥ 1-245-10 (10627) 
`మమ శస్త్రం విశేషేణ తూణౌ చాక్షయసాయకౌ।'
యోద్ధా పార్థశ్చ శీఘ్రాస్త్రః కో ను తేన సమో భవేత్। 
తమభిద్రుత్య సాంత్వేన పరమేణ ధనంజయం॥  1-245-11 (10628) 
నివర్తయత సంహృష్టా మమైషా పరమా మతిః।
యది నిర్జిత్య వః పార్థో బలాద్గచ్ఛేత్స్వకం పురం॥ 1-245-12 (10629) 
ప్రణశ్యేద్వో యశః సద్యో న తు సాంత్వే పరాజయః।
`పితృష్వసాయాః పుత్రో మే సంబంధం నార్హతి ద్విషాం।' 
తచ్ఛ్రుత్వా వాసుదేవస్య తథా కర్తుం జనాధిప॥  1-245-13 (10630) 
`ఉద్యోగం కృతవంతస్తే భేరీం సన్నాద్య యాదవాః।
అర్జునస్తు తదా శ్రుత్వా భేరీసన్నాదనం మహత్॥ 1-245-14 (10631) 
కౌంతేయస్త్వరమాణస్తు సుభద్రామభ్యభాషత।
ఆయాంతి వృష్ణయః సర్వే ససుహృజ్జనబాంధవాః॥ 1-245-15 (10632) 
త్వదర్థం యోద్ధుకామాస్తే మదరక్తాంతలోచనాః।
ప్రమత్తానశుచీన్మూఢాన్సురామత్తాన్నరాధమాన్॥ 1-245-16 (10633) 
వమనం పానశీలాంస్తాన్కరిష్యామి శరోత్తమైః।
ఉతాహో వా మదోన్మత్తాన్నయిష్యామి యమక్షయం॥ 1-245-17 (10634) 
ఏవముక్త్వా ప్రియాం పార్థో న్యవర్తత మహాబలః।
నివర్తమానం దృష్ట్వైవ సుభద్రా త్రస్తతాం గతా॥ 1-245-18 (10635) 
ఏవం మా వద పార్థేతి పాదయోః పతితా తదా।
సుభద్రా తు కలిర్జాతా వృష్ణీనాం నిధాయ చ॥ 1-245-19 (10636) 
ఏవం బ్రువంతః పౌరాస్తే హ్యపవాదరతాః ప్రభో।
మమ శోకం వర్ధయంతి తస్మాన్నాశం న చింతయే। 
పరివాదభయాన్ముక్తా త్వత్ప్రసాదాద్భవాంయహం॥  1-245-20 (10637) 
వైశంపాయన ఉవాచ। 1-245-21x (1311) 
ఏవముక్తస్తతః పార్థః ప్రియయా భద్రయా తదా।
గమనాయ మతిం చక్రే పార్థః సత్యపరాక్రమః॥ 1-245-21 (10638) 
స్తితపూర్వం తదాఽఽభాష్య పరిష్వజ్య ప్రియాం తదా।
ఉత్థాప్య చ పునః పార్థో యాహి యాహీతి చాబ్రవీత్॥ 1-245-22 (10639) 
తతః సుభద్రా త్వరితా రశ్మీన్సంగృహ్య పాణినా।
చోదయామాస జవనాఞ్శీగ్రమశ్వాన్కృతత్వరా॥ 1-245-23 (10640) 
తతస్తు కృతసన్నాహా వృష్ణివీరాః సమాహితాః।
ప్రత్యానయార్థం పార్థస్య జవనైస్తురగోత్తమైః॥ 1-245-24 (10641) 
రాజమార్గమనుప్రాప్తా దృష్ట్వా పార్థస్య విక్రమం।
ప్రాసాదపంక్తిస్తంభేషు వేదికాసు ధ్వజేషు చ॥ 1-245-25 (10642) 
అర్జునస్య శరాందృష్ట్వా విస్మయం పరమం గతాః।
కేశవస్య వచస్తథ్యం మన్యమానాస్తు యాదవాః॥ 1-245-26 (10643) 
అతీత్య తం రైవతకం శ్రుత్వా తు విపృథోర్వచః।
అర్జునేన కృతం శ్రుత్వా గంతుకామాస్తు వృష్ణయః॥ 1-245-27 (10644) 
శ్రుత్వా దీర్ఘం గతం పార్థం న్యవర్తంత మహారథాః।
పురోద్యానమతిక్రంయ విశాలం చ గిరివ్రజం॥ 1-245-28 (10645) 
సానుముజ్జయినీం చైవ వనాన్యుపవనాని చ।
పుణ్యేష్వానర్తరాష్ట్రేషు వాపీపద్మసరాంసి చ॥ 1-245-29 (10646) 
ప్రాప్య ధేనుమతీతీర్థమశ్వరోధసరః ప్రతి।
ప్రేక్షావర్తం తతః శైలమంబుదం చ నగోత్తమం॥ 1-245-30 (10647) 
ఆరాచ్ఛృంగమథాసాద్య తీర్ణః కరవతీం నదీం।
ప్రాప్య సాల్వేయరాష్ట్రాణి నిషధానప్యతీత్య చ॥ 1-245-31 (10648) 
దేవాపృథుపురం పశ్యన్ సర్వతః సుసమాహితః।
తమతీత్య మహాబాహుర్దేవారణ్యమపశ్యత॥ 1-245-32 (10649) 
పూజయామాసురాయాంతం దేవారణ్యే మహర్షయః।
స వనాని నదీః శైలాన్ గిరిప్రస్రవణాని చ॥ 1-245-33 (10650) 
అతీత్య చ తదా పార్థః సుభద్రాసారథిస్తదా।
కౌరవం విషయం ప్రాప్య విశోకః సమపద్యత॥ 1-245-34 (10651) 
సోదర్యాణాం మహాబాహుః సింహాశయమివాశయం।
దూరాదుపవనోపేతం సమంతాత్సలిలావృతం॥ 1-245-35 (10652) 
భద్రయా ముదితో జిష్ణుర్దదర్శ వృజినం పురం॥ ॥  1-245-36 (10653) 
 
ఇతి శ్రీమన్మహాభారతే ఆదిపర్వణి హరణాహరణపర్వణి పంచత్వారింశదధికద్విశతతమోఽధ్యాయః॥ 245 ॥

Mahabharata - Adi Parva - Chapter Footnotes

1-245-20 తస్మాత్పాపం న చింతయే॥ పంచత్వారింశదధికద్విశతతమోఽధ్యాయః॥ 245 ॥



ఆదిపర్వ - అధ్యాయ 246

॥ శ్రీః ॥

1.246. అధ్యాయః 246 

Mahabharata - Adi Parva - Chapter Topics

అర్జునేన సుభద్రాయాః గోపీవేషేణ ద్రౌపదీసమీపప్రేషణం॥ 1 ॥ కృతనతిం సుభద్రాంప్రతి పృథాద్రౌపదీభ్యాం ఆశీర్వాదః॥ 2 ॥ స్వపురం ప్రవిష్టేనార్జునేన భ్రాతృశ్యః స్వకృతతీర్థయాత్రావృత్తాంతకథనం॥ 3 ॥

Mahabharata - Adi Parva - Chapter Text

1-246-0 (10654) 
వైశంపాయన ఉవాచ। 1-246-0x (1312) 
క్రోశణాత్రే పురస్యాసీద్గోష్ఠం పార్థస్య శోభనం।
తత్రాపి యాత్వా బీభత్సుర్నివిష్టో యదుకన్యయా॥ 1-246-1 (10655) 
తతః సుభద్రాం సత్కృత్య పార్థో వచనమబ్రవీత్।
గోపికానాం తు వేషేణ గచ్ఛ త్వం వృజినం పురం॥ 1-246-2 (10656) 
కామవ్యాహారిణీ కృష్ణా రోచతాం తే వచో మమ।
దృష్ట్వా తు పరుషం బ్రూయాత్సహ తత్ర మయాగతాం॥ 1-246-3 (10657) 
అన్యవేషేణ తు గతాం దృష్ట్వా సా త్వాం ప్రియం వదేత్।
యత్తు సా ప్రథమం బ్రూయాన్న తస్యాస్తి నివర్తనం॥ 1-246-4 (10658) 
తస్మాన్మానం చ దర్పం చ వ్యపనీయ స్వయం వ్రజ।
తస్య తద్వచనం శ్రుత్వా సుభద్రా ప్రత్యభాషత॥ 1-246-5 (10659) 
ఏవమేతత్కరిష్యామి యథా త్వం పార్థ భాషసే।
సుభద్రావచనం శ్రుత్వా సుప్రీతః పాకశాసనిః॥ 1-246-6 (10660) 
గోపాలాన్స సమానీయ త్వరితో వాక్యమబ్రవీత్।
తరుంయః సంతి యావంత్యస్తాః సర్వా వ్రజయోషితః॥ 1-246-7 (10661) 
ఆగచ్ఛంతు గమిష్యంత్యా భద్రయా సహ సంగతాః।
ఇంద్రప్రస్థం పురవరం కృష్ణాం ద్రష్టుం యశస్వినీం॥ 1-246-8 (10662) 
ఏతచ్ఛ్రుత్వా తు గోపాలైరానీతా వ్రజయోషితః।
తతస్తాభిః పరివృతాం వ్రజస్త్రీభిః సమంతతః॥'  1-246-9 (10663) 
సుభద్రాం త్వరమాణశ్చ రక్తకౌశేయవాసినీం।
పార్థః ప్రస్థాపయామాస కృత్వా గోపాలికావపుః॥ 1-246-10 (10664) 
సాఽధికం తేన రూపేణ శోభమానా యశస్వినీ।
`గోపాలికామధ్యగతా ప్రయయౌ వృజినం పురం॥ 1-246-11 (10665) 
త్వరితా ఖాండవప్రస్థమాససాద వివేశ చ।'
భవనం శ్రేష్ఠమాసాద్య వీరపత్నీ వరాంగనా॥  1-246-12 (10666) 
వవందే పృథుతాంరాక్షీ పృథాం భద్రా పితృష్వసాం।
తాం కుంతీ చారుసర్వాంగీముపాజిఘ్రత మూర్ధని॥ 1-246-13 (10667) 
ప్రీత్యా పరమయా యుక్తా ఆశీర్భిర్యుంజతాఽతులాం।
తతోఽభిగంయ త్వరితా పూర్ణేందుసదృశాననా॥ 1-246-14 (10668) 
వవందే ద్రౌపదీం భద్రా ప్రేష్యాఽహమితి చాబ్రవీత్।
ప్రత్యుత్థాయ తదా కృష్ణా స్వసారం మాధవస్య చ॥ 1-246-15 (10669) 
పరిష్వజ్యావదత్ప్రీత్యా నిఃసపత్నోస్తు తే పతిః।
`వీరసూర్భవ భద్రే త్వం భవ భర్తృప్రియా తథా॥ 1-246-16 (10670) 
ఓజసా నిర్మితా బహ్వీరువాచ పరమాశిషః।'
తథైవ ముదితా భద్రా తామువాచ తథాస్త్వితి॥  1-246-17 (10671) 
`తతః సుభద్రాం వార్ష్ణేయీ పరిష్వజ్య శుభాననాం।
అంకే నివేశ్య ముదితా వసుదేవం ప్రశస్య చ॥ 1-246-18 (10672) 
తతః కిలకిలాశబ్దః క్షణేన సమపద్యత।
హర్షాదానర్తయోధానామాసాద్య వృజినం పురం॥ 1-246-19 (10673) 
దేవపుత్రప్రకాశాస్తే జాంబూనదమయధ్వజాః।
పృష్ఠతోఽనుయయుః పార్థం పురుహూతమివామరాః॥ 1-246-20 (10674) 
గోభిరుష్ట్రైః సదశ్వైశ్చ యుక్తాని బహులా జనాః।
దదృశుర్యానముఖ్యాని దాశార్హపురవాసినాం॥ 1-246-21 (10675) 
తతః పురవరే యూనాం పుంసాం వాచ ఉదీరితాః।
అర్జునే ప్రతియాతి స్మ అశ్రూయంత సమంతతః॥ 1-246-22 (10676) 
ప్రవాసాదాగతం పార్థం దృష్ట్వా స్వమివ బాంధవం।
సోఽభిగంయ నరశ్రేష్ఠో దాశార్హశతసంవృతః।  1-246-23 (10677) 
పౌరైః పురవరం ప్రీత్యా పరయా చాభినందితః।
ప్రాప్య చాంతఃపురద్వారమవరుహ్య నరర్షభః॥ 1-246-24 (10678) 
వవందే ధౌంయమాసాద్య మాతరం చ ధనంజయః।
స్పృష్ట్వా చ చరణౌ రాజ్ఞో భీమస్య చ ధనంజయః॥ 1-246-25 (10679) 
యమాభ్యాం వందితో హృష్టః సస్వజే తౌ ననంద చ।
బ్రాహ్మణప్రముఖాన్సర్వాన్భ్రాతృభిః సహ సంగతః॥ 1-246-26 (10680) 
యథార్హం మానయామాస పౌరజానపదానపి।
తత్రస్థాన్యనుయాతాని తీర్థాన్యాయతనాని చ॥ 1-246-27 (10681) 
నివేదయామాస తదా రాజ్ఞే సర్వం స్వనుష్ఠితం।
భ్రాతృభ్యశ్చైవ సర్వేభ్యః కథయామాస భారత॥ 1-246-28 (10682) 
శ్రుత్వా సర్వం మహాప్రాజ్ఞో ధర్మరాజో యుధిష్ఠిరః।
పురస్తాదేవ తేషాం తు పూజయామాస చార్జునం॥ 1-246-29 (10683) 
పాండవేన యథార్హం తు పూజార్హేణ సుపూజితః।
న్యవిశచ్చాభ్యనుజ్ఞాతో రాజ్ఞా తుష్టో యశస్వినా॥ 1-246-30 (10684) 
తామదీనాం సుపూజార్హాం సుభద్రాం ప్రీతివర్ధినీం।
సాక్షాచ్ఛ్రియమమన్యంత పార్థాః కృష్ణసహోదరాం॥ 1-246-31 (10685) 
గురూణాం శ్వశురాణాం చ దేవరాణాం తథైవ చ।
సుభద్రా స్వేన వృత్తేన బభూవ పరమప్రియా॥'  1-246-32 (10686) 
తతస్తే హృష్టమనసః పాండవేయా మహారథాః।
కుంతీ చ పరమప్రీతా కృష్ణా చ సతతం తథా॥ ॥ 1-246-33 (10687) 
 
ఇతి శ్రీమన్మహాభారతే ఆదిపర్వణి హరణాహరణపర్వణి షట్చత్వారింశదధికద్విశతతమోఽధ్యాయః॥ 246 ॥




ఆదిపర్వ - అధ్యాయ 247

॥ శ్రీః ॥

1.247. అధ్యాయః 247 

Mahabharata - Adi Parva - Chapter Topics

కృష్ణానుమత్యాఽర్జునః సుభద్రాం జహారేతి పౌరాణామూహః॥ 1 ॥ అర్జునే ఇంద్రప్రస్థం ప్రాప్తం జ్ఞాత్వా యాదవైః సహ శ్రీకృష్ణస్య ఇంద్రప్రస్థం ప్రత్యాగమనం॥ 2 ॥ ఆగతాఞ్శ్రీకృష్ణాదీఞ్శ్రుత్వా యుధిష్ఠిరస్య ప్రత్యుద్గమనం తేషాం సత్కారశ్చ॥ 3 ॥ వైవాహికమహోత్సవకరణం॥ 4 ॥ పారిబర్హదానం॥ 5 ॥ కంమచిత్కాలం తత్రోషితానాం కురుభిః పూజితానాం బలరామాదీనాం ద్వారకాంప్రతి గమనం॥ 6 ॥ అభిమన్యూత్పత్తిః॥ 7 ॥ ద్రౌపద్యాః యుధిష్ఠిరాదిశ్యః పంచపుత్రోత్పత్తిః తేషాం విద్యాశ్యాసశ్చ॥ 8 ॥

Mahabharata - Adi Parva - Chapter Text

1-247-0 (10688) 
వైశంపాయన ఉవాచ। 1-247-0x (1313) 
అథ శుశ్రావ నిర్వృత్తే వృష్ణీనాం పరమోత్సవే।
అర్జునేన హృతాం భద్రాం శంఖచక్రగదాధరః॥ 1-247-1 (10689) 
పురస్తాదేవ పౌరాణాం సంశయః సమజాయత।
జానతా వాసుదేవేన వాసితో భరతర్షభః॥ 1-247-2 (10690) 
లోకస్య విదితం హ్యద్య పూర్వం విపృథునా యథా।
సాంత్వయిత్వాభ్యనుజ్ఞాతో భద్రయా సహ సంగతః॥ 1-247-3 (10691) 
దిత్సతా సోదరాం తస్మై పతత్త్రివరకేతునా।
అర్హతే పార్థివేంద్రాయ పార్థాయాయతలోచనాం॥ 1-247-4 (10692) 
సత్కృత్య పాండవశ్రేష్ఠం ప్రేషయామాస చార్జునం।
భద్రయా సహ బీభత్సుః ప్రాపితో వృజినం పురం॥ 1-247-5 (10693) 
ఇతి పౌరజనాః సర్వే వదంతి చ సమంతతః।'
శ్రుత్వా తు పుండరీకాక్షః సంప్రాప్తం స్వపురోత్తమం॥  1-247-6 (10694) 
అర్జునం పాండవశ్రేష్ఠమింద్రప్రస్థగతం తథా।
`యియాసుః ఖాండవప్రస్థమమంత్రయత కేశవః॥ 1-247-7 (10695) 
పూర్వం సత్కృత్య రాజానమాహుకం మధుసూదనః।
తథా విపృథుమక్రూరం సంకర్షణవిడూరథౌ॥ 1-247-8 (10696) 
మంత్రయామాస తైః సార్ధం పురస్తాదభిమానితైః।
సంకర్షణేన సంమంత్ర్య హ్యనుజ్ఞాతో మహామనాః॥ 1-247-9 (10697) 
సంప్రీతః ప్రీయమాణేన వృష్ణిరాజ్ఞా జనార్దనః।
అభిమంత్ర్యాభ్యనుజ్ఞాతో యోజయామాస వాహినీం॥ 1-247-10 (10698) 
తతస్తు యానాన్యాసాద్య దాశార్హాణాం యశస్వినాం।
సింహనాదః ప్రహృష్టానాం క్షణేన సమపద్యత॥ 1-247-11 (10699) 
యోజయంతః సదశ్వాంస్తు యానయుగ్యం రథాంస్తథా।
గజాంశ్చ పరమప్రీతః సమపద్యంత వృష్ణయః॥'  1-247-12 (10700) 
వృష్ణ్యంధకమహామాత్రైః సహ వీరైర్మహారథైః।
భ్రాతృభిశ్చ కుమారైశ్చ యోధైశ్చ శతశో వృతః॥ 1-247-13 (10701) 
సైన్యేన మహతా శౌరిరభిగుప్తః సమంతతః।
తత్ర దానపతిః శ్రీమాంజగామ స మహాయశాః॥ 1-247-14 (10702) 
అక్రూరో వృష్ణివీరాణాం సేనాపతిరరిందమః।
అనాధృష్టిర్మహాతేజా ఉద్ధవశ్చ మహాయశాః॥ 1-247-15 (10703) 
సాక్షాద్వృహస్పతేః శిష్యో మహాబుద్ధిర్మహామనాః।
సత్యకః సాత్యకిశ్చైవ కృతవర్మా చ సాత్వతః॥ 1-247-16 (10704) 
ప్రద్యుంనశ్చైవ సాంబశ్చ నిశంకుః శంకురేవ చ।
చారుదేష్ణశ్చ విక్రాంతో ఝిల్లీ విపృథురేవ చ॥ 1-247-17 (10705) 
సారణశ్చ మహాబాహుర్గదశ్చ విదుషాం వరః।
ఏతే చాన్యే చ బహవో వృష్ణిభోజాంధకాస్తథా॥ 1-247-18 (10706) 
ఆజగ్మః ఖాండవప్రస్థమాదాయ హరణం బహు।
`ఉపహారం సమాదాయ పృథువృష్ణిపురోగమాః॥ 1-247-19 (10707) 
ప్రయయుః సింహనాదేన సుభధ్రామవలోకకాః।
తే త్వదీర్ఘేణ కాలేన కృష్ణేన సహ యాదవాః। 
పురమాసాద్య పార్థానాం పరాం ప్రీతిమవాప్నువన్॥'  1-247-20 (10708) 
తతో యుధిష్ఠిరో సజా శ్రుత్వా మాఘవమాగతం।
ప్రతిగ్రహార్థం కృష్ణస్య యమౌ ప్రాస్థాపయత్తదా॥ 1-247-21 (10709) 
తాభ్యాం ప్రతిగృహీతం తు వృష్ణిచక్రం మహర్ద్ధిమత్।
వివేశ ఖాండవప్రస్థం పతాకాధ్వజశోభితం॥ 1-247-22 (10710) 
సంమృష్టసిక్తపంథానం పుష్పప్రకరశోభితం।
చందనస్య రసైః శీతైః పుంయగంధైర్నిషేవితం॥ 1-247-23 (10711) 
దహ్యతాఽగురుణా చైవ దేశే దేశే సుగంధినా।
హృష్టపుష్టజనాకీర్ణం వణిగ్భిరుపశోభితం॥ 1-247-24 (10712) 
ప్రతిపేదే మహాబాహుః సహ రామేణ కేశవః।
వృష్ణ్యంధకైస్తథా భోజైః సమేతః పురుషోత్తమః॥ 1-247-25 (10713) 
సంపూజ్యమానః పౌరైశ్చ బ్రాహ్మణైశ్చ సహస్రశః।
వివేశ భవనం రాజ్ఞః పురందరగృహోపమం॥ 1-247-26 (10714) 
యుధిష్ఠిరస్తు రామేణ సమాగచ్ఛద్యథావిధి।
మూర్ధ్ని కేశవమాఘ్రాయ బాహుభ్యాం పరిషస్వజే॥ 1-247-27 (10715) 
తం ప్రీయమాణో గోవిందో వినయేనాభిపూజయన్।
భీమం చ పురుషవ్యాఘ్రం విధివత్ప్రత్యపూజయత్॥ 1-247-28 (10716) 
తాంశ్చ వృష్ణ్యంధకశ్రేష్ఠాన్కుంతీపుత్రో యుధిష్ఠిరః।
ప్రతిజగ్రాహ సత్కారైర్యథావిధి యథాగతం॥ 1-247-29 (10717) 
గురువత్పూజయామాస కాంశ్చిత్కాంశ్చిద్వయస్యవత్।
కాంశ్చిదభ్యవదత్ప్రేంణా కైశ్చిదప్యభివాదితః॥ 1-247-30 (10718) 
`తతః పృథా చ పార్థాశ్చ ముదితాః కృష్ణయా సహ।
పుండరీకాక్షమాసాద్య బభూవుర్ముదితేంద్రియాః॥ 1-247-31 (10719) 
హర్షాదభిగతౌ దృష్ట్వా సంకర్షణజనార్దనౌ।
బంధుమంతం పృథా పార్థం యుధిష్ఠిరమమన్యత॥ 1-247-32 (10720) 
తతః సంకర్షణాక్రూరావప్రమేయావదీనవత్।
భద్రవత్యై సుభద్రాయై ధనౌఘముపజహ్రతుః॥ 1-247-33 (10721) 
ప్రవాలాని చ హారాణి భూషణాని సహస్రశః।
కుథాస్తరపరిస్తోమాన్వ్యాఘ్రాజినపురస్కృతాన్॥ 1-247-34 (10722) 
వివిధైశ్చైవ రంత్నౌగైర్దీప్తప్రభమజాయత।
శయనాసనయానైశ్చ యుధిష్ఠిరనివేశనం॥ 1-247-35 (10723) 
తతః ప్రీతికరో యూనాం వివాహపరమోత్సవః।
భద్రవత్యై సుభద్రాయై సప్తరాత్రమవర్తత॥'  1-247-36 (10724) 
తేషాం దదౌ హృషీకేశో జన్యార్థే ధనముత్తమం।
హరణం వై సుభద్రాయా జ్ఞాతిదేయం మహాయశాః॥ 1-247-37 (10725) 
రథానాం కాంచనాంగానాం కింకిణీజాలమాలినాం।
చతుర్యుజాముపేతానాం సూతైః కుశలశిక్షితైః॥ 1-247-38 (10726) 
సహస్రం ప్రదదౌ కృష్మో గవామయుతమేవ చ।
శ్రీమాన్మాథురదేశ్యానాం దోగ్ధ్రీణాం పుణ్యవర్చసాం॥ 1-247-39 (10727) 
బడవానాం చ శుద్ధానాం చంద్రాంశుసమవర్చసాం।
దదౌ జనార్దనః ప్రీత్యా సహస్రం హేమభూషితం॥ 1-247-40 (10728) 
తథైవాశ్వతరీణాం చ దాంతానాం వాతరంహసాం।
శతాన్యంజనకేశీనాం శ్వేతానాం పంచపంచ చ॥ 1-247-41 (10729) 
స్నానపానోత్సవే చైవ ప్రయుక్తం వయసాన్వితం।
స్త్రీణాం సహస్రం గౌరీణాం సువేషాణాం సువర్చసాం॥ 1-247-42 (10730) 
సువర్ణశతకంఠీనామరోమాణాం స్వలంకృతాం।
పరిచర్యాసు దక్షాణాం ప్రదదౌ పుష్కరేక్షణః॥ 1-247-43 (10731) 
పృష్ఠ్యానామపి చాశ్వానాం బాహ్లికానాం జనార్దనః।
దదౌ శతసహస్రాఖ్యం కన్యాధనమనుత్తమం॥ 1-247-44 (10732) 
కృతాకృతస్య ముఖ్యస్య కనకస్యాగ్నివర్చసః।
మనుష్యభారాందాశార్హో దదౌ దశ జనార్దనః॥ 1-247-45 (10733) 
గజానాం తు ప్రభిన్నానాం త్రిధా ప్రస్రవతాం మదం।
గిరికూటనికాశానాం సమరేష్వనివర్తినాం॥ 1-247-46 (10734) 
క్లృప్తానాం పటుఘంటానాం చారూణాం హేమమాలినాం।
హస్త్యారోహైరుపేతానాం సహస్రం సాహసప్రియః॥ 1-247-47 (10735) 
రామః పాణిగ్రహణికం దదౌ పార్థాయ లాంగలీ।
ప్రీయమాణో హలధరః సంబంధం ప్రతి మానయన్॥ 1-247-48 (10736) 
స మహాధనరత్నౌఘో వస్త్రకంబలఫేనవాన్।
మహాగజమహాగ్రాహః పతాకాశైవలాకులః॥ 1-247-49 (10737) 
పాండుసాగరమావిద్ధః ప్రవివేశ మహాధనః।
పూర్ణమాపూరయంస్తేషాం ద్విషచ్ఛోకావహోఽభవత్॥ 1-247-50 (10738) 
ప్రతిజగ్రాహ తత్సర్వం ధర్మరాజో యుధిష్ఠిరః।
పూజయామాస తాంశ్చైవ వృష్ణ్యంధకమహారథాన్॥ 1-247-51 (10739) 
తే సమేతా మహాత్మానః కురువృష్ణ్యంధకోత్తమాః।
విజహ్రురమరావాసే నరాః సుకృతినో యథా॥ 1-247-52 (10740) 
తత్రతత్ర మహానాదైరుత్కృష్టతలనాదితైః।
యథాయోగం యథాప్రీతి విజహ్రుః కురువృష్ణయః॥ 1-247-53 (10741) 
ఏవముత్తమవీర్యాస్తే విహృత్య దివసాన్బహూన్।
పూజితాః కురుభిర్జగ్ముః పునర్ద్వారవతీం ప్రతి॥ 1-247-54 (10742) 
రామం పురుస్కృత్య యయుర్వృష్ంయంధకమహారథాః।
రత్నాన్యాదాయ శుభ్రాణి దత్తాని కురుసత్తమైః॥ 1-247-55 (10743) 
`రామః సుభద్రాం సంపూజ్య పరిష్వజ్య స్వసాం తదా।
న్యాసేతి ద్రౌపదీముక్త్వా పరిధాయ మహాబలః॥ 1-247-56 (10744) 
పితృష్వసాయాశ్చరణావభివాద్య యయౌ తదా।
తస్మిన్కాలే పృథా ప్రీతా పూజయామాస తం తథా॥ 1-247-57 (10745) 
స వృష్ణివీరః పార్థైశ్చ పౌరైశ్చ పరమార్చితః।
యయౌ ద్వారవతీం రామో వృష్ణిభిః సహ సంయుతః॥ 1-247-58 (10746) 
వాసుదేవస్తు పార్థేన తత్రైవ సహ భారత।
`చతుస్త్రింశదహోరాత్రం రమమాణో మహాబలః।' 
ఉవాస నగరే రంయే శక్రప్రస్థే మహాత్మనా॥  1-247-59 (10747) 
వ్యచరద్యమునాతీరే మృగయాం స మహాయశాః।
మృగాన్విధ్యన్వరాహాంశ్చ రేమే సార్ధం కిరీటినా॥ 1-247-60 (10748) 
తతః సుభద్రా సౌభద్రం కేశవస్య ప్రియా స్వసా।
జయంతమివ పౌలోమీ ఖ్యాతిమంతమజీజనత్॥ 1-247-61 (10749) 
దీర్ఘబాహుం మహోరస్కం వృషభాక్షమరిందమం।
సుభద్రా సుషువే వీరమభిమన్యుం నరర్షభం॥ 1-247-62 (10750) 
అభీశ్చ మన్యుమాంశ్చైవ తతస్తమరిమర్దనం।
అభిమన్యురితి ప్రాహురార్జునిం పురుషర్షభం॥ 1-247-63 (10751) 
స సాత్వత్యామతిరథః సంబభూవ ఘనంజయాత్।
మఖే నిర్మథనేనేవ శమీగర్భాద్ధుతాశనః॥ 1-247-64 (10752) 
యస్మింజాతే మహాతేజాః కుంతీపుత్రో యుధిష్ఠిరః।
అయుతం గా ద్విజాతిభ్యః ప్రాదాన్నిష్కాంశ్చ భారత॥ 1-247-65 (10753) 
దయితో వాసుదేవస్య వాల్యాత్ప్రభృతి చాభవత్।
పితౄణాం చైవ సర్వేషాం ప్రజానామివ చంద్రమాః॥ 1-247-66 (10754) 
జన్మప్రభృతి కృష్ణశ్చ చక్రే తస్య క్రియాః శుభాః।
స చాపి వవృధే బాలః శుక్లపక్షే యథా శశీ॥ 1-247-67 (10755) 
చతుష్పాదం దశవిధం ధనుర్వేదమరిందమః।
అర్జునాద్వేద వేదజ్ఞః సకలం దివ్యమానుషం॥ 1-247-68 (10756) 
విజ్ఞానేష్వపి చాస్త్రాణాం సౌష్ఠవే చ మహాబలః।
క్రియాస్వపి చ సర్వాసు విశేషానభ్యసిక్షయత్॥ 1-247-69 (10757) 
ఆగమే చ ప్రయోగే చ చక్రే తుల్యమివాత్మనా।
తుతోష పుత్రం సౌభద్రం ప్రేక్షణాణో ధనంజయః॥ 1-247-70 (10758) 
సర్వసంహననోపేతం సర్వలక్షణలక్షితం।
దుర్ధర్షమృషభస్కంధం వ్యాత్తాననమివోరగం॥ 1-247-71 (10759) 
సింహదర్పం మహేష్వాసం మత్తమాతంగవిక్రమం।
మేఘదుందుభినిర్ఘోషం పూర్ణచంద్రనిభాననం॥ 1-247-72 (10760) 
కృష్ణస్య సదృశం శౌర్యే వీర్యే రూపే తథాఽఽకృతౌ।
దదర్శ పుత్రం బీభత్సుర్మఘవానివ తం యథా॥ 1-247-73 (10761) 
పాంచాల్యపి తు పంచభ్యః పతిభ్యః శుభలక్షణా।
లేభే పంచ సుతాన్వీరాఞ్శ్రేష్ఠాన్పంచాచలానివ॥ 1-247-74 (10762) 
యుధిష్ఠిరాత్ప్రతివింధ్యం సుతసోమం వృకోదరాత్।
అర్జునాచ్ఛ్రుతకర్మాణం శతానీకం చ నాకులిం॥ 1-247-75 (10763) 
సహదేవాచ్ఛ్రుతసేనమేతాన్పంచ మహారథాన్।
పాంచాలీ సుషువే వీరానాదిత్యానదితిర్యథా॥ 1-247-76 (10764) 
శాస్త్రతః ప్రతివింధ్యంతమూచుర్విప్రాయుధిష్ఠిరం।
పరప్రహరణజ్ఞానే ప్రతివింధ్యో భత్వయం॥ 1-247-77 (10765) 
సుతేసోమసహస్రే తు సోమార్కసమతేజసం।
సుతసోమం మహేష్వాసం సుషువే భీమసేనతః॥ 1-247-78 (10766) 
శ్రుతం కర్మ మహత్కృత్వా నివృత్తేన కిరీటినా।
జాతః పుత్రస్తథేత్యేవం శ్రుతకర్మా తతోఽభవత్॥ 1-247-79 (10767) 
శతానీకస్య రాజర్షేః కౌరవ్యస్య మహాత్మనః।
చక్రే పుత్రం సనామానం నకులః కీర్తివర్ధనం॥ 1-247-80 (10768) 
తతస్త్వజీజనత్కృష్ణా నక్షత్రే వహ్నిదైవతే।
సహదేవాత్సుతం తస్మాచ్ఛ్రుతసేనేతి తం విదుః॥ 1-247-81 (10769) 
ఏకవర్షాంతరాస్త్వేతే ద్రౌపదేయా యశస్వినః।
అన్వజాయంత రాజేంద్ర పరస్పరహితైషిణః॥ 1-247-82 (10770) 
జాతకర్మాణ్యానుపూర్వ్యాచ్చూడోపనయనాని చ।
చకార విధివద్ధౌంయస్తేషాం భరతసత్తమ॥ 1-247-83 (10771) 
కృత్వా చ వేదాధ్యయనం తతః సుచరితవ్రతాః।
జగృహుః సర్వమిష్వస్త్రమర్జునాద్దివ్యమానుషం॥ 1-247-84 (10772) 
దివ్యగర్భోపమైః పుత్రైర్వ్యూఢోరస్కైర్మహారథైః।
అన్వితా రాజశార్దూల పాండవా ముదమాప్నువన్॥ ॥ 1-247-85 (10773) 
 
ఇతి శ్రీమన్మహాభారతే ఆదిపర్వణి హరణాహరణపర్వణి సప్తచత్వారింశదధికద్విశతతమోఽధ్యాయః॥ 247 ॥ ॥ సమాప్తం చ హరణాహరణపర్వ ॥

Mahabharata - Adi Parva - Chapter Footnotes

1-247-43 అరోగాణాం స్వలంకృతాం ఇతి ఖ. పాఠః॥ 1-247-74 ధరా పంచ గణానివ। ఇతి ఙ పాఠః॥ 1-247-77 పరప్రహరణజ్ఞానే శత్రుకృతప్రహారవేదనాయాం విధ్య ఇవ నిర్విజ్ఞాన ఇతి ప్రతివింధ్యః॥ సప్తచత్వారింశదధికద్విశతతమోఽధ్యాయః॥ 247 ॥



ఆదిపర్వ - అధ్యాయ 248

॥ శ్రీః ॥

1.248. అధ్యాయః 248 

 
(అథ ఖాండవదాహపర్వ  ॥ 18 ॥)

Mahabharata - Adi Parva - Chapter Topics

యుధిష్ఠిరస్య రాజ్యపరిపాలనప్రకారవర్ణనం॥ 1 ॥ తత్రైవ నివసతా శ్రీకృష్ణేన సహార్జునస్య జలక్రీడార్థం యమునాం ప్రతి గమనం॥ 2 ॥ సస్త్రీకయోస్తయోర్జలక్రీడావర్ణనం॥ 3 ॥ బ్రాహ్మణరూపస్యాగ్నేస్తత్రాగమనం॥ 4 ॥

Mahabharata - Adi Parva - Chapter Text

1-248-0 (10774) 
వైశంపాయన ఉవాచ। 1-248-0x (1314) 
ఇంద్రప్రస్థే వసంతస్తే జఘ్రురన్యాన్నరాధిపాన్।
శాసనాద్ధృతరాష్ట్రస్య రాజ్ఞః శాంతనవస్య చ॥ 1-248-1 (10775) 
ఆశ్రిత్య ధర్మరాజానం సర్వలోకోఽవసత్సుఖం।
పుణ్యలక్షణకర్మాణం స్వదేహమివ దేహినః॥ 1-248-2 (10776) 
స సమం ధర్మకామార్థాన్సిషేవే భరతర్షభ।
త్రీనివాత్మసమాన్బంధూన్నీతిమానివ మానయన్॥ 1-248-3 (10777) 
తేషాం సమవిభక్తానాం క్షితౌ దేహవతామివ।
బభౌ ధర్మార్థకామానాం చతుర్థ ఇవ పార్థివః॥ 1-248-4 (10778) 
అధ్యేతారం పరం వేదాన్ప్రయోక్తారం మహాధ్వరే।
రక్షితారం శుభాఁల్లోకాఁల్లోభిరే తం జనాధిపం॥ 1-248-5 (10779) 
అధిష్ఠానవతీ లక్ష్మీః పరాయణవతీ మతిః।
వర్ధమానోఽఖిలో ధర్మస్తేనాసీత్పృథివీక్షితాం॥ 1-248-6 (10780) 
భ్రాతృభిః సహితౌ రాజా చతుర్భిరధికం బభౌ।
ప్రయుజ్యమానైర్వితతో వేదైరివ మహాధ్వరః॥ 1-248-7 (10781) 
తం తు ధౌంయాదయో విప్రాః పరివార్యోపతస్థిరే।
బృహస్పతిసమా ముఖ్యాః ప్రజాపతిమివామరాః॥ 1-248-8 (10782) 
ధర్మరాజే హ్యతిప్రీత్యా పూర్ణచంద్ర ఇవామలే।
ప్రజానాం రేమిరే తుల్యం నేత్రాణి హృదయాని చ॥ 1-248-9 (10783) 
న తు కేవలదైవేన ప్రజా భావేన రేమిరే।
యద్బభూవ మనఃకాంతం కర్మణా స చకార తత్॥ 1-248-10 (10784) 
న హ్యయుక్తం న చాసత్యం నాసహ్యం న చ వాఽప్రియం।
భాషితం చారుభాషస్య జజ్ఞే పార్థస్య ధీమతః॥ 1-248-11 (10785) 
స హి సర్వస్య లోకస్య హితమాత్మన ఏవ చ।
చికీర్షన్సుమహాతేజా రేమే భరతసత్తమ॥ 1-248-12 (10786) 
తథా తు ముదితాః సర్వే పాండవా విగతజ్వరాః।
అవసన్పృథివీపాలాఁస్తాపయంతః స్వతేజసా॥ 1-248-13 (10787) 
తతః కతిపయాహస్య బీభత్సుః కృష్ణమబ్రవీత్।
ఉష్ణాని కృష్ణ వర్తంతే గచ్ఛావో యమునాం ప్రతి॥ 1-248-14 (10788) 
సుహృజ్జనవృతౌ తత్ర విహృత్య మధుసూదన।
సాయాహ్నే పునరేష్యావో రోచతాం తే జనార్దన॥ 1-248-15 (10789) 
వాసుదేవ ఉవాచ। 1-248-16x (1315) 
కుంతీమాతర్మమాప్యేతద్రోచతే యద్వయం జలే।
సుహృజ్జనవృతాః పార్థ విహరేమ యథాసుఖం॥ 1-248-16 (10790) 
వైశంపాయన ఉవాచ। 1-248-17x (1316) 
ఆమంత్ర్య తౌ ధర్మరాజమనుజ్ఞాప్య చ భారత।
జగ్మతుః పార్థగోవిందౌ సుహృజ్జనవృతౌ తతః॥ 1-248-17 (10791) 
`విహరన్ఖాండవప్రస్థే కాననేషు చ మాధవః।
పుష్పితోపవనాం దివ్యాం దదర్శ యమునాం నదీం॥ 1-248-18 (10792) 
తస్యాస్తీరే వనం దివ్యం సర్వర్తుసుమనోహరం।
ఆలయం సర్వభూతానాం ఖాండవం ఖడ్గచర్మభృత్॥ 1-248-19 (10793) 
దదర్శ కృత్స్నం తం దేశం సహితః సవ్యసాచినా।
ఋక్షగోమాయుశార్దూలవృకకృష్ణమృగాన్వితం॥ 1-248-20 (10794) 
శాఖామృగగణైర్జుష్టం గజద్వీపినిషేవితం।
శకబర్హిణదాత్యూహహంససారసనాదితం॥ 1-248-21 (10795) 
నానామృగసహస్రైశ్చ పక్షిభిశ్చ సమావృతం।
మానార్హం తచ్చ సర్వేషాం దేవదానవరక్షసాం॥ 1-248-22 (10796) 
ఆలయం పన్నగేంద్రస్య తక్షకస్య మహాత్మనః।
వేణుశాల్మలిబిల్వాతిముక్తజంబ్వాంరచంపకైః॥ 1-248-23 (10797) 
అంకోలపనసాశ్వత్థతాలజంబీరవంజులైః।
ఏకపద్మకతాలైశ్చ శతశశ్చైవ రౌహిణైః॥ 1-248-24 (10798) 
నానావృక్షైః సమాయుక్తం నానాగుల్మసమావృతం।
వేత్రకీచకసంయుక్తమాశీవిషనిషేవితం॥ 1-248-25 (10799) 
విగతార్కం మహాభోగవితతద్రుమసంకటం।
వ్యాలదంష్ట్రిగణాకీర్ణం వర్జితం సర్వమానుషైః॥ 1-248-26 (10800) 
రక్షసాం భుజగేంద్రాణాం పక్షిణాం చ మహాలయం।
ఖాండవం సుమహాప్రాజ్ఞః సర్వలోకవిభాగవిత్॥ 1-248-27 (10801) 
దృష్టవాన్సర్వలోకేశ అర్జునేన సమన్వితః।
పీతాంబరధరో దేవస్తద్వనం బహుధా చరన్॥ 1-248-28 (10802) 
సద్రుమస్య సయక్షస్య సభూతగణపక్షిణః।
ఖాండవస్య వినాశం తం దదర్శ మధుసూదనః॥'  1-248-29 (10803) 
విహారదేశం సంప్రాప్య నానాద్రుమమనుత్తమం।
గృహైరుచ్చావచైర్యుక్తం పురందరపురోపమం॥ 1-248-30 (10804) 
భక్ష్యైర్భోజ్యైశ్చ పేయైశ్చ రసవద్బిర్మహాధనైః।
మాల్యైశ్చ వివిధైర్గంధైస్తథా వార్ష్మేయపాండవౌ॥ 1-248-31 (10805) 
తదా వివిశతుః పూర్ణం రత్నైరుచ్చావచైః శుభైః।
యథోపజోషం సర్వశ్చ జనశ్చిక్రీడ భారత॥ 1-248-32 (10806) 
స్త్రియశ్చ విపులశ్రోష్ణ్యశ్చారుపీనపయోధరాః।
మదస్ఖలితగామిన్యశ్చిక్రీడుర్వామలోచనాః॥ 1-248-33 (10807) 
వనే కాశ్చిజ్జలే కాశ్చిత్కాశ్చిద్వేశ్మసు చాంగనాః।
యథాదేశం యథాప్రీతి చిక్రీడుః పార్థకృష్ణయోః॥ 1-248-34 (10808) 
వాసుదేవప్రియా నిత్యం సత్యభామా చ భామినీ।
ద్రౌపదీ చ సుభద్రా చ వాసాంస్యాభరణాని చ। 
ప్రాయచ్ఛంత మహారాజ స్త్రీణాం తాః స్మ మదోత్కటాః॥  1-248-35 (10809) 
కాశ్చిత్ప్రహృష్టా ననృతుశ్చుక్రుశుశ్చ తథా పరాః।
జహసుశ్చ పరా నార్యః పపుశ్చాన్యా వరాసవం॥ 1-248-36 (10810) 
రురుధుశ్చాపరాస్తత్ర ప్రజఘ్నుశ్చ పరస్పరం।
మంత్రయామాసురన్యాశ్చ రహస్యాని పరస్పరం॥ 1-248-37 (10811) 
వేణువీణామృదంగానాం మనోజ్ఞానాం చ సర్వశః।
శబ్దేన పూర్యతే హర్ంయం తద్వనం సుమహర్ద్ధిమత్॥ 1-248-38 (10812) 
తస్మింస్తదా వర్తమానో కురుదాశార్హనందనౌ।
సమీపం జగ్మతుః కంచిదుద్దేశం సుమనోహరం॥ 1-248-39 (10813) 
తత్ర గత్వా మహాత్మానౌ కృష్ణౌ పరపురంజయౌ।
మహార్హాసనయో రాజంస్తతస్తౌ సన్నిషీదతుః॥ 1-248-40 (10814) 
తత్ర పూర్వవ్యతీతాని విక్రాంతానీతరాణి చ।
బహూని కథయిత్వా తౌ రేమాతే పార్థమాధవౌ॥ 1-248-41 (10815) 
తత్రోపవిష్టౌ ముదితౌ నాకపృష్ఠేఽశ్వినావివ।
అభ్యాగచ్ఛత్తదా విప్రో వాసుదేవధనంజయౌ॥ 1-248-42 (10816) 
బృహచ్ఛాలప్రతీకాశః ప్రతప్తకనకప్రభః।
హరిపింగోజ్జ్వలశ్మశ్రుః ప్రమాణాయామతః సమః॥ 1-248-43 (10817) 
తరుణాదిత్యసంకాశశ్చీరవాసా జటాధరః।
పద్మపత్రాననః పింగస్తేజసా ప్రజ్వలన్నివ॥ 1-248-44 (10818) 
జగామ తౌ కృష్ణపార్థౌ దిధక్షుః ఖాండవం వనం।
ఉపసృష్టం తు తం కృష్ణో భ్రాజమానం ద్విజోత్తమం। 
అర్జనో వాసుదేవశ్చ తూర్ణముత్పత్య తస్థతుః॥ ॥  1-248-45 (10819) 
 
ఇతి శ్రీమన్మహాభారతే ఆదిపర్వణి ఖాండవదాహపర్వణి అష్టచత్వారింశదధికద్విశతతమోఽధ్యాయః॥ 248 ॥

Mahabharata - Adi Parva - Chapter Footnotes

1-248-14 ఉష్ణాని నిధాధదినాని॥ 1-248-16 కుంతీ మాతా యస్యేతి నేకుంతామాతర్హేఽర్జున॥ 1-248-30 గృహైః మధ్యేయమునం నిర్మితైః క్రీడావాప్యాదియుక్తైః॥ 1-248-39 ఉద్దేశం ప్రదేశం॥ 1-248-43 హరిపింగః నీలపీతాఖిలాంగః। జ్వలశ్మశ్రుః జ్వాలావత్పీతశ్మశ్రుః॥ అష్టచత్వారింశదధికద్విశతతమోఽధ్యాయః॥ 248 ॥



ఆదిపర్వ - అధ్యాయ 249

॥ శ్రీః ॥

1.249. అధ్యాయః 249 

Mahabharata - Adi Parva - Chapter Topics

ఖాండవవనదహనార్థం కృష్ణార్జునౌప్రతి అగ్నేః ప్రార్థనా॥ 1 ॥ జనమేజయస్య అగ్నికృతఖాండవదాహప్రార్థనాకారణప్రశ్నానురోధేనవైశంపాయనేన శ్వేతకిరాజోపాఖ్యానకథనం॥ 2 ॥ బహూని వర్షాణ్యవిచ్ఛిన్నం యజతః శ్వేతకేర్యాగేన శ్రాంతైర్ఋత్విగ్భిః పునర్యాజనా నంగీకరణం॥ 3 ॥ ఆరాధితస్య శంకరస్యాజ్ఞయా ద్వాదశవర్షపర్యంతం సంతతాజ్యధారయాఽగ్నేస్తోషణం॥ 4 ॥ పునరారాధితస్య శంకరస్యాజ్ఞయా దుర్వాససః సాహాయ్యేన యజతో రాజ్ఞో మఖే బహుహవిర్భోజనేనాగ్నేర్గ్లానిః॥ 5 ॥ తత్పరిహారార్థం ప్రార్థితేన బ్రహ్మణా ఖాండవభక్షణవిధానం॥ 6 ॥ ఖాండవం దగ్ధుం సప్తకృత్వో యతితవతోఽప్యగ్నేః తత్రత్యైర్గజాదిసత్వైర్జలసేకేన నిర్వాపణం॥ 7 ॥

Mahabharata - Adi Parva - Chapter Text

1-249-0 (10820) 
వైశంపాయన ఉవాచ। 1-249-0x (1317) 
సోఽబ్రవీదర్జునం చైవ వాసుదేవం చ సాత్వతం।
లోకప్రవీరౌ తిష్ఠంతౌ కాండవస్య సమీపతః॥ 1-249-1 (10821) 
బ్రాహ్మణో బహుభోక్తాఽస్మి బుంజేఽపరిమితం సదా।
భిక్షే వార్ష్ణేయపార్థౌ వామేకాం తృప్తిం ప్రయచ్ఛతం॥ 1-249-2 (10822) 
ఏవముక్తో తమబ్రూతాం తతస్తౌ కృష్ణపాండవౌ।
కేనాన్నేన భవాంస్తృప్యేత్తస్యాన్నస్య యతావహే॥ 1-249-3 (10823) 
ఏవముక్తః స భగవానబ్రవీత్తావుభౌ తతః।
భాషమాణౌ తదా వీరౌ కిమన్నం క్రియతామితి॥ 1-249-4 (10824) 
బ్రాహ్మణ ఉవాచ। 1-249-5x (1318) 
నాహమన్నం బుభుక్షే వై పావకం మాం నిబోధతం।
యదన్నమనురూపం మే తద్యువాం సంప్రయచ్ఛతం॥ 1-249-5 (10825) 
ఇదమింద్రః సదా దావం ఖాండవం పరిరక్షతి।
న చ శక్నోంయహం దగ్ధుం రక్ష్యమాణం మహాత్మనా॥ 1-249-6 (10826) 
వసత్యత్ర సఖా తస్య తక్షకః పన్నగః సదా।
సగణస్తత్కృతే దావం పరిరక్షతి వజ్రభృత్॥ 1-249-7 (10827) 
తత్ర భూతాన్యనేకాని రక్ష్యంతేఽస్య ప్రసంగతః।
తం దిధక్షుర్న శక్నోమి దగ్ధుం శక్రస్య తేజసా॥ 1-249-8 (10828) 
స మాం ప్రజ్వలితం దృష్ట్వా మేఘాంభోభిః ప్రవర్షతి।
తతో దగ్ధుం న శక్నోమి దిధక్షుర్దావమీప్సితం॥ 1-249-9 (10829) 
స యువాభ్యాం సహాయాభ్యామస్త్రవిద్భ్యాం సమాగతః।
దహేయం ఖాండవం దావమేతదన్నం వృతం మయా॥ 1-249-10 (10830) 
యువాం హ్యుదకధారాస్తా భూతాని చ సమంతతః।
ఉత్తమాస్త్రవిదౌ సంయక్సర్వతో వారయిష్యథః॥ 1-249-11 (10831) 
జనమేజయ ఉవాచ। 1-249-12x (1319) 
కిమర్థం భగవానగ్నిః ఖాండవం దగ్ధుమిచ్ఛతి।
రక్ష్యమాణం మహేంద్రేణ నానాసత్వసమాయుతం॥ 1-249-12 (10832) 
న హ్యేతత్కారణం బ్రహ్మన్నల్పం సంప్రతిభాతి మే।
యద్దదాహ సుసంక్రుద్ధః ఖాండవం హవ్యవాహనః॥ 1-249-13 (10833) 
ఏతద్విస్తరశో బ్రహ్మన్శ్రోతుమిచ్ఛామి తత్త్వతః।
ఖాండవస్య పురా దాహో యథా సమభవన్మునే॥ 1-249-14 (10834) 
వైశంపాయన ఉవాచ। 1-249-15x (1320) 
శృణు మే బ్రువతో రాజన్సర్వమేతద్యథాతథం।
యన్నిమిత్తం దదాహాగ్నిః ఖాండవం పృథివీపతే॥ 1-249-15 (10835) 
హంత తే కథయిష్యామి పౌరాణీమృషిసంస్తుతాం।
కథామిమాం నరశ్రేష్ఠ ఖాండవస్య వినాశినీం॥ 1-249-16 (10836) 
పౌరాణః శ్రూయతే రాజన్రాజా హరిహయోపమః।
శ్వేతకిర్నామ విఖ్యాతో బలవిక్రమసంయుతః॥ 1-249-17 (10837) 
యజ్వా దానపతిర్ధీమాన్యథా నాన్యోఽస్తి కశ్చన।
`జగ్రాహ దీక్షాం స నృపః తదా ద్వాదశవార్షికీం॥ 1-249-18 (10838) 
తస్య సత్రే సదా తస్మిన్సమాగచ్ఛన్మహర్షయః।
వేదవేదాంగవిద్వాంసో బ్రాహ్మణాశ్చ సహస్రశః॥'  1-249-19 (10839) 
ఈజే చ స మహాయజ్ఞైః క్రతుభిశ్చాప్తదక్షిణైః॥  1-249-20 (10840) 
తస్య నాన్యాఽభవద్బుద్ధిర్దివసే దివసే నృప।
సత్రే క్రియాసమారంభే దానేషు వివిధేషు చ॥ 1-249-21 (10841) 
ఋత్విగ్భిః సహితో ధీమానేవమీజే స భూమిపః।
తతస్తు ఋత్విజశ్చాస్య ధూమవ్యాకులలోచనాః॥ 1-249-22 (10842) 
కాలేన మహతా ఖిన్నాస్తత్యజుస్తే నరాధిపం।
తతః ప్రసాదయామాస ఋత్విజస్తాన్మహీపతిః॥ 1-249-23 (10843) 
చక్షుర్వికలతాం ప్రాప్తా న ప్రపేదుశ్చ తే క్రతుం।
తతస్తేషామనుమతే తద్విప్రైస్తు నరాధిపః॥ 1-249-24 (10844) 
సత్రం సమాపయామాస ఋత్విగ్భిరపరైః సహ।
తస్యైవంవర్తమానస్య కదాచిత్కాలపర్యయే॥ 1-249-25 (10845) 
సత్రమహార్తుకామస్య సంవత్సరశతం కిల।
ఋత్విజో నాభ్యపద్యంత సమాహర్తుం మహాత్మనః॥ 1-249-26 (10846) 
స చ రాజాఽకరోద్యత్నం మహాంతం ససుహృజ్జనః।
ప్రణిపాతేన సాంత్వేన దానేన చ మహాయశాః॥ 1-249-27 (10847) 
ఋత్విజోఽనునయామాస భూయో భూయస్త్వతంద్రితః।
తే చాస్య తమభిప్రాయం న చక్రురమితౌజసః॥ 1-249-28 (10848) 
స చాశ్రమస్థాన్రాజర్షిస్తానువాచ రుషాన్వితః।
యద్యహం పతితో విప్రాః శుశ్రూషాయాం న చ స్థితః॥ 1-249-29 (10849) 
ఆశు త్యాజ్యోఽస్మి యుష్మాభిర్బ్రాహ్మణైశ్చ జుగుప్సితః।
తన్నార్హథ క్రతుశ్రద్ధాం వ్యాఘాతయితుమద్య తాం॥ 1-249-30 (10850) 
అస్థానే వా పరిత్యాగం కర్తుం మే ద్విజసత్తమాః।
ప్రపన్న ఏవ వో విప్రాః ప్రసాదం కర్తుమర్హథ॥ 1-249-31 (10851) 
సాంత్వదానాదిభిర్వాక్యైస్తత్త్వతః కార్యవత్తయా।
ప్రసాదయిత్వా వక్ష్యామి యన్నః కార్యం ద్విజోత్తమాః॥ 1-249-32 (10852) 
అథవాఽహం పరిత్యక్తో భవద్భిర్ద్వేషకారణాత్।
ఋత్విజోఽన్యాన్గమిష్యామి యాజనార్థం ద్విజోత్తమాః॥ 1-249-33 (10853) 
ఏతావదుక్త్వా వచనం విరరామ స పార్థివః।
యదా న శేకూ రాజానం యాజనార్థం పరంతప॥ 1-249-34 (10854) 
తతస్తే యాజకాః క్రుద్ధాస్తమూచుర్నృపసత్తమం।
తవ కర్మాంయజస్రం వై వర్తంతే పార్థివోత్తమ॥ 1-249-35 (10855) 
తతో వయం పరిశ్రాంతాః సతతం కర్మవాహినః।
శ్రమాదస్మాత్పరిశ్రాంతాన్స త్వం నస్త్యక్తుమర్హసి॥ 1-249-36 (10856) 
బుద్ధిమోహం సమాస్థాయ త్వరాసంభావితోఽనఘ।
గచ్ఛ రుద్రసకాశం త్వం సహి త్వాం యాజయిష్యతి॥ 1-249-37 (10857) 
సాధిక్షేపం వచః శ్రుత్వా సంక్రుద్ధః శ్వేతకిర్నృపః।
కైలాసం పర్వతం గత్వా తప ఉగ్రం సమాస్థితః॥ 1-249-38 (10858) 
ఆరాధయన్మహాదేవం నియతః సంశితవ్రతః।
ఉపవాసపరో రాజందీర్ఘకాలమతిష్ఠత॥ 1-249-39 (10859) 
కదాచిద్ద్వాదశే కాలే కదాచిదపి షోడశే।
ఆహారమకరోద్రాజా మూలాని చ ఫలాని చ॥ 1-249-40 (10860) 
ఊర్ధ్వబాహుస్త్వనిమిషస్తిష్ఠన్స్థాణురివాచలః।
షణ్మాసానభవద్రాజా శ్వేతకిః సుసమాహితః॥ 1-249-41 (10861) 
తం తథా నృపశార్దూలం తప్యమానం మహత్తపః।
శంకరః పరమప్రీత్యా దర్శయామాస భారత॥ 1-249-42 (10862) 
ఉవాచ చైనం భగవాన్స్నిగ్ధగంభీరయా గిరా।
ప్రీతోఽస్మి నరశార్దూల తపసా తే పరంతప॥ 1-249-43 (10863) 
వరం వృణీష్వ భద్రం తే యం త్వమిచ్ఛసి పార్థివ।
ఏతచ్ఛ్రుత్వా తు వచనం రుద్రస్యామితతేజసః॥ 1-249-44 (10864) 
ప్రణిపత్య మహాత్మానం రాజర్షిః ప్రత్యభాషత।
యది మే భగవాన్ప్రీతః సర్వలోకనమస్కృతః॥ 1-249-45 (10865) 
స్వయం మాం దేవదేవేశ యాజయస్వ సురేశ్వర।
ఏతచ్ఛ్రుత్వా తు వచనం రాజ్ఞా తేన ప్రభాషితం॥ 1-249-46 (10866) 
ఉవాచ భగవాన్ప్రీతః స్మితపూర్వమిదం వచః।
నాస్మాకమేతద్విషయే వర్తతే యాజనం ప్రతి॥ 1-249-47 (10867) 
త్వయా చ సుమహత్తప్తం తపో రాజన్వరార్థినా।
యాజయిష్యామి రాజంస్త్వాం సమయేన పరంతప॥ 1-249-48 (10868) 
సమా ద్వాదశ రాజేంద్ర బ్రహ్మచారీ సమాహితః।
సతతం త్వాజ్యధారాభిర్యది తర్పయసేఽనలం॥ 1-249-49 (10869) 
కామం ప్రార్థయసే యం త్వం మత్తః ప్రాప్స్యసి తం నృప।
ఏవముక్తశ్చ రుద్రేణ శ్వేతకిర్మనుజాధిపః॥ 1-249-50 (10870) 
తథా చకార తత్సర్వం యథోక్తం శూలపాణినా।
పూర్ణే తు ద్వాదశే వర్షే పునరాయాన్మహేశ్వరః॥ 1-249-51 (10871) 
దృష్టైవ చ స రాజానం శంకరో లోకభావనః।
ఉవాచ పరమప్రీతః శ్వేతకిం నృపసత్తమం॥ 1-249-52 (10872) 
తోషితోఽహం నృపశ్రేష్ఠ త్వయేహాద్యేన కర్మణా॥
యాజనం బ్రాహ్మణానాం తు విధిదృష్టం పరంతప॥ 1-249-53 (10873) 
అతోఽహం త్వాం స్వయం నాద్య యాజయామి పరంతప।
మమాంశస్తు క్షితితలే మహాభాగో ద్విజోత్తమః॥ 1-249-54 (10874) 
దుర్వాసా ఇతి విఖ్యాతః స హి త్వాం యాజయిష్యతి।
మన్నియోగాన్మహాతేజాః సంభారాః సంభ్రియంతు తే॥ 1-249-55 (10875) 
ఏతచ్ఛ్రుత్వా తు వచనం రుద్రేణ సముదాహృతం।
స్వపురం పునరాగంయ సంభారాన్పునరార్జయత్॥ 1-249-56 (10876) 
తతః సంభృతసంభారో భూయో రుద్రముపాగమత్।
`ఉవాచ చ మహిపాలః ప్రాంజలిః ప్రణతః స్థితః।' 
సంభృతా మమ సంభారాః సర్వోపకరణాని చ॥  1-249-57 (10877) 
త్వత్ప్రసాదానమహాదేవ శ్వో మే దీక్షా భవేదితి।
ఏతచ్ఛ్రుత్వా తు వచనం తస్య రాజ్ఞో మహాత్మనః॥ 1-249-58 (10878) 
దుర్వాససం సమాహూయ రుద్రో వచనమబ్రవీత్।
ఏష రాజా మహాభాగః శ్వేతకిర్ద్విజసత్తమ॥ 1-249-59 (10879) 
ఏనం యాజయ విప్రేంద్ర మన్నియోగేన భూమిపం।
బాఢమిత్యేవ వచనం రుద్రం త్వృషిరువాచ హ॥ 1-249-60 (10880) 
తతః సత్రం సమభవత్తస్య రాజ్ఞో మహాత్మనః।
యథావిధి యథాకాలం యథోక్తం బహుదక్షిణం॥ 1-249-61 (10881) 
తస్మిన్పరిసమాప్తే తు రాజ్ఞః సత్రే మహాత్మనః।
దుర్వాససాఽభ్యనుజ్ఞాతా విప్రతస్థుః స్మ యాజకాః॥ 1-249-62 (10882) 
యే తత్ర దీక్షితాః సర్వే సదస్యాశ్చ మహౌజసః।
సోఽపి రాజన్మహాభాగః స్వపురం ప్రావిశత్తదా॥ 1-249-63 (10883) 
పూజ్యమానో మహాభాగైర్బ్రాహ్మణైర్వేదపారగైః।
బందిభిః స్తూయమానశ్చ నాగరైశ్చాభినందితః॥ 1-249-64 (10884) 
ఏవంవృత్తః స రాజర్షిః శ్వేతకిర్నృపసత్తమః।
కాలేన మహతా చాపి యయౌ స్వర్గమభిష్టుతః॥ 1-249-65 (10885) 
ఋత్విగ్భిః సహితః సర్వైః సదస్యైశ్చ సమన్వితః।
తస్య సత్రే పపౌ వహ్నిర్హవిద్వార్దశవత్సరాన్॥ 1-249-66 (10886) 
సతతం చాజ్యధారాభిరైకాత్ంయే తత్ర కర్మణి।
హవిషా చ తతో వహ్నిః పరాం తృప్తిమగచ్ఛత॥ 1-249-67 (10887) 
న చైచ్ఛత్పునరాదాతుం హవిరన్యస్య కస్యచిత్।
పాండువర్ణో వివర్ణశ్చ న యతావత్ప్రకాశతే॥ 1-249-68 (10888) 
తతో భఘవతో వహ్నేర్వికారః సమజాయత।
తేజసా విప్రహీణశ్చ గ్లానిశ్చైనం సమావిశత్॥ 1-249-69 (10889) 
స లక్షయిత్వా చాత్మానం తేజోహీనం హుతాశనః।
జగామ సదనం పుణ్యం బ్రహ్మణో లోకపూజితం॥ 1-249-70 (10890) 
తత్ర బ్రహ్మాణమాసీనమిదం వచనమబ్రవీత్।
భగవన్పరమా ప్రీతిః కృతా శ్వేతకినా మమ॥ 1-249-71 (10891) 
అరుచిశ్చాభవత్తీవ్రా తాం న శక్నోంయపోహితుం।
తేజసా విప్రహీణోఽస్మి బలేన చ జగత్పతే॥ 1-249-72 (10892) 
ఇచ్ఛేయం త్వత్ప్రసాదేన స్వాత్మనః ప్రకృతిం స్థిరాం।
ఏతచ్ఛ్రుత్వా హుతవహాద్భగవాన్సర్వలోకకృత్॥ 1-249-73 (10893) 
హవ్యవాహమిదం వాక్యమువాచ ప్రహసన్నివ।
త్వయా ద్వాదశ వర్షాణి వసోర్ధారాహుతం హవిః॥ 1-249-74 (10894) 
ఉపయుక్తం మహాభాగ తేన త్వాం గ్లానిరావిశత్।
తేజసా విప్రహీణత్వాత్సహసా హవ్యవాహన॥ 1-249-75 (10895) 
మాగమస్త్వం వ్యథాం వహ్నే ప్రకృతిస్థో భవిష్యసి।
అరుచిం నాశయిష్యేఽహం సమయం ప్రతిపద్య తే॥ 1-249-76 (10896) 
పురా దేవనియోగేన యత్త్వయా భస్మసాత్కృతం।
ఆలయం దేవశత్రూణాం సుఘోరం ఖాండవం వనం॥ 1-249-77 (10897) 
తత్ర సర్వాణి సత్వాని నివసంతి విభావసో।
తేషాం త్వం మేదసా తృప్తః ప్రకృతిస్థో భవిష్యసి॥ 1-249-78 (10898) 
గచ్ఛ శీఘ్రం ప్రదగ్ధుం త్వం తతో మోక్ష్యసి కిల్విషాత్।
ఏతచ్ఛుత్వా తు వచనం పరమేష్ఠిముఖాచ్చ్యుతం॥ 1-249-79 (10899) 
ఉత్తమం జవమాస్థాయ ప్రదుద్రావ హుతాశనః।
ఆగంయ ఖాండవం దావముత్తమం వీర్యమాస్థితః। 
సహసా ప్రాజ్వలచ్చాగ్నిః క్రుద్ధో వాయుసమీరితః॥  1-249-80 (10900) 
ప్రదీప్తం ఖాండవం దృష్ట్వా యే స్యుస్తత్ర నివాసినః।
పరమం యత్నేమాతిష్ఠన్పావకస్య ప్రశాంతయే॥ 1-249-81 (10901) 
కరైస్తు కరిణః శీఘ్రం జలమాదాయ సత్వరాః।
సిషిచుః పావకం క్రుద్ధాః శతశోఽథ సహస్రశః॥ 1-249-82 (10902) 
బహుశీర్షాస్తతో నాగాః శిరోభిర్జలసంతతిం।
ముముచుః పావకాభ్యాశే సత్వరాః క్రోధమూర్చ్ఛితాః॥ 1-249-83 (10903) 
తథైవాన్యాని సత్వాని నానాప్రహరణోద్యమైః।
విలయం పావకం శీఘ్రమనయన్భరతర్షభ॥ 1-249-84 (10904) 
అనేన తు ప్రకారేణ భూయోభూయశ్చ ప్రజ్వలన్।
సప్తకృత్వః ప్రశమితః ఖాండవే హవ్యవాహనః॥ ॥ 1-249-85 (10905) 
 
ఇతి శ్రీమన్మహాభారతే ఆదిపర్వణి ఖాండవదాహపర్వణి ఊనపంచాశదధికద్విశతతమోఽధ్యాయః॥ 249 ॥

Mahabharata - Adi Parva - Chapter Footnotes

1-249-20 ఇక్ష్వాకూణామధిరథో యజ్వా విపులదక్షిణః ఇతి ఙ. పాఠః॥ 1-249-37 త్వరాసంభావితః త్వరాయుక్తః॥ 1-249-73 ప్రకృతిం స్వభావం॥ 1-249-74 వసోర్ధారా పాత్రవిశేషః। యేన హూయమానం ఘృతద్రవ్యం సంతతధారారూపేణ క్షరతి। తేన హుతం హవిరర్థాద్ధృతమేవ వసోర్ధారాం జుహోతీత్యుపక్రంయ ఘృతస్య వా ఏవమేషా ధారేతి వాక్యశేషాత్॥ 1-249-75 ఉపయుక్తం భుక్తం॥ ఊనపంచాశదధికద్విశతతమోఽధ్యాయః॥ 249 ॥



ఆదిపర్వ - అధ్యాయ 250

॥ శ్రీః ॥

1.250. అధ్యాయః 250 

Mahabharata - Adi Parva - Chapter Topics

పునర్నివేదితవిఘ్నవృత్తాంతేన బ్రహ్మణా ఆజ్ఞుప్తస్యాగ్నేః కృష్ణార్జునౌప్రతి ఆగమనం॥ 1 ॥ వైశంపాయనేన జనమేజయంప్రతి ఖాండవదాహకారణకథనసమాపనం॥ 2 ॥ అర్జునేన దివ్యానాం రథాశ్వధనురాదీనాం యాచనం॥ 3 ॥

Mahabharata - Adi Parva - Chapter Text

1-250-0 (10906) 
వైశంపాయన ఉవాచ। 1-250-0x (1321) 
స తు నైరాశ్యమాపన్నః సదా గ్లానిసమన్వితః।
పితామహముపాగచ్ఛత్సంక్రుద్ధో హవ్యవాహనః॥ 1-250-1 (10907) 
తచ్చ సర్వం యథాన్యాయం బ్రహ్మణే సంన్యవేదయత్।
ఉవాచ చైవనం భగవాన్ముహూర్తం స విచింత్య తు॥ 1-250-2 (10908) 
ఉపాయః పరిదృష్టో మే యథా త్వం ధక్ష్యసేఽనఘ।
కాలం చ కంచిత్క్షమతాం తతస్తద్ధక్ష్యతే భవాన్॥ 1-250-3 (10909) 
భవిష్యతః సహాయౌ తే నరనారాయణౌ తదా।
తాభ్యాం త్వం సహితో దావం ధక్ష్యసే హవ్యవాహన॥ 1-250-4 (10910) 
ఏవమస్త్వితి తం వహ్నిర్బ్రహ్మాణం ప్రత్యభాషత।
సంభూతౌ తౌ విదిత్వా తు నరనారాయణావృషీ॥ 1-250-5 (10911) 
కాలస్య మహతో రాజంస్తస్య వాక్యం స్వయంభువః।
అనుస్మృత్య జగామాథ పునరేవ పితామహం॥ 1-250-6 (10912) 
అబ్రవీచ్చ తదా బ్రహ్మా యథా త్వం ధక్ష్యసేఽనల।
ఖాండవం దావమద్యైవ మిషతోఽస్య శచీపతేః॥ 1-250-7 (10913) 
నరనారాయణౌ యౌ తౌ పూర్వదేవౌ విభావసో।
సంప్రాప్తౌ మానుషే లోకే కార్యార్థం హి దివౌకసాం॥ 1-250-8 (10914) 
అర్జునం వాసుదేవం చ యౌ తౌ లోకోఽభిమన్యతే।
తావేతౌ సహితావేహి ఖాండవస్య సమీపతః॥ 1-250-9 (10915) 
తౌ త్వం యాచస్వ సాహాయ్యే దాహార్థం ఖాండవస్య చ।
తతో ధక్ష్యసి తం దావం రక్షితం త్రిదశైరపి॥ 1-250-10 (10916) 
తౌ తు సత్వాని సర్వాణి యత్నతో వారయిష్యతః।
దేవరాజం చ సహితౌ తత్ర మే నాస్తి సంశయః॥ 1-250-11 (10917) 
ఏతచ్ఛ్రుత్వా తు వచనం త్వరితో హవ్యవాహనః।
కృష్ణపార్థావుపాగంయ యమర్థం త్వభ్యభాషత॥ 1-250-12 (10918) 
తం తే కథితవానస్మి పూర్వమేవ నృపోత్తమ।
తచ్ఛ్రుత్వా వచనం త్వగ్నేర్బీభత్సుర్జాతవేదసం॥ 1-250-13 (10919) 
అబ్రవీన్నృపశార్దూల తత్కాలసదృశం వచః।
దిధక్షుం ఖాండవం దావమకామస్య శతక్రతోః॥ 1-250-14 (10920) 
అర్జున ఉవాచ। 1-250-15x (1322) 
ఉత్తమాస్త్రాణి మే సంతి దివ్యాని చ బహూని చ।
యైరహం శక్నుయాం యోద్ధుమపి వజ్రధరాన్బహూన్॥ 1-250-15 (10921) 
ధనుర్మే నాస్తి భగవన్బాహువీర్యేణ సంమితం।
కుర్వతః సమరే యత్నం వేగం యద్విషహేన్మమ॥ 1-250-16 (10922) 
శరైశ్చ మేఽర్థో బహుభిరక్షయైః క్షిప్రమస్యతః।
న హి వోఢుం రథః శక్తః శరాన్మమ యథేప్సితాన్॥ 1-250-17 (10923) 
అశ్వాంశ్చ దివ్యానిచ్ఛేయం పాండురాన్వాతరంహసః।
రథం చ మేఘనిర్ఘోషం సూర్యప్రతిమతేజసం॥ 1-250-18 (10924) 
తథా కృష్ణస్య వీర్యేణ నాయుధం విద్యతే సమం।
యేన నాగాన్పిశాచాంశ్చ నిహన్యాన్మాధవో రణే॥ 1-250-19 (10925) 
ఉపాయం కర్మసిద్ధౌ చ భఘవన్వక్తుమర్హసి।
నివారయేయం యేనేంద్రం వర్షమాణం మహావనే॥ 1-250-20 (10926) 
పౌరుషేణ తు యత్కార్యం తత్కర్తాఽహం స్మ పావక।
కరణాని సమర్థాని భగవందాతుమర్హసి॥ ॥ 1-250-21 (10927) 
 
ఇతి శ్రీమన్మహాభారతే ఆదిపర్వణి ఖాండవదాహపర్వణి పంచాశదధికద్విశతతమోఽధ్యాయః॥ 250 ॥




ఆదిపర్వ - అధ్యాయ 251

॥ శ్రీః ॥

1.251. అధ్యాయః 251 

Mahabharata - Adi Parva - Chapter Topics

అగ్నినా వరుణాత్ ఆహృతానాం రథాదీనాం అర్జునాయ దానం॥ 1 ॥ అగ్నేః ఖాండవదాహారంభః॥ 2 ॥

Mahabharata - Adi Parva - Chapter Text

1-251-0 (10928) 
వైశంపాయన ఉవాచ। 1-251-0x (1323) 
ఏవముక్తః స భగవాంధూమకేతుర్హుతాశనః।
చింతయామాస వరుణం లోకపాలం దిదృక్షయా॥ 1-251-1 (10929) 
ఆదిత్యముదకే దేవం నివసంతం జలేశ్వరం।
స చ తచ్చింతితం జ్ఞాత్వా దర్శయామాస పావకం॥ 1-251-2 (10930) 
తమబ్రవీద్భమకేతుః ప్రతిగృహ్య జలేశ్వరం।
చతుర్థం లోకపాలానాం దేవదేవం సనాతనం॥ 1-251-3 (10931) 
సోమేన రాజ్ఞా యద్దత్తం ధనుశ్చైవేషుధీ చ తే।
తత్ప్రయచ్ఛోభయం శీఘ్రం రథం చ కపిలక్షణం॥ 1-251-4 (10932) 
కార్యం చ సుమహత్పార్థో గాండీవేన కరిష్యతి।
చక్రేణ వాసుదేవశ్చ తన్మమాద్య ప్రదీయతాం॥ 1-251-5 (10933) 
దదానీత్యేవ వరుణః పావకం ప్రత్యభాషత।
తదద్భుతం మహావీర్యం యశఃకీర్తివివర్ధనం॥ 1-251-6 (10934) 
సర్వశస్త్రైరనాధృష్యం సర్వశస్త్రప్రమాథి చ।
సర్వాయుధమహామాత్రం పరసైన్యప్రధర్షణం॥ 1-251-7 (10935) 
ఏకం శతసహస్రేణ సంమితం రాష్ట్రవర్ధనం।
చిత్రముచ్చావచైర్వర్ణైః శోభితం శ్లక్ష్ణమవ్రణం॥ 1-251-8 (10936) 
దేవదానవగంధర్వైః పూజితం శాశ్వతీః సమాః।
ప్రాదాచ్చైవ ధనూరత్నమక్షయ్యౌ చ మహేషుధీ॥ 1-251-9 (10937) 
రథం చ దివ్యాశ్వయుజం కపిప్రవరకేతనం।
ఉపేతం రాజతైరశ్వైర్గాంధర్వైర్హేమమాలిభిః॥ 1-251-10 (10938) 
పాండురాభ్రప్రతీకాశైర్మనోవాయుసమైర్జవే।
సర్వోపకరణైర్యుక్తమజయ్యం దేవదానవైః॥ 1-251-11 (10939) 
భావుమంతం మహాఘోషం సర్వరత్నమనోరమం।
ససర్జ యం సుతపసా భౌమనో భువనప్రభుః॥ 1-251-12 (10940) 
ప్రజాపతిరనిర్దేశ్యం యస్య రూపం రవేరివ।
యం స్మ సోమః సమారుహ్య దానవానజయత్ప్రభుః॥ 1-251-13 (10941) 
నవమేఘప్రతీకాశం జ్లలంతమివ చ శ్రియా।
ఆశ్రితౌ తం రథశ్రేష్ఠం శక్రాయుధసమావుభౌ॥ 1-251-14 (10942) 
తాపనీయా సురుచిరా ధ్వజయష్టిరనుత్తమా।
తస్యాం తు వానరో దివ్యః సింహశార్దూలకేతనః॥ 1-251-15 (10943) 
`హనూమాన్నామ తేజస్వీ కామరూపీ మహాబలః।'
దిధక్షన్నివ తత్ర స్మ సంస్థితో మూర్ధ్న్యశోభత। 
ధ్వజే భూతాని తత్రాసన్వివిధాని మహాంతి చ॥  1-251-16 (10944) 
నాదేన రిపుసైన్యానాం యేషాం సంజ్ఞా ప్రణశ్యతి।
స తం నానాపతాకాభిః శోభితం రథసత్తమం॥ 1-251-17 (10945) 
ప్రదక్షిణముపావృత్య దైవతేభ్యః ప్రణంయ చ।
సన్నద్ధః కవచీ ఖడ్గీ బద్ధగోధాంగులిత్రకః॥ 1-251-18 (10946) 
ఆరురోహ తదా పార్థో విమానం సుకృతీ యథా।
తచ్చ దివ్యం ధనుః శ్రేష్ఠం బ్రహ్మణా నిర్మితం పురా॥ 1-251-19 (10947) 
గాండీవముపసంగృహ్య బభూవ ముదితోఽర్జునః।
హుతాశనం పురస్కృత్య తతస్తదపి వీర్యవాన్॥ 1-251-20 (10948) 
జగ్రాహ బలమాస్థాయ జ్యయా చ యుయుజే ధనుః।
మౌర్వ్యాం తు యోజ్యమానాయాం బలినా పాండవేన హ॥ 1-251-21 (10949) 
యేఽశృష్వన్కూజితం యత్ర తేషాం వై వ్యథితం మనః।
లబ్ధ్వా రథం ధనుశ్చైవ తథాఽక్షయ్యే మహేషుధీ॥ 1-251-22 (10950) 
బభూవ కల్యః కౌంతేయః ప్రహృష్టః సాహ్యకర్మణి।
వజ్రనాభం తతశ్చక్రం దదౌ కృష్ణాయ పావకః॥ 1-251-23 (10951) 
ఆగ్నేయమస్త్రం దయితం స చ కల్యోఽభవత్తదా।
అబ్రవీత్పావకశ్చైవమేతేన మధుసూదన॥ 1-251-24 (10952) 
అమానుషానపి రణే జేష్యసి త్వమసంశయం।
అనేన తు మనుష్యాణాం దేవానామపి చాహవే॥ 1-251-25 (10953) 
రక్షఃపిశాచదైత్యానాం నాగానాం చాధికస్తథా।
భవిష్యసి న సందేహః ప్రవరోఽపి నిబర్హణే॥ 1-251-26 (10954) 
క్షిప్తం క్షిప్తం రణే చైతత్త్వయా మాధవ శత్రుషు।
హత్వాఽప్రతిహతం సంఖ్యే పాణిమేష్యతి తే పునః॥ 1-251-27 (10955) 
వైశంపాయన ఉవాచ। 1-251-28x (1324) 
వరుణశ్చ దదౌ తస్మై గదామశనినిఃస్వనాం।
దైత్యాంతకరణీం ఘోరాం నాంనా కౌమోదకీం ప్రభుః॥ 1-251-28 (10956) 
తతః పావకమబ్రూతాం ప్రహృష్టావర్జునాచ్యుతౌ।
కృతాస్త్రౌ శస్త్రసంపన్నౌ రథినౌ ధ్వజినావపి॥ 1-251-29 (10957) 
కల్యౌ స్వో భగవన్యోద్ధుమపి సర్వైః సురాసురైః।
కిం పునర్వజ్రిణైకేన పన్నగార్థే యుయుత్సతా॥ 1-251-30 (10958) 
అర్జున ఉవాచ। 1-251-31x (1325) 
చక్రపాణిర్హృషీకేశో విచరన్యుధి వీర్యవాన్।
చక్రేణ భస్మసాత్సర్వం విసృష్టేన తు వీర్యవాన్। 
త్రిషు లోకేషు తన్నాస్తి యన్న కుర్యాజ్జనార్దనః॥  1-251-31 (10959) 
గాండీవం ధనురాదాయ తథాఽక్షయ్యే మహేషుధీ।
అహమప్యుత్సహే లోకాన్విజేతుం యుధి పావక॥ 1-251-32 (10960) 
సర్వతః పరివార్యైవం దావమేతం మహాప్రభో।
కామం సంప్రజ్వలాద్యైవ కల్యౌ స్వః సాహ్యకర్మణి॥ 1-251-33 (10961) 
`యది ఖాండవమేష్యతి ప్రమాదా-
త్సగణో వా పరిరక్షితుం మహేంద్రః। 
శరతాడితగాత్రకుండలానాం
కదనం ద్రక్ష్యతి దేవవాహినీనాం॥'  1-251-34 (10962) 
వైశంపాయన ఉవాచ। 1-251-35x (1326) 
ఏవముక్తః స భగవాందాశార్హేణార్జునేన చ।
తైజసం రపమాస్థాయ దావం దగ్ధుం ప్రచక్రమే॥ 1-251-35 (10963) 
సర్వతః పరివార్యాథ సప్తార్చిర్జ్వలనస్తథా।
దదాహ ఖాండవం దావం యుగాంతమివ దర్శయన్॥ 1-251-36 (10964) 
ప్రతిగృహ్య సమావిశ్య తద్వనం భరతర్షభ।
మేఘస్తనితనిర్ఘోషః సర్వభూతాన్యకంపయత్॥ 1-251-37 (10965) 
దహ్యతస్తస్య చ బభౌ రూపం దావస్య భారత।
మేరోరివ నగేంద్రస్య కీర్ణస్యాంశుమతోంశుభిః॥ ॥ 1-251-38 (10966) 
 
ఇతి శ్రీమన్మహాభారతే ఆదిపర్వణి ఖాండవదాహపర్వణి ఏకపంచాశదధికద్విశతతమోఽధ్యాయః॥ 251 ॥

Mahabharata - Adi Parva - Chapter Footnotes

1-251-2 ఆదిత్యమదితేః పుత్రం॥ 1-251-7 మహామాత్రం ప్రధానం॥ 1-251-12 భౌమనో విశ్వకర్మా॥ 1-251-15 సింహశార్దూలవద్భయంకరః కేతనః కాయోయస్య సః॥ 1-251-23 కల్యః సమర్థః వజ్రం వరత్రా సా నాభౌ యస్య తత్॥ 1-251-27 హత్వా హత్వా రిపూన్సంఖ్యే ఇతి ఘ. పాత॥ ఏకపంచాశదధికద్విశతతమోఽధ్యాయః॥ 251 ॥



ఆదిపర్వ - అధ్యాయ 252

॥ శ్రీః ॥

1.252. అధ్యాయః 252 

Mahabharata - Adi Parva - Chapter Topics

ఖాండవదాహం దృష్ట్వా త్రస్తైర్దేవైః ప్రార్థితేనేంద్రేణ జలవర్షణం॥ 1 ॥

Mahabharata - Adi Parva - Chapter Text

1-252-0 (10967) 
వైశంపాయన ఉవాచ। 1-252-0x (1327) 
తౌ రథాభ్యాం రథశ్రేష్ఠౌ దావస్యోభయతః స్థితౌ।
దిక్షు సర్వాసు భూతానాం చక్రాతే కదనం మహత్॥ 1-252-1 (10968) 
యత్ర యత్ర చ దృశ్యంతే ప్రాణినః ఖాండవాలయాః।
పలాయంతః ప్రవీరౌ తౌ తత్రతత్రాభ్యధావతాం॥ 1-252-2 (10969) 
ఛిద్రం న స్మ ప్రపశ్యంతి రథయోరాశుచారిణోః।
ఆవిద్ధావేవ దృశ్యేతే రథినౌ తౌ రథోత్తమౌ॥ 1-252-3 (10970) 
ఖాండవే దహ్యమానే తు భూతాన్యథ సహస్రశః।
ఉత్పేతుర్భైరవాన్నాదాన్వినదంతః సమంతతః॥ 1-252-4 (10971) 
దగ్ధైకదేశా బహవో నిష్టప్తాశ్చ తథాఽపరే।
స్ఫుటితాక్షా విశీర్ణాశ్చ విప్లుతాశ్చ తథాఽపరే॥ 1-252-5 (10972) 
సమాలింగ్య సుతానన్యే పితౄన్భ్రాతౄనథాఽపరే।
త్యక్తుం న శేకుః స్నేహేన తత్రైవ నిధనం గతాః॥ 1-252-6 (10973) 
సందష్టదశనాశ్చాన్యే సముత్పేతురనేకశః।
తతస్తేఽతీవ ఘూర్ణంతః పునరగ్నౌ ప్రపేదిరే॥ 1-252-7 (10974) 
దగ్ధపక్షాక్షిచరణా విచేష్టంతో మహీతలే।
తత్రతత్ర స్మ దృశ్యంతే వినశ్యంతః శరీరిణః॥ 1-252-8 (10975) 
జలాశయేషు తప్తేషు క్వాథ్యమానేషు వహ్నినా।
గతసత్వాః స్మ దృశ్యంతే కూర్మమత్స్యాః సమంతతః॥ 1-252-9 (10976) 
శరీరైరపరే దీప్తైర్దేహవంత ఇవాగ్నయః।
అదృశ్యంత వనే తత్ర ప్రాణినః ప్రాణిసంక్షయే॥ 1-252-10 (10977) 
కాంశ్చిదుత్పతతః పార్థః శరైః సంఛిద్య ఖండశః।
పాతయామాస విహగాన్ప్రదీప్తే వసురేతసి॥ 1-252-11 (10978) 
తే శరాచితసర్వాంగా నినదంతో మహారవాన్।
ఊర్ధ్వముత్పత్య వేగేన నిపేతుః ఖాండవే పునః॥ 1-252-12 (10979) 
శరైరభ్యాహతానాం చ సంఘశః స్మ వనౌకసాం।
విరావః శుశ్రువే ఘోరః సముద్రస్యేవ మథ్యతః॥ 1-252-13 (10980) 
వహ్నేశ్చాపి ప్రదీప్తస్య ఖముత్పేతుర్మహార్చిషః।
జనయామాసురుద్వేగం సుమహాంతం దివౌకసాం॥ 1-252-14 (10981) 
తేనార్చిషా సుసంతప్తా దేవాః సర్షిపురోగమాః।
తతో జగ్ముర్మహాత్మానః సర్వ ఏవ దివౌకసః। 
శతక్రతుం సహస్రాక్షం దేవేశమసురార్దనం॥  1-252-15 (10982) 
దేవా ఊచుః। 1-252-16x (1328) 
కిం న్విమే మానవాః సర్వే దహ్యంతే చిత్రభానునా।
కచ్చిన్న సంక్షయః ప్రాప్తో లోకానామమరేశ్వర॥ 1-252-16 (10983) 
వైశంపాయన ఉవాచ। 1-252-17x (1329) 
తచ్ఛ్రుత్వా వృత్రహా తేభ్యః స్వయమేవాన్వవేక్ష్య చ।
ఖాండవస్య విమోక్షార్థం ప్రయయౌ హరివాహనః॥ 1-252-17 (10984) 
మహతా రథబృందేన నానారూపేణ వాసవః।
ఆకాశం సమవాకీర్య ప్రవవర్ష సురేశ్వరః॥ 1-252-18 (10985) 
తతోఽక్షమాత్రా వ్యసృజంధారాః శతసహస్రశః।
చోదితా దేవరాజేన జలదాః ఖాండవం ప్రతి॥ 1-252-19 (10986) 
అసంప్రాప్తాస్తు తా ధారాస్తేజసా జాతవేదసః।
ఖ ఏవ సముశుష్యంత నకాశ్చిత్పావకం గతాః॥ 1-252-20 (10987) 
తతో నముచిహా క్రుద్ధో భృశమర్చిష్మతస్తదా।
పునరేవ మహామేఘైరంభాంసి వ్యసృజద్బహు॥ 1-252-21 (10988) 
అర్చిర్ధారాభిసంబద్ధం ధూమవిద్యుత్సమాకులం।
బభూవ తద్వనం ఘోరం స్తనయిత్నుసమాకులం॥ ॥ 1-252-22 (10989) 
 
ఇతి శ్రీమన్మహాభారతే ఆదిపర్వణి ఖాండవదాహపర్వణి ద్విపంచాశదధికద్విశతతమోఽధ్యాయః॥ 252 ॥

Mahabharata - Adi Parva - Chapter Footnotes

1-252-3 ఆవిద్ధావేవ అలాతచక్రవద్భ్రామితావేవ॥ ద్విపంచాశదధికద్విశతతమోఽధ్యాయః॥ 252 ॥



ఆదిపర్వ - అధ్యాయ 253

॥ శ్రీః ॥

1.253. అధ్యాయః 253 

Mahabharata - Adi Parva - Chapter Topics

ఇంద్రాభివృష్టస్య జలస్యార్జునేన నివారణం॥ 1 ॥ పుత్రం నిగీర్యాకాశముత్పతంత్యాః తక్షకభార్యాయాః అర్జునేన శిరశ్ఛేదః॥ 2 ॥ ఇంద్రేణ స్వకృతవాయువర్షమోహితాదర్జునాత్తక్షకపుత్రస్యాశ్వసేనస్య మోచనం॥ 3 ॥ పావకాన్ముముక్షూణాం నాగాదీనాం మారణం॥ 4 ॥ ఇంద్రస్య కృష్ణార్జునాభ్యాం యుద్ధం॥ 5 ॥

Mahabharata - Adi Parva - Chapter Text

1-253-0 (10990) 
వైశంపాయన ఉవాచ। 1-253-0x (1330) 
తస్యాథ వర్షతో వారి పాండవః ప్రత్యవారయత్।
శరవర్షేణ బీభత్సురుత్తమాస్త్రాణి దర్శయన్॥ 1-253-1 (10991) 
ఖాండవం చ వనం సర్వం పాండవో బహుభిః శరైః।
ప్రాచ్ఛాదయదమేయాత్మా నీహారేణేవ చంద్రమాః॥ 1-253-2 (10992) 
న చ స్మ కించిచ్ఛక్నోతి భూతం నిశ్చరితుం తతః।
సంఛాద్యమానే ఖే బాణైరస్యతా సవ్యసాచినా॥ 1-253-3 (10993) 
తక్షకస్తు న తత్రాసీన్నాగరాజో మహాబలః।
దహ్యమానే వనే తస్మిన్కురుక్షేత్రం గతో హి సః॥ 1-253-4 (10994) 
అశ్వసేనోఽభవత్తత్ర తక్షకస్య సుతో బలీ।
స యత్నమకరోత్తీవ్రం మోక్షార్థం జాతవేదసః॥ 1-253-5 (10995) 
న శశాక స నిర్గంతుం నిరుద్ధోఽర్జునపత్రిభిః।
మోక్షయామాస తం మాతా నిగీర్య భుజగాత్మజా॥ 1-253-6 (10996) 
తస్య పూర్వం శిరో గ్రస్తం పుచ్ఛమస్య నిగీర్యతే।
నిగీర్య సోర్ధ్వమక్రామత్సుతం నాగీ ముముక్షయా॥ 1-253-7 (10997) 
తస్యాః శరేణ తీక్ష్ణేన పృథుధారేణ పాండవః।
శిరశ్చిచ్ఛేద గచ్ఛంత్యాస్తామపశ్యచ్ఛచీపతిః॥ 1-253-8 (10998) 
తం ముమోచయిషుర్వజ్రీ వాతవర్షేణ పాండవం।
మోహయామాస తత్కాలమశ్వసేనస్త్వముచ్యత॥ 1-253-9 (10999) 
తాం చ మాయాం తదా దృష్టా ఘోరాం నాగేన వంచితః।
ద్విధా త్రిధా చ ఖగతాన్ప్రాణినః పాండవోచ్ఛినత్॥ 1-253-10 (11000) 
శశాప తం చ సంక్రుద్ధో బీభత్సుర్జిహ్మగామినం।
పావకో వాసుదేవశ్చాప్యప్రతిష్ఠో భవిష్యసి॥ 1-253-11 (11001) 
తతో జిష్ణుః సహస్రాక్షం ఖం వితత్యాశుగైః శరైః।
యోధయామాస సంక్రుద్ధో వంచనాం తామనుస్మరన్॥ 1-253-12 (11002) 
దేవరాజోఽపి తం దృష్ట్వా సంరబ్ధం సమరేఽర్జునం।
స్వమస్త్రమసృజత్తీవ్రం ఛాదయిత్వాఽఖిలం నభః॥ 1-253-13 (11003) 
తతో వాయుర్మహాఘోషః క్షోభయన్సర్వసాగరాన్।
వియత్స్థో జనయన్మేఘాంజలధారాసమాకులాన్॥ 1-253-14 (11004) 
తతోఽశనిముచో ఘోరాంస్తడిత్స్తనితనిఃస్వనాన్।
తద్విఘాతార్థమసృజదర్జునోఽప్యస్త్రముత్తమం॥ 1-253-15 (11005) 
వాయవ్యమభిమంత్ర్యాథ ప్రతిపత్తివిశారదః।
తేనేంద్రాశనిమేఘానాం వీర్యౌజస్తద్వినాశితం॥ 1-253-16 (11006) 
జలధారాశ్చ తాః శోషం జగ్ముర్నేశుశ్చ విద్యుతః।
క్షణేన చాభవద్వ్యోమ సంప్రశాంతరజస్తమః॥ 1-253-17 (11007) 
సుఖశీతానిలవహం ప్రకృతిస్థార్కమండలం।
నిష్ప్రతీకారహృష్టశ్చ హుతభుగ్వివిధాకృతిః॥ 1-253-18 (11008) 
సిచ్యమానో వసౌఘైస్తైః ప్రాణినాం దేహనిఃసృతైః।
ప్రజజ్వాలాథ సోఽర్చిష్మాన్స్వనాదైః పూరయంజగత్॥ 1-253-19 (11009) 
కృష్ణాభ్యాం రక్షితం దృష్ట్వా తం చ దావమహంకృతాః।
ఖముత్పేతుర్మహారాజ సుపర్ణాద్యాః పతత్త్రిణః॥ 1-253-20 (11010) 
గరుత్మాన్వజ్రసదృశైః పక్షతుండనఖైస్తథా।
ప్రహర్తుకామో న్యపతదాకాశాత్కృష్ణపాండవౌ॥ 1-253-21 (11011) 
తథైవోరగసంఘాతాః పాండవస్య సమీపతః।
ఉత్సృజంతో విషం ఘోరం నిపేతుర్జ్వలితాననాః॥ 1-253-22 (11012) 
తాంశ్చకర్త శరైః పార్థః సరోషాగ్నిసముక్షితైః।
వివిశుశ్చాపి తం దీప్తం దేహాభావాయ పావకం॥ 1-253-23 (11013) 
తతః సురాః సగంధర్వా యక్షరాక్షసపన్నగాః।
ఉత్పేతుర్నాదమతులముత్సృజంతో రణార్థినః॥ 1-253-24 (11014) 
అయఃకణపచక్రాశ్మభుశుండ్యుద్యతబాహవః।
కృష్ణపార్థౌ జిఘాంసంతః క్రోధసంమూర్చ్ఛితౌజసః॥ 1-253-25 (11015) 
తేషామతివ్యాహరతాం శస్త్రవర్షం ప్రముంచతాం।
ప్రమమాథోత్తమాంగాని బీభత్సుర్నిశితైః శరైః॥ 1-253-26 (11016) 
కృష్ణశ్చ సుమహాతేజాశ్చక్రేణారివినాశనః।
దైత్యదానవసంఘానాం చకార కదనం మహత్॥ 1-253-27 (11017) 
అథాపరే శరైర్విద్ధాశ్చక్రవేగేరితాస్తథా।
వేలామివ సమాసాద్య వ్యతిష్ఠన్నమితౌజసః॥ 1-253-28 (11018) 
తతః శక్రోఽతిసక్రుద్ధస్త్రిదశానాం మహేశ్వరః।
పాండురం గజమాస్థాయ తావుభౌ సముపాద్రవత్॥ 1-253-29 (11019) 
వేగేనాశనిమాదాయ వజ్రమస్త్రం చ సోఽసృజత్।
హతావేతావితి ప్రాహ సురానసురసూదనః॥ 1-253-30 (11020) 
తతః సముద్యతాం దృష్ట్వా దేవేంద్రేణ మహాశనిం।
జగృహుః సర్వశస్త్రాణి స్వాని స్వాని సురాస్తథా॥ 1-253-31 (11021) 
కాలదండం యమో రాజన్ గదాం చైవ ధనేశ్వరః।
పాశాంశ్చ తత్ర వరుణో విచిత్రాం చ తథాఽశనిం॥ 1-253-32 (11022) 
స్కందః శక్తిం సమాదాయ తస్థౌ మేరురివాచలః।
ఓషధీర్దీప్యమానాశ్చ జగృహాతేఽస్వినావపి॥ 1-253-33 (11023) 
జగృహే చ ధనుర్ధాతా ముసలం తు జయస్తథా।
పర్వతం చాపి జగ్రాహ క్రూద్ధస్త్వష్టా మహాబలః॥ 1-253-34 (11024) 
అంశస్తు శక్తిం జగ్రాహ మృత్యుర్దేవః పరశ్వధం।
ప్రగృహ్య పరిఘం ఘోరం విచచారార్యమా అపి॥ 1-253-35 (11025) 
మిత్రశ్చ క్షురపర్యంతం చక్రమాదాయ తస్థివాన్।
పూషా భగశ్చ సంక్రుద్ధః సవితా చ విశాంపతే॥ 1-253-36 (11026) 
ఆత్తకార్ముకనిస్త్రింశాః కృష్ణాపార్థౌ ప్రదుద్రువుః।
రుద్రాశ్చ వసవశ్చైవ మరుతశ్చ మహాబలాః॥ 1-253-37 (11027) 
విశ్వేదేవాస్తథా సాధ్యా దీప్యమానాః స్వతేజసా।
ఏతే చాన్యే చ బహవో దేవాస్తౌ పురుషోత్తమౌ॥ 1-253-38 (11028) 
కృష్ణపార్థౌ జిఘాంసంతః ప్రతీయుర్వివిధాయుధాః।
తత్రాద్భుతాన్యదృశ్యంత నిమిత్తాని మహాహవే॥ 1-253-39 (11029) 
యుగాంతసమరూపాణి భూతసంమోహనాని చ।
తథా దృష్ట్వా సుసంరబ్ధం శక్రం దేవైః సహాచ్యుతౌ॥ 1-253-40 (11030) 
అభీతౌ యుధి దుర్ధర్షౌ తస్థతుః సజ్జకార్ముకౌ।
ఆగచ్ఛతస్తతో దేవానుభౌ యుద్ధవిశారదౌ॥ 1-253-41 (11031) 
వ్యతాడయేతాం సంక్రుద్ధౌ శరైర్వజ్రోపమైస్తదా।
అసకృద్భగ్నసంకల్పాః సురాశ్చ బహుశః కృతాః॥ 1-253-42 (11032) 
భయాద్రణం పరిత్యజ్య శఖ్రమేవాభిశిశ్రియుః।
దృష్ట్వా నివారితాందేవాన్మాధవేనార్జునేన చ॥ 1-253-43 (11033) 
ఆశ్చర్యమగమంస్తత్ర మునయో నభసి స్థితాః।
శక్రశ్చాపి తయోర్వీర్యముపలభ్యాసకృద్రణే॥ 1-253-44 (11034) 
బభూవ పరమప్రీతో భూయశ్చైతావయోధయత్।
తతోఽశ్మవర్షం సుమహద్వ్యసృజత్పాకశాసనః॥ 1-253-45 (11035) 
భూయ ఏవ తదా వీర్యం జిజ్ఞాసుః సవ్యసాచినః।
తచ్ఛైరర్జునో వర్షం ప్రతిజఘ్నేఽత్యమర్షితః॥ 1-253-46 (11036) 
విఫలం క్రియమాణం తత్సమవేక్ష్య శతక్రతుః।
భూయః సంవర్ధయామాస తద్వర్షం పాకశాసనః॥ 1-253-47 (11037) 
సోశ్మవర్షం మహావేగైరిషుభిః పాకశాసనిః।
విలయం గమయామాస హర్షయన్పితరం తథా॥ 1-253-48 (11038) 
తత ఉత్పాట్య పాణిభ్యాం మందరాచ్ఛిఖరం మహత్।
సద్రుమం వ్యసృజచ్ఛక్రో జిఘాంసుః పాండునందనం॥ 1-253-49 (11039) 
తతోఽర్జునో వేగవద్భిర్జ్వలితాగ్రైరజిహ్మగైః।
శరైర్విధ్వంసయామాస గిరేః శృంగం సహస్రధా॥ 1-253-50 (11040) 
గిరేర్విశీర్యమాణస్య తస్య రూపం తదా బభౌ।
సార్కచంద్రగ్రహస్యేవ నభసః పరిశీర్యతః॥ 1-253-51 (11041) 
తేనాభిపతతా దావం శైలేన మహతా భృశం।
శృంగేణ నిహతాస్తత్ర ప్రాణినః ఖాండవాలయాః॥ ॥ 1-253-52 (11042) 
 
ఇతి శ్రీమన్మహాభారతే ఆదిపర్వణి ఖాండవదాహపర్వణి త్రిపంచాశదధికద్విశతతమోఽధ్యాయః॥ 253 ॥ ॥ సమాప్తం చ ఖాండవదాహపర్వ ॥




ఆదిపర్వ - అధ్యాయ 254

॥ శ్రీః ॥

1.254. అధ్యాయః 254 

 
(అథ మయదర్శనపర్వ  ॥ 19 ॥)

Mahabharata - Adi Parva - Chapter Topics

దేవేషు పరాజితేషు అశరీరవాణీశ్రవణేన ఇంద్రస్య నివృత్తిః॥ 1 ॥ పలాయమానం మయం హంతుముద్యుక్తే శ్రీకృష్ణే ఆత్మానం శరణాగతస్య మయస్య అర్జునేనాభయదానం॥ 2 ॥ ఖాండవదాహేఽపి అశ్వసేనాదీనామదాహస్య వైశంపాయనేన కథనం॥ 3 ॥

Mahabharata - Adi Parva - Chapter Text

1-254-0 (11043) 
వైశంపాయన ఉవాచ। 1-254-0x (1331) 
తథా శైలనిపాతేన భీషితాః ఖాండవాలయాః।
దానవా రాక్షసా నాగాస్తరక్ష్వృక్షవనౌకసః॥ 1-254-1 (11044) 
ద్విపాః ప్రభిన్నాః శార్దూలాః సింహాః కేసరిణస్తథా।
మృగాశ్చ మహిషాశ్చైవ శతశః పక్షిణస్తథా॥ 1-254-2 (11045) 
సముద్విగ్నా విససృపుస్తథాన్యా భూతజాతయః।
తం దావం సముదైక్షంత కృష్ణౌ చాభ్యుద్యతాయుధౌ॥ 1-254-3 (11046) 
ఉత్పాతనాదశబ్దేన త్రాసితా ఇవ చాభవన్।
తే వనం ప్రసమీక్ష్యాథ దహ్యమానమనేకధా॥ 1-254-4 (11047) 
కృష్ణమభ్యుద్యతాస్త్రం చ నాదం ముముచురుల్బణం।
తేన నాదేన రౌద్రేణ నాదేన చ విభావసోః॥ 1-254-5 (11048) 
రరాస గగనం కృత్స్నముత్పాతజలదైరివ।
తతః కృష్ణో మహాబాహుః స్వతేజోభాస్వరం మహత్॥ 1-254-6 (11049) 
చక్రం వ్యసృజదత్యుగ్రం తేషాం నాశాయ కేశవః।
తేనార్తా జాతయః క్షుద్రాః సదానవనిశాచరాః॥ 1-254-7 (11050) 
నికృత్తాః శతశః సర్వా నిపేతురనలం క్షణాత్।
తత్రాదృశ్యంత తే దైత్యాః కృష్ణచక్రవిదారితాః॥ 1-254-8 (11051) 
వసారుధిరసంపృక్తాః సంధ్యాయామివ తోయదాః।
పిశాచాన్పక్షిణో నాగాన్పశూంశ్చైవ సహస్రశః॥ 1-254-9 (11052) 
నిఘ్నంశ్చరతి వార్ష్ణేయః కాలవత్తత్ర భారత।
క్షిప్తం క్షిప్తం పునశ్చక్రం కృష్ణస్యామిత్రఘాతినః॥ 1-254-10 (11053) 
ఛిత్త్వానేకాని సత్వాని పాణిమేతి పునః పునః।
తథా తు నిఘ్నతస్తస్య పిశాచోరగరాక్షసాన్॥ 1-254-11 (11054) 
బభూవ రూపమత్యుగ్రం సర్వభూతాత్మనస్తదా।
సమేతానాం చ సర్వేషాం దానవానాం చ సర్వశః॥ 1-254-12 (11055) 
విజేతా నాభవత్కశ్చిత్కృష్ణపాండవయోర్మృధే।
తయోర్బలాత్పరిత్రాతుం తం చ దావం యదా సురాః॥ 1-254-13 (11056) 
నాశక్నువఞ్శమయితుం తదాఽభూవన్పరాఙ్ముఖాః।
శతక్రతుస్తు సంప్రేక్ష్య విముఖానమరాంస్తథా॥ 1-254-14 (11057) 
బభూవ ముదితో రాజన్ప్రశంసన్కేశవార్జునౌ।
నివృత్తేష్వథ దేవేషు వాగువాచాశరీరిణీ॥ 1-254-15 (11058) 
శతక్రతుం సమాభాష్య మహాగంభీరనిఃస్వనా।
న తే సఖా సన్నిహితస్తక్షకో భుజగోత్తమః॥ 1-254-16 (11059) 
దాహకాలే ఖాండవస్య కురుక్షేత్రం గతో హ్యసౌ।
న చ శక్యౌ యుధా జేతుం కథంచిదపి వాసవ॥ 1-254-17 (11060) 
వాసుదేవార్జునావేతౌ నిబోధ వచనాన్మమ।
నరనారాయణావేతౌ పూర్వదేవౌ దివి శ్రుతౌ॥ 1-254-18 (11061) 
భవానప్యభిజానాతి యద్వీర్యౌ యత్పరాక్రమౌ।
నైతౌ శక్యౌ దురాధర్షౌ విజేతుమజితౌ యుధి॥ 1-254-19 (11062) 
అపి సర్వేషు లోకేషు పురాణావృషిసత్తమౌ।
పూజనీయతమావేతావపి సర్వైః సురాసురైః॥ 1-254-20 (11063) 
యక్షరాక్షసగంధర్వనరకిన్నరపన్నగైః।
తస్మాదితః సురైః సార్ధం గంతుమర్హసి వాసవ॥ 1-254-21 (11064) 
దిష్టం చాప్యనుపశ్యైతత్ఖాండవస్య వినాశనం।
ఇతి వాక్యముపశ్రుత్య తథ్యమిత్యమరేశ్వరః॥ 1-254-22 (11065) 
క్రోధామర్షౌ సముత్సృజ్య సంప్రతస్థే దివం తదా।
తం ప్రస్థితం మహాత్మానం సమవేక్ష్య దివౌకసః॥ 1-254-23 (11066) 
సహితాః సేనయా రాజన్ననుజగ్ముః పురందరం।
దేవరాజం తదా యాంతం సహ దేవైరవేక్ష్య తు॥ 1-254-24 (11067) 
వాసుదేవార్జునౌ వీరౌ సింహనాదం వినేదతుః।
దేవరాజే గతే రాజన్ప్రహృష్టౌ కేశవార్జునౌ॥ 1-254-25 (11068) 
నిర్విశంకం వనం వీరౌ దాహయామాసతుస్తదా।
స మారుత ఇవాభ్రాణి నాశయిత్వాఽర్జునః సురాన్॥ 1-254-26 (11069) 
వ్యధమచ్ఛరసంఘాతైర్దేహినః ఖాండవాలయాన్।
న చ స్మ కించిచ్ఛక్నోతి భూతం నిశ్చరితుం తతః॥ 1-254-27 (11070) 
సంఛిద్యమానమిషుభిరస్యతా సవ్యసాచినా।
నాశక్నువంశ్చ భూతాని మహాంత్యపి రణేఽర్జునం॥ 1-254-28 (11071) 
నిరీక్షితుమమోఘాస్త్రం యోద్ధుం చాపి కుతో రణే।
శతం చైకేన వివ్యాధ శతేనైకం పతత్రిణాం॥ 1-254-29 (11072) 
వ్యసవస్తేఽపతన్నగ్నౌ సాక్షాత్కాలహతా ఇవ।
న చాలభంత తే శర్మ రోధఃసు విషమేషు చ॥ 1-254-30 (11073) 
పితృదేవనివాసేషు సంతాపశ్చాప్యజాయత।
భూతసంఘాశ్చ బహవో దీనాశ్చక్రుర్మహాస్వనం॥ 1-254-31 (11074) 
రురుదుర్వారణాశ్చైవ తథా మృగతరక్షవః।
తేన శబ్దేన విత్రేసుర్గంగోదధిచరా ఝషాః॥ 1-254-32 (11075) 
విద్యాధరగణాశ్చైవ యే చ తత్ర వనౌకసః।
న త్వర్జునం మహాబాహో నాపి కృష్ణం జనార్దనం॥ 1-254-33 (11076) 
నిరీక్షితుం వై శక్నోతి కశ్చిద్యోద్ధుం కుతః పునః।
ఏకాయనగతా యేఽపి నిష్పేతుస్తత్ర కేచన॥ 1-254-34 (11077) 
రాక్షసా దానవా నాగా జఘ్నే చక్రేణ తాన్హరిః।
తే తు భిన్నశిరోదేహాశ్చక్రవేగాద్గతాసవః॥ 1-254-35 (11078) 
పేతురన్యే మహాకాయాః ప్రదీప్తే వసురేతసి।
సమాంసరుధిరౌధైశ్చ వసాభిశ్చాపి తర్పితః॥ 1-254-36 (11079) 
ఉపర్యాకాశగో భూత్వా విధూమః సమపద్యత।
దీప్తాక్షో దీప్తజిహ్వశ్చ సంప్రదీప్తమహాననః॥ 1-254-37 (11080) 
దీప్తోర్ధ్వకేశః పింగాక్షః పిబన్ప్రాణభృతాం వసాం।
తాం స కృష్ణార్జునకృతాం సుధాం ప్రాప్య హుతాశనః॥ 1-254-38 (11081) 
బభూవ ముదితస్తృప్తః పరాం నిర్వృతిమాగతః।
తథాఽసురం మయం నామ తక్షకస్య నివేశనాత్॥ 1-254-39 (11082) 
విప్రద్రవంతం సహసా దదర్శ మధుసూదనః।
తమగ్నిః ప్రార్థయామాస దిధక్షుర్వాతసారథిః॥ 1-254-40 (11083) 
శరీరవాంజటీ భూత్వా నదన్నివ బలాహకః।
విజ్ఞాయ దానవేంద్రాణాం మయం వై శిల్పినాం వరం॥ 1-254-41 (11084) 
జిఘాంసుర్వాసుదేవస్తం చక్రముద్యంయ ధిష్ఠితః।
స చక్రముద్యతం దృష్ట్వా దిధక్షంతం చ పావకం॥ 1-254-42 (11085) 
అభిధావార్జునేత్యేవం మయస్త్రాహీతి చాబ్రవీత్।
తస్య భీతస్వనం శ్రుత్వా మా భైరితి ధనంజయః॥ 1-254-43 (11086) 
ప్రత్యువాచ మయం పార్థో జీవయన్నివ భారత।
తం న భేతవ్యమిత్యాహ మయం పార్థో దయాపరః॥ 1-254-44 (11087) 
తం పార్థేనాభయే దత్తే నముచేర్భ్రాతరం మయం।
న హంతుమైచ్ఛద్దాశార్హః పావకో న దదాహ చ॥ 1-254-45 (11088) 
తద్వనం పావకో ధీమాందినాని దశ పంచ చ।
దదాహ కృష్ణపార్థాభ్యాం రక్షితః పాకశాసనాత్॥ 1-254-46 (11089) 
తస్మిన్వనే దహ్యమానే షడగ్నిర్న దదాహ చ।
అశ్వసేనం మయం చైవ చతురః శార్ంగకాంస్తథా॥ ॥ 1-254-47 (11090) 
 
ఇతి శ్రీమన్మహాభారతే ఆదిపర్వణి మయదర్శనపర్వణి చతుఃపంచాశదధికద్విశతతమోఽధ్యాయః॥ 254 ॥




ఆదిపర్వ - అధ్యాయ 255

॥ శ్రీః ॥

1.255. అధ్యాయః 255 

Mahabharata - Adi Parva - Chapter Topics

శార్ంగకాణాం మోచనకారణే జనమేజయేన పృష్టే వైశంపాయనేన మందపాలోపాఖ్యానకథనారంభః॥ 1 ॥ తపసా పితృలోకం గతస్యాప్యనవాప్తతపఃఫళస్య మందపాలస్య దేవాజ్ఞయా ప్రజోత్పాదనార్థం పునర్భూమావాగమనం॥ 2 ॥ తత్ర శార్ంగ్యాం జరితాయాం పుత్రచతుష్టయోత్పాదనం॥ 3 ॥ సపుత్రాం జరితాం ఖాండవే విసృజ్య లపితానాంన్యాఽన్యయా శార్ంగ్యా సంగతస్య మందపాలస్య విప్రరూపాగ్నిదర్శనం॥ 4 ॥ తస్య ఖాండవదిధక్షాం జ్ఞాత్వా పుత్రరక్షణార్థం స్తుతాదగ్నేర్వరలాభః॥ 5 ॥

Mahabharata - Adi Parva - Chapter Text

1-255-0 (11091) 
జనమేజయ ఉవాచ। 1-255-0x (1332) 
కిమర్థం శార్ంగకానగ్నిర్న దదాహ తథా గతే।
తస్మిన్వనే దహ్యమానే బ్రహ్మన్నేతత్ప్రచక్ష్వ మే॥ 1-255-1 (11092) 
అదాహే హ్యశ్వసేనస్య దానవస్య మయస్య చ।
కారణం కీర్తితం బ్రహ్మఞ్శార్ంగకాణాం న కీర్తితం॥ 1-255-2 (11093) 
తదేతదద్భుతం బ్రహ్మఞ్శార్ంగకాణామనామయం।
కీర్తయస్వాగ్నిసంమర్దే కథం తే న వినాశితాః॥ 1-255-3 (11094) 
వైశంపాయన ఉవాచ। 1-255-4x (1333) 
యదర్థం శార్ంగకానగ్నిర్న దదాహ తథా గతే।
తత్తే సర్వం ప్రవక్ష్యామి యథా భూతమరిందమ॥ 1-255-4 (11095) 
ధర్మజ్ఞానాం ముఖ్యతమస్తపస్వీ సంశితవ్రతః।
ఆసీన్మహర్షిః శ్రుతవాన్మందపాల ఇతి శ్రుతః॥ 1-255-5 (11096) 
స మార్గమాశ్రితో రాజన్నృషీణామూర్ధ్వరేతసాం।
స్వాధ్యాయవాంధర్మరతస్తపస్వీ విజితేంద్రియః॥ 1-255-6 (11097) 
స గత్వా తపసః పారం దేహముత్సృజ్య భారత।
జగామ పితృలోకాయ న లేభే తత్ర తత్ఫలం॥ 1-255-7 (11098) 
స లోకానఫలాందృష్ట్వా తపసా నిర్జితానపి।
పప్రచ్ఛ ధర్మరాజస్య సమీపస్థాందివౌకసః॥ 1-255-8 (11099) 
మందపాల ఉవాచ। 1-255-9x (1334) 
కిమర్థమావృతా లోకా మమైతే తపసాఽర్జితాః।
కిం మయా న కృతం తత్ర యస్యైతత్కర్మణః ఫలం॥ 1-255-9 (11100) 
తత్రాహం తత్కరిష్యామి యదర్థమిదమావృతం।
ఫలమేతస్య తపసః కథయధ్వం దివౌకసః॥ 1-255-10 (11101) 
దేవా ఊచుః। 1-255-11x (1335) 
ఋణినో మానవా బ్రహ్మంజాయంతే యేన తచ్ఛృణు।
క్రియాభిర్బ్రహ్మచర్యేణ ప్రజయా చ న సంశయః॥ 1-255-11 (11102) 
తదపాక్రియతే సర్వం యజ్ఞేన తపసా సుతైః।
తపస్వీ యజ్ఞకృచ్చాసి న చ తే విద్యతే ప్రజా॥ 1-255-12 (11103) 
త ఇమే ప్రసవస్యార్థే తవ లోకాః సమావృతాః।
ప్రజాయస్వ తతో లోకానుపభోక్ష్యసి పుష్కలాన్॥ 1-255-13 (11104) 
పున్నాంనో నరకాత్పుత్రస్త్రాయతే పితరం శ్రుతిః।
తస్మాదపత్యసంతానే యతస్వ బ్రహ్మసత్తమ॥ 1-255-14 (11105) 
వైశంపాయన ఉవాచ। 1-255-15x (1336) 
తచ్ఛ్రుత్వా మందపాలస్తు వచస్తేషాం దివౌకసాం।
క్వ ను శీఘ్రమపత్యం స్యాద్బహులం చేత్యచింతయత్॥ 1-255-15 (11106) 
స చింతయన్నభ్యగచ్ఛత్సుబహుప్రసవాన్ఖగాన్।
శార్ంగికాం శార్ంగకో భూత్వా జరితాం సముపేయివాన్॥ 1-255-16 (11107) 
తస్యాం పుత్రానజనయచ్చతురో బ్రహ్మవాదినః।
తానపాస్య స తత్రైవ జగామ లపితాం ప్రతి॥ 1-255-17 (11108) 
బాలాన్స తానండగతాన్సహ మాత్రా మునిర్వనే।
తస్మిన్గతే మహాభాగే లపితాం ప్రతి భారత॥ 1-255-18 (11109) 
అపత్యస్నేహసంయుక్తా జరితా బహ్వచింతయత్।
తేన త్యక్తానసంత్యాజ్యానృషీనండగతాన్వనే॥ 1-255-19 (11110) 
న జహౌ పుత్రశోకార్తా జరితా ఖాండవే సుతాన్।
బభార చైతాన్సంజాతాన్స్వవృత్త్యా స్నేహవిక్లవా॥ 1-255-20 (11111) 
తతోఽగ్నిం ఖాండవం దగ్ధుమాయాంతం దృష్టవానృషిః।
మందపాలశ్చరంస్తస్మిన్వనే లపితయా సహ॥ 1-255-21 (11112) 
తం సంకల్పం విదిత్వాగ్నేర్జ్ఞాత్వా పుత్రాంశ్చ బాలకాన్।
సోఽభితుష్టావ విప్రర్షిబ్రార్హ్మణో జాతవేదసం॥ 1-255-22 (11113) 
పుత్రాన్ప్రతివదన్భీతో లోకపాలం మహౌజసం।  1-255-23 (11114) 
మందపాల ఉవాచ।
త్వమగ్నే సర్వలోకానాం ముఖం త్వమసి హవ్యవాట్॥  1-255-23x (1337) 
త్వమంతః సర్వభూతానాం గూఢశ్చరసి పావక।
త్వామేకమాహుః కవయస్త్వామాహుస్త్రివిధం పునః॥ 1-255-24 (11115) 
త్వామష్టధా కల్పయిత్వా యజ్ఞవాహమకల్పయన్।
త్వయా విశ్వమిదం సృష్టం వదంతి పరమర్షయః॥ 1-255-25 (11116) 
త్వదృతే హి జగత్కృత్స్నం సద్యో నశ్యేద్ధుతాశన।
తుభ్యం కృత్వా నమో విప్రాః స్వకర్మవిజితాం గతిం॥ 1-255-26 (11117) 
గచ్ఛంతి సహ పత్నీభిః సుతైరపి చ శాశ్వతీం।
త్వామగ్నే జలదానాహుః ఖేవిషక్తాన్సవిద్యుతః॥ 1-255-27 (11118) 
దహంతి సర్వభూతాని త్వత్తో నిష్క్రంయ హేతయః।
జాతవేదస్త్వయైవేదం విశ్వం సృష్టం మహాద్యుతే॥ 1-255-28 (11119) 
తవైవ కర్మవిహితం భూతం సర్వం చరాచరం।
త్వయాపో విహితాః పూర్వం త్వయి సర్వమిదం జగత్॥ 1-255-29 (11120) 
త్వయి హవ్యం చ కవ్యం చ యథావత్సంప్రతిష్ఠితం।
త్వమేవ దహనో దేవ త్వం ధాతా త్వం బృహస్పతిః॥ 1-255-30 (11121) 
త్వమశ్వినౌ యమౌ మిత్రః సోమస్త్వమసి చానిలః।  1-255-31 (11122) 
వైశంపాయన ఉవాచ।
ఏవం స్తుతస్తదా తేన మందపాలేన పావకః॥  1-255-31x (1338) 
తుతోష తస్య నృపతే మునేరమితతేజసః।
ఉవాచ చైనం ప్రీతాత్మా కిమిష్టం కరవాణి తే॥ 1-255-32 (11123) 
తమబ్రవీన్మందపాలః ప్రాంజలిర్హవ్యవాహనం।
ప్రదహన్ఖాండవం దావం మమ పుత్రాన్విసర్జయ॥ 1-255-33 (11124) 
తథేతి తత్ప్రతిశ్రుత్య భగవాన్హవ్యవాహనః।
ఖాండవే తేన కాలే న ప్రజజ్వాల దిదక్షయా॥ ॥ 1-255-34 (11125) 
 
ఇతి శ్రీమన్మహాభారతే ఆదిపర్వణి మయదర్శనపర్వణి పంచపంచాశదధికద్విశతతమోఽధ్యాయః॥ 255 ॥

Mahabharata - Adi Parva - Chapter Footnotes

1-255-23 పుత్రాణాం దహనాద్భీతో ఇతి ఙ. పాఠః॥ పంచపంచాశదధికద్విశతతమోఽధ్యాయః॥ 255 ॥



ఆదిపర్వ - అధ్యాయ 256

॥ శ్రీః ॥

1.256. అధ్యాయః 256 

Mahabharata - Adi Parva - Chapter Topics

ప్రజ్వలదగ్నిదర్శనేన జరితాయాః స్వపుత్రైః సంవాదః॥ 1 ॥

Mahabharata - Adi Parva - Chapter Text

1-256-0 (11126) 
వైశంపాయన ఉవాచ। 1-256-0x (1339) 
తతః ప్రజ్వలితే వహ్నౌ శార్ంగకాస్తే సుదుఃఖితాః।
వ్యథితాః పరమోద్విగ్నా నాధిజగ్ముః పరాయణం॥ 1-256-1 (11127) 
నిశాంయ పుత్రకాన్బాలాన్మాతా తేషాం తపస్వినీ।
జరితా శోకదుఃఖార్తా విలలాప సుదుఃఖితా॥ 1-256-2 (11128) 
జరితోవాచ। 1-256-3x (1340) 
అయమగ్నిర్దహన్కక్షమిత ఆయాతి భీషణః।
జగత్సందీపయన్భీమో మమ దుఃఖవివర్ధనః॥ 1-256-3 (11129) 
ఇమే చ మాం కర్షయంతి శిశవో మందచేతసః।
అబర్హాశ్చరణైర్హీనాః పూర్వేషాం నః పరాయణాః॥ 1-256-4 (11130) 
త్రాసయంశ్చాయమాయాతి లేలిహానో మహీరుహాన్।
అజాతపక్షాశ్చ సుతా న శక్తాః సరణే మమ॥ 1-256-5 (11131) 
ఆదాయ చ న శక్నోమి పుత్రాంస్తరితుమాత్మనా।
న చ త్యక్తుమహం శక్తా హృదయం దూయతీవ మే॥ 1-256-6 (11132) 
కం తు జహ్యామహం పుత్రం కమాదాయ వ్రజాంయహం।
కింను మే స్యాత్కృతం కృత్వా మన్యధ్వం పుత్రకాః కథం॥ 1-256-7 (11133) 
చింతయానా విమోక్షం వో నాధిగచ్ఛామి కించన।
ఛాదయిష్యామి వో గాత్రైః కరిష్యే మరణం సహ॥ 1-256-8 (11134) 
జరితారౌ కులం హ్యేతజ్జ్యేష్ఠత్వేన ప్రతిష్ఠితం।
సారిసృక్కః ప్రజాయేత పితౄణాం కులవర్ధనః॥ 1-256-9 (11135) 
స్తంబమిత్రస్తపః కుర్యాద్ద్రోణో బ్రహ్మవిదాం వరః।
ఇత్యేవముక్త్వా ప్రయయౌ పితా వో నిర్ఘృణః పురా॥ 1-256-10 (11136) 
కముపాదాయ శక్యేయం గంతుం కష్టాఽఽపదుత్తమా।
కిం ను కృత్వా కృతం కార్యం భవేదితి చ విహ్వలా। 
నాపశ్యత్స్వధియా మోక్షం స్వసుతానాం తదానలాత్॥  1-256-11 (11137) 
వైశంపాయన ఉవాచ। 1-256-12x (1341) 
ఏవం బ్రువాణాం శార్ంగాస్తే ప్రత్యూచురథ మాతరం।
స్నేహముత్సృజ్య మాతస్త్వం పత యత్ర న హవ్యవాట్॥ 1-256-12 (11138) 
అస్మాస్విహ వినష్టేషు భవితారః సుతాస్తవ।
త్వయి మాతర్వినష్టాయాం న నః స్యాత్కులసంతతిః॥ 1-256-13 (11139) 
అన్వవేక్ష్యైతదుభయం క్షేమం స్యాద్యత్కులస్య నః।
తద్వై కర్తుం పరః కాలో మాతరేష భవేత్తవ॥ 1-256-14 (11140) 
మా త్వం సర్వవినాశాయ స్నేహం కార్షీః సుతేషు నః।
న హీదం కర్మ మోఘం స్యాల్లోకకామస్య నః పితుః॥ 1-256-15 (11141) 
జరితోవాచ। 1-256-16x (1342) 
ఇదమాఖోర్బిలం భూమౌ వృక్షస్యాస్య సమీపతః।
తదావిశధ్వం త్వరితా వహ్నేరత్ర న వో భయం॥ 1-256-16 (11142) 
తతోఽహం పాంసునా ఛిద్రమపిధాస్యామి పుత్రకాః।
ఏవం ప్రతికృతం మన్యే జ్వలతః కృష్ణవర్త్మనః॥ 1-256-17 (11143) 
తత ఏష్యాంయతీతేఽగ్నౌ విహంతుం పాంసుశంచయం।
రోచతామేష వో వాదో మోక్షార్థం చ హుతాశనాత్॥ 1-256-18 (11144) 
శార్ంగకా ఊచుః। 1-256-19x (1343) 
అబర్హాన్మాంసభూతాన్నః క్రవ్యాదాఖుర్వినాశయేత్।
పశ్యమానా భయమిదం ప్రవేష్టుం నాత్ర శక్నుమః॥ 1-256-19 (11145) 
కథమగ్నిర్న నో ధక్ష్యేత్కథమాఖుర్న నాశయేత్।
కథం న స్యాత్పితా మోఘః కథం మాతా ధ్రియేత నః॥ 1-256-20 (11146) 
బిల ఆఖోర్వినాశః స్యాదగ్నేరాకాశచారిణాం।
అన్వవేక్ష్యైతదుభయం శ్రేయాందాహో న భక్షణం॥ 1-256-21 (11147) 
గర్హితం మరణం నః స్యాదాఖునా భక్షితే బిలే।
శిష్టాదిష్టః పరిత్యాగః శరీరస్య హుతాశనాత్॥ 1-256-22 (11148) 
`అగ్నిదాహే తు నియతం బ్రహ్మలోకే ధ్రువా గతిః॥' ॥  1-256-23 (11149) 
 
ఇతి శ్రీమన్మహాభారతే ఆదిపర్వణి మయదర్శనపర్వణి షట్పంచాశదధికద్విశతతమోఽధ్యాయః॥ 256 ॥

Mahabharata - Adi Parva - Chapter Footnotes

1-256-15 నోఽస్మాకం సర్వవినాశాయ సర్వేషాం వినాశాయ సుతేషు స్నేహం మాకార్షీరితి సంబంధః॥ 1-256-18 విహంతుం దూరీకర్తుంం। వాదో వచనం॥ 1-256-19 క్రవ్యాదాఖుర్మాంసాద ఉందురుః। పశ్యమానాః పశ్యంతః॥ 1-256-20 మోఘో నిష్ఫలాఽపత్యోత్పత్తిః। ధ్రియేత జీవేత॥ 1-256-22 శిష్టాదిష్టః శిష్టైరాదిష్టః॥ షట్పంచాశదధికద్విశతతమోఽధ్యాయః॥ 256 ॥



ఆదిపర్వ - అధ్యాయ 257

॥ శ్రీః ॥

1.257. అధ్యాయః 257 

Mahabharata - Adi Parva - Chapter Topics

పుత్రైః సహ సంవాదానంతరం జరితాయాః స్థానాంతరగమనం॥ 1 ॥

Mahabharata - Adi Parva - Chapter Text

1-257-0 (11150) 
జరితోవాచ। 1-257-0x (1344) 
అస్మాద్బిలాన్నిష్పతితమాఖుం శ్యేనో జహార తం।
క్షుద్రం పద్భ్యాం గృహీత్వా చ యాతో నాత్ర భయం హి వః॥ 1-257-1 (11151) 
శార్ంగకా ఊచుః। 1-257-2x (1345) 
న హృతం తం వయం విద్మః శ్యేనేనాఖుం కథంచన।
అన్యేఽపి భితారోఽత్ర తేభ్యోఽపి భమేవ నః॥ 1-257-2 (11152) 
సంశయో వహ్నిరాగచ్ఛేద్దృష్టం వాయోర్నివర్తనం।
మృత్యుర్నో బిలవాసిభ్యో బిలే స్యాన్నాత్ర సంశయః॥ 1-257-3 (11153) 
నిఃసంశయాత్సంశయితో మృత్యుర్మాతర్విశిష్యతే।
చర ఖే త్వం యథాన్యాయం పుత్రానాప్స్యసి శోభనాన్॥ 1-257-4 (11154) 
జరితోవాచ। 1-257-5x (1346) 
అహం వేగేన తం యాంతమద్రాక్షం పతతాం వరం।
బిలాదాఖుం సమాదాయ శ్యేనం పుత్రా మహాబలం॥ 1-257-5 (11155) 
తం పతంతం మహావేగా త్వరితా పృష్ఠతోఽన్వగాం।
ఆశిషోఽస్య ప్రయుంజానా హరతో మూషికం బిలాత్॥ 1-257-6 (11156) 
యో నో ద్వేష్టారమాదాయ శ్యేనరాజ ప్రధావసి।
భవ త్వం దివమాస్థాయ నిరమిత్రో హిరణ్మయః॥ 1-257-7 (11157) 
స యదా భక్షితస్తేన శ్యేనేనాఖుః పతత్రిణా।
తదాహం తమనుజ్ఞాప్య ప్రత్యుపాయాం పునర్గృహం॥ 1-257-8 (11158) 
ప్రవిశధ్వం బిలం పుత్రా విశ్రబ్ధా నాస్తి వో భయం।
శ్యేనేన మమ పశ్యంత్యా హృత ఆఖుర్మహాత్మనా॥ 1-257-9 (11159) 
శార్ంగకా ఊచుః। 1-257-10x (1347) 
న విద్మహే హృతం మాతః శ్యేనైనాఖుం కథంచన।
అవిజ్ఞాయ న శక్యామః ప్రవేష్టం వివరం భువః॥ 1-257-10 (11160) 
జరితోవాచ। 1-257-11x (1348) 
అహం తమభిజానామి హృతం శ్యేనేన మూషికం।
నాస్తి వోఽత్ర భయం పుత్రాః క్రియతాం వచనం మమ॥ 1-257-11 (11161) 
శార్ంగకా ఊచుః। 1-257-12x (1349) 
న త్వం మిథ్యోపచారేణ మోక్షయేథా భయాద్ధి నః।
సమాకులేషు జ్ఞానేషు న బుద్ధికృతమేవ తత్॥ 1-257-12 (11162) 
న చోపకృతమస్మాభిర్న చాస్మాన్వేత్థ యే వయం।
పీడ్యమానా బిభర్ష్యస్మాన్కా సతీ కే వయం తవ॥ 1-257-13 (11163) 
తరుణీ దర్శీయాఽసి సమర్థా భర్తురేషణే।
అనుగచ్ఛ పతిం మాతుః పుత్రానాప్స్యసి శోమనాన్॥ 1-257-14 (11164) 
వయమస్నిం సమావిశ్య లోకానాప్స్యామ శోభనాన్।
అథాస్మాన్న దహేదగ్నిరాయాస్త్వం పునరేవ నః॥ 1-257-15 (11165) 
వైశంపాయన ఉవాచ। 1-257-16x (1350) 
ఏవముక్తా తతః శార్ంగీ పుత్రానుత్సృజ్య ఖాండవే।
జగామ త్వరితా దేశం క్షేమమగ్నేరనామయం॥ 1-257-16 (11166) 
తతస్తీక్ష్ణార్చిరభ్యాగాత్త్వరితో హవ్యవాహనః।
యత్ర శార్ంగా వభూవుస్తే మందపాలస్య పుత్రకాః॥ 1-257-17 (11167) 
తతస్తం జ్వలితం దృష్ట్వా జ్వలనం తే విహంగమాః।
`వ్యథితాః కరుణా వాచః శ్రావయామాసురంతికాత్।' 
జరితారిస్తతో వాక్యం శ్రావయామాస పావకం॥ ॥  1-257-18 (11168) 
 
ఇతి శ్రీమన్మహాభారతే ఆదిపర్వణి మయదర్శనపర్వణి సప్తపంచాశదధికద్విశతతమోఽధ్యాయః॥ 257 ॥

Mahabharata - Adi Parva - Chapter Footnotes

1-257-3 వహ్నిరాగచ్ఛేదిత్యత్ర సంశయో యతో వాయోః సకాశాద్వహ్నేతి వర్తనం దృష్టం॥ 1-257-5 అహం వైశ్యేనమాయాంతం ఇతి ఙ. పాఠః॥ సప్తపంచాశదధికద్విశతతమోఽధ్యాయః॥ 257 ॥



ఆదిపర్వ - అధ్యాయ 258

॥ శ్రీః ॥

1.258. అధ్యాయః 258 

Mahabharata - Adi Parva - Chapter Topics

జరితార్యాదీనాం చతుర్ణాం శార్ంగకాణాం పరస్పరం సంవాదః॥ 1 ॥ స్తుత్యా ప్రసన్నేనాగ్నినా తేభ్యోఽభయదానం॥ 2 ॥ శార్ంగకాణాం ప్రార్థనయా అగ్నినా మార్జారాణాం దాహః॥ 3 ॥

Mahabharata - Adi Parva - Chapter Text

1-258-0 (11169) 
జరితారిరువాచ। 1-258-0x (1351) 
పురతః కృచ్ఛ్రకాలస్య ధీమాంజాగర్తి పురుషః।
స కృచ్ఛ్రకాలం సంప్రాప్య వ్యథాం నైవైతి కర్హిచిత్॥ 1-258-1 (11170) 
యస్తు కృచ్ఛ్రమనుప్రాప్తం విచేతా నావబుధ్యతే।
సకృచ్ఛ్రకాలే వ్యథితో న శ్రేయో విందతే మహత్॥ 1-258-2 (11171) 
సారిసృక్వ ఉవాచ। 1-258-3x (1352) 
ధీరస్త్వమసి మేధావీ ప్రాణకృచ్ఛ్రమిదం చ నః।
ప్రాజ్ఞః శూరో బహూనాం హి భవత్యేకో న సంశయః॥ 1-258-3 (11172) 
స్తంబమిత్ర ఉవాచ। 1-258-4x (1353) 
జ్యేష్ఠస్తాతో భవతి వై జ్యేష్ఠో ముంచతి కృచ్ఛ్రతః।
జ్యేష్ఠశ్చేన్న ప్రజానాతి నీయాన్కిం కరిష్యతి॥ 1-258-4 (11173) 
ద్రోణ ఉవాచ। 1-258-5x (1354) 
హిరణ్యరేతాస్త్వరితో జలన్నాయాతి నః క్షయం।
సప్తజిహ్వాననః క్రూరో లిహానో విసర్పతి॥ 1-258-5 (11174) 
వైశంపాయన ఉవాచ। 1-258-6x (1355) 
ఏవం సంభాష్య తేఽన్యోన్యం మందపాలస్య పుత్రకాః।
తుష్టువుః ప్రయతా భూత్వా యథాఽగ్నిం శృణు పార్థివ॥ 1-258-6 (11175) 
జరితారిరువాచ। 1-258-7x (1356) 
ఆత్మాఽసి వాయోర్జ్వలన శరీరమసి వీరుధాం।
యోనిరాపశ్చ తే శుక్రం యోనిస్త్వమసి చాంభసః॥ 1-258-7 (11176) 
ఊర్ధ్వం చాధశ్చ సర్పంతి పృష్ఠతః పార్శ్వతస్తథా।
అర్చిషస్తే మహావీర్య రశ్యమః సవితుర్యథా॥ 1-258-8 (11177) 
సారిసృక్క ఉవాచ। 1-258-9x (1357) 
మాతా ప్రణష్టా పితరం న విద్మః
పక్షా జాతా నై నో ధూమకేతో। 
న నస్త్రాతా విద్యతే వై త్వదన్య-
స్తస్మాదస్మాంస్త్రాహి బాలాంస్త్వమగ్నే॥  1-258-9 (11178) 
యదగ్నే తే శివం రూపం యే చ తే సప్త హేతయః।
తేన నః పరిపాహి త్వమార్తాన్నః శరణైషిణః॥ 1-258-10 (11179) 
త్వమేవైకస్తపసే జప్తవేదో
నాన్యస్తప్తా విద్యతే గోషు దేవ। 
ఋషీనస్మాన్బాలకాన్పాలయస్వ
పరేణాస్మాన్ప్రేహి వై హవ్యవాహ॥  1-258-11 (11180) 
స్తంబమిత్ర ఉవాచ। 1-258-12x (1358) 
సర్వమగ్నే త్వమేవైకస్త్వయి సర్వమిదం జగత్।
త్వం ధారయసి భూతాని భువనం త్వం బిభర్షి చ॥ 1-258-12 (11181) 
త్వమగ్నిర్హవ్యవాహస్త్వం త్వమేవ పరమం హవిః।
మనీషిణస్త్వాం జానంతి బహుధా చైకధాపి చ॥ 1-258-13 (11182) 
సృష్ట్వా లోకాంస్త్రీనిమాన్హవ్యవాహ
కాలే ప్రాప్తే పచసి పునః సమిద్ధః। 
త్వం సర్వస్య భువనస్య ప్రసూతి-
స్త్వమేవాగ్నే భవసి పునః ప్రతిష్ఠా॥  1-258-14 (11183) 
ద్రోణ ఉవాచ। 1-258-15x (1359) 
త్వమన్నం ప్రాణిభిర్భుక్తమంతర్భూతో జగత్పతే।
నిత్యప్రవృద్ధః పచసి త్వయి సర్వం ప్రతిష్ఠితం॥ 1-258-15 (11184) 
సూర్యో భూత్వా రశ్మిభిర్జాతవేదో
భూమేరంభో భూమిజాతాన్రసాంశ్చ। 
విశ్వానాదాయ పునరుత్సృజ్య కాలే
దృష్ట్వా వృష్ట్యా భావయసీహ శుక్ర॥  1-258-16 (11185) 
త్వత్త ఏతాః పునః శుక్ర వీరుధో హరితచ్ఛదాః।
జాయంతే పుష్కరిణ్యశ్చ సుభద్రశ్చ మహోదధిః॥ 1-258-17 (11186) 
ఇదం వై సద్మ తిగ్మాంశో వరుణస్య పరాయణం।
శివస్త్రాతా భవాస్మాకం మాఽస్మానద్య వినాశయ॥ 1-258-18 (11187) 
పింగాక్ష లోహితగ్రీవ కృష్ణవర్త్మన్హుతాశన।
పరేణ ప్రేహి ముంచాస్మాన్సాగరస్య గృహానివ॥ 1-258-19 (11188) 
వైశంపాయన ఉవాచ। 1-258-20x (1360) 
ఏవముక్తో జాతవేదా ద్రోణేన బ్రహ్మవాదినా।
ద్రోణమాహ ప్రతీతాత్మా మందపాలప్రతిజ్ఞయా॥ 1-258-20 (11189) 
అగ్నిరువాచ। 1-258-21x (1361) 
ఋషిర్ద్రోణస్త్వమసి వై బ్రహ్మైతద్వ్యాహృతం
ఈప్సితం తే కరిష్యామి న చ తే  1-258-21 (11190) 
మందపాలేన వై యూయం మమ పూర్వం నివేదితాః।
వర్జయేః పుత్రకాన్మహ్యం దహందావమితి స్మ హ॥ 1-258-22 (11191) 
తస్య తద్వచనం ద్రోణ త్వయా యచ్చేహ భాషితం।
ఉభయం మే గరీయస్తు బ్రూహి కిం కరవాణి తే। 
భృశం ప్రీతోఽస్మి భద్రం తే బ్రహ్మంస్తోత్రేణ సత్తమ॥  1-258-23 (11192) 
ద్రోణ ఉవాచ। 1-258-24x (1362) 
ఇమే మార్జారకాః శుక్ర నిత్యముద్వేజయంతి నః।
ఏతాన్కురుష్వ దగ్ధాంస్త్వం హుతాశన సబాంధవాన్॥ 1-258-24 (11193) 
వైశంపాయన ఉవాచ। 1-258-25x (1363) 
తథా తత్కృతవానగ్నిరభ్యనుజ్ఞాయ శార్ంగకాన్।
దదాహ ఖాండవం దావం సమిద్ధో జనమేజయ॥ ॥ 1-258-25 (11194) 
 
ఇతి శ్రీమన్మహాభారతే ఆదిపర్వణి మయదర్శనపర్వణి అష్టపంచాశదధికద్విశతతమోఽధ్యాయః॥ 258 ॥




ఆదిపర్వ - అధ్యాయ 259

॥ శ్రీః ॥

1.259. అధ్యాయః 259 

Mahabharata - Adi Parva - Chapter Topics

పుత్రాంశ్చంతయంతం మందపాలం ప్రతి లపితాయాః సాసూయవచనం॥ 1 ॥ అగ్నిశాంత్యనంతరం ఆత్మదిదృక్షయాఽఽగతం మందపాలం ప్రతి భార్యయా పుత్రైశ్చ ఉపాలంభః॥ 2 ॥।

Mahabharata - Adi Parva - Chapter Text

1-259-0 (11195) 
వైశంపాయన ఉవాచ। 1-259-0x (1364) 
మందపాలోఽఞపి కౌరవ్యం చింతయామాస పుత్రకాన్।
ఉక్త్వాఽపి చ స తిగ్మాంశుం నైవ శర్మాధిగచ్ఛతి॥ 1-259-1 (11196) 
స తప్యమానః పుత్రార్థే లపితామిదమబ్రవీత్।
కథం ను శక్తాః శరణే లపితే మమ పుత్రకాః॥ 1-259-2 (11197) 
వర్ధమానే హుతవహే వాతే చాశు ప్రవాయతి।
అసమర్థా విమోక్షాయ భవిష్యంతి మమాత్మజాః॥ 1-259-3 (11198) 
కథం త్వశక్తా త్రాణాయ మాతా తేషాం తపస్వినీ।
భవిష్యతి హి శోకార్తా పుత్రత్రాణమపశ్యతీ॥ 1-259-4 (11199) 
కథముడ్డీయనేఽశక్తాన్పతనే చ మమాత్మజాన్।
సంతప్యమానా బహుధా వాశమానా ప్రధావతీ॥ 1-259-5 (11200) 
జరితారిః కథం పుత్రః సారిసృక్కః కథం చ మే।
స్తంబమిత్రః కథం ద్రోణః కథం సా చ తపస్వినీ॥ 1-259-6 (11201) 
లాలప్యమానం తమృషఇం మందపాలం తథా వనే।
లపితా ప్రత్యువాచేదం సాసూయమివ భారత॥ 1-259-7 (11202) 
న తే పుత్రేష్వవేక్షాఽస్తి యానృషీనుక్తవానసి।
తేజస్వినో వీర్యవంతో న తేషాం జ్వలనాద్భయం॥ 1-259-8 (11203) 
త్వయాఽగ్నౌ తే పరీతాశ్చ స్వయం హి మమ సన్నిధౌ।
శ్రుతం తథా చేతి జ్వలనేన మహాత్మనా॥ 1-259-9 (11204) 
పలో న తాం వాచముక్త్వా మిథ్యా కరిష్యతి।
ంధుకృత్యే న తేన తే స్వస్థ మానసం॥ 1-259-10 (11205) 
తామేవ తు మమామిత్రాం చింతయన్పరితప్యసే।
ధ్రువం మయి న తే స్నేహో యథా తపయం పురాఽభవత్॥ 1-259-11 (11206) 
నహి పక్షవతా న్యాయ్యం నిః హేన సుహృజ్జనే।
పీడ్యమాన ఉపద్రష్టుం శక్తేనా మా కథంచన॥ 1-259-12 (11207) 
గచ్ఛ త్వం జరితామేవ యదర్థం పరితప్యసే।
చరిష్యాంయహమప్యేకా యథా పురుషాశ్రితా॥ 1-259-13 (11208) 
మందపాల ఉవాచ। 1-259-14x (1365) 
నాహమేవం చరే లోకే యథా త్వమభిమన్యసే।
అపత్యహేతోర్విచరే తచ్చ కృచ్ఛ్రగతం మమ॥ 1-259-14 (11209) 
భూతం హిత్వా చ భావ్యర్థే యోఽవలంబేత్స మందధీః।
అవమన్యేత తం లోకో యథేచ్ఛసి తథా కురు॥ 1-259-15 (11210) 
ఏష హి ప్రజ్వలన్నగ్నిర్లేలిహానీ మహీరుహాన్।
ఆవిగ్నే హృది సంతాపం జనయత్యశివం మమ॥ 1-259-16 (11211) 
వైశంపాయన ఉవాచ। 1-259-17x (1366) 
`భర్తుర్హి వాక్యం సా శ్రుత్వా లపితా దుఃఖితాఽభవత్।
సాంత్వయామాస చ పునః పతి పతిపరాయణా॥'  1-259-17 (11212) 
తస్మాద్దేశాదతిక్రాంతే జ్వలనే జరితా పునః।
జగామ పుత్రకానేన జరితా పుత్రగృద్ధినీ॥ 1-259-18 (11213) 
సా తాన్కుశలినః సర్వాన్విముక్తాంజాతవేదసః।
రోరూయమాణాందదృశే వనే పుత్రాన్నిరామయాన్॥ 1-259-19 (11214) 
అశ్రూణి ముముచే తేషాం దర్శనాత్సా పునఃపునః।
`న శ్రద్ధేయం తతస్తేషాంర్శనం వై పునఃపునః॥ 1-259-20 (11215) 
ఇతి మత్వాఽబ్రవీద్వాకజరితా పుత్రగృద్ధినీ।'
ఏకాకశశ్చ పుత్రాంస్తంత్ర్శమానాన్వపద్యత॥  1-259-21 (11216) 
`జరితా తు పరిష్వజ్యుత్రస్నేహాచ్చుచుంబ హ॥'  1-259-22 (11217) 
తతోఽభ్యగచ్ఛత్సహసమందపాలోఽపి భారత।
అథ తే సర్వ ఏవైనం భ్యనందంస్తదా సుతాః॥ 1-259-23 (11218) 
`గురుత్వాన్మందపాలస్తపసశ్చ విశేషతః।
అభివాదామహే సర్వే తపక్షాః ప్రసాదతః॥ 1-259-24 (11219) 
ఏవముక్తవతాం తేషాం తనంద్య మహాతపాః।
పరిష్వజ్య తతో మూ ఉపాఘ్రాయ చ బలకాన్। 
పుత్రాన్స్వయం సమాహూయతః ప్రోవాచ గౌతమః॥'  1-259-25 (11220) 
లాలప్యమానమేకైకంరితాం చ పునఃపునః।
న చైవోచుస్తదా కింతమృషిం సాధ్వసాధు వా॥ 1-259-26 (11221) 
మందపాల ఉవాచ। 1-259-27x (1367) 
జ్యేష్ఠః సుతస్తే కత కతమస్తస్య చానుజః।
మధ్యమః కతమశ్చైవ యాన్కతమశ్చ తే॥ 1-259-27 (11222) 
ఏవం బ్రువంతం దుఃఖాకం మా న ప్రతిభాషసే।
కృతవానస్మి హవ్యానైవ శాంతిమితో లభే। 
`ఏవముక్త్వా తు తాం మందపాలస్తదాఽస్పృశత్॥'  1-259-28 (11223) 
జరితోవాచ। 1-259-29x (1368) 
కిం ను జ్యేష్ఠేన తే కిమనంతరజేన తే।
కిం వా మధ్యమజాతేన కిం కనిష్ఠేన వా పునః॥ 1-259-29 (11224) 
యాం త్వం మాం సర్వతో హీనాముత్సృజ్యాసి గతః పురా।
తామేవ లపితాం గచ్ఛ తరుణీం చారుహాసినీం॥ 1-259-30 (11225) 
మందపాల ఉవాచ। 1-259-31x (1369) 
న స్త్రీణాం విద్యతే కించిదముత్ర పురుషాంతరాత్।
సాపత్నకమృతే లోకే నాన్యదర్థవినాశనం॥ 1-259-31 (11226) 
వైరాగ్నిదీపనం చైవ భృశుద్వేగకారి చ।
సువ్రతా చాపి కల్యాణీ సర్వభూతేషు విశ్రుతా॥ 1-259-32 (11227) 
అరుంధతీ మహాత్మానం వసిష్ఠం పర్యశంకత।
విశుద్ధభావమత్యంతం సదా ప్రియహితే రతం॥ 1-259-33 (11228) 
సప్తర్షిమధ్యగం వీరమవమేనే చ తం మునిం।
అపధ్యానేన సా తేన ధూమారుణసమప్రభా। 
లక్ష్యాఽలక్ష్యా నాభిరూపా నిమిత్తమివ పశ్యతి॥  1-259-34 (11229) 
అపత్యహేతోః సంప్రాప్తం తథా త్వమపి మామిహ।
ఇష్టమేవం గతే హి త్వం సా తథైవాద్య వర్తతే॥ 1-259-35 (11230) 
న హి భార్యేతి విశ్వాసః కార్యః పుంసా కథంచన।
న హి కార్యమనుధ్యాతి నారీ పుత్రవతీ సతీ॥ 1-259-36 (11231) 
వైశంపాయన ఉవాచ। 1-259-37x (1370) 
తతస్తే సర్వ ఏవైనం పుత్రాః సంయగుపాసతే।
స చ తానాత్మజాన్సర్వానాశ్వాసయితుముద్యతః॥ ॥ 1-259-37 (11232) 
 
ఇతి శ్రీమన్మహాభారతే ఆదిప్రవణి మయదర్శనపర్వణి ఊనషష్ట్యధికద్విశతతమోఽధ్యాయః॥ 259 ॥

Mahabharata - Adi Parva - Chapter Footnotes

1-259- 1-259-10 1-259-12 మితి ఙ. పాఠః॥ 1-259-13 హ్యపురుషా తథా ఇతి ఙ. పాఠః॥ ఊనషష్ఠ్యధికద్విశతతమోఽధ్యాయః॥ 259 ॥



ఆదిపర్వ - అధ్యాయ 260

॥ శ్రీః ॥

1.260. అధ్యాయః 260 

Mahabharata - Adi Parva - Chapter Topics

మందపాలస్య పుత్రాశ్వపూర్వకం సర్వైః సహాన్యత్ర గమనం॥ 1 ॥ దేవగణైః సహాగతస్యేంద్రస్య కృష్ణార్జునవరదానపూర్వకం స్వలోకగమనం॥ 2 ॥ అగ్నేస్థానగమనానంతరం కృష్ణార్జునమయానాం నదీకూల ఉపవేశనం॥ 3 ॥

Mahabharata - Adi Parva - Chapter Text

1-260-0 (11233) 
మందపాల ఉవాచ। 1-260-0x (1371) 
యుష్మాకమపవర్గార్థం తీ జ్వలనో మయా।
అగ్నినా చ తథేత్యేతిజ్ఞాతం మహాత్మనా॥ 1-260-1 (11234) 
అగ్నేర్వచనమాజ్ఞాయ ధర్మజ్ఞతాం చ వః।
భవతాం చ పరం వీర్యం నాహమిహాగతః॥ 1-260-2 (11235) 
న సంతాపో హి వర్త్థః పుత్రకా హృది మాం ప్రతి।
ఋషీన్వేద హుతాశో బ్రహ్మ తద్విదితం చ వః॥ 1-260-3 (11236) 
వైశంపాయన ఉవాచ। 1-260-4x (1372) 
ఏవమాశ్వాసితాన్పుత్రాన్భార్యామాదాయ స ద్విజః।
మందపాలస్తతో దేశాదన్యం దేశం జగామ హ॥ 1-260-4 (11237) 
భగవానాపి తిగ్మాంశుః సమిద్ధః ఖాండవం తతః।
దదాహ సహ కృష్ణాభ్యాం జనయంజగతో హితం॥ 1-260-5 (11238) 
వసామేదోవహాః కుల్యాస్తత్ర పీత్వా చ పావకః।
జగామ దర్శయామాస చార్జునం॥ 1-260-6 (11239) 
తతోఽఞంతరిక్షాద్భగవానవతీర్య పురందరః।
మరుద్గణైర్వృతః పార్థం కేశవం చేదమబ్రవీత్॥ 1-260-7 (11240) 
కృతం యువాభ్యాం కర్మేదమమరైరపి దుష్కరం।
వరం వృణీతం తుష్టోఽస్మి దుర్లభం పురుషేష్విహ॥ 1-260-8 (11241) 
పార్థస్తు వరయామాస శక్రాదస్త్రాణి సర్వశః।
ప్రదాతుం తచ్చ శక్రస్తు కాలం చక్రే మహాద్యుతిః॥ 1-260-9 (11242) 
యదా ప్రసన్నో భగవాన్మహాదేవో భవిష్యతి।
తదాతుభ్యం ప్రదాస్యామి పాండవాస్త్రాణి సర్వశః॥ 1-260-10 (11243) 
అహమేవ చ తం కాలం వేత్స్యామి కురునందన।
తపసా మహతా చాపి దాస్యామి భవతోఽప్యహం॥ 1-260-11 (11244) 
ఆగ్నేయాని చ సర్వాణి వాయవ్యాని చ సర్వశః।
మదీయాని చ సర్వాణి గ్రహీష్యసి ధనంజయ॥ 1-260-12 (11245) 
వాసుదేవోఽపి జగ్రాహ ప్రీతిం పార్థేన శాశ్వతీం।
దదౌ సురపతిశ్చైవ వరం కృష్ణాయ ధీమతే॥ 1-260-13 (11246) 
ఏవం దత్త్వా వరం తాభ్యాం సహ దేవైర్మరుత్పతిః।
హుతాశనమనుజ్ఞాప్య జగామత్రిదివం ప్రభుః॥ 1-260-14 (11247) 
పావకశ్చ తదా దావం దగ్ధ్వసమృగపక్షిణం।
అహోభిరేకవింశద్భిర్విరరాగ్సుతర్పితః॥ 1-260-15 (11248) 
జగ్ధ్వా మాంసాని పీత్వా చదాంసి రుధిరాణి చ।
యుక్తః పరమయా ప్రీత్యా తావుత్వాచ్యుతార్జునౌ॥ 1-260-16 (11249) 
యువాభ్యాం పురుషాగ్ర్యాభ్యాం తతోఽస్మి యథాసుఖం।
అనుజానామి వాం వీరౌ చరతంత్ర వాంఛితం॥ 1-260-17 (11250) 
`గాండివం చ ధనుర్దివ్యమక్షౌ చ మహేషుధీ।
కపిధ్వజో రథశ్చాయం తవ ద మహామతే॥ 1-260-18 (11251) 
అనేన ధనుషా చైవ రథేనానే భారత।
విజేష్యసి రణే శత్రూన్సదేవామానుషాన్॥'  1-260-19 (11252) 
ఏవం తౌ సమనుజ్ఞాతౌ పావవేమహాత్మనా।
అర్జునో వాసుదేవశ్చ దానవశ్చయస్తథా॥ 1-260-20 (11253) 
పరిక్రంయ తతః సర్వే త్రయోఽభరతర్షభ।
రమణీయే నదీకూలే సహితాముపావిశంన్॥ 1-260-21 (11254) 
 
ఇతి శ్రీమన్మహాభారతే శతసాహస్త్ర్యాం సంహితాయాం వైయాసిక్యాం ఆదిపర్వణి మయపర్వణి షష్ట్యధికద్విశతతమోఽధ్యాయః॥ 260 ॥ ॥ సమాప్తం మయదర్శనపర్వాదిపర్వ చ॥

Mahabharata - Adi Parva - Chapter Footnotes

1-260-15 అహాని పంచ చైకం చ ఇతి ఖ. పాఠః॥ షష్ట్యధికద్విశతతమోఽధ్యాయః॥ 260 ॥





AUM shantiH 






