













మహాభారత - పర్వ 8. కర్ణపర్వ  - Mahabharata - Southern Recension - Kumbhaghonam Edition - Sanskrit Documents 






        Sanskrit Documents  |
		Critical Edition |
		Southern Recension |
		Mahabharata Resources

Kumbhaghonam Edition in Telugu Script




8. కర్ణపర్వ 


కర్ణపర్వ - అధ్యాయ 001

॥ శ్రీః ॥

8.1. అధ్యాయః 001 

Mahabharata - Karna Parva - Chapter Topics

శిబిరాద్ధాస్తినపురముపగతవతా సంజయేన ధృతరాష్ట్రంప్రతి కర్ణాదినిధనకథనం॥ 1 ॥ తచ్ఛ్రవణేన మూర్చ్ఛాముపగతవతో ధృతరాష్ట్రస్య సంజయాదిభిరాశ్వాసనం॥ 2 ॥

Mahabharata - Karna Parva - Chapter Text

8-1-0 (54873) 
శ్రీవేదవ్యాసాయ నమః। 8-1-0x (4817) 
నారాయణం నమస్కృత్య నరం చైవ నరోత్తమం।
దేవీం సరస్వతీం వ్యాసం తతో జయముదీరయేత్॥ 8-1-1 (54874) 
`వైశంపాయన ఉవాచ।
శిబిరాద్ధాస్తినపురం ప్రాప్య భారత సంజయః।
ప్రవివేశ మహాబాహుర్ధృతరాష్ట్రనివేశనం॥  8-1-1x (4818) 
శోకేనాపహతః సూతో విలపన్భృశదుఃఖితః।
చింతయన్నిధనం ఘోరం సూతపుత్రస్య పాండవైః॥ 8-1-2 (54875) 
అంతఃపురం ప్రవిశ్యైవ సంజయో రాజసత్తమం।
అశ్రుపూర్ణో భృశం త్రస్తో రాజానముపజగ్మివాన్॥ 8-1-3 (54876) 
ఉపస్థాయ చ రాజానం వినిశ్వస్య చ సూతజః।
నాతిహృష్టమనా రాజన్నిదం వచనమబ్రవీత్॥ 8-1-4 (54877) 
సంజయ ఉవాచ। 8-1-5x (4819) 
సంచయోఽహం మహారాజ నమస్తే భరతర్షభ।
హతో వైకర్తనః కర్ణః కృత్వా కర్మ సుదుష్కరం॥ 8-1-5 (54878) 
చేదికాశికరూశానాం మత్స్యానాం సోమకైః సహ।
కృత్వాఽసౌ కదనం శేతే వాతనున్న ఇవ ద్రుమః॥ 8-1-6 (54879) 
గోష్ఠమధ్యేవ ఋషభో గోవ్రజైః పరివారితః।
వ్యాలేన నిహతో యద్వత్తథాఽసౌ నిహతః పరైః॥ 8-1-7 (54880) 
నిరాశాన్పాండవాన్కృత్వా దృఢం రాజన్ససాత్యకాన్।
పాంచాలానాం రథాంశ్చైవ వినిహత్య సహస్రశః॥ 8-1-8 (54881) 
జిత్వా శూరాన్మహేష్వాసాన్విద్రావ్య చ దిశోదశ।
హతో వైకర్తనః కర్ణః పాండవేన కిరీటినా॥ 8-1-9 (54882) 
వైరస్య గత ఆనృణ్యం దుర్గమస్య దురాత్మభిః।
హత్వా కర్ణం మహారాజ విశల్యః పాండవోఽభవత్॥ 8-1-10 (54883) 
శోషణం సాగరాణాం వా పతనం వా వివస్వతః।
విశీర్ణత్వం యథా మేరోస్తథా కర్ణస్య పాతనం॥ 8-1-11 (54884) 
యోధాశ్చ బహవో రాజన్హతాస్తత్ర జయైషిణః।
రాజానో రాజపుత్రాశ్చ శూరాః పరిఘబాహవః॥ 8-1-12 (54885) 
రథౌఘాశ్చ నరౌఘాశ్చ హతా రాజన్సహస్రశః।
వారణా నిహతాస్తత్ర వాజినశ్చ మహాహవే॥ 8-1-13 (54886) 
క్షత్రియాశ్చ మహారాజ సేనయోరుభయోర్హతాః।
పరస్పరం వై వీక్ష్యాత్ర పరస్పరకృతాగసః॥ 8-1-14 (54887) 
కించిచ్ఛేషాన్పరాన్కృత్వా తీర్త్వా పాండవవాహినీం।
పార్థవేలాం సమాసాద్య హతో వైకర్తనో వృషా॥ 8-1-15 (54888) 
జయాశా ధార్తరాష్ట్రాణాం వైరస్య చ ముఖం నృప।
తీర్ణం తత్పాండవై రాజన్యత్పురా నావబుధ్యసే॥ 8-1-16 (54889) 
ప్రోచ్యమానం మహారాజ బంధుభిర్హితబుద్ధిభిః।
తదిదం సమనుప్రాప్తం వ్యసనం త్వాం మహాభయం॥ 8-1-17 (54890) 
పుత్రాణాం రాజ్యకామేన త్వయా రాజన్హితైషిణా।
చరితాన్యహితాన్యేవ తేషాం తే ఫలమాగతం॥ 8-1-18 (54891) 
హతో దుఃశాసనో రాజన్యథోక్తం పాండవేన తు।
ప్రతిజ్ఞా భీమసేనేన నిస్తీర్ణా సా చమూముఖే॥ 8-1-19 (54892) 
పీతం చ క్షతజం తస్య ధార్తరాష్ట్రస్య సంయుగే।
పాండవేన మహారాజ కర్మ కృత్వా సుదుష్కరం*'॥ 8-1-20 (54893) 
వైశంపాయన ఉవాచ। 8-1-21x (4820) 
ఏతచ్ఛ్రుత్వా మహారాజ ధృతరాష్ట్రోఽంబికాసుతః।
శోకస్యాంతమపశ్యన్వై హతం మత్వా సుయోధనం। 
విహ్వలః పతితో భూమౌ నష్టచేతా ఇవ ద్విపః॥  8-1-21 (54894) 
తస్మిన్నిపతితే భూమౌ విహ్వలే రాజసత్తమే।
ఆర్తనాదో మహానాసీత్స్త్రీణాం భరతసత్తమ॥ 8-1-22 (54895) 
శ శబ్దః పృథివీం కృత్స్నాం పూరయామాస సర్వశః॥  8-1-23 (54896) 
శోకార్ణవే మహాఘోరే నిమగ్నా భరతస్త్రియః।
రురుదుర్దుఃఖశోకార్తా భృశముద్విగ్నచేతసః॥ 8-1-24 (54897) 
రాజానం చ సమాసాద్య గాంధారీ భరతర్షభ।
నిఃసంజ్ఞా పతితా భూమౌ సర్వాణ్యంతః పురాణి చ॥ 8-1-25 (54898) 
తతస్తాః స·ంజయో రాజన్సమాశ్వాసయదాతురాః।
ముహ్యామానాః సుబహుశో ముంచంతీర్వారి నేత్రజం॥ 8-1-26 (54899) 
సమాశ్వస్తాః స్త్రియస్తాస్తు వేపమానా ముహుర్ముహుః।
కదల్య ఇవ వాతేన ధూయమానాః సమంతతః॥ 8-1-27 (54900) 
రాజానం విదురశ్చాపి ప్రజ్ఞాచక్షుషమీశ్వరం।
ఆశ్వాసయామాస తదా సించంస్తోయేన కౌరవం॥ 8-1-28 (54901) 
స లబ్ధ్వా సనకైః సంజ్ఞాం తాశ్చ దృష్ట్వా స్త్రియో నృపః।
ఉన్మత్త ఇవ రాజేంద్ర స్థితస్తూష్ణీం విశాంపతే॥ 8-1-29 (54902) 
తతో ధ్యాత్వా చిరం కాలం నిఃశ్వస్య చ పునఃపునః।
స్వాన్పుత్రాన్గర్హయామాస బహుమేనే చ పాండవాన్॥ 8-1-30 (54903) 
గర్హయంశ్చాత్మనో బుద్ధిం శకునేః సౌబలస్య చ।
ధ్యాత్వా తు సుచిరం కాలం వేపమానో ముహుర్ముహుః॥ 8-1-31 (54904) 
సంస్తభ్య చ మనో భూయో రాజా ధైర్యసమన్వితః।
పునర్గావల్గణిం సూతం పర్యపృచ్ఛత సంజయం॥ 8-1-32 (54905) 
న త్వయా కథితం వాక్యం శ్రుతం సంజయ తన్మయా॥  8-1-33 (54906) 
కచ్చిద్దుర్యోధనః సూత న గతో వై యమక్షయం।
జయే నిరాశః పుత్రో మే సతతం జయకాముకః। 
బ్రూహి సంజయ తత్త్వేన పునరుక్తాం కథామిమాం॥  8-1-34 (54907) 
వైశంపాయన ఉవాచ। 8-1-35x (4821) 
ఏవముక్తోఽబ్రవీత్సూతో రాజానం జనమేజయ।
హతో వైకర్తనో రాజన్సహపుత్రైర్మహారథః। 
భ్రాతృభిశ్చ మహేష్వాసైః సూతపుత్రైస్తనుత్యజైః॥  8-1-35 (54908) 
దుఃశాసనశ్చ నిహతః పాండవేన యశస్వినా।
పీతం చ రుధిరం కోపాద్భీమసేనేన సంయుగే॥ 8-1-36 (54909) 
`వైశంపాయన ఉవాచ। 8-1-37x (4822) 
ఏతచ్ఛ్రుత్వా మహారాజ ధృతరాష్ట్రోఽంబికాసుతః।
దహ్యమానోఽబ్రవీత్సూతం ముహూర్తం తిష్ఠ సంజయ। 
వ్యాకులం మే మనస్తాత మా తావత్కించిదుచ్యతాం॥  8-1-37 (54910) 
రాజాపి నాబ్రవీత్కించిత్సంజయో విదురస్తథా।
తూష్ణీంభూతస్తదా సోఽథ బభూవ జగతీపతిః'॥ ॥ 8-1-38 (54911) 
 
ఇతి శ్రీమన్మహాభారతే కర్ణపర్వణి ప్రథమోఽధ్యాయః॥ 1 ॥

Mahabharata - Karna Parva - Chapter Topics

దుర్యోధనాదిభిః కర్ణస్య సైనాపత్యేఽభిషేచనపూర్వకం యుద్ధాయ నిర్యాణం॥ 1 ॥ జనమేజయేన వైశంపాయనంప్రతి కర్ణమరణశ్రావిణో ధృతరాష్ట్రస్య ప్రవృత్తిప్రశ్నః॥ 2 ॥

Mahabharata - Karna Parva - Chapter Text

8-1-0 (54912) 
శ్రీకృష్ణాయ నమః॥ 8-1-0x (4823) 
[నారాయణం నమస్కృత్య నరం చైవ నరోత్తమం।
దేవీం సరస్వతీం చైవ తతో జయముదీరయేత్॥ 8-1-1 (54913) 
వైశంపాయన ఉవాచ। 8-1-2x (4824) 
తతో ద్రోణే హతే రాజందుర్యోధనముఖా నృపాః।
భృశముద్విగ్నమనసో ద్రోణపుత్రముపాగమన్॥ 8-1-2 (54914) 
తే ద్రోణమనుశోచంతః కశ్మలాభిహతౌజసః।
పర్యుపాసంత శోకార్తాస్తతః శారద్వతీసుతం॥ 8-1-3 (54915) 
తే ముహూర్తం సమాశ్వస్య హేతుభిః శాస్త్రసంమితైః।
రాత్ర్యాగమే మహీపాలాః స్వాని వేశ్మాని భేజిరే॥ 8-1-4 (54916) 
తే వేశ్మస్వపి కౌరవ్య పృథ్వీశా నాప్నువన్సుఖం।
చింతయంతః క్షయం తీవ్రం దుఃఖశోకసమన్వితాః॥ 8-1-5 (54917) 
విశేషతః సూతపుత్రో రాజా చైవ సుయోధనః।
దుఃశాసనశ్చ శకునిః సౌబలశ్చ మహాబలః॥ 8-1-6 (54918) 
ఉషితాస్తే నిశాం తాం తు దుర్యోధననివేశనే।
చింతయంతః పరిక్లేశాన్పాండవానాం మహాత్మనాం॥ 8-1-7 (54919) 
యత్తద్ద్యూతే పరిక్లిష్టా కృష్ణా చానాయితా సభాం।
తత్స్మరంతోఽనుశోచంతో భృశముద్విగ్నచతేతసః॥ 8-1-8 (54920) 
తథా తు సంచింతయతాం తాన్క్లేశాంద్యూతకారితాన్।
దుఃఖేన క్షణదా రాజంజగామాబ్దశతోపమా॥ 8-1-9 (54921) 
తతః ప్రభాతే విమలే స్థితా దిష్టస్య శాసనే।
చక్రురావశ్యకం సర్వే విధిదృష్టేన కర్మణా॥ 8-1-10 (54922) 
తే కృత్వాఽవశ్యకార్యాణి సమాశ్వస్య చ భారత।
యోగమాజ్ఞాపయామాసుర్యుద్వాయ చ వినిర్యయుః॥ 8-1-11 (54923) 
కర్ణం సేనాపతిం కృత్వా కృతకౌతుకమంగలాః।
పూజయిత్వా ద్విజశ్రేష్ఠాందధిపాత్రఘృతాక్షతైః॥ 8-1-12 (54924) 
గోభిరశ్వైశ్చ నిష్కైశ్చ వాసోభిశ్చ మహాధనైః।
వంద్యమానా జయాశీర్భిః సూతమాగధబందిభిః॥ 8-1-13 (54925) 
తథైవ పాండవా రాజన్కృతపూర్వాహ్ణికక్రియాః।
శిబిరాన్నిర్యయుస్తూర్ణం యుద్వాయ కృతనిశ్చయాః॥ 8-1-14 (54926) 
తతః ప్రవవృతే యుద్వం తుములం రోమహర్షణం।
కురూణాం పాండవానాం చ పరస్పరజయైషిణాం॥ 8-1-15 (54927) 
తయోర్ద్వౌ దివసౌ యుద్వం కురుపాండవసేనయోః।
కర్ణే సేనాపతౌ రాజన్బభూవాద్భుతదర్శనం॥ 8-1-16 (54928) 
తతః శత్రుక్షయం కృత్వా సుమహాంతం రణే వృషః।
పశ్యతాం ధార్తరాష్ట్రాణాం ఫల్గునేన నిపాతితః॥ 8-1-17 (54929) 
తతస్తు సంజయః సర్వం గత్వా నాగపురం ద్రుతం।
ఆచష్ట ధృతరాష్ట్రాయ యద్వృత్తం కురుజాంగలే॥ 8-1-18 (54930) 
జనమయేజయ ఉవాచ। 8-1-19x (4825) 
ఆపగేయం హతం శ్రుత్వా ద్రోణం చాపి మహారథం।
ఆజగామ పరామార్తిం వృద్వో రాజాఽంబికాసుతః॥ 8-1-19 (54931) 
స శ్రుత్వా నిహతం కర్ణం దుర్యోధనహితైషిణం।
కథం ద్విజవర ప్రాణానధారయత దుఃఖితః॥ 8-1-20 (54932) 
యస్మింజయాశాం పుత్రాణాం సమమన్యత పార్థివః।
తస్మిన్హతే స కౌరవ్యః కథం ప్రాణానధారయత్॥ 8-1-21 (54933) 
దుర్మరం తదహం మన్యే నృణాం కృచ్ఛ్రేఽపి వర్తతాం।
యత్ర కర్ణం హతం శ్రుత్వా నాత్యజజ్జీవితం నృపః॥ 8-1-22 (54934) 
తథా శాంతనవం వృద్వం బ్రహ్మన్బాహ్లీకమేవ చ।
ద్రోణం చ సోమదత్తం చ భూరిశ్రవసమేవ చ॥ 8-1-23 (54935) 
తథైవ చాన్యాన్సుహృదః పుత్రాన్పౌత్రాంశ్చ పాతితాన్।
శ్రుత్వా యన్నాజహాత్ప్రాణాంస్తన్మన్యే దుష్కరం ద్విజ॥ 8-1-24 (54936) 
ఏతన్మే సర్వమాచక్ష్వ విస్తరేణ మహామునే।
న హి తృప్యామి పూర్వేషాం శృణ్వానశ్చరితం మహత్॥ ॥ 8-1-25 (54937) 
 
ఇతి శ్రీమన్మహాభారతే కర్ణపర్వణి షోడశదివసయుద్ధారంభే ప్రథమోఽధ్యాయః॥ 1 ॥


Mahabharata - Karna Parva - Chapter Topics

ధృతరాష్ట్రేణ భీష్మద్రోణౌ ప్రత్యనుశోచనపూర్వకం సంజయంప్రతి దుర్యోధనాదిప్రవృత్తిప్రశ్నః॥ 1 ॥

Mahabharata - Karna Parva - Chapter Text

8-1-0 (54938) 
వైశంపాయన ఉవాచ। 8-1-0x (4826) 
హతే కర్ణే మహారాజ నిశి గావల్గణిస్తదా।
దీనో యయౌ నాగపురమశ్వైర్వాతసమైర్జవే॥ 8-1-1 (54939) 
స హాస్తినపురం గత్వా భృశముద్విగ్నచేతనః।
జగామ ధృతరాష్ట్రస్య క్షయం ప్రక్షీణబాంధవం॥ 8-1-2 (54940) 
స తముద్వీక్ష్య రాజానం కశ్మలాభిహతౌజసం।
వవందే ప్రాంజలిర్భూత్వా మూర్ధ్నా పాదౌ నృపస్య హ॥ 8-1-3 (54941) 
సంపూజ్య చ యథాన్యాయం ధృతరాష్ట్రం మహీపతిం।
హా కష్టమితి చోక్త్వా స తతో వచనమాదదే॥ 8-1-4 (54942) 
సంజయోఽహం క్షితిపతే కచ్చిదాస్తే సుఖం భవాన్।
స్వదోషైరాపదం ప్రాప్య కచ్చిన్నాద్య విముహ్యతి॥ 8-1-5 (54943) 
హితాన్యుక్తాని విదురద్రోణగాంగేయకేశవైః।
అగృహీతాన్యనుస్మృత్య కచ్చిన్న కురుషే వ్యథాం॥ 8-1-6 (54944) 
రామనారదకణ్వాద్యైర్హితముక్తం సభాతలే।
న గృహీతమనుస్మృత్య కచ్చిన్న కురుషే వ్యథాం॥ 8-1-7 (54945) 
సుహృదస్త్వద్వితే యుక్తాన్భీష్మద్రోణముఖాన్పరైః।
నిహతాన్యుధి సంస్మృత్య కచ్చిన్న కురుషే వ్యథాం॥ 8-1-8 (54946) 
తమేవంవాదినం రాజా సూతపుత్రం కృతాజలిం।
సుదీర్ఘమథ నిఃశ్వస్య దుఃఖార్త ఇదమబ్రవీత్॥ 8-1-9 (54947) 
ధృతరాష్ట్ర ఉవాచ। 8-1-10x (4827) 
ఆపగేయే హతే శూరే దివ్యాస్త్రవతి సంజయ।
ద్రోణే చ పరమేష్వాసే భృశం మే వ్యథితం మనః॥ 8-1-10 (54948) 
యో రథానాం సహస్రాణి దంశితానాం దశైవ తు।
అహన్యహని తేజస్వీ నిజఘ్నే వసుసంభవః॥ 8-1-11 (54949) 
తం హతం యజ్ఞసేనస్య పుత్రేణేహ శిఖండినా।
పాండవేయాభిగుప్తేన శ్రుత్వా మే వ్యథితం మనః॥ 8-1-12 (54950) 
భార్గవః ప్రదదౌ యస్మై పరమాస్త్రం మహాహవే।
సాక్షాద్రామణే యో బాల్యే ధనుర్వేద ఉపాకృతః॥ 8-1-13 (54951) 
యస్య ప్రసాదాత్కౌంతేయా రాజపుత్రా మహారథాః।
మహారథత్వం సంప్రాప్తాస్తథాఽన్యే వసుధాధిపాః॥ 8-1-14 (54952) 
తం ద్రోణం నిహతం శ్రుత్వా ధృష్టద్యుంనేన సంయుగే।
సత్యసంధం మహేష్వాసం భృశం మే వ్యథితం మనః॥ 8-1-15 (54953) 
యయోర్లోకే పుమానస్త్రే న సమోఽస్తి చతుర్విధే।
తౌ ద్రోణభీష్మౌ శ్రుత్వా తు హతౌ మే వ్యథితం మనః॥ 8-1-16 (54954) 
త్రైలోక్యే యస్య చాస్త్రేషు న పుమాన్విద్యతే సమః।
తం ద్రోణం నిహతం శ్రుత్వా కిమకుర్వత మామకాః॥ 8-1-17 (54955) 
సంశప్తకానాం చ బలే పాండవేన మహాత్మనా।
ధనంజయేన విక్రంయ గమితే యమసాదనం॥ 8-1-18 (54956) 
నారాయణాస్త్రే చ హతే ద్రోణపుత్రస్య ధీమతః।
విప్రద్రుతానహం మన్యేనిమగ్నాఞ్శోకసాగరే।  8-1-19 (54957) 
ప్లవమానాన్హతే ద్రోణే సన్ననౌకానివార్ణవే॥
దుర్యోధనస్య కర్ణస్య భోజస్య కృతవర్మణః।  8-1-20 (54958) 
మద్రరాజస్య శల్యస్య ద్రౌణేశ్చైవ కృపస్య చ॥
మత్పుత్రస్య చ శేషస్య తథాఽన్యేషాం చ సంజయ।  8-1-21 (54959) 
విప్రద్రుతేష్వనీకేషు ముఖవర్ణోఽభవత్కథం॥
ఏతత్సర్వం యథావృత్తం తథా గావల్గణే మమ।  8-1-22 (54960) 
ఆచక్ష్వ పాండవేయానాం మామకానాం చ విక్రమం॥  8-1-23 (54961) 
సంజయ ఉవాచ। 8-1-23x (4828) 
తవాపరాధాద్యద్వృత్తం కౌరవేయేషు మారిష।
తచ్ఛ్రుత్వా మా వ్యథాం కార్షీర్దిష్టే న వ్యథతే బుధః॥ 8-1-24 (54962) 
యస్మాదభావీ భావీ వా భవేదర్థో నరం ప్రతి।
అప్రాప్తౌ తస్య వా ప్రాప్తౌ న కశ్చిద్యథతే బుధః॥ 8-1-25 (54963) 
ధృతరాష్ట్ర ఉవాచ। 8-1-26x (4829) 
న వ్యథాఽభ్యధికా కాచిద్విద్యతే మమ సంజయ।
దిష్టమేతత్పురా మన్యే కథయస్య యథేచ్ఛకం॥ ॥ 8-1-26 (54964) 
 
ఇతి శ్రీమన్మహాభారతే కర్ణపర్వణి ద్వితీయోఽధ్యాయః॥ 2 ॥


Mahabharata - Karna Parva - Chapter Topics

దుర్యోధనేన ద్రోణమరణనిర్విణ్ణానాం సైనికానాం కర్ణగుణానువర్ణనేన ప్రోత్సాహనం॥ 1 ॥ సంజయేన ధృతరాష్ట్రంప్రతి కర్ణపరాక మప్రశంసనపూర్వకం తన్నిధనకథనం॥ 2 ॥

Mahabharata - Karna Parva - Chapter Text

8-1-0 (54965) 
సంజయ ఉవాచ। 8-1-0x (4830) 
హతే ద్రోణే మహేష్వాసే తవ పుత్రా మహారథాః।
బభూవురస్వస్థముఖా విషణ్ణా గతచేతసః॥ 8-1-1 (54966) 
అవాఙ్ముఖాః శస్త్రభృతః సర్వ ఏవ విశాంపతే।
అవేక్షమాణాః శోకార్తా నాభ్యభాషన్పరస్పరం॥ 8-1-2 (54967) 
తాందృష్ట్వా వ్యథితాకారాన్సైన్యాని తవ భారత।
ఊర్ధ్వమేవ నిరైక్షంత దుఃఖత్రస్తాన్యనేకశః॥ 8-1-3 (54968) 
శస్త్రాణ్యేషాం తు రాజేంద్ర శోణితాక్తాని సర్వశః।
ప్రాభ్రశ్యంత కరాగ్రేభ్యో దృష్ట్వా ద్రోణం హతం యుధి॥ 8-1-4 (54969) 
తాని బద్వాన్యరిష్టాని లంబమానాని భారత।
అదృశ్యంత మహారాజ నక్షత్రాణి యథా దివి॥ 8-1-5 (54970) 
తథా తు స్తిమితం దృష్ట్వా గతసత్వమవస్థితం।
బలం తవ మహారాజ రాజా దుర్యోధనోఽబ్రవీత్॥ 8-1-6 (54971) 
భవతాం బాహువీర్యం హి సమాశ్రిత్య మయా యుధి।
పాండవేయాః సమాహూతా యుద్వం చేదం ప్రవర్తితం॥ 8-1-7 (54972) 
తదిదం నిహతే ద్రోణే విషణ్ణమివ లక్ష్యతే।
యుధ్యమానాశ్చ సమరే యోధా వధ్యంతి సర్వశః॥ 8-1-8 (54973) 
జయో వాఽపి వధో వాఽపి యుధ్యమానస్య సంయుగే।
భవేత్కిమత్ర చిత్రం వై యుధ్యధ్వం సర్వతోముఖాః॥ 8-1-9 (54974) 
పశ్యధ్వం చ మహాత్మానం కర్ణం వైకర్తనం యుధి।
ప్రచరంతం మహేష్వాసం దివ్యైరస్త్రైర్మహాబలం॥ 8-1-10 (54975) 
యస్య వై యుధి సంత్రాసాత్కుంతీపుత్రో ధనంజయః।
నివర్తతే సదా మందః సింహాత్క్షుద్రమృగో యథా॥ 8-1-11 (54976) 
యేన నాగాయుతప్రాణో భీమసేనో మహాబలః।
మానుషేణైవ యుద్ధేన తామవస్థాం ప్రవేశితః॥ 8-1-12 (54977) 
యేన దివ్యాస్త్రవిచ్ఛూరో మాయావీ స ఘటోత్కచః।
అమోఘయా రణే శక్త్యా నిహతో భైరవం నదన్॥ 8-1-13 (54978) 
తస్య దుర్వారవీర్యస్య సత్యసంధస్య ధీమతః।
బాహ్వోర్ద్రవిణమక్షయ్యమద్య ద్రక్ష్యథ సంయుగే॥ 8-1-14 (54979) 
ద్రోణపుత్రస్య విక్రాంతం రాధేయస్యైవ చోభయోః।
పశ్యంతు పాండుపుత్రాస్తే విష్ణువాసవయోరివ॥ 8-1-15 (54980) 
సర్వ ఏవ భవంతశ్చ శక్తాః ప్రత్యేకశోఽపి వా।
పాండుపుత్రాన్రణే హంతుం ససైన్యాన్కిసు సంహతాః। 
వీర్యవంతః కృతాస్త్రాశ్చ ద్రక్ష్యథాద్య పరస్పరం॥  8-1-16 (54981) 
సంజయ ఉవాచ। 8-1-17x (4831) 
ఏవముక్త్వా తతః కర్ణం చక్రే సేనాపతిం తదా।
తవ పుత్రో మహావీర్యో భ్రాతృభిః సహితోఽనఘ॥ 8-1-17 (54982) 
సైనాపత్యమథావాప్య కర్ణో రాజన్మహారథః।
సింహనాదం వినద్యోచ్చైః ప్రాయుధ్యత రణోత్కటః॥ 8-1-18 (54983) 
ససృంజయానాం సర్వేషాం పాంచాలానాం చ మారిష।
కేకయానాం విదేహానాం చకార కదనం మహత్॥ 8-1-19 (54984) 
తస్యేషుధారాః శతశః ప్రాదురాసంఛరాసనాత్।
అగ్రే పుంఖేషు సంసక్తా యథా భ్రమరపంక్తయః॥ 8-1-20 (54985) 
స పీడయిత్వా పాంచాలాన్పాండవాంశ్చ తరస్వినః।
హత్వా సహస్రశో యోధానర్జునేన నిపాతితః॥ ॥ 8-1-21 (54986) 
 
ఇతి శ్రీమన్మహాభారతే కర్ణపర్వణి తృతీయోఽధ్యాయః॥ 3 ॥

Mahabharata - Karna Parva - Chapter Footnotes

8-1-21 విహ్వలః చలనాసమర్థః కాష్ఠవత్పతితః॥ 8-1-25 అంతఃపురాణి స్త్రియః॥ 8-1-27 కదల్యఇవ వేపమానా ఆసన్నితి శేషః॥ 8-1-29 దృష్ట్వా మనసైవాత్మప్రత్యయేన దుఃఖవతీర్జ్ఞత్వా॥ 8-1-34 ఇష్టవియోగమాత్రేణ దశరథాదిర్మృతః। అస్యతు జయే నైరాశ్యమధికం మరణకారణమస్తీతి భావః॥ 8-1-1 ప్రథమోఽధ్యాయః॥






కర్ణపర్వ - అధ్యాయ 002

॥ శ్రీః ॥

8.2. అధ్యాయః 002 

Mahabharata - Karna Parva - Chapter Topics

ధృతరాష్ట్రేణ నిజసేనాయాం నిహతానాం నామనివేదనం చోదితేన సంజయేన తత్కథనం॥ 1 ॥

Mahabharata - Karna Parva - Chapter Text

8-2-0 (54987) 
`జనమేజయ ఉవాచ। 8-2-0x (4832) 
తచ్ఛ్రుత్వా కర్ణహననం పుత్రాంశ్చైవ పలాయితాన్।
ధృతరాష్ట్రో నృపశ్చైవ ద్విజశ్రేష్ఠ కిమబ్రవీత్॥ 8-2-1 (54988) 
ప్రాప్తవాన్వ్యసనం ఘోరం పుత్రవ్యసనజం మహత్।
కాలే యదుక్తవాంస్తస్మింస్తన్మమాచక్ష్వ తత్త్వతః'॥ 8-2-2 (54989) 
వైశంపాయన ఉవాచ। 8-2-3x (4833) 
ఏతచ్ఛ్రుత్వా మహారాజ ధృతరాష్ట్రోఽంబికాసుతః।
అబ్రవీత్సంజయం సూతం శోకసంవిగ్నమానసః॥ 8-2-3 (54990) 
దుష్ప్రణీతేన మే తాత పుత్రస్యాదీర్ఘజీవినః।
హతం వైకర్తనం శ్రుత్వా శోకో మర్మాణి కృంతతి॥ 8-2-4 (54991) 
తస్య మే సంశయం ఛింధి దుఃఖపారం తితీర్షతః।
కురూణాం సృంజయానాం చ కే జీవంతి కే మృతాః॥ 8-2-5 (54992) 
సంజయ ఉవాచ। 8-2-6x (4834) 
హతః శాంతనవో రాజందురాధర్షః ప్రతాపవాన్।
హత్వా పాండవయోధానామర్బుదం దశభిర్దినైః॥ 8-2-6 (54993) 
తథా ద్రోణో మహేష్వాసః పాంచాలానాం రథవ్రజాన్।
నిహత్య యుధి దుర్ధర్షః పంచాద్రుక్మరథో హతః॥ 8-2-7 (54994) 
హతశేషస్య భీష్మేణ ద్రోణేన చ మహాత్మనా।
అర్ధం నిహత్య సైన్యస్య కర్ణో వైకర్తనో హతః॥ 8-2-8 (54995) 
వివింశతిర్మహారాజ రాజపుత్రో మహాబలః।
ఆనర్తయోధాఞ్శతశో నిహత్య నిహతో రణే॥ 8-2-9 (54996) 
తథా పుత్రో వికర్ణస్తే క్షత్రవ్రతమనుస్మరన్।
క్షీణబాణో హతః శూరః స్థితో హ్యభిముఖః పరైః॥ 8-2-10 (54997) 
ధోరరూపాన్పరిక్లేశాందుర్యోధనకృతాన్బహూన్।
ప్రతిజ్ఞాం స్మరతా తేన భీమసేనేన పాతితః॥ 8-2-11 (54998) 
విందానువిందావావంత్యౌ రాజపుత్రౌ మహారథౌ।
కృత్వా స్వసుకరం కర్మ గతౌ వైవస్వతక్షయం॥ 8-2-12 (54999) 
సింధురాష్ట్రముఖానీహ దశ రాష్ట్రాణి యానిహ।
యస్య తిష్ఠంతి వచనే యః స్థితస్తవ శాసనే॥ 8-2-13 (55000) 
అక్షౌహిణీర్దశైకాం చ వినిర్జిత్య శితైః శరైః।
సోఽర్జునేన హతో రాజన్మహావీర్యో జయద్రథః॥ 8-2-14 (55001) 
తథా దుర్యోధనసుతస్తరస్వీ యుద్ధదుర్మదః।
వర్తమానః పితుః శాస్త్రే సౌభద్రేణ నిపాతితః॥ 8-2-15 (55002) 
తథా దౌఃశాసనిః సూరో బాహుశాలీ రణోత్కటః।
ద్రౌపదేయేన సంగంయ గమితో యమసాదనం॥ 8-2-16 (55003) 
కిరాతానామధిపతిః సాగరానూపవాసినాం।
దేవరాజస్య ధర్మాత్మా ప్రియో బహుమతః సఖా॥ 8-2-17 (55004) 
భగదత్తో మహీపాలః క్షత్రధర్మరతః సదా।
ధనంజయేన విక్రంయ గమితో యమసాదనం॥ 8-2-18 (55005) 
తథా కౌరవదాయాదో న్యస్తశస్త్రో మహాయశాః।
హతో భూరిశ్రవా రాజఞ్శూరః సాత్యకినా యుధి॥ 8-2-19 (55006) 
శ్రుతాయురపి చాంబష్ఠః క్షత్రియాణాం ధురంధరః।
చరన్నభీతవత్సంఖ్యే నిహతః సవ్యసాచినా॥ 8-2-20 (55007) 
తవ పుత్రః సదామర్షీ కృతాస్త్రో యుద్ధదుర్మదః।
దుఃశాసనో మహారాజ భీమసేనేన పాతితః॥ 8-2-21 (55008) 
యస్య రాజన్గజానీకం బహుసాహస్రమద్భుతం।
సుదక్షిణః స సంగ్రామే నిహతః సవ్యసాచినా॥ 8-2-22 (55009) 
కోసలానామధిపతిర్హత్వా బహుమతాన్పరాన్।
సౌభద్రేణేహ విక్రంయ గమితో యమసాదనం॥ 8-2-23 (55010) 
బహుశో యోధయిత్వా తు భీమసేనం మహారథం।
చిత్రసేనస్తవ సుతో భీమసేనేన పాతితః॥ 8-2-24 (55011) 
మద్రరాజాత్మజః శూరః పరేషాం భయవర్ధనః।
అసిచర్మధరః శ్రీమాన్సౌభద్రేణ నిపాతితః॥ 8-2-25 (55012) 
సమః కర్ణస్య సమరే యః స కర్ణస్య పశ్యతః।
వృషసేనో మహాతేజాః శీఘ్రాస్త్రో దృఢవిక్రమః॥ 8-2-26 (55013) 
అభిమన్యోర్వధం స్మృత్వా ప్రతిజ్ఞామపి చాత్మనః।
ధనంజయేన విక్రంయ గమితో యమసాదనం॥ 8-2-27 (55014) 
నిత్యం ప్రసక్తవైరో యః పాండవైః పృథివీపతిః।
విశ్రావ్య వైరం పార్థేన శ్రుతాయుః స నిపాతితః॥ 8-2-28 (55015) 
శల్యపుత్రస్తు విక్రాంతః సహదేవేన మారిష।
హతో రుక్మరథో రాజఞ్శ్యాలో మాతులజో యుధి॥ 8-2-29 (55016) 
రాజా భాగీరథో వృద్ధో బృహత్క్షత్రశ్చ కేకయః।
పరాక్రమంతౌ విక్రాంతౌ నిహతౌ వీర్యవత్తరౌ॥ 8-2-30 (55017) 
భగదత్తసుతో రాజన్కృతప్రజ్ఞో మంహాబలః।
శ్యేనవచ్చరతా సంఖ్యే నకులేన నిపాతితః॥ 8-2-31 (55018) 
పితామహస్తవ తథా బాహ్లీకః సహ బాహ్లికైః।
నిహతో భీమసేనేన మహాబాలపరాక్రమః॥ 8-2-32 (55019) 
జయత్సేనస్తథా రాజంజారాసంధిర్మహాబలః।
మాగధో నిహతః సంఖ్యే సౌభద్రేణ మహాత్మనా॥ 8-2-33 (55020) 
పుత్రస్తే దుర్ముఖో రాజందుఃసహశ్చ మహారథః।
గదయా భీమసేనేన నిహతౌ శూరమానినౌ॥ 8-2-34 (55021) 
దుర్మర్షణో దుర్విషహో దుర్జయశ్చ మహారథః।
కృత్వా త్వసుకరం కర్మ గతా వైవస్వతక్షయం॥ 8-2-35 (55022) 
ఉభౌ కలింగవృషకౌ భ్రాతరౌ యుద్ధదుర్మదౌ।
కృత్వా చాసుకరం కర్మ గతౌ వైవస్వతక్షయం॥ 8-2-36 (55023) 
సచివో వృషపర్వా తే శూరః పరమవీర్యవాన్।
భీమసేనేన విక్రంయ గమితో యమసాదనం॥ 8-2-37 (55024) 
తథైవ పౌరవో రాజా నాగాయుతబలో మహాన్।
సమరే పాండుపుత్రేణ నిహతః సవ్యసాచినా॥ 8-2-38 (55025) 
వసాతయో మహారాజ ద్విసాహస్రాః ప్రహారిణః।
శూరసేనాశ్చ విక్రాంతాః సర్వే యుధి నిపాతితాః॥ 8-2-39 (55026) 
అభీషాహాః కవచినః ప్రహరంతో రణోత్కటాః।
శిబయశ్చ రథోదారాః కాలింగసహితా హతాః॥ 8-2-40 (55027) 
గోకులే నిత్యసంవృద్ధా యుద్ధే పరమకోపనాః।
గోపాలాః కృతవీరాస్తే నిహతాః సవ్యసాచినా॥ 8-2-41 (55028) 
శ్రేణయో బహుసాహస్రాః సంశప్తకగణాశ్చ యే।
తే సర్వే పార్థమాసాద్య గదా వైవస్వతక్షయం॥ 8-2-42 (55029) 
శ్యాలౌ తవ మహారాజ రాజానౌ వృషకాచలౌ।
త్వదర్థమతివిక్రాంతౌ నిహతౌ సవ్యసాచినా॥ 8-2-43 (55030) 
ఉగ్రకర్మా మహేష్వాసో నామతః కర్మతస్తథా।
సాల్వరాజో మహాబాహుర్భీమసేనేన పాతితః॥ 8-2-44 (55031) 
ఓఘవాంశ్చ మహారాజ బృహంతః సహితౌ రణే।
పరాక్రమంతౌ మిత్రార్థే గతౌ వైవస్వతక్షయం॥ 8-2-45 (55032) 
తథైవ రథినాం శ్రేష్ఠః క్షేమధూర్తిర్విశాంపతే।
నిహతో గదయా రాజన్భీమసేనేన సంయుగే॥ 8-2-46 (55033) 
తథా రాజన్మహేష్వాసో జలసంధౌ మహాబలః।
సుమహత్కదనం కృత్వా హతః సాత్యకినా రణే॥ 8-2-47 (55034) 
అలంబుసో రాక్షసేంద్రః ఖరబంధురయానవాన్।
ఘటోత్కచేన విక్రంయ గమితో యమసాదనం॥ 8-2-48 (55035) 
రాధేయః సూతపుత్రశ్చ భ్రాతరశ్చ మహారథాః।
కేకయాః సర్వశశ్చాపి నిహతాః స్వ్యసాచినా॥ 8-2-49 (55036) 
మాలవా మద్రకాశ్చైవ ద్రావిడాశ్చోగ్రకర్మిణః।
యౌధేయాశ్చ లలిత్థాశ్చ క్షుద్రకాశ్చాప్యుశీనరాః॥ 8-2-50 (55037) 
మావేల్లకాస్తుండికేరాః సావిత్రీపుత్రకాశ్చ యే।
ప్రాచ్యోదీచ్యాః ప్రతీచ్యాశ్చ దాక్షిణాత్యాశ్చ మారిష॥ 8-2-51 (55038) 
పత్తీనాం నిహతాః సంఘా హయానాం ప్రయుతాని చ।
రథవ్రజాశ్చ నిహతా హతాశ్చ వరవారణాః॥ 8-2-52 (55039) 
సధ్వజాః సాయుధాః శూరాః సవర్మాంబరభూషణాః।
కాలేన మహతాఽఽయస్తాః కుశలైర్యే చ వర్ధితాః॥ 8-2-53 (55040) 
తే హతాః సమరే రాజన్పార్థేనాక్లిష్టకర్మణా।
అన్యే తథాఽమితబలాః పరస్పరవధైషిణః॥ 8-2-54 (55041) 
ఏతే చాన్యే చ బహవో రాజానః సగణా రణే।
హతాః సహస్రశో రాజన్యన్మాం త్వం పరిపృచ్ఛసి॥ 8-2-55 (55042) 
ఏవమేష క్షయో వృత్తః కర్ణార్జునసమాగమే।
మహేంద్రేణ యథా వృత్రో యథా రామేణ రావణః॥ 8-2-56 (55043) 
యథా కృష్ణేన నరకో మురుశ్చ నిహతో రణే।
కార్తవీర్యశ్చ రామేణ భార్గవేణ యథా హతః॥ 8-2-57 (55044) 
సజ్ఞాతిబాంధవః శూరః సమరే యుద్ధదుర్మదః।
రణే కృత్వా మహద్యుద్ధం ఘోరం త్రైలోక్యమోహనం॥ 8-2-58 (55045) 
యథా స్కందేన మహిషో యథా రుద్రేణ చాంధకః।
తథాఽర్జునేన స హతో ద్వైరథే యుద్ధదుర్మదః॥ 8-2-59 (55046) 
సామాత్యబాంధవో రాజన్కర్ణః ప్రహరతాం వరః।
జయాశా ధార్తరాష్ట్రాణాం వైరస్య చ ముఖం నృపః॥ 8-2-60 (55047) 
తీర్ణం తత్పాండవై రాజన్యత్పురా నావబుధ్యసే।
ఉచ్యమానో మహారాజ బంధుభిర్హితకాంక్షిభిః॥ 8-2-61 (55048) 
`న కృతం చ త్వయా పూర్వం దైవేన విధినా బలాత్'।
తదిదం సమనుప్రాప్తం వ్యసనం సుమహాత్యయం॥ 8-2-62 (55049) 
గాణాం రాజ్యకామానాం త్వయా రాజన్హితైషిణా।
అహితాన్యేవ చీర్ణాని తేషాం తే ఫలమాగతం॥ ॥ 8-2-63 (55050) 
 
ఇతి శ్రీమన్మహాభారతే కర్ణపర్వణి ద్వితీయోఽధ్యాయః॥ 2 ॥

Mahabharata - Karna Parva - Chapter Footnotes

8-2-35 దుర్మనాశ్చ మహారథః ఇతి క.ఖ.ఙ.పాఠః। వికర్ణశ్చ మహాబలః ఇతి ఙ. పాఠః॥ 8-2-48 ఖరబంధురయానవాన్ గర్దభసంయుతరథవాన్। అలాయుధో రాక్షసేంద్రో బకబంధురయానవాన్ ఇతి క.ఖ.ఙ.పాఠః॥ 8-2-59 కర్ణస్తథా హత ఇత్యనుకృష్యతే॥ 8-2-2 ద్వితీయోఽధ్యాయః॥





కర్ణపర్వ - అధ్యాయ 003

॥ శ్రీః ॥

8.3. అధ్యాయః 003 

Mahabharata - Karna Parva - Chapter Topics

సంజయేన ధృతరాష్ట్రంపతి యుద్ధే నిహతానాం పరేషాం నామకథనం॥ 1 ॥

Mahabharata - Karna Parva - Chapter Text

8-3-0 (55051) 
ధృతరాష్ట్ర ఉవాచ। 8-3-0x (4835) 
ఆఖ్యాతా మామకాస్తాత నిహతా యుధి పాండవైః।
హతాంశ్చ పాండవేయానాం మామకైర్బ్రూహి సంజయ॥ 8-3-1 (55052) 
సంజయ ఉవాచ। 8-3-2x (4836) 
కృతినో యుధి విక్రాంతా మహాసత్వా మహాబలాః।
సానుబంధాః సహామాత్యా గాంగేయేన నిపాతితాః॥ 8-3-2 (55053) 
నారాయణా వల్లవాశ్చ రామాశ్చ శతశో పరే।
అనురక్తాశ్చ వీరేణ భీష్మేణ యుధి పాతితాః॥ 8-3-3 (55054) 
సమః కిరీటినా సంఖ్యే వీర్యేణ చ బలేన చ।
సత్యజిత్సత్యసంధేన ద్రోణేన నిహతో యుధి॥ 8-3-4 (55055) 
పాంచాలానాం మహేష్వాసాః సర్వే యుద్వవిశారదాః।
ద్రోణేన సహ సంగంయ గతా వైవస్వతక్షయం॥ 8-3-5 (55056) 
తథా విరాటద్రుపదౌ వృద్వౌ సహసుతౌ నృపౌ।
పరాక్రమంతౌ మిత్రార్థే ద్రోణేన నిహతౌ రణే॥ 8-3-6 (55057) 
యో బాల ఏవ సమరే సంమితః సవ్యసాచినా।
కేశవేన చ దుర్ధర్షో బలదేవేన చాభిభూః॥ 8-3-7 (55058) 
పరేషాం కదనం కృత్వా మహద్రణవిశారదః।
పరివార్య మదామాత్రైః షడ్భిః పరమకై రథైః। 
అశక్నువద్భిర్బీభత్సుమభిమన్యుర్నిపాతితః॥  8-3-8 (55059) 
కృతం తం విరథం వీరం క్షత్రధర్మే వ్యవస్థితం।
దౌఃశాసనిర్మహారాజ సౌభద్రం హతవాన్రణే॥ 8-3-9 (55060) 
పటచ్చరనిహంతా చ మహత్యా సేనయా వృతః।
అంబష్ఠస్య సుతః శ్రీమాన్మిత్రహేతోః పరాక్రమన్॥ 8-3-10 (55061) 
ఆసాద్య లక్ష్మణం వీరం దుర్యోధనసుతం రణే।
సుమహత్కదనం కృత్వా గతో వైవస్వతక్షయం॥ 8-3-11 (55062) 
బృహంతః సుమహేష్వాసః కృతాస్త్రో యుద్వదుర్మదః।
దుఃశాసనేన విక్రంయ గమితో యమసాదనం॥ 8-3-12 (55063) 
మణిమాందండధారశ్చ రాజానౌ యుద్ధదుర్మదౌ।
పరాక్రమంతౌ మిత్రార్థే ద్రోణేన యుధి పాతితౌ॥ 8-3-13 (55064) 
అంశుమాన్భోజరాజస్తు సహసైన్యో మహారథః।
భారద్వాజేన విక్రంయ గమితో యమసాదనం॥ 8-3-14 (55065) 
సాముద్రశ్చిత్రసేనశ్చ సహ పుత్రేణ భారత।
సముద్రసేనేన బలాద్గమితో యమసాదనం॥ 8-3-15 (55066) 
అనూపవాసీ నీలశ్చ వ్యాధ్రదత్తశ్చ వీర్యవాన్।
అశ్వత్థాంనా వికర్ణేన గమితౌ యమసాదనం॥ 8-3-16 (55067) 
చిత్రాయుధశ్చిత్రయోధీ కృత్వా చ కదనం మహత్।
చిత్రమార్గేణ విక్రంయ వికర్ణేన హతో మృధే।  8-3-17 (55068) 
వృకోదరసమో యుద్ధే వృతః కేకయజో యుధి।
కేకయేన చ విక్రంయ భ్రాతా భ్రాత్రా నిపాతితః॥ 8-3-18 (55069) 
జనమేజయో గదాయోధీ పార్వతీయః ప్రతాపవాన్।
దుర్ముఖేన మహారాజ తవ పుత్రేణ పాతితః॥ 8-3-19 (55070) 
రోచమానౌ నరవ్యాఘ్రౌ రోచమానౌ గ్రహావివ।
ద్రౌణేన యుగపద్రాజందివం సంప్రాతితౌ శరైః॥ 8-3-20 (55071) 
నృపాశ్చ ప్రతియుధ్యంతః పరాక్రాంతా విశాంపతే।
కృత్వా నసుకరం కర్మ గతా వైవస్వతక్షయం॥ 8-3-21 (55072) 
పురుజిత్కృంతిభోజశ్చ మాతులౌ సవ్యసాచినః।
సంగ్రామనిర్జితాఁల్లోకాన్గమితౌ ద్రోణసాయకైః॥ 8-3-22 (55073) 
అభిభూః కాశిరాజశ్చ కాశికైర్బహుభిర్వృతః।
వసుదానస్య పుత్రేణ త్యాజితో దేహమాహవే॥ 8-3-23 (55074) 
అమితౌజా యుధామన్యురుత్తమౌజాశ్చ వీర్యవాన్।
నిహత్య శతశః సూరానస్మదీయైర్నిపాతితాః॥ 8-3-24 (55075) 
మిత్రవర్మా చ పాంచాల్యః క్షత్రధర్మా చ భారత।
ద్రోణేన పరమేష్వాసౌ గమితౌ యమసాదనం॥ 8-3-25 (55076) 
శిఖండితనయో యుద్ధే క్షత్రదేవో యుధాంపతిః।
లక్ష్మణేన హతో రాజంస్తవ పౌత్రేణ భారత॥ 8-3-26 (55077) 
సుచిత్రశ్చిత్రవర్మా చ పితాపుత్రౌ మహారథౌ।
ప్రచరంతౌ మహావీరౌ ద్రోణేన నిహతౌ రణే॥ 8-3-27 (55078) 
వార్ధక్షేమిర్మహారాజ సముద్ర ఇవ పర్వణి।
ఆయుధక్షయమాసాద్య ప్రశాంతిం పరమాం గతః॥ 8-3-28 (55079) 
సేనాబిందుసుతః శ్రేష్ఠః శాస్త్రవాన్ప్రహరన్యుధి।
బాహ్లికేన మహారాజ కౌరవేంద్రేణ పాతితః॥ 8-3-29 (55080) 
ధృష్టకేతుర్మహారాజ చేదీనాం ప్రవరో రథః।
కృత్వా నసుకరం కర్మ గతో వైవస్వతక్షయం॥ 8-3-30 (55081) 
తథా సత్యధృతిర్వీరః కృత్వా కదనమాహవే।
పాండవార్థే పరాక్రాంతో గమితో యమసాదనం॥ 8-3-31 (55082) 
పుత్రస్తు శిశుపాలస్య సుకేతుః పృథివీపతిః।
నిహత్య శాత్రవాన్సంఖ్యే ద్రోణేన నిహతో యుధి॥ 8-3-32 (55083) 
తథా సత్యధృతిర్వీరో మదిరాశ్వశ్చ వీర్యవాన్।
సూర్యదత్తశ్చ విక్రాంతో నిహతో ద్రోణసాయకైః॥ 8-3-33 (55084) 
`మాత్స్యాదవరజః శ్రీమాఞ్శతానీకో నిపాతితః।
శ్రేణిమాంశ్చ మహారాజ యుధ్యమానః పరాక్రమీ। 
కృత్వా నసుకరం కర్మ గతో వైవస్వతక్షయం॥  8-3-34 (55085) 
తథైవ యుధి విక్రాంతో మాగధః పరమాస్త్రవిత్।
భీష్మేణ నిహతో రాజఞ్శేతేఽద్య పరవీరహా॥ 8-3-35 (55086) 
విరాటపుత్రః శంఖస్తు ఉత్తరశ్చ మహారథః।
కుర్వంతౌ సుమహత్కర్మ గతౌ వైవస్వతక్షయం॥ 8-3-36 (55087) 
వసుదానశ్చ కదనం కుర్వాణోఽతీవ సంయుగే।
భారద్వాజేన విక్రంయ గమితో యమసాదనం॥ 8-3-37 (55088) 
ఏతే చాన్యే చ బహవః పాండవానాం మహారథాః।
హతా ద్రోణేన విక్రంయ యన్మాం త్వం పరిపృచ్ఛసి॥ ॥ 8-3-38 (55089) 
 
ఇతి శ్రీమన్మహాభారతే కర్ణపర్వణి తృతీయోఽధ్యాయః॥ 3 ॥

Mahabharata - Karna Parva - Chapter Footnotes

8-3-20 రోచమానౌ ఏకానామానౌ భ్రాతరౌ॥ 8-3-3 తృతీయోఽధ్యాయః॥





కర్ణపర్వ - అధ్యాయ 004

॥ శ్రీః ॥

8.4. అధ్యాయః 004 

Mahabharata - Karna Parva - Chapter Topics

సంజయేన ధృతరాష్ట్రంప్రతి హతావశిష్టానాం నామకథనం॥ 1 ॥

Mahabharata - Karna Parva - Chapter Text

8-4-0 (55090) 
ధృతరాష్ట్ర ఉవాచ। 8-4-0x (4837) 
మామకస్యాస్య సైన్యస్య హృతోత్సేకస్య స·ంజయ।
అవశేషం న పశ్యామి కకుదే మృదితే సతి॥ 8-4-1 (55091) 
తౌ హి వీరౌ మహేష్వాసౌ మదర్థే కురుసత్తమౌ।
భీష్మద్రోణౌ హతౌ శ్రుత్వా కోన్వర్థో జీవితేన మే॥ 8-4-2 (55092) 
న చ మృష్యామి రాధేయం హతమాహవశోభినం।
యస్య బాహ్వోర్బలం తుల్యం కుంజరాణాం శతం శతం॥ 8-4-3 (55093) 
హతప్రవరసైన్యం మే యథా శంససి సంజయ।
అహతానపి మే శంస యేఽత్ర జీవంతి కేచన॥ 8-4-4 (55094) 
ఏతేషు హి మృతేష్వద్య యే త్వయా పరికీర్తితాః।
యేఽపి జీవంతి తే సర్వే మృతా ఇతి మతిర్మమ॥ 8-4-5 (55095) 
సంజయ ఉవాచ। 8-4-6x (4838) 
యస్మిన్మహాస్త్రాణి సమర్పితాని
చిత్రాణి శుభ్రాణి చతుర్విధాని। 
దివ్యాని రాజన్విహితాని చైవ
ద్రోణేన వీరే ద్విజసత్తమేన॥  8-4-6 (55096) 
మహారథః కృతిమాన్క్షిప్రహస్తో
దృఢాయుధో దృఢముష్టిర్దృఢేషుః। 
స వీర్యవాంద్రోణపుత్రస్తరస్వీ
వ్యవస్థితో యోద్వుకామస్త్వదర్థే॥  8-4-7 (55097) 
ఆనర్తవాసీ హృదికాత్మజోఽసౌ
మహారథః సాత్వతానాం వరిష్ఠః। 
స్వయం భోజః కృతవర్మా కృతాస్త్రో
వ్యవస్థితో యోద్వుకామస్త్వదర్థే॥  8-4-8 (55098) 
ఆర్తాయనిః సమరే దుష్ప్రకంప్యః
సేనాగ్రణీః ప్రథమస్తావకానాం। 
యః స్వస్రీయాన్పాండవేయాన్విసృజ్య
సత్యాం వాచం స్వాం చికీర్షుస్తరస్వీ॥  8-4-9 (55099) 
తజోవధం సూతపుత్రస్య సంఖ్యే
ప్రతిశ్రుత్యాజాతశత్రోః పురస్తాత్। 
దురాధర్షః శక్రసమానవీర్యః
శల్యః స్థితో యోద్వుకామస్త్వదర్థే॥  8-4-10 (55100) 
శారద్వతో గౌతమశ్చాపి రాజ--
న్మహాబాహుచిత్రాస్త్రయోధీ। 
ధనుశ్చిత్రం సుమహద్భావరసాహం
వ్యవస్థితో యోద్వుకామః ప్రగృహ్య॥  8-4-11 (55101) 
గాంధారరాజః ససుతశ్చ రాజ--
ందుర్ద్యూతదేవీ కలహప్రియశ్చ। 
గాంధారముఖ్యైర్యవనైశ్చ రాజ--
న్వ్యవస్థితో యోద్వుకామస్త్వదర్థే॥  8-4-12 (55102) 
మహారథః కేకయరాజపుత్రః
సదశ్వయుక్తం చ పతాకినం చ। 
రథం సమారుహ్య కురుప్రవీర
వ్యవస్థితో యోద్వుకామస్త్వదర్థే॥  8-4-13 (55103) 
తథా సుతస్తే జ్వలనార్కవర్ణం
రథం సమాస్థాయ కురుప్రవీరః। 
వ్యవస్థితః పురుమిత్రో నరేంద్ర
వ్యభ్రే సూర్యో భ్రాజమానో యథా ఖే॥  8-4-14 (55104) 
దుర్యోధనో నాగకులస్య మధ్యే
వ్యవస్థితః సింహ ఇవాబభాసే। 
రథేన జాంబూనదభూషణేన
వ్యవస్థితః సమరే యోత్స్యమానః॥  8-4-15 (55105) 
స రాజమధ్యే పురుషప్రవీరో
రరాజ జాంబూనదచిత్రవర్మా। 
పద్మప్రభో వహ్నిరివాల్పధూమో
మేఘాంతరే సూర్య ఇవ ప్రకాశః॥  8-4-16 (55106) 
తథా సుషేణోఽప్యసిచర్మపాణి--
స్తవాత్మజః సత్యసేనశ్చ వీరః। 
వ్యవస్థితౌ చిత్రసేనేన సార్ధం
హృష్టాత్మానౌ సమరే యోద్ధకామౌ॥  8-4-17 (55107) 
హీనిషేవో భారతరాజపుత్ర
ఉగ్రాయుధః శ్రుతవర్మా జయశ్చ। 
శలశ్చ సత్యవ్రతదుఃశలౌ చ
వ్యవస్థితాః సహసైన్యా నరాగ్ర్యాః॥  8-4-18 (55108) 
కైతవ్యానామధిపః శూరమానీ
రణేరణే శత్రుహా రాజపుత్రః। 
రథీ హయీ నాగపత్తిప్రయాయీ
వ్యవస్థితో యోద్వుకామస్త్వదర్థే॥  8-4-19 (55109) 
వీరః శ్రుతాయుశ్చ ధృతాయుధశ్చ
చిత్రాంగదశ్చిత్రసేనశ్చ వీరః। 
వ్యవస్థితా యోద్వుకామా నరాగ్ర్యాః
ప్రహారిణో మానినః సత్యసంధాః॥  8-4-20 (55110) 
కర్ణాత్మజః సత్యసంధో మహాత్మా
వ్యవస్థితః సమరే యోద్వుకామః॥  8-4-21 (55111) 
అథాపరౌ కర్ణసుతౌ వరాస్త్రౌ
వ్యవస్థితౌ లఘుహస్తౌ నరేంద్ర। 
బలే మహత్యుల్బణసత్వవీర్యౌ
సమాస్థితౌ యోద్వుకామౌ త్వదర్థే॥  8-4-22 (55112) 
ఏతైశ్చ ముఖ్యైరపరైశ్చ రాజ--
న్యోధప్రవీరైరమితప్రభావైః। 
వ్యవస్థితో నాగకులస్య మధ్యే
యథా మహేంద్రః కురురాజో జయాయ॥  8-4-23 (55113) 
ధృతరాష్ట్ర ఉవాచ। 8-4-24x (4839) 
ఆఖ్యాతా జీవమానా యే పరే సైన్యా యథాయథం।
ఇతీదమవగచ్ఛామి వ్యక్తమర్థాభిపత్తితః॥ 8-4-24 (55114) 
వైశంపాయన ఉవాచ। 8-4-25x (4840) 
ఏవం బ్రువన్నేవ తదా ధృతరాష్ట్రోఽంబికాసుతః।
హతప్రవీరం భూయిష్ఠం కించిచ్ఛేషం స్వకం బలం। 
శ్రుత్వా వ్యామోహమాగచ్ఛచ్ఛోకవ్యాకులితేంద్రియః॥  8-4-25 (55115) 
వ్యాకులం మే మనస్తాత శ్రుత్వా సుమహదప్రియం॥
మనో ముహ్యతి చాంగాని న చ శక్నోమి ధావితుం। 
ఇత్యేవముక్త్వా వచనం ధృతరాష్ట్రోఽంబికాసుతః।
భ్రాంతచిత్తస్తతః సోఽథ బభూవ జగతీపతిః॥ ॥  8-4-26 (55116) 
 
ఇతి శ్రీమన్మహాభారతే కర్ణపర్వణి చతుర్థోఽధ్యాయః॥ 4 ॥

Mahabharata - Karna Parva - Chapter Footnotes

8-4-1 కకుదే ప్రధానపురుషసమూహే భీష్మద్రోణకర్ణరూపే మృదితేనాశితే సతి॥ 8-4-5 మృతాః మృతప్రాయాః॥ 8-4-6 చతుర్విధాని దృఢదూరసూక్ష్మశబ్దవేధీని। విహితాని ధనుర్వేదోదితాని॥ 8-4-7 కృతిమాన్ అవంధ్యయత్నః॥ 8-4-9 ఆర్తాయనిః శల్యః। స్వస్రీయాన్ భాగినేయాన్॥ 8-4-19 నాగపత్తిప్రయాయీ నాగైః పత్తిభిశ్చ ప్రయాతుం శీలమస్య। నాగరథప్రయాయీతి పాఠాంతరం॥ 8-4-24 సైన్యాః సేనామర్హంతి తే రాజానః। యథాయథం పక్షద్వయేఽపి జీవమానా ఆఖ్యాతాః। ఇదం భావిజయపరాజయాదికం। ఇతి అనేన పక్షద్వయబలతోలనేన వ్యక్తం స్పృష్టమభిగచ్ఛామి జానామి। అర్థాభిపత్తితః ఫలోపపత్తితః। తేన జయో మదీయానాం నాస్తీతి నిశ్చినోమీతి భావః। ఆఖ్యాతా వై జీవమానాః పరేభ్యోఽన్యే యథా ధ్నువం। ఇతీదమవగచ్ఛామి వ్యక్తమర్థో వ్యవస్థితః। ఇతి క.ఖ.డ.పాఠః॥ 8-4-4 చతుర్థోఽధ్యాయః॥





కర్ణపర్వ - అధ్యాయ 005

॥ శ్రీః ॥

8.5. అధ్యాయః 005 

Mahabharata - Karna Parva - Chapter Topics

ధృతరాష్ట్రేణ కర్ణగుణానువర్ణనపూర్వకం శోచనం॥ 1 ॥

Mahabharata - Karna Parva - Chapter Text

8-5-0 (55117) 
జనమేజయ ఉవాచ। 8-5-0x (4841) 
శ్రుత్వా కర్ణం హతం యుద్వే పుత్రాంశ్చైవ పలాయినః।
నరేంద్రః కించిదాశ్వస్తో ద్విజశ్రేష్ఠ కిమబ్రవీత్॥ 8-5-1 (55118) 
ప్రాప్తవాన్పరమం దుఃఖం పుత్రవ్యసనజం మహత్।
తస్మిన్యదుక్తవాన్కాలే తన్మమాచక్ష్వ పృచ్ఛతః॥ 8-5-2 (55119) 
వైశంపాయన ఉవాచ। 8-5-3x (4842) 
శ్రుత్వా కర్ణస్య నిధనమశ్రద్వేయమివాద్భుతం।
భూతసంమోహనం భీమం మేరోః సంసర్పణం యథా॥ 8-5-3 (55120) 
చిత్తమోహమివాయుక్తం భార్గవస్య మహామతేః।
పరాజయమివేంద్రస్య ద్విషద్ధ్యో భీమకర్మణః॥ 8-5-4 (55121) 
దివః ప్రపతనం భానోరురవ్యామివ మహాద్యుతేః।
సంశోషణమివాచింత్యం సముద్రస్యాక్షయాంభసః॥ 8-5-5 (55122) 
మహీవియద్దిగంబూనాం సర్వనాశమివాద్భుతం।
కర్మణోరివ వైఫల్యముభయోః పుణ్యపాపయోః॥ 8-5-6 (55123) 
సంచింత్య నిపుణం బుద్ధ్యా ధృతరాష్ట్రో జనేశ్వరః।
నేదమస్తీతి సంచింత్య కర్ణస్య సమరే వధం॥ 8-5-7 (55124) 
ప్రాణినామేవమాత్మత్వాత్స్యాదపీతి విచార్య చ।
శోకాగ్నినా దహ్యమానో ధంయమాన ఇవాశయే॥ 8-5-8 (55125) 
విస్రస్తాంగః శ్వసందీనో హాహేత్యుక్త్వా సుదుఃఖితః।
విలలాప మహారాజ ధృతరాష్ట్రోఽంబికాసుతః॥ 8-5-9 (55126) 
ధృతరాష్ట్ర ఉవాచ। 8-5-10x (4843) 
సంజయాధిరథిర్వీరః సింహద్విరదవిక్రమః।
వృషభప్రతిమస్కంధో వృషభాక్షగతిస్వరః॥ 8-5-10 (55127) 
వృషభో వృషభస్యేవ యో యుద్ధే న నివర్తతే।
శత్రోరపి మహేంద్రస్య వజ్రసంహననో యువా॥ 8-5-11 (55128) 
యస్య జ్యాతలశబ్దేన శరవృష్టిరవేణ చ।
రథాశ్వనరమాతంగా నావతిష్ఠంతి సంయుగే॥ 8-5-12 (55129) 
యమాశ్రిత్య మహాబాహుం ద్విషత్సంఘఘ్నమచ్యుతం।
దుర్యోధనోఽకరోద్వైరం పాండుపుత్రైర్మహారథైః॥ 8-5-13 (55130) 
స కథం రథినాం శ్రేష్ఠః కర్ణః పార్థేన సంయుగే।
నిహతః పురుషవ్యాఘ్రః ప్రసహ్యాసహ్యవిక్రమః॥ 8-5-14 (55131) 
యో నామన్యత వై నిత్యమచ్యుతం చ ధనంజయం।
న వృష్మీన్సహితానన్యాన్స్వబాహుబలదర్పితః॥ 8-5-15 (55132) 
శార్ంగగాండీవధన్వానౌ సహితావపరాజితౌ।
అహం దివ్యాద్రథాదేకః పాతయిష్యామి సంయుగే॥ 8-5-16 (55133) 
ఇతి యః సతతం మందమవోచల్లోభమోహితం।
దుర్యోధనమవాచీనం రాజ్యకాముకమాతురం॥ 8-5-17 (55134) 
యోఽజయత్సర్వకాంభోజానావంత్యాన్కేకయైః సహ।
గాంధారాన్మద్రకాన్మాత్స్యాంస్త్రిగర్తాంస్తంకణాఞ్శకాన్।  8-5-18 (55135) 
పాంచాలాంశ్చ విదేహాంశ్చ కులిందాన్కాశికోసలాన్
సూహ్మానంగాంశ్చ వంగాంశ్చ నిషాదాన్పుండ్రకీకటాన్॥  8-5-19 (55136) 
వత్సాన్కలింగాందరదానశ్మకానృషికానపి।
`శబరాన్హారహూణాంశ్చ ప్రఘూణాన్సరలానపి॥ 8-5-20 (55137) 
ంలేచ్ఛరాష్ట్రాధిపాంశ్చైవ దుర్గానాటవికాంస్తథా'।
జిత్వైతాన్సమరే వీరః ప్రదీప్తైః కంకపత్రిభిః॥ 8-5-21 (55138) 
కరమాహారయామాస జిత్వా సర్వానరీంస్తథా।
దుర్యోధనస్య వృద్ధ్యర్థం రాధేయో రథినాం వరః। 
దివ్యాస్త్రవిమన్హాతేజాః కర్ణో వైకర్తనో వృషః॥  8-5-22 (55139) 
సేనాగోపశ్చ స కథం శత్రుభిః పరమాస్త్రవిత్।
ఘాతితః పాండవైః శూరైః సమరే వీర్యశాలిభిః॥ 8-5-23 (55140) 
వృషో మహేంద్రో దేవేషు వృషః కర్ణో నరేష్వపి।
తృతీయమన్యం లోకేషు వృషం నైవానుశుశ్రుమ॥ 8-5-24 (55141) 
ఉచ్చైః శ్రవా వరోఽశ్వానాం రాజ్ఞాం వైశ్రవణో వరః।
వరో మహేంద్రో దేవానాం కర్ణః ప్రహరతాం వరః॥ 8-5-25 (55142) 
యోఽజితః పార్థివైః శూరైః సమర్థైర్వీర్యశాలిభిః।
దుర్యోధనస్య వృద్ధ్యర్థం కృత్స్నాముర్వీమథాజయత్॥ 8-5-26 (55143) 
యం లబ్ధ్వా మాగధో రాజా సాంత్వమానోఽథ సౌహృదైః।
అరౌత్సీత్పార్థివం క్షత్రమృతే యాదవకౌరవాన్॥ 8-5-27 (55144) 
తం శ్రుత్వా నిహతం కర్ణం ద్వైరథే సవ్యసాచినా।
శోకార్ణవే నిమగ్నోఽహం భిన్నా నౌరివ సాగరే॥ 8-5-28 (55145) 
తం వృషం నిహతం శ్రుత్వా ద్వైరథే రథినాం వరం।
శోకార్ణవే నిమగ్నోఽహమప్లువః సాగరే యథా॥ 8-5-29 (55146) 
ఈదృశైర్యద్యహం దుఃఖైర్న వినశ్యామి సంజయ।
వజ్రాద్దృఢతరం మన్యే హృదయం మమ దుర్భిదం॥ 8-5-30 (55147) 
జ్ఞాతిసంబంధిమిత్రాణామిమం శ్రుత్వా పరాభవం।
కో మదన్యః పుమాఁల్లోకే న జహ్యాత్సూత జీవితం॥ 8-5-31 (55148) 
విషమగ్నిం ప్రపాతం చ పర్వతాగ్రాదహం వృణే।
`మహాప్రస్థానగమనం జలం ప్రాయోపవేశనం'। 
న హి శక్ష్యామి దుఃఖాని సోఢుం కష్టాని సంజయ॥ ॥  8-5-32 (55149) 
 
ఇతి శ్రీమన్మహాభారతే కర్ణపర్వణి పంచమోఽధ్యాయః॥ 5 ॥

Mahabharata - Karna Parva - Chapter Footnotes

8-5-1 పుత్రాంశ్చైవ నిపాతితాన్ ఇతి ఝ.పాఠః॥ 8-5-4 భార్గవస్య రామస్య శుక్రస్య వా॥ 8-5-7 కర్ణస్య వధం సంచింత్య మనస్యాలోచ్య ఇదం కృత్స్నం జగత్స్వసైన్యం వా నాస్తీతి సంచింత్య నిశ్చిత్య విలలాపేతి తృతీయేన సంబంధః॥ 8-5-17 అవాచీనం చింతయాఽధోముఖం॥ 8-5-24 జలవర్షిత్వాద్దేవేషు మహేంద్రో వృషః। ధనవర్షిత్వాన్మనుష్యేషు కర్ణోవృషః। తృతీయమేవమభితో వృష్టికర్తారం వృషం॥ 8-5-29 నౌకాహీనః॥ 8-5-5 పంచమోఽధ్యాయః॥





కర్ణపర్వ - అధ్యాయ 006

॥ శ్రీః ॥

8.6. అధ్యాయః 006 

Mahabharata - Karna Parva - Chapter Topics

కర్ణవధశ్రవణానంతరీయకధృతరాష్ట్రప్రవృత్తిం పృష్టేన వైశంపాయనేన కర్ణదుర్యోధనస్తుతినిందాపూర్వకం సంజయంప్రతి కర్ణార్జునయుద్ధకథనచోదనారూపధృతరాష్ట్రప్రవృత్తికథనం॥ 1 ॥

Mahabharata - Karna Parva - Chapter Text

8-6-0 (55150) 
సంజయ ఉవాచ। 8-6-0x (4844) 
శ్రియా కులేన యశసా తపసా చ శ్రుతేన చ।
త్వామద్య సంతో మన్యంతే యయాతిమివ నాహుషం॥ 8-6-1 (55151) 
శ్రుతే మహర్షిప్రతిమః కృతకృత్యోఽసి పార్థివ।
పర్యవస్థాపయాత్మానం మా విషాదే మనః కృథాః॥ 8-6-2 (55152) 
ధృతరాష్ట్ర ఉవాచ। 8-6-3x (4845) 
దైవమేవ పరం మన్యే ధిక్పౌరుషమనర్థకం।
యత్ర సాలప్రతీకాశః కర్ణోఽహన్యత సంయుగే॥ 8-6-3 (55153) 
హత్వా యుధిష్ఠిరానీకం పాంచాలానాం రథవ్రజాన్।
ప్రతాప్య శరవర్షేణ దిశః సర్వా మహారథః॥ 8-6-4 (55154) 
మోహియిత్వా రణే పార్థాన్వజ్నహస్త ఇవాసురాన్।
స కథం నిహతః శేతే వాయురుగ్ణ ఇవ ద్రుమః॥ 8-6-5 (55155) 
శోకస్యాంతం న పశ్యామి పారం జలనిధేరివ।
చింతా మే వర్ధతేఽతీవ ముమూర్షా చాపి జాయతే॥ 8-6-6 (55156) 
కర్ణస్య నిధనం శ్రుత్వా విజయం ఫల్గునస్య చ।
అశ్రద్ధేయమహం మన్యే వధం కర్ణస్య సంజయ॥ 8-6-7 (55157) 
వజ్రసారమిదం నూనం హృదయం దుర్భిదం మమ।
యచ్ఛ్రుత్వా పురుషవ్యాఘ్రం హతం కర్ణం న దీర్యతే॥ 8-6-8 (55158) 
ఆర్యుర్నూనం సుదీర్ఘం మే విహితం దైవతైః పురా।
యత్ర కర్ణం హతం శ్రుత్వా జీవామీహ సుదుఃఖితః॥ 8-6-9 (55159) 
ధిగ్జీవితమిదం చైవ సుహృద్వీనస్య సంజయ।
అద్య చాహం దశామేతాం గతః సంజయ గర్హితాం। 
కృపణం వర్తయిష్యామి శోచ్యః సర్వస్య మందధీః॥  8-6-10 (55160) 
అహమేవ పురా భూత్వా సర్వలోకస్య సత్కృతః।
పరిభూతః కథం సూత పరైః శక్ష్యామి జీవితుం॥ 8-6-11 (55161) 
దుఃఖాద్దుఃఖతరం భన్యే ప్రాప్తవానస్మి సంజయ।
భీష్మద్రోణవధేనైవ కర్ణస్య చ మహాత్మనః॥ 8-6-12 (55162) 
నావశేషం ప్రపశ్యామి సూతపుత్రే హతే యుధి।
సహి పారం మహానాసీత్పుత్రాణాం మమ సంజయ॥ 8-6-13 (55163) 
యుద్ధే హి నిహతః శూరో విసృజన్సాయకాన్బహూన్।
కో హి మే జీవితేనార్థస్తమృతే పురుషర్షభం॥ 8-6-14 (55164) 
రథాదాధిరథిర్నూనం న్యపతత్సాయకార్దితః।
పర్వతస్యేవ శిఖరం వ జ్రపాతాద్విదారితం॥ 8-6-15 (55165) 
స శేతే పృథివీం నూనం శోభయన్రుధిరోక్షితః।
మాతంగ ఇవ మత్తేన మతాంగేన నిపాతితః॥ 8-6-16 (55166) 
యో బలం ధార్తరాష్ట్రాణాం పాండవానాం యతో భయం।
సోఽర్జునేన హతః కర్ణః ప్రతిమానం ధనుష్మతాం॥ 8-6-17 (55167) 
స హి వీరో మహేష్వాసో మిత్రాణామభయంకరః।
శేతే వినిహతో వీరః శక్రేణేవ పురా బలః॥ 8-6-18 (55168) 
పంగోరివాధ్వగమనం దరిద్రస్యేవ కామితం।
దుర్యోధనస్య లోభశ్చ సమాన్యేతాని సంజయ॥ 8-6-19 (55169) 
అన్యథా చింతితం కార్యమన్యథా తత్తు జాయతే।
అహో ను బలవద్దైవం కాలశ్చ దురతిక్రమః॥ 8-6-20 (55170) 
పలాయమానః కృపణో దీనాత్మా దీనపౌరుషః।
కచ్చిద్వినిహతః సూత పుత్రో దుఃశాసనో మమ॥ 8-6-21 (55171) 
కచ్చిన్న దీనాచరితం కృతవాంస్తాత సంయుగే।
కచ్చిన్న నిహతః శూరా యథాఽన్యే క్షత్రియర్షభాః॥ 8-6-22 (55172) 
యుధిష్ఠిరస్య వచనం మా యుద్ధమితి సర్వదా।
దుర్యోధనో నాభ్యగృహ్ణాన్మూఢః పథ్యమివౌషధం॥ 8-6-23 (55173) 
శతల్పే శయానేన భీష్మేణ సుమహాత్మనా।
పానీయం యాచితః పార్థః సోవిధ్యన్మేదినీతలం॥ 8-6-24 (55174) 
జలస్య ధారాం జనితాం దృష్ట్వా పాండుసుతేన చ।
అబ్రవీత్స మహాబాహుస్తాత సంశాంయ పాండవైః॥ 8-6-25 (55175) 
ప్రశమాద్వి భవేచ్ఛాంతిర్మదంతం యుద్ధమస్తు వః।
భ్రాతృభావేన పృథివీం భుంక్ష్వ పాండుసుతైః సహ॥ 8-6-26 (55176) 
అకుర్వన్వచనం తస్య నూనం శోచతి పుత్రకః।
తదిదం సమనుప్రాప్త వచనం దీర్ఘదర్శినః॥ 8-6-27 (55177) 
అహం తు నిహతామాత్యో హతపుత్రశ్చ సంజయ।
ద్యూతతః కృచ్ఛ్రమాపన్నో లూనపక్ష ఇవ ద్విజః॥ 8-6-28 (55178) 
యథా హి శకునిం గృహ్య ఛిత్త్వా పక్షౌ చ సంజయ।
విసర్జయంతి సంహృష్టాః క్రీడమానాః కుమారకాః॥ 8-6-29 (55179) 
లూనపక్షతయా తస్య గమనం నోపపద్యతే।
తథాహమపి సంప్రాప్తో లూనపక్ష ఇవ ద్విజః॥ 8-6-30 (55180) 
క్షీణః సర్వార్థహీనశ్చ నిర్జ్ఞాతిర్బంధువర్జితః।
కాం దిశం ప్రతిపత్స్యామి దీనః శత్రువశం గతః॥ 8-6-31 (55181) 
వైశంపాయన ఉవాచ। 8-6-32x (4846) 
ఇత్యేవం ధృతరాష్ట్రోఽథ విలప్య బహుదుఃఖితః।
ప్రోవాచ సంజయం భూయః సోకవ్యాకులమానసః॥ 8-6-32 (55182) 
ధృతరాష్ట్ర ఉవాచ। 8-6-33x (4847) 
యోఽజయత్సర్వకాంభోజానంబష్ఠాన్కైకయైః సహ।
గాంధారాంశ్చ విదేహాంశ్చ జిత్వా కార్యార్థమాహవే॥ 8-6-33 (55183) 
దుర్యోధనస్య వృద్ధ్యర్థం యోఽజయత్పృథివీం ప్రభుః।
స జితః పాండవైః శూరైః సమరే వాహుశాలిభిః॥ 8-6-34 (55184) 
తస్మిన్హతే మహేష్వాసే కర్ణే యుధి కిరీటినా।
కే వీరాః పర్యతిష్ఠంత తన్మమాచక్ష్వ సంజయ॥ 8-6-35 (55185) 
కచ్చిన్నైకః పరిత్యక్తః పాండవైర్నిహతో రణే।
ఉక్తం త్వయా పురా తాత యథా వీరో నిపాతితః॥ 8-6-36 (55186) 
భీష్మమప్రతియుధ్యంతం శిఖండీ సాయకోత్తమైః।
పాతయామాస సమరే సర్వశస్త్రభృతాం వరం॥ 8-6-37 (55187) 
తథా ద్రౌపదినా ద్రోణో న్యస్తసర్వాయుధో యుధి।
`ధర్మరాజవచః శ్రుత్వా అశ్వత్థామా హతస్త్వితి'॥ 8-6-38 (55188) 
యుక్తయోగో మహేష్వాసః శరైర్బహుభిరాచితః।
నిహతః ఖంగముద్యంయ ధృష్టద్యుంనేన సంజయ॥ 8-6-39 (55189) 
అంతరేణ హతావేతౌ ఛలేన చ విశేషతః।
అశ్రౌషమహమేతద్వై భీష్మద్రోణౌ నిపాతితౌ॥ 8-6-40 (55190) 
భీష్మద్రోణౌ హి సమరే న హన్యాద్వజ్రభృత్స్వయం।
న్యాయేన యుధ్యన్సమరే తద్వై సత్యం బ్రవీమి తే॥ 8-6-41 (55191) 
కర్ణం త్వస్యంతమస్త్రాణి దివ్యాని చ బహూని చ।
కథమింద్రోపమం వీరం మృత్యుర్యుద్వే సమస్పృశత్॥ 8-6-42 (55192) 
యస్య విద్యుత్ప్రభాం శక్తిం దివ్యాం కనకభూషణాం।
ప్రాయచ్ఛద్ద్విషతాం హంత్రీం కుండలాభ్యాం పురందరః॥ 8-6-43 (55193) 
యస్య సర్పముఖో దివ్యః శరః కాంచనభూషణః।
అశేత నిశితః పత్రీ సమరేష్వరిసూదనః॥ 8-6-44 (55194) 
భీష్మద్రోణముఖాన్వీరాన్యోఽవమత్య మహారథాన్।
జామదగ్న్యాన్మహాఘోరం బ్రాహ్మమస్త్రమశిక్షత॥ 8-6-45 (55195) 
యశ్చ ద్రోణముఖాందృష్ట్వా విముఖానర్దితాఞ్శరైః।
సౌభద్రస్య మహాబాహుర్వ్యధమత్కార్ముకం శితైః॥ 8-6-46 (55196) 
యశ్చ నాగాయుతప్రాణాం వజ్రరంహసమచ్యుతం।
విరథం సహసా కృత్వా భీమసేనమపాహసత్॥ 8-6-47 (55197) 
సహదేవం చ నిర్జిత్య శరైః సన్నతపర్వభిః।
కృపయా విరథం కృత్వా నాహనద్ధర్మచింతయా॥ 8-6-48 (55198) 
యశ్చ మాయాసహస్రాణి వికుర్వాణం జయైషిణం।
ఘటోత్కచం రాక్షసేంద్రం శక్రశక్త్యా నిజఘ్నివాన్॥ 8-6-49 (55199) 
ఏవాంశ్చ దివసాన్యస్య యుద్ధే భీతో ధనంజయః।
నాగమద్ద్వైరథం వీరః స కథం నిహతో రణే॥ 8-6-50 (55200) 
[సంశప్తకానాం యోధా యే ఆహ్వయంత సదాఽన్యతః।
ఏతాన్హత్వా హనిష్యామి పశ్చాద్వైకర్తనం రణే॥ 8-6-51 (55201) 
ఇతి వ్యపదిశన్పార్థో వర్జయన్సూతజం రణే।
స కథం నిహతో వీరః పార్థేన పరవీరహా॥]  8-6-52 (55202) 
రథభహ్గో న చేత్తస్య ధనుర్వా న వ్యశీర్యత।
న చేదస్త్రాణి నష్టాని స కథం నిహతః పరైః॥ 8-6-53 (55203) 
కో హి శక్తో రణే కర్ణం విధున్వానం మహద్ధనుః।
విముంచంతం శరాన్ఘోరాందివ్యాన్యస్త్రాణి చాహవే। 
జేతుం పురుషశార్దూలం శార్దూలమివ వేగినం॥  8-6-54 (55204) 
ధ్రవం తస్య ధనుశ్ఛిన్నం రథో వాఽపి మహీం గతః।
అస్త్రాణి వా ప్రనష్టాని యథా శంససి మే హతం। 
న హ్యన్యదపి పశ్యామి కారణం తస్య నాశనే॥  8-6-55 (55205) 
న హిన్మి ఫల్గునం యావత్తావత్పాదౌ న ధావయే।
ఇతి యస్య మహాఘోరం వ్రతమాసీన్మహాత్మనః॥ 8-6-56 (55206) 
యస్య భీతో రమే నిద్రాం ధర్మరాజో యుధిష్ఠిరః।
త్రయోదశసమా నిత్యం నాభజత్పురుషర్షభః॥ 8-6-57 (55207) 
యస్య వీర్యవతో వీర్యముపాశ్రిత్య మహాత్మనః।
మమ పుత్రః సభాం భార్యాం పాండూనాం నీతవాన్బలాత్॥ 8-6-58 (55208) 
తత్రాపి చ సభామధ్యే పాండవానాం చ పశ్యతాం।
దాసభార్యేతి పాంచాలీమబ్రవీత్కురుసన్నిధౌ॥ 8-6-59 (55209) 
[న సంతి తపయః కృష్ణే సర్వే షండతిలైః సమాః।
ఉపతిష్ఠస్వ భర్తారమన్యం వా వరవర్ణిని॥ 8-6-60 (55210) 
ఇత్యేవం యః పురా వాచో రూక్షాః సంశ్రావయన్రుషా।
సభాయాం సూతజః కృష్ణాం స కథం నిహతః పరైః॥ 8-6-61 (55211) 
యది భీష్మో రణశ్లాఘీ ద్రోణో వా యుధి దుర్మదః।
న హనిష్యతి కౌంతేయాన్పక్షపాతాత్సుయోధన। 
సర్వానేవ హనిష్యామి వ్యేతు తే మానసో జ్వరః॥  8-6-62 (55212) 
కిం కరిష్యతి గాండీవమక్షయ్యౌ చ మహేషుధీ।
స్నిగ్ధచందనదిగ్ధస్య మచ్ఛరస్యాభిధావతః। 
స నూనమృషభస్కంధో హ్యర్జునేన కథం హతః॥]  8-6-63 (55213) 
యశ్చ గాండీవముక్తానాం స్పర్శముగ్రమచింతయన్।
అపతిర్హ్యసి కృష్ణేతి బ్రువన్పార్థానవైక్షత॥ 8-6-64 (55214) 
యస్య నాసీద్భయం పార్థాత్సపుత్రాత్సజనార్దనాత్।
స్వబాహుబలమాశ్రిత్య ముహూర్తమపి సంజయ॥ 8-6-65 (55215) 
తస్య నాఽహం వధం మన్యే దేవైరపి సవాసవైః।
ప్రతీపమభిఘావద్భిః కిం పునస్తాత పాండవైః॥ 8-6-66 (55216) 
న హి జ్యాం సంసంపృశానస్య తలత్రే వాఽపి గృహ్ణతః।
పుమానాధిరథేః స్థాతుం కశ్చిత్ప్రముఖతోఽర్హతి॥ 8-6-67 (55217) 
అపి స్యాన్మేదినీ హీనా సోమసూర్యప్రభాంశుభిః।
న వధ- పురుషేంద్రస్య సంయుగేష్వపలాయినః॥ 8-6-68 (55218) 
యేన మందః సహాయేన భ్రాత్రా దుఃశాసనేన చ।
వాసుదేవస్య దుర్బుద్ధిః ప్రత్యాఖ్యానమరోచత॥ 8-6-69 (55219) 
స నూనం వృషభస్కంధం కర్ణం దృష్ట్వా నిపాతితం।
దుఃశాసనం చ నిహతం మన్యే శోచతి పుత్రకః॥ 8-6-70 (55220) 
హతం వైకర్తనం దృష్ట్వా ద్వైరథే సవ్యసాచినా।
జయతః పాండవాందృష్ట్వా కింస్విద్దుర్యోధనోఽబ్రవీత్॥ 8-6-71 (55221) 
[దుర్మర్షణం హతం దృష్ట్వా వృషసేనం చ సంయుగే।
ప్రభగ్రం చ బలం దృష్ట్వా వధ్యమానం మహారథైః॥ 8-6-72 (55222) 
పరాఙ్ముఖాంశ్చ రాజ్ఞస్తు పలాయనపరాయణాన్।
విద్రుతాన్రథినో దృష్ట్వా మన్యే శోచతి పుత్రకః॥ 8-6-73 (55223) 
అనేయశ్చాభిమానీ చ దుర్బుద్ధిరజితేంద్రియః।
హతోత్సాహం బలం దృష్ట్వా కింస్విదుర్యోధనోఽబ్రవీత్॥ 8-6-74 (55224) 
స్వయం వైరం మహత్కృత్వా వార్యమాణః సుహృద్గణైః।
ప్రధనే హతభూయిష్ఠైః కింస్విద్దుర్యోధనోఽబ్రవీత్॥ 8-6-75 (55225) 
భ్రాతరం నిహతం దృష్ట్వా భీమసేనేన సంయుగే।
రుధిరే పీయమానే చ కింస్విద్ద్రుర్యోధనోఽబ్రవీత్॥]  8-6-76 (55226) 
సహ గాంధారరాజేన సభాయాం యదభాషత।
కర్ణోఽర్జునం రణే హంతా హతే తస్మిన్కిమబ్రవీత్॥ 8-6-77 (55227) 
ద్యూతం కృత్వా పురా హృష్ఠో వంచయిత్వా చ పాణ్·డవాన్।
శకునిః సౌబలస్తాత హతే కర్ణే కిమబ్రవీత్॥ 8-6-78 (55228) 
కృతవర్మా మహేష్వాసః సాత్వతానాం మహారథః।
హతం వైకర్తనం దృష్ట్వా హార్దిక్యః కిమభాషత॥ 8-6-79 (55229) 
బ్రాహ్మణాః క్షత్రియా వైశ్యా యస్య శిక్షాముపాసతే।
ధనుర్వేదం చికీర్షంతో ద్రోణపుత్రస్య ధీమతః॥ 8-6-80 (55230) 
యువా రూపేణ సంపన్నో దర్శనీయో మహాయశాః।
అశ్వత్థామా హతే కర్ణే కిమభాషత సంజయ॥ 8-6-81 (55231) 
ఆచార్యో యో ధనుర్వేదే గౌతమో రథసత్తమః।
కృపః శారద్వతస్తాత హతే కర్ణే కిమబ్రవీత్॥ 8-6-82 (55232) 
మద్రరాజో మహేష్వాసః శల్యః సమితిశోభనః।
దృష్ట్వా వినిహతం కర్ణం సారథ్యే రథినాం వరః। 
కిమభాషత సౌవీరో మద్రాణామధిపో బలీ॥  8-6-83 (55233) 
దృష్ట్వా వినిహతం సర్వే యోధా వారణదుర్జయాః।
యే చ కేన రాజానః పృథివ్యాం యోద్వుమాగతాః। 
వైకర్తనం హతం దృష్టవా కాన్యభాషంత సంజయ॥  8-6-84 (55234) 
ద్రోణే తు నిహతే వీరే రథవ్యాఘ్రే నరర్షభే।
కే వా ముఖమనీకానామాసన్సంజయ భాగశః॥ 8-6-85 (55235) 
మద్రరాజః కథం శల్యో నియుక్తో రథినాం వరః।
వైకర్తనస్య సారథ్యే తన్మమాచక్ష్వ సంజయ॥ 8-6-86 (55236) 
కేఽరక్షందక్షిణం చక్రం సూతపుత్రస్య యుధ్యతః।
వామం చక్రం రరక్షుర్వా కే వా వీరస్య పృష్ఠతః॥ 8-6-87 (55237) 
కే కర్ణం న జహుః శూరాః కే క్షుద్రాః ప్రాద్రవంస్తతః।
కథం చ వః సమేతానాం హతః కర్ణో మహారథః॥ 8-6-88 (55238) 
పాండవాశ్చ స్వయం శూరాః ప్రత్యుదీయుర్మహారథాః।
సృజంతః శరవర్షాణి వారిధారా ఇవాంబుదాః॥ 8-6-89 (55239) 
స చ సర్పముఖో దివ్యో మహేషుప్రవరస్తదా।
వ్యర్థః కథం సమభవత్తన్మమాచక్ష్వ స·ంజయ॥ 8-6-90 (55240) 
మామకస్యాస్య సైన్యస్య హతోత్సేధస్య సంజయ।
అవశేషం న పశ్యామి కకుదే మృదితే సతి॥ 8-6-91 (55241) 
తౌ హి వీరౌ మహేష్వాసౌ మదర్థే త్యక్తజీవీతౌ।
భీష్మద్రోణౌ హతౌ శ్రుత్వా కో న్వర్థో జీవితేన మే॥ 8-6-92 (55242) 
పునః పునర్న మృష్యామి వధం కర్ణస్య పాండవైః।
యస్య బాహ్వోర్బలం తుల్యం కుంజరాణాం శతం శతం॥ 8-6-93 (55243) 
ద్రోణే హతే చ యద్వృత్తం కౌరవాణాం పరైః సహ।
సంఘామే నరవీరాణాం తన్మమాచక్ష్వ సంజయ॥ 8-6-94 (55244) 
యథా కర్ణశ్చ కౌంతేయైః సహ యుద్ధమయోజయత్।
తథా చ ద్విషతాం హంతా రణే శాంతస్తదుచ్యతాం॥ ॥ 8-6-95 (55245) 
 
ఇతి శ్రీమన్మహాభారతే కర్ణపర్వణి షష్ఠోఽధ్యాయః॥ 6 ॥

Mahabharata - Karna Parva - Chapter Footnotes

8-6-37 అప్రతియుధ్యంతం శిఖండినా ప్రతియుద్ధగనంగీకుర్వాణం॥ 8-6-38 ద్రౌపదినా ద్రుపదపుత్రేణ ధృష్టద్యుంనేన॥ 8-6-40 ఫలేన చ విశేషతః ఇతి క.ఙ.పాఠః। బలేన చ విశేషతః ఇతి ఖ. పాఠః॥ 8-6-43 కుండలాభ్యాం సకవచాభ్యాం। తాదర్థ్యే చతుర్థీ॥ 8-6-44 అశేత నిహతః పత్రీ సమరేష్వరిసూదనః ఇతి ఖ.పాఠః। అశేత నిహతః పత్రీ చందనేష్వరిసూదనః ఇతి ఝ.పాఠః॥ 8-6-53 రథసంగో న చేత్తస్య ఇతి క.డ.పాఠః। అహంకాంరో న చేత్తస్య ఇతి ఖ. పాఠః॥ 8-6-66 ప్రాతిభఠ్యేన అభిధావద్భిః సర్వదిగ్భ్యః సమాగతైః॥ 8-6-67 ఆధిరథేః అధిరథపుత్రస్య॥ 8-6-68 సోమసూర్యమహాచర్యాత్ప్రకర్షేణ భాతీతి యోగాచ్చ ప్రభో వహ్నిస్తేషాం త్రయాణామంశుభిర్ముయూఖైః॥ 8-6-69 మందో దుర్యోధనః॥ 8-6-74 అనేయ అశిక్షణీయః। యతోఽభిమానీ విద్వత్త్వాభిమానీ। ఏతఏవ దుర్బుద్ధిః హితమజానన్॥ 8-6-75 ప్రధనే రణే॥ 8-6-84 కాని వాక్యానీతి శేషః॥ 8-6-89 ప్రత్యుదీయుః కథమితి శేషః॥ 8-6-91 హతోత్సేధస్య వినష్టోత్కర్షస్యా॥ 8-6-6 షష్ఠోఽధ్యాయః॥





కర్ణపర్వ - అధ్యాయ 007

॥ శ్రీః ॥

8.7. అధ్యాయః 007 

Mahabharata - Karna Parva - Chapter Topics

అశ్వత్థామవచనాద్దుర్యోధనేన సైనాపత్యేఽభిషిక్తేన కర్ణేన రణాయ సేనానియోజనం॥ 1 ॥

Mahabharata - Karna Parva - Chapter Text

8-7-0 (55246) 
సంజయ ఉవాచ। 8-7-0x (4848) 
హతే ద్రోణే మహేష్వాసే తస్మిన్నహని భారత।
కృతే చ మోఘసంకల్పే ద్రోణపుత్రే మహారథే॥ 8-7-1 (55247) 
ద్రవమాణే మహారాజ కౌరవాణాం బలార్ణవే।
వ్యూహ్య పార్థః స్వకం సైన్యమతిష్ఠద్వాతృభిర్వృతః॥ 8-7-2 (55248) 
తమవస్థితమాజ్ఞాయ పుత్రస్తే భరతర్షభ।
విద్రుతం స్వబలం దృష్ట్వా పౌరుషేణ న్యవారయత్॥ 8-7-3 (55249) 
స్వమనీకమవస్థాప్య బాహువీర్యముపాశ్రితః।
యుద్ధా చ సుచిరం కాలం పాండవైః సహ భారత॥ 8-7-4 (55250) 
లబ్ధలక్షైః పరైర్హష్టైర్వ్యాయచ్ఛద్భిశ్చిరం తదా।
సంధ్యాకాలం సమాసాద్య ప్రత్యాహారమకారయత్॥ 8-7-5 (55251) 
`నివేశ్య బలవద్వోరం క్షుత్పిపాసాబలైర్యుతం।
శ్రమేణ మహతా యుక్తం తథా ద్రోణవధేన చ॥ 8-7-6 (55252) 
దీనరూపా రణే కర్మ కృత్వా ఘోరం చ శర్వరీం।
విశం ప్రాప్య సా సేనా విశ్రంయ ముదితాఽభవత్'॥ 8-7-7 (55253) 
కృత్వాఽవహారం సైన్యానాం ప్రవిశ్య శిబిరం స్వకం।
కురవః సహితా మంత్రం మంత్రయాంచక్రిరే మిథః॥ 8-7-8 (55254) 
పర్యంకేషు పరార్ధ్యేషు స్పర్ధ్యాస్తరణవత్సు చ।
వరాసనేషూపవిష్టాః సుఖశయ్యాస్వివామరాః॥ 8-7-9 (55255) 
తతో దుర్యోధనో రాజా సాంనా పరమవల్గునా।
తానాభాష్య మహేష్వాసాన్ప్రాప్తకాలమభాషత॥ 8-7-10 (55256) 
మతం మతిమతాం శ్రేష్ఠాః సర్వే ప్రబ్రూత మా చిరం।
ఏవంగతేన యత్కార్యం భవేత్కార్యతరం నృపాః॥ 8-7-11 (55257) 
సంజయ ఉవాచ। 8-7-12x (4849) 
ఏవముక్తే నరేంద్రేణ నరసింహా యుయుత్సవః।
చక్రుర్నానావిధాశ్చేష్టాః సింహాసనగతాస్తదా॥ 8-7-12 (55258) 
తేషాం నిశాంయేంగితాని యుద్ధే ప్రాణాంజుహూషతాం।
సముద్వీక్ష్య ముఖం రాజ్ఞో బాలార్కసమవర్చసం। 
ఆచార్యపుత్రో మేధావీ వాక్యజ్ఞో వాక్యమాదదే॥  8-7-13 (55259) 
రాగో యోగస్తథా దాక్ష్యాం నయశ్చేత్యర్థసాధకాః।
ఉపాయాః పండితైః ప్రోక్తాస్తే తు దైవముపాశ్రితాః॥ 8-7-14 (55260) 
లోకప్రవీరా యేఽస్మాకం దేవకల్పా మహారథాః।
నీతిమంతస్తథా యుక్తా దక్షా రక్తాశ్చ తే హతాః॥ 8-7-15 (55261) 
న త్వేవ కార్యం నైరాశ్యమస్మాభిర్విజయం ప్రతి।
సునీతైరిహ సర్వార్థైర్దైవమప్యనులోంయతే॥ 8-7-16 (55262) 
తే వయం ప్రవరం నౄణాం సర్వైర్యోధగుణైర్యుతం।
కర్ణమేవాభిషేభ్యామః సైనాపత్యేన భారత॥ 8-7-17 (55263) 
కర్ణం సేనాపతిం కృత్వా ప్రమథిష్యామహే రిపూన్॥  8-7-18 (55264) 
ఏష హ్యతిబలః శూరః కృతాస్త్రో యుద్ధదుర్మదః।
వైవస్వత ఇవాసహ్యః శక్తో జేతుం రణే నిపూన్॥ 8-7-19 (55265) 
ఏతదాచార్యతనయాచ్ఛ్రుత్వా రాజంస్తవాత్మజః।
`దుర్యోధనో మహారాజ భృశం ప్రీతమనాస్తదా'॥ 8-7-20 (55266) 
ఆశాం బహుమతీం చక్రే వర్ణం ప్రతి స వై తదా।
హతే భీష్మే చ ద్రోణే చ కర్ణో జేష్యతి పాండవాన్॥ 8-7-21 (55267) 
తామాశాం హృదయే కృత్వా సమాశ్వస్య చ భారత।
[తతో దుర్యోధనః ప్రీతః ప్రియం శ్రుత్వాఽస్య తద్వచః। 
ప్రీతిసత్కారసంయుక్తం తథ్యమాత్మహితం శూభం॥]  8-7-22 (55268) 
స్వం మనః సమవస్థాప్య బాహువీర్యముపాశ్రితః॥  8-7-23 (55269) 
`ప్రియసత్కారసంయుక్తం తథ్యమాత్మహితే రతం'।
దుర్యోధనో మహారాజ రాధేయమిదమబ్రవీత్॥ 8-7-24 (55270) 
కర్ణ జానామి తే వీర్యం సౌహృదం పరమం మయి।
తథాఽపి త్వాం మహాబాహో ప్రవక్ష్యామి హితం వచః॥ 8-7-25 (55271) 
శ్రుత్వా యథేష్టం చ కురు వీర యత్తవ రోచతే।
భవాన్ప్రాజ్ఞతమో నిత్యం మమ చైవ పరా గతిః॥ 8-7-26 (55272) 
భీష్మద్రోణావతిరథౌ హతౌ సేనాపతీ మమ।
సేనాపతిర్భవానస్తు తాభ్యాం ద్రవిణవత్తరః॥ 8-7-27 (55273) 
వృద్ధో చ తౌ మహేష్వాసౌ సాపేక్షో చ ధనంజయే।
మానితౌ చ మయా వీరౌ రాధేయ వచనాత్తవ॥ 8-7-28 (55274) 
పితామహత్వం సంప్రేక్ష్య పాండుపుత్రా మహారణే।
రక్షితాస్తాత భీష్మేణ దివసాని దశైవ తు॥ 8-7-29 (55275) 
న్యస్తశస్త్రే తు భవతి హతో భీష్మః పితామహః।
శిఖండినం పురుస్కృత్య ఫల్గునేన మహాహవే॥ 8-7-30 (55276) 
హతే తస్మిన్మహేష్వాసే శరతల్పగతే తథా।
త్వయోక్తే పురుషవ్యాఘ్ర ద్రోణో హ్యాసీత్పురఃసరః॥ 8-7-31 (55277) 
తేనాపి రక్షితాః పార్థాః శిష్యత్వాదితి మే మతిః।
స చాపి నిహతో వృద్ధో ధృష్టద్యుంనేన సత్వరం॥ 8-7-32 (55278) 
నిహతాభ్యాం ప్రధానాభ్యాం తాభ్యామతులవిక్రమ।
త్వత్సమం సమరే యోధం నాన్యం పశ్యామి చింతయన్॥ 8-7-33 (55279) 
భవానేవ తు నః శక్తో విజయాయ న సంశయః।
పూర్వం మధ్యే చ పశ్చాశ్చ తథైవ విహితం హితం॥ 8-7-34 (55280) 
స భవాంధుర్యవత్సంఖ్యే ధురముద్వోఽఢుమర్హతి।
అభిషేచయ సైనాన్యే స్వయమాత్మానమాత్మనా॥ 8-7-35 (55281) 
దేవతానాం యథా స్కందః సేనానీః ప్రభురవ్యయః।
తథా భవానిమాం సేనాం ధార్తరాష్ట్రీం బిభర్తు వై॥ 8-7-36 (55282) 
జహి శత్రుగణాన్సర్వాన్మహేంద్రో దానవానివ।
అవస్థితం రమే దృష్ట్వా పాండవాస్త్వాం మహారథాః। 
ద్రవిష్యంతి చ పాంచాలా విష్ణుం దృష్ట్వేవ దానవాః॥  8-7-37 (55283) 
తస్మాత్త్వం పురుషవ్యాఘ్ర ప్రకర్షైతాం మహాచమూం॥  8-7-38 (55284) 
భవత్యవస్థితే యత్తే పాండవా మందచేతసః।
ద్రవిష్యంతి సహామాత్యాః పాంచాలాః సృంజయాశ్చ హ।  8-7-39 (55285) 
యథా హ్యభ్యుదితః సూర్యః ప్రతపన్స్వేన తేజసా।
వ్యపోహతి తమస్తీవ్రం తథా శత్రూన్ప్రతాపయ॥ 8-7-40 (55286) 
సంజయ ఉవాచ। 8-7-41x (4850) 
ఏవముక్తస్తు రాధేయో రాజ్ఞా దుర్యోధనేన హ।
రాజ్ఞాం మధ్యే మహాబాహుః ప్రీతాత్మా స మహాబలః। 
హర్షయన్నబ్రవీత్కర్ణో దుర్యోధనమిదం వచః॥  8-7-41 (55287) 
కర్ణ ఉవాచ। 8-7-42x (4851) 
ఉక్తమేతన్మయా పూర్వం గాంధారే తవ సన్నిధౌ।
జేష్యామి పాండవాన్సర్వాన్సపుత్రాన్సజనార్దనాన్॥ 8-7-42 (55288) 
సేనాపతిర్భవిష్యామి తవాహం నాత్ర సంశయః।
స్థిరో భవ మహారాజ జితాన్విద్వి చ పాండవాన్॥ 8-7-43 (55289) 
సంజయ ఉవాచ। 8-7-44x (4852) 
ఏవముక్తో మహారాజ తతో దుర్యాధనో నృపః।
ఉత్తస్థౌ రాజభిః సార్ధం దేవైరివ శతక్రతుః॥ 8-7-44 (55290) 
సైనాపత్యేన సత్కర్తుం కర్ణం స్కందమివామరాః।
తతోఽభిషిషిచుః కర్ణం విధిదృష్టేన కర్మణా॥ 8-7-45 (55291) 
దుర్యోధనముక్తా రాజన్రాజానో విజయైషిణః।
శాతకుంభమయైః కుంభేర్మాహేయైశ్చాభిమంత్రితైః॥ 8-7-46 (55292) 
తోయపూర్ణైర్విషాణైశ్చ ద్విపఖంగమహర్షభైః।
మణిముక్తాయుతైశ్చాన్యైః పుణ్యగంధైస్తథౌషధైః॥ 8-7-47 (55293) 
ఔదుంబరే సుఖాసీనమాసనే క్షౌమసంవృతే।
శాస్త్రదృష్టేన విధినా సంభారైశ్చ సుసంభృతైః॥ 8-7-48 (55294) 
బ్రాహ్మణః క్షత్రియా వైశ్యాస్తథా శూద్రాశ్చ సంమతాః।
తుష్టువుస్తం మహాత్మానమభిషిక్తం వరాసనే॥ 8-7-49 (55295) 
తతోఽభిషిక్తే రాజేంద్ర నిష్కైర్గోభిర్ధనేన చ।
వాచయామాస విప్రాగ్ర్యాన్రాధేయః పరవీరహా॥ 8-7-50 (55296) 
`స వ్యరోచత రాధేయః సూతమాగధబందిభిః।
స్తూయమానో యథా భానురుదయే బ్రహ్మవాదిభిః॥ 8-7-51 (55297) 
తతః పుణ్యాహఘోషేణ వాదిత్రనినదేన చ।
జయశబ్దేన శూరాణాం తుములః సర్వతోఽభవత్॥ 8-7-52 (55298) 
జయేత్యూచుర్నృపాః సర్వే రాధేయం తత్ర సంగతాః'॥  8-7-53 (55299) 
జయ పార్థాన్సగోవిందాన్సానుగాంస్తాన్మహామృధే।
ఇతి తం బందినః ప్రాహుర్ద్విజాశ్చ పురుషర్షభం॥ 8-7-54 (55300) 
జహి పార్థాన్సపాంచాలాన్రాధేయ విజయాయ నః।
ఉద్యన్నివ సదా భానుస్తమాంస్యుగ్రైర్గభస్తిభిః॥ 8-7-55 (55301) 
న హ్యలం త్వద్విసృష్టానాం శరాణాం వై సకేశవాః।
ఉలూకాః సూర్యరశ్మీనాం జ్వలతామివ దర్శనే॥ 8-7-56 (55302) 
న హి పార్థాః సపాంచాలాః స్థాతుం శక్తాస్తవాగ్రతః।
ఆత్తవజ్రస్య సమరే మహేంద్రస్యేవ దానవాః॥ 8-7-57 (55303) 
`సంజయ ఉవాచ। 8-7-58x (4853) 
స సత్కృతః స్తూయమానః సుహృద్గణవృతో రుషా।
కర్ణో దుర్యోధనం వాక్యమబ్రవీత్ప్రహసన్ప్రియం॥ 8-7-58 (55304) 
దుర్యోధనాద్య సగణం పాండూనాం ప్రవరైః సహ।
ఫల్గునం సూదయిష్యామి త్వత్ప్రియార్థం సబాంధవం॥ 8-7-59 (55305) 
సపర్వతార్ణవద్వీపాం శాధి గాం గతపాండవాం।
పుత్రపౌత్రప్రపౌత్రేషు ప్రతిష్ఠాం గమయిష్యమి॥ 8-7-60 (55306) 
నాసహ్యం విద్యతే మహ్యం త్వత్ప్రియార్థమరిందమ।
సత్యధర్మానురక్తస్య సిద్ధిరాత్మవతో యథా॥ 8-7-61 (55307) 
అభిషిక్తస్తు రాఘేయః ప్రభయా సోఽమితప్రభః।
అత్యరిచ్యత రూపేణ దివాకర ఇవాపరః॥ 8-7-62 (55308) 
సైనాపత్యే తు రాధేయమభిషిచ్య సుతస్తవ।
అమన్యత తదాత్మానం కృతార్థం కాలచోదితః॥ 8-7-63 (55309) 
కర్ణోఽపి రాజ్ఞః సంప్రాప్య సైనాపత్యమరిందమః।
యోగమాజ్ఞాపయామాస సూర్యస్యోదయనం ప్రతి॥ 8-7-64 (55310) 
తవ పుత్రైర్వృతః కర్ణః శుశుభే తత్ర భారత।
దేవైరివ యథా స్కందః సంగ్రామే తారకామయే॥ ॥ 8-7-65 (55311) 
 
ఇతి శ్రీమన్మహాభారతే కర్ణపర్వణి సప్తమోఽధ్యాయః॥ 7 ॥

Mahabharata - Karna Parva - Chapter Footnotes

8-7-3 స్వబలంప్రతి విద్రుతం దృష్ట్వా॥ 8-7-5 లబ్ధలక్షైః ప్రాప్తాజయైః। వ్యాయచ్ఛద్భిః యతమానైః। ప్రత్యాహారం ప్రత్యక్హారం। ప్రత్యహారమితి వా పాఠః॥ 8-7-9 పర్యంకేష్వేవ వరాసనేషు ॥ 8-7-11 కార్యతరం ఆవశ్యకతరం యత్కార్యం కర్తవ్యం పరం మతం సంమతం తత్ ప్రబ్రూత॥ 8-7-12 చేష్టాః శౌర్యాభినయరూపాః భుజాస్ఫాలనాద్యాః॥ 8-7-13 నిశాంయ ఆలోచ్య। వర్చసం ఛాందసష్టచ్॥ 8-7-14 రాగః స్వామిభక్తిః। యోగో దేశకాలాదిసంపత్తిః। దాక్ష్యం బలం। నయో నీతిః॥ 8-7-16 సర్వార్థైః రాగాదిభిః సునీతైః దైవమనులోంయతేఽనుకూలం క్రియతే। న కేవలం రాగాద్యపేక్షయా దైవస్య ప్రాబల్యమపితు దైవాపేక్షయాపి సుప్రణీతా రాగాదయః ప్రబలా ఇత్యర్థః॥ 8-7-21 బహుమతీం వాహుల్యవతీం అతిశయితామితి యావత్॥ 8-7-22 శుభం వచః శ్రుత్వా మనః సమవస్థాప్య సమాధాయాబ్రవీదితి ద్వయోః సంబంధః॥ 8-7-27 తాభ్యాం సకాశాత్ ద్రవిణవత్తరః బలవత్తరః॥ 8-7-34 విహితం త్వయేతి శేషః॥ 8-7-35 సైనాన్యే సేనానీత్యే॥ 8-7-46 శాతకుంభమయైః సౌవర్ణైర్మాహేయైర్మహీమయైశ్చ కుంభైః॥ 8-7-47 విషాణైః ద్విపస్య గజస్య దంతమయైః పాత్రైః। ఖంగస్య గండకస్య। మహర్షభస్య గవయస్య చ శృంగైః। విషాణం దంతశృంగయోరితి విశ్వః। ద్విపఖంగమహర్షభీయైరితి తద్ధితలోప ఆర్షః॥ 8-7-56 శరాణాం దర్శనేపి నాలం కిముత స్పర్శే ఇత్యర్థః॥ 8-7-7 సప్తమోఽధ్యాయః॥





కర్ణపర్వ - అధ్యాయ 008

॥ శ్రీః ॥

8.8. అధ్యాయః 008 

Mahabharata - Karna Parva - Chapter Topics

కర్ణార్జునాక్ష్యాం వ్యూహరచనాపూర్వకం రణాయ నిర్యాణం॥ 1 ॥

Mahabharata - Karna Parva - Chapter Text

8-8-0 (55312) 
ధృతరాష్ట్ర ఉవాచ। 8-8-0x (4854) 
సైనాపత్యం తు సంప్రాప్య కర్ణో వైకర్తనస్తదా।
తథోక్తశ్చ స్వయం రాజ్ఞా స్నిగ్ధం భ్రాతృసమం వచః॥ 8-8-1 (55313) 
హితశ్చ ప్రియకామశ్చ మమ పుత్రస్య నిత్యశః।
అకరోత్కిం మహాప్రాజ్ఞస్తన్మమాచక్ష్వ స·ంజయ॥ 8-8-2 (55314) 
సంజయ ఉవాచ। 8-8-3x (4855) 
కర్ణస్య మతమాజ్ఞాయ పుత్రాస్తే భరతర్షభ।
యోగమాజ్ఞాపయామాసుర్నందితూర్యపురఃసరం॥ 8-8-3 (55315) 
మహత్యపరరాత్రే చ తవ సైన్యస్య మారిష।
యోగో యోగ ఇతి హ్యాశు ప్రాదురాసీన్మహాస్వనః॥ 8-8-4 (55316) 
కల్పతాం నాగముఖ్యానాం రథానాం చ వరుథినాం।
సన్నహ్యతాం నరాణాం చ వాజినాం చ విశాంపతే॥ 8-8-5 (55317) 
క్రోశతాం చైవ యోధానాం త్వరితానాం పరస్పరం।
బభూవ తుములః శబ్దో దివస్పృక్సుమహాంస్తతః॥ 8-8-6 (55318) 
తతః శ్వేతపతాకేన బలాకావర్ణవాజినా।
హేమపృష్ఠేన ధనుషా నాగకక్షేణ కేతునా॥ 8-8-7 (55319) 
తూణీరశతపూర్ణేన సగదేన వరూథినా।
శతఘ్నీకింకిణీశక్తిశూలతోమరధారిణా॥ 8-8-8 (55320) 
కార్ముకైరుపపన్నేన విమలాదిత్యవర్చసా।
రథేనాభిపతాకేన సుతపుత్రో హ్యదృశ్యత॥ 8-8-9 (55321) 
ధ్మాపయన్వారిజం రాజన్హేమజాలవిభూషింతం।
విధ్రున్వానో మహచ్చాపం కార్తస్వరవిభూషితం॥ 8-8-10 (55322) 
దృష్ట్వా కర్ణం మహేష్వాసం రథస్థం రథినాం వరం।
భానుమంతమివోద్యంతం తమో ఘ్నంతం దురాసదం॥ 8-8-11 (55323) 
న భీష్మవ్యసనం కేచిన్నాపి ద్రోణస్య మారిష।
నాన్యేషాం పురుషవ్యాఘ్ర మేనిరే తత్ర కౌరవాః॥ 8-8-12 (55324) 
తతస్తు త్వరయన్యోధాఞ్శంఖశబ్దేన మారిష।
కర్ణో నిష్కర్షయామాస కౌరవాణాం మహద్బలం॥ 8-8-13 (55325) 
వ్యూహం వ్యూహ్య మహేష్వాసో మకరం శత్రుతాపనః।
ప్రత్యుద్యయౌ తథా కర్ణః పాండవాన్విజిగీషయా॥ 8-8-14 (55326) 
మకరస్య తు తుండే వై కర్ణో రాజన్వ్యవస్థితః।
నేత్రాభ్యాం శకునిః శూర ఉలూకశ్చ మహారథః॥ 8-8-15 (55327) 
ద్రోణపుత్రస్తు శిరసి గ్రీవాయాం సర్వసోదరాః।
మధ్యేదుర్యోధనో రాజా బలేన మహతా వృతః॥ 8-8-16 (55328) 
వామపాదే తు రాజేంద్ర కృతవర్మా వ్యవస్థితః।
నారాయణబలైర్యుక్తో గోపాలైర్యుద్ధదుర్మదైః॥ 8-8-17 (55329) 
పాదే తు దక్షిణే రాజన్గౌతమః సత్యవిక్రమః।
త్రిగర్తైః సుమహేష్వాసైర్దాక్షిణాత్యైశ్చ సంవృతః॥ 8-8-18 (55330) 
అనుపాదే తు యో వామస్తత్ర శల్యో వ్యవస్థితః।
మహత్యా సేనయా సార్ధం మద్రదేశసముత్థయా॥ 8-8-19 (55331) 
దక్షిణే తు మహారాజ సుషేణః సత్యసంగరః।
వృతో రథమహస్రేణ దంతినాం చ త్రిభిః శతైః॥ 8-8-20 (55332) 
పుచ్ఛే హ్యాస్తాం మహావీర్యౌ భ్రాతరౌ పార్థివౌ తదా।
చిత్రశ్చ చిత్రసేనశ్చ మహత్యా సేనయా వృతౌ॥ 8-8-21 (55333) 
తథా ప్రయాతే రాజేంద్ర కర్ణే నరవరోత్తమే।
ధనంజయమభిపేక్ష్య ధర్మరాజోఽబ్రవీదిదం॥ 8-8-22 (55334) 
పశ్య పార్థ యథా సేనా ధార్తరాష్ట్రీహ సంయుగే।
కర్ణేన విహితా వీర గుప్తా వీరైర్మహారథైః॥ 8-8-23 (55335) 
హతవీరతమా హ్యేషా ధార్తరాష్ట్రీ మహాచమూః।
ఫల్గుశేషా మహాబాహో తృణైస్తుల్యా మతా మమ॥ 8-8-24 (55336) 
ఏకో హ్యత్ర మహేష్వాసః సూతపుత్రో విరాజతే।
సదేవాసురగంధర్వైః సకిన్నరమహోరగైః। 
చరాచరైస్త్రిభిర్లోకైరజేయో యో మహారథః॥  8-8-25 (55337) 
తం హత్వాఽద్య మహాబాహో విజయస్తవ ఫల్గున।
ఉద్ధృతశ్చ భవేచ్ఛల్యో మమ ద్వాదశవార్షికః॥ 8-8-26 (55338) 
ఏవం జ్ఞాత్వా మహాబాహో వ్యూహం వ్యూహ యథేచ్ఛసి॥  8-8-27 (55339) 
సంజయ ఉవాచ। 8-8-28x (4856) 
భ్రాతురేతద్వచః శ్రుత్వా పాండవః శ్వేతవాహనః।
అర్ధచంద్రేణ వ్యూహేన ప్రత్యవ్యూహత తాం చమూం॥ 8-8-28 (55340) 
వామపార్శ్వే తు తస్యాథ భీమసేనో వ్యవస్థితః।
దక్షిణే చ మహేష్వాసో ధృష్టద్యుంనో వ్యవస్థితః॥ 8-1-29 (55341) 
మధ్యే వ్యూహస్య రాజా తు పాండవశ్చ ధనంజయః।
నకులః సహదేవశ్చ ధర్మరాజస్య పృష్ఠతః॥ 8-8-30 (55342) 
చక్రరక్షౌ తు పాంచాల్యౌ యుధామన్యూత్తమౌజసౌ।
పార్థం న జహతుర్యుద్వే పాల్యమానౌ కిరీటినా॥ 8-8-31 (55343) 
శేషాం నృపతయో వీరాః స్థితా వ్యూహస్య దంశితాః।
యథాభాగం యథోత్సాహం యథాయత్నం చ భారత॥ 8-8-32 (55344) 
ఏవమేతన్మహావ్యూహం వ్యూహ్య భారత పాండవాః।
తావకాశ్చ మహేష్వాసా యుద్ధాయైవ మనో దధుః॥ 8-8-33 (55345) 
దృష్ట్వా వ్యూఢాం తవ చమూం సూతపుత్రేణ సంయుగే।
నిహతాన్పాండవాన్మేనే ధార్తరాష్ట్రః సబాంధవః॥ 8-8-34 (55346) 
తథైవ పాండవీం సేనాం వ్యూఢాం దృష్ట్వా యుధిష్ఠిరః।
ధార్తరాష్ట్రాన్హతాన్మేనే సకర్ణాన్వై జనాధిపః॥ 8-8-35 (55347) 
తతః శంఖాశ్చ భేర్యశ్చ పణవానకగోముఖాః।
డిండిమాశ్చాప్యహన్యంత ఝర్ఝరాశ్చ సమంతతః॥ 8-8-36 (55348) 
సేనయోరుభయో రాజన్ప్రావాద్యంత మహాస్వనాః।
సింహనాదశ్చ సంజజ్ఞే శూరాణాం జయగృద్ధినాం॥ 8-8-37 (55349) 
హయహేషితశబ్దాశ్చ వారణానాం చ బృంహితాః।
రథనేమిస్వనాశ్చోగ్రాః సంబభూవుర్జనాధిప॥ 8-8-38 (55350) 
న ద్రోణవ్యసనం కశ్చిజ్జానీతే తత్ర భారత।
దృష్ట్వా కర్ణం మహేష్వాసం ముఖే వ్యూహస్య దంశితం॥ 8-8-39 (55351) 
ఉభే సైన్యే మహారాజ ప్రహృష్టనరసంకులే।
యోద్వుకామే స్థితే రాజన్హంతుమన్యోన్యమోజసా॥ 8-8-40 (55352) 
విజయే జాతసంరంభే దృష్ట్వాఽన్యోన్యం వ్యవస్థితే।
అనీకమధ్యే రాజేంద్ర చేరతుః కర్ణపాండవౌ॥ 8-8-41 (55353) 
నృత్యంత్యావివ తే సేనే సమేయాతాం పరస్పరం।
తయోః పక్షప్రపక్షేభ్యో నిర్యయుర్యుద్వలిప్సవః॥ 8-8-42 (55354) 
తతః ప్రవవృతే యుద్ధం నరవారణవాజినాం।
రథానాం చ మహారాజ అన్యోన్యమభినిఘ్నతాం॥ ॥ 8-8-43 (55355) 
 
ఇతి శ్రీమన్మహాభారతే కర్ణపర్వణి షోడశదివసయుద్ధారంభే అష్టమోఽధ్యాయః॥ 8 ॥

Mahabharata - Karna Parva - Chapter Footnotes

8-8-3 నందితూర్యమానందవాద్యం॥ 8-8-5 కల్పతాం సన్నహ్యమాననాం। వరూథినాం రథగుప్తిమతాం। సన్నహ్యతాం నరాణాం సన్నహ్యమానానాం గజాదీనాం చ శబ్దో బభూవేతి ద్వయోః సంబంధః॥ 8-8-7 శ్వేతేత్యాదివిశేషణద్వయం రథేనేత్యస్య॥ 8-8-9 అభిపతాకేన వాయోః ప్రాతికూల్యాదభిముఖపతాకేన। ఏతత్పరాజయసూచకం॥ 8-8-19 అనుపాదే పాదస్థానస్యాపి ప·శ్చాద్భాగే॥ 8-8-20 దక్షిణే అనుపాదే॥ 8-8-27 వ్యూహ రచయ॥ 8-8-8 అష్టమోఽధ్యాయః॥





కర్ణపర్వ - అధ్యాయ 009

॥ శ్రీః ॥

8.9. అధ్యాయః 009 

Mahabharata - Karna Parva - Chapter Topics

సంకులయుద్ధం॥ 1 ॥ భీమేన క్షేమధూర్తివధః॥ 2 ॥

Mahabharata - Karna Parva - Chapter Text

8-9-0 (55356) 
సంజయ ఉవాచ। 8-9-0x (4857) 
తే సేనేఽన్యోన్యమాసాద్య ప్రహృష్టాశ్వనరద్విపే।
బృహత్యౌ సంప్రజహాతే దేవాసురచమూసమే॥ 8-9-1 (55357) 
తతో నానారథాశ్వేభాః పత్తయశ్చోగ్రవిక్రమాః।
సంప్రహారాన్భృశం చక్రుర్దేహపాప్మవినాశనాన్॥ 8-9-2 (55358) 
పూర్ణచంద్రార్కపద్మానాం కాంతిత్వింగంధతః సమైః।
ఉత్తమాంగైర్నృసింహానాం నృసింహాస్తస్తరుర్మహీం॥ 8-9-3 (55359) 
అర్ధచంద్రైస్తథా భల్లైః క్షురప్రైరసిపట్టసైః।
పరశ్వథైశ్చాపహృతాన్యుత్తమాంగాని యుధ్యతాం॥ 8-9-4 (55360) 
వ్యాయతాయతబాహూనాం వ్యాయతాయతబాహుభిః।
వాహవః పాతితా రేజుర్ధరణ్యాం సాయుధాంగదైః॥ 8-9-5 (55361) 
తైః స్ఫురద్భిర్మహీ భాతి రక్తాంగులితలైస్తథా।
గరుడప్రహితైరుగ్రైః పంచాస్యైరురగైరివ॥ 8-9-6 (55362) 
ద్విరదస్యందనాశ్వేభ్యః పేతుర్వీరా ద్విషద్ధతాః।
విమానేభ్యో యథా క్షీణే పుణ్యే స్వర్గదస్తథా॥ 8-9-7 (55363) 
గదాభిరన్యే గుర్వీభిః పరిధైర్ముసలైరపి।
పోథితాః శతశః పేతుర్వీరా వీరతరై రణే॥ 8-9-8 (55364) 
రథా రథైర్విమథితా మత్తా మత్తైర్ద్విపా ద్విపైః।
సాదినః సాదిభిశ్చైవ తస్మిన్పరమసంకులే॥ 8-9-9 (55365) 
రథైర్నరా రథా నాగైరశ్వారోహాశ్చ పత్తిభిః।
అశ్వారోహైః పదాతాశ్చ నిహతా యుధి శేరతే॥ 8-9-10 (55366) 
రథాశ్వపత్తయో నాగై రథాశ్వేభాశ్చ పత్తిభిః।
రథపత్తిద్విపాశ్చాశ్చై రథైశ్చాపి నరద్విపాః॥ 8-9-11 (55367) 
రథాశ్వేభనరాణాం తు నరాశ్వేభరథైః కృతం।
పాణిపాదైశ్చ శస్త్రైశ్చ రథైశ్చ కదనం మహత్॥ 8-9-12 (55368) 
తథా తస్మిన్బలే శూరైర్వధ్యమానే హతేఽపి చ।
అస్మానభ్యాయయుః పార్థా వృకోదరపురోగమాః॥ 8-9-13 (55369) 
వృష్టద్యుంనః శిఖండీ చ ద్రౌపదేయాః ప్రభద్రకాః।
సాత్యకిశ్చేకితానశ్చ ద్రావిడైః సైనికైః సహ॥ 8-9-14 (55370) 
వృతా వ్యూహేన మహతా పాండ్యాశ్చోలాః సకేరలాః।
వ్యూఢోరస్కా దీర్ఘభుజాః ప్రాంశవః పృథులోచనాః॥ 8-9-15 (55371) 
ఆపీడినో రక్తదంతా మత్తమాతంగవిక్రమాః।
నానావిరాగవసానా గంధచూర్ణావచూర్ణితాః॥ 8-9-16 (55372) 
బద్ధాసయః పాశహస్తా వారణప్రతివారణాః।
సమానమృత్యవో రాజన్నాత్యజంత పరస్పరం॥ 8-9-17 (55373) 
కలాపినశ్చాపహస్తా దీర్ఘకేశాః ప్రియంవదాః।
పత్తయః సాయకైర్విద్ధా ఘోరరూపపరాక్రమాః॥ 8-9-18 (55374) 
అథాపరే పునః శూరాశ్చేదిపాంచాలకేకయాః।
కారూశాః కోసలాః కాంచ్యా మాగధాశ్చాపి దుద్రువుః॥ 8-9-19 (55375) 
తేషాం రథాశ్వనాగాశ్చ ప్రవరాశ్చోగ్రపత్తయః।
నానాబాణరవైర్హృష్టా నృత్యంతి చ హసంతి చ॥ 8-9-20 (55376) 
తస్య సైన్యస్య మహతో మహామాత్రవరైర్వృతః।
మధ్యే వృకోదరోఽభ్యాయాత్త్వదీయాన్నాగధూర్గతః॥ 8-9-21 (55377) 
స నాగప్రవరోఽత్యుగ్రో విధివత్కల్పితో బభౌ।
ఉదయాగ్రాద్రిభవనం యథాఽభ్యుదితభాస్కరం॥ 8-9-22 (55378) 
తస్యాయసం వర్మవరం వరరత్నవిభూషితం।
తారావ్యాప్తస్య నభసః శారదస్య సమం త్విషా॥ 8-9-23 (55379) 
స తోమరవ్యగ్రకరశ్చారుమౌలిః స్వలంకృతః।
శరన్మధ్యందినార్కాభస్తేజయా ప్రదాహద్రిపూన్॥ 8-9-24 (55380) 
తం దృష్ట్వా ద్విరదం దూరాత్క్షేమధూర్తిర్ద్విపస్థిత।
ఆహ్వయన్నభిదుద్రావ ప్రహసన్పృతనాముఖే॥ 8-9-25 (55381) 
తయోః సమభవద్యుద్ధం ద్విపయోరుగ్రరూపయోః।
యదృచ్ఛయా ద్రుతవతోర్మహాపర్వతయోరివ॥ 8-9-26 (55382) 
సంసక్తనాగౌ తౌ వీరౌ తోమరైరితరేతరం।
బలవత్సూర్యరశ్ంయాభైర్భిత్త్వాఽన్యోన్యం వినేదతుః॥ 8-9-27 (55383) 
వ్యపసృత్య తు నాగాభ్యాం మండలాని విచేరతుః।
ప్రగృహ్య చోభౌ ధనుషీ జఘ్నతుర్వై పరస్పరం॥ 8-9-28 (55384) 
క్ష్వేడితాస్ఫోటితరవైర్బాణశబ్దైస్తు సర్వతః।
తౌ జనం హర్షయంతౌ చ సింహనాదం ప్రచక్రతుః॥ 8-9-29 (55385) 
సముద్యతకరాభ్యాం తౌ ద్విపాభ్యాం కృతినావుభౌ।
వాతోద్వూతపతాకాభ్యాం యుయుధాతే మహాబలౌ॥ 8-9-30 (55386) 
తావన్యోన్యస్య ధనుషీ ఛిత్త్వాఽన్యోన్యం వినేదతుః।
శక్తితోమరవర్షేణ ప్రావృణ్మేఘావివాంబుభిః॥ 8-9-31 (55387) 
క్షేమధూర్తిస్తదా భీమం తోమరేణ స్తనాంతరే।
నిర్బిభేదాతివేగేన షడ్భిశ్చాప్యపరైర్నదన్॥ 8-9-32 (55388) 
స భీమసేనః శుశుభే తోమరైరంగమాశ్రితైః।
క్రోధదీప్తవపుర్మేధైః సప్తసప్తిరివాంశమాన్॥ 8-9-33 (55389) 
తతో భాస్కరవర్ణాభమంచోగతిమయస్మాయం।
ససర్జ తోమరం భీమః ప్రత్యమిత్రాయ యత్నవాన్॥ 8-9-34 (55390) 
తతః కరూశాధిపతిశ్చాపమానంయ సాయకైః।
దశభిస్తోమరం భిత్త్వా షష్ట్యా వివ్యాధ పాండవం॥ 8-9-35 (55391) 
అథ కార్ముకమాదాయ భీమో జలదనిః స్వనం।
రిపోరభ్యర్దయన్నాగమున్నదన్పాండవాః శరైః॥ 8-9-36 (55392) 
స శరౌఘార్దితో నాగో భీమసేనేన సంయుగే।
గృహ్యమాణోఽపి నాతిష్ఠద్వాతోద్ధూత ఇవాంబుదః॥ 8-9-37 (55393) 
తమభ్యధావద్ద్విరదం భీమో భీమస్య నాగరాట్।
మహావాతేరితం మేఘం వాతోద్ధూత ఇవాంబుదః॥ 8-9-38 (55394) 
సన్నివార్యాత్మనో నాగం క్షేమధూర్తిః ప్రతాపవాన్।
వివ్యాధాభిద్రుతం బాణైర్భీమసేనస్య కుంజరం॥ 8-9-39 (55395) 
తతః సాధువిసృష్టేన క్షురేణానతపర్వణా।
ఛిత్త్వా శరాసనం శత్రోర్నాగం చాపి ప్రమార్దయత్॥ 8-9-40 (55396) 
తతః క్రుద్ధో రణే భీమం క్షేమధూర్తిః పరాభినత్।
జఘాన చాస్య ద్విరదం నారాచైః సర్వమర్మసు॥ 8-9-41 (55397) 
స పపాత మహానాగో భీమసేనస్య భారత।
పురా నాగస్య పతనాదవప్లుత్య స్థితో మహీం॥ 8-9-42 (55398) 
భీమసేనోఽపి తన్నాగం గదయా సమపోథయత్।
తస్మాత్ప్రమథితాన్నాగాత్క్షేమధూర్తిరవప్లుతః॥ 8-9-43 (55399) 
`ఉద్ధృత్య స్వంగం నిశితమభ్యధావత్స పాండవం'।
ఉద్యతాయుధమాయాంతం సదయాఽహన్వృకోదరః॥ 8-9-44 (55400) 
స పపాత హతః సాసిర్వ్యసుస్తమభితో ద్విపం।
వజ్రప్రభగ్నమచలం సింహో వజ్రహతో యథా॥ 8-9-45 (55401) 
తం హతం నృపతిం దృష్ట్వా కరూశానాం యశస్కరం।
ప్రాద్రావద్వ్యథితా సేనా త్వదీయా భరతర్షభ॥ ॥ 8-9-46 (55402) 
 
ఇతి శ్రీమన్మహాభారతే కర్ణపర్వణి షోడశదివసయుద్ధే నవమోఽధ్యాయః॥ 9 ॥

Mahabharata - Karna Parva - Chapter Footnotes

8-9-3 తస్తరుః ఆస్తీర్ణవంతః॥ 8-9-5 వ్యాయతాః పుష్టాః ఆయతాః దీర్ఘాః॥ 8-9-6 ప్రహితైః నిరస్తైః। ఓహాక్ త్యాగే॥ 8-9-16 ఆపిడినః భూషావంతః। నానా పృథక్ వివిధరాగాణి వసనాని యేషాం తే విరాగవసనాః॥ 8-9-21 నాగధూర్గతః గజస్కంధగతః॥ 8-9-22 ఉదయాగ్రాద్రిభవనం ఉదయాద్రేరప్రభవనం। అగ్రాద్రీత్యగ్రశబ్దస్య పూర్వనిపాత ఆర్షః। ఉదయనామా అగ్రాద్రిః పూర్వపర్వతః స ఏవ భవనమితి వా॥ 8-9-23 శారదస్య శరదా ఉపలక్షితస్య॥ 8-9-24 చారుమౌలిః రంయకిరీటః॥ 8-9-33 స భీమసేనః మేఘైః సప్తసప్తిరివాంశుమాన్। యథా మేఘాంతర్హితస్య సూర్యస్య మరీచయః రశ్మిరూపేణ సర్వతః ప్రచరంతి ఏవం రశ్మిస్థానీయాస్తోమరాః॥ 8-9-34 అంజోగతిం ఋజుగతిం॥ 8-9-37 గృహ్యమాణః నిగృహ్య మాణః క్షేమధూర్తినా॥ 8-9-44 అహన్హతవాన్॥ 8-9-45 హతః గదయా శకలీకృతాః। అతఏవ అభితోద్విపం ద్విపస్యాభితః పపాత॥ 8-9-9 నవమోఽధ్యాయః॥





కర్ణపర్వ - అధ్యాయ 010

॥ శ్రీః ॥

8.10. అధ్యాయః 010 

Mahabharata - Karna Parva - Chapter Topics

ద్వంద్వయుద్ధం॥ 1 ॥ సాత్యకినా విందానువిందవధః॥ 2 ॥

Mahabharata - Karna Parva - Chapter Text

8-10-0 (55403) 
సంచయ ఉవాచ। 8-10-0x (4858) 
తతః కర్ణో మహేష్వాసః పాండవానామనీకినీం।
జఘాన సమరే శూరః సన్నతపర్వభిః॥ 8-10-1 (55404) 
తథైవ పాండవా రాజంస్తవ పుత్రస్య వాహినీం।
కర్ణస్య ప్రముఖే క్రుద్ధా నిజఘ్నుస్తే మహారథాః॥ 8-10-2 (55405) 
కర్ణోఽపి రాజన్సమరే వ్యహనత్పాండవీం చమూం।
నారాచైరర్కరశ్ంయాభైః కర్మారపరిమార్జితైః॥ 8-10-3 (55406) 
తత్ర భారత కర్ణేన నారాచైస్తాడితా గజాః।
నేదుః సేదుశ్చ మంలుశ్చ బభ్రుముశ్చ దిశో దశ॥ 8-10-4 (55407) 
వధ్యమానే బలే తస్మిన్సూతపుత్రేణ మారిష।
నకులోఽభ్యద్రవత్తూర్ణం సూతపుత్రం మహారణే॥ 8-10-5 (55408) 
భీమసేనస్తథా ద్రౌణిం కుర్వాణం కర్మ దుష్కరం।
విందానువిందౌ కైకేయౌ సాత్యకిః సమవారయత్॥ 8-10-6 (55409) 
శ్రుతకర్మాణమాయాంతం చిత్రసేనో మహీపతిః।
ప్రతివింధ్యస్తథా చిత్రం చిత్రకేతనకార్ముకం॥ 8-10-7 (55410) 
దుర్యోధనస్తు రాజానం ధర్మపుత్రం యుధిష్ఠిరం।
సంశప్తకగణా హృష్టా హ్యభ్యధావంధనంజయం॥ 8-10-8 (55411) 
ధృష్టద్యుంనః కృపం చాపి తస్మిన్వీరవరక్షయే।
శిఖండీ కృతవర్మాణం సమాసాదయదచ్యుతం॥ 8-10-9 (55412) 
శ్రుతకీర్తిస్తథా శల్యం మాద్రీపుత్రః సుతం తవ।
దుఃశాసనం మహారాజ సహదేవః ప్రతాపవాన్॥ 8-10-10 (55413) 
కైకేయౌ సాత్యకిం యుద్ధే శరవర్షేణ భాస్వతా।
సాత్యకిః కేకయౌ చాపి చ్ఛాదయామాస భారత॥ 8-10-11 (55414) 
తావేనం భ్రాతరౌ వీరౌ జఘ్నతుర్హృదయే భృశం।
విషాణాభ్యాం యథా నాగౌ ప్రతినాగం మహావనే॥ 8-10-12 (55415) 
శరసంబిన్నవర్మాణౌ తావుభౌ భ్రాతరౌ రణే।
సాత్యకిం సత్యకర్మాణం రాజన్వివ్యధతుః శరైః॥ 8-10-13 (55416) 
తౌ సాత్యకిర్మహారాజ ప్రహసన్సర్వతోదిశః।
ఛాదయంఛరవర్షేణ వారయామాస భారత॥ 8-10-14 (55417) 
వార్యమాణౌ తతస్తౌ హి శైనేయశరవృష్టిభిః।
శైనేయస్య రథం తూర్ణం ఛాదయామాసతుః శరైః॥ 8-10-15 (55418) 
తయోస్తు ధనుషీ చిత్రే ఛిత్త్వా శౌరిర్మహాయశాః।
అథ తౌ సాయకైస్తీక్ష్ణైర్వారయామాస సాత్యకిః॥ 8-10-16 (55419) 
అథాన్యే ధనుషీ చిత్రే ప్రగృహ్య చ మహాశరాన్।
సాత్యకిం ఛాదయంతౌ తౌ చేరతుర్లఘు సుష్ఠు చ॥ 8-10-17 (55420) 
తాభ్యాం ముక్తా మహాబాణాః కంకబర్హిణవాససః।
ద్యోతయంతో దిశః సర్వాః సంపేతుః స్వర్ణభూషణాః॥ 8-10-18 (55421) 
బాణాంధకారమభవత్తయో రాజన్మహామృధే।
అన్యోన్యస్య ధనుశ్చైవ చిచ్ఛిదుస్తే మహారథాః॥ 8-10-19 (55422) 
తతః క్రుద్ధో మహారాజ సాత్వతో యుద్ధదుర్మదః।
ధనురన్యత్సమాదాయ సజ్యం కృత్వా చ సంయుగే॥ 8-10-20 (55423) 
క్షురప్రేణ సుతీక్ష్ణేన హ్యనువిందశిరోఽహరత్।
అపతత్తచ్ఛిరో రాజన్కుణ్·డలోపచితం మహత్॥ 8-10-21 (55424) 
శంబరస్య శిరో యద్వన్నిహతస్య మహారణే।
శోచయన్కేకయాన్సర్వాంజగామాశు వసుంధరాం॥ 8-10-22 (55425) 
తం దృష్ట్వా నిహతం శూరం భ్రాతా తస్య మహారథః।
సజ్యమన్యద్ధనుః కృత్వా శైనేయం పర్యవారయత్॥ 8-10-23 (55426) 
స షష్ట్యా సాత్యకిం విద్వ్వా స్వర్ణపుంఖైః శిలాశితైః।
ననాద బలవన్నాదం తిష్ఠతిష్ఠేతి చాబ్రవీత్॥ 8-10-24 (55427) 
సాత్యకిం చ తతస్తూర్ణం కేకయానాం మహారథః।
శరైరనేకసాహస్రైర్బాహ్వోరురసి చార్పయత్॥ 8-10-25 (55428) 
స శరైః క్షతసర్వాంగః సాత్యకిః సత్యవిక్రమః।
రరాజ సమరే రాజన్సపుష్ప ఇవ కింశుకః॥ 8-10-26 (55429) 
సాత్యకిః సమరే విద్వః కైకేయేన మహాత్మనా।
కైకేయం పంచవింశత్యా వివ్యాధ ప్రహసన్నివ॥ 8-10-27 (55430) 
తావన్యోన్యస్య సమరే సంఛిద్య ధనుషీ శుభే।
హత్వా చ సారథీ తూర్ణం హయాంశ్చ రథినాం వరౌ॥ 8-10-28 (55431) 
విరథావసియుద్ధాయ సమాజగ్మతురాహవే।
శతచంద్రచితే గృహ్య చర్మణీ సుభుజౌ తథా॥ 8-10-29 (55432) 
విరోచేతాం మహారంగే నిస్త్రింశబరధారిణౌ।
యథా దేవాసురే యుద్ధే జంభశక్రౌ మహాబలౌ॥ 8-10-30 (55433) 
మండలాని తతస్తౌ తు విచంతౌ మహారణే।
అన్యోన్యమభితస్తూర్ణం సమాజగ్మతురాహవే॥ 8-10-31 (55434) 
అన్యోన్యస్య వధే చైవ చక్రతుర్యత్నముత్తమం।
కైకేయస్య ద్విధా చర్మ తతశ్చిచ్ఛేద సాత్వతః॥ 8-10-32 (55435) 
సాత్యకేస్తు తథైవాసౌ చర్మ చిచ్ఛేద పార్థివః।
చర్మ చ్ఛిత్త్వా తు కైకేయస్తారాగణశతైర్వృతం। 
చచార మండలాన్యేవ గతప్రత్యాగతాని చ॥  8-10-33 (55436) 
తం చరంతం మహారంగే నిస్త్రింశవరధారిణం।
అపహస్తేన చిచ్ఛేద శైనేయస్త్వరయాఽన్వితః॥ 8-10-34 (55437) 
సవర్మా కేకయో రాజంద్విధా చ్ఛిన్నో మహారణే।
నిపపాత మహేష్వాసో వజ్రాహత ఇవాత్వలః॥ 8-10-35 (55438) 
తం నిహత్య రణే శూరః శైనేయో రథసత్తమః।
యుధామన్యురథం తూర్ణమారురోహ పరంతపః॥ 8-10-36 (55439) 
తతోఽన్యం రథమాస్థాయ విధివత్కల్పితం పునః।
కేకయానాం మహత్సైన్యం వ్యధమత్సాత్యకిః శరైః॥ 8-10-37 (55440) 
సా వధ్యమానా సమరే కేకయానాం మహాచమూః।
తముత్సృజ్య రణే శత్రుం ప్రదుద్రావ దిశో దశ॥ ॥ 8-10-38 (55441) 
 
ఇతి శ్రీమన్మహాభారతే కర్ణపర్వణి షోడశదివసయుద్ధే దశమోఽధ్యాయః॥ 10 ॥

Mahabharata - Karna Parva - Chapter Footnotes

8-10-6 ద్రౌణిమభ్యద్రవత్॥ 8-10-9 కృపేణ యుయుధే ఇతి శేషః॥ 8-10-10 మాద్రీపుత్రః సుతం తవేత్యస్య వ్యాఖ్యా దుఃశాసనమితి॥ 8-10-17 లఘు శీఘ్రం। సుష్రు శోభనం॥ 8-10-21 ఉపచితసమలంకృతం॥ 8-10-34 అపహస్తేన తిర్యగ్ఘస్తేన॥ 8-10-10 దశమోఽధ్యాయః॥





కర్ణపర్వ - అధ్యాయ 011

॥ శ్రీః ॥

8.11. అధ్యాయః 011 

Mahabharata - Karna Parva - Chapter Topics

ప్రతివింధ్యశ్రుతకర్మక్ష్యాం చిత్రచిత్రసేనయోః సంహారః॥ 1 ॥

Mahabharata - Karna Parva - Chapter Text

8-11-0 (55442) 
సంజయ ఉవాచ। 8-11-0x (4859) 
శ్రుతకర్మా తతో రాజంశ్చిత్రసేనం మహీపతిం।
ఆజఘ్నే సమరే క్రుద్ధః పంచాశద్భిః శిలీముఖైః॥ 8-11-1 (55443) 
చిత్రసేనస్తు తం రాజన్నవభిర్నతపర్వభిః।
శ్రుతకర్మాణమాహత్య సూతం వివ్యాధ పంచభిః॥ 8-11-2 (55444) 
శ్రుతకర్మా తతః క్రుద్ధశ్చిత్రసేనం చమూముఖే।
నారాచేన సుతీక్ష్ణేన మర్మదేశే సమార్పయత్॥ 8-11-3 (55445) 
సోఽతివిద్ధో మహారాజ నారాచేన మహాత్మనా।
మూర్చ్ఛామభియయౌ వీరః కశ్మలం చావివేశ హ॥ 8-11-4 (55446) 
ఏతస్మిన్నంతరే చైనం శ్రుతకీర్తిర్మహాయశాః।
నవత్యా జగతీపాలం ఛాదయామాస పత్రిభిః॥ 8-11-5 (55447) 
ప్రతిలభ్య తతః సంజ్ఞాం చిత్రసేనో మహారథః।
ధనుశ్చిచ్ఛేద భల్లేన తం చ వివ్యాధ సప్తభిః॥ 8-11-6 (55448) 
సోఽన్యత్కార్ముకమాదాయ వేగఘ్నం రుక్మభూషితం।
చిత్రరూపధరం చక్రే చిత్రసేనం శరోర్మిభిః॥ 8-11-7 (55449) 
స శరైశ్చిత్రితో రాజా చిత్రమాల్యధరో యువా।
అశోభత మహారంగే శ్వావిచ్ఛలలో యథా॥ 8-11-8 (55450) 
శ్రుతకర్మాణమథ వై నారాచేన స్తనాంతరే।
బిభేద తరసా శూరస్తిష్ఠతిష్ఠేతి చాబ్రవీత్॥ 8-11-9 (55451) 
శ్రుతకర్మాణి సమరే నారాచేన సమర్పితః।
సుస్రావ రుధిరం తత్ర గైరికాంబు యథాఽచలః॥ 8-11-10 (55452) 
తతః స రుధిరాక్తాంగో రుధిరేణ కృతచ్ఛవిః।
రరాజ సమరే వీరః సపుష్ప ఇవ కింశుకః॥ 8-11-11 (55453) 
శ్రుతకర్మా తతో రాజఞ్శత్రుణా సమభిద్రుతః।
శత్రుసంవారణం క్రుద్ధో ద్విధా చిచ్ఛేద కార్ముకం॥ 8-11-12 (55454) 
అథైనం ఛిన్నధన్వానం నారాచానాం శతైస్త్రిభిః।
ఛాదయన్సమరే రాజన్వివ్యాధ చ సుపత్రిభిః॥ 8-11-13 (55455) 
తతోఽపరేణ భల్లేన తీక్ష్ణేన నిశితేన చ।
జహార సశిరస్త్రాణం శిరస్తస్య మహాత్మనః॥ 8-11-14 (55456) 
తచ్ఛిరో న్యపతద్భూమౌ చిత్రసేనస్య దీప్తిమత్।
యదృచ్ఛయా యథా చంద్రశ్చ్యుతః స్వర్గాన్మహీతలం॥ 8-11-15 (55457) 
రాజానం నిహతం దృష్ట్వా తేఽభిసారం తు మారిష।
అభ్యద్రవంత వేగేన చిత్రసేనస్య సైనికాః॥ 8-11-16 (55458) 
తతః క్రుద్ధో మహేష్వాసస్తత్సైన్యం ప్రాద్రవచ్ఛరైః।
అంతకాలే యథా క్రుద్ధః సర్వభూతాని ప్రేతరాట్॥ 8-11-17 (55459) 
తే వధ్యమానాః సమరే తవ పౌత్రేణ ధన్వినా।
వ్యద్రవంత దిశస్తూర్ణం దావదగ్ధా ఇవ ద్విపాః॥ 8-11-18 (55460) 
తాంస్తు విద్రవతో దృష్ట్వా నిరుత్సాహాంద్విషజ్జయే।
ద్రావయన్నిషుభిస్తీక్ష్ణైః శ్రుతకర్మా వ్యరోచత॥ 8-11-19 (55461) 
ప్రతివింధ్యస్తతశ్చిత్రం భిత్త్వా పంచభిరాశుగైః।
సారథిం చ త్రిభిర్విద్వ్వా ధ్వజమేకేషుణాపి చ॥ 8-11-20 (55462) 
తం చిత్రో నవభిర్భల్లైర్బాహ్వోరురసి చార్పయత్।
స్వర్ణపుంఖైః ప్రసన్నాగ్నైః కంకబర్హిణవాజితైః॥ 8-11-21 (55463) 
ప్రతివింధ్యో ధనుశ్ఛిత్త్వా తస్య బారత సాయకేః।
పంచభిర్నిశితైర్బాణైరథైనం స హి జఘ్నివాన్॥ 8-11-22 (55464) 
తతః శక్తిం మహారాజ స్వర్ణఘంటాం దురాసదాం।
ప్రాహిణోత్ప్రతివింధ్యాయ విచిన్వంతీమసూనివ॥ 8-11-23 (55465) 
తామాపతంతీ సహసా శక్తిముల్కామివాంబరే।
ద్విధా చిచ్ఛేద సమరే ప్రతివింధ్యో హసన్నివ॥ 8-11-24 (55466) 
సా పపాత ద్విధా ఛిన్నా ప్రతివింధ్యశరైః శితైః।
యుగాంతే సర్వభూతాని త్రాసయంతీ యథాఽశనిః॥ 8-11-25 (55467) 
శక్తిం తాం ప్రహతాం దృష్ట్వా చిత్రో గృహ్య మహాగదాం।
ప్రతివింధ్యాయ చిక్షేప రుక్మజాలవిభూషితాం॥ 8-11-26 (55468) 
సా జఘాన హయాంస్తస్య సారథిం చ మహారణే।
రథం ప్రమృద్య వేగేన ధరమీమన్వపద్యత॥ 8-11-27 (55469) 
ఏతస్మిన్నేవ కాలే తు రథాదాప్లుత్య భారత।
శక్తిం చిక్షేప చిత్రాయ స్వర్ణదండామలంకృతాం॥ 8-11-28 (55470) 
తామాపతంతీం జగ్రాహ చిత్రో రాజన్మహామనాః।
తతస్తామేవ చిక్షేప ప్రతివింధ్యాయ పార్థివః॥ 8-11-29 (55471) 
సమాసాద్య రణే శూరం ప్రతివింధ్యం మహాప్రభా।
నిర్భిద్య దక్షిణం బాహుం నిపపాత మహీతలే। 
పతితాఽభాసయశ్చైవ తం దేశమశనిర్యథా॥  8-11-30 (55472) 
ప్రతివింధ్యస్తతో రాజంస్తోమరం హేమభూషితం।
ప్రేషయామాస సంక్రుద్ధశ్చిత్రస్య వధకాంక్షయా॥ 8-11-31 (55473) 
స తస్య గాత్రావరణం భిత్త్వా హృదయమేవ చ।
జగామ ధరణీం తూర్ణం మహోరగ ఇవాశయం॥ 8-11-32 (55474) 
స పపాత తదా రాజా తోమరేణ సమాహతః।
ప్రసార్య విపులౌ బాహూ పీనౌ పిఘసన్నిభౌ॥ 8-11-33 (55475) 
చిత్రం సంప్రేక్ష్య నిహతం తావకా రణశోభినః।
అభ్యద్రవంత వేగేన ప్రతివింధ్యం సమంతతః॥ 8-11-34 (55476) 
సృజంతో వివిధాన్బాణాఞ్శతఘ్నీశ్చ సకింకిణీః।
తమవచ్ఛాదయామాసుః సూర్యమభ్రగణా ఇవ॥ 8-11-35 (55477) 
తాన్విధంయ మహాబాహుః శరజాలేన సంయుగే।
వ్యద్రావయత్తవ చమూం వజ్రహస్త ఇవాసురీం॥ 8-11-36 (55478) 
తే వధ్యమానాః సమరే తావకాః పాండవైర్నృప।
విప్రకీర్యంత సహసా వాతనున్నా ఘనా ఇవ॥ 8-11-37 (55479) 
విప్రద్రుతే బలే తస్మిన్వధ్యమానే సమంతతః।
ద్రౌణిరేకోఽభ్యయాత్తూర్ణం భీమసేనం మహాబలం॥ 8-11-38 (55480) 
తః సమాగమో ఘోరో బభూవ సహసా తయోః।
యథా దైవాసురే యుద్ధే వృత్రవాసవయోరివ॥ ॥ 8-11-39 (55481) 
 
ఇతి శ్రీమన్మహాభారతే కర్ణపర్వణి షోడశదివసయుద్ధే ఏకాదశోఽధ్యాయః॥ 11 ॥

Mahabharata - Karna Parva - Chapter Footnotes

8-11-2 ఆహత్య సంతాజ్య॥ 8-11-4 మూర్చ్ఛా అర్ధనిద్రాం। కశ్మలమచి త్తత్వం॥ 8-11-5 ఏవం శ్రుతకర్మాణం॥ 8-11-6 తం శ్రుతకర్మాణం॥ 8-11-11 కృతచ్ఛవిః ఆహితశోభః॥ 8-11-13 సుపత్రిభిః శోభనపుంఖవ ద్భిర్నారాచానాం శతైః॥ 8-11-17 ప్రేతరాట్ యమః॥ 8-11-18 దావో దావగ్నిస్తేన దగ్ధాః॥ 8-11-32 గాత్రావరణం కవచం॥ 8-11-11 ఏకాదశోఽధ్యాయః॥





కర్ణపర్వ - అధ్యాయ 012

॥ శ్రీః ॥

8.12. అధ్యాయః 012 

Mahabharata - Karna Parva - Chapter Topics

భీమాశ్వత్థాంనోర్యుద్ధం॥ 1 ॥

Mahabharata - Karna Parva - Chapter Text

8-12-0 (55482) 
సంజయ ఉవాచ। 8-12-0x (4860) 
భీమసేనం తతో ద్రౌణీ రాజన్వివ్యాధ పత్రిణా।
పరయా త్వరయా యుక్తో దర్శయన్నస్త్రలాఘవం॥ 8-12-1 (55483) 
అథైనం పునరాజఘ్నే నవత్యా నిశితైః శరైః।
సర్వమర్మాణి సంప్రేక్ష్య మర్మజ్ఞో లఘుహస్తవత్॥ 8-12-2 (55484) 
భీమసేనః సమాకీర్ణో ద్రౌణినా నిశితైః శరైః।
రరాజ సమరే రాజన్రశ్మివానివ భాస్కరః॥ 8-12-3 (55485) 
తతః శరసహస్రేణ సుప్రయుక్తేన పాండవః।
ద్రోణపుత్రమవచ్ఛాద్య సింహనాదమముంచత॥ 8-12-4 (55486) 
శరైః సరాంస్తతో ద్రౌణిః సంవార్య యుధి పాండవం।
లలాటేఽభ్యాహనద్రాజన్నారాచేన స్మయన్నివ॥ 8-12-5 (55487) 
లలాటస్థం తతో బాణం ధారయామాస పాండవః।
యథా శృంగం వనే దృప్తః ఖంగో ధారయతే నృప॥ 8-12-6 (55488) 
తతో ద్రౌణిం రణే భీమో యతమానం పరాక్రమీ।
త్రిభిర్వివ్యాధ నారాచైర్లలాటే విస్మయన్నివ॥ 8-12-7 (55489) 
లలాటస్థైస్తతో బాణైర్బ్రాహ్మణోఽసౌ వ్యశోభత।
ప్రావృషీవ యథా సిక్తస్త్రిశృంగః పర్వతోత్తమః॥ 8-12-8 (55490) 
తతః శరశతైర్ద్రౌణిరర్దయామాస పాండవం।
న చైనం కంపయామాస మాతరిశ్వేవ పర్వతం॥ 8-12-9 (55491) 
తథైవ పాంండవో యుద్ధే ద్రౌణిం శరశతైః శితైః।
నాకంపయత సంహృష్టో వార్యోధ ఇవ పర్వతం॥ 8-12-10 (55492) 
తావన్యోన్యం శరైర్ఘోరైశ్ఛాదయానౌ మహారథౌ।
రథవర్యగతౌ వీరౌ శుశుభాతే బలోత్కటౌ॥ 8-12-11 (55493) 
ఆదిత్యావివ సందీప్తౌ లోకక్షయకరావుభౌ।
స్వరశ్మిభిరివాన్యోన్యం తాపయంతౌ శరోత్తమైః॥ 8-12-12 (55494) 
తతః ప్రవికృతే యత్నం కుర్వాణౌ తౌ మహారణే।
కృతప్రతికృతే యత్తౌ శరసంఘైరభీతవత్॥ 8-12-13 (55495) 
వ్యాఘ్రావివ చ సంగ్రామే చేరతుస్తౌ నరోత్తమౌ।
శరదంష్ట్రౌ దురాధర్షౌ చాపవక్రౌ భయంకరౌ॥ 8-12-14 (55496) 
అభూతాం తావదృశ్యౌ చ శరజాలైః సమంతతః।
మేఘజాలైరివ చ్ఛనౌ గగనే చంద్రభాస్కరౌ॥ 8-12-15 (55497) 
చకాశేతే ముహూర్తేన తతస్తావప్యరిందమౌ।
విముక్తావభ్రజాలేన అంగారకబుధావివ॥ 8-12-16 (55498) 
అథ తత్రైవ సంగ్రమే వర్తమానే సుదారుణే।
అపసవ్యం తతశ్చక్రే ద్రౌణిస్తత్ర వృకోదరం॥ 8-12-17 (55499) 
కిరంఛరశతైరుగ్రైర్ధారాభిరివ పర్వతం।
న తు తన్మమృషే భీమః శత్రోర్విజలక్షణం॥ 8-12-18 (55500) 
ప్రతిచక్రే తతో రాజన్పాండవోఽప్యపసవ్యతః।
మండలానాం విభాగేన గతప్రత్యాగతేన చ॥ 8-12-19 (55501) 
బభూవ తుములం యుద్ధం తయోః పురుషసింహయోః।
చరిత్వా వివిధాన్మార్గాన్మండలస్థానమేవ చ॥ 8-12-20 (55502) 
శరైః పూర్ణాయతోత్సృష్టైరన్యోన్యమభిజఘ్నతుః।
అన్యోన్యస్య వధే చైవ చక్రతుర్యత్నముత్తమం॥ 8-12-21 (55503) 
ఈషతుర్విరథం చైవ కర్తుమన్యోన్యమాహవే।
తతో ద్రౌణిర్మహాస్త్రాణి ప్రాదుశ్చక్రే మహారథః॥ 8-12-22 (55504) 
తాన్యస్త్రైరేవ సమరే ప్రతిజఘ్నేఽథ పాండవః।
తతో ఘోరం మహారాజ అస్త్రయుద్ధమవర్తత॥ 8-12-23 (55505) 
గ్రహయుద్వం యథా ఘోరం ప్రజాసంహరణే హ్యభూత్।
తే వాణాః సమసజ్జంత ముక్తాస్తాభ్యాం తు భారత॥ 8-12-24 (55506) 
ద్యోతగ్రంతో దిశః సర్వాస్తవ సైన్యం సమంతతః।
బాణసంఘైర్వృతం ఘోరమాకాశం సమపద్యత॥ 8-12-25 (55507) 
ఉల్కాపాతావృతం యుద్ధం ప్రజానాం సంక్షయే నృప।
బాణాభిఘాతాత్సంజజ్ఞే తత్ర భారత పావకః॥ 8-12-26 (55508) 
సవిస్ఫులింగో దీప్తార్చిర్యోఽదహద్వాహినీద్వయం।
తత్ర సిద్ధా మహారాజ సంపతంతోఽబ్రువన్వచః॥ 8-12-27 (55509) 
యుద్ధానామతి సర్వేషాం యుద్ధమేతదితి ప్రభో।
సర్వయుద్ధాని చైతస్య కలాం నార్హంతి షోడశీం॥ 8-12-28 (55510) 
నేదృశం చ పునర్యుద్ధం భవిష్యతి కదాచన।
అహో జ్ఞానేన సంపన్నావుభ బ్రాహ్మణక్షత్రియౌ॥ 8-12-29 (55511) 
అహో శౌర్యేణ సంపన్నావుభౌ చోగ్రపరాక్రమౌ।
అహో భీమబలో భీమ ఏతస్య చ కృతాస్త్రతా॥ 8-12-30 (55512) 
అహో వీర్యస్య సారత్వమహో సౌష్ఠవమేతయోః।
స్థితావేతౌ హి సమరే కాలాంతకయమోపమౌ॥ 8-12-31 (55513) 
రుద్రౌ ద్వావి సంభూతౌ యథా ద్వావివ భాస్కరౌ।
యమౌ వా పురుషవ్యాఘ్రౌ ఘోరరూపావుభౌ రణే॥ 8-12-32 (55514) 
ఇతి వాచః స్మ శ్రూయంతే సిద్ధానాం వై ముహుర్ముహుః।
సింహనాదశ్చ సంజజ్ఞే సమేతానాం దివౌకసాం॥ 8-12-33 (55515) 
అద్భుతం చాప్యచింత్యం చ దృష్ట్వా కర్మ తయో రణే।
సిద్వచారణసంఘానాం విస్మయః సమపద్యత॥ 8-12-34 (55516) 
ప్రశంసంతి తదా దేవాః సిద్వాశ్చ పరమర్షయః।
సాధు ద్రౌణే మహాబాహో సాధు భీమేతి చాబ్రువన్॥ 8-12-35 (55517) 
తౌ శూరౌ సమరే రాజన్పరస్పరకృతాగసౌ।
పరస్పరముదీక్షేతాం క్రోధాదుద్వృత్య చక్షుషీ॥ 8-12-36 (55518) 
క్రోధరక్తేక్షణౌ తౌ తు క్రోధాత్ప్రస్ఫురితాధరౌ।
క్రోధాత్సందష్టదశనౌ తథైవ దశనచ్ఛదౌ॥ 8-12-37 (55519) 
అన్యోన్యం ఛాదయంతౌ స్మ శరవృష్ట్యా మహారథౌ।
శరాంబుధారో సమరే శస్త్రవిద్యుత్ప్రకాశినౌ॥ 8-12-38 (55520) 
తావన్యన్యం ధ్వజం విద్వ్వా సారథిం చ మహారణే।
అన్యోన్యస్య హయాన్విద్వా బిభిదాతే పరస్పరం॥ 8-12-39 (55521) 
తతః క్రుద్ధౌ మహారాజ బాణౌ గృహ్య మహాహవే।
ఉభౌ చిక్షిపతుస్తూర్మమన్యోన్యస్య వధైషిణౌ॥ 8-12-40 (55522) 
తౌ సాయకౌ మహారాజ ద్యోతమానౌ చమూముఖే।
ఆజఘ్నతుః సమాసాద్య వజ్రవేగౌ దురాసదౌ॥ 8-12-41 (55523) 
తౌ పరస్పరవేగాచ్చ శరాభ్యాం చ భృశాహతౌ।
నిపేతతుర్మహావీర్యౌ రథోపస్థే తయోస్తదా॥ 8-12-42 (55524) 
తతస్తు సారథిర్జ్ఞాత్వా ద్రోణపుత్రమచేతనం।
అపోవాహ రణాద్రాజన్సర్వసైన్యస్య పశ్యతః॥ 8-12-43 (55525) 
8-12-44 (55526) 
తథైవ పాండవం రాజన్విహ్వలంతం ముహుర్ముహుః।
అపోవాహ రథేనాజౌ విశోకః శత్రుతాపనం॥ ॥ *ఇతి శ్రీమన్మహాభారతే కర్ణపర్వణి షోడశదివసయుద్ధే ద్వాదశోఽధ్యాయః॥ 12 ॥ *.ఝ. పంతకే ఏతదనంతరం స్థితాః సప్తాధ్యాయా ఏతత్పాఠే క్రమేణ 52-53-54-55-56-59-60 తమాధ్యాయతయా వర్తంతే। 
Mahabharata - Karna Parva - Chapter Footnotes

8-12-6 ఖంగః పండకః॥ 8-12-13 కృతప్రతికృతే అన్యోన్యాస్నప్రతిఘాతే॥ 8-12-22 ఈషతుః ఇచ్ఛాం చక్రతుః॥ 8-12-26 ఉత్కానామన్యోన్యా భిముఖం పాతాస్తైరావృతమివేతి లుప్తోపమా॥ 8-12-37 తథైవ దశనచ్ఛదౌ క్రోధాత్సందష్టోష్టౌ॥ 8-12-12 ద్వాదశోఽధ్యాయః॥





కర్ణపర్వ - అధ్యాయ 013

॥ శ్రీః ॥

8.13. అధ్యాయః 013 

Mahabharata - Karna Parva - Chapter Topics

శల్యేన శ్రుతకీర్తిపరాజయః॥

Mahabharata - Karna Parva - Chapter Text

8-13-0 (55527) 
`సంజయ ఉవాచ। 8-13-0x (4861) 
శ్రుతకీర్తిమథాయాంతం కిరంతం నిశితాఞ్శరాన్।
మద్రరాజో మహారాజ వారయామాస హృష్టవత్॥ 8-13-1 (55528) 
మద్రరాజం సమాసాద్య శ్రుతకీర్తిర్మహారథః।
వివ్యాధ భల్లైర్విశత్యా కార్తస్వరవిభూషితైః॥ 8-13-2 (55529) 
ప్రతివివ్యాధ తం శల్యం త్రిభిస్తూర్ణమజిహ్మగైః।
సారథిం చాస్య భల్లేన భృశం వివ్యాధ భారత॥ 8-13-3 (55530) 
స శల్యం శరవర్షేణ చ్ఛాదయామాస సంయుగే।
ముమోచ నిశితాన్బాణాన్మద్రరాజరథం ప్రతి॥ 8-13-4 (55531) 
తతః శల్యో మహారాజ శ్రుతకీర్తిభుజచ్యుతాన్।
చిచ్ఛేద సమరే బాణాసన్బణైః సన్నతపర్వభిః॥ 8-13-5 (55532) 
శ్రుతకీర్తిస్తతః శ్ల్యం భిత్త్వా నవభిరాయసైః।
సారథిం త్రిభిరానర్చ్ఛత్పునః శల్యం చ ప·ంచభిః॥ 8-13-6 (55533) 
తస్య శల్యో ధనుశ్ఛిత్త్వా హస్తావాపం నికృత్య చ।
వివ్యాధ సమరే తూర్ణం సప్తభిస్తం శరోత్తమైః॥ 8-13-7 (55534) 
అథాన్యద్ధనురాదాయ శ్రుతకీర్తిర్మహారథః।
భద్రేశ్వరం చతుఃషష్ట్యా బాహ్వోరురసి చార్పయత్॥ 8-13-8 (55535) 
తతస్తు సమరే రాజంస్తేన విద్వః శిలీముఖైః।
xxవివ్యాధ తం చాపి నవత్యా నిశితైః శరైః॥ 8-13-9 (55536) 
తస్య మద్రేశ్వరశ్చాపం పునశ్చిచ్ఛేద మారిష।
స చ్ఛిన్నధన్వా సమరే గదాం చిక్షేప సత్వరః॥ 8-13-10 (55537) 
పట్టైర్జాంబూనదైర్బద్ధాం రుప్యపట్టైశ్చ భారత।
భ్రాజమానాం యథా నారీం దివ్యవస్త్రవిభూషితాం॥ 8-13-11 (55538) 
తామాపతంతీం సహసా దీప్యమానాశనిప్రభాం।
శరైరనేకసాహస్రైర్వ్యష్టంభయత మద్రరాట్॥ 8-13-12 (55539) 
విష్టభ్య చ గదాం వీరః పాతయిత్వా చ భూతలే।
శ్రుకీర్తిమథాయత్తో రాజన్వివ్యాధ పంచభిః॥ 8-13-13 (55540) 
తస్య శక్తిం రమే భూయశ్చిక్షేప భుజోపమాం।
తాం ద్విధా చాఛినచ్ఛల్యో మేదిన్యాం సా త్వశీర్యత॥ 8-13-14 (55541) 
తస్య శల్యః క్షురప్రేణ యంతుః కాయాచ్ఛిరోఽహరత్।
బాలహస్తాద్యథా శ్యేన ఆమిషం వై నరోత్తమ॥ 8-13-15 (55542) 
స పపాత రథోపస్థాత్సారథిస్తస్య భారత।
తతస్తే ప్రాద్రవన్సంఖ్యే హయ్నాస్తస్య మహాత్మనః॥ 8-13-16 (55543) 
పలాయమానైస్తైరశ్వైః సోపనీతో రమాజిరాత్।
శ్రుతకీర్తిర్మహారాజ పశ్యతాం సర్వయోధినాం॥ 8-13-17 (55544) 
తతో మద్రేశ్వరో రాజా పాండవానామనీకినీం।
వ్యగాహత ముదా యుక్తో నలినీం ద్విరదో యథా॥ 8-13-18 (55545) 
లోలయామాస స బలం సింహః పశుగణానివ।
శల్యస్తత్ర మహారంగే పాండవానాం మహాత్మనాం॥ 8-13-19 (55546) 
నిపాత్య పాండుపాంచాలాన్పృతనాసు వ్యవస్థితః।
అశోభత రణే శల్యో విధూమోఽగ్నిరివ జ్వలన్॥ 8-13-20 (55547) 
సేనాకక్షం మహద్దగ్ధ్వా కక్షమగ్నిరివోత్థితః।
స్థితో రరాజ సమరే పురం దగ్ధ్వేవ శంకరః॥ ॥ 8-13-21 (55548) 
 
ఇతి శ్రీమన్మహాభారతే కర్ణపర్వణి షోడశదివసయుద్ధే త్రయోదశోఽధ్యాయః॥ 13 ॥






కర్ణపర్వ - అధ్యాయ 014

॥ శ్రీః ॥

8.14. అధ్యాయః 014 

Mahabharata - Karna Parva - Chapter Topics

సహదేవేన దుఃశాసనపరాజయః॥ 1 ॥

Mahabharata - Karna Parva - Chapter Text

8-14-0 (55549) 
సంజయ ఉవాచ। 8-14-0x (4862) 
సహదేవం తథా క్రుద్ధం నిఘ్నంతం తవ వాహినీం।
దుఃశాసనో మహారాజ భ్రాతా భ్రాతరమభ్యయాత్॥ 8-14-1 (55550) 
తౌ సమేతౌ మహారాజ దృష్ట్వా తత్ర మహారథాః।
సింహనాదరవాంశ్చక్రుర్వాసాంస్యాదుధువుశ్చ హ॥ 8-14-2 (55551) 
తతో భారత రుష్టేన తవ పుత్రేణ ధన్వినా।
పాండుపుత్రస్త్రిభిర్బాణైర్వక్షస్యభిహతో బలీ॥ 8-14-3 (55552) 
సహదేవస్తతో రాజన్నారాచేన తవాత్మజం।
విద్వ్వా వివ్యాధ సప్తత్యా సారథిం చ త్రిభిః శరైః॥ 8-14-4 (55553) 
దుఃశాసనస్తతశ్చాపం ఛిత్త్వా రాజన్మహాహవే।
సహదేవం త్రిసప్తత్యా బాహోరురసి చార్పయత్॥ 8-14-5 (55554) 
సహదేవస్తు సంక్రుద్ధః ఖంగం గృహ్య మహాహవే।
ఆవిధ్య ప్రాసృజత్తూర్ణం తవ పుత్రథం ప్రతి॥ 8-14-6 (55555) 
సమార్గణగుణం చాపం ఛిత్త్వా తస్య మహానసిః।
నిపపాత తతో భూమౌ చ్యుతః సర్ప ఇవాంబరాత్॥ 8-14-7 (55556) 
అథాన్యద్ధనురాదాయ సహదేవః ప్రతాపవాన్।
దుఃశాసనాయ చిక్షేప బాణమంతకరం తతః॥ 8-14-8 (55557) 
తమాపతంతం విశిఖం యమదండోపమత్విషం।
ఖంగేన శితధారేణ ద్విధా చిచ్ఛేద కౌరవః॥ 8-14-9 (55558) 
తతస్తం నిశితం ఖంగమావిధ్య యుధి సత్వరః।
ధనుశ్చాన్యత్సమాదాయ శరం జగ్రాహ వీర్యవాన్॥ 8-14-10 (55559) 
తమాపతంతం సహసా నిస్త్రింశం నిశితైః శరైః।
పాతయామాస సమరే సహదేవో హసన్నివ॥ 8-14-11 (55560) 
తతో బాణాంశ్చతుః షష్టిం తవ పుత్రో మహారణే।
సహదేవరథం తూర్ణం ప్రేషయామాస భారత॥ 8-14-12 (55561) 
తాచ్ఛరాన్సమరే రాజన్వేగేనాపపతో బహూన్।
ఏకైకం పంచభిర్బాణైః సహదేవో న్యకృతంతత॥ 8-14-13 (55562) 
సన్నివార్య మహాబాణాన్సహదేవః ప్రతాపవాన్।
అథాస్మై సుబహూన్బాణాన్ప్రేషయామాస సంయుగే॥ 8-14-14 (55563) 
తాన్వాణాంస్తవ పుత్రోఽపి ఛిత్త్వైకైకం త్రిభిః శరైః।
ననాద సుమహానాదం నాదయానో వసుంధరాం॥ 8-14-15 (55564) 
తతో దుఃశాసనో రాజంద్వాభ్యాం పాండుసుతం రణే।
సారథిం నవభిర్బాణైర్మాద్రోయస్య సమాచినోత్॥ 8-14-16 (55565) 
తతః క్రుద్ధో మహారాజ సదహేవః ప్రతాపవాన్।
సమాధత్త శరం ఘోరం మృత్యుకాలాంతకోపమం॥ 8-14-17 (55566) 
వికృష్య బలవచ్చాపం తవ పుత్రాయ సోఽసృజత్।
స తం నిర్భిద్య వేగేన భిత్త్వా చ కవచం మహత్॥ 8-14-18 (55567) 
ప్రావిశద్వరణీం రాజన్వల్మీకమివ పన్నగః।
తతః సంముముహే రాజంస్తవ పుత్రో మహారథః॥ 8-14-19 (55568) 
మూఢం చైనం సమాలోక్య సారథిస్త్వరితో రథం।
అపోవాహ భృశం త్రస్తో వధ్యమానం శితైః శరైః॥ 8-14-20 (55569) 
పరాజిత్య రణే తం తు కౌరవ్యం పాండునందనః।
దుర్యోధనబలం దృష్ట్వా ప్రమమాథ సమంతతః॥ 8-14-21 (55570) 
పిపీలికపుటం రాజన్యథా మృద్గన్నరో రుషా।
తథా సా కౌరవీ సేనా మృదితా తేన భారత॥ ॥ 8-14-22 (55571) 
 
ఇతి శ్రీమన్మహాభారతే కర్ణపర్వణి షోడశదివసయుద్ధే చతుర్దశోఽధ్యాయః॥ 14 ॥

Mahabharata - Karna Parva - Chapter Footnotes

8-14-1 ఆదుధుషుః భ్రామితవంతః॥ 8-14-22 పిపీలికపుటం పిపీలికావాసపటలం॥ 8-14-14 చతుర్దశోఽధ్యాయః॥





కర్ణపర్వ - అధ్యాయ 015

॥ శ్రీః ॥

8.15. అధ్యాయః 015 

Mahabharata - Karna Parva - Chapter Topics

కర్ణనకులయోర్యుద్ధం॥ 1 ॥ కర్ణేన నకులస్య పరాభావనపూర్వకం సోపహాసమధిక్షేపః॥ 2 ॥

Mahabharata - Karna Parva - Chapter Text

8-15-0 (55572) 
సంజయ ఉవాచ। 8-15-0x (4863) 
నకులం రభసం యుద్ధే ద్రావయంతం వరూథినీం।
కర్ణో వైకర్తనో రాజన్వారయామాస వై రుషా॥ 8-15-1 (55573) 
నకులస్తు తతః కర్ణం ప్రహసన్నిదమబ్రవీత్॥
చిరస్య బత దృష్టోఽహం దైవతైః సౌంయచక్షుషా।  8-15-2 (55574) 
యస్య మే త్వం రణే పాప చక్షుర్విషయమాగతః॥
త్వం హి మూలమనర్థానాం వైరస్య కలహస్య చ।  8-15-3 (55575) 
త్వద్దోషాత్కురవః క్షీణాః సమాసాద్య పరస్పరం।
త్వామద్య సమరే హత్వా కృతకృత్యోఽస్మి విజ్వరః॥ 8-15-4 (55576) 
ఏవముక్తః ప్రత్యువాచ నకులం సూతనందనః।
సదృశం రాజపుత్రస్య ధన్వినశ్చ విశేషతః॥ 8-15-5 (55577) 
ప్రహరస్వ చ మే వీర పశ్యామస్తవ పౌరుషం।
కర్మ కృత్వా రమే శూర తతః కత్థితుమర్హసి॥ 8-15-6 (55578) 
అనుక్త్వా సమరే తాత శూరా యుధ్యంతి శక్తితః।
ప్రయుధ్యస్వ మయా శక్త్యా హనిష్యే దర్పమేవ తే॥ 8-15-7 (55579) 
ఇత్యుక్త్వా ప్రాహరత్తూర్ణం పాండుపుత్రాయ సూతజః।
వివ్యాధ చైనం సమరే త్రిసప్తత్యా శిలీముఖైః॥ 8-15-8 (55580) 
నకులస్తు తతో విద్వః సూతపుత్రేణ భారత।
అశీత్యాఽఽశీవిషప్రఖ్యైః సూతపుత్రమవిధ్యత॥ 8-15-9 (55581) 
తస్య కర్ణో ధనుశ్ఛిత్త్వా స్వర్ణపుంఖైః శిలాశితైః।
త్రింశతా పరమేష్వాసః శరైః పాండవమర్దయత్॥ 8-15-10 (55582) 
తే తస్య కవచం భిత్త్వా పపుః శోణితమాహవే।
ఆశీవిషా యథా నాగా భిత్త్వా గాం సలిలం పపుః॥ 8-15-11 (55583) 
అథాన్యద్వనురాదాయ హేమపృష్ఠం దురాసదం।
కర్ణం వివ్యాధ సప్తత్యా సారథించ త్రిభిః శరైః॥ 8-15-12 (55584) 
తతః క్రుద్ధో మహారాజ నకులః పరవీహా।
క్షురప్రేణ సుతీక్ష్ణేన కర్ణస్య ధనురాచ్ఛినత్॥ 8-15-13 (55585) 
అథైనం ఛిన్నధన్వానం సాయకానాం శతైస్త్రిభిః।
ఆజఘ్నే ప్రహసన్వీరః సర్వలోకమహారథం॥ 8-15-14 (55586) 
కర్ణమభ్యర్దితం దృష్ట్వా పాండుపుత్రేణ మారిష।
విస్మయం పరమం జగ్ముర్ఋషయః సహ దైవతైః॥ 8-15-15 (55587) 
అథాన్యద్వనురాదాయ కర్ణో వైకర్తనస్తదా।
నకులం పంఛభిర్బాణైర్జత్రుదేశే సమార్పయత్॥ 8-15-16 (55588) 
ఉరస్థైరథ తైర్బాణైర్మాద్రీపుత్రో వ్యరోచత।
స్వరశ్మిభిరివాదిత్యో భువనే విసృజన్ప్రభాం॥ 8-15-17 (55589) 
నకులస్తు తతః కర్ణం విద్వ్వా సప్తభిరాశుగైః।
అథాస్య ధనుషః కోటిం పునశ్చిచ్ఛేద మారిష॥ 8-15-18 (55590) 
సోఽన్యత్కార్ముకమాదాయ సమరే వేగవత్తరం।
నకులస్య తతో బైణైః సమంతాచ్ఛాదయద్దిశః॥ 8-15-19 (55591) 
సంఛాద్యమానః సహసా కర్ణచాప్యుతైః సరైః।
చిచ్ఛేద స శరాంస్తూర్ణం శరైరేవ మహారథః॥ 8-15-20 (55592) 
తతో బాణమయం జాలం వితతం వ్యోంన్యదృశ్యత।
ఖద్యోతానామివ వ్రాతైః సంపతద్భిర్యథా నభః॥ 8-15-21 (55593) 
తైర్విముక్తైః శరశతైశ్ఛాదితం గగనం తదా।
శలభానాం యథా వ్రాతైస్తద్వదాసీద్విశాంపతే॥ 8-15-22 (55594) 
తే శరా హేమవికృతాః సంపంతౌ ముహుర్ముహుః।
శ్రేణీకృతా వ్యకాశాంత క్రౌంచాః శ్రేణీకృతా ఇవ॥ 8-15-23 (55595) 
బాణజాలవృతే వ్యోంని చ్ఛాదితే చ దివాకరే।
న స్మ సంపతతే భూతం కించిదప్యంతరిక్షగం॥ 8-15-24 (55596) 
నిరుద్వే తత్ర మార్గే చ శరసంఘైః సమంతతః।
వ్యరోచేతాం మహాత్మానౌ కాలసూర్యావివోదితౌ॥ 8-15-25 (55597) 
కర్ణచాపచ్యుతైర్బాణైర్వధ్యమానాస్తు సోమకాః।
అవాలీయంత రాజేంద్ర వేదనార్తా భూశార్దితాః॥ 8-15-26 (55598) 
నకులస్య తథా బాణైర్హన్యమానా చమూస్తవ।
వ్యశీర్యత దిశో రాజన్వాతనున్నా ఇవాంబుదాః॥ 8-15-27 (55599) 
తే సేనే హన్యమానే తు తాభ్యాం దివ్యైర్మహాశరైః।
శరపాతమపాక్రంయ తస్థతుః ప్రేక్షికే తదా॥ 8-15-28 (55600) 
ప్రోత్సారితజనే తస్మిన్కర్ణపాండవయోః శరైః।
అవిధ్యేతాం మహాత్మానావన్యోన్యం శరవృష్టిభిః॥ 8-15-29 (55601) 
విదర్శయంతౌ దివ్యాని శస్త్రాణి రణమూర్ధని।
ఛాదయంతౌ చ సహసా పరస్పరవధైషిణౌ॥ 8-15-30 (55602) 
నకులేన శరా ముక్తా కంకబర్హిణవాససః।
సూతపుత్రమవచ్ఛాద్య వ్యతిష్ఠంత యథాఽంబరే॥ 8-15-31 (55603) 
తథైవ సూతపుత్రేణ ప్రేషితాః పరమాహవే।
పాండుపుత్రమవచ్ఛాద్య వ్యతిష్ఠంతాంబరే శరాః॥ 8-15-32 (55604) 
శరవేశ్మప్రవిష్టౌ తౌ దదృశాతే న కైశ్చన।
సూర్యాచంద్రమసౌ రాజంఛాద్యమానౌ ఘనైరివ॥ 8-15-33 (55605) 
తతః క్రుద్ధో రణే కర్ణః కృత్వా ఘోరతరం వపుః।
పాండవం ఛాదయామాస సమంతాచ్ఛరవృష్టిభిః॥ 8-15-34 (55606) 
సోఽతిచ్ఛన్నో మహారాజ సూతపుత్రేణ పాండవః।
న చకార వ్యథాం రాజన్భాస్కరో జలదైర్యథా॥ 8-15-35 (55607) 
తతః ప్రహస్యాధిరథిః శరజాలాని మారిష।
ప్రేషయామాస సమరే శతశోఽథ సహస్రశః॥ 8-15-36 (55608) 
ఏకచ్ఛాయమభూత్సర్వం తస్య బాణైర్మహాత్మనః॥
అభ్రచ్ఛాయేవ సంజజ్ఞే సంపతద్భిః శరోత్తమైః॥ 8-15-37 (55609) 
తతః కర్ణో మహారాజ ధనుశ్ఛిత్త్వా మహాత్మనః।
సారథిం పాతయామాస రథనీడాద్వసన్నివ॥ 8-15-38 (55610) 
తతోఽశ్వాంశ్ఛతురశ్చాస్య చతుర్భిర్నిశితైః శరైః।
యమస్య భవనం తూర్ణం ప్రేషయామాస భారత॥ 8-15-39 (55611) 
అథాస్య తం రథం దివ్యం తిలశో వ్యధమచ్ఛరైః।
పతాకాం చక్రరక్షాంశ్చ గదాం ఖంగం చ మారిష॥ 8-15-40 (55612) 
శతచంద్రం చ తచ్చర్మ సర్వాపకరణాని చ।
`సువర్ణవికృతం తచ్చ ధనుః శరమాహవే'॥ 8-15-41 (55613) 
హతాశ్వో విరథశ్చైవ వివర్మా చ విశాంపతే।
అవతీర్య రథాత్తూర్ణం పరిఘం గృహ్య ధిష్ఠితః॥ 8-15-42 (55614) 
తముద్యతం మహారఘోరం పరిఘం తస్య సూతజః।
వ్యహనత్సాయకై రాజన్సుతీక్ష్ణైర్భారసాధనైః॥ 8-15-43 (55615) 
వ్యాయుధం చైనమాలక్ష్య శరైః సన్నతపర్వభిః।
ఆర్పయద్బహుభిః కర్ణో న చైనం సమపీడయత్॥ 8-15-44 (55616) 
స హన్యమానః సమరే కృతాస్త్రేణ బలీయసా।
ప్రాద్రవత్సహసా రాజన్నకులో వ్యాకులేంద్రియః॥ 8-15-45 (55617) 
తమభిద్రుత్య రాధేయః ప్రహసన్వై పునఃపునః।
సజ్యమస్య ధనుః కంఠే వ్యవాసృజత భారత॥ 8-15-46 (55618) 
తతః స శుశుభే రాజన్కంఠాసక్తమహాధనుః।
పరివేషమనుప్రాప్తో యథా స్యాద్వ్యోంని చంద్రమాః॥ 8-15-47 (55619) 
యథైవ చాసితో మేఘః శక్రచాపేన శోభితః।
`అశోభత మహారాజ పాండుపుత్రస్తథా రణే'॥ 8-15-48 (55620) 
తమబ్రవీత్తతః కర్ణో వ్యర్థం వ్యాహృతవానసి।
వదేదానీం పునర్హృష్టో వధ్యమానః పునఃపునః॥ 8-15-49 (55621) 
మా యోత్సీః కురుభిః సార్ధం బలవద్భిశ్చ పాండవ।
సదృశైస్తాత యుధ్యస్వ వ్రీడాం మా కురు పాండవ॥ 8-15-50 (55622) 
గృహం వా గచ్ఛ మాద్రేయ యత్ర వా కృష్ణఫల్గునౌ।
ఏవముక్త్వా మహారాజ విససర్జ స తం తదా॥ 8-15-51 (55623) 
వధప్రాప్తం తు తం శూరో నాహనద్వర్మవిత్తదా।
స్మృత్వా కుంత్యా వచో రాజంస్తత ఏనం వ్యసర్జయత్॥ 8-15-52 (55624) 
విసృష్టః పాండవో రాజన్సూతపుత్రేణ ధన్వినా।
వ్రీడన్నివ జగామాథ యుధిష్ఠిరరథం ప్రతి॥ 8-15-53 (55625) 
ఆరురోహ రథం చాపి సూతపుత్రప్రతాపితః।
నిఃశ్వసందుఃఖసంతప్తః కుంభక్షిప్త ఇవోరగః॥ 8-15-54 (55626) 
తం విజిత్యాథ కర్ణోఽపి పాంచాలాంస్త్వరితో యయౌ।
రథేనాతిపతాకేన చంద్రవర్ణహయేన చ॥ 8-15-55 (55627) 
తత్రాక్రందో మహానాసీత్పాండవానాం విశాంపతే।
దృష్ట్వా సేనాపతిం యాంతం పాంచాలానాం రథవ్రజాన్॥ 8-15-56 (55628) 
తత్రాకరోన్మహారాజ కదనం సూతనందనః।
మధ్యం ప్రాప్తే దినకరే చక్రవద్విచరన్ప్రభుః॥ 8-15-57 (55629) 
భగ్నచక్రై రథైః కైశ్చిచ్ఛిన్నధ్యవజపతాకిభిః।
హతాశ్వైర్హతసూతైశ్చ భగ్నాక్షైశ్చైవ మారిష। 
హియమాణానపశ్యామ పాంచాలానాం రథవ్రజాన్॥  8-15-58 (55630) 
తత్రతత్ర చ సంభ్రాంతా విచేరురథ కుంజరాః।
దావాగ్న్యభిపరీతాంగా యథైవ స్యుర్మహావనే॥ 8-15-59 (55631) 
భిన్నకుంభాః సరుధిరాశ్ఛిన్నహస్తాశ్చ వారణాః।
ఛిన్నగాత్రావరాశ్చైవ చ్ఛిన్నవాలధయోఽపరే। 
ఛిన్నాభ్రాణీవ సంపేతుర్హన్యమానా మహాత్మనా॥  8-15-60 (55632) 
అపరే త్రాసితా నాగా నారాచశరతోమరైః।
తమేవాభిముఖం జగ్ముః శలభా ఇవ పావకం॥ 8-15-61 (55633) 
అపరే నిష్టనంతశ్చ వ్యదృశ్యంత మహాద్విపాః।
క్షరంతః శోణితం గాత్రైర్నగా ఇవ జలస్రవాః॥ 8-15-62 (55634) 
ఉరశ్ఛదైర్వియుక్తాంశ్చ వాలబంధైశ్చ వాజినః।
రాజతైశ్చ తథా కాంస్యైః సౌవర్ణైశ్చైవ భూషణైః॥ 8-15-63 (55635) 
హీనాంశ్చాభరణైశ్చైవ ఖలీనైశ్చ వివర్జితాన్।
చామరైశ్చ కుథాభిశ్చ తూణీరైః పతితైరపి॥ 8-15-64 (55636) 
నిహతైః సాదిభిశ్చైవ శూరైరాహవశోభితైః।
అపశ్యామ రణే తత్ర భ్రాంయమాణాన్హయోత్తమాన్॥ 8-15-65 (55637) 
ప్రాసైః ఖంగైశ్చ రహితానృష్టిభిశ్చాపి భారత।
హయసాదీనపశ్యామ కంచుకోష్ణీషధారిణః॥ 8-15-66 (55638) 
నిహతాన్వధ్యమానాంశ్చ వేపమానాంశ్చ భారత।
నాగాంగావయవైర్హీనాంస్తత్రతత్రైవ భారత॥ 8-15-67 (55639) 
రథాన్హేమపరిష్కారాన్సంయుక్తాంజవనైర్హయైః।
భ్రాంయమాణానపశ్యామ హతేషు రథిషు ద్రుతం॥ 8-15-68 (55640) 
భగ్నాక్షకూబరాన్కాంశ్చిద్భగ్నచక్రాంశ్చ భారత।
విపతాకధ్వజాంశ్చాన్యాంఛిన్నేషాదండబంధురాన్॥ 8-15-69 (55641) 
విహీనాన్రథినస్తత్ర ధావమానాంస్తతస్తతః।
సూతపుత్రశరైస్తీక్ష్ణైర్హన్యమానాన్విశాంపతే॥ 8-15-70 (55642) 
విశస్త్రాంశ్చ తథైవాన్యాన్సశస్త్రాంశ్చ హతాన్బహూన్।
తారకాజాలసంఛన్నాన్వరఘంటావిశోభితాన్॥ 8-15-71 (55643) 
నానావర్ణవిచిత్రాభిః పతాకాభిరలంకృతాన్।
వారమఆననుపశ్యామ ధావమానాన్సమంతతః॥ 8-15-72 (55644) 
శిరాంసి బాహూనూరూంశ్చ చ్ఛిన్నానన్యాంస్తథైవ చ।
కర్ణచాపచ్యుతైర్బాణైరపశ్యామ సమంతతః॥ 8-15-73 (55645) 
మహాన్వ్యతికరో రౌద్రో యోధానామన్వపద్యత।
కర్ణసాయకనున్నానాం యుధ్యతాం చ శితైః శరైః॥ 8-15-74 (55646) 
తే వధ్యమానాః సమరే సూతపుత్రేణ సృంజయాః।
తమేవాభిముఖం యాంతి పతంగా ఇవ పావకం॥ 8-15-75 (55647) 
తం దహంతమనీకాని తత్రతత్ర మహారథం।
క్షత్రియా వర్జయామాసుర్యుగాంతాగ్నిమివోల్బణం॥ 8-15-76 (55648) 
హతశేషాస్తు యే వీరాః పాంచాలానాం మహారథాః।
తాన్ప్రభగ్రాందుతాన్వీరః పృష్ఠో వికిర·ంఛరైః। 
అభ్యధావత తేజస్వీ విశీర్ణవచనధ్వజాన్॥  8-15-77 (55649) 
తాపయామాస తాన్బాణైః సూతపుత్రో మహాబలః।
మధ్యందినమనుప్రాప్తో భూతానీవ తమోనుదః॥ ॥ 8-15-78 (55650) 
 
ఇతి శ్రీమన్మహాభారతే కర్ణపర్వణి షోడశదివసయుద్ధే పంచదశోఽధ్యాయః॥ 15 ॥

Mahabharata - Karna Parva - Chapter Footnotes

8-15-1 రభసం రణోత్సుకం॥ 8-15-11 ఆశీవిషా యథా రాజన్భిత్త్వా గాం సలిలం భృశం। ఇతి క.ఖ.ట.పాఠః॥ 8-15-25 బాలసూర్యావివోదితౌ ఇతి ఖ.పాఠః॥ 8-15-37 ఏకబాణమభూత్సర్వం ఇతి క.ట.పాఠః॥ 8-15-58 ంరియమాణాన్పశ్యామ ఇతి క.ఖ.ట.పాఠః॥ 8-15-67 నాగాంగావయవైరిత్యర్ధం ఝ.పుస్తకఏవ దృశ్యతే॥ 8-15-15 పంచదశోఽధ్యాయః॥





కర్ణపర్వ - అధ్యాయ 016

॥ శ్రీః ॥

8.16. అధ్యాయః 016 

Mahabharata - Karna Parva - Chapter Topics

యుయుత్సూలూకయోర్యుద్ధం॥ 1 ॥ శకునిసుతసోమయోర్యుద్ధం॥ 2 ॥

Mahabharata - Karna Parva - Chapter Text

8-16-0 (55651) 
సంజయ ఉవాచ। 8-16-0x (4864) 
యుయుత్సం తవ పుత్రస్య ద్రావయంతం బలం మహత్।
ఉలూకో న్యపతత్తూర్ణం తిష్ఠతిష్ఠేతి చాబ్రవీత్॥ 8-16-1 (55652) 
యుయుత్సుశ్చ తతో రాజఞ్శితధారేణ పత్రిణా।
ఉలూకం తాడయామాస వజ్రేణేవ మహాబలం॥ 8-16-2 (55653) 
ఉలూకస్తు తతః క్రుద్ధస్తవ పుత్రస్య సంయుగే।
క్షురప్రేణ ధనుశ్ఛిత్త్వా తాడయామాస కర్ణినా॥ 8-16-3 (55654) 
తదపాస్య ధనుశ్ఛిన్నం యుయుత్సర్వేగవత్తరం।
అన్యదాదత్త సుమహచ్చాపం సంరక్తలోచనః॥ 8-16-4 (55655) 
శాకునిం తు తతః షష్ట్యా వివ్యాధ భరతర్షభ।
సారథిం త్రిభిరానర్చ్ఛత్తం చ భూయో వ్యవిధ్యత॥ 8-16-5 (55656) 
ఉలూకస్తం తు వింశత్యా విద్వ్వా స్వర్ణవిభూషితైః।
అథాస్య సమరే క్రుద్ధో ధ్వజం చిచ్ఛేద కాంచనం॥ 8-16-6 (55657) 
స చ్ఛిన్నయష్టిః సుమహాఞ్శీర్యమాణో మహాధ్వజః।
పపాత ప్రముఖే రాజన్యుయుత్సోః కాంచనధ్వజః॥ 8-16-7 (55658) 
ధ్వజమున్మథితం దృష్ట్వా యుయుత్సుః క్రోధమూర్చ్ఛితః।
ఉలూకం పంచభిర్బాణైరాజఘాన స్తనాంతరే॥ 8-16-8 (55659) 
ఉలూకస్తస్య సమరే తైలధౌతేన మారిష।
శిరశ్చిచ్ఛేద భల్లేన యంతుర్భరతసత్తమ॥ 8-16-9 (55660) 
తచ్ఛిన్నమపతద్భూమౌ యుయుత్సోః సారథేస్తదా।
తారారూపం యథా చిత్రం నిపపాత మహీతలే॥ 8-16-10 (55661) 
జఘాన చతురోఽశ్వాంశ్చ తం చ వివ్యాధ పంచభిః।
సోఽతివిద్వో బలవతా ప్రత్యపాయాద్రథాంతరం॥ 8-16-11 (55662) 
తం నిర్జిత్య రణే రాజన్నులూకస్త్వరితో యయౌ।
పాంచాలాన్సృంజయాంశ్చైవ వినిఘ్నన్నిశితైః శరైః॥ 8-16-12 (55663) 
శతానీకం మహారాజ శ్రుతకర్మా సుతస్తవ।
వ్యశ్వసూతరథం చక్రే నిమేషార్ధాదసంభ్రమః॥ 8-16-13 (55664) 
హతాశ్వే తు రథే తిష్ఠఞ్శతానీకో మహారథః।
గదాం చిక్షేప సంక్రుద్ధస్తవ పుత్రస్య మారిష॥ 8-16-14 (55665) 
సా కృత్వా స్యందనం భస్మ హయాంశ్చైవ ససారథీన్।
పపాత ధరణీం తూర్ణం దారయంతీవ భారత॥ 8-16-15 (55666) 
తావుభౌ విరథౌ వీరౌ కురూణాం కీర్తివర్ధనౌ।
వ్యపాక్రమేతాం యుద్వాత్తు ప్రేక్షమాణౌ పరస్పరం॥ 8-16-16 (55667) 
పుత్రస్తు తవ సంభ్రాంతో వివింశో రథమారుహత్।
శతానీకోఽపి త్వరితః ప్రతివింధ్యరథం గతః॥ 8-16-17 (55668) 
సుతమోమం తు శకునిర్విద్వ్వా తు నిశితైః శరైః।
నాకంపయత సంక్రుద్వో వార్యోఘ ఇవ పర్వతం॥ 8-16-18 (55669) 
సుతసోమస్తు తం దృష్ట్వా పితురత్యంతవైరిణం।
శరైరనేకసాహస్రైశ్ఛాదయామాస భారత॥ 8-16-19 (55670) 
తాఞ్శరాఞ్శకునిస్తూర్ణం చిచ్ఛేదాన్యైః పతత్రిభిః।
లఘ్వస్త్రశ్చిత్రయోధీ చ జితకాశీ చ సంయుగే॥ 8-16-20 (55671) 
నివార్య సమరే చాపి శరాంస్తాన్నిశితైః శరైః।
ఆజఘాన సుసంక్రుద్ధః సుతసోమం త్రిభిః శరైః॥ 8-16-21 (55672) 
`నాకంపయత సంక్రుద్ధో వార్యోఘ ఇవ పర్వతం'।
తస్యాశ్వాన్కేతనం సూతం తిలశో వ్యధమచ్ఛరైః। 
శ్యాలస్తవ మహారాజ తత ఉచ్చుక్రుశుర్జనాః॥  8-16-22 (55673) 
హతాశ్వో విరథశ్చైవ ఛిన్నకేతుశ్చ మారిష।
ధన్వీ ధనుర్వరం గృహ్య రథాద్భూమావతిష్ఠత॥ 8-16-23 (55674) 
వ్యసృజత్సాయకాంశ్చైవ స్వర్ణపుంఖాఞ్శిలాశితాన్।
ఛాదయామాసురథ తే తవ శ్యాలస్య తం రథం। 
శళభానామివ వ్రాతాః శరవ్రాతా మహారథం॥  8-16-24 (55675) 
సంఛాద్యమానోఽపి దృఢం వివ్యథే నైవ సౌబలః।
ప్రమమాథ శరాంస్తస్య శరవ్రాతైర్మహాయశాః॥ 8-16-25 (55676) 
తత్రాతుష్యంత యోధాశ్చ సిద్వాశ్చాపి దివి స్థితాః।
సుతసోమస్య తత్కర్మ దృష్ట్వాఽశ్రద్వేయమద్భుతం। 
రథస్థం శకునిం యత్తు పదాతిః సమయోధయత్॥  8-16-26 (55677) 
తస్య తీక్ష్ణైర్మహావేగైర్భల్లైః సన్నతపర్వభిః।
వ్యహనత్కారాముకం రాజంస్తూణీరాంశ్చైవ సర్వశః॥ 8-16-27 (55678) 
స చ్ఛిన్నధన్వా విరథః ఖంగముద్యంయ చానదత్।
వైదూర్యోత్పలవర్ణాభం దంతిదంతమయత్సరుం॥ 8-16-28 (55679) 
భ్రాంయమాణం తతస్తం తు విమలాంబరవర్చసం।
కాలదండోపమం మేనే సుతసోమస్య ధీమతః॥ 8-16-29 (55680) 
సోఽచరత్సహసా ఖంగీ మండలాని సహస్రశః।
చతుర్దశ మహారాజ శిక్షాబలసమన్వితః॥ 8-16-30 (55681) 
భ్రాంతముద్ధాంతమావిద్ధమాప్లుతం విప్లుతం సృతం।
సంపాతసముదీర్ణే చ దర్శయామాస సంయుగే॥ 8-16-31 (55682) 
సౌబలస్తు తతస్తస్య శరాంశ్చిక్షేప వీర్యవాన్।
తానాపతత ఏవాశు చిచ్ఛేద పరమాసినా॥ 8-16-32 (55683) 
తతః క్రుద్ధో మహారాజ సౌబలః పరవీరహా।
ప్రాహిణోత్సుతసోమాయ శరానాశీవిషోపమాన్॥ 8-16-33 (55684) 
చిచ్ఛేద తాంస్తు ఖంగేన శిక్షయా చ బలేన చ।
దర్శయఁల్లాఘవం యుద్ధే తార్క్ష్యతుల్యపరాక్రమః॥ 8-16-34 (55685) 
తస్య సంచరతో రాజన్మండలావర్తనే తదా।
క్షురప్రేణ సుతీక్ష్ణేన ఖంగం చిచ్ఛేద సుప్రభం॥ 8-16-35 (55686) 
స చ్ఛిన్నః సహసా భూమౌ నిపపాత మహానసిః।
అధర్మస్య స్థితం హస్తే సుత్సరోస్తత్ర భారత॥ 8-16-36 (55687) 
ఛిన్నమాజ్ఞాయ నిస్త్రింశమవప్లుత్య పదాని షట్।
ప్రావిధ్యత తతః శేషం సుతసోమో మహారథః॥ 8-16-37 (55688) 
తచ్ఛిత్త్వా సగుణం చాపం రణే తస్య మహాత్మనః।
పపాత ధరణీం తూర్ణం స్వర్ణవజ్రవిభూషితం॥ 8-16-38 (55689) 
సుతసోమస్తతోఽగచ్ఛచ్ఛ్రుతకీర్తేర్మహారథం।
సౌబలోఽపి ధనుర్గృహ్య ఘోరమన్యత్సుదుర్జయం॥ 8-16-39 (55690) 
అభ్యయాత్పాండవానీకం నిఘ్నఞ్శత్రుగణాన్బహూన్।
తత్ర నాదో మహానాసీత్పాండవానాం విశాంపతే॥ 8-16-40 (55691) 
సౌబలం సమరే దృష్ట్వా విచరంతమభీతవత్।
తాన్యనీకాని దృప్తాని శస్త్రవంతి మహాంతి చ। 
ద్రావ్యమాణాన్యదృశ్యంత సౌబలేన మహాత్మనా॥  8-16-41 (55692) 
యథా దైత్యచమూం రాజందేవరాజో మమర్ద హ।
తథైవ పాణ్·వీం సేనాం సౌబలేయో వ్యనాశయత్॥ ॥ 8-16-42 (55693) 
 
ఇతి శ్రీమన్మహాభారతే కర్ణపర్వణి షోడశదివసయుద్ధే షోడశోఽధ్యాయః॥ 16 ॥

Mahabharata - Karna Parva - Chapter Footnotes

8-16-35 మండలానామావర్తనే అనులోమవిలోమాభ్యాసే॥ 8-16-36 అసేః సుత్సరోః శోభనముష్టేః॥ 8-16-16 షోడశోఽధ్యాయః॥





కర్ణపర్వ - అధ్యాయ 017

॥ శ్రీః ॥

8.17. అధ్యాయః 017 

Mahabharata - Karna Parva - Chapter Topics

కృపకృతవర్మక్ష్యాం ధృష్టద్యుంనశిఖండినోః పరాజయః॥ 1 ॥

Mahabharata - Karna Parva - Chapter Text

8-17-0 (55694) 
సంజయ ఉవాచ। 8-17-0x (4865) 
ధృష్టద్యుంనం కృపో రాజన్వారయామాస సంయుగే।
యథా దృష్ట్వా వనే సింహం శరభో వారయేద్యుధి॥ 8-17-1 (55695) 
నిరుద్వః పార్షతస్తేన గౌతమేన బలీయసా।
పదాత్పదం విచలితుం నాశకత్తత్ర భారత॥ 8-17-2 (55696) 
గౌతమస్య రథం దృష్ట్వా ధృష్టద్యుంనరథం ప్రతి।
విత్రేసుః సర్వభూతాని క్షయం ప్రాప్తం చ మేనిరే॥ 8-17-3 (55697) 
తదా జల్పంతి పాండూనాం రథినః సాదినస్తథా।
ద్రోణస్య నిధనాన్నూనం సంక్రుద్వో ద్విపదాం వరః॥ 8-17-4 (55698) 
శారద్వతో మహాతేజా దివ్యాస్త్రవిదుదారధీః।
అపి స్వస్తి భవేదద్య ధృష్టద్యుంనస్య గౌతమాత్॥ 8-17-5 (55699) 
అపీయం వాహినీ కృత్స్నా ముచ్యేత మహతో భయాత్।
అప్యయం బ్రాహ్మణః సర్వాన్న నో హన్యాత్సమాగతాన్॥ 8-17-6 (55700) 
యాదృశం దృశ్యతే రూపమంతకప్రతిమం రణే।
గమిష్యత్యద్య పదవీం భారద్వాజస్య గౌతమః॥ 8-17-7 (55701) 
ఆచార్యః క్షిప్రహస్తశ్చ విజయీ చ సదా యుధి।
అస్త్రవాన్వీర్యసంపన్నః క్రోధేన చ సమన్వితః॥ 8-17-8 (55702) 
పార్షతశ్చ మహాయుద్వే విముఖోఽద్యాభిలక్ష్యతే।
ఇత్యేవం వివిధా వాచస్తావకానాం పరైః సహ। 
వ్యశ్రూయంత మహారాజ తయోస్తత్ర సమాగమే॥  8-17-9 (55703) 
వినిఃశ్వస్య తతః క్రోధాత్కృపః శారద్వతో నృప।
పార్షతం చార్దయామాస నిశ్చేష్టం సర్వమర్మసు॥ 8-17-10 (55704) 
స హన్యమానః సమరే గౌతమేన మహాత్మనా।
కర్తవ్యం న స్మ జానాతి మోహేన మహతా వృతః॥ 8-17-11 (55705) 
తమబ్రవీత్తతో యంతా కంచిత్క్షేమం తు పార్షత।
ఈదృశం వ్యసనం యుద్ధే న తే దృష్టం మయా క్వచిత్॥ 8-17-12 (55706) 
దైవయోగాత్తు తే బాణా నాపతన్మర్మభేదినః।
ప్రేషితా ద్విజముఖ్యేన మర్మాణ్యుద్దిశ్య సర్వతః॥ 8-17-13 (55707) 
వ్యావర్తయే రథం తూర్ణం నదీవేగమివార్ణవాత్।
అవధ్యం బ్రాహ్మణం మన్యే యేన తే విక్రమో హతః॥ 8-17-14 (55708) 
ధృష్టద్యుంనస్తతో రాజఞ్శనకైరబ్రవీద్వచః।
ముహ్యతే మే మనస్తాత గాత్రస్వేదశ్చ జాయతే॥ 8-17-15 (55709) 
వేపథుశ్చ శరీరే మే రోమహర్షశ్చ సారథే।
వర్జయన్బ్రాహ్మణం యుద్ధే శనైర్యాహి యతోఽర్జునః॥ 8-17-16 (55710) 
అర్జునం భీమసేనం వా సమరే ప్రాప్య సారథే।
క్షేమమద్య భవేన్మహ్యమితి మే నైష్ఠికీ మతిః॥ 8-17-17 (55711) 
తతః ప్రాయాన్మహారాజ సారథిస్త్వరయన్హయాన్।
యతో భీమో మహేష్వాసో యుయుధే తవ సైనికైః॥ 8-17-18 (55712) 
ప్రద్రుతం చ రథం దృష్ట్వా ధృష్టద్యుంనస్య మారిష।
కిరఞ్శరశతాన్యేవ గౌతమోఽనుయయౌ తదా॥ 8-17-19 (55713) 
శంఖం చ పూరయామాస ముహుర్ముహురరిందమః।
పార్షతం త్రాసయామాస మహేంద్రో నముచిం యథా॥ 8-17-20 (55714) 
శిఖండినం తు సమరే భీష్మమృత్యుం దురాసదం।
హార్దిక్యో వారయామాస స్మయన్నివ ముహుర్ముహుః॥ 8-17-21 (55715) 
శిఖండీ తు సమాసాద్య హృదికానాం మహారథం।
పంచభిర్నిశితైర్భల్లైర్జత్రుదేశే సమాహనత్॥ 8-17-22 (55716) 
కృతవర్మా తు సంక్రద్ధో భిత్త్వా షష్ట్యా పతత్రిభిః।
ధనురేకేన చిచ్ఛేద హసన్రాజన్మహారథః॥ 8-17-23 (55717) 
అథాన్యద్వనురాదాయ ద్రుపదస్యాత్మజో బలీ।
తిష్ఠతిష్ఠేతి సంక్రుద్ధో హార్దిక్యం ప్రత్యభాషత॥ 8-17-24 (55718) 
తతోఽస్య నవతిం బాణాన్రుక్మపుంఖాన్సుతేజనాన్।
ప్రేషయామాస రాజేంద్ర తేఽస్యాభ్రశ్యంత వర్మణః॥ 8-17-25 (55719) 
వితథాంస్తాన్సమాలక్ష్య పతితాంశ్చ మహీతలే।
క్షురప్రేణ సుతీక్ష్ణేన కార్ముకం చిచ్ఛిదే భృశం॥ 8-17-26 (55720) 
అథైనం ఛిన్నధన్వానం భగ్నశృంగమివర్షభం।
అశీత్యా మార్గణైః క్రుద్ధో బాహ్వోరురసి చార్పయత్॥ 8-17-27 (55721) 
కృతవర్మా తు సంక్రుద్ధో మార్గణైః క్షతవిక్షతః।
వవామ రుధిరం గాత్రైః కుంభవక్రాదివోదకం॥ 8-17-28 (55722) 
రుధిరేణ పరిక్లిన్నః కృతవర్మా త్వరాజత।
వర్షేణ క్లేదితో రాజన్యథా గైరికపర్వతః॥ 8-17-29 (55723) 
అథాన్యద్వనురాదాయ సమార్గణగుణం ప్రభుః।
శిఖండినం బాణగణైః స్కంధదేశే వ్యతాడయత్॥ 8-17-30 (55724) 
స్కంధదేశస్థితైర్బాణైః శిఖండీ తు వ్యరాజత।
శాఖాప్రశాఖావిపులః సుమహాన్పాదపో యథా॥ 8-17-31 (55725) 
తావన్యోన్యం భృశం విద్వ్వా రుధిరేణ సముక్షితౌ।
`పోప్లుయమానౌ హి యథా మహాంతౌ శోణితహదే। 
తద్వద్విరేజతుర్వీరౌ శోణితేన పరిప్లుతౌ॥  8-17-32 (55726) 
యథా చ కింశుకౌ ఫుల్లౌ పుష్పమాసే సమాగతే।
రుధిరోక్షితసర్వాంగౌ రక్తచందనరూషితౌ। 
భుజగావివ సంక్రుద్ధౌ రేజతుస్తౌ నరోత్తమౌ॥  8-17-33 (55727) 
తావుభౌ శరవనున్నాంగౌ పరస్పరశరక్షతౌ'।
అన్యోన్యశృంగాభిహతౌ రేజతుర్వృషభావివ॥ 8-17-34 (55728) 
అన్యోన్యస్య వధే యత్నం కుర్వాణౌ తౌ మహారథౌ।
రథాభ్యాం చేరతుస్తత్ర మండలాని సహస్రశః॥ 8-17-35 (55729) 
కృతవర్మా మహారాజ పార్షతం నిశితైః శరైః।
రణే వివ్యాధ సప్తత్యా స్వర్ణపుంగైః శిలాశితైః॥ 8-17-36 (55730) 
తతోఽస్య సమరే బాణం భోజః ప్రహరతాం వరః।
జీవితాంతకరం ఘోరం వ్యసృజత్త్వరయాఽన్వితః॥ 8-17-37 (55731) 
స తేనాభిహతో రాజన్మూర్చ్ఛామాశు సమావిశత్।
ధ్వజయష్టిం చ సహసా శిశ్రియే కశ్మలావృతః॥ 8-17-38 (55732) 
అపోవాహ రణాత్తూర్ణం సారథీ రథినాం వరం।
హార్దిక్యశరసంతప్తం నిఃశ్వసంతం పునఃపునః॥ 8-17-39 (55733) 
పరాజితే తతః శూరే ద్రుపదస్యాత్మజే ప్రభో।
వ్యద్రవత్పాండవీ సేనా వ్యధమానా సమంతతః॥ ॥ 8-17-40 (55734) 
 
ఇతి శ్రీమన్మహాభారతే కర్ణపర్వణి షోడశదివసయుద్ధే సప్తదశోఽధ్యాయః॥ 17 ॥

Mahabharata - Karna Parva - Chapter Footnotes

8-17-1 శరభోఽష్టపాదః సింహఘాతీ పశుపక్షిశరీరో నృసింహవత్ ద్వ్యాత్మా॥ 8-17-12 ఈదృశం వ్యసనం యద్ధేన మే దృష్టం కదాచన। దైవయోగాదిమే బాణా న జఘ్నర్మమ చాహవే ఇతి క.ఖ.ట.పాఠః॥ 8-17-13 ఈదృశం వ్యసనం యద్ధేన మే దృష్టం కదాచన। దైవయోగాదిమే బాణా న జఘ్నర్మమ చాహవే ఇతి క.ఖ.ట.పాఠః॥ 8-17-25 అభ్రశ్యంత భ్రష్టాః। వర్మ న చిచ్ఛిదురిత్యర్థః॥ 8-17-28 వవామ వాంతవాన్॥ 8-17-36 పార్షతం శిఖండినం॥ 8-17-17 సప్తదశోఽధ్యాయః॥





కర్ణపర్వ - అధ్యాయ 018

॥ శ్రీః ॥

8.18. అధ్యాయః 018 

Mahabharata - Karna Parva - Chapter Topics

అర్జునేన సంశప్తకపరాజయః॥ 1 ॥

Mahabharata - Karna Parva - Chapter Text

8-18-0 (55735) 
సంజయ ఉవాచ। 8-18-0x (4866) 
శ్వేతాశ్వోఽపి మహారాజ వ్యధమత్తావకం బలం।
యథా వాయుః సమాసాద్య తూలరాశిం సమంతతః॥ 8-18-1 (55736) 
ప్రత్యుద్యయుస్త్రిగర్తాస్తం శిబయః కౌరవైః సహ।
వసాతయోఽథ సాల్వాశ్చ గోపాలాశ్చ యశస్వినః॥ 8-18-2 (55737) 
సత్యదేవః సత్యకీర్తిర్మిత్రదేవః శ్రుతంజయః।
సౌశ్రుతిశ్చంద్రదేవశ్చ మిత్రవర్మా చ భారత॥ 8-18-3 (55738) 
త్రిగర్తరాజః సమరే భ్రాతృభిః పరివారితః।
పుత్రైశ్చైవ మహేష్వాసైర్నానాశస్త్రవిశారదైః॥ 8-18-4 (55739) 
వ్యసృజంత శస్త్రాతాన్కిరంతోఽర్జునమాహవే।
అభ్యవర్తంత సహసా వార్యోఘా ఇవ సాగరం॥ 8-18-5 (55740) 
తే త్వర్జునం సమాసాద్య యోధాః శతసహస్రశః।
అగచ్ఛన్విలయం సర్వే తార్క్ష్యం దృష్ట్వేవ పన్నగాః॥ 8-18-6 (55741) 
తే హన్యమానాః సమరే న జహుః పాండవం రణే।
హన్యమానా మహారాజ శలభా ఇవ పావకం॥ 8-18-7 (55742) 
సత్యదేవస్త్రిభిర్బాణైర్వివ్యాధ యుధి పాండవం।
మిత్రదేవస్త్రిషష్ట్యా తు చంద్రదేవస్తు సప్తభిః॥ 8-18-8 (55743) 
మిత్రవర్మా త్రిసప్తత్యా సౌశ్రుతిశ్చాపి సప్తభిః।
శ్రుతంజయస్తు వింశత్యా సుశర్మా నవభిః శరైః॥ 8-18-9 (55744) 
స విద్వో బహుభిః సంఖ్యే ప్రతివివ్యాధ తాన్నృపాన్।
సౌశ్రుతిం సప్తభిర్విద్వ్వా చంద్రదేవం త్రిభిః శరైః॥ 8-18-10 (55745) 
శ్రుతంజయం చ వింశత్యా చంద్రదేవం తథాఽష్టభిః।
మిత్రదేవం శతేనైవ సత్యదేవం త్రిభిః శరైః॥ 8-18-11 (55746) 
నవభిర్మిత్రవర్మాణం సుశర్మాణం తథాఽష్టభిః।
శ్రుతంజయం చ రాజానం హత్వా తత్ర శిలాశితైః॥ 8-18-12 (55747) 
సౌశ్రుతేః సశిరస్త్రాణం శిరః కాయాదపాహరత్।
త్వరితశ్చంద్రదేవం చ శరైర్నిన్యే యమక్షయం॥ 8-18-13 (55748) 
తథేతరాన్మహారాజ యతమానాన్మహారథాన్।
పంచభిః పంచభిర్బాణైరేకైకం ప్రత్యవారయత్॥ 8-18-14 (55749) 
సత్యదేవస్తు సంక్రుద్వస్తోమరం వ్యసృజన్మహత్।
సముద్దిశ్య రణే కృష్ణం సింహనాదం ననాద చ॥ 8-18-15 (55750) 
స నిర్భిద్య భుజం సవ్యం మాధవస్య మహాత్మనః।
అయస్మయః స్వర్ణదండో జగామ ధరణీం తదా॥ 8-18-16 (55751) 
మాధవస్య తు విద్ధస్య తోమరేణ మహారణే।
ప్రతోదః ప్రాపతద్వస్తాద్రశ్మయశ్చ విశాంపతే॥ 8-18-17 (55752) 
వాసుదేవం విభిన్నాంగం దృష్ట్వా పార్థో ధనంజయః।
క్రోధమాహారయత్తీవ్రం కృష్ణం చేదమువాచ హ॥ 8-18-18 (55753) 
ప్రాపయాశ్వాన్మహాబాహో సత్యదేవం ప్రతి ప్రభో।
యావదేనం శరైస్తీక్ష్ణైర్నయామి యమసాదనం॥ 8-18-19 (55754) 
ప్రతోదం గృహ్య సోఽన్యత్తు రశ్మీన్సంగృహ్య చ ద్రుతం।
వాహయామాస తానశ్వాన్సత్యదేవరథం ప్రతి॥ 8-18-20 (55755) 
విష్వక్సేనం సునిర్విద్వం దృష్ట్వా పార్థో ధనంజయః।
సత్యదేవం శరైస్తీక్ష్ణైర్వారయిత్వా మహారథః॥ 8-18-21 (55756) 
తతః సునిశితైర్భల్లై రాజ్ఞస్తస్య మహచ్ఛిరః।
కుండలోపచితం కాయాచ్చకర్త పృతనాంతరే॥ 8-18-22 (55757) 
తన్నికృత్య శితైర్బాణైర్భిత్రవర్మాణమాక్షిపత్।
వత్సదంతేన తీక్ష్ణేన సారథిం చాస్య మారిష॥ 8-18-23 (55758) 
తతః శరశతైర్భూయః సంశప్తకగణాన్బలీ।
పాతయామాస సంక్రుద్వః శతశోఽథ సహస్రశః॥ 8-18-24 (55759) 
తతో రజతపుంఖేన రాజఞ్శీర్షం మహాత్మనః।
మిత్రదేవస్య చిచ్ఛేద క్షురప్రేణ మహారథః। 
సుశర్మాణం సుసంక్రుద్ధో జత్రుదేశే సమాహనత్॥  8-18-25 (55760) 
తతః సంశప్తకాః సర్వే పరివార్య ధనంజయం।
శస్త్రౌఘైర్మమృదుః క్రుద్వా నాదయంతో దిశో దశ॥ 8-18-26 (55761) 
అభ్యర్దితస్తు తజ్జిష్ణుః శక్రతుల్యపరాక్రమః।
ఐంద్రమస్త్రమమేయాత్మా ప్రాదుశ్చక్రే మహారథః॥ 8-18-27 (55762) 
తతః శరసహస్రాణి ప్రాదురాసన్విశాంపతే।
`కార్ముకాత్పాండుపుత్రస్య పార్థస్యామితతేజసః'॥ 8-18-28 (55763) 
తతస్తు చ్ఛిద్యమానానాం ధ్వజానాం ధనుషాం తథా।
రథానాం సపతాకానాం తూణీరాణాం యుగైః సహ॥ 8-18-29 (55764) 
అక్షాణామథ చక్రాణాం యోక్త్రాణాం రశ్మిభిః సహ।
కూబరాణాం వరూథానాం పృషత్కానాం చ సంయుగే॥ 8-18-30 (55765) 
అశ్వానాం పతతాం చాపి ప్రాసానామృష్టిభిః సహ।
గదానాం పరిఘానాం చ శక్తితోమరపట్టసైః॥ 8-18-31 (55766) 
శతఘ్నీనాం సచక్రాణాం భుజానాం చోరుభిః సహ।
కంఠసూత్రాంగదానాం చ కేయూరాణాం చ మారిష॥ 8-18-32 (55767) 
హారాణామథ నిష్కాణాం తనుత్రాణాం చ భారత।
ఛత్రాణాం వ్యజనానాం చ శిరసాం కుముటైః సహ। 
రాశయశ్చాత్ర దృశ్యంతే పతితానాం మహీతలే॥  8-18-33 (55768) 
సకుండలాని స్వక్షీమి పూర్ణచంద్రనిభాని చ।
శిరాంస్యుర్వ్యామదృశ్యంత తారాజాలమివాంబరే॥ 8-18-34 (55769) 
సుస్రగ్వీణి సువాసాంసి చందనేనోక్షితాని చ।
శరీరాణి వ్యదృశ్యంత నిహతానాం మహీతలే॥ 8-18-35 (55770) 
రుద్రస్యాక్రీడసదృశం ఘోరమాయోధనం తదా॥  8-18-36 (55771) 
నిహతై రాజపుత్రైశ్చ క్షత్రియైశ్చ మహాబలైః।
`అర్జునేన మహారాజ తత్రతత్ర మహారణే'॥ 8-18-37 (55772) 
హస్తిభిః పతితైశ్చైవ తురంగైశ్చాభవన్మహీ।
అగంయరూపా సమరే విశీర్ణైరివ పర్వతైః॥ 8-18-38 (55773) 
నాసీద్రథపథస్తస్య పాండవస్య మహాత్మనః।
నిఘ్నతః శాత్రవాన్భల్లైర్హస్త్యశ్వం చాస్యతో మహత్॥ 8-18-39 (55774) 
స్వానుగా ఇవ సీదంతి రథచక్రాణి మారిష।
చరతస్తస్య సంగ్రామే తస్మింల్లోహితకర్దమే॥ 8-18-40 (55775) 
సీదమానాని చక్రాణి సముహూస్తురగా భృశం।
శ్రమేణ మహతా యుక్తా మనోమారుతరంహసః॥ 8-18-41 (55776) 
వధ్యమానం తు తత్సైన్యం పాండుపుత్రేణ ధన్వినా।
ప్రాయశో విముఖం సర్వం నావతిష్ఠత భారత॥ 8-18-42 (55777) 
తాంజిత్వా సమరే జిష్ణుః సంశప్తకగణాన్బహూన్।
విరరాజ తదా పార్థో విధూమోఽగ్నిరివ జ్వలన్॥ ॥ 8-18-43 (55778) 
 
ఇతి శ్రీమన్మహాభారతే కర్ణపర్వణి షోడశదివసయుద్ధే అష్టాదశోఽధ్యాయః॥ 18 ॥

Mahabharata - Karna Parva - Chapter Footnotes

8-18-39 ఆసీద్రథపథస్తస్య ఇతి ఘ.ఙ. పాఠః। ఆసాదితస్తతో రాన్రథచక్రే విశాంపతే ఇతి క.పాఠః। ఆచ్ఛాదితం తతో రాజన్రథచక్రం చ మారిష ఇతి ఖ.పాఠః॥ 8-18-41 సీదమానాని పంకమజ్జనాత్॥ 8-18-18 అష్టాదశోఽధ్యాయః॥





కర్ణపర్వ - అధ్యాయ 019

॥ శ్రీః ॥

8.19. అధ్యాయః 019 

Mahabharata - Karna Parva - Chapter Topics

సంకులయుద్ధం॥ 1 ॥

Mahabharata - Karna Parva - Chapter Text

8-19-0 (55779) 
సంజయ ఉవాచ। 8-19-0x (4867) 
యుధిష్ఠిరం మహారాజ విసృజంతం శరాన్బహూన్।
స్వయం దుర్యోధనో రాజా ప్రత్యగృహ్ణాదభీతవత్॥ 8-19-1 (55780) 
తమాపతంతం సహసా తవ పుత్రం మహారథం।
ధర్మరాజో ద్రుతం విద్ధ్వా తిష్ఠతిష్ఠేతి చాబ్రవీత్॥ 8-19-2 (55781) 
స తు తం ప్రతివివ్యాధ నవభిర్నిశితైః శరైః।
సారథిం చాస్య భల్లేన భృశం క్రుద్ధోఽభ్యతాడయత్॥ 8-19-3 (55782) 
తతో యుధిష్ఠిరో రాజన్స్వర్ణపుంఖాఞ్శిలీముఖాన్।
దుర్యోధనాయ చిక్షేప త్రయోదశ శిలాశితాన్॥ 8-19-4 (55783) 
చతుర్భిశ్చతురో వాహాంస్తస్య హత్వా మహారథః।
పంచమేన శిరః కాయాత్సారథేశ్చ సమాక్షిపత్॥ 8-19-5 (55784) 
షష్ఠేన తు ధ్వజం రాజ్ఞః సప్తమేన తు కార్ముకం।
అష్టమేన తథా ఖంగం పాతయామాస భూతలే। 
పంచభిర్నృపతిం చాపి ధర్మరాజోఽర్దయద్భృశం॥  8-19-6 (55785) 
హతాశ్వాత్తు రథాత్తస్మాదవప్లుత్య సుతస్తవ।
ఉత్తమం వ్యసనం ప్రాప్తో భూమావేవావతిష్ఠత॥ 8-19-7 (55786) 
తం తు కృచ్ఛ్రగతం దృష్ట్వా కర్ణద్రౌణికృపాదయః।
అభ్యవర్తంత సహసా పరీప్సంతో నరాధిపం॥ 8-19-8 (55787) 
అథ పాండుసుతాః సర్వే పరివార్య యుధిష్ఠిరం।
అన్వయుః సమరే రాజంస్తతో యుద్ధమవర్తత॥ 8-19-9 (55788) 
తతస్తూర్యసహస్రాణి ప్రావాద్యంత మహామృధే॥  8-19-10 (55789) 
క్ష్వేలాః కిలకిలాశబ్దాః ప్రాదురాసన్మహీపతే।
యత్రాభ్యగచ్ఛన్సమరే పాంచాలాః కౌరవైః సహ॥ 8-19-11 (55790) 
నరా నరైః సమాజగ్ముర్వారణా వరవారణైః।
రథాశ్చ రథిభిః సార్ధం హయాశ్చ హయసాదిభిః॥ 8-19-12 (55791) 
ద్వంద్వాన్యాసన్మహారాజ ప్రేక్షణీయాని సంయుగే।
వివిధాన్యప్యచింత్యాని శస్త్రవంత్యుత్తమాని చ॥ 8-19-13 (55792) 
తే శూరాః సమరే సర్వే చిత్రం లఘు చ సుష్ఠు చ।
అయుధ్యంత మహావేగాః పరస్పరవధైషిణః॥ 8-19-14 (55793) 
అన్యోన్యం సమరే జఘ్నుర్యోధవ్రతమనుష్ఠితాః।
న హి తే సమరం చక్రుః పృష్ఠతో వై కథంచన॥ 8-19-15 (55794) 
ముహూర్తమేవ తద్యుద్వమాసీన్మధురదర్శనం।
తత ఉన్మత్తవద్రాజన్నిర్మర్యాదమవర్తత॥ 8-19-16 (55795) 
రథీ నాగం సమాసాద్య దారయన్నిశితైః శరైః।
ప్రేషయామాస కాలాయ శరైః సన్నతపర్వభిః॥ 8-19-17 (55796) 
నాగా హయాన్సమాసాద్య విక్షిపంతో బహూన్రణే।
దారయామాసురత్యుగ్రం తత్రతత్ర తదాతదా॥ 8-19-18 (55797) 
హయారోహాశ్చ బహవః పరివార్య హయోత్తమాన్।
తలశబ్దరవాంశ్చక్రుః సంపతంతస్తతస్తతః॥ 8-19-19 (55798) 
ధావమానాంస్తతస్తాంస్తు ద్రవమాణాన్మహాగజాన్।
పార్శ్వతః పృష్ఠతశ్చైవ నిజఘ్నుర్హయసాదినః॥ 8-19-20 (55799) 
విద్రావ్య చ బహూనశ్వాన్నాగా రాజన్మదోత్కటాః।
విషాణైశ్చాపరే జఘ్నుర్మమృదుశ్చాపరే భృశం॥ 8-19-21 (55800) 
సాశ్వారోహాంశ్చ తురగాన్విషామైర్వివ్యధూ రుషా।
అపరే చిక్షిపుర్వేగాత్ప్రగృహ్యాతిబలాస్తదా॥ 8-19-22 (55801) 
పాదాతైరాహతా నాగా వివరేషు సమంతతః।
చక్రురార్తస్వరం ఘోరం దుద్రువుశ్చ దిశో దశ॥ 8-19-23 (55802) 
పదాతీనాం తు సహసా ప్రద్రుతానాం మహాహవే।
ఉత్సృజ్యాభరణం తూర్ణమవవవ్రూ రణాజిరే॥ 8-19-24 (55803) 
నిమిత్తం మన్యమానాస్తు పరిణాంయ మహాగజాః।
జగృహుర్బిభిదుశ్చైవ చిత్రాణ్యాభరణాని చ॥ 8-19-25 (55804) 
తాంస్తు తత్ర ప్రసక్తాన్వై పరిన్వార్య పదాతయః।
హస్త్యారోహాన్నిజఘ్నుస్తే మహావేగా బలోత్కటాః॥ 8-19-26 (55805) 
అపరే హస్తిభిర్హస్తైః ఖం విక్షిప్తా మహాహవే।
నిపతంతో విషాణాగ్రైర్భృశం విద్వాః సుశిక్షితైః॥ 8-19-27 (55806) 
అపరే సహసా గృహ్య విషాణైరేవ సూదితాః।
సేనాంతరం సమాసాద్య కేచిత్తత్ర మహాగజైః॥ 8-19-28 (55807) 
క్షుణ్ణగాత్రా మహారాజ విక్షిప్య చ పునఃపునః।
అపరే వ్యజనానీవ విభ్రాంయ నిహతా మృధే॥ 8-19-29 (55808) 
పురఃసరాశ్చ నాగానామపరేషాం విశాంపతే।
శరీరాణ్యతివిద్వాని తత్రతత్ర రణాజిరే॥ 8-19-30 (55809) 
ప్రతిమానేషు కుంభేషు దంతవేష్టేషు చాపరే।
నిగృహీతా భృశం నాగాః ప్రాసతోమరశక్తిభిః॥ 8-19-31 (55810) 
నిగృహ్య చ గజాః కేచిత్ పార్శ్వస్థైర్భృశదారుణైః।
రథాశ్వసాదిభిస్తత్ర సంభిన్నా న్యపతన్భువి॥ 8-19-32 (55811) 
సహయాః సాదినస్తత్ర తోమరేణ మహామృధే।
భూమావమృద్రన్వేగేన సచర్మాణం పదాతినం॥ 8-19-33 (55812) 
చఛా సావరణాన్కాంశ్చిత్తత్రతత్ర విశాంపతే।
రథాన్నాగాః సమాసాద్య పరిగృహ్య చ మారిష। 
వ్యాక్షిపన్సహసా తత్ర ఘోరరూపే భయానకే॥  8-19-34 (55813) 
నారాచైర్నిహతాశ్చాపి గజాః పేతుర్మహాబలాః।
పర్వతస్యేవ శిఖరం వజ్రరుగ్ణం మహీతలే॥ 8-19-35 (55814) 
యోధా యోధాన్సమాసాద్య ముష్టిభిర్వ్యహనన్యుధి।
కేశేష్వన్యోన్యమాక్షిప్య చిక్షిపుర్బిభిదుశ్చ హ॥ 8-19-36 (55815) 
ఉద్యంయ చ భుజానన్యే నిక్షిప్య చ మహీతలే।
పదా చోరః సమాక్రంయ స్ఫురతోఽపాహరచ్ఛిరః॥ 8-19-37 (55816) 
పతతశ్చాపరో రాజన్విజహారాసినా శిరః।
`మృతమన్యో మహారాజ పదా తాడితవాంస్తదా'॥ 8-19-38 (55817) 
జీవతశ్చ తథైవాన్యః శస్త్రం కాయే న్యమజ్జయత్।
ముష్టియుద్ధం మహచ్చాసీద్యోధానాం తత్ర భారత। 
తథా కేశగ్రహశ్చోగ్రో బాహుయుద్ధం చ భైరవం॥  8-19-39 (55818) 
సమాసక్తస్య చాన్యేన అవిజ్ఞాతస్తథాఽపరః।
జహార సమరే ప్రాణాన్నానాశస్తైరనేకధా॥ 8-19-40 (55819) 
సంసక్తేషు చ యోధేషు వర్తమానే చ సంకులే।
కబంధాన్యుత్థితాని స్యుః శతశోఽథ సహస్రశః॥ 8-19-41 (55820) 
శోణితైః సిచ్యమానాని శస్త్రాణి కవచాని చ।
మహారాగానురక్తాని వస్త్రాణీవ చకాశిరే॥ 8-19-42 (55821) 
ఏవమేతన్మహద్యుద్వం దారుణం శస్త్రసంకులం।
ఉన్మత్తగంగాప్రతిమం శబ్దేనాపూరయజ్జగత్॥ 8-19-43 (55822) 
నైవ స్వే న పరే రాజన్విజ్ఞాయంతే శరాతురాః।
యోద్వవ్యమితి యుధ్యంతే రాజానో జయగృద్వినః॥ 8-19-44 (55823) 
స్వాన్స్వే జఘ్నుర్మహరాజ పరాంశ్చైవ సమాగతాన్।
ఉభయోః సేనయోర్వీరైర్వ్యాకులం సమపద్యత॥ 8-19-45 (55824) 
రథైర్భగ్నైర్మహారాజ వారణైశ్చ నిపాతితైః।
హయైశ్చ పతితైస్తత్ర నరైశ్చ వినిపాతితైః॥ 8-19-46 (55825) 
అగంయరూపా పృథివీ క్షణేన సమపద్యత।
క్షణేనాసీన్మహీపాల క్షతజౌఘప్రవర్తినీ॥ 8-19-47 (55826) 
పాంచాలానహతత్కర్ణస్త్రిగర్తాంశ్చ ధనంజయః।
భీమసేనః కురూన్రాజన్హస్త్యనీకం చ సర్వశః॥ 8-19-48 (55827) 
ఏవమేష క్షయో వృత్తః కురుపాండవసేనయోః।
అపరాహ్ణే గతే సూర్యే కాంక్షతాం విపులం యశః॥ ॥ 8-19-49 (55828) 
 
ఇతి శ్రీమన్మహాభారతే కర్ణపర్వణి షోడశదివసయుద్ధే ఏకోనవింశోఽధ్యాయః॥ 19 ॥

Mahabharata - Karna Parva - Chapter Footnotes

8-19-24 ఆభరణమవవవ్రుః అవగత్య వృతవంతః॥ 8-19-25 నిమిత్తం జయహేతుం। మహాంతా గజా యేషాం తే మహాగజా గజారోహా జగృహుర్హస్తిభిర్గ్రాహయామాసుః। పరిణాంయ హస్తినమితి శేషః। బిభి దుశ్చ శత్రూన్గజైరేవ॥ 8-19-31 ప్రతిమానేషు గజదంతాంతరాలేషు। ప్రాసైః కుంభేషు తోమరైర్దంతవేష్టేషు శక్తిమిశ్చ నిగృహీతాః। ప్రతిమానం ప్రతిచ్ఛాయా గజదంతాంతరాలయోరితి మేదినీ॥ 8-19-19 ఏకోనవింశోఽధ్యాయః॥





కర్ణపర్వ - అధ్యాయ 020

॥ శ్రీః ॥

8.20. అధ్యాయః 020 

Mahabharata - Karna Parva - Chapter Topics

యుధిష్ఠిరేణ దుర్యోధనపరాజయః॥ 1 ॥

Mahabharata - Karna Parva - Chapter Text

8-20-0 (55829) 
ధృతరాష్ట్ర ఉవాచ। 8-20-0x (4868) 
అతితీవ్రాణి దుఃఖాని దుఃసహాని బహూని చ।
త్వత్తోఽహం సంజయాశ్రౌషం పుత్రాణాం చైవ సంక్షయం॥ 8-20-1 (55830) 
యథా త్వం మే కథయసే యథా యుద్వమవర్తత।
న సంతి సూత కౌరవ్యా ఇతి మే నిశ్చితా మతిః॥ 8-20-2 (55831) 
దుర్యోధనశ్చ విరథః కృతస్తత్ర మహారథః।
ధర్మపుత్రః కథం చక్రే తస్య వా నృపతిః కథం॥ 8-20-3 (55832) 
అపరాహ్ణే కథం యుద్వమభవద్రోమహర్షణం।
తన్మమాచక్ష్వ తత్త్వేన కుశలో హ్యసి సంజయ॥ 8-20-4 (55833) 
సంజయ ఉవాచ। 8-20-5x (4869) 
సంసక్తేషు తు సైన్యేషు వధ్యమానేషు భాగశః।
రథమన్యం సమాస్థాయ పుత్రస్తవ విశాంపతే॥ 8-20-5 (55834) 
క్రోధేన మహతా యుక్తః సవిషో భుజగో యథా।
దుర్యోధనః సమాలక్ష్య ధర్మరాజం యుధిష్ఠిరం। 
ప్రోవాచ సూతం త్వరితో యాహియాహీతి భారత॥  8-20-6 (55835) 
తత్ర మాం ప్రాపయ క్షిప్రం సారథే యత్ర పాండవః।
ధ్రియమాణాతప్రతేణ రాజా రాజతి దంశితః॥ 8-20-7 (55836) 
స సూతశ్చోదితో రాజ్ఞా రాజ్ఞః స్యందనముత్తమం।
యుధిష్ఠిరస్యాభిముఖం ప్రేషయామాస సంయుగే॥ 8-20-8 (55837) 
తతో యుధిష్ఠిరః క్రుద్వః ప్రభిన్న ఇవ కుంజరః।
సారథిం చోదయామాస యాహి యత్ర సుయోధనః॥ 8-20-9 (55838) 
తౌ సమాజగ్మతుర్వీరౌ భ్రాతరౌ రథసత్తమౌ॥  8-20-10 (55839) 
సమేత్య చ మహావీరౌ సంరబ్ధౌ యుద్వదుర్మదౌ।
వవర్షతుర్మహేష్వాసౌ శరైరన్యోన్యమాహవే॥ 8-20-11 (55840) 
తతో దుర్యోధనో రాజా ధర్మశీలస్య మారిష।
శిలాశితేన భల్లేన ధనుశ్చిచ్ఛేద సంయుగే॥ 8-20-12 (55841) 
తం నామృష్యత సంక్రుద్ధో హ్యవమానం యుధిష్ఠిరః।
అపవిధ్య ధనుశ్ఛిన్నం క్రోధసంరక్తలోచనః॥ 8-20-13 (55842) 
అన్యత్కార్ముకమాదాయ ధర్మపుత్రశ్చమూముఖే।
దుర్యోధనస్య చిచ్ఛేద ధ్వజం కార్ముకమేవ చ॥ 8-20-14 (55843) 
అథాన్యద్వనురాదాయ పుత్రస్తే భరతర్షభ।
`యుధిష్ఠిరస్య చిక్షేప శరాన్కనకభూషణాన్। 
రుక్మపుంఖాన్ప్రసన్నాగ్రాన్సవిషానివ పన్నగాన్'॥  8-20-15 (55844) 
తావన్యోన్యం సుసంక్రుద్ధౌ శస్త్రవర్షాణ్యముంచతాం।
సింహావివ సుసంరబ్ధౌ పరస్పరజిగీషయా॥ 8-20-16 (55845) 
జఘ్నతుస్తౌ రణేఽన్యోన్యం నర్దమానౌ వృషావివ।
అంతరం మార్గమాణౌ చ చేరతుస్తౌ మహారథౌ॥ 8-20-17 (55846) 
తతః పూర్ణాయతోత్సృష్టైః శరైస్తౌ తు కృతవ్రణౌ।
విరేజతుర్మహారాజ కింశుకావివ పుష్పితౌ॥ 8-20-18 (55847) 
తతో రాజన్విముంచంతౌ సింహనాదాన్ముహుర్ముహుః।
తలయోశ్చ తథా శబ్దాంధనుషశ్చ మహాహవే॥ 8-20-19 (55848) 
శంఖశబ్దవరాంశ్చైవ చక్రతుస్తౌ నరేశ్వరౌ।
అన్యోన్యం తౌ మహారాజ పీడయాంచక్రతుర్భృశం॥ 8-20-20 (55849) 
తతో యుధిష్ఠిరో రాజా పుత్రం తవ శరైస్త్రిభిః।
ఆజఘానోరసి క్రుద్ధో వజ్రవేగైర్దురాసదైః॥ 8-20-21 (55850) 
ప్రతివివ్యాధ తం తూర్ణం తవ పుత్రో మహీపతిః।
పంచభిర్నిశితైర్బాణైః స్వర్ణపుంఖైః శిలాశితైః॥ 8-20-22 (55851) 
తతో దుర్యోధనో రాజా శక్తిం చిక్షేప భారత।
సర్వపారశవీం తీక్ష్ణాం మహోల్కాప్రతిమాం తదా॥ 8-20-23 (55852) 
తామాపతంతీం సహసా ధర్మరాజః శితైః శరైః।
త్రిభిశ్చిచ్ఛేద సహసా తం చ వివ్యాధ పంచభిః॥ 8-20-24 (55853) 
నిపపాత తతః సాఽథ స్వర్ణదండా మహాస్వనా।
నిపతంతీ మహోల్కేవ వ్యరాజచ్ఛిఖిసన్నిభా॥ 8-20-25 (55854) 
శక్తిం వినిహతాం దృష్ట్వా పుత్రస్తవ విశాంపతే।
నవభిర్నిశితైర్భల్లైర్నిజఘాన యుధిష్ఠిరం॥ 8-20-26 (55855) 
సోఽతివిద్వో బలవతా శత్రుణఆ శత్రుతాపనః।
దుర్యోధనం సముద్దిశ్య బాణం జగ్రాహ సత్వరః॥ 8-20-27 (55856) 
సమాధత్త చ తం బాణం ధనుర్మధ్యే మహాబలః।
చిక్షేప చ మహారాజ తతః క్రుద్వః పరాక్రమీ॥ 8-20-28 (55857) 
స తు బాణః సమాసాద్య తవ పుత్రం మహారథం।
వ్యామోహయత రాజానం ధరణీం చ దదార హ॥ 8-20-29 (55858) 
తతో దుర్యోధనః క్రుద్ధో గదాముద్యంయ వేగితః।
విధిత్సుః కలహస్యాంతం ధర్మరాజముపాద్రవత్॥ 8-20-30 (55859) 
తముద్యతగదం దృష్ట్వా దండహస్తమివాంతకం।
ధర్మరాజో మహాశక్తిం ప్రాహిణోత్తవ సూనవే॥ 8-20-31 (55860) 
దీప్యమానాం మహావేగాం మహోల్కాం జ్వలితామివ।
యమదండనిభాం ఘోరాం కాలరాత్రిమివాపరాం॥ 8-20-32 (55861) 
రథస్థః స తయా విద్వో వర్మ భిత్త్వా స్తనాంతరే।
భృశం సంవిగ్నహృదయః పపాత చ ముమోహ చ॥ 8-20-33 (55862) 
నభస్తమాహ చ తతః ప్రతిజ్ఞామనుపాలయ।
నాయం వధ్యస్తవ నృప ఇత్యుక్తః స న్యవర్తత॥ 8-20-34 (55863) 
తతస్త్వరితమాగంయ కృతవర్మా తవాత్మజం।
ప్రత్యపద్యత రాజానం నింనం వ్యసనార్ణవే॥ 8-20-35 (55864) 
గదామాదాయ భీమోఽపి హేమపట్టపరిష్కృతాం।
అభిదుద్రావ వేగేన కృతవర్మాణమాహవే॥ 8-20-36 (55865) 
ఏవం తదభవద్యుద్ధం త్వదీయానాం పరైః సహ।
అపరాహ్ణే మహారాజ కాంక్షతాం విజయం యుధి॥ ॥ 8-20-37 (55866) 
 
ఇతి శ్రీమన్మహాభారతే కర్ణపర్వణి షోడశదివసయుద్ధే వింశోఽధ్యాయః॥ 20 ॥

Mahabharata - Karna Parva - Chapter Footnotes

8-20-1 అతితీవ్రాణి యుద్ధానీతి క.ట.డ.పాఠః॥ 8-20-3 తస్య తం చ నృపతిర్దుర్యోధనః కథమయుధ్యత ఇతి శేషః॥ 8-20-13 అపవిధ్య త్యక్త్వా॥ 8-20-23 సర్వపారశవీం సర్వపారశవీం సర్వవినాశినీం గౌరాదిః। తిరస్కారే వినాశే చ పుంసి పారశవః ఇతి మేదినీ॥3 8-20-25 దీపయంతీ మహోల్కాభా రాజఞ్శక్తిర్దిశో దశ ఇతి డ.పాఠః॥ 8-20-34 భీమస్తమాహ చ తతః ప్రతిజ్ఞామనుచింతయన్ ఇతి ఝ.పాఠః॥ 8-20-20 వింశోఽధ్యాయః॥





కర్ణపర్వ - అధ్యాయ 021

॥ శ్రీః ॥

8.21. అధ్యాయః 021 

Mahabharata - Karna Parva - Chapter Topics

సంకులయుద్ధం॥ 1 ॥ షోడశదివసయుద్ధోపసంహారః॥ 2 ॥

Mahabharata - Karna Parva - Chapter Text

8-21-0 (55867) 
సంజయ ఉవాచ। 8-21-0x (4870) 
తతః కర్ణం పురస్కృత్య త్వదీయా యుద్వదుర్మదాః।
పునరావృత్య సంగ్రామం చక్రుర్దేవాసురోపమం॥ 8-21-1 (55868) 
ద్విరదనరరథాశ్వశంఖశబ్దైః
పరిహృషితా వివిధైశ్చ శస్త్రపాతైః।
ద్విరదరథపదాతిసాదిసంఘాః
పరికుపితాభిముఖాః ప్రజఘ్నిరే తే॥  8-21-2 (55869) 
శితపరశ్వథసాసిపట్టసై--
రిషుభిరనేకవిధైశ్చ సూదితాః।
ద్విరదరథహయా మహాహవే
వరపురుషైః పురుషాశ్చ వాహనైః॥  8-21-3 (55870) 
కమలదినకరేందుసన్నిభైః
సితదశనైః సుముఖాక్షినాసికైః।
రుచిరమకుటకుండలైర్మహీ
పురుషశిరోభిరుపస్తృతా బభౌ॥  8-21-4 (55871) 
పరిఘముసలశక్తితౌమరై--
ర్నఖరభుశుండిగదాశతైర్హతాః।
ద్విరదనరహయాః సహస్రశో
రుధిరనదీప్రవహాస్తదాఽభవన్॥  8-21-5 (55872) 
ప్రహతరథనరాశ్వకుంజరం
ప్రతిభయదర్శనముల్బణవ్రణం।
తదహితహతమాబభౌ బలం
పితృపతిరాష్ట్రమివ ప్రజాక్షయే॥  8-21-6 (55873) 
అథ తవ నరదేవ సైనికా--
స్తవ చ సుతాః సురసూనుసన్నిభాః।
అమితబలపురః సరా రణే
కురువృషభాః శినిపుత్రమభ్యయుః॥  8-21-7 (55874) 
తదతిరుధిరభీమమాబభౌ
పురుషవరాశ్వరథద్విపాకులం।
లవణజలసముద్వతస్వనం
బలమసురామరసైన్యసప్రభం॥  8-21-8 (55875) 
సురపతిసమవిక్రమస్తత--
స్త్రిదశవరావరజోపమం యుధి।
దినకరకిరణప్రభైః పృషత్కై
రవితనయోఽభ్యహనచ్ఛినిప్రవీరం॥  8-21-9 (55876) 
తమపి సరథవాజిసారథిం
శినివృషభో వివిధైః శరైస్త్వరన్।
భుజగవిషసమప్రభై రణే
పురుషవరం సమవాస్తృణోత్తదా॥  8-21-10 (55877) 
శినివృషభశరైర్నిపీడితం
తవ సుహృదో వసుషేణమభ్యయుః।
త్వరితమతిరథా రథర్షభం
ద్విరదరథాశ్వపదాతిభిః సహ॥  8-21-11 (55878) 
తదుదధినిభమాద్రవద్బలం
త్వరితతరైః సమభిద్రుతం పరైః।
ద్రుపదసుతముఖైస్తదాఽభవత్
పురుషరథాశ్వగజక్షయో మహాన్॥  8-21-12 (55879) 
అథ పురుషవరౌ కృతాహ్నికౌ
భవమభిపూజ్య యథావిధి ప్రభుం।
అరివధకృతనిశ్చయౌ ద్రుతం
తవ బలమర్జునకేశవౌ సృతౌ॥  8-21-13 (55880) 
జలదనినదనిఃస్వనం రథం
పవనవిధూతపతాకకేతనం।
సితహయముపయాంతమంతికం
కృతమనసో దదృశుస్తదాఽరయః॥  8-21-14 (55881) 
అథ విష్ఫార్య గాండీవం రథే నృత్యన్నివార్జునః।
శరసంబాధమకరోత్ఖం దిశః ప్రదిశస్తథా॥ 8-21-15 (55882) 
రథాన్విమానప్రతిమాన్మజ్జయన్సాయుధధ్వజాన్।
ససారథీంస్తదా బాణైరభ్రాణీవానిలోఽవధీత్॥ 8-21-16 (55883) 
గజాన్గజప్రయంతౄంశ్చ వైజయంత్యాయుధధ్వజాన్।
సాదినోఽశ్వాంశ్చ పత్తీంశ్చ శరైర్నిన్యే యమక్షయం॥ 8-21-17 (55884) 
తమంతకమివ క్రుద్ధమనివార్యం మహారథం।
దుర్యోధనోఽభ్యయాదేకో నిఘ్నన్బాణైరజిహ్మగైః॥ 8-21-18 (55885) 
తస్యార్జునో ధనుః సూతమశ్వాన్కేతుం చ సాయకైః।
హత్వా సప్తభిరేకేన చ్ఛత్రం చిచ్ఛేద పత్రిణా॥ 8-21-19 (55886) 
నవమం చ సమాధాయ వ్యసృజత్ప్రాణఘాతినం।
దుర్యోధనాయేషువరం తం ద్రౌణిః సప్తధాఽచ్ఛినత్॥ 8-21-20 (55887) 
తతో ద్రౌణేర్ధనుశ్ఛిత్వా హత్వా చాశ్వరథాఞ్శరైః।
కృపస్యాపి తదత్యుగ్రం ధనుశ్చిచ్ఛేద పాండవః॥ 8-21-21 (55888) 
హార్దిక్యస్య ధనుశ్ఛిత్త్వా ధ్వజం చాశ్వాంస్తదాఽవధీత్।
దుఃశాసనస్యేష్వసనం ఛిత్త్వా రాధేయమభ్యయాత్॥ 8-21-22 (55889) 
అథ సాత్యకిముత్సృజ్య త్వరన్కర్ణోఽర్జునం త్రిభిః।
విద్వ్వా వివ్యాధ వింశత్యా కృష్ణం పార్థం పునఃపునః॥ 8-21-23 (55890) 
న గ్లానిరాసీత్కర్ణస్య క్షిపతః సాయకాన్బహూన్।
రణే వినిఘ్నతః శత్రూన్క్రుద్ధస్యేవ శతక్రతోః॥ 8-21-24 (55891) 
అథ సాత్యకిరాగత్య కర్ణం విద్ద్వా శితైః శరైః।
నవత్యా నవభిశ్చోగ్రైః శతేన పునరార్పయత్॥ 8-21-25 (55892) 
తతః ప్రవీరాః పార్థానాం సర్వే కర్ణమపీడయన్।
యుధామన్యుః శిఖండీ చ ద్రౌపదేయాః ప్రభద్రకాః॥ 8-21-26 (55893) 
ఉత్తమౌజా యుయుత్సుశ్చ యమౌ పార్షత ఏవ చ।
చేదికారూశమాత్స్యానాం కేకయానాం చ యద్బలం॥ 8-21-27 (55894) 
చేకితానశ్చ బలవాంధర్మరాజశ్చ సువ్రతః।
ఏతే రథాశ్వద్విరదైః పత్తిభిశ్చోగ్రవిక్రమైః॥ 8-21-28 (55895) 
పరివార్య రణే కర్ణం నానాశస్త్రైరవాకిరన్।
భాషంతో వాగ్భిరుగ్రాభిః సర్వే కర్ణవధే ధృతాః॥ 8-21-29 (55896) 
తాం శస్త్రవృష్టిం బహుధా కర్ణశ్ఛిత్త్వా శితైః శరైః।
అపోవాహాస్త్రవీర్యేణ ద్రుమం భంక్త్వేవ మారుతః॥ 8-21-30 (55897) 
రథినః సమహామాత్రాన్గజానశ్వాన్ససాదినః।
పత్తివ్రాతాంశ్చ సంక్రుద్వో నిఘ్నన్కర్ణో వ్యదృశ్యత॥ 8-21-31 (55898) 
తద్వధ్యమానం పాండూనాం బలం కర్ణాస్త్రతేజసా।
విశస్త్రపత్రదేహాసు ప్రాయ ఆసీత్పరాఙ్ముఖం॥ 8-21-32 (55899) 
అథ కర్ణాస్త్రమస్త్రేణ ప్రతిహత్యార్జునః స్మయన్।
దిశం ఖం చైవ భూమిం చ ప్రావృణోచ్ఛరవృష్టిభిః॥ 8-21-33 (55900) 
ముసలానీవ సంపేతుః పరిఘా ఇవ చేషవః।
శతఘ్న్య ఇవ చాప్యన్యే వజ్రాణ్యుగ్రాణి చాపరే॥ 8-21-34 (55901) 
తైర్వధ్యమానం తత్సైన్యం సపత్త్యశ్వరథద్విపం।
నిమీలితాక్షమత్యర్థం బభ్రామ చ ననాద చ॥ 8-21-35 (55902) 
నిష్కైవల్యం తదా యుద్వం ప్రాపురశ్వనరద్విపాః।
హన్యమానాః శరైరార్తాస్తదా భీతాః ప్రదుద్రువుః॥ 8-21-36 (55903) 
త్వదీయానాం తదా యుద్వే సంసక్తానాం జయైషిణాం।
గిరిమస్తం సమాసాద్య ప్రత్యపద్యత భానుమాన్॥ 8-21-37 (55904) 
తమసా చ మహారాజ రజసా చ విశేషతః।
న కించిత్ప్రత్యపశ్యామ శుభం వా యది వాఽశుభం॥ 8-21-38 (55905) 
తే త్రస్యంతో మహేష్వాసా రాత్రియుద్వస్య భారత।
అపయానం తతశ్చక్రుః సహితాః సర్వయోధిభిః॥ 8-21-39 (55906) 
కౌరవేష్వపయాతేషు తదా రాజందినక్షయే।
జయం సుమనసః ప్రాప్య పార్థాః స్వశిబిరం యయుః॥ 8-21-40 (55907) 
వాదిత్రశబ్దైర్వివిధైః సింహనాదైః సగర్జితైః।
పరానువహంతశ్చ స్తువంతశ్చాచ్యుతార్జునౌ॥ 8-21-41 (55908) 
కృతేఽవహారే తైర్వీరైః సైనికాః సర్వ ఏవ తే।
ఆశీర్వాచః పాండవేషు ప్రాయుంజంత నరేశ్వరాః॥ 8-21-42 (55909) 
తతః కృతేఽవహారే చ ప్రహృష్టాస్తత్ర పాండవాః।
నిశాయాం శిబిరం గత్వా న్యవసంత నరేశ్వరాః॥ 8-21-43 (55910) 
తతో రక్షః పిశాచాశ్చ శ్వాపదాశ్చైవ సంఘశః।
జగ్మురాయోధనం ఘోరం రుద్రస్యాక్రీడసన్నిభం॥ ॥ 8-21-44 (55911) 
 
ఇతి శ్రీమన్మహాభారతే కర్ణపర్వణి షోడశదివసయుద్ధే ఏకవింశోఽధ్యాయః॥ 21 ॥

Mahabharata - Karna Parva - Chapter Footnotes

8-21-8 లవణజలః క్షారసముద్రః॥ 8-21-9 త్రిదశవరావరజోపమం విష్ణుతుల్యం॥ 8-21-13 సృతావాగతౌ॥ 8-21-36 నిష్కైవల్యం నిశ్చితం కైవల్యం మరణం యస్మింస్తత్తథా॥ 8-21-37 ప్రత్యపద్యత ప్రవిష్టః॥ 8-21-21 ఏకవింశోఽధ్యాయః॥





కర్ణపర్వ - అధ్యాయ 022

॥ శ్రీః ॥

8.22. అధ్యాయః 022 

Mahabharata - Karna Parva - Chapter Topics

కృష్ణతుల్యసారథేరభావాత్స్వస్యార్జునాన్న్యూనతాం మన్యమానేన కర్ణేన దుర్యోధనం ప్రతి శల్యస్య సారథ్యే నియోజనచోదనా॥ 1 ॥

Mahabharata - Karna Parva - Chapter Text

8-22-0 (55912) 
ధృతరాష్ట్ర ఉవాచ। 8-22-0x (4871) 
స్వేన చ్ఛందేన నః సర్వానవధీద్వ్యక్తమర్జునః।
న హ్యస్య సమరే ముచ్యేదంతకోఽప్యాతతాయినః॥ 8-22-1 (55913) 
పార్థో హ్యేకోఽహరద్భద్రామేకశ్చాగ్నిమతర్పయత్।
ఏకశ్చేమాం మహీం జిత్వా చక్రే బలిభృతో నృపాన్॥ 8-22-2 (55914) 
ఏకో నివాతకవచనానహనద్దివ్యకార్ముకః।
ఏకః కిరాతరూపేణ స్థితం శర్వమయోధయత్॥ 8-22-3 (55915) 
ఏకో హ్యరక్షద్భరతానేకో భవమతోషయత్।
తేనైకేన జితాః సర్వే మదీయా హ్యుగ్రతేజసః॥ 8-22-4 (55916) 
న తే నింద్యాః ప్రశస్యాస్తే యత్తే చక్రుర్బ్రవీహి తత్।
తతో దుర్యోధనః సూత పశ్చాత్కిమకరోత్తదా॥ 8-22-5 (55917) 
సంజయ ఉవాచ। 8-22-6x (4872) 
హతప్రహతవిధ్వస్తా వివర్మాయుధవాహనాః।
దీనస్వరా దూయమానా మానినః శత్రునిర్జితాః॥ 8-22-6 (55918) 
శిబిరస్థాః పునర్మంత్రం మంత్రయంతి స్మ కౌరవాః।
భగ్నదంష్ట్రా హతవిషాః పాదాక్రాంతా ఇవోరగాః॥ 8-22-7 (55919) 
తానబ్రవీత్తతః కర్ణః క్రుద్వః సర్ప ఇవ శ్వసన్।
కరం కరేణ నిష్పీడ్య ప్రేక్షమాణస్తవాత్మజం॥ 8-22-8 (55920) 
యత్తో దృఢశ్చ దక్షశ్చ ధృతిమానర్జునః సదా।
సంబోధయతి చాప్యేనం యథాకాలమధోక్షజః॥ 8-22-9 (55921) 
సహసాఽస్త్రవిసర్గేణ వయం తేనాద్య వంచితాః।
శ్వస్త్వహం తస్య సంకల్పం సర్వం హంతా మహీపతే॥ 8-22-10 (55922) 
ఏవముక్తస్తథేత్యుక్త్వా సోఽనుజజ్ఞే నృపోత్తమాన్।
తేఽనుజ్ఞాతా నృపాః సర్వే స్వాని వేశ్మాని భేజిరే॥ 8-22-11 (55923) 
సుఖోషితాస్తాం రజనీం హృష్టా యుద్వాయ నిర్యయుః।
తేఽపశ్యన్విహితం వ్యూహం ధర్మరాజేన దుర్జయం। 
ప్రయత్నాత్కురుముఖ్యేన బృహస్పత్యుశనోమతాత్॥  8-22-12 (55924) 
అథ ప్రతీపకర్తారం ప్రవీరం పరవీరహా।
సస్మార వృషభస్కంధం కర్ణం దుర్యోధనస్తదా॥ 8-22-13 (55925) 
పురందరసమం యుద్వే మరుద్గణసమం బలే।
కార్తవీర్యసమం వీర్యే కర్ణం రాజ్ఞోఽగమన్మనః॥ 8-22-14 (55926) 
సర్వేషాం చైవ సైన్యానాం కర్ణమేవాగమన్మనః।
సూతపుత్రం మహేష్వాసం బంధుమాత్యయికేష్వివ॥ 8-22-15 (55927) 
ధృతరాష్ట్ర ఉవాచ। 8-22-16x (4873) 
తతో దుర్యోధనః సూత పశ్చాత్కిమకరోత్తదా।
యద్వోఽగమన్మనో మందాః కర్ణం వైకర్తనం ప్రతి॥ 8-22-16 (55928) 
అప్యపశ్యత రాధేయం శీతార్తా ఇవ భాస్కరం।
కృతేఽవహారే సైన్యానాం ప్రవృత్తే చ రణే పునః॥ 8-22-17 (55929) 
`దుర్యోధనం చ తత్రాజౌ పాండవేన భృశార్దితం।
పరాక్రాంతాన్పాండుసుతాందృష్ట్వాఽపి భృశార్దితం'॥ 8-22-18 (55930) 
కథం వైకర్తనః కర్ణస్తత్రాయుధ్యత సంజయ।
కథం చ పాండవాః సర్వే యుయుధుస్తత్ర సూతజం॥ 8-22-19 (55931) 
కర్ణో హ్యేకో మహాబాహుర్హన్యాత్పార్థాన్ససృంజయాన్।
కర్ణస్య భుజయోర్వీర్యం శక్రవిష్ణుసమం యుధి॥ 8-22-20 (55932) 
తస్య శస్త్రాణి ఘోరాణి విక్రమశ్చ మహాత్మనః।
కర్ణమాశ్రిత్య సంగ్రామే మత్తో దుర్యోధనో నృపః॥ 8-22-21 (55933) 
దుర్యోధనం తతో దృష్ట్వా పాండవేన భృశార్దితం।
పరాక్రాంతాన్పాండుసుతాందృష్ట్వా చాపి మహారథః॥ 8-22-22 (55934) 
కర్ణమాశ్రిత్య సంగ్రామే మందో దుర్యోధనః పునః।
జేతుముత్సహతే పార్థాన్సపుత్రాన్సహకేశవాన్॥ 8-22-23 (55935) 
`యః సౌబలం తథా తాత నీతిమానితి మన్యతే।
కర్ణం చాగ్రతిమం యుద్వే దేవైరపి దురుత్సహం॥ 8-22-24 (55936) 
మన్యతేఽభ్యధికం పార్థాదేవం చాస్య హృది స్థితం।
విజేష్యతి రణే కర్ణ ఏకః పర్థాన్ససోమకాన్। 
మమ చైవ సదా మందః శంసతే నిత్యమగ్రతః'॥  8-22-25 (55937) 
అహో బత మహద్దుఃఖం యత్ర పాండుసుతాన్రణే।
నాతరద్రభసః కర్ణో దైవం నూనం పరాయణం॥ 8-22-26 (55938) 
అహో ద్యూతస్య నిష్ఠేయం ఘోరా సంప్రతి వర్తతే॥  8-22-27 (55939) 
అహో తీవ్రాణి దుఃఖాని దుర్యోధనకృతాన్యహం।
సోఢా ఘోరాణి బహుశః శల్యభూతాని సంజయ॥ 8-22-28 (55940) 
సౌబలం చ తదా తాత నీతిమానితి మన్యతే।
కర్ణశ్చ రభసో నిత్యం రాజా త చాప్యనువ్రతః॥ 8-22-29 (55941) 
యదేవం వర్తమానేషు మహాయుద్వేషు సంజయ।
అశ్రౌషం నిహతాన్పుత్రాన్నిత్యమేవ వినిర్జితాన్॥ 8-22-30 (55942) 
న పాండవానాం సమరే కశ్చిదస్తి హతః కిల।
స్త్రీమధ్యమివ గాహంతే దైవం తు బలవత్తరం॥ 8-22-31 (55943) 
సంజయ ఉవాచ। 8-22-32x (4874) 
[రాజన్పూర్వనిమిత్తాని ధర్మిష్ఠాని విచింతయ]।  8-22-32 (55944) 
అతిక్రాంతం హి యత్కార్యం పశ్చాచ్చింతయతే నరః।
తచ్చాస్య న భవేత్కార్యం చింతయా చ వినశ్యతి॥ 8-22-33 (55945) 
తదిదం తవ కార్యం తు దూరప్రాప్తం విజానతా।
న కృతం యత్త్వయా పూర్వం ప్రాప్తాప్రాప్తవిచారణం॥ 8-22-34 (55946) 
ఉక్తోఽసి బహుధా రాజ్ఞన్మా యుధ్యస్వేతి పాండవైః।
న చ తత్త్వగ్రహీర్ద్వేషాత్పాండవేషు విశాంపతే॥ 8-22-35 (55947) 
త్వయా పాపాని ఘోరాణి సమాచీర్ణాని పాండుషు।
త్వత్కృతే వర్తతే ఘోరః పార్థివానాం జనక్షయః॥ 8-22-36 (55948) 
తత్త్విదానీమతిక్రాంతం మా శుచో భరతర్షభ।
శృణు సర్వం యథావృత్తం ఘోరం వైశసముచ్యతే॥ 8-22-37 (55949) 
ప్రభాతాయాం రజన్యాం తు కర్ణో రాజానమభ్యయాత్।
సమేత్య చ మహాబాహుర్దుర్యోధనమథాబ్రవీత్॥ 8-22-38 (55950) 
కర్ణ ఉవాచ। 8-22-39x (4875) 
అద్య రాజన్సమేష్యామి పాండవేన యశస్వినా।
నిహనిష్యామి తం వీరం స వా మాం నిహనిష్యతి॥ 8-22-39 (55951) 
బహుత్వాన్మమ కార్యాణాం తథా పార్థస్య భారత।
నాభూత్సమాగమో రాజన్మమ చైవార్జునస్య చ॥ 8-22-40 (55952) 
ఇదం తు మే యథాప్రజ్ఞం శృణు వాక్యం విశాంపతే।
అనిహత్య రణే పార్థం నాహమేష్యామి భారత॥ 8-22-41 (55953) 
హతప్రవీరే సైన్యేఽస్మిన్మయి చావస్థితే యుధి।
అభియాస్యతి మాం పార్థః శక్రశక్తివినాకృతం॥ 8-22-42 (55954) 
తతః శ్రేయస్కరం యచ్చ తన్నిబోధ జనేశ్వర।
ఆయుధానాం చ మే వీర్యం దివ్యానామర్జునస్య చ॥ 8-22-43 (55955) 
కార్యస్య మహతో భేదే లాఘవే దూరపాతనే।
సౌష్ఠవే చాస్త్రపాతే చ సవ్యసాచీ న మత్సమః॥ 8-22-44 (55956) 
ప్రాణే శౌర్యేఽథ విజ్ఞానే విక్రమే చాపి భారత।
నిమిత్తజ్ఞానయోగే చ సవ్యసాచీ న మత్సమః॥ 8-22-45 (55957) 
సర్వాయుధమహామాత్రం విజయం నామ తద్వనుః।
ఇంద్రార్థం ప్రియకామేన నిర్మితం విశ్వకర్మణా॥ 8-22-46 (55958) 
యేన దైత్యగణాన్రాజంజితవాన్వై శతక్రతుః।
యస్య ఘోషేణ దైత్యానాం వ్యాముహ్యంత దిశో దశ॥ 8-22-47 (55959) 
తద్భార్గవాయ ప్రాయచ్ఛచ్ఛక్రః పరమసంమతం।
తద్దివ్యం భార్గవో మహ్యమదదద్వనురత్తమం॥ 8-22-48 (55960) 
తేన యోత్స్యే మహాబాహుమర్జునం జయతాం వరం।
యథేంద్రః సమరే సర్వాందైతేయాన్వై సమాగతాన్। 
`నిజఘాన తథా సర్వాంజేష్యామి యుధి పాండవాన్'॥  8-22-49 (55961) 
ధనుర్ఘోరం రామదత్తం గాండీవాత్తద్విశిష్యతే।
త్రిస్సప్తకృత్వః పృథివీ ధనుషా యేన నిర్జితా॥ 8-22-50 (55962) 
ధనుషో హ్యస్య కర్మాణి దివ్యాని ప్రాహ భార్గవః।
తద్రామో హ్యదదన్మహ్యం తేన యోత్స్యామి పాండవం॥ 8-22-51 (55963) 
అద్య దుర్యోధనాహం త్వాం నందయిష్యే సబాంధవం।
నిహత్య సమరే వీరమర్జునం జయతాం వరం॥ 8-22-52 (55964) 
సపర్వతవనద్వీపా హతవీరా ససాగరా।
పుత్రపౌత్రప్రతిష్ఠా తే భవిష్యత్యద్య పార్థివ॥ 8-22-53 (55965) 
నాశక్యం విద్యతే మేఽద్య త్వత్ప్రియార్థం విశేషతః।
సంయగ్ధర్మానురక్తస్య సిద్విరాత్మవతో యథా॥ 8-22-54 (55966) 
న హి మే విక్రమం సోఢుం స శక్తోఽగ్నిం తరుర్యథా।
అవశ్యం తు మయా వాచ్యం యేన హీనోఽస్మి ఫల్గునాత్॥ 8-22-55 (55967) 
జ్యా తస్య ధనుషో దివ్యా తథాఽక్షయ్యే మహేషుధీ।
సారథిస్తస్య గోవిందో మమ తాదృంగ విద్యతే॥ 8-22-56 (55968) 
తస్య దివ్యం ధనుః శ్రేష్ఠం గాండీవమజితం యుధి।
విజయం చ మహద్దివ్యం మమాపి ధనురుత్తమం॥ 8-22-57 (55969) 
తత్రాహమధికః పార్థాద్వనుషా తేన పార్థివ।
యేన చాప్యధికో వీరః పాండవస్తన్నిబోధ మే॥ 8-22-58 (55970) 
రశ్మిగ్రాహశ్చ దాశార్హః సర్వలోకనమస్కృతః।
అగ్నిదత్తశ్చ వై దివ్యో రథః కాంచనభూషణః॥ 8-22-59 (55971) 
అచ్ఛేద్యాః సర్వతో వీర వాజినశ్చ మనోజవాః।
ధ్వజశ్చ దివ్యో ద్యుతిమాన్వానరోపి భయంకరః॥ 8-22-60 (55972) 
కృష్ణశ్చ జగతః స్రష్టా రథం తమభిరక్షతి।
ఏభిస్త్రిభిరహం హీనో యుద్వుమిచ్ఛామి పాండవం॥ 8-22-61 (55973) 
అయం తు సదృశః శౌరేః శల్యః సమితిశోభనః।
సారథ్యం యది మే కుర్యాద్ద్రువస్తే విజయో భవేత్॥ 8-22-62 (55974) 
తస్య మే సారథిః శల్యో భవత్వసుకరః పరైః।
నారాచాన్గార్ధ్రపత్రాంశ్చ శకటాని వహంతు మే॥ 8-22-63 (55975) 
రథాశ్చ ముఖ్యా రాజేంద్ర యుక్తా వాజిభిరుత్తమైః।
ఆయాంతు పశ్చాత్సతతం మామేవ భరతర్షభ॥ 8-22-64 (55976) 
ఏవమభ్యధికః పార్థాద్భవిష్యామి గుణైరహం।
శల్యోప్యభ్యధికః కృష్ణాదర్జునాదపిచాప్యహం॥ 8-22-65 (55977) 
యథాఽశ్వహృదయం వేద దాశార్హః పరవీరహా।
తథా శల్యో విజానీతే హయజ్ఞానం మహారథః॥ 8-22-66 (55978) 
బాహువీర్యే సమో నాస్తి మద్రరాజస్య కశ్చన।
తథాఽస్త్రే మత్సమో నాస్తి కశ్చిదేవ ధనుర్ధరః॥ 8-22-67 (55979) 
తథా శల్యసమో నాస్తి హయజ్ఞానే హి కశ్చన।
సోఽయమభ్యధికః కృష్ణాద్భవిష్యతి రథో మమ॥ 8-22-68 (55980) 
ఏవం కృతే రథస్థోఽహం గుణైరభ్యధికోఽర్జునాత్।
విజయేయమహం సంఖ్యే ఫల్గునం కురుసత్తమ॥ 8-22-69 (55981) 
సముద్యాతుం న శక్ష్యంతి దేవా అపి సవాసవాః।
ఏతత్కృతం మహారాజ త్వయేచ్ఛామి పరంతప॥ 8-22-70 (55982) 
క్రియతామేష కామో మే మా వః కాలోఽత్యగాదయం।
ఏవం కృతే కృతం మహ్యం త్వయా సర్వం భవిష్యతి॥ 8-22-71 (55983) 
తతో ద్రక్ష్యసి సంగ్రామే యత్కరిష్యామి భారత।
సర్వథా పాండవాన్సంఖ్యే విజేష్యే వై సమాగతాన్॥ 8-22-72 (55984) 
న హి మే సమరే శక్తాః సముద్యాతుం సురాసురాః।
కిము పాండుసుతా రాజన్రణే మానుషయోనయః॥ 8-22-73 (55985) 
సంజయ ఉవాచ। 8-22-74x (4876) 
ఏవముక్తస్తవ సుతః కర్ణేనాహవశోభినా।
సంపూజ్య సంప్రహృష్టాత్మా తతో రాధేయమబ్రవీత్॥ 8-22-74 (55986) 
దుర్యోధన ఉవాచ। 8-22-75x (4877) 
ఏవమేతత్కరిష్యామి యథా త్వం కర్ణ మన్యసే।
సోపాసంగా రథాః సాశ్వాః స్వనుయాస్యంతి సంయుగే॥ 8-22-75 (55987) 
నారాచాన్గార్ధ్రపత్రాంశ్చ శకటాని వహంతు తే।
అనుయాస్యామ కర్ణ త్వాం వయం సర్వే చ పార్థివాః॥ 8-22-76 (55988) 
సంజయ ఉవాచ। 8-22-77x (4878) 
ఏవముక్త్వా మహారాజ తవ పుత్రః ప్రతాపవాన్।
అభిగంయాబ్రవీద్రాజా మద్రరాజమిదం వచః॥ ॥ 8-22-77 (55989) 
 
ఇతి శ్రీమన్మహాభారతే కర్ణపర్వణి ద్వావింశోఽధ్యాయః॥ 22 ॥

Mahabharata - Karna Parva - Chapter Footnotes

8-22-1 స్వేన చ్ఛందేన ఇచ్ఛయా। ఆతతాయినః శస్త్రపాణేః॥ 8-22-2 భద్రాం సుభద్రాం। బలిభృతః కరదాన్॥ 8-22-4 అరక్షత ఘోషయాత్రాయాం। భరతాందుర్యోధనాదీన్॥ 8-22-6 హతాస్తాడితాః। ప్రహతాశ్ఛిన్నావయవాః। విధ్వస్తాః వాహనేభ్యోఽధః పాతితాః॥ 8-22-10 సహసా అకస్మాత్ సహస్రాక్షనిసృష్ట్యా చ శక్త్యా తేన స్మ వంచితాః ఇతి ఖ. పాఠః। సహస్రాక్షనిసర్గేయ శక్త్యా తేన స్మ వంచితాః ఇతి ట.పాఠః॥ 8-22-12 వృహస్పత్యుశనోమతే ఇతి ఝ.పాఠః తత్ర స్థితేనేతి శేషః॥ 8-22-13 ప్రతీపకర్తారం శత్రూణాం ఛేత్తారం। ప్రవీరం ప్రకృష్టం వీరం॥ 8-22-15 ఆల్యయికేషు ప్రాణసంకటేషు॥ 8-22-17 అప్యపశ్యత। అపిః ప్రశ్నే॥ 8-22-27 నిష్ఠా విపాకః॥ 8-22-29 కర్ణశ్చ నీతిమానితి మన్యత ఇతి పూర్వేణాన్వయః॥ 8-22-31 స్త్రీమధ్యమివ గాహంతే నిర్భయాః సేనాం మృద్రంతీత్యర్థః॥ 8-22-32 నిమితాని ద్యూతాదీని ధర్మిష్ఠానీతివిపరీతలక్షణా। అధర్మిష్ఠానీత్యర్థః॥ 8-22-34 ప్రాప్తాప్రాప్తవిచరణం యుక్తాయుక్తపరీక్షణం న కృతమిత్యన్వయః॥ 8-22-43 జీవానామర్జునస్య చేతి ఖ.డ.పాఠః॥ 8-22-44 కార్యస్య కర్తవ్యస్య పరకీయస్య భేదే వినాశే। లాఘవే శైఘ్ర్యే। సౌష్ఠవే కౌశలే॥ 8-22-45 ప్రాణే శారీరబలే। శౌర్యే మానసబలే విజ్ఞానే అస్త్రశిక్షాయాం। విక్రమే ఫలోపధానేఽస్త్రాణాం। నిమిత్తజ్ఞానయోగే లక్షసంబంధావధారణే। ప్రాణస్థైర్యే చ వీర్యే చ ఇతి క.ఖ.ఙ.పాఠః॥ 8-22-46 మహామాత్రం శ్రేష్ఠం॥ 8-22-54 సిద్విర్మోక్షః। ఆత్మవతో జితచిత్తస్య॥ 8-22-55 న భీమో విక్రమం సోఢుం ఇతి క.ఙ.పాఠః॥ 8-22-22 ద్వావింశోఽధ్యాయః॥





కర్ణపర్వ - అధ్యాయ 023

॥ శ్రీః ॥

8.23. అధ్యాయః 023 

Mahabharata - Karna Parva - Chapter Topics

దుర్యోధనప్రార్థనయా శల్యేన కృచ్ఛ్రాత్కర్ణరథసారథ్యకరణాక్ష్యుపగమః॥ 1 ॥

Mahabharata - Karna Parva - Chapter Text

8-23-0 (55990) 
సంజయ ఉవాచ। 8-23-0x (4879) 
ఏవముక్తో మహారాజ తవ పుత్రః ప్రతాపవాన్।
మద్రేశ్వరం ప్రతి రణే సురసైన్యభయంకరం। 
సర్వం తథాఽకరోత్తూర్ణం రాధేయస్తద్యథాఽబ్రవీత్॥  8-23-1 (55991) 
మద్రాజం చ సమరే ప్రణంయ చ మహారథం।
వినయేనోపసంగంయ ప్రణయాద్వాక్యమబ్రవీత్॥ 8-23-2 (55992) 
సత్యవ్రత మహాభాగ ద్విషతాం తాపవర్ధన।
మద్రేశ్వర రణేశూర పరసైన్యభయంకర॥ 8-23-3 (55993) 
`మత్ప్రియార్థం హితార్థం చ తథా పార్థవధాయ చ'।
శ్రుతవానసి కర్ణస్య బ్రువతో వదతాం వర। 
యథా నృపతిసింహానాం మధ్యే త్వాం వరయే స్వయం॥  8-23-4 (55994) 
తత్త్వామప్రతివీర్యాద్య శత్రుపక్షక్షయావహ।
మద్రేశ్వర ప్రయాచేఽహం శిరసా వినయేన చ॥ 8-23-5 (55995) 
తస్మాత్పార్థవినాశార్థం హితార్థం మమ చైవ హి।
త్వం పాహి సర్వతః కర్ణం భవం బ్రహ్మేవ సువ్రత॥ 8-23-6 (55996) 
సారథ్యం రథినాం శ్రేష్ఠ ప్రణయాత్కర్తుమర్హసి।
త్వయి యంతరి రాధేయో విద్విషో మే విజేష్యతే॥ 8-23-7 (55997) 
అభీషూణాం హి కర్ణస్య గ్రహీతాన్యో న విద్యతే।
ఋతే హి త్వాం మహాభాగ వాసుదేవసమం యుధి॥ 8-23-8 (55998) 
స పాహి సర్వథా కర్ణం యథా బ్రహ్మా మహేశ్వరం।
యథా చ సర్వథాఽఽపత్సు వార్ష్ణేయః పాతి పాండవం। 
తథా మద్రేశ్వరాద్య త్వం రాధేయం ప్రతిపాలయ॥  8-23-9 (55999) 
భీష్మో ద్రోణః కృపః కర్ణో భవాన్భోజశ్చ వీర్యవాన్।
శకునిః సౌబలో ద్రౌణిరహమేవ చ నో బలం॥ 8-23-10 (56000) 
ఏవమేష కృతో భాగో నవధా పృథివీపతే।
న చ భాగోఽత్ర భీష్మస్య ద్రోణస్య చ మహాత్మనః॥ 8-23-11 (56001) 
తాభ్యామతీత్య తౌ భాగౌ నిహతా మమ శత్రవః।
వృద్వౌ హి తౌ మహేష్వాసౌ ఛలేన నిహతౌ యుధి॥ 8-23-12 (56002) 
కృత్వా చాసుకరం కర్మ గతౌ స్వర్గమితోఽనఘ।
తథాన్యే పురుషవ్యాఘ్రాః పరైర్వినిహతా యుధి॥ 8-23-13 (56003) 
అస్మదీయాశ్చ బహవః స్వర్గాయ గమితాః పరైః।
త్యక్త్వా ప్రాణానయ్థాశక్తి చేష్టాం కృత్వా చ పుష్కలాం।  8-23-14 (56004) 
తదిదం హతభూయిష్ఠం బలం మమ నరాధిప।
పూర్వమప్యల్పకైః పార్థైర్హతం కిముత సాంప్రతం॥ 8-23-15 (56005) 
బలవంతో మహాత్మానః కౌంతేయాః సత్యవిక్రమాః।
బలం శేషం న హన్యుర్మే యథా తత్కురు పార్థివ॥ 8-23-16 (56006) 
హతవీరమిదం సైన్యం పాండవైః సమరే విభో।
కర్ణో హ్యేకో మహాబాహురస్మత్ప్రియహితే రతః॥ 8-23-17 (56007) 
భవాంశ్చ పురుషవ్యాఘ్ర సర్వలోకమహారథః।
శల్య కర్ణోఽర్జునేనాద్య యోద్వుమిచ్ఛతి సంయుగే॥ 8-23-18 (56008) 
తస్మింజయాశా విపులా మద్రరాజ నరాధిప।
తస్యాభీషుగ్రహవరో నాన్యోఽస్తి భువి కశ్చన॥ 8-23-19 (56009) 
పార్థస్య సమరే కృష్ణో యథాఽభీషుగ్రహో వరః।
తథా త్వమపి కర్ణస్య రథేఽభీషుగ్రహో భవ॥ 8-23-20 (56010) 
తేన యుక్తో రణే పార్థో రక్ష్యమాణశ్చ పార్థివ।
యాని కర్మాణి కురుతే ప్రత్యక్షాణి తథైవ తత్॥ 8-23-21 (56011) 
పూర్వం నః సమరే హ్యేవమధీదర్జునో రిపూన్।
ఇదానీం విక్రమో హ్యస్య కృష్ణేన సహితస్య చ॥ 8-23-22 (56012) 
కృష్ణేన సహితః పార్థో ధార్తరాష్ట్రీం మహాచమూం।
అహన్యహని మద్రేశ ద్రావయందృశ్యతే యుధి॥ 8-23-23 (56013) 
భాగోఽవశిష్టః కర్ణస్య తవ చైవ మహాద్యుతే।
తం భాగం సహ కర్ణేన యుగపన్నాశయాద్య హి॥ 8-23-24 (56014) 
అరుణేన యథా సార్ధం తమః సూర్యో వ్యపోహతి।
తథా కర్ణేన సహితో జహి పార్థం మహాహవే॥ 8-23-25 (56015) 
ఉద్యంతౌ చ యథా సూర్యౌ బాలసూర్యసమప్రభౌ।
కర్ణశల్యౌ రణే దృష్ట్వా విద్రవంతు మహారథాః॥ 8-23-26 (56016) 
సూర్యారుషౌ యథా దృష్ట్వా తమో నశ్యతి మారిష।
తథా నశ్యంతు కౌంతేయాః సపాంచాలాః ససృంజయాః॥ 8-23-27 (56017) 
రథినాం ప్రవరః కర్ణో యంతౄణాం ప్రవరో భవాన్।
సంయోగో యువయోర్లోకే నాభూన్న చ భవిష్యతి॥ 8-23-28 (56018) 
యథా సర్వాస్వవస్థాసు వార్ష్మేయః పాతి పాండవం।
తథా భవాన్పరిత్రాతు కర్ణం వైకర్తనం రణే। 
`సారథ్యం క్రియతాం తస్య యుధ్యమానస్య సంయుగే॥  8-23-29 (56019) 
యథా చ సమరే కృష్ణో రక్షతే సర్వతోఽర్జునం।
తథా త్వమపి రాధేయం రక్షస్వ చ మహారణే'॥ 8-23-30 (56020) 
త్వయా సారథినా హ్యేష అప్రధృష్యో భవిష్యతి।
దేవతానామపి రణే సశక్రాణాం మహీపతే। 
కిం పునః పాండవేయానాం మా విశంకీర్వచో మమ॥  8-23-31 (56021) 
సంజయ ఉవాచ। 8-23-32x (4880) 
దుర్యోధనవచః శ్రుత్వా శల్యః క్రోధసమన్వితః।
`ధార్తరాష్ట్రమథోవాచ సృక్విణీ పరిలేలిహన్'॥ 8-23-32 (56022) 
త్రిశిఖాం భ్రుకుటిం కృత్వా ధున్వన్హస్తౌ పునఃపునః।
క్రోధరక్తే మహానేత్రే పరివృత్య మహాభుజః। 
కులైశ్వర్యశ్రుతబలైర్దృప్తః శల్యోఽబ్రవీదిదం॥  8-23-33 (56023) 
శల్య ఉవాచ। 8-23-34x (4881) 
న మామర్హసి రాజేద్ర నియోక్తుం కర్మణీదృశే।
న హి పాపీయసః శ్రేయాన్ప్రేష్యత్వం కర్తుమర్హతి॥ 8-23-34 (56024) 
యో హ్యభ్యుపగతం మిత్రం గరీయాంసం విశేషతః।
వశే పాపీయసో ధత్తే తత్కార్యమధరోత్తరం॥ 8-23-35 (56025) 
బ్రహ్మణా బ్రాహ్మణాః సృష్టా ముఖాత్క్షత్రం చ బాహుతః।
ఊరుభ్యామథ వైశ్యా వై శూద్రాః పద్భ్యామితి శ్రుతిః॥ 8-23-36 (56026) 
తేభ్యో వర్ణవిశేషాశ్చ ప్రతిలోమానులోమజాః।
అథాన్యోన్యస్య సంయోగాచ్చాతుర్వర్ణ్యస్య భారత॥ 8-23-37 (56027) 
గోప్తారః సంగృహీతారో దాతారః క్షత్రియాః స్మృతాః॥  8-23-38 (56028) 
యాజనాధ్యాపనైర్విప్రా విశుద్వైశ్చ ప్రతిగ్రహైః।
లోకస్యానుగ్రహార్థాయ స్థాపితా బ్రాహ్మణా భువి॥ 8-23-39 (56029) 
కృషిశ్చ పాశుపాల్యం చ విశాం దానం చ ధర్మతః।
బ్రహ్మక్షత్రవిశాం శూద్రా విహితాః పరిచారకాః॥ 8-23-40 (56030) 
బ్రహ్మక్షత్రస్య విహితాః సూతా వై పరిచారకాః।
న క్షత్రియో వై సూతానాం శృణుయాచ్చ కథంచన॥ 8-23-41 (56031) 
అహం మూర్ధాభిషిక్తో హి రాజర్షికులజో నృపః।
మహారథసమాఖ్యాతః సేవ్యః స్తుత్యశ్చ వందినాం॥ 8-23-42 (56032) 
సోఽమహేతాదృశో భూత్వా నేహారిబలసూదనః।
సూతపుత్రస్య సంగ్రామే సారథ్యం కర్తుముత్సహే॥ 8-23-43 (56033) 
అవమన్యసే మాం గాంధారే ధ్రువం చాప్యతిశంకసే।
యస్మాద్బ్రవీషి విస్రబ్ధః సారథ్యం క్రియతామితి॥ 8-23-44 (56034) 
అస్మత్తోఽభ్యధికం కర్ణం మన్వానస్తం ప్రశంససి।
న చాహం యుధి రాధేయం గణయే తుల్యమాత్మనః॥ 8-23-45 (56035) 
ఆదిశ్యతామభ్యధికో మమాంశః పృథివీపతే।
తమహం సమరే హత్వా గమిష్యామి యథాగతం॥ 8-23-46 (56036) 
అథవాప్యేక ఏవాహం యోత్స్యామి తవ శత్రుభిః।
పశ్య వీర్యం మమాద్య త్వం సంగ్రామే దహతో రిపూన్॥ 8-23-47 (56037) 
న చాపి కామాన్కౌరవ్య నిధాయ హృదయే పుమాన్।
అస్మద్విధః ప్రవర్తేత మా మా త్వమతిశంకిథాః॥ 8-23-48 (56038) 
అపి చాప్యవమానో మే న కర్తవ్యః కథంచన।
పశ్య భీమౌ మమ భుజౌ వజ్రసంహననౌ దృఢౌ॥ 8-23-49 (56039) 
ధనుః పశ్య చ మే చిత్రం శరాంశ్చాశీవిషపమాన్।
రథం చ పశ్య మే చిత్రం సదశ్వైర్వాతవేగిభిః॥ 8-23-50 (56040) 
గదాం చ పశ్య గాంధారే హేమపట్టవిభూషితాం।
దారయేయం మహీం క్రుద్ధో వికిరేయం చ పర్వతాన్। 
శోషయేయం సముద్రాంశ్చ పాతయేయం చ భాస్కరం॥  8-23-51 (56041) 
తం మామేవంవిధం రాజన్సమర్థమరినిగ్రహే।
కస్మాద్యునంక్షి సారథ్యే సూతస్యాధిరథేస్తు మాం॥ 8-23-52 (56042) 
న చాపి మమ రాధేయః కలామర్హతి షోడశీం॥  8-23-53 (56043) 
సకర్ణా యే త్రయో లోకాః సార్జునాః సజనార్దనాః।
నిబద్వాంస్తంత్రణే రాజన్న గణేయం కథంచన॥ 8-23-54 (56044) 
న చాహం ప్రాకృతః కశ్చిన్న చాస్ంయధిగతః స్వయం।
అయం చాప్యవమానో మే న కర్తవ్యః కథంచన॥ 8-23-55 (56045) 
ఆపృచ్ఛే త్వాద్య గాంధారే యాస్యామి విషయం ప్రతి।
న చాహం సూతపుత్రస్య సారథ్యముపజగ్మివాన్॥ 8-23-56 (56046) 
అవమానమహం ప్రాప్య న యోత్స్యామి కథంచన।
ఆపృచ్ఛే త్వాఽద్య గాంధారే గమిష్యామి గృహాయ వై॥ 8-23-57 (56047) 
సంజయ ఉవాచ। 8-23-58x (4882) 
ఏవముక్త్వా మహారాజ శల్యః సమితిశోభనః।
ఉత్థాయ ప్రయయౌ తూర్ణం రాజమధ్యాదమర్షితః॥ 8-23-58 (56048) 
ప్రణయాద్బహుమానాచ్చ తం నిగృహ్య సుతస్తవ।
అబ్రవీన్మధురం వాక్యం సాంనా సర్వార్థసాధకం॥ 8-23-59 (56049) 
యథా శల్య త్వమాత్థేదమేవమేతదసంశయం।
అభిప్రాయస్తు మే కశ్చిత్తం నిబోధ జనేశ్వర॥ 8-23-60 (56050) 
న కర్ణోఽభ్యధికస్త్వత్తో న చాన్యే చైవ పార్థివాః।
న చ మద్రేశ్వర త్వాం వై కృష్ణః సోఢుం చ శక్ష్యతి॥ 8-23-61 (56051) 
ఋతమేవ హి పూర్వాస్తే వదంతి పురుషోత్తమాః।
తస్మాదార్తాయనిః ప్రోక్తో భవానితి మతిర్మమ॥ 8-23-62 (56052) 
శల్యబూతస్తు శత్రూణాం యస్మాత్త్వం యుధి మానద।
తస్మాచ్ఛల్యేతి తే నామ కథ్యతే పృథివీతలే॥ 8-23-63 (56053) 
యదేతద్వ్యాహృతం పూర్వం భవతా భూరిదక్షిణ।
తదేవ కురు ధర్మజ్ఞ మదర్థం యద్యదుచ్యతే॥ 8-23-64 (56054) 
న చ త్వత్తో హి రాధేయో న చాహమపి వీర్యవాన్।
వృణేఽహం త్వాం హయాగ్ర్యాణాం యంతారమిహ సంయుగే॥ 8-23-65 (56055) 
మన్యే చాభ్యధికం శల్య గుణైః కర్ణం ధనంజయాత్।
భవంతం వాసుదేవాచ్చ లోకోఽయమతిమన్యతే॥ 8-23-66 (56056) 
కర్ణో హ్యభ్యధికః పార్థాదస్త్రైరేవ నరర్షభ।
భవానభ్యధికః కృష్ణాదశ్వజ్ఞానే బలే తథా॥ 8-23-67 (56057) 
యథాఽశ్వహృదయం వేద వాసుదేవో మహామనాః।
ద్విగుణం త్వం తథా వేత్సి మద్రరాజేశ్వరాత్మజ॥ 8-23-68 (56058) 
శల్య ఉవాచ। 8-23-69x (4883) 
యన్మాం బ్రవీషి గాంధారే మధ్యే సైన్యస్య కౌరవ।
విశిష్టం దేవకీపుత్రాత్ప్రీతిమానస్ంయహం త్వయి॥ 8-23-69 (56059) 
ఏష సారథ్యమాతిష్ఠే రాధేయస్య యశస్వినః।
యుధ్యతః పాండవాగ్ర్యేణ యథా త్వం వీర మన్యసే॥ 8-23-70 (56060) 
సమయశ్చ హి మే వీర కశ్చిద్వైకర్తనం ప్రతి।
ఉత్సృజేయం యథాశ్రద్వమహం వాచోఽస్య సన్నిధౌ॥ 8-23-71 (56061) 
సంజయ ఉవాచ। 8-23-72x (4884) 
తథేతి రాజన్పుత్రస్తే సహ కర్ణేన భారత।  8-23-72 (56062) 
అబ్రవీన్మద్రరాజస్య మతం భరతసxxxx॥ ॥  8-23-72 (56063) 
 
ఇతి శ్రీమన్మహాభారతే కర్ణపర్వణి త్రయోవింశోఽధ్యాయః॥ 23 ॥

Mahabharata - Karna Parva - Chapter Footnotes

8-23-8 అభీషూణాం హయరశ్మీనాం॥ 8-23-22 పునర్నః సమరే రాజన్మావధీదర్జునో రిపూన్। ఇతి క.పాఠః॥ 8-23-29 త్రాతు త్రాయతాం॥ 8-23-34 పాపీయసః నీచయోనేః ప్రేష్యత్వం దాసత్వం॥ 8-23-41 న విట్శూద్రస్య సంయోగం శృణు చాన్యం మమానఘ ఇతి క.ఖ.పాఠః॥ 8-23-62 ఋతమేవ అయనం ఆశ్రయో యేషాం తే ఋతాయనాస్తేషాం గోత్రాపత్యమార్తాయనిస్త్వం॥ 8-23-71 వాచ ఉత్సృజేయం తాః అనేన క్షంతవ్యా ఇతి భావః॥ 8-23-23 త్రయోవింశోఽధ్యాయః॥





కర్ణపర్వ - అధ్యాయ 024

॥ శ్రీః ॥

8.24. అధ్యాయః 024 

Mahabharata - Karna Parva - Chapter Topics

దుర్యోధనేన శల్యంప్రతి త్రిపురాసురకథాకథనారంభః॥ 1 ॥ త్రిపురాసురోపద్రుతైర్దేవైః స్తుల్యా రుద్రప్రసాదనం॥ 2 ॥

Mahabharata - Karna Parva - Chapter Text

8-24-0 (56064) 
దుర్యోధన ఉవాచ। 8-24-0x (4885) 
భూయ ఏవ తు మద్రేశ యత్త్వా వక్ష్యామి తచ్ఛృణు।
యథా పురావృత్తమిదం యుద్ధే దేవాసురే ప్రభో॥ 8-24-1 (56065) 
యదుక్తవాన్పితుర్మహ్యం మార్కండేయో మహాతపాః।
బ్రువతస్తదశేషేణ మమ రాజర్షిసత్తమ। 
నిబోధ మనసా చాత్ర న తే కార్యా విచారణా॥  8-24-2 (56066) 
`సముత్పన్నో హి రాజానః ప్రమోహ ఇతి నిశ్చయం।
కృత్వా చైవ వ్యవస్యంతి సర్వే ధర్మార్థనిశ్చయాన్॥ 8-24-3 (56067) 
దేవానామసురాణాం చ మహానాసీత్సముచ్ఛ్రయః।
సైంహికేయాస్తదోద్వృత్తా విబుధానవసూదయన్। 
తే నిరస్తః కృతా దేవైర్దానవా బలగర్వితాః'॥  8-24-4 (56068) 
తత్రాసీత్ప్రథమో రాజన్సంగ్రామస్తారకామయః।
నిర్జితాశ్చ తతో దైత్యా దైవతైరితి నః శ్రుతిః॥ 8-24-5 (56069) 
భగ్నదర్పా నిరుత్సాహాః పాతాలం వివిశుస్తదా॥  8-24-6 (56070) 
నిర్జితేషు చ దైత్యేషు తారకస్య సుతాస్త్రయః।
తారాక్షః కమలాక్షశ్చ విద్యున్మాలీ చ పార్థివ॥ 8-24-7 (56071) 
తప ఉగ్రం సమాస్థాయ నియమే పరమే స్థితాః।
తపసా కర్ణయామాసుర్దేహాంస్తాఞ్శత్రుకర్శనాః॥ 8-24-8 (56072) 
దమేన తపసా చైవ నియమేన సమాధినా।
తేషాం పితామహః ప్రీతో వరదః ప్రదదౌ వరం॥ 8-24-9 (56073) 
అవధ్యత్వం చ తే సర్వే సర్వభూతేషు సర్వదా।
సహితా వరయామాసః సర్వలోకపితామహం॥ 8-24-10 (56074) 
తానబ్రవీత్తదా దేవః సర్వలోకగురుః ప్రభుః।
నాస్తి సర్వామరత్వం వై నివర్తధ్వమితోఽసురాః। 
అన్యం వరం వృణీధ్వం వై రోచతే యాదృశో హి వః॥  8-24-11 (56075) 
తతస్తే సహితా రాజన్సంప్రధార్యాసకృద్బహుః।
సర్వలోకేశ్వరం వాక్యం ప్రణంయైనమథాఽబ్రువన్॥ 8-24-12 (56076) 
వస్తుమిచ్ఛామ నగరం కర్తుం కామగమం శుభం।
సర్వకామసమృద్వార్థమవధ్యం దేవదానవైః॥ 8-24-13 (56077) 
యక్షరక్షోరగగణైర్నానాజాతిభిరేవ చ।
న కృత్యాభిర్న శస్త్రైశ్చ న శాపైర్బ్రహ్మవాదినాం। 
వధ్యేత త్రిపురం దేవ ప్రయచ్ఛేః ప్రపితామహ॥  8-24-14 (56078) 
వయం పురాణి త్రీణ్యేవ సమాస్థాయ మహీమిమాం।
విచరిష్యామ లోకేఽస్మింస్త్వత్ప్రసాదపురస్కృతాః॥ 8-24-15 (56079) 
తతో వర్షసహస్రేషు సమేష్యామః పరస్పరం।
ఏకీభావం గభిష్యంతి పురాణ్యేతాని చానఘ॥ 8-24-16 (56080) 
సమాగతాని చైతాని యో హన్యాద్భగవాంస్తదా।
ఏకేషుణా దేవవరః స నో మృత్యుర్భవిష్యతి॥ 8-24-17 (56081) 
దుర్యోధన ఉవాచ। 8-24-18x (4886) 
తేషాం తద్వచనం శ్రుత్వా దానవానాం పితామహః।
ఏవమస్త్వితి తాందేవః ప్రత్యుక్త్వా ప్రావిశద్దివం॥ 8-24-18 (56082) 
తే తు లబ్ధవరాః ప్రీతాః సంప్రధార్య పరస్పరం।
పురత్రయవిసృష్ట్యర్థం మయం వవ్రుర్మహారథాః। 
విశ్వకార్మాణమజరం దైత్యదానవపూజితం॥  8-24-19 (56083) 
తతో మయః స్వతపసా చక్రే ధీమాన్పురాణి చ।
త్రీణి కాంచనమేకం వై రౌప్యం కార్ష్ణాయసం తథా॥ 8-24-20 (56084) 
కాంచనం దివి తత్రాసీదంతరిక్షే చ రాజతం।
ఆయసం చాభవద్భౌమం తదా తేషాం పరంతప॥ 8-24-21 (56085) 
ఏకైకం యోజనశతం విస్తృతం తావదాయతం।
దృఢం చాట్టాలకయుతం బృహత్ప్రాకారతోరణం॥ 8-24-22 (56086) 
గృహప్రవరసంబాధమసంబాధమహాపథం।
ప్రాసాదైర్వివిధైశ్చాపి ద్వారైశ్చైవోపశోభితం॥ 8-24-23 (56087) 
త్రిపురం తేషు చాప్యాసన్రాజానో వై పృథక్పృథక్।
దివ్యమాల్యాంబరధరా దైతేయా రాజసత్తమ॥ 8-24-24 (56088) 
కాంచనం తారకాక్షస్య దివ్యమాసీన్మహాత్మనః।
రాజతం కమలాక్షస్య విద్యున్మాలిన ఆయసం॥ 8-24-25 (56089) 
త్రయస్తే దైత్యరాజానస్త్రీఁల్లోకానాశు తేజసా।
ఆక్రంయ తస్థురూచుశ్చ కశ్చ నామ ప్రజాపతిః॥ 8-24-26 (56090) 
తేషాం దానవముఖ్యానాం ప్రయుతాన్యర్బుదాని చ।
కోట్యాశ్చాప్రతివీరాణాం సమాజగ్ముస్తతస్తతః॥ 8-24-27 (56091) 
మాంసాశినః సుదృప్తాశ్చ సురైర్వినికృతాః పురా।
మహదైశ్వర్యమిచ్ఛంతస్త్రిపురం దుర్గమాశ్రితాః॥ 8-24-28 (56092) 
సర్వేషాం చ పునశ్చైషాం సర్వయోగవహో మయః।
తమాశ్రిత్య హి తే సర్వేఽవర్తయన్నకుతోభయాః॥ 8-24-29 (56093) 
యో హి యం మనసా కామం దధ్యౌ త్రిపురసంశ్రయః।
తస్మై తస్మై మయస్తం తం విదధే మాయయా తదా॥ 8-24-30 (56094) 
తారకాక్షసుతశ్చాసీద్వరిర్నామ మహాబలః।
తపస్తేపే పరమకం యేనాతుష్యత్పితామహః॥ 8-24-31 (56095) 
సంతుష్టమవృణోద్దేవం వాపీ భవతుః నః పురే।
శస్త్రైర్వినిహతా యత్ర క్షిప్తాః స్యుర్బలవత్తరాః॥ 8-24-32 (56096) 
స తు లబ్ధ్వా వరం వీరస్తారకాక్షసుతో హరిః।
ససృజే తత్ర వాపీం తాం మృతసంజీవినీం ప్రభో॥ 8-24-33 (56097) 
యేన రూపేణ యో దైత్యో యేన వేషేణ చాప్యథ।
క్షిప్యతే నిహతో వాప్యాం తాదృశేనైవ జాయతే। 
సంపూర్ణబలవీర్యస్తు రాజంఛౌర్యసమన్వితః॥  8-24-34 (56098) 
ఏవం వీర్యేణ సంయుక్తాం కృతాం తేన మహాత్మనా।
తాం ప్రాప్య త్రైపురా వాపీం లోకాన్సర్వాన్బబాధిరే॥ 8-24-35 (56099) 
మహతా తపసా సిద్ధాః సురాణాం భయవర్ధనాః।
ఏకస్మిన్నిహతే దైత్యే సృజంతి స్మ దశాసురాన్। 
న తేషాం విద్యతే యుద్వే క్షయో రాజన్కథంచన॥  8-24-36 (56100) 
తతస్తే లోభమోహాభ్యామభిభూతా విచేతసః।
నిర్భీకాః సహితాః సర్వే స్థాపితాః సమలోలుపాః॥ 8-24-37 (56101) 
విద్రావ్య సగణాందేవాంస్తత్రతత్ర తదాతదా।
విచేరుః స్వేన కామేన వరదానేన దర్పితాః॥ 8-24-38 (56102) 
దేవోద్యానాని సర్వాణి స్థానాని చ దివౌకసాం।
ఋషీణామాశ్రమాన్పుణ్యాన్రంయాంచనపదాంస్తథా। 
ఉత్సాదయంత మర్యాదాం దానవా దుష్టచారిణః॥  8-24-39 (56103) 
నిఃస్థానాశ్చ కృతా దేవా ఋషయః పితృభిః సహ।
దైత్యైస్త్రిభిస్త్రయో లోకా హ్యాక్రాంతాస్తైః సురేతరైః॥ 8-24-40 (56104) 
పీడ్యమానేషు లోకేషు తతః శక్రో మరుద్వృతః।
పురాణ్యాయోధయాంచక్రే వజ్రహస్తః సమంతతః॥ 8-24-41 (56105) 
నాశకత్తాన్యభేద్యాని యదా భేత్తుం పురందరః।
పురాణి వరదత్తాని ధాత్రా తేన నరాధిప॥ 8-24-42 (56106) 
తదా భీతః సురపతిర్ముక్త్వా తాని పురాణ్యథ।
తైరేవ విబుధైః సార్ధం పితామహమరిందమ। 
జగామాథ తదాఖ్యాతుం విప్రకారం సురేతరైః॥  8-24-43 (56107) 
తే తత్త్వం సర్వమాఖ్యాయ శిరోభిః సంప్రణంయ చ।
తద్వధోపాయమాచక్ష్వ భగవన్నితి చాబ్రువన్॥ 8-24-44 (56108) 
శ్రుత్వా తద్భగవాందేవో దేవానిదమువాచ హ।
శ్రూయతాం త్రిదశాః సర్వే యథేదం వాక్యగౌరవం॥ 8-24-45 (56109) 
దురాత్మానోఽసురా నిత్యం తే చాపి విబుధా మమ।
న శక్నువంతి తే (యే) సర్వే యుష్మాన్వై పీడయంతి తే॥ 8-24-46 (56110) 
అహం సమస్తు సర్వేషాం భూతానాం నాత్ర సంశయః।
అవినీతా నిహంతవ్యా ఇత్యేవం ప్రబ్రవీమి వః॥ 8-24-47 (56111) 
ఏకేషుణా (హి) విభేద్యాని తాని దుర్గాణి నాన్యథా।
శక్తస్తు తాని బాణేన భేత్తుం కామం త్రిలోచనః॥ 8-24-48 (56112) 
తే యూయం స్థాణుమీశానం జిష్ముమక్లిష్టకారిణం।
యోద్వారం వృణుత క్షిప్రం స తాన్హంతా సురేతరాన్॥ 8-24-49 (56113) 
తే దేవాస్తేన వాక్యేన చోదితాః ప్రణతాః స్థితాః।
దివ్యం వర్షసహస్రం వై తపస్తప్త్వా సురర్షభాః। 
శుభాత్మానో మహాత్మానో జగ్ముర్వై వృషభధ్వజం॥  8-24-50 (56114) 
బ్రహ్మాణమగ్రతః కృత్వా శరణ్యం శరణాగతాః।
తపః పరమమాజగ్ముర్గృణంతో బ్రహ్మ శాశ్వతం॥ 8-24-51 (56115) 
అనంగమథనం సర్వే భవం సర్వాత్మనా గతాః।
దేవదేవం పరం స్థాణుం వరదం త్ర్యంబకం శివం॥ 8-24-52 (56116) 
శర్వమీడ్యమజం రుద్రం శశాంకాంకితమూర్ధజం।
తుష్టువుర్వాగ్భిరుగ్రాభిర్భయేష్వభయమచ్యుతం। 
సర్వాత్మానం మహాత్మానం యేనాప్తం విశ్వమాత్మనా॥  8-24-53 (56117) 
తపోవిశేషైర్వివిధైర్యోగం యో వేద చాత్మనః।
యః సాంఖ్యమాత్మనా వేత్తి యస్య చాత్మా వేశే సదా॥ 8-24-54 (56118) 
తం తే దదృశురీశానం తేజోరాశిముమాపతిం।
`పరేణ యత్నేన భవం త్రిదశాః శర్వమీశ్వరం'। 
అనన్యసదృశం లోకే ప్రతపంతమకల్మషం॥  8-24-55 (56119) 
ఏకశ్చ భగవాంస్తత్ర నానారూపమకల్పయత్।
ఆత్మనః ప్రతిరూపాణి రూపాణ్యథ మహాత్మని। 
పరస్పరస్య చాపశ్యన్సర్వే పరమవిస్మితాః॥  8-24-56 (56120) 
సర్వభూతమయం దృష్ట్వా తమజం జగతః పరిం।
దేవా బ్రహ్మర్షయశ్చైవ శిరోభిర్ధరణీం గతాః॥ 8-24-57 (56121) 
తాన్స్వస్తివాచ్య చాభ్యర్చ్య సముత్థాప్య చ శంకరః।
బ్రూతబ్రూతేతి భగవాన్స్మయమానోఽభ్యభాషత॥ 8-24-58 (56122) 
త్ర్యంబకేణాభ్యనుజ్ఞాతాస్తతస్తే స్వస్థచేతసః।
నమో నమో నమస్తేఽస్తు ప్రభో ఇత్యబ్రువన్భవం॥ 8-24-59 (56123) 
నమో దేవాధిదేవాయ ప్రియాధాఘ్నేఽతిమన్యవే।
ప్రజాపతిమఖఘ్నాయ ప్రజాపతిభిరీడ్యతే॥ 8-24-60 (56124) 
నమః స్తుతాయ స్తుత్యాయ స్తూయమానాయ శంభవే।
విలోహితాయ రుద్రాయ నీలగ్రీవాయ శూలినే॥ 8-24-61 (56125) 
అమోఘాయ మృగాక్షాయ ప్రవరాయుధయోధినే।
అర్హాయ చైవ శుద్వాయ క్షయాయ క్రథనాయ చ॥ 8-24-62 (56126) 
దుర్వారణాయ శుక్రాయ బ్రహ్మణే బ్రహ్మచారిణే।
ఈశానాయాప్రమేయాయ నిహంత్రే చర్మవాససే॥ 8-24-63 (56127) 
తపోరతాయ పింగాయ వ్రతినే కృత్తివాససే।
కుమారపిత్రే త్ర్యక్షాయ ప్రవరాయుధధారిణే॥ 8-24-64 (56128) 
ప్రపన్నార్తివినాశాయ బ్రహ్మద్విట్సంఘఘాతినే।
వనస్పతీనాం పతయే వనానాం పతయే నమః॥ 8-24-65 (56129) 
గవాం చ పతయే నిత్యం యజ్ఞానాం పతయే నమః।
నమోస్తు తే ససైన్యాయ త్ర్యంబకాయామితౌజసే। 
మనోవాక్కర్మభిర్దేవ త్వాం ప్రపన్నాన్భజస్వ నః॥  8-24-66 (56130) 
తతః ప్రసన్నో భగవాన్స్వాగతేనాభినంద్య చ।
ప్రోవాచ వ్యేతు వస్త్రాసో బ్రూత కిం కరవాణి వః॥ 8-24-67 (56131) 
`దేవాః శర్వస్య వచనం శ్రుత్వా హర్షముపాగతాః'॥ ॥  8-24-68 (56132) 
 
ఇతి శ్రీమన్మహాభారతే కర్ణపర్వణి చతుర్వింశోఽధ్యాయః॥ 24 ॥

Mahabharata - Karna Parva - Chapter Footnotes

8-24-2 పితుః పురతః। మహ్యం మమ॥ 8-24-5 తారకామయః తారకాసుర ఏవామయో రోగవత్పరాభవహేతుర్యత్ర స తథా॥ 8-24-60 ఈడ్యతే ఈడ్యమానాయ। కర్మణీదమపౌరుషం॥ 8-24-66 భజస్వ ఇష్టైః కామైః పూరయస్వ॥ 8-24-68 వ్యేతు వ్యపగచ్ఛతు॥ 8-24-24 చతుర్వింశోఽధ్యాయ॥





కర్ణపర్వ - అధ్యాయ 025

॥ శ్రీః ॥

8.25. అధ్యాయః 025 

Mahabharata - Karna Parva - Chapter Topics

దేవై రుద్రవచనాత్తస్య స్వస్వార్ధబలదానపూర్వకం త్రిపురసంహారాయాభిషేచనం॥ 1 ॥

Mahabharata - Karna Parva - Chapter Text

8-25-0 (56133) 
దుర్యోధన ఉవాచ। 8-25-0x (4887) 
పితృదేవర్షిసంఘేభ్యోఽభయే దత్తే మహాత్మనా।
సత్కృత్య శంకరం ప్రాహ బ్రహ్మా లోకపితామహః॥ 8-25-1 (56134) 
ఇమాన్యసురదుర్గాణి లోకాంస్త్రీనాక్రమంతి హి।
కశ్చ ప్రజాపతిర్ఘోరాంస్తాన్స్రర్వాంజహి మా చిరం॥ 8-25-2 (56135) 
వరాతిసర్గాద్దేవేశ ప్రాజాపత్యమిదం పరం।
మయాఽధితిష్ఠతా దత్తో దానవేభ్యో మహాన్వరః॥ 8-25-3 (56136) 
నాస్త్యన్యో యుధి తేషాం వై నిహంతా ఇతి నః శ్రుతం।
తానతిక్రాంతమర్యాదాన్నాన్యః సంహర్తుమర్హతి। 
త్వామృతే సర్వభూతేశ త్వం హ్యేషాం ప్రత్యరిర్వధే॥  8-25-4 (56137) 
స త్వం దేవ ప్రపన్నానాం యాచతాం చ దివోకసాం।
కురు ప్రసాదం వరద దానవాంజహి సంయుగే॥ 8-25-5 (56138) 
త్వత్ప్రసాదాజ్జగత్సర్వం సుఖమైధత మానద।
శరణ్యస్త్వం హి దేవానాం వయం త్వాం శరణం గతాః॥ 8-25-6 (56139) 
ఈశ్వర ఉవాచ। 8-25-7x (4888) 
హంతవ్యాః శత్రవః సర్వే యుష్మాకమితి మే మతిః।
న త్వేకశ్చోత్సహే హంతుం బలినః సురవిద్విషః॥ 8-25-7 (56140) 
తే యూయం సహితాః సర్వే మదీయేనాపి తేజసా।
జయధ్వం యుధి తాన్సర్వాన్సంఘాతేన మహాబలాన్॥ 8-25-8 (56141) 
దేవా ఊచుః। 8-25-9x (4889) 
అస్మత్తేజోబలం యావత్తావద్ద్విగుణమేవ వా।
తత్తేషామితి మన్యామో దృష్టతేజోబలా హి తే॥ 8-25-9 (56142) 
ఈశ్వర ఉవాచ। 8-25-10x (4890) 
వధ్యాస్తే సర్వథా పాపా యే యుష్మాస్వపరాధినః।
మమ తేజోబలార్ధేన సర్వే మృద్గథ శాత్రవాన్॥ 8-25-10 (56143) 
దేవా ఊచుః। 8-25-11x (4891) 
బిభర్తుం తవ తేజోర్ధం న శక్ష్యామ సురేశ్వర।
సర్వేషాం నో బలార్ధేన త్వమేవ జహి శాత్రవాన్॥ 8-25-11 (56144) 
వయం చ సర్వథా దేవ రక్షణీయాస్తథైవ చ।
స నో రక్ష మహాదేవ త్వమేవ జహి శాత్రవాన్॥ 8-25-12 (56145) 
ఈశ్వర ఉవాచ। 8-25-13x (4892) 
మమ తేజో న శక్తా హి సర్వే ధారయితుం యది।
అహమేనాన్వధిష్యామి యుష్మత్తేజోర్ధసంయుతః॥ 8-25-13 (56146) 
బలార్ధం యది మే దేవా న ధారయితుమాహవే।
శక్తాః సర్వే హి సంగంయ యూయం తత్ప్రబ్రవీమి వః॥ 8-25-14 (56147) 
సమా భవంతి మే సర్వే దానవాశ్చామరాశ్చ యే।
శివోఽస్మి సర్వభూతానాం శివత్వం తేన మే సురాః॥ 8-25-15 (56148) 
కింత్వధర్మేణ వర్తంతే యస్మాత్తే సురశత్రవః।
తస్మాద్వధ్యా మయాప్యేతే యుష్మాకం చ హితేప్సయా॥ 8-25-16 (56149) 
శరణం వః ప్రపన్నానాం ధర్మేణ చ జిగీషతాం।
సాహాయ్యం వః కరిష్యామి నిహనిష్యామి వో రిపూన్॥ 8-25-17 (56150) 
దీయతాం చ బలార్ధం మే సర్వైరపి పృథక్పృథక్।
పశుత్వం చైవ మే లోకాః సర్వే కల్పంతు పీడితాః॥ 8-25-18 (56151) 
పశూనాం తు పతిత్వం మే భవత్వద్య దివౌకసః।
ఏవం న పాపం ప్రాప్స్యామి పశూన్హత్వా సురద్విపః॥ 8-25-19 (56152) 
కల్పయధ్వం రథం దివ్యం రథాశ్వాంశ్చైవ పారగాన్।
ధనుః శరం సారథిం చ తతో జేష్యామి వో రిపూన్॥ 8-25-20 (56153) 
ఇతి శ్రుత్వా వచో దేవా దేవదేవస్య భూపతేః।
విషాదమగమన్సర్వే పశుత్వం ప్రతి శంకితాః॥ 8-25-21 (56154) 
తేషాం భావం భవో జ్ఞాత్వా దేవస్తానబ్రవీదిదం।
మా వోస్తు పశుభావేఽస్మిన్భయం విబుధసత్తమాః॥ 8-25-22 (56155) 
శ్రూయతాం పశుభావస్య విమోక్షః క్రియతాం చ సః॥  8-25-23 (56156) 
యో వః పశుపతేశ్చర్యాం చరిష్యతి స మోక్ష్యతే।
పశుత్వాదితి సత్యం వః ప్రతిజానే సమాగమే॥ 8-25-24 (56157) 
యే చాప్యన్యే చరిష్యంతి వ్రతం మోక్ష్యంతి తేఽపి చ॥  8-25-25 (56158) 
నై(త్య)ష్ఠికం ద్వాదశాబ్దం వా అర్ధమబ్దమృతుత్రయం।
మాసం ద్వాదశరాత్రం గుహ్యం వ్రతం దివ్యం చరిష్యథ॥ 8-25-26 (56159) 
తం తథేత్యబ్రువందేవా దేవదేవనమస్కృతం।
ఊచుశ్చేదం గృహాణేదం తేజసోఽర్ధమితి ప్రభుం॥ 8-25-27 (56160) 
ప్రత్యువాచ తథేత్యేవ శూలధృద్రాజసత్తమ।
తతస్తే ప్రదదుః సర్వే తేజసోఽర్ధం మహాత్మనే॥ 8-25-28 (56161) 
సర్వమాదాయ సర్వేషాం తేజసోఽర్ధం దివౌకసాం।
తేజసాప్యధికో భూత్వా భూయోఽప్యతిబలోఽభవత్॥ 8-25-29 (56162) 
తతః ప్రభృతి దేవానాం దేవదేవోఽభవద్భవః।
పతిశ్చ సర్వభూతానాం పశూనాం చాభవత్తదా॥ 8-25-30 (56163) 
తస్మాత్పశుపతిశ్చోక్తో భవత్వాచ్చ భవేతి వై॥
అర్ధమాదాయ సర్వేషాం తేజసా ప్రజ్వలన్నివ।  8-25-31 (56164) 
భాసయామాస తాన్సర్వాందేవదేవో మహాద్యుతిః॥
తతోఽభిషిషిచ్యుః సర్వే సురా రుద్రం పురారిణం।  8-25-32 (56165) 
మహాదేవ ఇతి హ్యాసీద్దేవదేవో మహేశ్వరః॥ ॥  8-25-33 (56166) 
 
ఇతి శ్రీమన్మహాభారతే కర్ణపర్వణి పంచవింశోఽధ్యాయః॥ 25 ॥






కర్ణపర్వ - అధ్యాయ 026

॥ శ్రీః ॥

8.26. అధ్యాయః 026 

Mahabharata - Karna Parva - Chapter Topics

దేబానామాజ్ఞయా విశ్వకర్మణా భూంయాదిసాధనై రుద్రాయ రథనిర్మాణం॥ 1 ॥

Mahabharata - Karna Parva - Chapter Text

8-26-0 (56167) 
దుర్యోధన ఉవాచ। 8-26-0x (4893) 
తేజసోఽర్ధం సురా దత్త్వా శంకరాయ మహాత్మనే।
పశుత్వమపి చోపేత్య విశ్వకర్మాణమవ్యయం॥ 8-26-1 (56168) 
ఊచుః సర్వే సమాభాష్య రథః సంకల్ప్యతామితి।
విశ్వకర్మాఽపి సంచింత్య రథం దివ్యమకల్పయత్॥ 8-26-2 (56169) 
సమేతాం పృథివీం దేవీ విశాలాం పురమాలినీం।
సపర్వతవనద్వీపాం చక్రే భూతధరాం రథం॥ 8-26-3 (56170) 
ఈషాం నక్షత్రవంశం చ ఛత్రం మేరుమహాగిరిం।
అనేకద్రుసంఛన్నం రత్నాకరమనుత్తమం॥ 8-26-4 (56171) 
హిమవంతం చ వింధ్యం చ నానాద్రుమలతాకులం।
అవస్కరం ప్రతిష్ఠానం కల్పయామాస వై తదా॥ 8-26-5 (56172) 
అస్తంగిరిమధిష్ఠానం నానాద్విజగణాయుతం।
చకార భగవాంస్త్వష్టా ఉదయం రథకూబరం॥ 8-26-6 (56173) 
మీననక్రఝషావాసం దానవాలయముత్తమం।
సముద్రమక్షం విదధే పత్తనాకరశోభితం॥ 8-26-7 (56174) 
చక్రం చక్రే చంద్రమసం తారకాగణమండితం।
దివాకరం చాప్యపరం చక్రం చక్రేంఽశుమాలినం॥ 8-26-8 (56175) 
గంగాం సరస్వతీం తూణీం చక్రే విశ్వకృదవ్యయః।
అలంకారా రథస్యాసన్నాపగాః సరితస్తథా॥ 8-26-9 (56176) 
త్రీనగ్నీన్మంత్రవచ్చక్రే రథస్యాథ త్రివేణుకం।
అనుకర్షాన్రథే దీప్తాన్వరూథాంశ్చాపి తారకాః॥ 8-26-10 (56177) 
ఓషధీర్వీరుధశ్చైవ ఘంటాజాలం చ భానుమత్।
అలంచకార చ రథం మాసపక్షర్తుభిర్విభుః॥ 8-26-11 (56178) 
అహోరాత్రైః కలాభిశ్చ కాష్ఠాభిరయనైస్తథా।
ద్యాం యుగం యుగపర్వాణి సంవర్తకబలాహరకాన్॥ 8-26-12 (56179) 
శంయాం ధృతిం చ మేధాం చ స్థితిం సన్నతిమేవ చ।
ఋఘ్వేదం సామవేదం చ ధుర్యావశ్వావకల్పయత్॥ 8-26-13 (56180) 
పృష్ఠాశ్వౌ తు యజుర్వేదః కల్పితోఽథర్వణస్తథా।
అశ్వానాం చాప్యలంకారం విదధే పదసంచయం॥ 8-26-14 (56181) 
సినీవాలీమనుమతిం కుహూం రాకాం చ సుప్రభాం।
యోక్తాణి చక్రే చాశ్వానాం కూశ్మాండాంశ్చాపి పన్నగాన్।  8-26-15 (56182) 
తాలపృష్ఠోఽథ నహుషః కార్కోటకధనంజయౌ।
ఇతరే చాభవన్నాగా హయానాం వాహబంధనం॥ 8-26-16 (56183) 
అభీశవః షడంగాని కల్పితాని మహీపతే।
ఓంకారః కల్పితస్తస్య ప్రతోదో విశ్వకర్మణా॥ 8-26-17 (56184) 
యజ్ఞాః సర్వే పృథక్లృప్తా రథాంగాని చ భాగశః।
అధిష్ఠానం మనశ్చాసీత్పరిరథ్యా సరస్వతీ॥ 8-26-18 (56185) 
నానావర్ణాని శస్త్రాణి పతాకాః పవనేరితాః।
విద్యుదింద్రధనుర్యుక్తం రథం దీప్త్యా వ్యదీపయత్॥ 8-26-19 (56186) 
వర్మ యోద్ధుం చ విహితం నమో గ్రహగణాకులం।
అభేద్యం భానుమచ్చిత్రం కాలచక్రపరిక్షతం॥ 8-26-20 (56187) 
ఏవమస్మిన్మహారాజ కల్పితే రథసత్తమే।
త్వష్ట్రా మనుజశార్దూల ద్విషతాం భయవర్ధనే॥ 8-26-21 (56188) 
స్వాన్యాయుధాని దివ్యాని న్యదధాచ్ఛంకరో రథే।
ధ్వజయష్టిం వియత్కృత్వా స్థాపయామాస గోవృషం॥ 8-26-22 (56189) 
బ్రహ్మదణ్·డః కాలదండో రుద్రదండశ్చ తే జ్వరాః।
పరిష్కారా ర్థస్యాసన్సమంతాద్దిశముద్ధతాః॥ 8-26-23 (56190) 
విచిత్రమృతుభిః షడ్భిః కృత్వా సంవత్సరం ధనుః।
ఛాయామేవాత్మనశ్చక్రే ధనుర్జ్యామక్షయాం ధ్రువాం॥ 8-26-24 (56191) 
కాలో హి భగవాన్రుద్రస్తచ్చ సంవత్సరం ధనుః।
తస్మాద్రౌద్రీ కాలరాత్రీ జ్యా కృతా ధనుషో జరా॥ 8-26-25 (56192) 
తతో రథే రథాశ్వాంస్తానృషయః సమయోజయన్।
ఏకైకశః సుసంహృష్టానాదాయ సుధృతవ్రతాః॥ 8-26-26 (56193) 
దక్షిణస్యాం ధురి కృత ఋగ్వేదో మంత్రపారగైః।
సవ్యతః సామవేదశ్చ యుక్తో రాజన్మహర్షిభిః॥ 8-26-27 (56194) 
పార్ష్ఠిదక్షిణతో యుక్తో యజుర్వేదః సురద్విజైః।
ఇతరస్యాం తథా పార్ష్ఠ్యాం యుక్తో రాజన్నథర్వణః॥ 8-26-28 (56195) 
ఏవం తే వాజినో యుక్తా యజ్ఞవిద్భిస్తథా రథే।
అశోభంత తథా యుక్తా యథైవాధ్వరమధ్యగాః॥ 8-26-29 (56196) 
కల్పయిత్వా రథం దివ్యం తతో బాణమకల్పయత్।
చింతయిత్వా హరిం విష్ణుమవ్యయం యజ్ఞవాహనం॥ 8-26-30 (56197) 
శరం సంకల్పయాంచక్రే విశ్వకర్మా మహామనాః।
తస్య వాజాంశ్చ పుంఖం చ కల్పయామాస వై తదా॥ 8-26-31 (56198) 
పుణ్యగంధవహం రాజఞ్శ్వసనం రాజసత్తమ।
అగ్నీషోమౌ శరముఖే కల్పయామాస వై తదా॥ 8-26-32 (56199) 
అగ్నీషోమాత్మకం కృత్స్నముచ్యతే వైష్ణవం జగత్।
విష్ణురాత్మా భగవతో భవస్యామితతేజసః॥ 8-26-33 (56200) 
తస్మాద్ధనుర్జ్యాసంస్పర్శం స విషేహే శరస్య వై।
తస్మిఞ్శరే తీక్ష్ణమన్యుమముంచద్దుఃసహం ప్రభుః॥ 8-26-34 (56201) 
భృగ్వంగిరోమన్యుభవః క్రోధాగ్నిరతిదుఃసహః।
స నీలలోహితో ధూంరః కృత్తివాసా భయానకః॥ 8-26-35 (56202) 
ఆదిత్యాయుతసంకాశస్తేజోజ్వాలావృతో భవః।
దుశ్చర్యచ్యావకో జేతా హంతా బ్రహ్మద్విషాం వరః॥ 8-26-36 (56203) 
తస్యాంగాని సమాశ్రిత్య స్థితం విశ్వమిదం జగత్।
జంగమాజంగమం రాజంఛుశుభేఽద్భుతదర్శనం॥ 8-26-37 (56204) 
దృష్టా తు తం రథం దివ్యం కవచీ స శరాసనీ।
ఆదదే స శరం దివ్యం సోమవిష్ణ్వగ్నివాయుజం॥ 8-26-38 (56205) 
తమాదాయ మహాదేవస్త్రాసయందైత్యదానవాన్।
ఆరురోహ తదా యత్తః కంపయన్నివ రోదసీ॥ 8-26-39 (56206) 
మహర్షిభిః స్తూయమానో వంద్యమానశ్చ వందిభిః।
ఉపనృత్తశ్చాప్సరసాం గణైర్నృత్తవిశారదైః॥ 8-26-40 (56207) 
స శోభమానో వరదః ఖంగీ బాణీ శరాసనీ।
హసన్నివాబ్రవీద్దేవః సారథిః కో భవేదితి॥ ॥ 8-26-41 (56208) 
 
ఇతి శ్రీమన్మహాభారతే కర్ణపర్వణి షడ్వింశోఽధ్యాయః॥ 26 ॥






కర్ణపర్వ - అధ్యాయ 027

॥ శ్రీః ॥

8.27. అధ్యాయః 027 

Mahabharata - Karna Parva - Chapter Topics

దేవానాం ప్రార్థనయా బ్రహ్మణా రుద్రరథసారథ్యకరణం॥ 1 ॥ రుద్రేణ త్రిపురదహనం॥ 2 ॥ దుర్యోధనేన దృష్టాంతప్రదర్శనపూర్వకం శల్యంప్రతి కర్ణరథసారథ్యకరణప్రార్థనా॥ 3 ॥

Mahabharata - Karna Parva - Chapter Text

8-27-0 (56209) 
దుర్యోధన ఉవాచ। 8-27-0x (4894) 
తమబ్రువందేవగణా యం భవాన్సన్నియోక్ష్యతే।
స భవిష్యతి దేవేశ సారథిస్తే న సంశయః॥ 8-27-1 (56210) 
తానబ్రవీన్మహాదేవో మత్తః శ్రేష్ఠతరో హి యః।
తం సారథిం కురుధ్వం వై స్వయం సంచింత్య మా చిరం॥ 8-27-2 (56211) 
ఏతచ్ఛ్రుత్వా వచో దేవాః సర్వే గత్వా పితామహం।
ప్రణిపత్యోచురేకాగ్రాః ప్రసాద్యైనం మహర్షిభిః॥ 8-27-3 (56212) 
త్వయా యత్కథితం దేవ త్రిదశారినిబర్హణే।
తథా తత్కృతమస్మాభిః ప్రసన్నశ్చ వృషధ్వజః॥ 8-27-4 (56213) 
రథశ్చ విహితోఽస్మాభిర్విచిత్రాయుధసంవృతః।
సారథిం చ న జానీమః కః స్యాత్తస్మిన్రథోత్తమే॥ 8-27-5 (56214) 
తస్మాద్విధీయతాం కశ్చిత్సారథిర్దేవసత్తమ।
సఫలాం తాం గిరం దేవ కర్తుమర్హసి నో విభో। 
ఏవమస్మాసు హి పురా భగవన్నుక్తవానసి॥  8-27-6 (56215) 
సదైవ యుక్తో రథసత్తమో వై
దురాధర్షో ద్రావణః శాత్రవాణాం। 
పినాకధన్వా విహితోఽత్ర యోద్ధా
విభీషయందానవానుద్యతోఽసౌ॥  8-27-7 (56216) 
తథైవ వేదాశ్చ హయా రథాగ్ర్య
ధరా సశైలా చ రథో మహాత్మనః। 
నక్షత్రవంశానుగతో వరూథీ
యస్మిన్యోద్ధా సారథినాఽభిరక్ష్యః॥  8-27-8 (56217) 
తత్ర సారథిరేష్టవ్యః సర్వైరేతైర్విశేషవాన్॥  8-27-9 (56218) 
తం ప్రవిష్టా రథం దేవా రథయోద్వారమేవ చ।
కవచాని చ శస్త్రాణి కార్ముకం చ పితామహ॥ 8-27-10 (56219) 
త్వామృతే సారథిం తత్ర నాన్యం పశ్యామహే వయం।
త్వం హి సర్వైర్గణైర్యుక్తోదేవతాభ్యోఽధికః ప్రభో॥ 8-27-11 (56220) 
త్వం దేవ శక్తో లోకేశ నియంతుం ప్రద్రుతానిమాన్।
వేదాంశ్చ సోపనిషదః సారథిర్భవ నః స్వయం॥ 8-27-12 (56221) 
యోద్వుం బలేన వీర్యేణ సత్వేన వినయేన చ।
అధికఃసారథిఃకార్యో నాస్తి చాన్యోఽధికో భవాత్॥ 8-27-13 (56222) 
స భవాంస్తారయత్వస్మాన్కురు సారథ్యమవ్యయ।
భవానభ్యధికస్త్వత్తో నాన్యోస్తి భవితా త్విహ॥ 8-27-14 (56223) 
త్వం హి దేవేశ సర్వైస్తు విశిష్టో వదతాం వర।
తం రథం త్వం సమారుహ్య సంయచ్ఛ పరమాన్హయాన్॥ 8-27-15 (56224) 
తవ ప్రసాదాద్వధ్యేయుర్దేవ దైవతకంటకాః।
స నో రక్ష మహాబాహో దైత్యేభ్యో మహతో భయాత్॥ 8-27-16 (56225) 
త్వం హి నో గతిరవ్యగ్ర తవం ంత్రే గోప్తా మహావ్రత।
త్వత్ప్రసాదాత్సురాః సర్వే పూజ్యంతే త్రిదివే ప్రభో॥ 8-27-17 (56226) 
ఇతి తే శిరసాఽగచ్ఛంస్త్రిలోకేశం పితామహం।
దేవాః ప్రసాదయామాసుః సారథ్యాయేతి నః శ్రుతం॥ 8-27-18 (56227) 
బ్రహ్మోవాచ। 8-27-19x (4895) 
ఏవమేతత్సురాస్తథ్యం నాన్యస్త్వభ్యధికో భవాత్।
సారథిత్వం కరిష్యామి శంకరస్య మహాత్మనః॥ 8-27-19 (56228) 
సర్వథా రథినః శ్రేయాన్కర్తవ్యో రథసారథిః।
తస్మాదేతద్యథాతత్త్వం జ్ఞాత్వా యుష్మాంశ్చ సంగతాన్। 
సంయచ్ఛామి హయానేష విబుధాయ కపర్దినే॥  8-27-20 (56229) 
దుర్యోధన ఉవాచ। 8-27-21x (4896) 
ఏవముక్త్వా జటాభారం సంయంయ ప్రపితామహః।
పరిధాయాజినం గాఢం సన్న్యస్య చ కమండలుం। 
ప్రతోదపాణిర్భగవానారురోహ రథం తదా॥  8-27-21 (56230) 
సారథౌ కల్పితే దేవైరీశానస్య మహాత్మనః।
తస్మిన్నారోహతి రథం కల్పితం లోకసంభృతం। 
శిరోభిః పతితా భూమౌ తురగా వేదసంభృతాః॥  8-27-22 (56231) 
ఉభాభ్యాం లోకనాథాభ్యామాస్థితం రథసత్తమం।
ఓఢుం న శక్తా వేదాశ్వా జానుభ్యామపతన్మహీం॥ 8-27-23 (56232) 
అభీశుభిస్తు భగవానుద్యంయ చ హయాన్విభుః।
అస్తు వీర్యం చ శౌర్యం చ వేదాశ్వానామితి ప్రభుః। 
రథం సంచోదయామాస దేవానాం ప్రభురవ్యయః॥  8-27-24 (56233) 
తతోఽధిరూఢే వరదే రథం పశుపతిస్తదా।
సాధుసాధ్వితి దేవేశం స్మయమానోఽభ్యభాషత॥ 8-27-25 (56234) 
యాహి దేవ యతో దైత్యాశ్చోదయాశ్వానరిందమ।
పశ్య బాహ్వోర్బలం మేఽద్య నిఘ్నతః శాత్రవాన్రణే॥ 8-27-26 (56235) 
తతోఽశ్వాంశ్చోదయామాస మనోమారుతరంహసః।
పురాణ్యుద్దిశ్య ఖస్థాని దానవానాం తరస్వినాం॥ 8-27-27 (56236) 
తతస్తే సహసోత్పత్య వేదాఖ్యా రథవాజినః।
క్షణేన తేన దైత్యానాం పురాణి ప్రాపయన్హరం॥ 8-27-28 (56237) 
అథర్వాంగిరసౌ చాస్తాం చక్రరక్షౌ మహాత్మనః।
అథాధిజ్యం ధనుః కృత్వా శర్వః సంధాయ తం శరం। 
యుక్త్వా పాశుపతాస్త్రేణ త్రిపురం సమచింతయత్॥  8-27-29 (56238) 
తస్మిన్స్థితే తతో రాజన్రుద్రే సజ్జితకార్ముకే।
పురాణి తేన కాలేన జగ్మురేకత్వమాశు వై॥ 8-27-30 (56239) 
ఏకీభావం గతే చైవ త్రిపురత్వముపాగతే।
బభూవ తుములో హర్షో దేవతానాం మహాత్మనాం॥ 8-27-31 (56240) 
తతో దేవగుణాః సర్వే సిద్ధాశ్చ పరమర్షయః।
జయేతి వాచో ముముచుః సంస్తువంతో మహేశ్వరం॥ 8-27-32 (56241) 
తతోఽగ్రతః ప్రాదురభూత్త్రిపురం జఘ్నుషోఽసురాన్।
అనిర్దేశ్యాగ్ర్యవపుషో దేవస్యాసహ్యతేజసః॥ 8-27-33 (56242) 
త్రీణి దృష్ట్వైవ సంస్థాని పురాణ్యథ పినాకధృత్।
స తద్వికృష్య భగవాందివ్యం లోకేశ్వరో ధనుః। 
త్రైలోక్యసారం తమిషుం ముమోచ త్రిపురం ప్రతి॥  8-27-34 (56243) 
ఏకబాణేన తం దేవస్త్రిపురం పరమేశ్వరః।
నిజఘ్నే సాసురగణం దేవదేవో మహేశ్వరః॥ 8-27-35 (56244) 
బాణతేజోగ్నిదగ్ధం తద్విప్రకీర్ణం సహస్రధా।
మహదార్తస్వరం కృత్వా నావశేషముపాగతం। 
మద్రేశ సాసురగణం ప్రాపతత్పశ్చిమార్ణవే॥  8-27-36 (56245) 
ఏవం హి త్రిపురం దగ్ధం దానవాశ్చాప్యశేషతః।
మహేశ్వరేణ క్రుద్ధేన త్రైలోక్యస్య హితైషిణా॥ 8-27-37 (56246) 
స చాత్మక్రోధజో విహ్నిర్దహేత్యుక్తో నివారితః।
త్రైలోక్యమవిశేషేణ పునర్దగ్ధుం ప్రచక్రమే॥ 8-27-38 (56247) 
కాలాగ్నిమివ నిర్దగ్ధుముత్థితం తం పునః పునః।
మాకార్షీర్భస్మాసాల్లోకానితి త్ర్యక్షోఽబ్రవీద్వచః॥ 8-27-39 (56248) 
తతః ప్రకృతిమాపన్నా దేలోకాస్తథర్షయః।
తుష్టువుర్వాగ్భిరగ్ర్యాభిః స్థాణుం త్రిపురవైరిణం॥ 8-27-40 (56249) 
తేఽనుజ్ఞాతా భగవతా సర్వే జగ్ముర్యథాగతం।
కృతకామాః ప్రసన్నేన ప్రజాపతిముఖాః సురాః॥ 8-27-41 (56250) 
ఏవం రుద్రస్య కృతవాన్సారథ్యం తు పితామహః।
సంయచ్ఛ తురగానస్య రాధేయస్య మహాత్మనః॥ 8-27-42 (56251) 
త్వం హి కృష్ణాచ్చ కర్ణాచ్చ ఫల్గునాచ్చ గుణాధికః।
బలతో రూపతో యోగాదస్త్రసంపద ఏవ చ॥ 8-27-43 (56252) 
సమాసక్తం మహీపాల కురు మే హితమీప్సితం।
యుద్వే హ్యయం రుద్రకల్పస్త్వం చ బ్రహ్మసమోఽనఘ। 
తస్మాచ్ఛక్తౌ యువాం జేతుం మచ్ఛత్రూందివి వా సురాన్॥  8-27-44 (56253) 
స యథా శల్య కర్ణోఽయం శ్వంతాశ్వం కృష్ణసారథిం।
ప్రమథ్య హన్యాత్కౌంతేయం తథా నీతిర్విధీయతాం॥ 8-27-45 (56254) 
త్వయి రాజ్యం సుఖం చైవ జీవితం జయమేవ చ।
సమాసక్తం మహీపాల కురు మే హితమీప్సితం॥ 8-27-46 (56255) 
సంయచ్ఛాస్య హయాంత్రాజన్మత్ప్రియార్థం పరంతప॥ ॥  8-27-47 (56256) 
 
ఇతి శ్రీమన్మహాభారతే కర్ణపర్వణి సప్తవింశోఽధ్యాయః॥ 27 ॥






కర్ణపర్వ - అధ్యాయ 028

॥ శ్రీః ॥

8.28. అధ్యాయః 028 

Mahabharata - Karna Parva - Chapter Topics

దుర్యోధనేన కర్ణసారథ్యే శంకమానం శల్యంప్రతి పరశురామచరిత్రకీర్తనపూర్వకం కర్ణస్య తదంతేవాసిత్వాదిగుణవత్తయా తత్సారథ్య కరణే దోషాభావప్రతిపాదనం॥ 1 ॥

Mahabharata - Karna Parva - Chapter Text

8-28-0 (56257) 
దుర్యోధన ఉవాచ। 8-28-0x (4897) 
ఇమం చాప్యపరం భూయ ఇతి హాసం నిబోధ మే।
పితుర్మమ సకాశే వై బ్రాహ్మణః ప్రాహ ధర్మవిత్॥ 8-28-1 (56258) 
శ్రుత్వా చైతద్వచశ్చిత్రం హేతుకార్యార్థతత్త్వవిత్।
కురు శల్య వినిశ్చిత్య మా భూదత్ర విచారణా॥ 8-28-2 (56259) 
భార్గవాణాం కులే జాతో జమదగ్నిర్మహాతపాః।
తస్య రామేతి విఖ్యాతః పుత్రస్తేజోగుణాన్వితః॥ 8-28-3 (56260) 
స తీవ్రం తప ఆస్థాయ సంప్రసాదితవాన్భవం।
అస్త్రహేతోః ప్రసన్నాత్మా నియతః సంయతేంద్రియః॥ 8-28-4 (56261) 
తస్మై తుష్టో మహాదేవో భక్త్యా చ ప్రశమేన చ।
హృద్గతం చాస్య విజ్ఞాయ దర్శయామాస శంకరః। 
ప్రత్యక్షేణ మహాదేవః స్వాం తనుం సర్వశంకరః॥  8-28-5 (56262) 
శంకర ఉవాచ। 8-28-6x (4898) 
రామ తుష్టోఽస్మి భద్రం తే విదితం తవ చేప్సితం।
కురుష్వ పూతమాత్మానం సర్వమేతదవాప్స్యసి॥ 8-28-6 (56263) 
దాస్యామి తే తదాఽస్త్రాణి యదా పూతో భవిష్యసి।
అపాత్రమసమర్థం చ దహంత్యస్త్రాణి భార్గవ॥ 8-28-7 (56264) 
ఇత్యుక్తో జామదగ్న్యస్తు దేవదేవేన శూలినా।
ప్రత్యువాచ మహాత్మానం శిరసాఽవనతః ప్రభుం॥ 8-28-8 (56265) 
యదా జానాసి దేవేశ పాత్రం మామస్త్రధారణే।
తదా శుశ్రూషతేఽస్త్రాణి భవాన్మే దాతుమర్హతి॥ 8-28-9 (56266) 
తతః స తపసా చైవ వ్రతేన నియమేన చ।
పూజోపహారబలిభిర్హోమమంత్రపురస్కృతైః॥ 8-28-10 (56267) 
సమారాధితవాఞ్శర్వం బహువర్షగణాంస్తదా।
ప్రసన్నశ్చ మహాదేవో భార్గవస్య మహాత్మనః॥ 8-28-11 (56268) 
అసకృచ్చాబ్రవీత్తస్య గుణాందేవ్యాః సకాశతః।
భక్తిమానేష సతతం మయి రామో దృఢవ్రతః॥ 8-28-12 (56269) 
ఏవమస్య గుణాన్ప్రీతో బహుశో కథయద్విభుః।
దేవతానాం పితౄణాం చ సమక్షమరిసూదన॥ 8-28-13 (56270) 
ఏతస్మిన్నేవ కాలే తు దైత్యా హ్యాసన్మహాబలాః।
తైస్తదా దర్పమోహాద్వై అబాధ్యంత దివౌకసః॥ 8-28-14 (56271) 
తతః సంభూయ విబుధాస్తాన్హంతుం కృతనిశ్చయాః।
చక్రుః శత్రువధే యత్నం దైత్యాంచేతుమశక్నువన్॥ 8-28-15 (56272) 
అభిగంయ తతో దేవా మహేశ్వరముమాపతిం।
ప్రాసాదయంస్తదా భక్త్యా జహి శత్రుగణానితి॥ 8-28-16 (56273) 
ప్రతిజ్ఞాయ తతో దేవో దేవతానాం రిపుక్షయం।
రామం భార్గవమాహూయ సోఽభ్యభాషత శంకరః॥ 8-28-17 (56274) 
రిపూన్భార్గవ దేవానాం జహి సర్వాన్సమాగతాన్।
లోకానాం హితకామార్థం మత్ప్రియార్థం తథైవ చ॥ 8-28-18 (56275) 
పరశురామ ఉవాచ। 8-28-19x (4899) 
కా శక్తిర్మమ దేవేశ అకృతాస్త్రస్య సంయుగే।
నిహంతుం దానవాన్సర్వాన్కృతాస్త్రాన్యుద్ధదుర్మదాన్॥ 8-28-19 (56276) 
ఈశ్వర ఉవాచ। 8-28-20x (4900) 
గచ్ఛ త్వం మదనుజ్ఞానాన్నిహనిష్యసి శాత్రవాన్।
విజిత్య చ రిపూన్సర్వాన్గుణాన్ప్రాప్స్యసి పుష్కలాన్॥ 8-28-20 (56277) 
దుర్యోధన ఉవాచ। 8-28-21x (4901) 
ఏతచ్ఛ్రుత్వా తు వచనం ప్రతిగృహ్య చ సర్వశః।
రామః కృతస్వస్త్యయనః ప్రయయౌ దానవాన్ప్రతి॥ 8-28-21 (56278) 
తతోఽజయద్దేవశత్రూన్మహాదర్పబలాన్వితాన్।
వజ్రాశనిసమస్పర్శైః ప్రహారైరేవ భార్గవః॥ 8-28-22 (56279) 
స దానవైః క్షతతనుర్జామదగ్న్యో నృపోత్తమ।
సంస్పృష్టః స్థాణునా సద్యో నిర్వ్రణః సమపద్యత॥ 8-28-23 (56280) 
ప్రీతశ్చ భగవాందేవః కర్మణా తేన తస్య వై।
వరాన్ప్రాదాద్బహువిధాన్భార్గవాయ మహాత్మనే॥ 8-28-24 (56281) 
ఉక్తశ్చ ప్రీతియుక్తేన దేవదేవేన శూలినా॥  8-28-25 (56282) 
నిపాతాత్తవ శస్త్రాణాం శరీరే యాఽభవద్రుజా।
తయా తే మానుషం కర్మ వ్యపోహం భృగునందన। 
గృహాణాస్త్రాణి దివ్యాని మత్సకాశాద్యథేప్సితం॥  8-28-26 (56283) 
తతోఽస్త్రాణి సమగ్రాణి వరాంశ్చ మనసేప్సితాన్।
లబ్ధ్వా బహువిధాన్రామః ప్రణంయశిరసా శివం। 
అనుజ్ఞాం ప్రాప్య దేవేశాజ్జగామ స మహాతపాః॥  8-28-27 (56284) 
ఏవమేతత్పురావృత్తం తథా కథితవానృషిః॥  8-28-28 (56285) 
భార్గవోఽపి దదౌ సర్వం ధనుర్వేదం మహాత్మనే।
కర్ణాయ పురుషవ్యాఘ్రః సుప్రీతేనాంతరాత్మనా॥ 8-28-29 (56286) 
వృజినం న భవేత్కించిదస్య కర్ణస్య పార్థివ।
సూతేన వర్ధితో నిత్యం న సూతో నృప ఏవ సః॥ 8-28-30 (56287) 
విశుద్ధయోనిం విజ్ఞాయ దివ్యాన్యస్త్రాణ్యదాద్భృగుః।
నాపి సూతకులే జాతం మన్యే కర్ణం కథంచన। 
దేవపుత్రమదం మన్యే క్షత్రియాణాం కులోద్భవం॥  8-28-31 (56288) 
విసృష్టమవిబోధార్థం కులస్యేంతి మతిర్మమ।
సర్వథా న హ్యసో శల్య కర్ణః సూతకులోద్భవః॥ 8-28-32 (56289) 
సకుండలం సకవచం దీర్ఘబాహుమరిందమం।
కథమాదిత్యసంకాశం మృగీ సింహం ప్రసూయతే॥ 8-28-33 (56290) 
పశ్య హ్యస్య భుజౌ పీనౌ నాగరాజకరోపమౌ।
వక్షః పశ్య విశాలం చ సర్వశస్త్రసహం రణే॥ 8-28-34 (56291) 
న త్వేవ ప్రాకృతః కశ్చిత్కర్ణో వైకర్తనో వృషా।
మహాత్మాహ్యేష రాజేంద్ర రామశిష్యః ప్రతాపవాన్॥ ॥ 8-28-35 (56292) 
 
ఇతి శ్రీమన్మహాభారతే కర్ణపర్వణి అష్టవింశోఽధ్యాయః॥ 28 ॥

Mahabharata - Karna Parva - Chapter Footnotes

8-28-1 నాశక్నువన్నితి నఞధ్యాహారేణ యోజనా॥ 8-28-28 అష్టావింశోఽధ్యాయః॥





కర్ణపర్వ - అధ్యాయ 029

॥ శ్రీః ॥

8.29. అధ్యాయః 029 

Mahabharata - Karna Parva - Chapter Topics

దుర్యోధనప్రార్థితేన శల్యేన సమయకరణపూర్వకం కర్ణరథసారథ్యస్వీకరణం॥ 1 ॥

Mahabharata - Karna Parva - Chapter Text

8-29-0 (56293) 
దుర్యోధన ఉవాచ। 8-29-0x (4902) 
ఏవం స భగవాందేవః సర్వలోకపితామహః।
సారథ్యమకరోత్తత్ర బ్రహ్మా రుద్రోఽభవద్రథీ॥ 8-29-1 (56294) 
రథినోఽభ్యధికో వీర కర్తవ్యో రథసారథిః।
తస్మాత్త్వం పురుషవ్యాఘ్ర నియచ్ఛ తురగాన్యుధి॥ 8-29-2 (56295) 
యథా దేవగణైస్తత్ర వృతో యత్నాత్పితామహః।
తథాఽస్మాభిర్భవాన్యత్నాత్కర్ణాదభ్యధికో వృతః॥ 8-29-3 (56296) 
యథా దేవైర్మహారాజ ఈశ్వరాదధికో వృతః।
తథా దేవైర్మహారాజ క్షిప్రం రుద్రస్యవ పితామహః। 
నియచ్ఛ తురగాన్యుద్వే రాధేయస్య మహాద్యుతే॥  8-29-4 (56297) 
శల్య ఉవాచ। 8-29-5x (4903) 
మయాప్యేతన్నరశ్రేష్ఠ బహుశో నరసింహయోః।
కథ్యమానం శ్రుతం దివ్యమాఖ్యానమతిమానుషం॥ 8-29-5 (56298) 
యథా చ చక్రే సారథ్యం భవస్య ప్రపితామహః।
యథాఽసురాశ్చ నిహతా ఇషుణైకేన భారత॥ 8-29-6 (56299) 
కృష్ణస్య చాపి విదితం సర్వమేతత్పురా హ్యభూత్॥  8-29-7 (56300) 
యథా పితామహో జజ్ఞే భగవాన్సారథిస్తదా।
అనాగతమతిక్రాంతం వేద కృష్ణోఽపి తత్త్వతః॥ 8-29-8 (56301) 
ఏతదర్థం విదిత్వాఽపి సారథ్యముపజగ్మివాన్।
స్వయంభూరివ రుద్రస్య కృష్ణః పార్థస్య భారత॥ 8-29-9 (56302) 
యది హన్యాచ్చ కౌంతేయం సూతపుత్రః కథంచనః।
దృష్ట్వా పార్థం హి నిహతం స్వయం యోత్స్యతి కేశవః॥ 8-29-10 (56303) 
శంఖచక్రగదాపాణిర్ధక్ష్యతే తవ వాహినీం।
న చాపి తస్య క్రుద్ధస్య వార్ష్ణేయస్య మహాత్మనః। 
స్థాస్యతే ప్రత్యనీకేషు కశ్చిదత్ర నృపస్తవ॥  8-29-11 (56304) 
సంజయ ఉవాచ।  8-29-12 (56305) 
తం తథా భాషమాణం తు మద్రరాజమరిందమః।
ప్రత్యువాచ మహాబాహురదీనాత్మా సుతస్తవ॥ 8-29-12 (56306) 
మావమంస్థా మహాబాహో కర్ణం వైకర్తనం రణే।
సర్వశస్త్రభృతాం శ్రేష్ఠం సర్వశాస్త్రార్థపరాగం॥ 8-29-13 (56307) 
యస్య జ్యాతలనిర్ఘోషం శ్రుత్వా భయకరం మహత్।
పాండవేయాని సైన్యాని విద్రవంతి దిశో దశ॥ 8-29-14 (56308) 
ప్రత్యక్ష తే మహాబాహో యథా రాత్రౌ ఘటోత్కచః।
మాయాశతాని కుర్వాణో హతో మాయాపురస్కృతః॥ 8-29-15 (56309) 
న చాతిష్ఠత బీభత్సుః ప్రత్యనీకే కథంచన।
ఏతాంశ్చ దివసాన్సర్వాన్భయేన మహతా వృతః॥ 8-29-16 (56310) 
భీమసేనశ్చ బలవాంధనుష్కోట్యాభిచోదితః।
ఉక్తశ్చ సంజ్ఞయా రాజన్మూఢ ఔదరికో యథా॥ 8-29-17 (56311) 
మాద్రీపుత్రౌ తథా శూరౌ యేన జిత్వా మహారణే।
కమప్యర్థం పురస్కృత్య న హతౌ యుధి మారిష॥ 8-29-18 (56312) 
యేన వృష్ణిప్రవీరస్తు సాత్యకిః సాత్వతాం వరః।
నిర్జిత్య సమరే శూరో విస్థశ్చ బలాత్కృతః॥ 8-29-19 (56313) 
సృంజయాశ్చేతరే సర్వే ధృష్టద్యుంనపురోగమాః।
అసకృన్నిర్జితాః సంఖ్యే స్మయమానేన సంయుగే॥ 8-29-20 (56314) 
తం కథం పాండవా యుద్వే విజేష్యంతి మహారథం।
యో హన్యాత్సమరే క్రుద్వో వజ్రహస్తం పురందరం॥ 8-29-21 (56315) 
త్వం చ సర్వాస్త్రవిద్వీరః సర్వవిద్యాస్త్రపారగః।
బాహువీర్యేణ తే తుల్యః పృథివ్యాం నాస్తి కశ్చన॥ 8-29-22 (56316) 
త్వం శల్యభూతః శత్రూణామవిషహ్యః పరాక్రమే।
తతస్త్వముచ్యసే రాజఞ్శల్య ఇత్యరిసూదన॥ 8-29-23 (56317) 
తవ బాహుబలం ప్రాప్య న శేకుః సర్వసాత్వతాః।
తవ బాహుబలాద్రాజన్కిం ను కృష్ణో బలాధికః॥ 8-29-24 (56318) 
యథా హి కృష్ణేన బలం ధార్యం వై ఫల్గునే హతే।
తథా కర్ణాత్యయీభావే త్వయా ధార్యం మహద్బలం॥ 8-29-25 (56319) 
కిమర్థం సమరే సైన్యం వాసుదేవో న్యవారయత్।
కిమర్థం చ భవాన్సైన్యం న హనిష్యతి మారిష॥ 8-29-26 (56320) 
త్వత్కృతే పదవీం గంతుమిచ్ఛేయం యుధి మారిష।
సోదరాణాం చ వీరాణాం సర్వేషాం చ మహీక్షితాం॥ 8-29-27 (56321) 
శల్య ఉవాచ। 8-29-28x (4904) 
యన్మాం బ్రవీషి గాంధారే అగ్రే సైన్యస్య మానద।
విశిష్టం దేవకీపుత్రాత్ప్రీతిమానస్ంయహం త్వయి॥ 8-29-28 (56322) 
ఏష సారథ్యమాతిష్ఠే రాధేయస్య యశస్వినః।
యుధ్యతః పాండవాగ్ర్యేణ యథా త్వం వీర మన్యసే॥ 8-29-29 (56323) 
సమయశ్చ హి మే వీర కశ్చిద్వైకర్తనం ప్రతి।
ఉత్సృజేయం యథాశ్రద్వమహం వాచోఽస్య సన్నిధౌ॥ 8-29-30 (56324) 
సంజయ ఉవాచ। 8-29-31x (4905) 
తథేతి రాజన్పుత్రస్తే సహ కర్ణేన మారిష।
అబ్రవీత్మద్రరాజానం సర్వక్షత్రస్య సన్నిధౌ॥ 8-29-31 (56325) 
సారథ్యస్యాభ్యుపగమాచ్ఛల్యేనాశ్వాసితస్తదా।
దుర్యోధనస్తదా హృష్టః కర్ణం తమభిషస్వజే॥ 8-29-32 (56326) 
అబ్రవీచ్చ పునః కర్ణం స్తూయమానః సుతస్తవ।
జహి పార్థాన్రణే సర్వాన్మహేంద్రో దానవానివ॥ 8-29-33 (56327) 
స శల్యేనాభ్యుపగతే హయానాం సన్నియచ్ఛనే।
కర్ణో హృష్టమనా భూయో దుర్యోధనభాషత॥ 8-29-34 (56328) 
నాతిహృష్టమనా హ్యేష మద్రరాజోఽభిభాషతే।
రాజన్మధురయా వాచా పునరేనం బ్రవీహి వై॥ 8-29-35 (56329) 
తతో రాజా మహాప్రాజ్ఞః సర్వాస్త్రకుశలో బలీ।
దుర్యోధనోఽబ్రవీచ్ఛల్యం మద్రరాజం మహీపతిం॥ 8-29-36 (56330) 
పూరయన్నివ ఘోషేణ మేఘగంభీరయా గిరా।
శల్య కర్ణోఽర్జునేనాద్య యోద్వవ్యమితి మన్యతే॥ 8-29-37 (56331) 
తస్య త్వం పురుషవ్యాఘ్ర నియచ్ఛ తురగాన్యుధి।
కర్ణో హత్వేతరాన్సర్వాన్ఫల్గునం హంతుమిచ్ఛతి। 
తస్యాభీషుగ్రహే రాజన్ప్రయాచే త్వాం పునః పునః॥  8-29-38 (56332) 
పార్థస్య సచివః కృష్ణో యథాఽభీషుగ్రహో వరః।
తథా త్వమపి రాధేయం సర్వతః పరిపాలయ॥ 8-29-39 (56333) 
సంజయ ఉవాచ। 8-29-40x (4906) 
తతః శల్యః పరిష్వజ్య సుతం తే వాక్యమబ్రవీత్।
దుర్యోధనమమిత్రఘ్నం ప్రీతో మద్రాధిపస్తదా॥ 8-29-40 (56334) 
శల్య ఉవాచ। 8-29-41x (4907) 
ఏవం చేన్మన్యసే రాజన్గాంధారే ప్రియదర్శన।
తస్మాత్తే యత్ప్రియం కించిత్తత్సర్వం కరవాణ్యహం॥ 8-29-41 (56335) 
యత్రాస్మి భరతశ్రేష్ఠ యోగ్యః కర్మణి కర్హిచిత్।
తత్ర సర్వాత్మనా యుక్తో వక్ష్యే కార్యం పరంతప॥ 8-29-42 (56336) 
యత్తు కర్ణమహం బ్రూయాం హితకామః ప్రియాప్రియే।
మమ తత్క్షమతాం సర్వం భవాన్కర్ణశ్చ సర్వశః॥ 8-29-43 (56337) 
కర్ణ ఉవాచ। 8-29-44x (4908) 
ఈశానస్య యథా బ్రహ్మా యథా పార్థస్య కేశవః।
తథా నిత్యం హితే యుక్తో మద్రరాజ భవస్వ నః॥ 8-29-44 (56338) 
శల్య ఉవాచ। 8-29-45x (4909) 
ఆత్మనిందాత్మపూజా చ పరనిందా పరస్తవః।
అనాచరితమార్యాణాం వృత్తమేతచ్చతుర్విధం॥ 8-29-45 (56339) 
యత్తు విద్వన్ప్రవక్ష్యామి ప్రxxxxయార్థమహం తవ।
ఆత్మనః స్తవసంయుక్తం తన్నిబోధ యథాతథం॥ 8-29-46 (56340) 
అహం శక్రస్య సారథ్యే యోగ్యో మాతలివత్ప్రభో।
అప్రమాదాత్ప్రయోగాచ్చ జ్ఞానవిద్యాచికిత్సనైః॥ 8-29-47 (56341) 
తతః పార్థేన సంగ్రామే యుధ్యమానస్య తేఽనఘ।
వాహయిష్యామి తురగాన్విజ్వరో భవ సూతజ॥ ॥ 8-29-48 (56342) 
 
ఇతి శ్రీమన్మహాభారతే కర్ణపర్వణి ఏకోనత్రింశోఽధ్యాయః॥ 29 ॥

Mahabharata - Karna Parva - Chapter Footnotes

8-29-5 నరసింహయోః కృష్ణార్జునయోః। అతస్తయోః సాంయం మమ కీర్తికరమేవేతి భావః। సురసింహయోరితి పాఠే రుద్రపితామహయోః॥ 8-29-26 కిమర్థమితి। సారథ్యామాత్రం ప్రతిజ్ఞాయ ప్రాతిభట్యం చేత్కృష్ణః కుర్యాత్తర్హి త్వం యుధ్యన్ తద్వన్మిథ్యాప్రతిజ్ఞో న భవిష్యసీతి భావః॥ 8-29-27 పదవీమానృణ్యం॥ 8-29-42 వక్ష్యే వోఢాస్మి॥ 8-29-45 ఆత్మ నిందాపరస్తవావపి శ్రేయస। నింద్యౌ కిముతాత్మపూజాపరనిందే। తదుభయమహం కరోమీతి భావః॥ 8-29-47 అప్రమాదోఽవధానం। ప్రయోగోఽశ్వప్రేరణం। జ్ఞానమాగామిదోషావేక్షణం। విద్యా తత్పరిహారజ్ఞానం। చికిత్సనం దోషపరిహారసామర్థ్యం॥ 8-29-29 ఏకోనత్రింశోఽధ్యాయః॥





కర్ణపర్వ - అధ్యాయ 030

॥ శ్రీః ॥

8.30. అధ్యాయః 030 

Mahabharata - Karna Parva - Chapter Topics

శల్యేన సారథీభూయాధిష్ఠితం రథమధిష్ఠాయ కర్ణస్య రణాయ నిర్యాణం॥ 1 ॥

Mahabharata - Karna Parva - Chapter Text

8-30-0 (56343) 
దుర్యోధన ఉవాచ। 8-30-0x (4910) 
అయం తే కర్ణ సారథ్యం మద్రరాజః కరిష్యతి।
కృష్ణాదభ్యధికో యంతా దేవేశస్యేవ మాతలిః॥ 8-30-1 (56344) 
యథా హరిహయైర్యుక్తం సంగృహ్ణాతి స మాతలిః।
శల్యస్తథా తవాద్యాయం సంయంతా రథవాజినాం॥ 8-30-2 (56345) 
యోధే త్వయి రథస్థే చ మద్రరాజే చ సారథౌ।
రథశ్రేష్ఠో ధ్రువం సంఖ్యే పార్థానభిభవిష్యతి॥ 8-30-3 (56346) 
సంజయ ఉవాచ। 8-30-4x (4911) 
తతో దుర్యోధనో భూయో మద్రరాజం తరస్వినం।
ఉవాచ రాజన్సంగ్రామేఽధ్యుషితే పర్యుపస్థితే॥ 8-30-4 (56347) 
కర్ణస్య యచ్ఛ సంగ్రామే మద్రరాజ హయోత్తమాన్।
త్వయాఽభిగుప్తో రాధేయో విజేష్యతి ధనంజయం॥ 8-30-5 (56348) 
ఇత్యుక్తో రథమాస్థాయ తథేతి ప్రాహ భారత।
శల్యేఽభ్యుపగతే కర్ణః సారథిం సుమనాఽబ్రవీత్॥ 8-30-6 (56349) 
త్వం సూత స్యందనం మహ్యం కల్పయేత్యసకృత్త్వరన్॥  8-30-7 (56350) 
తతో జైత్రం రథవరం గంధర్వనగరోపమం।
విధివత్కల్పితం భద్రం జయేత్యుక్త్వా న్యవేదయత్॥ 8-30-8 (56351) 
తం రథం రథినాం శ్రేష్ఠః కర్ణోఽభ్యర్చ్య యథావిధి।
సంపాదితం బ్రహ్మవిదా పూర్వమేవ పురోధసా॥ 8-30-9 (56352) 
కృత్వా ప్రదక్షిణం యత్నాదుపస్థాయ చ భాస్కరం।
సమీపస్థం మద్రరాజమారోహ త్వమథాబ్రవీత్॥ 8-30-10 (56353) 
తతః కర్ణస్య దుర్ధర్షం స్యందనప్రవరం మహత్।
ఆరురోహ మహాతేజాః శల్యః సింహ ఇవాచలం॥ 8-30-11 (56354) 
తతః శల్యాశ్రితం దృష్ట్వా కర్ణః స్వం రథముత్తమం।
అధ్యతిష్ఠద్యథాఽంభోదం విద్యుత్వంతం దివాకరః॥ 8-30-12 (56355) 
తావేకరథమారూఢావాదిత్యాగ్నిసమత్విషౌ।
అభ్రాజేతాం యథా మేఘం సూర్యాగ్నీ సహితౌ దివి॥ 8-30-13 (56356) 
సంస్తూయమానౌ తౌ వీరౌ తదాస్తాం ద్యుతిమత్తమౌ।
ఋత్విక్సదస్యైరింద్రాగ్నీ స్తూయమానావివాధ్యరే॥ 8-30-14 (56357) 
స శల్యసంగృహీతాశ్వే రథే కర్ణః స్థితో బభౌ।
ధనుర్విష్ఫారయన్ఘోరం పరివేషీవ భాస్కరః॥ 8-30-15 (56358) 
ఆస్థితః స రథశ్రేష్ఠం కర్ణః శరగభస్తిమాన్।
ప్రబభౌ పురుషవ్యాఘ్రో మందరస్థ ఇవాంశుమాన్॥ 8-30-16 (56359) 
తం రథస్థం మహాబాహుం యుద్వాయామితతేజసం।
దుర్యోధనస్తు రాధేయమిదం వచనమబ్రవీత్॥ 8-30-17 (56360) 
అకృతం ద్రోణభీష్మాభ్యాం దుష్కరం కర్మ సంయుగే।
కురుష్వాధిరథే వీర మిషతాం సర్వధన్వినాం॥ 8-30-18 (56361) 
మనోగతం మమ హ్యాసీద్భీష్మద్రోణౌ మహారథౌ।
అర్జునం భీమసేనం చ నిహంతారావితి ధ్రువం॥ 8-30-19 (56362) 
తాభ్యాం యదకృతం వీర వీరకర్మ మహామృధే।
తత్కర్మ కురు రాధేయ వజ్రపాణిరివాపరః॥ 8-30-20 (56363) 
గృహాణ ధర్మరాజం వా జహి వా త్వం ధనంజయం।
భీమసేనం చ రాధేయ మాద్రీపుత్రౌ యమావపి॥ 8-30-21 (56364) 
జయశ్చ తేఽస్తు భద్రం తే ప్రయాహి పురుషర్షభ।
పాండుపుత్రస్య సైన్యాని కురు సర్వాణి భస్మసాత్॥ 8-30-22 (56365) 
తతస్తూర్యసహస్రాణి భేరీణామయుతాని చ।
వాద్యమానాన్యరోచంత మేఘశబ్దో యథా దివి॥ 8-30-23 (56366) 
ప్రతిగృహ్య తు తద్వాక్యం రథస్థో రథరుత్తమః।
అభ్యభాషత రాధేయః శల్యం యుద్ధవిశారదం॥ 8-30-24 (56367) 
చోదయాశ్వాన్మహాబాహో యావద్వన్మి ధనంజయం।
భీమసేనం యమౌ చోభౌ రాజానం చ యుధిష్ఠిరం॥ 8-30-25 (56368) 
అద్య పశ్యతు మే శల్య బాహువీర్యం ధనంజయః।
అస్యతః కంకపత్రాణాం సహస్రాణి శతాని చ॥ 8-30-26 (56369) 
అద్య క్షేప్స్యాంయహం శల్య శరాన్పరమతేజనాన్।
పాండవానాం వినాశాయ దుర్యోధనజయాయ చ॥ 8-30-27 (56370) 
సంజయ ఉవాచ। 8-30-28x (4912) 
ఏతచ్ఛ్రుత్వా వచస్తస్య శల్యః కర్ణం వచోఽబ్రవీత్।
కథం ను తాన్మహావీర్యాన్పాండవానవమన్యసే॥ 8-30-28 (56371) 
సర్వాస్త్రజ్ఞాన్మహేష్వాసాన్సర్వానేన మహాబలాన్।
అనివర్తినో మహాభాగానజయ్యాన్సత్యవిక్రమాన్। 
అపి సంజనయేయుర్యే భయం సాక్షాచ్ఛతక్రతోః॥  8-30-29 (56372) 
యదా శ్రోష్యసి నిర్ఘోషం విస్ఫూర్జితమివాశనేః।
రాధేయ పార్థధనుషస్తదా నైవం వదిష్యసి॥ 8-30-30 (56373) 
యదా ద్రక్ష్యసి భీమేన కుంజరానీకమాహవే।
విశీర్ణదంతం నిహతం తదా నైవం వదిష్యసి॥ 8-30-31 (56374) 
యదా ద్రక్ష్యసి సంగ్రామే ధర్మపుత్రం యమౌ తథా।
శితైః పృషత్కైః కుర్వాణానభ్రచ్ఛాయామివాంబరే॥ 8-30-32 (56375) 
అస్యతః క్షిణ్వతశ్చారీఁల్లఘుహస్తాందురాసదాన్।
పార్థివాగపి చాన్యాంస్త్వం తదా నైవం వదిష్యసి॥ 8-30-33 (56376) 
సంజయ ఉవాచ। 8-30-34x (4913) 
అనాదృత్య తు తద్వాక్యం మద్రరాజే భాషితం।
ద్రక్ష్యస్యద్యేత్యవోచత్తం శల్యం కర్ణో జనేశ్వర॥ ॥ 8-30-34 (56377) 
 
ఇతి శ్రీమన్మహాభారతే కర్ణపర్వణి త్రింశోఽధ్యాయః॥ 30 ॥

Mahabharata - Karna Parva - Chapter Footnotes

8-30-2 హరిహయైరింద్రతురగైర్యుక్తం రథం॥ 8-30-4 అధ్యుషితే ప్రాతఃకాలే॥ 8-30-30 త్రింశోఽధ్యాయః॥





కర్ణపర్వ - అధ్యాయ 031

॥ శ్రీః ॥

8.31. అధ్యాయః 031 

Mahabharata - Karna Parva - Chapter Topics

కర్ణస్య రణప్రయాణకాలే దుర్నిమిత్తప్రాదుర్భావః॥ 1 ॥ కర్ణేనాత్మశ్లాఘనపూర్వకం పార్థవధే ప్రతిజ్ఞాతే తదసహమానేన శల్యేనార్జునప్రశంసనపూర్వకం కర్ణోపాలంభః॥ 2 ॥

Mahabharata - Karna Parva - Chapter Text

8-31-0 (56378) 
సంజయ ఉవాచ। 8-31-0x (4914) 
దృష్ట్వా కర్ణం మహావీర్యం యుయుత్సం సమవస్థితం।
చుక్రుశుః కురవః సర్వే హృష్టరూపాః సమంతతః॥ 8-31-1 (56379) 
తతో దుందుభినిర్ఘోషైర్భేరీణాం నినదేన చ।
కోణశబ్దైశ్చ వివిధైర్గర్జితైశ్చ తరస్వినాం। 
నిర్యయుస్తావకాః సర్వే మృత్యుం కృత్వా నివర్తనం॥  8-31-2 (56380) 
ప్రయాతే తు తతః కర్ణే రథేషు మదితేషు చ।
చచాల చ మహీ సర్వా రరాస చ సువిస్వరం॥ 8-31-3 (56381) 
నిఃసరంతో వ్యదృశ్యంత సూర్యాత్సప్త మహాగ్రహాః॥  8-31-4 (56382) 
ఉల్కాపాతాశ్చ సంజజ్ఞుర్దిగ్దాహాశ్చైవ దారుణాః।
తథాఽశన్యశ్చ సంపేతుర్వవుర్వాతాశ్చ భైరవాః॥ 8-31-5 (56383) 
మృగపక్షిగణాశ్చైవ పృతనాం బహుశస్తవ।
అపసవ్యం తదా చక్రుర్వేదయంతో మహాభయం॥ 8-31-6 (56384) 
ప్రస్థితస్య చ కర్ణస్య నిపేతుస్తురగా భువి।
అస్థివర్షం చ పతితమంతరిక్షాద్భయానకం॥ 8-31-7 (56385) 
జజ్వలుశ్చైవ శస్త్రాణి ధ్వజాశ్చైవ చకంపిరే।
అశ్రూణి చ వ్యముంచంత వాహనాని విశాంపతే॥ 8-31-8 (56386) 
ఏతే చాన్యే చ బహవ ఉత్పాతాస్తత్ర మారిష।
సముత్పేతుర్వినాశాయ కౌరవాణాం సుదారుణాః॥ 8-31-9 (56387) 
న చ తాన్గణయామాసుః సర్వే దైవేన మోహితాః।
ప్రస్థితం సూతపుత్రం చ జయేత్సూచుర్నరాధిపాః॥ 8-31-10 (56388) 
`శల్యేన సహితం దృష్ట్వా కర్ణమాహవశోభినం'।
నిర్జితాన్పాండవాంశ్చైవ మేనిరే తత్ర కౌరవాః॥ 8-31-11 (56389) 
తతో రథస్థః పరవీరహంతా
భీష్మద్రోణవతివీర్యౌ సమీక్ష్య। 
సముజ్జ్వలన్భాస్కరపావకాభో
వైకర్తనోఽసౌ రథకుంజరో వృషా॥  8-31-12 (56390) 
అలం మనుష్యస్య సుఖాయ వర్తితుం
తథాహి యుద్వే నిహతః పరైర్గురుః॥  8-31-20 (56398) 
హుతాశనాదిత్యసమానతేజసం
పరాక్రమే విష్ణుపురందరోపమం॥ 
నయే బ-హస్పత్యుశనఃసమం సదా
న చైనమస్త్రం తదుపాస్త దుఃసహం॥  8-31-21 (56399) 
సంప్రాక్రుష్టే రుదితస్త్రీకుమారే
పరాభూతే పౌరుషే ధార్తరాష్ట్రే। 
కృత్యం మయా నాద్య జానామి శల్య
ప్రయాహి తస్మాద్ద్విషతామనీకం॥  8-31-22 (56400) 
స యత్ర రాజా పాండవః సత్యసంధో
వ్యవస్థితో భీమసేనార్జునౌ చ। 
స వాసుదేవః సాత్యకిః సృంజయాశ్చ
యమౌ చ కస్తాన్విషహేన్మదన్యః॥  8-31-23 (56401) 
తస్మాత్క్షిప్రం మద్రపతే ప్రయాహి
రణే పాంచాలాన్పాండవాన్సృంజయాంశ్చ। 
తాన్వా హనిష్యామి సమేత్య సంఖ్యే
యాస్యామి వా ద్రోణముఖో యమాయ॥  8-31-24 (56402) 
న త్వేవాహం న గమిష్యామి మధ్యే
తేషాం శూరాణామితి శల్యాద్య విద్వి। 
మిత్రద్రోహో మర్షణీయో న మేఽయం
త్యక్త్వా ప్రాణాననుయాస్యామి ద్రోణం॥  8-31-25 (56403) 
ప్రాజ్ఞస్య మూఢస్య చ జీవితాంతే
నాస్తి ప్రమోక్షోఽంతకసన్నిభస్య। 
అతో విద్వన్నభియోత్స్యామి పార్థం
దిష్టం న శక్యం వ్యతివర్తితుం వై॥  8-31-26 (56404) 
కల్యాణవృత్తః సతతం హి రాజా
వైచిత్రవీర్యస్య సుతో మమాసీత్। 
తస్యార్థసిద్వ్యర్థమహం త్యజామి
ప్రియాన్భోగాందుస్త్యజం జీవితం చ॥  8-31-27 (56405) 
వైయాఘ్రచర్మాణమకూజనాక్షం
హైమం త్రికోశం రజతత్రివేణుం। 
రథప్రబర్హం తురగప్రబార్హై--
ర్యుక్తం ప్రాదాన్మహ్యమిమం హి రామః॥  8-31-28 (56406) 
ధనూంషి చిత్రాణి నిరీక్ష్య శల్య
ధ్వజాన్గదాః సాయకాంశ్చోగ్రరూపాన్। 
అసిం చ దీప్తం పరమాయుధం చ
శంఖం చ శుభ్రం స్వనవంతముగ్రం॥  8-31-29 (56407) 
పతాకినం వజ్రనిపాతనిః స్వనం
సితాశ్వయుక్తం శుభతూణశోభితం। 
ఇమం సమాస్థాయ రథర్షభం రణే
దృఢం హనిష్యాంయహమర్జునం బలాత్॥  8-31-30 (56408) 
తం చేన్మృత్యుః సర్వహరోఽభిరక్షే--
త్సదాఽప్రమత్తః సమరే పాండుపుత్రం। 
తం వా హనిష్యామి రణే సమేత్య
యాస్యామి వా ద్రోణముఖో యమాయ॥  8-31-31 (56409) 
యమవరుణకుబేరవాసవా వా
యది యుగపత్సగణా మహాహవే। 
జుగుపురిహ సమేత్య ఫల్గునం
కిము బహునా సహ తైర్జయామి తం॥  8-31-32 (56410) 
సంజయ ఉవాచ। 8-31-33x (4915) 
ఇతి రణరభసస్య కత్థత--
స్తదుపనిశంయ వచః స మద్రరాట్। 
అవహసదవమన్య వీర్యవాన్
ప్రతిషిషిధే చ జగాద చోత్తరం॥  8-31-33 (56411) 
శల్య ఉవాచ। 8-31-34x (4916) 
విరమ విరమ కర్ణ కత్థనా--
దతిరభసోఽప్యతివాచముక్తవాన్। 
క్వ చ హి నరవరో ధనంజయః
క్వ పునరిహ త్వమహో నరాధమః॥  8-31-34 (56412) 
యదుసదనముపేంద్రపాలితం
త్రిదివమివామరరాజరక్షితం। 
ప్రసభమతివిలోడ్య కో హరే--
త్పురుషవరావరజామృతేఽర్జునాత్॥  8-31-35 (56413) 
త్రిభువనసృజమీశ్వరేశ్వరం
క ఇహ పుమాన్భవమాహ్వయేద్యుధి। 
మృగవధకలహే ఋతేఽర్జునాత్
సురపతివీర్యసమప్రభావతః॥  8-31-36 (56414) 
అసురసురమహోరగాన్నరాన్
గరుడపిశాచసయక్షరాక్షసాన్। 
ఇషుభిరజయదగ్నిగౌరవాత్
స్వభిలషితం చ హవిర్దదౌ జయః॥  8-31-37 (56415) 
స్మరసి నను యదా పరైర్హృతః
సహధృతరాష్ట్రసుతో విమోక్షితః। 
అధిరథజ నరోత్తమైర్యుతాన్
కురుషు బహూన్వినిహత్య తానరీన్॥  8-31-38 (56416) 
ప్రథమమపి పలాయితే త్వయి
ప్రియకలహా ధృతరాష్ట్రసూనవః। 
స్మరసి నను యదా ప్రమోచితాః
ఖచరగణానవజిత్య పాండవైః॥  8-31-39 (56417) 
సముదితబలవాహనాః పునః
పురుషవరేణ జితాః స్థ గోగ్రహే। 
సగురుగురుసుతాః సభీష్మకాః
కిము న జితః స తదా త్వయాఽర్జునః॥  8-31-40 (56418) 
ఇదమపరముపస్థితం పున--
స్తవ నిధనాయ సుయుద్వమద్య వై। 
యది న రిపుభయాత్పలాయసే
సమరగతోఽద్య హతోఽసి సూతజ॥  8-31-41 (56419) 
సంజయ ఉవాచ। 8-31-42x (4917) 
ఇతి బహుపరుషం ప్రభాషతి
ప్రమనసి మద్రపతౌ రిపుస్తవం। 
భృశమభిరుషితః సరంతపః
కురుపృతనాపతిరాహ మద్రపం॥  8-31-42 (56420) 
కర్ణ ఉవాచ। 8-31-43x (4918) 
భవతు భవతు కిం వికత్థసే
నను మర్మ తస్య హి యుద్ధముద్యతం। 
యది స జయతి మామిహాహవే
తత ఇదమస్తు సుకత్థితం తవ॥  8-31-43 (56421) 
సంజయ ఉవాచ। 8-31-44x (4919) 
ఏవమస్త్వితి మద్రేశ ఉక్త్వా నోత్తరముక్తవాన్।
యాహి శల్యేతి చాప్యేనం కంర్ణః ప్రాహ యుయుత్సయా॥ 8-31-44 (56422) 
స రథః ప్రయయౌ శత్రూన్నిఘ్నతః శల్యసారథిః।
నిఘ్నన్నమిత్రాన్సమరే తమోఘ్నః సవితా యథా॥ 8-31-45 (56423) 
తతః ప్రాయాత్ప్రీతిమాన్వై రథేన
వైయాఘ్రేణ శ్వేతయుజాఽథ కర్ణః। 
స చాలోక్య ధ్వజినీం పాండవానాం
ధనంజయం త్వరయా పర్యపృచ్ఛత్॥ ॥  8-31-46 (56424) 
 
ఇతి శ్రీమన్మహాభారతే కర్ణపర్వణి ఏకత్రింశోఽధ్యాయః॥ 31 ॥

Mahabharata - Karna Parva - Chapter Footnotes

8-31-2 తరస్వినామశ్వాదీనాం॥ 8-31-3 రరాస శబ్దం చకార॥ 8-31-4 నిఃసరంతో యుద్ధార్థమితి శేషః। సూర్యాత్సూర్యమారభ్య। సూర్యాదయోఽన్యోన్యం యుధ్యంతీత్యర్థః॥ 8-31-12 భీష్మద్రోణౌ అతిక్రాంతం వీర్యం యయోస్తావతివీర్యౌ సమీక్ష్య స్వకృత్యమాలోచ్య జగాదేత్యుత్తరేణాన్వయః॥ 8-31-16 8-31-18 ఆతురాన్ ఆసన్నమృత్యూన్॥ 8-31-19 భావxxxxxమాతి నిశ్చయం॥ 8-31-20 అస్త్రాదీని మనుష్యస్య సుఖాయxxxxxxగితి సంబంధః॥ 8-31-21 ఉపాస్త ఉపాతిష్ఠత। త్రాతుమిxxxxxx అస్త్రాది॥ 8-31-25 తేషాం భీష్మాదీనాం మధ్యే న గమిష్యామీతి న అపితు గమిష్యాంయేవేత్యర్థః। సంగ్రామాత్పలాయనే హి మిత్రస్య దుర్యోధనస్య ద్రోహః కృతః స్యాత్తచ్చాసహ్యం॥ 8-31-26 జీవితాంతే ఆయుషః సమాప్తౌ ప్రమోక్షో మృత్యునివర్తనం॥ 8-31-28 వైయాఘ్రచర్మాణం వ్యాఘ్రచర్మపరివృతం॥ 8-31-33 రణరభసస్య రణోత్కటస్య॥ 8-31-34 అతిరభసోఽపి త్వం అతివాచం స్వసామర్థ్యాదధికాం॥ 8-31-35 పురుషవరస్య కృష్ణస్యావరజాం కనీయసీం సుభద్రాం॥ 8-31-39 ఖచరగణాన్ గంధర్వాన్॥ 8-31-46 శ్వేతయుజా శ్వేతాశ్వయుజా॥ 8-31-31 ఏకత్రింశోఽధ్యాయః॥





కర్ణపర్వ - అధ్యాయ 032

॥ శ్రీః ॥

8.32. అధ్యాయః 032 

Mahabharata - Karna Parva - Chapter Topics

కర్ణేన స్వస్యార్జునప్రదర్శకాయ తదభిమతపారితోషికప్రదానప్రతిజ్ఞానం॥ 1 ॥

Mahabharata - Karna Parva - Chapter Text

8-32-0 (56425) 
సంజయ ఉవాచ। 8-32-0x (4920) 
ప్రయత్నేన తదా కర్ణో హర్షయన్వాహినీం తవ।
ఏకైకం సమరే దృష్ట్వా పాండవం పర్యపృచ్ఛత॥ 8-32-1 (56426) 
యో మమాద్య మహాత్మానం దర్శయేచ్ఛ్వేతవాహనం।
తస్మై దద్యామభిప్రేతం ధనం యన్మనసేచ్ఛతి॥ 8-32-2 (56427) 
న చేత్తదభిమన్యేత తస్మై దద్యామహం పునః।
శకటం రత్నసంపూర్ణం యో మే బ్రూయాద్వనంజయం॥ 8-32-3 (56428) 
న చేత్తదభిమన్యేత పురుషోఽర్జునదర్శివాన్।
శతం దద్యాం గవాం తస్మై నైత్యకం కాంస్యదోహనం॥ 8-32-4 (56429) 
శతం గ్రామవరాంశ్చైవ దద్యామర్జునదర్శినే।
తథా తస్మై పునర్దద్యాం శ్వేతమశ్వతరీరథం। 
యుక్తమంజనకేశీభిర్యో మే బ్రూయాద్వనంజయం॥  8-32-5 (56430) 
న చేత్తదభిమన్యేత పురుషోఽర్జునదర్శివాన్।
అన్యం వాఽస్మై పునర్దద్యాం సౌవర్ణం హస్తిషంగవం॥ 8-32-6 (56431) 
తథాప్యస్మై పునర్దద్యాం స్త్రీణాం శతమలంకృతం।
శ్యామానాం నిష్కకంఠీనాం గీతవాద్యవిపశ్చితాం॥ 8-32-7 (56432) 
న చేత్తదభిమన్యేత పురుషోఽర్జునదర్శివాన్।
తస్మై దద్యాం శతం నాగాఞ్శతం గ్రామాఞ్శతం రథాన్॥ 8-32-8 (56433) 
సువర్ణస్య చ ముఖ్యస్య హయాగ్ర్యాణాం శతం శతాన్।
ఋద్వ్యా గుణైః సుదాంతాంశ్చ ధుర్యవాహాన్సుశిక్షితాన్॥ 8-32-9 (56434) 
తథా సువర్ణశృంగీణాం గోధేనూనాం చతుఃశతం।
దద్యాం తస్మై సవత్సానాం యో మే బ్రూయాద్వనంజయం॥ 8-32-10 (56435) 
న చేత్తదభిమన్యేత పురుషోఽర్జునదర్శివాన్।
అన్యదస్మై వరం దద్యాం శ్వేతాన్పంచశతాన్హయాన్॥ 8-32-11 (56436) 
హేమభాండపరిచ్ఛన్నాన్సుమృష్టమణిభూషణాన్।
సుదాంతానపి చైవాహం దద్యామష్టాదశాపరాన్॥ 8-32-12 (56437) 
రథం చ శుభ్రం సౌవర్ణం దద్యాం తస్మై స్వలంకృతం।
యుక్తం పరమకాంభోజైర్యో మే బ్రూయాద్వనంజయం॥ 8-32-13 (56438) 
న చేత్తదభిమన్యేత పురుషోఽర్జునదర్శివాన్।
అన్యదస్మై వరం దద్యాం కుంజరాణాం శతాని షట్॥ 8-32-14 (56439) 
కాంచనైర్వివిధైర్భాండైరాచ్ఛన్నాన్హేమమాలినః।
ఉత్పన్నానపరాంతేషు వినీతాన్హస్తిశిక్షకైః॥ 8-32-15 (56440) 
న చేత్తదభిమన్యేత పురుషోఽర్జునదర్శివాన్।
అన్యదస్మై వరం దద్యాం వైశ్యగ్రామాంశ్చతుర్దశ॥ 8-32-16 (56441) 
సుస్ఫీతాంధనసంయుక్తాన్ప్రత్యాసన్నవనోదకాన్।
అకుతోభయాన్సుసంపన్నాన్రాజభోజ్యాంశ్చతుర్దశ॥ 8-32-17 (56442) 
దాసీనాం నిష్కకంఠీనాం మాగధీనాం శతం తథా।
ప్రత్యగ్రవయసాం దద్యాం యో మే బ్రూయాద్ధనంజయం॥ 8-32-18 (56443) 
న చేత్తదభిమన్యేత పురుషోఽర్జునదర్శివాన్।
అన్యం తస్మై వరం దద్యాం యమసౌ కామయేత్స్వయం॥ 8-32-19 (56444) 
పుత్రదారాన్విహాయైవ యదన్యద్విత్తమస్తి మే।
తచ్చ తస్మై పునర్దద్యాం యద్యచ్చ మనసేచ్ఛతి॥ 8-32-20 (56445) 
హత్వా చ సహితౌ కృష్ణౌ తయోర్విత్తాని సర్వశః।
తస్మై దద్యామహం యో మే ప్రబ్రూయాత్కేశవార్జునౌ॥ 8-32-21 (56446) 
సంజయ ఉవాచ। 8-32-22x (4921) 
ఏతా వాచః సుబహుశః కర్ణ ఉచ్చారయన్యుధి।
దధ్మౌ సాగరసంభూతం సుస్వరం శంఖముత్తమం॥ 8-32-22 (56447) 
తా వాచః సూతపుత్రస్య తథా యుక్తా నిశంయ తు।
దుర్యోధనో మహారాజ సంహృష్టః సానుజోఽభవత్॥ 8-32-23 (56448) 
తతో దుందుభినిర్ఘోషో మృదంగానాం చ సర్వశా।
సింహనాదః సవాదిత్రః కుంచరాణాం చ నిఃస్వనః॥ 8-32-24 (56449) 
ప్రాదురాసీత్తదా రాజంస్త్వత్సైన్యే పురుషర్షభ।
యోధానాం సంప్రహృష్టానాం తథా సమభవత్స్వనః॥ 8-32-25 (56450) 
తథా ప్రహృష్టే సైన్యే తం ప్లువమానం మహారథం।
వికత్థమానం చ తదా రాధేయమరికర్శనం। 
మద్రరాజః ప్రహస్యేదం వచనం ప్రత్యభాషత॥ ॥  8-32-26 (56451) 
 
ఇతి శ్రీమన్మహాభారతే కర్ణపర్వణి ద్వాత్రింశోఽధ్యాయః॥ 32 ॥

Mahabharata - Karna Parva - Chapter Footnotes

8-32-3 అభిమన్యేత అల్పమిత్యవజానీత॥ 8-32-5 అంజనకేశీభిః కృష్ణకేశీభిరశ్వతరీభిర్యువతీభిర్వా యుక్తం॥ 8-32-6 హస్తిషంగవం హస్తిషట్కం షట్రత్వే షంగవజిత్యనేన షంగవచ్ప్రత్యయః। హస్తిషంగవమిచ్ఛంతి వీరాః షట్కే చ దంతినామితి ప్రాంచః। అన్యం వా సౌవర్ణరథమితి శేషః। హస్తితుల్యాః షట్ గావ ఉక్షాణో యస్మిన్ తం। షట్హస్తిన ఏవ గోవత్ వోఢారో యస్య తాదృశం॥ 8-32-7 శ్యామానామప్రజాతానాం। నిష్కమురోభూషణం॥ 8-32-9 శతంశతాందశసహస్రాణి। ఋద్వ్యా పుష్ట్యా। సుదాంతాన్ వినీతాన్। ధుర్యవాహాన్ రథోద్వహనక్షమాన్॥ 8-32-12 భాండమాభరణం॥ 8-32-15 అపరాంతేషు పశ్చిమకచ్ఛేషు॥ 8-32-18 ప్రత్యగ్రవయసామభినవయౌవనానాం॥ 8-32-26 ప్లవమానం ప్రయాంతం॥ 8-32-32 ద్వాత్రింశోఽధ్యాయః॥





కర్ణపర్వ - అధ్యాయ 033

॥ శ్రీః ॥

8.33. అధ్యాయః 033 

Mahabharata - Karna Parva - Chapter Topics

కర్ణగర్వోక్తిమసహమానేన శల్యేన తద్గ్రర్హణం॥ 1 ॥

Mahabharata - Karna Parva - Chapter Text

8-33-0 (56452) 
శల్య ఉవాచ। 8-33-0x (4922) 
మా సూతపుత్ర మన్యేత(థాః) సౌవర్ణం హస్తిషంగవం।
ప్రయచ్ఛసి ముధైవ త్వం ద్రక్ష్యస్యద్య ధనంజయం॥ 8-33-1 (56453) 
మా సూతపుత్ర దానేన సౌవర్ణం హస్తిషంగవం।
ప్రయచ్ఛ పురుషాయాద్య ద్రక్ష్యసి త్వం ధనంజయం॥ 8-33-2 (56454) 
బలేన మత్తస్త్యజసి వసు వైశ్రవణో యథా।
అయత్నేనైవ రాధేయ ద్రష్టాస్యద్య ధనంజయం॥ 8-33-3 (56455) 
పురా సృజసి యచ్చాపి విత్తం బహు చ మూఢవత్।
అపాత్రదానాద్యే దోషాస్తాన్మోహాన్నావబుధ్యసే॥ 8-33-4 (56456) 
యత్ప్రవేదయసే విత్తం బహు తేన ఖలు త్వయా।
శక్యం బహువిధైర్యజ్ఞైర్యష్టుం సూత యజస్వ తైః॥ 8-33-5 (56457) 
యచ్చ ప్రార్థయసే హంతుం కృష్ణౌ మోహాద్వృథైవ తత్।
న హి శుశ్రుమ సంమర్దే క్రోష్ట్రా సింహౌ నిపాతితౌ॥ 8-33-6 (56458) 
అప్రార్థితం ప్రార్థయసే సుహృదో న హి సంతి తే।
యే త్వాం నివారయంత్యాశు ప్రపతంతం హుతాశనే॥ 8-33-7 (56459) 
కార్యాకార్యం న జానీషే కాలపక్కోఽస్యసంశయం।
బహ్వబద్ధమకర్ణీయం కో హి బ్రూయాజ్జిజీవిషుః॥ 8-33-8 (56460) 
సముద్రతరణం దోర్భ్యాం కంఠే బద్ధ్వా యథా శిలాం।
గిర్యగ్రాద్వా నిపతనం తాదృక్త్వ చికీర్షితం॥ 8-33-9 (56461) 
సహితః సర్వయోధైస్త్వం వ్యూఢానీకైః సురక్షితః।
ధనంజయేన యుధ్యస్వ శ్రేయశ్చేత్ప్రాప్తుమిచ్ఛసి॥ 8-33-10 (56462) 
హితార్థం ధార్తరాష్ట్రస్య బ్రవీమి త్వాం న హింసయా।
శ్రద్ధస్వేదం మయా ప్రోక్తం యది తేఽస్తి జిజీవిషా॥ 8-33-11 (56463) 
కర్ణ ఉవాచ। 8-33-12x (4923) 
స్వబాహువీర్యమాశ్రిత్య ప్రార్థయాంయర్జునం రణే।
త్వం తు మిత్రముఖః శత్రుర్మాం భీషయితుమిచ్ఛసి॥ 8-33-12 (56464) 
న మామస్మాదభిప్రాయాత్కశ్చిదద్య నివర్తయేత్।
అపీంద్రో వజ్రముద్యంయ కిము మర్త్యః కథంచన॥ 8-33-13 (56465) 
సంజయ ఉవాచ। 8-33-14x (4924) 
ఇతి కర్ణస్య వాక్యాంతే శల్యః ప్రాహోత్తరం వచః।
చుకోపయిషురత్యర్థం కర్ణం మద్రేశ్వరః పునః॥ 8-33-14 (56466) 
యదా వై త్వాం ఫల్గునబాహువేగా--
జ్జ్యాచోదితా వేగవంతోఽగ్నికల్పాః। 
అన్వేతారః కంకపత్రాః శితాగ్రా--
స్త్యక్ష్యత్యేషా స్వాం తదా కర్ణ బుద్ధిః॥  8-33-15 (56467) 
యదా దిర్వ్య ధనురాదాయ పార్థః
ప్రతాపయన్పృతనాం సవ్యసాచీ। 
త్వాం మర్దయిష్యత్యసుఖైః పృషత్కై--
స్తదాపృచ్ఛాం త్యక్ష్యసే పాండవస్య॥  8-33-16 (56468) 
బాలశ్చంద్రం మాతురంకే శయానో
యథా కశ్చిత్ప్రార్థయతేఽపహర్తుం। 
తద్వన్మోహాద్దయోతామానం రథస్థం
జేతుం పార్థం కాంక్షసే సూతపుత్ర॥  8-33-17 (56469) 
హరాదస్త్రం తీక్ష్ణధారం యథాఽద్య
సర్వాణి గాత్రాణి నికర్షసి త్వం। 
సుతీక్ష్ణశస్త్రోపమకర్మణేహ
యుయుత్ససే ఫల్గునేనాద్య కర్ణ॥  8-33-18 (56470) 
హన్యాదసిం తీక్ష్ణధారం యథాఽతః
సుతేజనం నిహితం వై పృథివ్యాం। 
తథా ఖనస్యద్య శితాన్పృషత్కా--
న్యథార్థయస్యర్జునేనేహ యుద్ధం॥  8-33-19 (56471) 
త్రిశూలమాశ్లిష్య సుతీక్ష్ణధారం
సర్వాణి గాత్రాణి విఘర్షసి త్వం। 
సుతీక్ష్ణధారోపమకర్మణా త్వం
యుయుత్ససే యోఽర్జునేనాద్య కర్ణ॥  8-33-20 (56472) 
క్రుద్ధం సింహం కేసరిణం బృహంతం
బాలో మూఢః క్షుద్రమృగస్తరస్వీ। 
సమాహ్వయేద్వృష్టముపేత్య యోద్ధుం
తథా త్వమద్యాహ్వయసే హి పార్థం॥  8-33-21 (56473) 
మా సూతపుత్రాహ్వయ రాజపుత్రం
మహావీర్యం కేసరిణం యథైవ। 
వనే శృగాలః పిశితేన తృప్తః
పార్థం సమాసాద్య వినంక్ష్యసి త్వం॥  8-33-22 (56474) 
ఈషాదంతం మహానాగం ప్రభిన్నకరటాముఖం।
శశకో హయసే యుద్వే కర్ణ పార్థం ధనంజయం॥ 8-33-23 (56475) 
విలస్థం కృష్ణసర్పం త్వం జాల్యాత్కాష్ఠేన విధ్యసి।
మహావిషం పూర్ణకోపం యత్పార్థం యోద్వుమిచ్ఛసి॥ 8-33-24 (56476) 
సింహం కేసరిణం క్రుద్ధమభిక్రంయాభినర్దసే।
శృగాల ఇవ మూఢస్త్వం నృసింహం కర్ణ పాండవం॥ 8-33-25 (56477) 
సుపర్ణం పతగశ్రేష్ఠం వైనతేయం తరస్వినం।
స్వగేవాహ్వయసే పార్థం తథా కర్ణం ధనంజయం॥ 8-33-26 (56478) 
సర్వాంభసాం నిధిం భీమం మూర్తిమంతం ఝషాకులం।
చంద్రోదయే వివర్ధంతమప్లువస్త్వం తితీర్షసి॥ 8-33-27 (56479) 
ఋషభం దుందుభిగ్రీవం తీక్ష్ణశృంగం ప్రహారిణం।
వత్స ఆహ్వయసే యుద్వే కర్ణ పార్థం ధనంజయం॥ 8-33-28 (56480) 
మహామేఘం మహాఘోషం దర్దురః ప్రతినర్దసి।
బాణతోయప్రదం కాలే నరపర్జన్యమర్జునం॥ 8-33-29 (56481) 
యథా చ శ్వా గృహస్థస్తు వ్యాఘ్రం వనగతం భషేత్।
తథా త్వం భషసే కర్ణ నరవ్యాఘ్రం ధనంజయం॥ 8-33-30 (56482) 
శృగాలో హి వనే కర్ణ శశైః పరివృతో వసన్।
మన్యతే సింహమాత్మానం యావత్సింహం న పశ్యతి॥ 8-33-31 (56483) 
తథా త్వమపి రాధేయ సింహమాత్మానమిచ్ఛసి।
అపశ్యఞ్శత్రుదమనం నరసింహం రణేఽర్జునం॥ 8-33-32 (56484) 
వ్యాఘ్రం త్వం మన్యసేఽఽత్మానం యావత్కృష్ణౌ న పశ్యసి।
సమాస్థితావేకరథే సూర్యాచంద్రమసావివ॥ 8-33-33 (56485) 
యావద్గ్రాండీవఘోషం త్వం న శృణోషి మహాహవే।
తావదేవ త్వయా కర్ణ శక్యం వక్తుం యథేచ్ఛసి॥ 8-33-34 (56486) 
రథశంఖధనుఃశబ్దైర్నాదయంతం దిశో దశ।
నర్దంతమివ శార్దూలం దృష్ట్వా క్రోష్టా భవిష్యసి॥ 8-33-35 (56487) 
నిత్యమేవ శృగాలస్త్వం నిత్యం సింహో ధనంజయః।
వీరప్రద్వేషణాన్మూఢ తస్మాత్క్రోష్టేవ లక్ష్యసే॥ 8-33-36 (56488) 
యథాఽఽఖుః స్యాద్విడాలశ్చ శ్వా వ్యాఘ్రశ్చ బలాబలే।
యథా శృగాలః సింహశ్చ యథా చ శశకుంజరౌ॥ 8-33-37 (56489) 
యథాఽనృతం చ సత్యం చ యథా చాపి విషామృతే।
తథా త్వమపి పార్థశ్చ ప్రఖ్యాతావాత్మకర్మభిః॥ ॥ 8-33-38 (56490) 
 
ఇతి శ్రీమన్మహాభారతే కర్ణపర్వణి త్రయస్త్రింశోఽధ్యాయః॥ 33 ॥

Mahabharata - Karna Parva - Chapter Footnotes

8-33-3 వసు విత్తం। ద్రష్టాసి ద్రక్ష్యసి॥ 8-33-8 అబద్ధం అనర్థకం। అకర్ణీయం అనాకర్ణనీయం॥ 8-33-10 సహితో యుధ్యస్వ నత్వేకాకీ॥ 8-33-27 ఝషైర్మీనైరాకులం పూర్ణం। అప్లవః బాహుభ్యామిత్యర్థః॥ 8-33-28 దుర్ందుభిగ్నీవం దుందుభిఖనకంఠం॥ 8-33-33 త్రయస్త్రింశోఽధ్యాయః॥





కర్ణపర్వ - అధ్యాయ 034

॥ శ్రీః ॥

8.34. అధ్యాయః 034 

Mahabharata - Karna Parva - Chapter Topics

కర్ణేన మర్మోద్ధాటనపూర్వకం శల్యగర్హణం॥ 1 ॥

Mahabharata - Karna Parva - Chapter Text

8-34-0 (56491) 
సంజయ ఉవాచ। 8-34-0x (4925) 
అధిక్షిప్తస్తు రాధేయః శల్యేనామితతేజసా।
శల్యమాహ సుసంక్రుద్ధో వాక్శల్యమవధారయన్॥ 8-34-1 (56492) 
కర్ణ ఉవాచ। 8-34-2x (4926) 
గుణాన్గుణవతాం శల్య గుణవాన్వేత్తి నాగుణః।
త్వం తు నిత్యం గుణైర్హీనః కిం జ్ఞాస్యసి గుణాగుణాన్॥ 8-34-2 (56493) 
అర్జునస్య మహాస్త్రాణి క్రోధం వీర్యం ధనుః శరాన్।
అహం శల్యాభిజానామి న త్వం జానాసి తత్తథా॥ 8-34-3 (56494) 
తథా కృష్ణస్య మాహాత్ంయమృషభస్య మహీక్షితాం।
యథాహం శల్య జానామి న త్వం జానాసి తత్తథా॥ 8-34-4 (56495) 
ఏవమేవాత్మనో వీర్యమహం వీర్యం చ పాండవే।
జానంస్తావాహ్వయే యుద్ధే శల్య నాగ్నిం పతంగవత్॥ 8-34-5 (56496) 
అస్తి చాఽయమిషుః శల్య సుపుంఖో రక్తభోజనః।
ఏకస్తూణీశయః పత్రీ సుధౌతః సమలంకృతః॥ 8-34-6 (56497) 
శేతే చందనచూర్ణేన పూజితో బహులాః సమాః।
ఆహేయో విషవానుగ్రో నరాశ్వద్విపసంఘహా॥ 8-34-7 (56498) 
ఘోరరూపో మహారౌద్రస్తనుత్రాస్థివిదారణః।
నిర్భింద్యాం యేన రుష్టోఽహమపి మేరుం మహాగిరిం॥ 8-34-8 (56499) 
తమహం జాతు నాస్యేయమన్యస్మిన్ఫల్గునాదృతే।
కృష్ణాద్వా దేవకీపుత్రాత్సత్యం చాపి శృణుష్వ మే॥ 8-34-9 (56500) 
తేనాహమిషుణా శల్య వాసుదేవధనంజయౌ।
యోత్స్యే పరమసంరబ్ధౌ తత్కర్మ సదృశం మమ॥ 8-34-10 (56501) 
సర్వేషాం వృష్ణివీరాణాం కృష్ణే లక్ష్మీః ప్రతిష్ఠితా।
సర్వేషాం పాండుపుత్రాణాం జయః పార్థే ప్రతిష్ఠితః। 
ఉభయం తు సమాసాద్య కో నివర్తితుమర్హతి॥  8-34-11 (56502) 
తావేతౌ పురుషవ్యాఘ్రౌ సమేతౌ స్యందనే స్థితౌ।
మామేకమభిసంయుద్ధౌ సుజాతం పశ్య శల్య మే॥ 8-34-12 (56503) 
పితృష్వసామాతులజౌ భ్రాతరావపరాజితౌ।
మణీ సూత్ర ఇవ ప్రోతౌ ద్రష్టాసి నిహతౌ మయా॥ 8-34-13 (56504) 
అర్జునే గాండివం కృష్ణే చక్రం తార్క్ష్యకపిధ్వజౌ।
భీరూణాం త్రాసజననం శల్య హర్షకరం మమ॥ 8-34-14 (56505) 
త్వం తు దుష్ప్రకృతిర్మూఢో మహాయుద్వేష్వకోవిదః।
భయావదీర్ణః సంత్రాసాదబద్ధం బహుః భాషసే॥ 8-34-15 (56506) 
సంస్తౌషి తౌ తు కేనాపి హేతునా త్వం కుదేశజ।
తౌ హత్వా సమరే హంతా త్వామద్య సహ బాంధవం॥ 8-34-16 (56507) 
పాపదేశజ దుర్బుద్ధే క్షుద్ర క్షత్రియపాంసన।
సుహృద్రూపో రిపుః కిం మాం కృష్ణాభ్యాం భీషయిష్యసి॥ 8-34-17 (56508) 
తౌ వా మామద్య హంతారౌ హనిష్యే వాఽపి తావహం।
నాహం బిభేమి కృష్ణాభ్యాం విజానన్నాత్మనో బలం॥ 8-34-18 (56509) 
వాసుదేవసహస్రం వా ఫల్గునానాం శతాని వా।
అహమేకో హనిష్యామి జోషమాస్స్వ కుదేశజ॥ 8-34-19 (56510) 
స్త్రియో బాలాశ్చ వృద్వాశ్చ ప్రాయః క్రీడాగతా జనాః॥  8-34-20 (56511) 
యా గాథాః సంప్రగాయంతి కుర్వతోఽధ్యయనం యథా।
తా గాథాః శృణు మే శల్య మద్రకేషు దురాత్మసు॥ 8-34-21 (56512) 
బ్రాహ్మణైః కథితాః పూర్వం యథావద్రాజసన్నిధౌ।
శ్రుత్వా చైకమనా మూఢ మమ వా బ్రూహి చోత్తరం॥ 8-34-22 (56513) 
మిత్రధ్రుఙ్మద్రకో నిత్యం యో నో ద్వేష్టి స మద్రకః।
మద్రకే సంగతం నాస్తి క్షుద్రవాక్యే నరాధమే॥ 8-34-23 (56514) 
దురాత్మా మద్రకో నిత్యం నిత్యమానృతికోఽనృజుః।
యచ్చాన్యదపి దౌరాత్ంయం మద్రకేష్వితి నః శ్రుతం॥ 8-34-24 (56515) 
పితా పుత్రశ్చ మాతా చ శ్వశ్రూశ్వశురమాతులాః।
భగినీ దుహితా భ్రాతా నప్తాఽన్యే తే చ బాంధవాః॥ 8-34-25 (56516) 
వయస్యాభ్యాగతాశ్చాన్యే దాసీదాసాశ్చ సంగతాః।
పుంభిర్విమిశ్రా నార్యశ్చ జ్ఞాతాజ్ఞాతాః స్వయేచ్ఛయా॥ 8-34-26 (56517) 
యేషాం గృహేష్వశిష్టానాం సక్తుమద్యాశినాం సదా।
పీత్వా శీధు సగోమాంసం క్రందంతి చ హసంతి చ॥ 8-34-27 (56518) 
గాయంతి చాప్యబద్ధాని ప్రవర్తంతే చ కామతః।
కామప్రలాపినోఽన్యోన్యం తేషు ధర్మఃకథం భవేత్॥ 8-34-28 (56519) 
మద్రకేష్వవలిప్తేషు ప్రఖ్యాతాశుభకర్మసు।
నాపి వైరం న సౌహార్దం మద్రకేణ సమాచరేత్॥ 8-34-29 (56520) 
మద్రకే సంగతం నాస్తి మద్రకో హి సదా మలః।
మద్రకేషు చ సంసృష్టం శౌచం గాంధారకేషు చ॥ 8-34-30 (56521) 
రాజయాజకయాజ్యే హి యథా దత్తం హవిర్నశేత్।
శూద్రసంస్కారకో విప్రో యథా యాతి పరాభవం॥ 8-34-31 (56522) 
యథా బ్రహ్మద్విషో నిత్యం గచ్ఛంతీహ పరాభవం।
యథైవ సంగతం కృత్వా నరః పతతి మద్రకైః॥ 8-34-32 (56523) 
బాలేష్వపి సదా న స్మ ధనం వృశ్చిక తే విషం।
ఆథర్వణేన మంత్రేణ సర్వశాంతిః కృతా మయా॥ 8-34-33 (56524) 
ఇతి వృశ్చికదష్టస్య విషవేగహతస్య చ।
కుర్వంతి భేషజం ప్రాజ్ఞాః సత్యం తచ్చాపి దృశ్యతే॥ 8-34-34 (56525) 
ఏవం విద్వంజోషమాస్స్వ బ్రూహి చాత్రోత్తరం వచః।
వాసాంస్యుత్సృజ్య నృత్యంతి స్త్రియో మద్యవిమోహితాః॥ 8-34-35 (56526) 
మైథునేఽసంగతాశ్చాపి యథాకామవరాశ్చ తాః।
తాసాం పుత్ర కథం ధర్మం మద్రకో వక్తుమర్హతి॥ 8-34-36 (56527) 
యాస్తిష్ఠంత్యః ప్రమేహంతి యథైవోష్ట్రదశేరకాః।
తాసాం విభ్రష్టధర్మాణాం నిర్లజ్జానాం తతస్తతః। 
త్వం పుత్రస్తాదృశీనాం హి ధర్మం వక్తుమిహేచ్ఛసి॥  8-34-37 (56528) 
సౌవీరకం యాచ్యమానా మద్రికా కర్షతి స్ఫిచౌ।
అదాతుకామా వచనమిదం వదతి దారుణం॥ 8-34-38 (56529) 
మా మాం సౌవీరకం కశ్చిద్యాచతాం దయితం మమ।
పుత్రం దద్యాం పతిం దద్యాం న తు దద్యాం సువీరకం॥ 8-34-39 (56530) 
గౌర్యో బృహత్యో నిర్హీకా మద్రికాః కంపలావృతాః।
ఘస్మరా నష్టశౌచాశ్చ ప్రాయ ఇత్యనుశుశ్రుమ॥ 8-34-40 (56531) 
పమేహిత్వా స్ఫిచౌ భూమౌ ఘర్షంత్యో హీనశోధనాః।
శుద్ధా నాద్భిర్న మృద్భిశ్చ నిత్యోచ్ఛిష్టా భవంతి హి॥ 8-34-41 (56532) 
ఏవమాది మయాఽన్యైర్వా శక్యం వక్తుం భవేద్బహు।
ఆకేశాంతాన్నఖాగ్రాచ్చ వక్తవ్యేషు కుకర్మసు॥ 8-34-42 (56533) 
మద్రకాః సింధుసౌవీరా ధర్మం విద్యుః కథం త్విహ।
పాపదేశోద్భవా ంలేచ్ఛా ధర్మాణామవిచక్షణాః॥ 8-34-43 (56534) 
ఏష ముఖ్యతమో ధర్మః క్షత్రియస్యేతి నః శ్రుతం।
యదాజౌ నిహతః శేతే సద్భిః సమభిపూజితః॥ 8-34-44 (56535) 
ఆయుధానాం సాంపరాయే యన్ముంచేయమహం తతః।
మమైష ప్రథమః కల్పో నిధనే స్వర్గమిచ్ఛతః॥ 8-34-45 (56536) 
సోయం ప్రియసఖా చాస్మి ధార్తరాష్ట్రస్య ధీమతః।
తదర్థే హి మమ ప్రాణా యచ్చ మే విద్యతే వసు॥ 8-34-46 (56537) 
వ్యక్తం త్వమప్యుపహితః పాండవైః పాపదేశజ।
యథా చామిత్రవత్సర్వం త్వమస్మాసు ప్రవర్తసే॥ 8-34-47 (56538) 
కామం న ఖలు శక్యోఽహం త్వద్విధానాం శతైరపి।
సంగ్రామాద్విముఖః కర్తుం ధర్మజ్ఞ ఇవ నాస్తికైః॥ 8-34-48 (56539) 
సారంగ ఇవ ఘర్మార్తః కామం విలప శుష్య చ।
నాహం భీషయితుం శక్యః క్షత్రధర్మే వ్యవస్థితః॥ 8-34-49 (56540) 
తనుత్యజాం నృసింహానామాహవేష్వనివర్తినాం।
యా గతిర్గురుణా ప్రోక్తా ప్రేంణా రామేణ తాం స్మరే॥ 8-34-50 (56541) 
స్వేషాం త్రాణార్థముద్యంతం వధార్థం ద్విషతామపి।
విద్ధి మామాస్థితం వృత్తం పౌరూరవసముత్తమం॥ 8-34-51 (56542) 
న తద్భూతం ప్రపశ్యామి త్రిషు లోకేషు మద్రప।
యో మామస్మాదభిప్రాయాద్వారయేదితి మే మతిః॥ 8-34-52 (56543) 
ఏవం విద్వంజోషమాస్స్వ త్రాసాత్కిం బహు భాషసే।
న త్వాం హత్వా ప్రదాస్యామి క్రవ్యాద్భ్యో మద్రకాధం॥ 8-34-53 (56544) 
మిత్రప్రతీక్షయా శల్య ధృతరాష్ట్రస్య చోభయోః।
అపవాదతితిక్షాభిస్త్రిభిరేతైర్హి జీవసి॥ 8-34-54 (56545) 
పునశ్చేదీదృశం వాక్యం మద్రరాజ వదిష్యసి।
శిరస్తే పాతయిష్యాసి గదయా వజ్రకల్పయా॥ 8-34-55 (56546) 
శ్రోతారస్త్విదమద్యేహ ద్రష్టారో వ్రా కుదేశజ।
కర్ణం వా జఘ్నతుః కృష్ణౌ కర్ణో వా నిజఘాన తౌ॥ 8-34-56 (56547) 
ఏవముక్త్వా తు రాధేయః పునరేవ విశాంపతే।
అబ్రవీన్మద్రరాజానం యాహియాహీత్యసంభ్రమం॥ ॥ 8-34-57 (56548) 
 
ఇతి శ్రీమన్మహాభారతే కర్ణపర్వణి చతుస్త్రింశోఽధ్యాయః॥ 34 ॥

Mahabharata - Karna Parva - Chapter Footnotes

8-34-7 ఆహేయః సర్పమయః॥ 8-34-9 నాస్యేయం న క్షిపేయం॥ 8-34-12 సుజాతం శోభనం జన్మ॥ 8-34-13 ప్రోతౌ ఏకసూత్రే మణీఇవ ప్రేమసంబద్ధౌ॥ 8-34-19 జోషం తూష్ణీం। ఆస్స్వ తిష్ఠ॥ 8-34-20 క్రీడాగతాః లీలయా ఆగతాః॥ 8-34-21 మద్రకేషు కుత్సితేషుమద్రదేశేషు॥ 8-34-22 క్షమ వా బ్రూహి చోత్తరం ఇతి ఝ.పాఠః॥ 8-34-24 అనృతేన చరతీత్యానృతికః॥ 8-34-26 పుంభిః పురుషైః విమిశ్రాః సంగతాః। ఇచ్ఛయా మైథునినోఽజ్ఞాతవత్ జ్ఞాతా అప్యవిగీతా ఇత్యర్థః॥ 8-34-27 యేషాం మద్రకాణాం సక్తుమిశ్రితమత్స్యాశినాం। శీధు మద్యం॥ 8-34-30 మద్రకేషు సంసృష్టం నష్టం ఏవం గాంధారకేషు శౌచం నష్టం భవేత్॥ 8-34-31 రాజా యాజకో యస్య తస్మిన్యాజ్యే హవిర్నష్టం భవేత్॥ 8-34-32 యథైవేతి। యథా మద్రకైః సంగతం కృత్వా పతతి హేవృశ్చిక తథా తే విషం హతమిత్యధ్యాహారః। యద్యేతత్సత్యం తర్హి తవ విషం నశ్యత్వితి మంత్రేణ సర్వథా విషం నశ్యతీత్యర్థః। మయేత్యాత్మానుభవసిద్ధమిదమితి ద్యోతయతి॥ 8-34-33 యథైవేతి। యథా మద్రకైః సంగతం కృత్వా పతతి హేవృశ్చిక తథా తే విషం హతమిత్యధ్యాహారః। యద్యేతత్సత్యం తర్హి తవ విషం నశ్యత్వితి మంత్రేణ సర్వథా విషం నశ్యతీత్యర్థః। మయేత్యాత్మానుభవసిద్ధమిదమితి ద్యోతయతి॥ 8-34-36 యథాకామం వరయంతితాః। మైథునే సంగతా యాశ్చ తథా కామకరాశ్చ హ। తాసాం పుత్రో మమ కథం మద్రకో యోగమర్హతి। ఇతి క.పాఠః యథేళకాః ఇతి ట. పాఠః॥ 8-34-37 ప్రమేహంతి మూత్రయంతే। దశేరకాః గర్దభాః। యథైవోష్ట్రా యథేళకాః ఇతి ట.పాఠః॥ 8-34-38 సువీరకం కాంజికం। స్ఫిచౌ కటిప్రోథౌ॥ 8-34-40 నిర్హీకాః నిర్లజ్జాః। ఘస్మరాః బహుభక్షకాః॥ 8-34-42 వక్తవ్యేషు గర్హణీయేషు॥ 8-34-45 సాంపరాయే సమూహే సంగ్రాయే ఇత్యర్థః। ముంజేయం జీవితమితి శేషః॥ 8-34-47 ఉపహితః ఉపజప్త॥ 8-34-49 సారంగ ఇవ ఘర్మాంతే ఇతి క.డ.పాఠః॥ 8-34-54 అపవాదో నిందా తితిక్షా చ తైస్త్రిభిత్రహితుభిః॥ 8-34-34 చతుస్త్రింశోఽధ్యాయః॥





కర్ణపర్వ - అధ్యాయ 035

॥ శ్రీః ॥

8.35. అధ్యాయః 035 

Mahabharata - Karna Parva - Chapter Topics

శల్యేన కర్ణంప్రతి హంసకాకీయాఖ్యానకథనం॥ 1 ॥

Mahabharata - Karna Parva - Chapter Text

8-35-0 (56549) 
సంజయ ఉవాచ। 8-35-0x (4927) 
మారిషాధిరథేః శ్రుత్వా వాచో యుద్ధాభినందినః।
శల్యోఽబ్రవీత్పునః కర్ణం నిదర్శనముదాహరన్॥ 8-35-1 (56550) 
జాతోఽహం యజ్వనాం వంశే సంగ్రామేష్వనివర్తినాం।
రాజ్ఞాం మూర్ధాభిషిక్తానాం స్వయం ధర్మపరాయణః॥ 8-35-2 (56551) 
యథైవ మత్తో మద్యేన త్వం తథా లక్ష్యసే వృష।
తథాఽద్య త్వాం ప్రమాద్యంతం చికిత్సేయం సుహృత్తయా॥ 8-35-3 (56552) 
ఇమాం కాకోపమాం కర్ణ ప్రోచ్యమానాం నిబోధ మే।
శ్రుత్వా యథేష్టం కుర్యాస్త్వం నిహీన కులపాంసన॥ 8-35-4 (56553) 
నాహమాత్మని కించిద్వై కిల్బిషం కర్ణ సంస్మరే।
యేన మాం త్వం మహాబాహో హంతుమిచ్చస్యనాగసం॥ 8-35-5 (56554) 
అవశ్యం తు మయా వాచ్యం బుద్ధ్వా తవ హితాహితం।
విశేషతో రథస్థేన రాజ్ఞశ్చైవ హితైషిణా॥ 8-35-6 (56555) 
సమం చ విషమం చైవ రథినశ్చ బలాబలం।
శ్రమః ఖేదశ్చ సతతం హయానాం రథినా సహ॥ 8-35-7 (56556) 
ఆయుధస్య పరిజ్ఞానం రుతం చ మృగపక్షిణాం।
సారం చైవాప్యాసరం చ శల్యానాం చ ప్రతిక్రియా॥ 8-35-8 (56557) 
అస్త్రయోగం చ యుద్వం చ నిమిత్తాని తథైవ చ।
సర్వమేతన్మయా జ్ఞేయం రథస్యాస్య కుటుంబినా। 
అతస్త్వాం కథయే కర్ణ నిదర్శనమిదం పునః॥  8-35-9 (56558) 
వైశ్యః కిల సముద్రాంతే ప్రభూతధనధాన్యవాన్।
యజ్వా దానపతిః క్షాంతః స్వకర్మస్థోఽభవచ్ఛుచిః॥ 8-35-10 (56559) 
బహుపుత్రః ప్రియాపత్యః సర్వభూతానుకంపకః।
రాజ్ఞో ధర్మప్రధానస్య రాష్ట్రే వసతి నిర్భయః॥ 8-35-11 (56560) 
పుత్రాణాం తస్య బాలానాం కుమారాణాం యశస్వినాం।
కాకో బహూనామభవదుచ్ఛిష్టకృతభోజనః॥ 8-35-12 (56561) 
తస్మైసదా ప్రయచ్ఛంతి వైశ్యపుత్రాః కుమారకాః।
మాంసోదనం దధి క్షీరం పాయసం మధుసర్పిషీ॥ 8-35-13 (56562) 
స చోచ్ఛిష్టభృతః కాకో వైశ్యపుత్రైః కుమారకైః।
సదృశాన్పక్షిణో దృప్తః శ్రేయససశ్చావమన్యతే॥ 8-35-14 (56563) 
అథ హంసాః సముద్రాంతే ప్రజగ్మురతిపాతినః।
గరుడస్య గతౌ తుల్యాశ్చక్రాంగా హృష్టచేతసః॥ 8-35-15 (56564) 
కుమరారకాస్తదా హంసాందృష్ట్వా కాకమథాబ్రువన్।
భవానేవ విశిష్టోఽసి పతత్రిభ్యో విహంగమ॥ 8-35-16 (56565) 
ఏతేఽతిపాతినః పశ్య విహంగాన్వియదాశ్రితాన్।
ఏహి త్వమపి శక్తో హి కస్మాన్న పతితం త్వయా॥ 8-35-17 (56566) 
ప్రతార్యమాణస్తైః సర్వైరల్పబుద్ధిభఇరండజః।
తద్వచః సత్యమిత్యేవ మౌర్ఖ్యాద్దర్పాచ్చ జజ్ఞివాన్॥ 8-35-18 (56567) 
తాన్సోనుపత్య జిజ్ఞాసుః క ఏషాం శ్రేష్ఠభాగితి।
ఉచ్ఛిష్టదర్పితః కాకో బహూనామేకపాతినాం॥ 8-35-19 (56568) 
తేషాం యం ప్రవరం మేనే హంసానాం దూరపాతినాం।
స తమాహ్వత దుర్బుద్ధిః పతావ ఇతి పక్షిణం। 
తచ్ఛ్రుత్వా ప్రాహసన్హంసా యే తత్రాసన్సమాగతాః॥  8-35-20 (56569) 
భాషతో బహు కాకస్య బాలిశ్యాత్పతతాం వరాః।
ఇదమూచుః స్మ చక్రాంగావచః కాకం వింగమాః॥ 8-35-21 (56570) 
హంసా ఊచుః। 8-35-22x (4928) 
వయం హంసాశ్చరామేమాం పృథివీం మానసౌకసః।
పక్షిణాం చ వయం నిత్యం దూరపాతేన పూజితాః॥ 8-35-22 (56571) 
కథం హంసం ను బలినం చక్రాంగం దూరపాతినం।
కాకో భూత్వా నిపతనే సమాహ్వయసి దుర్మతే। 
కథం త్వం పతితా కాక సహాస్మాభిర్బ్రవీహి తత్॥  8-35-23 (56572) 
అథ హంసవచో మూఢః కుత్సయిత్వా పునః పునః।
ప్రజగాదోత్తరం కాకః కత్థనో జాతిలాఘవాత్॥ 8-35-24 (56573) 
కాక ఉవాచ। 8-35-25x (4929) 
శతమేకం చ పాతానాం పతితాఽస్మి న సంశయః।
శతయోజనమేకైకం విచిత్రం వివిధం తథా॥ 8-35-25 (56574) 
ఉడ్డీనమవడీనం చ ప్రడీనం డీనమేవ చ।
నిడీనమథ సండీనం తిర్యక్డీనగతాని చ॥ 8-35-26 (56575) 
విడీనం పరిడీనం చ పరాడీనం సుడీనకం।
అభిడీనం మహాడీనం నిర్డీనమతిడీనకం॥ 8-35-27 (56576) 
అవడీనం ప్రడీనం చ సండీనం డీనడీనకం।
సండీనోడ్డీనడీనం చ పునర్డీనవిడీనకం॥ 8-35-28 (56577) 
సంపాతం సముదీషం చ తతోఽన్యద్వ్యతిరిక్తకం।
గతాగతం ప్రతిగతం బహ్వీశ్చ నికులీనకాః। 
కర్తాఽస్మి మిషతాం వోఽద్య తతో ద్రక్షయథ మే బలం॥  8-35-29 (56578) 
తేషామన్యతమేనాహం పతిష్యామి విహాయసం।
ప్రదిశధ్వం యథాన్యాయం కేన హంసాః పతాంయహం॥ 8-35-30 (56579) 
తే వై ధ్రువం వినిశ్చిత్య సంపతధ్వం మయా సహ।
పాతైరేభిః ఖలు ఖగాః పతితుం ఖే నిరాశ్రయే॥ 8-35-31 (56580) 
ఏవముక్తే తు కాకేన ప్రహస్యైకో విహంగమః।
ఉవాచ కాకం రాధేయ వచనం తన్నిబోధ మే॥ 8-35-32 (56581) 
హంస ఉవాచ। 8-35-33x (4930) 
శతమేకం చ పాతానాం త్వం కాక పతితా ధ్రువం।
ఏకమేవ తు యం పాతం విదుః సర్వే విహంగమాః। 
తమహం పతితా కాక నాన్యం జానామి కంచన॥  8-35-33 (56582) 
కాక ఉవాచ। 8-35-34x (4931) 
పత త్వమపి తత్రాశు యేన పాతేన మన్యసే॥  8-35-34 (56583) 
అథ కాకం ప్రజహసుర్యే తత్రాసన్సమాగతాః।
కథమేకేన పాతేన హంసః పాతశతం జయేత్। 
ఏకేన వాయస త్వైనం పాతేనాభిభవిష్యతి॥  8-35-35 (56584) 
హంసశ్చోత్పతితః కాకో బలవానాశువిక్రమః।
ప్రపేతతుః స్పర్ధయా చ తతస్తౌ హంసవాయసౌ। 
ఉపర్యుపరి వేగేన సముద్రం మకరాలయం॥  8-35-36 (56585) 
హంసస్త్వేకేన పాతేన కాకః పాతశతేన చ।
స్పర్ధినౌ సహితౌ తూర్ణం ఖమాస్థాయ తరస్వినౌ॥ 8-35-37 (56586) 
హంసస్తు మృదునైకేన విక్రాంతుముపచక్రమే।
పూర్వమేవ తు వై కాకః స తం తూర్ణం ప్రచక్రమే॥ 8-35-38 (56587) 
నాత్యహీయత కాకశ్చ ముహూర్తమివ సూతజ॥  8-35-39 (56588) 
కాకోపి హంసం చాపల్యాచ్ఛీఘ్రతాం ప్రతిదర్శయన్।
వేగేనాతీత్య తరసా పునరేతి ముహుర్ముహుః॥ 8-35-40 (56589) 
తుండేనాభ్యహనచ్చైనం కుర్వన్నామాపసవ్యతః।
రోరూయన్నివ చాప్యేనం సమాహ్వయతి వై ముహుః। 
విసిస్మాపయిషుః పాతైర్దర్శయన్నాత్మనః క్రియాం॥  8-35-41 (56590) 
అథ తాని విచిత్రాణి పతితానీతరాణి చ।
దృష్ట్వా ప్రముదితాః కాకా వినేదురధికైః స్వరైః॥ 8-35-42 (56591) 
హంసాశ్చాపహసంతి స్మ ప్రవదంతి ప్రియాణి చ।
కుర్వాణా వివిధాన్రావానిచ్ఛంతో జయమాత్మనః॥ 8-35-43 (56592) 
ఉత్పత్యోత్పత్య చ ప్రాహుర్ముహూర్తమితి చేతి చ।
వృక్షాగ్రేభ్యః స్థలేభ్యశ్చ నిపతంత్యుత్పతంతి చ॥ 8-35-44 (56593) 
అవమత్య చ హంసం తమిదం కాకోఽబ్రవీద్వచః।
యోఽసావుత్పతితో హంసః సోఽసావేవ ప్రహీయతే॥ 8-35-45 (56594) 
అథ హంసస్తు తచ్ఛ్రుత్వా భాషితం పతతాంవరః।
విగాహ్య హంసో విక్షోభ్య ప్రాపతత్పశ్చిమాం దిశం॥ 8-35-46 (56595) 
ఉపర్యుపరి వేగేన సాగరం మకరాలయం।
బహుసత్వసమాకీర్ణం వీచీభిర్భీమదర్శనం॥ 8-35-47 (56596) 
అథాచిరేణ రాధేయ కాకో వేగాదహీయత।
తతోఽతీవ పరిశ్రాంతః కథంచిద్వంసమన్వగాత్॥ 8-35-48 (56597) 
భీశ్చైనమావిశత్తీవ్రం కాకం కర్ణ విచేతసం।
ద్వీపాంద్రుమాన్వితాన్పశ్యన్విశ్రమార్థం శ్రమాతురః। 
నిపతేయం క్కను శ్రాంత ఇతి తస్మింజలార్ణవే॥  8-35-49 (56598) 
అవగాహ్య సముద్రోఽపి బహుసత్వగణాలయః।
మహాన్భూతశతోద్భూసీ నభసస్తు విశిష్యతే॥ 8-35-50 (56599) 
గాంభీర్యార్ద్వి సముద్రస్య న విశేషం కులాధమ।
దిశశ్చ నాంభసాం కర్ణ సముద్రస్థా విదుర్జనాః। 
విపశ్చితోప్యపారత్వాత్కిం పునః కర్ణ వాయసః॥  8-35-51 (56600) 
అథ హంసోప్యతిక్రామన్ముహూర్తమివ దూరతః।
అతిక్రంయ చ చక్రాంగః కాకం తం సముదైక్షత॥ 8-35-52 (56601) 
శనకైః పరిహీనం తం పరిశ్రాంతమచేతసం।
అవేక్షమాణస్తం కాకం ప్రత్యాగంయ హసన్నివ॥ 8-35-53 (56602) 
తం ప్రహస్య చ చక్రాంగః కాకం మందగతిం తదా।
హీయమానమథో దృష్ట్వా హంసః ప్రాహ యథార్థవత్। 
ఉజ్జిహీర్షుర్నిమజ్జంతం స్మరన్సత్పురుషవ్రతం॥  8-35-54 (56603) 
బహూని పతితాని త్వమాచక్షాణో ముహుర్ముహుః।
పతస్యవ్యాహరన్ఖేదం తతో గర్హ్యం ప్రభాషసే॥ 8-35-55 (56604) 
జలం నామ పతితం కాక యత్త్వం పతసి సాంప్రతం।
జలం స్పృశసి పక్షాభ్యాం తుండేన చ పునః పునః॥ 8-35-56 (56605) 
ప్రబ్రూహి కతమోఽయం తే పాతో వర్తతి వాయస।
ఏహ్యేహి కాక శీఘ్రం త్వమేష త్వాం పరిపాలయే॥ 8-35-57 (56606) 
స పక్షాభ్యాం స్పృశన్నార్తస్తుండేన చ జలం తదా।
కాకో దృఢం పరిశ్రాంతః సహసా నిపపాత హ॥ 8-35-58 (56607) 
సాగరాంభసి తం దృష్ట్వా పతతంతం దీనచేతసం।
ంరియమాణమిదం వాక్యం హంసః కాకమువాచ హ॥ 8-35-59 (56608) 
శతమేకం చ పాతానాం పతాంయహమితి స్మ హ।
శ్లాఘన్నాత్మానమద్య త్వం కాక భాషితవానసి॥ 8-35-60 (56609) 
స త్వమేకశతం పాతం పతన్నభ్యధికో మయా।
కథమేవం పరిశ్రాంతః పతితోఽసి మహార్ణవే॥ 8-35-61 (56610) 
ప్రత్యువాచ తతః కాకః సీదమాన ఇదం వచః।
ఉపరీతం తదా హంసం ప్రసమీక్ష్య ప్రసాదయన్॥ 8-35-62 (56611) 
ఉచ్ఛిష్టాన్నేన పుష్టోఽహం దర్పోత్సిక్తః కుసత్వతః।
సుపర్ణ ఇవ చాత్మానం జ్ఞాతవాన్పుత్రలాఘవాత్॥ 8-35-63 (56612) 
శరణం త్వాం ప్రపన్నోఽహముదకాంతమవాప్నుయాం।
హంసేదానీం పరిశ్రాంతమాపదో మాం సముద్వర॥ 8-35-64 (56613) 
యది నామ పునర్జీవన్గచ్ఛేయం స్వం నివేశనం।
నైనం పునర్హీనమపి క్షేప్తాఽహం ఖే విచారిణం॥ 8-35-65 (56614) 
తమేవం కరుణం దీనం విలపంతమచేతసం।
కాకకాకేతి వాశంతం నిమజ్జంతం మహార్ణవే। 
కృపయాఽభిపరీతో వై కృపాం చక్రే దురాత్మని॥  8-35-66 (56615) 
అథ తం పతతం దీనం జలక్లిన్నమచేతనం।
పద్భ్యాముత్క్షిప్య వేపంతం పృష్ఠమారో పయత్తదా॥ 8-35-67 (56616) 
స హంసః పృష్ఠమారోప్య కాకం కర్ణ విచేతసం।
అవిస్మయంస్తదా కర్ణ పునరేవ సమానయత్। 
తమేవ దేశం తరసా స్పర్ధయా పేతతుర్యతః॥  8-35-68 (56617) 
ఉత్సృజ్య త్వబ్రవీన్మైవం పునః కార్యం త్వయేతి హ।
స్థాప్య చైనం పునర్ద్వీపే సమాశ్వస్య చ విక్లవం। 
గతో యథేప్సితం దేశం హంసో మన ఇవాశుగః॥  8-35-69 (56618) 
ఏవముచ్ఛిష్టపుష్టః స కాకోఽహంసపరాజితః।
బలం వీర్యం మహత్కర్ణ త్యక్త్వా క్షాంతిముపాగతః॥ 8-35-70 (56619) 
ఉచ్ఛిష్టభోజనః కాకో యథా వైశ్యకులే పురా।
ఏవం త్వముచ్ఛిష్టభృతో ధార్తరాష్ట్రైర్న సంశయః॥ 8-35-71 (56620) 
సదృశాఞ్శ్రేయసశ్చాపి సర్వాన్కర్ణావమన్యసే।
ద్రోణద్రౌణికృపైర్గుప్తో భీష్మేణాన్యైశ్చ కౌరవైః॥ 8-35-72 (56621) 
విరాటనగరే పార్థమేకం కిం నావధీస్తదా।
యత్ర వ్యస్తాః సమస్తాశ్చ నిర్జితాః స్థ కిరీటినా 
సృగాలా ఇవ సింహేన క్వ తే వీర్యం తదా గతం॥  8-35-73 (56622) 
భ్రాతరం నిహతం దృష్ట్వా సమరే సవ్యసాచినా।
పశ్యతాం కురవీరాణాం ప్రథమం త్వం పలాయితః॥ 8-35-74 (56623) 
తథా ద్వైతవనే కర్ణ గంధర్వైః సమభిద్రుతాన్।
కురూన్సదారానుత్సృజ్య త్వమేవాగ్రే పలాయితః॥ 8-35-75 (56624) 
హత్వా జిత్వా చ గంధర్వాంశ్చిత్రసేనముఖాన్రణే।
కర్ణ దుర్యోధనం పార్థః సభ్రాతృకమమోక్షయత్॥ 8-35-76 (56625) 
పునః ప్రభావః పార్థస్య పురాణః కేశవస్య చ।
కథితః కర్ణ రామేణ సభాయాం కురుసంసది॥ 8-35-77 (56626) 
సతతం చ త్వమశ్రౌషీర్వచనం ద్రోణభీష్మయోః।
అవధ్యౌ వదతోః కృష్ణౌ సన్నిధౌ చ మహీక్షితాం॥ 8-35-78 (56627) 
కియంతం తత్ర వక్ష్యామి యేనయేన ధనంజయః।
త్వత్తోఽతిరిక్తః సర్వేభ్యో భూతేభ్యో బ్రాహ్మణో యథా॥ 8-35-79 (56628) 
ఇదానీమేవ ద్రష్టాసి ప్రధానే స్యందనే స్థితౌ।
పుత్రం చ వసుదేవస్య కుంతీపుత్రం చ పాండవం॥ 8-35-80 (56629) 
యథాఽశ్రయత చక్రాంగం వాయసో బుద్ధిమాస్థితః।
తథాశ్రయస్వ వార్ష్ణేయం పాండవం చ ధనంజయం॥ 8-35-81 (56630) 
యదా త్వం యుధి విక్రాంతౌ వాసుదేవధనంజయౌ।
ద్రష్టాస్యేకరథే కర్ణ తదా నైవం వదిష్యసి॥ 8-35-82 (56631) 
యదా శరశతైః పార్థో దర్పం తవ వధిష్యతి।
తదా త్వమంతరం ద్రష్టా ఆత్మనశ్చార్జునస్య చ॥ 8-35-83 (56632) 
దేవాసురమనుష్యేషు ప్రఖ్యాతౌ యౌ నరోత్తమౌ।
తౌ మావమంస్థా మౌర్ఖ్యాత్త్వం స్వద్యోత ఇవ రోచనౌ॥ 8-35-84 (56633) 
సూర్యాచంద్రమసౌ యద్వత్తద్వదజునకేశవౌ।
ప్రకాశ్యేనాభివిఖ్యాతౌ త్వం తు ఖద్యోతవన్నృషు॥ 8-35-85 (56634) 
ఏవం విద్వన్మావమంస్థాః సూతపుత్రాచ్యుతార్జునౌ।
నరసింహౌ నరశ్వా త్వం జోషమాస్స్వ వికత్థసే॥ ॥ 8-35-86 (56635) 
 
ఇతి శ్రీమన్మహాభారతే కర్ణపర్వణి పంచత్రింశోఽధ్యాయః॥ 35 ॥

Mahabharata - Karna Parva - Chapter Footnotes

8-35-8 రుతం జయపరాజయసూచకం॥ 8-35-9 నిమిత్తాని దివ్యాంతరిక్షభౌమాని గ్రహాద్యానుకూల్యప్రాతికూల్యాదీతి। నిదర్శనం దృష్టాంతం॥ 8-35-15 అతిపాతినః గత్యతిశయగామినః। చక్రాంగాః మానసచారిణః॥ 8-35-16 పతత్రిభ్యోఽన్యేభ్యః ప్రతార్యమాణోఽన్యథాప్రత్యాయ్యమానః॥ 8-35-19 శ్రేష్ఠభాక్ శ్రేష్ఠం అంగం భజతే॥ 8-35-20 పతావ గచ్ఛావః॥ 8-35-29 మిషతాం పశ్యతాం॥ 8-35-30 కేన పాతేన॥ 8-35-33 ఏకం ముఖ్యం॥ 8-35-35 కథమేకేన పాతేన జయేమ శతపాతినం। ఏకేనైవ స యాత్వేనం పాతేనాభివిష్యసి ఇతి ట.పాఠః॥ 8-35-35 పంచత్రింశోఽధ్యాయః॥





కర్ణపర్వ - అధ్యాయ 036

॥ శ్రీః ॥

8.36. అధ్యాయః 036 

Mahabharata - Karna Parva - Chapter Topics

కర్ణేన శల్యంప్రతి స్వస్య పరశురామాత్ తథా కుతశ్చిద్బ్రాహ్మణాచ్చ శాపప్రాప్తికథనం॥ 1 ॥

Mahabharata - Karna Parva - Chapter Text

8-36-0 (56636) 
సంజయ ఉవాచ। 8-36-0x (4932) 
మద్రాధిపస్యాధిరథిర్మహాత్మా
వచో నిశంయాప్రియమప్రతీతః। 
ఉవాచ శల్యం విదితం మమైత--
ద్యథావిధావర్జునవాసుదేవౌ॥  8-36-1 (56637) 
శౌరే రథం వాహయతోఽర్జునస్య
బలం మహాస్త్రాణి చ పాండవస్య। 
అహం విజానామి యథావదద్య
పరోక్షభూతం తవ తత్తు శల్య॥  8-36-2 (56638) 
తౌ చాప్యహం శస్త్రభృతాం వరిష్ఠౌ
వ్యపేతభీర్యోధయిష్యామి కృష్ణౌ। 
సంతాపయత్యభ్యధికం హి రామా--
చ్ఛాపోఽద్య మాం బ్రాహ్మణసత్తమాచ్చ॥  8-36-3 (56639) 
`పురా మహేంద్రాద్రివరే సముద్రే
తపస్వినం రామముపేత్య శల్య। 
అస్త్రార్థినం మాఽద్య శిష్యం గృహాణే--
త్యథాఽబ్రువం బ్రాహ్మణచ్ఛద్మనా చ॥  8-36-4 (56640) 
తత్రావసం బ్రాహ్మణ ఇత్యవిప్రో
బ్రహ్మాస్త్రలోభాదనృతేన చాహం। 
తజ్జామదగ్న్యేన పరం మహాస్త్రం
సమంత్రయుక్తం విహితం మమాసీత్॥  8-36-5 (56641) 
అస్త్రం యదా తద్విదితం మమాసీ--
త్తదాఽబ్రవీద్బ్రాహ్మణో మాం మహర్షిః। 
ఆపద్గతేనాస్త్రమిదం ప్రయోజ్యం
త్వయా రణే గచ్ఛతా సాధయేతి'॥  8-36-6 (56642) 
తత్రాపి మే దేవరాజేన విఘ్నో
హితార్థినా ఫల్గునస్యైవ శల్య। 
కృతో విభేదేన మమోరుమేత్య
ప్రవిశ్య కీటస్య తనుం విరూపాం॥  8-36-7 (56643) 
మమోరుమేత్య ప్రబిభేద కీటః
సుప్తే గురౌ తత్ర శిరో నిధాయ। 
ఊరుప్రభేదాచ్చ మహాన్బభూవ
శరీరతో మే ఘనశోణితౌఘః॥  8-36-8 (56644) 
గురోర్భయాచ్చాపి న చేలివానహం
తతో విబుద్ధో దదృశే స విప్రః। 
స ధైర్యయుక్తం ప్రసమీక్ష్య మాం వై
న త్వం విప్రః కోఽసి సత్యం వదేతి॥  8-36-9 (56645) 
తస్మై తదాఽఽత్మానమహం యథావ--
దాఖ్యాతవాన్సూత ఇత్యేవ శల్య। 
స మాం నిశాంయాథ మహాతపస్వీ
సంశప్తవాన్రోషపరీతచేతాః॥  8-36-10 (56646) 
సూత త్వయా హ్యాప్తమిదం తవాస్త్రం
న కర్మకాలే ప్రతిభాస్యతీతి। 
అన్యత్ర తు స్యాత్తవ మృత్యుకాలా--
దబ్రాహ్మణే బ్రహ్మ న హి ధ్రువం స్యాత్॥  8-36-11 (56647) 
తదద్య పర్యాప్తమతీవ మేఽస్త్ర--
ముపస్థితేఽస్మింస్తుములే విమర్దే॥  8-36-12 (56648) 
శల్యోగ్రధన్వానమహం వరిష్ఠం
తరస్వినం భీమమసహ్యవీర్యం। 
సత్యప్రతిజ్ఞం యుధి పాండవేయం
ధనంజయం మృత్యుముఖం నయిష్యే॥  8-36-13 (56649) 
అస్త్రం తతోఽన్యత్ప్రతిపన్నమద్య
యేన క్షేప్స్యే సమరే శత్రుపూగాన్। 
ప్రతాపినం బలవంతం కృతాస్త్రం
తముగ్రధన్వానమమితౌజసం చ।
క్రూరం శూరం రౌద్రమమిత్రసాహం
ధనంజయం సంయుగేఽహం హనిష్యే॥  8-36-14 (56650) 
అపాంపతిర్వేగవానప్రమేయో
నిమజ్జయిష్యన్బహులాః ప్రజా ఇవ। 
మహారవం యః కురుతే సముద్రో
వేలేవ తం వారయాంయప్రమేయం॥  8-36-15 (56651) 
ప్రముంచంతం బాణసంఘానమేయా--
న్మర్మచ్ఛిదో వీరహణః సుపత్రాన్। 
కుంతీపుత్రం ప్రతియోత్స్యామి యుద్ధే
జ్యాం కర్షతాముత్తమం మర్త్యలోకే॥  8-36-16 (56652) 
ఏవం బలేనాతిబలం మహాస్త్రం
సముద్రకల్పం సుదురాపముగ్రం। 
శరౌఘిణం పార్థివాన్మజ్జయంతం
వేలేవ పార్థమిషుభిర్వారయిష్యే॥  8-36-17 (56653) 
కృతీ కృతాస్త్రో దృఢహస్తయోధీ
దివ్యాస్త్రవిచ్ఛ్వేతహయః ప్రమాథీ। 
సురాసురాన్యుధి వై యో జయేత
తేనాద్య మే పశ్య యుద్వం సుఘోరం॥  8-36-18 (56654) 
అభీర్మానీ పాండవో యుద్వకామో
హ్యమానుషైరస్యతి మాం మహాస్త్రైః। 
తస్యాస్త్రమస్త్రైరభిభూయ సంఖ్యే
బాణోత్తమైః పాతయిష్యామి పార్థం॥  8-36-19 (56655) 
సహస్రరశ్మిప్రతిమం జ్వలంతం
దిశశ్చ సర్వాః ప్రతపంతముగ్రం। 
తమోనుదం మేఘ ఇవాతిమాత్రం
ధనంజయం ఛాదయిష్యామి బాణైః॥  8-36-20 (56656) 
వైశ్వానరం ధూమకేతుం జ్వలంతం
తేజస్వినం నరవీరాందహంతం। 
పర్జన్యభూతః శరవర్షైర్యథాఽగ్నిం
తథా పార్థం శమయిష్యామి యుద్ధే॥  8-36-21 (56657) 
ఆశీవిషం దృష్టిహణం సుఘోరం
సుతీక్ష్ణదంష్ట్రం జ్వలనప్రభవాం। 
క్రోధాత్ప్రదీప్తానలవద్దహంతం
కుంతీపుత్రం శమయిష్యామి భల్లైః॥  8-36-22 (56658) 
ప్రవాహిణం బలవంతం మహౌజసం
ప్రభంజనం మాతరిశ్వానముగ్రం। 
యుద్ధే సహిష్యే హిమవానివాచలో
ధనంజయం క్రుద్ధమమృష్యమాణం।  8-36-23 (56659) 
విశారదం రథమార్గేషు శక్తం
ధుర్యం నిత్యం సమరేషు ప్రవీరం। 
లోకే వరం సర్వధనుర్ధరాణాం
ధనంజయం సంయుగేఽహం హనిష్యే॥  8-36-24 (56660) 
అద్యాహవే యస్య న తుల్యమన్యం
మన్యే మనుష్యం ధనురాదదానం। 
సర్వామిమాం యః పృథివీం సహేత
తథాపి తేనాద్య రణే సమేష్యే॥  8-36-25 (56661) 
యః సర్వభూతాని సదైవతాని
ప్రస్థేఽజయత్ఖాండవే సవ్యసాచీ 
కో జీవితం రక్షమాణో హి తేన
యుయుత్సతేఽస్త్రైర్మానుషో మామృతేఽన్యః॥  8-36-26 (56662) 
మానీ కృతాస్త్రః కృతహస్తయోధీ
దివ్యాస్త్రవిచ్ఛ్వేతహయః ప్రమాథీ। 
తస్యాహమద్యాతిరథస్య కాయా--
చ్ఛిరో హరిష్యామి శితైః పృషత్కైః।  8-36-27 (56663) 
యోత్స్యాంయేనం శల్య ధనంజయం వై
మృత్యుం పురస్కృత్య రణే జయం వా। 
అన్యో హి న హ్యేకరథేన మర్త్యో
యుధ్యేత యః పాండవమింద్రకల్పం  8-36-28 (56664) 
తస్యాహవే పౌరుషం పాండవస్య
బ్రూయాం పృష్టః సమితౌ క్షత్రియాణాం 
కిం త్వం మూర్ఖః ప్రహసన్మూఢచేతా
ఆఖ్యాసి మే పౌరుషం ఫల్గునస్య॥  8-36-29 (56665) 
అత్యప్రియో యః పురుషో నిష్ఠురో హి
క్షుద్రః క్షేప్తా క్షమిణశ్చాక్షమావాన్। 
హన్యామహం త్వాదృశానాం శతాని
క్షమాంయహం క్షమిణాం కాల ఏషః॥  8-36-30 (56666) 
అవోచస్త్వం పాండవార్యే ప్రియాణి
ప్రధర్షయన్మాం మూఢవత్పాపకర్మన్। 
మయ్యార్జవే జిహ్మమతిర్యతస్త్వం
మిత్రద్రోహీ సాప్తపదం హి మిత్రం॥  8-36-31 (56667) 
కాలస్త్వయం ప్రత్యుపయాతి దారుణో
దుర్యోధనో యుద్ధముపాగమద్యత్। 
తస్యార్థసిద్ధిం త్వభికాంక్షమాణ--
స్తమన్వేష్యే యత్ర చైకాంతమస్తి॥  8-36-32 (56668) 
`తథాప్యహం పాండవవాసుదేవౌ
యోత్స్యే రణే మద్విధస్యైవ కర్మ। 
న ప్రాకృతః సజ్జతే వై కదాచి--
ద్యః ప్రత్యుదీయాత్కృష్ణధనంజయౌ తౌ'॥  8-36-33 (56669) 
మిత్రం మిందేర్నందతేః ప్రీయతేర్వా
సంత్రాయతేర్మినుతేర్మోదతేర్వా। 
దుర్యోధనే సర్వమిదం మమాస్తి
తచ్చాపి సర్వం మమ వేత్తి రాజా॥  8-36-34 (56670) 
శత్రుః శదేః శాసతేర్వా శ్యతేర్వా
శృణాతేర్వా శ్వసతేః సీదతేర్వా। 
శ్రమేః శుచో బహుశః సూదతేశ్చ
ప్రాయేణ సర్వం త్వయి తచ్చ మహ్యం॥  8-36-35 (56671) 
దుర్యోధనార్థం తవ చ ప్రియార్థం
యశోర్థమాత్మార్థమపీశ్వరార్థం। 
తస్మాదహం పాండవవాసుదేవౌ
యోత్స్యే యత్నాత్కర్మ చ పశ్య మేఽద్య॥  8-36-36 (56672) 
`శల్యాద్యాహం సంగతః పాండవేన
ముచ్యేయం చేజ్జీవమానః కథంచిత్। 
శశ్వన్మృత్యోః స్యామనాధృష్యరూపో
వ్యక్తం తస్మాత్సంయుగాద్విప్రముక్తాః'॥  8-36-37 (56673) 
అస్త్రం బ్రాహ్మం మనసా సంజపన్వై
యదాఽస్యతే క్రోధితః సవ్యసాచీ। 
తదాపి మే నైవ ముచ్యేత పార్థో
న చేత్పతేద్విషమే మేఽద్య చక్రం॥  8-36-38 (56674) 
అస్త్రాణి విద్ధ్వా సమరే గతాని
బ్రాహ్మాణి దివ్యాన్యథ మానుషాణి। 
ఆసాదయిష్యాంయహముగ్రవీర్యం
నాగోత్తమం నాగ ఇవ ప్రభిన్నః॥  8-36-39 (56675) 
వైవస్వతాద్దండహస్తాద్వరుణాద్వాపి పాశినః।
సగదాద్వా ధనపతేః సవజ్రాద్వా సురాధిపాత్॥ 8-36-40 (56676) 
అథాన్యస్మాదపి సురాదమిత్రాదాతతాయినః।
ఇతి శల్య విజానీహి యథా నాహం బిభేంయుత॥ 8-36-41 (56677) 
తస్మాన్న మే భయం పార్థాన్నాపి చైవ జనార్దనాత్।
సహ యుద్ధం హి మే తాభ్యాం సాంపరాయే భవిష్యతి॥ 8-36-42 (56678) 
శ్వభ్రే తే పతతాం చక్రమితి మాం బ్రాహ్మణోఽబ్రవీత్।
యుధ్యమానస్య సంగ్రామే ప్రాప్తస్యైకాయనం భయం॥ 8-36-43 (56679) 
తస్మాద్బిభేమి బలవద్బ్రాహ్మణవ్యాహృతాదహం।
ఏతే హి సోమరాజాన ఈశ్వరాః సుఖదుఃఖయోః॥ 8-36-44 (56680) 
కదాచిబ్రాహ్మణస్యాథ యోగ్యహేతేరహం నృప।
అజానన్నక్షిపం బాణం ఘోరరూపం భయావహం॥ 8-36-45 (56681) 
హోమధేన్వాస్తతో వత్సః ప్రమత్త ఇషుణా హతః।
చరన్వై విజనే శల్య తతోఽను వ్యాజహార సః॥ 8-36-46 (56682) 
యస్మాద్వత్సస్త్వయా చాత్ర హోమధేన్వా హతో నృప।
తస్మాత్త్వమపి రాధేయ వాక్శల్యం మహదాప్నుహి॥ 8-36-47 (56683) 
శ్వభ్రే తే పతితా చక్రం యుధ్యమానస్య శత్రుణా।
ప్రాప్త ఏకాయనే కాలే మృత్యుసాధారణే త్వయి॥ 8-36-48 (56684) 
స్పర్ధసే యేన సంగ్రామే యదర్థం ఘటసేఽనిశం।
తత ఏవ ధ్రువం మృత్యుం సూత ప్రాప్స్యసి సంయుగే॥ 8-36-49 (56685) 
అహం ప్రసాదయాంచక్రే బ్రాహ్మణం సంశితవ్రతం॥  8-36-50 (56686) 
గవాం దశశతం విత్తం బలీవర్దాంశ్చ షట్శతం।
ప్రచ్ఛన్నం కాంచనైః కామం బ్రాహ్మణార్థమహం తదా॥ 8-36-51 (56687) 
దాసీశతం నిష్కకంఠం శతమశ్వతరీరథాన్।
కన్యానాం నిష్కకంఠీనాం సహస్రం సమలంకృతం॥ 8-36-52 (56688) 
ఈషాదంతాన్నాగశతాందాసీదాసశతాని చ।
దద్మి తైర్ద్విజముఖ్యో మే ప్రసాదం న చకార సః॥ 8-36-53 (56689) 
కృష్ణానాం శ్వేతవత్సానాం గోశతాని చతుర్దశ।
దదన్హి న లభే తస్మాత్ప్రసాదం ద్విజసత్తమాత్॥ 8-36-54 (56690) 
యత్కించిన్మామకం విత్తం త్వదధీనం కరోమి తత్।
ఇతి మాం యాచమానం వై బ్రాహ్మణః ప్రత్యవారయత్। 
క్రోధదీప్తేక్షణః శళ్య నిర్దహన్నివ చక్షుషా॥  8-36-55 (56691) 
వ్యాహృతం యన్మయా సూత తత్తథా న తదన్యథా।
అనృతోక్తం ప్రజాం హన్యాత్తతః పాపమవాప్నుయాం॥ 8-36-56 (56692) 
తస్మాద్ధర్మాభిరక్షార్థం నానృతం వక్తుముత్సహే।
మా త్వం బ్రహ్మగతిం హింస్యాః ప్రాయశ్చిత్తం కృతం త్వయా॥ 8-36-57 (56693) 
మద్వాక్యం నానృతం లోకే కశ్చిత్కుర్యాత్సమాప్నుహి।
`యన్మయోక్తం సరోషేణ గచ్ఛ సూతజ మాచిరం॥ 8-36-58 (56694) 
ఇతి మామసకృత్క్రుద్ధః స ఉవాచ ద్బిజోత్తమః।
ఏతే హి సోమరాజాన ఈశ్వరాః సుఖదుఃఖయోః॥ 8-36-59 (56695) 
నాహం బిభేమి బీభత్సోర్న శల్య మధుసూదనాం।
తస్మాద్బిభేంయహం శాపాత్తేన సత్యేన తే శపే॥ 8-36-60 (56696) 
సహ యుద్ధం సమేతాభ్యామద్యేదం సముపస్థితం।
యుద్వేఽస్మింజీవితం మేఽద్య శల్య సంశయమాగతం॥ 8-36-61 (56697) 
శక్రోఽప్యమరరాట్ తాభ్యాముపగంయాహవం సహ।
సంశయం పరమం గచ్ఛేత్కథం వా మన్యతే భవాన్॥ 8-36-62 (56698) 
ఇత్యేవం తే మయాఽఽఖ్యాతం క్షిప్తేన న సుహృత్తయా।
జానామి త్వాఽధిక్షిపంతం దోషమాత్మగతం శృణు'॥ ॥ 8-36-63 (56699) 
 
ఇతి శ్రీమన్మహాభారతే కర్ణపర్వణి షట్తత్రింశోఽధ్యాయః॥ 36 ॥

Mahabharata - Karna Parva - Chapter Footnotes

8-36-9 చేలివాన్ చలితవాన్॥ 8-36-11 కర్మకాలే స్వప్రతిజ్ఞారక్షణకాలే॥ 8-36-14 అస్త్రం తతౌ రామదత్తాదస్త్రాదన్యత్ప్రతిపన్నం ప్రాప్త అహిబాణాఖ్య మిత్యర్థః॥ 8-36-24 రథమార్గేష్యసక్తం ఇతి ట.పాఠః। రథమార్గేష్వనిత్యం ఇతి ఖ.పాఠః॥ 8-36-26 ఖాండవే ఖాండxxxxx 8-36-31 ఆర్జవే కర్తవ్యే సతి॥ 8-36-34 అహం సిద్ధిం కాంక్షమాణోఽస్మి। త్వం తు తన్మన్యసే యత్ర ఐకాంత్యం సఖ్యాం నాస్తి। అస్మత్పక్షీయోప్యన్యతత్ర స్నోహవానసీత్యర్థః। తదేవాహ మిత్రమితి। మిందయతి మేదయతి వా స్నేహార్థాన్మిందేర్మిదేర్వా మిత్రమితి రూపం। నందతేరిత్యతత్ర మదతేరితి పాఠః। మదీ హర్షే ఇత్యస్య వా రూపం। మాదయని తర్పయతీతి వా మాదయతేర్మిత్రం। మిదతేస్త్రాణార్థస్య వా మిదేరిదం రూపం। నందయతేః ప్రీయతేః సంంత్రాయతతేర్వాఽర్థే వర్తమానస్య మిదేర్మిత్రమితి వార్థః। మినుతే మానం కరోతి సర్వే హితమస్య సంగృహ్ణాతీతి వా మోదతేఽస్య సుఖేనేతి వా మిత్రమిత్యేతేఽర్థాః మయి సంతీత్యర్థః॥ 8-36-35 శత్రురితి శదేః శాతనార్థాత్ శాస్తేః శాసనార్థాత్ శ్యతేస్తనూకరణార్థాత్ శృణాతేర్హిసార్థాత్ శ్వసతేరుచ్ఛ్వాసార్థాదంతర్భావితణ్యర్థాత్ సీదతేః సూదతేర్వా దంత్యస్థానే తాలవ్యస్యోపసర్జనాత్ శత్రురితి శబ్ద ఉతత్పన్నస్తదర్థశ్చ సర్వస్త్వయ్యస్తీత్యర్థః॥ 8-36-44 సోమరాజాన బ్రాహ్మణాః॥ 8-36-57 మా త్వం బ్రాహ్మణగర్హః స్యాః ఇతి క.పాఠః॥ 8-36-58 తదనువ్యాహృతం కుర్యాత్సర్వలోకేపి సూతజ ఇతి ఖ.పాఠః। నైతత్తే వ్యాహృతం కుర్యాం సమమేకోఽపి సూతతజ ఇతి క.డ.పాఠః। నైతదవ్యాహతం కుర్యాత్సర్వలోకోఽపి సూతజ ఇతి ట.పాఠః॥ 8-36-36 షట్త్రింశోఽధ్యాయః॥





కర్ణపర్వ - అధ్యాయ 037

॥ శ్రీః ॥

8.37. అధ్యాయః 037 

Mahabharata - Karna Parva - Chapter Topics

కర్ణేన సోపహాసం శల్యగర్హణం॥ 1 ॥

Mahabharata - Karna Parva - Chapter Text

8-37-0 (56700) 
సంజయ ఉవాచ। 8-37-0x (4933) 
తతః పునర్మహారాజ మద్రరాజమరిందమః।
అభ్యభాషత రాధేయః సన్నివార్యోత్తరం వచః॥ 8-37-1 (56701) 
నిర్భర్త్సనార్థం శల్య త్వం యత్తు జల్పితవానసి।
నాహం శక్యస్త్వయా వాచా విభీషయితుమాహవే॥ 8-37-2 (56702) 
యది మాం దేవతాః సర్వా యోధయేయుః సవాసవాః।
తథాపి మే భయం న స్యాత్కిము పార్థాత్సకేశవాత్॥ 8-37-3 (56703) 
నాహం భీషయితుం శక్యః శుద్ధకర్ణా మహాహవే।
అభిజానీహి శక్తస్త్వమన్యం భీషయితుం రణే॥ 8-37-4 (56704) 
నీచస్య బలమేతావత్పారుష్యం యతత్త్వమాత్థ మాం।
అశక్తో హి గుణాన్వక్తుం వల్గసే బహు దుర్మతే॥ 8-37-5 (56705) 
న హి కర్ణః సముద్భూతో భయార్థమిహ మద్రక।
విక్రమార్థమహం జాతో యశోర్థం చ తథాఽఽత్మనః॥ 8-37-6 (56706) 
సఖిభావేన సౌహార్దాన్మితత్రభావేన చైవ హి।
కారణైస్త్రిభిరేతైస్త్వం శల్య జీవసి సాంప్రతం॥ 8-37-7 (56707) 
రాజ్ఞశ్చ ధార్తరాష్ట్రస్య కార్యం సుమహదుద్యతం।
మయి తచ్చాహితం శల్య తేన జీవసి మే క్షణం॥ 8-37-8 (56708) 
కృతశ్చ సమయః పూర్వం క్షంతవ్యం విప్రియం తవ।
`సమయః పరిపాల్యో మే తేన జీవసి సాంప్రతం'॥ 8-37-9 (56709) 
ఋతే శల్యసహస్రేణ విజయేయమహం పరాన్।
మిత్రద్రోహస్తు పాపీయానితి జీవసి సాంప్రతం॥ 8-37-10 (56710) 
శల్య ఉవాచ। 8-37-11x (4934) 
ఆర్తప్రలాపాంస్త్వం కర్ణ యాన్బ్రవీషి పరాన్ప్రతి।
న తే కర్ణసహస్రేణ శక్యా జేతుం పరే యుధి॥ 8-37-11 (56711) 
సంజయ ఉవాచ। 8-37-12x (4935) 
తథా బ్రువంతం పరుషం కర్ణో మద్రాధిపం తదా।
పరుషం ద్విగుణం భూయః ప్రోవాచాప్రియదర్శనం॥ 8-37-12 (56712) 
ఇదం త్వమేకాగ్రమనాః శృణు మద్రజనాధిప।
సన్నిధౌ ధృతరాష్ట్రస్య ప్రోచ్యమానం మయా శ్రుతం॥ 8-37-13 (56713) 
దేశాంశ్చ వివిధాంశ్చిత్రాన్పూర్వవృత్తాంశ్చ పార్థివాన్।
బ్రాహ్మణాః కథయంతి స్మ ధృతరాష్ట్రనివేశనే॥ 8-37-14 (56714) 
తత్ర వృద్ధః పురావృత్తాః కథాః కశ్చిద్ద్విజోత్తమః।
బాహ్లీకదేశం మద్రాంశ్చ కుత్సయన్వాక్యమబ్రవీత్॥ 8-37-15 (56715) 
బహిష్కృతా హిమవతతా గంగయా చ తిరస్కృతాః।
సరస్వత్యా యమునయా కురుక్షేత్రేణ చాపి యే॥ 8-37-16 (56716) 
పంచానాం సింధుషష్ఠానాం నదీనాం యేఽంతరాశ్రితాః।
తాంధర్మబాహ్యానశుచీన్బాహ్లీకానపి వర్జయేత్॥ 8-37-17 (56717) 
గోవర్ధనో నామ వటః సుభాండం నామ పత్తనం।
ఏతద్రాజన్కలిద్వారమాకుమారాత్స్మరాంయహం॥ 8-37-18 (56718) 
కార్యేణాత్యర్థగూఢేన బాహ్లీకేషూషితం మయా।
తత ఏషాం సమాచారః సంవాసాద్విదితో మయా॥ 8-37-19 (56719) 
శాకలం నామ నగరమాపగానామనింనగా।
చండాలా నామ బాహ్లీకాస్తేషాం వృత్తం సునిందితం॥ 8-37-20 (56720) 
పానం గుడాసవం పీత్వా గోమాంసం లశునైః సహ।
అపూపసక్తుమద్యానామాశితాః శీలవర్జితాః॥ 8-37-21 (56721) 
గాయంత్యథ చ నృత్యంతి స్త్రియో మత్తా వివాససః।
నగరాపణవేశేషు బహిర్మాల్యానులేపనాః॥ 8-37-22 (56722) 
మత్తాః ప్రగీతవిరుతైః ఖరోష్ట్రనినదోపమైః।
అనావృతా మైథునే తాః కామచారాశ్చ సర్వశః॥ 8-37-23 (56723) 
ఆహురన్యోన్యసూక్తాని ప్రబ్రువాణా మదోత్కxxxః।
హేహతేహేహతేత్యేవం స్వామిభర్తృహతేతి చ॥ 8-37-24 (56724) 
ఆక్రోశంత్యః ప్రనృత్యంతి వ్రాత్యాః పర్వస్వసంయతాః।
తాసాం కిలావలిప్తానాం నివసన్కురుజాంగలే॥ 8-37-25 (56725) 
కశ్చిద్బాహ్లీకదుష్టానాం నాతిహృష్టమనా జగౌ।
సా నూనం బృహతీ గౌరీ సూక్ష్మకంబలవాసినీ॥ 8-37-26 (56726) 
మామనుస్మరతీ శేతే బాహ్లీకం కురువాసినం।
శతద్రుం ను కదా తీర్త్వా తాం చ రంయామిరావతీం। 
గత్వా స్వదేశం ద్రక్ష్యామి స్థూలజంఘాః శుభాః స్త్రియః॥  8-37-27 (56727) 
మనఃశిలోజ్జ్వలాపాంగ్యో గౌర్యస్తాః కాకుకూజితాః।
కంబలాజినసంవీతా రుదంత్యః ప్రియదర్శనాః॥ 8-37-28 (56728) 
మృదంగానకశంఖానాం మర్దలానాం చ నిఃస్వనైః।
ఖరోష్ట్రాశ్వతరైశ్చైవ మత్తా యాస్యామహే సుఖం॥ 8-37-29 (56729) 
శమీపీలుకరీరాణాం వనేషు సుఖవర్త్మసు।
అపూపాన్సక్తుపిండాంశ్చ ప్రాశ్నంతో మథితాన్వితాన్॥ 8-37-30 (56730) 
పథిషు ప్రబలో భూత్వా తథా సంపతతోఽధ్వగాన్।
చేలాపహారం కుర్వాణాస్తాడయిష్యామ భూయసః॥ 8-37-31 (56731) 
ఏవంశీలేషు వ్రాత్యేషు బాహ్లీకేషు దురాత్మసు।
కశ్చేతయానో నివసేన్ముహూర్తమపి మానవః॥ 8-37-32 (56732) 
కర్ణ ఉవాచ। 8-37-33x (4936) 
ఈదృశా బ్రాహ్మణేనోక్తా బాహ్లీకా మోఘచారిణః।
యేషాం షడ్భాగహర్తా త్వముభయోః పుణ్యపాపయోః॥ 8-37-33 (56733) 
ఇత్యుక్త్వా బ్రాహ్మణః సాధురుత్తరం పునరుక్తవాన్।
బాహ్లీకేష్వవినీతేషు ప్రోచ్యమానం నిబోధ తత్॥ 8-37-34 (56734) 
తతత్ర స్మ రాక్షసీ గాతి కృష్ణచతుర్దశీం।
నగరే శాకలే స్ఫీతే ఆహత్య నిశి దుందుభిం॥ 8-37-35 (56735) 
కథం వస్తాదృశో గాథాః పునర్గాస్యామి శాకలే।
గవ్యస్య తృప్తా మాంసస్య పీత్వా గౌడం సురాసవం॥ 8-37-36 (56736) 
గౌరీభిః సహ నారీభిర్బృహతీభిః స్వలంకృతా।
పలాండుగండూషయుతాః ఖాదంతశ్చేశికాన్బహూన్॥ 8-37-37 (56737) 
వారాహం కౌక్కుటం మాంసం గవ్యం గార్దభమౌష్ట్రకం।
ధానాశ్చ యే న ఖాదంతి తేషాం జన్మ నిరర్థకం॥ 8-37-38 (56738) 
ఏవం గాయంతి యే మత్తాః శీధునా పీలుకావనే।
సబాలవృద్ధాః క్రందంతి తేషాం ధర్మః కథం భవేత్॥ 8-37-39 (56739) 
యత్ర లోకేశ్వరః కృష్ణో దేవదేవో జనార్దనః।
విస్మృతః పురుషైరుగ్రైస్తేషాం ధర్మః కథం భవేత్॥ 8-37-40 (56740) 
ఇతి శల్య విజానీహి హంత భూయో బ్రవీమి తే।
యదన్యోప్యుక్తవానస్మాన్బ్రాహ్మణః కురుసంసది॥ 8-37-41 (56741) 
పంచనద్యో వహంత్యేతా యత్ర పీలువనాన్యుత।
శతద్రుశ్చ విపాశా చ తృతీయైరావతీ తథా॥ 8-37-42 (56742) 
చంద్రభాగా వితస్తా చ సింధుషష్ఠా మహానదీ।
ఆరట్టా నామ బహ్లీకా ఏతేష్వార్యో హి నో వసేత్॥ 8-37-43 (56743) 
వ్రాత్యానాం దాసమీయానాం విదేహానామయజ్వనాం।
న దేవాః ప్రతిగృహ్ణంతి పితరో బ్రాహ్మణాస్తథా॥ 8-37-44 (56744) 
తేషాం ప్రనష్టధర్మాణాం బాహ్లీకానామితి శ్రుతిః।
బ్రాహ్మణేన యథా ప్రోక్తం విదుషా సాధుసంసది॥ 8-37-45 (56745) 
కాష్ఠకుండేషు బాహ్లీకా మృణ్మయేషు చ భుంజతే।
సక్తుమద్యావలిప్తేషు శ్వావలీఢేషు నిర్ఘృణాః॥ 8-37-46 (56746) 
ఆవికం చౌష్ట్రికం చైవ క్షీరం గార్దభమేవ చ।
తద్వికారాంశ్చ బాహ్లీకాః ఖాదంతి చ పిబంతి చ॥ 8-37-47 (56747) 
పాత్రసంకరిణో జాల్మాః సర్వాన్నక్షీరభోజనాః।
ఆరట్టా నామ బాహ్లీకా వర్జనీయా విపశ్చితా॥ 8-37-48 (56748) 
ఇతి శల్య విజానీహి హంత భూయో బ్రవీమి తే।
యదన్యోఽప్యుక్తవాన్మహ్యం బ్రాహ్మణః కురుసంసది॥ 8-37-49 (56749) 
యుగంధరే పయః పీత్వా ప్రోష్య చాప్యచ్యుతస్థలే।
తద్వద్భూతిలయే స్నాత్వా కథం స్వర్గం గమిష్యతి॥ 8-37-50 (56750) 
పంచనద్యో వహంత్యేతా యత్ర నిఃసృత్య పర్వతాత్।
ఆరట్టా నామ బాహ్లీకా న తేష్వార్యో ద్వ్యహం వసేత్॥ 8-37-51 (56751) 
బాహ్లీకా నామ హీకశ్చ విపాశాయాం పిశాచకౌ।
తయోరపత్యం బాహ్లీకా నైషా సృష్టిః ప్రజాపతేః॥ 8-37-52 (56752) 
తే కథం వివిధాంధర్మాంజ్ఞాస్యంతే హీనయోనయః॥  8-37-53 (56753) 
కారస్కరాన్మాహిషకాన్కరంభాన్కటకాలికాన్।
కర్కరాన్వీరకాన్వీరా ఉన్మత్తాంశ్చ వివర్జయేత్॥ 8-37-54 (56754) 
ఇతి తీర్థానుసంచారీ రాక్షసీ కాచిదబ్రవీత్।
ఏకరాత్రముషిత్వేహ మహోలూఖలమేఖలా॥ 8-37-55 (56755) 
ఆరట్టా నామ తే దేశా బాహ్లీకం నామ తద్వనం।
వసాతిసింధుసౌవీరా ఇతి ప్రాయోఽతికుత్సితాః॥ ॥ 8-37-56 (56756) 
 
ఇతి శ్రీమన్మహాభారతే కర్ణపర్వణి సప్తత్రింశోఽధ్యాయః॥ 37 ॥

Mahabharata - Karna Parva - Chapter Footnotes

8-37-8 ఏతదేవ త్రయం వ్యాచష్టే రాజ్ఞశ్చేత్యాదినా॥ 8-37-17 పంచానాం వక్ష్యమాణానాం। సింధుః షష్ఠీ యాసాం। అంతరమవకాశమాశ్రితాః॥ 8-37-18 గోవర్ధనః గవాం ఛేదనస్థానం॥ 8-37-20 వృత్తం చరిత్రం॥ 8-37-23 అనావృతాః స్వపరపురుషవివేకహీనాః॥ 8-37-24 సూక్తాని వినోదవచనాని। హేహతే భోలింగతాడితే xxxక్రోశే ద్విత్వం। సంధిశ్ఛాందసః। స్వామిహతే భర్తృహతే ఇతి చ తద్వత్॥ 8-37-25 పర్వసు ఉత్సవదినేషు ఆక్రోశంత్యః గాలయంత్యః। తాసాం పతిరితి శేషః॥ 8-37-29 ఖరాదియానైః॥ 8-37-30 మథితం తక్రం॥ 8-37-31 భూయసః బహూన్॥ 8-37-38 వారాహం విడ్వాహజమ॥ 8-37-37 సప్తత్రింశోఽధ్యాయః॥





కర్ణపర్వ - అధ్యాయ 038

॥ శ్రీః ॥

8.38. అధ్యాయః 038 

Mahabharata - Karna Parva - Chapter Topics

శల్యకర్ణయోర్వాక్కలహః॥ 1 ॥ దుర్యోధనేన తయోః సాంత్వనం॥ 2 ॥

Mahabharata - Karna Parva - Chapter Text

8-38-0 (56757) 
కర్ణ ఉవాచ। 8-38-0x (4937) 
ఇతి శల్య విజానీహి హంత భూయో బ్రవీమి తే।
ఉన్యమానం మయా సంయక్త్వమేకాగ్రమనాః శృణు॥ 8-38-1 (56758) 
బ్రాహ్మణః కిల నో గేహమధ్యగచ్ఛత్పురాఽతిథిః।
ఆచారం తత్ర సంప్రేక్ష్య ప్రీతో వచనమబ్రవీత్॥ 8-38-2 (56759) 
మయా హిమవతః శృంగమేకేనాధ్యుషితం చిరం।
దృష్టాశ్చ బహవో దేశా నానాధర్మసమావృతాః॥ 8-38-3 (56760) 
న చ కేన చ ధర్మేణ విరుధ్యంతే ప్రజా ఇమాః।
సర్వాశ్చాప్యాచరంధర్మం యదుక్తం వేదపారగైః॥ 8-38-4 (56761) 
అటతా తు మయా దేశాన్నానాధర్మసమాకులాన్।
ఆగచ్ఛతా మహారాజ బాహ్లీకేషు నిశామితం॥ 8-38-5 (56762) 
తత్ర వై బ్రాహ్మణో భూత్వా పునర్భవతి క్షత్రియః।
వైశ్యః శూద్రశ్చ బాహ్లీకస్తతో భవతి నాపితః॥ 8-38-6 (56763) 
నాపితశ్చ తతో భూత్వా పునర్భవతి బ్రాహ్మణః।
ద్విజో భూత్వా చ తత్రైవ పునర్దాసోఽభిజాయతే॥ 8-38-7 (56764) 
భవంత్యేకకులే విప్రాః శిష్టా యే కామచారిణః।
గాంధారా మద్రకాశ్చైవ బాహ్లీకాశ్చాప్యతేజసః॥ 8-38-8 (56765) 
ఏతన్మయా శ్రుతం తత్ర ధర్మసంకరకారకం।
కృత్స్నామటిత్వా పృథివీం బాహ్లీకేషు విపర్యయః॥ 8-38-9 (56766) 
ఇతి శల్య విజానీహి హంత భూయో బ్రవీమి తే।
యదప్యన్యోఽబ్రవీద్వాక్యం బాహ్లీకానాం వికుత్సితం॥ 8-38-10 (56767) 
ఆనీయేహాక్షతా కాచిదారట్టాత్కిల దస్యుభిః।
అధర్మతశ్చోపయాతా సా తానభ్యశపత్తతః॥ 8-38-11 (56768) 
బాలాం బంధుమతీం యన్మామధర్మేణోపగచ్ఛథ।
తస్మాత్కుమార్యః స్వైరిణ్యో భవిష్యంతి కులేషు వః॥ 8-38-12 (56769) 
న చైవాస్మాత్ప్రమోక్షధ్వం ఘోరాచ్ఛాపాన్నరాధమాః।
తస్మాత్తేషాం భాగహరః కథం ధర్మాన్వదిష్యసి॥ 8-38-13 (56770) 
కురవః సహపాంచాలాః సాల్వా మాత్స్యాః సనైమిశాః।
కోసలాః కాశపౌండ్రాశ్చ కాలింగా మాగధాస్తథా॥ 8-38-14 (56771) 
చేదయశ్చ మహాభాగా ధర్మం జానంతి శాశ్వతం।
నానాదేశేష్వసంతశ్చ ప్రాయో బాహ్యాలయానృతే॥ 8-38-15 (56772) 
ఆమత్స్యేభ్యః కురుపాంచాలసాల్వా
ఆనైమిశాచ్చేదయో యే విశిష్టాః। 
ధర్మం పురాణముపజీవంతి సంతో
మద్రానృతే పాంచనదాంశ్చ జిహ్మాన్॥  8-38-16 (56773) 
ఏవం విద్వాంధర్మకథాసు రాజం--
స్తూష్ణీంభూతః శల్య భవేః సదా త్వం। 
త్వం తస్య గోప్తా చ జనస్య రాజా
షడ్భాగహర్తా శుభదుష్కృతస్య॥  8-38-17 (56774) 
అథవా దుష్కృతస్య త్వం హర్తా తేషామరక్షితా।
రక్షితా పుణ్యభాగ్రాజా ప్రజానాం త్వం హ్యపుణ్యభాక్॥ 8-38-18 (56775) 
పూజ్యమానే పురా ధర్మే సర్వదేశేషు శాశ్వతే।
ధర్మం పాంచనదం దృష్ట్వా ధిగిత్యాహ పితామహః॥ 8-38-19 (56776) 
వ్రాత్యానాం దాశకీయానాం కృతేఽప్యశుభకర్మణాం।
బ్రహ్మణా నిందితాంధర్మాన్కశ్చిత్సిద్ధాత్మకోఽబ్రవీత్॥ 8-38-20 (56777) 
ఇతి పాంచనదం ధర్మవమేనే పితామహః।
స్వధర్మస్థేషు వర్ణేషు సోఽప్యేతాన్నాభ్యపూజయత్॥ 8-38-21 (56778) 
ఇతి శల్య విజానీహి హంత భూయో బ్రవీమి తే।
కల్మాషపాదః సరసి నిమ·జ్జన్రాక్షసోఽబ్రవీత్॥ 8-38-22 (56779) 
క్షత్రియస్య మలం భైక్ష్యం బ్రాహ్మణస్యాశ్రుతం మలం।
మలం పృథివ్యా బాహ్లీకాః స్త్రీణాం కౌతూహలం మలం॥ 8-38-23 (56780) 
నిమజ్జమానముద్ధృత్య కశ్చిద్రాజా నిశాచరం।
అపృచ్ఛత్తేన చాఖ్యాతం తచ్ఛృణుష్వ నరాధిప॥ 8-38-24 (56781) 
మానుషాణాం మలం ంలేచ్ఛా ంలేచ్ఛానాం ముష్టికా మలం।
ముష్టికానాం మలం షంఢాః షంఢానాం రాజయాజకాః॥ 8-38-25 (56782) 
రాజయాజకయాజ్యానాం మద్రకాణాం చ యన్మలం।
తద్భవేద్వై తవ మలం యద్యస్మాన్న విముంచసి॥ 8-38-26 (56783) 
ఇతి రక్షోపసృష్టేషు విషవీర్యహతేషు చ।
విద్వద్భిర్భేషజం దృష్టం సంసిద్ధవచనోత్తరం॥ 8-38-27 (56784) 
బ్రాహయాః పంచాలాః కౌరవేయాస్తు ధర్ంయాః
సత్యా మత్స్యాః శూరసేనాశ్చ యాజ్యాః। 
ప్రాచ్యా దాసా వృషలా దాక్షిణాత్యాః
స్తేనా బాహ్లీకాః సంకార వై సురాష్ట్రాః॥  8-38-28 (56785) 
కృతఘ్నతా పరవిత్తాపహారో
మద్యపానం గురుదారావమర్దః। 
వాక్పారుష్యం గోవధో రాత్రిచర్యా
బహిర్గేహం పరవస్త్రోపభోగః॥  8-38-29 (56786) 
యేషాం ధర్మస్తాన్ప్రతి నాస్త్యధర్మో
హ్యారట్టజాన్పాంచనదాంధిగస్తు। 
ఆపాంచాలాః కురవో నైమిశాశ్చ
మత్స్యాశ్చైవాప్యనుజానంతి ధర్మం।
అథోదీచ్యాశ్చోదయో భాగధాశ్చ
శిష్టాంధర్మానుపజీవంతి వృద్ధాః॥  8-38-30 (56787) 
ప్రాచీం దిశం శ్రితా దేవా జాతవేదఃపురోగమాః।
దక్షిణా పితృభిర్గుప్తా యమేన శుభకర్మణా॥ 8-38-31 (56788) 
ప్రతీచీం వరుణః పాతి పాలయన్నసురాన్బహూన్।
ఉదీచీం భగవాన్సోమ బ్రహ్మా చ బ్రాహ్మణైః సహ॥ 8-38-32 (56789) 
రక్షఃపిశాచాన్హిమవాన్గుహ్యకాన్గంధమాదనః।
ధ్రువం సర్వాణి భూతాని విష్ణుః పాతి సురోత్తమః॥ 8-38-33 (56790) 
ఇంగిత5ఆశ్చ మగధాః ప్రేక్షితజ్ఞాశ్చ కోసలాః।
అర్ధోక్తాః కురుపాంచాలాః సర్వోక్తా దాక్షిణాపథాః॥ 8-38-34 (56791) 
పార్వతీయాశ్చ విషయా యథైవ గిరయస్తథా।
సర్వజ్ఞా యవనా రాజఞ్శూరాశ్చైవ విశేషతః। 
ంలేచ్ఛాః స్వసంజ్ఞానియతా నానుక్తమితరే జనాః॥  8-38-35 (56792) 
ప్రతిరబ్ధాస్తు బాహ్లీకా న చ కేచన మద్రకాః।
స త్వమేతాదృశః శల్య నోత్తరం వక్తుమర్హసి॥ 8-38-36 (56793) 
ఏవం జ్ఞాత్వా జోషమాస్స్వ ప్రతీపం
మా స్మ క్రుద్ధః పాపభృతాం వరిష్ఠ। 
పూర్వం హత్వా త్వాం సపుత్రం బలైశ్చ
పశ్చాద్ధంస్యే వాసుదేవార్జునౌ చ॥  8-38-37 (56794) 
శల్య ఉవాచ। 8-38-38x (4938) 
ఆతురాణాం పరిత్యాగః స్వదారసుతవిక్రయః।
అంగే ప్రవర్తతే కర్ణ యేషామధిపతిర్భవాన్॥ 8-38-38 (56795) 
రథాతిరథసంఖ్యాయాం యత్త్వాం భీష్మస్తదాబ్రవీత్।
తాన్విదిత్వాఽత్మనో దోషాన్నిర్మన్యుర్భవ మా క్రుధః॥ 8-38-39 (56796) 
సర్వత్ర బ్రాహ్మణాః సంతి సంతి సర్వత్ర క్షత్రియాః।
వైశ్యాః శూద్రాస్తథా కర్ణ స్త్రియః సాధ్వ్యశ్చ సువ్రతాః॥ 8-38-40 (56797) 
రమంతే చోపహాసేన పురుషాః పురుషైః సహ।
అన్యోన్యేన రతాః క్షీబా దేశేదేశే చ మైథునం॥ 8-38-41 (56798) 
పరవాచ్యేషు నిపుణః సర్వో భవతి సర్వదా।
ఆత్మవాచ్యం న జానీతే జానన్నపి చ ముహ్యతి॥ 8-38-42 (56799) 
సర్వత్ర సంతి రాజనః స్వంస్వం ధర్మమనువ్రతాః।
దుర్మనుష్యాన్నిగృహ్ణంతి సంతి సర్వత్ర ధార్మికాః॥ 8-38-43 (56800) 
న కర్ణ దేశసామాన్యాత్సర్వః పాపం నిషేవతే।
యాదృశాః స్వస్వభావేన దేశాంస్తాంస్తాదృశాన్విదుః॥ 8-38-44 (56801) 
సంజయ ఉవాచ। 8-38-45x (4939) 
తతతో దుర్యోధనో రాజా కర్ణశల్యావవారయత్।
సఖిభావేన రాధేయం శల్యం సౌజన్యకేన చ॥ 8-38-45 (56802) 
తతో నివారితః కర్ణో ధార్తరాష్ట్రేణ మారిష।
ప్హహస్య తత్ర రాజేంద్రం యాది శల్యేత్యచోదయత్॥ ॥ 8-38-46 (56803) 
 
ఇతి శ్రీమన్మహాభారతే కర్ణపర్వణి అష్టత్రింశోఽధ్యాయః॥ 38 ॥

Mahabharata - Karna Parva - Chapter Footnotes

8-38-5 నిశామిర్త శ్రుతం॥ 8-38-6 బ్రాహ్మణో భూత్కేత్యాది తజ్జాతీయకర్మాచరణనివంధనం॥ 8-38-8 విప్రాః ప్రసృష్టా ఇతి పాఠే కులే ఏకఏవ విప్రో భవత్యన్యే భ్రాతరః ప్రసృష్టాః సంకీర్ణిక్రియా ఇత్యర్థః॥ 8-38-9 తత్ర బాహ్లీకేషు। ధర్మసంకరకారకో విపర్యయః శ్రుత ఇతి లింగం విపరిణేయం। విపర్యయో విహితవైపరీత్యం॥ 8-38-20 కృతే కృతయుగే॥ 8-38-21 నాభ్యపూజయత్ న ప్రశంసితవాన్॥ 8-38-25 ంలేచ్ఛాః పాపరతా ధర్మాధర్మవిచారహీనాః। ంలేచ్ఛః పాపరతే జాతిభేదే స్యాదపభాషణే ఇతి విశ్వః। షంఢా వర్షవరాః॥ 8-38-27 రక్షోపసృష్టేషు రక్షసా ఉపద్రుతేషు॥ 8-38-28 ప్రాచ్యా దాసాః శూద్రధర్మాణః। దాశా ఇతి పాఠే మత్స్యజీవినః। వృషం ధర్మం లాంతి ఆదదతే తే వృషలాః ధర్మసంగ్రహపరాః ధర్మద్రోహిణ ఇతి వా॥ 8-38-29 బహిర్గేహం రాత్రిచర్యా ప్రచ్ఛన్నం చౌర్యపారదార్యాది॥ 8-38-31 ప్రాచీమిత్యత్ర జాతవేద ఇత్యనేనాంనేయీసహితా ప్రాచీ దేవానామాశ్రయా దక్షిణా పితౄణాం తత్రైవ శ్రాద్ధాదిధర్మో దృశ్యతే॥ 8-38-32 ఏవం ప్రతీచీం వరుణః ఉదీచీం సోమ ఇతి కుబేరేశానయోర్గ్రహణం। పరిశేషాన్నైర్ఋత్యాం వాయవ్యాం చ బాహ్లీకాశ్రయాయాం నైర్ఋతాస్త్వాదృశా వాతూలాశ్చ సంతీత్యర్థః॥ 8-38-33 తథా రక్షఃపిశాచాశ్చ హిమవంతం నగోత్తమం। గుహ్యకాశ్చ మహారాజ పర్వతం గంధమాదనం ఇతి ఝ పాఠః। ఏవమపి సబాహ్లీకాన్సనైర్ఋతాన్ దేశాన్ విష్ణుః పాతి పర్జన్యవత్ న దేశాంతరేష్వివ బాహ్లీకేషు విశేషతో దేవతానుగ్రహో దృశ్యత ఇత్యభిప్రాయః॥ 8-38-34 అతఏవ తేషాం మౌఢ్యం వర్ణయతి ఇంగితజ్ఞాశ్చతి। అర్ధోక్తాః కురుపాంచాలాః సాల్వాః కృత్స్నానుశాసనాః ఇతి ఝ. పాఠః॥ 8-38-35 విషమాః దుఃఖసాధ్యాః। సర్వం జానంతోఽపి యవనా ంలేచ్ఛాశ్చ స్వసంజ్ఞాయాం స్వీయైః కృతో యో ధర్మసంకేతస్తత్రైవ నియతాః। వైదికం ధర్మం న మానయంతీత్యర్థః। ఇతరే త్వనుక్తం హితం నావబుధ్యంతే॥ 8-38-36 ప్రతిరథా ఇతిపాఠే హితవాదితి ప్రతికూలాః। గురుద్రోహిణ ఇత్యర్థః। తాదృశశ్చ త్వం హితోపదేష్టారం మాం నిందసీత్యర్థః॥ 8-38-38 అష్టత్రింశోఽధ్యాయః॥





కర్ణపర్వ - అధ్యాయ 039

॥ శ్రీః ॥

8.39. అధ్యాయః 039 

Mahabharata - Karna Parva - Chapter Topics

శల్యకర్ణయోః సంవాదః॥ 1 ॥ సేనాద్వయస్య పరస్పరమేలనం॥ 2 ॥

Mahabharata - Karna Parva - Chapter Text

8-39-0 (56804) 
సంజయ ఉవాచ। 8-39-0x (4940) 
తతః పరానీకభిదం వ్యూహమప్రతిమం కృతం।
సమీక్ష్య కర్ణః పార్థానాం ధృష్టధుంనాభిరక్షితం॥ 8-39-1 (56805) 
ప్రయయౌ రథఘోషేణ సింహనాదరవేణ చ।
వాదిత్రాణాం చ నినదైః కంపయన్నివ మేదినీం॥ 8-39-2 (56806) 
సంజయ ఉవాచ। 8-39-3x (4941) 
తతః ప్రయాంతం రాధేయం మద్రరాజః స్మయన్నివ।
అవధూయ ఇదం వాక్యమబ్రవీత్కురుసన్నిధౌ॥ 8-39-3 (56807) 
చమూం తవేమాం విపులాం సమృద్వా--
మసంఖేయామశ్వనరాకులాం చ। 
తథా ప్రవేష్టా సమరే ధనంజయః
కక్షం దహందీప్త ఇవాశ్రయాశీ॥  8-39-4 (56808) 
రథే స్తితౌ వీరవరౌ వరేణ్యౌ
సింహస్కంధౌ లోహితపద్మనేత్రౌ। 
ద్రష్టా భవానద్య వినా ప్రయత్నా--
త్తథాహి మే శకునా వేదయంతి॥  8-39-5 (56809) 
అద్య ద్రష్టాఽసి తం వీరం శ్వేతాశ్వం కృష్ణసారథిం।
నిఘ్నంతం శాత్రవాన్సంఖ్యే యం కర్ణ పరిపృచ్ఛసి॥ 8-39-6 (56810) 
అద్య తౌ పురుషవ్యాఘ్రౌ లోహితాక్షౌ పరంతపౌ।
వాసుదేవార్జునౌ కర్ణ ద్రష్టాఽస్యమితవిక్రమౌ॥ 8-39-7 (56811) 
సారథిర్యస్య గోవిందో గాండీవం యస్య కార్ముకం।
తం చేద్వంతాఽసి రాధేయ త్వం నో రాజా భవిష్యసి॥ 8-39-8 (56812) 
ప్రవాత్యేష మహావాయురభితస్తవ వాహినీం।
క్రవ్యాదా వ్యాహరంత్యేతే మృగాః కుర్వంతి భైరవం॥ 8-39-9 (56813) 
పశ్య కర్ణ మహాఘోరం భయం వై రోమహర్షణం।
అర్కం జీమూతసంకాశః కబంధో వార్య తిష్ఠతి॥ 8-39-10 (56814) 
పశ్య యూథం మృగశతం మృగాణాం సర్వతోదిశం।
రరాస దీప్తలాంగూలమాదిత్యామభి సంస్థితం॥ 8-39-11 (56815) 
పశ్య కాకాంశ్చ గృధ్రాంశ్చ సమవేతాన్సహస్రశః।
ఆదిత్యమభివీక్షంతే హ్యశివాః కర్ణ సస్వరాః॥ 8-39-12 (56816) 
శ్వేతవాజిసమాయుక్తే తవ కర్ణ మహారథే।
పతాకాః ప్రజ్వలంత్యేతా ధ్వజశ్చాతీవ కంపతే॥ 8-39-13 (56817) 
ఉదీర్యతో హయాన్పశ్య మహాకాయాన్మహాజవాన్।
ప్లవమానాన్మహావీర్యానాకాశే గరుడానివ॥ 8-39-14 (56818) 
ధ్రువమేషు నిమిత్తేషు భూమిమావృత్య పార్థివాః।
స్వప్స్యంతి నిహతాః కర్ణ శతశోఽథ సహస్రశః॥ 8-39-15 (56819) 
శంఖానాం తుములః శబ్దః శ్రూయతే రోమహర్షణః।
ఆనకానాం చ రాధేయ మృదంగానాం చ హన్యతాం॥ 8-39-16 (56820) 
శృణు శబ్దాన్బహువిధాన్నరాశ్వరథవాజినాం।
జ్యాతలత్రేషుశబ్దాంశ్చ శృణు కర్ణ మహాత్మనాం॥ 8-39-17 (56821) 
హేమరూప్యప్రమృష్టానాం వాససాం శిల్పినిర్మితాః।
సహేమచంద్రతారాభాః పతాకాః కింగిణీయుతాః॥ 8-39-18 (56822) 
నానావర్ణా రణే భాంతి శ్వసనేన ప్రకంపితాః।
పశ్య కర్ణార్జునస్యైతాః సౌదామిన్య ఇవాంబుదే॥ 8-39-19 (56823) 
ధ్వజాః కణకణాయంతే వాతేనాతిసమీరితాః।
సపతాకరథాశ్చాపి పాంచాలానాం మహాత్మనాం॥ 8-39-20 (56824) 
ఏష రేణుః సముద్భూతో దివమావృత్య తిష్ఠతి।
గజవాజిప్రణున్నా చ కంపతే కర్ణ మేదినీ॥ 8-39-21 (56825) 
శ్రూయతే మేఘసంకాశో రథనేమిస్వనస్తథా।
పశ్య కుంతీసుతం వీరం బీభత్సుమపరాజితం। 
ప్రహరిష్యంతమాయాంతం కపిప్రవరకేతనం॥  8-39-22 (56826) 
గజాశ్వరథపత్త్యోఘాంస్తావకాన్యుధి నిఘ్నతః।
ధ్వజాగ్రం దృశ్యతే తస్య జ్యాశబ్దశ్చైవ శ్రూయతే॥ 8-39-23 (56827) 
ఏష సంశప్తకాన్భూయస్తానేవాభిముఖో గతః।
కరోతి కదనం చైష సంగామే ద్విషతాం బలీ॥ 8-39-24 (56828) 
సంజయ ఉవాచ। 8-39-25x (4942) 
ఇతి బ్రువాణం మద్రేశం కర్ణః ప్రోవాచ మన్యుమాన్॥  8-39-25 (56829) 
పశ్య సంశప్తకైః క్రుద్ధైః సమంతాత్సమభిద్రుతః।
ఏష సూర్య ఇవాంభోదైశ్ఛన్నః పార్థో న దృశ్యతే। 
ఏష దాంతోఽర్జునః శల్య నిమగ్నః శోకసాగరే॥  8-39-26 (56830) 
శల్య ఉవాచ। 8-39-27x (4943) 
వరుణం కోఽంభసా హన్యాదింధనేన చ కోఽనలం।
కోవాఽనిలం నిగృహ్ణీయాత్పిబేద్వా కో మహార్ణవం॥ 8-39-27 (56831) 
ఈదృగ్రూపమహం మన్యే పార్థస్య యుధి నిర్జయం।
న హి శక్యోఽర్జునో జేతుం యుధి దేవాసురైరపి॥ 8-39-28 (56832) 
అథైఘం పరితోషస్తే వాగ్భిస్త్వం సుమానా భవ।
న హి శక్యో యుధా జేతుమన్యం కురు మనోరథం॥ 8-39-29 (56833) 
బాహుభ్యాముద్ధరేద్భూమిం దహేత్క్రుద్ధ ఇమాః ప్రజాః।
పాతయేత్త్రిదివాద్దేవాన్నార్జునం సమరే జయేత్॥ 8-39-30 (56834) 
పశ్య కుంతీసుతం భీమం వీరమక్లిష్టకారిణం।
ప్రహరంతం మహాబాహుం స్థితం మేరుమివాచలం॥ 8-39-31 (56835) 
అమర్షీ పురుషవ్యాఘ్రః సదా వైరమనుస్మరన్।
ఏష భీమో జయప్రేప్సుర్యుధి తిష్ఠతి వీర్యవాన్॥ 8-39-32 (56836) 
ఏష ధర్మభృతాం శ్రేష్ఠో ధర్మరాజో యుధిష్ఠిరః।
తిష్ఠత్యసుకరః సంఖ్యే పరైః పరపురంజయః॥ 8-39-33 (56837) 
ఏతౌ చ పురుషవ్యాఘ్రావాశ్వినేయౌ మహారథౌ।
నకులః సహదేవశ్చ తిష్ఠతో యుధి దుర్జయౌ॥ 8-39-34 (56838) 
ఏతే తిష్ఠంతి కార్ష్ణేయాః పంచ పంచాచలా ఇవ।
యోత్స్యమానా మహావీర్యా భీమార్జునసమా యుధి॥ 8-39-35 (56839) 
ఏతే ద్రుపదపుత్రాశ్చ ధృష్టద్యుంనపురోగమాః।
హీనాః సత్యజితా వీరాస్తిష్ఠంతి పరమౌజసః॥ 8-39-36 (56840) 
యత్ర కృష్ణార్జునౌ వీరౌ యత్ర రాజా యుధిష్ఠిరః।
తత్ర ధర్మశ్చ సత్యం చ యతో ధర్మస్తతో జయః॥ 8-39-37 (56841) 
ఇతి సంవదతోరేవ తయోః పురుషసింహయోః।
తే సేనే సమసజ్జేతాం ంగాయమునవద్భృశం॥ ॥ 8-39-38 (56842) 
 
ఇతి శ్రీమన్మహాభారతే కర్ణపర్వణి ఏకోనచత్వారింశోఽధ్యాయః॥ 39 ॥






కర్ణపర్వ - అధ్యాయ 040

॥ శ్రీః ॥

8.40. అధ్యాయః 040 

Mahabharata - Karna Parva - Chapter Topics

దుర్యోధనేన సేనాప్రోత్సాహనం॥ 1 ॥ భీమేన దుర్యోధనపరాజయపూర్వకం గజానీకవధః॥ 2 ॥

Mahabharata - Karna Parva - Chapter Text

8-40-0 (56843) 
సంజయ ఉవాచ। 8-40-0x (4944) 
దుర్యోధనస్తతః కర్ణముపేత్య భరతర్షభ।
అబ్రవీన్మద్రరాజం చ తథైవాన్యాన్మహారథాన్॥ 8-40-1 (56844) 
యదృచ్ఛయాఽయమవ్యగ్రో ధర్మః పరమకః సఖా।
సుఖినః క్షత్రియాః కర్ణ లభంతే యుద్ధమీదృశం॥ 8-40-2 (56845) 
యాదృశం క్షత్రియైః శూరైః శూరాణాం దీవ్యతాం యుధి।
ఇష్టం భవతి రాధేయ తదిదం సముపస్థితం॥ 8-40-3 (56846) 
హత్వా తు పాండవాన్యుద్ధే స్థిరాముర్వీం ప్రశాసథ।
నిహతా వా పరైర్యుద్ధే వీరలోకానవాప్స్యథ॥ 8-40-4 (56847) 
దుర్యోధనస్య వచనం శ్రుత్వా తత్క్షత్రియర్షభాః।
సింహనాదానుదక్రోశన్వాదిత్రాణి చ జఘ్నిరే॥ 8-40-5 (56848) 
తస్మిన్ప్రముదితే సైన్యే త్వదీయే భరతర్షభ।
హర్షయంస్తావకాన్యోధాంద్రౌణిర్విచనమబ్రవీత్॥ 8-40-6 (56849) 
ప్రత్యక్షం సర్వసైన్యానాం భవతాం చాపి పశ్యతాం।
న్యస్తశస్త్రో మమ పితా ధృష్టద్యుంనేన పాతితః॥ 8-40-7 (56850) 
స తేనాహమమర్షేణ పిత్రర్థే చాపి భారత।
ధృష్టద్యుంనమహత్వాఽహం న విమోక్ష్యామి దంశనం॥ 8-40-8 (56851) 
కృత్వాఽనృతాం ప్రతిజ్ఞాం వో నాస్మి ప్రాప్తా మహత్ఫలం।
అర్జునం భీమసేనం చ యశ్చ మాం ప్రతియోత్స్యతి। 
సర్వాంస్తాన్ప్రమథిష్యామి ఇతి మే నిశ్చితా మతిః॥  8-40-9 (56852) 
సంజయ ఉవాచ। 8-40-10x (4945) 
ఏవముక్తే తతః సర్వా హర్షితా భారతీ చమూః।
అభ్యవర్తత కౌంతేయాంస్తథా తాం చాపి పాండవాః॥ 8-40-10 (56853) 
స సన్నిపాతో రథయూథపానాం
మహాహవే భారత లోభనీయే। 
జనక్షయః కాలయుగాంతకల్పః
ప్రావర్తతాగ్రే కురుసృంజయానాం॥  8-40-11 (56854) 
తతః ప్రవృత్తే యుధి సంప్రహారే
భూతాని సర్వాణి సదైవతాని। 
ఆసన్సమేతాని సహాప్సరోభి--
నిరీక్షతీభిర్యుధి వీరసంఘాన్॥  8-40-12 (56855) 
దివ్యైశ్చ గంధైః పరమైశ్చ పుష్పై--
రన్యైశ్చ రత్నైర్వివిధైర్నరాగ్ర్యాః। 
రణేషు కర్మోద్వహతాః ప్రహృష్టా-
ననందయన్నప్సరసః ప్రహృష్టాః॥  8-40-13 (56856) 
సమీరణస్తాంస్తు నిషేవ్య గంధా--
న్నిషేవతే తానపి యోధముఖ్యాన్। 
నిషేవ్యమాణాస్త్వనిలేన యోధాః
పరస్పరం చుక్రుశురాజిమధ్యే॥  8-40-14 (56857) 
తథా తు తస్మింస్తుములే ప్రవృత్తే
దుర్యోధనః క్రోధమమృష్యమాణః। 
`అవేభ్య భీమం బలమధ్యసంస్థః
సమార్పయత్క్షుద్రకాణాం శతేన॥  8-40-15 (56858) 
దుఃశాసనశ్చిత్రసేనశ్చ వీర--
స్తథోలూకః కితవః సౌబలశ్చ। 
గజానీకైః సర్వతో భీమసేనం
తథావిషక్తం సహసైవాభ్యగచ్ఛన్॥  8-40-16 (56859) 
తమాపతంతం సంప్రేక్ష్య గజానీకం వృకోదరః।
దుర్యోధనం మహాబాహుః శరవర్షైరవాకిరత్॥ 8-40-17 (56860) 
దుర్యోధనం తతో భీమః సాయకైర్వజ్రసన్నిభైః।
పాండవో విముఖీకృత్య గజానభ్యద్రవద్బలీ॥ 8-40-18 (56861) 
తతః పావకసంకాశైర్భీమబాణైరవక్రగైః।
శలభైరివ నాగాంస్తానర్దయామాస పాండవః॥ 8-40-19 (56862) 
తతః కుంజరయూథాని భీమసేనో మహాబలః।
వ్యధమన్నిశితైర్బాణైర్మహావాతో ఘనానివ॥ 8-40-20 (56863) 
నిత్యమత్తాశ్చ మాతంగాః శూరైర్మత్తైరధిష్ఠితాః।
ఆరోహకైర్మహామాత్రైస్తోమరాంకురాపాణిభిః॥ 8-40-21 (56864) 
సువర్ణజాలైః ప్రచ్ఛన్నా మణిజాలైశ్చ కుంజరాః।
రూప్యజాంబూనదాభాసః క్షురమాలాభ్యలంకృతాః॥ 8-40-22 (56865) 
వధ్యమానాః శరై రాజన్భీమసేనేన తే గజాః।
విభిన్నహృదయాః కేచిత్తత్రైవాభ్యపతన్భువి॥ 8-40-23 (56866) 
నిపతద్భిర్మహావేగైర్హేమభాండవిభూషితైః।
అశోభత మహారాజ ధాతుచిత్రైరివాచలైః॥ 8-40-24 (56867) 
దీప్తాభరణవద్భిశ్చ గజపృష్ఠనిపాతితైః।
సంగరః శుశుభే రాజన్క్షీణపుణ్యైరివామరైః॥ 8-40-25 (56868) 
మహాపరిఘసంకాశౌ చందనాగరురూషితౌ।
అపశ్యం భీమసేనస్య ధనుర్విక్షిపతో భుజౌ॥ 8-40-26 (56869) 
తస్య జ్యాతలనిర్ఘోషమస్యతః సవ్యదక్షిణం।
తం శ్రుత్వాఽభ్యద్రవన్నాగా భీమసేనభయార్దితాః॥ 8-40-27 (56870) 
తస్య భీమస్య తత్కర్మ రాజన్నేకస్య ధీమతః।
అపశ్యామ మహారాజ తద్భూతమివాభవత్'॥ ॥ 8-40-28 (56871) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే చత్వారింశోఽధ్యాయః॥ 40 ॥






కర్ణపర్వ - అధ్యాయ 041

॥ శ్రీః ॥

8.41. అధ్యాయః 041 

Mahabharata - Karna Parva - Chapter Topics

సేనాద్వయే వ్యూహరచనావర్ణనం॥ 1 ॥

Mahabharata - Karna Parva - Chapter Text

8-41-0 (56872) 
సంజయ ఉవాచ। 8-41-0x (4946) 
తతః పరానీకభిదం వ్యూహమప్రతిమం మహత్।
సమీక్ష్య కర్ణః పార్థానాం ధృష్టద్యుంనాభిరక్షితం॥ 8-41-1 (56873) 
ప్రయయౌ రథఘోషేణ సింహనాదరవేణ చ।
వాదిత్రాణాం చ నినదైః కంపయన్నివ మేదినీం॥ 8-41-2 (56874) 
వేపమాన ఇవ క్రోధాద్యుద్వశౌండః పరంతపః।
ప్రతివ్యూహ్య మహాతేజా యథావద్భరతర్షభ॥ 8-41-3 (56875) 
వ్యధమత్పాండవీం సేనామాసురీం మఘవానివ।
యుధిష్ఠిరం చాభ్యహనదపసవ్యం చకారహ॥ 8-41-4 (56876) 
కర్ణస్య రథఘోషేణ మౌర్వీనిష్పేషణేన చ।
సుసంగ్రాహేణ రశ్మీనాం సమకంపంత సృంజయాః॥ 8-41-5 (56877) 
తాని సర్వాణి సైన్యాని కర్ణ దృష్ట్వా విశాంపతే।
బభూవుః సంప్రహృష్టాని తావకాని యుయుత్సయా॥ 8-41-6 (56878) 
అశ్రూయంత తతో వాచస్తావకానాం విశాంపతే।
కర్ణార్జునమహాయుద్ధమేతదద్య భవిష్యతి॥ 8-41-7 (56879) 
అద్య దుర్యోధనో రాజా హతామిత్రో భవిష్యతి।
అద్య కర్ణం రణే దృష్ట్వా ఫల్గునో విద్రవిష్యతి॥ 8-41-8 (56880) 
అద్య తావద్వయం యుద్ధే కర్ణస్యైవానుగామినః।
కర్ణబాణమయం భీమం యుద్ధం ద్రక్ష్యామ సంయుగే॥ 8-41-9 (56881) 
చిరకాలేప్సితమిదమద్యేదానీం భవిష్యతి।
అద్య ద్రక్ష్యామ సంగ్రామం ఘోరం దేవాసురోపమం॥ 8-41-10 (56882) 
అద్యేదానీం మహద్యుద్ధం భవిష్యతి భయానకం।
అద్యేదానీం జయో నిత్యమేకస్యైకస్య వా రణే॥ 8-41-11 (56883) 
అర్జునం కిల రాధేయో వధిష్యతి మహారణే।
అథవా కం నరం లోకే న స్పృశంతి మనోరథాః॥ 8-41-12 (56884) 
ఇత్యుక్త్వా వివిధా వాచః కురవః కురునందన।
ఆజఘ్నుః పటహాంశ్చైవ తూర్యాంశ్చైవ సహస్రశః॥ 8-41-13 (56885) 
భేరీనాదాంశ్చ వివిధాన్సింహనాదాంశ్చ పుష్కలాన్।
మురజానాం మహాశబ్దానానకానాం మహారవాన్॥ 8-41-14 (56886) 
నృత్యమానాశ్చ బహుశస్తర్జమానాశ్చ మారిష।
అన్యోన్యమభ్యయుర్యుద్ధే యుద్ధరంగగతా నరాః॥ 8-41-15 (56887) 
తేషాం పదాతా నాగానాం పాదరక్షాః సమంతతః।
పట్టసాసిధరాః శూరాశ్చాపబాణముసుంఠినః॥ 8-41-16 (56888) 
భిండిపాలధరాశ్చైవ శూరలహస్తాః సుచక్రిణః।
తేషాం సమాగమో ఘోరో దేవాసురరణోపమః॥ 8-41-17 (56889) 
ధృతరాష్ట్రం ఉవాచ। 8-41-18x (4947) 
కథం సంజయ రాధేయః ప్రత్యవ్యూహత పాండవాన్।
ధృష్టద్యుంనముఖాన్సంఖ్యే భీమసేనాభిరక్షితాన్। 
సర్వానేవ మహేష్వాసానజయ్యానమరైరపి॥  8-41-18 (56890) 
కే చ ప్రపక్షౌ పక్షౌ వా మమ సైన్యస్య సంజయ।
ప్రవిభజ్య యథాన్యాయమవతస్థుః సుదంశితాః॥ 8-41-19 (56891) 
కథం పాండుసుతాశ్చాపి ప్రత్యవ్యూహంత మామకాన్।
కథం చైతన్మహద్యుద్ధం ప్రావర్తత సుదారుణం॥ 8-41-20 (56892) 
క్వ చ బీభత్సురభవద్యత్కర్ణోఽయాద్యుధిష్ఠిరం।
కో హ్యర్జునస్య సాన్నిధ్యే శక్తో జేతుం యుధిష్ఠిరం॥ 8-41-21 (56893) 
సర్వభూతాని యో హ్యేకః ఖాండవే జితబాన్పురా।
కస్తమన్యస్తు రాధేయాత్ప్రతియుధ్యేజ్జిజీవిషుః॥ 8-41-22 (56894) 
సంజయ ఉవాచ। 8-41-23x (4948) 
శృణు వ్యూహస్య రచనామర్జునశ్చ యథా గతః।
పరివార్య నృపాన్సర్వాన్సంగ్రామశ్చాభవద్యథా॥ 8-41-23 (56895) 
కృపః శారద్వతో రాజన్మాగధాశ్చ తరస్వినః।
సాత్వతః కృతవర్మా చ దక్షిణం పక్షమాశ్రితాః॥ 8-41-24 (56896) 
తేషాం ప్రపక్షే శకునిరులూకశ్చ మహారథః।
సాదిభిర్విమలప్రాసైస్తదానీమభ్యరక్షతాం॥ 8-41-25 (56897) 
గాంధారైశ్చాప్యసంభ్రాంతైః పార్వతీయైశ్చ దుర్జయైః।
శలభానామివ వ్రాతైః పిశాచైరివ దుర్దృశైః॥ 8-41-26 (56898) 
చతుర్వింశత్సహస్రాణి రథానామనివర్తినాం।
సంశప్తకా యుద్వశౌండా వామపాశ్వమపాలయన్॥ 8-41-27 (56899) 
సమన్వితాస్తవ సుతైః కృష్ణార్జునజిఘాంసవః।
తేషాం ప్రపక్షాః కాంభోజాః శకాశ్చ యవనైః సహ॥ 8-41-28 (56900) 
నిదేశాత్సూతపుత్రస్య సరథాశ్వేభపత్తయః।
ఆహ్వయంతోఽర్జునం తస్థుః కేశవం చ మహాబలం॥ 8-41-29 (56901) 
తతః సేనాముఖే కర్ణోఽప్యవాతిష్ఠత దంశితః।
చిత్రవర్మాంగదః స్రగ్వీ పాలయన్వాహినీముఖం॥ 8-41-30 (56902) 
రక్షమాణైః సుసంరబ్ధైః పుత్రైః శస్త్రభృతాం వరః।
వాహినీం ప్రముఖే వీరః సంప్రకర్షన్నశోభత॥ 8-41-31 (56903) 
అశోకస్తు మహాబాహుః సూర్యవైశ్వానరప్రభః।
మహాద్విపస్కంధగతః పింగాక్షః ప్రియదర్శనః। 
దుఃశాసనో వృతః సైన్యైః స్థితో వ్యూహస్య పృష్ఠతః॥  8-41-32 (56904) 
తన్మధ్యే స మహాబాహుః స్వయం దుర్యోధనో నృపః।
చిత్రాశ్వైశ్చిత్రసన్నాహైః సోదర్యైరభిరక్షితః॥ 8-41-33 (56905) 
రక్ష్యమాణో మహావీర్యైః సహితైర్మద్రకేకయైః।
అశోభత మహారాజ దేవైరివ శతక్రతుః॥ 8-41-34 (56906) 
అశ్వత్థామా కురూణాం చ యే ప్రవీరా మహారథాః।
నిత్యమత్తాశ్చ మాతంగాః శూరైర్ంలేచ్ఛైః సమన్వితాః। 
అన్వయుస్తద్రథానీకం క్షరంత ఇవ తోయదాః॥  8-41-35 (56907) 
తే ధ్వజైర్వైజయంతీభిర్జ్వలద్భిః పరమాయుధైః।
సాదిభిశ్చాస్థితా రేజుర్ద్రుమవంత ఇవాచలాః॥ 8-41-36 (56908) 
తేషాం పదాతినాగానాం పాదరక్షాః సహస్రశః।
పట్టసాసిధరాః శూరా బభూవురనివర్తినః॥ 8-41-37 (56909) 
సాదిభిః స్యందనైర్నాగైరధికం సమలంకృతైః।
స వ్యూహరాజో విబభౌ దేవాసురచమూపమః॥ 8-41-38 (56910) 
బార్హస్పత్యః సువిహితో నాయకేన విపశ్చితా।
నృత్యతీవ మహావ్యూహః పరేషాం భయమాదధత్॥ 8-41-39 (56911) 
తస్య పక్షప్రపక్షేభ్యో నిష్పతంతి యుయుత్సవః।
హస్త్యశ్వరథమాతంగాః ప్రావృషీవ బలాహకాః॥ 8-41-40 (56912) 
తతః సేనాముఖే కర్ణం దృష్ట్వా రాజా యుధిష్ఠిరః।
ధనంజయమమిత్రఘ్నమేకవీరమువాచ హ॥ 8-41-41 (56913) 
పశ్యార్జున మహావ్యూహం కర్ణేన విహితం రణే।
యుక్తం పక్షైః ప్రపక్షైశ్చ పరానీకం ప్రకాశతే॥ 8-41-42 (56914) 
తత్సమీపగతం హ్యేతత్ప్రత్యమిత్రం మహద్బూలం।
యథా నాభిభవత్యస్మాంస్తథా నీతిర్విధీయతాం॥ 8-41-43 (56915) 
సంజయ ఉవాచ। 8-41-44x (4949) 
ఏవముక్తోఽర్జునో రాజ్ఞా ప్రాంజలిర్నృపమబ్రవీత్॥  8-41-44 (56916) 
యథా యథా భవానాహ తత్తథా న తదన్యథా।
యత్తస్య విహితం కార్యం తత్కరిష్యామి సువ్రత। 
ప్రధానమథ చైవాస్య వినాశం చ కరోంయహం॥  8-41-45 (56917) 
తస్మాత్త్వం జహి రాధేయం భీమసేనః సుయోధనం।
వృషసేనం చ నకులః సహదేవోఽపి సౌబలం॥ 8-41-46 (56918) 
దుఃశానం శతానీకో హార్దిక్యం శినిపుంగవః।
ధృష్టద్యుంనో ద్రోణసుతం స్వయం యోత్స్యాంయహం కృపం॥ 8-41-47 (56919) 
ద్రౌపదేయా ధార్తరాష్ట్రాఞ్శిష్టాన్సహ శిఖండినా।
తే తే చ తాంస్తానహితానస్మాకం ఘ్ంతు మామకాః॥ 8-41-48 (56920) 
సంజయ ఉవాచ। 8-41-49x (4950) 
ఇత్యుక్తో ధర్మరాజేన తథేత్యుక్త్వా ధనంజయః।
వ్యాదిదేశ స్వసైన్యాని స్వయం చాగాచ్చమూముఖం॥ 8-41-49 (56921) 
ధనంజయో మహారాజ దక్షిణం పక్షమాస్థితః।
భీమసేనో మహాబాహుర్వామం పక్షముపాశ్రితః॥ 8-41-50 (56922) 
సాత్యకిర్ద్రౌపదేయాశ్చ స్వయం రాజా చ పాండవః।
వ్యూహస్య ప్రముఖే తస్థుః స్వేనానీకేన సంవృతాః॥ 8-41-51 (56923) 
స్వబలేనారిసైన్యం తత్ప్రత్యవస్థాప్య పాండవః।
ప్రత్యవ్యూహత్పురస్కృత్య ధృష్టద్యుంనశిఖండినౌ॥ 8-41-52 (56924) 
తత్సాదినాగకలిలం పదాతిరథసంకులం।
ధృష్టద్యుంనముఖం ఘోరమశోభత మహద్బలం॥ ॥ 8-41-53 (56925) 
 
ఇతి శ్రీమన్మహాభారతే కర్ణపర్వణి ఏకచత్వారింశోఽధ్యాయః॥ 41 ॥






కర్ణపర్వ - అధ్యాయ 042

॥ శ్రీః ॥

8.42. అధ్యాయః 042 

Mahabharata - Karna Parva - Chapter Topics

సంకులయుద్ధం॥ 1 ॥

Mahabharata - Karna Parva - Chapter Text

8-42-0 (56926) 
ధృతరాష్ట్ర ఉవాచ। 8-42-0x (4951) 
తథా వ్యూఢేష్వనీకేషు సంసక్తేషు చ సంజయ।
సంశప్తకాః కథం పార్థం కథం కర్ణం చ పాండవాః॥ 8-42-1 (56927) 
ఏతద్విస్తరశో యుద్ధం ప్రబ్రూహి కుశలో హ్యసి।
న హి తృప్యామి వీరాణాం శృణ్వానో యుధి విక్రమం॥ 8-42-2 (56928) 
సంజయ ఉవాచ। 8-42-3x (4952) 
తత్సంస్థిమథో దృష్ట్వా ప్రత్యమిత్రం మహద్బలం।
ప్రత్యవ్యూహత్తతః కర్ణో హితార్థం తనయస్య తే॥ 8-42-3 (56929) 
తత్సాదినాగకలిలం పదాతిరథసంకులం।
ధృష్టద్యుంనముఖం ఘోరమశోభత మహద్బలం॥ 8-42-4 (56930) 
పారావతసవర్ణాశ్వశ్చంద్రసూర్యసమద్యుతిః।
స పార్షతో బభౌ ధన్వీ కాలో విగ్రహవానివ॥ 8-42-5 (56931) 
పార్షతం త్వభితస్తస్థుర్ద్రౌపదేయా యుయుత్సవః।
సానుగా దీప్తవపుషశ్చంద్రం తారాగణా ఇవ॥ 8-42-6 (56932) 
అథ వ్యూఢేష్వనీకేషు ప్రేక్ష్య సంశప్తకాన్రణే।
క్రుద్ధోఽర్జునోఽభిదుద్రావ వ్యాక్షిపన్గాండివం ధనుః॥ 8-42-7 (56933) 
అథ సంశప్తకాః పార్థమభ్యధావన్వధైషిణః।
విజయే ధృతసంకల్పా మృత్యుం కృత్వానివర్తనం॥ 8-42-8 (56934) 
తదశ్వసంఘబహులం పత్తినాగరథాకులం।
ఉదీర్యమాణం సంరబ్ధం ధనంజయమభిద్రవత్॥ 8-42-9 (56935) 
తదుద్యతం మహత్సైన్యం సాగరౌఘసమం జవే।
పార్థవేలాం సమాసాద్య విష్ఠితం సమదృశ్యత॥ 8-42-10 (56936) 
మృద్గంతం శవర్షౌఘైర్ద్రుతమర్జునమార్దయత్॥  8-42-11 (56937) 
స సంప్రహారస్తుములస్తేషామాసీత్కిరీటినా।
తస్యైవ తు యథా రాజన్నివాతకవచైః సహ॥ 8-42-12 (56938) 
రథానశ్వాంధ్వజాన్నాగాన్పత్తీన్గజగతానపి।
ఇషూంధనూంషి ఖంగాంశ్చ చక్రాణి చ పరశ్వథాన్॥ 8-42-13 (56939) 
సాయుధానుద్యతాన్బాహూన్వివిధాన్యాయుధాని చ।
చిచ్ఛేద ద్విషతాం పార్థః శిరాంసి చ సహస్రశః॥ 8-42-14 (56940) 
తస్మిన్సైన్యమహావర్తే పాతాలతలసన్నిభే।
నిమగ్నం తం రథం మత్వా నేదుః సంశప్తకా ముదా॥ 8-42-15 (56941) 
స పురస్తాదరీన్హత్వా పునరుత్తరతోఽవధీత్।
దక్షిణేన చ పశ్చాచ్చ క్రుద్ధో రుద్రః పశూనివ॥ 8-42-16 (56942) 
అథ పాంచాలచేదీనాం సృఢ్జయానాం చ మారిష।
త్వదీయైః సహ సంగ్రామ ఆసీత్పరమదారుణః॥ 8-42-17 (56943) 
కృపశ్చ కృతవర్మా చ శకునిశ్చాపి సౌబలః।
హృష్టసేనాః సుసంరబ్ధా రథానీకప్రహారిణః॥ 8-42-18 (56944) 
కోసలైః కాశ్యమత్స్యైశ్చ కారూశైః కేకయైరపి।
శూరసేనైః శూరవరైర్యుయుధుర్యుద్ధదుర్మదాః॥ 8-42-19 (56945) 
తేషామంతకరం యుద్ధం దేహపాప్మవినాశనం।
క్షత్రవిట్శూద్రవీరాణాం ధర్ంయం స్వర్గ్యం యశస్కరం॥ 8-42-20 (56946) 
దుర్యోధనోఽథ సహితో భ్రాతృభిర్భరతర్షభ।
గుప్తః కురుప్రవీరైశ్చ మద్రాణాం చ మహారథైః॥ 8-42-21 (56947) 
పాండవైః సహ పాంచాలైశ్చేదిభిః సాత్యకేన చ।
యుధ్యమానం రణే కర్ణం కురువీరోఽభ్యపాలయత్॥ 8-42-22 (56948) 
కర్ణోఽపి నిశితైర్బాణైర్వినిహత్య మహాచమూం।
ప్రమృద్య చ రథశ్రేష్ఠాన్యుధిష్ఠిరమపీడయత్॥ 8-42-23 (56949) 
విపత్రాయుధదేహాసూన్కృత్వా శత్రూన్సహస్రశః।
యుక్త్వా స్వర్గయశోభ్యాం చ స్వేభ్యో ముదముదావహత్॥ 8-42-24 (56950) 
తద్విగాహ్య మహానీకం సూతపుత్రో మహారథః।
నదీం ప్రవర్తయామాస శోణితౌఘతరంగిణీం॥ 8-42-25 (56951) 
శోణితోదాం క్షుణ్ణమత్స్థాం నాగనక్రదురత్యయాం।
మాంలమజ్జాకర్దమినీం చక్రకూర్మమహోడుపాం॥ 8-42-26 (56952) 
పాతితైర్మేఘసంకాశైస్తత్రతత్ర మహాద్విపైః।
అశనీభిరివ ధ్వస్తా నదీ రాజన్విరాజతే॥ 8-42-27 (56953) 
తాం శరోర్మిమహావర్తాం ఛత్రహంససమాకులాం।
తనుత్రోష్ణీషసంఘాటామస్థిపాషాణసంకులాం॥ 8-42-28 (56954) 
అపారామనపారాం చ శంఖదుందుభిఘోషిణీం।
రౌద్రాం నదీం మహారాజ రజసా సర్వతోవృతాం॥ 8-42-29 (56955) 
అతితీక్ష్ణాం నరాకీర్ణాం నదీమంతకగామినీం।
సమం చ విషమం చైవ సమాయాంతీం మహాభయాం॥ 8-42-30 (56956) 
ఆకులాశ్చాత్ర సీదంతి నరాః శోణితకర్దమే।
నరైరభిపరిక్షిప్తా యథా రాజన్మహాద్రుమాః॥ 8-42-31 (56957) 
తతస్తే తత్రతత్రైవ ప్రచరంతో మహానదీం।
విచేరుః సర్వతో యోధా నౌవారణమహారథైః॥ 8-42-32 (56958) 
శోణితేన సమం రాజన్కృతమాసీత్సమంతతః।
నదీవేగైర్యథా భూమిస్తద్వదాసీద్విశాపతే॥ 8-42-33 (56959) 
ఏవం భారత సంగ్రామో నరవాజిగజక్షయః।
కురూణాం సృంజయానాం చ దేవాసురసమోఽభవత్॥ ॥ 8-42-34 (56960) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే ద్విచత్వారింశోఽధ్యాయః॥ 42 ॥

Mahabharata - Karna Parva - Chapter Footnotes

8-42-20 క్షత్రవిఠ్శూద్రవీరాణామిత్యనేన బ్రాహ్మణాదృతే యుద్ధం సర్వేషాం శ్రేయస్కరమిత్యర్థః॥ 8-42-24 యుక్త్వా యోజయిత్వా॥ 8-42-42 ద్విచత్వారింశోఽధ్యాయః॥





కర్ణపర్వ - అధ్యాయ 043

॥ శ్రీః ॥

8.43. అధ్యాయః 043 

Mahabharata - Karna Parva - Chapter Topics

సంకులయుద్ధం॥ 1 ॥

Mahabharata - Karna Parva - Chapter Text

8-43-0 (56961) 
ధృతరాష్ట్ర ఉవాచ। 8-43-0x (4953) 
యుక్తం ప్రవిశ్య పార్థానాం సైన్యం కుర్వంజనక్షయం।
కర్ణో రాజానమభ్యేత్య తన్మమాచక్ష్వ స·ంజయ॥ 8-43-1 (56962) 
కే చ ప్రవీరాః పార్థానాం యుధి కర్ణమవారయన్।
కాంశ్చ ప్రమథ్యాధిరథిర్యుధిష్ఠిరమపీడయత్॥ 8-43-2 (56963) 
సంజయ ఉవాచ। 8-43-3x (4954) 
ధృష్టద్యుంనముఖాన్పార్థాందృష్ట్వా కర్ణో వ్యవస్థితాన్।
సమభ్యధావత్త్వరితః పాంచాలాంఛత్రుకర్శనః॥ 8-43-3 (56964) 
తం తూర్ణమభిధావంతం పాంచాలా జితకాశినః।
ప్రత్యుద్యయుర్మహాత్మానం హంసాః సర ఇవోష్ణగే॥ 8-43-4 (56965) 
తతః శంఖసహస్రాణాం నిఃస్వనో హృదయంగమః।
ప్రాదురాసీదుభయతో భేరీశబ్దశ్చ దారుణః॥ 8-43-5 (56966) 
నానాబాణనినాదశ్చ ద్విపాశ్వరథనిఃస్వనః।
సింహనాదశ్చ వీరాణామభవద్దారుణస్తదా॥ 8-43-6 (56967) 
సాద్రిద్రుమార్ణవా భూమిః సవాతాంబుదమంబరం।
సార్కేందుగ్రహనక్షత్రా ద్యౌశ్చ వ్యక్తం విఘూర్ణితా॥ 8-43-7 (56968) 
ఇతి భూతాని తం శబ్దం మేనిరే తే చ వివ్యథుః।
యాని చాప్యల్పసత్వాని ప్రాయస్తాని మృతాని వై॥ 8-43-8 (56969) 
అథ కర్ణో భృశం క్రుద్ధః శీఘ్రమస్త్రముదీరయన్।
జఘాన పాండవీం సేనామాసురీం మఘవానివ॥ 8-43-9 (56970) 
స పాండవబలం కర్ణః ప్రవిశ్య విసృజంఛరాన్।
ప్రభద్రకాణాం ప్రవరానహనత్సప్తసప్తతిం॥ 8-43-10 (56971) 
తతః సుపుంఖైర్నిశితైరథ శ్రష్ఠో రథేషుభిః।
అవధీత్పంచవింశత్యా పాంచాలాన్పంచవింశతిం॥ 8-43-11 (56972) 
సువర్ణపుంఖైర్నారాచైః పరకాయవిదారణైః।
చేదికానవధీద్వీరః శతశోఽథ సహస్రశః॥ 8-43-12 (56973) 
తం తథా సమరే కర్మ కుర్వాణమతిమానుషం।
పరివవ్రుర్మహారాజ పాంచాలానాం రథవ్రజాః॥ 8-43-13 (56974) 
తతః సంధాయ విశిఖాన్పంచ భారత దుఃసహాన్।
పాంచాలానవధీత్పంచ కర్ణో వైకర్తనో వృషః॥ 8-43-14 (56975) 
భానుదేవం చిత్రసేనం సేనాబిందుం చ భారత।
తపనం శూరసేనం చ పాంచాలానహనద్రణే॥ 8-43-15 (56976) 
పాంచాలేషు చ శూరేషు వధ్యమానేషు సాయకైః।
హాహాకారో మహానాసీత్పాంచాలానాం మహాహవే॥ 8-43-16 (56977) 
తేషాం సహ్క్రీడమానానాం హాహాకారం ప్రకుర్వతాం।
పునరేవ చ తాన్కర్ణో జఘానాశు పతత్త్రిభిః॥ 8-43-17 (56978) 
చక్రరక్షౌ తు కర్ణస్య పుత్రౌ మారిష దుర్జయౌ।
సుషేణః సత్యసేనశ్చ త్యక్త్వా ప్రాణానయుధ్యతాం॥ 8-43-18 (56979) 
పృష్ఠగోప్తా తు కర్ణస్య జ్యేష్ఠః పుత్రో మహారథః।
వృషసేనోఽన్వయాత్కర్ణం పృష్ఠతః పరిపాలయన్॥ 8-43-19 (56980) 
ధృష్టద్యుంనః సాత్యకిశ్చ ద్రౌపదేయా వృకోదరః।
జనమేజయః శిఖండీ చ ప్రవీరాశ్చ ప్రభద్రకాః॥ 8-43-20 (56981) 
చేదికేకయపాంచాలా యమౌ మాత్స్యాశ్చ దంశితాః।
సమభ్యధావన్రాధేయం జిఘాంసంతః ప్రహారిణం॥ 8-43-21 (56982) 
త ఏనం వివిధైః శస్త్రైః శరధారాభిరేవ చ।
అభ్యవర్షన్విమర్దంతం ప్రావృషీవాంబుదా గిరిం॥ 8-43-22 (56983) 
పితరం తు పరీప్సంతః కర్ణపుత్రాః ప్రహారిణః।
త్వదీయాశ్చాపరే రాజన్వీరా వీరానవారయన్॥ 8-43-23 (56984) 
సుషేణో భీమసేనస్య చ్ఛిత్త్వా భల్లేన కార్ముకం।
నారాచైః సప్తబిర్విద్ధ్వా హృది భీమం ననాద హ॥ 8-43-24 (56985) 
అథాన్యద్వనురాదాయ సుదృఢం భీమవిక్రమః।
సజ్యం వృకోదరః కృత్వా సుషేణస్యాచ్ఛినద్వనుః॥ 8-43-25 (56986) 
వివ్యాధ చైనం దశభిః క్రుద్ధో నృత్యన్నివేషుభిః।
కర్ణం చ తూర్ణం వివ్యాధ త్రిసప్తత్యా శితైః శరైః॥ 8-43-26 (56987) 
సత్యసేనం చ దశభిః సాశ్వసూతాయుధధ్వజం।
పశ్యతాం సుహృదాం మధ్యే కర్ణపుత్రమపాతయత్॥ 8-43-27 (56988) 
క్షురప్రణున్నం తత్తస్య శిరశ్చంద్రనిభాననం।
శుభదర్శనమేవాసీన్నాలభ్రష్టమివాంబుజం॥ 8-43-28 (56989) 
హత్వా కర్ణసుతం భీమస్తావకాన్పునరార్దయత్।
కృపహార్దిక్యయోశ్ఛిత్త్వా చాపౌ తావప్యథార్దయత్॥ 8-43-29 (56990) 
దుఃశాసనం త్రిభిర్విద్ధ్వా శకునిం షడ్భిరాయసైః।
ఉలూకం చ పతత్రిం చ చకార విరథావుభౌ॥ 8-43-30 (56991) 
హే సుషేణ హతోఽసీతి బ్రువన్నాదత్త సాయకం।
తమస్య కర్ణశ్చిచ్ఛేద త్రిభిశ్చైనమతాడయత్॥ 8-43-31 (56992) 
అథాన్యం పరిజగ్రాహ సుపర్వాణం సుతేజనం।
సుషేణాయాసృజద్భీమస్తమప్యస్యాచ్ఛినద్వృషః॥ 8-43-32 (56993) 
పునః కర్ణస్త్రిసప్తత్యా భీమసేనమథేషుభిః।
పుత్రం పరీప్సన్వివ్యాధ క్రుద్ధః శత్రుజిఘాంసయా॥ 8-43-33 (56994) 
సుషేణస్తు ధనుర్గృహ్య భారసాధనముత్తమం।
నకులంపంచభిర్బాణైర్బాహ్వోరురసి చార్పయత్॥ 8-43-34 (56995) 
నకులస్తం తు వింశత్యా విద్వ్వా భారసహైర్దృఢైః।
ననాద బలవన్నాదం కర్ణస్య భయమాదధత్॥ 8-43-35 (56996) 
తం సుషేణో మహారాజ విద్ధ్వా దశభిరాశుగైః।
చిచ్ఛేద చ ధనుః శీఘ్రం క్షురప్రేణ మహారథః॥ 8-43-36 (56997) 
అథాన్యద్వనురాదాయ నకులః క్రోధమూర్చ్ఛితః।
సుషేణం నవభిర్బాణైర్వారయామాస సంయుగే॥ 8-43-37 (56998) 
స తు బాణైర్దిశో రాజన్నాచ్ఛాద్య పరవీరహా॥
ఆజఘ్నే సారథిం చాస్య సుషేణం చ తతస్త్రిభిః। 
చిచ్ఛేద చాస్య సుదృఢం ధనుర్భల్లైస్త్రిభిస్త్రిధా॥  8-43-38 (56999) 
అథాన్యద్వనురాదాయ సుషేణః క్రోధమూర్చ్ఛితః।
ఆవిధ్యన్నకులం షష్ట్యా సహదేవం చ సప్తభిః॥ 8-43-39 (57000) 
తద్యుద్ధం సుమహద్ధోరమాసీద్దేవాసురోపమం।
నిఘ్నతాం సాయకైస్తూర్ణమన్యోన్యస్య వధం ప్రతి॥ 8-43-40 (57001) 
సాత్యకిర్వృషసేనం తు విద్ధ్వా సప్తభిరాయసైః।
`పునర్వివ్యాధ సప్తత్యా సారథిం చ త్రిభిః శితైః॥ 8-43-41 (57002) 
వృషసేనస్తు శైనేయం శరేణానతపర్వణా।
ఆజఘాన మహారాజ శంఖదేశే మహారథం॥ 8-43-42 (57003) 
శైనేయో వృషసేనేన పత్రిణా పరిపీడితః।
కోపం చక్రే మహారాజ క్రుద్ధో వేగం చ దారుణం॥ 8-43-43 (57004) 
జగ్రాహేషువరాన్వీరః శీఘ్రం వై దశ పంచ చ।
సాత్యకిర్వృషసేనస్య సూతం హత్వా త్రిభిః శరైః'॥ 8-43-44 (57005) 
ధనుశ్చిచ్ఛేద భల్లేన జఘానాశ్వాంశ్చ సప్తభిః।
ధ్వజమేకేషుణోన్మథ్య త్రిభిశ్తం హృద్యతాడయత్॥ 8-43-45 (57006) 
అథావసన్నః స్వరథే ముహూర్తాత్పునరుత్థితః।
స రణే యుయుధానేన విసూతాశ్వరథధ్వజః। 
కృతో జిఘాంసుః శైనేయం ఖంగచర్మధృగభ్యయాత్॥  8-43-46 (57007) 
తస్య చాపతతః శీఘ్రం వృషసేనస్య సాత్యకిః।
వారాహకర్ణైర్దశభిరవిధ్యదసిచర్మణీ॥ 8-43-47 (57008) 
దుఃశాసనస్తు తం దృష్ట్వా విరథం వ్యాయుధం కృతం।
ఆరోప్య స్వరథం తూర్ణమపోవాహ రథాంతరం॥ 8-43-48 (57009) 
అథాన్యం రథమాస్థాయ వృషసేనో మహారథః।
ద్రౌపదేయాంస్త్రిసప్తత్యా యుయుధానం చ పంచభిః॥ 8-43-49 (57010) 
భీమసేనం చతుఃషష్ట్యా సహదేవం చ పంచభిః।
నకులం త్రింశతా బాణైః శతానీకం చ సప్తభిః॥ 8-43-50 (57011) 
శిఖండినం చ దశభిర్ధర్మరాజం శతేన చ।
ఏతాంశ్చాన్యాంశ్చ రాజేంద్ర ప్రవీరాంచయగృద్ధినః॥ 8-43-51 (57012) 
అభ్యర్దయన్మహేష్వాసః కర్ణపుత్రో విశాంపతే।
కర్ణస్య యుధి దుర్ధర్షస్తతః పృష్ఠమపాలయత్॥ 8-43-52 (57013) 
యుయుధానం చ రాధేయో నవైర్నవభిరాయసైః।
విసూతాశ్వరథం కృత్వా లలాటే త్రిభిరార్పయత్॥ 8-43-53 (57014) 
స త్వన్యం రథమాస్థాయ విధివత్కల్పితం పునః।
యుయుధే పాండుభిః సార్ధం కర్ణస్య వ్యధమద్బలం॥ 8-43-54 (57015) 
ధృష్టద్యుంనస్తతః కర్ణమవిధ్యద్దశభిః శరైః।
ద్రౌపదేయాస్త్రిసప్తత్యా యుయుధానస్తు సప్తభిః॥ 8-43-55 (57016) 
భీమసేనశ్చతుఃషష్ట్యా సహదేవశ్చ సప్తిభిః।
నకులస్త్రింశతా బాణైః శతానీకస్తు సప్తభిః॥ 8-43-56 (57017) 
శిఖండీ దశభిర్వీరో ధర్మరాజః శతేన తు।
ఏతే చాన్యే చ రాజేంద్ర ప్రవీరా జయగృద్వినః। 
అభ్యర్దయన్మహేష్వాసం సూతపుత్రం మహామృధే॥  8-43-57 (57018) 
తాన్సూతపుత్రో విశిఖైర్దశభిర్దశభిః శరైః।
రథేనానుచరన్వీరః ప్రత్యవిధ్యదరిందమః।  8-43-58 (57019) 
`సాత్యకిం భీమసేనం చ ధృష్టద్యుంనం శిఖండినం।
ద్రౌపదేయాంశ్చ సంరబ్ధాన్యతమానాన్మహారథాన్॥ 8-43-59 (57020) 
పశ్యతాం సర్వసైన్యానామథైనాన్సూతనందనః।
విరథాన్రథినః శ్రేష్ఠాన్నిమేషార్ధాచ్చకార హ॥ 8-43-60 (57021) 
అమోఘత్వాచ్చ బాణానాం భూతసంఘా విసిప్మయుః'॥  8-43-61 (57022) 
తత్రాస్త్రవీర్యం కర్ణస్య లాఘవం చ మహాత్మనః।
అపశ్యామ మహాభాగ తదద్భుతమివాభవత్॥ 8-43-62 (57023) 
న హ్యాదదానం దదృశుః సందధానం చ సాయకాన్।
విముంచంతం చ సంరంభాద పశ్యన్నైవ తం జనాః॥ 8-43-63 (57024) 
ప్రతీచ్యాం దిశి తం దృష్ట్వా ప్రాచ్యాం పశ్యామ లాఘవాత్।
న చ పశ్యామ రాజేంద్ర క్వ ను కర్ణో వ్యతిష్ఠత॥ 8-43-64 (57025) 
ఇషూనేవాస్య పశ్యామో వినికీర్ణాఽన్సమంతతః।
ఛాదయానాందిశో రాజఞ్శలభానామివ వ్రజాన్॥ 8-43-65 (57026) 
తస్య తైరిషుభిస్త్రీక్ష్ణైః సంపతద్భిః సహస్రశః।
మరీచిభిరివోష్ణాంశోః శరైః సన్నతపర్వభిః॥ 8-43-66 (57027) 
వ్యాప్తాః సర్వా దిశో రాజన్యోధాశ్చ దదృశుస్తదా।
శరైః సంవృతమాకాశం తత్రాభ్రైరివ చాభవత్॥ 8-43-67 (57028) 
ద్యౌర్వియద్భూర్దిశశ్చైవ ప్రచ్ఛన్నా నిశితైః శరైః।
అరుణాభ్రావృతాకారం తస్మిందేశే బభౌ వియత్॥ 8-43-68 (57029) 
తతః పునరమేయాత్మా కర్ణో రాజా మహారథః।
న్యహనత్సమరే యోధాన్యోధవృత్తమనుష్ఠితః॥ 8-43-69 (57030) 
నృత్యన్నివ హి రాధేయశ్చాపహస్తో రణాజిరే।
యైర్విద్వః ప్రత్యవిద్వ్యత్తానేకైకం త్రిగుణైః శరైః॥ 8-43-70 (57031) 
శతైశ్చ దశభిశ్చైతాన్పునర్విద్ధ్వా ననాద చ।
సాశ్వసూతధ్వజచ్ఛత్రాస్తతస్తే వివరం దదుః॥ 8-43-71 (57032) 
`తే హన్యమానాః కర్ణేన పలాయంత దిశో దశ।
నాదయంతో దిశః సర్వాః కర్మత్రస్తా విచేతసః'॥ 8-43-72 (57033) 
తాన్ప్రమథ్య మహేష్వాసాన్రాధేయః శరవృష్టిభిః।
రాజానీకమసంబాధం ప్రావిశచ్ఛత్రుకర్శనః॥ 8-43-73 (57034) 
స రథాంస్త్రిశతం హత్వా చేదీనామనివర్తినాం।
రాధేయో నిశితైర్బాణైస్తతోఽభ్యాగాద్యుధిష్ఠిరం॥ 8-43-74 (57035) 
`తతస్తే విరథాః శూరా రథానన్యాన్సమాస్థితాః।
పరివవ్రుర్మహారాజ ధర్మపుత్రం యుధిష్ఠిరం'॥ 8-43-75 (57036) 
తతస్తే తు పరే రాజంఛిఖండీ చ ససాత్యకిః।
రాధేయాత్పరిరక్షంతో రాజానం పర్యవారయన్। 
ముంచంతో వివిధాన్బాణాన్స్వర్ణపుంఖాఞ్శిలాశితాన్॥  8-43-76 (57037) 
తథైవ తావకాః సర్వే కర్ణం దుర్వారణం రణే।
యత్తాః శూరా మహేష్వాసాః పర్యరక్షంత సర్వశః॥ 8-43-77 (57038) 
నానావాదిత్రఘోషాశ్చ ప్రాదురాసన్విశాంపతే।
సింహనాదశ్చ సంజజ్ఞే శూరాణామభిగర్జతాం॥ 8-43-78 (57039) 
తతః పునః సమాజగ్మురభీతాః కురుపాండవాః।
యుధిష్ఠిరముఖాః పార్థాః సూతపుత్రముఖా వయం॥ ॥ 8-43-79 (57040) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే త్రిచత్వారింశోఽధ్యాయః॥ 43 ॥

Mahabharata - Karna Parva - Chapter Footnotes

8-43-1 అభ్యేత్య యదకరోత్తన్మమాచక్ష్వేత్యన్వయః॥ 8-43-22 విమర్దంతం విమృద్రంతం॥ 8-43-71 వివరం అంతరం దదుః ప్రసృతా ఇత్యర్థః॥ 8-43-43 త్రిచత్వారింశోఽధ్యాయః॥





కర్ణపర్వ - అధ్యాయ 044

॥ శ్రీః ॥

8.44. అధ్యాయః 044 

Mahabharata - Karna Parva - Chapter Topics

కర్ణేన యుధిష్ఠిరస్య పరాజయపూర్వకమపహాసః॥ 1 ॥ సంకులయుద్ధం॥ 2 ॥

Mahabharata - Karna Parva - Chapter Text

8-44-0 (57041) 
సంజయ ఉవాచ। 8-44-0x (4955) 
విదార్య కర్ణస్తాం సేనాం యుధిష్ఠిరమథాద్రవత్।
రథహస్త్యశ్వపత్తీనాం సహస్రైః పరివారితః॥ 8-44-1 (57042) 
నానాయుధసహస్రాణి ప్రేరితాన్యరిభిర్వృషః।
ఛిత్త్వా బాణశతైరుగ్రైస్తానవిధ్యదసంభ్రమాత్॥ 8-44-2 (57043) 
నిచకర్త శిరాంస్యేషాం బాహూనూరూంశ్చ సూతజః॥
తే హతా భూతలే పేతుర్భగ్నాశ్చాన్యే విదుద్రువుః॥ 8-44-3 (57044) 
ద్రవిడాంధ్రనిషాదాస్తు పునః సాత్యకిచోదితాః।
ప్రభ్యద్రవంజిఘాంసంతః పత్తయః కర్ణమాహవే॥ 8-44-4 (57045) 
తే విబాహుశిరస్త్రాణాః ప్రహతాః కర్ణసాయకైః।
పేతుః పృథివ్యాం యుగపచ్ఛిన్నం సాలవనం యథా॥ 8-44-5 (57046) 
ఏవం యోధశతాన్యాజౌ సహస్రాణ్యయుతాని చ।
హతానీయుర్మహీం దేహైర్యశసాఽపూరయందిశః॥ 8-44-6 (57047) 
అథ వైకర్తనం కర్ణం రణే క్రుద్ధమివాంతకం।
రురుధుః పాండుపాంచాలా వ్యాధిం మంత్రౌషధా ఇవ॥ 8-44-7 (57048) 
స తాన్ప్రమృద్యాబ్యపతత్పునరేవ యుధిష్ఠిరం।
మంత్రౌషధిక్రియాతీతో వ్యాధిరత్యుల్బణో యథా॥ 8-44-8 (57049) 
స రాజగృద్ధిభీ రుద్ధః పాండుపాంచాలకేకయైః।
నాశకత్తానతిక్రాంతుం మృత్యుర్బ్రాహ్మవిదో యథా॥ 8-44-9 (57050) 
తతో యుధిష్ఠిరః కర్ణమదూరస్థం నివారితం।
`తైర్యోధప్రముఖైర్వీరం దృష్ట్వా వివ్యాధ సాయకైః॥ 8-44-10 (57051) 
కర్ణః పార్థశరావిద్ధస్తోత్రార్దిత ఇవ ద్విపః।
ప్రమథ్య సహితాన్వీరాన్యుధిష్ఠిరమపీడయత్॥ 8-44-11 (57052) 
తతో యుధిష్ఠిరః కర్ణమాసాద్య జయతాం వరం'।
అబ్రవీత్పరవీరఘ్నం క్రోధసంరక్తలోచనః॥ 8-44-12 (57053) 
కర్ణకర్ణ వృథాదృష్టే సూతపుత్ర వచః శృణు।
సదా స్పర్ధసి సంగ్రామే ఫల్గునేన తరస్వినా॥ 8-44-13 (57054) 
యథాఽస్మాన్బాధసే నిత్యం ధార్తరాష్ట్రమతే స్థితః।
యద్బలం యచ్చ తే వీర్యం ప్రద్వేషో యస్తు పాండుషు॥ 8-44-14 (57055) 
తత్సర్వం దర్శయస్వాద్య పౌరుషం మహదాస్థితః।
యుద్ధశ్రద్వాం చ తేఽద్యాహం వినేష్యామి మహాహవే॥ 8-44-15 (57056) 
ఏవముక్త్వా మహారాజ కర్ణం పాండుసుతస్తదా।
సువర్ణపుంఖైర్దశభిర్వివ్యాదాయస్మయైః శరైః॥ 8-44-16 (57057) 
తం సూతపుత్రో దశభిః ప్రత్యవిద్ధ్యదరిందమః।
వత్సదంతైర్మహేష్వాసః ప్రహసన్నివ భారత॥ 8-44-17 (57058) 
సోఽవజ్ఞాయ తు నిర్విద్ధః సూతపుత్రేణ పాండవః।
ప్రజజ్వాల తతః క్రోధాద్ధవిషేవ హుతాశనః॥ 8-44-18 (57059) 
జ్వాలామాలాపరిక్షిప్తో రాజ్ఞో దేహో వ్యదృశ్యత।
యుగాంతే దగ్ధుకామస్య సంవర్తాగ్నేరివాపరః॥ 8-44-19 (57060) 
తతో విస్ఫార్య సుమహచ్చాపం హేమపరిష్కృతం।
సమాధత్త శితం బాణం గిరీణామపి దారణం॥ 8-44-20 (57061) 
తతః పూర్ణాయతోత్కృష్టం యమదండనిభం శరం।
ముమోచ త్వరితో రాజా సూతపుత్రజిఘాంసయా॥ 8-44-21 (57062) 
స తు వేగవతా ముక్తో బాణో వజ్రాశనిస్వనః।
వివేశ సహసా కర్ణం సవ్యే పార్శ్వే మహారథం॥ 8-44-22 (57063) 
స తు తేన ప్రహారేణ పీడితః ప్రముమోహ వై।
స్రస్తగాత్రో మహాబాహుర్ధనురుత్సృజ్య కంపితః॥ 8-44-23 (57064) 
గతాసురివ నిశ్చేతాః శల్యస్యాభిముఖోఽపతత్।
రాజాఽపి భూయో నాజఘ్నే కర్ణం పార్థహితేప్సయా॥ 8-44-24 (57065) 
తతో హాహాకృతం సర్వం ధార్తరాష్ట్రబలం మహత్।
వివర్ణముఖమార్తం చ కర్ణం దృష్ట్వా తథాగతం॥ 8-44-25 (57066) 
సింహనాదాశ్చ సంజజ్ఞుః క్ష్వేలాః కిలకిలాస్తథా।
పాండవానాం మహారాజ దృష్ట్వా రాజ్ఞః పరాక్రమం॥ 8-44-26 (57067) 
ప్రతిలభ్య తు రాధేయః సంజ్ఞాం నాతిచిరాదివ।
దధ్రే రాజవినాశాయ మనః క్రూరపరాక్రమః॥ 8-44-27 (57068) 
స హేమవికృతం చాపం విస్ఫార్య విజయం మహత్।
అవాకిరదమేయాత్మా పాండవం నిశితైః శరైః॥ 8-44-28 (57069) 
తతః క్షురాభ్యాం పాంచాల్యౌ చక్రరక్షౌ మహాత్మనః।
జఘాన చంద్రదేవం చ దండధారం చ సంయుగే॥ 8-44-29 (57070) 
తావుభౌ ధర్మరాజస్య ప్రవీరౌ యుధి భారత।
రథాభ్యాశే చకాశేతే చంద్రస్యేవ పునర్వసూ॥ 8-44-30 (57071) 
యుధిష్ఠిరః పునః కర్ణమవిద్వ్యత్త్రింశతా శరైః।
సుషేణం సత్యసేనం చ త్రిభిస్త్రిభిరతాడయత్॥ 8-44-31 (57072) 
శల్యం నవత్యా వివ్యాధ త్రిసప్తత్యా చ సూతజం।
తాంస్తస్య గోప్తౄన్వివ్యాధ త్రిభిస్త్రిభిరజిహ్మగైః॥ 8-44-32 (57073) 
తతః ప్రహస్యాధిరథిః షష్ఠ్యా రాజఞ్శితైః శరైః।
విద్ధ్వా యుధిష్ఠిరం సంఖ్యే ననాదాతిరథస్తదా॥ 8-44-33 (57074) 
తతః ప్రవీరాః పాండూనామభ్యధావన్నమర్షితాః।
యుధిష్ఠిరం పరీప్సంతః కర్ణమభ్యర్దయంఛరైః॥ 8-44-34 (57075) 
సాత్యకిశ్చేకితానశ్చ యుయుత్సుః పాండ్య ఏవ చ।
ధృష్టద్యుంనః శిఖండీ చ ద్రౌపదేయాః ప్రభద్రకాః॥ 8-44-35 (57076) 
యమౌ చ భీమసేనశ్చ శిశుపాలస్య చాత్మజః।
కారూశా మాత్స్యశేషాశ్చ కేకయాః కాశికోసలాః॥ 8-44-36 (57077) 
ఏతే చ త్వరితా వీరా వసుషేణమతాడయన్।
జనమేజయశ్చ పాంచాల్యః కర్ణం వివ్యాధ సాయకైః॥ 8-44-37 (57078) 
వారాహకర్ణనారాచైర్నాలీకైర్నిశితైః శరైః।
వత్సదంతైర్విపాఠైశ్చ క్షురప్రైశ్చటకాముఖైః॥ 8-44-38 (57079) 
నానాప్రహరణైశ్చోగ్రై రథహస్త్యశ్వసాదిభిః।
సర్వతోఽభ్యద్రవత్కర్ణం పరివార్య జిఘాంసయా॥ 8-44-39 (57080) 
స పాండవానాం ప్రవరైః సర్వతః సమభిద్రుతః।
ఛాద్యమానః శితతైర్ఘోరైః స్వస్వనామాంకితైః శరైః॥ 8-44-40 (57081) 
న చచాల రణే కర్ణో మహేంద్రో దానవైరివ।
`నిజఘాన మహేష్వాసాన్పాంచాలానేకవింశతిం॥ 8-44-41 (57082) 
తతః పునరమేయాత్మా చేదీనాం ప్రవరాందశ।
న్యహనద్భరతశ్రేష్ఠ కర్ణో వైకర్తనస్తదా॥ 8-44-42 (57083) 
తస్య బాణసహస్రాణి సంప్రపన్నాని మారిష।
దృశ్యంతే దిక్షు సర్వాసు శలభానామివ వ్రజాః॥ 8-44-43 (57084) 
కర్ణనామాంకితా బాణాః స్వర్ణపుంఖాః సుతేజనాః।
నరాశ్వకాయాన్నిర్భిద్య పేతురుర్వ్యాం సమంతతః॥ 8-44-44 (57085) 
కర్ణేనైకేన సమరే చేదీనాం ప్రవరాస్తదా।
సృజ్జయానాం చ సర్వేషాం శతశో నిహతా రణే॥ 8-44-45 (57086) 
కర్ణస్య శరసంఛన్నం బభూవ తుములం తమః।
నాజ్ఞాయత తతః కించిత్పరేషామాత్మనోఽపి వా॥ 8-44-46 (57087) 
తస్మింస్తమసి భూతే చ క్షత్రియాణాం భయంకరే।
విచచార మహబిహుర్నిర్దహన్క్షత్రియాన్బహూన్'॥ 8-44-47 (57088) 
తతః శరమహాజ్వాలో వీర్యోష్మా కర్ణపావకః।
నిర్దహన్పాండవవనం చారు పర్యచరద్రణే॥ 8-44-48 (57089) 
`తతస్తేషాం మహారాజ పాండవానాం మహారథాః।
సృంజయానాం చ సర్వేషాం శతశోఽథ సహస్రశః। 
అస్త్రైః కర్ణం మహేష్వాసం సమంతాత్పర్యవారయన్॥  8-44-49 (57090) 
స సంవార్య మహాస్త్రాణి మహేష్వాసో మహాత్మనాం।
ప్రహస్య పురుషేంద్రస్య కర్ణశ్చిచ్ఛేద కార్ముకం'॥ 8-44-50 (57091) 
తతః సంధాయ నవతిం నిమేషాన్నతపర్వణాం।
బిభేద కవచం రాజ్ఞో రణే కర్ణః శితైః శరైః॥ 8-44-51 (57092) 
తద్వర్మ హేమవికృతం రత్నచిత్రం బభౌ పతత్।
సవిద్యుదభ్రం సవితుః శ్లిష్టం వాతహతం యథా॥ 8-44-52 (57093) 
తదంగాత్పురుషేంద్రస్య భ్రష్టం వర్మ వ్యరోచత।
రత్నైరలంవృతం చిత్రేర్వ్యభ్నం నిశి యథా నభః॥ 8-44-53 (57094) 
భిన్నవర్మా శరైః పార్థో రుధిరేణ సముక్షితః।
బభాసే పురుషశ్రేష్ఠ ఉద్యన్నివ దివాకరః॥ 8-44-54 (57095) 
స శరాచితసర్వాంగశ్ఛిన్నవర్మాఽథ సంయుగే।
క్షాత్రం ధర్మం సమాస్థాయ సింహనాదమకుర్వత॥ 8-44-55 (57096) 
నర్దిత్వా చ చిరం కాలం పాండవో రభసో రణే।
శక్తిం చిక్షేప వేగేన ప్రదీప్తామశనీమివ॥ 8-44-56 (57097) 
తాం జ్వలంతీమివాకాశే శక్తిం శప్తభిరాశుగైః।
భల్లైశ్చిచ్ఛేద రాధేయః సా త్వశీర్యత వై రణే॥ 8-44-57 (57098) 
హృది బాహ్వోర్లలాటే చ క్షిప్రకారీ యుధిష్ఠిరః।
చతుర్భిస్తోమరైః కర్ణం తాడయిత్వాఽనదన్ముదా॥ 8-44-58 (57099) 
ఉద్భిన్నరుధిరః కర్ణః క్రుద్వః సర్ప ఇవ శ్వసన్।
జఘాన సూతం పార్థస్య పార్ష్ఠిం చ నవభిః శరైః॥ 8-44-59 (57100) 
ధ్వజం చిచ్ఛేద నృపతేస్త్రిభిర్వివ్యాధ చైవ తం।
ఇషుధీ చాస్య చిచ్ఛేద రథం చ తిలశోఽచ్ఛినత్॥ 8-44-60 (57101) 
ఏతస్మిన్నంతరే శూరాః పాండవానాం మహారథాః।
వవృషుః శరవర్షాణి రాధేయం ప్రతి భారత॥ 8-44-61 (57102) 
సాత్యకిః పంచవింశత్యా శిఖండీ నవభిః శరైః।
అవర్షతాం మహారాజ రాధేయం శత్రుకర్శనం॥ 8-44-62 (57103) 
శైనేయం తు తతుః క్రుద్ధః కర్ణః పంచభిరాయసైః।
వివ్యాధ సమరే రాజంస్త్రిభిశ్చాన్యైః శిలీముఖైః॥ 8-44-63 (57104) 
దక్షిణం తు భుజం తస్య త్రిభిః కర్ణోఽభ్యవిధ్యత।
సవ్యం షోడశభిర్బాణైర్యంతారం చాస్య సప్తభిః॥ 8-44-64 (57105) 
అథాస్య చతురో వాహాంశ్చతుర్భిర్నిశితైః శరైః।
సూతపుత్రోఽనయత్క్షిప్రం యమస్య సదనం ప్రతి॥ 8-44-65 (57106) 
అథాపరేణ భల్లేన ధనుశ్ఛిత్త్వా మహారథః।
సారథేః సశిరస్త్రాణం శిరః కాయాదపాహరత్॥ 8-44-66 (57107) 
హతాశ్వసూతే తు రథే స్థితః స శినిపుంగవః।
శక్తిం చిక్షేప కర్ణాయ వైదూర్యమణిభూషితాం॥ 8-44-67 (57108) 
తామాపతంతీం సహసా ద్విధా చిచ్ఛేద భారత।
కర్ణో వై ధన్వినాం శ్రేష్ఠస్తాంశ్చ సర్వానవారయత్॥ 8-44-68 (57109) 
తతస్తాన్నిశితైర్బాణైః పాండవానాం మహారథాన్।
న్యవారయదమేయాత్మా శిక్షయా చ బలేన చ॥ 8-44-69 (57110) 
అర్దయిత్వా శరైస్తాంస్తు సింహః క్షుద్రమృగానివ।
పీడయంధర్మరాజానం శరైః సన్నతపర్వమిః। 
అభ్యద్రవత రాధేయో ధర్మపుత్రం శితైః శరైః॥  8-44-70 (57111) 
తతః పార్షో హ్యపాసాసీద్వతాశ్వో హతసారథిః।
అశక్నువన్ముఖే స్థాతుం తతః కర్ణస్య దుర్మనాః॥ 8-44-71 (57112) 
తమభిద్రుత్య రాధేయః పాండుపుత్రం యుధిష్ఠిరం।
అబ్రవీత్ప్రహసన్రాజన్కుత్సయన్నివ పాండవం॥ 8-44-72 (57113) 
కథం నామ కులే జాతః క్షత్రధర్మే వ్యవస్థితః।
ప్రజహ్యాత్సమరే శత్రూన్ప్రాణాన్రక్ష మహాహవే॥ 8-44-73 (57114) 
న భవాన్క్షత్రధర్మేషు కుశలోఽసీతి మే మతిః।
బ్రాహ్మే బలే భవాన్యుక్తః స్వాధ్యాయే యజ్ఞకర్మణి॥ 8-44-74 (57115) 
మా స్మ యుధ్యస్వ కౌంతేయ మా స్మ వీరాన్సమాసదః।
మా చైవం విప్రియం బ్రూహి మా చ త్వం భజ సంయుగం॥ 8-44-75 (57116) 
వక్తవ్యా మారిషాఽన్యే తు న వక్తవ్యాస్తు మాదృశాః।
మాదృశాన్హి బ్రువన్యుద్ధే ఏతదన్యచ్చ లప్స్యసే॥ 8-44-76 (57117) 
స్వగృహం గచ్ఛ కౌంతేయ యత్ర వా కేశవార్జునౌ।
న హి త్వాం సమరే రాజన్హన్యాత్కర్ణః కథంచన॥ 8-44-77 (57118) 
సంజయ ఉవాచ। 8-44-78x (4956) 
వరప్రదానం కుంత్యాస్తు కర్ణః స్మృత్వా మహారథః।
వధప్రాప్తం తు కౌంతేయం నావధీత్పురుషోత్తమః॥ 8-44-78 (57119) 
ఏవముక్త్వా తతః పార్థం విసృజ్య చ మహాబలః।
న్యహనత్పాండవీం సేనాం వజ్రహస్త ఇవాసురీం॥ 8-44-79 (57120) 
తతోఽపాయాద్ద్రుతం రాజన్వ్రీడన్నివ నరేశ్వరః॥  8-44-80 (57121) 
అథాపయాతం రాజానం మత్వాఽన్వీయుస్తమచ్యుతం।
చేదిపాండవపాంచాలాః సాత్యకిశ్చ మహారథః। 
ద్రౌపదేయాస్తథా శూరా మాద్రీపుత్రౌ చ పాండవౌ॥  8-44-81 (57122) 
తతో యుధిష్ఠిరానీకం దృష్ట్వా కర్ణః పరాఙ్ముఖం।
కురుభిః సహితో వీరః ప్రహృష్టః పృష్ఠతోఽన్వగాత్॥ 8-44-82 (57123) 
భేరీశంఖమృదంగానాం కార్ముకాణాం చ నిఃస్వనః।
బభూవ ధార్తరాష్ట్రాణాం సింహనాదరవస్తథా॥ 8-44-83 (57124) 
యుధిష్ఠిరస్తు కౌరవ్య రథమారుహ్య సత్వరం।
శ్రుతకీర్తేర్మహారాజ దృష్ట్వా తత్కర్ణవిక్రమం॥ 8-44-84 (57125) 
కాల్యమానం బలం దృష్ట్వా సూతపుత్రేణ మారిష।
స్వాన్యోధానబ్రవీత్క్రుద్వో నిఘ్నతైతాన్కిమాసత॥ 8-44-85 (57126) 
తతో రాజ్ఞాఽభ్యనుజ్ఞాతాః పాండవానాం మహారథాః।
భీమసేనముఖాః సర్వే పుత్రాంస్తే ప్రత్యుపాద్రవన్॥ 8-44-86 (57127) 
అభవత్తుములః శబ్దో యోధానాం తత్ర భారత।
రథహస్త్యశ్వపత్తీనాం ద్రవతాం నినదో మహాన్। 
ఉద్యతప్రతివిష్టానాం శస్త్రాణాం చ తతస్తతః॥  8-44-87 (57128) 
ఆగచ్ఛత ప్రహరత క్షిప్రం విపరిధావత।
ఇతి బ్రువాణా హ్యన్యోన్యం జఘ్నుర్యోధా మహారణే॥ 8-44-88 (57129) 
అభ్రచ్ఛాయేవ తత్రాసీచ్ఛరవృష్టిభిరంబరే।
సమావృతైర్నరవరైర్నిఘ్నద్భిరితరేతరం॥ 8-44-89 (57130) 
విపతాకధ్వజచ్ఛత్రా వ్యశ్వసూతరథాయుధాః।
వ్యంగాంగావయవాః పేతుః క్షితౌ క్షీణాః క్షితీశ్వరాః। 
శిఖరాణీవ శేలానాం వజ్రభిన్నాని మానిష॥  8-44-90 (57131) 
సారోహా నిహతాః పేతుర్ద్విపా భిన్నా మహీతలే।
ఛిన్నభిన్నవిపర్యస్తవర్మాలంకారవిగ్రహాః॥ 8-44-91 (57132) 
సారోహాస్తురగాః పేతుర్హతవీరాః సహస్రశః।
విప్రవిద్వాయుధాంగాశ్చ ద్విరదా రథిభిర్హతాః। 
ప్రతివీరైశ్చ సంమర్దే పత్తిసంఘాః సహస్రశః॥  8-44-92 (57133) 
విశాలాయతతాంరాక్షైః పద్మేందుసదృశాననైః।
శిరోభిర్యుద్ధశౌండానాం సర్వతః సంవృతా మహీ॥ 8-44-93 (57134) 
యథా భువి తథా వ్యోంని నిఃస్వనం శుశ్రువుర్జనాః।
విమానేఽప్సరసాం సంఘైర్గీతవాదిత్రనిఃస్వనైః॥ 8-44-94 (57135) 
హతానభిముఖాన్వీరాన్వీరైః శతసహస్రశః।
ఆరోప్యారోప్య గచ్ఛంతి విమానేష్వప్సరోగణాః॥ 8-44-95 (57136) 
తద్దృష్ట్వా మహదాశ్చర్యం ప్రత్యక్షం స్వర్గలిప్సయా।
ప్రహృష్టమనసః శూరాః క్షిప్రం జఘ్నుః పరస్పరం॥ 8-44-96 (57137) 
రథినో రథిభిః సార్ధం చిత్రం యుయుధురాహవే।
పత్తయః పత్తిభిర్నాగాః సహ నాగైర్హయైర్హయోః॥ 8-44-97 (57138) 
ఏవం ప్రవృత్తే సంగ్రామే గజవాజినరక్షయే।
సైన్యేన రజసా వృత్తతే స్వే స్వాంజఘ్నుః పరే పరాన్॥ 8-44-98 (57139) 
కచాకచం యుద్ధమాసీద్దంతాదంతి నఖానఖి।
ముష్టియుద్ధం నియుద్ధం చ దేహపాప్మవినాశనం॥ 8-44-99 (57140) 
తథా వర్తతతి సంగ్రమే గజవాజినరక్షయే।
నరాశ్వనాగదేహేభ్యః ప్రసృతా లోహితాపగా॥ 8-44-100 (57141) 
గజాశ్వనరదేహాన్సా వ్యువాహ పతితాన్బహూన్।
నరాశ్వగజసంబాధే నరాశ్వగజసాదినాం॥ 8-44-10 (57142) 
లోహితోదా మహాఘోరా మాంసశోణితకర్దమా।
నరాశ్వగజదేహాన్వై వహంతీ భీరుభీషణా॥ 8-44-10 (57143) 
తస్యా నద్యాః పరం పారం వ్రజంతి విజయైషిణః।
నాగేన చ ప్లవంతో వై నిమజ్జ్యోన్మజ్జ్య చాపరే॥ 8-44-10 (57144) 
తే తు లోహితదిగ్ధాంగా రక్తవర్మాయుధాంబరాః।
సస్నుస్తతస్యాం పపుశ్చాస్రం మంలుశ్చ భరతర్షభ॥ 8-44-10 (57145) 
రథానశ్వాన్నారాన్నాగానాయుధాభరణాని చ।
వర్మాణి చాప్యపశ్యామ పతితాని సహస్రశః। 
ఖం ద్యాం భూమిం దిశశ్చైవ ప్రాయః పశ్యామ లోహితాః॥  8-44-10 (57146) 
లోహితస్య తు గంధేన స్పర్దేన చ రసేన చ।
రూపేణ చాతిరక్తతేన శబ్దేన చ విసర్పతా। 
విషాదః సుమహానాసీత్ప్రాయః సైన్యస్య భారత॥  8-44-10 (57147) 
తత్తు విప్రహతం సైన్యం భీమసేనముఖైస్తవ।
భూయః సమాద్రవన్వీరాః సాతత్యకిప్రముఖాస్తదా॥ 8-44-10 (57148) 
తేషామాపతతతాం వేగమవిషహ్యం నిరీక్ష్య చ।
పుత్రాణాం తే మహాసైన్యమాసీద్రాజన్పరాఙ్ముఖం॥ 8-44-10 (57149) 
తత్ప్రకీర్ణరథాశ్వేభం నరవాజిసమాకులం।
విధ్వస్తవర్మకవచం ప్రవిద్వాయుధకార్ముకం॥ 8-44-10 (57150) 
వ్యద్రవత్తావకం సైన్యం లోడ్యమానం సమంతతః।
సింహార్దితమివారణ్యే యథా గజకులం తథా॥ ॥ 8-44-10 (57151) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే చతుశ్చత్వారింశోఽధ్యాయః॥ 44 ॥

Mahabharata - Karna Parva - Chapter Footnotes

8-44-8 మంత్రౌషధక్రియా వ్యాధిర్విధిహీనక్రియా ఇవ ఇతి ఖ.ట.పాఠః॥ 8-44-19 కచాకచి యుద్ధం ఇతి ఝ.పాఠః॥ 8-44-44 చతుశ్చత్వారింశోఽధ్యాయః॥





కర్ణపర్వ - అధ్యాయ 045

॥ శ్రీః ॥

8.45. అధ్యాయః 045 

Mahabharata - Karna Parva - Chapter Topics

కర్ణం పరాజిత్య జిఘాంసోర్భీమస్య శల్యేన హేతుకయహపూర్వకం నిషేధనం॥ 1 ॥

Mahabharata - Karna Parva - Chapter Text

8-45-0 (57152) 
సంజయ ఉవాచ। 8-45-0x (4957) 
తానభిద్రవతో దృష్ట్వా పాండవాంస్తావకం బలం।  8-45-1 (57153) 
అంతమద్య గమిష్యామి తస్య దుఃఖస్య పార్షత॥  8-45-10 (57162) 
హంతాస్ంయద్య రణే కర్ణం స వా మాం నిహనిష్యతి।
సంగ్రామేఽద్య సుఘోరేఽస్మిన్సత్యమేతద్బ్రవీమి వః॥ 8-45-11 (57163) 
రాజానమద్య భవతాం న్యాసభూతం దదాని వై।
తస్య సంరక్షణే సర్వే యతధ్వం విగతజ్వరాః॥ 8-45-12 (57164) 
ఏవముక్త్వా మహాబాహుః ప్రాయాదాధిరథిం ప్రతి।
సింహనాదేన మహతా సర్వాః సన్నాదయందిశః॥ 8-45-13 (57165) 
దృష్ట్వా త్వరితమాయాంతం భీమం యుద్ధాభినందినం।
సూతపుత్రమథోవాచ మద్రాణామీశ్వరో విభుః॥ 8-45-14 (57166) 
శల్య ఉవాచ। 8-45-15x (4958) 
పశ్య కర్ణ మహాబాహుం సంక్రుద్ధం పాండునందనం।
దీర్ఘకాలార్జితం క్రోధం మోక్తుకామం త్వయి ధ్రువం॥ 8-45-15 (57167) 
ఈదృశం నాస్య రూపం మే దృష్టపూర్వం కదాచన।
అభిమన్యౌ హతే కర్ణ రాక్షసే చ ఘటోత్కచే॥ 8-45-16 (57168) 
త్రైలోక్యస్య సమస్తస్య శక్తః క్రుద్ధో నివారణే।
బిభర్తి సదృశం రూపం యుగాంతాగ్నిసమప్రభం॥ 8-45-17 (57169) 
సంజయ ఉవాచ। 8-45-18x (4959) 
ఇతి బ్రువతి రాధేయం మద్రాణామీశ్వరే నృప।
అభ్యవర్తత వై కర్ణం క్రోధదీప్తతో వృకోదరః॥ 8-45-18 (57170) 
అథాగతం తు సంప్రేక్ష్య భీమం యుద్ధాభినందినం।
అబ్రవీద్వచనం శల్యం రాధేయః ప్రహసన్నివ॥ 8-45-19 (57171) 
యదుక్తం వచనం మేఽద్య త్వయా మద్రజనేశ్వర।
భీమసేనం ప్రతి విభో తత్సత్యం నాత్ర సంశయః॥ 8-45-20 (57172) 
ఏష శూరశ్చ వీరశ్చ క్రోధనశ్చ వృకోదరః।
నిరపేక్షః శరీరే చ ప్రాణతశ్చ బలాధికః॥ 8-45-21 (57173) 
అజ్ఞాతవాసం వసతా విరాటనగరే తదా।
ద్రౌపద్యాః ప్రియకామేన కేవలం బాహుసంశ్రయాత్। 
గూఢభావం సమాశ్రిత్య కీచకః సగణో హతః॥  8-45-22 (57174) 
సోఽద్య సంగ్రామశిరసి సన్నద్వః క్రోధమూర్చ్ఛితః।
కిం కరోద్యతదండేన మృత్యునాపి వ్రజేద్రణం॥ 8-45-23 (57175) 
చిరకాలాభిలషితో మమాయం తు మనోరథః।
అర్జునం సమరే హన్యాం మాం వా హన్యాద్వనంజయః॥ 8-45-24 (57176) 
స మే కదాచిదద్యైవ భవేద్భీమసమాగమాత్॥  8-45-25 (57177) 
నిహతే భీమసేనే వా యది వా విరథీకృతే।
అభియాస్యతి మాం పార్థస్తన్మే సాధు భవిష్యతి। 
అత్ర యన్మన్యసే ప్రాప్తం తచ్ఛీఘ్రం సంప్రధారయ॥  8-45-26 (57178) 
సంజయ ఉవాచ। 8-45-27x (4960) 
ఏతచ్ఛ్రుత్వా తు వచనం రాధేయస్యామితౌజసః।
ఉవాచ వచనం శల్యః సూతపుత్రం తథాగతం॥ 8-45-27 (57179) 
అభియాహి మహాబాహో భీమసేనం మహాబలం।
నిరపేక్షశ్చ యుధ్యస్వ శక్తిం స్వాం సంప్రదర్శయన్॥ 8-45-28 (57180) 
యస్తే కామోఽభిలషితశ్చిరాత్ప్రభృతి హృద్గతతః।
స వై సంపత్స్యతే కర్ణ సత్యమేతద్బ్రవీమి తే॥ 8-45-29 (57181) 
ఏవముక్తే తతః కర్ణః శల్యం పునరభాషత।
హంతాఽహమేనం సంరబ్ధం మాం వా హంతా వృకోదరః॥ 8-45-30 (57182) 
ఏవముక్త్వా మహారాజ రాధేయో రథినాం వరః।
యుద్ధే మనః సమాధాయ యాహి యాహీత్యచోదయత్॥ 8-45-31 (57183) 
తతః ప్రాయాద్రథేనాశు శల్యస్తత్ర విశాంపతే।
యత్ర భీమో మహేష్వాసో వ్యద్రావయత వాహినీం॥ 8-45-32 (57184) 
తతస్తూర్యనినాదశ్చ భేరీణాం చ మహాస్వనః।
ఉదతిష్ఠచ్చ రాజేంద్ర కర్ణభీమసమాగమే॥ 8-45-33 (57185) 
భీమసేనోఽథథ సంక్రుద్ధస్తస్య సైన్యం దురాసదం।
నారాచైర్విమలైస్తీక్ష్ణైర్దిశః ప్రాద్రావయద్బలీ॥ 8-45-34 (57186) 
స సన్నిపాతస్తతుములో ఘోరరూపో విశాంపతే।
ఆసీద్రౌద్రో మహారాజ కర్ణపాండవయోర్మృధే॥ 8-45-35 (57187) 
తతో ముహూర్తాద్రాజేంద్ర నాతికృచ్ఛ్రాద్ధసన్నివ।
భీమసేనో మహాబాహుః కర్ణం ప్రేప్సురభిద్రవత్॥ 8-45-36 (57188) 
సమాపతంతం సంప్రేక్ష్య కర్ణో వైకర్తనో వృషా।
ఆజఘాన సుసంక్రుద్ధో నారాచేన స్తనాంతరే। 
పునశ్చైనమమేయాత్మా శరవర్షైరవాకిరత్॥  8-45-37 (57189) 
స విద్వః సూతపుత్రేణ చ్ఛాదయామాస పత్రిభిః।
వివ్యాధ నిశితైః కర్ణం నవభిర్నతపర్వభిః॥ 8-45-38 (57190) 
తస్య కర్ణో ధనుర్మధ్యే ద్విధా చిచ్ఛేద పత్రిభిః॥  8-45-39 (57191) 
అథైనం ఛిన్నధన్వానం ప్రతత్యవిధ్యత్స్తనాంతరే।
నారాచేన సుతీక్ష్ణేన సర్వావరణభేదినా॥ 8-45-40 (57192) 
సోఽన్యత్కార్ముకమాదాయ సూతతపుత్రం వృకోదరః।
రాజన్మర్మసు మర్మజ్ఞో వివ్యాధ నిశితైః శరైః। 
ననాద బలవన్నాదం కంపయన్నివ రోదసీ॥  8-45-41 (57193) 
తతం కర్ణః పంచవింశత్యా నారాచానాం సమార్పయత్।
మదోత్కటం వనే దృప్తతముల్కాభిరివ కుంజరం॥ 8-45-42 (57194) 
తతః సాయకభిన్నాంగః పాండవః క్రోధమూర్చ్ఛితః।
సంరంభామర్షతాంరాక్షః సూతపుత్రవధేప్సయా॥ 8-45-43 (57195) 
స కార్ముకే మహావేగం భారసాధనముత్తమం।
గిరీణామపి భేత్తారం సాయకం సమయోజయత్॥ 8-45-44 (57196) 
వికృష్య బలవచ్చాపమాకర్ణాదతిమారుతిః।
తం ముమోచ మహేష్వాసః క్రుద్ధః కర్ణజిఘాంసయా॥ 8-45-45 (57197) 
స విసృష్టో బలవతా బాణో వజ్రాశనిస్వనః।
అదారయద్రణే కర్ణం వజ్రవేగో యథాఽచలం॥ 8-45-46 (57198) 
స భీమసేనాభిహతః సూతపుత్రః కురూద్వహ।
నిషసాద రథోపస్థే విసంజ్ఞః పృతనాపతిః। 
`రుధిరేణావసిక్తాంగో గతాసువదరిందమః॥  8-45-47 (57199) 
ఏతస్మిన్నంతరే దృష్ట్వా మద్రరాజో వృకోదరం।
జిఘాంసుం ఛేత్తుమాయాంతం సాధయన్నిదమబ్రవీత్॥ 8-45-48 (57200) 
భీమసేన మహాబాహో యతత్తత్వాం వక్ష్యామి తచ్ఛృణు।
వచనం హేతుసంపన్నం శ్రుత్వా చైతత్తథా కురు॥ 8-45-49 (57201) 
అర్జునేన ప్రతిజ్ఞాతో వధః కర్ణస్య శుష్మిణః।
తాం తథా కురు భద్రం తే ప్రతిజ్ఞాం సవ్యసాచినః॥ 8-45-50 (57202) 
భీమసేన ఉవాచ। 8-45-51x (4961) 
దృఢవ్రతత్వం పార్థస్య జానామి నృపసత్తమ।
రాజ్ఞస్తు ధర్షణం పాపః కృతవాన్మమ సన్నిధౌ॥ 8-45-51 (57203) 
తతః కోపాభిభూతేన శేషం న గణితం మయా।
పతితే చాపి రాధేయే న మే మన్యుః శమం గతః)। 
జిహ్వోద్వరణమేవాస్య ప్రాప్తకాలం మతం మమ॥  8-45-52 (57204) 
అనేన సునృశంసేన సమవేతేషు రాజసు।
అస్మాకం శృణ్వతాం శల్య యాని వాక్యాని మాతుల। 
అసహేయాని నీచాని బహూని శ్రావితాని భో॥  8-45-53 (57205) 
నూనం చైతత్ప్రతిజ్ఞాతం దూరస్థస్యాపి పార్థివ।
ఛేదనం చాస్య జిహ్వాయాస్తదైవాకాంక్షితం మయా। 
రాజ్ఞస్తు ప్రియకామేన కాలోఽయం పరిపాలితః॥  8-45-54 (57206) 
భవతా తు యదుక్తోఽస్మి వాక్యం హేత్వర్థసంహితం।
తద్గృహీతం మహారాత కటుకస్థమివౌషధం॥ 8-45-55 (57207) 
హీనప్రతిజ్ఞో బీభత్సుర్న హి జీవేత కర్హిచిత్।
అస్మిన్వినష్టే నష్టాః స్మః సర్వ ఏవ సకేశవాః॥ 8-45-56 (57208) 
అద్య చైవ నృశంసాత్మా పాపః పాపకృతాం వరః।
గమిష్యతతి పరీభావం దృష్టమాత్రః కిరీటినా॥ 8-45-57 (57209) 
యుధిష్ఠిరస్య కోపేన పూర్వం దగ్ధో నృశంసకృత్।
త్వయా సంరక్షితతస్తత్వద్య మత్సమీపాదుపాగతః॥ 8-45-58 (57210) 
సంజయ ఉవాచ।' 8-45-59x (4962) 
ఏవం మద్రాధిపః శ్రుత్వా విసంజ్ఞం సూతనందనం।
అపోవాహ రథేనాజౌ కర్ణమాహవశోభినం॥ 8-45-59 (57211) 
పరాజితే తతః కర్ణే ధార్తరాష్ట్రీ మహాచమూః।
వ్యపాయాత్సర్వతో భగ్నా హాహాభూతా సమంతతః॥ ॥ 8-45-60 (57212) 
 
ఇతి శ్రీమన్మహాభారతే కర్ణపర్వణి సప్తతదశదివసయుద్ధే పంచచత్వారింశోఽధ్యాయః॥ 45 ॥

Mahabharata - Karna Parva - Chapter Footnotes

8-45-59 తతో మద్రాధిపో దృష్ట్వా ఇతి ఝ.పాఠః॥ 8-45-45 పంచత్వారింశోఽధ్యాయః॥





కర్ణపర్వ - అధ్యాయ 046

॥ శ్రీః ॥

8.46. అధ్యాయః 046 

Mahabharata - Karna Parva - Chapter Topics

భీమకర్ణయోర్యుద్ధం॥ 1 ॥ భీమేన దుర్యోధనానుజానాం కతిపయానాం హననం॥ 2 ॥ సంకులయుద్ధం చ॥ 3 ॥

Mahabharata - Karna Parva - Chapter Text

8-46-0 (57213) 
ధృతరాష్ట్ర ఉవాచ। 8-46-0x (4963) 
సుదుష్కరమిదం కర్మ కృతం భీమేన సంజయ।
యేన కర్ణో మహాబాహూ రథోపస్థే నిపాతితః॥ 8-46-1 (57214) 
కర్ణో హ్యేకో రణే హంతా పాండవాన్సృంజయైః సహ।
ఇతి దుర్యోధనః సూత ప్రాబ్రవీన్మాం ముహుర్ముహుః॥ 8-46-2 (57215) 
పరాజితం తు రాధేయం దృష్ట్వా భీమేన సంయుగే।
తతః పరం కిమకరోత్పుత్రో దుర్యోధనో మమ॥ 8-46-3 (57216) 
సంజయ ఉవాచ। 8-46-4x (4964) 
విముఖం ప్రేక్ష్య రాధేయం సూతపుత్రం మహాహవే।
పుత్రస్తవ మహారాజ సోదర్యానిదమబ్రవీత్॥ 8-46-4 (57217) 
శీఘ్రం గచ్ఛత భద్రం వో రాధేయం పరిరక్షత।
భీమసేనభయేఽగాధే మ·జ్జంతం వ్యసనార్ణవే॥ 8-46-5 (57218) 
తే తు రాజ్ఞా సమాదిష్టా భీమసేనం జిఘాంసవః।
అభ్యవర్తంత సంక్రుద్ధాః పతంగాః పావకం యథా॥ 8-46-6 (57219) 
శ్రుతాయుర్దుర్ధరః క్రాథో వివిత్సుర్వికటః సమః।
నిషంగీ కవచీ పాశీ తథా నందోపనందకౌ॥ 8-46-7 (57220) 
దుష్ప్రధర్షః సుబాహుశ్చ వాతవేగసువర్చసౌ।
ధనుర్గ్రాహో దుర్మదశ్చ జలసంధః శలః సహః॥ 8-46-8 (57221) 
ఏతే రథైః పరివృతా వీర్యవంతో మహాబలాః।
భీమసేనం సమాసాద్య సమంతాత్పర్యవారయన్॥ 8-46-9 (57222) 
తే వ్యముంచంఛరవ్రాతాన్నానాలింగాన్సమంతతః।
స తైరభ్యర్ద్యమానస్తు భీమసేనో మహాబలః॥ 8-46-10 (57223) 
తేషామాపతతాం క్షిప్రం సుతానాం తే జనాధిప।
రథైః పంచశతైః సార్ధం పంచాశదహనద్రథాన్॥ 8-46-11 (57224) 
వివిత్సోస్తు తతః క్రుద్ధో భల్లేనాపాహరచ్ఛిరః।
భీమసేనో మహారాజ తత్పపాత హతం భువి॥ 8-46-12 (57225) 
సకుండలశిరస్త్రాణం పూర్ణచంద్రోపమం తథా।
`అశోభత మహారాజ పూర్ణచంద్ర ఇవాంబరే'॥ 8-46-13 (57226) 
తం దృష్ట్వా నిహతం శూరం భ్రాతరః సర్వతస్తదా।
అభ్యద్రవంత సమరే భీమం భీమపరాక్రమం॥ 8-46-14 (57227) 
తతోఽపరాభ్యాం భల్లాభ్యాం పుత్రయోస్తే మహాహవే।
జహార సమరే ప్రాణాన్భీమో భీమపరాక్రమః॥ 8-46-15 (57228) 
తౌ ధరామన్వపద్యేతాం వాతరుగ్ణావివ ద్రుమౌ।
వికటశ్చ సహశ్చోమౌ దేవపుత్రోపమౌ నృప॥ 8-46-16 (57229) 
తతస్తు త్వరితో భీమః క్రాథం నిన్యే యమక్షయం।
నారాచేన సుతీక్ష్ణేన స హతో న్యపతద్భువి॥ 8-46-17 (57230) 
హాహాకారస్తతస్తీవ్రః సంబభూవ జనేశ్వర।
వధ్యమానేషు వీరేషు తవ పుత్రేషు ధన్విషు॥ 8-46-18 (57231) 
తేషాం సులులితే సైన్యే పునర్భీమో మహాబలః।
నందోపనందౌ సమరే ప్రైషయద్యమసాదనం॥ 8-46-19 (57232) 
తతస్తే ప్రాద్రవన్భీతాః పుత్రాస్తే విహ్వలీకృతాః।
భీమసేనం రణే దృష్ట్వా కాలాంతకయమోపమం॥ 8-46-20 (57233) 
పుత్రాంస్తే నిహతాందృష్ట్వా సూతపుత్రః సుదుర్మనాః।
హంసవర్ణాన్హయాన్భూయః ప్రైషయద్యత్ర పాండవః॥ 8-46-21 (57234) 
తే ప్రేషితా మహారాజ మద్రరాజేన వాజినః।
భీమసేనరథం ప్రాప్య సమసజ్జంత వేగితాః॥ 8-46-22 (57235) 
స సన్నిపాతస్తుములో ఘోరరూపో విశాంపతే।
ఆసీద్రౌద్రో మహారాజ కర్ణపాండవయోర్మృధే॥ 8-46-23 (57236) 
దృష్ట్వా మమ మహారాజ తౌ సమేతౌ మహారథౌ।
ఆసీద్బుద్విః కథం యుద్వమేతదద్య భవిష్యతి॥ 8-46-24 (57237) 
తతో భీమో రణశ్లాఘీ ఛాదయామాస పత్రిభిః।
కర్ణం రణే మహారాజ పుత్రాణాం తవ పశ్యతాం॥ 8-46-25 (57238) 
తతః కర్ణో భృశం క్రుద్ధో భీమం నవభిరాయసైః।
వివ్యాధ పరమాస్త్రజ్ఞో భల్లైః సన్నతపర్వభిః॥ 8-46-26 (57239) 
తాన్నిహత్య మహాబాహుర్భీమో భీమపరాక్రమః।
ఆకర్ణపూర్ణైర్విశిఖైః కర్ణం వివ్యాధ సప్తభిః॥ 8-46-27 (57240) 
తతః కర్ణో మహారాజ ఆశీవిష ఇవ శ్వసన్।
శరవర్షేణ మహతా ఛాదయామాస పాండవం॥ 8-46-28 (57241) 
భీమోఽపి తతం శరవ్రాతైశ్ఛాదయిత్వా మహారథం।
పశ్యతాం కౌరవేయాణాం విననర్ద మహాబలః॥ 8-46-29 (57242) 
తతః కర్ణో భృశం క్రుద్ధో దృఢమాదాయ కార్ముకం।
భీమం వివ్యాధ దశభిః కంకపత్రైః శిలాశితైః। 
కార్ముకం చాస్య చిచ్ఛేద భల్లేన నిశితేన చ॥  8-46-30 (57243) 
తతో భీమో మహాబాహుర్హేమపట్టవిభూషితం।
పరిఘం ఘోరమాదాయ మృతత్యుదండమివాపరం। 
కర్ణస్య నిధనాకాంక్షీ చిక్షేపాతిబలో నదన్॥  8-46-31 (57244) 
తమాపతంతం పరిఘం వజ్రాశనిసమస్వనం।
చిచ్ఛేద బహుధా కర్ణః శరైరాశీవిషోపమైః॥ 8-46-32 (57245) 
తతః కార్ముకమాదాయ భీమో దృఢతరం తదా।
ఛాదయామాస విశిఖైః కర్ణం పరబలార్దనం॥ 8-46-33 (57246) 
తతో యుద్ధమభూద్ధోరం కర్ణపాండవయోర్మృధే।
బలీంద్రయోరివ ముహుః పరస్పరవధైషిణోః॥ 8-46-34 (57247) 
తతః కర్ణో మహారాజ భీమసేనం త్రిభిః శరైః।
ఆకర్ణపూర్ణైర్వివ్యాధ దృఢమానంయ కార్ముకం॥ 8-46-35 (57248) 
సోఽతివిద్ధో మహేష్వాసః కర్ణేన బలినాం వరః।
ఘోరమాదత్త విశిఖం కర్ణకాయావదారణం॥ 8-46-36 (57249) 
తస్య భిత్త్వా తనుత్రాణం భిత్త్వా కాయం చ సాయకః।
ప్రావిశద్వరణీం రాజన్వల్మీకమివ పన్నగః॥ 8-46-37 (57250) 
స తేనాతిప్రహారేణ వ్యథితో విహ్వలన్నివ॥
సంచచాల రథే కర్ణః క్షితికంపే యథాఽచలః॥ 8-46-38 (57251) 
తతః కర్ణో మహారాజ రోషామర్షసమన్వితః।
భీమం తం పంచవింశత్యా నారాచానాం సమార్పయత్॥ 8-46-39 (57252) 
చిచ్ఛేద కార్ముకం తూర్ణం పాండవస్యాశు పత్రిణా॥  8-46-40 (57253) 
తతతో ముహూర్తాద్రాజేంద్ర నాతికృచ్ఛ్రాద్వసన్నివ।
విరథం భీమకర్మాణం భీమం కర్ణశ్చకార హ॥ 8-46-41 (57254) 
విరథో భరతశ్రేష్ఠ ప్రహసన్ననిలోపమః।
గదాం గృహ్య మహాబాహురపతత్స్యందనోత్తమాత్॥ 8-46-42 (57255) 
గదయా చ మహారాజ కర్ణస్య రథకూబరం।
పోథయామాస సంక్రుద్ధః సమరే శత్రుతాపనః॥ 8-46-43 (57256) 
స క్రోధవశమాపన్నః పాండుపుత్రః ప్రతాపవాన్।
విద్రావ్య గదయా వీరస్తవ పుత్రాన్మహాహవే॥ 8-46-44 (57257) 
నాగాన్సప్తశతాన్రాజన్నీషాదంతాన్ప్రహారిణః।
వ్యధమత్సహసా భీమః క్రుద్ధరూపః పరంతపః॥ 8-46-45 (57258) 
దంతవేష్టేషు నేత్రేషు కుంభేషు చ కటేషు చ।
మర్మస్వపి చ మర్మజ్ఞస్తాన్నాగానవధీద్బలీ॥ 8-46-46 (57259) 
`అర్దితా భీమసేనేన వినదంతో భృశాతురాః'।
తతస్తే ప్రాద్రవన్భీతాః ప్రహతాశ్చ పునఃపునః। 
మహామాత్రాస్తమావవ్రుర్మేఘా ఇవ దివాకరం॥  8-46-47 (57260) 
తాన్స సప్తశతాన్నాగాన్సారోహాయుధకేతనాన్।
భూమిష్ఠో గదయా జఘ్నే వజ్రేణేంద్ర ఇవాచలాన్॥ 8-46-48 (57261) 
తతః సుబలపుత్రస్య నాగానతిబలాన్పునః।
పోథయామాస కౌంతేయో ద్విపంచాశదరిందమః॥ 8-46-49 (57262) 
తథా రథశతతం సాగ్రం పత్తీంశ్చ శతశోఽపరాన్।
న్యహనత్పాండవో యుద్ధే తాపయంస్తవ వాహినీం॥ 8-46-50 (57263) 
ప్రతాప్యమానం సూర్యేణ భీమేన చ మహాత్మనా।
తవ సైన్యం సంచుకోచ చర్మాగ్నావాహితం యథా॥ 8-46-51 (57264) 
తే భీమభయసంత్రస్తాస్తావకా భరతర్షభ।
విహాయ సమరే కర్ణం దుద్రువుర్వై దిశో దశ॥ 8-46-52 (57265) 
రథాః పంచశతాశ్చాన్యే హాదినః శరవర్షిణః।
భీమమభ్యద్రవన్ఘ్నంతః శరపూగైః సమంతతః॥ 8-46-53 (57266) 
తాన్స పంచశతాన్వీరాన్సపతాకధ్వజాయుధాన్।
పోథయామాస గదయా భీమో విష్ణురివాసురాన్॥ 8-46-54 (57267) 
తతః శకునినిర్దిష్టాః సాదినః శూరసంమతాః।
త్రిసాహస్రాణ్యభియయుః శరశక్త్యృష్టిపాణయః॥ 8-46-55 (57268) 
తాన్ప్రత్యుద్గంయ యవనాన్సాశ్వారోహాంస్తదాఽరిహా।
వివిధాన్విచరన్మార్గాన్గదయా సమపోథయత్॥ 8-46-56 (57269) 
తేషామాసీన్మహాంఛబ్దస్తాడితానాం చ సర్వశః।
అగ్నిభిర్దహ్యమానానాం నలానామివ భారత॥ 8-46-57 (57270) 
ఏవం సుబలపుత్రస్య త్రిసాహస్రాన్హయోత్తమాన్।
హత్వాఽన్యం రథమాస్థాయ క్రుద్ధో రాధేయమభ్యయాత్॥ 8-46-58 (57271) 
కర్ణోఽపి సమరే రాజంధర్మపుత్రమరిందమం।
స శరైశ్ఛాదయామాస సారథిం చాప్యపాతయత్॥ 8-46-59 (57272) 
తతః స ప్రద్రుతం సైన్యం దృష్ట్వా కర్ణో మహారథః।
అన్వధావత్కిరన్బాణైః కంకపత్రైరజిహ్మగైః॥ 8-46-60 (57273) 
రాజానమభిధావంతం శరైరావృత్య రోదసీ।
క్రుద్ధః ప్రచ్ఛాదయామాస శరజాలేన మారుతిః॥ 8-46-61 (57274) 
సన్నివృత్తస్తతస్తూర్ణం రాధేయః శత్రుకర్శనః।
భీమం ప్రచ్ఛాదయామాస సమంతాన్నిశితైః శరైః॥ 8-46-62 (57275) 
భీమసేనరథప్రేప్సుం కర్ణం భారత సాత్యకిః।
అభ్యర్దయదమేయాత్మా పార్ష్ణిగ్రహణకారణాత్॥ 8-46-63 (57276) 
భీమసేనరథప్రేప్సుం కర్ణో భారత సాత్యకిం।
అభ్యవర్తత శైనేయమర్దయంఛరవృష్టిభిః॥ 8-46-64 (57277) 
తావన్యోన్యం సమాసాద్య వృషభౌ సర్వధన్వినాం।
విసృజంతౌ శరాందీప్తాన్విభ్రాజేతాం మనస్వినౌ॥ 8-46-65 (57278) 
తాభ్యాం వియతి రాజేంద్ర వితతతతం భీమదర్శనం।
కౌంచపృష్ఠారుణం రౌద్రం బాణజాలం వ్యదృశ్యత॥ 8-46-66 (57279) 
నైవ సూర్యప్రభా రాజన్న దిశః ప్రదిశస్తథా।
ప్రాజ్ఞాసిష్మ వయం తే వా శరైర్ముక్తైః సహస్రశః॥ 8-46-67 (57280) 
మధ్యాహ్నే తపతో రాజన్భాస్కరస్య మహాప్రభాః।
హృతాః సర్వాః శరౌఘైస్తైః కర్ణమాధవయోస్తదా॥ 8-46-68 (57281) 
సౌబలం కృతవర్మాణం ద్రౌణిమాధిరథిం కృపం।
సంసక్తాన్పాండవైర్దృష్ట్వా నివృత్తాః కురవః పునః॥ 8-46-69 (57282) 
తేషామాపతతాం శబ్దస్తీత్ర ఆసీద్విశాంపతే।
ఉద్వృత్తానాం యథా వృష్ట్యా సాగరాణాం భయావహః॥ 8-46-70 (57283) 
తే సేనే భృశసంసక్తే దృష్ట్వాఽన్యోన్యం మహాహవే।
హర్షేణ మహతా యుక్తే పరిగృహ్య పరస్పరం॥ 8-46-71 (57284) 
తతః ప్రవవృతే యుద్ధం మధ్యం ప్రాప్తే దివాకరే।
యాదృశం నైవమస్మాభిర్దృష్టపూర్వం న చ శ్రుతం॥ 8-46-72 (57285) 
బలౌఘస్తు సమాసాద్య బలౌఘం సహసా రణే।
ఉపసర్పత వేగేన వార్యోఘ ఇవ సాగరం॥ 8-46-73 (57286) 
ఆసీన్నినాదః సుమహాన్బాణౌఘానాం పరస్పరం।
గర్జతాం సాగరౌఘాణాం యథా స్యాన్నిఃస్వనో మహాన్॥ 8-46-74 (57287) 
తే తు సేనే సమాసాద్య వేగవత్యౌ పరస్పరం।
ఏకీభావమనుప్రాప్తే నద్యావివ సమాగమే॥ 8-46-75 (57288) 
తతః ప్రవవృతే యుద్ధం ఘోరరూపం విశాంపతే।
కురూణాం పాండవానాం చ లిప్సతాం సుమహద్యశః॥ 8-46-76 (57289) 
శూరాణాం గర్జతాం తత్ర హ్యవిచ్ఛేదకృతా గిరః।
శ్రుయంతే వివిధా రాజన్నామాన్యుద్దిశ్య భారత॥ 8-46-77 (57290) 
యస్య యద్ధి రణే వ్యంగం పితృతో మాతృతోఽపి వా।
కర్మతః శీలతో వాఽపి స తచ్ఛ్రావయతే యుధి॥ 8-46-78 (57291) 
తాందృష్ట్వా సమరే శూశాంస్తర్జమానాన్పరస్పరం।
అభవన్మే మతీ రాజన్నైషామస్తీతి జీవితం॥ 8-46-79 (57292) 
తేషాం దృష్ట్వా తు క్రుద్ధానాం వపూంష్యమితతేజసాం।
అభవన్మే భయం తీవ్రం కథమేతద్భవిష్యతి॥ 8-46-80 (57293) 
తతస్తే పాండవా రాజన్కౌరవాశ్చ మహారథాః।
తతక్షుః సాయకైస్తూర్ణమన్యోన్యం విజయైషిణః॥ ॥ 8-46-81 (57294) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే షట్చత్వారింశోఽధ్యాయః॥ 46 ॥






కర్ణపర్వ - అధ్యాయ 047

॥ శ్రీః ॥

8.47. అధ్యాయః 047 

Mahabharata - Karna Parva - Chapter Topics

సంకులయుద్ధం॥ 1 ॥

Mahabharata - Karna Parva - Chapter Text

8-47-0 (57295) 
సంజయ ఉవాచ। 8-47-0x (4965) 
క్షత్రియాస్తే మహారాజ పరస్పరవధైషిణః।
అన్యోన్యం సమరే జఘ్నుః కృతవైరా మహౌజసః॥ 8-47-1 (57296) 
రథౌఘాశ్చ హయౌఘాశ్చ నరౌఘాశ్చ సమంతతః।
గజౌఘాశ్చ మహారాజ సంసక్తాశ్చ పరస్పరం॥ 8-47-2 (57297) 
గదానాం పరిఘాణాం చ శక్తీనాం చ పరస్పరం।
ప్రాసానాం భిండిపాలానాం ముసుంఠీనాం చ సర్వశః॥ 8-47-3 (57298) 
సంపాతం చానుపశ్యామ సంగ్రామే భృశదారుణే।
శలభా ఇవ సంపేతుః శరవృష్ట్యః సమంతతః॥ 8-47-4 (57299) 
నాగాన్నాగాః సమాసాద్య వ్యధమంత పరస్పరం।
హయా హయాంశ్చ సమరే రథినో రథినస్తథా॥ 8-47-5 (57300) 
పత్తయః పత్తిసంఘాంశ్చ హయసంఘాంశ్చ పత్తయః।
పత్తయో రథమాతంగాన్రథా హస్త్యశ్వమేవ చ। 
నాగాశ్చ సమరే త్ర్యంగం మమృదుః శీఘ్రగా నృప॥  8-47-6 (57301) 
వధ్యతాం తత్ర శూరాణాం క్రోశతాం చ పరస్పరం।
ఘోరమాయోధనం జజ్ఞే పశూనాం ఘాతనే యథా॥ 8-47-7 (57302) 
రుధిరేణ సమాస్తీర్ణా బభౌ భారత మేదినీ।
శక్రగోపగణాకీర్ణా ప్రావృషీవ వసుంధరా॥ 8-47-8 (57303) 
యథా వా వాససీ శుక్లే మహారజనరంజితే।
బిభ్రతీ యువతీ శ్యామా తద్వదాసీద్వసుంధరా॥ 8-47-9 (57304) 
`బద్వచూడామణిధరైః శిరోభిశ్చారుకుండలైః।
ఉజ్ఝితైర్వృషభాక్షాణాం భ్రాజతే స్మ వసుంధరా'॥ 8-47-10 (57305) 
శశశోణితదిగ్ధేవ శాతకుంభమయీవ చ।
`భూర్బభౌ భరతశ్రేష్ఠ శాంతార్చిర్భిరివానలైః॥'  8-47-11 (57306) 
ఛిన్నానాం చోత్తమాంగానాం బాహూనాం చోరుభిః సహ।
కుండలానాం పినద్ధానాం భూషణానాం చ భారత॥ 8-47-12 (57307) 
నిష్కాణాం హేమసూత్రాణాం శరీరాణాం చ ధన్వినాం।
చర్మణాం సపతాకానాం సంఘాస్తత్రాపతన్భువి।  8-47-13 (57308) 
`అగంయకల్పా పృథివీ సర్వతో భృశకర్దమా'॥
గజా గజాన్సమాసాద్య విషాణైరార్దయన్నృప। 
విషాణాగ్రహతాస్తత్ర భ్రాజంతే ద్విరదోత్తమాః।
రుధిరేణావసిక్తాంగా గైరికప్రస్రవా ఇవ।
`ప్రావృట్కాలే మహారాజ మేఘా ఇవ సవిద్యుతః'॥  8-47-14 (57309) 
స్యందమానా యథా భాంతి పర్వతా ధాతుమండితాః।
`తథా రేజూ రణే నాగా రుధిరేణ సమాప్లుతాః'॥ 8-47-15 (57310) 
తోమరాన్సాదిభిర్ముక్తాన్ప్రతిమానస్థితాన్బహూన్।
హస్తైరుద్ధృత్య తాన్నాగా బభంజుశ్చాపరే రణే॥ 8-47-16 (57311) 
నారాచైశ్ఛిన్నవర్మాణో భ్రాజంతే స్మ గజోత్తమాః।
హిమాగమే యథా రాజన్వ్యభ్రా ఇవ మహీధరాః॥ 8-47-17 (57312) 
శరైః కనకపుంఖైశ్చ చితా రేర్జుర్గజోత్తమాః।
ఉల్కాభిః సంప్రదీప్తాగ్రాః పర్వతా ఇవ భారత॥ 8-47-18 (57313) 
కేచిదభ్యాహతా నాగైర్నాగా నగవరోపమాః।
న చేలుః సమరాత్తస్మాచ్ఛిన్నపక్షా ఇవాద్రయః॥ 8-47-19 (57314) 
అపరే ప్రాద్రవన్నాగాః శరార్తా వ్రణపీడితాః।
ప్రతిమానైశ్చ కుంభైశ్చ పేతురుర్వ్యాం మహాహవే॥ 8-47-20 (57315) 
నిషేదుః సింహవచ్చాన్యే నదంతో భైరవాన్రవాన్।
వేముశ్చ బహవో రాజంశ్చుక్రుశుశ్చాపరే గజాః॥ 8-47-21 (57316) 
హయాశ్చ నిహతా బాణైర్హేమభాండవిభూషితాః।
నిషేదుశ్చైవ మంలుశ్చ బభ్రముశ్చ దిశో దశ॥ 8-47-22 (57317) 
అపరే క్లిశ్యమానాశ్చ వ్యవేష్టంత మహీతలే।
భావాన్బహువిధాంశ్చక్రుస్తాడితాః శరతోమరైః॥ 8-47-23 (57318) 
నరాస్తు నిహతా భూమౌ కూజంతస్తత్ర మారిప।
దృష్ట్వా చ బాంధవానన్యే పితౄనన్యే పితామహాన్॥ 8-47-24 (57319) 
ధావమానాన్పరాంశ్చాన్యే దృష్ట్వాన్యే తత్ర భారత।
ఖ్యాతాని గోత్రనామాని శశంసురితరేతరం॥ 8-47-25 (57320) 
తేషాం ఛిన్నా మహారాజ భుజాః కనకభూషణాః।
ఉద్వేష్టంతే వివేష్టంతే భ్రమంతి హ్యుత్పతంతి చ॥ 8-47-26 (57321) 
నిపతంతి తథైవాన్యే స్ఫురంతి చ సహస్రశః।
వేగాంశ్చాన్యే రమే చక్రుః పంచాస్యా ఇవ పన్నగాః॥ 8-47-27 (57322) 
తే భుజా భోగిభోగాభాశ్చందనాక్తా విశాంపతే।
లోహితార్ద్రా భృశం రేజుస్తపనీయధ్వజా ఇవ॥ 8-47-28 (57323) 
వర్తమానే తథా ఘోరే సంకులే సర్వతో దిశం।
అవిజ్ఞాతాః స్మ యుధ్యంతే వినిఘ్నంతః పరస్పరం॥ 8-47-29 (57324) 
భౌమేన రజసాకీర్ణే శస్త్రసంపాతసంకులే।
నైవ స్వే న పరే రాజన్వ్యజ్ఞాయంత తమోవృతాః॥ 8-47-30 (57325) 
తథా తదభవద్యుద్ధం ఘోరరూపం భయానకం।
లోహితోదా మహానద్యః ప్రసస్రుస్తత్ర చాసకృత్॥ 8-47-31 (57326) 
శీర్షపాషాణసంఛన్నాః కేశశైవలశాద్వలాః।
అస్థిమీనసమాకీర్ణా ధనుఃశరగదోడుపాః॥ 8-47-32 (57327) 
మాంసశోణితపంకిన్యో ఘోరరూపాః సుదారుణాః।
నదీః ప్రవర్తయామాసుః సోణితౌఘవివర్ధినీః॥ 8-47-33 (57328) 
భీరువిత్రాసకారిణ్యః శూరాణాం హర్షవర్ధనాః।
తా నద్యో ఘోరరూపాస్తు నయంత్యో యమసాదనం॥ 8-47-34 (57329) 
అవగాఢాన్మజ్జయంత్యః క్షత్రస్యాజనయన్భయం।
క్రవ్యాదానాం నరవ్యాఘ్ర నర్దతాం తత్రతత్ర హ॥ 8-47-35 (57330) 
ఘోరమాయోధనం జజ్ఞే ప్రేతరాజపురోపమం।
ఉత్థితాన్యగణేయాని కబంధాని సమంతతః॥ 8-47-36 (57331) 
నృత్యంతి వై భూతగణాః సుతృప్తా మాంసశోణితైః।
పీత్వా చ శోణితం తత్ర వసాం భుక్త్వా చ భారత॥ 8-47-37 (57332) 
మేదోమజ్జావసామత్తాస్తృప్తా మాంసస్య చైవ హ।
ధావమానాః స్మ దృశ్యంతే కాకగృఘ్రబకాస్తథా॥ 8-47-38 (57333) 
శూరాస్తు సమరే రాజన్భయం త్యక్త్వా సుదుస్త్యజం।
యోధవ్రతసమాఖ్యాతాశ్చక్రుః కర్మాణ్యభీతవత్॥ 8-47-39 (57334) 
శరశక్తిసమాకీర్ణే క్రవ్యాదగణసంకులే।
వ్యచరంత రణే శూరాః ఖ్యాపయంతః స్వపౌరుషం॥ 8-47-40 (57335) 
అన్యోన్యం శ్రావయంతి స్మ నామగోత్రాణి భారత।
పితృనామాని చ రణే గోత్రనామాని వా విభో॥ 8-47-41 (57336) 
శ్రావయాణాశ్చ బహవస్తత్ర యోధా విశాంపతే।
అన్యోన్యమవమృద్రంతః శక్తితోమరపట్టసైః॥ 8-47-42 (57337) 
వర్తమానే తథా యుద్ధే ఘోరరూపే సుదారుణే।
వ్యషీదత్కౌరవీ సేనా భిన్నా నౌరివ సాగరే॥ ॥ 8-47-43 (57338) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే సప్తచత్వారింశోఽధ్యాయః॥ 47 ॥

Mahabharata - Karna Parva - Chapter Footnotes

8-47-4 వృష్ట్యః వృష్టయః॥ 8-47-47 సప్తచత్వారింశోఽధ్యాయః॥





కర్ణపర్వ - అధ్యాయ 048

॥ శ్రీః ॥

8.48. అధ్యాయః 048 

Mahabharata - Karna Parva - Chapter Topics

అర్జునస్య సంశప్తకైర్యుద్ధం॥ 1 ॥

Mahabharata - Karna Parva - Chapter Text

8-48-0 (57339) 
సంజయ ఉవాచ। 8-48-0x (4966) 
వర్తమానే తథా యుద్ధే క్షత్రియాణాం నిమజ్జనే।
గాండీవస్య మహాఘోషః శ్రూయతే యుధి మారిష॥ 8-48-1 (57340) 
సంశప్తకానామకరోత్కదనం యత్ర పాండవః।
కోసలానాం తథా రాజన్నారాయణబలస్య చ॥ 8-48-2 (57341) 
సంశప్తకాస్తు సమరే శరవృష్టిః సమంతతః।
అపాతయన్పార్థమూర్ధ్ని జయగృద్ధాః ప్రమన్యవః॥ 8-48-3 (57342) 
తాం శస్త్రవృష్టిమాయాంతీమురసా ధారయన్ప్రభుః।
వ్యగాహత పరాన్పార్థో వినిఘ్నన్రథినాం వరాన్॥ 8-48-4 (57343) 
విక్షోభ్య తు రథానీకం కంకపత్రైః శిలాశితైః।
ఆససాద తతః పార్థః సుశర్మాణం మహారథం॥ 8-48-5 (57344) 
స తస్య శరవర్షాణి వవర్ష రథినాం వరః।
తథా సంశప్తకాశ్చైవ పార్థస్య సమరే స్థితాః॥ 8-48-6 (57345) 
సుశర్మా తు తతః పార్థం విద్ధ్వా దశభిరాశుగైః।
జనార్దనం త్రిభిర్బాణైరహనద్దక్షిణే భుజే॥ 8-48-7 (57346) 
తతోఽపరేణ భల్లేన కేతుం పార్థస్య మారిష।
వివ్యాధ సమరే రాజన్సుశర్మా క్రోధమూర్చ్ఛితః॥ 8-48-8 (57347) 
స వానరవరో రాజన్విశ్వకర్మకృతో మహాన్।
ననాద సుమహానాదం నృత్యన్నివ విభీషయన్॥ 8-48-9 (57348) 
కపేస్తు నినదం శ్రుత్వా సంత్రస్తా తవ వాహినీ।
భయం విపులమాసాద్య నిశ్చేష్టా సమపద్యత॥ 8-48-10 (57349) 
తతః సా శుశుభే సేనా నిశ్చేష్టాఽవస్థితా నృప।
నానాపుష్పసమాకీర్ణం యథా చిత్రీకృతం వనం॥ 8-48-11 (57350) 
ప్రతిలభ్య తతః సంజ్ఞాం యోధాస్తే కురుసత్తమ।
అర్జునం సిషిచుర్బాణైః పర్వతం జలదా ఇవ॥ 8-48-12 (57351) 
సంఛాద్య సమరే పార్థం పరివవ్రుః సమంతతః।
తే హయాన్రథచక్రే తు రథేషాం చాపి మారిష। 
గ్రహీతుం ప్రచక్రముశ్చైవ క్రోధావిష్టాః సమంతతః॥  8-48-13 (57352) 
నిగృహ్య తు రథం తస్య యోధాస్తే తు సహస్రశః।
రథబంధం ప్రచక్రుర్హి పాండవస్యామితౌజసః॥ 8-48-14 (57353) 
రథమారురుహుః కేచిత్కృష్ణపార్థౌ జిఘృక్షవః।
సంశప్తకానాం యోధాస్తే సింహనాదాంశ్చ నేదిరే॥ 8-48-15 (57354) 
అపరే జగృహుశ్చైవ కేశవస్య మహాభుజౌ।
పార్థం చైకే మహారాజ రథస్థం జగృహుర్ముదా॥ 8-48-16 (57355) 
అచ్యుతః స మహాబాహుర్విధున్వన్రణమూర్ధని।
పాతయామాస తాన్సర్వాందుష్టహస్తీవ హస్తిపాన్॥ 8-48-17 (57356) 
స రథస్తైర్గృహీతస్తు పాండవస్య మహాత్మనః।
స్పందితుం నాశకద్రాజంస్తదద్భుతమివాభవత్॥ 8-48-18 (57357) 
తతః పార్థో మహాబాహుః సంవృతః స్తైర్మహారథైః।
నిగృహీతం రథం దృష్ట్వా తాంశ్చాప్యాద్రవతో బహూన్॥ 8-48-19 (57358) 
రథారూఢాంశ్చ సుబహూన్పదాఽఽక్షిప్య న్యపాతయత్।
అపాతయదసంభ్రాంతః శరైరాసన్నయోధిభిః॥ 8-48-20 (57359) 
తాంస్తాపయిత్వా సమరే పార్థః పరపురంజయః।
స్మయన్నివ మహాబాహుః కేశవం వాక్యమబ్రవీత్॥ 8-48-21 (57360) 
పశ్య కృష్ణ మహాబాహో సంశప్తకగణాన్బహూన్।
కుర్వతోఽసుకరం కర్మ ముమూర్షూన్కాలచోదితాన్॥ 8-48-22 (57361) 
రథబంధమిమం ప్రాప్య పృథివ్యాం నాస్తి కశ్చన।
యః సహేత పుమాఁల్లోకే మదన్యః క్షత్రియర్షభః॥ 8-48-23 (57362) 
పశ్యైతతానద్య సమరే మత్ప్రయుక్తైః సుతేజనైః।
పాత్యమానాన్రణే కృష్ణ శరైరాశీవిషోపమైః॥ 8-48-24 (57363) 
ఇత్యేవముక్త్వా బీభత్సుః శంఖప్రవరముత్తమం।
వ్యనాదయదమేయాత్మా దేవదత్తం మహామృధే॥ 8-48-25 (57364) 
దేవదత్తస్వనం శ్రుత్వా కేశవోఽపి మహాయశాః।
పాంచజన్యస్వనం చక్రే పూరయన్నివ రోదసీ॥ 8-48-26 (57365) 
తయోః శంఖస్వనం శ్రుత్వా సంశప్తకవరూథినీ।
సంచచాల మహారాజ విత్రస్తా చాద్రవద్భృశం॥ 8-48-27 (57366) 
నాగమస్త్రం తతః పార్థః ప్రాదుశ్చక్రే హసన్నివ।
పాదబంధం స తేషాం వై చక్రే తేన మహాస్త్రవిత్॥ 8-48-28 (57367) 
యానుద్దిశ్య రణే పార్థః పాదబంధం చకార హ।
తే బద్ధాః పాదబంధేన యోధాః సంశప్తకాస్తదా॥ 8-48-29 (57368) 
నిర్విచేష్టాస్తదాఽభూవన్పాండవస్యాస్త్రతేజసా।
నిర్విచేష్టాంస్తతో యోధానవధీత్పాండునందనః। 
యథేంద్రః సమరే దైత్యాంస్తారకస్య వధే పురా॥  8-48-30 (57369) 
తే వధ్యమానాః సమరే ముముచుస్తం రథోత్తమం।
ఆయుధాని చ సర్వాణి విస్రష్టుముపచక్రముః॥ 8-48-31 (57370) 
తతః సుశర్మా రాజేంద్ర గృహీతాం వీక్ష్య వాహినీం।
సౌపర్ణమస్త్రం త్వరితః ప్రాదుశ్చక్రే మహారథః॥ 8-48-32 (57371) 
తతః సుపర్ణాః సంపేతుర్భక్షయంతో భుజంగమాన్।
తతో విదుద్రువుర్నాగాస్తాందృష్ట్వా ఖేచరాన్నృప॥ 8-48-33 (57372) 
తద్విముక్తం బలం రేజే పాదబంధాద్విశాంపతే।
మేఘబంధాద్యథా ముక్తో భాస్కరస్తాపయన్ప్రజాః॥ 8-48-34 (57373) 
విప్రముక్తాః స్వకా యోధాః ఫల్గునస్య రథం ప్రతి।
ససృజుః శరసంఘాంశ్చ శస్త్రసంఘాంశ్చ మారిష॥ 8-48-35 (57374) 
తాం మహాస్త్రమయీం వృష్టిం శరైః సంఛిద్య భారత।
అవధీత్సతతో యోధాన్వాసవిః పరవీరహా॥ 8-48-36 (57375) 
సుశర్మా తు తతో రాజన్బాణేన నతపర్వణా।
అర్జునం హృదయే విద్ధ్వా వివ్యాధాన్యైస్త్రిసప్తభిః॥ 8-48-37 (57376) 
స గాఢవిద్ధో వ్యథితో రథోపస్థ ఉపావిశతత్।
తత ఉచ్చుక్రుశుః సర్వే హతః పార్థ ఇతి బ్రువన్॥ 8-48-38 (57377) 
తతః శంఖనినాదాశ్చ భేరీశబ్దాశ్చ పుష్కలాః।
నానావాదిత్రనినదాః సింహనాదాశ్చ జజ్ఞిరే॥ 8-48-39 (57378) 
ప్రతిలభ్య తతః సంజ్ఞాం శ్వేతాశ్వః కృష్ణసారథిః।
సోఽతివిద్ధో మహేష్వాసః శరైరాశీవిపోపమైః। 
సుశర్మాణం మహారాజ క్రోధావిష్టో మహారథః॥  8-48-40 (57379) 
తతః శరశతైః పార్థః సంఛాద్యైనం క్షణాద్రణే।
దిశస్తు వారయామాస బాణైస్తత్ర మహాస్త్రవిత్॥ 8-48-41 (57380) 
విముఖీకృత్య సమరే సుశర్మాణం ధనంజయః।
ఐంద్రమస్త్రమమేయాత్మా ప్రాదుశ్చక్రే హసన్నివ॥ 8-48-42 (57381) 
తతో బాణసహస్రాణి తదుత్సృష్టాని మారిష।
సర్వదిక్షు వ్యదృశ్యంత సూదయంతి రథద్విపాన్॥ 8-48-43 (57382) 
హయాన్పత్తీంశ్చ సమరే శస్త్రైః శతసహస్రశః।
రరాజ సమరే రాజఞ్శక్రో నిఘ్నన్నివాసురాన్॥ 8-48-44 (57383) 
వధ్యమానే తతః సైన్యే భయం సుమహదావిశత్।
సంశప్తకగణానాం చ గోపాలానాం చ భారత॥ 8-48-45 (57384) 
న హి తత్ర పుమాన్కశ్చిద్యోఽర్జునం ప్రతిబుధ్యతే।
పశ్యతాం తత్ర వీరాణామహన్యత బలం తవ॥ 8-48-46 (57385) 
హన్యమానం చ తదభూన్నిశ్చేష్టం చ పరాక్రమే॥  8-48-47 (57386) 
అయుతం తత్ర యోధానాం హత్వా పాండుసుతో రణే।
వ్యభ్రాజత మహారాజ విధూమోఽగ్నిరివ జ్వలన్॥ 8-48-48 (57387) 
చతుర్దశసహస్రాణి యాని దృష్టని భారత।
రథానామయుతం చైవ త్రిసహస్రాశ్చ దంతినః॥ 8-48-49 (57388) 
తతః సంశప్తకా భూయః పరివవ్రుర్ధనంజయం।
మర్తవ్యమితి నిశ్చిత్య జయం వాప్యనివర్తనం॥ 8-48-50 (57389) 
తత్ర యుద్ధం మహచ్చాసీత్తావకానాం విశాంపతే।
శూరేణ బలినా సార్ధం పాండవేన కిరీటినా। 
జిత్వా తాన్న్యహనత్పార్థః శత్రూఞ్శక్ర ఇవాసురాన్॥ ॥  8-48-51 (57390) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే అష్టచత్వారింశోఽధ్యాయః॥ 48 ॥






కర్ణపర్వ - అధ్యాయ 049

॥ శ్రీః ॥

8.49. అధ్యాయః 049 

Mahabharata - Karna Parva - Chapter Topics

సంకులయుద్ధం॥ 1 ॥

Mahabharata - Karna Parva - Chapter Text

8-49-0 (57391) 
సంజయ ఉవాచ। 8-49-0x (4967) 
కృతవర్మా కృపో ద్రౌణిః సూతపుత్రశ్చ మారిష।
ఉలూకః సౌబలశ్చైవ రాజా చ సహ సోదరైః॥ 8-49-1 (57392) 
సీదమానాం చమూం దృష్ట్వా పాండుపుత్రభయార్దితాం।
సముజ్జహ్రుః స్మ వేగేన భిన్నాం నావమివార్ణవే॥ 8-49-2 (57393) 
తతో యుద్ధమతీవాసీన్ముహూర్తమివ భారత।
భీరూణాం త్రాసజననం శూరాణాం హర్షవర్ధనం॥ 8-49-3 (57394) 
కృపేణ శరవర్షాణి ప్రతిముక్తాని సంయుగే।
సృంజయాంశ్ఛాదయామాసుః శలభానాం వ్రజా ఇవ॥ 8-49-4 (57395) 
శిఖండీ చ తతః క్రుద్ధో గౌతమం త్వరితో యయౌ।
వవర్ష శరవర్షాణి సమంతాద్ద్విజపుంగవం॥ 8-49-5 (57396) 
కృపస్తు శరవర్షం తద్వినిహత్య మహాస్త్రవిత్।
శిఖండినం రణే క్రుద్ధో వివ్యాధ దశభిః శరైః॥ 8-49-6 (57397) 
తతః శిఖండీ కుపితః శరైః సప్తభిరాహవే।
కృపం వివ్యాధ కుపితం కంకపత్రైరజిహ్మగైః॥ 8-49-7 (57398) 
తతః కృపః శరైస్తీక్ష్ణైః సోఽతివిద్ధో మహారథః।
`తతః సునిశితైస్తీక్ష్ణైః క్షురప్రైర్హేమభూషితైః'। 
వ్యశ్వసూతరథం చక్రే శిఖండినమథో ద్విజః॥  8-49-8 (57399) 
హతాశ్వాత్తు తతో యానాదవప్లుత్య మహారథః।
ఖంగం చర్మ తథా గృహ్య సత్వరం బ్రాహ్మణం యయౌ॥ 8-49-9 (57400) 
తమాపతంతం సహసా శరైః సన్నతపర్వభిః।
వారయామాస సమరే తదద్భుతమివాభవత్॥ 8-49-10 (57401) 
తత్రాద్భుతమపశ్యామ శిలానాం ప్లవనం యథా।
నిశ్చేష్టో యద్రణే రాజంఛిఖండీ సమతిష్ఠత॥ 8-49-11 (57402) 
కృపేణ వారితం దృష్ట్వా శిఖండినమథో నృప।
ప్రత్యుద్యయౌ కృపం తూర్ణం ధృష్టద్యుంనో మహారథః॥ 8-49-12 (57403) 
ధృష్టద్యుంనం తతో యాంతం శారద్వతరథం ప్రతి।
ప్రతిజగ్రాహ వేగేన కృతవర్మా మహారథః॥ 8-49-13 (57404) 
యుధిష్ఠిరమథాయాంతం శారద్వతరథం ప్రతి।
సపుత్రం సహసైన్యం చ ద్రోణపుత్రో న్యవారయత్॥ 8-49-14 (57405) 
నకులం సహదేవం చ త్వరమాణౌ మహారథౌ।
ప్రతిజగ్రాహ తే పుత్రః శరవర్షేణ వారయన్॥ 8-49-15 (57406) 
భీమసేనం కరూశాంశ్చ కేకయాన్సహ సృంజయైః।
కర్ణో వైకర్తనో యుద్ధే వారయామాస భారత॥ 8-49-16 (57407) 
శిఖండినే తతో బాణాన్కృపః శారద్వతో యుధి।
ప్రాహిణోత్తవరయా యుక్తో బీభత్సోరథ సన్నిధౌ॥ 8-49-17 (57408) 
తాంఛరాన్ప్రేషితాంస్తేన సమంతాత్స్వర్ణభూషితాన్।
చిచ్ఛేద ఖంగమావిధ్య భ్రామయంశ్చ పునః పునః॥ 8-49-18 (57409) 
శతచంద్రం చ తచ్చర్మ గౌతమస్తస్య భారత।
వ్యధమత్సాయకైస్తూర్ణం తత ఉచ్చుక్రుశుర్జనాః॥ 8-49-19 (57410) 
స విచర్మా మహారాజ ఖంగపాణిరుపాద్రవత్।
కృపస్తం శరసంఘాతైరాద్రవంతమపీడయత్॥ 8-49-20 (57411) 
శారద్వతశరైర్గ్రస్తం క్లిశ్యమానం మహాబలః।
చిత్రకేతుసుతో రాజన్సుకేతుస్త్వరితో యయౌ॥ 8-49-21 (57412) 
వికిరన్బ్రాహ్మణం యుద్ధే బహుభిర్నిశితైః శరైః।
అభ్యాపతదమేయాత్మా గౌతమస్య రథం ప్రతి॥ 8-49-22 (57413) 
దృష్ట్వా విషక్తం తం చైవ బ్రాహ్మణం చ నివారితం।
అపయాతస్తతస్తూర్ణం శిఖండీ రాజసత్తమ॥ 8-49-23 (57414) 
సుకేతుస్తు తతో రాజన్గౌతమం నవభిః శరైః।
విద్ధ్వా వివ్యాధ సప్తత్యా పునశ్చైనం త్రిభిః శరైః॥ 8-49-24 (57415) 
అథాస్య సశరం చాపం పునశ్చిచ్ఛేద మారిష।
సారథిం చ శరేణాస్య మృశం మర్మస్వతాడయత్॥ 8-49-25 (57416) 
గౌతమస్తు తతః క్రుద్ధో ధనుర్గృహ్య నవం దృఢం।
సుకేతుం త్రింశతా బాణైః సర్వమర్మస్వతాడయత్॥ 8-49-26 (57417) 
స విహ్వలితసర్వాంగః ప్రచచాల రథోత్తమే।
భూమికంపే యథా వృక్షశ్చచాలాకంపితో భృశం॥ 8-49-27 (57418) 
చలతస్తస్య కాయాత్తుం శిరో జ్వలితకుండలం।
సోష్ణీషం సశిరస్త్రాణం క్షురప్రేణ త్వపాతయత్॥ 8-49-28 (57419) 
తచ్ఛిరః ప్రాపతద్భూమౌ శ్యేనాహృతమివామిషం।
తతోఽస్య కాయో వసుధాం పశ్చాత్ప్రాపతదచ్యుత॥ 8-49-29 (57420) 
తస్మిన్హతే మహారాజ పుత్రాస్తస్య పదానుగాః।
గౌతమం సమరే త్యక్త్వా దుద్రువుస్తే దిశో దశ॥ 8-49-30 (57421) 
ధృష్టద్యుంనం తు సమరే సన్నివార్య మహారథః।
కృతవర్మాఽబ్రవీద్వృష్టస్తిష్ఠతిష్ఠేతి భారత॥ 8-49-31 (57422) 
తదభూత్తుములం యుద్వం వృష్ణిపార్షతయో రణే।
ఆమిషార్థే యథా యుద్ధం శ్యేనయోః క్రుద్ధయోర్నృప॥ 8-49-32 (57423) 
ధృష్టద్యుంనస్తు సమరే హార్దిక్యం నవభిః శరైః।
ఆజఘానోరసి క్రుద్వః పీడయన్హృదికాత్మజం॥ 8-49-33 (57424) 
కృతవర్మా తు సమరే పార్షతేన దృఢాహతః।
పార్షతం సరథం సాశ్వం ఛాదయామాస సాయకైః॥ 8-49-34 (57425) 
సరథశ్ఛాదితో రాజంధృష్టద్యుంనో న దృశ్యతే।
మేఘైరివ పరిచ్ఛన్నో భాస్కరో జలధారిభిః॥ 8-49-35 (57426) 
విధూయ తం బాణగణం శరైః కనకభూషణైః।
వ్యరోచత రణే రాజంధృష్టద్యుంనః కృతవ్రణః॥ 8-49-36 (57427) 
తతస్తు పార్షతః క్రుద్ధః శస్త్రవృష్టిం సుదారుణాం।
కృతవర్మాణమాసాద్య వ్యసృజత్పృతనాపతిః॥ 8-49-37 (57428) 
తామాపతంతీం సహసా శస్త్రవృష్టిం సుదారుణాం।
శరైరనేకసాహస్రైర్హార్దిక్యోఽవారయద్యుధి॥ 8-49-38 (57429) 
దృష్ట్వా తు వారితాం యుద్ధే శస్త్రవృష్టిం దురాసదాం।
కృతవర్మాణమాసాద్య వారయామాస పార్షతః॥ 8-49-39 (57430) 
`యథా యుగ్మరథేనాజౌ వాహాన్వాహేరమిశ్రయత్।
గృహీత్వా చర్మ ఖంగం చ రథం తస్యావపుప్లువే॥ 8-49-40 (57431) 
మిలితేష్వథ వాహేషు ప్రత్యాసన్నే చ పార్షతే।
దృష్ట్వాఽపదానం తస్యాశు గదాం జగ్రాహ సాత్వతః॥ 8-49-41 (57432) 
గదాపాణిస్తతో రాజన్రథాత్తూర్ణమవప్లుతః।
తమదృష్ట్వా రథోపస్థే సారథిం సమతాడయత్॥ 8-49-42 (57433) 
ఖంగేన శితధారేణ స హతః ప్రాపతద్రథాత్।
కృతవర్మా తతో హృష్టస్తలశబ్దం చకార హ॥ 8-49-43 (57434) 
పార్షతం చాబ్రవీద్రాజన్నేహ్యేహీతి పునఃపునః।
స తం న మమృషే యుద్వే తలశబ్దం సమీరితం॥ 8-49-44 (57435) 
అవప్లుత్య రథాత్తస్మాత్స్వరథం పునరాస్థితః।
అభ్యయాత్స తు తత్తూర్ణం తిష్ఠతిష్ఠేతి చాబ్రవీత్॥ 8-49-45 (57436) 
తతో రాజన్మహేష్వాసం కృతవర్మాణమాశు వై।
గదాం గృహ్య పునర్వేగాత్కృతవర్మాణమాహనత్॥ 8-49-46 (57437) 
సోఽతివిద్వో బలవతా న్యపతన్మూర్చ్ఛయా హతః।
శ్రుతర్వా రథమారోప్య అపోవాహ రణాజిరాత్'॥ 8-49-47 (57438) 
ధృష్టద్యుంనస్తు సమరే దృష్ట్వా శత్రుం మహారథః।
కౌరవాన్సమరే తూర్ణం వారయామాస సాయకైః॥ 8-49-48 (57439) 
తతస్తే తావకా యోధా ధృష్టద్యుంనముపాద్రవన్।
సింహనాదరవాంశ్చక్రుస్తతో యుద్ధమవర్తత॥ ॥ 8-49-49 (57440) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే ఏకోనపంచాశోఽధ్యాయః॥ 49 ॥






కర్ణపర్వ - అధ్యాయ 050

॥ శ్రీః ॥

8.50. అధ్యాయః 050 

Mahabharata - Karna Parva - Chapter Topics

సంకులయుద్ధం॥ 1 ॥ అశ్వత్థాంనా యుధిష్ఠిరపరాజయః॥ 2 ॥

Mahabharata - Karna Parva - Chapter Text

8-50-0 (57441) 
సంజయ ఉవాచ। 8-50-0x (4968) 
ద్రౌణిర్యుధిష్ఠిరం దృష్ట్వా శైనేయేనాభిరక్షితం।
ద్రౌపదేయైస్తథా శూరైరభ్యవర్తత హృష్టవత్॥ 8-50-1 (57442) 
కిరన్నిషుగణాన్ఘోరాన్హేమపుంఖాఞ్శిలాశితాన్।
దర్శయన్వివిధాన్మార్గాఞ్శిక్షయా లఘుహస్తవాన్॥ 8-50-2 (57443) 
ఖం పురయఞ్శరైస్తీక్ష్ణైర్వేగవద్భిః సమంతతః।
యుధిష్ఠిరస్య సమరే దిశః సర్వాః సమావృణోత్॥ 8-50-3 (57444) 
భారద్వాజశరైశ్ఛన్నం న ప్రాజ్ఞాయత కించన।
బాణభూతమభూత్సర్వమాయోధనశిరో మహత్॥ 8-50-4 (57445) 
బాణజాలం దివిష్ఠం తత్స్వర్ణపుంఖవిభూషితం।
శుశుభే భరతశ్రేష్ఠ విమానమివ విష్ఠితం॥ 8-50-5 (57446) 
తేన చ్ఛన్నే రణే రాజన్బాణజాలేన భాస్వతా।
అభ్రచ్ఛాయేవ సజజ్ఞే హృతరశ్మిస్తమోనుదః॥ 8-50-6 (57447) 
తదద్భుతమపశ్యామ బాణభూతే నభస్థలే।
న స్మ సంపతతే భూతం ద్రౌణేర్దృష్ట్వా పరాక్రమం॥ 8-50-7 (57448) 
సాత్యకిర్యతమానస్తు ధర్మరాజస్తు పాణ్·డవః।
తథేతరాణి సైన్యాని న స్మ చక్రుః పరాక్రమం॥ 8-50-8 (57449) 
లాఘవం ద్రోణపుత్రస్య దృష్ట్వా తత్ర మహారథాః।
వ్యస్మయంత మహారాజ న చైనం ప్రత్యుదీక్షితుం॥ 8-50-9 (57450) 
శేకుస్తే సర్వరాజానస్తపంతమివ భాస్కరం।
వధ్యమానే తతః సైన్యే ద్రౌపదేయా మహారథాః॥ 8-50-10 (57451) 
సాత్యకిర్ధర్మరాజశ్చ పాంచాలాశ్చాపి సంగతాః।
త్యక్త్వా మృత్యుభయం ఘోరం ద్రౌణాయనిభుపాద్రవన్॥ 8-50-11 (57452) 
సాత్యకిః సప్తవింశత్యా ద్రౌణిం విద్ధ్వా శిలీముఖైః।
పునర్వివ్యాధ నారాచైః సప్తభిః స్వర్ణభూషితైః॥ 8-50-12 (57453) 
యుధిష్ఠిరస్త్రిసప్తత్యా ప్రతివింధ్యశ్చ సప్తభిః।
శ్రుతకర్మా త్రిభిర్వాణైః శ్రుతకీర్తిశ్చ సప్తభిః।  8-50-13 (57454) 
సుతసోమస్తు నవభిః శతానీకశ్చ సప్తభిః।
అన్యే చ వహవః శూరా వివ్యధుస్తం సమంతతః॥ 8-50-14 (57455) 
స తు క్రుద్ధస్తతో రాజన్నాశీవిప ఇవ శ్వసన్।
సాత్యకిం పంచవింశత్యా ప్రావిధ్యత శిలీముఖైః॥ 8-50-15 (57456) 
శ్రుతకీర్తిం చ నవభిః సుతసోమం చ పంచభిః।
అష్టభిః శ్రుతకర్మాణం ప్రతిబింధ్యం త్రిభిః శరైః॥ 8-50-16 (57457) 
శతానీకం చ నవభిర్ధర్మపుత్రం చ పంచభిః।
తథేతరాంస్తతః శూరాంద్వాభ్యాం ద్వాభ్యామతాడయత్। 
శ్రుతకీర్తేస్తథా చాపం చిచ్ఛేద నిశితైః శరైః॥  8-50-17 (57458) 
అథాన్యద్వనురాదాయ శ్రుతకీర్తిర్మహారథః।
ద్రౌణాయనిం త్రిభిర్విద్వ్వా వివ్యాధాన్యైః శితైః శరైః॥ 8-50-18 (57459) 
తతో ద్రౌణిర్మహారాజ శరవర్షేణ భారిష।
ఛాదయామాస తత్సైన్యం సమంతాద్భరతర్షభ॥ 8-50-19 (57460) 
తతః పునరమేయాత్మా ధర్మరాజస్య కార్ముకం।
ద్రౌణిశ్చిచ్ఛేద విహసన్వివ్యాధ చ శరైస్త్రిభిః॥ 8-50-20 (57461) 
తతో ధర్మసుతో రాజన్ప్రగృహ్యాన్యన్మహద్ధనుః।
ద్రోణపుత్రం త్రిపష్టxx తతు బాహ్వోరురసి చార్పయయత్॥ 8-50-21 (57462) 
సాత్యకిస్తు తతః క్రుద్ధో ద్రౌణేః ప్రహరతో రణే।
అర్ధచంద్రేణతీక్ష్ణేన ధనుశ్ఛిత్త్వాఽనదద్భృశం॥ 8-50-22 (57463) 
ఛిన్నధన్వా తతో ద్రౌణిః శక్త్యా శక్తిమతాం వరః।
సారథిం పాతయామాస శైనేయస్య రథాద్రుతం॥ 8-50-23 (57464) 
అథాన్యద్వనురాదాయ ద్రోణపుత్రః ప్రతాపవాన్।
శైనేయం శరవర్షేణ చ్ఛాదయామాస భారత॥ 8-50-24 (57465) 
తస్యాశ్వాః ప్రద్రుతాః సంఖ్యే పతితే రథసారథౌ।
తత్రతత్రైవ ధావంతః సమదృశ్యంత భారత॥ 8-50-25 (57466) 
యుధిష్ఠిరపురోగాస్తు ద్రౌణిం శస్త్రభృతాం వరం।
అభ్యవర్షంత వేగేన విసృజంతః శితాంఛరాన్॥ 8-50-26 (57467) 
సహసా పతతస్తాన్వై క్రుద్వరూపాన్పరంతపః।
ప్రహసన్ప్రతిజగ్రాహ ద్రోణపుత్రో మహారణే॥ 8-50-27 (57468) 
తతః శరశతజ్వాలః సేనాకక్షం మహారణే।
ద్రౌణిర్దదాహ సమరే కక్షమగ్నిరివోత్థితః॥ 8-50-28 (57469) 
తద్బలం పాండుపుత్రస్య ద్రోణపుత్రప్రతాపితం।
చుక్షుభే భరతశ్రేష్ఠ తస్మిన్నేవ చమూముఖే॥ 8-50-29 (57470) 
తద్బలం పాండవేయస్య ద్రోణపుత్రః శరార్చిషా।
తాపయన్భరతశ్రేష్ఠ గభస్తిభిరివాంశుమాన్॥ 8-50-30 (57471) 
తత్పచ్యమానం మర్షేణ బ్రాహ్మణస్య చ సాయకైః।
క్షుభ్యతే పాండవం సైన్యం తిమినేవ నదీముఖం॥ 8-50-31 (57472) 
దృష్ట్వా చైవ మహారాజ ద్రోణపుత్రపరాక్రమం।
సర్వాందుర్యోధనః పార్థాన్హతాన్యుద్వేఽభ్యమన్యత॥ 8-50-32 (57473) 
యుధిష్ఠిరస్తు త్వరితో ద్రౌణిం పీడ్య మహారథం।
అబ్రవీద్ద్రోణపుత్రం స రోషామర్షసమన్వితః॥ 8-50-33 (57474) 
`జానామి త్వాం యుధి శ్రేష్ఠ వీర్యవంతం బలాన్వితం।
కృతాస్త్రం కృతినం చైవ తథా లఘుపరాక్రమం॥ 8-50-34 (57475) 
బలమేతద్భవాన్సర్వం పార్షతే యది దర్సయేత్।
తతస్త్వాం బలవంతం చ కృతవిద్యం చ విద్మహే॥ 8-50-35 (57476) 
న హి వై పార్పతం దృష్ట్వా సమరే శత్రుసూదనం।
భవేత్తవ బలం కించిద్బ్రవీమి త్వాం న తు ద్విజం'॥ 8-50-36 (57477) 
నైవ నామ తవ ప్రీతిర్నైవ నామ కృతజ్ఞతా।
యతస్త్వం పురుషవ్యాఘ్ర మామేవాద్య జిఘాంససి॥ 8-50-37 (57478) 
బ్రాహ్మణేన తపః కార్యం శమశ్చ దమఏవ చ।
క్షత్రియేణ ధనుర్నాభ్యం స భవాన్బ్రాహ్మణబ్రువః॥ 8-50-38 (57479) 
మిషతస్తే మహావాహో యుధి జేష్యామి కౌరవాన్।
కురుష్వ సమరే కర్మ బ్రహ్మబంధే యథేష్టతః॥ 8-50-39 (57480) 
ఏవముక్తో మహారాజ ద్రోణపుత్రః సయన్నివ।
యుక్త తత్త్వం చ సంచింత్య నోత్తరం కించిదబ్రవీత్॥ 8-50-40 (57481) 
అనుక్త్వా చ తతః కించిచ్ఛరవర్షేణ పాండవం।
ఛాదయామాస సమరే క్రుద్ధోఽంతక ఇవ ప్రజాః॥ 8-50-41 (57482) 
స చ్ఛాద్యమానస్తు తదా ద్రోణపుత్రేణ మారిష।
పార్థోఽపయాతః శీఘ్రం వై ప్రగృహ్య మహతీం చమూం॥ 8-50-42 (57483) 
అపయాతే తతస్తస్మింధర్మపుత్రే యుధిష్ఠిరే।
ద్రోణపుత్రః స్థితో రాజన్ప్రత్యాదేశాన్మహాత్మనః॥ 8-50-43 (57484) 
తతో యుధిష్ఠిరో రాజంస్త్యక్త్వా ద్రౌణిం మహాహవే।
ప్రయయౌ తావకం సైన్యం యుక్తః క్రురాయ కర్మణే॥ ॥ 8-50-44 (57485) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే పంచాశోఽధ్యాయః॥ 50 ॥






కర్ణపర్వ - అధ్యాయ 051

॥ శ్రీః ॥

8.51. అధ్యాయః 051 

Mahabharata - Karna Parva - Chapter Topics

సంకులయుద్ధం॥ 1 ॥

Mahabharata - Karna Parva - Chapter Text

8-51-0 (57486) 
సంజయ ఉవాచ। 8-51-0x (4969) 
భీమసేనం సపాంచాలం చేదికేకయసంవృతం।
సేనాపతిః స్వయం క్రుద్ధో వారయామాస సాయకైః॥ 8-51-1 (57487) 
తతస్తు చేదికారూశాన్సృఢ్జయాంశ్చ మహారథాన్।
కర్ణో జఘాన సమరే భీమసేనస్య పశ్యతః॥ 8-51-2 (57488) 
భీమసేనస్తతః కర్ణే విహాయ రథసత్తమం।
ప్రయయౌ కౌరవం సైన్యం కక్షమగ్నిరివ జ్వలన్॥ 8-51-3 (57489) 
సూతపుత్రోఽపి సమరే పాంచాలాన్కేకయాంస్తథా।
సృంజయాంశ్చ మహేష్వాసాన్నిజఘానం సహస్రశః॥ 8-51-4 (57490) 
సంశప్తకేషు పార్థశ్చ కౌరవేషు వృకోదరః।
పాంచాలేషు తథా కర్ణః క్షయం చక్రుర్మహారథాః॥ 8-51-5 (57491) 
తే క్షత్రియా దహ్యామానాస్త్రిభిస్తైః పావకోపమైః।
జగ్ముర్వినాశం సమరే రాజందుర్మంత్రితే తవ॥ 8-51-6 (57492) 
తతో దుర్యోధనః క్రుద్దో నకులం నవభిః శరైః।
వివ్యాధ భరతశ్రేష్ఠ చతురశ్చాస్య వాజినః॥ 8-51-7 (57493) 
తతః పరమమేయాత్మా తవ పుత్రో జనాధిప।
క్షురేణ సహదేవస్య ధ్వజం చిచ్ఛేద కాంచనం॥ 8-51-8 (57494) 
నకులస్తు తతః క్రుద్ధస్తవ పుత్రం చ సప్తభిః।
జఘాన సమరే రాజన్సహదేవశ్చ పంచభిః॥ 8-51-9 (57495) 
తావుభౌ భరతశ్రేష్ఠౌ జ్యేష్ఠౌ సర్వధనుష్మతాం।
వివ్యాధోరసి సంక్రుద్ధః పంచభిః పంచభిః శరైః॥ 8-51-10 (57496) 
తతోఽపరాభ్యాం భల్లాబ్యాం ధనుషీ సమకృంతత।
యమయోః ప్రసభం వీరో వివ్యాధాశు త్రిభిస్త్రిభిః॥ 8-51-11 (57497) 
తావన్యే ధనుషీ శ్రేష్ఠే శక్రచాపనిభే శుభే।
ప్రగృహ్య రేజతుః శూరౌ దేవపుత్రసమౌ యుధి॥ 8-51-12 (57498) 
తతస్తౌ రభసౌ యుద్ధే భ్రాతరౌ భ్రాతరం యుధి।
శరైర్వవర్షతుర్ఘోరైర్మహామేఘౌ యథాఽచలం॥ 8-51-13 (57499) 
తతః క్రుద్ధో మహారాజ తవ పుత్రో మహారథః।
పాణ్·డుపుత్రౌ మహేష్వాసౌ వారయామాస పత్రిభిః॥ 8-51-14 (57500) 
ధనుర్మండలమేవాస్య దదృశే యుధి భారత।
సాయకాశ్చాప్యదృశ్యంత నిశ్చరంతః సమంతతః॥ 8-51-15 (57501) 
`తస్య సాయకసంఛన్నౌ మాద్రేయౌ న విరేజతుః।
మేఘచ్ఛన్నౌ యథా వ్యోంని చంద్రసూర్యౌ గతప్రభౌ॥ 8-51-16 (57502) 
తే తు బాణా మహారాజ స్వర్ణపుంఖాః శిలాశితాః'।
ఆచ్ఛాదయందిశః సర్వాః సూర్యస్యేవ మరీచయః॥ 8-51-17 (57503) 
వాణభూతే తతస్తస్మిన్సంఛన్నే చ నభస్తలే।
రాజ్ఞస్తు దదృశే రూపం కాలాంతకయమోపమం॥ 8-51-18 (57504) 
పరాక్రమం తు తం దృష్ట్వా తవ సూనోర్మహారథాః।
మృత్యోరుపాంతికం ప్రాప్తౌ మాద్రీపుత్రౌ స్మ మేనిరే॥ 8-51-19 (57505) 
తతః సేనాపతీ రాజన్పాండవానాం మహారథః।
పార్షతః ప్రయయౌ తత్ర యత్ర రాజా సుయోధనః॥ 8-51-20 (57506) 
మాద్రీపుత్రౌ తతః శూరౌ వ్యతిక్రంయ మహారథౌ।
ధృష్టద్యుంనస్తవ సుతం పీడయామాస సాయకైః॥ 8-51-21 (57507) 
తమవిధ్యదమేయాత్మా తవ పుత్రో హ్యమర్పణః।
పాంచాల్యం పంచవింశత్యా ప్రహస్య పురుషర్షభః॥ 8-51-22 (57508) 
తతః పునరమేయాత్మా తవ పుత్రో హ్యమర్షణః।
విద్ధ్వా ననాద పాంచాల్యం షష్ట్యా పంచభిరేవ చ॥ 8-51-23 (57509) 
తథాస్య సశరం చాపం ముష్టిదేశే విశాంపతే।
క్షురప్రేణ సుతీక్ష్ణేన రాజా చిచ్ఛేద సంయుగే॥ 8-51-24 (57510) 
తదపాస్య ధనుశ్ఛిన్నం పాంచాల్యః శత్రుకర్శనః।
అన్యదాదత్త వేగేన ధనుర్భారసహం నవం॥ 8-51-25 (57511) 
క్రోధాద్రుధిరరక్తాక్షః సంరంభాత్ప్రజ్వలన్నివ।
అశోభత మహేష్వాసో ధృష్టద్యుంనః కృతవ్రణః॥ 8-51-26 (57512) 
స పంచదశ నారాచాఞ్శ్వసతః పన్నగానివ।
జిఘాంసుర్భరతశ్రేష్ఠం ధృష్టద్యుంనో వ్యపాసృజత్॥ 8-51-27 (57513) 
తే వర్మ హేమవికృతం భిత్త్వా రాజ్ఞః శిలీముఖాః।
వివిశుర్వసుధాం వేగాత్కంకబర్హిణవాససః॥ 8-51-28 (57514) 
సోఽతివిద్ధో మహారాజ పుత్రస్తేఽతివ్యరాజత।
వసంతకాలే సుమహాన్ప్రఫుల్ల ఇవ కింశుకః॥ 8-51-29 (57515) 
స చ్ఛిన్నవర్మా నారాచప్రహారైర్ఝర్ఝరీకృతః।
ధృష్టద్యుంనస్య భల్లేన క్రుద్ధశ్చిచ్ఛేద కార్ముకం॥ 8-51-30 (57516) 
అథైనం ఛిన్నధన్వానం త్వరమాణో మహీపతిః।
సాయకైర్దశభీ రాజన్భ్రువోర్మధ్యే సమార్పయత్॥ 8-51-31 (57517) 
తస్య తేఽశోభయన్వక్త్రం కర్మారపరిమార్జితాః।
ప్రఫుల్లం పంకజం యద్వద్ధమరా మధులిప్సవః॥ 8-51-32 (57518) 
తదపాస్య ధనుశ్ఛిన్నం దృష్టద్యుంనో మహామనాః।
అన్యదాదత్త వేగేన ధనుర్భల్లాంశ్చ షోడశ॥ 8-51-33 (57519) 
తతో దుర్యోధనస్యాశ్వాన్హత్వా సూతం చ పంచభిః।
ధనుశ్చిచ్ఛేద భల్లేన జాతరూపపరిష్కృతం॥ 8-51-34 (57520) 
రథం సోపస్కరం ఛత్రం శక్తిం ఖంగం గదాం ధ్వజం।
భల్లైశ్చిచ్ఛేద దశభిః పుత్రస్య తవ పార్షతః॥ 8-51-35 (57521) 
తపనీయాంగదం ఛత్రం నాగం మణిమయం శుభం।
ధ్వజం కురుపతేశ్ఛిన్నం దదృశుః సర్వపార్థివాః॥ 8-51-36 (57522) 
దుర్యోధనం తు విరథం ఛిన్నవర్మాయుధధ్వజం।
భ్రాతరం సముదైక్షంత సోదరా భరతర్షభ॥ 8-51-37 (57523) 
తమారోప్య రథే రాజన్కుండధారో మహారథం।
అపాహరదసంభ్రాంతో ధృష్టద్యుంనస్య పశ్యతః॥ 8-51-38 (57524) 
కర్ణస్తు సాత్యకిం హిత్వా రాజగృఘ్నురమర్షణః।
ద్రోమహంతారముగ్రేషుం ససారాభిముఖో రణే॥ 8-51-39 (57525) 
తం పృష్ఠతోఽన్వయాత్తూర్ణం శైనేయోఽభిహతః శరైః।
వారణం జఘనోపాంతే విషాణాభ్యామివ ద్విపః॥ 8-51-40 (57526) 
స భారతపురోగానాం రాజ్ఞాం చ సుమహాత్మనాం।
కర్ణపార్షతయోర్యుద్వే సంక్రద్ధానాం మహారణే॥ 8-51-41 (57527) 
న పాండవానాం నాస్మాకం కశ్చిదాసీత్పరాఙ్ముఖః।
ప్రత్యదృశ్యత యత్కర్ణః పాంచాలాంస్త్వరితో యయౌ॥ 8-51-42 (57528) 
తస్మిన్క్షణే నరశ్రేష్ఠ గజవాజిరథక్షయః।
ప్రాదురాసీదుభయతో రాజన్మధ్యగతేఽహని॥ 8-51-43 (57529) 
పాంచాలాస్తు మహారాజ త్వరితా విజిగీషవః।
సర్వతోఽభ్యద్రవన్కర్ణం పతత్త్రిణ ఇవ ద్రుమం॥ 8-51-44 (57530) 
తేషామాధిరథిః క్రుద్ధః ప్రధానాన్వై తరస్వినః।
విచిన్వన్నివ బాణౌఘైః సమాసాదయదగ్రతః॥ 8-51-45 (57531) 
వ్యాఘ్రకేతుః సుశర్మా చ శుక్రశ్చిత్రాయుధః క్రతుః।
దుర్జయో రోచమానశ్చ సింహసేనస్తథాఽష్టమః। 
మహతా రథవంశేన పరివవ్రుర్నరోత్తమం॥  8-51-46 (57532) 
సృజంతః సాయకాంస్తూర్ణం కర్ణమాహవశోభినం।
యతమానాంస్తు తాఞ్శూరాన్మనుజేంద్రః శితైః శరైః। 
అష్టాభిరష్టౌ రాధేయః పాంచాలాన్న్యహనద్రణే॥  8-51-47 (57533) 
అథాపరాన్మహారాజ సూతపుత్రః ప్రతాపవాన్।
జఘాన బహుసాహస్రాన్యోధాన్యుద్వవిశారదాన్॥ 8-51-48 (57534) 
విష్ణుం చ విష్ణువర్మాణం దేవాపిం భద్రమేవ చ।
దండధారం చ సమరే చిత్రం చింత్రాయుధం హరిం॥ 8-51-49 (57535) 
సింహకేతుం రోచమానం శలభం చ మహారథం।
నిజఘాన సుసంక్రుద్వశ్చేదీనాం చ మహారథాన్॥ 8-51-50 (57536) 
తేషామాదదతః ప్రాణానాసీదాధిరథేర్వపుః।
శోణితాభ్యుక్షితాంగస్య రుద్రస్యైవాతిభైరవం॥ 8-51-51 (57537) 
తత్ర భారత కర్ణేన మాతంగాస్తాడితాః శరైః।
సర్వతోఽభ్యద్రవన్భీతాః కుర్వంతో మహదాకులం॥ 8-51-52 (57538) 
నిపేతురుర్వ్యాం సమరే కర్ణసాయకతాడితాః।
కుర్వంతో వివిధాన్నాదాన్వజ్రనున్నా ఇవాచలాః॥ 8-51-53 (57539) 
గజవాజిమనుష్యైశ్చ నిపతద్భిః సమంతతః।
రథైర్భగ్నైర్ధ్వజైశ్చైవ సమాస్తీర్యత మేదినీ॥ 8-51-54 (57540) 
నైవం భాష్మో న చ ద్రోణో నాన్యే యుధి చ తావకాః।
చక్రుః స్మ తాదృశం కర్మ యాదృశం కృతవాన్రణే॥ 8-51-55 (57541) 
మృగమధ్యే యథా సింహో దృశ్యతే నిర్భయశ్చరన్।
పాంచాలానాం తథా మధ్యే కర్ణోఽచరదభీతవత్॥ 8-51-56 (57542) 
సూతపుత్రోఽథ నాగేషు హయేషు చ రథేషు చ।
నరేషు చ నరవ్యాఘ్రశ్చకార కదనం మహత్॥ 8-51-57 (57543) 
యథా మృగగణాంస్త్రస్తాన్సింహో ద్రావయతే దిశః।
పాంచాలానాం రథవ్రాతాన్కర్ణో వ్యద్రావయత్తథా॥ 8-51-58 (57544) 
సింహం స్మ హి యథా ప్రాప్య న జీవంతి మృగాః క్వచిత్।
తథా కర్ణమనుప్రాప్తా న జీవంతి స్మ సృంజయాః॥ 8-51-59 (57545) 
వైశ్వానరముఖం ప్రాప్య దహ్యంతే శలభా యథా।
కర్ణాగ్రిం సమరే ప్రాప్య దగ్ధా భారత సృంజయః॥ 8-51-60 (57546) 
చేదిష్వేకేన కర్ణేన పాంచాలేషు చ భారత।
వేశ్రావ్య నామ నిహతా బహవః శూరసంపతాః॥ 8-51-61 (57547) 
మమ చాసీన్మతీ రాజందృష్ట్వా కర్ణస్య విక్రమం।
నైకోఽప్యాధిరథేర్జీవన్పాంచాల్యో మోక్ష్యతే యుధి॥ 8-51-62 (57548) 
సంఖ్యే విమర్ద్య పాంచాలాన్సూతపుత్రః పునః పునః।
అభ్యధావత్సుసంక్రుద్ధః కుంతీపుత్రం యుధిష్ఠిరం॥ 8-51-63 (57549) 
ధృష్టద్యుంనశ్చ రాజానం ద్రౌపదేయాశ్చ మారిష।
పరివవ్రురమిత్రఘ్నం శతశశ్చాపరే జనాః॥ 8-51-64 (57550) 
శిఖండీ సహదేవశ్చ నకులో నాకులిస్తథా।
జనమేజయః శినేర్నప్తా బహవశ్చ ప్రభద్రకాః॥ 8-51-65 (57551) 
ఏతే పురోగమా భూత్వా ధృష్టద్యుంనశ్చ సంయుగే।
కర్ణమస్యంతమిష్వస్త్రైస్తతక్షురమితౌజసం॥ 8-51-66 (57552) 
తాంస్తత్రాధిరథిః సంఖ్యే చేదిపాంచాలపాండవాన్।
ఏకో బహూనభ్యపతద్గరుత్మానివ పన్నగాన్॥ 8-51-67 (57553) 
తైః కర్ణస్యాభవద్యుద్ధం ఘోరరూపం విశాంపతే।
తాదృగ్యాదృక్పురావృత్తం దేవానాం దానవైః సహ॥ 8-51-68 (57554) 
తాన్సమేతాన్మహేష్వాసాఞ్శరవర్షౌధవర్షిణః।
ఏకో వ్యధమదవ్యగ్రస్తమాంసీవ దివాకరః॥ 8-51-69 (57555) 
భీమసేనస్తు సంసక్తే రాధేయే పాండవైః సహ।
సర్వతోఽభ్యహనత్క్రుద్ధో యమదండనిభైః శరైః॥ 8-51-70 (57556) 
బాహ్లీకాన్కేకయాన్మాత్స్యాన్వాసాత్యాన్మద్రసైంధవాన్।
ఏకః సంఖ్యే మహేష్వాసో యోధయన్బహ్వశోభత॥ 8-51-71 (57557) 
తత్ర మర్మసు భీమేన నారాచైస్తాడితా గజాః।
ప్రపతంతో హతారోహాః కంపయంతి స్మ మేదినీం॥ 8-51-72 (57558) 
వాజినశ్చ హతారోహాః పత్తయశ్చ గతాసవః।
అశేరత మహారాజ వమంతో రుధిరం బహు॥ 8-51-73 (57559) 
తాడితాః సహసా నాగా భీమసేనేన మారిష।
నిపతంతి మహావేగా వజ్రరుగ్ణా ఇవాచలాః॥ 8-51-74 (57560) 
పతితైస్తైర్మహారాజ వేగవద్భిర్మహారథైః।
శుశుభే వసుధా రాజన్వికీర్ణైరివ పర్వతైః॥ 8-51-75 (57561) 
సహస్రశశ్చ రథినః పత్తయః పతితాయుధాః।
అక్షతాః సమదృశ్యంత భీమాద్భీతా గతాసవః॥ 8-51-76 (57562) 
రథిభిః సాదిభిః సూతైః పాదాతైర్వాజిభిర్గజైః।
భీమసేనశరైశ్ఛిన్నైరాచ్ఛన్నా సుధాభవత్॥
తత్స్తంభితమివాతిష్ఠద్భీమసేనభయార్దితం।  8-51-77 (57563) 
దుర్యోధనబలం సర్వం నిరుత్సాహం కృతం రణే।
నిశ్చేష్టం తుములం దీనం బభౌ తస్మిన్మహారణే॥ 8-51-78 (57564) 
ప్రసన్నసలిలే కాలే యథా స్యాత్సాగరో నృప।
తద్వత్తవ బలం తద్వై నిశ్చలం సమవస్థితం॥ 8-51-79 (57565) 
మన్యువీర్యబలోపేతం దర్పాత్ప్రత్యవరోపితం।
అభవత్తవ పుత్రస్య తత్సైన్యం నిష్ప్రభం తదా॥ 8-51-80 (57566) 
తే బలే భరతశ్రేష్ఠ వధ్యమానే పరస్పరం।
రుధిరౌఘపరిక్లిన్నే రుధిరార్ద్రే బభూవతుః॥ 8-51-81 (57567) 
సూతపుత్రోఽవధీత్క్రుద్వః పాండవానామనీకినీం।
భీమసేనః కురూణాం చ త్రిగర్తానాం ధనంజయః॥ 8-51-82 (57568) 
వర్తమానే తథా రోద్రే సంగ్రామేఽద్భుతదర్శనే।
నిహత్య పృతనామధ్యం సంశప్తకగణాన్బహూన్। 
అర్జునో జయతాం శ్రేష్ఠో వాసుదేవమథాబ్రవీత్॥  8-51-83 (57569) 
ప్రభగ్నం బలమేతద్ధి యోత్స్యమానం మయా సహ।
ఏతే ధావంతి సగణాః సంశప్తకమహారథాః॥ 8-51-84 (57570) 
`దుర్జయా హ్యేవ సమరే దేవైరపి సవాసవైః'।
అపారయంతో మద్బాణాన్సింహశబ్దం మృగా ఇవ॥ 8-51-85 (57571) 
దీర్యతే చ మహత్సైన్యం సృంజయానాం మహారణే।
`కురవశ్చాభిధావంతి భీమసేనభయార్దితాః'॥ 8-51-86 (57572) 
హస్తికక్ష్యో హ్యసౌ కృష్ణ కేతుః కర్ణస్య ధీమతః।
దృశ్యతే రాజసైన్యస్య మధ్యే విచరతో ముహుః॥ 8-51-87 (57573) 
న చ కర్ణం రణే శక్తా జేతుమేతే మహారథాః।
జానీతే హి భవాన్కర్ణం వీర్యవంతం పరాక్రమే॥ 8-51-88 (57574) 
తత్ర యాహి యతః కర్ణో ద్రావయత్యేష నో బలం।
త్రిగర్తాన్వర్జయన్యాహి సూతపుత్రం మహారథం। 
ఏతన్మే రోచతే కృష్ణ యథా వా తవ రోచతే॥  8-51-89 (57575) 
ఏతచ్ఛ్రుత్వా వచస్తస్య గోవిందః ప్రహసన్నివ।
అబ్రవీదర్జునం తూర్ణం కౌరవాన్యాహి పాండవ॥ 8-51-90 (57576) 
తతస్తవ మహాసైన్యం గోవిందప్రేరితా హయాః।
హంసవర్ణా విశంస్తూర్ణం వహంతోఽర్జునమాహవే॥ 8-51-91 (57577) 
కేశవప్రేరితైరశ్వైః శ్వేతైః కాంచనభూషణైః।
ప్రవిశద్భిస్తవ బలం చతుర్దిశమదీర్యత॥ 8-51-92 (57578) 
మేఘస్తనితనిర్హాదః స రథో వానరధ్వజః।
చలత్పతాకస్తాం సేనాం విమానం ద్యామివావిశత్॥ 8-51-93 (57579) 
తౌ విదార్య మహాసేనాం ప్రవిష్టౌ కేశవార్జునో।
క్రుద్ధౌ సంరంభరక్తాక్షౌ విభ్రాజేతాం మహాద్యుతీ॥ 8-51-94 (57580) 
యుద్ధశౌండౌ సమాహూతావాగతౌ తౌ రణాధ్వరం।
యజ్వభిర్విధినా హూతౌ మఖం దేవావివాశ్వినౌ॥ 8-51-95 (57581) 
`క్రోధతాంరేక్షణౌ శూరౌ శుశుభాతే మహాబలౌ।
మదోత్కటౌ యథా నాగౌ దృష్టిసంచారచారిణౌ'॥ 8-51-96 (57582) 
క్రుద్ధౌ తౌ తు నరవ్యాఘ్రో యోగవంతౌ బభూవతుః।
తలశబ్దేన రుషితౌ మహానాగావివోత్కటౌ॥ 8-51-97 (57583) 
విగాహ్య తు రథానీకమశ్వసంఘాంశ్చ ఫల్గునః।
వ్యచరత్పృతనామధ్యే పాశహస్త ఇవానత్కః॥ 8-51-98 (57584) 
తం దృష్ట్వా యుధి విక్రాంతం సేనాయాం తవ భారత।
సంశప్తకగణాన్భూయః పుత్రస్తే సమచూచుదత్॥ 8-51-99 (57585) 
తతో రథసహస్రేణ ద్విరదానాం త్రిభిః శతైః।
చతుర్దశసహస్రైస్తు తురగాణాం మహాహవే। 
ద్వాభ్యాం శతసహస్రాభ్యాం పదాతీనాం చ ధన్వినాం॥  8-51-100 (57586) 
శూరాణాం లబ్ధలక్షాణాం విదితానాం సమంతతః।
అభ్యవర్తంత కౌంతేయం ఛాదయంతో మహారథాః॥ 8-51-100 (57587) 
శరవర్షైర్మహారాజ సర్వతః పాండునందనం।
స చ్ఛాద్యమానః సమరే శరైః పరబలార్దనః॥ 8-51-101 (57588) 
దర్శయన్రౌద్రమాత్మానం పాశహస్త ఇవాంతకః।
నిఘ్నన్సంశప్తకాన్పార్థః ప్రేక్షణీయతరోఽభవత్॥ 8-51-102 (57589) 
తతో విద్యుత్ప్రభైర్బాణైః కార్తస్వరవిభూషితైః।
నిరంతరమివాకాశమాసీచ్ఛన్నం కిరీటినా॥ 8-51-103 (57590) 
కిరీటిచాపనిర్ముక్తైః సంపతద్భిర్మహాశరైః।
సమాచ్ఛన్నం బభౌ సర్వం కాద్రవేయైరివ ప్రభో॥ 8-51-104 (57591) 
రుక్మపుంఖాఞ్శరాన్ఘోరాన్ప్రసన్నాన్నతపర్వణః।
అవాసృజదమేయాత్మా దిక్షు సర్వాసు పాండవః॥ 8-51-105 (57592) 
మహీ వియద్దిశః సర్వాః సముద్రా గిరయోఽపి వా।
స్ఫుటంతీతి జనా జజ్ఞుః పార్థస్య తలనిఃస్వనాత్॥ 8-51-106 (57593) 
హత్వా దశసహస్రాణి పార్థివానాం మహారథః।
సంశప్తకానాం కౌంతేయః ప్రపక్షం త్వరితోభ్యయాత్॥ 8-51-107 (57594) 
ప్రపక్షం చ సమాసాద్య పార్థః కాంభోజరక్షితం।
ప్రమమాథ బలం భల్లైర్దానవానివ వాసవః॥ 8-51-108 (57595) 
ప్రచిచ్ఛేదాశు భల్లేన ద్విషతామాతతాయినాం।
శస్త్రపాణీంస్తథా బాహూంస్తథాపి చ శిరాంస్యుత॥ 8-51-109 (57596) 
అంగాంంగావయవైశ్ఛిన్నైర్వ్యాయుధాస్తేఽపతన్భువి।
విష్వగ్వాతాభిసంభగ్నా బహుశాఖా ఇవ ద్రుమాః॥ 8-51-110 (57597) 
హస్త్యశ్వరథపత్తీనాం వ్రాతాన్నిఘ్నంతమర్జునం।
సుదక్షిణాదవరజః శరవృష్ట్యాభ్యవీవృషత్॥ 8-51-112 (57598) 
తస్యాస్యతోఽర్ధచంద్రాభ్యాం స బాహూ పరిఘోపమౌ।
పూర్ణచంద్రాభవక్త్రం చ క్షురేణాపాహరచ్ఛిరః॥ 8-51-113 (57599) 
తత్పపాత తతో వేగాత్స్వలోహితపరిష్కృతం।
మనః శిలాగిరేః శృంగం వ్జ్రేణేవావదారితం॥ 8-51-114 (57600) 
సుదక్షిణాదవరజం కాంభోజా దదృశుర్హతం।
ప్రాంశుం కమలపత్రాక్షమత్యర్థం ప్రియదర్శనం। 
కాంచనస్తంభసదృశం భిన్నం హేమగిరిం యథా॥  8-51-115 (57601) 
తతోఽభవత్పునర్యుద్ధం ఘోరమత్యర్థమద్భుతం।
నానావస్థాశ్చ యోధానాం బభూవుస్తత్ర యుధ్యతాం॥ 8-51-116 (57602) 
పార్థేషునిహతైరశ్వైః కాంభోజైర్యవనైః శకైః।
శోణితాక్తైస్తదా రక్తం సర్వామాసీద్విశాం పతే॥ 8-51-117 (57603) 
రథైర్హతాశ్వసూతైశ్చ హతారోహైశ్చ వాజిభిః।
ద్విరదైశ్చ హతారోహైర్మహామాత్రైర్హతద్విపైః॥ 8-51-118 (57604) 
అన్యోన్యేన మహారాజ వినాశః పృథివీక్షితాం।
ఆసీత్క్రుద్వేఽర్జునే కర్ణే భీమసేనే చ దారుణం॥ 8-51-119 (57605) 
తస్పిన్ప్రపక్షే పక్షే చ వధ్యమానే మదోత్కటః।
అర్జునం జయతాం శ్రేష్ఠం త్వరితో ద్రౌణిరభ్యయాత్॥ 8-51-120 (57606) 
విధున్వానో మహచ్చాపం కార్తస్వరవిభూషితం।
ఆదదానః శరాన్ఘోరాన్స్వరశ్మీనివ భాస్కరః॥ 8-51-121 (57607) 
తయోరాసీన్మహద్యుద్ధం ధర్మభ్రాత్రోరనైష్ఠికం।
విస్మాపయిషతోర్లోకం యశశ్చోత్తమమిచ్ఛతోః॥ 8-51-122 (57608) 
సంశప్తకాంస్తు కౌంతేయః కురూంశ్చాపి వృకోదరః।
సూతపుత్రస్తు పాంచాలాంస్త్రయోఽఘ్నంస్త్వరితాః శరైః॥ 8-51-123 (57609) 
ఏవమేష మహారాజ వినాశః పృథివీక్షితాం।
యుద్వం ఘోరం తథా త్వాసీత్త్రిధాభూతే చమూముఖే॥ ॥ 8-51-124 (57610) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే ఏకపంచాశోఽధ్యాయః॥ 51 ॥ *.ఏతదనంతరం ఝ.పుస్తకే విద్యమానా కథా అస్మిన్పాఠే---57--58 తమాధ్యాయయోర్వర్తతే।






కర్ణపర్వ - అధ్యాయ 052

॥ శ్రీః ॥

8.52. అధ్యాయః 052 

Mahabharata - Karna Parva - Chapter Topics

సంశప్తకైర్యుధ్యమానస్య పార్థస్యాశ్వత్థాంనాఽఽహ్నానం॥ 1 ॥ తయోర్యుద్ధం॥ 2 ॥

Mahabharata - Karna Parva - Chapter Text

8-52-0 (57611) 
ధృతరాష్ట్ర ఉవాచ। 8-52-0x (4970) 
కథం సంశప్తకైః సార్ధమర్జునస్యాభవద్రణః।
సూతపుత్రస్య పాంచాలైః కథం యుద్ధం ప్రవర్తితం॥ 8-52-1 (57612) 
అశ్వత్థాంనస్తు యద్యుద్ధమర్జునస్య చ సంజయ।
అన్యేషాం చ మదీయానాం పాండవైస్తద్బ్రవీహి మే॥ 8-52-2 (57613) 
సంజయ ఉవాచ। 8-52-3x (4971) 
శృణు రాజన్యథావృత్తం సంగ్రామం బ్రువతో మమ।
వీరాణాం శత్రుభిః సార్ధం దేహపాప్మవినాశనం॥ 8-52-3 (57614) 
పార్థః సంశప్తకబలం ప్రవిశ్యార్ణవసన్నిభం।
వ్యక్షోభయదమిత్రఘ్నో మహావాత ఇవార్ణవం॥ 8-52-4 (57615) 
పూర్ణచంద్రాభవక్రాణి స్వక్షిభ్రూదశనాని చ।
శిరాంస్యున్మథ్య వీరాణాం శితైర్భల్లైర్ధనంజయః। 
సంతస్తార క్షితిం క్షిప్రం వినాలైర్నలినైరివ॥  8-52-5 (57616) 
సువృత్తానాయతాన్పుష్టాంశ్చందనాగురుభూషితాన్।
సాయుధాన్సతలత్రాంశ్చ పంచాస్యోరగసన్నిభాన్। 
బాహూన్క్షురైరమిత్రాణాం చిచ్ఛేద సమరేఽర్జునః॥  8-52-6 (57617) 
ధుర్యాంధుర్యోతరాన్సూతాంధ్వజాంశ్చాపాని సాయకాన్।
పాణీన్నితాంతనిశితైర్భల్లైశ్చిచ్ఛేద పాండవః॥ 8-52-7 (57618) 
రథాంద్విపాన్హయాంశ్చైవ సారోహానర్జునో యుధి।
శరైరనేకసాహస్రైర్నిన్యే రాజన్యమక్షయం॥ 8-52-8 (57619) 
తం ప్రవీరాః సుసంరబ్ధా నర్దమానా ఇవర్షభాః।
వాసితార్థమివ క్రుద్ధమభిద్రుత్య మహోత్కటాః। 
నిఘ్ంతమభిజఘ్నుస్తే శరైః శృంగైరివర్షభాః॥  8-52-9 (57620) 
తస్య తేషాం చ తద్యుద్వమభవద్రోమహర్షణం।
త్రైలోక్యవిజయే యద్వద్దైత్యానాం సహ వజ్రిణా॥ 8-52-10 (57621) 
అస్త్రైస్త్రాణి సంవార్య ద్విషతాం సర్వతోఽర్జునః।
ఇషుభిర్బహుభిస్తూర్ణం విద్వ్వా ప్రాణాంజహార సః॥ 8-52-11 (57622) 
ఛిన్నత్రివేణుచక్రాక్షాన్హతయోధాన్ససారథీన్।
విధ్వస్తాయుధతూణీరాన్సమున్మథితకేతనాన్॥ 8-52-12 (57623) 
సంఛిన్నయోక్రరశ్మీషాన్విత్రివేణూన్వికూబరాన్।
విస్రస్తబంధురయుగాన్విస్రస్తాక్షప్రమండలాన్॥ 8-52-13 (57624) 
రథాన్విశకలీకుర్వన్మహాభ్రాణీవ మారుతః॥  8-52-14 (57625) 
విస్మాపకం ప్రేక్షకాణాం ద్విషతాం భయవర్ధనం।
మహారథసహస్రస్య సమం కర్మాకరోజ్జయః॥ 8-52-15 (57626) 
సిద్ధదేవర్షిసంఘాశ్చ చారణాశ్చాపి తుష్టువుః॥  8-52-16 (57627) 
దేవదుందుభయో నేదుః పుష్పవర్షాణి చాపతన్।
కేశవార్జునయోర్మూర్ధ్ని ప్రాహ వాక్వాశరీరిణీ॥ 8-52-17 (57628) 
చంద్రాగ్న్యనిలసూర్యాణాం కాంతిదీప్తిబలద్యుతీః।
యౌ సదా బిభ్రతుర్వీరావిమౌ తౌ కేశవార్జునౌ॥ 8-52-18 (57629) 
బ్రహ్మేశానావివ పురా వీరావేకరథే స్థితౌ।
సర్వభూతవరౌ వీరౌ నరనారాయణావిమౌ॥ 8-52-19 (57630) 
ఇత్యేతన్మహదాశ్చర్యం దృష్ట్వా శ్రుత్వా చ భారత।
అశ్వత్థామా సుసంక్రుద్ధః కృష్ణావభ్యద్రవద్రణే॥ 8-52-20 (57631) 
అథ పాండవమస్యంతమమిత్రాంతకరాంఛరాన్।
సేషుణా పాణినాఽఽహూయ ప్రహసంద్రౌణిరబ్రవీత్॥ 8-52-21 (57632) 
యది మాం మన్యసే వీర ప్రాప్తమర్హమిహాతిథిం।
తతః సర్వాత్మనా త్వద్య యుద్వాతిథ్యం ప్రయచ్ఛ మే॥ 8-52-22 (57633) 
ఏవమాచార్యపుత్రేణ సమాహూతో యుయుత్సయా।
బహుమేనేఽర్జునోఽఽత్మానమితి చాహ జనార్దనం॥ 8-52-23 (57634) 
సంశప్తకాశ్చ మే వధ్యా ద్రౌణిరాహ్వయతే చ మాం।
యదత్రానంతరం ప్రాప్తం శంస మే తద్వి మాధవ॥ 8-52-24 (57635) 
ఆతిథ్యకర్మాభ్యుత్థాయ దీయతాం యది మన్యసే।
ఏవముక్తోఽవహత్పార్థం కృష్ణోద్రోణాత్మజాంతికే॥ 8-52-25 (57636) 
శైక్ష్యేణ విధినాఽఽహూతం వాయురింద్రమివాధ్వరే।
తమామంత్ర్యైకమనసం కేశవో ద్రౌణిమబ్రవీత్॥ 8-52-26 (57637) 
అశ్వత్థామన్స్థిరో భూత్వా ప్రహరాశు సహస్వ చ।
నిర్వేష్టుం భర్తృపిండం హి కాలోఽయముపజీవినాం॥ 8-52-27 (57638) 
సూక్ష్మో వివాదో విప్రాణాం సూక్ష్మౌ క్షాస్త్రౌ జయాజయౌ॥  8-52-28 (57639) 
నహి సంక్షమసే మోహాద్దివ్యాం పార్థస్య సత్క్రియాం।
సమాప్తిమిచ్ఛన్యుధ్యస్వ స్యిరో భూత్వాఽద్య పాండవం॥ 8-52-29 (57640) 
ఇత్యుక్తో వాసుదేవేన తథేత్యుక్త్వా ద్విజోత్తమః।
వివ్యాధ కేశవం షష్ట్యా నారాచైరర్జునం త్రిభిః॥ 8-52-30 (57641) 
తస్యార్జునః సుసంక్రుద్ధస్త్రిభిర్బాణైః శరాసనం।
చిచ్ఛేదాథాన్యదాదత్త ద్రౌణిర్ఘోరతరం ధనుః॥ 8-52-31 (57642) 
సజ్యం కృత్వా నిమేషాచ్చ వివ్యాధార్జునకేశవౌ।
త్రిభిః శతైర్వాసుదేవం సహస్రేణ చ పాండవం॥ 8-52-32 (57643) 
తతః శరసహస్రాణి ప్రయుతాన్యర్బుదాని చ।
ససృజే ద్రౌణిరాయస్తః స్తంభయామాస చార్జునం॥ 8-52-33 (57644) 
ఇషుధేర్ధనుషో జ్యాయాస్త్వంగులిభ్యశ్చ మారిష।
బాహ్వోః కరాభ్యామురసో వదనాద్వ్రాణనేత్రతః॥ 8-52-34 (57645) 
కర్ణాభ్యాం శిరసోఽంగేభ్యో లోమవర్మభ్య ఏవ చ।
రథధ్వజాభ్యాం చ శరా నిష్పేతుర్బ్రహ్మవాదినః॥ 8-52-35 (57646) 
శరజాలేన మహతా బద్ధ్వా మాధవపాండవౌ।
ననాద సుదితో ద్రౌణిర్మహామేఘౌఘనిఃస్వనం॥ 8-52-36 (57647) 
`తైః పతద్భిర్మహారాజ ద్రౌణిముక్తైః సమంతతః।
సంఛాదితౌ రథస్థౌ తావుభౌ కృష్ణధనంజయౌ॥ 8-52-37 (57648) 
దతః శరxxxxxxక్ష్ణైర్భారద్వాజః ప్రతాపవాన్।
నిxxxxxచక్రే రథే మాధవపాండవౌ॥ 8-52-38 (57649) 
xxxxజంగమం స్థావరం తథా।
చరాచరసా మోప్తారౌ దృష్ట్వా సంఛాదితౌ శరైః॥ 8-52-39 (57650) 
సిద్ధచారxxxxxశ్చ సంపేతుర్శై సమంతతః।
అపి xxxxxxxx లోకానామితి చాబ్రువన్॥ 8-52-40 (57651) 
న మయా xxxxxxxxxx రాజందృష్టపృర్వః పరాకమః।
xxxxxxxxxxxx కృష్ణో ఛాదయతో రణే॥ 8-52-41 (57652) 
xxxxxxxxxxxశబ్దం రథానాం త్రాసనం రణే।
xxxxxxxxxx రాజన్సింహస్య నదతో యథా॥ 8-52-42 (57653) 
చరతో యుద్ధే సవ్యం దక్షిణమస్యతః।
విద్యుదంభోధరస్యేవ భ్రాజమానా వ్యదృశ్యత॥ 8-52-43 (57654) 
స తదా క్షిప్రకారీ చ దృఢహస్తశ్చ పాండవః।
ప్రమోహం పరమం గత్వా ప్రేక్షన్నాస్తే ధనంజయః॥ 8-52-44 (57655) 
విక్రమం చరతో యుద్ధే సవ్యం దక్షిణమస్యతః।
విక్రమం చ హృతం మేనే ఆత్మనస్తేన సంయుగే॥ 8-52-45 (57656) 
అథాస్య సమరే రాజన్వపురాసీత్సుదుర్దృశం।
ద్రౌణేస్తత్కుర్వతః కర్మ యాదృగ్రూపం పినాకినః॥ 8-52-46 (57657) 
వర్ధమానే తతస్తత్ర ద్రోణపుత్రే విశాంపతే।
హీయమానే చ కౌంతేయే కృష్ణం రోషః సమావిశత్॥ 8-52-47 (57658) 
స రోషాన్నిశ్వసన్రాజన్నిర్దహన్నివ చక్షుషా।
ద్రౌణిం దదర్శ సంగ్రామే ఫల్గునం చ ముహుర్ముహుః॥ 8-52-48 (57659) 
తతః కృష్ణోఽబ్రవీత్క్రుద్ధః పార్థం సప్రణయం వచః॥  8-52-49 (57660) 
అత్యద్భుతతమిదం పార్థ త్వయి పశ్యామి సంయుగే।
యత్త్వాం విశేషయత్యాజౌ ద్రోణపుత్రోఽద్య భారత॥ 8-52-50 (57661) 
కచ్చిత్తే గాండివం హస్తే ముష్టిర్వా న వ్యశీర్యత।
కచ్చిద్వీర్యం యథాపూర్వం భుజయోర్వా బలం తవ॥ 8-52-51 (57662) 
ఉదీర్యమాణం హి రణే పశ్యామి ద్రౌణిమాహవే।
గురుపుత్ర ఇతి హ్యేనం మానయన్పాండవర్షభ। 
ఉపేక్షాం మా కృథాః పార్థ నాయం కాల ఉపేక్షితుం'॥  8-52-52 (57663) 
అర్జున ఉవాచ। 8-52-53x (4972) 
పశ్య మాధవ దౌరాత్ంయం గురుపుత్రస్య మాం ప్రతి।
వధం ప్రాప్తౌ మన్యతే నౌ ప్రావేశ్య శవరేశ్మని। 
ఏషోస్మి హన్మి సంకల్పం శిక్షయా చ బలేన చ॥  8-52-53 (57664) 
`ఏవముక్త్వాఽస్య చిచ్ఛేద భల్లైః కర్మారమార్జితైః।
ధనుశ్ఛత్రం పతాకాం చ రథశక్తిం గదాం వరాం'॥ 8-52-54 (57665) 
అశ్వత్థాంనః శరానస్తాంఛిత్త్వైకైకం త్రిధా త్రిధా।
వ్యధమద్భరతశ్రేష్ఠో నీహారమివ మారుతః॥ 8-52-55 (57666) 
తతః సంశప్తకాన్భూయః సాశ్వసూతరథద్విపాన్।
ధ్వజపత్తిగణానుర్గ్రైర్బాణైర్వివ్యాధ పాండవః॥ 8-52-56 (57667) 
యే యే దదృశిరే తత్ర యద్యద్రూపాస్తదా జనాః।
తే తే తత్ర శరైర్వ్యాప్తం మేనిరేఽఽత్మానమాత్మనా॥ 8-52-57 (57668) 
తే గాండీవప్రముక్తాస్తు నానారూపాః పతత్రిణః।
క్రోశే సాగ్రే స్థితాంజఘ్నుర్ద్విపాంశ్చ పురుషాన్రణే॥ 8-52-58 (57669) 
భల్లైశ్ఛిన్నాః కరాః పేతుః కరిణాం మదవర్షిణాం।
యథా వనే పరశుభిర్నికృత్తాః శాల్మలిద్రుమాః॥ 8-52-59 (57670) 
పశ్చాత్తు శైలవత్పతుస్తే గజాః సహ సాదిభిః।
వజ్రివజ్రావమథితా యథైవాద్రిచయాస్తథా॥ 8-52-60 (57671) 
గంధర్వనగరాకారాన్రథాంశ్చైవ సుకల్పితాన్।
వినీతైర్జవనైర్యుక్తానాస్థితాన్యుద్వదుర్మదైః॥ 8-52-61 (57672) 
శరైర్విశకలీకుర్వన్నమిత్రానభ్యవీవృషత్।
స్వలంకృతానశ్వసాదీన్పత్తీంశ్చాహంధనంజయః॥ 8-52-62 (57673) 
ధనంజయయుగాంతార్కః సంశప్తకమహార్ణవం।
వ్యశోషయత దుఃశోషం తీక్ష్ణైః శరగభస్తిభిః॥ 8-52-63 (57674) 
పునర్ద్రౌణిమహాశైలం నారాచైర్వజ్రసన్నిభైః।
నిర్బిభేద మహావేగైస్త్వరన్వజ్రీవ పర్వతం॥ 8-52-64 (57675) 
తమాచార్యసుతః క్రుద్ధః సాశ్వయంతారమాశుగైః।
యుయుత్సురాగమద్యోద్ధుం పార్థస్తానచ్ఛినచ్ఛరాన్॥ 8-52-65 (57676) 
తతః పరమసంక్రుద్ధః కాండకోశమవాసృజత్।
అశ్వత్థామాభిరూపాయ గృహానతిథయే యథా॥ 8-52-66 (57677) 
అథ సంశప్తకాంస్త్యక్త్వా పాండవో ద్రౌణిమభ్యయాత్।
అపాంక్తేయానివ త్యక్త్వా దాతా పాంక్తేయమర్థినం॥ 8-52-67 (57678) 
`స్థితాః సంశప్తకా రాజందృష్ట్వా యుద్వం మహాత్మనోః'॥ ॥  8-52-68 (57679) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే ద్విపంచాశోఽధ్యాయః॥ 52 ॥

Mahabharata - Karna Parva - Chapter Footnotes

8-52-1 వాసితా పుష్పవతీ గౌస్తదర్థం॥ 8-52-12 త్రివేణుః ఉభయతః-- కాష్ఠద్వయసహితో ధూర్దండః। అక్షశ్చక్రాధారదండః॥ 8-52-13 యోక్రాణి బంధనరజ్జవః। రశ్మయః ప్రగ్రహాః। కూబరస్త్రివేణోరగ్రభాగః। బంధురం రథతల్పః యుగం ధూరగ్రకాష్ఠం। అక్షప్రమండలం రథనీడాక్షయోః సంధానకాష్ఠజాతం॥ 8-52-14 విశకలీకుర్వన్ విశేషేణ శకలీకుర్వన్॥ 8-52-15 చంద్రాదీనాం కాంత్యాదీన్ యథాసంఖ్యం విభ్రతుః॥ 8-52-22 అర్హం పూజయితుం యోగ్యం॥ 8-52-24 అనంతరం ప్రథమం॥ 8-52-26 జైత్రేణ విధినా ఇతి ఝ.పాఠః॥ 8-52-33 అయంతః యత్నవాన్॥ 8-52-34 ఇషుషిప్రభృతిభ్యః శరాః పేతుః లోమభ్యోఽపి చ చేతుస్తత్ర హేతుః బ్రహ్మవాదినః యోగబలవత ఇత్యర్థః॥ 8-52-64 మహత్ శైలం శిలాసమూహో యస్మిన్ తం మహాశైలం పర్వతమివ॥ 8-52-66 కాండకోశం బాణనిషంగం॥ 8-52-52 ద్విపంచాశోఽధ్యాయః॥ 52 ॥





కర్ణపర్వ - అధ్యాయ 053

॥ శ్రీః ॥

8.53. అధ్యాయః 053 

Mahabharata - Karna Parva - Chapter Topics

అర్జునేనాశ్వత్థామపరాజయః॥ 1 ॥

Mahabharata - Karna Parva - Chapter Text

8-53-0 (57680) 
సంజయ ఉవాచ। 8-53-0x (4973) 
తతః సమభవద్యుద్ధం శుక్రాంగిరసవర్చసోః।
నక్షత్రమభితో వ్యోంని శుక్రాంగిరసయోరివ॥ 8-53-1 (57681) 
సంతాపయంతావన్యోన్యం దీప్తైః శరగభస్తిభిః।
లోకత్రాసకరావాస్తాం విమార్గస్థౌ గ్రహావివ॥ 8-53-2 (57682) 
తతోఽవిధ్యద్ధువోర్మధ్యే నారాచైరర్జునో భృశం।
స తేన విబభౌ ద్రౌణిరూర్ధ్వరశ్మిర్యథా రవిః॥ 8-53-3 (57683) 
అథ కృష్ణౌ శరశతైరశ్వత్థాంనాఽర్దితౌ భృశం।
స్వరశ్మిజాలవికచౌ యుగాంతార్కావివాసుతః॥ 8-53-4 (57684) 
తతోఽర్జునః సర్వతోధారమస్త్ర--
మవాసృజద్వాసుదేవేఽభిభూతే। 
ద్రౌణాయనిశ్చాభ్యహనత్పృషత్కై--
ర్వజ్రాగ్నివైవస్వతదండకల్పైః॥  8-53-5 (57685) 
స కేశవం చార్జునం చాతితేజా
వివ్యాధ మర్మస్వతిరౌద్రకర్మా। 
బాణైః సుముక్తైరతితీవ్రవేగై--
ర్యైరాహతో మృత్యురపి వ్యథేత॥  8-53-6 (57686) 
ద్రౌణేరిషూనిషుభిః సన్నివార్య
వ్యాయచ్ఛతస్తద్ద్విగుణైః సుపుంఖైః। 
తం సాశ్వసూతధ్వజమేకవీర--
మావృత్య సంశప్తకసైన్యమార్చ్ఛత్॥  8-53-7 (57687) 
ధనూంషి బాణానిషుధీర్ధనుర్జ్యాః
పాణీన్భుజాన్పాణిగతం చ శస్త్రం। 
ఛత్రాణి కేతూంస్తురగాన్రథేషాం
వస్త్రాణి మాల్యాన్యథా భూషణాని॥  8-53-8 (57688) 
చర్మాణి వర్మాణి మనోరమాణి
ప్రసహ్య చైషాం స శిరాంసి చైవ। 
స్రిచ్ఛేద పార్థో ద్విషతాం సుముక్తై--
ర్బాణైః స్థితానామపరాఙ్ముఖానాం॥  8-53-9 (57689) 
సుకల్పితాః స్మందనవాజినాగాః
సమాస్థితాః కృతయత్నైర్నృవీరైః। 
పార్థేరితైర్బాణశతైర్నిరస్తా--
స్తైరేవ సార్ధం నృవరైర్వినేశుః॥  8-53-10 (57690) 
పద్మార్కపూర్ణేందునిభాననాని
కిరీటమాల్యాభరణోజ్జ్వలాని। 
భల్లార్ధచంద్రక్షురసన్నికృత్తా--
న్యపాతయచ్ఛత్రుశిరాంస్యజస్రం॥  8-53-11 (57691) 
అథ ద్విపైర్దైత్యరిపుద్విపాభై--
ర్దేవారికల్పా బలమన్యుకల్పైః। 
కలింగవంగాంగనిషాదవీరా
జిఘాంసవః పాండవమభ్యధావన్॥  8-53-12 (57692) 
తేషాం ద్విపానాం నిచకర్త పార్థో
వర్మాణి చర్మాణి కరాన్నియంతౄన్। 
ధ్వజాః పతాకాశ్చ తతః ప్రపేతు--
ర్వజ్రాహతానీవ గిరేః శిరాంసి॥  8-53-13 (57693) 
తేషు ప్రభగ్నేషు గురోస్తనూజం
బాణైః కిరీటి నవసూర్యవర్ణైః। 
ప్రచ్ఛాదయామాస మహాభ్రజాలై--
ర్వాయుః సముద్యంతమివాంశుమంతం॥  8-53-14 (57694) 
తతోఽర్జునేషూనిషుభిర్నిరస్య
ద్రౌణిః శితైరర్జునవాసుదేవౌ। 
ప్రచ్ఛాదయిత్వా దివి చంద్రసూర్యౌ
ననాద సోఽంభోద ఇవాతపాంతే॥  8-53-15 (57695) 
తమర్జునస్తాంశ్చ పునస్త్వదీయా--
నభ్యర్దితస్తైరభిసృత్య శస్త్రైః। 
వాణాంధకారం సహసైవ కృత్త్వా
వివ్యాధ పార్థో వరహేమపుంఖైః॥  8-53-16 (57696) 
నాప్యాదదత్సందధన్నైవ ముంచ--
న్బాణాన్రథేఽదృశ్యత సవ్యసాచీ। 
రథాంశ్చ నాగాంస్తురగాన్పదాతీన్
సంస్యూతదేహాందదృశుర్హతాంశ్చ॥  8-53-17 (57697) 
సంధాయ నారాచవరాందశాశు
ద్రౌణిస్త్వరన్నేకమివోత్ససర్జ। 
తేషాం చ పంచార్జునమభ్యవిధ్య--
న్పంచాచ్యుతం నిర్బిభుదుః సుపుంఖాః॥  8-53-18 (57698) 
తైరాహతౌ సర్వమనుష్యముఖ్యా--
వసృక్స్రవంతౌ ధనదేంద్రకల్పౌ। 
సమాప్తవిద్యేన తథాఽభిభూతౌ
హతౌ రణే తావితి మేనిరేఽన్యే॥  8-53-19 (57699) 
అథార్జునం ప్రాహ దశార్హనాథః
ప్రమాద్యసే కిం జహి యోధమేతం। 
కుర్యాద్ధి దోషం సముపేక్షితోఽయం
కష్టో భవేద్వ్యాధిరివాక్రియావాన్॥  8-53-20 (57700) 
తథేతి చోక్త్వాఽచ్యుతమప్రమాదీ
ద్రౌణేః ప్రహస్యాశు కిరీటమాలీ। 
భుజౌ వరౌ చందనసారదిగ్ధౌ
వక్షః శిరోఽథాప్రతిమౌ తథోరూ॥  8-53-21 (57701) 
గాండీవముక్తైః కుపితాహికల్పై--
ద్రౌణిం శరైః సంయతి నిర్బిభేద। 
ఛిత్త్వా తు రశ్మీంస్తురగానవిధ్య--
త్తే తం రణాదూహురతీవ దూరం॥  8-53-22 (57702) 
స తైర్హృతో వాతజవైస్తురంగై-
ర్ద్రౌణిర్దృఢం పార్థశరాభిభూతః। 
ఆవృత్య నైవ వ్యషహత్స యోద్ధుం
పార్థేన సార్ధం మతిమాన్విమృశ్య।  8-53-23 (57703) 
జానంజయం నియతం వృష్ణివీరే
ధనంజయే చాంగిరసాం వరిష్ఠః॥ 
వివేశ కర్ణస్య బలం తరస్వీ
భగ్నోత్సాహః క్షీణవాణాస్త్రయోగః॥  8-53-24 (57704) 
ప్రతీపకామే తు రణాదశ్వత్థాంని హృతే హయైః।
మంత్రౌషధిక్రియాయోగైర్వ్యాధౌ దేహాదివాహృతే॥ 8-53-25 (57705) 
సంశప్తకానభిముఖౌ ప్రయాతౌ కేశవార్జునౌ।
వాతోద్వూతపతాకేన స్యందనేనౌఘనాదినా॥ ॥ 8-53-26 (57706) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే త్రిపంచాశోఽధ్యాయః॥ 53 ॥

Mahabharata - Karna Parva - Chapter Footnotes

8-53-1 నక్షత్రమభితః నక్షత్రం లక్షీకృత్య॥ 8-53-2 విమార్గస్థౌ వక్రాతిచారగౌ॥ 8-53-4 కృష్ణౌ కృష్ణార్జునౌ ఆసతుః దీపయాంచక్రతుః॥ 8-53-5 సర్వతోధారం సర్వతోఽస్త్రధారావర్షకం। సర్వతోవారమితి ఘ.ఙ.పాఠః। వజ్రకల్పైః అమోధైః। అగ్నికల్పైః దాహకైః। వైవస్వతదండకల్పైః ప్రాణహరైః॥ 8-53-7 ధ్యాయచ్ఛతో యతమానస్య। ఆర్చ్ఛతగతవాన్॥ 8-53-10 సుకల్పితాః సుసన్నద్ధాః॥ 8-53-13 కరాన్ శుండాః॥ 8-53-16 తం అశ్వత్థామానం। తాన్ తదన్యాన్। తైః కృతం న్నాణాంధకారం కృత్త్వా ఛిత్త్వా। కృతీ ఛేదన॥ 8-53-17 సంస్యూతాః అన్యోన్యం సంధట్టవంతః॥ 8-53-19 సమాప్తవిద్యేన సమగ్రధనుర్వేదవిదా॥ 8-53-20 అక్రియావాన్ ప్రతికారరహితః॥ 8-53-22 అవికర్ణైః అవికర్ణతుత్యాగ్రైః॥ 8-53-23 అంగిరసాం అంగిరోగోత్రాణాం మధ్యే॥ 8-53-26 ఓఘనాదినా జలౌఘవన్నాదవతా॥ 8-53-53 త్రిపంచాశోఽధ్యాయః॥





కర్ణపర్వ - అధ్యాయ 054

॥ శ్రీః ॥

8.54. అధ్యాయః 054 

Mahabharata - Karna Parva - Chapter Topics

అర్జునేన దండదండధారయోర్వధః॥ 1 ॥

Mahabharata - Karna Parva - Chapter Text

8-54-0 (57707) 
సంజయ ఉవాచ। 8-54-0x (4974) 
అథోత్తరేణ పాండూనాం సేనాయాం ధ్వనిరుత్థితః।
రథనాగాశ్వపత్తీనాం దండధారేణ వధ్యతాం॥ 8-54-1 (57708) 
నివర్తయిత్వా తు రథం కేశవోఽర్జునమబ్రవీత్।
వాహయన్నేవ తురగాన్గరుడానిలరంహసః॥ 8-54-2 (57709) 
మాగధోఽసావతిక్రాంతో ద్విరదేన ప్రమాథినా।
భగదత్తాదనవమః శిక్షయా చ బలేన చ॥ 8-54-3 (57710) 
ఏనం హత్వా నిహంతాఽసి పునః సంశప్తకానితి।
వాక్యాంతే ప్రాపయత్పార్థం దండధారగజం ప్రతి॥ 8-54-4 (57711) 
స మాగధానాం ప్రవరో మహాబలోఽ--
శుభగ్రహో యోధగణైః సమన్వితః। 
సపత్నసేనాం ప్రమమాథ దారుణో
భీమం సమగ్రాం బలవానివ గ్రహం॥  8-54-5 (57712) 
సుకల్పితం దానవనాగసన్నిభం
మహాభ్రనిర్హాదసమస్వనం రణే। 
సమాస్థితో నాగవరం నరేశ్వరో
రథాశ్వమాతంగనరప్రమాథినం॥  8-54-6 (57713) 
స నాగయంతౄన్సమరే మహారథా--
న్సపత్తిసంఘాంస్తురగాన్ససాదినః। 
ద్విపాంశ్చ బాణైర్నిజఘాన వీర్యవా--
న్సమంతతో ఘ్నన్నివ కాలచక్రవత్॥  8-54-7 (57714) 
నరాంస్తు కాంస్యాయసవర్మభూషణా--
న్నిపాత్య సాశ్వానపి పత్తిభిః సహ। 
వ్యపోథయద్దంతివరేణ శుష్మిణా
సశబ్దవత్స్థూలనలం యథా తథా॥  8-54-8 (57715) 
అథార్జునో జ్యాతలనేమినిఃస్వనే
మృదంగభేరీబహుశంఖనాదితే। 
రథాశ్వమాతంగసహస్రనాదితే
రథోత్తమేనాభ్యపతద్ద్విపోత్తమం॥  8-54-9 (57716) 
తతోఽర్జునం ద్వాదశభిః శరోత్తమై--
ర్జనార్దనం షోడశభిః సమార్పయత్। 
స దణ్·డధారస్తురగాంస్త్రిభిస్త్రిభి---
స్తతో ననాద ప్రజహాస చాసకృత్॥  8-54-10 (57717) 
తతోఽస్య పార్థః సగుణేషుకార్ముకం
చకర్త భల్లైర్ధ్వజమప్యలంకృతం। 
పునర్నియంతౄన్సహపాదగోప్తృభి--
స్తతః స చుక్రోధ గిరివ్రజేశ్వరః॥  8-54-11 (57718) 
తతోఽర్జునం భిన్నకటేన దంతినా
ఘనాఘనేనానిలతుల్యరంహసా। 
అతీవ చుక్రోధయిషుర్జనార్దనం
ఘనంజయం చాభిజఘాన తోమరైః॥  8-54-12 (57719) 
అథాస్య బాహూ ద్విపహస్తసన్నిభౌ
శిరశ్చ పూర్ణేందునిభాననం త్రిభిః। 
క్షురైః ప్రచిచ్ఛేద సహైవ పాండవ--
స్తతో ద్విపం బాణశతైః సమర్పయత్॥  8-54-13 (57720) 
స పార్థబాణైస్తపనీయభూషణైః
సమావృతః కాంచనవర్మభృద్ద్విపః। 
భృశం చకాశే నిశి పర్వతో యథా
దావాగ్నినా ప్రజ్వలితౌషధిద్రుమః॥  8-54-14 (57721) 
స వేదనార్తోఽంబుదనిస్వనో నదం--
శ్చరన్భ్రమన్ప్రస్స్వలితాంతరోఽద్రవత్। 
పపాత రుగ్ణః సనియంతృకస్తథా॥
యథా గిరిర్వజ్రవిదారితస్తథా॥  8-54-15 (57722) 
హిమావదానేన సువర్ణమాలినా
హిమాద్రికూటప్రతిమేన దంతినా। 
హతే రణే భ్రాతరి దండ ఆవ్రజ--
జ్జిఘాంసురింద్రావరజం ధనంజయం॥  8-54-16 (57723) 
సతోమరైరర్కరప్రభైస్త్రిభి--
ర్జనార్దనం పంచభిరర్జునం శితైః। 
సమర్పయిత్వా విననాద చార్దయం--
స్తతోఽస్య బాహూ నిచకర్త పాండవః॥  8-54-17 (57724) 
క్షురప్రకృత్తౌ విపులౌ సతోమరౌ
శుభాంగదౌ చందనరూషితౌ భుజౌ। 
గజాత్పతంతౌ యుగపద్విరేజతు--
ర్యథోరగౌ పర్వతశృంగవన్మహీం॥  8-54-18 (57725) 
అథాఽర్ధచంద్రేణ హతం కిరీటినా
పపాత దండస్య శిరః క్షితిం ద్విపాత్। 
స శోణితార్ద్రో నిపతన్విరేజే
దివాకరోఽస్తాదివ పశ్చిమాం దిశం॥  8-54-19 (57726) 
అథ ద్విపం శ్వేతనగాగ్రసన్నిభం
దివాకరాంశుప్రతిమైః శరోత్తమైః। 
బిభేద పార్థః స పపాత నాదయన్
హిమాద్రికూటం కులిశాహతం యథా॥  8-54-20 (57727) 
తతోఽపరం తత్ప్రతిమా గజోత్తమా
జిగీషవః సంయతి సవ్యసాచినా। 
తథా కృతాస్తేఽపి యథైవ తౌ ద్విపౌ
తతః ప్రభగ్నం సుమహద్రిపోర్బలం॥  8-54-21 (57728) 
గజా రథాశ్వాః పురుషాశ్చ సంఘశః
పరస్పరఘ్నాః పరిపేతురాహవే। 
పరస్పరం ప్రస్ఖలితాః సమాహతా
భృశం చ తత్తద్బహుభాషిణో హతాః॥  8-54-22 (57729) 
అథార్జునం స్వే పరివార్య సైనికాః
పురందరం దేవగణా ఇవాబ్రువన్। 
అభైష్మ యస్మాన్మరణాదివ ప్రజాః
స వీర దిష్ట్యా నిహతస్త్వయా రిపుః॥  8-54-23 (57730) 
న చేత్పరిత్రాస్యదిమాంజనాన్భయా--
ద్ద్విషద్భిరేవం బలిభిః ప్రపీడితాన్। 
తథాఽభవిష్యద్ద్విషతాం ప్రమోదనం
యథా హతేష్వేష్విహ నోఽరిసూదన॥  8-54-24 (57731) 
ఇతీవ భూయశ్చ సుహృద్భిరీడితా
నిశంయ వాచః సుమనాస్తదాఽర్జునః। 
యథాఽనురూపం ప్రతిపూజ్య తం జనం
జగామ సంశప్తకసంఘహా పునః॥ ॥  8-54-25 (57732) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే చతుఃపంచాశోఽధ్యాయః॥ 54 ॥

Mahabharata - Karna Parva - Chapter Footnotes

8-54-1 ఉత్తరేణ ఉత్తరతః। వధ్యతాం వధ్యమానానాం॥ 8-54-3 అనవమః అహీనః॥ 8-54-5 స మాగధానాం ప్రవరోఽంకుశగ్రహే గ్రహేఽప్రసహ్యో వికచో యథా గ్రహః। సపత్నసేనాం ప్రమమాథ దారుణో మహీం సమగ్రాం వికచో యథా గ్రహః। ఇతి ఝ.పాఠః। తత్ర ఇత్యర్థః। అంకుశగ్రహే అంకుశధారమే హంకియుద్ధే ఇత్యర్థః। గ్రహే ఆదిత్యాదిగ్రహసమూహే యుద్ధపరిగ్రహే చ అప్రసహ్యః। వికచః కచోపలక్షితశిరోరహితః కేతురూపీ గ్రహ ఇవ। వికచో విస్తీర్ణో గ్రహో ధూమకేతురూపీ ఉత్పాతగ్రహః॥ 8-54-8 శుష్మిణా బలవతా। స్థూలసుషిరం నలం తృణవిశేషం॥ 8-54-11 సగుణేషుకార్ముకం మౌర్వీబాణసహితం ధనుః। నియంతౄన్ నియంతారం॥ 8-54-12 ధనాధనో ఘతుకమత్తదంతినోరితి విశ్వః॥ 8-54-13 సహైవ యుగపత్॥ 8-54-15 స్ఖలితాంతరః మధ్యేస్ఖలతిత్యర్థః॥ 8-54-16 ఇంద్రావరజం కృష్ణం॥ 8-54-19 అస్తాత్ అత్వాచలాత్॥ 8-54-21 తౌ దండధారతద్భ్రాత్రోర్ద్విపౌ యథా సాధ్యక్షౌ కృత్తౌ ఛిన్నౌ తథా తేపి కృతాః॥ 8-54-54 చతుఃపంచాశోఽధ్యాయః॥





కర్ణపర్వ - అధ్యాయ 055

॥ శ్రీః ॥

8.55. అధ్యాయః 055 

Mahabharata - Karna Parva - Chapter Topics

అర్జునేన సంశప్తకానాం వధః॥ 1 ॥

Mahabharata - Karna Parva - Chapter Text

8-55-0 (57733) 
సంజయ ఉవాచ। 8-55-0x (4975) 
ప్రత్యేత్యాథ పునర్జిష్ణుర్జిత్వా సంశప్తకాన్బభౌ।
వక్రానువక్రగమనాదంగారక ఇవ గ్రహః॥ 8-55-1 (57734) 
పార్థబాణహతా రాజన్నరాశ్వరథకుంజరాః।
విచేలుర్బభ్రముర్నేశుః పేతుర్మంలుశ్చ భారత॥ 8-55-2 (57735) 
ధుర్యాంధుర్యేతరాన్సూతాంధ్వజాంశ్చపాసిసాయకాన్।
పాణీన్పాణిగతాఞ్శస్త్రాన్బాహూనపి శిరాంసి చ॥ 8-55-3 (57736) 
భల్లైః క్షురైరర్ధచంద్రైర్వత్సదంతైశ్చ పాండవః।
చిచ్ఛేదామిత్రవీరాణాం సమరే ప్రతియుధ్యతాం॥ 8-55-4 (57737) 
తం ప్రవీరాస్త్వదీయానాం నర్దమానాఽభిదుద్రువుః।
వాసితార్థే యుయుత్సంతో వృషభా వృషభం యథా। 
నిపతంత్యర్జునం శూరాః శతశోఽథ సహస్రశః॥  8-55-5 (57738) 
తేషాం తస్య చ తద్యుద్ధమభవద్రోమహర్షణం।
త్రైలోక్యవిజయే యాదృగ్దైత్యానాం సహ వజ్రిణా॥ 8-55-6 (57739) 
తమవిధ్యత్త్రిభిర్బాణైర్దందశూకైరివాహిభిః।
ఉగ్రాయుధస్య తస్యాశు శిరః కాయాదపాహరత్॥ 8-55-7 (57740) 
తేఽర్జునం సర్వతః క్రుద్ధా నానాశస్త్రైరవీవృషన్।
మరుద్భిః ప్రేరితా మేఘా హిమవంతమివోష్ణగే॥ 8-55-8 (57741) 
అస్త్రైరస్త్రాణిం సంవార్య ద్విషతాం సర్వతోఽర్జునః।
సంయగస్తైః శరైః సర్వానహితానహనద్బహూన్॥ 8-55-9 (57742) 
ఛిన్నత్రివేణుజంఘేషాన్హతాశ్వాన్హతసారథీన్।
విస్రస్తహస్తతూణీరాన్విచక్రథకేతనాన్॥ 8-55-10 (57743) 
సంఛిన్నరశ్మియోక్త్రాక్షాన్వ్యనుకర్షయుగాన్రథాన్।
విధ్వస్తసర్వసన్నాహాన్బాణైశ్చక్రేఽర్జునస్త్వరన్॥ 8-55-11 (57744) 
తే రథాస్తత్ర విధ్వస్తాః పరార్ద్వ్యా భాంత్యనేకశః।
ధనినామివ వేశ్మాని హతాన్యగ్న్యనిలాంబుభిః॥ 8-55-12 (57745) 
ద్విపాః సంభిన్నమర్మాణో వజ్రాశనిసమైః శరైః।
పేతుర్గిర్యగ్రవేశ్మాని వజ్రవాతాగ్నిభిర్యథా॥ 8-55-13 (57746) 
అనేకైశ్చ శిలాధౌతైర్వజ్రానలవిషోపమైః।
శరైర్నిజఘ్నివాన్పార్థో మహేంద్ర ఇవ దానవాన్॥ 8-55-14 (57747) 
సారోహాస్తురగాః పేతుర్బహవోఽర్జునతాడితాః।
నిర్జిహ్వాంత్రాః క్షితౌ క్షీణా రుధిరార్ద్రాః సుదుర్దృశః॥ 8-55-15 (57748) 
నరాశ్వనాగా నారాచైః సంస్యూతాః సవ్యసాచినా।
బభ్రముశ్చస్ఖలుః పేతుర్నేదుర్మంలుశ్చ మారిష॥ 8-55-16 (57749) 
మహార్హవర్మాభరణా నానారూపాంబరాయుధాః।
సరథాశ్వద్విపా వీరా హతాః పార్థేన శేరతే॥ 8-55-17 (57750) 
నిర్భయాః పుణ్యకర్మాణో విశిష్టాభిజనశ్రుతాః।
గతాః శరీరైర్వసుధామూర్జితైః కర్మభిర్దివం॥ 8-55-18 (57751) 
అథార్జునరథం వీరాస్త్వదీయాః సమభిద్రవన్।
నానాజనపదాధ్యక్షాః సగణా జాతమన్యవః॥ 8-55-19 (57752) 
ఉహ్యమనా రథాశ్వేభైః పత్తయశ్చ జిఘాంసవః।
సమభ్యధావన్నస్యంతో వివిధం క్షిప్రమాయుధం॥ 8-55-20 (57753) 
తదాయుధమహావర్షం క్షిప్తం యోధమహాంబుదైః।
వ్యధమన్నిశితైర్బాణైః క్షిప్రమర్జునమారుతః॥ 8-55-21 (57754) 
సాశ్వపత్తిద్విపరథం మహాశస్త్రౌఘసంప్లవం॥
సహసా సంతితీర్షంతం పార్థం శస్త్రాస్త్రసేతునా॥ 8-55-22 (57755) 
అథాబ్రవీద్వాసుదేవః పార్థ కిం క్రీడసేఽనఘ।
సంశప్తకాన్ప్రమథ్యైనాంస్తతః కర్ణవధే త్వర॥ 8-55-23 (57756) 
తథేత్యుక్త్వాఽర్జునః కృష్ణం శిష్టాన్సంశప్తకాంస్తదా।
క్షపయిష్యంస్తదా బాణైర్దైత్యానింద్ర ఇవావధీత్॥ 8-55-24 (57757) 
ఆదదత్సందధన్నేషృందృష్టః కైశ్చిద్రణేఽర్జునః।
విముంచన్వా శరాఞ్శీఘ్రం దృశ్యంతే వై నరా హతాః॥ 8-55-25 (57758) 
ఆశ్చర్యమితి గోవిందో బ్రువన్నశ్వానచోదయత్।
హంసాంశుగౌరాస్తే సేనాం హంసాః సర ఇవావిశన్॥ 8-55-26 (57759) 
తతః సంగ్రామభూమిం తాం వర్తమానే జనక్షయే।
అవేక్షమాణో గోవిందః సవ్యసాచినమబ్రవీత్॥ 8-55-27 (57760) 
ఏష పార్థ మహారౌద్రో వర్తతే భరతక్షయః।
పృథివ్యాం పార్థివానాం వై దుర్యోధనకృతే మహాన్॥ 8-55-28 (57761) 
పశ్య భారత చాపాని రుక్మపృష్ఠాని ధన్వినాం।
హతానామపవిద్ధాని కలాపానిషుధీంస్తథా॥ 8-55-29 (57762) 
జాతరూపమయైః పుంఖైః శరాంశ్చ నతపర్వణః।
తైలధౌతాంశ్చ నారాచాన్నిర్ముక్తానివ పన్నగాన్॥ 8-55-30 (57763) 
ఆకీర్ణాంస్తోమరాన్వాహాంశ్ఛత్రాన్హేమవిభూషితాన్।
చర్మాణి చాపవిద్ధాని రుక్మపృష్ఠాని భారత॥ 8-55-31 (57764) 
సువర్ణవికృతాన్ప్రాసాఞ్శక్తీః కనకభూషితాః।
జాంబూనదమయైః పట్టైర్బద్ధాశ్చ విపులా గదాః॥ 8-55-32 (57765) 
జాతరూపమయీశ్చర్ష్టీః పట్టసాన్హేమభూషితాన్।
దండైః కనకచిత్రైశ్చ విప్రవిద్ధాన్పరశ్వథాన్॥ 8-55-33 (57766) 
పరిఘాన్భిండిపాలాంశ్చ భుశుండీః కణపానపి।
అయస్కుంతాంశ్చ పతితాన్ముసలాని గురూణి చ॥ 8-55-34 (57767) 
నానావిధాని శస్త్రాణి ప్రగృహ్య జయగృద్ధినః।
జీవంత ఇవ దృశ్యంతే గతసత్వాస్తరస్వినః॥ 8-55-35 (57768) 
గదావిమథితైర్గాత్రైర్ముసలైర్భిన్నమస్తకాన్।
గజవాజిరథైః క్షుణ్ణాన్పశ్య యోధాన్సహస్రశః॥ 8-55-36 (57769) 
మనుష్యగజవాజీనాం శరశక్త్యృష్టితోమరైః।
నిస్త్రింశైః పట్టసైః ప్రాసైర్నఖరైర్లగుడైరపి॥ 8-55-37 (57770) 
శరీరైర్బహుఘా ఛిన్నైః శోణితౌఘపరిప్లుతైః।
గతాసుభిరమిత్రఘ్న సంవృతా రణభూమయః॥ 8-55-38 (57771) 
బాహుభిశ్చందనాదిగ్ధైః సాంగదైః శుభభూషణైః।
సతలత్రైః సకేయూరైర్భాతి భారత మేదినీ॥ 8-55-39 (57772) 
సాంగులిత్రైర్భుజాగ్రైశ్చ విప్రవిద్వైరలంకృతైః।
హస్తిహస్తోపమైశ్ఛిన్నైరూరుభిశ్చ తరస్వినాం॥ 8-55-40 (57773) 
బద్ధచూడామణివరైః శిరోభిశ్చ సకుండలైః।
`నికృత్తైర్వృషభాక్షాణాం శరీరైశ్చాపి సంఘశః॥ 8-55-41 (57774) 
గజవాజిమనుష్యాణాం శరశక్త్యృష్టితోమరైః।
కబంధైః శోణితాదిగ్ధైశ్ఛిన్నగాత్రశిరోధరైః। 
భూర్భాతి భరతశ్రేష్ఠ శాంతాగ్నిభిరివాధ్వరే'॥  8-55-42 (57775) 
రథాంశ్చ బహుధా భగ్నాన్హేమకింకిణినః శుభాన్।
అశ్వాంశ్చ బుహధా పశ్య శోణితేన పరిప్లుతాన్॥ 8-55-43 (57776) 
అనుకర్షానుపాసంగాన్పతాకా వివిధాంధ్వజాన్।
యోధానాం చ మహాశంఖాన్పాండురాంశ్చ ప్రకీర్ణకాన్। 
నిరస్తజిహ్వాన్మాతంగాఞ్శయానాన్పర్వతోపమాన్॥  8-55-44 (57777) 
వైజయంతీర్విచిత్రాశ్చ హతాంశ్చ గజయోధినః।
వారణానాం పరిస్తోమాన్సంయుక్తానేకకంబలాన్॥ 8-55-45 (57778) 
విపాటితవిచిత్రాశ్చ రూపచిత్రాః కుథాస్తథా।
భిన్నాశ్చ బహుధా ఘంటాః పతద్భిశ్చూర్ణితా గజైః॥ 8-55-46 (57779) 
వైదూర్యమణిదండాంశ్చ పతితాంశ్చాంకుశాన్భువి।
అశ్వానాం చ యుగాపీడాన్రత్నచిత్రానురశ్ఛదాన్॥ 8-55-47 (57780) 
విద్ధాః సాదిధ్వజాగ్రేషు సువర్ణవికృతాః కుథాః।
విచిత్రాన్మణిచిత్రాంశ్చ జాతరూపపరిష్కృతాన్॥ 8-55-48 (57781) 
అశ్వాస్తరపరిస్తోమాన్రాంకవాన్పతితాన్భువి।
చూడామణీన్నరేంద్రాణాం విచిత్రాః కాంచనస్రజః। 
ఛత్రాణి చాపవిద్ధాని చామరవ్యజనాని చ॥  8-55-49 (57782) 
చంద్రనక్షత్రభాసైశ్చ వదనైశ్చారుకుండలైః।
క్లృప్తశ్మశ్రుభిరత్యర్థం వీరాణాం సమలంకృతైః। 
వదనైః పశ్య సంఛన్నాం మహీం శోణితకర్దమాం॥  8-55-50 (57783) 
సజీవాంశ్చ నరాన్పశ్య కూజమానాన్సమంతతః।
ఉపాస్యమానాంశ్చ బహూన్న్యస్తశస్త్రైశ్చ భూపతే। 
జ్ఞాతిభిశ్చ జలక్లిన్నాన్రోదమానైర్ముహుర్ముహుః॥  8-55-51 (57784) 
ఉత్క్రాంతానపరాన్యోధాంఛాదయిత్వా తరస్వినః।
పునర్యుద్ధాయ గచ్ఛంతి జయే లుబ్ధాః ప్రమన్యవః॥ 8-55-52 (57785) 
అపరే తత్రతత్రైవ పరిధావంతి మానవాః।
సన్నివృత్తాశ్చ తే శూరా దృష్టా చైతాన్విచేతసః॥ 8-55-53 (57786) 
జలం త్యక్త్వా ప్రధావంతి క్రోశమానాః పరస్పరం।
జలం పీత్వా మృతాన్పశ్య పిబతోఽన్యాంశ్చ భారత॥ 8-55-54 (57787) 
పరిష్వజ్య ప్రియానన్యే బాంధవాన్బంధువత్సలాః।
విసంజ్ఞాన్సమరే యోధాంస్తత్రతత్ర మహారణే॥ 8-55-55 (57788) 
పశ్యాపరాన్నరశ్రేష్ఠ సందష్టోష్ఠపుటాన్పునః।
భృకుటీకుటిలైర్వక్త్రైః ప్రేక్షమాణాన్మహారణం॥ 8-55-56 (57789) 
ఏతత్తవైవానురూపం కర్మార్జున మహాహవే।
దివి వా దేవరాజస్య త్వయా యత్కృతమాహవే॥ 8-55-57 (57790) 
సంజయ ఉవాచ। 8-55-58x (4976) 
ఏవం తాం దర్శయన్కృష్ణో యుద్ధభూమిం కిరీటినే।
గచ్ఛన్నేవాశృణోచ్ఛబ్దం దుర్యోధనబలే మహత్॥ 8-55-58 (57791) 
శంఖదుందుభినిర్ఘోషం భేరీపణవనిఃస్వనం।
రథాశ్వనరనాగానాం పాదశబ్దాంశ్చ దారుణాన్॥ 8-55-59 (57792) 
ప్రవిశ్య తద్బలం కృష్ణస్తురగైర్వాతవేగితైః।
పాండ్యేనాభ్యర్దితం సైన్యం త్వదీయం వీక్ష్య విస్మితః॥ 8-55-60 (57793) 
స హి నానావిధైర్బాణైరిష్వస్త్రప్రవరో యుధి।
న్యహనద్ద్విషతాం పూగాన్గతాసూనంతకో యథా॥ 8-55-61 (57794) 
గజవాజిమనుష్యాణాం శరీరాణి శితైః శరైః।
భిత్త్వా ప్రహరతాం శ్రేష్ఠో విదేహాసూనపాతయత్॥ 8-55-62 (57795) 
శత్రుప్రవీరైరస్త్రాణి నానాశస్త్రాణి సాయకైః।
ఛిత్త్వా తానవధీచ్ఛత్రూన్పాండ్యః శక్ర ఇవాసురాన్॥ ॥ 8-55-63 (57796) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే పంచపంచాశోఽధ్యాయః॥ 55 ॥

Mahabharata - Karna Parva - Chapter Footnotes

8-55-3 ధుర్యాన్ శ్రేష్ఠాన్। ధుర్యగతానితి పాఠే వాహాన్॥ 8-55-5 వాసితార్థే స్త్రీనిమిత్తం॥ 8-55-7 దందశూకైః దంశనశీలైః। అపాహరదర్జున ఇతి శేషః॥ 8-55-8 ఉష్ణగే గ్రీష్మే గతే సతి ప్రావృషీత్యర్థః। ఉష్ణే గ్రీధ్మో గతోఽతీతో యత్ర స ఉష్ణగః కాలవిశేష ఇతి విగ్రహః॥ 8-55-9 అస్తైః క్షిప్తైః॥ 8-55-11 అనుకర్షః రథాధస్థం దారు॥ 8-55-15 నిర్జిహ్వాంత్రాః నిర్గతాః జిహ్వాః అంత్రాణి చ యేషాం తే॥ 8-55-29 కలాపాన్ అలంకారాన్॥ 8-55-31 ఆకీర్ణాన్ సర్వతోవిక్షిప్తాన్॥ 8-55-37 వాజీనాం శరీరైరితి సంబంధః। దైర్ధ్యమార్షం॥ 8-55-55 పంచపంచాశోఽధ్యాయః॥ 55 ॥





కర్ణపర్వ - అధ్యాయ 056

॥ శ్రీః ॥

8.56. అధ్యాయః 056 

Mahabharata - Karna Parva - Chapter Topics

అశ్వత్థాంనా పాండ్యవధః॥ 1 ॥

Mahabharata - Karna Parva - Chapter Text

8-56-0 (57797) 
ధృతరాష్ట్ర ఉవాచ। 8-56-0x (4977) 
ప్రోక్తస్త్వయా పూర్వమేవ ప్రవీరో లోకవిశ్రుతః।
న త్వస్య కర్మ సంగ్రామే త్వయా సంజయ కీర్తితం॥ 8-56-1 (57798) 
తస్య విస్తరశో బ్రూహి ప్రవీరస్యాద్య విక్రమం।
శిక్షాం ప్రభావం వీర్యం చ ప్రమాణం దర్పమేవ చ॥ 8-56-2 (57799) 
సంజయ ఉవాచ। 8-56-3x (4978) 
భీష్మద్రోణకృపద్రౌణికర్ణార్జునజనార్దనాన్।
సమాప్తవిద్యాంధనుషి శ్రేష్ఠాన్యాన్సప్త మన్యసే॥ 8-56-3 (57800) 
యో హ్యాక్షిపతి వీర్యేణ సర్వానేతాన్మహారథాన్।
న మేనే చాత్మనా తుల్యం కంచిదేవ నరేశ్వరం॥ 8-56-4 (57801) 
తుల్యతాంద్రోణభీష్మాభ్యామాత్మనో యో న మృష్యతే।
వాసుదేవార్జునాభ్యాం చ న్యూనతాం నైచ్ఛతాత్మని॥ 8-56-5 (57802) 
స పాండ్యోఽర్థపతిశ్రేష్ఠః సర్వశస్త్రభృతాం వరః।
కర్ణస్యానీకమహనత్పాశహస్త ఇవాంతకః॥ 8-56-6 (57803) 
తదుదీర్ణరథాశ్వేభం పత్తిప్రవరసంకులం।
కులాలచక్రవద్ధాంతం పాండ్యేనాభ్యాహతం బలాత్॥ 8-56-7 (57804) 
వ్యశ్వసూతధ్వజరథాన్విప్రయుక్తయుగాన్రథాన్।
సంయగస్తైః శరైః పాండ్యో వాయుర్మేఘానివాక్షిపత్॥ 8-56-8 (57805) 
ద్విరదాన్ప్రవరారోహాన్విపతాకాయుధధ్వజాన్।
స పాదరక్షానహనద్వజ్రేణాద్రీనివాద్రిహా॥ 8-56-9 (57806) 
స శక్తిప్రాసతూణీరానశ్వారోహాన్హయానపి।
పులిందఖసబాహ్లీకనిషాదాంధ్రకకుంతలాన్॥ 8-56-10 (57807) 
దాక్షిణాత్యాంశ్చ భోజాంశ్చ శూరాన్సంగ్రామకర్కశాన్।
విశస్త్రకవచాన్బాణైః కృత్వా పాండ్యోఽకరోద్వ్యసూన్॥ 8-56-11 (57808) 
చతురంగం బలం బాణైర్నిఘ్నంతం పాండయమాహవే।
దృష్ట్వా ద్రౌణిరసంభ్రాంతమసంభ్రాంతస్తతోఽభ్యయాత్॥ 8-56-12 (57809) 
ఆభాష్య చైనం మధురమభీతం తమభీతవత్।
ప్రాహ ప్రహరతాం శ్రేష్ఠః స్మితపూర్వం సమాహ్వయత్॥ 8-56-13 (57810) 
రాజన్కమలపత్రాక్ష ప్రధానాయుధవాహన।
వజ్రసంహననప్రఖ్య ప్రఖ్యాతబలపౌరుష॥ 8-56-14 (57811) 
ముష్టిక్లిష్టాంగులిభ్యాం చ వ్యాయతాభ్యాం మహద్ధనుః।
దోర్భ్యాం విస్ఫారయన్భాసి మహాజలదవద్భృశం॥ 8-56-15 (57812) 
శరవర్షైర్మహావేగైరమిత్రానభివర్షతః।
మదన్యం నానుపశ్యామి ప్రతివీరం తవాహవే॥ 8-56-16 (57813) 
రథద్విరదపత్త్యశ్వానేకః ప్రమథసే బహూన్।
మృగసంఘానివారణ్యే విభీర్భీమబలో హరిః॥ 8-56-17 (57814) 
మహతా రథఘోషేణ దివం భూమిం చ నాదయన్।
వర్షాంతే సస్యాం సూర్యో భాభిరాదీపయన్నివ॥ 8-56-18 (57815) 
సంస్పృశానః శరైః పూర్ణౌ తూణీ చాశీవిషోపమైః।
మయైవైకేన యుధ్యస్వ త్ర్యంబకేనాంధకో యథా॥ 8-56-19 (57816) 
ఏవముక్తస్తథేత్యుక్త్వా ప్రమథ్యైనం స పార్థివః।
కర్ణినా ద్రోణతనయం వివ్యాధ మలయధ్వజః॥ 8-56-20 (57817) 
మర్మభేదిభిరత్యుగ్రైర్బాణైరగ్నిశిఖోపమైః।
మర్మస్వభ్యహనద్ద్రౌణిః పాండ్యమాచార్యనందనః॥ 8-56-21 (57818) 
తతోఽపరాన్నవాంస్తూర్ణం నారాచాన్కంకవాససః।
గత్యా దశంయా సంయుక్తానశ్వత్థామాఽప్యవాసృజత్॥ 8-56-22 (57819) 
తానచ్ఛినత్తదా పాండ్యశ్చతుర్భిరపరైః శరైః।
చతురోఽభ్యాహనచ్చాశ్వానాశు తే వ్యసవోఽభవన్॥ 8-56-23 (57820) 
అథ ద్రోణసుతస్యేషూంస్తాంఛిత్త్వా నిశితైః శరైః।
ధనుర్జ్యాం వితతాం పాండ్యశ్చిచ్ఛేదాదిత్యతేజసః॥ 8-56-24 (57821) 
దివ్యం ధనురథాధిజ్యం కృత్వా ద్రౌణిరమిత్రహా।
ప్రేక్ష్య చాశు రథే యుక్తాన్నరైరన్యాన్హయోత్తమాన్॥ 8-56-25 (57822) 
తతః శరసహస్రాణి ప్రేషయామాస వై ద్విజః।
ఇషుసంబాధమాకాశమకరోద్దిశ ఏవ చ॥ 8-56-26 (57823) 
తతస్తానస్యతః సర్వాంద్రౌణేర్బాణాన్మహాత్మనః।
జానానోప్యక్షయాన్పాండ్యో శాతయత్పురుషర్షభః॥ 8-56-27 (57824) 
ప్రయుక్తాంస్తాన్ప్రయత్నేన ఛిత్త్వా ద్రౌణేరిషూనరిః।
చక్రరక్షౌ రణే తస్య ప్రాణుదన్నిశితైః శరైః॥ 8-56-28 (57825) 
అథ తల్లాఘవం దృష్ట్వా మండలీకృతకార్ముకః।
ప్రాస్యద్ద్రోణసుతో బాణాన్వృష్టిం పూషానుజో యథా॥ 8-56-29 (57826) 
అష్టావష్టగవాన్యూహుః శకటాని యదాయుధం।
అహ్నస్తదష్టభాగేన ద్రౌణిశ్చిక్షేప మారిష॥ 8-56-30 (57827) 
తమంతకమివ క్రుద్ధమంతకాలాంతకోపమం।
యే యే దదృశిరే రూపం విసంజ్ఞాః ప్రాయశోఽభవన్॥ 8-56-31 (57828) 
ఆచార్యపుత్రస్తాం సేనాం బాణవృష్ట్యా వ్యవీవృషత్।
పర్జన్య ఇవ ఘర్మాంతే వృష్ట్యా సాద్రిద్రుమాం మహిం॥ 8-56-32 (57829) 
ద్రౌణిపర్జన్యముక్తాం తాం బాణవృష్టిం సుదుఃసహాం।
వాయవ్యాస్త్రేణ స క్షిప్రం విద్ధ్వా పాండ్యాతిలోఽనదత్॥ 8-56-33 (57830) 
తస్య నానదతః కేతుం చందనాగురురూషితం।
మలయప్రతిమం ద్రౌణిశ్ఛిత్త్వాశ్వాంశ్చతురోఽహనత్॥ 8-56-34 (57831) 
సూతమేకేషుణా హత్వా మహాజలదనిఃస్వనం।
ధనుశ్ఛిత్త్వాఽర్ధచంద్రేణ తిలశో వ్యధమద్రథం॥ 8-56-35 (57832) 
అస్త్రైరస్త్రాణి సంవార్య ఛిత్త్వా సర్వాయుధాని చ।
ప్రాప్తమప్యహితం ద్రౌణిర్నాహనద్యుద్ధతృష్ణయా॥ 8-56-36 (57833) 
హతేశ్వరో దంతివరః సుకల్పిత--
సత్వరాభిసృష్టః ప్రతిశబ్దగో బలీ। 
తమాద్రవద్ద్రౌణిశరాహతస్త్వరన్
జవేన కృత్వా ప్రతిహస్తిగర్జితం॥  8-56-37 (57834) 
తం వారణం వారణయుద్ధకోవిదో
ద్విపోత్తమం పర్వతసానుసన్నిభం। 
సంభ్యతిష్ఠన్మలయధ్వజస్త్వర--
న్యథాఽద్రిశృంగం హరిరున్నదంస్తథా॥  8-56-38 (57835) 
స తోమరం భాస్కరరశ్మివర్చసం
బలాస్త్రసర్గోత్తమయత్నమన్యుభిః। 
ససర్జ శీఘ్రం పరిపీడయన్గజం
గురోః సుతాయ ద్రవిడేశ్వరో నదన్॥  8-56-39 (57836) 
మణిప్రవేకోత్తమవజ్రహాటకై--
రలంకృతం చాంశుకమాల్యమౌక్తికైః। 
హతో మయాసీత్యసకృన్ముదా నద--
న్పరాభినద్ద్రౌణివరాంగభూషణం॥  8-56-40 (57837) 
తదర్కచంద్రగ్రహపావకత్విషం
భృశాభిఘాతాత్పతితం విఘూర్ణితం। 
మహేంద్రవజ్రాభిహతం మహాస్వనం
యథాఽద్రిశృంగం భరణీతలే తథా॥  8-56-41 (57838) 
తతః ప్రజజ్వాల పరేణ మన్యునా'
పాదాహతో నాగపతిర్యథా తథా। 
సమాదదే చాంతకదండసన్నిభా--
నిషూనమిత్రాంతకరాంశ్చతుర్దశ॥  8-56-42 (57839) 
ద్విపస్య పాదాగ్రకరాన్స పంచభి--
ర్నృపస్య బాహూ చ శిరోఽథ చ త్రిభిః। 
జఘాన పడ్భిః పడృతూపమత్విషః
స పాండ్యరాజానుచరాన్మహారథాన్॥  8-56-43 (57840) 
సుదీర్ఘవృత్తౌ వరచందనోక్షితౌ
సువర్ణముక్తామణివజ్రభూషణౌ। 
భుజౌ ధరాయాం పతితౌ నృపస్య తౌ
విచేష్టతుస్తార్క్ష్యహతావివోరగౌ॥  8-56-44 (57841) 
శిరశ్చ తత్పూర్ణశశిప్రభాననం
సరోషతాంరాయతనేత్రమున్నసం। 
క్షితావపి భ్రాజతి తత్సకుండలం
విశాఖయోర్మధ్యగతః శశీ యథా॥  8-56-45 (57842) 
[స తు ద్విపః పంచభిరుత్తమేషుభిః
కృతః షడంశశ్చతురో నృపస్త్రిభిః। 
కృతో దశాంశః కుశలేన యుధ్యతా
యథా హవిస్తద్దశ దైవతం తథా॥  8-56-46 (57843) 
స పాదశో రాక్షసభోజనాన్బహూన్
ప్రదాయ పాండ్యోఽశ్వమనుష్యకుంజరాన్। 
స్వధామివాప్య జ్వలనః పితృప్రియ--
స్తతః ప్రశాంతః సలిలప్రవాహతః]॥  8-56-47 (57844) 
సమాప్తవిద్యం తు గురోః సుతం నృపః
సమాప్తకర్మాణముపేత్య తే సుతః। 
సుహృద్వృతోఽత్యర్థమపూజయన్ముదా
జితే బలౌ విష్ణుమివామరేశ్వరః॥ ॥  8-56-48 (57845) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే షట్పంచాశోఽధ్యాయః॥ 56 ॥

Mahabharata - Karna Parva - Chapter Footnotes

8-56-10 పాండ్యః వ్యసూనకరోదితి ద్వయోః సంబంధః॥ 8-56-13 అనుస్మృత్య హ్యాభీతవత్ ఇతి ఖ.పాఠః। అనుసృత్య హి భీతవత్ ఇతి క.ఙ.పాఠః॥ 8-56-16 వర్షతః మత్ మత్తః॥ 8-56-17 ప్రమథసే ప్రమథ్నాసి॥ 8-56-20 మలయవత్ కృత్రిమో ధ్వజో యస్య। మలయధ్వజ ఇతి ప్రవీరస్యైవ నామాంతరం వా॥ 8-56-22 గత్యా దశంయా। ఉన్ముఖ్యభిముఖీ తిర్యఙ్ మందా గోమూత్రికా ధ్రువా। స్ఖలిత యమకాక్రాంతా క్రుష్టేతీషుగతీర్విదుః। దశమీగతిస్తు శిరసా సహ దూరపాతినీ అతికుష్టానామ। తయా గత్యా॥ 8-56-29 పూషానుజః పర్జన్యః॥ 8-56-30 అష్టవృషభవాహ్యాని అష్టౌ శకటాని యాదయుధసంభారం ఊహుః వహంతి తత్సర్వం అహ్నోఽష్టమభాగేన యామార్ధేన క్షీణగిత్యర్థః॥ 8-56-37 హతేశ్వరో యః కశ్చిత్ తం పాండ్యం॥ 8-56-38 మలయధ్వజః పాప్డస్తం యదృచ్ఛయాగతం వారణం సమభ్యతిష్ఠత్॥ 8-56-39 బలేన అస్త్రసర్గే య ఉత్తమో యత్నస్తేన మన్యునా చ తైః। పరిపీడయన్ అంకుశేన కోపయన్॥ 8-56-40 ద్రౌణేః వరాంగభూష కిరిటం॥ 8-56-42 ఇషూన్ సమాదదే ద్రౌణిరితి శేషః॥ 8-56-46 చతురః చతురంశః। ఏవం స గజో దశధాభక్తో యథా దశహవిష్కాయామిష్టౌ పిష్టపిండో దశధా క్రియతే తథేత్యర్థః॥ 8-56-47 పాండ్యోఽశ్వాదీన్ పాదశః ప్రదాయ ఖండయిత్వా ప్రశాంతః ద్రౌణిబాణైరితి శేషః। యథా స్వధాం ప్రేతశరీరరూపం హవిః ప్రాప్య పితృప్రియో జ్వలనః శ్మశానాగ్నిః జలేన శాంయతి తద్వదిత్యర్థః॥ 8-56-48 సమాప్తవిద్యం సంయగాప్తవిద్యం। సమాప్తకర్మాణం కృతకృత్యం॥ 8-56-56 షట్పంచాశోఽధ్యాయః॥





కర్ణపర్వ - అధ్యాయ 057

॥ శ్రీః ॥

8.57. అధ్యాయః 057 

Mahabharata - Karna Parva - Chapter Topics

సంకులయుద్ధం॥ 1 ॥

Mahabharata - Karna Parva - Chapter Text

8-57-0 (57846) 
దృతరాష్ట్ర ఉవాచ। 8-57-0x (4979) 
పాండ్యే హతే కిమకరోదర్జునో జయతాంవరః।
ఏకవీరేణ కర్ణేన ద్రావితే చ యుధిష్ఠిరే॥ 8-57-1 (57847) 
సమాప్తవిద్యో బలవాన్యుక్తో వీరశ్చ పాండవః।
సర్వభూతేష్వనుజ్ఞాతః శంకరేణ మహాత్మనా॥ 8-57-2 (57848) 
తస్మాన్మహద్భయం తీవ్రమమిత్రఘ్నాద్ధనంజయాత్।
స యత్తత్రాకరోత్పార్థస్తన్మమాచక్ష్వ సంజయ॥ 8-57-3 (57849) 
సంజయ ఉవాచ। 8-57-4x (4980) 
హతే పాండ్యేఽర్జునం కృష్ణస్త్వరన్నాహ వచో హితం।
హతం పశ్య స్వరాజానమపయాతాంశ్చ పాండవాన్॥ 8-57-4 (57850) 
కర్ణం పశ్య మహారంగే జ్వలంతమివ పావకం।
అసౌ భీమో మహేష్వాసః ప్రతివృత్తో రణం ప్రతి॥ 8-57-5 (57851) 
త ఇమే నానువర్తంతే ధృష్టద్యుంనపురోగమాః।
పాంచాలాః సృంజయాశ్చైవ పాండవానాం చమూముఖం॥ 8-57-6 (57852) 
`నివృత్తైశ్చ పునః పార్థైర్భగ్నం శత్రుబలం మహత్'।
కౌరవాంద్రవతో హ్యేష కర్ణో వారయతే భృశం॥ 8-57-7 (57853) 
అంతకప్రతిమో వేగే శక్రతుల్యపరాక్రమః।
అసౌ గచ్ఛతి కౌంతేయ ద్రౌణిః శస్త్రభృతాం వరః॥ 8-57-8 (57854) 
తమేష ప్రద్రుతః సంఖ్యే ధృష్టద్యుంనో మహారథః।
అశ్వత్థాంనా హతాః సంఖ్యే సర్వే కౌంతేయ సృంజయాః॥ 8-57-9 (57855) 
రథాశ్వనరనాగానాం కృతం చ కదనం మహత్।
ఇత్యేతత్సర్వమాచష్ట వాసుదేవః కిరీటినే॥ 8-57-10 (57856) 
ఏతచ్ఛ్రుత్వా చ దృష్ట్వా చ భ్రాతృణాం వ్యసనం మహత్।
వాహయాశ్వాన్హృషీకేశ క్షిప్రమిత్యాహ పాండవః॥ 8-57-11 (57857) 
తతః ప్రాయాద్ధృషీకేశో రథేనాప్రతిమో యుధి।
`తతో రేణుః సమభవత్పునస్తత్ర మహారణే॥ 8-57-12 (57858) 
తతో రాజన్మహానాసీత్సంగామో రోమహర్షణః।
సింహనాదరవాశ్చాత్ర ప్రాదురాసన్సమాగమే। 
ఉభయోః సేనయో రాజన్మృత్యుం కృత్వా నివర్తనం॥  8-57-13 (57859) 
తతః హునః సమాజగ్మురభీతాః కురుసృంజయాః।
యుధిషరముఖాః పార్థా వైకర్తనముఖా వయం॥ 8-57-14 (57860) 
తతః ప్రవవృతే యూద్ధం ఘోరరూపం విశాంపతే।
కర్ణస్య పాండవానాం చ యమరాష్ట్రవివర్ధనం॥ 8-57-15 (57861) 
తస్మిన్ప్రవృత్తే సంగ్రామే తుములే రోమహర్షణే।
సంశప్తకేషు వీరేషు కించిచ్ఛేషేషు భారత॥ 8-57-16 (57862) 
ధృష్టద్యుంనో మహారాజ సహితః సర్వరాజభిః।
కర్ణమేవాభిదుద్రావ పాండవాశ్చ మహారథాః॥ 8-57-17 (57863) 
ఆగచ్ఛమానాంస్తాందృష్ట్వా సంగ్రమే విజయైషిణః।
దధారైకో రణే కార్ణో జలౌఘానివ పర్వతః॥ 8-57-18 (57864) 
సమాసాద్య తు తే కర్ణం వ్యశీర్యంత మహారథాః।
యథాఽచలం సమాసాద్య వార్యోధాః సర్వతోదిశం॥ 8-57-19 (57865) 
తయోరాసీన్మహారాజ సంగ్రామో ఘోరదర్శనః।
ప్రవృద్ధయోర్మహారంగే బలినోర్విజిగీషతోః॥ 8-57-20 (57866) 
ధృష్టద్యుంనస్తు రాధేయం శరేణానతపర్వణా।
ఛాదయామాస సంక్రుద్ధస్తిష్ఠతిష్ఠేతి చాబ్రవీత్॥ 8-57-21 (57867) 
విజయం తు ధనుః శ్రేష్ఠం విధృన్వానో మహారథః।
పార్షతస్య ధనుశ్ఛిత్త్వా శరాంశ్చాశీవిషోపమాన్॥ 8-57-22 (57868) 
వవర్ష శరవర్షాణి తోయవర్షానివాంబుదః।
ఛాదయామాస సంక్రుద్ధః పార్షతం నవభిః శరైః॥ 8-57-23 (57869) 
తే హేమవికృతం వర్మ భిత్త్వా తస్య మహాత్మనః।
శోణితాక్తా వ్యరాజంత శక్రగోపా ఇవానఘ॥ 8-57-24 (57870) 
తదపాస్య ధనుశ్ఛిన్నం ధృష్టద్యుంనః ప్రతాపవాన్।
తతోఽన్యద్ధనురాదాయ సారవద్భారసాధనం। 
కర్ణం వివ్యాధ సప్తత్యా శరైః సన్నతపర్వభిః॥  8-57-25 (57871) 
తథైవ రాజన్కర్ణోఽపి పార్షతం శత్రుతాపనం।
ద్రోణశత్రుం మహేష్వాసో వివ్యాధ నిశితైః శరైః॥ 8-57-26 (57872) 
పునరన్యం మహారాజ శరం కనకభూషణం।
ప్రేషయామాస సమరే మృత్యుదండమివాపరం॥ 8-57-27 (57873) 
తమాపతంతం సహసా ఘోరరూపం విశాంపతే।
చిచ్ఛేద శతధా రాజన్పార్షతః కృతహస్తవత్॥ 8-57-28 (57874) 
దృష్టవాన్పతితం భూమౌ శరం కర్ణో విశాంపతే॥  8-57-29 (57875) 
పార్షతః శరవర్షేణ సమంతాత్పర్యవారయత్।
వివ్యాధ చైనం త్వరితో నారాచైః సప్తభిస్తదా॥ 8-57-30 (57876) 
తం ప్రత్యవిధ్యద్దశభిః శరైర్హేమవిభూషితైః।
తయోర్యుద్ధం సమభవద్దృష్టిశ్రోత్రమనోహరం॥ 8-57-31 (57877) 
ఆసీద్ధోరం చ చిత్రం చ ప్రేక్షణీయం చ సర్వశః॥  8-57-32 (57878) 
సర్వేషాం తత్ర భూతానాం రోమహర్షో వ్యజాయత।
దృష్ట్వా తత్సమరే కర్మ కర్ణపార్షతయోర్నృప॥ 8-57-33 (57879) 
ఏతస్మిన్నంతరే ద్రౌణిరభ్యయాత్తం మహారథం।
పార్షతం శత్రుదమనం శత్రువీర్యాసునాశనం॥ 8-57-34 (57880) 
స దృష్ట్వా సమరే యాంతమభీతం చ మహారథం।
అభ్యభాషత సంక్రుద్ధః పార్షతం శత్రుతాపనం॥ 8-57-35 (57881) 
రథం రథేన సంపీడ్య పార్షతస్య తు బ్రాహ్మణః॥  8-57-36 (57882) 
తిష్ఠతిష్ఠేతి బ్రహ్మఘ్న న మే జీవన్విమోక్ష్యసే।
ఇత్యుక్త్వా సుభృశం వీరః శీఘ్రకృన్నిశితైః శరైః। 
ఛాదయామాస సమరే యతమానో మహారథః॥  8-57-37 (57883) 
యత్నతః పరయా శక్త్యా ధృష్టద్యుంనం మహారథం।
యోధయామాస సమరే క్రుద్ధరూపో విశాంపతే॥ 8-57-38 (57884) 
తయోస్తు సన్నిపాతే హి ఘోరరూపో విశాంపతే॥  8-57-39 (57885) 
యథా హి సమరే ద్రౌణిః పార్షతం దృశ్యత మారిష।
నాతిహృష్టమనా హ్యాసీన్మన్వానో మృత్యుమాత్మనః॥ 8-57-40 (57886) 
స జ్ఞాత్వా పితురత్యంతరైరిణం తు మహాహవే।
ఆత్మానం సమరే జ్ఞాత్వాఽశస్త్రవధ్యం మహాబలః। 
జవేనాభియయౌ ద్రౌణిం కాలః కాలక్షయే యథా॥  8-57-41 (57887) 
ద్రౌణిస్తు దృష్ట్వా రాజేంద్ర ధృష్టద్యుంనమవస్థితం।
క్రోధేన నిఃశ్వసన్వీరః పార్షదం సమభిద్రవత్॥ 8-57-42 (57888) 
తావన్యోన్యం తు దృష్ట్వైవ సంరంభం జగ్మతుః పరం।
ప్రగృహ్య మహతీ చాపే శరాసనసమన్వితే॥ 8-57-43 (57889) 
అథాబ్రవీన్మహారాజ ద్రోణపుత్రః ప్రతాపవాన్।
ధృష్టద్యుంనం సమీపస్థం త్వరమాణో విశాంపతే॥ 8-57-44 (57890) 
పాంచాలాపశదాద్య త్వాం ప్రేషయామి యమక్షయం।
పాపం హి యత్త్వయా కర్మ కృతం తాతం ఘ్నతా రణే॥ 8-57-45 (57891) 
అద్య త్వం ప్రాప్స్యసే తద్వై యథా హ్యకుశలస్తథా।
అరక్ష్యమాణః పార్థేన యది తిష్ఠసి సంయుగే। 
నాపక్రామసి వా మోహాత్సత్యమేతద్బ్రవీమి తే॥ ॥  8-57-46 (57892) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే సప్తపంచాశోఽధ్యాయః॥ 57 ॥

Mahabharata - Karna Parva - Chapter Footnotes

8-57-2 అనుజ్ఞాతః త్వం అజయ్యో భవిష్యసీత్యనుగృహీతః॥ 8-57-57 సప్తపంచాశోఽధ్యాయః॥





కర్ణపర్వ - అధ్యాయ 058

॥ శ్రీః ॥

8.58. అధ్యాయః 058 

Mahabharata - Karna Parva - Chapter Topics

అర్జునస్య ద్రౌణిగ్రస్తధృష్టద్యుంనరక్షణపూర్వకం ద్రౌణిం నిర్జిత్య సంశప్తకాన్ప్రతి గమనం॥ 1 ॥

Mahabharata - Karna Parva - Chapter Text

8-58-0 (57893) 
సంజయ ఉవాచ। 8-58-0x (4981) 
ఏవముక్తః ప్రత్యువాచ ధృష్టద్యుంనః ప్రతాపవాన్।
ఆశిషం తాం ప్రవక్తవ్యాం మామకో దాస్యతే తవ॥ 8-58-1 (57894) 
యేనైవ తే పితుర్దత్తా యతమానస్య సంయుగే।
ఏష తే ప్రతివాక్యం వై అసిర్దాస్యతి మామకః। 
యేన కృత్తం తవ పితుర్యతమానస్య తచ్ఛిరః॥  8-58-2 (57895) 
యది తావన్మయా ద్రోణో నిహతో బ్రాహ్మణబ్రువః।
త్వామిదానీం కథం యుద్ధే న హనిష్యామి కిల్బిషం॥ 8-58-3 (57896) 
ఏవముక్త్వా మహాతేజాః సేనాపతిరరిందమః।
సుతీక్ష్ణేనాథ భల్లేన ద్రౌణిం వివ్యాధ పార్షతః॥ 8-58-4 (57897) 
తతో ద్రౌణిః సుసంక్రుద్ధః శరైః సన్నతపర్వభిః।
ఆచ్ఛాదయద్దిశో రాజంధృష్టద్యుంనస్య సంయుగే॥ 8-58-5 (57898) 
నైవాంతరిక్షం న దిశో నాపి యోధాః సహస్రశః।
దృశ్యంతే వై మహారాజ శరైశ్ఛన్నాః సమంతతః। 
ఏకః సన్వారయామాస ప్రేక్షణీయః సమంతతః॥  8-58-6 (57899) 
తథైవ పార్షతో రాజంద్రౌణిమాహవశోభినం।
శరైః సంఛాదయామాస సూతపుత్రస్య పశ్యతః॥ 8-58-7 (57900) 
రాధేయోఽపి మహారాజ పాంచాలాన్సహ పాండవైః।
ద్రౌపదేయా యుధామన్యుముత్తమౌజసమేవ చ॥ 8-58-8 (57901) 
సాత్యకిశ్చ మహారాజ యోధాంశ్చాన్యాన్సహస్రశః।
ఏకస్తాన్వారయామాస ప్రేక్షణీయః సమంతతః॥ 8-58-9 (57902) 
ధృష్టద్యుంనస్తు సమరే ద్రౌణేశ్చిచ్ఛేద కార్ముకం।
క్షురప్రేణ సుతీక్ష్ణేన పశ్యతాం సర్వయోధినాం॥ 8-58-10 (57903) 
తదపాస్య ధనుశ్ఛిన్నమన్యదాదత్త కార్ముకం।
వేగవత్సమరే ఘోరం శరాంశ్చాశీవిషోపమాన్॥ 8-58-11 (57904) 
స పార్షతస్య రాజేంద్ర ధనుః శక్తిం గదాం ధ్వజం।
హయాన్సూతం రథం చైవ నిమేషాద్వ్యధమచ్ఛరైః॥ 8-58-12 (57905) 
స చ్ఛిన్నధన్వా విరథో హతాశ్వో హతసారథిః।
ఖంగమాదత్త విపులం శతచంద్రం చ భానుమత్॥ 8-58-13 (57906) 
ద్రౌణిస్తదపి రాజేంద్ర భల్లైః క్షిప్రం మహారథః।
చిచ్ఛేద సమరే వీరః క్షిప్రహస్తో దృఢాయుధః॥ 8-58-14 (57907) 
రథాదనవరూఢస్య ధన్వినో బాహుశాలినః।
పశ్యతాం సర్వసైన్యానాం తదద్భుతమివాభవత్॥ 8-58-15 (57908) 
ధృష్టద్యుంనం తు విరథం హతాశ్వరథసారథిం।
శస్త్రైశ్చ బహుధా విద్ధమస్త్రైశ్చ శకలీకృతం। 
నాతరద్భరతశ్రేష్ఠ యదమానో మహారథః॥  8-58-16 (57909) 
తస్యాంతమిషుభీ రాజన్యదా ద్రౌణిర్న గచ్ఛతి।
అథ త్యక్త్వా రథం వీరః పార్షతం త్వరితోఽన్వగాత్। 
ప్రగృహ్య విపులం ఖహ్గం జాతరూపపరిష్కృతం॥  8-58-17 (57910) 
తస్య సంపతతో రాజన్వపురాసీన్మహాత్మనః।
గరుడస్యేవ తతో జిఘృక్షోః పన్నగోత్తమం॥ 8-58-18 (57911) 
ఏతస్మిన్నేవ కాలే తు కేశవః పరవీరహా।
అబ్రవీద్భరతశ్రేష్ఠమర్జునం జయతాం వరం॥ 8-58-19 (57912) 
పశ్య ద్రౌణిం పార్షతస్య యతమానం వధం ప్రతి।
యత్నం కరోతి విపులం హన్యాచ్చైనం న సంశయః॥ 8-58-20 (57913) 
త్రాయస్వైనం మహాబాహో పార్షతం యుద్ధదుర్మదం।
ద్రౌణేరాస్యగతం వీర మృత్యోరాస్యగతం యథా॥ 8-58-21 (57914) 
ఏవముక్త్వా మహారాజ వాసుదేవః ప్రతాపవాన్।
ప్రైషయత్తురగాన్యత్ర ద్రౌణిర్వీరో వ్యవస్థితః॥ 8-58-22 (57915) 
తే హయాశ్చంద్రసంకాశాః కేశవేన ప్రచోదితాః।
పిబంత ఇవ చాకాశం జగ్ముద్రౌణేర్మహారథం॥ 8-58-23 (57916) 
దృష్ట్వా ద్రౌణిర్మహారాజ వాసుదేవధనంజయౌ।
ధృష్టద్యుంనవధే రాజంశ్చక్రే యత్నం మహాబలః॥ 8-58-24 (57917) 
వికృష్యమాణం దృష్ట్వై ధృష్టద్యుంనం జనేశ్వర।
శరాంశ్చిక్షేప వై పార్థో ద్రౌణిం ప్రతి మహారథః॥ 8-58-25 (57918) 
తే శరా హేమవికృతా గాండీవప్రేషితా భృశం।
ద్రౌణిమాసాద్య వివిశుర్వల్మీకమివ పన్నగాః॥ 8-58-26 (57919) 
విద్ధస్తు తైః శరైర్ఘోరైద్రోణపుత్రః ప్రతాపవాన్।
ఉత్సృజ్య సమరే రాజన్పాంచాలమమితౌజసం॥ 8-58-27 (57920) 
ఆరురోహ రథం వీరో ధనంజయశరార్దితః।
ప్రగృహ్య చ ధనుః శ్రేష్ఠం పార్థం వివ్యాధ సాయకైః॥ 8-58-28 (57921) 
ఏతస్మిన్నంతరే శూరః సహదేవో జనాధిప।
అపోవాహ రథేనాజౌ పార్షతం శత్రుతాపనం॥ 8-58-29 (57922) 
అర్జునోఽపి మహారాజ ద్రౌణిం వివ్యాధ పత్రిభిః।
తం ద్రోణపుత్రః సంరబ్ధో బాహ్వోరురసి చార్పయత్॥ 8-58-30 (57923) 
క్రోధితస్తు రణే పార్థో నారాచం కాలసన్నిభం।
ద్రోణపుత్రాయ చిక్షేప యమదండమివాపరం॥ 8-58-31 (57924) 
స బ్రాహ్మణస్యాంసదేశే నిపపాత మహాద్యుతేః।
స విహ్వలో మహారాజ శరవేగేన సంయుగే। 
నిషసాద రథోపస్థే వైక్లవ్యం పరమం యయౌ॥  8-58-32 (57925) 
తం తు మత్వా హతం వీరం సారథిః శత్రుకర్శనం।
అపోవాహ రణేనాజౌ త్వరమాణో రణాజిరాత్॥ 8-58-33 (57926) 
అథోద్ధృష్టం మహారాజ పాంచాలైర్జితకాశిభిః।
మోక్షితం పార్షతం దృష్ట్వా ద్రోణపుత్రం చ పీడితం॥ 8-58-34 (57927) 
వాదిత్రాణి చ దివ్యాని ప్రావాద్యంత సహస్రశః।
సింహనాదశ్చ సంజజ్ఞే దృష్ట్వా యుద్ధం తదద్భుతం॥ 8-58-35 (57928) 
తతః కర్ణో మహారాజ వ్యాక్షిపద్విజయం ధనుః।
దృష్ట్వార్జునం రణే క్రుద్ధః ప్రేక్షతే చ ముహుర్ముహుః। 
ద్వైరథం చాపి పార్థేన గంతుకామో మహాద్యుతిః॥  8-58-36 (57929) 
ఏవం కృత్వాఽబ్రవీత్పార్థో వాసుదేవం ధనంజయః।
యాహి సంశప్తకాన్కృష్ణ కార్యమేతత్పరం మమ॥ 8-58-37 (57930) 
తతః ప్రయాతో గోవిందః శ్రుత్వా పాండవభాషితం।
రథేనాతిపతాకేన మనోమారుతరంహసా॥ 8-58-38 (57931) 
ఏవమేష క్షయో వృత్తః పృథివ్యాం పృథివీపతే।
తావకానాం పరేషాం చ రాజందుర్మంత్రితే తవ॥ ॥ 8-58-39 (57932) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే అష్టపంచాశోఽధ్యాయః॥ 58 ॥






కర్ణపర్వ - అధ్యాయ 059

॥ శ్రీః ॥

8.59. అధ్యాయః 059 

Mahabharata - Karna Parva - Chapter Topics

సంకులయుద్ధం॥ 1 ॥

Mahabharata - Karna Parva - Chapter Text

8-59-0 (57933) 
సంజయ ఉవాచ। 8-59-0x (4982) 
తతః ప్రవవృతే భూయః సంగ్రామో రాజసత్తమ।
కర్ణస్య పాండవానాం చ యమరాష్ట్రవివర్ధనః॥ 8-59-1 (57934) 
ధనూంషి బాణాన్పరిఘానసిపట్టసతోమరాన్।
ముసలాని భుశుండీశ్చ శక్తిరిష్టిపరశ్వథాన్॥ 8-59-2 (57935) 
గదాః ప్రాసాఞ్శితాన్కుంతాన్భిండిపాలాన్మహాంకుశాన్।
ప్రగృహ్య క్షిప్రమాపేతుః పరస్పరజిఘాంసయా॥ 8-59-3 (57936) 
బాణజ్యాతలశబ్దేన ద్యాం దిశః ప్రదిశో వియత్।
పృథివీం నేమిఘోషేణ నాదయంతోఽభ్యయుః పరాన్॥ 8-59-4 (57937) 
తేన శబ్దేన మహతా సంహృష్టాశ్చక్రురాహవం।
వీరా వీరైర్మహాప్తోరకలహాంతం తితీర్షవః॥ 8-59-5 (57938) 
జ్యాతలత్రధనుఃశబ్దాఞ్శస్త్రాణాం చ నిపాత్యతాం।
తాడితానాం చ పతతా నినాదాంశ్చ పదాతినాం॥ 8-59-6 (57939) 
బాణశబ్దాంశ్చ వివిధాఞ్శూరాణాం చాభిగర్జతాం।
శ్రుత్వా గజా భృశం త్రేసుః పేతుర్మంలుశ్చ సైనికాః॥ 8-59-7 (57940) 
తేషాం నినదతాం చైవ శస్త్రవర్షం చ ముంచతాం।
బహూనాధిరథిర్వీరః ప్రమమాథేషుభిః పరాన్॥ 8-59-8 (57941) 
పంచ పాంచాలవీరాణాం రథాందశ చ పంచ చ।
సాశ్వసూతధ్వజాన్కర్ణః శరైర్నిన్యే యమక్షయం॥ 8-59-9 (57942) 
యోధముఖ్యా మహావీర్యాః పాండూనాం కర్ణమాహవే।
శిక్షితాస్తమభిద్రుత్య పరివవ్రుః సమంతతః॥ 8-59-10 (57943) 
తతః కర్ణో ద్విషత్సేనాం శరవర్షైర్విలోడయన్।
విజగాహాండజాకీర్ణాం పద్మినీమివ యూథపః॥ 8-59-11 (57944) 
ద్విషత్సైన్యమవస్కంద్య రాధేయో ధనురుత్తమం।
విధున్వానః శితైర్బాణైః శిరాంస్యున్మథ్య పాతయత్॥ 8-59-12 (57945) 
`హస్తినః సమహామాత్రాన్సాశ్వారోహాన్హయానపి।
రథినోఽప్యేకబాణేన భ్రమతశ్చావపాతయత్'॥ 8-59-13 (57946) 
వర్మ వా చర్మ వాఽశ్రిత్య నిపాతమపి దేహినః।
విషేహుర్నాస్య సంస్పర్శం ద్వితీయస్య పతత్త్రిణః॥ 8-59-14 (57947) 
వర్మయుక్తేషు దేహేషు ధనుషోఽస్యఞ్శితాఞ్శరాన్।
మౌర్వ్యా తలత్రే న్యహనత్కశయా వాజినో యథా॥ 8-59-15 (57948) 
పాండుసృంజయపాంచాలాఞ్శరగోచరమాగతాన్।
మమర్ద తరసా కర్ణః సింహో మృగగణానివ॥ 8-59-16 (57949) 
తతః పాంచాలపుత్రశ్చ ద్రౌపదేయాశ్చ మారిష।
యమౌ చ యుయుధానశ్చ త్వరితాః కర్ణమభ్యయుః॥ 8-59-17 (57950) 
తేషు వ్యాయచ్ఛమానేషు కురుపాంచాలపాండుషు।
ప్రియానసూన్రణే త్యక్త్వా యోధా జఘ్నుః పరస్పరం॥ 8-59-18 (57951) 
సుసన్నద్ధాః కవచినః సశిరస్త్రాణభూషణాః।
గదాభిర్ముసలైశ్చాన్యే పరిఘైశ్చ మహాబాలాః॥ 8-59-19 (57952) 
సమభ్యధావంత భృశం కాలదండైరివోద్యతైః।
నర్దంతశ్చాహ్వయంతశ్చ ప్రవల్గంతశ్చ మారిష॥ 8-59-20 (57953) 
తతో నిజఘ్నురన్యోన్యం పేతుశ్చాన్యోన్యతాడితాః।
వమంతో రుధిరం గాత్రైర్విమస్తిష్కేక్షమాయుధాః॥ 8-59-21 (57954) 
దంతపూర్ణైః సరుధిరైర్వక్రైర్దాడిమసన్నిభైః।
జీవంత ఇవ చాప్యేకే తస్థుః శస్త్రౌఘబృంహితాః॥ 8-59-22 (57955) 
పరశ్వథైశ్చాప్యపరే పట్టసైరసిభిస్తథా।
శక్తిభిర్భిండిపాలైశ్చ నఖరప్రాసతోమరైః॥ 8-59-23 (57956) 
తతక్షుశ్చిచ్ఛిదుశ్చాన్యే బిభిదుశ్చిక్షిపుస్తథా।
సంచకర్తుశ్చ జఘ్నుశ్చ రాజన్యోధా మహారణే॥ 8-59-24 (57957) 
పేతురన్యోన్యనిహతా వ్యసవో రుధిరోక్షితాః।
క్షరంతః స్వరసం రక్తం ప్రకృత్తాశ్చందనా ఇవ॥ 8-59-25 (57958) 
రథై రథా వినిహతా హస్తిభిశ్చాపి హస్తినః।
నరైర్నరా హతాః పేతురశ్వాశ్చాశ్వైః సహస్రశః॥ 8-59-26 (57959) 
ధ్వజాః శిరాంసి చ్ఛిన్నాః పేతుర్మహీతలే॥
`వధ్యతాం దారుణాః శబ్దాః పతతాం స్తనతామపి।  8-59-27 (57960) 
క్షురైర్భల్లార్ధచంద్రైశ్చ చ్ఛిన్నాః పేతుర్మహీతలే॥
నరాశ్వేభరథానాం హినరాశ్వేభరథైస్తథా'॥ 8-59-28 (57961) 
నరాంశ్చ నాగాంశ్చ రథాన్హయాన్మమృదురాహవే॥  8-59-29 (57962) 
అశ్వారోహైర్హతాః శూరాశ్ఛిన్నహస్తాశ్చ దంతినః।
సపతాకాధ్వజాః పేతుర్విశీర్ణా ఇవ పర్వతాః॥ 8-59-30 (57963) 
పత్తిభిశ్చ సమాప్లుత్య ద్విరదాః స్యందనాస్తథా।
హతాశ్చ హన్యమానాశ్చ పతితాశ్చైవ సర్వశః॥ 8-59-31 (57964) 
అశ్వారోహాః సమాసాద్య త్వరితాః పత్తిభిర్హతాః।
సాదిభిః పత్తిసంఘాశ్చ నిహతా యుధి శేరతే॥ 8-59-32 (57965) 
మృదితానీవ పద్మాని ప్రంలానా ఇవ చ స్రజః।
హతానాం వదనాన్యాసన్గాత్రాణి చ మహాహవే॥ 8-59-33 (57966) 
రూపాణ్యత్యర్థకాంతాని ద్విరదాశ్వనృణాం నృప।
సమున్నానీవ వస్త్రాణి యయుర్దుర్దుర్శతాం పరాం॥ ॥ 8-59-34 (57967) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే ఏకోనషష్టితమోఽధ్యాయః॥ 59 ॥

Mahabharata - Karna Parva - Chapter Footnotes

8-59-4 ద్యాంస్వర్గం। వియదంతరిక్షం॥ 8-59-11 అండజైర్జలపక్షిభిః సారసాదిభిరాకీర్ణాం వ్యాప్తాం॥ 8-59-15 మౌర్వ్యా మౌర్వీచ్యుతైః శరైర్బాణైస్తలత్రే జ్యాఘాతవారణస్థానే న్యహనత్॥ 8-59-18 వ్యాయచ్ఛమానేషు యతమానేషు॥ 8-59-19 పరిఘైర్హతా ఇతి శేషః। సమభ్యధావంతేత్యుత్తరేణాన్వయః॥ 8-59-21 మస్తిష్కం శిరోభాగస్థమాంసపిండః॥ 8-59-23 పరశ్వథైస్తతక్షుః। పట్టశైరసిభిశ్చ చిచ్ఛిదుః। శక్తిభింర్బిభిదుః। భిందిపాలైశ్చిక్షిపుః। నఖరైః సంచకర్తుః। ప్రాసతోమరైర్జఘ్నుః॥ 8-59-25 చందనా రక్తచందనాః॥ 8-59-33 పద్మానీవ బదనాని। స్రజఇవ గాత్రాణి॥ 8-59-34 సమున్నాని క్షారక్లిన్నాని మలినాని॥ 8-59-59 ఏకోనషష్టితమోఽధ్యాయః॥





కర్ణపర్వ - అధ్యాయ 060

॥ శ్రీః ॥

8.60. అధ్యాయః 060 

Mahabharata - Karna Parva - Chapter Topics

గజయుద్ధం॥ 1 ॥ సంకులయుద్ధం॥ 2 ॥

Mahabharata - Karna Parva - Chapter Text

8-60-0 (57968) 
సంజయ ఉవాచ। 8-60-0x (4983) 
హస్తిభిస్తు మహామాత్రాస్తవ పుత్రేణ చోదితాః।
ధృష్టద్యుంనం ఘ్నతేత్యాశు క్రుద్ధాః పార్షతమభ్యయుః॥ 8-60-1 (57969) 
ప్రాచ్యాశ్చ దాక్షిణాత్యాశ్చ ప్రవరా గజయోధినః।
అంగా వంగాశ్చ పుండ్రాశ్చ మాగధాస్తాంరలిప్తకాః॥ 8-60-2 (57970) 
మేకలాః కోశలా మద్రా దశార్ణా నిషధాస్తథా।
గజయుద్ధేషు కుశలాః కలింగైః సహ భారత॥ 8-60-3 (57971) 
శరతోమరనారాచైర్వృష్టిమంత ఇవాంబుదాః।
సిషిచుస్తే తతః సర్వే పాంచాలబలమాహవే॥ 8-60-4 (57972) 
తానభిద్రవతో నాగాన్మదవేగసముద్ధతాన్।
విపాఠక్షురనారాచైర్ధృష్టద్యుంనో హ్యవీవృషత్॥ 8-60-5 (57973) 
ఏకైకం దశభిః ష·డ్భిరష్టాభిరపి పార్షతః।
ద్విరదానభివివ్యాధ క్షిప్రం గిరినిభాఞ్శరైః॥ 8-60-6 (57974) 
ప్రచ్ఛాద్యమానం ద్విరదైర్మేఘైరివ దివాకరం।
పర్యయుః పాండుపాంచాలా నదంతో హ్యాత్తకార్ముకాః॥ 8-60-7 (57975) 
తాన్నాగానభివర్షంతో జ్యాతలత్రవినాదినః।
వీరనృత్యం ప్రనృత్యంతః శూరతాలప్రచోదితైః। 
నకులః సహదేవశ్చ ద్రౌపదేయాః ప్రభద్రకాః॥  8-60-8 (57976) 
సాత్యకిశ్చ శిఖండీ చ చేకితానశ్చ వీర్యవాన్।
సమంతాత్సిషిచుర్వీరా మేఘాస్తోయైరివాచలాన్॥ 8-60-9 (57977) 
తే ంలేచ్ఛైః ప్రేషితా నాగా నరానశ్వాన్రథానపి।
హస్తైరాక్షిప్య మమృదుః పద్భిశ్చాప్యతిమన్యవః॥ 8-60-10 (57978) 
బిభిదుశ్చ విషాణాగ్రైః సమాక్షిప్య చ చిక్షిపుః।
విషాణలగ్నాశ్చాప్యన్యే పరిపేతుర్విభీషణాః॥ 8-60-11 (57979) 
ప్రముఖే వర్తమానం తు ద్విపమంగస్య సాత్యకిః।
నారాచేనోగ్రవేగేన భిత్త్వా మర్మాణ్యతాడయత్॥ 8-60-12 (57980) 
తస్యావర్జితకాయస్య ద్విరదాదుత్పతిష్యతః।
నారాచేనాహనద్వక్షః సాత్యకిః సోఽపతద్భువి॥ 8-60-13 (57981) 
పుండ్రస్యాపతతో నాగం చలంతమివ పర్వతం।
సహదేవః ప్రసన్నాగ్రైర్నారాచైరహనత్త్రిభిః॥ 8-60-14 (57982) 
విపతాకం వియంతారం వివర్మధ్వజజీవితం।
తం కృత్వా ద్విరదం భూయః సహదేవోఽంగమభ్యయాత్॥ 8-60-15 (57983) 
సహదేవం తు నకులో వారయిత్వాంగమార్దయత్।
నారాచైర్యమదండాభైస్త్రిభిర్నాగం శతేన తం॥ 8-60-16 (57984) 
దివాకరకప్రఖ్యానంగశ్చిక్షేప తోమరాన్।
నకులాయ శతాన్యష్టౌ త్రిధైకైకం తు సోఽచ్ఛినత్॥ 8-60-17 (57985) 
తథాఽర్ధచంద్రేణ శిరస్తస్య చిచ్ఛేద పాండవః।
స పపాత హతో ంలేచ్ఛస్తేనైవ సహ దంతినా॥ 8-60-18 (57986) 
అథాంగపుత్రే నిహతే హస్తిశిక్షావిశారదే।
అంగాః క్రుద్ధా మహామాత్రా నాగైర్నకులమభ్యయుః॥ 8-60-19 (57987) 
చలత్పతాకైః సుముఖైర్హేమకక్ష్యాతనుచ్ఛదైః।
మిమర్దిషంతస్త్వరితాః ప్రదీప్తైరివ పర్వతైః॥ 8-60-20 (57988) 
మేకలోత్కలకాలింగా నిషధాస్తాంరలిప్తకాః।
శరతోమరవర్షాణి విముంచంతో జిఘాంసవః॥ 8-60-21 (57989) 
తైశ్ఛాద్యమానం నకులం నిశాకరమివాంబుదైః।
పరిపేతుః సుసంరబ్ధాః పాండుపాంచాలసాత్యకాః॥ 8-60-22 (57990) 
తతస్తదభవద్యుద్ధం రథినాం హస్తిభిః సహ।
సృజతాం శరవర్షాణి తోమరాంశ్చ సహస్రశః॥ 8-60-23 (57991) 
నాగానాం ప్రాస్ఫుటన్కుంభా మర్మాణి చ నఖాని చ।
దంతాశ్చైవాతివిద్ధానాం నారాచైర్హేమభూషణైః॥ 8-60-24 (57992) 
తేషామష్టౌ మహానాగాంశ్చతుఃషష్ట్యా సుతేజనైః।
నారాచైః సహదేవస్తాన్పాతయామాస సాదిభిః॥ 8-60-25 (57993) 
అంజోగతిభిరాయంయ ప్రయత్నాద్ధనురుత్తమం।
నారాచైరహనన్నాగాన్నకులః కులనందనః॥ 8-60-26 (57994) 
తతః పాంచాలశైనేయౌ ద్రౌపదేయాః ప్రభద్రకాః।
శిఖండీ చ మహానాగాన్సిషిచుః శరవృష్టిభిః॥ 8-60-27 (57995) 
తే పాండుయోధాంబుధరైః శత్రుద్విరదపర్వతాః।
బాణవర్షైర్హతాః పేతుర్వజ్రవర్షైరివాచలాః॥ 8-60-28 (57996) 
ఏవం హత్వా తవ గజాంస్తే పాండురథకుంజరాః।
ద్రుతం సేనాం చ వర్షంతో భిన్నకూలామివాపగాం॥ 8-60-29 (57997) 
తాం తే సేనాం సమాలోడ్య పాండుపుత్రస్య సైనికాః।
విక్షోభయిత్వా చ పునః కర్ణం సమభిదుద్రువుః॥ ॥ 8-60-30 (57998) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే షష్టితమోఽధ్యాయః॥ 60 ॥

Mahabharata - Karna Parva - Chapter Footnotes

8-60-7 ప్రచ్ఛాద్యమానం ధృష్టద్యుంనం॥ 8-60-13 ఆవర్జితః ప్రహారవశ్చనేన రక్షితః కాయో యేన తస్య॥ 8-60-60 షష్టితమోఽధ్యాయః॥





కర్ణపర్వ - అధ్యాయ 061

॥ శ్రీః ॥

8.61. అధ్యాయః 061 

Mahabharata - Karna Parva - Chapter Topics

కృష్ణేనార్జునంప్రతి కురూణాం యుధిష్ఠిరగ్రహణోద్యమకథనం॥ 1 ॥

Mahabharata - Karna Parva - Chapter Text

8-61-0 (57999) 
సంజయ ఉవాచ। 8-61-0x (4984) 
తేషాం ప్రవృత్తే సంగ్రామే విపులే శోణితోదకే।
రరాజ లోహితేనోర్వీ సంసిక్తా బహుధా భృశం॥ 8-61-1 (58000) 
తతో రజసి సంశాంతే ప్రకాశః సర్వతోఽభవత్।
ఏతస్మిన్నంతరే పార్థం కృష్ణో వచనమబ్రవీత్। 
దర్శయన్నివ కౌంతేయం ధర్మరాజం యుధిష్ఠిరం॥  8-61-2 (58001) 
ఏష పాండవ తే భ్రాతా ధార్తరాష్ట్రైర్మహాబలైః।
జిఘాంసుభిర్మహేష్వాసైః శీఘ్రం పార్థోఽనుసార్యతే॥ 8-61-3 (58002) 
తమన్వగేవ పాంచాలాశ్చేదిమాత్స్యాశ్చ భారత।
అనుయాంతి మహాత్మానం పరీప్సంతో మహాజవాః॥ 8-61-4 (58003) 
ఏష దుర్యోధనః పార్థ గజానీకేన దంశితః।
రాజా సర్వస్య లోకస్య రాజానమనుధావతి॥ 8-61-5 (58004) 
జిఘాంసుః పురుషవ్యాఘ్రం భ్రాతృభిః సహితో బలీ।
ఆశీవిషసమస్పర్శైః సర్వాయుధవిశారదైః॥ 8-61-6 (58005) 
నదద్భిః సింహనాదాంశ్చ ధమద్భిశ్చాపి వారిజాన్।
బలవద్భిర్మహేష్వాసైర్విధూన్వానైర్ధనూంషి చ॥ 8-61-7 (58006) 
ఏతే జిఘృక్షవో యాంతి ద్విపాశ్వరథపత్తయః।
యుధిష్ఠిరం ధార్తరాష్ట్రో రత్నోత్తమమివార్థినః॥ 8-61-8 (58007) 
పశ్య సాత్వతభీమాభ్యాం నిరుద్ధా విష్ఠితాః పునః।
జిహీర్షవోఽమృతం దైత్యాః శక్రాగ్నిభ్యామివాహవే॥ 8-61-9 (58008) 
ఏతే బహుత్వాత్త్వరితాః పునర్గచ్ఛంతి పాండవం।
సముద్రమివ వార్యోఘాః ప్రావృట్కాలే మహారథాః॥ 8-61-10 (58009) 
మృత్యోర్ముఖగతం మన్యే కుంతీపుత్రం యుధిష్ఠిరం।
హుతమగ్నౌ చ కౌంతేయం దుర్యోధనవశం గతం॥ 8-61-11 (58010) 
యథాయుక్తమనీకం హి ధార్తరాష్ట్రస్య పాండవ।
నాస్య శక్రోఽపి ముచ్యేత సంప్రాప్తో బాణగోచరం॥ 8-61-12 (58011) 
దుర్యోధనస్య వీరస్య శరౌఘాఞ్శీఘ్రమస్యతః।
సంక్రుద్ధస్యాంతకస్యేవ కో వేగం సంసహేద్రణే॥ 8-61-13 (58012) 
రసతస్తస్య వీరస్య ద్రౌణేః శారద్వతస్య చ।
కర్ణస్య చేషువేగో వై పర్వతానపి శాతయేత్॥ 8-61-14 (58013) 
కర్ణేన చ కృతో రాజా విముఖోఽద్య తు దృశ్యతే॥  8-61-15 (58014) 
బలవాఁల్లుఘుహస్తశ్చ కృతీ యుద్ధవిశారదః।
రాధేయః పాండవశ్రేష్ఠం శక్తః పీడయితుం రణే। 
సహితో ధృతరాష్ట్రస్య పుత్రైః శూరైర్మహాబలైః॥  8-61-16 (58015) 
తస్యైభిర్యుధ్యమానస్య సంగ్రామే శంసితాత్మనః।
అన్యైరపి చ పార్థస్య కృతం కర్మ మహారథైః॥ 8-61-17 (58016) 
ఉపవాసకృశో రాజా భృశం భరతసత్తమః।
బ్రాహ్మో బలే స్థితో హ్యేష న క్షాత్రే హి బలే విభుః॥ 8-61-18 (58017) 
కర్ణేన చాభియుక్తోఽయం భూపతిః శత్రుతాపనః।
సంశయం సమనుప్రాప్తః పాండవో వై యుధిష్ఠిరః॥ 8-61-19 (58018) 
న జీవతి మహారాజో మన్యే పార్థ యుధిష్ఠిరః।
యద్భీమసేనః సహతే సింహనాదమమర్షణః॥ 8-61-20 (58019) 
నర్దతాం ధార్తరాష్ట్రాణాం పునఃపునరరిందమః।
ధమతాం చ మహాశంఖాన్సంగ్రామే జితకాశినాం॥ 8-61-21 (58020) 
యుధిష్ఠిరం పాండవేయం హతేతి భరతర్షభ।
సంచోదయత్యసౌ కర్ణో ధార్తరాష్ట్రాన్మహాబలాన్॥ 8-61-22 (58021) 
స్థూణాకర్ణాస్త్రజాలేన పార్థ పాశుపతేన చ।
ప్రచ్ఛాదయంతి రాజానమనుయాంతి మహారథాః॥ ॥ 8-61-23 (58022) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే ఏకషష్టితమోఽధ్యాయః॥ 61 ॥

Mahabharata - Karna Parva - Chapter Footnotes

8-61-9 జిహీర్షవో యుధిష్ఠిరం హర్తుమిచ్ఛంతః॥ 8-61-17 తస్య యుధిష్ఠిరస్య కర్మ కర్తవ్యం పరాజయాఖ్యం। ఏభిర్దుర్యోధనాదిభిః కృతం నిష్పాదితం॥ 8-61-18 తత్ర హేతుః। బ్రాహ్మే బలం క్షమాయాం క్షాత్రే బలే నిష్ఠురత్వే॥ 8-61-22 హత నాశయతేతి కర్ణశ్చోదయతీతి సంబంధః॥ 8-61-23 స్థూణాకర్ణో గంధర్వః॥ 8-61-61 ఏకషష్టితమోఽధ్యాయః॥





కర్ణపర్వ - అధ్యాయ 062

॥ శ్రీః ॥

8.62. అధ్యాయః 062 

Mahabharata - Karna Parva - Chapter Topics

కృష్ణేనార్జునంప్రతి యుధిష్ఠిరస్య కర్ణేన పరాభవకథనపూర్వకం కర్ణయుద్ధప్రదర్శనం॥ 1 ॥ తథా భీమసేనయుద్ధప్రదర్శనం॥ 2 ॥

Mahabharata - Karna Parva - Chapter Text

8-62-0 (58023) 
శ్రీభగవానువాచ। 8-62-0x (4985) 
ఆతురో మే మతో రాజా అవిపహ్యశ్చ భారత।
యథైనమనువర్తంతే పంచాలాః సహ పాండవైః॥ 8-62-1 (58024) 
త్వరమాణాస్త్వరాకాలే సర్వశస్త్రభృతాం వరాః।
మజ్జంతమివ పాతాలే బలినో హ్యుజ్జిహీర్షవః॥ 8-62-2 (58025) 
న కేతుర్దృశ్యతే రాజ్ఞః కర్ణస్య పిహితః శరైః।
పశ్యతోర్యమయోః పార్థ సాత్యకేశ్చ శిఖండినః॥ 8-62-3 (58026) 
ధృష్టద్యుంనస్య భీమస్య శతానీకస్య వా విభో।
పాంచాలానాం చ సర్వేషాం చేదీనాం చైవ భారత॥ 8-62-4 (58027) 
ఏష కర్ణో రణే పార్థ పాండవానామనీకినీం।
శరైర్విధ్వంసయామాస నలినీమివ కుంజరః॥ 8-62-5 (58028) 
ఏతే ద్రవంతి రథినస్త్వదీయాః పాండునందన।
పశ్య పశ్య యథా పార్థ గచ్ఛంత్యేతే మహారథాః॥ 8-62-6 (58029) 
ఏతే భారత మాతంగాః కర్ణేనాభిహతాః శరైః।
ఆర్తనాదాన్వికుర్వాణా విద్రవంతి దిశో దశ॥ 8-62-7 (58030) 
రథానాం ద్రవతే వృందమేతచ్చైవ సమంతతః।
ద్రావ్యమాణం రణే పార్థ కర్ణేనామితతేజసా॥ 8-62-8 (58031) 
హస్తికక్ష్యాం రణే పశ్య చరంతీం తత్రతత్ర హ।
రథస్థం సూతపుత్రస్య కేతుం కేతుమతాం వర॥ 8-62-9 (58032) 
అసౌ ధావతి రాధేయో భీమసేనరథం ప్రతి।
కిరఞ్శరశతాన్యేవ వినిఘ్నంస్తవ వాహినీం॥ 8-62-10 (58033) 
ఏతే నశ్యంతి పాంచాలా ద్రావ్యమాణా మహాత్మనా।
శక్రేణేవ యథా దైత్యా ద్రావ్యమాణా మహాత్మనా॥ 8-62-11 (58034) 
ఏష కర్ణో రణే జిత్వా పాంచాలాన్పాండుసృంజయాన్।
దిశో విప్రేక్షతే సర్వాస్త్వదర్థమితి మే మతిః॥ 8-62-12 (58035) 
ఏష కర్ణో ధనుఃశ్రేష్ఠం విధూన్వన్బహుశోభతే।
శత్రుం జిత్వా యథా శక్రో దేవసంఖైః సమావృతః॥ 8-62-13 (58036) 
ఏతే నర్దంతి కౌరవ్యా దృష్ట్వా కర్ణస్య విక్రమం।
త్రాసయంతో రణే పాండూన్సృంజయాంశ్చ సమంతతః॥ 8-62-14 (58037) 
ఏష సర్వాత్మనా పాండూంస్త్రాసయిత్వా మహారణే।
అభిభాషతి రాధేయః సర్వసైన్యాని మానద॥ 8-62-15 (58038) 
అభిద్రవత భద్రం వో ద్రుతం ద్రవత కౌరవాః।
యథా న జీవవాన్కశ్చిన్ముచ్యేత యుధి సృంజయః॥ 8-62-16 (58039) 
తథా కురుత సంయత్తా వయం యాస్యామ పృష్ఠతః।
ఏవముక్త్వా గతో హ్యేష పృష్ఠతో వికిరంఛరాన్॥ 8-62-17 (58040) 
పశ్య కర్ణం రణే పార్థ శ్వేతచ్ఛత్రవిరాజితం।
ఉదయం పర్వతం యద్వచ్ఛశాంకేనాభిశోభితం॥ 8-62-18 (58041) 
పూర్ణచంద్రనికాశేన మూర్ధ్ని చ్ఛత్రేణ భారత।
ధ్రియమాణేన సమరే శ్రీమచ్ఛతశలాకినా॥ 8-62-19 (58042) 
ఏష త్వాం ప్రేక్షతే కర్ణః సకటాక్షం ధనంజయ।
ఉత్తమం యత్నమాస్థాయ ధ్రువమేష్యతి సంయుగే॥ 8-62-20 (58043) 
పశ్య హ్యేనం మహాబాహో విధున్వానం మహద్ధనుః।
శరాంశ్చాశీవిషాకారాన్విసృజంతం మహారణే॥ 8-62-21 (58044) 
అసౌ నివృత్తో రాధేయో దృష్ట్వా తే వానరధ్వజం।
ప్రార్థయన్సమరం పార్థ త్వయా సహ పరంతప। 
వధాయ హ్యాత్మనోఽభ్యేతి పావకం శలభో యథా॥  8-62-22 (58045) 
కర్ణమేకాకినం దృష్ట్వా ధార్తరాష్ట్రో రణాజిరే।
త్వాం చ పార్థాభిసంరబ్ధం కర్ణం ప్రతి మహారథం॥ 8-62-23 (58046) 
కృతాగసం చ రాధేయం ధర్మాత్మని యుధిష్ఠిరే।
అత్మానం చ కృతార్థం చ సమీక్ష్య భరతర్షభ॥ 8-62-24 (58047) 
అసౌ దుర్యోధనః క్రుద్ధో రథానీకేన భారత।
రిరక్షిషుః సుసంవృత్తో ధార్తరాష్ట్రో నివర్తతే॥ 8-62-25 (58048) 
సర్వైః సహైభిర్దుష్టాత్మా బధ్యతాం చ ప్రయత్నతః।
త్వయా యశశ్చ రాజ్యం చ సుఖం చోత్తమమిచ్ఛతా॥ 8-62-26 (58049) 
అదీనయోర్విశ్రుతయోర్యువయోర్యోత్స్యమానయోః।
దేవాసురే పార్థ మృధే దేవదానవయోరివ। 
పశ్యంతు కౌరవాః సర్వే తవ పార్థ పరాక్రమం॥  8-62-27 (58050) 
త్వాం చ దృష్ట్వాతిసంరబ్ధం కర్ణం చ భరతర్షం।
అసౌ దుర్యోధనః క్రుద్ధో నోత్తరం ప్రతిపద్యతే॥ 8-62-28 (58051) 
ఆత్మానం చ కృతాత్మానం సమీక్ష్య భరతర్షభ।
కృతాగసం చ రాధేయం ధర్మాత్మని యుధిష్ఠిరే॥ 8-62-29 (58052) 
ప్రతిపద్యస్వ కౌంతేయ ప్రాప్తకాలమనంతరం।
ఆర్యాం యుద్ధే మతిం కృత్వా ప్రత్యేహి రథయూథపం॥ 8-62-30 (58053) 
పంచ హ్యేతాని ముఖ్యాని రథానాం రథసత్తమ।
శతాన్యxxxxxxజలినాం తిన్మతేజసాం॥ 8-62-31 (58054) 
పంచ నాఘxxxxx ద్విగుణా వాజినస్తథా।
అభిసంహత్య కౌంతేయ పదాతాః ప్రయుతాని చ॥ 8-62-32 (58055) 
xxxxxxxx వీర బలం తామభివర్తతే।
ద్రోమపుత్రం పురస్కృత్య తచ్ఛీఘ్రం సన్నిషూదయ॥ 8-62-33 (58056) 
నికృత్త్యైతద్రథానీకం బలినం లోకవిశ్రుతం।
సూతపుత్రే మహేష్వాసే దర్శయాత్మానమాత్మనా॥ 8-62-34 (58057) 
xxxxxxxxxxxxxxxభరతర్షభ।
xxxxxxxxxxxxx పాంచాలానభిఘావతి।  8-62-35 (58058) 
xxxxxx హి పశ్యామి ధృష్టద్యుంనరర్థ ప్రతి।
xxxxxx పాంచాలానితి మన్యే పరంతప॥ 8-62-36 (58059) 
ఆచచక్షే ప్రియం పార్థ తవేదం భరతర్షభ।
రాజాసౌ కుశలీ శ్రీమాంధర్మపుత్రో యుధిష్ఠిరః॥ 8-62-37 (58060) 
అసౌ భీమో మహాబాహుః సన్నివృత్తశ్చమూయుఖే।
వృతః సృంజయ సైన్యేన శైనేయేన చ భప్తత॥ 8-62-38 (58061) 
వధ్యంత ఏతే సమరే కౌరవా నిశితైః శరైః।
భీమసేనేన కౌంతేయ పాంచాలైశ్చ మహాత్మభిః॥ 8-62-39 (58062) 
సేనా హి ధార్తరాష్ట్రస్య విముఖా వ్యద్రవద్రణాత్।
వేగేన భీమసేనస్య విహతా వివిధైః శరైః॥ 8-62-40 (58063) 
విపన్నసస్యేవ మహీ రుధిరేణ సముక్షితా।
భారతీ భరతశ్రేష్ఠ సేనా కృపణదర్శనా॥ 8-62-41 (58064) 
నివృత్తం పశ్య కౌంతేయ భీమసేనం యుధాంపతిం।
ఆశీవిషమివ క్రుద్ధం తస్మాద్ద్రవతి భారతి॥ 8-62-42 (58065) 
పీతరక్తాసితసితాస్తారాచంద్రార్కమండితాః।
పతాకా విప్రకీర్యంతే ఛత్రాణ్యేతాని చార్జున॥ 8-62-43 (58066) 
సౌవర్ణా రాజతాశ్చైవ తైజసాశ్చ పృథగ్విధాః।
కేతవోఽభినిపాత్యంతే హస్త్యశ్వం చ ప్రకీర్యతే॥ 8-62-44 (58067) 
రథేభ్యః ప్రపతంత్యేతే రథినో విగతాసవః।
నానావర్ణైర్హతా బాణైః పాంచాలైరపలాయిభిః॥ 8-62-45 (58068) 
నిర్మనుష్యాన్గజానశ్వాన్రథాంశ్చైవ ధనంజయ।
సమాద్రవంతి పాంచాలా ధార్తరాష్ట్రాంస్తరస్వినః॥ 8-62-46 (58069) 
విమృద్రంతి నరవ్యాఘ్రా భీమసేనబలాశ్రయాత్।
బలం పరేషాం దుర్ధర్షం త్యక్త్వా ప్రాణానరిందం॥ 8-62-47 (58070) 
ఏతే నర్దింతి పాంచాలా ధ్మాపయంతి చ వారిజాన్।
అభిద్రవంతి చ రణే మృద్రంతః సాయకైః పరాన్॥ 8-62-48 (58071) 
పశ్య స్వర్గస్య మాహాత్ంయం పాంచాలా హి పరాక్రమాత్।
ధార్తరాష్ట్రాన్వినిఘ్నంతో విశంత్యేతే రథోత్తమాన్॥ 8-62-49 (58072) 
[శస్త్రమాచ్ఛిద్య శత్రూణాం సాయుధానాం నిరాయుధాః।
తేనైవైతానమోఘాస్త్రా నిఘ్నంతి చ నదంతి చ॥ 8-62-50 (58073) 
శిరాంస్యేతాని పాత్యంతే శత్రూణాం బాహవోఽపి చ।
రథనాగహయా వీరా యశస్యాః సర్వ ఏవ చ]॥ 8-62-51 (58074) 
సర్వతశ్చాభిపన్నైషా ధార్తరాష్ట్రీ మహాచమూః।
త్యక్త్వా ప్రాణాన్మహేష్వాసైః పాంచాలైః పరిపాత్యతే॥ 8-62-52 (58075) 
సుహృదశ్చ పరాక్రాంతాః కృపకర్ణాదయో విభో।
నివారణే మహేష్వాసాః పాంచాలానాం పరంతప॥ 8-62-53 (58076) 
అనివృత్తాంశ్చ భీతాంస్తాంధార్తరాష్ట్రాన్పరంతప।
ధృష్టద్యుంనముఖా వీరా ఘ్నంతి శత్రూన్సహస్రశః॥ 8-62-54 (58077) 
రథాశ్చ వివిధాః సర్వే నివృత్తే భరతర్షభే।
వివర్ణముఖభూయిష్ఠా ధార్తరాష్ట్రీ మహాచమూః॥ 8-62-55 (58078) 
పశ్య భీమేన నారాచైర్భిన్నా నాగాః పతంత్యమీ।
వజ్రివజ్రహతానీవ శిఖరాణి ధరాభృతాం॥ 8-62-56 (58079) 
భీమసేనస్య నిర్విద్ధా బాణైః సన్నతపర్వభిః।
స్వాన్యనీకాని మృద్గంతో ద్రవంత్యేతే మహాగజాః॥ 8-62-57 (58080) 
`ఏతే ద్రవంతి కురవో భీమసేనభయార్దితాః।
త్యక్త్వా రథాన్గజాంశ్చైవ హయాంశ్చైవ సహస్రశః॥ 8-62-58 (58081) 
హస్త్యశ్వరథపత్తీనాం ద్రవతాం నిఃస్వనం శృణు।
భీమసేనస్య నినదం ద్రావయానస్య కౌరవాన్॥ 8-62-59 (58082) 
అభిజానామి భీమస్య సింహనాదం పునఃపునః'।
నదతః పాండవేయస్య సంగ్రామే జితకాశినః॥ 8-62-60 (58083) 
ఏష నైషాదిరభ్యేతి ద్విపముఖ్యేన పాండవం।
విసృజంస్తోమరాన్క్రుద్ధో దండపాణిరివాంతకః॥ 8-62-61 (58084) 
తస్య చైవ భుజౌ ఛిన్నౌ భీమసేనేన గర్జతః।
నాగశ్చ క్రకరప్రఖ్యైర్నారాచైర్దశభిర్హతః॥ 8-62-62 (58085) 
హంతైతే పునరాయాంతి నాగా హ్యన్యే ప్రహారిణః।
నీలాంజనచయప్రఖ్యా మహామాత్రైరధిష్ఠితాః॥ 8-62-63 (58086) 
శక్తితోమరసంఘతైర్వినిఘ్నంతో వృకోదరం।
సప్తసప్త చ నాగస్థా వైజయంత్యశ్చ సధ్వజాః। 
నవత్యా నిశితైర్బాణైశ్ఛిన్నాః పార్థాగ్రజేన తే॥  8-62-64 (58087) 
దశభిర్దశభిశ్చైకో నారాచైర్నిహతో గజః॥  8-62-65 (58088) 
న చాసౌ ధార్తరాష్ట్రాణాం శ్రూయతే నినదస్తథా।
పురందరసమే క్రుద్ధే నివృత్తే భరతర్షభే॥ 8-62-66 (58089) 
అక్షౌహిణ్యస్తథా తిస్రో ధార్తరాష్ట్రస్య సంగతాః।
క్రుద్ధేన భీమసేనేన నరసింహేన వారితాః॥ 8-62-67 (58090) 
న శక్నువంతి వై పార్థం పార్థివాః సముదీక్షితుం।
మధ్యందినగతం సూర్యం యథా దుర్బలచక్షుషః॥ 8-62-68 (58091) 
ఏతే భీమస్య సంత్రస్తాః సింహస్యేవేతరే మృగాః।
శరైః సంత్రాసితాః సహ్ఖ్యే న లభంతే సుఖం క్వచిత్॥ 8-62-69 (58092) 
రాధేయో బహుభిః సార్ధమసౌ గచ్ఛతి వేగితః।
వర్ధయిత్వా తు భీరుం తం పార్శ్వతో హ్యానయద్ధనుః। 
తం పాలయన్మహారాజం ధార్తరాష్ట్రం బలాన్వితః॥  8-62-70 (58093) 
సంజయ ఉవాచ। 8-62-71x (4986) 
ఏతచ్ఛ్రుత్వా మహాబాహుర్వాసుదేవాద్ధనంజయః।
భీమసేనేన తత్కర్మ కృతం దృష్ట్వా సుదుష్కరం। 
అర్జునో వ్యధమచ్ఛిష్టాన్సంశప్తకగణాన్బహూన్॥  8-62-71 (58094) 
తే వధ్యమానాః పార్థేన సంశప్తకగణాః ప్రభో।
శక్రస్యాతిథితాం గత్వా విశోకా హ్యభవంస్తదా॥ 8-62-72 (58095) 
నారాయణాంస్తు గోపాలాన్వ్యధమత్పాండునందనః।
ఉత్తమం వేxxxxxప్తాస్థాయ చండవాయుర్ధనానివ॥ 8-62-73 (58096) 
అన్వకీర్యంత భీతాస్తే తత్రతత్రైవ భారత।
లులితాంశ్చ తతః శూరానహనత్పురుషోత్తమః॥ 8-62-74 (58097) 
పునశ్చ పురుషవ్యాఘ్రః శరైః సన్నతపర్వభిః।
జఘాన ధార్తరాష్ట్రస్య చతుర్విధబలాం చమూం॥ ॥ 8-62-75 (58098) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే ద్విషష్టితమోఽధ్యాయః॥ 62 ॥

Mahabharata - Karna Parva - Chapter Footnotes

8-62-9 హస్తికక్ష్యాం కేతుమితి సంబంధః॥ 8-62-19 ఛత్రేణోపలక్షితః॥ 8-62-34 ద్రోణపుత్రే మహేష్వాసే ఇతి క.ట.పాఠః॥ 8-62-62 ద్విషష్టితమోఽధ్యాయః॥





కర్ణపర్వ - అధ్యాయ 063

॥ శ్రీః ॥

8.63. అధ్యాయః 063 

Mahabharata - Karna Parva - Chapter Topics

రణాయ రాజ్ఞాం ద్వంద్వీభావః॥ 1 ॥ కర్ణేన శిఖండిపరాజయః॥ 2 ॥ ధృష్టద్యుంనదుఃశాసనయోర్యుద్ధం॥ 3 ॥

Mahabharata - Karna Parva - Chapter Text

8-63-0 (58099) 
ధృతరాష్ట్ర ఉవాచ। 8-63-0x (4987) 
నివృత్తే భీమసేనే చ పాండవే చ యుధిష్ఠిరే।
వధ్యమానే బలే చాపి మామకే పాండుసృంజయైః॥ 8-63-1 (58100) 
ద్రవమాణే బలౌఘే చ నిరాక్రందే ముహుర్ముహుః।
`అవశేషం న పశ్యామి మమ సైన్యేషు సంజయ॥ 8-63-2 (58101) 
అహో బత దశాం ప్రాప్తో న హి శక్ష్యామి జీవితుం।
జయకాంక్షీ కథం సూత పుత్రాణామనివర్తినాం॥ 8-63-3 (58102) 
కథం జీవామి నిహతాఞ్శ్రుత్వా చ మమ సైనికాన్।
బహునాఽద్య కిముక్తేన దైవం తేషాం పరాయణం'॥ 8-63-4 (58103) 
మామకాః కిమకుర్వంత తన్మమాచక్ష్వ సంజయ॥  8-63-5 (58104) 
సంజయ ఉవాచ। 8-63-6x (4988) 
దృష్ట్వా భీమం మహాబాహుం తవ పుత్రః ప్రతాపవాన్।
క్రోధరక్తేక్షణో రాజన్భీమసేనమభిద్రవత్॥ 8-63-6 (58105) 
`తిష్ఠతిష్ఠ పృథాపుత్ర పశ్య మేఽద్య పరాక్రమం।
అద్య త్వాం ప్రేషాయష్యామి యమస్య సదనం ప్రాతే। 
ఇత్యుక్త్వా ప్రయయౌ కర్ణో యత్ర భీమో వ్యవస్థితః'॥  8-63-7 (58106) 
తావకం తు బలం దృష్ట్వా భీమసేనాత్పరాఙ్ముఖం।
యత్నేన మహతా కర్ణః పర్యవస్థాపయద్బలీ॥ 8-63-8 (58107) 
వ్యవస్థాప్య మహాబాహుస్తవ పుత్రస్య వాహినీం।
ప్రత్యుద్యయౌ తదా కర్ణః పాండవాన్యుద్ధదుర్మదాన్॥ 8-63-9 (58108) 
ప్రత్యుద్యయుశ్చ రాధేయం పాండవానాం మహారథాః।
ధున్వానాః కార్ముకాణ్యాజౌ విక్షిపంతశ్చ సాయకాన్॥ 8-63-10 (58109) 
భీమసేనః శినేర్నప్తా శిఖండీ జనమేజయః।
ధృష్టద్యుంనశ్చ బలవాన్సర్వే చాపి ప్రభద్రకాః॥ 8-63-11 (58110) 
పాంచాలానాం నరవ్యాఘ్రాః సమంతాత్త్వ వాహినీం।
అభ్యద్రవంత సంక్రుద్ధాః సమరే జితకాశినః॥ 8-63-12 (58111) 
తథైవ తావకా రాజన్పాండవానామనీకినీం।
అభ్యద్రవంత త్వరితా జిఘాంసంతో మహారథాన్॥ 8-63-13 (58112) 
రథనాగాశ్వకలిలం పత్తిధ్వజసమాకులం।
బభూవ పురుషవ్యాఘ్ర సైన్యమద్భుతదర్శనం॥ 8-63-14 (58113) 
శిఖండీ తు యయౌ కర్ణం ధృష్టద్యుంనః సుతం తవ।
దుఃశాసనం మహారాజ మహాసేనః సమభ్యయాత్॥ 8-63-15 (58114) 
నకులో వృషసేనం తు చిత్రసేనం యుధిష్ఠిరః।
ఉలూకం సమరే రాజన్సహదేవః సమభ్యయాత్॥ 8-63-16 (58115) 
సాత్యకిః శకునిం చాపి ద్రౌపదేయాశ్చ కౌరవాన్।
అర్జునం చ రణే యత్తో ద్రోణపుత్రో మహారథః॥ 8-63-17 (58116) 
యుధామన్యుం మహేష్వాసం గౌతమోఽభ్యపతద్రణే।
కృతవర్మా చ బలవానుత్తమౌజసమాద్రవత్॥ 8-63-18 (58117) 
భీమసేనః కురూన్సర్వాన్పుత్రాంశ్చ తవ మారిష।
సహానీకాన్మహాబాహురేక ఏవ న్యవారయత్॥ 8-63-19 (58118) 
శిఖండీ తు తతః కర్ణం విచరంతమభీతవత్।
భీష్మహంతా మహారాజ వారయామాస పత్రిభిః॥ 8-63-20 (58119) 
ప్రతిరుద్ధస్తతః కర్ణో రోపాత్ప్రస్ఫురితాధరః।
శిఖండినం త్రిభిర్బాణైర్భ్రువోర్మధ్యేఽభ్యతాడయత్॥ 8-63-21 (58120) 
ధారయంస్తు స తాన్వాణాఞ్శిఖండీ బహ్వశోభత।
రాజతః పర్వతో యద్వత్త్రిభిః శృంగైః సమన్వితః॥ 8-63-22 (58121) 
సోఽతివిద్ధో మహేష్వాసః సూతపుత్రేణ సంయుగే।
కర్ణం వివ్యాధ సమరే నవత్యా నిశితైః శరైః॥ 8-63-23 (58122) 
తస్య కర్ణో హయాన్హత్వా సారథిం చ శరైః।
ఉన్మమాథ ధ్వజం చాస్య క్షురప్రేణ మహారథః॥ 8-63-24 (58123) 
హతాశ్వాత్తు తతో యానాదవప్లుత్య మహారథః।
శక్తిం చిక్షేప కర్ణాయ సంక్రుద్ధః శత్రుతాపనః॥ 8-63-25 (58124) 
తాం ఛిత్త్వా సమరే కర్ణస్త్రిభిర్భారత సాయకైః।
శిఖండినమథావిధ్యన్నవభిర్నిశితైః శరైః॥ 8-63-26 (58125) 
కర్ణచాపచ్యుతాన్బాణాన్వర్జయంస్తు నరోత్తమః।
అపయాతస్తతస్తూర్ణం శిఖండీ భృశవిక్షతః॥ 8-63-27 (58126) 
తతః కర్ణో మహారాజ పాండుసైన్యాన్యశాతయత్।
తూలరాశిం సమాసాద్య యథా వాయుర్మహాబలః॥ 8-63-28 (58127) 
ధృష్టద్యుంనో మహారాజ తవ పుత్రేణ పీడితః।
దుఃశాసనం త్రిభిర్బాణైః ప్రత్యవిధ్యత్స్తనాంతరే॥ 8-63-29 (58128) 
తస్య దుఃశాసనో బాహుం సవ్యం వివ్యాధ మారిష।
స తేన రుక్మపుంఖేన భల్లేన నతపర్వణా॥ 8-63-30 (58129) 
ధృష్టద్యుంనస్తు నిర్విద్ధః శరం ఘోరమమర్షణః।
దుఃశాసనాయ సంక్రుద్ధః ప్రేషయామాస భారత॥ 8-63-31 (58130) 
ఆపతంతం మహావేగం ధృష్టద్యుంనసమీరితం।
శరైశ్చిచ్ఛేద పుత్రస్తే త్రిభిరేవ విశాంపతే॥ 8-63-32 (58131) 
అథాపరైః షోడశభిర్భల్లైః కనకభూషణైః।
ధృష్టద్యుంనం సమాసాద్య బాహ్వోరురసి చార్పయత్॥ 8-63-33 (58132) 
తతః స పార్షతః క్రుద్ధో ధనుశ్చిచ్ఛేద మారిష।
క్షురప్రేణ సుతీక్ష్ణేన తత ఉచ్చుక్రుశుర్జనాః॥ 8-63-34 (58133) 
అథాన్యద్ధనురాదాయ పుత్రస్తే ప్రహసన్నివ।
ధృష్టద్యుంనం శరవ్రాతైః సమంతాత్పర్యవారయత్॥ 8-63-35 (58134) 
తవ పుత్రస్య తే దృష్ట్వా విక్రమం సుమహాత్మనః।
వ్యస్మయంత రణే యోధాః సిద్ధాశ్చాప్సరసస్తథా॥ 8-63-36 (58135) 
ధృష్టద్యుంనం తు పశ్యామ ఘటమానం మహాబలం।
దుఃశాసనేన సంరుద్ధం సింహేనేవ మహాగజం॥ ॥ 8-63-37 (58136) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే త్రిషష్టితమోఽధ్యాయః॥ 63 ॥






కర్ణపర్వ - అధ్యాయ 064

॥ శ్రీః ॥

8.64. అధ్యాయః 064 

Mahabharata - Karna Parva - Chapter Topics

సంకులయుద్ధం॥ 1 ॥

Mahabharata - Karna Parva - Chapter Text

8-64-0 (58137) 
సంజయ ఉవాచ। 8-64-0x (4989) 
తతః సరథనాగాశ్వాః పాంచాలాః పాండుసృంజయాః।
సేనాపతిం పరీప్సంతో రురుధుస్తనయం తవ॥ 8-64-1 (58138) 
తతః ప్రవవృతే యుద్వం తావకానాం పరైః సహ।
ఘోరం ప్రాణభృతాం కాలే భీమరూపం పరంతప॥ 8-64-2 (58139) 
నకులో వృషసేనం తు విద్ధ్వా పంచభిరాయసైః।
పితుః సమీపే తిష్ఠంతం త్రిభిరంత్యైరవిధ్యత॥ 8-64-3 (58140) 
నకులం తు తతః శూరో వృషసేనో హసన్నివ।
నారాచేన సుతీక్ష్ణేన వివ్యాధ హృదయే భృశం'॥ 8-64-4 (58141) 
సోఽతివిద్ధో బలవతా శత్రుణా శత్రుకర్శన।
శత్రుం వివ్యాధ వింశత్యా సూతం చైవాస్య సప్తభిః॥ 8-64-5 (58142) 
తతః శరసహస్రేణ తావుభౌ పురుషర్షభౌ।
అన్యోన్యమాచ్ఛాదయతాం తవాభజ్యత వాహినీ॥ 8-64-6 (58143) 
స దృష్ట్వా ప్రద్రుతాం సేనాం ధార్తరాష్ట్రస్య సూతజః।
నివారయామాస బలాదనుపత్య విశాంపతే॥ 8-64-7 (58144) 
`ఏతస్మిన్నంతరే యుద్ధం కష్టమాసీద్విశాంపతే'।
నివృత్తే తు తతః సైన్యే నకులః కౌరవాన్యయౌ॥ 8-64-8 (58145) 
కర్ణపుత్రస్తు సమరే హిత్వా నకులమేవ తు।
జుగోప చక్రం త్వరితో రాధేయస్యైవ మారిష॥ 8-64-9 (58146) 
ఉలూకస్తు రణే క్రుద్ధః సహదేవేన మారిష।
`నివారితః శరశతైః క్రుద్ధేన రణమూర్ధని॥ 8-64-10 (58147) 
తస్యాశ్వాంశ్చతురో హత్వా సహదేవః ప్రతాపవాన్।
సారథిం ప్రేషయామాస యమస్య సదనం ప్రతి॥ 8-64-11 (58148) 
ఉలూకస్తు తతో యానాదవప్లుత్య విశాంపతే।
త్రిగర్తానాం బలం తూర్ణం జగామ పితృనందనః॥ 8-64-12 (58149) 
సాత్యకిః శకునిం విద్ధ్వా వింశత్యా నిశితైః శరైః।
ధ్వజం చిచ్ఛేద భల్లేన సౌబలస్య హసన్నివ॥ 8-64-13 (58150) 
సౌబలస్తస్య సమరే క్రుద్ధో రాజన్ప్రతాపవాన్।
విదార్య కవచం భూయో ధ్వజం చిచ్ఛేద కాంచనం॥ 8-64-14 (58151) 
తథైనం నిశితైర్బాణైః సాత్యకిః ప్రత్యవిధ్యత।
సారథిం చ మహారాజ త్రిభిరేవ సమార్పయత్॥ 8-64-15 (58152) 
అథాస్య వాహాంస్త్వరితః శరైర్నిత్యే యమక్షయం।
తతోఽవప్లుత్య సహసా శకునిర్భరతర్షభ॥ 8-64-16 (58153) 
ఆరురోహ రథం తూర్ణములూకస్య మహాత్మనః।
అపోవాహాథ శీఘ్రం స శైనేయాద్యుద్ధశాలినః॥ 8-64-17 (58154) 
సాత్యకిస్తు రణ రాజంస్తావకానామనీకినీం।
అభిదుద్రావ వేగేన తతోఽనీకమభజ్వత॥ 8-64-18 (58155) 
శైనేయశరసంఛన్నం తవ సైన్యం విశాంపతే।
భేజే దశా దిశస్తూర్ణం న్యపతచ్చ గతాసువత్॥ 8-64-19 (58156) 
భీమసేనం తవ సుతో వారయామాస సంయుగే॥  8-64-20 (58157) 
తం తు భీమో ముహూర్తేన వ్యశ్వసూతరథధ్వజం।
చక్రే లోకేశ్వరం తత్ర తేనాతుష్యంత వై జనాః॥ 8-64-21 (58158) 
తతోఽపాయాన్నృపస్తస్మాద్భీమసేనభయార్దితః।
కురుసైన్యం తతః సర్వం భీమసేనముపాద్రవత్। 
తత్ర నాదో మహానాసీద్ధీమసేనం జిఘాంసతాం॥  8-64-22 (58159) 
యుధామన్యుః కృపం విద్ధ్వా ధనురస్యాశు చిచ్ఛదే।
అథాన్యద్ధనురాదాయ కృపః శస్త్రభృతాం వరః। 
యుధామన్యోర్ధ్వజం సూతం ఛత్రం చాపాతయత్క్షితౌ॥  8-64-23 (58160) 
తతోఽపాయాద్రథేనైవ యుధామన్యుర్మహారథః॥  8-64-24 (58161) 
ఉత్తమౌజాశ్చ హార్దిక్యం భీమం భీమపరాక్రమం।
ఛాదయామాస సహసా మేఘో వృష్ట్యేవ పర్వతం॥ 8-64-25 (58162) 
తద్యుద్ధమాసీత్సుమహద్ధోరరూపం పరంతప।
తాదృశం న మయా యుద్ధం దృష్టపూర్వం విశాంపతే॥ 8-64-26 (58163) 
కృతవర్మా తతో రాజన్నుత్తమౌజసమాహవే।
హృది వివ్యాధ సహసా రథోపస్థ ఉపావిశత్॥ 8-64-27 (58164) 
సారథిస్తమపోవాహ రథేన రథినాం వరం।
తతస్తు సాత్వతో రాజన్పాండుసైన్యమభిద్రవత్॥ 8-64-28 (58165) 
[దుఃశాసనః సౌబలశ్చ గజానీకేన పాండవం।
మహతా పరివార్యైవ క్షుద్రకైరభ్యతాడయత్॥ 8-64-29 (58166) 
తతో భీమః శరశతైర్దుర్యోధనమమర్షణం।
విముఖీకృత్య తరసా గజానీకముపాద్రవత్॥ 8-64-30 (58167) 
తమాపతంతం సహసా గజానీకం వృకోదరః।
దృష్ట్వైవ సుభృశం క్రుద్ధో దివ్యమస్త్రముదైరయత్॥ 8-64-31 (58168) 
గజైర్గజానభ్యహనద్వజ్రేణేంద్ర ఇవాసురాన్॥  8-64-32 (58169) 
తతోఽంతరిక్షం బాణౌఘైః శలభైరివ పాదపం।
ఛాదయామాస సమరే గజాన్నిఘ్నన్వృకోదరః॥ 8-64-33 (58170) 
తతః కుంజరయూథాని సమేతాని సహస్రశః।
వ్యధమత్తరసా భీమో మేఘసంఘానివానిలః॥ 8-64-34 (58171) 
సువర్ణజాలాపిహితా మణిజాలైశ్చ కుంజరాః।
రేజురభ్యధికం సంఖ్యే విద్యుత్వంత ఇవాంబుదాః॥ 8-64-35 (58172) 
తే వధ్యమానా భీమేన గజా రాజన్విదుద్రువుః।
కేచిద్విభిన్నహృదయాః కుంజరా న్యపతన్భువి॥ 8-64-36 (58173) 
పతితైర్నిపతద్భిశ్చ గజైర్హేమవిభూషితైః।
అశోభత మహీ తత్ర విశీర్ణైరివ పర్వతైః॥ 8-64-37 (58174) 
దీప్తాభై రత్నవద్భిశ్చ పతితైర్గజయోధిభిః।
రరాజ భూమిః పతితైః క్షీణపుణ్యైరివ గ్రహైః॥ 8-64-38 (58175) 
తతో భిన్నకటా నాగా భిన్నకుంభకరాస్తథా।
దుద్రువుః శతశః సంఖ్యే భీమసేనశరాహతాః॥ 8-64-39 (58176) 
కేచిద్వమంతో రుధిరం భయార్తాః పర్వతోపమాః।
వ్యద్రవంఛరవిద్ధాంగా ధాతుచిత్రా ఇవాచలాః॥ 8-64-40 (58177) 
మహాభుజగసంకాశౌ చందనాగురురూషితౌ।
అపశ్యం భీమసేనస్య ధనుర్విక్షిపతో భుజౌ॥ 8-64-41 (58178) 
తస్య జ్యాతలనిర్ఘోషం శ్రుత్వాశనిసమస్వనం।
విముంచంతః శకృన్మూత్రం గజాః ప్రాదుద్రువుర్భృశం॥ 8-64-42 (58179) 
భీమసేనస్య తత్కర్మ రాజన్నేకస్య ధీమతః।
నిఘ్నతః సర్వభూతాని రుద్రస్యేవ చ నిర్బభౌ॥] ॥  8-64-43 (58180) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే చతుఃషష్టితమోఽధ్యాయః॥ 64 ॥






కర్ణపర్వ - అధ్యాయ 065

॥ శ్రీః ॥

8.65. అధ్యాయః 065 

Mahabharata - Karna Parva - Chapter Topics

సంకులయుద్ధం॥ 1 ॥

Mahabharata - Karna Parva - Chapter Text

8-65-0 (58181) 
సంజయ ఉవాచ। 8-65-0x (4990) 
తతః శ్వేతాశ్వసంయుక్తే నారాయణసమాహితే।
తిష్ఠన్రథవరే శ్రీమానర్జునః సమపద్యత॥ 8-65-1 (58182) 
తద్బలం నృపతిశ్రేష్ఠ తావకం విజయో రణే।
వ్యక్షోభయదుదీర్ణాశ్వం మహోదధిమివానిలః॥ 8-65-2 (58183) 
దుర్యోధనస్తవ సుతః ప్రమత్తే శ్వేతవాహనే।
అభ్యేత్య సహసా క్రుద్ధః సైన్యార్ధేనాభిసంవృతః॥ 8-65-3 (58184) 
పర్యవారయదాయాంతం యుధిష్ఠిరమమర్షణం।
క్షురప్రాణాం త్రిసప్తత్యా తతోఽవిధ్యత పాండవం॥ 8-65-4 (58185) 
అక్రుధ్యత భృశం తత్ర కుంతీపుత్రో యుధిష్ఠిరః।
స భల్లాంస్త్రింశతస్తూర్ణం తవ పుత్రే న్యవేశయత్॥ 8-65-5 (58186) 
తతో ధావంత కౌరవ్యా జిఘృక్షంతో యుధిష్ఠిరం॥  8-65-6 (58187) 
దుష్టభావాన్పరాంజ్ఞాత్వా సమవేతా మహారథాః।
ఆజగ్ముస్తం పరీప్సంతః కుంతీపుత్రం యుధిష్ఠిరం॥ 8-65-7 (58188) 
`సంజయ ఉవాచ। 8-65-8x (4991) 
యుధిష్ఠిరశ్చిత్రసేనం శరవర్షైరవాకిరత్।
చిత్రసేనస్తు కౌంతేయం సంక్రుద్ధః సమవారయత్॥ 8-65-8 (58189) 
ముహూర్తాద్విముఖీకృత్య చిత్రసేనం స ధర్మరాట్।
తావకం సైన్యమభ్యఘ్నత్సమంతాన్నిశితైః శరైః॥ 8-65-9 (58190) 
తావకా హి మాబాహో దుర్యోధనపురోగమాః।
యుధిష్ఠిరం జిఘృక్షంతః సర్వసైన్యం సమాక్షిపన్॥ 8-65-10 (58191) 
దృష్టప్రభావాంస్తాన్మత్వా సమవేతాన్మహారథాన్।
ఆజగ్ముః సంపరీప్సంతః పాండవేయం యుధిష్ఠిరం'॥ 8-65-11 (58192) 
నకులః సహదేవశ్చ ధృష్టద్యుంనశ్చ పార్షతః।
అక్షౌహిణ్యా పరివృతాస్తేఽభ్యధావన్యుధిష్ఠిరం॥ 8-65-12 (58193) 
భీమసేనశ్చ నారాచైర్మృద్రంస్తవ మహారథాన్।
అభ్యధావదభిప్రేప్సూ రాజానం శత్రుభిర్వృతం॥ 8-65-13 (58194) 
తాంస్తు సర్వాన్మహేష్వాసాన్కర్ణో వైకర్తనో వృషా।
శరవర్షేణ మహతా ప్రత్యవారయదాగతాన్॥ 8-65-14 (58195) 
శరౌఘాన్విసృజంతస్తే ప్రేయంతశ్చ కుంజరాన్।
న శేకుర్యత్నవంతోఽపి రాధేయం ప్రతివీక్షితుం॥ 8-65-15 (58196) 
తాంశ్చ సర్వాన్మహేష్వాసాన్సర్వశస్త్రవిశారదాన్।
మహతా శరవర్షేణ రాధేయః ప్రత్యవారయత్॥ 8-65-16 (58197) 
దుర్యోధనం చ వింశత్యా నారాచానాం కృతీ బలీ।
అవిధ్యత్తూర్ణమభ్యేత్య సహదేవో మహీపతిం॥ 8-65-17 (58198) 
స విద్ధః సహదేవేన రరాజ బలసన్నిధౌ।
ప్రభిన్న ఇవ మాతంగో రుధిరేణ పరిప్లుతః॥ 8-65-18 (58199) 
దృష్ట్వా తవ సుతం తత్ర గాఢవిద్ధం సుతేజనైః।
అభ్యధావద్దృఢం క్రుద్ధో రాధేయో రథినాం వరః॥ 8-65-19 (58200) 
దుర్యోధనం తథా దృష్ట్వా శీఘ్రమస్త్రముదీర్య సః।
అవధీత్పాండవానీకం పాంచాలాంశ్చైవ మారిష॥ 8-65-20 (58201) 
తతో యౌధిష్ఠిరం సైన్యం వధ్యమానం మహాత్మనా।
సహసా ప్రాద్రావద్రాజన్మూతపుత్రశరార్దితం॥ 8-65-21 (58202) 
వివిధా విశిఖాస్తత్ర సంపతంతి పరస్పరం।
భల్లాః పుంఖసమాశ్లిష్టాః సూతపుత్రధనుశ్చ్యుతాః॥ 8-65-22 (58203) 
అంతరిక్షే శరౌఘాణాం పతతాం చ పరస్పరం।
సంఘర్పేణ మహారాజ పావకః సమజాయత॥ 8-65-23 (58204) 
తకతో దశదిశః కర్ణః శలభైరివ యాయిభిః।
అభ్యఘ్నంస్తరసా రాజఞ్శరైః పరశరీరగైః॥ 8-65-24 (58205) 
రక్తచందనసందిగ్ధౌ మణిహేమవిభూషితౌ।
బాహూ వ్యత్యక్షిపత్కర్ణః పరమాస్త్రం విదర్శయన్॥ 8-65-25 (58206) 
తతః సర్వా దిశో రాజన్సాయకైర్విప్రమోహయన్।
అపీడయద్భృశం కర్ణో ధర్మరాజం యుధిష్ఠిరం॥ 8-65-26 (58207) 
తతః క్రుద్ధో మహారాజ ధర్మపుత్రో యుధిష్ఠిరః।
నిశితైరిషుభిః కర్ణం పంచాశద్భిః సమార్పయత్॥ 8-65-27 (58208) 
[బాణాంధకారమభవత్తద్యుద్ధం ఘోరదర్శనం।
హాహాకారో మహానాసీత్తావకానాం విశాంపతే॥ 8-65-28 (58209) 
వధ్యమానే తదా సైన్యే ధర్మపుత్రేణ మారిష।
సాయకైర్వివిధైస్తీక్ష్ణైః కంకపత్రైః శిలాశితైః। 
భల్లైరనేకైర్వివిధైః శక్త్యృష్టిముసలైరపి॥  8-65-29 (58210) 
యత్ర యత్ర స ధర్మాత్మా దుష్టాం దృష్టిం వ్యసర్జయత్।
తత్ర తత్ర వ్యశీర్యంత తావకా భరతర్షభ॥ 8-65-30 (58211) 
కర్ణోఽపి భృశసంకుద్రో ధర్మరాజం యుధిష్ఠిరం।
నారాచైరర్ధచంద్రైశ్చ వత్సదంతైశ్చ సంయుగే॥ 8-65-31 (58212) 
అమర్షీ క్రోధనశ్చైవ రోషప్రస్ఫురితాననః।
సాయకైరప్రమేయాత్మా యుధిష్ఠిరమభిద్రవత్॥ 8-65-32 (58213) 
యుధిష్ఠిరశ్చాపి స తం స్వర్ణపుంఖైః శితైః శరైః॥]  8-65-33 (58214) 
ప్రహసన్నివ తం కర్ణః కంకపత్రైః శిలాశితైః।
ఉరస్యవిధ్యద్రాజానం కుంతీపుత్రం యుధిష్ఠిరం॥ 8-65-34 (58215) 
స పీడితో భృశం తేన ధర్మరాజో యుధిష్ఠిరః।
ఉపవిశ్య రథోపస్థే సూతం యాహీత్యనోదయత్॥ 8-65-35 (58216) 
అక్రోశంత తతః సర్వే ధార్తరాష్ట్రాః సరాజకాః।
గృహ్ణీధ్వమితి రాజానమభ్యధావంత సర్వశః॥ 8-65-36 (58217) 
తతః శతాః సప్తదశ కేకయానాం ప్రహారిణాం।
పంచాలైః సహితా రాజంధార్తరాష్ట్రాన్న్యవారయన్॥ 8-65-37 (58218) 
తస్మిన్సుతుములే యుద్ధే వర్తమానే జనక్షయే।
దుర్యోధనశ్చ భీమశ్చ సమేయాతాం మహాబలౌ॥ ॥ 8-65-38 (58219) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే పంచషష్టితమోఽధ్యాయః॥ 65 ॥






కర్ణపర్వ - అధ్యాయ 066

॥ శ్రీః ॥

8.66. అధ్యాయః 066 

Mahabharata - Karna Parva - Chapter Topics

కర్ణబాణపీడితస్య యుధిష్ఠిరస్య విశ్రమాయ స్వశిబిరప్రవేశః॥ 1 ॥

Mahabharata - Karna Parva - Chapter Text

8-66-0 (58220) 
సంజయ ఉవాచ। 8-66-0x (4992) 
కర్ణోఽపి శరజాలేన కేకయానాం మహారథాన్।
వ్యధమత్పరమేష్వాసానగ్రానీకే వ్యవస్థితాన్॥ 8-66-1 (58221) 
తేషాం ప్రయతమానానాం రాధేయస్య నివారణే।
రథాన్పంచశతాన్కర్ణః ప్రాహిణోద్యమసాదనం॥ 8-66-2 (58222) 
అవిషహ్యతమం దృష్ట్వా రాధేయం యుధి యోధినః।
భీమసేనముపాగచ్ఛన్కర్ణబాణప్రపీడితాః॥ 8-66-3 (58223) 
రథానీకం విదార్యైవ శరై రాజన్ననేకధా।
కర్ణ ఏకరథేనైవ యుధిష్ఠిరముపాద్రవత్॥ 8-66-4 (58224) 
సేనానివేశం గచ్ఛంతం మార్గణైర్భృశపీడితం।
యమయోర్మధ్యగం వీరం శనైర్యాంతం విచేతసం॥ 8-66-5 (58225) 
స సమాసాద్య రాజానం దుర్యోధనహితేప్సయా।
సూతపుత్రస్త్రిభిస్తీక్ష్ణైర్వివ్యాధ పరమేషుభిః॥ 8-66-6 (58226) 
తథైవ రాజా రాధేయం ప్రత్యవిధ్యత్స్తనాంతరే।
శరైస్త్రిభిశ్చ యంతారం చతుర్భిశ్చతురో హయాన్॥ 8-66-7 (58227) 
చక్రరక్షౌ నృపసుతౌ మాద్రీపుత్రౌ పరంతపౌ।
తావప్యధావతాం కర్ణం రాజానం మా వధీదితి॥ 8-66-8 (58228) 
తౌ పృథక్శరవర్షాభ్యాం రాధేయం సమవర్షతాం।
నకులః సహదేవశ్చ పరమం యత్నమాస్థితౌ॥ 8-66-9 (58229) 
తథైవ తౌ ప్రత్యవిధ్యత్సూతపుత్రః ప్రతాపవాన్।
భల్లాభ్యాం శితధారాభ్యాం మహాత్మానావరిందమౌ॥ 8-66-10 (58230) 
దంతవర్ణాంస్తు రాధేయో నిజఘాన మనోజవాన్।
యుధిష్ఠిరస్య సంగ్రామే కాలవాలాన్హయోత్తమాన్॥ 8-66-11 (58231) 
తతోఽపరేణ భల్లేన శిరస్త్రాణమపాతయత్।
కౌంతేయస్య మహేష్వాసః ప్రహసన్నివ సూతజః॥ 8-66-12 (58232) 
తథైవ నకులస్యాపి హయాన్హత్వా మహారథః।
తతోఽపరేణ భల్లేన భృశం తీక్ష్ణేన భారత। 
ధనుశ్చిచ్ఛేద వీరస్య మాద్రీపుత్రస్య ధీమతః॥  8-66-13 (58233) 
తౌ హతాశ్వౌ హతరథౌ పాండవౌ భృశవిక్షతౌ।
భ్రాతరావారురుహతుః సహదేవరథం తదా॥ 8-66-14 (58234) 
తౌ దృష్ట్వా మాతులస్తత్ర విరథౌ పరవీరహా।
అభ్యభాషత రాధేయం మద్రరాజోఽనుకంపయా॥ 8-66-15 (58235) 
మార్గితవ్యస్త్వయా కర్ణ కుంతీపుత్రో ధనంజయః।
అతస్త్వం ధర్మరాజేన కిమర్థమిహ యుధ్యసే॥ 8-66-16 (58236) 
[క్షీణశస్త్రాస్త్రాకవచః క్షీణబాణో విబాణధిః।
శ్రాంతసారథివాహశ్చ చ్ఛన్నోఽస్త్రైరరిభిస్తథా। 
పార్థమాసాద్య రాధేయ ఉపహాస్యో భవిష్యసి॥]  8-66-17 (58237) 
తథాపి కర్ణః సంరబ్ధో యుధిష్ఠిరమపీడయత్।
శరైస్తీక్ష్ణైర్మహావీర్యైర్మాద్రీపుత్రౌ చ పాండవౌ॥ 8-66-18 (58238) 
తతః శల్యః ప్రహస్యేదం కర్ణం పునరువాచ హ।
రథస్థమతిసంరబ్ధం యుధిష్ఠిరవధే స్థితం॥ 8-66-19 (58239) 
యదర్థం ధార్తరాష్ట్రేణ సతతం మానితో భవాన్।
తం పార్థ జహి రాధేయ కిం తే హత్వా యుధిష్ఠిరం। 
`హతే యస్మింధ్రువం పార్థః సర్వాంజేష్యతి నో రథాన్॥  8-66-20 (58240) 
తస్మిన్హి ధార్తరాష్ట్రస్య నిహతే తు ధ్రువో జయః।
ధ్వజోఽసౌ దృశ్యతే తస్య రోచమానోంఽశుమానివ। 
సారో హ్యేష మహాబాహో కిం తే హత్వా యుధిష్ఠిరం॥'  8-66-21 (58241) 
శంఖయోర్ధ్మాతయోః శబ్దః సుమహానేష కృష్ణయోః।
శ్రూయతే చాపఘోషశ్చ ప్రావృషీవాంబుదస్య హ॥ 8-66-22 (58242) 
అసౌ నిఘ్నన్రథోదారానర్జునః శరవృష్టిభిః।
సర్వాం గ్రసతి నః సేనాం కర్ణ పశ్యైనమాహవే॥ 8-66-23 (58243) 
పృష్ఠరక్షౌ చ శూరస్య యుధామన్యూత్తమౌజసౌ॥  8-66-24 (58244) 
ఉత్తరం చాస్య వై శూరశ్చక్రం రక్షతి సాంత్యకిః।
ధృష్టద్యుంనస్తథా చాస్య చక్రం రక్షతి దక్షిణం॥ 8-66-25 (58245) 
భీమసేనశ్చ వై రాజ్ఞా ధార్తరాష్ట్రేణ యుధ్యతే।
యథా న హన్యాత్తం భీమః సర్వేషాం నోఽద్య పశ్యతాం। 
కురు రాధేయ వై రాజా యథా ముచ్యేత తత్తథా॥  8-66-26 (58246) 
xxxx భీమసేనేన గ్రస్తమాహవశోభినా।
యది నామాద్య ముచ్యేత విస్మయః సుమహాన్భవేత్॥ 8-66-27 (58247) 
పరిత్రాహ్యేనమభ్యేత్య సంశయం పరమం గతం।
కిం ను మాద్రీసుతౌ హత్వా రాజానం వా యుధిష్ఠిరం॥ 8-66-28 (58248) 
ఇతి శల్యవచః శ్రుత్వా రాధేయః పృథివీపతే।
దృష్ట్వా దుర్యోధనం చైవ భీమగ్రస్తం మహాహవే॥ 8-66-29 (58249) 
రాజగృధ్నుర్భృశం చైవ శల్యవాక్యప్రచోదితః।
అజాతశత్రుముత్సృజ్య మాద్రీపుత్రౌ చ పాండవౌ॥ 8-66-30 (58250) 
తవ పుత్రం పరిత్రాతుమభ్యధావత వీర్యవాన్।
మద్రరాజప్రణుదితైరశ్వైరాకాశగైరివ॥ 8-66-31 (58251) 
గతే కర్ణే తు కౌంతేయః పాండుపుత్రో యుధిష్ఠిరః।
అపాయాజ్జవనైరశ్వైః సహదేవస్య మారిష॥ 8-66-32 (58252) 
[తాభ్యాం స సహితస్తూర్ణం వ్రీడన్నివ నరేశ్వరః]।
ప్రాప్య సేనానివేశం స్వం మార్గణైర్భృశవిక్షతః॥ 8-66-33 (58253) 
అవతీర్య రథాత్తూర్ణమావిశచ్ఛయనం శుభం।
అపేతశల్యో రాజా తు హృచ్ఛల్యేనాభిపీడితః॥ 8-66-34 (58254) 
సోఽబ్రవీద్ధాతరౌ రాజా మాద్రీపుత్రౌ మహారథౌ।
గచ్ఛంత త్వరితౌ వీరౌ యత్ర భీమో వ్యవస్థితః॥ 8-66-35 (58255) 
`తతస్తే పాండవాః సర్వే సమాభాష్య పరస్పరం।
అనీకం భీమసేనస్య పాండవావభ్యగచ్ఛతాం'। 
జీమూత ఇవ నర్దంస్తు యుధ్యతే స వృకోదరః॥  8-66-36 (58256) 
తతోఽన్యం రథమాస్థాయ నకులో రథపుంగవః।
సహదేవశ్చ తేజస్వీ భ్రాతరౌ శత్రుకర్శనౌ॥ 8-66-37 (58257) 
తురగైరగ్ర్యరంహోభిర్యత్ర భీమస్తరస్వినౌ।
అనీకైః సహితౌ తత్ర భ్రాతరౌ సమవస్థితౌ॥ ॥ 8-66-38 (58258) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే షట్షష్టితమోఽధ్యాయః॥ 66 ॥






కర్ణపర్వ - అధ్యాయ 067

॥ శ్రీః ॥

8.67. అధ్యాయః 067 

Mahabharata - Karna Parva - Chapter Topics

పార్థేనాశ్వత్థాంని పరాజితే కర్ణేన భార్గవాస్త్రప్రయోగాత్పాండవసేనాపీడనం॥ 1 ॥

Mahabharata - Karna Parva - Chapter Text

8-67-0 (58259) 
సంజయ ఉవాచ। 8-67-0x (4993) 
ద్రౌణిస్తు రథవంశేన మహతా పరివారితః।
అపతత్సహసా రాజన్యత్ర పార్థో వ్యవస్థితః॥ 8-67-1 (58260) 
తమాపతంతం సహసా శూరః శౌరిసహాయవాన్।
దధార సమరే పార్థో వేలేవ మకరాలయం॥ 8-67-2 (58261) 
తతః క్రుద్ధో మహారాజ ద్రోణపుత్రః ప్రతాపవాన్।
అర్జునం వాసుదేవం చ చ్ఛాదయామాస సాయకైః॥ 8-67-3 (58262) 
అవచ్ఛన్నౌ తతః కృష్ణౌ దృష్ట్వా తత్ర మహారథాః।
విస్మయం పరమం గత్వా ప్రైక్షంత కురవస్తదా॥ 8-67-4 (58263) 
అర్జునస్తు తతో దివ్యమస్త్రం చక్రే హసన్నివ।
తదస్త్రం వారయామాస బ్రాహ్మణో యుధి భారత॥ 8-67-5 (58264) 
యద్యద్ధి వ్యాక్షిపద్యుద్ధే ఫల్గునోఽస్త్రం జిఘాంసయా।
తత్తదస్త్రైర్మహేష్వాసో ద్రోణపుత్రో జఘాన హ॥ 8-67-6 (58265) 
అస్త్రయుద్ధే మహారాజ వర్తమానే మహాభయే।
అపశ్యామ రణే ద్రౌణిం వ్యాత్తాననమివాంతకం॥ 8-67-7 (58266) 
స దిశః ప్రదిశశ్చైవ చ్ఛాదయిత్వా హ్యజిహ్మగైః।
వాసుదేవం త్రిభిర్బాణైరవిధ్యద్దక్షిణే భుజే॥ 8-67-8 (58267) 
తతోఽర్జునో రథాన్సర్వాన్హత్వా తస్య పదానుగాన్।
చకార సమరే భూమిం శోణితౌఘపరిప్లుతాం। 
[సర్బలోకవహాం రౌద్రాం పరలోకవహాం నదీం]॥  8-67-9 (58268) 
సరథా రథినః పేతుః పార్థచాపచ్యుతైః శరైః॥  8-67-10 (58269) 
[ద్రౌణేరపహతాన్సంఖే దదృశు స చ తాం తథా।
ప్రావర్తయన్మహాఘోరాం నదీం పరవహాం తదా॥ 8-67-11 (58270) 
తయోస్తు వ్యాకులే యుద్ధే ద్రౌణేః పార్థస్య దారుణే।
అమర్యాదం యోధయంతః పర్యధావంత పృష్ఠతః॥ 8-67-12 (58271) 
రథైర్హతాశ్వసూతైశ్చ హతారోహైశ్చ వాజిభిః।
ద్విరదైశ్చ హతారోహైర్మహామాత్రైర్హతద్విపైః॥ 8-67-13 (58272) 
పార్థేన సమరే రాజన్కృతో ఘోరో జనక్షయః।
నిహతా రథినః పేతుః పార్థచాపచ్యుతైః శరైః॥]  8-67-14 (58273) 
హయాశ్చ పర్యధావంత ముక్తయోక్త్రాస్తతస్తతః।
తద్దృష్ట్వా కర్మ పార్థస్య ద్రౌణిరాహవశోభినః॥ 8-67-15 (58274) 
అర్జునం జయతాం శ్రేష్ఠం త్వరితోఽభ్యేత్య వీర్యవాన్।
విధున్వానో మహచ్చాపం కార్తస్వరవిభూషితం॥ 8-67-16 (58275) 
అవాకిరత్తతో ద్రౌమిః సమంతాన్నిశితైః శరైః।
భూయోఽర్జునం మహారాజ ద్రౌణిరాయంయ పత్రిణా॥ 8-67-17 (58276) 
వక్షోదేశే భృశం పార్థం తాడయామాస నిర్దయం।
సోఽతివిద్ధో రణే తేన ద్రోణపుత్రేణ భారత॥ 8-67-18 (58277) 
గాండీవధన్వా ప్రసభం శరవర్షైరుదారధీః।
సంఛాద్య సమరే ద్రౌణిం చిచ్ఛేదాస్య చ కార్ముకం॥ 8-67-19 (58278) 
స చ్ఛిన్నధన్వా పరిధం వజ్రస్పర్శసమం యుధి।
ఆదాయ చిక్షేప తదా ద్రోణపుత్రః కిరీటినే॥ 8-67-20 (58279) 
తమాపంతతం పరిఘం జాంబూనదపరిష్కృతం।
చిచ్ఛేద సహసా రాజన్ప్రహసన్నివ పాండవః॥ 8-67-21 (58280) 
స పపాత తదా భూమౌ నికృత్తః పార్థసాయకైః।
వికీర్ణః పర్వతో రాజన్యథా వజ్రేణ తాడితః॥ 8-67-22 (58281) 
తతః క్రుద్ధో మహారాజ ద్రోణపుత్రో మహారథః।
ఐంద్రేణ చాస్త్రవేగేన బీభత్సుం సమవాకిరత్॥ 8-67-23 (58282) 
తస్యేంద్రజాలావతతం సమీక్ష్య
పార్థో రాజన్గాండివమాదదే సః। 
ఐంద్రం జాలం ప్రత్యహరత్తరస్వీ
వరాస్త్రమాదాయ మహేంద్రసృష్టం॥  8-67-24 (58283) 
విదార్య తజ్జాలమథేంద్రముక్తం
పార్థస్తతో ద్రౌణిరథం క్షణేన। 
ప్రచ్ఛాదయామాస తతోఽభ్యుపేత్య
ద్రౌణిస్తదా పార్థశరాభిభూతః॥  8-67-25 (58284) 
విగాహ్య తాం పాండవబాణవృష్టిం
శరైః పరం నామ తతః ప్రకాశ్య। 
శతేన కృష్ణం సహసాభ్యవిద్ధ్యా--
త్త్రిభిః శతైరర్జునం క్షుద్రకాణాం॥  8-67-26 (58285) 
తతోఽర్జునః సాయకానాం శతేన
గురోః సుతం మర్మసు నిర్బిభేద। 
అశ్వాంశ్చ సూతం చ తథా ధనుర్జ్యా--
మవాకిరత్పశ్యతాం తావకానాం॥  8-67-27 (58286) 
స విద్ధ్వా మర్మసు ద్రౌణిం పాండవః పరవీరహా।
సారథిం చాస్య భల్లేన రథనీడాదపాతయత్॥ 8-67-28 (58287) 
స సంగృహ్య స్వయం వాహాన్కృష్ణౌ ప్రాచ్ఛదయచ్ఛరైః।
తత్రాద్భుతమపరశ్యామ ద్రౌణేరాశు పరాక్రమం॥ 8-67-29 (58288) 
సంయచ్ఛంస్తురగాన్యచ్చ ఫల్గునం చాప్యయోధయత్।
తదస్య సమరే రాజన్సర్వభూతాన్యపూజయన్॥ 8-67-30 (58289) 
`తేనాస్య సమరే యోధాస్తుష్టువుః సర్వ ఏవ తే।
యదా నిజగృహే పార్థో ద్రోణపుత్రేణ ధన్వినా॥ 8-67-31 (58290) 
తదా ప్రహస్య బీభస్తుర్ద్రోణపుత్రస్య సంయుగే।
క్షిప్రం రశ్మీనథాశ్వానాం క్షురప్రైశ్చిచ్ఛిదే జయః॥ 8-67-32 (58291) 
ప్రాద్రవంస్తురగాస్తస్య శరవేగప్రపీడితాః।
తతోఽభూన్నినదో ఘోరస్తవ సైన్యస్య భారత॥ 8-67-33 (58292) 
పాండవాస్తు జయం లబ్ధ్వా తవ సైన్యం సమాద్రవన్।
సమంతాన్నిశితాన్బాణాన్విముంచంతో జయైషిణః॥ 8-67-34 (58293) 
తావకీ చతురంగైషా పాండవైస్తు మహాచమూః।
పునఃపునరథో వీరైః ప్రభగ్నా జితకాశిభిః॥ 8-67-35 (58294) 
పశ్యతాం తే మహారాజ పుత్రాణాం చిత్రయోధినాం।
శకునేః సౌబలేయస్య కర్ణస్య చ విశాంపతే॥ 8-67-36 (58295) 
వార్యమాణా మహాసేనా పుత్రైస్తవ జనేశ్వర।
న చాతిష్ఠత సంగ్రామే పీడ్యమానా సమంతతః॥ 8-67-37 (58296) 
తతో యోధైర్మహారాజ పలాయద్భిః సమంతతః।
అభవద్య్వాకులం భీతం పుత్రాణాం తే మహద్బలం॥ 8-67-38 (58297) 
తిష్ఠతిష్ఠేతి సతతం సూతపుత్రస్య జల్పతః।
నావతిష్ఠతి సా సేనా వధ్యమానా మహాత్మభిః॥ 8-67-39 (58298) 
అథోత్క్రుష్టం మహారాజ పాండవైర్జితకాశిభిః।
ధార్తరాష్ట్రబలం దృష్ట్వా విద్రుతం వై సమంతతః॥ 8-67-40 (58299) 
తతో దుర్యోధనః కర్ణమబ్రవీత్ప్రణయాదివ।
పశ్య కర్ణ మహాసేనాం పాండవైరర్దితాం భృశం॥ 8-67-41 (58300) 
త్వయి తిష్ఠతి సంత్రాసాత్సమంతాత్ప్రపలాయతే।
ఏతజ్జ్ఞత్వా మహాబాహో కురు ప్రాప్తమరిందమ॥ 8-67-42 (58301) 
సహస్రాణి చ యోధానాం త్వామేవ పురుషోత్తమ।
క్రోశంతే సమరే వీర ద్రావ్యమాణాని పాండవైః॥ 8-67-43 (58302) 
సంజయ ఉవాచ। 8-67-44x (4994) 
ఏతచ్ఛ్రుత్వా తు రాధేయో దుర్యోధనవచో మహత్।
మద్రరాజమిదం వాక్యమబ్రవీత్ప్రహసన్నివ॥ 8-67-44 (58303) 
పశ్య మే భుజయోర్వీర్యమస్త్రాణాం చ జనేశ్వర।
అద్య హన్మి రణే సర్వాన్పాంచాలాన్పాండుభిః సహ॥ 8-67-45 (58304) 
వాహయాశ్వాన్నరవ్యాఘ్ర మద్రాధిప న సంశయః।
ఏవముక్త్వా మహారాజ సూతపుత్రః ప్రతాపవాన్॥ 8-67-46 (58305) 
ప్రగృహ్య విజయం వీరో ధనుఃశ్రేష్ఠం పురాతనం।
సజ్యం కృత్వా మహారాజ సంమృజ్య చ పునః పునః॥ 8-67-47 (58306) 
సన్నివార్య చ తాన్యోధాన్సత్యేన శపథేన చ।
ప్రాయోజయదమేయాత్మా భార్గవాస్త్రం మహాబలః॥ 8-67-48 (58307) 
తస్మాద్రాజన్సహస్రాణి ప్రయుతాన్యర్బుదాని చ।
కోటిశశ్చ శరాస్తీక్ష్ణా నిరగచ్ఛన్మహామృధే॥ 8-67-49 (58308) 
జ్వలితైస్తైః శరైర్ఘోరైః కంకబర్హిణవాజితైః।
సంచన్నా పాండవీ సేనా న ప్రాజ్ఞాయత కించన॥ 8-67-50 (58309) 
హాహాకారో మహానాసీత్పాండవానాం విశాంపతే।
పీడితానాం బలవతా భార్గవాస్త్రేణ సంయుగే॥ 8-67-51 (58310) 
నిపతద్భిర్గజై రాజన్నశ్వైశ్చాపి సహస్రశః।
రథైశ్చాపి నరవ్యాఘ్ర నరైశ్చైవ సమంతతః॥ 8-67-52 (58311) 
ప్రాకంపత మహీ రాజన్నిహతైస్తైః సమంతతః।
వ్యాకులం సర్వమభవత్పాండవానాం మహద్బలం॥ 8-67-53 (58312) 
కర్ణస్త్వేకో యుధాం శ్రేష్ఠో విధూమ ఇవ పావకః।
దహఞ్శత్రూన్నరవ్యాఘ్రః శుశుభే స పరంతపః॥ 8-67-54 (58313) 
తే వధ్యమానాః కర్ణేన పాంచాలాశ్చేదిభిః సహ।
తత్ర తత్ర వ్యముహ్యంత వనదాహే యథా ద్విపాః॥ 8-67-55 (58314) 
చుక్రుశుశ్చ నరవ్యాఘ్ర యథాప్రాణం నరోత్తమాః।
తేషాం తు క్రోశతాం దీనం భీతానాం రణమూర్ధని॥ 8-67-56 (58315) 
ధావతాం చ తతో రాజంస్త్రస్తానాం చ సమంతతః।
ఆర్తనాదో బభూవాత్ర భూతానామివ సంప్లువే॥ 8-67-57 (58316) 
వధ్యమానాంస్తు తాందృష్ట్వా సూతపుత్రేణ మారిష॥
విత్రేసుః సర్వభూతాని తిర్యగ్యోనిగతాన్యపి॥ 8-67-58 (58317) 
తే వధ్యమాతాః సమరే సూతపుత్రేణ సృంజయాః।
అర్జునం వాసుదేవం చ క్రోశంతి చ ముహుర్ముహుః। 
ప్రేతరాజపురే యద్వత్ప్రేతరాజం విచేతసః॥  8-67-59 (58318) 
శ్రుత్వా తు నినదం తేషాం వధ్యతాం కర్ణసాయకైః।
అథాబ్రవీద్వాసుదేవం కుంతీపుత్రో ధన·ంజయః। 
భార్గవాస్త్రం మహాఘోరం దృష్ట్వా తత్ర సమీరితం॥  8-67-60 (58319) 
పశ్య కృష్ణ మహాబాహో భార్గవాస్త్రస్య విక్రమం।
నైతదస్త్రం హి సమరే శక్యం హంతుం కథంచన॥ 8-67-61 (58320) 
సూతపుత్రం చ సంరబ్ధం పశ్య కృష్ణ మహారణే।
అంతకప్రతిమం వీర్యే కుర్వాణం కర్మ దారుణం॥ 8-67-62 (58321) 
అభీక్ష్ణం చోదయన్నశ్వాన్ప్రేక్షతే మాం ముహుర్ముహుః।
నచ శక్ష్యామి కర్ణస్య సంయుగేఽహం పలాయితుం॥ 8-67-63 (58322) 
జీవన్ప్రాప్నోతి పురుషః సంఖ్యే జయపరాజయౌ।
మృతస్య తు హృపీకేశ భంగ ఏవ కుతో జయః॥ 8-67-64 (58323) 
ఏష కర్ణో రణే భాతి మధ్యాహ్న ఇవ భాస్కరః।
నివర్తయ రథం కృష్ణ జీవన్భద్రాణి పశ్యతి॥ ॥ 8-67-65 (58324) 
 
ఇతి శ్రీమన్మహాభారతే కర్ణపర్వణి సప్తద్వశదివసయుద్ధే సప్తషష్టితమోఽధ్యాయః॥ 67 ॥






కర్ణపర్వ - అధ్యాయ 068

॥ శ్రీః ॥

8.68. అధ్యాయః 068 

Mahabharata - Karna Parva - Chapter Topics

కర్ణబాణవ్యథాపనోదనాయ యుధిష్ఠిరం శిబిరగతం విజ్ఞాయ శత్రునిగ్రహే భీమనియోజనపూర్వకమర్జునేన సహ శ్రీకృష్ణస్య తత్సమీపం ప్రతి గమనం॥ 1 ॥

Mahabharata - Karna Parva - Chapter Text

8-68-0 (58325) 
సంజయ ఉవాచ। 8-68-0x (4995) 
తతో జనార్దనః శ్రుత్వా తస్య వాక్యం విశాంపతే।
రథేనాపయయౌ క్షిప్రం సంగ్రామాదితి భారత॥ 8-68-1 (58326) 
ప్రత్యనీకమవస్థాప్య భీమం భీమపరాక్రమం।
అలం విషహితుం హ్యేష కురూణాం సంప్రపశ్యతాం॥ 8-68-2 (58327) 
కర్ణం చ సమరే రాజన్గ్రాహయిష్యఞ్శ్రమం ప్రతి।
విశ్వమార్థం చ కౌరవ్య పార్థస్య చ మహాత్మనః। 
అపయాతో రణాద్వీరో రాజానం ద్రష్టుమేవ చ॥  8-68-3 (58328) 
అర్జునం చాబ్రవీత్కృష్ణో భృశం రాజా పరిక్షతః।
తమాశ్వాస్య కురుశ్రేష్ఠ తతః కర్ణం హనిష్యసి॥ 8-68-4 (58329) 
తతో ధనంజయః శ్రుత్వా రాజానం శల్యపీడితం।
యాహియాహితి బహుశో వాసుదేవమచోదయత్। 
రాజానం ప్రతి వార్ష్ణేయ దూయతే మే దృఢం మనః॥  8-68-5 (58330) 
స చోద్యమానః పార్థేన కేశిఘ్నో వృష్ణినందనః।
రథేనాపయయౌ క్షిప్రం సంగ్రామాద్ధోరదర్శనాత్॥ 8-68-6 (58331) 
గచ్ఛన్నేవ తు కౌంతేయో ధర్మరాజదిదృక్షయా।
సైన్యమాలోకయామాస నాపశ్యత్తత్ర చాగ్రజం॥ 8-68-7 (58332) 
యుద్ధం కృత్వా తు కౌంతేయో ద్రోణపుత్రేణ భారత।
దుఃసహం వజ్రిణా సంఖ్యే పరాజిత్య గురోః సుతం॥ 8-68-8 (58333) 
ద్రౌణిం పరాజిత్య తతోగ్రధన్వా
కృత్వా మహద్దుష్కరం శూరకర్మ। 
ఆలోకయామాస తతః స్వసైన్యం
ధనంజయః శత్రుభిరప్రధృష్యః॥  8-68-9 (58334) 
సంయుధ్యమానాన్పృతనాముఖస్థా--
ఞ్శూరః శూరాన్హర్షయన్సవ్యసాచీ। 
పూర్వాపదానైః ప్రథితైః ప్రశంస--
న్స్థితాంశ్చకారాత్మరథాననీకే॥  8-68-10 (58335) 
అపశ్యమానస్తు కిరీటమాలీ
యుధిష్ఠిరం భ్రాతరమాజమీఢం। 
ఉవాచ భీమం తరసాభ్యుపేత్య
రాజ్ఞః ప్రవృత్తిస్త్విహ కుత్ర చేతి॥  8-68-11 (58336) 
భీమసేన ఉవాచ। 8-68-12x (4996) 
అపయాత ఇతో రాజా ధర్మపుత్రో యుధిష్ఠిరః।
కర్ణబాణాభితప్తాంగో యది జీవేత్కథంచన॥ 8-68-12 (58337) 
అర్జున ఉవాచ। 8-68-13x (4997) 
తస్మాద్భవాఞ్శీఘ్రమితః ప్రయాతు
జ్ఞాతుం ప్రవృత్తిం పురుషర్షభస్య। 
నూనం స విద్ధోఽతిభృశం పృషత్కైః
కర్ణేన రాజా శిబిరం గతోఽసౌ॥  8-68-13 (58338) 
యః సంప్రహారైర్యుధి సంప్రవృత్తే
ద్రోణేన విద్ధోఽతిభృశం తరస్వీ। 
తస్థౌ స తత్రాపి జయప్రతీక్షో
ద్రోణేన యావన్న హతః కిలాసీత్॥  8-68-14 (58339) 
స సంశయం గమితః పాండవాగ్ర్యః
సంఖ్యేఽద్య కర్ణేన మహానుభావః। 
జ్ఞాతుం ప్రయాహ్యాశు తమద్య భీమ
స్థాస్యాంయహం శత్రుగణాన్నిరుధ్య॥  8-68-15 (58340) 
భీమసేన ఉవాచ। 8-68-16x (4998) 
త్వమేవ జానీహి మహానుభావ
రాజ్ఞః ప్రవృత్తిం భరతర్షభస్య। 
అహం హి యద్యర్జున యాంయమిత్రా
వదంతి మాం భీత ఇతి ప్రవీరాః॥  8-68-16 (58341) 
తతోఽబ్రవీదర్జునో భీమసేనం
సంశప్తకాః ప్రత్యనీకస్థితా మే। 
ఏతానహత్వాద్య మయా న శక్య--
మితోపయాతుం రిపుసంఖమధ్యాత్॥  8-68-17 (58342) 
అథాబ్రవీదర్జునం భీమసేనః
స్వవీర్యమాసాద్య కురుప్రవీర। 
సంశప్తకాన్ప్రతియోత్స్యామి సంఖ్యే
సర్వానహం యాహి ధనంజయ త్వం॥  8-68-18 (58343) 
తద్భీమసేనస్య వచో నిశంయ
ధనంజయో భ్రాతురమిత్రమధ్యే। 
ద్రష్టుం కురుశ్రేష్ఠమభిప్రయాస్య--
న్ప్రోవాచ వృష్ణిప్రవరం తదానీం॥  8-68-19 (58344) 
అర్జున ఉవాచ। 8-68-20x (4999) 
`రాజానం ప్రతి వార్ష్ణేయ దూయతే మే దృఢం మనః'।
చోదయాశ్వాన్హృషీకేశ విహాయైతద్బలార్ణవం। 
అజాతశత్రుం రాజానం ద్రష్టుమిచ్ఛామి కేశవ॥  8-68-20 (58345) 
సంజయ ఉవాచ। 8-68-21x (5000) 
`తం రథ చోదయామాస బీభత్సోర్వచనాద్ధరిః'॥  8-68-21 (58346) 
తతో హయాన్సర్వదాశార్హముఖ్యః
ప్రచోదయన్భీమమువాచ చేదం। 
నైతచ్చిత్రం తవ కర్మాద్య భీమ
యాస్యావహే జహి పార్థారిసంఘాన్॥  8-68-22 (58347) 
తతో యయౌ హృషీకేశో యత్ర రాజా యుధిష్ఠిరః।
శీఘ్రాచ్ఛీఘ్రతరో రాజన్వాజిభిర్గరుడోపమైః॥ 8-68-23 (58348) 
ప్రత్యనీకే త్వవస్థాప్య భీమసేనమరిందమం।
సందిశ్య చైనం రాజేంద్ర యుద్ధం ప్రతి వృకోదరం॥ 8-68-24 (58349) 
తతస్తు గత్వా పురుషప్రవీరౌ
రాజానమాసాద్య శయానమేకం। 
రథాదుభౌ ప్రత్యవరుహ్య తస్మా--
ద్వవందతుర్ధర్మరాజస్య పాదౌ॥  8-68-25 (58350) 
`ఇత్యేవముపసంగృహ్య ఉభౌ తు పాంజలీ స్థితౌ।
శస్త్రక్షతౌ మహారాజ రుధిరేణ సముక్షితౌ। 
నిహత్య వాహినీం తుభ్యమపయాతౌ రణాజిరాత్'॥  8-68-26 (58351) 
తం దృష్ట్వా పురుషవ్యాఘ్రం క్షేమిణం పురుషర్షభం।
ముదాభ్యనందతాం కృష్ణావశ్వినావివ వాసవం॥ 8-68-27 (58352) 
తావభ్యనందద్రాజాపి వివస్వానశ్వినావివ।
హతే మహాసురే జంభే శక్రవిష్ణూ యథా గురుః॥ 8-68-28 (58353) 
మన్యమానో హతం కర్ణం ప్రీతః పరపురంజయః।
`స భూత్వా పురుషవ్యాఘ్రో రాజా తత్ర యుధిష్ఠిరః'। 
హర్షగద్గదయా వాచా ప్రీతః ప్రాహ పరంతపః॥ ॥  8-68-29 (58354) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే అష్టషష్టితమోఽధ్యాయః॥ 68 ॥

Mahabharata - Karna Parva - Chapter Footnotes

8-68-9 తతోగ్రధన్వా విస్తారితోగ్రచాపః॥ 8-68-11 ఉవాచ తం పప్రచ్ఛ॥ 8-68-24 ప్రత్యనీకే శత్రుసైన్యరామీపే॥ 8-68-68 అష్టషష్టితమోఽధ్యాయః॥





కర్ణపర్వ - అధ్యాయ 069

॥ శ్రీః ॥

8.69. అధ్యాయః 069 

Mahabharata - Karna Parva - Chapter Topics

యుధిష్ఠిరేణ కర్ణశరవిక్షతస్యాత్మనో దిదృక్షయా స్వశిబిరముపాగతౌ కృష్ణార్జునౌ దృష్ట్వా పార్థేన రాధేయస్య వధభ్రమేణ పార్థస్య ప్రశంసనం॥ 1 ॥

Mahabharata - Karna Parva - Chapter Text

8-69-0 (58355) 
సంజయ ఉవాచ। 8-69-0x (5001) 
[అథోపయాతౌ పృథులోహితాక్షౌ
శరాచితాంగౌ రుధిరప్రదిగ్ధౌ। 
సమీక్ష్య సేనాగ్రనరప్రవీరౌ
యుధిష్ఠిరో వాక్యమిదం బభాషే॥]  8-69-1 (58356) 
తతో యుధిష్ఠిరో దృష్ట్వా సహితౌ కేశవార్జునౌ।
హతమాధిరథిం మేనే సంఖ్యే గాండీవధన్వనా॥ 8-69-2 (58357) 
తావభ్యనందత్కౌంతేయః సాంనా పరమవల్గునా।
స్మితపూర్వమమిత్రఘ్న పూజయన్భరతర్పభ॥ 8-69-3 (58358) 
యుధిష్ఠిర ఉవాచ। 8-69-4x (5002) 
స్వాగతం దేవకీపుత్ర స్వాగతం తే ధనంజయ।
ప్రియం మే దర్శనం వాఢం యువయోర్నరసింహయోః॥ 8-69-4 (58359) 
అరిష్టయోరక్షతయోః కర్ణం హత్వా మహారథం।
ఆశీవిపసమం యుద్ధే సర్వశస్త్రవిశారదం॥ 8-69-5 (58360) 
అగ్రగం ధార్తరాష్ట్రాణాం సర్వేషాం శర్మ వర్మ చ।
రక్షితం వృషసేనేన సుపేణేన చ ధన్వినా॥ 8-69-6 (58361) 
అనుజ్ఞాతం మహావీర్యం రామేణాస్త్రే సుదుర్జయం।
అగ్ర్యం సర్వస్య లోకస్య రథినం లోకవిశ్రుతం॥ 8-69-7 (58362) 
త్రాతారం ధార్తరాష్ట్రాణాం గంతారం వాహినీముఖే।
హంతారం పరసైన్యానామమిత్రగణమర్దనం॥ 8-69-8 (58363) 
దుర్యోధనహితే యుక్తమస్మద్దుఃఖాయ చోద్యతం।
అప్రధృష్యం మహాయుద్ధే దేవైరపి సవాసవైః॥ 8-69-9 (58364) 
అనలానిలయోస్తుల్యం తేజసా చ బలేన చ।
పాతాలమివ గంభీరం సుహృదాం నందివర్ధనం॥ 8-69-10 (58365) 
అంతకం మమ మిత్రాణాం హత్వా కర్ణం మహామృధే।
దిష్ట్యా యువామనుప్రాప్తౌ హత్వాఽసురమివామరౌ॥ 8-69-11 (58366) 
తేన యుద్ధమభీతేన మయాఽద్యాప్యచ్యుతార్జునౌ।
కృతం ఘోరం మహాబాహూ ధృష్టద్యుంనస్య పశ్యతః। 
అంతకేనేవ క్రుద్ధేన ప్రజాః సర్వా జిఘాంసతా॥  8-69-12 (58367) 
తేన కేతుశ్చ మే చ్ఛిన్నో హతౌ చ పార్ష్ణిసారథీ।
హతవాహః కృతశ్చాస్మి యుయుధానస్య పశ్యతః॥ 8-69-13 (58368) 
ధృష్టద్యుంనస్య యమయోర్వీరస్య చ శిఖండినః।
పశ్యతాం ద్రౌపదేయానాం శతద్రోశ్చ మహాత్మనః॥ 8-69-14 (58369) 
ఏతాంజిత్వా మహావీర్యః కర్ణః శత్రుగణాన్బహూన్।
జితవాన్మాం మహాబాహో యతమానో మహారణే॥ 8-69-15 (58370) 
అనుసృత్య చ మాం యుద్ధే పరుషాణ్యుక్తవాన్బహు।
తత్ర తత్ర యుధాం శ్రేష్ఠ పరిభూయ న సంశయః॥ 8-69-16 (58371) 
భీమసేనప్రభావాత్తు యజ్జీవామి ధనంజయ।
బహునాత్ర కిముక్తేన హతే సోఢుం సముత్సహే॥ 8-69-17 (58372) 
త్రయోదశాహం వర్షాణి యస్మాద్భీతో ధనంజయ।
న స్మ నిద్రాం లభే రాత్రౌ న చాహని సుఖం క్వచిత్॥ 8-69-18 (58373) 
తస్య ద్వేషేణ సంయుక్తః పరిదహ్యే ధనంజయ।
ఆత్మనో మరణం జానన్వాధ్రీణస ఇవ ద్విజః॥ 8-69-19 (58374) 
తస్యాయమగమత్కాలశ్చింతయానస్య మే చిరం।
కథం కర్ణో మయా శక్యో యుద్ధే క్షపయితుం భవేత్॥ 8-69-20 (58375) 
జాగ్రత్స్వపంశ్చ కౌంతేయ కర్ణమేవ స్మరాహ్యహం।
పశ్యామి తత్రతత్రైవ కర్ణభూతమిదం జగత్॥ 8-69-21 (58376) 
యత్ర యత్ర హి గచ్ఛామి కర్ణాద్భీతో ధనంజయ।
తత్ర తత్ర హి పశ్యామి కర్ణమేవాగ్రతః స్థితం॥ 8-69-22 (58377) 
సోఽహం తేనైవ వీరేణ సమరేష్వపలాయినా।
సహయః సరథః పార్థ జిత్వా జీవన్విసర్జితః॥ 8-69-23 (58378) 
కో ను మే జీవితేనార్థో రాజ్యేనార్థో భవేత్పునః।
మమైవం విక్షతస్యాద్య కర్ణేనాహవశోభినా॥ 8-69-24 (58379) 
న ప్రాప్తపూర్వం యద్భీష్మాత్కృపాద్ద్రోణాచ్చ సంయుగే।
తత్ప్రాప్తమద్య మే యుద్ధే సూతపుత్రాన్మహారథాత్॥ 8-69-25 (58380) 
స త్వాం పృచ్ఛామి కౌంతేయ యథా న కుశలస్తథా।
తన్మమాచక్ష్వ కార్త్స్న్యేన యథా కర్ణో హతస్త్వయా॥ 8-69-26 (58381) 
శక్రతుల్యబలో యుద్ధే యమతుల్యః పరాక్రమే।
రామతుల్యస్తథాస్త్రేషు స కథం తే నిషూదితః॥ 8-69-27 (58382) 
మహారథసమాఖ్యాతః సర్వయుద్ధవిశారదః।
ధనుర్ధరాణాం ప్రవరః సర్వేషాం వై సదార్జున॥ 8-69-28 (58383) 
పూజితో ధృతరాష్ట్రేణ సపుత్రేణ విశాంపతే।
త్వదర్థమేవ రాధేయః స కథం నిహతస్త్వయా॥ 8-69-29 (58384) 
ధార్తరాష్ట్రస్య యోద్ధారః సర్వ ఏవ సదార్జున।
తవ మృత్యుం రణే కర్ణం మన్యంతే పురుషర్షభ॥ 8-69-30 (58385) 
స త్వయా పురుషవ్యాఘ్ర కథం యుద్ధే నిషూదితః।
తన్మమాచక్ష్వ కౌంతేయ యథా కర్ణో హతస్త్వయా॥ 8-69-31 (58386) 
సోత్సేధమస్య చ శిరః పశ్యతాం సుహృదాం హృతం।
త్వయా పురుషశార్దూల సింహేనేవ యథా రురోః॥ 8-69-32 (58387) 
సర్వా దిశః పర్యపతత్త్వదర్థం
త్వాం సూతపుత్రః సమరే పరీప్సన్। 
దిత్సన్నృణాం శకటం రత్నపూర్ణం
కథం త్వయాసౌ నిహతోఽద్య కర్ణః॥  8-69-33 (58388) 
త్వయా రణే నిహతః సూతపుత్రః 
కచ్చిత్కృతం మే పరమం త్వయాద్య
ప్రియం రణే సూతపుత్రం నిహత్య॥  8-69-34 (58389) 
సర్వా దిశః పర్యపతత్త్వదర్థం
ముదాన్వితో గర్వితః సూతపుత్రః। 
స శూరమానీ సమరే సమేత్య
కచ్చిత్త్వయా నిహతః సూతపుత్రః॥  8-69-35 (58390) 
రాజ్యం పరం హస్తిగవాశ్వయుక్తం
రథం దిత్సుర్యః పరేభ్యస్త్వర్దర్థే। 
త్వయా రణే స్పర్ధతే యః స పాపః
కచ్చిత్త్వయా నిహతః పాపబుద్ధిః॥  8-69-36 (58391) 
యోఽసౌ నిత్యం శౌర్యమదేన మత్తో
వికత్థతే సంసది కౌరవాణాం। 
ప్రీత్యర్థం వై తాత సుయోధనస్య
కచ్చిత్స పాపో నిహతస్త్వయాద్య॥  8-69-37 (58392) 
కచ్చిత్సమాగంయ ధనుఃప్రముక్తై--
స్త్వత్ప్రేషితైర్లోహమయైర్విహంగైః। 
శేతే భిన్నః పాంసుషు సూతపుత్రః
కచ్చిద్భగ్రౌ ధార్తరాష్ట్రస్య బాహూ॥  8-69-38 (58393) 
యోఽసౌ సదా శ్లాఘతే రాజమధ్యే
దుర్యోధనం హర్షయందర్పయుక్తః। 
హంతాఽస్మి సర్వానితి పాండుపుత్రా--
నహం హంతా ఫల్గునస్యేతి మోహాత్॥  8-69-39 (58394) 
కచ్చిద్వచోఽస్య వితథం త్వయా కృతం
యత్తత్ప్రియామవదత్తాత కర్ణః। 
సభామథ్యే రూక్షమనేకరూపం
ధిక్పాండవానపతిస్త్వం హి కృష్ణే॥  8-69-40 (58395) 
కచ్చిద్భువం శత్రురయం మహాత్మా
హ్యధారయద్ద్వాదశ యః సమాస్తు। 
కర్ణో వ్రతం ఘోరమమిత్రసాహో
దుర్యోధనస్యార్థనివిష్టబుద్ధిః॥  8-69-41 (58396) 
పాదౌ న ధావే యావదహం న హన్మి
ధనంజయం సమరేషూగ్రవేగం। 
కచ్చిద్రణే ఫల్గున తం నిహత్య
కచ్చిద్వ్రతం తస్య భగ్నం త్వయాఽద్య॥  8-69-42 (58397) 
యోఽసౌ కృష్ణామబ్రవీద్దుష్టబుద్ధిః
కర్ణః సభాయాం కురువీరమధ్యే। 
కిం పాండవాంస్త్వం న జహాసి కృష్ణే
సుదుర్బలాన్పతితాన్హీనసత్వాన్॥  8-69-43 (58398) 
యోఽసౌ కర్ణః ప్రత్యజానాత్త్వదర్థే
నాహం హత్వా సహ కృష్ణేన పార్థం। 
ఇహోపయాతేతి స పాపబుద్ధిః
కచ్చిచ్ఛేతే శరసంభిన్నగాత్రః॥  8-69-44 (58399) 
కచ్చిత్సంగ్రామో విదితో వై తవాయం
సమాగమే సృంజయ కౌరవాణాం। 
యేనావస్థామీదృశీం ప్రాపితోఽహం
కచ్చిత్త్వయా సోఽద్య హతో దురాత్మా॥  8-69-45 (58400) 
కచ్చిత్త్వయా తస్య సుమందబుద్ధే--
ర్గాండీవముక్తైర్విశిఖైర్జ్వలద్భిః। 
సకుండలం భానుమదుత్తమాంగం
కాయాత్ప్రకృత్తం యుధి సవ్యసాచిన్॥  8-69-46 (58401) 
యత్తన్మయా బాణసమర్పితేన
ధ్యాతోఽసి కర్ణస్య వధాయ వీర। 
తన్మే త్వయా కచ్చిదమోఘమద్య
ధ్యానం కృతం కర్ణనిపాతనేన॥  8-69-47 (58402) 
యద్దర్పపూర్ణః స సుయోధనోఽస్మా--
ందిధక్షతే కర్ణసమాశ్రయేణ। 
కచ్చిత్త్వయా సోఽద్య సమాశ్రయోఽస్య
భగ్నః పరాక్రంయ సుయోధనస్య॥  8-69-48 (58403) 
యో నః పురా షంఢతిలానవోచ--
త్సభామధ్యే కౌరవాణాం సమక్షం। 
స దుర్మతిః కచ్చిదుపేత్య సంఖ్యే
త్వయా హతః సూతపుత్రోఽత్యమర్షీ॥  8-69-49 (58404) 
యః ప్రాహిణోత్సూతపుత్రో దురాత్మా
కృష్ణాం జితాం సౌబలేహానయేతి। 
స మందబుద్ధిర్నిహతః ప్రసహ్య
వైకర్తనస్త్వద్య కచ్చిన్మహాత్మన్॥  8-69-50 (58405) 
యః శస్త్రభృచ్ఛ్రేష్ఠతమం పృథివ్యాం
పితామహం వ్యాక్షిపదల్పచేతాః।
సంఖ్యాయమానోఽర్ధరథః స కచ్చి--
త్త్వయాం హతోఽద్యాధిరథిర్మహాత్మన్॥  8-69-51 (58406) 
అమర్షజం నికృతిసమీరణేరితం
హృది స్థితం జ్వలనమిమం సదా మమ। 
హతో మయా సోఽద్య సమేత్య కర్ణ
ఇతి బ్రువన్ప్రశమయసేఽద్య ఫల్గున॥ ॥  8-69-52 (58407) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే ఏకోనసప్తతితమోఽధ్యాయః॥ 69 ॥

Mahabharata - Karna Parva - Chapter Footnotes

8-69-5 అరిష్టయోః శుభయోః॥ 8-69-7 అనుజ్ఞాతం అనుగృహీతం॥ 8-69-10 అనలానిలయోరితి క్రమాత్తేజోబలాభ్యాం॥ 8-69-13 అపసవ్యః కృతశ్చాస్మి ఇతి ఖ.ఘ.పాఠః॥ 8-69-17 నాహం తం సోఢుముత్సహే ఇతి క.ఙ.పాఠః॥ 8-69-19 కృష్ణగ్రీవో రక్తశిరాః శ్వేతపక్షో విహగమః। స వై వాధ్రీణసః ప్రోక్తో యాజ్ఞికైః పితృకర్మణీతి ప్రాంచః। వాఘ్రీణస ఇవ ద్విప ఇతి ఝ.పాఠః॥ 8-69-26 యథా నః కుశలం తథా ఇతి క.ఙ.పాఠః॥ 8-69-38 విహంగైర్వాణైః॥ 8-69-39 శ్వాఘతే ఆత్మానమితి శేషః॥ 8-69-47 బాణేభ్యః సమర్పితేన కర్ణబాణైరత్యంతం ప్రవిద్ధేనేత్యర్థః॥ 8-69-69 ఏకోనసప్తతితమోఽధ్యాయః॥





కర్ణపర్వ - అధ్యాయ 070

॥ శ్రీః ॥

8.70. అధ్యాయః 070 

Mahabharata - Karna Parva - Chapter Topics

అర్జునేన స్యయుద్ధానువాదపూర్వకం యుధిష్ఠిరంప్రతి కర్ణవధప్రతిజ్ఞానం॥ 1 ॥

Mahabharata - Karna Parva - Chapter Text

8-70-0 (58408) 
సంజయ ఉవాచ। 8-70-0x (5003) 
తద్ధర్మశీలస్య వచో నిశంయ
రాజ్ఞః క్రుద్ధస్యాతిరథో మహాత్మా। 
ఉవాచ దుర్మర్షమదీనసత్వో
యుధిష్ఠిరం జిష్ణురనంతవీర్యః॥  8-70-1 (58409) 
ద్రోణం హతం పార్థ కర్ణో విదిత్వా
భిన్నాం నావవిమావత్యగాధే కురూణాం। 
సంముహ్యమానాంధార్తరాష్ట్రాన్విదిత్వా
నిరుత్సాహాంశ్చ విజయే పరేషాం॥  8-70-2 (58410) 
సోదర్యవత్త్వరితోఽమితౌజా
ఉత్తారయిష్యంధృతరాష్ట్రస్య పుత్రాన్। 
రణే రథేనాధిరథిర్మహాత్మా
తతో హి మాం త్వరితః సోఽభ్యధావత్॥  8-70-3 (58411) 
సంశప్తకైర్యుధ్యమానస్య మేఽద్య
సేనాగ్రయాయీ కురుసైన్యస్య రాజన్। 
ఆశీవిషాభాన్వికిరఞ్శరౌఘా--
ంద్రౌణిః పురస్తాత్సహసాధ్యతిష్ఠత్॥  8-70-4 (58412) 
స మే దృష్ట్వా శూరతమో ధ్వజాగ్రం
సమాదిశద్రథసంఘాననేకాన్। 
తేషామహం పంచశతం నిహత్య
ఆసాదయం ద్రోణపుత్రం నదంతం॥  8-70-5 (58413) 
స ద్రోణపుత్రః సదృశం మహాత్మా
మామప్యరౌత్సీత్తదనీకమధ్యే। 
కిరఞ్శరౌఘాన్బహురూపాన్విచిత్రా--
న్స్వాతీగతః శుక్ర ఇవాతివర్షన్॥  8-70-6 (58414) 
స మే రాన్సర్వతః కంకపత్రా--
నవాసృజద్వై పృథివీప్రకాశాన్। 
నివార్య తూర్ణం పరమాజిమధ్యే
తతోఽపి మాం బాణగణైః సమార్పయత్॥  8-70-7 (58415) 
ఆకర్షణం వాపి వికృష్య ముక్తం
న దృశ్యతే తస్య మహారథస్య। 
న సందధానః కుత ఆదదానో
న వ్యాక్షిపన్న వికర్షన్విముంచన్॥  8-70-8 (58416) 
సవ్యేన వా యది వా దక్షిణేన
న జ్ఞాయతే కతరేణాస్యతీతి। 
ఆచార్యవత్సమరే పర్యవర్త--
న్మహచ్చిత్రం దర్శయన్సర్వతః స్మ॥  8-70-9 (58417) 
దృష్ట్వీవిషం చాసుహరం పరేషాం
సర్వా దిశః పూరయానం శరౌధైః। 
అలాతచక్రప్రతిమం మహాత్మనః
సదా నతం కార్ముకం బ్రహ్మబంధోః॥  8-70-10 (58418) 
తతోఽపరాన్బాణగణాననేకా--
నాకర్ణపూర్ణాయతవిప్రముక్తాన్। 
ససర్జ శీఘ్రాస్త్రబలేన వీర--
స్తోయం యథా ప్రావృషి కాలమేఘః॥  8-70-11 (58419) 
ఆవిధ్యన్మాం పంచభిద్రోణపుత్రః
శితైః శరైః పంచభిర్వాసుదేవం। 
అభ్యఘ్నం బాణైస్తమహం సుధారై--
ర్నిమేషమాత్రేణ సువర్ణపుంఖైః॥  8-70-12 (58420) 
స నిర్విద్ధో విరథో ద్రోణపుత్రో
రథానీకం చాధిరథేర్వివేశ। 
మయాభిభూతాన్స్వరథప్రబర్హా--
నస్త్రం చ పశ్యన్రుధిరప్రదిగ్ధం॥  8-70-13 (58421) 
తతోఽభిభూతం యుధి వీక్ష్య సైన్యం
విధ్వస్తయోధం ద్రుతనాగయూథం। 
పంచాశతా రథముఖ్యైః సమేతః
కర్ణస్త్వరన్నభ్యపతత్ప్రమాథీ॥  8-70-14 (58422) 
తాన్సూదయిత్వాఽహమపాస్య కర్ణం
ద్రష్టుం భవంతం త్వరయోపయాతః। 
సర్వే పాంచాలా హ్యుద్విజంతే స్మ కర్ణం
దృష్ట్వా గావః కేసరిణం యథైవ॥  8-70-15 (58423) 
మృత్యోరాస్యం వ్యాత్తమివాభిపద్య
ప్రభద్రకాః కర్ణమాసాద్య సర్వే। 
యాస్యామి తాంస్తారయిష్యన్బలౌఘా--
ద్దిష్ట్యా భవాన్స్వస్తిమాన్పార్థ దృష్టః॥  8-70-16 (58424) 
హనిష్యేఽహం భారత సూతపుత్ర--
మస్మిన్సంగ్రామే యది దృశ్యతేఽద్య। 
ఆయాహి పశ్యాద్య యుయుత్సమానౌ
మాం సూతపుత్రం చ ధృతౌ రణాయ॥  8-70-17 (58425) 
మహాఝషస్యేవ ముఖం ప్రపన్నాః
ప్రభద్రకాః కర్ణముఖం ప్రపన్నాః। 
షట్సాహస్రా భారత రాజపుత్రాః
స్వర్గాయ లోకాయ రణే నిమగ్నాః॥  8-70-18 (58426) 
తానద్య యాస్యామి రణాద్విమోక్తుం
సర్వాత్మనా సూతపుత్రం చ హంతుం॥  8-70-19 (58427) 
అథ ప్రవీరేణ మహానుభావ
ద్విషత్సైన్యం నిర్దహన్విస్తరేణ। 
సమేత్యాహం సూతపుత్రేణ సంఖ్యే 
వజ్రీవ వృత్రేణ నరేంద్రముఖ్య॥  8-70-20 (58428) 
ఏవం గతే కించ మయాఽద్య శక్యం
కార్యం కర్తుం నిగ్రహే సూతజస్య। 
తథైవ రాజ్ఞశ్చ సుయోధనస్య
యే చాపి మాం యోద్ధుకామాః సమేతాః॥  8-70-21 (58429) 
కర్ణం న చేదద్య నిహన్మి రాజ--
న్సబాంధవం యుధ్యమానం ప్రసహ్య। 
ప్రతిశ్రుత్యాఽకుర్వతాం యా గతిర్వై
కష్టాం యాయాం తామహం రాజసింహ॥  8-70-22 (58430) 
ఆమంత్రయే త్వాం బ్రూహి రణే జయం మే
పురా భీమం ధార్తరాష్ట్రా గ్రసంతి। 
సౌతిం హనిష్యామి నరేంద్రసింహ
సైన్యం తథా శత్రుగణాంశ్చ సర్వాన్॥ ॥  8-70-23 (58431) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే సప్తతితమోఽధ్యాయః॥ 70 ॥






కర్ణపర్వ - అధ్యాయ 071

॥ శ్రీః ॥

8.71. అధ్యాయః 071 

Mahabharata - Karna Parva - Chapter Topics

కర్ణస్యామారణజ్ఞానాద్రుష్టేన యుధిష్ఠిరేణ అర్జునంప్రతి గర్హణపూర్వకం కృష్ణకరే గాండీవదానచోదనా॥ 1 ॥

Mahabharata - Karna Parva - Chapter Text

8-73-0 (58432) 
సంజయ ఉవాచ। 8-73-0x (5004) 
వైకర్తనం కుశలినం నిశంయ
క్రుద్ధః పార్థః ఫల్గూనస్యామితౌజాః। 
ధనంజయం వాక్యమువాచ రాజా
యుధిష్ఠిరః కర్ణశరాభితప్తః॥  8-73-1 (58433) 
ఇమాం చ వసతిం హిత్వా భయాత్కర్ణేన ఫల్గున।
అహం చ భీమసేనశ్చ మాద్రీపుత్రౌ చ పాండవౌ॥ 8-73-2 (58434) 
వాసుదేవేన సహితా వయం కర్ణేన నిర్జితాః।
పునరేవ వనం గత్వా తపశ్చర్యాం చ కుర్మహే। 
అథవా ధార్తరాష్ట్రాణాం పరిచర్యాం చరామహే॥  8-73-3 (58435) 
ఇత్యేవముక్త్వా బీభత్సుం రోషాత్సంరక్తలోచనః।
అబ్రవీత్పునరేవాత్ర ధర్మరాజో యుధిష్ఠిరః॥ 8-73-4 (58436) 
ఇదం యది ద్వైతవనే తు సూక్తం
కర్ణం నియోద్ధుం న సహే నృపేతి। 
వయం తతః ప్రాప్తకాలం యథావ--
త్కృత్వాఽభ్యుపేక్షామ తథైవ రాజ్యం॥  8-73-5 (58437) 
మయి ప్రతిశ్రుత్య వధం హి తస్య
బలస్య చార్ధస్య తథైవ యుద్ధే। 
ఆనీయ మాం శత్రుమధ్యే స కస్మా--
త్సమున్నాంయ స్థండిలే ప్రత్యపింష్ఠాః॥  8-73-6 (58438) 
అన్వాస్య సత్యేన యదాత్థ పార్థ
సత్యం శపన్వాసుదేవేన సార్ధం। 
తన్నః సత్యమఫలం హ్యకార్షీః
ఫలస్య కాలే చాచ్ఛిన్నః పుష్పవృక్షం॥  8-73-7 (58439) 
ప్రచ్ఛాదితస్త్వం బాలిశ దుర్యశోభి--
రనర్థవాక్యోఽస్యర్జున నైవ సాధుః। 
త్యక్త్వా భీమం సర్వభీమేషు భీమం
సంయోజితస్త్వం సూతపుత్రం నిహంతుం॥  8-73-8 (58440) 
యత్తద్వృథా వాగువాచాంతరిక్షే
సప్తాహ్ని జాతే త్వయి మందబుద్ధౌ। 
అపాపీయాన్వాసవాత్కుంతిజాతో
బహూన్సంగ్రామానయమేవ జేతా॥  8-73-9 (58441) 
అయం జేతా పాండవో దేవసంఘాన్
సర్వాణి భూతాన్యపి చోత్తమౌజాః। 
అయం జేతా మద్రకలింగజాతా--
ందైత్యాంశ్చ రక్షాంసి సమాగతాని॥  8-73-10 (58442) 
భూమిం చ సర్వాం నిఖిలేన జేతా
కురూంశ్చ జేతా స్వగణాంశ్చ జేతా। 
అస్మాత్పరో నో భవితా ధనుర్ధరో
నైష్యన్న భూతః కశ్చిదేనం విజేతా॥  8-73-11 (58443) 
ఇచ్ఛన్నయం సర్వభూతాని కుర్యా--
ద్వశీ వశే సర్వసమాప్తవిద్యః। 
కాంత్యా శశాంకస్య జవేన వాయోః
స్యైర్యేణ మేరోః క్షమయా పృథివ్యాః॥  8-73-12 (58444) 
అగ్నేశ్చ తాపే ధనదస్య లక్ష్ంయా
శౌర్యేణ శక్రస్య జయేన విష్ణోః। 
తుల్యో మహాత్మా తవ కుంతి పుత్రో
జాతోఽదితేర్విష్ణురివామితౌజాః॥  8-73-13 (58445) 
స్వేషాం జయాయ ద్విషతాం వధాయ
జాతో మహాత్మా తవ నందికర్తా। 
ఇత్యంతరిక్షే శతశృంగమూర్ధ్ని
తపస్వినాం శృణ్వతాం వాగువాచ॥  8-73-14 (58446) 
ఏవంవిధస్త్వం న చ భూతస్తథాద్య
దేవాశ్చ నూనమనృతం వదంతి॥  8-73-15 (58447) 
తథా పరేషామృషిసత్తమానాం
శ్రుత్వా గిరః పూజయతాం సదా త్వాం। 
న సన్నతిం యామి సుయోధనస్య
న త్వాం జానాంయాధిరథేర్భయార్తం॥  8-73-16 (58448) 
త్వష్ట్రా కృతం వాహమకూజనాక్షం
శుభం సమాస్థాయ కపిధ్వజం తం। 
ఖంగం గృహీత్వా హేమచిత్రావనద్వం
ధనుర్వరం గాండివం తాలమాత్రం।
త్వం వాసుదేవేనోహ్యమానః కథం ను
కర్ణాద్భీతో వ్యపయాతోఽసి పార్థ॥  8-73-17 (58449) 
పూర్వం యదుక్తం హి సుయోధనేన
న ఫల్గునః ప్రముఖే స్థాస్యతీతి। 
కర్ణస్య యుద్ధే హి మహాబలస్య
మౌర్ఖ్యాత్తు తన్నావబుద్ధం మయాఽసీత్॥  8-73-18 (58450) 
తేనాద్య తప్స్యే భృశమప్రమేయం
యన్మిత్రవర్గో నరకం ప్రవిష్టః। 
తదైవ వాచ్యోఽస్మి నను త్వయాఽహం
న యోత్స్యేఽహం సూతపుత్రం కథంచిత్॥  8-73-19 (58451) 
తతో నాహం సృంజయాన్కేకయాంశ్చ
సమానయేయం సుహృదో రణాయ॥  8-73-20 (58452) 
ఏవం గతే కిం చ మయాఽద్య శక్యం
కార్యం కర్తుం నిగ్రహే సూతజస్య। 
తథైవ రాజ్ఞశ్చ సుయోధనస్య
యే వాపి మాం యోద్ధుకామాః సమేతాః॥  8-73-21 (58453) 
ధిగస్తు మజ్జీవితమద్య కృష్ణ
యోఽహం వశం సూతపుత్రస్య యాతః। 
మధ్యే కురూణాం సముయోధనానాం
యే చాప్యన్యే యోద్ధుకామాః సమేతాః॥  8-73-22 (58454) 
ఏకః స మే భీమసేనోఽద్యం నాథో
యేనాభిపన్నోఽస్మి రణే మహాభయే। 
విమోచ్య మాం చాపి రుపాన్వితస్తతః
శరేణ తీక్ష్ణేన బిభేద కర్ణం॥  8-73-23 (58455) 
త్యక్త్వా ప్రాణాన్సమరే భీమసేన--
శ్చక్రే యుద్ధం కురుముఖ్యైః సమేతైః। 
గదాగ్రహస్తో రుధిరోక్షితాంగ--
శ్చరన్రణే కాల ఇవాంతకాలే॥  8-73-24 (58456) 
అసౌ హి భీమస్య మహానినాదో
ముహుర్మహుః శ్రూయతే ధార్తరాష్ట్రైః। 
యది స్మ జీవేత్సమరే నిహంతా
మహారథానాం ప్రవరో నరోత్తమః॥  8-73-25 (58457) 
తవాభిమన్యుస్తనయోఽద్య పార్థ
న చాస్మి గంతా సమరే పరాభవం। 
అథాపి జీవేత్సమరే ఘటోత్కచ--
స్తథాఽపి నాహం సమరే పరాఙ్యుఖః॥  8-73-26 (58458) 
భీమస్య పుత్రః సమరాగ్రయాయీ
మహాస్త్రవిన్నాపి తవానురూపః। 
యం తం xxxసాద్య రిపోర్వలం నో
నిమీలితాక్షం భయవిప్లుతం భవేత్॥  8-73-27 (58459) 
xxxxxనిశి యుద్ధమేక--
స్త్యక్సా రణం యత్వ భయాద్రవంతే॥  8-73-28 (58460) 
స చేత్సమాసాద్య మహానుభావః
కర్ణం రణే బాణగణైః ప్రమోహ్యః। 
ధైర్యే స్థితేనాపి చ సూతజేన
శక్యా హతో వాసవదత్తయా తయా॥  8-73-29 (58461) 
మమైవ భాగ్యాని పురా కృతాని
పాపాని నూనం ఫలవంతి యుద్ధే। 
తృణం చ కృత్వా సమరే భవంతం
తతోఽహమేవం నికృతో దురాత్మనా।
వైకర్తనేనైవ తథా కృతోఽహం
యథా హ్యశక్తః క్రియతే త్వబాంధవః॥  8-73-30 (58462) 
ఆపద్గ్రతం యశ్చ నరో విమోక్షయే--
త్స బాంధవః స్నేహయుతః సుహృచ్చ। 
ఏవం పురాణా ఋషయో వదంతి
ధర్మః సదా సద్భిరనుష్ఠితశ్చ॥  8-73-31 (58463) 
ఖంగం విభ్రజ్జాతరూపత్సరుం చ
ధనుర్వేదం గాండివం తాలమాత్రం। 
స కేశవేనోహ్యమానః కథం ను
కర్ణాత్పార్థస్త్వమపైతుం సమైషీః॥  8-73-32 (58464) 
స గాండీవం కేశవాయ ప్రదాయ
యంతా భవేస్త్వం యది కేశవస్య। 
తతస్తరేత్కేశవః కర్ణముగ్రం
మరుత్సస్వో వృత్రమివాత్తవజ్రః॥  8-73-33 (58465) 
మాసేఽపతిష్యో యది పంచమే త్వం
న వా గర్భో యద్యభవః పృథాయాః। 
మత్తః శ్రేయాన్రాజపుత్రోఽభవిష్య--
న్న తే యశః ఫల్గున ఇత్యపేయాత్॥ ॥  8-73-34 (58466) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే ఏకసప్తతితమోఽధ్యాయః॥ 71 ॥






కర్ణపర్వ - అధ్యాయ 072

॥ శ్రీః ॥

8.72. అధ్యాయః 072 

Mahabharata - Karna Parva - Chapter Topics

xxxxxxxxxxxxx తేన తన్నివేదనం॥ 1 ॥ కృష్ణేన వధప్రతినిధిత్వేన యుధిష్ఠిరాధిక్షేపxxxxxxx॥ 2 ॥

Mahabharata - Karna Parva - Chapter Text

8-72-0 (58467) 
సంజయ ఉవాచ। 8-72-0x (5005) 
యుధిష్ఠిరేణైxxxxక్తః కౌంతేయః శ్వేతవాహనః।
అసిం జగ్రాహ సంక్రుద్ధో జిఘాంసుర్భరతర్షభం॥ 8-72-1 (58468) 
తస్య కోపం సమాజ్ఞాయ చిత్తజ్ఞః కేశవస్తదా।
ఉవాచ కిమిదం ఖంగం గృహ్ణాస్యర్జున శంమ మే॥ 8-72-2 (58469) 
నేహ పశ్యామి యోద్ధవ్యం త్వయా కించిద్వనంజయ।
నేహాగతా ధార్తరాష్ట్రాః సర్వే భీమేన వారితాః॥ 8-72-3 (58470) 
ఉపాగతోఽసి కౌంతేయ రాజా ద్రష్టవ్య ఇత్యసౌ।
స రాజా భవతా దృష్టః కుశలీ చ యుధిష్ఠిరః॥ 8-72-4 (58471) 
తం దృష్ట్వా నృపశార్దూలం శార్దూలసమవిక్రమం।
హర్షకాలే చ సంప్రాప్తే కస్మాత్త్వాం మన్యురావిశత్॥ 8-72-5 (58472) 
న తం పశ్యామి కౌంతేయ యస్తే వధ్యో భవేదిహ।
ప్రహర్తుమిచ్ఛసే కస్మాత్కిం వా తే చిత్తవిభ్రమః॥ 8-72-6 (58473) 
కస్మాద్భవాన్మహాఖంగం పరిగృహ్ణాత్యకారణాత్।  8-72-7 (58474) 
తత్త్వాం పృచ్ఛామి కౌంతేయ కిమిదం తే చికీర్షితం।
పరామృశసి యత్క్రుద్ధః ఖంగమద్భుతవిక్రమ॥ 8-72-8 (58475) 
ఏవముక్తః కటాక్షేణ ప్రేక్షమాణో యుధిష్ఠిరం।
అర్జునః ప్రాహ గోవిందం క్రుద్ధః సర్ప ఇవ శ్వసన్॥ 8-72-9 (58476) 
అన్యస్మై దేహి గాండీవమితి మాం యః ప్రచోదయేత్।
భింద్యామహం తస్య శిర ఇత్యుపాంశు వ్రతం మమ। 
యుధిష్ఠిరేణ తేనాహముక్తశ్చాస్మి జనార్దన॥  8-72-10 (58477) 
యదుక్తోఽహమదీనార్థం రాజ్ఞాఽనేన యశస్వినా।
సమక్షం తవ గోవింద న తత్క్షంతుమిహోత్సహే॥ 8-72-11 (58478) 
తస్మాదేనం విధిష్యామి రాజానం ధర్మచారిణాం।
ప్రతిజ్ఞాం పాలయిష్యామి హత్వైనం నరసత్తమం॥ 8-72-12 (58479) 
ఏతదర్థం మయా ఖహ్గో గృహీతో యదునందన।
సోఽహం యుధిష్ఠిరం హత్వా సత్యస్యానృణ్యతాం గతః। 
విశోకో విజ్వరశ్చాపి భవిష్యామి జనార్దన॥  8-72-13 (58480) 
కిం వా త్వం మన్యసే ప్రాప్తమస్మిన్కార్య ఉపస్థితే।
త్వమస్య జగతస్తాత వేత్థ సర్వం గతాగతం॥ 8-72-14 (58481) 
`జాతస్త్వత్తో హి ధర్మశ్చాధర్మశ్చేతి పరా శ్రుతిః'।
తత్తథా ప్రకరిష్యామి యథా మాం వక్ష్యతే భవాన్॥ 8-72-15 (58482) 
సంజయ ఉవాచ। 8-72-16x (5006) 
ధిగ్ధిగిత్యేవ గోవిందః పార్థముక్త్వాబ్రవీత్పునః॥  8-72-16 (58483) 
కృష్ణ ఉవాచ। 8-72-17x (5007) 
ఇదానీం పార్థ జానామి న వృద్ధాః సేవితాస్త్వయా।
అకాలే పురుషవ్యాఘ్ర సంరంభం యద్భవానగాత్॥ 8-72-17 (58484) 
న హి ధర్మవిగజ్ఞైరేవం కార్యం ధనంజయ।
యథా త్వం పాండవాద్యేహ ధర్మభీరురండితః॥ 8-72-18 (58485) 
యోఽకార్యాణాం క్రియాయాశ్చ సంయోగం నావబుధ్యతే।
కార్యాణామక్రియాయాశ్చ స పార్థ పురుషాధమః॥ 8-72-19 (58486) 
అనుసృత్య తు యే ధర్మం కవయః సముపస్థితాః।
సమాసవిస్తరవిదాం న తేషాం వేత్సి నిశ్చయం॥ 8-72-20 (58487) 
అనిశ్చయజ్ఞో హి నరః కార్యాకార్యవినిశ్చయే।
ఏవం స ముహ్యత్యవశో యథా త్వం పార్థ ముహ్యసి॥ 8-72-21 (58488) 
న హి కార్యమకార్యం వా సుఖం జ్ఞాతుం కథంచన।
శ్రుతేన జ్ఞాయతే సర్వం తచ్చ త్వం నావహుధ్యసే॥ 8-72-22 (58489) 
అవిజ్ఞానాదిహ భవాన్సత్యం రక్షతి ధర్మవిత్।
ప్రాణినాం త్వం వధం పార్థ ధార్మికో నావబుధ్యసే॥ 8-72-23 (58490) 
ప్రాణినాం హి వధాత్తాత వృథా ధర్మో మతో మమ।
అనృతం తు భవేద్వాచ్యం న తు హింసా కదాచన॥ 8-72-24 (58491) 
స కథం భ్రాతరం జ్యేష్ఠం రాజానం ధర్మకోవిదం।
హన్యాద్భవాన్నరశ్రేష్ఠ ప్రాకృతోఽన్యః పుమానివ॥ 8-72-25 (58492) 
అయుధ్యమానస్య గురోస్తథాఽశత్రోశ్చ మానద।
పరాఙ్ముఖస్య ద్రవతః శరణం చాపి గచ్ఛతః॥ 8-72-26 (58493) 
కృతాంజలేః ప్రపన్నస్య ప్రమత్తస్య తథైవ చ।
న వధః పూజ్యతే సద్భిస్తచ్చ సర్వం గురౌ తవ॥ 8-72-27 (58494) 
త్వయా చైతద్వ్రతం పార్థ బాలేనేవ కృతం పురా।
తస్మాదధర్మసంయుక్తం మౌర్ఖ్యాదేవ వ్యవస్యసి॥ 8-72-28 (58495) 
స్వగురుం పార్థ కస్మాత్త్వం హంతుకామోఽభిధావసి।
అసంప్రధార్య ధర్మాణాం గతిం సూక్ష్మాం దురత్యయాం॥ 8-72-29 (58496) 
ఇదం ధర్మరహస్యం చ తవ వక్ష్యామి పాండవ।
యద్బ్రూయాత్తవ భీష్మో వా రాజా వాపి యుధిష్ఠిరః॥ 8-72-30 (58497) 
విదురో వా పునః క్షత్తా గాంధారీ వా యశస్వినీ।
కుంతీ వా భరతశ్రేష్ఠ ద్రౌపదీ వా యశస్వినీ। 
తత్తే వక్ష్యామి తత్త్వేన నిబోధైతద్ధనంజయ॥  8-72-31 (58498) 
సత్యస్యం వచనం సాధు న సత్యాద్విద్యతే పరం।
సుదుర్విదం హి తత్త్వేన తత్సత్యమితి మే సతిః॥ 8-72-32 (58499) 
భవేత్సత్యమవక్తవ్యం వక్తవ్యమనృతం భవేత్।
యత్రానృతం భవేత్సత్యం సత్యం చాప్యనృతం భవేత్॥ 8-72-33 (58500) 
వివాహకాలే రతిసంప్రయోగే
ప్రాణాత్యయే సర్వత్రనాపహారే। 
విప్రస్య చార్థే హ్యనృతం వదేత
పంచానృతాన్యాహురపాతకాని॥  8-72-34 (58501) 
సర్వస్వస్యాపహారే తు వక్తవ్యమనృతం భవేత్॥
తత్రానృతం భవేత్సత్యం సత్యం చాప్యనృతం భవేత్॥ 8-72-35 (58502) 
తాదృశో హన్యతే బాలో యస్య సత్యమనిశ్చితం।
సత్యానృతే వినిశ్చిత్య తతో భవతి ధర్మవిత్॥ 8-72-36 (58503) 
కిమాశ్చర్యం కృతప్రజ్ఞః పురుషోఽపి సుదారుణః।
సుమహత్ప్రాప్నుయాత్పుణ్యం బలాకోఽంధవధాదివ॥ 8-72-37 (58504) 
కిమాశ్చర్యం పునర్మూఢో ధర్మకామో హ్యపండితః।
సుమహత్ప్రాప్నుయాత్పాపమాపగాస్వివ కౌశికః॥ 8-72-38 (58505) 
అర్జున ఉవాచ। 8-72-39x (5008) 
ఆచక్ష్వ భగవన్నేతద్యథా విందాంయహం తథా।
వలాకస్యానుసంబద్ధం నదీనాం కౌశికస్య చ॥ 8-72-39 (58506) 
వాసుదేవ ఉవాచ। 8-72-40x (5009) 
మృగవ్యాధోఽభవత్కశ్చిద్బలాకో నామ భారత।
యాత్రార్థం పుత్రదారాణాం మృగాన్హంతి న కామతః॥ 8-72-40 (58507) 
వృద్ధౌ చ మాతాపితరౌ బిభర్త్యన్యాంశ్చ సంశ్రితాన్।
స్వధర్మనిరతో నిత్యం సంవిభజ్యానసూయకః॥ 8-72-41 (58508) 
స కదాచిన్మృగప్రేప్సుర్నాన్వవిందన్మృగం క్వచిత్।
అథాపశ్యత్స పీవానం శ్వాపదం ఘ్రాణచక్షుషం॥ 8-72-42 (58509) 
అదృష్టపూర్వమపి తత్సత్వం తేన హతం తదా।
అంధే హతే తతో వ్యోంనః పుష్పవర్షం పపాత చ॥ 8-72-43 (58510) 
అప్సరోగీతవాదిత్రైర్నాదితం చ మనోరమం।
విమానమగమత్స్వర్గాన్మృగవ్యాధనినీషయా॥ 8-72-44 (58511) 
తద్భూతం సర్వభూతానామభావాయ కిలార్జున।
తపస్తప్త్వా వరం ప్రాప్తం కృతమంధం స్వయంభువా॥ 8-72-45 (58512) 
తద్ధత్వా సర్వభూతానామభావకృతనిశ్చయం।
బలాకోఽగాత్స్వర్గలోకమేవం ధర్మః సుదుర్విదః॥ 8-72-46 (58513) 
కౌశికోఽప్యభవద్విప్రస్తపస్వీనో బహుశ్రుతః।
నదీనాం సంగమే గ్రామాదదూరే స కిలావసత్॥ 8-72-47 (58514) 
సత్యం మయా సదా వాచ్యమితి తస్యాభవద్ద్వతం।
సత్యవాదీతి విఖ్యాతః స తదాసీద్ధనంజయ॥ 8-72-48 (58515) 
అథ దస్యుభయాత్కేచిత్తదా తద్వనమావిశన్।
తత్రాపి దస్యవః క్రుద్ధాస్తానమార్గంత యత్నతః॥ 8-72-49 (58516) 
అథ కౌశికమభ్యేత్య ప్రోచుస్తే సత్యవాదినం।
కతరేణ పథా యాతా భగవన్నితి వై జనాః। 
సత్యేన పృష్టః ప్రబ్రూహి యది తద్వేత్థ శంస నః॥  8-72-50 (58517) 
శ్రీకృష్ణ ఉవాచ। 8-72-51x (5010) 
సత్యస్య త్వవిభాగజ్ఞః సత్యం తేభ్యః శశంస హ।
బహువృక్షలతాగుల్మమేతద్గహనమాశ్రితాః। 
ఇతి తాన్ఖ్యాపయామాస తేభ్యస్తత్త్వం స కౌశికః॥  8-72-51 (58518) 
తతస్తే తాన్సమాసాద్య క్రూరా జఘ్నురితి శ్రుతిః।
తతోఽధర్మేణ మహతా వాగ్దురుక్తేన కౌశికః॥ 8-72-52 (58519) 
గతః సుకష్టం నిరయం ధర్మసూక్ష్మేష్వతత్త్వవిత్।
దృష్టపూర్వశ్రుతో మూఢో ధర్మాణామవిశారదః॥ 8-72-53 (58520) 
వృద్ధానపృచ్ఛన్సందేహానంధః శ్వభ్రమివర్చ్ఛతి॥  8-72-54 (58521) 
తత్ర తే లక్షణోద్దేశః కశ్చిదేవ భవిష్యతి।
దుష్కరం ప్రతిసంఖ్యానం కార్త్స్న్యేనాత్ర వ్యవస్థితిః॥ 8-72-55 (58522) 
సత్యం ధర్మ ఇతి హ్యేకే వదంతి బహవో జనాః।
న చ పార్థాభ్యసూయామి నైతత్సర్వత్ర శిష్యతే॥ 8-72-56 (58523) 
శ్రుతిస్తు ధార్యా ఇత్యేకే వదంతి బహవో జనాః।
న త్వేతత్ప్రత్యసూయామి తత్ర సర్వం విధీయతే॥ 8-72-57 (58524) 
యత్స్యాదహింసాసంయుక్తం స ధర్మ ఇతి నిశ్చయః।
అహింసార్థాయ హింస్రాణాం ధర్మప్రవచనం కృతం। 
ధారణాద్ధర్మమిత్యాహుర్ధర్మో ధారయతే ప్రజాః॥  8-72-58 (58525) 
ప్రభవార్థాయ భూతానాం ధర్మప్రవచనం కృతం।
యస్మాత్ప్రభవసంయుక్తః స ధర్మ ఇతి నిశ్చయః॥ 8-72-59 (58526) 
యేఽన్యాయేన జిగీషంతో ధర్మం పృచ్ఛంతి మానవాః।
అకూజనేన చేన్మోక్షో నాత్ర కూజేత్కథంచన॥ 8-72-60 (58527) 
అవశ్యం కూజితవ్యే హ శంకేరన్వాప్యకూజనాత్।
యేఽన్యాయేన జిహీర్షంతో ధర్మం పృచ్ఛంతి కస్యచిత్। 
శ్రేయస్తత్రానృతం వక్తుం సత్యాదితి వినిశ్చిత్ం॥  8-72-61 (58528) 
ప్రాణాత్యయే వివాహే వా సర్వజాత్యా మహాభయే।
సర్వస్వస్య చ లోపే వా వక్తవ్యమనృతం భవేత్॥ 8-72-62 (58529) 
అధర్మం హి న పశ్యంతి మృషోద్యం తత్ర పండితాః।
సర్వథాఽభివదేత్తత్తు నానృతం స్యాద్విచక్షణః॥ 8-72-63 (58530) 
యః స్తేనైః సహ సంబంధో ముచ్యతే శపథాదపి।
భవేత్తత్రానృతం శ్రేయః సత్యాదితి విచారితం॥ 8-72-64 (58531) 
న చ తేభ్యో ధనం దేయం సత్యాదితి కథంచన।
పాపేభ్యోఽపి ధనం దత్తం దాతారమపి పీడయేత్। 
తస్మాద్ధర్మార్థమనృతముక్త్వా నానృతవాగ్భవేత్॥  8-72-65 (58532) 
ఏష తే లక్షణోద్దేశో మయోద్దిష్టో యథావిధి।
ఏతజ్జ్ఞాత్వా బ్రూహి పార్థ యది వధ్యో యుధిష్ఠిరః॥ 8-72-66 (58533) 
అర్జున ఉవాచ। 8-72-67x (5011) 
యథా బ్రూయాన్మహాప్రాజ్ఞో యథా బ్రూయాన్మహాయశాః॥  8-72-67 (58534) 
సుహృద్బ్రూయాద్యథాఽస్మాకం తథోక్తం వచనం త్వయా।
భవాన్మాతృసమోఽస్మాకం భవాన్పితృసమోఽపి చ। 
గతిశ్చ పరమా కృష్ణ త్వమేవ చ పరాయణం॥  8-72-68 (58535) 
న హి తే త్రిషు లోకేషు విద్యతేఽవిదితం క్వచిత్।
తస్మాద్భవాన్పరం ధర్మం వేద సర్వం యథాతథం॥ 8-72-69 (58536) 
అవధ్యం పాండవం మన్యే ధర్మరాజం యుధిష్ఠిరం।
అధర్మయుక్తే సంయోగే బ్రూహి కించిదనుగ్రహం॥ 8-72-70 (58537) 
ఇదం చాపరమత్రైవ బ్రూహి తత్త్వం వివక్షితం॥  8-72-71 (58538) 
జానాసి దాశార్హ మమ వ్రతం తు
యో మాం బ్రూయాత్కశ్చన మానుషేషు। 
అన్యస్మై త్వం గాండివం దేహి పార్థ
యో మత్తోఽస్త్రే వీర్యతో వా విశిష్టః॥  8-72-72 (58539) 
హన్యామహం కేశవ తం ప్రసహ్య
భీమో హన్యాత్తూవరకేతి చోక్తః। 
వన్మాం రాజా హ్యుక్తవాంస్తే సమక్షం
ధనుర్దేహీత్యసకృద్వృష్ణివీరే॥  8-72-73 (58540) 
తం హన్యాం చేత్కేశవ జీవలోకే
స్థాతా నాహం కాలమప్యల్పమాత్రం। 
ధ్యాత్వా నూనం హ్యేనసా చాపి ముక్తో
వధం రాజ్ఞో భ్రష్టవీర్యో విచేతాః॥  8-72-74 (58541) 
యథా ప్రతిజ్ఞా మమ లోకబుద్ధౌ
భవేత్సత్యా ధర్మభృతాం వరిష్ఠ। 
యథా జీవత్పాండవోఽహం చ కృష్ణ
తథా బుద్ధిం దాతుమప్యర్హసి త్వం॥  8-72-75 (58542) 
వాసుదేవ ఉవాచ। 8-72-76x (5012) 
రాజా శ్రాంతో విక్షతో దుఃఖితశ్చ
కర్ణేన సహ్ఖ్యే నిశితైర్బాణసంఘైః। 
యశ్చానిశం సూతపుత్రేణ వీర
శరైర్భృశం తాడితో యుధ్యమానః॥  8-72-76 (58543) 
అతస్త్వమేతేన సరోషముక్తో
దుఃఖాన్వితేనేదమయుక్తరూపం। 
అకోపితో హ్యేష యది స్మ సంఖ్యే
కర్ణం న హన్యాదితి చాబ్రవీత్సః॥  8-72-77 (58544) 
జానాతి తం పాండవ ఏష చాపి
పాపం లోకే కర్ణమసహ్యమన్యైః। 
తతస్త్వముక్తో భృశరోషితేన
రాజ్ఞా సమక్షం పరుషాణి పార్థ॥  8-72-78 (58545) 
నిత్యోద్యుక్తే సతతం చాప్రసహ్యే
కర్ణే ద్యూతం హ్యద్య రణే నిబద్ధం। 
తస్మిన్హతే కురవో నిర్జితాః స్యు--
రేవం బుద్ధిః పార్థివే ధర్మపుత్రే॥  8-72-79 (58546) 
తతో బధం నార్హతి ధర్మపుత్ర--
స్త్వయా ప్రతిజ్ఞాఽర్జున పాలనీయా। 
జీవన్నయం యేన మృతో భవేద్ధి
తన్మే నిబోధేహ తవానురూపం॥  8-72-80 (58547) 
యదా మానం లభతే మాననార్హ--
స్తదా స వై జీవతి జీవలోకే। 
యదాఽవమానం లభతే మహాంతం
తదా జీవన్మృత ఇత్యుచ్యతే సః॥  8-72-81 (58548) 
సంమానితః పార్థివోఽయం సదైవ
త్వయా చ భీమేన తథా యమాభ్యాం। 
వృద్ధైశ్చ లోకే పురుషైశ్చ శూరై--
స్తస్యాపమానం కలయా ప్రయుంక్ష్వ॥  8-72-82 (58549) 
త్వమిత్యత్రభవంతం హి బ్రూహి పార్థ యుధిష్ఠిరం।
త్వమిత్యుక్తో హి నిహతో గురుర్భవతి భారత॥ 8-72-83 (58550) 
ఏవమాచర కౌంతేయ ధర్మరాజే యుధిష్ఠిరే।
అధర్మయుక్తం సంయోగం కురుష్వైనం కురూద్వహ॥ 8-72-84 (58551) 
అథర్వాంగిరసీ హ్యేషా శ్రుతీనాముత్తమా శ్రుతిః।
అవిచార్యైవ కార్యైషా శ్రేయస్కామైర్నరైః సదా॥ 8-72-85 (58552) 
అవధేన వధః ప్రోక్తో యద్గురుస్త్వమితి ప్రభుః।
తద్బ్రూహి త్వం యన్మయోక్తం ధర్మరాజస్య ధర్మవిత్॥ 8-72-86 (58553) 
యదా హ్యం పాండవ ధర్మరాజ--
సత్వత్తోఽయుక్తం లప్స్యతే చైవ సాధు। 
తతోఽస్య పాదావభివాద్య పశ్చా--
చ్ఛ్రేయో బ్రూయాత్సాంత్వయుక్తం హితం చ॥  8-72-87 (58554) 
భ్రాతా ప్రాజ్ఞస్తవ కోపం న జాతు
కుర్యాద్రాజా ధర్మమార్గానుసారీ। 
ముక్తోఽనృతాద్వాతృవధాచ్చ పాపా--
ద్ధృష్టః కర్ణం త్వం జహి పార్థ పశ్చాత్॥ ॥  8-72-88 (58555) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే ద్విసప్తతితమోఽధ్యాయః॥ 72 ॥

Mahabharata - Karna Parva - Chapter Footnotes

8-72-22 సుఖం అనధీత్యేత్యర్థః। శ్రుతేన శాస్త్రేణ॥ 8-72-26 అశత్రోః అశాతనీయస్య అవధ్యస్య॥ 8-72-47 తపస్వీనః తపస్వినామినః శ్రేష్ఠః॥ 8-72-52 యథా చాల్పశ్రుతో మూఢో ధర్మాణామవిభాగవిత్। వృద్ధానపృష్ట్వా సందేహం మహచ్ఛ్వభ్రమిహార్హతి। ఇతి ఙ. పాఠః॥ 8-72-57 తత్ర తే లక్షణోద్వేశాత్కశ్చిదత్ర భవిష్యతి ఇతి క.డ.పాఠః। దుష్కరం పరమం జ్ఞానం తర్కేణానువ్యవస్యాతి ఇతి డ.పాఠః। దుష్కరం ప్రతిసంఖ్యానం కార్త్స్న్యేనాస్య వ్యవస్యతి ఇతి వ.ఘ.డ.పాఠః। శ్రుతేర్ధర్మ ఇతి హ్యేకే ఇతి డ.పాఠః॥ 8-72-62 ప్రాణాత్యయే విధాహే వా సర్వజ్ఞాతివధాత్యయే। నర్మణ్యభిప్రవృత్తే వా న చ ప్రోక్తం మృషా భవేత్ ఇతి ఝ.ఙ.పాఠః॥ 8-72-63 అధర్మం నాత్ర పశ్యంతి ధర్మతత్వార్థదర్శినః ఇతి ఙ.పాఠః॥ 8-72-64 యః స్తేనైః సహ సంబంధాన్ముచ్యతే శపథైరపి। శ్రేయస్తత్రానృతం వక్తుం తత్సత్యమవిచారితం। ఇతి ఙ. పాఠః॥ 8-72-65 శక్యే సతి కథంచన ఇతి ఙ. పాఠః॥ 8-72-70 అనుగ్రహం అవధేన ప్రతిజ్ఞారక్షణం॥ 8-72-74 తం హన్యామితి స్థాతా న న స్థాస్యే। ఏనసా ముక్తోపి కృతప్రాయశ్చిత్తోఽపి న స్థాస్యే ఇత్యర్థః। కిం కృత్వా రాజ్ఞో వధం ధ్యాత్వా॥ 8-72-78 సమక్షం ఆవయోరితి శేషః॥ 8-72-79 కర్ణే పణీకృతే। ద్యుతం యుద్ధరూపం॥ 8-72-83 అత్ర భవంతం మాన్యం త్వమితి బ్రూహి॥ 8-72-84 ఏవం పూజ్యావమానరూపం సంయోగం ఆత్మనానుష్ఠితం కురుష్వ॥ 8-72-86 యత్ గురుస్త్వమితి ప్రోక్తస్తత్ అవధేన శంస్త్రపాతనమంతరేణైవ వధః వధకరం భవతీత్యర్థః॥ 8-72-72 ద్విసప్తతితమోఽధ్యాయః॥





కర్ణపర్వ - అధ్యాయ 073

॥ శ్రీః ॥

8.73. అధ్యాయః 073 

Mahabharata - Karna Parva - Chapter Topics

యుధిష్ఠిరాధిక్షేపాదాత్మవధోద్యతం పార్థం ప్రతి కృష్ణేన తత్ప్రతినిధితయా ఆత్మప్రశంసనచోదనా॥ 1 ॥ అర్జునేనాత్మప్రశంసనానంతరం యుధిష్ఠిరక్షమాపనం॥ 2 ॥

Mahabharata - Karna Parva - Chapter Text

8-73-0 (58556) 
సంజయ ఉవాచ। 8-73-0x (5013) 
ఇత్యేవముక్తస్తు జనార్దనేన
పార్థః ప్రశస్యాథ సుహృద్వచస్తత్। 
తతోఽబ్రవీదర్జునో ధర్మరాజ--
మనుక్తపూర్వం పరుషం ప్రసహ్య॥  8-73-1 (58557) 
మా త్వం రాజన్వ్యాహరస్వాద్య పాపం
త్వం తిష్ఠసి క్రోశమాత్రే వ్యపేత్య। 
భీమస్తు మామర్హతి గర్హణాయ
యో యుధ్యతే సర్వలోకప్రవీరైః॥  8-73-2 (58558) 
కాలే హి శత్రూన్పరిపీడ్య వీరో
హత్వా ప్రవీరాన్వసుధాధిపానాం। 
రథప్రధానోత్తమనాగముఖ్యా
యుధిప్రవీరా నిహతాశ్చ శూరాః॥  8-73-3 (58559) 
సుదుష్కరం కర్మ కరోతి భీమః
కర్తుం యథా నార్హతి కశ్చిదన్యః। 
రథాదవస్కంద్య గదాం పరామృశం--
స్తథా రణే హంతి తథైవ వారణాన్॥  8-73-4 (58560) 
స కుంజరాణామధికం సహస్రం
హత్వా నదంస్తుములం సింహనాదం। 
కాంభోజవానాయుజపార్వతీయా--
నీహామృగాభాన్వినిహత్య వాజినః॥  8-73-5 (58561) 
మహారథాందవిరదాఞ్శైలకల్పా--
న్సహేత యః కుంజరాన్వధ్యమానాన్। 
అసౌ భీమో ధార్తరాష్ట్రేషు మగ్నః
స మాముపాలబ్ధుమరిందమోఽర్హతి॥  8-73-6 (58562) 
వరాసినా చాథ నరాశ్వకుంజరాం--
స్తథా రథాంగైర్ధనుషా చ హంత్యరీన్। 
ప్రమృద్య పద్ధ్యామహితాంస్తు హంతి
పునశ్చ దోర్భ్యాం శతమన్యువిక్రమః॥  8-73-7 (58563) 
మహాబలో వైశ్రవణాంతకోపమః
ప్రసహ్య హర్తా ద్విషతాం యశాంసి। 
స భీమసేనోఽర్హతి గర్హణాయ
న త్వం నిత్యం రక్ష్యమాణః సుహృద్భిః॥  8-73-8 (58564) 
కలింగవంగాంగనిపాదమాగధా--
న్సదా మహాశైలవలాహకోపమాన్। 
నిహంతి యః శత్రుగణాననేకశః
స మాం హి వక్తుం ప్రభవత్యమానగసం॥  8-73-9 (58565) 
సంయుక్తమాస్థాయ రథం హి కాలే
ధనుర్విధూన్వంఛరపూర్ణముష్టిః। 
సృజేచ్చ యో బాణసంఘాన్పరేషు
మహాబలో మేఘ ఇవాంబుధారాః॥  8-73-10 (58566) 
శతాన్యష్టౌ వారణానామదర్శయ--
ద్విశాతితైః కుంభఘటాగ్రహస్తైః। 
యో భీమసేనో నిహతారిసంఘః
స మాముపాలబ్ధుమరిందమోఽర్హతి॥  8-73-11 (58567) 
రథాశ్చ నాగాశ్చ హయాశ్చ రాజ--
న్భీమేనాజౌ నిహతాః సంఘశోఽద్య। 
రాజానశ్చ బహవో మహాబలాః
స మాముపాలబ్ధుమరిందమోఽర్హతి॥  8-73-12 (58568) 
ధృతరాష్ట్రపుత్రా బలినశ్చ యేన
మహాబలా నిహతాః ప్రాయశో వై। 
శూరో యుద్ధే హ్యప్రతివార్యవీర్యః
స మాముపాలబ్ధుమరిందమోఽర్హతి॥  8-73-13 (58569) 
ప్రతాపయంస్తద్బలముగ్రరూపం
యోఽసౌ రమే ధార్తరాష్ట్రస్య వీరః। 
ఏకః సహేతాప్రతిసహ్యపౌరుష--
స్తేనాస్మి వాచ్యో న త్వయా వై కదాచిత్॥  8-73-14 (58570) 
మహారథా యత్ర యత్రైవ యుద్ధే
భిందంతి సైన్యం తవ కామతోఽద్య। 
తత్రైవ తత్రైవ రణే మహాత్మా
దృఢం భీమః పరసంఘానమృద్రాత్॥  8-73-15 (58571) 
తేనాస్మి వాచ్యో న త్వయా హం కదాచి--
న్మా మా వోచః క్రూరమిహాద్య పార్థ। 
నాస్మద్విధో వై భవతా తు వాచ్యో
యథా భవాన్సర్వలోకస్య వాచ్యః॥  8-73-16 (58572) 
ఏవం హి మా తే బ్రువతో నరేంద్ర
కథం న దీర్యేచ్ఛతధాఽద్య జిహ్వా। 
అహో బతేదం సునృశంసరూపం
కామాదవోచస్త్వమిహాద్య యద్వై॥  8-73-17 (58573) 
బలం న వాధిష్ఠితం సత్తమానాం
యత్క్షత్రియాణాం బహులం వదంతి। 
త్వం చాబలో భారత నిష్ఠురోఽసి
త్వమేవ మాం వేత్సి యథావిధోఽహం॥  8-73-18 (58574) 
నకులేన రాజన్గజవాజియోధా
హతాశ్చ వీరాః సహసా సమేత్య। 
త్యక్త్వా ప్రాణాన్సమరే యుద్ధకాంక్షీ
స మాముపాలబ్ధుమరిందమోఽర్హతి॥  8-73-19 (58575) 
కృతం కర్మ సహదేవేన దుష్కరం
యో యుధ్యతే పరసైన్యావమర్దీ। 
న చాబ్రవీత్కించిదిహాగతో బలీ
పశ్యాంతరం తస్య చేవాత్మనశ్చ॥  8-73-20 (58576) 
ధృష్టద్యుంనః సాత్యకిర్ద్రౌపదేయా
యుధామన్యుశ్చోత్తమౌజాః శిఖండీ। 
ఏతేఽద్య యుధి సంప్రపీడితా--
స్తే మాములపాలబ్ధుమర్హంతి న త్వం॥  8-73-21 (58577) 
త్వన్మూలమస్మాభిరిదం హి వైరం
ప్రాప్తం తథా వ్యసనం చాతిఘోరం। 
ద్యూప్రమత్తేన కృతం త్వయాఽసకృ--
త్కస్మాదుపాలబ్ధుమిహార్హసి త్వం॥  8-73-22 (58578) 
త్వమేవ రాజన్సతతం ప్రమత్త--
స్త్వమేవ మూఢో భారతానామసాధుః। 
త్వాం ప్రాప్య రాజ్యం చ వినష్టమేత--
త్ప్రాప్తా మహత్పాండవాశ్చాపి దాస్యం॥  8-73-23 (58579) 
త్వత్తః కృతోఽస్మకద్వనవాసదుఃఖం
రాజ్యస్య నాశో హ్యభిమన్యోశ్చ ఘోరః। 
ఆత్మానమేవం సునృశంసరూపం
జ్ఞాత్వా కిమర్థం గర్హసే మాద్య వీర॥  8-73-24 (58580) 
లజ్జస్వ రాజన్యది తేఽస్తి లజ్జా
తూష్ణీంభూతః పశ్య సర్వం కృతఘ్నః। 
భీమో నిత్యం సమరస్య కర్తా
దర్పస్య భేత్తా పునరేవ నిత్యం॥  8-73-25 (58581) 
స్వయం హ్యశక్తేన నరేంద్ర యుద్ధే
నరేణ కార్యా సతతం క్షమైవ। 
బలం హి వాచి ద్విజసత్తమానాం
క్షాత్రం ద్విజా బాహుబలం వదంతి॥  8-73-26 (58582) 
త్వం వాగ్బలో భారత నిష్ఠురోఽసి
త్వమేవ మాం వేత్సి యథావిధోఽహం। 
ఘటామి నిత్యం తవ కర్తుమిష్టం
దారైః సుతైర్జీవితేనాత్మనా చ॥  8-73-27 (58583) 
ఏవంచ మాం వాక్ఛలాకైర్హినత్సి
త్వత్తః సుఖం న వయం విద్మ కించిత్। 
మా మామవంస్థా ద్రౌపదీతల్పకసంస్థో
మహారథాన్ప్రతిహన్మి త్వదర్థే॥  8-73-28 (58584) 
సర్వాతిశంకీ భవసి ప్రమత్త--
స్త్వత్తః సుఖం నాభిజానామి కించిత్। 
ప్రోక్తః స్వయం సత్యసంధేన మృత్యు--
స్తవ ప్రియార్థం నరదేవ యుద్ధే॥  8-73-29 (58585) 
శిఖండినాంనా ప్రధనే తవార్థే
మయాభిగుప్తేన హతశ్చ భీష్మః। 
ద్రోణో హతో యః సతతోపకారీ
ధృష్టద్యుంనేన స్యందనాద్విప్రకృష్టః॥  8-73-30 (58586) 
ద్రౌణిశ్చ రుద్ధః సగణో మహాత్మా
తథాపి తే వై వచనం నృశంసవత్। 
దుఃఖం ప్రియం తే నరదేవ కర్తుం
యస్య ప్రియం తే న కరోంయహం వై॥  8-73-31 (58587) 
న యుచ్యతే వై దివి చేహ యః పుమా--
న్యస్తే మదన్యోఽప్రియమారభేత। 
న చాభినందామి తథాహి రాజ్యం
యతస్త్వమక్షేషు దృఢం ప్రసక్తః॥  8-73-32 (58588) 
స్వయం కృతం పాపమనార్యజుష్ట--
మస్మాభిరాజౌ వ్యసనం తితీర్షసి॥ 
అక్షేషు దోషా బహవో విధర్ంయాః
శ్రుతాస్త్వయా సహదేవోఽబ్రవీద్యాన్॥  8-73-33 (58589) 
తాన్నేచ్ఛసి త్యక్తుమనార్యజుష్టా--
న్ఘోరే స్మ సర్వే నిరయే త్వయాఽస్తాః। 
త్వం దేవితా త్వత్కృతే రాజ్యనాశం--
స్త్వత్సంభవం వ్యసనం నో నరేంద్ర॥  8-73-34 (58590) 
మాస్మాన్క్రూరైర్షాక్ప్రతోదైస్తుదస్త్వం
భూయో రాజన్కోపయస్యల్పబుద్ధ్యా॥  8-73-35 (58591) 
సంజయ ఉవాచ। 8-73-36x (5014) 
ఏతా వాచః పరుషాః సవ్యసాచీ
స్థిరప్రతిజ్ఞః శ్రావయిత్వా నరేంద్రం। 
వినిః శ్వసంజ్యేష్ఠమనిష్టముక్త్వా
తతస్తు కోశాదసిముద్వబర్హ॥  8-73-36 (58592) 
తమాహ కృష్ణః కిమిదం పునర్భవా--
న్వికోశమాకాశనిభం కరోత్యసిం। 
ప్రబ్రూహి సత్యం పునరుత్తరం సఖే
వచః ప్రవక్ష్యాభి తవార్థసిద్ధయే॥  8-73-37 (58593) 
ఇతీవ పృష్టః పురుషోత్తమేన
సుదుఃఖితః కేశవమాహ పార్థః। 
అహం హనిష్యే స్వశరీరమేత--
త్ప్రసహ్య యేనాహితముక్తవాన్గురుం॥  8-73-38 (58594) 
నిశంయ తత్పార్థవచోఽబ్రవీదిదం
జనార్దనో ధర్మభృతాం వరిష్ఠః। 
ప్రబ్రూహి పార్థ స్వగుణానిహాత్మన--
స్తతో హతాత్మా భవసీతి నిశ్చయః॥  8-73-39 (58595) 
తథా తు కృష్ణస్య వచో నిశంయ
తతోఽర్జునః ప్రాహ ధనుః ప్రగృహ్య। 
యుధిష్ఠిరం ధర్మభృతాం వరిష్ఠం
శృణుష్వ రాజన్నితి దుర్వచః స్వయం॥  8-73-40 (58596) 
అర్జున ఉవాచ। 8-73-41x (5015) 
న మాదృశోఽన్యో నరదేవ విద్యతే
ధనుర్ధరో దేవమృతే పినాకినం। 
అహం హి తేనానుమతో మహాత్మనా 
క్షణేన హన్యాం సచరాచరం జగత్॥  8-73-41 (58597) 
మయా హి రాజన్సదిగీశ్వరా దిశో
విజిత్య సర్వా భవతః కృతా వశే। 
స రాజసూయశ్చ సమాప్తదక్షిణః
సభా చ దివ్యా భవతో మమౌజసా॥  8-73-42 (58598) 
పాణీ పృషత్కాలిఖితావిమౌ పున--
ర్ధనుశ్చ సవ్యే వితతం సబాణం। 
పాదౌ చ మే లక్షణతః ప్రశస్తౌ
న మాదృశం యుద్ధగతం జయంతి॥  8-73-43 (58599) 
హతా ఉదీచ్యా నిహతాః ప్రతీచ్యాః
ప్రాచ్యా నిరస్తా దాక్షిణాత్యా విశస్తాః। 
సంశప్తకానాం కించిదేవావశిష్టం
సర్వస్య లోకస్య హతం మయాఽర్ధం॥  8-73-44 (58600) 
శేతే మయా నిహతా శత్రుసేనా
ఛిన్నైర్గాత్రైర్భూమితలే స్ఖలంతీ। 
అనస్త్రజ్ఞాన్నైవ నిహన్మి చాస్త్రై--
స్తస్మాన్న భస్మైవ కరోమి లోకాన్॥  8-73-45 (58601) 
జైత్రం రథం భీమమాస్థాయ కృష్ణ
యావచ్ఛీఘ్రం సూతపుత్రం నిహంతుం। 
రాజా భవత్వద్య సునిర్వృతోఽయం
కర్ణం రణే నాశయితాస్మి బాణైః॥  8-73-46 (58602) 
ఇత్యేవముక్త్వా పునరాహ పార్థో
యుధిష్ఠిరం ధర్మభృతాం వరిష్ఠం। 
అద్యాపుత్రా సూతమాతా భవిత్రీ
కుంతీ వాథో వా మయా తేన వాపి।
సత్యం వదాంయద్య న కర్ణమాజౌ
శరైరహత్వా కవచం విమోక్ష్యే॥  8-73-47 (58603) 
సంజయ ఉవాచ। 8-73-48x (5016) 
ఇత్యేవముక్త్వా పునరేవ పార్థో
యుధిష్ఠిరం ధర్మభృతాం వరిష్ఠం। 
విముచ్య శస్త్రాణి ధనుర్విసృజ్య
కోశే చ ఖంగం వినిధాయ తూర్ణం॥  8-73-48 (58604) 
స వ్రీడయా నంరశిరాః కిరీటీ
యుధిష్ఠిరం ప్రాంజలిరభ్యువాచ। 
ప్రసీద రాజన్క్షమ యన్మయోక్తం
కాలే భవాన్వేత్స్యతి తన్నమస్తే॥  8-73-49 (58605) 
తతస్తు పాదావుపగృహ్య పార్థః
సముత్థితో దీప్తతేజాః కిరీటి। 
ప్రసాద్య రాజానమమిత్రసాహం
స్థితోఽబ్రవీచ్చైనమభిప్రతప్తం॥  8-73-50 (58606) 
యాంయేష భీమం సమరాద్విమోక్తుం
సర్వాత్మనా సూతపుత్రం చ హంతుం। 
భవత్ప్రియార్థం మమ జీవితం హి
బ్రవీమి సత్యం తదవేహి రాజన్॥  8-73-51 (58607) 
నేదం చిరాత్క్షిప్రమిదం భవిష్య--
దావర్తతేఽసావభియామి చైనం। 
అద్యాప్యపుత్రా తేన హతేన రాధా
కుంతీ మయా వా తదిదం విద్ధి రాజన్॥ ॥  8-73-52 (58608) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే త్రిసప్తతితమోఽధ్యాయః॥ 73 ॥

Mahabharata - Karna Parva - Chapter Footnotes

8-73-29 సత్యసంధేన భీష్మేణ॥ 8-73-73 త్రిసప్తతితమోఽధ్యాయః॥





కర్ణపర్వ - అధ్యాయ 074

॥ శ్రీః ॥

8.74. అధ్యాయః 074 

Mahabharata - Karna Parva - Chapter Topics

అర్జునకృతావమానాద్వనం యియాసోర్యుధిష్ఠిరస్య కృష్ణేన పరిసాంత్వనం॥ 1 ॥

Mahabharata - Karna Parva - Chapter Text

8-74-0 (58609) 
సంజయ ఉవాచ। 8-74-0x (5017) 
ఏతచ్ఛ్రుత్వా పాండవో ధర్మరాజో
భ్రాతుర్వాక్యం పరుషం ఫల్గునస్య। 
ఉత్థాయ తస్మాచ్ఛయనాదువాచ
పార్థం తతో దుఃఖపరీతచేతాః॥  8-74-1 (58610) 
కృతం మయా పార్థం న సాధుకర్మ
యేన ప్రాప్తం వ్యసనం వః సుఘోరం। 
తస్మాచ్ఛిరశ్ఛింధి మమైతదద్య
కులాంతకస్యాధమపూరుషస్య॥  8-74-2 (58611) 
పాపస్య పాప్మోహతస్య వీర
విమూఢబుద్ధేరలసస్య భీరోః। 
వృద్ధావమన్సుః పరుషత్య చైవ
కిం తే చిరం మామనుసృజ్య రూక్షం॥  8-74-3 (58612) 
గచ్ఛాంయహం వనమద్యైవ పాపః
సుఖం భవాన్వర్తతాం మద్విహీనః। 
యోగ్యో రాజా భీమసేనో మహాత్మా
క్లీబస్య కిం వా మమ రాజ్యకృత్యం॥  8-74-4 (58613) 
న చాపి శక్తః పరుషాణి సోఢుం
పునస్తవేమాని రుషాన్వితస్య। 
భీమోఽస్తు రాజా మమ జీవితేన
న కార్యమద్యావమతస్య వీర॥  8-74-5 (58614) 
ఇత్యేవముక్త్వా సహసోత్పపాత
రుషాన్వితస్తచ్ఛయనం విహాయ। 
ఇయేష నిర్గంతుమథో వనాయ
తం వాసుదేవః ప్రణతోఽభ్యువాచ॥  8-74-6 (58615) 
న రాజన్విదితం తత్తే యథా గాండీవధన్వనః।
ప్రతిజ్ఞా సత్యసంధస్య గాండీవం ప్రతి విశ్రుతా॥ 8-74-7 (58616) 
బ్రూయాద్య ఏనం గాండీవం దేహ్యన్యస్మై త్వమిత్యుత।
వధ్యోఽస్య స పుమాఁల్లోకే త్వయా చోక్తోయమీదృశం॥ 8-74-8 (58617) 
తతః సత్యాం ప్రతిజ్ఞాం తాం పార్థేన ప్రతిరక్షతా।
మచ్ఛందాదవమానోఽయం కృతస్తవ మహీపతే॥ 8-74-9 (58618) 
గురూణామవమానో హి వధ ఇత్యభిధీయతే।
తస్మాత్క్షమ మహాబాహో మమ పార్థస్య చోభయోః॥ 8-74-10 (58619) 
వ్యతిక్రమమిమం రాజన్సత్యసంరక్షణం ప్రతి।
శరణం త్వాం మహారాజ ప్రతిపన్నావుభావపి॥ 8-74-11 (58620) 
క్షంతుమర్హసి మే రాజన్ప్రణతస్యాభియాచతః।
రాధేయస్యాద్య పాపస్య భూమిః పాస్యతి శోణితం॥ 8-74-12 (58621) 
సత్యం తే ప్రతిజానామి హతం విద్వ్యద్య సూతజం।
యస్యేచ్ఛసి వధం తస్య గతమేవాద్య జివీతం॥ 8-74-13 (58622) 
ఇతి కృష్ణవచః శ్రుత్వా ధర్మరాజో యుధిష్ఠిరః।
ససంభ్రమం హృషీకేశముత్థాప్య ప్రణతం తదా। 
కృతాంజలిమువాచేదం వాక్యం యత్సమనంతరం॥  8-74-14 (58623) 
ఏవమేవ యథాత్థ త్వమస్త్యేషోఽతిక్రమో మమ।
అనునీతోఽస్మి గోవింద తారితశ్చాస్మి మాధవ॥ 8-74-15 (58624) 
మోచితా వ్యసనాద్ధోరాద్వయమద్య త్వయాచ్యుత।
భవంతం నావమాసాద్య హ్యావాం వ్యసనసాగరాత్। 
ఘోరాదద్య సముత్తీర్ణావుభావజ్ఞానమోహితౌ॥  8-74-16 (58625) 
త్వద్బుద్ధిప్లవమాసాద్య దుఃఖశోకార్ణవాద్వయం।
సముత్తీర్ణాః సహామాత్యాః సనాథాః స్మ త్వయాచ్యుత॥ ॥ 8-74-17 (58626) 
 
ఇతి శ్రీమన్మహాభారతే కర్ణపర్వణి చతుఃసప్తతితమోఽధ్యాయః॥ 74 ॥






కర్ణపర్వ - అధ్యాయ 075

॥ శ్రీః ॥

8.75. అధ్యాయః 075 

Mahabharata - Karna Parva - Chapter Topics

అర్జునేన స్వావమానితస్య యుధిష్ఠిరస్య ప్రసాదనం॥ 1 ॥ అర్జునేన యుధిష్ఠిరాగ్రే కర్ణవధప్రతిజ్ఞానం॥ 2 ॥

Mahabharata - Karna Parva - Chapter Text

8-75-0 (58627) 
సంజయ ఉవాచ। 8-75-0x (5018) 
ఇతి స్మ కృష్ణవచనాత్ప్రత్యుచ్చార్య యుధిష్ఠిరం।
బభూవ విమనాః పార్థః కించిత్కృత్వేవ పాతకం॥ 8-75-1 (58628) 
తతోఽబ్రవీద్వాసుదేవః ప్రహసన్నివ పాండవం।
కథం నామ భవేదేతద్యది త్వం పార్థ ధర్మజం॥ 8-75-2 (58629) 
అసినా తీక్ష్ణధారణే హన్యా ధర్మే వ్యస్థితం।
త్వమిత్యుక్త్వాథ రాజానమేవం కశ్మలమావిశః॥ 8-75-3 (58630) 
హత్వా తు నృపతిం పార్థ కరిష్యసి కిముత్తరం।
ఏవం హి దుర్విదో ధర్మో మందప్రజ్ఞైర్విశేషతః॥ 8-75-4 (58631) 
స భవాంధర్మభీరుత్వాద్ధవం యాయాన్మహత్తమః।
నరకం ఘోరరూపం చ భ్రాతుర్జ్యేతుస్య వై వథాత్॥ 8-75-5 (58632) 
స త్వం ధర్మభృతాం శ్రేష్ఠం రాజానం ధర్మసంహితం।
ప్రసాదయ కురుశ్రేష్ఠమేతదత్ర మతం మమ॥ 8-75-6 (58633) 
ప్రసాద్య భక్త్యా రాజానం ప్రీతే చైవ యుధిష్ఠిరే।
ప్రయావస్త్వరితౌ యోద్ధుం సూతపుత్రరథం ప్రతి॥ 8-75-7 (58634) 
హత్వా తు సమరే కర్ణం త్వమద్య నిశితైః శరైః।
విపులాం ప్రీతిమాధత్స్వ ధర్మపుత్రస్య మానద॥ 8-75-8 (58635) 
ఏతదత్ర మహాబాహో ప్రాప్తకాలం మతం మమ।
ఏవం కృతే కృతం చైవ తవ కార్యం భవిష్యతి॥ 8-75-9 (58636) 
సంజయ ఉవాచ। 8-75-10x (5019) 
తతోఽర్జునో మహారాజ లజ్జపా వై సమన్వితః।
ధర్తరాజస్య చరణౌ ప్రపద్య శిరసా నతః॥ 8-75-10 (58637) 
ఉవాచ భరతశ్రేష్ఠం ప్రసీదేతి పునః పునః।
క్షమస్వ రాజన్యత్ప్రోక్తస్త్వం మయా ధర్మభీరుణా॥ 8-75-11 (58638) 
పాదయోః పతితం దృష్ట్వా ధర్మరాజో యుధిష్ఠిరః।
ధనంజయమమిత్రఘ్నం రుదంతం భరతర్షభం॥ 8-75-12 (58639) 
ఉత్థాప్య భ్రాతరం రాజా ధర్మరాజో ధనంజయం।
సమాశ్లిష్య చ సస్నేహం ప్రరురోద మహీపతిః॥ 8-75-13 (58640) 
రుదిత్వా సుచిరం కాలం భ్రాతరౌ సుమహాద్యుతీ।
కృతశౌచౌ మహారాజ ప్రీతిమంతౌ బభూవతుః॥ 8-75-14 (58641) 
తత ఆశ్లిష్య తం ప్రేంణా మూర్ధ్ని చాఘ్రాయ పాండవః।
ప్రీత్యా పరమయా యుక్తో విస్మయంశ్చ పునఃపునః। 
అబ్రవీత్తం మహేష్వాసం ధర్మరాజో ధనంజయం॥  8-75-15 (58642) 
కర్ణేన మే మహాబాహో సర్వసైన్యస్య పశ్యతః।
కవచం చ ధ్వజం చైవ ధనుః శక్తిర్హయాః శరాః। 
శరైః కృత్తా మహేష్వాస యతమానస్య సంయుగే॥  8-75-16 (58643) 
సోఽహం దృష్ట్వా రణే తస్య కర్ణ కర్ణస్య ఫల్గున।
వ్యవసీదామి దుఃఖేన న తు మే జీవితం ప్రియం॥ 8-75-17 (58644) 
న చేదద్య హి తం వీరం నిహనిష్యసి సంయుగే।
ప్రాణానేవ పరిత్యక్ష్యే జీవితార్థో హి కో మమ॥ 8-75-18 (58645) 
ఏవముక్తః ప్రత్యువాచ విజయో భరతర్షభ॥  8-75-19 (58646) 
సత్యేన తే శపే రాజంస్త్వత్పాదేన తథైవ చ।
భీమేన చ నరశ్రేష్ఠ యమాభ్యాం చ మహీపతే॥ 8-75-20 (58647) 
`అహమేనం నరశ్రేష్ఠ సామాత్యం చ మహీపతే'।
యథాద్య సమరే కర్ణం హనిష్యామి హతోపి వా। 
మహీతలే పతిష్యామి సత్యేనాయుధమాలభే॥  8-75-21 (58648) 
ఏవమాభాష్య రాజానమబ్రవీన్మాధవం వచః।
అద్య కర్ణం రణే కృష్ణ సూదయిష్యే న సంశయః। 
త్వమనుధ్యాహి భద్రం తే వధం తస్య దురాత్మనః॥  8-75-22 (58649) 
ఏవముక్తోఽబ్రవీత్పార్థం కేశవో రాజసత్తమ।
శక్తోఽసి భరతశ్రేష్ఠ యత్నం కర్తుం యదాత్థ మాం॥ 8-75-23 (58650) 
ఏష చాపి హి మే కామో నిత్యమేవ మహారథ।
కథం భవాన్రణే కర్ణం నిహన్యాదితి సత్తమ॥ 8-75-24 (58651) 
ఏవముక్తస్తతో రాజన్పార్థో వచనమబ్రవీత్।
హన్యతే ద్వైరథే భూయో యుజ్యంతాం వై రథోత్తమే॥ 8-75-25 (58652) 
ఉపావృత్తాశ్చ తురగాః శిక్షితాశ్చాశ్వసాదిభిః।
రథోపకరణైః సర్వైః సత్వరం యాతు మే రథః॥ 8-75-26 (58653) 
ఏవముక్తో మహారాజ ఫల్గునేన మహాత్మనా।
ఉవాచ దారుకం కృష్ణః కురు సర్వం యదబ్రవీత్। 
అర్జునో భారతశ్రేష్ఠః శ్రేష్ఠః సర్వధనుష్మతాం॥  8-75-27 (58654) 
ఆజ్ఞప్తస్త్వథ కృష్ణేన దారుకో రాజసత్తమ।
యోజయామాస చ రథం వైయాఘ్నం శత్రుతాపనం। 
సజ్జం నివేదయామాస పాండవస్య మహాత్మనః॥  8-75-28 (58655) 
యుక్తం తు రథమాస్థాయ దారుకేణ మహాత్మనా।
ఉపస్థితం రథం దృష్ట్వా పద్మనాభో రణాంతకృత్। 
భూయశ్చోవాచ మతిమాన్మాధవో ధర్మనందనం॥  8-75-29 (58656) 
యుధిష్ఠిరేమం బీభత్సుం త్వం సాంత్వయితుమర్హసి।
అనుజ్ఞాతుం చ కర్ణస్య వధాయాద్య దురాత్మనః॥ 8-75-30 (58657) 
శ్రుత్వా హ్యావాం మహాసంఖ్యే త్వాం కర్ణశరపీడితం।
ప్రవృత్తిం జ్ఞాతుమాయాతావిహావాం పాండునందన॥ 8-75-31 (58658) 
దిష్ట్యాసి రాజన్విరుజో దిష్ట్యా న గ్రహణం గతః।
పరిసాంత్వయ బీభత్సుం జయమాశాధి చానఘ॥ 8-75-32 (58659) 
యుధిష్ఠిర ఉవాచ। 8-75-33x (5020) 
ఏహ్యేహి పార్థ బీభత్సో మాం పరిష్వజ పాండవ।
వక్తవ్యముక్తోస్ంయహితం త్వయా క్షాంతం చ తన్మయా॥ 8-75-33 (58660) 
అహం త్వామనుజానామి జహి కర్ణం ధనంజయ।
మన్యుం చ మా కృథాః పార్థ యన్మయోక్తోఽసి దారుణం॥ 8-75-34 (58661) 
సంజయ ఉవాచ। 8-75-35x (5021) 
తతో ధనంజయో రాజఞ్శిరసా ప్రణతస్తదా।
పాదౌ జగ్రాహ పాణిభ్యాం భ్రాతుర్జ్యేష్ఠస్య మారిష॥ 8-75-35 (58662) 
తముత్థాప్య తతో రాజా పరిష్వజ్య చ పీడితం।
మూర్ధ్నుపాఘ్రాయ చైవైనమిదం పునరువాచ హ॥ 8-75-36 (58663) 
ధనంజయ మహాబాహో మానితోఽస్మి దృఢం త్వయా।
మాహాత్ంయం విజయం చైవం భూయః ప్రాప్నుహి శాశ్వతం॥ 8-75-37 (58664) 
అర్జున ఉవాచ। 8-75-38x (5022) 
అద్య తం పాపకర్మాణం సానుబంధం రణే శరైః।
నయాంయంతం సమాసాద్య రాధేయం బలగర్వితం॥ 8-75-38 (58665) 
యేన త్వం పీడితో బాణైర్దృఢమాయంయ కార్ముకం।
తస్యాద్య కర్మణః కర్ణః ఫలమాప్స్యతి దారుణం॥ 8-75-39 (58666) 
అద్య త్వాముపయాస్యామి కర్ణం హత్వా మహీపతే।
సభాజయే త్వామాక్రందాదితి సత్యం బ్రవీమి తే॥ 8-75-40 (58667) 
నాహత్వా వినిషర్తిష్యే కర్ణమద్య రణాజిరాత్।
ఇతి సత్యేన తే పాదౌ స్పృశామి జగతీపతే॥ 8-75-41 (58668) 
సంజయ ఉవాచ। 8-75-42x (5023) 
ఇతి బ్రువాణం సుమనాః కిరీటినం
యుధిష్ఠిరః ప్రాహ వచో బృహత్తరం। 
యశోఽక్షయం జీవితమీప్సితం తే
జయం సదా వీర్యమరిక్షయం తదా॥  8-75-42 (58669) 
ప్రయాహి వృద్ధిం చ దిశంతు దేవతా
యథాహమిచ్ఛామి తవాస్తు తత్తథా। 
ప్రయాహి శీఘ్రం జహి కర్ణమాహవే
పురందరో వృత్రమివాత్మవృద్వయే॥ ॥  8-75-43 (58670) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే పంచసప్తతితమోఽధ్యాయః॥ 75 ॥






కర్ణపర్వ - అధ్యాయ 076

॥ శ్రీః ॥

8.76. అధ్యాయః 076 

Mahabharata - Karna Parva - Chapter Topics

కర్ణేన యోద్ధుంనిర్గచ్ఛతోఽర్జునస్య శుభనిమిత్తప్రాదుర్భావః॥ 1 ॥ శ్రీకృష్ణేనార్జునస్య ప్రోత్సాహనం॥ 2 ॥

Mahabharata - Karna Parva - Chapter Text

8-76-0 (58671) 
సంజయ ఉవాచ। 8-76-0x (5024) 
ప్రసాద్య ధర్మరాజానం ప్రహృష్టేనాంతరాత్మనా।
సంపూజ్య దేవతాః సర్వ బ్రాహ్మణాన్స్వస్తి వాచ్య చ। 
సుమంగలం స్వస్త్యయనమారురోహ రథోత్తమం॥  8-76-1 (58672) 
తస్య రాజా మహాప్రాజ్ఞో ధర్మరాజో యుధిష్ఠిరః।
ఆశిషోఽయుంక్త పరమాః యుక్తం కర్ణరథం ప్రతి॥ 8-76-2 (58673) 
తమాయాంతం మహేష్వాసం దృష్ట్వా భూతాని భారత।
నిహతం మేనిరే కర్ణం పాండవేన మహాత్మనా॥ 8-76-3 (58674) 
బభూవుర్విమలాః సర్వా దిశో రాజన్సమంతతః।
చాషాశ్చ శతపత్రాశ్చ క్రౌంచాశ్చైవ జనేశ్వర। 
ప్రదక్షిణమకుర్వంత తదా వై పాండునందనం॥  8-76-4 (58675) 
బహవః పక్షిణో రాజన్పున్నామానః శుభాః శివాః।
త్వరయంతోఽర్జునం యుద్ధే హృష్టరూపా వవాశిరే॥ 8-76-5 (58676) 
కంకా గృధ్రా బకాః శ్యేనా వాయసాశ్చ విశాంపతే।
అగ్రతస్తస్య గచ్ఛంతి భక్ష్యహేతోర్భయానకాః॥ 8-76-6 (58677) 
నిమిత్తాని చ ధన్యాని పాండవస్య శశంసిరే।
వినాశమరిసైన్యానాం కర్ణస్య చ వధం తథా॥ 8-76-7 (58678) 
ప్రయాతస్యాథ పార్థస్య మహాన్స్వేదో వ్యజాయత।
చింతా చ విపులా జజ్ఞే కథం చేదం భవిష్యతి॥ 8-76-8 (58679) 
విషణ్ణం తు తతో జ్ఞాత్వా సవ్యసాచినమచ్యుతః।
సంచోదయతి తేజస్వీ మధుహా వానరధ్వజం॥ 8-76-9 (58680) 
తతో గాండీవధన్వానమబ్రవీన్మధుసూదనః।
దృష్ట్వా పార్థం తథాయాంతం చింతాపరిగతం తదా॥ 8-76-10 (58681) 
గాండీవధన్వన్సంగ్రామే యే త్వయా ధనుషా జితాః।
న తేషాం మానుషో జేతా త్వదన్య ఇహ విద్యతే॥ 8-76-11 (58682) 
ఏతే హి బహవః శూరాః శక్రతుల్యపరాక్రమాః।
త్వాం ప్రాప్య సమరే శూరం ప్రయాతాః పరమాం గతిం॥ 8-76-12 (58683) 
కో హి ద్రోణం చ భీష్మం చ భగదత్తం చ మారిష।
విందానువిందావావంత్యౌ కాంభోజం చ సుదక్షిణం॥ 8-76-13 (58684) 
శ్రుతాయుం చాశ్రుతాయుం చ శతాయుం చ మహారథం।
ప్రత్యుద్గంయ భవేత్క్షేమీ యో న స్యాత్త్వద్విధః ప్రభుః॥ 8-76-14 (58685) 
తవ హ్యస్త్రాణి దివ్యాని లాఘవం బలమేవ చ।
అసంమోహశ్చ యుద్ధేషు విజ్ఞానస్య చ సన్నతిః। 
వేధః పాతశ్చ లక్షేషు యోగశ్చైవ తథార్జున॥  8-76-15 (58686) 
భవాందేవాన్సగంధర్వాన్హన్యాత్సర్వాంశ్చ రాక్షసాన్।
పృథివ్యాం తు రణే పార్థ న యోద్ధా త్వత్సమః పుమాన్॥ 8-76-16 (58687) 
ధనుర్గృహ్మంతి యే కేచిత్క్షత్రియా యుద్ధదుర్మదాః।
ఆత్మనస్తు సమం తేషాం న పశ్యామి శృణోమి చ॥ 8-76-17 (58688) 
బ్రహ్మణా హి ప్రజాః సృష్టా గాండీవం చ మహద్ధనుః।
యేన త్వం యుధ్యసే పార్థ తస్మాన్నాస్తి త్వయా సమః॥ 8-76-18 (58689) 
అవశ్యం తు మయా వాచ్యం యత్పథ్యం తవ పాండవ।
మావమంస్థా మహాబాహో కర్ణమాహవశోభినం॥ 8-76-19 (58690) 
కర్ణో హి బలవాందృప్తః కృతాస్త్రశ్చ మహారథః।
కృతీ చ చిత్రయోధీ చ దేశకాలస్య కోవిదః॥ 8-76-20 (58691) 
బహునాత్ర కిముక్తేన సంక్షేపాచ్ఛృణు పాండవ।
త్వత్సమం త్వద్విశిష్టం వా కర్ణం మన్యే మహారథం। 
పరమం యత్నమాస్థాయ త్వయా వధ్యో మహాహవే॥  8-76-21 (58692) 
తేజసా వహ్నిసదృశో వాయువేగసమో జవే।
అంతకప్రతిమః క్రోధే సింహసంహననో బలీ॥ 8-76-22 (58693) 
అష్టరత్నిర్మహాబాహుర్వ్యూఢోరస్కః సుదుర్జయః।
అభిమానీ చ శూరశ్చ ప్రవీరః ప్రియదర్శనః॥ 8-76-23 (58694) 
సర్వయోధగుణైర్యుక్తో మిత్రాణామభయంకరః।
సతతం పాండవద్వేషీ ధార్తరాష్ట్రహితే రతః॥ 8-76-24 (58695) 
సర్వైరవధ్యో రాధేయో దేవైరపి సవాసవైః।
ఋతే త్వామితి మే బుద్ధిస్తదద్య జహి సూతజం॥
దేవైరపి హి సంయత్తైర్బిభ్రద్భిర్మాంసశోణితం।
అశక్యః స రథో జేతుం సర్వైరపి యుయుత్సుభిః॥  8-76-25 (58696) 
దురాత్మానం పాపవృత్తం నృశంసం
దుష్టప్రజ్ఞం పాండవేయేషు నిత్యం। 
హీనస్వార్థం పాండవేయైర్విరోధే
హత్వా కర్ణం నిశ్చితార్థో భవాద్య॥  8-76-27 (58697) 
తం సూతపుత్రం రథినాం వరిష్ఠం
నిష్కాలికం కాలవశం నయాద్య। 
తం సూతపుత్రం రథినాం వరిష్ఠం
హత్వా ప్రీతిం ధర్మరాజే కురుష్వ॥  8-76-28 (58698) 
జానామి తే పార్థం వీర్యం యథావ--
ద్దుర్వారణీయం చ సురాసురైశ్చ। 
సదావజానాతి హి పాండుపుత్రా--
నసౌ దర్పాత్సూతపుత్రో దురాత్మా॥  8-76-29 (58699) 
ఆత్మానం మన్యతే వీరం యేన పాపః సుయోధనః।
తమద్య మూలం పాపానాం జహి సౌతిం ధనంజయ॥ 8-76-30 (58700) 
ఖంగజిహ్వం ధనురాస్యం శరదంష్ట్రం తరస్వినం।
దృప్తం పురుషశార్దూలం జహి కర్ణం ధనంజయ॥ 8-76-31 (58701) 
అహం త్వామనుజానామి వీర్యేణ చ బలేన చ।
జహి కర్ణం రణే శూరం మాతంగమివ కేసరీ॥ 8-76-32 (58702) 
యస్య వీర్యేణ వీర్యం తే ధార్తరాష్ట్రోఽవమన్యతే।
తమద్య పార్థ సంగ్రామే కర్ణం వైకర్తనం జహి॥ ॥ 8-76-33 (58703) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే షట్సప్తతితమోఽధ్యాయః॥ 76 ॥

Mahabharata - Karna Parva - Chapter Footnotes

8-76-23 రత్నిస్త్వేకవింశత్యంగులః। అష్టానాం రత్నీనాం అష్టషష్ట్యధికం శతం అంగులాని చ భవంతి॥ 8-76-28 నిష్కాలికం నిర్గతః కాలయితా జేతాస్యేతి తం॥ 8-76-76 షట్సప్తతితమోఽధ్యాయః॥





కర్ణపర్వ - అధ్యాయ 077

॥ శ్రీః ॥

8.77. అధ్యాయః 077 

Mahabharata - Karna Parva - Chapter Topics

కృష్ణేనార్జునంప్రతి భీష్మాదియుద్ధనిధనప్రకారానువాదపూర్వకం తేషాం వధే తస్యైవ ముఖ్యకారణత్వకథనం॥ 1 ॥ వాల్యాత్ప్రభూతి దుర్యోధనాపనయానుస్మరాణపూర్వకం సర్వత్ర కర్ణస్యైవ మూలతయా మహాపరాధిత్వద్యోతనేన తస్యావశ్యం హననవిధానం॥ 2 ॥

Mahabharata - Karna Parva - Chapter Text

8-77-0 (58704) 
సంజయ ఉవాచ। 8-77-0x (5025) 
తతః పునరమేయాత్మా కేశవోఽర్జునమబ్రవీత్।
కృతసంకల్పమాయాంతం వధే కర్ణస్య భారత॥ 8-77-1 (58705) 
అద్య సప్తదశాహాని వర్తమానస్య నిత్యశః।
వినాశస్యాతిఘోరస్య నరవారణవాజినాం॥ 8-77-2 (58706) 
భూత్వా హి విపులా సేనా తావకానాం పరైః సహ।
అన్యోన్యం సమరం ప్రాప్య కించిచ్ఛేషా విశాంపతే॥ 8-77-3 (58707) 
భూత్వా వై కౌరవాః పార్థ ప్రభూతగజవాజినః।
త్వాం వై శత్రుం సమాసాద్య వినష్టా రణమూర్ధని॥ 8-77-4 (58708) 
ఏతే తే పృథివీపాలాః సృంజయాశ్చ సమాగతాః।
త్వాం సమాసాద్య దుర్ధర్షం పాండవాశ్చ వ్యవస్థితాః॥ 8-77-5 (58709) 
పాంచాలైః పాండవైర్మాత్స్యైః కారూశైశ్చేదిభిః సహ।
`మగధైః పారిజాతైశ్చ దాక్షిణాత్యైః సకేరలైః'। 
త్వయా గుప్తైరమిత్రఘ్నైః కృతః శత్రుగణక్షయః॥  8-77-6 (58710) 
కో హి శక్తో రణే జేతుం కౌరవాంస్తాత సంయుగే।
అన్యత్ర పాండవాద్యుద్ధే శ్వేతాశ్వాద్వానరధ్వజాత్॥ 8-77-7 (58711) 
శక్తస్త్వం హి రణే జేతుం ససురాసురమానుషాన్।
త్రీంల్లోకాన్సమరే యుక్తాన్కిం పునః కౌరవం బలం॥ 8-77-8 (58712) 
భగదత్తం చ రాజానం కోఽన్యః శక్తస్త్వయా వినా।
జేతుం పురుషశార్దూల యోఽపి స్యాద్వాసవోపమః॥ 8-77-9 (58713) 
తథేమాం విపులాం సేనాం గుప్తాం పార్థ త్వయాఽనఘ।
న శేకుః పార్థివాః సర్వే చక్షుర్భిరపి వీక్షితుం॥ 8-77-10 (58714) 
తథైవ సతతం పార్థ రక్షితాభ్యాం త్వయా రణే।
ధృష్టద్యుంనశిఖణ్·డిభ్యాం ద్రోణభీష్మౌ నిపాతితౌ॥ 8-77-11 (58715) 
కో హి శక్తో రణే పార్థ భారతానాం మహారథౌ।
భీష్మద్రోణౌ యుధా జేతుం శక్రతుల్యపరాక్రమౌ॥ 8-77-12 (58716) 
కో హి శాంతనవం భీష్మం ద్రోణం వైకర్తనం కృపం।
ద్రౌణిం చ సౌమదత్తిం చ కృతవర్మాణమేవ చ॥ 8-77-13 (58717) 
సైంధవం మద్రరాజం చ రాజానం చ సుయోధనం।
వీరాన్కృతాస్త్రాన్సమరే సర్వానేవానివర్తినః॥ 8-77-14 (58718) 
అక్షౌహిణీపతీనుగ్రాన్సంహతాన్యుద్ధదుర్మదాన్।
త్వామృతే పురుషవ్యాఘ్ర జేతుం శక్తః పుమానిహ॥ 8-77-15 (58719) 
శ్రేణ్యశ్చ బహులాః క్షీణాః ప్రదీర్ణాశ్వరథద్విపాః।
నానాజనపదాశ్చోగ్రాః క్షత్రియాణామమర్షిణాం॥ 8-77-16 (58720) 
గణాశ్చ దాసమీయానాం వసాతీనాం చ భారత।
ప్రాచ్యానాం వాటధానానాం భోజానాం చాభిమానినాం।  8-77-17 (58721) 
ఉదీర్ణాశ్వగజా సేనా సర్వక్షత్రస్య భారత।
త్వాం సమాసాద్య నిధనం గతా భీమం చ భారత॥ 8-77-18 (58722) 
ఉగ్రాశ్చ భీమకర్మాణస్తుషారా యవనాః ఖశాః।
దార్వాభిసారా దరదాః శకా మాఠరతంకణాః॥ 8-77-19 (58723) 
ఆంధ్రకాశ్చ పులిందాశ్చ కిరాతాశ్చోగ్రవిక్రమాః।
ంలేచ్ఛాశ్చ పర్వతీయాశ్చ సాగరానూపవాసినః॥ 8-77-20 (58724) 
సంరంభిణో యుద్ధశౌండా బలినో దండపాణయః॥  8-77-21 (58725) 
ఏతే సుయోధనస్యార్థే సంరబ్ధాః కురుభిః సహ।
న శక్యా యుధి నిర్జేతుం త్వదన్యేన పరంతప॥ 8-77-21 (58726) 
ఏతే సుయోధనస్యార్థే సంరబ్ధాః కురుభిః సహ।
న శక్యా యుధి నిర్జేతుం త్వదన్యేన పరంతప॥ 8-77-22 (58727) 
ధార్తరాష్ట్రముదగ్రం హి వ్యూఢం దృష్ట్వా మహద్బలం।
యది త్వం న భవేస్త్రాతా ప్రతీయాత్కో ను మానవః॥ 8-77-23 (58728) 
తత్సాగరమివోద్వూతం రజసా సంవృతం బలం।
విదార్య పాండవైః క్రుద్ధైస్త్వయా గుప్తైర్హతం విభో॥ 8-77-24 (58729) 
మాగధానామధిపతిర్జయత్సేనో మహాబలః।
అద్య సప్తైవ చాహాని హతః సంఖ్యేఽభిమన్యునా॥ 8-77-25 (58730) 
తతో దశసహస్రాణి గజానాం భీమకర్మణాం।
జఘాన గదయా భీమస్తస్య రాజ్ఞః పరిచ్ఛదం॥ 8-77-26 (58731) 
తథాన్యేఽభిహతా నాగా రథాశ్చ శతశో బలాత్।
తదేవం సమరే పార్థ వర్తమానే మహాభయే॥ 8-77-27 (58732) 
భీమసేనం సమాసాద్య త్వాం చ పాండవ కౌరవాః।
సవాజిరథమాతంగా మృత్యులోకమితో గతాః॥ 8-77-28 (58733) 
తథా సేనాముఖే తత్ర నిహతే పార్థ పాండవైః।
భీష్మః ప్రాసృజదుగ్రాణి శరతాలాని మారిష॥ 8-77-29 (58734) 
సచేదికాశిపాంచాలాన్కరూశాన్మాత్స్యకేకయాన్।
శరైః ప్రచ్ఛాద్య నిధనమనయత్పరమాస్త్రవిత్॥ 8-77-30 (58735) 
తస్య చాపచ్యుతైర్బాణైః పరదేహవిదారణైః।
పూర్ణమాకాశమభవద్రుక్మపుహ్ఖైరజిహ్మగైః॥ 8-77-31 (58736) 
హన్యాద్రథసహస్రాణి ఏకైకేనైవ ముష్టినా।
లక్షం నరద్విపాన్హత్వా సమేతాన్సమహాబలాన్॥ 8-77-32 (58737) 
గత్యా దశంయా తే గత్వా జఘ్నుర్వాజిరథద్విపాన్।
హిత్వా నవగతీర్దుష్టాః స బాణానాహవేఽత్యజత్॥ 8-77-33 (58738) 
దినాని దశ భీష్మేణ నిఘ్నతా తావకం బలం।
శూన్యాః కృతా రథోపస్థా హతాశ్చ గజవాజినః॥ 8-77-34 (58739) 
`దశమేఽహని సంప్రాప్తే కృత్వా ఘోరం పరాక్రమం'।
దర్శయిత్వాఽఽత్మనో రూపం రుద్రోపేంద్రసమం యుధి॥ 8-77-35 (58740) 
పాండవానామనీకాని ప్రవిగాహ్య విశాంపతే।
వినిఘ్నన్పృథివీపాలాంశ్చేదిపాంచాలకేకయాన్॥ 8-77-36 (58741) 
అహనత్పాండవీం సేనాం రథాశ్వగజసంకులాం।
మజ్జంతమప్లువే మందముజ్జిహీర్షుః సుయోధనం॥ 8-77-37 (58742) 
తథా చరంతం సమరే తపంతమివ భాస్కరం।
పదాతికోటిసాహస్రాః ప్రవరాయుధపాణయః॥ 8-77-38 (58743) 
న శేకుః సృంజయా ద్రష్టుం తథైవాన్యే మహీక్షితః।
విచరంతం తథా తం తు సంగ్రమే జితకాశినం॥ 8-77-39 (58744) 
సర్వోద్యమేన మహతా పాండవాన్సమభిద్రవత్।
స తు విద్రావ్య సమరే పాండవాన్సృంజయానపి। 
ఏక ఏవ రణే భీష్మ ఏకవీరత్వమాగతః॥  8-77-40 (58745) 
తం శిఖండీ సమాసాద్య త్వయా గుప్తో మహావ్రతం।
జఘాన పురుషవ్యాఘ్రం శరైః సన్నతపర్వభిః॥ 8-77-41 (58746) 
స ఏష పతితః శేతే శరతల్పే పితామహః।
త్వాం ప్రాప్య పురుషవ్యాఘ్రం వృత్రః ప్రాప్యేవ వాసవం॥ 8-77-42 (58747) 
ద్రోణః పంచదినాన్యుగ్రో విధంయ రిపువాహినీం।
కృత్వా వ్యూహమభేద్యం చ పాతయిత్వా మహారథాన్॥ 8-77-43 (58748) 
జయద్రథస్య సమరే కృత్వా రక్షాం మహారథః।
అంతకప్రతిమశ్చోగ్రో రాత్రియుద్ధేఽదహత్ప్రజాః॥ 8-77-44 (58749) 
దగ్ధ్వా యోధాంఛరైర్వీరో భారద్వాజః ప్రతాపవాన్।
ధృష్టద్యుంనం సమాసాద్య స గతః పరమాం గతిం॥ 8-77-45 (58750) 
యది వాఽద్య భవాన్యుద్ధే సూతపుత్రముఖాన్రథాన్।
నావారయిష్యః సంగ్రామే న స్మ ద్రోణో వ్యనంక్ష్యత॥ 8-77-46 (58751) 
భవతా తు బలం సర్వం ధార్తరాష్ట్రస్య వారితం।
తతో ద్రోణో హతో యుద్ధే పార్షతేన ధనంజయ॥ 8-77-47 (58752) 
కశ్చ శక్తో రణే కర్తుం త్వదన్యః పురుషబ్రువః।
యాదృశం తే కృతం పార్థ జయద్రథవధం ప్రతి॥ 8-77-48 (58753) 
నివార్య సేనాం మహతీం హత్వా శూరాంశ్చ పార్థివాన్।
నిహతః సైంధవో రాజా త్వయాఽస్త్రబలతేజసా॥ 8-77-49 (58754) 
ఆశ్చర్యం సింధురాజస్య వధం జానంతి పార్థివాః।
అనాశ్చార్యం హి తత్త్వత్తస్త్వం హి పార్థ మహారథః॥ 8-77-50 (58755) 
త్వాం హి ప్రాప్య రణే క్షత్రమేకాహాదితి భారత।
నశ్యమానమహం యుక్తం మన్యేయమితి మే మతిః॥ 8-77-51 (58756) 
సేయం పార్థ చమూర్ఘోరా ధార్తరాష్ట్రస్య సంయుగే।
హతసర్వస్వభూయిష్ఠా భీష్మద్రోణౌ హతౌ యథా॥ 8-77-52 (58757) 
శీర్ణప్రవరయోధాఢ్యా హతవాజిరథద్విపా।
హీనా సూర్యేందునక్షత్రైర్ద్యౌరివాభాతి భారతీ॥ 8-77-53 (58758) 
విధ్వస్తా హి రణే పార్థ సేనేయం భీమవిక్రమ।
ఆసురీవ మహాసేనా దేవరాజపరాక్రమైః॥ 8-77-54 (58759) 
తేషాం హతావశిష్టాస్తు సంతి పంచ మహారథాః।
ద్రౌణిశ్చ కృతవర్మా చ కర్ణో మద్రాధిపః కృపః॥ 8-77-55 (58760) 
తాంస్త్వమద్య నరవ్యాఘ్ర హత్వా పంచ మహారథాన్।
హతామిత్రః ప్రయచ్ఛోర్వీ రాజ్ఞే సద్వీపపత్తనాం॥ 8-77-56 (58761) 
సాకాశజలపాతాలాం సపర్వతమహావనాం।
ప్రయచ్ఛామితవీర్యాయ పార్థాయాద్య వసుంధరాం॥ 8-77-57 (58762) 
ఏతాం పురా విష్ణురివ హత్వా దైతేయదానవాన్।
ప్రయచ్ఛ మేదినీం రాజ్ఞే శక్రాయైవ హరిర్యథా॥ 8-77-58 (58763) 
అద్య మోదంతు పాంచాలా నిహతేష్వరిషు త్వయా।
విష్ణునా నిహతేష్వేవ దానవేయేషు దేవతాః॥ 8-77-59 (58764) 
యది వా ద్విపదాం శ్రేష్ఠం ద్రోణం మానయతో గురుం।
అశ్వత్థాంని కృపా తేఽస్తి కృపే వాచార్యగౌరవాత్॥ 8-77-60 (58765) 
అత్యంతాపచితాన్బంధూన్మానయన్మాతృబాంధవాన్।
కృతవర్మాణమాసాద్య న నేష్యాసి యమక్షయం॥ 8-77-61 (58766) 
భ్రాతరం మాతురాసాద్య శల్యం మద్రజనాధిపం।
యది త్వమరవిందాక్ష దయావాన్న జిఘాససి॥ 8-77-62 (58767) 
ఏతత్తే సుకృతం కర్మ నాత్ర కించన విద్యతే।
వయమప్యనుజానీమో నాత్ర దోషోఽస్తి కశ్చన॥ 8-77-63 (58768) 
ఇమం పాపమతిం క్షుద్రమత్యంతం పాండవాన్ప్రతి।
కర్ణమద్య నరశ్రేష్ఠ జహి పార్థ శితైః శరైః॥ 8-77-64 (58769) 
దహనే యత్సపుత్రాయా నిశి మాతుస్తవానఘ।
ద్యూతార్థే యచ్చ యుష్మాసు ప్రావర్తత సుయోధనః। 
తస్య సర్వస్య దుష్టాత్మా కర్ణో వై మూలమిత్యుత॥  8-77-65 (58770) 
ప్రోత్సాహయతి దుష్టాత్మా ధార్తరాష్ట్రం సుదుర్మతిం।
సమితౌ గదతే కర్ణస్తమద్య జహి భారత॥ 8-77-66 (58771) 
యశ్చ యుష్మాసు పాపం వై ధార్తరాష్ట్రః ప్రయుక్తవాన్।
తస్య సర్వస్య దుర్బుద్ధిః కర్ణో మూలమిహార్జున॥ 8-77-67 (58772) 
కర్ణం హి మన్యతే త్రాణం నిత్యమేవ సుయోధనః।
తతో మామపి సంరబ్ధో నిగ్రహీతుం పరాక్రమాత్॥ 8-77-68 (58773) 
స్థితా బుద్ధిర్నరేంద్రాణాం ధార్తరాష్ట్రస్య చోభయోః।
కర్ణః పార్థాన్రణే సర్వాన్నాశయిష్యతి సాయకైః॥ 8-77-69 (58774) 
కర్ణమాశ్రిత్య కౌంతేయ ధార్తరాష్ట్రస్య విగ్రహః।
రుచితో భవతా సార్ధం జానతోఽపి బలం తవ॥ 8-77-70 (58775) 
కర్ణో జల్పతి వై నిత్యమహం పార్థాన్సమాగతాన్।
వాసుదేవం చ దాశార్హం విజేష్యామి మహారణే। 
సమితౌ వల్గతే కర్ణస్తమద్య జహి ఫల్గున॥  8-77-71 (58776) 
యచ్చ యుష్మాసు పాపం వై ధార్తరాష్ట్రః ప్రతాపవాన్।
సభాయాం కృతవాన్నిత్యం కర్ణమాశ్రిత్య వై పురా॥ 8-77-72 (58777) 
యచ్చ తం ధార్తరాష్ట్రాణాం షడ్భిః శూరైర్మహారథైః।
పశ్యతాం సంవృతం శూరం సౌభద్రమపరాజితం॥ 8-77-73 (58778) 
ద్రోణద్రౌణికృపాన్వీరాన్కంపయానం మహేషుభిః।
విధమంతమనీకాని ప్రమథంతం మహారథాన్॥ 8-77-74 (58779) 
మనుష్యవాజిమాతంగాన్ప్రేషయంతం యమక్షయం।
శరైః సౌభద్రమాయాంతం దహంతమరివాహినీం॥ 8-77-75 (58780) 
నిర్మనుష్యాశ్చ మాతంగా విరథాశ్చ మహారథాః।
ప్రద్రవంతి స్మ సమరే దిశో భీతాఽభిమన్యవే॥ 8-77-76 (58781) 
విగతాసూంశ్చ తురగాన్పత్తీన్వ్యాయుధజీవితాన్।
కుర్వంతమృషభస్కంధం కురువృష్ణియశస్కరం। 
తన్మే దహతి గాత్రాణి సఖే సత్యేన తే శపే॥  8-77-77 (58782) 
యత్తదాసీత్సుదుష్టాత్మా కర్ణో వినిహతః ప్రభుః।
న శక్తో హ్యభిమన్యోస్తు కర్ణః స్థాతుం రణాగ్రతః॥ 8-77-78 (58783) 
సౌభద్రశరనిర్భిన్నో విసంజ్ఞః శోణితోక్షితః।
నిశ్వసన్క్రోధసందీప్తో విముఖః సాయకార్దితః॥ 8-77-79 (58784) 
తస్థౌ స విహ్వలః సంఖ్యే ప్రహారజనితచ్ఛవిః।
అపయానకృతోత్సాహో నిరుత్సాహశ్చ భారత॥ 8-77-80 (58785) 
దుర్యోధనం రణే దృష్ట్వా లజ్జమానో ముహుర్ముహుః।
నాపయాసీత్తతతః పార్థ సోఽభిమన్యోర్మహారణే॥ 8-77-81 (58786) 
దృష్ట్వా ద్రోణం వధోపాయమభిమన్యోశ్చ పృష్టవాన్।
శ్రుత్వా ద్రోణవచః క్రూరం తతశ్చిచ్ఛేద కార్ముకం॥ 8-77-82 (58787) 
తతశ్ఛిన్నాయుధం తేన దృష్ట్వా పంచ మహారథాః।
స చైవ నికృతిప్రాజ్ఞః ప్రాహిణోచ్ఛరవృష్టిభిః॥ 8-77-83 (58788) 
ప్రహసన్స తు దుష్టాత్మా కర్ణో రాజా చ కౌరవః।
యచ్చ కర్ణోఽబ్రవీత్కృష్ణాం సభాయాం పరుషం వచః। 
ప్రముఖే పాండవేయానాం కురూణాం చైవ పశ్యతాం॥  8-77-84 (58789) 
వినష్టాః పాండవాః కృష్ణే శాశ్వతం నరకం గతాః।
పతిమన్యం పృథుశ్రోణి వృణీష్వ మృదుభాషిణి॥ 8-77-85 (58790) 
ఏషా త్వం ధృతరాష్ట్రస్య దాసీభూతా నివేశనం।
ప్రవిశారాలపక్ష్మాక్షి న సంతి పతయస్తవ॥ 8-77-86 (58791) 
న పాండవాః ప్రభవంతి తవ కృష్ణే కథంచన।
దాసభార్యా చ పాంచాలి స్వయం దాసీ చ శోభనే॥ 8-77-87 (58792) 
అద్య దుర్యోధనో రాజా పృథివ్యాం నృపతిః స్మృతః।
సర్వే చాస్య మహిపాలా యోగక్షేమముపాసతే॥ 8-77-88 (58793) 
పశ్యేదానీం యదా భద్రే నివిష్టాః పాండవాః సమం।
అన్యోన్యం సముదీక్షంతే ధార్తరాష్ట్రస్య తేజసా॥ 8-77-89 (58794) 
వ్యక్తం షండతిలా హ్యేతే నరకే చ నిమజ్జితాః।
ప్రేష్యవచ్చాపి రాజానముపస్థాస్యంతి కౌరవం॥ 8-77-90 (58795) 
ఉక్తవాన్స చ పాతాత్మా తథా పరమదుర్మతిః।
పాపః పాపవచః కర్ణః పశ్యతస్తే ధనంజయ॥ 8-77-91 (58796) 
అస్య పాపస్య తద్వాక్యం సువర్ణవికృతాః శరాః।
శమయంతి శిలాధౌతా నాశయంతోఽస్య జీవితం॥ 8-77-92 (58797) 
అద్య కర్ణం రణే గ్రస్తం పశ్యంతు కురవస్త్వయా।
స్వర్గావతరణే యత్నం స్వర్గద్వారగతం యథా॥ 8-77-93 (58798) 
అద్య తే సమరే వీర్యం పశ్యంతు కురుయోధినః।
సూతపుత్రే హతే పార్థ జానంతు త్వాం మహారథం॥ 8-77-94 (58799) 
అద్య కాకవలా గృధ్రా వాయసా జంబుకాస్తథా।
విప్రకర్షంతు గాత్రాణి సూతపుత్రస్య మారిష॥ 8-77-95 (58800) 
అద్యాధిరథిరాక్షిప్తో నిహతశ్చ త్వయా రణే।
కురూణాం శోకమాధత్తాం పాణ్వానాం ముదం తదా॥ 8-77-96 (58801) 
అద్య త్వాం ప్రతిమర్దంతు పాంచాలాః పాండవైః సహ।
యథా వృత్రవధే వృత్తే దేవాః సర్వే శతక్రతుం॥ 8-77-97 (58802) 
అద్య కర్ణం రణే హత్వా ప్రాప్య చైవోత్తమం యశః।
విశోకో విజ్వరః పార్థ భవ బంధుపురస్కృతః॥ 8-77-98 (58803) 
నరసింహవపుః కృత్వా యథా శస్తో మహాసురః।
హిరణ్యకశిపుర్దైత్యో విష్ణునా ప్రభవిష్ణునా॥ 8-77-99 (58804) 
తథా త్వమపి రాధేయం ఘోరాం కృత్వా మహాతనుం।
జహి యుద్ధే మహాబాహో త్రాయస్వ చ భయాత్స్వకాన్॥ 8-77-10 (58805) 
కర్ణం హాహాకృతం దీనం విషణ్ణం త్వచ్ఛరార్దితం।
ప్రపతంతం మహీం కర్ణం పశ్యంతు వసుధాధిపాః॥ 8-77-10 (58806) 
తం చ స్వశోణితే మగ్నం శయానం పతితం భువి।
అపవిద్ధాయుకధం కర్ణమద్య పశ్యంతు బాంధవాః॥ 8-77-10 (58807) 
తచ్చైవాద్య మహత్కర్మ గాండీవప్రేషితైః శరైః।
రథోపస్థే విశీర్యేత తారారాజ ఇవాంబరాత్॥ 8-77-10 (58808) 
ఆశు చాద్య శరాస్తస్య సంపతంతో మహాజవైః।
త్వచ్ఛరైః సన్నికృత్తాగ్రా విశీర్యంతే మహీతలే॥ 8-77-10 (58809) 
త్వయా చాద్య హతే తస్య విక్రమే భరతర్షభ।
విముఖాః సర్వరాజానో భవంతు గతజీవితాః॥ 8-77-10 (58810) 
తథా చాధిరథౌ యాతే ప్రయాంతు కురవో దిశః।
మన్వానాస్తం రథశ్రేష్ఠం సర్వలోకేషు ధన్వినాం॥ 8-77-10 (58811) 
స వై చాద్య భయాత్త్యక్త్వా ధార్తరాష్ట్రో మహాచమూం।
దుర్యోధనో భయోద్విగ్నో ద్రవతు స్వం నివేశనం॥ 8-77-10 (58812) 
తథా చాద్య హతం శ్రుత్వా ధృతరాష్ట్రో జనేశ్వరః।
క్షణేన నిపతేద్భూమౌ విసంజ్ఞో వై మహీపతిః॥ 8-77-10 (58813) 
అద్య జానంతు తే పార్థ విక్రమం సర్వయోధినః।
యదువాచ సభామధ్యే పరుషం భారత త్వయి॥ 8-77-10 (58814) 
యాని చాన్యాని దుష్టాత్మా పాపాని కృతవాంస్త్వయి।
తాన్యద్య భరతశ్రేష్ఠ నాశయంతు శరాస్తవ॥ 8-77-10 (58815) 
శాంతిం కురు పరిక్లేశా కృష్ణాయాః శత్రుపాతన।
హత్వా శత్రుం రణే శ్లాఘ్యం గర్జంతమతిపౌరుషం॥ 8-77-10 (58816) 
అద్య చాధిరథిర్వేద్ధస్తవ బాణైః సమంతతః।
మన్యతాం త్వాం నరవ్యాఘ్ర ప్రవరం సర్వధన్వినాం॥ 8-77-10 (58817) 
గాండీవప్రసృతాన్వాణానద్య గాత్రస్పృశః శరాన్।
యాతు కర్ణో రణే పార్థ శ్వావిచ్ఛలలతో యథా॥ 8-77-10 (58818) 
తం కథం కర్ణమాసాద్య విద్రవేయుర్మహారథాః।
యస్త్వేకః సర్వపాంచాలానహన్యహని నాశయన్। 
కాలవచ్చరతే వీర పాంచాలానాం రథవ్రజే॥  8-77-10 (58819) 
తమప్యాసాద్య సమరే మిత్రార్థే మిత్రవత్సల।
తథా జ్వలంతమస్త్రైశ్చ శూరం సర్వధనుష్మతాం। 
నిర్దహంతం సమారూఢం దుర్ధర్షం ద్రోణమంజసా॥  8-77-10 (58820) 
తే నిత్యముదితా జేతుం యుధి శత్రుమరిందమాః।
న చేదాధిరథేర్భీతాః పాంచాలాః స్యుః పరాఙ్ముఖాః॥ 8-77-10 (58821) 
తేషామాపతతాం శూరః పాంచాలానాం తరస్వినాం।
ఆదత్తాసూఞ్శరైః కర్ణః పతంగానామివానలః॥ 8-77-10 (58822) 
ఏతే ద్రవంతి పాంచాలా ద్రావ్యంతే యోధిభిర్ధ్రువం।
కర్ణేన భరతశ్రేష్ఠ పశ్యపశ్య తథాకృతాన్॥ 8-77-10 (58823) 
తాన్సమారోహతః శూరాన్మిత్రార్థే త్యక్తజీవితాన్।
నిస్తారయ మహాబాహో కర్ణాస్త్రాత్పావకోపమాత్॥ 8-77-10 (58824) 
అస్త్రం హిరామాత్కర్ణేన భార్గవాదృషిసత్తమాత్।
యదవాప్తం తదా ఘోరం తస్య రూపముదీర్యతే॥ 8-77-10 (58825) 
తాపనం సర్వసైన్యస్య ఘోరరూపం భయానకం।
యమాశ్రిత్య మహాసేనా జ్వలతే స్వేన తేజసా॥ 8-77-10 (58826) 
ఏతే చరంతి సంగ్రామే కర్ణచాపచ్యుతాః శరాః।
ప్రభయా ఇహ శత్రూణాం ఘాతయంతో జనాన్ప్రభో॥ 8-77-10 (58827) 
ఏతే భ్రమంతి పాంచాలా ఉత్క్రయంతి చ మారిష।
కర్ణాస్త్రం సమరే ప్రాప్య దుర్నివార్యం మహాత్మభిః॥ 8-77-10 (58828) 
ఏష భీమో దృఢక్రోధో వృతః పార్థ సమంతతః।
సృంజయైర్యోఽజయత్కర్ణం పీడ్యతే నిశితైః శరైః॥ 8-77-10 (58829) 
పాంచాలాన్సృంజయాంశ్చైవ పాండవాంశ్చైవ భారత।
ఉపేక్షితో దహేత్కర్ణో రోగో దేహమివాంతకః॥ 8-77-10 (58830) 
నాన్యం త్వత్తో హి పశ్యామి యోధం యౌధిష్ఠిరే బలే।
యః సమాసాద్య రాధేయం స్వస్తిమానావ్రజేద్గృహాన్॥ 8-77-10 (58831) 
తమద్య నిశితైర్బాణైర్నిహత్య భరతర్షభ।
యథా ప్రతిజ్ఞాం త్వ పార్థ తీర్త్వా కీర్తిమవాప్స్యసి॥ 8-77-10 (58832) 
త్వం హి శక్తో రణే కర్ణం విజేతుం సహ పార్థివైః।
నాన్యో యుధి యుధాం శ్రేష్ఠ సత్యమేతద్బ్రవీమి తే॥ 8-77-10 (58833) 
ఏతత్కృత్వా మహత్కార్మ హత్వా కర్ణం మహారథం।
కృతార్థః సఫలః పార్థ సుఖీ భవ నరోత్తమ॥ ॥ 8-77-10 (58834) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే సప్తసప్తతితమోఽధ్యాయః॥ 77 ॥

Mahabharata - Karna Parva - Chapter Footnotes

8-77-23 యది త్వం త్రాతా న భవేస్తర్హి తద్ధార్తరాష్ట్రం బలం కోను ప్రతీయాద్గచ్ఛేదితి సంబంధః॥ 8-77-51 త్వాంహీతి। క్షణేన సర్వం భస్మీకర్తుం సమర్థం త్వాం ప్రాప్య ఏకాహాన్నశ్యమానం క్షత్రం యుక్తం బలవత్తరం మన్యేయం జానీయాం। క్షణేన నాశ్యమపి పూర్ణైకాహపర్యంతం స్థాయిత్వాదితి భావః॥ 8-77-111 పరిక్లేశా పరిక్లేశానాం॥ 8-77-77 సప్తసప్తతితమోఽధ్యాయః॥





కర్ణపర్వ - అధ్యాయ 078

॥ శ్రీః ॥

8.78. అధ్యాయః 078 

Mahabharata - Karna Parva - Chapter Topics

అర్జునేన కృష్ణాగ్రే కర్ణవధానంతరభావ్యర్థానువర్ణనపూర్వకం తద్వధప్రతిజ్ఞా॥ 1 ॥

Mahabharata - Karna Parva - Chapter Text

8-78-0 (58835) 
సంజయ ఉవాచ। 8-78-0x (5026) 
స కేశవస్య బీభత్సుః శ్రుత్వా భారత భాషితం।
విశోకః సంప్రహృష్టశ్చ క్షణేన సమపద్యత॥ 8-78-1 (58836) 
తతో జ్యామభిమృజ్యాశు వ్యాక్షిపద్గాండివం ధనుః।
దధ్రే కర్ణవినాశాయ కేశవం చాభ్యభాషత॥ 8-78-2 (58837) 
త్వయా నాథేన గోవింద ధ్రువ ఏవ జయో మమ।
ప్రసన్నో యస్య భగవాన్భూతభవ్యభవిష్యకృత్॥ 8-78-3 (58838) 
త్వత్సహాయో హ్యహం కృష్ణ త్రీంల్లోకాన్వై సమాగతాన్।
ప్రాపయేయం పరం లోకం కిము కర్ణం మహాహవే॥ 8-78-4 (58839) 
పశ్యామి ద్రవతీం సేనాం పాంచాలానాం జనార్దన।
పశ్యామి కర్ణం సమరే విచరంతమభీతవత్॥ 8-78-5 (58840) 
భార్గవాస్త్రం చ పశ్యామి జ్వలంతం కృష్ణ సర్వశః।
సృష్టం కర్ణేన వార్ష్ణేయ శక్రేణేవ మహాశనిం॥ 8-78-6 (58841) 
అనేన ఖలు సంగ్రామే యత్తు కృష్ణ మయా కృతం।
కథయిష్యంతి భూతాని యావద్భూమిర్ధరిష్యతి॥ 8-78-7 (58842) 
అద్య కృష్ణ వికర్ణా మే కర్ణం నేష్యంతి మృత్యవే।
గాండీవముక్తాః క్షిణ్వంతో మమ హస్తప్రచోదితాః॥ 8-78-8 (58843) 
అద్య రాజా ధృతరాష్ట్రః స్వాం బుద్ధిమవమంస్యతే।
దుర్యోధనమరాజ్యార్హం యయా రాజ్యేఽభ్యషేచయత్॥ 8-78-9 (58844) 
అద్య రాజ్యాత్సుఖాచ్చైవ శ్రియో రాష్ట్రాత్తథా పురాత్।
పుత్రేభ్యశ్చ మహాబాహో ధృతరాష్ట్రో విమోక్ష్యతి॥ 8-78-10 (58845) 
గుణవంతం హి యో హిత్వా నిర్గుణం కురుతే ప్రభుం।
స శోచతి చిరం కృష్ణ క్షిప్రమేవాగతే క్షయే॥ 8-78-11 (58846) 
యథా చ పురుషః కశ్చిచ్ఛిత్త్వా చాంరవణం మహత్।
పలాశసేచనే బుద్ధిం కృత్వా శోచతి మందధీః॥ 8-78-12 (58847) 
దృష్ట్వా పుష్పం పలే గృధ్నుః ఫలం దృష్ట్వాఽనుశోచతి।
తథేదం ధృతరాష్ట్రస్య పుష్పలుప్ధస్య మానద। 
ఫలం దృష్ట్వా భృశం దుఃఖం భవిష్యతి జనార్దన॥  8-78-13 (58848) 
సూతపుత్రే హతే త్వద్య నిరాశో భవితా ప్రభుః॥  8-78-14 (58849) 
అద్య దుర్యోధనో రాజ్యాజ్జీవితాచ్చ నిరాశకః।
భవిష్యతి హతే కర్ణే కృష్ణ సత్యం బ్రవీమి తే॥ 8-78-15 (58850) 
అద్య దృష్ట్వా మయా కర్ణం శరైర్విశకలీకృతం।
స్మరతాం తవ వాక్యాని శమం ప్రతి జనేశ్వరః॥ 8-78-16 (58851) 
అద్యాసౌ సౌబలః కృష్ణ గ్లహాంజానాతు వై శరాన్।
దురోదరం చ గాండీవం గణ్·డవం చ రథం మమ॥ 8-78-17 (58852) 
అద్య కుంతీసుతస్యాహం దృఢం రాజ్ఞః ప్రజాగరం।
వ్యపనేష్యామి గోవింద హత్వా కర్ణం శితైః శరైః॥ 8-78-18 (58853) 
అద్య కుంతీసుతో రాజా హతే సూతసుతే మయా।
సుప్రహృష్టమనాః ప్రీతశ్చిరం సుఖమవాప్స్యతి॥ 8-78-19 (58854) 
అద్య వాహమనాధృష్యం కేశవాప్రతిమం శరం।
ఉత్స్రక్ష్యామీహయః కర్ణం జీవితాద్ధంశయిష్యతి॥ 8-78-20 (58855) 
యస్య చైతద్వ్రతం మహ్యం వధే కిల దురాత్మనః।
పాదౌన మxxxxxxన్యాం న ఫల్గునం॥ 8-78-21 (58856) 
xxxxxxxz పాపస్య మధుసూదన।
xxxxxxxxxxxxxx సన్నతపర్వభిః॥ 8-78-22 (58857) 
xxxxxxxxxxxxxx నాన్యం పృథివ్యామనుమన్యతే।
xxxxxxxxx సూతపుత్రస్య భూమిః పాస్యతి శోణితం॥ 8-78-23 (58858) 
xxxxxxx సూతపుత్రో యదవ్రవీత్।
xxxxxxxxxxx శ్లాఘమానః స్వకాన్గుణాన్॥ 8-78-24 (58859) 
అనృతం తత్కరిష్యంతి మామకా నిశితాః శరాః।
ఆశీవిషా ఇవ క్రుద్ధాస్తస్యపాస్యంతి శోణితం॥ 8-78-25 (58860) 
మయా హస్తవతా ముక్తా నారాచా వైద్యుతత్విషః।
గాండీవసృష్టా దాస్యంతి కర్ణస్య పరమాం గతిం॥ 8-78-26 (58861) 
అద్య తప్స్యతి రాధేయః పాంచాలీం యత్తదబ్రవీత్।
సభామధ్యే వచః క్రూరం కుత్సయన్పాండవాన్ప్రతి॥ 8-78-27 (58862) 
ఏతే షండతిలాః కృష్ణే నిర్వీర్యా హతవిక్రమాః।
అహం వః పాండవేయేభ్యో భయాత్త్రాస్యేతి చాబ్రవీత్। 
హంతాఽహం పాండవాన్సర్వాన్సపుత్రానిహ భారత॥  8-78-28 (58863) 
అనృతం తత్కరిష్యంతి మామకా నిశితాః శరాః।
హతే వైకర్తనే కర్ణే సూతపుత్రే దురాత్మని॥ 8-78-29 (58864) 
యస్య వీర్యం సమాశ్రిత్య ధార్తరాష్ట్రో బృహన్మనాః।
తమద్య కర్ణం హంతాస్మి సమరే మధుసూదన॥ 8-78-30 (58865) 
అద్య కర్ణే హతే కృష్ణ ధార్తరాష్ట్రాః సరాజకాః।
విద్రవంతి దిశో భీతాః సింహం దృష్ట్వా మృగా ఇవ॥ 8-78-31 (58866) 
అద్య దుర్యోధనో రాజా పృథివీం నాన్వవేక్షతే।
హతే కర్ణే మయా సంఖ్యే సపుత్రే ససుహృజ్జనే॥ 8-78-32 (58867) 
అద్య కర్ణే హతం దృష్ట్వా ధార్తరాష్ట్రోఽత్యమర్షణః।
జానాతు మాం రణే కృష్ణ ప్రవరం సర్వధన్వినాం॥ 8-78-33 (58868) 
సపుత్రపౌత్రః సామాత్యః ససుహృచ్చ నిరాశిషః।
పిత్ర్యే రాజ్యే నిరాశశ్చ ధార్తరాష్ట్రో నిరాశ్రయః॥ 8-78-34 (58869) 
అద్య రాజా ధర్మపుత్రో హతామిత్రో భవిష్యతి।
అద్య దుర్యోధనో దీప్తాం శ్రియం రాజ్యం చ హాస్యతి॥ 8-78-35 (58870) 
హతే వైకర్తనే కర్ణే భీష్మే ద్రోణే చ సంయుగే।
కాతరం తద్బలం కృష్ణ ప్రవిష్టం భోక్ష్యతే తు యత్॥ 8-78-36 (58871) 
అద్యప్రభృతి రాజానం ధర్మపుత్రం యుధిష్ఠిరం।
అనుమోదంతు సుహృదో జ్ఞాతపూర్వాశ్చ బ్రాహ్మణాః॥ 8-78-37 (58872) 
అద్య తం నిహతం శ్రుత్వా కర్ణం వైకర్తనం మయా।
కరోతు పటహోన్మిశ్రం దేవతాస్థానపూజనం॥ 8-78-38 (58873) 
అద్య కృష్ణ హతే కర్ణే కురుతాం చిరసంభృతం।
యాజనం వై మహాబాహో దేవతానాం యథావిధి॥ 8-78-39 (58874) 
అద్య త్వంబా చ కృష్ణా చ త్వరమాణే పరస్పరం।
సస్వజేతాం హృషీకేశ సంపూర్ణేఽస్మిన్మనోరథే॥ 8-78-40 (58875) 
అద్య త్వం పాండవో జ్యేష్ఠస్తథాఽఽర్యశ్చ వృకోదరః।
ఉదీక్షేతాం హతే కర్ణే కృష్ణ సౌంయేన చక్షుషా॥ 8-78-41 (58876) 
అభివాద్య గురూనద్య కనిష్ఠైశ్చాభివాదితః।
సస్వజానో హ్యహం దోర్భ్యాం ప్రాప్స్యామి విపూలం యశః॥ 8-78-42 (58877) 
అద్య కర్ణే హతే కృష్ణ ప్రశంసంతోఽర్జునం సురాః।
త్రిదివం యాంతు సంహృష్టాః సంగతాశ్చ తపోధనాః॥ 8-78-43 (58878) 
అద్య లోకాస్త్రయః కృష్ణ జానంతు మమ పౌరుషం।
దృష్ట్వా కర్ణం హతం యుద్ధే ద్వైరథే సవ్యసాచినా॥ 8-78-44 (58879) 
అద్యాహమనృణః కృష్ణ భవిష్యామి ధనుష్మతాం।
రథస్య చ శరాణాం చ ధనుషో గాండివస్య చ॥ 8-78-45 (58880) 
మోక్ష్యాంయద్య మహద్దుఃఖం త్రయోదశసమార్జితం।
హత్వా కర్ణం రణే కృష్ణ శంబరం మఘవానివ॥ 8-78-46 (58881) 
అద్య కర్ణే హతే యుద్ధే సోమకానాం మహారథాః।
కృతకార్యాః ప్రమోదంతాం మిత్రకార్యేప్సవో యుధి॥ 8-78-47 (58882) 
న జానే చ కథం ప్రీతిః శైనేయస్యాద్య మాధవ।
అహం హత్వా రణే కర్ణం పుత్రాంశ్చాస్య జయాధికాన్। 
ప్రీతిం దాస్యామి భీమస్య సాత్యకేర్యమయోస్తథా॥  8-78-48 (58883) 
ధృష్టద్యుంనస్య వీరస్య తథైవ చ శిఖండినః।
అద్యానృణ్యం గమిష్యామి హత్వా కర్ణం మహాహవే। 
ధర్మరాజస్య సంశ్రుత్య వార్ష్ణేయశపథం మిథః॥  8-78-49 (58884) 
అద్య పశ్యంతు సంగ్రామే ధనంజయమమర్షణం।
యుధ్యంతం కౌరవైః సార్ధం ఘాతయంతం చ సూతజం॥ 8-78-50 (58885) 
భవత్సమక్షమం వక్ష్యామి పునరేవాత్మసంస్తవం।
ఇత్యప్యమిత్రప్రవరమద్యాహం హన్మి సూతజం॥ 8-78-51 (58886) 
ధనుర్వేదే మత్సమః కో ను లోకే
పరాక్రమే వా మమ కోఽస్తి తుల్యః। 
కో వాఽప్యన్యో మత్సమోఽస్తి క్షమాయాం
మమానృశంస్యే సదృశోఽస్తి కోఽన్యః॥  8-78-52 (58887) 
అహం ధనుష్మాన్ససురాసురాంశ్చ
సర్వాణి భూతాని చ సంగతాని। 
స్వబాహువీర్యాద్గమయే పరాభవం
మత్పౌరుషం విద్వి పరం పరేభ్యః॥  8-78-53 (58888) 
శరార్చిషా గాండివేనాహమేకః
సర్వాన్కురూన్బాహ్లికాంశ్చాభిపన్నః। 
హిమాత్యయే కక్షగతో యథాఽగ్నిః
స నిర్దహేయం సహసా ప్రగృహ్య॥  8-78-54 (58889) 
పాణీ పృషత్కాలిఖితౌ మమైతౌ
ధనుశ్చ సంఖ్యే వితతం సబాణం। 
పాదౌ చేమౌ సురథౌ సధ్వజౌ చ
న మాదృశం యుద్ధగతం భజంతి॥ ॥  8-78-55 (58890) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే అష్టసప్తతితమోఽధ్యాయః॥ 78 ॥

Mahabharata - Karna Parva - Chapter Footnotes

8-78-6 జ్వలంతం। పుంస్త్వమార్షం॥ 8-78-16 స్మారతాం స్మరతు॥ 8-78-17 మండలం ద్యుతే శారీస్థాపనపట్టం। దురోదరం పాశం॥ 8-78-78 అష్టసప్తతితమోఽధ్యాయః॥





కర్ణపర్వ - అధ్యాయ 079

॥ శ్రీః ॥

8.79. అధ్యాయః 079 

Mahabharata - Karna Parva - Chapter Topics

ద్వంద్వయుద్ధం॥ 1 ॥

Mahabharata - Karna Parva - Chapter Text

8-79-0 (58891) 
[ధృతరాష్ట్ర ఉవాచ। 8-79-0x (5027) 
సమాగమే పాండవసృంజయానాం
మహాభయే మామకానామగాధే। 
ధనంజయే తాత రణాయ యాతే
కర్ణేన తద్యుద్వమథోఽత్ర కీదృక్॥]  8-79-1 (58892) 
సంజయ ఉవాచ। 8-79-2x (5028) 
తేషామనీకాని మహాధ్వజాని
రణే సమృద్ధాని సుసంగతాని। 
భేరీనిరాదోన్ముఖరాణ్యంగర్జ--
న్మేఘా ఇవ ప్రావృషి మారుతాస్తాః॥  8-79-2 (58893) 
మహాగజాభ్రాకులమస్త్రతోయం
వాదిత్రనేమీతలశబ్దవచ్చ। 
హిరణ్యచిత్రాయుధవిద్యుతం చ
శరాసినారాచమహాస్త్రధారం॥  8-79-3 (58894) 
తద్భీమవేగం రుధిరౌఘవాహి
ఖంగాకులం క్షత్రియజీవఘాతి। 
అనార్తవం క్రూరమనిష్టవర్షం
బభూవ సంరంభకరం ప్రజానాం॥  8-79-4 (58895) 
ఏకం రథం సంపరివార్య మృత్యుం
నయంత్యనేకే చ రథాః సమేతాః। 
ఏకస్తథైకం రథినం రథాగ్ర్యాం--
స్తథా రథశ్చాపి రథాననేకాన్॥  8-79-5 (58896) 
రథం ససూతం సహయం చ కంచి--
త్కశ్చిద్రతీ మృత్యువశం నినాయ। 
నినాయ చాప్యేకగజేన కశ్చి--
ద్రథాన్బహూన్మృత్యువశే తథాశ్వాన్॥  8-79-6 (58897) 
రథాన్ససూతాన్సహయాన్గజాంశ్చ
సర్వానరీన్మృత్యువశం శరౌఘైః। 
నిన్యే హయాంశ్చైవ తథా ససాదీ--
న్పదాతిసంఘాంశ్చ తథైవ పార్థః॥  8-79-7 (58898) 
కృపః శిఖండీ చ రణే సమేతౌ
దుర్యోధనం సాత్యకిరధ్యగచ్ఛత్। 
శ్రుతశ్రవా ద్రోణపుత్రేణ సార్ధం
యుధామన్యుశ్చిత్రసేనేన సార్ధం॥  8-79-8 (58899) 
కర్ణస్య పుత్రం తు రథీ సుషేణం
సమాగతం సృంజయశ్చోత్తమౌజాః। 
గాంధారరాజం సహదేవోఽక్షధూర్తం
మహర్షభం సింహ ఇవాభ్యధావత్॥  8-79-9 (58900) 
శతానీకో నాకులిః కర్ణపుత్రం
యువా యువానం వృషసేనం శరౌఘైః। 
సమార్పయత్కర్ణపుత్రశ్చ శూరః
పాంచాలేయం శరవర్షైరనేకైః॥  8-79-10 (58901) 
రథర్షభః కృతవర్మాణభార్చ్ఛ--
న్మాద్రీపుత్రో నకులశ్చిత్రయోధీ। 
పాంచాలానామధిపో యాజ్ఞసేనిః
సేనాపతిః కర్ణమార్చ్ఛత్ససైన్యం॥  8-79-11 (58902) 
దుఃశాసనో భారత భారతం తు
వ్యాత్తాననం క్రూరమివాంతకాభం। 
భీమం రణే శస్త్రభృతాం వరిష్ఠం
భీమం సమార్చ్ఛత్తమసహ్యవేగం॥  8-79-12 (58903) 
కర్ణాత్మజం తత్ర జఘాన వీర--
స్తథాచ్ఛినచ్చోత్తమౌజాః ప్రసహ్య। 
తస్యోత్తమాంగం నిపపాత భూమౌ
నినాదయద్గాం నినదేన ఖం చ॥  8-79-13 (58904) 
సుషేణశీర్షం పతితం పృథివ్యాం
విలోక్య కర్ణోఽథ తదార్తరూపః। 
క్రోధాద్ధయాంస్తస్య రథం ధ్వజం చ
బాణైః సుధారైర్నిశితైరకృంతత్॥  8-79-14 (58905) 
స తూత్తమౌజా నిశితైః పృషత్కై--
ర్వివ్యాధ ఖంగేన చ భాస్వరేణ। 
పార్ష్ణిగ్రహాంశ్చైవ కృపస్య హత్వా
శిఖండివాహం స తతోఽధ్యరోహత్॥  8-79-15 (58906) 
కృపం తు దృష్ట్వా విరథం రథస్థో
నైచ్ఛచ్ఛరైస్తాడయితుం శిఖండీ। 
తం ద్రౌణిరావార్య రథం కృపస్య
సముజ్జహే పంకగతాం యథా గాం॥  8-79-16 (58907) 
హిరణ్యవర్మా నిశితైః పృషత్కై--
స్తవాత్మజానామనిలాత్మజో వై। 
అతాపయత్సైన్యమతీవ భీమః
కాలే శుచౌ మధ్యగతో యథాఽర్కః॥ ॥  8-79-17 (58908) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే ఏకోనాశీతితమోఽధ్యాయః॥ 79 ॥

Mahabharata - Karna Parva - Chapter Footnotes

8-79-10 పాంచాలేయం పాంచాలీతనయం నాకులిం॥ 8-79-79 ఏకోనాశీతితమోఽధ్యాయః॥





కర్ణపర్వ - అధ్యాయ 080

॥ శ్రీః ॥

8.80. అధ్యాయః 080 

Mahabharata - Karna Parva - Chapter Topics

భీమసేనవిశోకయోః సంవాదః॥ 1 ॥

Mahabharata - Karna Parva - Chapter Text

8-80-0 (58909) 
సంజయ ఉవాచ। 8-80-0x (5029) 
అథ త్విదానీం తుములే విమర్దే
ద్విషద్భిరేకో బహుభిః సమావృతః। 
మహారణే సారథిమిత్యువాచ
భీమశ్చమూం వాహయ ధార్తరాష్ట్రీం।
త్వం సారథే యాహి జవేన వాహై--
ర్నయాంయేతాంధార్తరాష్ట్రాన్యమాయ॥  8-80-1 (58910) 
సంచోదితో భీమసేనేన చైవం
స సారథిః పుత్రబలం త్వదీయం। 
ప్రాయాత్తతః సత్వరముగ్రవేగో
యతో భీమస్తద్బలం గంతుమైచ్ఛత్॥  8-80-2 (58911) 
తతోఽపరే నాగరథాశ్వపత్తిభిః 
ప్రత్యుద్యయుస్తం కురవః సమంతాత్। 
భీమస్య వాహాగ్ర్యముదారవేగం
సమంతతో బాణగణైర్నిజఘ్నుః॥  8-80-3 (58912) 
తతః శరానాపతతో మహాత్మా
చిచ్ఛేద బాణైస్తపీనయపుంఖైః। 
తే వై నిపేతుస్తపనీయపుంఖా
ద్విధా త్రిధా భీమశరైర్నికృత్తాః॥  8-80-4 (58913) 
తతో రాజన్నాగరథాశ్వయూనాం
భీమాహతానాం వరరాజమధ్యే। 
ఘోరో నినాదః సుమహానభూత్తదా
వజ్రాహతానామివ పర్వతానాం॥  8-80-5 (58914) 
తే వధ్యమానాశ్చ నరేంద్రముఖ్యా
నిర్భిద్యంతో భీమశరప్రవేకైః। 
భీమం సమంతాత్సమరేఽభ్యరోహన్
వృక్షం శకుంతా ఇవ పుష్పహేతోః॥  8-80-6 (58915) 
తతోఽభియాతే తవ సైన్యే స భీమః
ప్రాదుశ్చక్రే వేగమనంతవేగః। 
యథాఽంతకాలే క్షపయందిధక్షు--
ర్భూతాంతకృత్కాల ఇవాత్తదండః॥  8-80-7 (58916) 
తస్యాతివేగస్య రణేఽతివేగం
నాశక్నువంధారయితుం త్వదీయాః। 
వ్యాత్తాననస్యాపతతో యథైవ
కాలస్య కాలే హరతః ప్రజా వై॥  8-80-8 (58917) 
తతో బలం భారత భారతానాం
ప్రదహ్యమానం సమరే మహాత్మనా। 
భీతం దిశోఽకీర్యత భీమనున్నం
మహానిలేనాభ్రగణా యథైవ॥  8-80-9 (58918) 
తతో ధీమాన్సారథిమబ్రవీద్బలీ
స భీమసేనః పునరేవ హృష్టః॥  8-80-10 (58919) 
సూతాభిజానీహి పరాన్స్వకాన్వా
రథాంధ్వజాంశ్చాపతతః సమేతాన్। 
యుధ్యన్హ్యహం నాభిజానామి కించి--
న్మా సైన్యం స్వం ఛాదయిష్యే ప్రమత్తః॥  8-80-11 (58920) 
అరీన్విశోకాన్హి నిరీక్ష్య సర్వతో
మహాంశ్చ మన్యుః పునరేతి మాం భృశం। 
రాజాతురో నాగమద్యత్కిరీటీ
బహూని దుఃఖాన్యభిచింతయామి॥  8-80-12 (58921) 
ఏతద్దుఃఖం ధారయే ధర్మరాజో
యన్మాం హిత్వా యాతవాఞ్శత్రుమధ్యే। 
నైనం జీవం నాభిజానాంయజీవం
బీభత్సుం వా తన్మమాద్యాతిదుఃఖం॥  8-80-13 (58922) 
సోఽహం ద్విషత్సైన్యముదగ్రకల్పం
వినాశయిష్యే పరమప్రతీతః। 
ఏతన్నిహత్యాజిమధ్యే సమేతం
ప్రీతో భవిష్యామి సహ త్వయాద్య॥  8-80-14 (58923) 
సర్వాంస్తూణాన్సాయకానామవేక్ష్య
కిం శిష్టం స్యాత్సాయకానాం రథే మే। 
కా వా జాతిః కిం ప్రమాణం చ తేషాం
జ్ఞాత్వా వ్యక్తం తత్సమాచక్ష్వ సూత।
`కతి వా సహస్రాణి కతి వా శతాని
హ్యాచక్ష్వ మే సారథే క్షిప్రమేవ॥  8-80-15 (58924) 
విశోక ఉవాచ। 8-80-16x (5030) 
సర్వం విదిత్వైవమహం వదామి
తవార్థసిద్ధిప్రదమద్య వీర। 
కైకేయకాంభోజసురాష్ట్రబాహ్లికా
ంలేచ్ఛాశ్చ సుహ్మాః పరతంకణాశ్చ।  8-80-16 (58925) 
మద్రాశ్చ వంగా మగధాః కుణిందా
ఆనర్తకావర్తకాః పార్వతీయాః। 
సర్వే గృహీతప్రవరాయుధాస్త్వాం
సంవేష్ట్య సంవేష్ట్య తతో వివేదుః॥  8-80-17 (58926) 
రథే తవాస్మిన్నిశితాః సుపీతా--
స్తతో భల్లా ద్వాదశ వై సహస్రాః'। 
షణ్మార్గణానామయుతాని వీర
క్షురాశ్చ భల్లాశ్చ తథాయుతాఖ్యాః॥  8-80-18 (58927) 
నారాచానాం ద్వే సహస్రే చ వీర
త్రీణ్యేప చ ప్రదరాణాం స్మ పార్థ। 
అస్త్యాయుధం పాండవేయావశిష్టం
న యద్వహేచ్ఛకటం షంగవీయం॥  8-80-19 (58928) 
ఏతద్విద్వన్ముంచ సహస్రశోఽపి
గదాసిబాహుద్రవిణం చ తేఽస్తి। 
ప్రాసాశ్చ ముద్రరాః శక్తయస్తోమరాశ్చ
మాభైషీస్త్వం సంక్షయాదాయుధానాం॥  8-80-20 (58929) 
భీమసేన ఉవాచ। 8-80-21x (5031) 
`అద్యైవ నూనం కథయంతు సిద్ధాం
మమ ప్రతిజ్ఞాం సర్వలోకే విశోక। 
న మోక్ష్యతే సమరే భీమసేన
ఏకః శత్రూన్సమరే వాప్యజైషీత్।
ఆశంసితానామిదమేకమస్తు
తన్మే దేవాః సకలం సాధయంతు॥'  8-80-21 (58930) 
సూతాద్య మద్బాహుయుతైః సమస్తా--
న్సమాహనద్భిః పార్థివానాశువేగైః। 
చ్ఛన్నం బాణైరాహవం ఘోరరూపం
నష్టాదిత్యం మృత్యులోకేన తుల్యం॥  8-80-22 (58931) 
అద్యైతద్యై విదితం పార్థివానాం
భవిష్యతి హ్యాకుమారం చ సూత। 
నిమగ్నో వా సమరే భీమసేన
ఏకః కురూన్వా సమరే వ్యజైషీత్॥  8-80-23 (58932) 
సర్వే సంఖ్యే కురవో నిష్పతంతు
మాం వా లోకాః కీర్తయంత్వాకుమారం। 
సర్వానేకస్తానహం పాతయిష్యే
తే వా సర్వే భీమసేనం తుదంతు॥  8-80-24 (58933) 
ఆశాస్తారః కర్మ చాప్యుత్తమం యే
తన్మే దేవాః సఫలం సాధయంతు। 
ఆయాతీహ కేశవసారథీ రథీ
శక్రస్తూర్ణం యజ్ఞ ఇవోపహూతః॥  8-80-25 (58934) 
ఈక్షస్వైతాం భారతీం దీర్యమాణా--
మేతే కస్మాద్విద్రవంతే నరేంద్రాః। 
వ్యక్తం ధీమాన్సవ్యసాచీ నరాగ్ర్యః
సైన్యం హ్యేతచ్ఛాదయత్యాశు బాణైః॥  8-80-26 (58935) 
పశ్య ధ్వజాంశ్చ ద్రవతో విశోక
నాగాన్హయాన్పత్తిసంఘాంశ్చ సంఖ్యే। 
రథాన్వికీర్ణాఞ్శరశక్తితాడితా--
న్పశ్యస్వైతాన్రథినశ్చైవ సూత॥  8-80-27 (58936) 
ఆపూర్యతే కౌరవీ చాప్యభీక్ష్ణం
సేనా హ్యసౌ సుభృశం హన్యమానా। 
ధనంజయస్యాశనితుల్యవేగై--
ర్గ్రస్తా శరైః కాంచనబర్హజాలైః॥  8-80-28 (58937) 
ఏతే ద్రవంతి స్మ రథాశ్వనాగాః
పదాతిసంఘానతిమర్దయంతః। 
సంముహ్యమానాః కౌరవాః సర్వ ఏవ
ద్రవంతి నాగా ఇవ దాహభీతాః॥  8-80-29 (58938) 
హాహాకృతాశ్చైవ రణే విశోక
ముంచంతి నాదాన్విపులాన్గజేంద్రాః॥  8-80-30 (58939) 
విశోక ఉవాచ। 8-80-31x (5032) 
కిం భీమ నైనం త్వమిహాశృణోషి
విస్ఫారితం గాండివస్యాతిఘోరం। 
క్రుద్ధేన పార్థేన వికృష్యతోఽద్య
కచ్చిన్నేమౌ తవ కర్ణౌ వినష్టౌ॥  8-80-31 (58940) 
సర్వే కామాః పాండవ తే సమృద్ధాః
కపిర్హ్యసౌ దృశ్యతే హస్తిసైన్యే। 
నీలాద్ధనాద్విద్యుతముచ్చరంతీం
తథా పశ్య విస్ఫురంతీం ధనుర్జ్యాం॥  8-80-32 (58941) 
కపిర్హ్యసౌ వీక్షతే సర్వతో వై
ధ్వజాగ్రమారుహ్య ధనంజయస్య। 
విత్రాసయన్రి పుసంఘాన్విమర్దే
బిభేంయస్మాదాత్మనైవాభివీక్ష్య॥  8-80-33 (58942) 
విభ్రాజతే చాతిమాత్రం కిరీటం
విచిత్రమేతచ్చ ధనంజయస్య। 
దివాకరాభో మణిరేష దివ్యో
విభ్రాజతే చైవ కిరీటసంస్థః॥  8-80-34 (58943) 
పార్శ్వే భీమం పాండురాభ్రప్రకాశం
పశ్యస్వ సంఖం దేవదత్తం సుఘోషం। 
అభీషుహస్తస్య జనార్దనస్య
విగాహమానస్య చమూం పరేషాం॥  8-80-35 (58944) 
రవిప్రభం వజ్రనాభం క్షురాంతం
పార్శ్వే స్థితం పశ్య జనార్దనస్య। 
చక్రం యశోవర్ధనం కేశవస్య
సదార్చితం యదిభిః పశ్య వీర॥  8-80-36 (58945) 
మహాద్విపానాం సరలద్రుమోపమాః
కరా నికృత్తాః ప్రపతంత్యమీ క్షురైః। 
కిరీటినా తేన పునః ససాదినః
శరైర్నికృత్తాః కులిశైరివాద్రయః॥  8-80-37 (58946) 
తథైవ కృష్ణస్య చ పాంచజన్యం
మహార్హమేతం ద్విజరాజవర్ణం। 
కౌంతేయ పశ్యోరసి కౌస్తుభం చ
జాజ్వల్యమానం విజయాం స్రజం చ॥  8-80-38 (58947) 
ధ్రవం రథాగ్ర్యః సముపైతి పార్థో
విద్రావయన్సైన్యమిదం పరేషాం। 
సితాభ్రవర్ణైరసితప్రయుక్తై--
ర్హయైర్మహార్హై రథినాం వరిష్ఠః॥  8-80-39 (58948) 
రథాన్హయాన్పత్తిగణాంశ్చ సాయకై--
ర్విదారితాన్పశ్య పతంత్యమీ యథా। 
తవానుజేనామరరాజతేజసా
మహావనానీవ సుపర్ణవాయునా॥  8-80-40 (58949) 
చతుః శతాన్పశ్య రథానిమాన్హతాన్
సవాజిసూతాన్సమరే కిరీటినా। 
మహేషుభిః సప్తశతాని దంతినాం 
పదాతిసాదీంశ్చ రథాననేకశః॥  8-80-41 (58950) 
అయం సమభ్యేతి తవాంతికం బలీ
నిఘ్నన్కురూంశ్చిత్ర ఇవ గ్రహోఽర్జునః। 
సమృద్ధకామోఽసి హతాస్తవాహితా
బలం తవాయుశ్చ చిరాయ వర్ధతాం॥  8-80-42 (58951) 
భీమసేన ఉవాచ। 8-80-43x (5033) 
దదాని తే గ్రామవరాంశ్చతుర్దశ
ప్రియాఖ్యానే సారథే సుప్రసన్నః। 
దాసీశతం చాపి రథాంశ్చ వింశతిం
యదర్జునం వేదయసే విశోక॥ ॥  8-80-43 (58952) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే అశీతితమోఽధ్యాయః॥ 80 ॥

Mahabharata - Karna Parva - Chapter Footnotes

8-80-19 ప్రదరా బాణవిశేషః॥ 8-80-39 అసితప్రయుక్తైః కృష్ణప్రయుక్తైః॥ 8-80-80 అశీతితమోఽధ్యాయః॥





కర్ణపర్వ - అధ్యాయ 081

॥ శ్రీః ॥

8.81. అధ్యాయః 081 

Mahabharata - Karna Parva - Chapter Topics

పార్థపరాక్రమః॥ 1 ॥ భీమేన దుర్యోధనచోదితస్య శకునేః పరాజయః॥ 2 ॥

Mahabharata - Karna Parva - Chapter Text

8-81-0 (58953) 
సంజయ ఉవాచ। 8-81-0x (5034) 
శ్రుత్వా తు రథనిర్ఘోషం సింహనాదం చ సంయుగే।
అర్జునః ప్రాహ గోవిందం శీఘ్రం వాహయ వాజినః॥ 8-81-1 (58954) 
అర్జునస్య వచః శ్రుత్వా గోవిందోఽర్జునమబ్రవీత్।
ఏష గచ్ఛామి సుక్షిప్రం యత్ర భీమో వ్యవస్థితః॥ 8-81-2 (58955) 
తం యాంతమశ్వా హిమశంఖవర్ణాః
సువర్ణముక్తామణిజాలనద్ధాః। 
జంభం జిఘాంసుం ప్రగృహీతవజ్రం
హయా యథా తత్ర యథా వహంస్తదా॥  8-81-3 (58956) 
రథాశ్వమాతంగపదాతిసంఘా
బాణస్వనైర్నేమిఖురస్వనైశ్చ। 
సన్నాదయంతో వసుధాం దిశశ్చ
క్రుద్ధా నృసింహా జయమభ్యుదీయః॥  8-81-4 (58957) 
తేషాం చ పార్థస్య చ మారిషాసీ--
ద్దేహాసుపాపక్షపణం సుయుద్ధం। 
త్రైలోక్యహేతోరసురైర్యథాసీ--
ద్దేవస్య విష్ణోర్జయతాం వరస్య॥  8-81-5 (58958) 
తైరస్తముచ్చావచమాయుధం త--
దేకః ప్రచిచ్ఛేద కిరీటమాలీ। 
క్షురార్ధచంద్రైర్నిశితైశ్చ భల్లైః
శిరాంసి తేషాం బహుధా చ బాహూన్॥  8-81-6 (58959) 
ఛత్రాణి వాలవ్యజనాని కేతూ--
నశ్వాన్రథాన్పత్తిగణాంద్విపాంశ్చ। 
తే పేతురుర్వ్యాం బహుధా వికృత్తా
వాతప్రణున్నాని యథా వనాని॥  8-81-7 (58960) 
సువర్ణజాలావనతా మహాగజాః
సవైజయంతీధ్వజయోధకల్పితాః। 
సువర్ణపుంఘైరిషుభిః సమాచితా--
శకాశిరే ప్రజ్వలితా యథాచలాః॥  8-81-8 (58961) 
విదార్య నాగాశ్వరథాంధంజయః
శరోత్తమైర్వాసవవజ్రసన్నిభైః। 
ద్రుతం యయౌ కర్ణజిఘాంసయా తథా
యథా మరుత్వాన్బలభేదనే పురా॥  8-81-9 (58962) 
తతః స పురుషవ్యాఘ్రస్తవ సైన్యమరిందమః।
ప్రవివేశ మహాబాహుర్మకరః సాగరం యథా॥ 8-81-10 (58963) 
తం హృష్టాస్తావకా రాజన్రథపత్తిసమన్వితాః।
గజాశ్వసాదిబహులాః పాండవం సముపాద్రవన్॥ 8-81-11 (58964) 
తేషామాపతతాం పార్థమారావః సుమహానభూత్।
సాగరస్యేవ క్షుబ్ధస్య యథా స్యాత్సలిలస్వనః॥ 8-81-12 (58965) 
తే తు తం పురుషవ్యాఘ్రం వ్యాఘ్రా ఇవ మహారథాః।
అభ్యద్రవంత సంగ్రామే త్యక్త్వా ప్రాణకృతం భయం॥ 8-81-13 (58966) 
తేషామాపతతాం తత్ర శరవర్షాణి ముంచతాం।
అర్జునో వ్యధమత్సైన్యం మహావాతో ఘనానివ॥ 8-81-14 (58967) 
తేఽర్జునం సహితా భూత్వా రథవంశైః గ్రహారిణః।
అభియాయ మహేష్వాసా వివ్యధుర్నిశితైః శరైః॥ 8-81-15 (58968) 
తతోఽర్జునః సహస్రాణి రథవారణవాజినాం।
ప్రేషయామాస విశిఖైర్యమస్య సదనం ప్రతి॥ 8-81-16 (58969) 
తే వధ్యమానాః సమరే పార్థచాపచ్యుతైః శరైః।
తత్రతత్ర స్మ లీయంతే భయే జాతే మహారథాః॥ 8-81-17 (58970) 
తేషాం చతుఃశతాన్వీరాన్యతమానాన్మహారథాన్।
అర్జునో నిశితైర్బాణైరనయద్యమసాదనం॥ 8-81-18 (58971) 
తే వధ్యమానాః సమరే నానాలింగైః శితైః శరైః।
అర్జునం సమభిత్యజ్య దుద్రువుర్వై దిశో దశ॥ 8-81-19 (58972) 
తేషాం శబ్దో మహానాసీద్ద్రవతాం వాహినీముఖే।
మేఘౌఘస్యేవ భద్రం తే గిరిమాసాద్య దీర్యతః॥ 8-81-20 (58973) 
తాం తు సేనాం భృశం విద్ధ్వా ద్రావయిత్వాఽర్జునః శరైః।
ప్రాయాదభిముఖః పార్థః సూతానీకం హి మారిష॥ 8-81-21 (58974) 
తస్య శబ్దో మహానాసీత్పరానభిముఖస్య వై।
గరుడస్యేవ పతతః పన్నగార్థే యథా పురా॥ 8-81-22 (58975) 
తం తు శబ్దమభిశ్రుత్య భీమసేనో మహాబలః।
బభూవ పరమప్రీతః పార్థదర్శనలాలసః॥ 8-81-23 (58976) 
శ్రుత్వైవ పార్థమాయాంతం భీమసేనః ప్రతాపవాన్।
త్యక్త్వా ప్రాణాన్మహారాజ సేనాం తవ మమర్ద హ॥ 8-81-24 (58977) 
స వాయువీర్యప్రతిమో వాయువేగసమో జవే।
వాయువద్వ్యచరద్భీమో వాయుపుత్రః ప్రతాపవాన్॥ 8-81-25 (58978) 
తేనాద్యమానా రాజేంద్ర సేనా తవ విశాంపతే।
వ్యభ్రశ్యత మహారాజ భిన్నా నౌరివ సాగరే॥ 8-81-26 (58979) 
తాం తు సేనాం తదా భీమో దర్శయన్పాణిలాఘవం।
శరైరవచకర్తోగ్రైః ప్రేపయిష్యన్యమక్షయం॥ 8-81-27 (58980) 
తత్ర భారత భీమస్య బలం దృష్ట్వాతిమానుషం।
వ్యత్రస్యంత రణే యోధాః కాలస్యేవ యుగక్షయే॥ 8-81-28 (58981) 
తథాఽర్దితాన్భీమబలాన్భీమసేనేన భారత।
దృష్ట్వా దుర్యోధనో రాజా ఇదం వచనమబ్రవీత్॥ 8-81-29 (58982) 
సైనికాంశ్చ మహేష్వాసాన్యోధాంశ్చ భరతర్షభ।
సమాదిశన్రణే సర్వాన్హత భీమమితి స్మ హ॥ 8-81-30 (58983) 
తస్మిన్హతే హతం మన్యే పాండుసైన్యమశేషతః॥  8-81-31 (58984) 
ప్రతిగృహ్య చ తామాజ్ఞాం తవ పుత్రస్య పార్థివాః।
భీమం ప్రచ్ఛాదయామాసుః శరవర్షైః సమంతతః॥ 8-81-32 (58985) 
గజాశ్చ బహులా రాజన్నరాశ్చ జయగృద్ధినః।
రథే స్థితాశ్చ రాజేంద్ర పరివవ్రుర్వృకోదరం॥ 8-81-33 (58986) 
స తైః పరివృతః శూరైః శూరో రాజన్సమంతతః।
శుశుభే భరతశ్రేష్ఠో నక్షత్రైరివ చంద్రమాః॥ 8-81-34 (58987) 
పరివేషీ యథా సోమః పరిపూర్ణో విరాజతే।
స రరాజ తథా సంఖ్యే దర్శనీయో నరోత్తమః। 
నిర్విశేషో మహారాజ విజయేనైవ సంయుగే॥  8-81-35 (58988) 
తస్య తే పార్థివాః సర్వే శరవృష్టిం సమాసృజన్।
క్రోధరక్తేక్షణాః శూరా హంతుకామా వృకోదరం॥ 8-81-36 (58989) 
తాం విదార్య మహాసేనాం శరైః సన్నతపర్వభిః।
నిశ్చక్రామ రణాద్భీమో మత్స్యో జాలాదివాంభసి॥ 8-81-37 (58990) 
హత్వా దశసహస్రాణి గజానామనివర్తినాం।
నృణాం శతసహస్రే ద్వే ద్వే శతే చైవ భారత॥ 8-81-38 (58991) 
పంచ చాశ్వసహస్రాణి రథానాం శతమేవ చ।
హత్వా ప్రాస్యందయద్భీమో నదీం శోణితవాహినీం॥ 8-81-39 (58992) 
శోణితోదాం రథావర్తాం హస్తిగ్రాహసమాకులాం।
నరమీనాశ్వనక్రాంతాం కేశశైవలశాద్వలాం॥ 8-81-40 (58993) 
సంఛిన్నభుజనాగేంద్రాం బహురత్నాపహారిణీం।
ఊరుగ్రాహాం మజ్జపంకాం శీర్షోపలసమావృతాం॥ 8-81-41 (58994) 
ధనుఃకాశాం శరావాపాం గదాపరిఘకేతనాం।
హంసఛత్రధ్వజోపేతాముష్ణీషవరఫేనిలాం॥ 8-81-42 (58995) 
హారపద్మాకరాం చైవ భూమిరేణూర్మిమాలినీం।
ఆర్యవృత్తవతీం సంఖ్యే సుతరాం భీరుదుస్తరాం॥ 8-81-43 (58996) 
యోధగ్రాహవతీం సంఖ్యే వహంతీం పితృసాదనం।
క్షణేన పురుషవ్యాఘ్రః ప్రావర్తయత నింనగాం॥ 8-81-44 (58997) 
యథా వైతరణీముగ్రాం దుస్తరామకృతాత్మభిః।
తథా దుస్తరణీం ఘోరాం భీరూణాం భయవర్ధనీం॥ 8-81-45 (58998) 
యతోయతః పాండవేయః ప్రవిష్టో రథసత్తమః।
తతస్తతః ప్రాపతన్వై యోధాః శతసహస్రశః॥ 8-81-46 (58999) 
ఏవం దృష్ట్వా కృతం కర్మ భీమసేనేన సంయుగే।
దుర్యోధనో మహారాజ శకునిం వాక్యమబ్రవీత్॥ 8-81-47 (59000) 
జహి మాతుల సంగ్రామే భీమసేనం మహాబలం।
అస్మింజితే జితం మన్యే పాండవేయం మహాబలం॥ 8-81-48 (59001) 
తతః ప్రాయాన్మహారాజ సౌబలేయః ప్రతాపవాన్।
రణాయ మహతే యుక్తో భ్రాతృభిః పరివారితః॥ 8-81-49 (59002) 
స సమాసాద్య సంగ్రామే భీమం భీమపరాక్రమం।
వారయామాస తం వీరో వేలేవ మకరాలయం॥ 8-81-50 (59003) 
సన్న్యవర్తత తం భీమో వార్యమాణః శితైః శరైః।
శకునిస్తస్య రాజేంద్ర వామపార్శ్వే స్తనాంతరే। 
ప్రేషయామాస నారాచాన్రుక్మపుంఖాఞ్శిలాశితాన్॥  8-81-51 (59004) 
వర్మ భిత్త్వా తు తే ఘోరాః పాండవస్య మహాత్మనః।
న్యమ·ంజంత మహారాజ కంకబర్హిణవాససః॥ 8-81-52 (59005) 
సోఽతివిద్ధో రణే భీమః శరం రుక్మవిభూషితం।
ప్రేషయామాస స రుషా సౌబలం ప్రతి భారత॥ 8-81-53 (59006) 
తమాయాంతం శరం ఘోరం శకునిః శత్రుతాపనః।
చిచ్ఛేద సప్తధా రాజన్కృతహస్తో మహాబలః॥ 8-81-54 (59007) 
తస్మిన్నిపతితే భూమౌ భీమః క్రుద్ధో విశాంపతే।
ధనుశ్ఛిచ్ఛేద భల్లేన సౌబలస్య హసన్నివ॥ 8-81-55 (59008) 
తదపాస్య ధనుశ్ఛిన్నం సౌబలేయః ప్రతాపవాన్।
అన్యదాదాయ వేగేన ధనుర్భల్లాంశ్చ షోడశ। 
తైస్తస్య తు మహారాజ భల్లైః సన్నతపర్వభిః॥  8-81-56 (59009) 
ద్వాభ్యాం స సారథిం హ్యార్చ్ఛద్భీమం సప్తభిరేవ చ।
ధ్వజమేకేన చిచ్ఛేద ద్వాభ్యాం ఛత్రం విశాంపతే। 
చతుర్భిశ్చతురో వాహాన్వివ్యాధ సుబలాత్మజః॥  8-81-57 (59010) 
తతః క్రుద్ధో మహారాజ భీమసేనః ప్రతాపవాన్।
శక్తిం చిక్షేప సమరే రుక్మదండామయస్మయీం॥ 8-81-58 (59011) 
సా భీమభుజనిర్ముక్తా నాగజిహ్వేన చంచలా।
నిపపాత రణే తూర్ణం సౌబలస్య మహాత్మనః॥ 8-81-59 (59012) 
తతస్తామేవ సంగృహ్య శక్తిం కనకభూషణాం।
భీమసేనాయ చిక్షేప క్రుద్ధరూపో విశాంపతే॥ 8-81-60 (59013) 
సా నిర్భిద్య భుజం సవ్యం పాండవస్య మహాత్మనః।
నిపపాత తదా భూమౌ యథా విద్యున్నభశ్చ్యుతా॥ 8-81-61 (59014) 
అథోత్క్రుష్టం మహారాజ ధార్తరాష్ట్రైః సమంతతః।
న తు తం మమృషే భీమః సింహనాదం తరస్వినాం॥ 8-81-62 (59015) 
అన్యద్గృహ్య ధనుః సజ్యం త్వరమాణో మహాబలః।
ముహూర్తాదివ రాజేంద్ర చ్ఛాదయామాస సాయకైః। 
సౌబలస్య బలం సంఖ్యే త్యక్త్వా నాదం మహాబలః॥  8-81-63 (59016) 
తస్యాశ్వాంశ్చతురో హత్వా సూతం చైవ విశాంపతే।
ధ్వజం చిచ్ఛేద భల్లేన త్వరమాణః పరాక్రమీ॥ 8-81-64 (59017) 
హతాశ్వం రథముత్సృజ్య త్వరమాణో నరోత్తమః।
తస్థౌ విస్ఫారయంశ్చాపం క్రోధరక్తేక్షణః శ్వసన్॥ 8-81-65 (59018) 
శరైశ్చ బహుధా రాజన్భీమమార్చ్ఛత్సమంతతః॥  8-81-66 (59019) 
ప్రతిహత్య తు వేగేన భీమసేనః ప్రతాపవాన్।
ధనుశ్చిచ్ఛేద సంక్రుద్ధో వివ్యాధ చ శితైః శరైః॥ 8-81-67 (59020) 
సోఽతివిద్ధో బలవతా శత్రుణా శత్రుకర్శనః।
నిపపాత తదా భూమౌ కించిత్ప్రాణో నరాధిపః॥ 8-81-68 (59021) 
తతస్తం విహ్వలం జ్ఞాత్వా పుత్రస్తవ విశాంపతే।
అపోవాహ రథేనాజౌ భీమసేనస్య పశ్యతః॥ 8-81-69 (59022) 
శకునిం విహ్వలం దృష్ట్వా ధార్తరాష్ట్రాః పరాఙ్ముఖాః।
ప్రదుద్రువుర్దిశో భీతా భీమసేనభయాత్ప్రభో॥ 8-81-70 (59023) 
సౌబలే నిర్జితే రాజన్భీమసేనేన ధన్వినా।
భయేన మహతాఽఽవిష్టః పుత్రో దుర్యోధనస్తవ। 
అపాయాజ్జవనైరశ్వైః సాపేక్షో మాతులం ప్రతి॥  8-81-71 (59024) 
పరాఙ్ముఖం తు రాజానం దృష్ట్వా సైన్యాని భారత।
విప్రజగ్ముః సముత్సృజ్య ద్వైరథాని సమంతతః॥ 8-81-72 (59025) 
తాందృష్ట్వా విద్రుతాన్సర్వాంధార్తరాష్ట్రాన్పరాఙ్ముఖాన్।
జవేనాభ్యాపతద్భీమః కిరఞ్శరశతాన్బహూన్॥ 8-81-73 (59026) 
తే వధ్యమానా భీమేన ధార్తరాష్ట్రాః పరాఙ్ముఖాః।
కర్ణమాసాద్య సమరే స్థితా రాజన్సమంతతః॥ 8-81-74 (59027) 
స హి తేషాం మహావీర్యో ద్వీపోఽభూత్సుమహాబలః।
భిన్ననౌకా యథా రాజంద్వీపమాసాద్య నిర్వృతాః॥ 8-81-75 (59028) 
భవంతి పురుషవ్యాఘ్ర నావికాః కాలపర్యయే।
తథా కర్ణం సమాసాద్య తావకాః పురుషర్షభ॥ 8-81-76 (59029) 
సమాశ్వస్తాః స్థితా రాజన్సంప్రహృష్టాః పరస్పరం।
సమాజగ్ముశ్చ యుద్ధాయ మృత్యుం కృత్వా నివర్తనం॥ ॥ 8-81-77 (59030) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే ఏకాశీతితమోఽధ్యాయః॥ 81 ॥






కర్ణపర్వ - అధ్యాయ 082

॥ శ్రీః ॥

8.82. అధ్యాయః 082 

Mahabharata - Karna Parva - Chapter Topics

కర్ణపరాక్రమవర్ణనం॥ 1 ॥

Mahabharata - Karna Parva - Chapter Text

8-82-0 (59031) 
ధృతరాష్ట్ర ఉవాచ। 8-82-0x (5035) 
తతో భగ్నేషు సైన్యేషు భీమసేనేన సంయుగే।
దుర్యోధనోఽబ్రవీత్కిం ను సౌబలో వాఽపి సంజయ॥ 8-82-1 (59032) 
కర్ణో వా జయతాం శ్రేష్ఠో యోధా వా మామకా యుధి।
కృపో వా కృతవర్మా వా ద్రౌణిర్దుఃశాసనోఽపి వా॥ 8-82-2 (59033) 
అత్యద్భుతమహం మన్యే పాండవేయస్య విక్రమం।
యదేకః సమరే సర్వాన్యోధయామాస మామకాన్॥ 8-82-3 (59034) 
యథాప్రతిజ్ఞం యోధానాం రాధేయః కృతవానపి।
కురూణామథ సర్వేషాం కర్ణః శత్రునిషూదనః। 
శర్మ వర్మ ప్రతిష్ఠా చ జీవితాశా చ సంజయ॥  8-82-4 (59035) 
తద్భగ్రం స్వబలం దృష్ట్వా కౌంతేయేనామితౌజసా।
ధనుర్దరాణాం ప్రవరః కర్ణః కిమకరోద్యుధి॥ 8-82-5 (59036) 
పుత్రా వా మమ దుర్ధర్షా రాజానో వా మహారథాః।
ఏతన్మే సర్వమాచక్ష్వ కుశలో హ్యసి సంజయ॥ 8-82-6 (59037) 
సంజయ ఉవాచ। 8-82-7x (5036) 
అపరాహ్ణే మహారాజ సూతపుత్రః ప్రతాపవాన్।
జఘాన సోమకాన్సర్వాన్భీమసేనస్య పశ్యతః॥ 8-82-7 (59038) 
భీమోఽప్యతిబలం సైన్యం ధార్తరాష్ట్రం వ్యపోథయత్॥  8-82-8 (59039) 
ద్రావ్యమాణం బలం దృష్ట్వా భీమసేనేన ధీమతా।
యంతారమబ్రవీత్కర్ణః పాంచాలానేవ మాం వహ॥ 8-82-9 (59040) 
మద్రరాజస్తతః శల్యః శ్వేతానశ్వాన్మహాజవాన్।
ప్రాహిణోచ్చేదిపాంచాలాన్కరూశాంశ్చ మహాబలః॥ 8-82-10 (59041) 
ప్రవిశ్య చ మహత్సైన్యం శల్యః పరబలార్దనః।
న్యయచ్ఛత్తురగాన్హృష్టో యత్రయత్ర చ తే రథాః॥ 8-82-11 (59042) 
తం రథం మేఘసంకాశం వైయాఘ్రపరివారణం।
సందృశ్య పాండుపంచాలాస్త్రస్తా హ్యాసన్విశాంపతే॥ 8-82-12 (59043) 
తతో రథస్య నినదః ప్రాదురాసీన్మహారణే।
పర్జన్యసమనిర్ఘోషః పర్వతస్యేవ దీర్యతః॥ 8-82-13 (59044) 
తతః శరశతైస్తీక్షణైః కర్ణ ఆకర్ణనిఃసృతైః।
జఘాన పాండవబలం శతశోఽథ సహస్రశః॥ 8-82-14 (59045) 
తం తథా సమరే కర్మ కుర్వాణమపరాజితం।
పరివవ్రుర్మహేష్వాసాః పాండవానాం మహారథాః॥ 8-82-15 (59046) 
తం శిఖండీ చ భీమశ్చ ధృష్టద్యుంనశ్చ పార్షతః।
నకులః సహదేవశ్చ ద్రౌపదేయాశ్చ సాత్యకిః॥ 8-82-16 (59047) 
పరివవ్రుర్జిఘాంసంతో రాధేయం శరవృష్టిభిః।
సాత్యకిస్తు తదా కర్ణం వింశత్యా నిశితైః శరైః॥ 8-82-17 (59048) 
అతాడయద్రణే శూరో జత్రుదేశే నరోత్తమః।
శిఖండీ పంచవింశత్యా ధృష్టద్యుంనశ్చ సప్తభిః॥ 8-82-18 (59049) 
ద్రౌపదేయాశ్చతుఃషష్ట్యా సహదేవశ్చ సప్తభిః।
నకులశ్చ శతేనాజౌ కర్ణం వివ్యాధ సాయకైః॥ 8-82-19 (59050) 
భీమసేనస్తు రాధేయం నవత్యా నతపర్వణాం।
వివ్యాధ సమరే క్రుద్ధో జత్రుదేశే మహాబలః॥ 8-82-20 (59051) 
అథ ప్రహస్యాధిరథిర్వ్యాక్షిపద్ధనురుత్తమం।
ముమోచ నిశితాన్బాణాన్పీడయన్సుమహాబలః॥ 8-82-21 (59052) 
తాన్ప్రత్యవిధ్యద్రాధేయః పంచభిః పంచభిః శరైః।
సాత్యకేస్తు ధనుశ్ఛిత్త్వా ధ్వజం చ భరతర్షభ॥ 8-82-22 (59053) 
తం తథా నవభిర్బాణైరాజఘాన స్తనాంతరే।
భీమసేనం తతః క్రుద్ధో వివ్యాధ త్రింశతా శరైః॥ 8-82-23 (59054) 
సహదేవస్య భల్లేన ధ్వజం చిచ్ఛేద మారిష।
సారథిం చ త్రిభిర్బాణైరాజఘాన పరంతపః॥ 8-82-24 (59055) 
విరథాంద్రౌపదేయాంశ్చ చకార భరతర్షభ।
అక్ష్ణోర్నిమేషమాత్రేణ తదద్భుతమివాభవత్॥ 8-82-25 (59056) 
విముఖీకృత్య తాన్సర్వాఞ్శరైః సన్నతపర్వభిః।
పాంచాలానహనంఛూరాంశ్చేదీనాం చ మహారథాన్॥ 8-82-26 (59057) 
తే వధ్యమానాః సమరే చేదిమత్స్యా విశాంపతే।
కర్ణమేకమభిద్రుత్య శరసంఖైః సమార్పయన్॥ 8-82-27 (59058) 
తాంజఘాన శితైర్బాణైః సూతపుత్రో మహారథః।
తే వధ్యమానాః సమరే చేదిమాత్స్యా విశాంపతే। 
ప్రాద్రవంత రణే భీతాః సింహత్రస్తా మృగా ఇవ॥  8-82-28 (59059) 
ఏతదత్యుద్భతం కర్మ దృష్ట్వానస్మి భారత।
యదేకః సమరే శూరాన్సూతపుత్రః ప్రతాపవాన్॥ 8-82-29 (59060) 
యతమానాన్పరం శక్త్యా యోధయానాంశ్చ ధన్వినః।
పాండవేయాన్మహారాజ శరైర్వారితవాన్రణే॥ 8-82-30 (59061) 
తత్ర భారత కర్ణస్య లాఘవేన మహాత్మనః।
తుతుషుర్దేవతాః సర్వాః సిద్ధాశ్చ సహ చారణైః॥ 8-82-31 (59062) 
అపూజయన్మహేష్వాసా ధార్తరాష్ట్రా నరోత్తమం।
కర్ణం రథవరశ్రేష్ఠం శ్రేష్ఠం సర్వధనుష్మతాం॥ 8-82-32 (59063) 
తతః కర్ణో మహారాజ దదాహ రిపువాహినీం।
కక్షమిద్ధో యథా వహ్నిర్నిదాధే జ్వలితో మహాన్॥ 8-82-33 (59064) 
తే వధ్యమానాః కర్ణేన పాండవేయాస్తతస్తతః।
ప్రాద్రవంత రణే భీతాః కర్ణం దృష్ట్వా మహారథం॥ 8-82-34 (59065) 
తత్రాక్రందో మహానాసీత్పాంచాలానాం మహారణే।
వధ్యతాం సాయకైస్తీక్ష్ణైః కర్ణచాపవరచ్యుతైః॥ 8-82-35 (59066) 
తేన శబ్దేన విత్రస్తా పాండవానాం మహాచమూః।
కర్ణమేకం రణే యోధం మేనిరే తత్ర శాత్రవాః॥ 8-82-36 (59067) 
తత్రాద్భుతం పునశ్చక్రే రాధేయః శత్రుకర్శనః।
యదేనం పాండవాః సర్వే న శేకురభివీక్షితుం॥ 8-82-37 (59068) 
జలౌఘః పర్వతశ్రేష్ఠం యథాసాద్య ప్రభిద్యతే।
తథా తత్పాండవం సైన్యం కర్ణమాసాద్య దీర్యతే॥ 8-82-38 (59069) 
కర్ణోఽపి సమరే రాజన్విధూమోఽగ్నిరివ జ్వలత్।
దహంస్తస్థౌ మహాబాహుః పాండవానాం మహాచమూం॥ 8-82-39 (59070) 
శిరాంసి చ మహారాజ కర్ణాం శ్చైవ సకుండలాన్।
బాహూంశ్చ వీరో వీరాణాం చిచ్ఛేద లఘు చేషుభిః॥ 8-82-40 (59071) 
హస్తిదంతత్సరూన్ఖంగాంధ్వజాఞ్శక్తీర్హయాన్గజాన్।
రథాంశ్చ వివిధాన్రాజన్పతాకా వ్యజనాని చ॥ 8-82-41 (59072) 
అక్షం చ యుగయోక్త్రాణి చక్రాణి వివిధాని చ।
చిచ్ఛేద బహుధా కర్ణో యోధవ్రతమనుష్ఠితః॥ 8-82-42 (59073) 
తత్ర భారత కర్ణేన నిహతైర్గజవాజిభిః।
అగంయరూపా పృథివీ మాంసశోణితకర్దమా॥ 8-82-43 (59074) 
విషమం చ సమం చైవ హతైరశ్వపదాతిభిః।
రథైశ్చ కుంజరైశ్చైవ న ప్రాజ్ఞాయత కించన॥ 8-82-44 (59075) 
నాపి స్వే న పరే యోధాః ప్రాజ్ఞాయంత పరస్పరం।
ఘోరే శరాంధకారే తు కర్ణాస్త్రే చ విజృంభితే॥ 8-82-45 (59076) 
రాధేయచాపనిర్ముక్తైః శరైః కాంచనభూషణైః।
సంఛాదితా మహారాజ పాండవానాం మహారథాః॥ 8-82-46 (59077) 
తే పాండవేయాః సమరే రాధేయేన పునః పునః।
అభజ్యంత మహారాజ యతమానా మహారథాః॥ 8-82-47 (59078) 
మృగసంఘాన్యథా క్రుద్ధః సింహో ద్రావయతే వనే।
పంచాలానాం రథశ్రేష్ఠాంద్రావయఞ్శాత్రవాంస్తథా॥ 8-82-48 (59079) 
కర్ణస్తు సమరే యోధాంస్త్రాసయున్సుమహాయశాః।
కాలయామాస తత్సైన్యం యథా పశుగణాన్వృకః॥ 8-82-49 (59080) 
దృష్ట్వా తు పాండవీం మేనాం ధార్తరాష్ట్రాః పరాఙ్యుఖీం।
తత్రాజగ్ముర్మహేష్వాసా రుదంతో భైరవాత్రవాన్ ॥ 8-82-50 (59081) 
దుర్యోధనో హి రాజేంద్ర ముదా పరమయా యుతః।
వాదయామాస సంహృష్టో నానావాద్యాని సర్వశః॥ 8-82-51 (59082) 
పాంచాలాశ్చ మహేష్వాసా భగ్నాస్తత్ర నరోత్తమాః।
న్యవర్తంత తదా శూరా మృత్యుం కృత్వా నివర్తనం॥ 8-82-52 (59083) 
తాన్నివృత్తాన్రణే శూరాన్రాధేయః శత్రుతాపనః।
అనేకశో మహారాజ బభంజ పురుషర్షభః॥ 8-82-53 (59084) 
తత్ర భారత కర్ణేన పాంచాలా వింశతీ రథాః।
నిహతాః సాయకైః క్రోధాచ్చేదయశ్చ పరంశతాః॥ 8-82-54 (59085) 
కృత్వా శూన్యాన్రథోపస్థాన్వాజిపృష్ఠాంశ్చ భారత।
నిర్మనుష్యాన్గజస్కంధాన్పాదాతాంశ్చైవ విద్రుతాన్॥ 8-82-55 (59086) 
ఆదిత్య ఇవ మధ్యాహ్నే దుర్నిరీక్ష్యః పరంతపః।
కాలాంతకవపుః శూరః సూతపుత్రోఽభ్యరాజత॥ 8-82-56 (59087) 
ఏవమేతన్మహారాజ నరవాజిరథద్విపాన్।
హత్వా తస్థౌ మహేష్వాసః కర్ణోఽరిగణసూదనః॥ 8-82-57 (59088) 
యథా భూతగణాన్హత్వా కాలస్తిష్ఠేన్మహాబలః।
తథా స సోమకాన్హత్వా తస్థావేకో మహారథః॥ 8-82-58 (59089) 
తత్రాద్భుతమపశ్యామ పాంచాలానాం పరాక్రమం।
వధ్యమానాఽపి యత్కర్ణం నాజహూ రణమూర్ధని॥ 8-82-59 (59090) 
రాజా దుఃశాసనశ్చైవ కృపః శారద్వతస్తథా।
అశ్వత్థామా కృతవర్మా శకునిశ్చ మహాబలః। 
వ్యహనన్పాండవీం సేనాం శతశోఽథ సహస్రశః॥  8-82-60 (59091) 
కర్మపుత్రౌ తు రాజేంద్ర భ్రాతరౌ సత్యవిక్రమౌ।
నిజఘ్నాతే బలం క్రుద్ధౌ పాండవానామితస్తతః॥ 8-82-61 (59092) 
తత్ర యుద్ధం మహచ్చాసీత్క్రూరం విశసనం మహత్॥  8-82-62 (59093) 
తథైవ పాండవాః శూరా ధృష్టద్యుంనశిఖండినౌ।
ద్రౌపదేయాశ్చ సంక్రుద్ధా అభ్యఘ్నంస్తావకం బలం॥ 8-82-63 (59094) 
ఏవమేష క్షయో వృత్తః పాండవానాం తతస్తతః।
తావకానామపి రణే భీమం ప్రాప్య మహాబలం॥ ॥ 8-82-64 (59095) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే ద్వ్యశీతితమోఽధ్యాయః॥ 82 ॥






కర్ణపర్వ - అధ్యాయ 083

॥ శ్రీః ॥

8.83. అధ్యాయః 083 

Mahabharata - Karna Parva - Chapter Topics

పార్థచోదనయా కృష్ణేన కర్ణసమీపంప్రతి రథప్రాపణం॥ 1 ॥ శల్యేన కర్ణప్రోత్సాహనం॥ 2 ॥ కర్ణేన పార్థప్రశంసనపూర్వకం తద్వధప్రతిజ్ఞా॥ 3 ॥ సంకులయుద్ధం॥ 4 ॥

Mahabharata - Karna Parva - Chapter Text

8-83-0 (59096) 
సంజయ ఉవాచ। 8-83-0x (5037) 
హత్వా తు ఫల్గునః సేనాం కౌరవాణాం పృథక్పృథక్।
సూతపుత్రస్య సంరంభం దృష్ట్వా చైవ మహారణే॥ 8-83-1 (59097) 
శోణితోదాం నదీం కృత్వా మాంసమజ్జాస్థిపంకిలాం।
మనుష్యశీర్షపాషాణాం హస్త్యశ్వకృతరోధసం॥ 8-83-2 (59098) 
శూరాస్థిత్తయసంకీర్ణాం కాకగృధ్రానునాదితాం।
ఛత్రహంసప్లువోపేతాం వీరవృక్షాపహారిణీం॥ 8-83-3 (59099) 
హారపద్మాకరవతీముష్ణీషవరఫేనిలాం।
ధనుఃశరధ్వజోపేతాం నరక్షుద్రకపాలినీం॥ 8-83-4 (59100) 
చర్మవర్మభ్రమోపేతాం రథోడుపసమాకులాం।
జయైషిణాం చ సుతరాం భీరూణాం చ సుదుస్తరాం॥ 8-83-5 (59101) 
నదీం ప్రావర్తయిత్వా చ బీభత్సుః పరవీరహా।
వాసుదేవమిదం వాక్యమబ్రవీత్పురుషర్షభః॥ 8-83-6 (59102) 
అర్జున ఉవాచ। 8-83-7x (5038) 
ఏష కేతూ రణే కృష్ణ సూతపుత్రస్య దృశ్యతే।
భీమసేనాదయశ్చైతే యోధయంతి మహారథం॥ 8-83-7 (59103) 
ఏతే ద్రవంతి పాంచాలాః కర్మత్రస్తా జనార్దన।
ఏష దుర్యోధనో రాజా శ్వేతచ్ఛత్రేణ ధార్యతే॥ 8-83-8 (59104) 
కర్ణేన భగ్నాన్పాంచాలాంద్రావయన్బహు శోభతే।
కృపశ్చ కృతవర్మా చ ద్రౌణిశ్చైవ మహారథః॥ 8-83-9 (59105) 
ఏతే రక్షంతి రాజానం సూతపుత్రేణ రక్షితాః।
అవధ్యమానాస్తేఽస్మాభిర్యోధయిష్యంతి సోమకాన్॥ 8-83-10 (59106) 
ఏష శల్యో రథోపస్థే రశ్మిసంగ్రాహకోవిదః।
సూతపుత్రరథం కృష్ణ వాహయన్బహు శోభతే॥ 8-83-11 (59107) 
తత్ర మే బుద్ధిరుత్పన్నా వాహయాత్ర రథం మమ।
నాహత్వా సమరే కర్ణం నివర్తిష్యే కథంచన॥ 8-83-12 (59108) 
మా స్మ కర్ణో రణే పార్థాన్సృంజయాంశ్చ మహారథాన్।
నిఃశేషాన్సమరే కుర్యాత్పశ్యతాం నో జనార్దన॥ 8-83-13 (59109) 
సంజయ ఉవాచ। 8-83-14x (5039) 
తతః ప్రాయాజ్జవేనాశు కేశవస్తవ వాహినీం।
కర్ణం ప్రతి మహేష్వాసం ద్వైరథే సవ్యసాచినః॥ 8-83-14 (59110) 
స ప్రయాతో రథేనాశు కృష్ణో రాజన్మహాహవే।
ఆశ్వాసయన్రణే చాశు పాండుసైన్యాని సర్వశః॥ 8-83-15 (59111) 
రథఘోషస్తతస్తస్య పాండవస్య బభూవ హ।
వాసవాస్త్రనిపాతేన పర్వతేష్వివ మారిష॥ 8-83-16 (59112) 
మహతా రథఘోషేణ పాండవః సత్యవిక్రమః।
అభ్యయాదప్రమేయాత్మా నిర్జయంస్తవ వాహినీం॥ 8-83-17 (59113) 
తమాయాంతం సమీక్ష్యైవ శ్వేతాశ్వం కృష్ణసారథిం।
మద్రరాజోఽబ్రవీత్కర్ణం కేతుం దృష్ట్వా మహాత్మనః॥ 8-83-18 (59114) 
అయం స రథ ఆయాతి శ్వేతాశ్వః కృష్ణసారథిః।
నిఘ్నన్నమిత్రాన్సమరే యం కర్ణ పరిపృచ్ఛసి॥ 8-83-19 (59115) 
ఏష తిష్ఠతి కౌంతేయః సంస్పృశన్గాండివం ధనుః।
తం హనిష్యసి చేదద్య తన్నః శ్రేయో భవిష్యతి॥ 8-83-20 (59116) 
ధనుర్జ్యా చంద్రతారాంకా పతాకాకింకిణీయుతా।
పశ్య కర్ణార్జునస్యైషా సౌదామన్యంబరే యథా॥ 8-83-21 (59117) 
ఏష ధ్వజాగ్రే పార్థస్య ప్రేక్షమాణః సమంతతః।
దృశ్యతే వానరో భీమో వీక్షతాం భయవర్ధనః॥ 8-83-22 (59118) 
ఏతచ్చక్రం గదా శంఖః శార్ంగం కృష్ణస్య చ ప్రభో।
దృశ్యతే పాండవరథే వాహయానస్య వాజినః॥ 8-83-23 (59119) 
ఏతత్కూజతి గాండీవం విసృష్టం సవ్యసాచినా।
ఏతే హస్తవతా ముక్తా ఘ్నంత్యమిత్రాఞ్శితాః శరాః॥ 8-83-24 (59120) 
విశాలాయతతాంరాక్షైః పూర్ణచంద్రనిభాననైః।
ఏషా భూః కీర్యతే రాజ్ఞాం శిరోభిరపలాయినాం॥ 8-83-25 (59121) 
ఏతే పరిఘసంకాశాః పుణ్యగంధానులేపనాః।
ఉద్ధతా రణశూరాణాం పాత్యంతే సాయుధా భుజాః॥ 8-83-26 (59122) 
నిరస్తజిహ్వా నేత్రాంతా వాజినః సహ సాదిభిః।
పతితాః పాత్యమానాశ్చ క్షితౌ క్షీణా విశేరతే॥ 8-83-27 (59123) 
ఏతే పర్వతశృంగాణాం తుల్యా హైమవతా గజాః।
సంఛిన్నకుంభాః పార్థేన ప్రపతంత్యద్రయో యథా॥ 8-83-28 (59124) 
గంధర్వనగరాకారా రథా హతనరేశ్వరాః।
విమానాదివ పుణ్యాంతే స్వర్గిణో నిపతంత్యమీ॥ 8-83-29 (59125) 
వ్యాకులీకృతమత్యర్థం పశ్య సైన్యం కిరీటినా।
నానామృగసహస్రాణాం యూథం కేసరిణా యథా॥ 8-83-30 (59126) 
త్వామభిప్రేప్సురాయాతి కర్ణ నిఘ్నన్వరాన్రథాన్।
అసజ్జమానో రాధేయ తం యాహి ప్రతి భారత॥ 8-83-31 (59127) 
ఏషా విదీర్యతే సేనా ధార్తరాష్ట్రీ సమంతతః।
అర్జునస్య భయాత్తూర్ణం నిఘ్నతః శాత్రవాన్బహూన్॥ 8-83-32 (59128) 
వర్జయన్సర్వసైన్యాని త్వరతే హి ధనంజయః।
త్వదర్థమితి మన్యేఽహం యథాస్యోదీర్యతే వపుః॥ 8-83-33 (59129) 
న హ్యవస్థాస్యతే పార్థో యుయుత్సుః కేనచిత్సహ।
త్వామృతే క్రోధదీప్తో హి పీడ్యమానే వృకోదరే॥ 8-83-34 (59130) 
విరథం ధర్మరాజం తు దృష్ట్వా సుదృఢవిక్షతం।
శిఖండినం సాత్యకిం చ ధృష్టద్యుంనం చ పార్షతం॥ 8-83-35 (59131) 
ద్రౌపదేయాన్యుధామన్యుముత్తమౌజసమేవ చ।
నకులం సహదేవం చ వశగాంస్తే సమీక్ష్య తు॥ 8-83-36 (59132) 
సహసైకరథః పార్థస్త్వామభ్యేతి పరంతపః।
క్రోధరక్తేక్షణః క్రుద్ధో జిఘాంసుః సర్వపార్థివాన్॥ 8-83-37 (59133) 
త్వరితోఽభిపతత్యస్మాంస్త్యక్త్వా సైన్యాన్యసంశయం।
త్వం కర్ణ ప్రతియాహ్యేనం నాస్త్యన్యో హి ధనుర్ధరః॥ 8-83-38 (59134) 
న తం పశ్యామి లోకేఽస్మింస్త్వత్తో హ్యన్యం ధనుర్ధరం।
అర్జునం సమరే క్రుద్ధం యో వేలామివ వారయేత్॥ 8-83-39 (59135) 
న చాస్య రక్షాం పశ్యామి పార్శ్వతో న చ పృష్ఠతః।
ఏక ఏవాభియాతి త్వాం పశ్య సాఫల్యమాత్మనః॥ 8-83-40 (59136) 
త్వం హి కృష్ణౌ రణే శక్తో యోద్ధుమేతౌ పరంతపౌ।
తవైవ భారో రాధేయ ప్రత్యుద్యాహి ధనంజయం॥ 8-83-41 (59137) 
సమానో హ్యసి భీష్మేణ ద్రోమద్రౌణికృపేణ చ।
సవ్యసాచినమాయాంతం నివారయ మహారణే॥ 8-83-42 (59138) 
లేలిహానం యథా సర్పం గర్జంతమృషభం యథా।
వనస్థితం యథా వ్యాఘ్రం జహి కర్ణ ధనంజయం॥ 8-83-43 (59139) 
ఏతే ద్రవంతి సమరాన్నిరపేక్షా నరాధిపాః।
అర్జునస్య భయత్రస్తా ధార్తరాష్ట్రా మహాబలాః॥ 8-83-44 (59140) 
ద్రవతామథ తేషాం తు నాన్యోఽస్తి యుధి మానవః।
భయహా యో భవేద్వీరస్త్వామృతే సూతనందన॥ 8-83-45 (59141) 
ఏతే త్వాం కురవః సర్వే ద్వీపమాసాద్య సంయుగే।
ధిష్ఠితాః పురుషవ్యాఘ్ర త్వత్తః శరణకాంక్షిణః॥ 8-83-46 (59142) 
వైదేహాంబష్ఠకాంభోజాస్తథా నగ్నజితస్త్వయా।
గాంధారాశ్చ యయా ధృత్యా జితాః సంఖ్యే సుదుర్జయాః। 
తాం ధృతిం కురురాధేయ తతః ప్రత్యేహి పాండవం॥  8-83-47 (59143) 
వాసుదేవం చ వార్ష్ణేయం ప్రీయమాణం కిరీటినా।
ప్రత్యుద్యాహి మహాబాహో పౌరుషే మహతి స్థితః॥ 8-83-48 (59144) 
కర్ణ ఉవాచ। 8-83-49x (5040) 
ప్రకృతిస్థోఽసి మే శల్య ఇదానీం సంమతస్తథా।
ప్రతిభాసి మహాబాహో అభీతశ్చ ధనంజయాత్॥ 8-83-49 (59145) 
పశ్య బాహ్వోర్బలం మేఽద్య శిక్షితస్య చ పశ్య మే।
ఏకోఽద్య నిహనిష్యామి పాండవానాం మహాచమూం॥ 8-83-50 (59146) 
కృష్ణౌ చ పురుషవ్యాఘ్ర తతః సత్యం బ్రవీమి తే।
నాహత్వా యుధి తౌ వీరౌ వ్యపయాస్యే కథంచన॥ 8-83-51 (59147) 
శిశ్యే వా నిహతస్తాభ్యామనిత్యో హి రణే జయః।
కృతార్థోఽద్య భవిష్యామి హత్వా వాప్యథ వా హతః॥ 8-83-52 (59148) 
శల్య ఉవాచ। 8-83-53x (5041) 
అజయ్యమేనం ప్రవదంతి యుద్ధే
మహారథాః కర్ణ రథప్రవీరం। 
ఏకాకిన కిము కృష్ణాభిగుప్తం
విజేతుమేనం క ఇహోత్సహేత॥  8-83-53 (59149) 
కర్ణ ఉవాచ। 8-83-54x (5042) 
నైతాదృశో జాతు బభూవ లోకే
రథోత్తమో యావదుపశ్రుతం నః। 
తమీదృశం ప్రతియోత్స్యామి పార్థం
మహాహవే పశ్య చ పౌరుషం మే ॥  8-83-54 (59150) 
రణే చరత్యేష రథప్రవీరః
సితైర్హయైః కౌరవరాజపుత్రః। 
స వాఽద్య మాం నేష్యతి కృచ్ఛ్రమేత--
త్కర్ణోఽస్యాంతేఽప్యత్ర భవేత్సమర్థః॥  8-83-55 (59151) 
అస్వేదినౌ రాజపుత్రస్య హస్తా--
వవేపమానౌ జాతకిణౌ బృహంతౌ। 
దృఢాయుధః కృతిమాన్క్షిప్రహస్తో
న పాండవేయేన సమోఽస్తి యోధః॥  8-83-56 (59152) 
గృహ్ణాత్యనేకానపి కంకపత్రా--
నేకం యథా తాన్ప్రతియోజ్య చాశు। 
తే క్రోశమాత్రే నిపతంత్యమోధాః
కస్తేన యోధోఽస్తి సమః పృథివ్యాం॥  8-83-57 (59153) 
అతోషయత్స్వాండవే యో హుతాశం
కృష్ణద్వితీయోఽతిరథస్తరస్వీ। 
లేభే చక్రం యత్ర కృష్ణో మహాత్మా
ధనుర్గాండీవం పాండవః సవ్యసాచీ॥  8-83-58 (59154) 
శ్వేతాశ్వయుక్తం చ సుఘోషముగ్రం
రథం మహాబాహురదీనసత్వః। 
మహేషుధీ చాక్షయే దివ్యరూపే
శస్త్రాణి దివ్యాని చ హవ్యవాహాత్॥  8-83-59 (59155) 
యస్త్వింద్రలోకే నిజఘాన దైత్యా--
నసంఖ్యేయాన్కాలకేయాంశ్చ సర్వాన్। 
లేభే శంఖం దేవదత్తం స్మ తత్ర
కో నామ తేనాభ్యధికః పృథివ్యాం॥  8-83-60 (59156) 
మహాదేవం తోషయామాస యోఽస్త్రైః
సాక్షాత్సుయుద్ధేన మహానుభావః। 
లేభే తతః పాశుపతం సుఘోరం
త్రైలోక్యసంహారకరం మహాస్త్రం॥  8-83-61 (59157) 
పృథక్పృథగ్లోకపాలాః సమేతా
దదుర్మహాస్త్రాణ్యప్రమేయాణి సంఖ్యే। 
యైస్తాంజఘానాశు రణే నృసింహః
సకాలకేయానసురాన్సమేతాన్॥  8-83-62 (59158) 
తథా విరాటస్య పురే సమేతా--
న్సర్వానస్మానేకరథేన జిత్వా। 
జహార తద్రోధనమాజిమధ్యే
వస్త్రాణి చాదత్త మహారథేభ్యః॥  8-83-63 (59159) 
తమీదృశం వీర్యగుణోపపన్నం
కృష్ణద్వితీయం పరమం నృపాణాం। 
తమాహ్వయన్సాహసముత్తమం వై
జానే స్వయం సర్వలోకస్య శల్య॥  8-83-64 (59160) 
అనంతవీర్యేణ చ కేశవేన
నారాయణేనాప్రతిమేన గుప్తః। 
వర్షాయుతైర్యస్య గుణా న శక్యా
వక్తుం సమేతైరపి సర్వలోకైః॥  8-83-65 (59161) 
మహాత్మనః శంఖచక్రాసిపాణే--
ర్విష్ణోర్జిష్ణోర్వసుదేవాత్మజస్య। 
భయం న మే జాయతే సాధ్వసం చ
దృష్ట్వా కృష్ణావేకరథే సమేతౌ॥  8-83-66 (59162) 
అతీవాయం ధనుషి రాజపుత్రే--
ష్వతీవాన్యాన్కేశవశ్చక్రయుద్ధే। 
ఏవంవిధౌ పాండవవాసుదేవౌ
చలేత్స్వదేశాద్విమవాన్న కృష్ణౌ॥  8-83-67 (59163) 
ఉభౌ హి శూరౌ బలినౌ దృఢాయుధౌ
మహారథౌ సంహననోపపన్నౌ। 
ఏతౌ వీరౌ నరవీరౌ సమేతౌ
స్థానాచ్చ్యుతౌ దేవకుమారరూపౌ॥  8-83-68 (59164) 
అగ్ర్యాదిత్యావింద్రవృహస్పతీ వా
యమాంతకౌ వా శత్రిపూషణౌ వా। 
భగాంశమిత్రావరుణావశ్వినౌ వా
మరుద్గణౌ వా వసవః సమేతాః।
వ్యస్తాః సమస్తాశ్చ యుధా న శక్తా
జేతుం ప్రసహ్యార్జునం చాచ్యుతం చ॥  8-83-69 (59165) 
ఏతౌ హి తావర్జునవాసుదేవౌ
కోఽన్యః ప్రతీయాన్మదృతే తు శల్య॥  8-83-70 (59166) 
సర్వేషాం వృష్ణివీరాణాం కృష్ణే లక్ష్మీః ప్రతిష్ఠితా।
సర్వేషాం పాండుపుత్రాణాం జయః పార్థే ప్రతిష్ఠితః॥ 8-83-71 (59167) 
తావుభౌ పురుషవ్యాఘ్రౌ సమానే స్యందనే స్థితౌ।
మామేకమభియోద్ధారౌ సుజాతం బత శల్య మే॥ 8-83-72 (59168) 
నైతచ్చిరం క్షిప్రమిమం రథం మే
ప్రవర్తయైతావభియామి చైవం। 
అస్మిన్ముహూర్తే నిహతౌ పశ్య కృష్ణౌ
తాభ్యాం హతం వా యుధి మాం రిపుభ్యాం॥  8-83-73 (59169) 
ఏవం బ్రువాణః సహసా మహారథ--
స్త్వభ్యద్రవత్పాండవం సూతపుత్రః॥  8-83-74 (59170) 
అభ్యేత్య పుత్రేణ తవాభినందితాః
సమేత్య చోక్తాః కురువీరసత్తమాః। 
కృపశ్చ భోజశ్చ మహారథావుభౌ
తథైవ గాంధారపతిః సహానుజః।
గురోః సుతస్తస్య తవాత్మజాస్తథా
పదాతిసంఘా ద్విరదాస్తథా తదా॥  8-83-75 (59171) 
నిరుధ్యతాభిద్రవతాచ్యుతార్జునౌ
శ్రమేణ సంయోజయతాశు సర్వశః। 
యథా భవద్భిర్భృశవిక్షతావుభౌ
సుఖేన హన్యాన్మమ వాహినీపతిః॥  8-83-76 (59172) 
తథేతి చోక్త్వా త్వరితాః స్మ తేఽర్జునం
జిఘాంసవో వీరతరాః సమాయయుః। 
శరైశ్చ జఘ్నుర్యుధి తం మహారథా
ధనంజయం కర్ణనిదేశకారిణః।
నదీనదం భూరిజలో మహార్ణవో
యథా తథా తాన్సమరేఽర్జునోఽగ్రసత్॥  8-83-77 (59173) 
న సందధానో న తథా శరోత్తమాన్
ప్రముంచమానో రిపుభిః ప్రదృశ్యతే। 
ధనంజయాస్తైః స్మ శరైర్విదారితా
హతా నిపేతుర్నరవాజికుంజరాః॥  8-83-78 (59174) 
శరార్చిషం గాండివచారుమండలం
యుగాంతసూర్యప్రతిమానతేజసం। 
న కౌరవాః శేకురుదీక్షితుం జయం
యథా రవిం వ్యాధితచక్షుషో జనాః॥  8-83-79 (59175) 
శరోత్తమాన్సంప్రహితాన్మహారథై
శ్చిచ్ఛేద పార్థః ప్రహసంఛరౌధైః। 
భూయశ్చ తానహనద్బాణసంఘాన్
గాండీవధన్వాయతపూర్ణమండలం॥  8-83-80 (59176) 
యథోగ్రరశ్మిః శుచిశుక్రమధ్యగః
సుఖం వివస్వాన్హరతే జలౌఘాన్। 
తథార్జునో బాణగణాన్నిరస్య
దదాహ సేనాం తవ పార్థివేంద్ర॥  8-83-81 (59177) 
తమభ్యధావద్విసృజన్కృపః శరాం--
స్తథైవ భోజస్తవ చాత్మజః స్వయం। 
మహారథో ద్రోణసుతశ్చ సాయకై--
రవాకిరంస్తోయధరా యథాఽచలం॥  8-83-82 (59178) 
జిఘాంసుభిస్తాన్కుశలైః శరోత్తమాన్
మహాత్మభిః సంప్రహితాన్ప్రయత్నతః। 
శరైః ప్రతిచ్ఛేద స పాండవస్త్వరన్
పరాన్వినిర్భిద్య చ తాంస్త్రిభిస్త్రిభిః॥  8-83-83 (59179) 
స గాండివవ్యాయతపూర్ణమండల--
స్తపన్రిపూనర్జునభాస్కరో వభౌ। 
శరోగ్రశ్మిః శుచిశుక్రమధ్యగో
యథైవ సూర్యః పరివేయవాంస్తథా॥  8-83-84 (59180) 
అథాగ్ర్యబాణైర్దశభిర్ధనంజయం
పరాభినద్దోణసుతోఽచ్యుతం త్రిభిః। 
చతుర్భిరశ్వాంశ్చతురః కపిం తతః
శరైశ్చ నారాచవరైరవాకిరత్॥  8-83-85 (59181) 
తథా తతః ప్రస్ఫురదస్య కార్ముకం
త్రిభిః శరైర్యంతృశిరశ్చకర్త హ। 
హయాంశ్చతుర్భిశ్చతురస్త్రిభిర్ధ్వజం
ధనంజయో ద్రౌణిరథాదపాతయత్॥  8-83-86 (59182) 
స రోషపూర్ణో హ్మతివజ్రహాటకై---
రలంకృతం తక్షకభోగవర్చసం। 
స తద్వధే కార్ముకమన్యదాదదే
యథా మహాహిప్రవరం తథైవ చ॥  8-83-87 (59183) 
స్వమాయుధం చాపి వికీర్య భూతలే
ధనుశ్చ కృత్వా సగుణం గుణాధికః। 
సమానయంసల్తావజితౌ నరోత్తమౌ
శరోత్తమైర్ద్రౌణిరవిధ్యదంతికాత్॥  8-83-88 (59184) 
కృపశ్చ భోజశ్చ తవాత్మజశ్చ తే
శరైరనేకైర్యుధి పాండవర్షభం। 
మహారథాః సంయుగమూర్ధని స్థితా--
స్తమోనుదం వారిధరా ఇవాపతన్॥  8-83-89 (59185) 
కృపస్య పార్థః శరం శరాసనం
హయాంధ్వజాన్సారధిమేవ పత్రిభిః। 
[సమార్పయద్వాహుసహస్రవిక్రమ--
స్తథా యథా వజ్రధరః పురా బలేః॥  8-83-90 (59186) 
స పార్థబాణైర్వినిపాతితాయుధో
ధ్వజావమర్దే చ కృతే మహాహవే। 
కృతః కృపో బాణసహస్రయనితో
యథాపగేయః ప్రథమం కిరీటినా॥]  8-83-91 (59187) 
శరైః ప్రచిచ్ఛేద తవాత్మజస్య
ధ్వజం ధనుశ్చ ప్రచకర్త నర్దతః। 
జఘాన చాశ్వాన్కృతవర్మణః శుభాన్
ధ్వజం చ చిచ్ఛేద తవాత్మజస్య హ॥  8-83-92 (59188) 
సవాజిసూతేష్వసనాన్సకేతనా--
ంజయాన నాగాశ్వరథాంశ్చ స త్వరన్। 
తతః ప్రకీర్ణం సుమహద్వలం తవ
ప్రపీడితం సవితురివౌజసా భృశం॥  8-83-93 (59189) 
తతోఽర్జునస్వాశు రథేన కేశవ--
శ్చకార శత్రూనపసవ్యమాతురాన్। 
తతః ప్రయాతం త్వరితం ధనంజయం
శతక్రతుం వృత్రనిజఘ్రుషం యథా।
సమన్వధావన్పునరుత్థితైర్ధ్వజై
రథైః సుయుక్తైరపరే యుయుత్సవః॥  8-83-94 (59190) 
అథాభిసృత్య ప్రతివార్య చాహితాన్
ధనంజయస్యానుచరాన్మహారథాః। 
శిఖండిశైనేయయమాః శితైః శరై---
ర్విదారయంతో వ్యనదన్సుభైరవం॥  8-83-95 (59191) 
తతోఽభిజఘ్నుః కుపితాః పరస్పరం
శరైస్తదాంచోగతిభిః సుతేజనైః। 
కురుప్రవీరాః సహ పృంజయైర్యథా
సురారయో దేవపతిం యథా తథా॥  8-83-96 (59192) 
జయేప్సవః స్వర్గమనాయ చోత్సుకాః
పతంతి నాగాశ్వరథాః పరంతప। 
తథైవ సర్వే బహవశ్చ వివ్యధుః
శరైః సుముక్తైరితరేతరం పృథక్॥  8-83-97 (59193) 
శరాంధకారే తు మహాత్మభిః కృతే
మహామృధే యోధవరైః పరస్పరం। 
చతుర్దిశో వై విదిశశ్చ పార్థివ
ప్రభా చ సూర్యస్య తమోవృతాఽభవత్॥ ॥  8-83-98 (59194) 
 
ఇతి శ్రీమన్మహాభారతే కర్ణపర్వణి త్ర్యశీతితమోఽధ్యాయః॥ 83 ॥

Mahabharata - Karna Parva - Chapter Footnotes

8-83-81 శుచిశుకయోః ఆషాఢజ్యేష్ఠయోర్మధ్యే గతః॥ 8-83-94 తథార్జునస్యావిరథేన కేశవ ఇతి ఖ.ట.పాఠః। అథార్జునస్యాధిరథేశ్చ కేశవ ఇతి క.ఙ.పాఠః॥ 8-83-83 త్ర్యశీతితమోఽధ్యాయః॥





కర్ణపర్వ - అధ్యాయ 084

॥ శ్రీః ॥

8.84. అధ్యాయః 084 

Mahabharata - Karna Parva - Chapter Topics

సంకుతxxxxx ॥ 1 ॥

Mahabharata - Karna Parva - Chapter Text

8-84-0 (59195) 
సంజయ ఉవాచ। 8-84-0x (5043) 
xxxxxxxxxxxప్రబరైర్వలైర్భీమమభిద్రుతం।
xxxxxxxxxx కౌంతేయముస్థిహీర్షుర్ధనంజయః॥ 8-84-1 (59196) 
xxxxxxxxx సేనాం మారత సాయకైః।
xxxxxxxxxx పరవీరాంధనంజయః॥ 8-84-2 (59197) 
xxxxxxxxxxx శరజాలాని భాగశః।
అదృశ్యంత తథాన్యే చ నిజఘ్నుస్తవ వాహినీం॥ 8-84-3 (59198) 
స పక్షిసంఘాచరితమాకాశం పూరయఞ్శరైః।
ధనంజయో మహాబాహుః కురూణామంతకోఽమయత్  8-84-4 (59199) 
తతో భల్లైః క్షురప్రైశ్చ నారాచైర్విమలైరపి।
గాత్రాణి ప్రాచ్ఛినత్పార్థః శిరాంసి చ చకర్త హ॥ 8-84-5 (59200) 
ఛిన్నగాత్రైర్వికవచైర్విశిరస్కైః సమంతతః।
పాతితైశ్చ పతద్భిశ్చ యోధైరాసీత్సమావృతా॥ 8-84-6 (59201) 
ధనంజయశరాభ్యస్తైః స్యందనాశ్వరథద్విపైః।
సంఛిన్నభిన్నవిధ్వస్తైర్వ్యంగాంగావయవైః స్తృతా। 
గతసత్వైః ససత్వైశ్చ సంవృతాఽఽసీద్వసుంధరా॥  8-84-7 (59202) 
సుదుర్గమా సువిషమా ఘోరాఽత్యర్థం సుదుర్దృశా।
రణభూమిరభూద్రాజన్మహావైతరణీ యథా॥ 8-84-8 (59203) 
ఈషాచక్రాక్షభల్లైశ్చ వ్యశ్వైః సాశ్వైశ్చ యుధ్యతాం।
ససూతైర్హతసూతైశ్చ రథైః స్తీర్ణాఽభవన్మహీ॥ 8-84-9 (59204) 
సువర్ణవర్మసన్నాహైర్యోధైః కనకమాలిభిః।
ఆస్థితాః క్లృప్తవర్మాణో భద్రా నిత్యమదా ద్విపాః॥ 8-84-10 (59205) 
క్రుద్ధాః క్రురైర్మహామాత్రైః ప్రేషితార్జునమభ్యయుః।
చతుః శతా రథవరా హతాః పేతుః కిరీటినా॥ 8-84-11 (59206) 
పర్యస్తానీవ శృంగాణి ససత్వాని మహాగిరేః।
ధనంజయశరాభ్యస్తైః స్తీర్ణా భూర్వరవారణైః॥ 8-84-12 (59207) 
సమంతాజ్జలదప్రఖ్యాన్వారణాన్మదవర్షిణః।
అభిపేదేఽర్జునరథో ఘనాన్భిందన్నివాంశుమాన్॥ 8-84-13 (59208) 
హతైర్గజమనుష్యాశ్వైర్భిన్నైశ్చ బహుధా రథైః।
విశస్త్రయంత్రకవచైర్యుద్ధశౌండైర్గతాసుభిః। 
ఉపవిద్ధాయుధైర్మార్గః స్తీర్ణోఽభూత్ఫల్గునేన వై॥  8-84-14 (59209) 
విస్ఫారితం చ గాండీవమత్యాసీద్భైరవస్వనం
సుఘోషం వజ్రనిష్పేషం స్తనయన్నివ తోయదః॥  8-84-15 (59210) 
తతః ప్రాదీర్యత చమూర్ధనంజయశరాహతా।
మహావాతసమావిద్ధా మహానౌరివ సాగరే॥ 8-84-16 (59211) 
నానారూపాః ప్రాణహరాః శరా గాండీవచోదితాః।
అలాతోల్కాశనిప్రఖ్యాస్తవ సైన్యం వినిర్దహన్॥ 8-84-17 (59212) 
మహాగిరౌ వేణువనం నిశి ప్రజ్వలితం యథా।
తథా తవ మహాసైన్యం ప్రాస్ఫురచ్ఛరపీడితం॥ 8-84-18 (59213) 
తద్వినష్టం సువిధ్వస్తం తవ సైన్యం కిరీటినా।
హతప్రవిహతం బాణైః సర్వతః ప్రద్రుతం దిశః॥ 8-84-19 (59214) 
సశ్వాపదా మృగగణా దావాగ్నిత్రాసితా యథా।
కురవః పర్యవర్తంత నిర్దగ్ధాః సవ్యసాచినా॥ 8-84-20 (59215) 
ఉత్సృజ్య చ మహాబాహుం భీమసేనం తథా రణే।
బలం కురూణాముద్విగ్నం సర్వమాసీత్పరాఙ్ముఖం॥ 8-84-21 (59216) 
తతః కురుషు భగ్నేషు బీభత్సురపరాజితః।
భీమసేనం సమాసాద్య ముహూర్తం సోఽభ్యవర్తత॥ 8-84-22 (59217) 
సమాగంయ చ భీమేన మంత్రయిత్వా చ ఫల్గునః।
విశల్యమరుజం చాస్మై కథయిత్వా యుధిష్ఠిరం॥ 8-84-23 (59218) 
భీమసేనాభ్యనుజ్ఞాతస్తతః ప్రాయాద్ధనంజయః।
నాదన్రథఘోషేణ పృథివీం ద్యాం చ భారత॥ 8-84-24 (59219) 
తతః పరివృతో వీరైర్దశభిః శత్రుతాపనః।
దుఃశాసనాదవరజైస్తవ పుత్రైర్ధనంజయః॥ 8-84-25 (59220) 
తే తమభ్యర్దయన్బాణైరుల్కాభిరివ కుంజరం।
ఆతతేష్వసనా వీరా నృత్యంత ఇవ భారత॥ 8-84-26 (59221) 
అపసవ్యాంస్తు తాంశ్చక్రే రథేన మధుసూదనః।
నియుక్తాన్హి స తాన్మేనే యమాయాశు కిరీటినా॥ 8-84-27 (59222) 
తథాన్యే ప్రాణదన్మూఢాః పరాఙ్ముఖమివార్జునం॥  8-84-28 (59223) 
తేషాం నానదతాం కేతూనశ్వాంశ్చాపాని సారథీన్।
నారాచైరర్ధచంద్రైశ్చ క్షిప్రం పార్థో న్యకృంతత॥ 8-84-29 (59224) 
*అథాన్యైర్దశభిర్భల్లైః శిరాంస్యేషామపాతయత్।
రోషసంరక్తనేత్రాణి సందష్టౌష్ఠాని భూతలే॥ 8-84-30 (59225) 
తేషాం వక్రాణి విబభుర్వ్యోంని తారాగణా ఇవ॥  8-84-31 (59226) 
తాంస్తు భల్లైర్మహావేగైర్దశభిర్దశ కౌరవాన్।
రుక్మాంగదావ్రుక్మపుంఖైర్హత్వా ప్రాయాదమిత్రహా॥ ॥ 8-84-32 (59227) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే చతురశీతితమోఽధ్యాయః॥ 84 ॥

Mahabharata - Karna Parva - Chapter Footnotes

8-84-* అత్రార్జునకృతం దశధృతరాష్ట్రపుత్రహననం విచారణీయం। 8-84-17 వినిర్దహన్నిత్యత్రాడభావ ఆషేః॥ 8-84-84 చతురశీతితమోఽధ్యాయః॥





కర్ణపర్వ - అధ్యాయ 085

॥ శ్రీః ॥

8.85. అధ్యాయః 085 

Mahabharata - Karna Parva - Chapter Topics

సంకులయుద్ధం॥ 1 ॥

Mahabharata - Karna Parva - Chapter Text

8-85-0 (59228) 
సంజయ ఉవాచ। 8-85-0x (5044) 
తమాయాంతం మహావేగైరశ్వైః కపివరధ్వజం।
యుద్ధాయాభ్యద్రవందీరాః కురూణాం నవతీం రథాః॥ 8-85-1 (59229) 
కృత్వా సంశప్తకా ఘోరం శపథం పారలౌకికం।
పరివవ్రుర్నరవ్యాఘ్రా నరవ్యాఘ్రం రణేఽర్జునం॥ 8-85-2 (59230) 
కృష్ణః శ్వేతాన్మహావేగానశ్వాన్కాంచనభూషణాన్।
ముక్తాజాలప్రతిచ్ఛన్నాన్ప్రైషీత్కర్ణరథం ప్రతి॥ 8-85-3 (59231) 
ప్రేక్ష్య కర్ణరథం యాంతమరిఘ్నం తం ధనంజయం।
బాణవర్షైరభిఘ్నంతః సంశప్తకగణా యయుః॥ 8-85-4 (59232) 
త్వరమాణాంస్తు తాన్సర్వాన్ససూతేష్వసనధ్వజాన్।
జఘాన నవతిం వీరానర్జునో నిశితైః శరైః॥ 8-85-5 (59233) 
తేఽపతంత హతా బాణైర్నానారూపైః కిరీటినా।
విమానేభ్యః సుకృతినః స్వర్గాత్పుణ్యక్షయే యథా॥ 8-85-6 (59234) 
తతః సరథనాగాశ్వాః కురవః కురుసత్తమం।
నిర్భయా భరతశ్రేష్ఠమభ్యవర్తంత ఫల్గునం॥ 8-85-7 (59235) 
తదాయస్తమనుష్యాశ్వముదీర్ణవరవారణం।
పుత్రాణాం తే మహాసైన్యం సమరౌత్సీద్ధనంజయం॥ 8-85-8 (59236) 
శక్త్యృష్టితోమరప్రాసైర్గదానిస్త్రింశసాయకైః।
ప్రాచ్ఛాదయన్మహేష్వాసాః కురవః కురునందనం॥ 8-85-9 (59237) 
తామంతరిక్షే వితతాం శస్త్రవృష్టిం సమంతతః।
వ్యధమత్పాండవో బాణైస్తమః సూర్య ఇవాంశుభిః॥ 8-85-10 (59238) 
తతో ంలేచ్ఛాః స్థితా మత్తైస్త్రయోదశశతైర్గజైః।
పార్శ్వతో వ్యహనన్పార్థం తవ పుత్రస్య శాసనాత్॥ 8-85-11 (59239) 
కర్ణినాలీకనారాచైస్తోమరప్రాసశక్తిభిః।
కర్పణైర్భిండిపాలైశ్చ రథస్థం పార్థమార్దయన్॥ 8-85-12 (59240) 
తాం శస్త్రవృష్టిమతులాం ద్విపస్థైః ప్రేషితాం ప్రభుః।
చిచ్ఛేద నిశితైర్భల్లైరర్ధచంద్రైశ్చ ఫల్గునః॥ 8-85-13 (59241) 
అథ తాంద్విరదాన్సర్వాన్నానాలింగైః శరోత్తమైః।
సపతాకధ్వజారోహాన్గిరీన్వజ్రైరివాభినత్॥ 8-85-14 (59242) 
తే హేమపుంఖైరిషుభిరర్దితా హేమమాలినః।
హతాః పేతుర్మహానాగాః సాగ్రిజ్వాలా ఇవాద్రయః॥ 8-85-15 (59243) 
తతో గాండీవనిర్ఘోషో మహానాసీద్విశాంపతే।
స్తనతాం కూజతాం చైవ మనుష్యగజవాజినాం॥ 8-85-16 (59244) 
కుంచరాశ్చ హతా రాజందద్రువుస్తే సమంతతః।
అశ్వాశ్చ పర్యధావంత హతారోహా దిశో దశ॥ 8-85-17 (59245) 
రథా హీనా నహారాజ రథిభిర్వాజిభిస్తథా।
గంధర్వనగరాకారా దృశ్యంతే స్మ సహస్రశః॥ 8-85-18 (59246) 
అశ్వారోహా మహారాజ ధావమానా ఇతస్తతః।
తత్రతత్రైవ దృశ్యంతే నిహతాః పార్థసాయకైః॥ 8-85-19 (59247) 
తస్మిన్క్షణే పాండవస్య బాహ్వోర్బలమదృశ్యత।
యత్సాదినో వారణాంశ్చ రథాంశ్చైకోఽజయద్యుధి॥ 8-85-20 (59248) 
అసంయుక్తాశ్చ తే రాజన్పరివృత్తా రణం ప్రతి।
నరా నాగా రథాశ్చైవ నదంతోఽర్జునమభ్యయుః॥ 8-85-21 (59249) 
తతస్త్ర్యేంగేణ మహతా బలేన భరతర్షభ।
దృష్ట్వా పరివృతం రాజన్భీమసేనః కిరీటినం॥ 8-85-22 (59250) 
హతావశేషానుత్సృజ్య త్వదీయాన్కతిచిద్రథాన్।
జవేనాభ్యద్రవద్భీమో ధనంజయరథం ప్రతి॥ 8-85-23 (59251) 
తతస్తత్ప్రాద్రవత్సైన్యం హతభూయిష్ఠమాతురం।
దృష్ట్వాఽర్జునం తదా భీమమాగతం భ్రాతరం ప్రతి॥ 8-85-24 (59252) 
హతావశిష్టాంస్తురగానర్జునేన మహాబలః।
భీమో వ్యధమదశ్రాంతో గదాపాణిర్మహాహవే॥ 8-85-25 (59253) 
`గదాపాణిం తదా దృష్ట్వా భీమం భారత భారతాః।
మేనిరే తమనుప్రాప్తం దండపాణిమివాంతకం'॥ 8-85-26 (59254) 
కాలరాత్రిమివాత్యుగ్రాం నరనాగాశ్వభోజనాం।
ప్రాకారాట్టపురద్వారదారణీమతిదారుణాం॥ 8-85-27 (59255) 
గదాం తురగనాశాయ త్వరన్భీమో వ్యవాసృజత్।
సా జఘాన బహూనశ్వానశ్వారోహాంశ్చ మారిష॥ 8-85-28 (59256) 
కాంస్యాయసతనుత్రాంశ్చ నరానశ్వాంశ్చ పాండవః।
పోథయామాస గదయా సశబ్దం తేఽపతన్హతాః॥ 8-85-29 (59257) 
దంతైర్దశంతో వసుధాం శేరతే క్షతజోక్షితాః।
భగ్నమూర్ధాస్థిచరణాః క్రవ్యాదగణభోజనాః॥ 8-85-30 (59258) 
అసృఙ్మాంసవసాభిశ్చ తృప్తిమభ్యాగతా గదా।
అస్థీన్యప్యశ్నతీ తస్థౌ కాలరాత్రీవ దుర్దృశా॥ 8-85-31 (59259) 
సహస్రాణి దశాశ్వానాం హత్వా పత్తీంశ్చ భూయసః।
భీమోఽభ్యధావత్సంక్రుద్ధో గదాపాణిరితస్తతః॥ 8-85-32 (59260) 
గదాపాణిం తతో భీమం దృష్ట్వా భారత తావకాః।
మేనిరే సమనుప్రాప్తం కాలదణ్·డోద్యతం యమం॥ 8-85-33 (59261) 
స మత్త ఇవ మాతంగః సంక్రుద్ధః పాండునందనః।
ప్రవివేశ గజానీకం మకరః సాగరం యథా॥ 8-85-34 (59262) 
విగాహ్య చ గజానీకం ప్రగృహ్య మహతీం గదాం।
క్షణేన భీమః సంక్రుద్ధస్తన్నిన్యే యమసాదనం॥ 8-85-35 (59263) 
గజాన్సకంకటాన్మత్తాన్సారోహాన్సపతాకినః।
పతతః సమపశ్యామ సపక్షాన్పర్వతానివ॥ 8-85-36 (59264) 
హత్వా తు తద్గజానీకం భీమసేనో మహాబలః।
పునః స్వరథమాస్థాయ పృష్ఠతోఽర్జునమభ్యయాత్॥ 8-85-37 (59265) 
తతః పరాఙ్ముఖీభూతం నిరుత్సాహం బలం తవ।
తదానీం తు మహారాజ ప్రాయశః శస్త్రవేష్టితం॥ 8-85-38 (59266) 
విలంబమానం తత్సైన్యభప్రగల్భమవస్థితం।
దృష్ట్వా ప్రాచ్ఛాదయద్బాణైరర్జునః శస్త్రవృష్టిభిః॥ 8-85-39 (59267) 
నరాశ్వరథమాతంగా యుధి గాండీవధన్వనా।
శరవ్రాతైశ్చితా రేజుః కదంబా ఇవ కేసరైః॥ 8-85-40 (59268) 
తతః కురుణామభవదార్తనాదో మహాన్నృప।
నరాశ్వనాగాసుహనాందృష్ట్వా బాణాన్కిరీటినః॥ 8-85-41 (59269) 
హాహాకృతం భృశం త్రస్తం లీయమానం పరస్పరం।
అలాతచక్రవత్సైన్యం తదా బభ్రామ తావకం॥ 8-85-42 (59270) 
తతోఽర్జునశరధ్వస్తం కురూణాం సుమహద్బలం।
న హ్యత్రాసీదనిర్భిన్నో రథః సాదీ హయో గజః॥ 8-85-43 (59271) 
ఆదీప్తమివ తత్సైన్యం శరైశ్ఛిన్నతనుచ్ఛదం।
ఆసీత్స్వశోణితక్లిన్నం రౌద్రం నష్టం విశాంపతే॥ 8-85-44 (59272) 
తత్సైన్యం హతభూయిష్ఠమాహతం నిశితైః శరైః।
న జహౌ సమరం ప్రాప్య ఫల్గునం శత్రుతాపనం॥ 8-85-45 (59273) 
తత్రాద్భుతమపశ్యామ కౌరవాణాం పరాక్రమం।
వధ్యమానోఽపి యత్పార్థం న జహౌ భరతర్షభ॥ 8-85-46 (59274) 
తం దృష్ట్వా విక్రమం తస్య కురవః సవ్యసాచినః।
నిరాశాః సమపద్యంత సర్వే కర్ణస్య జీవితే॥ 8-85-47 (59275) 
అవిషహ్యం తు పార్థస్య శరసంస్పర్శమాహవే।
మత్వా న్యవర్తన్కురవో జితా గాండీవధన్వనా॥ 8-85-48 (59276) 
తే హిత్వా సమరే పార్థం వధ్యమానాశ్చ సాయకైః।
ప్రదుద్రువుర్దిశో భీతాశ్చుక్రుశుశ్చాపి సూతజం॥ 8-85-49 (59277) 
తాన్విద్రావయతే పార్థః కిరఞ్శరశతాన్బహూన్।
హర్షయన్పాండవీం సేనాం రాజానం చ యుధిష్ఠిరం॥ 8-85-50 (59278) 
పుత్రాస్తవ మహారాజ జగ్ముః కర్ణరథం ప్రతి।
అగాధే మజ్జతాం తేషాం ద్వీపః కర్ణోఽభవత్తదా॥ 8-85-51 (59279) 
కురవో హి మహారాజ నిర్విషాః పన్నగా ఇవ।
కర్ణమేవోపలీయంత భయాద్గాండీవఘన్వనః॥ 8-85-52 (59280) 
యథా సర్వాణి భూతాని మృత్యోర్భీతాని మారిష।
ఉపలీయంతి సంత్రాసాద్ధర్మం లోకపరాయణం॥ 8-85-53 (59281) 
తథా కర్ణం మహేష్వాసం పుత్రాస్తవ నరాధిప।
ఉపాలీయంత సంత్రాసాత్పాండవస్య మహాత్మనః॥ 8-85-54 (59282) 
తాఞ్శోణితపరిక్లిన్నాన్విషమస్థాఞ్శరాతురాన్।
మా భైష్టేత్యబ్రవీత్కర్ణో భీతానావిష్టచేతసః॥ 8-85-55 (59283) 
సంభగ్నం హి బలం దృష్ట్వా బలాత్పార్థేన తావకం।
ధనుర్విస్ఫారయన్కర్ణస్తస్థౌ శత్రుజిఘాంసయా॥ 8-85-56 (59284) 
తాన్ప్రద్రుతాన్కురూందృష్ట్వా కర్ణః శస్త్రభృతాం వరః।
సంచింతయిత్వా పార్థస్య వధే దధ్రే మనః శ్వసన్॥ 8-85-57 (59285) 
విస్ఫార్య సుమహచ్చాపం తతశ్చాధిరథిర్వృషః।
పాంచాలాన్పునరాధావత్పశ్యతః సవ్యసాచినః॥ 8-85-58 (59286) 
తతః క్షణేన క్షితిపాః క్షతజప్రతిమేక్షణాః।
శరౌఘైశ్ఛాదయామాసుర్మహామేఘా ఇవాచలం॥ 8-85-59 (59287) 
తతః శరసహస్రాణి కర్ణముక్తాని మారిష।
పాంచాలానాం హరత్ప్రాణాంస్తమాంసీవ తమోనుదః॥ 8-85-60 (59288) 
మహదాసీత్తదా యుద్ధం పాంచాలానాం మహామతే।
వధ్యతాం సూతపుత్రేణ మిత్రార్థే మిత్రగృద్ధినా॥ ॥ 8-85-61 (59289) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే పంచాశీతితమోఽధ్యాయః॥ 85 ॥

Mahabharata - Karna Parva - Chapter Footnotes

8-85-12 ముసలైర్భిందిపాలైశ్చ ఇతి ఝ.పాఠః॥ 8-85-85 పంచాశీతితమోఽధ్యాయః॥





కర్ణపర్వ - అధ్యాయ 086

॥ శ్రీః ॥

8.86. అధ్యాయః 086 

Mahabharata - Karna Parva - Chapter Topics

సంకలయుద్ధం॥ 1 ॥ భీమదుఃశాసనయోః సమాగమః సంవాదశ్చ॥ 2 ॥

Mahabharata - Karna Parva - Chapter Text

8-86-0 (59290) 
సంజయ ఉవాచ। 8-86-0x (5045) 
తతః కర్ణః కురుషు ప్రద్రుతేషు
వరూథినా శ్వేతహయేన రాజన్। 
పాంచాలపుత్రాన్వ్యధమత్సూతపుత్రో
మహేషుమిర్వాత ఇవాభ్రసంఘాన్॥  8-86-1 (59291) 
సూతం రథాదంజలికైర్నిపాత్య
జఘాన చాశ్వాంజనమేజయస్య। 
శతానీకం సుతసోమం చ భల్లై--
రవాకిరద్ధనుషీ చాప్యకృంతత్॥  8-86-2 (59292) 
ధృష్టద్యుంనం నిర్బిభేదాథ షడ్భి--
ర్జఘానాశ్వాందక్షిణాంస్తస్య సంఖ్యే। 
హత్వా చాశ్వాన్సాత్యకేః సూతపుత్రః
కైకేయపుత్రం న్యవధీద్విశోకం॥  8-86-3 (59293) 
తమభ్యధావన్నిహతే కుమారే
సేనాపతిః కైకయో మిత్రవర్మా। 
శరైర్విధున్వన్భృశముగ్రవేగైః
కర్ణాత్మజం చాప్యహనత్సుదేవం॥  8-86-4 (59294) 
తస్యార్ధచంద్రైస్త్రిభిరుచ్చకర్త
ప్రహస్య బాహూ చ శిరశ్చ కర్ణః। 
స స్యందనాద్గామగమద్గతాసుః
పరశ్వథైః సాల ఇవావరుగ్ణః॥  8-86-5 (59295) 
హతాశ్వమంజోగమిభిః సుషేణః
శినిప్రవీరం నిశితైః పృషత్కైః। 
ప్రచ్ఛాద్య నృత్యన్నివ కర్ణపుత్రః
శైనేయబాణాభిహతః పపాత॥  8-86-6 (59296) 
పుత్రే హతే క్రోధపరీతయేతాః
కర్ణః శినీనాం ప్రవరం జిఘాంసుః। 
హతోఽసి హే సాత్యక ఇత్యుదీర్య
వ్యవాసృజద్బాణమమిత్రసాహం॥  8-86-7 (59297) 
తమస్య చిచ్ఛేద శరం శిఖండీ
త్రిభిస్త్రిభిశ్చ ప్రతుతోద కర్ణం। 
శిఖండినః కార్ముకం చ ధ్వజం చ
చ్ఛిత్త్వా క్షురాభ్యాం న్యహనత్సుజాతః॥  8-86-8 (59298) 
శిఖండినం షడ్భిరవిధ్యదుగ్రో
ధార్ష్టద్యుంనేః స శిరశ్చోచ్చకర్త। 
తతోఽభినత్సుతసోమం క్షురేణ
సుసంఝితేనాధిరథిర్మహాత్మా॥  8-86-9 (59299) 
అథాక్రందే తుములే వర్తమానే
ధార్ష్టద్యుంనే నిహతే తత్ర కృష్ణః। 
అపాంచాల్యం క్రియతే యాహి పార్థ
కర్ణం జహీలాబ్రవీద్రాజసింహ॥  8-86-10 (59300) 
తతః ప్రహస్యాశు నరప్రవీరో
రథం రథేనాధిరథేర్జగామ। 
భయే తేషాం త్రాణమిచ్ఛన్సుబాహు--
రభ్యాహతానాం రథయూథపేన॥  8-86-11 (59301) 
తతోఽపరే భారత దుష్ప్రకంప్యాః
పాంచాలానాం రథసంఘాః సమేతాః। 
ప్రతిశ్రితా హ్యంతరిక్షే గ్రహాభా
ధనుఃప్రవీరాస్తు రథప్రవీరాః॥  8-86-12 (59302) 
విస్ఫార్య గాండీవమథోగ్రఘోషం
జ్యయా సమాహత్య తలే భృశం చ। 
బాణాంధకారం సహసైవ కృత్వా
జఘాన నాగాశ్వరథధ్వజాంశ్చ॥  8-86-13 (59303) 
[ప్రతిశ్రుతః ప్రాచరదంతరిక్షే
గుహా గిరీణామపతన్వయాంసి। 
యన్మండలజ్యేన విజృంభమాణో
రౌద్రే ముహూర్తేఽభ్యపతత్కిరీటీ॥]  8-86-14 (59304) 
తం భీమసేనోఽనుయయౌ రథేన
పృష్ఠే రక్షన్పాండవమేకవీరః। 
తౌ రాజపుత్రౌ త్వరితౌ రథాభ్యాం
కర్ణాయ యాతావరిభిర్విషక్తౌ॥  8-86-15 (59305) 
తత్రాంతరే సుమహాన్సూతపుత్ర--
శ్చక్రే యుద్ధం సోమకాన్సంప్రమథ్య। 
రథాశ్వమాతంగణాంజఘాన
ప్రచ్ఛాదయామాస శరైర్దిశశ్చ॥  8-86-16 (59306) 
తముత్తమౌజా జనమేజయశ్చ
క్రుద్ధౌ యుధామన్యుశిఖండినౌ చ। 
కర్ణం బిభేదుః సహితాః పృషత్కైః
సన్నర్దమానాః సహ పార్షతేన॥  8-86-17 (59307) 
తే పంచ పాంచాలరథాః సమేతా
వైకర్తనం కర్ణమభిద్రవంతః। 
తస్మాద్రథాచ్చ్యావయితుం న శేకు--
ర్ధైర్యాత్కృతాత్మానమివేంద్రియార్థాః॥  8-86-18 (59308) 
తేషాం ధనూంషి ధ్వజవాజిసూతాం--
స్తూర్ణం పతాకాశ్చ నికృత్య బాణైః। 
తాన్పాంచాలానభ్యహనత్పృవత్కైః
కర్ణస్తతః సింహ ఇవోన్ననాద॥  8-86-19 (59309) 
తస్యాస్యతస్తానభినిఘ్నతశ్చ
జ్యాబాణహస్తస్య ధనుఃస్వేనన। 
సాద్రిద్రుమా స్యాత్పృథివీ విశీర్ణే--
త్యతీవ మత్వా జనతా వ్యపీదత్॥  8-86-20 (59310) 
స శక్రచాపప్రతిమేన ధన్వనా
భృశాయతేనాధిరథిః శరాన్సృజన్। 
బభౌ రణే దీప్తమరీచిమండలో
యథాంశుమాలీ పరివేషవాంస్తథా॥  8-86-21 (59311) 
శిఖండినం ద్వాదశభిః పరాభిన--
చ్ఛితైః శరైః షడ్భిరథోత్తమౌజసం। 
త్రిభిర్యుధామన్యుమవిధ్యదాశుగై--
స్త్రిభిస్త్రిభిః సోమకపార్షతాత్మజౌ॥  8-86-22 (59312) 
పరాజితాః పంచ మహారథాస్తు తే
మహాహవే సూతసుతేన మారిష। 
నిరుద్యమాస్తస్థురమిత్రనందనా
యథేంద్రియార్థాత్మవతా పరాజితాః॥  8-86-23 (59313) 
నిమజ్జతస్తానథ కర్ణసాగరే
విపన్ననావో వణిజో యథార్ణవే। 
ఉద్దధ్రిరే నౌభిరివార్ణవాద్రథైః
సుకల్పితైర్ద్రౌపదిజాః స్వమాతులాన్॥  8-86-24 (59314) 
తతః శినీనామృషభః శితైః శరై--
ర్నికృత్య కర్ణప్రహితానిషూన్వహూన్। 
విదార్య కర్ణం నిశితైరయస్మయై--
స్తవాత్మజం జ్యేష్ఠమవిధ్యదష్టమిః॥  8-86-25 (59315) 
కృపోఽథ భోజశ్చ తవాత్మజస్తథా
స్వయం చ కర్ణో నిశితైరతాడయత్। 
స తైశ్చతుర్భిర్యుయుధే యదూత్తమో
దిగీశ్వరైర్దైత్యపతిర్యథా తథా॥  8-86-26 (59316) 
సమాతతేనేష్వసనేన కూజతా
మహాస్వనేనాశనిపాతదీధితిః। 
బభూవ దుర్ధర్షతరః స సాత్యకిః
శరన్నభోమధ్యగతో యథా రవిః॥  8-86-27 (59317) 
పునః సమాస్థాయ రథాన్సుదంశితాః
శినిప్రవీరం జుగుపుః పరంతపాః। 
సమేత్య పాంచాలమహారథా రణే
మరుద్రణాః శక్రమివారినిగ్రహే॥  8-86-28 (59318) 
తతోఽభవద్యుద్ధమతీవ దారుణం
తవాహితానాం తవ సైనికైః సహ। 
రథాశ్వమాతంగవినాశనం తథా
యథా సురాణామసురైః పురాఽభవత్॥  8-86-29 (59319) 
రథా ద్విపా వాజిపదాతయస్తథా
భ్రమంతి నానావిధశస్త్రవేష్టితాః। 
పరస్పరేణాభిహతాశ్చ చస్ఖలు--
ర్వినేదురార్తా వ్యసవోఽపతంస్తథా॥  8-86-30 (59320) 
తథాగతం భీమమభీస్తవాత్మజః
ససార రాజావరజః కిరఞ్శరైః। 
తమభ్యధావత్త్వరితో వృకోదరో
మహారురుం సింహ ఇవాభిపేదివాన్॥  8-86-31 (59321) 
తతస్తయోర్యుద్ధమతీవ దారుణం
ప్రదీవ్యతోః ప్రాణదురోదరం ద్వయోః। 
పరస్పరేణాభినివిష్టరోషయో--
రుదగ్రయోః శంబరశక్రయోర్యథా॥  8-86-32 (59322) 
శరైః శరీరార్తికరైః సుతేజనై--
ర్నిజఘ్నతుస్తావితరేతరం భృశం। 
సకృత్ప్రభిన్నావివ వాసితాంతరే
మహాగజౌ దోర్భిరదీనఘాతినౌ॥  8-86-33 (59323) 
ఆలోక్య తౌ చైవ పరస్పరం తతః
సమం చ శూరౌ చ ససారథీ తదా। 
భీమోఽబ్రవీద్యాహి దుఃశాసనాయ
దుఃశాసనో యాహి వృకోదరాయ॥  8-86-34 (59324) 
తయో రథౌ సారథిసంప్రచోదితౌ
సమం రథౌ తౌ మహసా సమీయతుః। 
నానాయుధచ్ఛత్రపతాకికాధ్వజౌ
దివీవ పూర్వం బలశక్రయో రణే॥  8-86-35 (59325) 
భీమ ఉవాచ। 8-86-36x (5046) 
దిష్ట్యాఽసి దుఃశాసన అద్య దృష్టః
క్షణం ప్రతీచ్ఛే సహవృద్ధి మూలం। 
చిరోదితం యన్మయా తే సభాయాం
కృష్ణాభిమర్శేన గృహాణ మత్తః॥  8-86-36 (59326) 
స ఏవముక్తస్తు తతో మహాత్మా
దుఃశాసనో వాక్యమువాచ వీరః। 
సర్వం స్మరన్నేవ విసంస్మరామి
ఉదీర్యమాణం శృణు భీమసేన॥  8-86-37 (59327) 
స్మరామి చాత్మప్రభవం చిరాయ
యజ్జాతుషే వేశ్మని రాత్ర్యహాని। 
విశ్వాసహీనా మృగయాం చరంతో
వసంతి సర్వత్ర నిరాకృతాస్తు॥  8-86-38 (59328) 
మహాభయం రాత్ర్యహాని స్మరంత--
స్తథోపభోగాచ్చ సుఖాచ్చ హీనాః। 
వనేష్వటంతో గిరిగహ్వరాణి
పాంచాలరాజస్య పురం ప్రవిష్టాః॥  8-86-39 (59329) 
మాయాం యూయం కామపి సంప్రవిష్టా
యతో వృతః కృష్ణయా ఫల్గునో వః। 
సంభూయ పాపైస్తదనార్యవృత్తం
కృతం తదా మాతృకృతానురూపం॥  8-86-40 (59330) 
ఏకా వృతా పంచభిః సాభిపన్నా।
హ్యలజ్జమానేశ్చ పరస్పరస్య। 
స్మరే సభాయాం సుబలాత్మజేన
దాసీకృతా యత్సహ కృష్ణయా చ॥  8-86-41 (59331) 
సంజయ ఉవాచ। 8-86-42x (5047) 
ఇత్యేవముక్తస్తు తవాత్మజేన
పాండోః సుతః కోపవశం భృశం 
ధనుః క్షురాభ్యాం ధ్వజమేవ చాచ్ఛినత్।
లలాటమప్యస్య బిభేద పత్రిణా  8-86-42 (59332) 
శిరశ్చ కాయాత్ప్రజహార సారథేః॥
స రాజపుత్రోఽన్యదవాప్య కార్ముకం 
వృకోదరం ద్వాదశభిః పరాభినత్।
స్వయం నియచ్ఛంస్తురగానజిహ్మగైః  8-86-43 (59333) 
శరైశ్చ భీమం పునరప్యవీవృషత్॥ ॥  8-86-44 (59334) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే షడశీతితమోఽధ్యాయః॥ 86 ॥

Mahabharata - Karna Parva - Chapter Footnotes

8-86-14 ప్రతిశ్రుతః ప్రతిస్వనః॥ 8-86-86 షడశీతితమోఽధ్యాయః॥





కర్ణపర్వ - అధ్యాయ 087

॥ శ్రీః ॥

8.87. అధ్యాయః 087 

Mahabharata - Karna Parva - Chapter Topics

భీమేన రాజ్ఞాం సమక్షం దుఃశాసనవక్షసో రక్తపానం॥ 1 ॥

Mahabharata - Karna Parva - Chapter Text

8-87-0 (59335) 
సంజయ ఉవాచ। 8-87-0x (5048) 
సర రాజపుత్రేణ సమార్చ్ఛదుగ్ర--
దుఃశాసనేన నికృతో నికృత్యా॥  8-87-1 (59336) 
తత్రాకరోద్దుష్కరం రాజపుత్రో
దుఃశాసనః కురువీరో మహాత్మా। 
యద్భీమసేనం ప్రతియోధయద్రణే
జంభో యథా శక్రముదారవీర్యం॥  8-87-2 (59337) 
ధనుచ్ఛిత్త్వా భీమసేనస్య సంఖ్యే
షడ్భిః శరైః సారథిమభ్యవిధ్యత్। 
తతోఽవిధ్యత్త్రింశతా భీమసేనం
వరేషుభిర్వన్యమివ ద్విపేంద్రం॥  8-87-3 (59338) 
స కార్ముకం గృహ్య తు భారసాధనం
భీమస్తదా రాజపుత్రం హ్యవిధ్యత్। 
పంచాశతైర్బాణగణైః స్తనానంతరే
తోత్రైర్యథా తీవ్రవేగం ద్విపేంద్రం॥  8-87-4 (59339) 
తతస్తు రాజన్విరథం మహాత్మా
దుఃశాసనో భీమసేనం చకార। 
నిహత్య సంఖ్యే చతురోఽస్య బాహా--
ంఛిత్త్వా రథేషాం పునరేవ చాక్షిపత్॥  8-87-5 (59340) 
తతః క్షితిస్వో హ్యబరుహ్య యానా--
ద్వృకోదరో మదయా తస్య వాహాన్। 
యమక్షయం ప్రేషయిత్వా మహాత్మా
రథం సమాకర్పత రాజసూనోః॥  8-87-6 (59341) 
తస్మాదవప్లుత్య రథాత్ససర్జ
దుఃశాసనస్తోమరముగ్రవేగం। 
స తేన విద్ధో హ్యురసి హ్యప్రమేయో
గదాం తస్మై విససర్జాప్రమేయాం॥  8-87-7 (59342) 
తతః క్రోధాద్భీమసేనః కృతాని
సర్వాణి దుఃఖాన్యనుసంస్మరన్వై। 
సంస్మృత్య సంస్మృత్య తథా ప్రతిజ్ఞా--
ముగ్రామసౌ రాజపుత్రౌ వ్యషీదత్॥  8-87-8 (59343) 
సంచింతితం రోషమతీవ వేగా-
త్త్రయోదశాబ్దం పురుషప్రవీరః। 
ప్రగృహ్య వజ్రాశనితుల్యవేగాం
గదాం కరేణాథ వృకోదరో రుషా॥  8-87-9 (59344) 
నిపాతయిత్వా పృథివీతలే భృశం
స తాజయామా వృకోదరో బలీ। 
అతీవ సంతాడితభిన్నగాత్రో
దుఃశాసనో వై నిపపాత భూమౌ॥  8-87-10 (59345) 
ఆక్రంయ కంఠే యుధి రాజపుత్రం
సంరక్తనేత్రో హ్యబ్రవీద్ధార్తరాష్ట్రం। 
తద్బ్రూహి కిం త్వం పరిమార్గమాణో
హ్యస్మాన్పరాభూయ ఇహాగతః పునః॥  8-87-11 (59346) 
దిదీపయంస్తద్భృశదీపితం మే
చిరార్జితం రోషమతిప్రదీప్తం। 
మధు ప్రపాస్యే తవ కోష్టభాజనా--
దిత్యబ్రవీద్భీమసేనస్తరస్వీ॥  8-87-12 (59347) 
దుఃశాసనం కంఠదేశే ప్రమృద్రం--
స్తతః క్రూరం భీమసేనశ్చకార। 
కతం వ్యంసయిత్వా సహసా ససార
బలాదసౌ ధార్తరాష్ట్రస్తరస్వీ॥  8-87-13 (59348) 
భీమోఽభిదుద్రావ సుతం త్వదీయం
సపత్రతాం దర్శయంధార్తరాష్ట్రే। 
మృగం ముహుః సింహశిశుర్యథా వనే
తథాశ్వభిద్రుత్య మహాబలం బలీ॥  8-87-14 (59349) 
నిగృహ్య చైనం పరమేణ కర్మణా
ఉత్క్షిప్య చోత్క్షిప్య చ తూర్ణమేనం। 
భూమౌ తదా నిష్పిపేషాథ వీర
అసిం వికోశం విమలం చకార॥  8-87-15 (59350) 
తం పాతయిత్వా తు వృకోదరోఽథ
జగర్జ హర్షేణ వినాదయందిశః। 
నాదేన తేనాఖిలపార్శ్వవర్తినో
మూర్చ్ఛాకులాః పతితాస్త్వాజమీఢ॥  8-87-16 (59351) 
దుఃశాసనం తత్ర సమీక్ష్య రాజ--
న్భీమో మహాబాహురచింత్యకర్మా। 
స్మృత్వా చ కేశగ్రహణం చ దేవ్యా
వస్త్రాపహారం చ రజస్వలాయాః॥  8-87-17 (59352) 
అనాగసో భర్తృపరాఙ్ముఖాయా
దుఃఖాని దత్తాన్యపి విప్రచింత్యా। 
జజ్వాల కోపాదథ భీమసేన
ఆజ్యప్రసిక్తో హి యథా హుతాశః॥  8-87-18 (59353) 
తత్రాహ కర్ణం చ సుయోధనం చ
కృపం ద్రౌణిం కృతవర్మాణమేవ। 
నిహన్మి దుఃశాసనమద్య పాపం
సంరక్ష్యతామద్య సమస్తయోధాః॥  8-87-19 (59354) 
ఇత్యేవముక్త్వా సహసాభ్యధావ--
న్నిహంతుకామోఽతిబలస్తరస్వీ। 
తథా తు విక్రంయ రమే వృకోదరో
మహాగజం కేసరికో యథైవ।
నిగృహ్య దుఃశాసనమేకవీరః
సుయోధనస్యాధిరథేః సమక్షం॥  8-87-20 (59355) 
అసిం సముద్యంయ సితం సుధారం
కంఠే పదాక్రంయ చ వేపమానం। 
ఉవాచ తద్గౌరితి యద్బ్రువాణో
హృష్టోఽవదః కర్ణసుయోధనాభ్యాం॥  8-87-21 (59356) 
యే రాజసూయావభృథే పవిత్రా
జాతాః కఛా యాజ్ఞసేన్యా దురాత్మన్। 
తే పాణినా కతరేణావకృష్టా--
స్తద్బ్రూహి త్వాం పృచ్ఛతి భీమసేనః॥  8-87-22 (59357) 
శ్రుత్వా తు తద్భీమవచః సుఘోరం
దుఃశాసనో భీమసేనం నిరీక్ష్య। 
జజ్వాల బీమం స తదా స్మయేన
సంశృణ్వతాం కౌరవసోమకానాం।
ఉక్తస్తదాజౌ స తథా సరోషం
జగాద భీమం పరివృత్తనేత్రః॥  8-87-23 (59358) 
అయం కరికరాకారః పీనస్తనవిమర్దనః।
గోసహస్రప్రదాతా చ క్షత్రియాంతకరః కరః॥  8-87-24 (59359) 
అనేన యాజ్ఞసేన్యా మే భీమ కేశా వికర్షితాః।
పశ్యతాం కురుముఖ్యానాం యుష్మాకం చ సభాసదాం॥ 8-87-25 (59360) 
ఏవం త్వసౌ రాజసుతం నిశంయ
బ్రువంతమాజౌ వినిపీడ్య వక్షః। 
భీమో బలాత్తం ప్రతిగృహ్య దోర్భ్యా--
ముచ్చైర్ననాదాథ సమస్తయోధాన్॥  8-87-26 (59361) 
ఉవాచ యస్యాస్తి బలం స రక్ష--
త్వసౌ భవేదద్య నిరస్తబాహుః। 
దుఃశానం జీవితం ప్రోత్సృజంత--
మాక్షిప్య యోధాంస్తరసా మహాబలః॥  8-87-27 (59362) 
ఏవం క్రుద్ధో భీమసేనః కరేణ
ఉత్పాటయామాస భుజం మహాత్మా। 
దుఃశాసనం తేన స వీరమధ్యే
జఘాన వజ్రాశనిసన్నిభేన॥  8-87-28 (59363) 
కంఠే సమాక్రంయ చ వేపమానం
కృత్వాఽను రూపం పరమం సుఘోరం। 
కాలాంతకాభ్యాం సదృశం తదానీం
విదార్య వక్షశ్చ మహారథస్య॥  8-87-29 (59364) 
దుఃశాసనస్య నిపుశాసనస్య
ఉద్ధృత్య వక్షః పతితస్య భూమౌ। 
తతోఽపిబచ్ఛోణితమస్య కోష్ణ--
మాస్వాద్య చాస్వాద్య చ వీక్షమాణః॥  8-87-30 (59365) 
క్రుద్ధః ప్రహృష్టో నిజగాద వాక్యం
స్తన్యస్య మాతుః పయసోఽమృతస్య। 
మాధ్వీకజస్యేవ రసస్య తస్య
మధోశ్చ పానాద్యవకస్య పానాత్॥  8-87-31 (59366) 
పయోదధిభ్యాం మథితాచ్చ ముఖ్యా--
త్తథేక్షుసారస్య మనోహరస్య। 
సర్వేభ్య ఏవాభ్యధికో రసోఽస్య
మతో మమాద్యాహితలోహితస్య॥  8-87-32 (59367) 
ఏవం బ్రువాణం పునరుత్థితం త--
మాస్ఫోట్య వల్గంతమతిప్రహృష్టం। 
యే భీమసేనం దదృశుస్తదానీం
ప్రాయేణ తేఽపి వ్యథితా నిపేతుః॥  8-87-33 (59368) 
యే చాపి నాసన్పతితా మనుష్యా--
స్తేషాం కరేభ్యః పతితం తు శస్త్రం। 
భయాచ్చ సంచుక్రుశురస్వరైస్తదా
నిమీలితాక్షా ముముహుశ్చ తత్ర॥  8-87-34 (59369) 
యే తత్ర భీమం రుధిరం పిబంతం
దుఃశాసనస్య దదృశుః ప్రపన్నాః। 
నాయం మనుష్యస్త్వితి భాషమాణాః
సర్వేఽపలాయంత భయాభిపన్నాః॥ ॥  8-87-35 (59370) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే సప్తశీతితమోఽధ్యాయః॥ 87 ॥

Mahabharata - Karna Parva - Chapter Footnotes

8-87-27 యోధానాక్షిప్య ఉవాచేత్యన్వయః॥ 8-87-32 అహితస్య శత్రోఃదుఃశాసనస్య లోహితస్య రక్తస్య॥ 8-87-87 సప్తాశీతితమోఽధ్యాయః॥





కర్ణపర్వ - అధ్యాయ 088

॥ శ్రీః ॥

8.88. అధ్యాయః 088 

Mahabharata - Karna Parva - Chapter Topics

దుఃశాసనవధక్రోధాదాత్మనామభిద్రుతదతాం తదనుజానాం భీమేన వధః॥ 1 ॥ దుఃశాసనాదినిధనాద్బిశ్యతః కర్ణస్య శల్యేన ప్రోత్సాహనం॥ 2 ॥ సంకులయుద్ధం॥ 3 ॥

Mahabharata - Karna Parva - Chapter Text

8-88-0 (59371) 
సంజయ ఉవాచ। 8-88-0x (5049) 
స పీత్వా రుధిరం తస్య చరణౌ గృహ్య భారత।
ఇత్యుచ్చైర్వచనం ప్రాహ ప్రతినృత్యన్వృకోదరః॥ 8-88-1 (59372) 
ఏష తే రుధిరం తీవ్రం పిబామి పురుషాదవత్।
వదేదానీం సుసంరబ్ధః పునర్గౌరితి గౌరితి॥ 8-88-2 (59373) 
యే చాస్మాన్ప్రతినృత్యంతి తదా గౌరితి గౌరితి।
తాన్వయం ప్రతినృత్యామః పునర్గౌరితి గౌరితి॥ 8-88-3 (59374) 
ప్రమాణకోట్యాం శయనే కాలకూటకభోజనం।
దంశనం చాహిభిస్తీక్ష్ణైర్దాహం జతుగృహే చ యత్॥ 8-88-4 (59375) 
ద్యూతే చ దోషభూయస్త్వమరణ్యే వసతిశ్చ యా।
ఇష్వస్త్రాణి చ సంగ్రామే అనిలానిలవేశ్మసు॥ 8-88-5 (59376) 
దుఃఖాన్యేవాభిజానీమో న సుఖాని కదాచన।
ధృతరాష్ట్రస్య దౌరాత్ంయాత్సపుత్రస్య వయం సదా॥ 8-88-6 (59377) 
ఇత్యుచ్చైర్వచనం ప్రోచ్య జయం ప్రాప్య వృకోదరః।
పునరేవ మహారాజ తవ సైన్యమభిద్రవత్॥ 8-88-7 (59378) 
రక్తార్ద్రపాణిస్తు తతో మహాత్మా
గదాపాణిః కాల ఇవాంతకాలే। 
విభీషయంస్తవ పుత్రస్య సైన్య--
మితస్తతో ధావతి వాహినీం తే॥  8-88-8 (59379) 
తతః క్షణాద్భారత శూన్యమాసీ--
దాయోధనం ఘోరతరం కురూణాం। 
యత్రాజిమధ్యే ప్రాపిబద్భీమసేనో
దుఃశాసనస్య రుధిరం క్రోధదీప్తః॥  8-88-9 (59380) 
స హత్వా సమరే రాజన్రాజపుత్రం మహాబలం।
పూర్ణకామో మదోదగ్రః సింహో రురుమివోత్కటః॥ 8-88-10 (59381) 
రుధిరార్ద్రో మహారాజ వ్యశోభత పరంతపః।
సపుష్పః కింశుక ఇవ రక్తరక్తతరో బభౌ॥ 8-88-11 (59382) 
రుధిరాక్తో ఘోరవేషః క్రుద్ధో రాజన్వచోఽబ్రవీత్।
బ్రూహీదానీం పాపమతే నృశంస పతితో హ్యసి॥ 8-88-12 (59383) 
దుఃశాసనే యాదృశం సంశ్రుతం న--
స్తదవాప్తం పాండవైః సర్వమేవ। 
అత్రైవమాప్స్యాంయపరం ద్వితీయం
దుర్యోధనం యజ్ఞపశుం విశస్య॥  8-88-13 (59384) 
శిరో మృదిత్వాఽస్య పునశ్చ శాంతిం
యాస్యాంయహం కౌరవాణాం సమక్షం। 
యా సాఽపతిః సా సపతిర్హి జాతా
యాస్తాః సపత్యోఽపతయస్తు జాతాః॥  8-88-14 (59385) 
పశ్యంతు చిత్రం వివిధం హి లోకే
యే వై తిలాః షండతిలా బభూవుః। 
తే చేత్సంసిద్ధా నిధనం గతాః పరే
కిం చిత్రరూపం బత జీవలోకే॥  8-88-15 (59386) 
ఏతావదుక్త్వా వచనం ప్రహృష్టః
ప్రాక్రోశదుచ్చై రుధిరార్ద్రవక్రః। 
ననర్త చైవాతిబలో మహాత్మా
వృత్రం నిహత్యేవ సహస్రనేత్రః॥  8-88-16 (59387) 
దృష్ట్వా తు నృత్యంతముదగ్రవీర్యం
కాలం యథా త్వంతకాలే ప్రజానాం। 
మహద్భయం చాధిరథిం వివేశ
జయే నిరాశాశ్చ సుతాస్త్వదీయాః॥  8-88-17 (59388) 
దుఃశాసనే తు నిహతే పుత్రాస్తవ మహారథాః।
మహత్క్రోధవిషం వీరా ధారయంతో మహాబలాః। 
తే తు రాజన్మహావీర్యా భీమం ప్రాచ్ఛాదయంఛరైః॥  8-88-18 (59389) 
నిషంగీ కవచీ ఖంగీ దండధారో ధనుర్ధరః।
అలంబుర్జలసంధశ్చ వాతవేగసువర్చసౌ॥ 8-88-19 (59390) 
ఏతే సమేత్య సహితా భ్రాతృవ్యసనకర్శితాః।
భీమసేనం మహాబాహుం పీడయామాసురంజసా॥ 8-88-20 (59391) 
స వధ్యమానో విశిఖైః సమంతాత్తైర్మహారథైః।
భీమః క్రోధాభిరక్తాక్షః క్రుద్ధః కాల ఇవాబభౌ॥ 8-88-21 (59392) 
తతః పరివృతో రాజన్నవభిః శత్రుతాపనైః।
దుఃశాసనాదవరజైః పుత్రైస్తవ వృకోదరః॥ 8-88-22 (59393) 
తాంస్తు భల్లైర్మహావేగైర్నవభిర్నవ భారత।
రుక్మాంగదాన్రుక్మపుంఖైః పార్థో నిన్యే యమక్షయం॥ 8-88-23 (59394) 
హతేషు తవ పుత్రేషు బలం తద్విప్రదుద్రువే।
పశ్యతః సూతపుత్రస్య పాండవస్య భయార్దితం॥ 8-88-24 (59395) 
తతః కర్ణం మహారాజ ప్రవివేశ మహద్భయం।
దృష్ట్వా భీమస్య విక్రాంతమంతకస్య ప్రజాస్వివ॥ 8-88-25 (59396) 
తస్య త్వాకారభావజ్ఞః శల్యః సమితిశోభనః।  8-88-26 (59397) 
ఉవాచ వచనం కర్ణం ప్రాప్తకాలం హితం తదా॥  8-88-27 (59398) 
ఏతే ద్రవంతి రాజానో భీమసేనభయార్దితాః।
దుర్యోధనశ్చ సంమూఢో భ్రాతృవ్యసనకర్శితః॥ 8-88-28 (59399) 
దుఃశాసనస్య రుధిరే పీయమానే మహాత్మనా।
వ్యాపన్నచేతాః సహసా శోకోపహతచేతనః॥ 8-88-29 (59400) 
ఉపాసతే త్వామేతే హి పరివార్య మహారథాః।
కృపప్రభృతయః కర్ణ హతశేషాః సహోదరాః॥ 8-88-30 (59401) 
పాండవా లబ్ధలక్షాశ్చ ధనంజయపురోగమాః।
త్వామేవాభిముఖాః శూరా యుద్ధాయ సముపస్థితాః॥ 8-88-31 (59402) 
స త్వం పురుషశార్దూల పౌరుషే మహతి స్థితః।
క్షత్రధర్మం పురస్కృత్య ప్రత్యుద్యాహి ధనంజయం॥ 8-88-32 (59403) 
భారో హి ధార్తరాష్ట్రేణ త్వయి సర్వః సమాహితః।
తముద్వహ మహాబాహో యథాశక్తి యథాబలం॥ 8-88-33 (59404) 
జయే స్యాద్విపులా కీర్తిర్ధ్రువః స్వర్గః పరాజయే।
వృషసేనశ్చ రాధేయ సంక్రుద్ధస్తనయస్తవ। 
త్వయి మోహం సమాపన్నే పాణ్·డవానభిధావతి॥  8-88-34 (59405) 
సంజయ ఉవాచ। 8-88-35x (5050) 
ఏతచ్ఛ్రుత్వా తు వచనం శల్యస్యామితతోజసః।
హృది మానుష్యకం భావం కృత్వా యుద్వాయ సుస్థిరం॥ 8-88-35 (59406) 
తతః క్రుద్ధో వృషసేనోఽభ్యధావ--
ద్భీమం సమాయాంతమమిత్రసాహం। 
బాణైః కిరంతం ప్రతియాతి చోగ్రం
వ్యాత్తాననం కాలమివాపతంతం॥  8-88-36 (59407) 
తమభ్యధావన్నకులః ప్రవీర--
మారాదమిత్రం ప్రతుదన్పృషత్కైః। 
కర్ణస్య పుత్రం సమరే ప్రహృష్టం
జిష్ణుర్జిఘాంసుర్మఘవేవ జంభం॥  8-88-37 (59408) 
తతో ధ్వజం స్ఫాటికహేమచిత్రం
చిచ్ఛేద ధైర్యాన్నకులః క్షురేణ। 
కర్ణాత్మజస్యేష్వసనం చ చిత్రం
భల్లేన జాంబూనదచిత్రనద్ధం॥  8-88-38 (59409) 
అథాన్యదాదాయ ధనుః స శీఘ్రం
కర్ణాత్మజః పాండవమభ్యవిధ్యత్। 
దివ్యైరస్త్రైరభ్యవర్షత్తదైనం
కర్ణస్య పుత్రో నకులం కృతాస్త్రం॥  8-88-39 (59410) 
తతః క్రుద్ధో నకులః కర్ణపుత్రం
శరైర్మహోల్కాభిరివాభ్యపీడయత్। 
స కర్ణపుత్రో నకులస్య రాజ--
న్సర్వానస్త్రాన్వారయదుత్తమాస్త్రైః॥  8-88-40 (59411) 
ఆసీత్సుఘోరం భరతప్రవీర
యుద్ధం తదా కర్ణజపాండవాభ్యాం॥  8-88-41 (59412) 
వనాయుజాన్సుకుమారాన్సుశుభ్రా--
నలంకృతాంజాతరూపేణ చిత్రాన్। 
జఘాన చాశ్వాన్నకులస్య వీరో
రణాజిరే సూతపుత్రస్య పుత్రః॥  8-88-42 (59413) 
తతో హతాశ్వాదవరుహ్య యానా--
చ్చర్మాఽఽదదే రుచిరం బర్హిచిత్రం। 
ఆకాశసంకాశమసిం ప్రగృహ్య
ప్రకాశమానః ఖగవచ్చచార॥  8-88-43 (59414) 
తతోఽస్య పక్షాననయద్యమాయ
ద్విసాహస్రాన్నకులః క్షిప్రకారీ। 
తే ప్రాపతన్నసినా వై విశస్తా
యథాఽశ్వమేధే పశవః శమిత్రా॥  8-88-44 (59415) 
తతస్తతో విజితా యుద్ధశౌండా
నానాదేశ్యాః సుహృదః సత్యసంధాః। 
ఏకేన శీఘ్రం నకులేన నున్నాః
సారేప్సునేవోత్తమచందనస్య॥  8-88-45 (59416) 
భూమౌ చరంతం నకులం రథౌఘాః
సమంతతః సాయకైః ప్రత్యగృహ్ణన్। 
స తుద్యమానో నకులో విహంగై--
శ్చచార సంఖ్యే ద్విషతో వినిఘ్నన్॥  8-88-46 (59417) 
తం కర్ణపుత్రోఽపి చరంతమాజౌ
నరాశ్వమాతంగరథప్రవీరాన్। 
నిఘ్నంతమష్టాదశభిః పృషత్కై--
ర్వివ్యాధ వీరః స చుకోప విద్ధః॥  8-88-47 (59418) 
తతోఽభ్యధావత్సమరే జిఘాంసుః
కర్ణాత్మజం పాండుసుతో నృవీరం। 
తస్యేషుభిర్వధమత్సూతపుత్రో
మహారణే వర్మ సహస్రభారం॥  8-88-48 (59419) 
తస్యాథ కాంస్యం సుశితం సుపీత--
మసిప్రవీరం గురుభారాసాహం। 
ద్విషచ్ఛరీరాపహరం సుఘోర--
మాధూన్వతః సర్పమివాత్తకోశం॥  8-88-49 (59420) 
క్షిప్రం శరైః షఙ్భిరమిత్రసాహ--
శ్చకర్త ఖంగం నిశితైః సుధారైః। 
పునశ్చ పార్థం నిశితైః పృషత్కైః
స్తనాంతరే క్షిప్రమివాత్యవిధ్యత్॥  8-88-50 (59421) 
స భీమసేనస్య రథం చ గత్వా
వవర్ష వై శరవర్షం సుఘోరం॥  8-88-51 (59422) 
నకులమథ విదిత్వా ఛిన్నబాణాసనాసిం
విరథమరిభిరార్తం కర్ణపుత్రాస్త్రమగ్నం। 
పవనచలపతాకా హ్లాదినో వల్గితాశ్వాః
పరపురుషనియుక్తాః స్వై రథైః శీఘ్రమీయుః॥  8-88-52 (59423) 
ద్రుపదసుతవరిష్ఠాః పంచ శైనేయషష్ఠా
ద్రుపదదుహితృపుత్రాః పంచ చామిత్రసాహాః। 
ద్విరదరథనరాశ్వాన్సూదయంతస్త్వదీయాన్
భగవత ఇవ రుద్రాః సంఖ్యయా హేతిమంతః॥  8-88-53 (59424) 
అథ తవ రథముఖ్యాస్తాన్ప్రతీయుస్త్వరంతః
కృపహృదికసుతౌ చ ద్రౌణిదుర్యోధనౌ చ। 
శకునిశుకవృకాశ్చ క్రాథదేవావృధౌ చ
ద్విరదజలదఘౌషైః స్యందనైః కార్ముకైశ్చ॥  8-88-54 (59425) 
అథ తవ రథవర్యాస్తాందశైకప్రవీరా--
నిషుభిరశనికల్పైస్తాడయంతో న్యరుంధన్। 
నవజలదసవర్ణైర్హస్తిభిస్తాన్స్మ వవ్రు--
ర్గిరిశిఖరనికాశైర్భీమవేగైః కుణిందాః॥ ॥  8-88-55 (59426) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే అష్టాశీతితమోఽధ్యాయః॥ 88 ॥






కర్ణపర్వ - అధ్యాయ 089

॥ శ్రీః ॥

8.89. అధ్యాయః 089 

Mahabharata - Karna Parva - Chapter Topics

సంకులయుద్ధం॥ 1 ॥

Mahabharata - Karna Parva - Chapter Text

8-89-0 (59427) 
సంజయ ఉవాచ। 8-89-0x (5051) 
సుకల్పితా హైమవతా మహోత్కటా
రణాభికామైః కృతిభిః సమాస్థితాః। 
సువర్ణజాలైర్వితతా బభుర్గజా--
స్తథా యథా ఖే జలదాః సవిద్యుతః॥  8-89-1 (59428) 
కుణిందపుత్రో దశభిర్మహాయసైః
కృపం ససూతాశ్వమపీడయద్భృశం। 
తతః శరద్వత్సుతసాయకైర్హతః
సహైవ నాగేన పపాత భూతలే॥  8-89-2 (59429) 
కుణిందపుత్రావరజస్తు తోమరై--
ర్దివాకరాంశుప్రతిమైరయస్మయైః। 
జఘాన భోజస్య హయానథాపతన్
క్షణాద్విశస్తాః కృతవర్మణే హయాః॥  8-89-3 (59430) 
అథాపరే ద్రౌణిహతా మహాద్విపా--
స్త్రయః ససర్వాయుధయోధకేతనాః। 
నిపేతురుర్వ్యాం వ్యసవో విచేతనా--
స్తథా యథా వజ్రహతా మహాచలాః॥  8-89-4 (59431) 
కుణిందరాజావరజాదనంతరః
స్తనాంతరే పత్రివరైరతాడయత్। 
తవాత్మజం తస్య తవాత్మజః శరైః
శితైః శరీరం వ్యహనద్ద్విపం చ తం॥  8-89-5 (59432) 
స నాగరాజః సహ రాజసూనునా
పపాత రక్తం బహు సర్వతః క్షరన్। 
మహేంద్రవజ్రప్రహతోఽంబుదాగమే
యథా జలం గేరికపర్వతస్తథా॥  8-89-6 (59433) 
కుణిందపుత్రప్రహితోఽపరో ద్విపః
క్రాథం ససూతాశ్వరథం వ్యపోథయత్। 
తతోఽపతత్క్రాథసరాభిఘాతితః
సహేశ్వరో వజ్రహతో యథా గిరిః॥  8-89-7 (59434) 
రథీ ద్విపస్థేన హతోఽపతచ్ఛరైః
క్రాథాధిపః పర్వతజేన దుర్జయః। 
సవాజిసూతేష్వసనధ్వజస్తథా
యథా మహావాతహతో మహాద్రుమః॥  8-89-8 (59435) 
వృకో ద్విపస్థం గిరిరాజవాసినం
భృశం శరైర్ద్వాదశభిః పరాభినత్। 
తతో వృకం సాశ్వరథం మహాద్విపో
ద్రుతం చతుర్భిరణైర్వ్యపోథయత్॥  8-89-9 (59436) 
స పోథితో నాగరవేణ వీర్యవా--
న్పరాభినద్ద్వాదశభిః శిలీముఖైః। 
వృకేణ బాణాభిహతోఽపతత్క్షితౌ
సవారణో బభ్రుసుతేన సార్ధం॥  8-89-10 (59437) 
కుణిందరాజస్య సుతోఽపరస్తదా
స చాపి శూరః సహసా సమర్పితః। 
పపాత బాణైః సుబలస్య సూనునా
విషాణపుచ్ఛాపరగాత్రపాతినా॥  8-89-11 (59438) 
గజేన వాహాఞ్శకునేః కుణిందజో
నినాయ వైవస్వతమందిరం రణే। 
రథం చ సంక్షుభ్య ననాద నర్దత--
స్తతోఽస్య గాంధారపతిః శిరోఽహరత్॥  8-89-12 (59439) 
తతః కుణిందేషు గతేషు తేషు
ప్రహృష్టరూపాస్తవ తే మహారథాః। 
భృశం ప్రదరధ్ముర్లవణాంబుసంభవా--
న్వరాంశ్చ బాణాసనపాణయోఽభ్యయుః॥  8-89-13 (59440) 
తథాఽభవద్యుద్ధమతీవ దారుణం
పునః కురూణాం సహ పాండుసృంజయైః। 
శరాసిశక్త్యృష్టిగదాపరశ్వథై--
ర్నరాశ్వనాగాసుహరం భృశాకులం॥  8-89-14 (59441) 
రథాశ్వమాతంగపదాతయస్తతః
పరస్పరం విప్రహతాః క్షితౌ పతన్। 
యథా సవిద్యుత్తటితో జలప్రదాః
సముత్థితైర్దిగ్భ్య ఇవోగ్రమారుతేః॥  8-89-15 (59442) 
తతః శతానీకహతా మహాగజా
హయా రథాః పత్తిగణాశ్చ తావకాః। 
సుపర్ణవాతప్రహతా యథోరగా--
స్తథా గతా గాం వివశా విచూర్ణితాః॥  8-89-16 (59443) 
తతోఽభ్యవిద్ధ్యద్బహుభిః శితైః శరైః
స విందపుత్రో నకులాత్మజం స్మయన్। 
తతోఽస్య కోపాద్విచకర్త నాకులిః
శిరః క్షురేణాంబుజసన్నిభాననం॥  8-89-17 (59444) 
తతః శతానీకమవిధ్యదాయసై--
స్త్రిభిః శరైః కర్ణసుతోఽర్జునం త్రిభిః। 
త్రిభిశ్చ భీమం నకులం చ సప్తభి--
ర్జనార్దనం ద్వాదశభిశ్చ సాయకైః॥  8-89-18 (59445) 
తదస్య కర్మాతిమనుష్యకర్మణః
సమీక్ష్య హృష్టాః కురవోఽభ్యపూజయన్। 
పరాక్రమజ్ఞాస్తు ధనంజయస్య యే
హుతోఽయమగ్నావితి తే తు మేనిరే॥ ॥  8-89-19 (59446) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే ఏకోననవతితమోఽధ్యాయః॥ 89 ॥






కర్ణపర్వ - అధ్యాయ 090

॥ శ్రీః ॥

8.90. అధ్యాయః 090 

Mahabharata - Karna Parva - Chapter Topics

అర్జునేన కర్ణసూనోర్వృషసేనస్య వధః॥ 1 ॥

Mahabharata - Karna Parva - Chapter Text

8-90-0 (59447) 
సంజయ ఉవాచ। 8-90-0x (5052) 
తతః కిరీటి పరవీరఘాతీ
హతాశ్వమాలోక్య నరప్రవీరః। 
మాద్రీసుతం నకులం లోకమధ్యే
సమీక్ష్య కృష్ణం భృశవిక్షతం చ।
సమభ్యధావద్వృషసేనమాహవే
స సూతజస్య ప్రముఖే స్థితస్తదా॥  8-90-1 (59448) 
తమాపతంతం నరవీరముగ్రం
మహాహవే బాణసహస్రధారిణం। 
అభ్యాపతత్కర్ణసుతో మహారథం
యథా మహేంద్రం నముచిః పురా తథా॥  8-90-2 (59449) 
తౌ తత్ర శూరౌ రథకుంజరౌ రణే
పరస్పరస్యాభిముఖౌ మహారథౌ। 
ససర్జతుః శరసంఘాననేకా--
న్సంభ్రాంతరూపౌ సుభృశం తదానీం॥  8-90-3 (59450) 
తతో ద్రుతం చైకశరేణ పార్థం
శితేన విద్ధ్వా యుధి కర్ణపుత్రః। 
ననాద నాదం సుమహానుభావో
విద్ధ్వేవ శక్రం నముచిః స వీరః॥  8-90-4 (59451) 
పునః స పార్థం వృషసేన ఉగ్రై--
ర్బాణైరవిద్ధ్యద్భుజమూలే తు సవ్యే। 
తథైవ కృష్ణం నవభిః సమార్దయ--
త్పునశ్చ పార్థం దశభిర్జఘాన॥  8-90-5 (59452) 
పూర్వం యథా వృషసేనప్రయుక్తై--
రభ్యాహతః శ్వేతహయః శరైస్తైః। 
సంరంభమీషద్గమితో వధాయ
కర్ణాత్మజస్యాథ మనః ప్రదధ్రే॥  8-90-6 (59453) 
తతః కిరీటి రణమూర్ధ్ని కోపాత్
కృత్వా త్రిశాఖాం భ్రుకుటిం లలాటే। 
ముమోచ తూర్ణం విశిఖాన్మహాత్మా
వధే ధృతః కర్ణసుతస్య సంఖ్యే।
ఆరక్తనేత్రోఽంతకశత్రుహంతా
ఉవాచ కర్ణం భృశముత్స్మయంస్తదా॥  8-90-7 (59454) 
దుర్యోధనం ద్రౌణిముఖాంశ్చ సర్వా--
నహం రణే వృషసేనం తముగ్రం। 
సంపశ్యతః కర్ణ తవాద్య సంఖ్యే
నయామి లోకం నిశితైః పృషత్కైః॥  8-90-8 (59455) 
ఊనం చ తావద్ధి జనా వదంతి
సర్వైర్భవద్భిర్మమ సూనుర్హతోఽసౌ। 
ఏకో రథో మద్విహీనస్తరస్వీ
అహం హనిష్యే భవతాం సమక్షం॥  8-90-9 (59456) 
సంరక్ష్యతాం రథసంస్థాః సుతోఽయ--
మహం హనిష్యే భవతాం సమక్షం॥ 
పశ్చాద్వధిష్యే త్వామపి సంప్రమూఢ--
మహం హనిష్యేఽర్జున ఆజిమధ్యే॥  8-90-10 (59457) 
తమద్య మూలం కలహస్య సంఖ్యే
దుర్యోధనాపాశ్రయ జాతదర్పం। 
త్వామద్య హంతాఽస్మి రణే ప్రసహ్య
అస్యైవ హంతా యుధి భీమసేనః।
దుర్యోధనస్యాధమపూరుషస్య
యస్యానయాదేష మహాన్క్షయోఽభవత్॥  8-90-11 (59458) 
స ఏవముక్త్వా వినిమృజ్య చాపం
లక్ష్యం హి కృత్వా వృషసేనమాజౌ। 
ససర్జ బాణాన్విశిఖాన్మహాత్మా
వధాయ రాజన్కర్ణసుతస్య సంఖ్యే॥  8-90-12 (59459) 
వివ్యాధ చైనం దశభిః పృషత్కై--
ర్మర్మస్వశంకం ప్రహసన్కిరీటీ। 
చిచ్ఛేద చాస్యేష్వసనం భుజౌ చ
క్షురైశ్చతుర్భిర్నిశితైః శిరశ్చ॥  8-90-13 (59460) 
స పార్థబాణాభిహతః పపాత
రథాద్విబాహుర్విశిరా ధరాయాం। 
సుపుష్పితో వజ్రహతోఽతిమాత్రో
భగ్నో యథా సాల ఇవావకృత్తః॥  8-90-14 (59461) 
తం పార్థబాణాభిహతం పతంతం
సంప్రేక్ష్య కర్ణః సుతమాశుకారీ। 
రథం రథేనాశు జగామ రోషా--
త్కిరీటినః పుత్రవధాభితప్తః॥ 8-90-1x1 సంజయ ఉవాచ। 8-90-1a1 తమాయాంతమభిప్రేక్ష్య వేలోద్వృత్తమివార్ణవం। 8-90-1b1 గర్జంతం సుమహాకాయం దుర్నివారం సురైరపి। 8-90-1c1 అర్జునం ప్రాహ దాశార్హః ప్రహస్య పురుషర్షభః॥ 8-90-2a2 అర్య సరథ ఆయాసి శ్వేతాశ్వః శల్యసారథిః। 8-90-2b2 యేన తే సహ యోద్ధవ్యం స్థిరో భవ ధనంజయ॥ 8-90-3a3 పశ్య చైనం సమాయుక్తం రథం కర్ణస్య పాండవ। 8-90-3b3 శ్వేతవాజిసమాయుక్తం యుక్తం రాధాసుతేన చ॥ 8-90-4a4 నానాపతాకాకలిలం కింకిణీజాలమాలినం। 8-90-4b4 ఉహ్యమానమివాకాశో విమానం పాండురైర్హయైః॥ 8-90-5a5 ధ్వజం చ పశ్య కర్ణస్య నాగకక్షం మహాత్మనః। 8-90-5b5 ఆఖండలధనుఃప్రఖ్యముల్లిఖంతమివాంబరం॥ 8-90-6a6 పశ్య కర్ణం సమాయాంతం ధార్తరాష్ట్రప్రియైషిణం। 8-90-6b6 శరధారా విముంచంతం ధారాసారమివాంబుదం॥ 8-90-7a7 ఏష మద్రేశ్వరో రాజా రథాగ్రే పర్యవస్థితః। 8-90-7b7 నియచ్ఛతి హయానస్య రాధేయస్యామితౌజసః॥ 8-90-8a8 శృణు దుందుభినిర్ఘోషం శంఖశబ్దం చ దారుణం। 8-90-8b8 సింహనాదాంశ్చ వివిధాఞ్శృణు పాణ్·డవ సర్వతః॥ 8-90-9a9 అంతర్ధాయ మహాశబ్దాన్కర్ణేనామితతేజసా। 8-90-9b9 దోధూయమానస్య భృశం ధనుషః శృణు నిఃస్వనం॥ 8-90-10a10 ఏతే దీర్యంతి సగణాః పాంచాలానాం మహారథాః। 8-90-10b10 దృష్ట్వా కేసరిణం క్రుద్ధం మృగా ఇవ మహావనే॥ 8-90-11a11 సర్వయత్నేన కౌంతేయ హంతుమర్హసి సూతజం। 8-90-11b11 న హి కర్ణశరానన్యః సోఢుముత్సహతే నరః॥ 8-90-12a12 సదేవాసురగంధర్వాంస్త్రీఁల్లోకాన్సచరాచరాన్। 8-90-12b12 త్వం హి జేతుం రణే శక్తస్తథైవ విదితం మమ॥ 8-90-13a13 భీమముగ్రం మహాత్మానం త్ర్యక్షం శర్వం కపర్దినం। 8-90-13b13 న శక్తా ద్రష్టుమీశానం కిం పునర్యోధితుం ప్రభుం॥ 8-90-14a14 త్వయా సాక్షాన్మహాదేవః సర్వభూతశివః శివః। 8-90-14b14 యుద్ధేనారాధితః స్థాణుర్దేవాశ్చ వరదాస్తవ॥ 8-90-15a15 తస్య పార్థ ప్రసాదేన దేవదేవస్య శూలినః। 8-90-15b15 జహి కర్ణం మహాబాహో నముచిం వృత్రహా యథా॥ 8-90-16a16 శ్రేయస్తేఽస్తు సదా పార్థ యుద్ధే జయమవాప్నుహి॥ 8-90-16b17x అర్జున ఉవాచ। 8-90-17a17 ధ్రువ ఏవ జయః కృష్ణ మమ నాస్త్యత్ర సంశయః। 8-90-17b17 సర్వలోకగురుర్యస్త్వం తుష్టోఽసి మధుసూదన॥ 8-90-18a18 చోదయాశ్వాన్హృషీకేశ రథం మమ మహారథ। 8-90-18b18 నాహత్వా సమరే కర్ణం నివర్తిష్యతి ఫల్గునః॥ 8-90-19a19 అద్య కర్ణం హతం పశ్య మచ్ఛరైః శకలీకృతం। 8-90-19b19 మాం వా ద్రక్ష్యసి గోవింద కర్ణేన నిహతం శరైః॥ 8-90-20a20 ఉపస్థితమిదం ఘోరం యుద్ధం త్రైలోక్యమోహనం। 8-90-20b20 యజ్జనాః కథయిష్యంతి యావద్భూమిర్ధరిష్యతి॥ 8-90-21a21 ఏవం బ్రువంస్తదా పార్థః కృష్ణమక్లిష్టకారిణం। 8-90-21b21 ప్రత్యుద్యయౌ రథేనాశు గజం ప్రతిగజో యథా॥ 8-90-22a22 పునరప్యాహ తేజస్వీ పార్థః కృష్ణమరిందమ। 8-90-22b22 చోదయాశ్వాన్హృషీకేశ కాలోఽయమతివర్తతే॥ 8-90-23a23 ఏవముక్తస్తదా తేన పాణ్·డవేన మహాత్మనా। 8-90-23b23 జయేన సంపూజ్య స పాండవం తదా 8-90-23c23 ప్రచోదయామాస హయాన్మనోజవాన్॥ 8-90-24a24 స పాండుపుత్రస్య రథో మనోజవః 8-90-24b24 క్షణేన కర్ణస్య రథాగ్రగోఽభవత్॥ ॥  8-90-15 (59462) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే నవతితమోఽధ్యాయః*॥ 90 ॥

Mahabharata - Karna Parva - Chapter Footnotes

8-90-9 ఊనమితి। అభిమన్యుం సాధనైరితి శేషః। సాధనైరూనం వదంతీత్యన్వయః॥ 8-90-90 నవతితమోఽధ్యాయః॥ 8-90-* ఏతదనంతరం ఝ.పుస్తకే ఏకోఽధ్యాయోఽధికో దృశ్యతే।





కర్ణపర్వ - అధ్యాయ 091

॥ శ్రీః ॥

8.91. అధ్యాయః 091 

Mahabharata - Karna Parva - Chapter Topics

రణాయ కర్ణార్జునయోః సమాగమః॥ 1 ॥ తదవలోకనాయ దివి దేవగంధర్వాదీనాం సమాగమః॥ 2 ॥ దేవాసురాదీనాం కర్ణార్జు నసమాశ్రయణేన ద్వైధీభావః॥ 3 ॥

Mahabharata - Karna Parva - Chapter Text

8-91-0 (59463) 
సంజయ ఉవాచ। 8-91-0x (5053) 
వృషసేనం హతం దృష్ట్వా క్రోధామర్షసమన్వితః।
పుత్రశోకోద్భవం వారి నేత్రాభ్యాం సమవాసృజత్॥ 8-91-1 (59464) 
రథేన కర్ణస్తేజస్వీ జగామాభిముఖో రిపుం।
యుద్ధాయామర్పతాంరాక్షః సమాహూయ ధనంజయం॥ 8-91-2 (59465) 
తౌ రథౌ సూర్యసంకాశౌ వైయాఘ్రపరివారితౌ।
సమేతౌ దదృశుస్తత్ర ద్వావివార్కౌ సముద్గతౌ॥ 8-91-3 (59466) 
శ్వేతాశ్వౌ పురుషాదిత్యావాస్థితావరిమర్దనౌ।
శుశుభాతే మహాత్మానౌ చంద్రాదిత్యౌ యథా దివి। 
`రథౌ చతుర్భిర్జలదైర్భగమిత్రావివాంబరే'॥  8-91-4 (59467) 
తౌ దృష్ట్వా విస్మయం జగ్ముః సర్వసైన్యాని మారిష।
త్రైలోక్యవిజయే యత్తావింద్రవైరోచనావివ॥ 8-91-5 (59468) 
రథజ్యాతలనిర్హాదైర్బాణశంఖరవైస్తథా।
తౌ రథావభ్యధావంత క్షత్రియాః సర్వ ఏవ హి॥ 8-91-6 (59469) 
ధ్వజావాలోక్య వీరాణాం విస్మయః సమపద్యత।
హస్తికక్ష్యాం చ కర్ణస్య వానరం చ కిరీటినః॥ 8-91-7 (59470) 
తౌ రథౌ సంప్రసక్తౌ తు దృష్ట్వా భారత పార్థివాః।
సింహనాదరవాంశ్చక్రుః సాధువాదాంశ్చ పుష్కలాన్॥ 8-91-8 (59471) 
శ్రుత్వా తయోర్ద్వైరథం చ తత్ర యోధాః సహస్రశః।
చక్రుర్బాహుస్వనాంశ్చైవ తథా బాణరవం మహత్॥ 8-91-9 (59472) 
ఆజఘ్నుః కురవస్తత్ర వాదిత్రాణి సమంతతః।
రాధేయమభితో దధ్ముః శంఖాఞ్శతసహస్రశః॥ 8-91-10 (59473) 
తథైవ పాండవాః సర్వే హర్షయంతో ధనంజయం।
తూర్యశంఖనినాదేన దిశః సర్వా వ్యనాదయన్॥ 8-91-11 (59474) 
క్ష్వేలితాస్ఫోటితోత్క్రుష్టైస్తుములం సర్వతోఽభవత్।
బాహుశబ్దైశ్చ శూరాణాం కర్ణార్జునసమాగమే॥ 8-91-12 (59475) 
తౌ దృష్ట్వా పురుషవ్యాఘ్రౌ రథస్థౌ రథినాం వరౌ।
ప్రగృహీతమహాచాపౌ శరశక్తిధ్వజాయుతౌ॥ 8-91-13 (59476) 
వర్మిణౌ బద్ధనిస్త్రింశౌ శ్వేతాశ్వౌ శంఖశోభితౌ।
తూణీరవసంపన్నౌ ద్వావప్యేతౌ సుదర్శనౌ॥ 8-91-14 (59477) 
రక్తచందనదిగ్ధాంగౌ సమదౌ గోవృషావివ।
చాపవిద్యుద్ధ్వజోపేతౌ శస్త్రసంపత్తియోధినౌ॥ 8-91-15 (59478) 
చామరవ్యజనోపైతౌ శ్వేతచ్ఛత్రోపశోభితౌ।
కృష్ణశల్యరథోపేతౌ తుల్యరూపౌ మహారథౌ॥ 8-91-16 (59479) 
సింహస్కంధౌ దీర్ఘభుజౌ రక్తాక్షౌ హేమమాలినౌ।
సింహస్కంధప్రతీకాశౌ వ్యూఢోరస్కౌ మహాబలౌ। 
అన్యోన్యవధమిచ్ఛంతావన్యోన్యజయకాంక్షిణౌ॥  8-91-17 (59480) 
అన్యోన్యమభిధావంతౌ గోష్ఠే గోవృషభావివ।
ప్రభిన్నావివ మాతంగౌ సుసంరబ్ధావివాచలౌ॥ 8-91-18 (59481) 
ఆశీవిషశిశుప్రఖ్యౌ యమకాలాంతకోపమౌ।
ఇంద్రవృత్రావివ క్రుద్ధౌ సూర్యచంద్రసమప్రభౌ॥ 8-91-19 (59482) 
మహాగ్రహావివ క్రుద్ధౌ యుగాంతాయ సముత్థితౌ।
దేవగర్భౌ దేవసమౌ దేవతుల్యౌ చ రూపతః॥ 8-91-20 (59483) 
యదృచ్ఛయా సమాయాతౌ సూర్యాచంద్రమసౌ యథా।
బలినౌ సమరే దృప్తౌ నానాశస్త్రధరౌ యుధి॥ 8-91-21 (59484) 
తౌ దృష్ట్వా పురుషవ్యాఘ్రౌ శార్దూలావివ ధిష్ఠితౌ।
బభూవ పరమో హర్షస్తావకానాం విశాంపతే॥ 8-91-22 (59485) 
సంశయః సర్వభూతానాం విజయే సమపద్యత।
సమేతౌ పురుషవ్యాఘ్రౌ ప్రేక్ష్య కర్ణధనంజయౌ॥ 8-91-23 (59486) 
ఉభౌ వరాయుధధరావుభౌ రణకృతశ్రమౌ।
ఉభౌ చ బాహుశబ్దేన నాదయంతౌ నభస్తలం॥ 8-91-24 (59487) 
ఉభౌ విశ్రుతకర్మాణౌ పౌరుషేణ బలేన చ।
ఉభౌ చ సదృశౌ యుద్ధే శంబరామరరాజయోః॥ 8-91-25 (59488) 
కార్తవీర్యసమౌ చోభావుభౌ దాశరథేః సమౌ।
విష్ణువీర్యసమౌ చోభావుభౌ భవసమౌ యుధి॥ 8-91-26 (59489) 
ఉభౌ శ్వేతహయౌ రాజన్రథప్రవరవాహినౌ।
సారథిప్రవరౌ చాపి ఉభౌ మద్రజనార్దనౌ॥ 8-91-27 (59490) 
తతో దృష్ట్వా మహారాజ రాజమానౌ మహారథౌ।
సిద్ధచారణసంఘానాం విస్మయః సమపద్యత॥ 8-91-28 (59491) 
ధార్తరాష్ట్రాస్తతస్తూర్ణం సబలా భరతర్షభ।
పరివవ్రుర్మహాత్మానం కర్ణమాహవశోభినం॥ 8-91-29 (59492) 
తథైవ పాండవా దృష్ట్వా ధృష్టద్యుంనపురోగమాః।
యమౌ చ చేకితానశ్చ ప్రహృష్టాశ్చ ప్రభద్రకాః॥ 8-91-30 (59493) 
నానాదేశ్యాశ్చ యే శూరాః శిష్టా యుద్ధాభినందినః।
తే సర్వే సహితా హృష్టాః పరివవ్రుర్ధనంజయం॥ 8-91-31 (59494) 
రిరక్షిషంతః శథ్రుఘ్నాః పత్త్యశ్వరథకుంజరాః।
ధనంజయస్య విజయే ధృతాః కర్ణవధేఽపి చ॥ 8-91-32 (59495) 
తథైవ తావకాః సర్వే యత్తాః సేనాప్రహారిణః।
దుర్యోధనముఖా రాజన్కర్ణం జుగుపురాహవే॥ 8-91-33 (59496) 
తావకానాం రణే కర్ణో గ్లహో హ్యాసీద్విశాంపతే।
తథైవ పాండవేయానాం గ్లహః పార్థోఽభవత్తదా॥ 8-91-34 (59497) 
తయోస్తు సభ్యాస్తత్రాసన్ప్రేక్షకాశ్చాభవన్యుధి।
తత్రైషాం గ్లహమానానాం ధ్రువౌ జయపరాజయౌ॥ 8-91-35 (59498) 
తాభ్యాం ద్యతం సమాసక్తం విజయాయేతరాయ వా।
అస్మాకం పాండవానాం చ స్థితానాం రణమూర్ధని॥ 8-91-36 (59499) 
తౌ తు స్థితౌ మహారాజ సమరే యుద్ధశాలినౌ।
అన్యోన్యం ప్రతిసంరబ్ధావన్యోన్యవధకాంక్షిణౌ॥ 8-91-37 (59500) 
తావుమౌ ప్రజిహీర్షంతావింద్రవృత్రావివ ప్రభో।
భీమరూపధరావాస్తాం మహాధూమావివ గ్రహౌ॥ 8-91-38 (59501) 
తతోఽంతరిక్షే సంజజ్ఞే వివాదో భరతర్షభ।
మిథో భేదాశ్చ భూతానామాసన్కర్ణార్జునాంతరే॥ 8-91-39 (59502) 
వ్యాశ్రయంత ద్విధా భిన్నాః సర్వే లోకాస్తు మారిష।
దేవదానవగంధర్వాః పిశాచోరగరాక్షసాః। 
ప్రతిపక్షగ్రహం చక్రుః కర్ణార్జునసమాగమే॥  8-91-40 (59503) 
ద్యౌరాసీత్కర్ణపక్షేఽత్ర సనక్షత్రా విశాంపతే।
భూర్విశాలా పార్థమాతా పుత్రస్య జయకాంక్షిణీ॥ 8-91-41 (59504) 
సాగరాశ్చైవ గిరయః సరితశ్చ నరోత్తమ।
మహీజా జలజాశ్చైవ వ్యాశ్రయంత కిరీటినం॥ 8-91-42 (59505) 
అసురా యాతుధానాశ్చ గుహ్యకాశ్చ పరంతప।
కర్ణః సమభవద్యత్ర ఖేచరాణి వయాంసి చ॥ 8-91-43 (59506) 
రత్నాని నిధయః సర్వే వేదాశ్చాఖ్యానపంచమాః।
సోపవేదోపనిషదో వ్యాశ్రయంత కిరీటినం॥ 8-91-44 (59507) 
వాసుకిశ్చిత్రసేనశ్చ తక్షకశ్చోపతక్షకః।
మహీవియజ్జలచరాః కాద్రవేయాశ్చ సాన్వయాః। 
విషవంతో మహానాగా వేగినశ్చార్జునేఽభవన్॥  8-91-45 (59508) 
ఐరావతాః సౌరభేయా వైశాలేయాశ్చ భోగినః।
ఏతేఽభవన్నర్జునస్య పాపాః సర్పాశ్చ కర్ణతః॥ 8-91-46 (59509) 
ఈహామృగా వ్యాలమృగా మంగలా మృగపక్షిణః।
మంగలాః పశవశ్చైవ సింహవ్యాఘ్రాస్తథైవ చ। 
పార్థస్య విజయే రాజన్సర్వ ఏవ సమాశ్రితాః॥  8-91-47 (59510) 
వసవో మరుతః సాధ్యా రుద్రా దేవాశ్వినావపి।
అగ్నీ రుద్రశ్చ సోమశ్చ పన్నగాశ్చ దిశో దశ। 
కర్ణతః సమపద్యంత శ్వసృగాలవయాంసి చ॥  8-91-48 (59511) 
వసవశ్చ మహేంద్రేణ మరుతశ్చ సహాగ్నినా।
ధనంజయస్య తే వర్గా ఆదిత్యాః కర్ణతోఽభవన్॥ 8-91-49 (59512) 
దేవతాః పితృభిః సార్ధమృషిభిశ్చ పరంతప।
తుంబురుప్రముఖాః సర్వే గంధర్వా భరతర్షభ। 
యమౌ వైశ్రవణశ్చైవ వరుణశ్చ యతోఽర్జునః॥  8-91-50 (59513) 
దేవర్షిబ్రహ్మర్షిగణాః సర్వే చ ఖచరాశ్చ యే
ప్రాలేయాః సహమౌనేయాః శుభాశ్చాప్సరసాం గణాః॥  8-91-51 (59514) 
సహాప్సరోభిః శుభ్రాభిర్దేవదూతాశ్చ గుహ్యకాః।
కిరీటినం సంశ్రితాః స్మ పుణ్యగంధా మనోరమాః॥ 8-91-52 (59515) 
అమనోజ్ఞాశ్చ యే గంధాస్తే సర్వే కర్ణమాశ్రితాః।
విపరీతాన్యనిష్టాని భవంతి వినశిష్యతాం॥ 8-91-53 (59516) 
యే త్వంతకాలే పురుషం విపరీతముపాశ్రితం।
ప్రవిశంతి నరం క్షిప్రం మృత్యుకాలేఽభ్యుపాగతే। 
తే భావాః సహితాః కర్ణం ప్రవిష్టాః సూతనందనం॥  8-91-54 (59517) 
ఓజస్తేజశ్చ సిద్ధిశ్చ ప్రహర్షః సత్యవిక్రమౌ।
మనస్తుష్టిర్జయశ్చాపి తథాఽఽనందో నృపోత్తమ॥ 8-91-55 (59518) 
ఈదృశార్ని నరవ్యాఘ్ తస్మిన్సంగ్రామసాగరే।
నిమిత్తాని చ శుభ్రాణి వివిశుర్జిష్ణుమాహవే॥ 8-91-56 (59519) 
ఋషయో బ్రాహ్మణైః సార్ధమభజంత కిరీటినం॥  8-91-57 (59520) 
తతో దేవగణైః సార్ధం సిద్ధాశ్చ సహ చారణైః।
ద్విధా భూతా మహారాజ వ్యాశ్రయంత నరోత్తమౌ॥ 8-91-58 (59521) 
విమానాని విచిత్రాణి గుణవంతి చ సర్వశః।
సమారుహ్య సమాజగ్ముర్ద్వైరథం కర్ణపార్థయోః। 
అంతరిక్షే మహారాజ దేవగంధర్వరాక్షసాః॥  8-91-59 (59522) 
ఏవం సర్వేషు భూతేషు ద్విధా భూతేషు భారత।
ఆశంసమానేషు జయం రాధేయస్యార్జునస్య చ। 
విమానాయుతసంబాధమాకాశమభవత్తదా॥  8-91-60 (59523) 
ఈహామృగవ్యాలమృగైర్దిపాశ్వరథపంక్తిభిః।
ఊహ్యమానాః పరే మేఘైర్వాయునా చ మనీషిణః। 
దిదృక్షవః సమాజగ్ముః కర్ణార్జునసమాగమం॥  8-91-61 (59524) 
దేవదానవగంధర్వా నాగయక్షపతత్రిణః।
మహర్షయో దేవగణాః పితరశ్చ స్వధాభుజః॥ 8-91-62 (59525) 
తపోవిద్యౌషధీసిదధా నానారూపాంబరత్విషః।
అంతరిక్షే మహారాజ వివదంతోఽవతస్థిరే॥ 8-91-63 (59526) 
బ్రహ్మా బ్రహ్మర్షిభిః సార్ధం ప్రజాపతిభిరేవ చ।
ఆస్థితో యానమాకాశే దివ్యం తేజః సమాగతాః॥ 8-91-64 (59527) 
తతః ప్రజాపతిస్తూర్ణమాజగామ మహామతే।
ద్వైరథం యుధి తం ద్రుష్టం కర్ణపాండవయోస్తదా॥ 8-91-65 (59528) 
విజిత్య కర్ణః స్విదిమాం వసుంధరా--
మథార్జునః స్విత్ప్రతిపద్యతేఽఖిలాం। 
ఇతీశ్వరస్యాపి బభూవ సంశయః
ప్రజాపతేః ప్రేక్ష్య తయోర్మహద్బలం॥ ॥  8-91-66 (59529) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే ఏకనవతితమోఽధ్యాయః॥ 91 ॥






కర్ణపర్వ - అధ్యాయ 092

॥ శ్రీః ॥

8.92. అధ్యాయః 092 

Mahabharata - Karna Parva - Chapter Topics

కర్ణార్జునసమాశ్రయాత్ లోకక్షయభీరుణా ప్రజాపతినా బ్రహ్మాణం ప్రతి ఉభయోః సాంయేన జయప్రార్థనా॥ 1 ॥ ఇంద్రేణ సకారణనిరూపణమర్జునస్యైవ జయే ప్రార్థితే బ్రహ్మేశానాభ్యాం తదంగీకారే దేవైర్హర్షాత్పుష్పవర్షణం॥ 2 ॥

Mahabharata - Karna Parva - Chapter Text

8-92-0 (59530) 
సంజయ ఉవాచ। 8-92-0x (5054) 
ప్రజాపతిస్తు తం దృష్ట్వా దేవభాగం సమాగతం।
అబ్రవీత్తు తతో రాజన్పశ్యతో వై స్వయంభువః॥ 8-92-1 (59531) 
ఉభావతిరథౌ శూరావుభౌ దృఢపరాక్రమౌ।
ఉభౌ సదృశకర్మాణౌ వజ్రిచక్రాయుధౌపమౌ॥ 8-92-2 (59532) 
అహో బత మహద్యుద్ధం కర్ణార్జునసమాగమే।
భవిష్యతి మహాఘోరం వృత్రవాసవయోరివ॥ 8-92-3 (59533) 
ప్రజాపతిరథోక్త్వైవం స్వయంభువమచోదయత్।
సమోఽస్తు విజయః కామముభయోర్నరసింహయోః॥ 8-92-4 (59534) 
కర్ణార్జునవివాదేన మా నశ్యేదఖిలం జగత్।
స్వయంభో బ్రూహి తద్వాక్యం సమోఽస్తు విజయోఽనయోః॥ 8-92-5 (59535) 
ఏవముక్తస్తు భగవాంజయే తాభ్యామనిశ్చితే।
ఇత్యబ్రవీన్మహారాజ మహాబ్రహ్మా ప్రజాపతిం॥ 8-92-6 (59536) 
ద్వావప్యేతౌ హి కృతినౌ ద్వావప్యతిబలోత్కటౌ।
భవిష్యత్యనయోర్యుద్ధం త్రైలోక్యస్య భయావహం॥ 8-92-7 (59537) 
తతః ప్రజాపతిం తత్ర సహస్రాక్షోఽభ్యచోదయత్।
విజయో ధ్రువ ఏవాస్తు పాండవస్య మహాత్మనః॥ 8-92-8 (59538) 
మనస్వీ బలవాఞ్శూరః కృతవిద్యస్తపోధనః।
విభర్తి చ మహాతేజా ధనుర్వేదమశేషతః॥ 8-92-9 (59539) 
పార్థః సర్వగుణోపేతో దేవకార్యమిదం యతః।
క్లిశ్యంతే పాండవా నిత్యం వనవాసాదిభిర్భృశం॥ 8-92-10 (59540) 
సంపన్నస్తపసా చైవ పర్యాప్తః పురుషర్షభః।
అతిక్రామేచ్చ మాహాత్ంయాద్దిష్టమప్యవిచారయన్॥ 8-92-11 (59541) 
అతిక్రమే చ లోకానామభావో నియతో భవేత్।
నావస్థానం చ పశ్యామి క్రుద్ధయోః కృష్ణయోః క్వచిత్॥ 8-92-12 (59542) 
స్రష్టారౌ జగతశ్చైతౌ తతశ్చ పురుషర్షభౌ।
నరనారాయణావేతౌ పురాణావృషిసత్తమౌ॥ 8-92-13 (59543) 
అనియంయౌ నియంతారౌ జగతః పురుషర్షభౌ।
[నైతయోస్తు సమః కశ్చిద్దివి వా మానుషేషు వా॥ 8-92-14 (59544) 
అనుగంయాస్త్రయో లోకాః సహ దేవర్షిచారణైః।
సర్వదేవగణాశ్చాపి సర్వభూతాని యాని చ। 
అనయోస్తు ప్రభావేన వర్తతే నిఖిలం జగత్॥]  8-92-15 (59545) 
కామం తు సుకృతాఁల్లోకానాప్నోతు పురుషర్షభః।
కర్ణో వైకర్తనః శూరో విజయస్త్వస్తు కృష్ణయోః॥ 8-92-16 (59546) 
వసూనాం సమలోకత్వం మరుతాం వాసమాప్నుయాత్।
సహితో ద్రోణభీష్మాభ్యాం నాకపృష్ఠే మహీయతాం॥ 8-92-17 (59547) 
`క్లేశితో హి వనే పార్థో దిర్ఘకాలం పితామహ।
తస్మాదేష జయేద్యుద్ధే తపసాఽభ్యధికోఽర్జునః॥ 8-92-18 (59548) 
పూర్వం భగవతా ప్రోక్తః కృష్ణయోర్విజయో ధ్రువః।
తత్తథాస్తు నమస్తేఽస్తు ప్రమో బ్రూహి పితామహ॥ 8-92-19 (59549) 
తత్సహస్రాక్షవచనం నిశంయ భగవాన్ప్రభుః।
నోవాచ తజ్జయం తుల్యం తయోః కర్ణకిరీటినోః॥ 8-92-20 (59550) 
తస్మాదాశాం గతః శక్రస్తూష్ణీంభూతే పితామహే।
విజయః పాండవేయస్య కర్ణస్య చ వధో భవేత్॥ 8-92-21 (59551) 
బ్రహ్మేశానౌ తతో వాక్యమూచతుర్భువనేశ్వరం।
విజయో ధ్రువ ఏవాస్తు పాండవస్య మహాత్మనః॥ 8-92-22 (59552) 
మనస్వీ జయతాం శూరః కృతవిద్యస్తపోధనః।
బిభర్తి చ మహాతేజా ధనుర్వేదమశేషతః॥ 8-92-23 (59553) 
అతిక్రామేచ్చ మాహాత్ంయాద్దిష్టమప్యవిచారయన్।
అతిక్రమే చ లోకానామభావో నియతో భవేత్॥ 8-92-24 (59554) 
న చ విద్మ హ్యవస్థానం క్రుద్ధయోః కృష్ణయోః క్వచిత్।
స్రష్టారౌ జగతశ్చైవ సతశ్చ పురుషర్షభౌ॥ 8-92-25 (59555) 
కామం తు సుకృతాఁల్లోకాన్ప్రాప్నోత్వేష పరంతపః।
కర్ణో వైకర్తనః శూరో విజయస్తు నరే ధ్రువః॥ 8-92-26 (59556) 
తథోక్తే దేవదేవాభ్యాం సహస్రాక్షోఽబ్రవీద్వచః।
ఆమంత్ర్య సర్వభూతాని బ్రహ్మేశానానుశాసనాత్॥ 8-92-27 (59557) 
శ్రుతం భవద్భిర్యత్ప్రోక్తం భగవద్భ్యాం జగద్ధితం।
తత్తథా వ్యేతు తే రోగః శమాప్నుత విమన్యవః॥ 8-92-28 (59558) 
ఇతి శ్రుత్వేంద్రవచనం సర్వభూతాని మానిష।
విస్మితాన్యభవన్రాజన్పూజయాంచక్రిరే తదా। 
నోచుస్తదా జయం తుల్యం తయోః పురుషసింహయోః॥  8-92-29 (59559) 
వ్యసృజంశ్చ సుగంధీని పుష్పవర్షాణి హర్షితాః।
నానారూపాణి విబుధా దేవతూర్యాణ్యవాదయన్॥ 8-92-30 (59560) 
దిదృక్షవశ్చాప్రతిమం ద్వైరథం నరసింహయోః।
విస్మయోత్ఫుల్లనయనా నాన్యా బుబుధిరే క్రియాః॥ ॥ 8-92-31 (59561) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే ద్వినవతితమోఽధ్యాయః॥ 92 ॥

Mahabharata - Karna Parva - Chapter Footnotes

8-92-11 దిష్టమపి దైవవిహితమపి॥ 8-92-92 ద్వినవతితమోఽధ్యాయః॥





కర్ణపర్వ - అధ్యాయ 093

॥ శ్రీః ॥

8.93. అధ్యాయః 093 

Mahabharata - Karna Parva - Chapter Topics

శల్యకర్ణయోః సఁలాపః॥ 1 ॥ కృష్ణార్జునయోః సఁలాపః॥ 2 ॥ అర్జునేన కృష్ణంప్రతి స్వసామర్థ్యకథనం॥ 3 ॥

Mahabharata - Karna Parva - Chapter Text

8-93-0 (59562) 
సంజయ ఉవాచ। 8-93-0x (5055) 
రథౌ తయోః శ్వేతహయౌ దివ్యౌ యుక్తౌ మహాస్వనౌ।
సమాస్థితౌ లోకవీరౌ శంఖాందధ్ముః పృథక్పృథకం। 
వాసుదేవార్జునౌ వీరౌ కర్ణశల్యౌ చ భారత॥  8-93-1 (59563) 
తద్భీరుసంత్రాసకరం యుద్ధం సమభవత్తదా।
అన్యోన్యస్పాంధేనోరుగ్రం శక్రశంబరయోరివ॥ 8-93-2 (59564) 
తయోర్ధ్వజౌ హి విమలౌ శుశుభాతే రథే స్థితౌ।
రాహుకేతూ యథాఽఽకాశే ఉదితౌ జగతః క్షయే॥ 8-93-3 (59565) 
కర్ణస్యాశీవిషనిభా రత్నసారమయీ దృఢా·।
పురందరధనుః ప్రఖ్యా హస్తికక్ష్యా విరాజతే॥ 8-93-4 (59566) 
కపిశ్రేష్ఠస్తు పార్థస్య వ్యాదితాస్య ఇవాంతకః।
దంష్ట్రాభిర్భీషయన్భాభిర్దుర్నిరీక్ష్యో రవిర్యథా॥ 8-93-5 (59567) 
యుద్ధాభిలాషుకో భూత్వా ధ్వజో గాండీవధన్వనః।
కర్ణధ్వజముపాతిష్ఠత్స్వస్థానాద్వేగవాన్కపిః॥ 8-93-6 (59568) 
ఉత్పత్య చ మహావేగః కక్ష్యామభ్యాహనత్తదా।
నఖైశ్చ దశనైశ్చైవ గరుడః పన్నగం యథా॥ 8-93-7 (59569) 
సా కింకిణీకాభరణా కాలపాశోపమా తదా।
అభ్యద్రవత్సుసంరబ్ధా హస్తికక్ష్యాఽథ తం కపిం॥ 8-93-8 (59570) 
తయోర్ఘోరతరే యుద్ధే ద్వైరథే ద్యూత ఆహితే।
ప్రాకుర్వతాం ధ్వజౌ యుద్ధం పూర్వం పూర్వతరం తదా॥ 8-93-9 (59571) 
హయా హయానభ్యహేషన్స్పర్ధమానాః పరస్పరం।
అవిధ్యత్పుండరీకాక్షః శల్యం నయనసాయకైః। 
శల్యశ్చ పుండరీకాక్షం తథైవాభిసమైక్షత॥  8-93-10 (59572) 
తత్రాజయద్వాసుదేవః శల్యం నయనసాయకైః।
కర్ణం చాప్యజయదృష్ట్యా కుంతీపుత్రో ధనంజయః॥ 8-93-11 (59573) 
అయాబ్రవీత్సూతపుత్రః శల్యమాభాష్య సస్మితం॥  8-93-12 (59574) 
యది పార్థో రణే హన్యాదద్య మామిహ కర్హిచిత్।
కిం కరిష్యసి సంఘామే శల్య సత్యమథోచ్యతాం॥ 8-93-13 (59575) 
శల్య ఉవాచ। 8-93-14x (5056) 
యది కర్ణ రణే హన్యాదద్య త్వాం శ్వేతవాహనః।
ఉభావేకరయేనాహం హన్యాం మాధవపాండవౌ॥ 8-93-14 (59576) 
సంజయ ఉవాచ। 8-93-15x (5057) 
ఏవమేవ తు గోవిందమర్జునః ప్రత్యభాషత।
తం ప్రహస్యాబ్రవీత్కృష్ణః పార్థం పరమిదం వచః॥ 8-93-15 (59577) 
పతేద్దివాకరః స్థానాచ్ఛీర్యేద్భూమిరనేకధా।
శైల్యమగ్నిరియాన్న త్వాం హన్యాత్కార్ణో ధనంజయ॥ 8-93-16 (59578) 
యది చైతత్కథంచిత్స్యాల్లోకపర్యసనం భవేత్।
హన్యాం కర్ణం తథా శల్యం బాహుభ్యామేవ సంయుగే॥ 8-93-17 (59579) 
ఇతి కృష్ణవచః శ్రుత్వా ప్రహసన్కపికేతనః।
అర్జునః ప్రత్యువాచేదం కృష్ణమక్లిష్టకారిణం॥ 8-93-18 (59580) 
మమ తావదపర్యాప్తౌ కర్ణశల్యౌ జనార్దన।
సపతాకధ్వజం కర్ణం సశల్యరథవాజినం॥ 8-93-19 (59581) 
సచ్ఛత్రకవచం చైవ సశక్తిశరకార్ముకం।
ద్రష్టాఽస్యద్య రణే కృష్ణ శరైశ్ఛిన్నమనేకధా॥ 8-93-20 (59582) 
అద్యైవ సరథం సాశ్వం సశక్తికవచాయుధం।
సంచూర్ణితమివారణ్యే వృక్షం పశ్యాద్య దంతినా॥ 8-93-21 (59583) 
అద్య రాధేయభార్యాణాం వైధవ్యం సముపస్థితం।
ధ్రువం స్వప్నేష్వనిష్టాని తాభిర్దృష్టాని మాధవ॥ 8-93-22 (59584) 
ద్రష్టాసి ధ్రువమద్యైవ విధవాః కర్ణయోషితః।
న హి మే శాంయతే మన్యుర్యదనేన పురా కృతం॥ 8-93-23 (59585) 
కృష్ణాం సభాగతాం దృష్ట్వా మూఢేనాదీర్ఘదర్శినా।
అస్మాంస్తథాఽవహసతా క్షిపతా చ పునఃపునః॥ 8-93-24 (59586) 
అద్య ద్రష్టాసి గోవింద కర్ణమున్మథితం మయా।
వారణేనేవ మత్తేన పుష్పితం గజతీరుహం॥ 8-93-25 (59587) 
అద్య తా మధురా వాచః శ్రోతాసి మధుసూదన।
దిష్ట్యా జయసి వార్ష్ణేయ ఇతి కర్ణే నిపాతితే॥ 8-93-26 (59588) 
అద్యాభిమన్యుజననీం ప్రహృష్టః సాంత్వయిష్యసి।
కుంతీం పితృష్వసారం చ ప్రహృష్టః సన్ జనార్దన॥ 8-93-27 (59589) 
అద్య బాష్పముఖీం కృష్ణాం సాంత్వయిష్యసి మాధవ।
వాగ్భిశ్చామృతకల్పాభిర్ధర్మరాజం చ పాండవం॥ ॥ 8-93-28 (59590) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే త్రినవతితమోఽధ్యాయః॥ 93 ॥

Mahabharata - Karna Parva - Chapter Footnotes

8-93-6 క్రుద్ధోఽభిలషితం గత్వా ఇతి ఖ.ట.పాఠః॥ 8-93-9 ద్యత ఆహ్వయే ఇతి ఖ.ట.పాఠః॥ 8-93-93 త్రినవతితమోఽధ్యాయః॥





కర్ణపర్వ - అధ్యాయ 094

॥ శ్రీః ॥

8.94. అధ్యాయః 094 

Mahabharata - Karna Parva - Chapter Topics

కర్ణాల్లంనయోర్యుద్ధారంభః॥ 1 ॥ ద్రౌణినా దుర్యోధనాయ హితాఖ్యానం॥ 2 ॥ తేన తదనాదృత్య రణాయ సేనానియోజనం॥ 3 ॥

Mahabharata - Karna Parva - Chapter Text

8-94-0 (59591) 
సంజయ ఉవాచ। 8-94-0x (5058) 
తద్దేతనాగాసురసిద్ధయక్షై--
ర్గంధర్వరక్షోప్సరసాం చ సంఘైః। 
బ్రహ్మర్షిరాజర్షిసుపర్ణజుష్టం
బభౌ వియద్విస్మయనీయరూపం॥  8-94-1 (59592) 
నానద్యమానం నినదైర్మనోజ్ఞై--
ర్వాదిత్రగీతస్తుతినృత్యహాసైః। 
సర్వేఽంతరిక్షం దదృశుర్మనుష్యాః
ఖస్థాశ్చ తద్విస్మయనీయరూపం॥  8-94-2 (59593) 
తతః ప్రహృష్టాః కురుపాండుయోధా
వాదిత్రశంఖస్వనసింహనాదైః। 
వినాదయంతో వసుధాం దిశశ్చ
స్వనేన సర్వాంద్విషతో నిజఘ్నుః॥  8-94-3 (59594) 
నరాశ్వమాతంగరథైః సమాకులం
శరాసిశక్త్యృష్టినిపాతదుఃసహం। 
అభీరుజుష్టం హతదేహసంకులం
రణాజిరం లోహితమాబభౌ తదా॥  8-94-4 (59595) 
[బభూవ యుద్ధం కురుపాండవానాం
యథా సురాణామసురైః సహాభవత్।] 
తథా ప్రవృతే తుములే సుదారుణే
ధనంజయశ్చాధిరథిశ్చ సాయకైః।
దిశశ్చ సైన్యం చ శితైరజిహ్మగైః
పరస్పరం ప్రావృణుతాం సుదంశితౌ॥  8-94-5 (59596) 
తతస్త్వదీయాశ్చ పరే చ సాయకైః
కృతేఽంధకారే దదృశుర్న కించన। 
భయాతురా ఏకరథౌ సమాశ్రయం--
స్తతోఽభవత్త్వద్భుతమేవ సర్వతః॥  8-94-6 (59597) 
తతోఽస్త్రమస్త్రేణ పరస్పరం తౌ
విధూయ వాతావివ పూర్వపశ్చిమౌ। 
ఘనాంధకారే వితతే తమోనుదౌ
యథోదితౌ తద్వదతీవ రేజతుః॥  8-94-7 (59598) 
న చాభిసర్తవ్యమితి ప్రచోదితాః
పరే త్వదీయాశ్చ తథాఽవతస్థిరే। 
మహారథౌ తౌ పరివార్య సర్వతః
సురాసురాః శంబరవాసవావివ॥  8-94-8 (59599) 
మృదంగభేరీపణవానకస్వనై--
ర్నినాదితే వాహనశంఖనిస్వనైః। 
తౌ సింహనాదైర్బభతుర్నరోత్తమౌ
పతంగచంద్రావివ దుఃసహావుభౌ॥  8-94-9 (59600) 
మహాధనుర్మండులమధ్యగావుభౌ
సువర్చసౌ బాణసహస్రదీధితీ। 
దిధక్షమాణౌ సచరాచరం జగ--
ద్యుగాంతసూర్యావివ దుఃసహౌ రణే॥  8-94-10 (59601) 
ఉభావజేయావహితాంతకావుభా--
వుభౌ జిఘాంసూ కృతినౌ పరస్పరం। 
మహాహవే వీతభయౌ సమీయతు--
ర్మహేంద్రజంభావివ కర్ణపాండవౌ॥  8-94-11 (59602) 
తతో మహాస్త్రాణి మహాధనుర్ధరౌ
విముంచమానావిషుభిర్భయానకైః। 
నరాశ్వనాగానమితాన్నిజఘ్నతుః
పరస్పరం చాపి మహారథౌ నృప॥  8-94-12 (59603) 
తతో విసస్రుః పునరర్దితా నరా
నరోత్తమాభ్యాం కురుపాండవాశ్రయాః। 
సనాగపత్త్యశ్వరథా దిశో ద్రుతా--
స్తథా యథా సింహహతా వనౌకసః॥  8-94-13 (59604) 
తతస్తు దుర్యోధనభోజసౌబలాః
కృపో గురోశ్చాపి సుతో మహాహవే। 
మహారథాః పంచ ధనంజయాచ్యుతౌ
శరైః శరీరార్తికరైరతాడయన్॥  8-94-14 (59605) 
ధనూంషి తేషామిషుధీంధ్వజాన్హయా--
న్రథాంశ్చ సూతాంశ్చ ధనంజయః శరైః। 
సమం ప్రమధ్యాశు పరాన్సమంతతః
శరోత్తమైర్ద్వాదశభిన్న సూతజం॥  8-94-15 (59606) 
అథాభ్యధావంస్త్వరితాః శతం రథాః
శతం గజాశ్చార్జునమాతతాయినః। 
శకాస్తుషారా యవనాశ్చ సాదినః
సహైవ కాంభోజవరైర్జిఘాంసవః॥  8-94-16 (59607) 
వరాయుధాన్పాణిగతైః శరైః సహ
క్షురైర్న్యకృంతత్ప్రపతఞ్శిరాంసి చ। 
హయాంశ్చ నాగాంశ్చ రథాంశ్చ యుధ్యతో
ధనంజయఋ శత్రుగణాన్క్షితౌ క్షిణౌత్॥  8-94-17 (59608) 
తతోఽంతరిక్షే సురతూర్యనిఃస్వనాః
ససాధువాదా హృషితైః సమీరితాః। 
నిపేతురప్యుత్తమపుష్పవృష్టయః
సురూపగంధాః పవనేరితాః శుభాః॥  8-94-18 (59609) 
తదద్భుతం దేవమనుష్యసాక్షికం
సమీక్ష్య భూతాని విసిస్మియుస్తదా। 
తవాత్మజః సూతసుతశ్చ న వ్యథాం
న విస్మయం జగ్మతురేకనిశ్చయౌ॥  8-94-19 (59610) 
అథాబ్రవీద్ద్రోణసుతస్తవాత్మజం
కరం కరేణ ప్రతిపీడ్య సాంత్వయన్। 
ప్రసీద దుర్యోధన శాంయ పాండవై--
రలం విరోధేన ధిగస్తు విగ్రహం॥  8-94-20 (59611) 
హతో గురుర్బ్రహ్మసమో మహాస్త్రవి--
త్తథైవ భీష్మప్రముఖా మహారథాః। 
అహం త్వవధ్యో మమ చాపి మాతులః
ప్రశాధి రాజ్యం సహ పాండవైశ్చిరం॥  8-94-21 (59612) 
ధనంజయః స్యాస్యతి వారితో మయా
జనార్దనో నైవ విరోధమిచ్ఛతి। 
యుధిష్ఠిరో భూతహితే రతః సదా
వృకోదరస్తద్వశగస్తథా యమౌ॥  8-94-22 (59613) 
త్వయా తు పార్థైశ్చ కృతే చ సంవిదే
ప్రజాః శివం ప్రాప్నుయురిచ్ఛయా తవ। 
వ్రజంతు శేషాః స్వపురాణి పార్థివా
నివృత్తవైరాశ్చ భవంతు సైనికాః।
న చేద్వచః శ్రోష్యసి మే నరాధిప
ధ్రువం హి తప్తోఽసి హతోఽరిభిర్యుధి॥  8-94-23 (59614) 
వృద్ధం పితరమాలోక్య గాంధారీం చ యశస్వినీం।
కృపాలుర్ధర్మరాజో హి యాచితః శమమేష్యతి॥ 8-94-24 (59615) 
యథోచితం చ వై రాజ్యమనుజ్ఞాస్యతి తే ప్రభుః।
విపశ్చిత్సుమతిర్వీరః సర్వశాస్త్రార్థతత్త్వవిత్॥ 8-94-25 (59616) 
వైరం నేష్యతి ధర్మాత్మా స్వజనే నాస్త్యతిక్రమః।
న విగ్రహమతిః కృష్ణా స్వజనే ప్రతినందతి॥ 8-94-26 (59617) 
భీమసేనార్జునౌ చోభౌ మాద్రీపుత్రౌ చ పాండవౌ।
వాసుదేవమతే చైవ పాండవస్య చ ధీమతః। 
స్థాస్యంతి పురుషవ్యాఘ్రాస్తయోర్వచనగౌరవాత్॥  8-94-27 (59618) 
రక్ష దుర్యోధనాత్మానమాత్మా సర్వస్య భాజనం।
జీవనే యత్నమాతిష్ఠ జీవన్భద్రాణి పశ్యతి॥ 8-94-28 (59619) 
రాజ్యం శ్రీశ్చైవ భద్రం తే జీవమానే చ కల్పతే।
మృతస్య తు ఖలు కౌరవ్య నైవ రాజ్యం కుతః సుఖం॥ 8-94-29 (59620) 
లోకవృత్తమిదం వృత్తం ప్రవృత్తం పశ్య భారత।
శాంయ త్వం పాండవైః సార్ధం శేషం రక్ష కులస్య చ॥ 8-94-30 (59621) 
మా భూత్స కాలః కౌరవ్య యదాఽహమహితం వచః।
బ్రూయాం కామం మహాబాహో మాఽవమంస్థా వచో మమ॥ 8-94-31 (59622) 
ధర్మిష్ఠమిదమత్యర్థం రాజ్ఞశ్చైవ కులస్య చ।
ఏతద్ధి పరమం శ్రేయః కురువంశస్య వృద్ధయే। 
ప్రయాహి తం చ గాంధారే కులస్య చ సుఖావహం॥  8-94-32 (59623) 
పథ్యమాయతిసంయుక్తం కర్ణోఽప్యర్జునమాహవే।
న జేష్యతి నరవ్యాఘ్ర ఇతి మే నిశ్చితా మతిః॥ 8-94-33 (59624) 
రోచతాం తే నరశ్రేష్ఠ మమైతద్వచనం శుభం।
అతోఽన్యథా హి రాజేంద్ర వినాశః సుమహాన్భవేత్॥ 8-94-34 (59625) 
ఇదం చ దృష్టం జగతా సహ త్వయా
కృతం యదేకేన కిరీటమాలినా। 
యథా న కుర్యాద్బలభిన్న చాంతకో
న చ ప్రచేతా భగవాన్న యక్షరాట్॥  8-94-35 (59626) 
అతోఽపి భూయాన్స్వగుణైర్ధనంజయో
న చాతివర్తిష్యతి మే వచోఽఖిలం। 
తవానుయాత్రాం చ సదా కరిష్యతి
ప్రసీద రాజేంద్ర శమం త్వమాప్నుహి॥  8-94-36 (59627) 
మమాభిమానః పరమః సదా త్వయి
బ్రవీంయతస్త్వాం పరమాచ్చ సౌహృదాత్। 
నివారయిష్యామి చ కర్ణమాహవే
మహాన్హి మేఽస్తి ప్రణయోఽథ సూతజే॥  8-94-37 (59628) 
వదంతి మైత్రీం సహజాం విచక్షణా--
స్తథైవ సాంనా చ ధనేన చార్జితాం। 
ప్రతాపతశ్చోపనతాం చతుర్విధాం
తదస్తి సర్వం తవ పాండవేషు॥  8-94-38 (59629) 
నిసర్గతస్తే తవ వీర బాంధవాః
పునశ్చ సాంనా హితమాప్నుయుః ప్రభో। 
త్వయి ప్రసన్నే యది మిత్రతాం గతే
హితం కృతం స్యాజ్జగతస్త్వయాఽతులం॥  8-94-39 (59630) 
ఇతీదముక్తః సుహృదా వచో హితం
విచింత్య నిఃశ్వస్య చ దుర్మనాఽబ్రవీత్। 
యథా భవానాహ సఖే తథైవ త--
న్మమాపి విజ్ఞాపయతో వచః శృణు॥  8-94-40 (59631) 
నిహత్య దుఃశాసనముక్తవాన్బహు
ప్రహస్య శార్దూలవదేష దుర్మతిః। 
వృకోదరస్తద్వృదయే మమ స్థితం
న తత్పరోక్షం భవతః కుతః శమః॥  8-94-41 (59632) 
న చాపి కర్ణం ప్రసహేద్రణేఽర్జునో
మహాగిరిం మేరుమివోగ్రమారుతః। 
న చాశ్వసిష్యంతి పృథాత్మజా మయి
ప్రసహ్య వైరం బహుశో విచింత్య॥  8-94-42 (59633) 
న చాపి కర్ణం గురుపుత్ర సంయుగా--
దుపారమేత్యర్హసి వీర భాషితుం। 
శ్రమేణ యుక్తో మహతాద్య ఫల్గున--
స్తమేష కర్ణః ప్రసభం హనిష్యతి॥  8-94-43 (59634) 
`వసుంధరాయాః పరివర్తనం భవే--
ద్వ్రజేచ్చ శోషం మకరాలయోఽర్ణవః। 
ప్లవేయురప్యద్రివరా మహాంబుధౌ
న చార్జునో జేష్యతి కర్ణమాహవే॥  8-94-44 (59635) 
అపాం పృథివ్యా నభసో నభస్వతః
సుతిగ్మదీప్తేశ్చ హిరణ్యరేతసః। 
అభావ ఏషామపి సర్వతో భవే--
న్న చార్జునో జేష్యతి కర్ణమాహవే'॥  8-94-45 (59636) 
తమేవముక్త్వాఽప్యనునీయ చాసకృ--
త్తవాత్మజః స్వాననుశాస్తి సైనికాన్। 
ద్రుతం ఘ్నతాభిద్రవతాహితానిమా--
నహీనసత్వాః కిము జోషమాసతే॥ ॥  8-94-46 (59637) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే చతుర్నవతితమోఽధ్యాయః॥ 94 ॥

Mahabharata - Karna Parva - Chapter Footnotes

8-94-6 ఏకౌ ముఖ్యౌ రథౌ రథినౌ కర్ణార్జునౌ॥ 8-94-7 తమోనుదౌ సూర్యబంద్రౌ॥ 8-94-8 నచ అభిసర్తవ్యం నాపయాతవ్యమితి నియమేన ప్రచోదితాః ప్రేరితాః॥ 8-94-23 ధ్రువం హి తప్తాసి ఇతి క.ఖ.డ.పాఠః॥ 8-94-41 దుఃశాసనముక్తవాన్వచ ఇతి ఝ.పాఠః తత్ర వచో దుర్యోధనస్య హతస్య శిరః పదా తాడయిష్యామీత్యేవంరూపం॥ 8-94-94 చతుర్నవతితమోఽధ్యాయః॥





కర్ణపర్వ - అధ్యాయ 095

॥ శ్రీః ॥

8.95. అధ్యాయః 095 

Mahabharata - Karna Parva - Chapter Topics

రణే కర్ణస్యార్జునసాంయమసహమానేన భీమేన సకోపం పార్థప్రోత్సాహనం॥ 1 ॥

Mahabharata - Karna Parva - Chapter Text

8-95-0 (59638) 
సంజయ ఉవాచ। 8-95-0x (5059) 
తౌ శంఖభేరీనినదే సమృద్ధే
సమీయతుః శ్వేతహయౌ నరాగ్ర్యౌ। 
వైకర్తనః సూతపుత్రోఽర్జునశ్చ
దుర్మంత్రితే తే ససుతస్య రాజన్॥  8-95-1 (59639) 
`ఆశీవిషావగ్నిమివోత్సృజంతౌ
తథా ముఖాభ్యామభినిః శ్వసంతౌ। 
యశస్వినౌ జజ్వలతుర్మృధే తదా
ఘృతావసిక్తావివ హవ్యవాహౌ'॥  8-95-2 (59640) 
యథా గజౌ హైమవతౌ ప్రభిన్నౌ
ప్రవృద్ధదంతావివ వాసితార్థే। 
తథా సమాజగ్మతురుగ్రవీర్యౌ
ధనంజయశ్చాధిరథిశ్చ వీరౌ॥  8-95-3 (59641) 
బలాహకేనేవ మహాబలాహకో
యదృచ్ఛయా వా గిరిణా యథా గిరిః। 
తథా ధనుర్జ్యాతలనేమినిఃస్వనౌ
సమీయతుస్తావిషువర్షవర్షిణౌ॥  8-95-4 (59642) 
శరాస్త్రశక్త్యృష్టిగదాసిసర్పౌ
రోషానిలోద్వూతమహోర్మిమాలౌ। 
యథాఽచలౌ ద్వౌ చలతస్తథా తౌ
యథాఽర్ణవౌ చాశు చతుర్యుగాంతే'॥  8-95-5 (59643) 
ప్రవృద్ధశృంగద్రుమవీరుదోషధీ
ప్రవృద్వనానావిధనిర్ఝరౌఘౌ। 
యథాఽచలౌ వా చలితౌ మహాజలై--
స్తథా మహాస్త్రైరితరేతరం హతః॥  8-95-6 (59644) 
స సన్నిపాతో రథయోర్మహానభూ--
త్సురేశవైరోచనయోర్యథా పురా। 
శరైర్వినున్నాశ్వనియంతృదేహయోః
సుదుఃసహాస్త్రైః పరిభిన్నదేహయోః॥  8-95-7 (59645) 
ప్రభూతపద్మోత్పలమత్స్యకచ్ఛపౌ
మహాహదౌ పక్షిగణానునాదితౌ। 
సుసన్నికృష్టావనిలోద్ధతౌ యథా
తథా రథౌ తౌ ధ్వజినౌ సమీయతుః॥  8-95-8 (59646) 
ఉభౌ మహేంద్రస్య సమానవిక్రమా--
వుభౌ మహేంద్రప్రతిమౌ మహారథౌ। 
మహేంద్రవజ్రప్రతిమైశ్చ సాయకై--
ర్మహేంద్రవృత్రావివ సంప్రజఘ్నతుః॥  8-95-9 (59647) 
సనాగపత్త్యశ్వరథే ఉభే బలే
విచిత్రవర్మాభరణాంబరాయుధే। 
చకంపతుశ్చోన్నదతుశ్చ విస్మయా--
ద్ధరా వియచ్చార్జునకర్ణసంగమే॥  8-95-10 (59648) 
భుజాః సవస్త్రాంగులయః సముచ్ఛ్రితాః
ససింహనాదైర్హృషితైర్దిదృక్షుభిః। 
యదాఽర్జునం మత్త ఇవ ద్విపో ద్విపం
సమభ్యయాదాధిరథిర్జిఘాంసయా॥  8-95-11 (59649) 
ఉదక్రోశన్సోమకాస్తత్ర పార్థం
త్వరస్వ యాహ్యర్జున భింధి కర్ణం। 
ఛింధ్యస్య మూర్ధానమలం చిరేణ
శ్రద్ధాం చ రాజ్యాద్వృతరాష్ట్రసూనోః॥  8-95-12 (59650) 
తథాఽస్మాకం బహవస్తత్ర యోధాః
కర్ణం తథా యాహి యాహీత్యవోచన్। 
జహ్యర్జునం కర్ణ తతః సుదీనాః
పునర్వనం యాంత్వచిరాయ పార్థాః॥  8-95-13 (59651) 
కర్ణోఽథ పూర్వం దశభిః పృషత్కై--
ర్గాండీవధన్వానమవిధ్యదాశు। 
జఘాన తం చాపి తతః కిరీటీ
శరైస్తదాష్టాదశభిః సుముక్తైః॥  8-95-14 (59652) 
పునశ్చ కర్ణస్త్వరితోఽపి పార్థం
రథేషుభిస్తం దశభిర్జఘాన। 
తం చాపి పార్థో దశభిః శితాగ్రైః
కక్ష్యాంతరే తీక్ష్ణముఖైరవిధ్యత్॥  8-95-15 (59653) 
కర్ణస్తతో భారత సాంపరాయే
ఘోరేఽతివేలం రణసంవిమర్దీ। 
జఘాన పార్థం నవభిః శితాగ్రైః
కక్ష్యాంతే నాగమివ ప్రభిన్నం॥  8-95-16 (59654) 
తతోఽపరాభ్యాం యుధి సూతపుత్రో
ద్వాభ్యాం క్షురాభ్యాం హరిమాశుకారీ। 
సమాజఘాన త్వరయా మహాత్మా
యథా సురేంద్రం నముచిః ప్రసహ్య॥  8-95-17 (59655) 
తం పాణ్·డవః పంచభిరాయసాగ్రై--
రాకర్ణపూర్ణైర్నిజఘాన కర్ణం। 
తే శోణితం తస్య పపుస్తదానీం
కాలస్య దూతా ఇవ పార్థబాణాః॥  8-95-18 (59656) 
కర్ణోఽపి పార్థం సహ వాసుదేవం
సమాచినోద్భారత వత్సదంతైః। 
పరస్పరం తౌ విశిఖైః ప్రముక్తై--
స్తతక్షతుః సూతపుత్రోఽర్జునశ్చ॥  8-95-19 (59657) 
పరస్పరం ఛిద్రదిదృక్షయా చ
సుభీమమభ్యాయయతుః ప్రరుష్టౌ॥  8-95-20 (59658) 
తతోఽస్త్రమాగ్నేయమమిత్రతాపనం
ముమోచ కర్ణాయ సురేశ్వరాత్మజః। 
ధనంజయాత్సంయుగమూర్ధ్ని నిఃసృతం
తదా ప్రజజ్వాల తదస్త్రముత్తమం॥  8-95-21 (59659) 
సమీక్ష్య కర్ణో జ్వలనాస్త్రముద్యతం
స వారుణం తత్ప్రశమార్థమాహవే। 
సముత్సృజత్సూతపుత్రః ప్రతాపవాన్
స తేన వహ్నిం శమయాంచకార॥  8-95-22 (59660) 
వలాహకాస్త్రేణ దిశస్తరస్వీ
చకార సర్వాస్తిమిరేణ సంవృతాః। 
అపావహన్మేఘగణాంస్తతస్తాన్
సమీరణాస్త్రేణ సమీరితేన॥  8-95-23 (59661) 
తతః సోఽస్త్రం దయితం దేవరాజ్ఞః
ప్రాదుశ్చక్రే వజ్రమమిత్రతాపనః। 
గాండీవజ్యా విమృశంశ్చాతిమన్యు--
ర్ధనంజయః శత్రుసంఘప్రమాథీ॥  8-95-24 (59662) 
నారాచనాలీకవరాహకర్ణా
గాండీవతః ప్రాదురాసన్సుతీక్ష్ణాః। 
సహస్రశో వజ్రసమానవేగా--
స్తే సర్వతః పర్యధావంత ఘోరాః॥  8-95-25 (59663) 
పార్థేషవః కర్ణరథం విలగ్నా
అధోముఖాః పక్షిగణా దినాంతే। 
నిశానికేతార్థమివాశు వృక్షం
జగ్రాహ తాన్సూతపుత్రః పృషత్కైః॥  8-95-26 (59664) 
క్షిప్తాంస్తథా పాండవబాణసంఘా--
నమృష్యమాణస్య ధనంజయస్య। 
రణాజిరే త్వంతకతుల్యకర్మా
వైకర్తనో రోషపరీతచేతాః॥  8-95-27 (59665) 
జ్యోతిష్ప్రభాం యద్వదుపాగతః స--
ందివాకరో నాశయతే క్షణేన। 
పార్థస్య తాన్బాణగణాన్సమగ్రా--
న్వ్యనాశయద్యుధ్యత ఏవ కర్ణః॥  8-95-28 (59666) 
రోషాత్ప్రదీప్తః సుమహావిమర్దే
భీమస్తతోఽక్రుధ్యదదీనసత్వః। 
పాణిం స్వపాణౌ స వినిష్పిష్య రోషా--
దమర్షితో వాక్యమువాచ పార్థం॥  8-95-29 (59667) 
త్వాం సూతపుత్రో ను కథం కిరీటి--
న్రథేషుభిర్హంతి శితాగ్రధారైః। 
ధృత్యా హి భూతాని యయాఽజయస్త్వం
గ్రాసం దదత్ఖాండవే పావకాయ॥  8-95-30 (59668) 
ధృత్యా తయా సూతపుత్రం జహి త్వ--
మహం వైనం గదయా పోథయిష్యే। 
సమేత్య పార్థం సునృశంసవాదీ
జీవన్నాయం యాస్యతి కాలపక్వః॥ ॥  8-95-31 (59669) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే మ·ంజనవతితమోఽధ్యాయః॥ 95 ॥

Mahabharata - Karna Parva - Chapter Footnotes

8-95-6 హతః జఘ్నతురిత్యర్థః॥ 8-95-7 సుదుఃసహాన్యైః పరిశోణితోదకైః ఇతి క.ట.పాఠః॥ 8-95-31 మా జీవనం యాస్యతి సూతపుత్ర ఇతి క.పాఠః॥ 8-95-95 పంచనవతితమోఽధ్యాయః॥





కర్ణపర్వ - అధ్యాయ 096

॥ శ్రీః ॥

8.96. అధ్యాయః 096 

Mahabharata - Karna Parva - Chapter Topics

కర్ణే యుధి వర్ధమానే కృష్ణేనార్జునప్రోత్సాహనం॥ 1 ॥ తతోఽర్జునేన స్వసామర్థ్యప్రకాశనం॥ 2 ॥

Mahabharata - Karna Parva - Chapter Text

8-96-0 (59670) 
సంజయ ఉవాచ। 8-96-0x (5060) 
అథాబ్రవీచ్చక్రధరోఽపి పార్థం
దృష్ట్వా రథేషూన్ప్రతిహన్యమానాన్। 
అమూముషత్పశ్యత ఏవ తేఽద్య
హ్యస్త్రాణి కర్ణోఽస్త్రగణైః కిరీటిన్॥  8-96-1 (59671) 
స పార్థ కిం ముహ్యసి వేత్సి చైవ తా--
ందృష్ట్వా సమేతాన్నదతః కురూస్త్వం। 
కర్ణం పురస్కృత్య విదుర్హి సర్వే
తవాస్త్రమస్త్రైర్వినిహన్యమానం॥  8-96-2 (59672) 
యయా ధృత్యా తామసం జఘ్నివాంస్త్వం
తత్సంయుగే తామసాంశ్చాతిఘోరాన్। 
దంభోద్భవం చాసురమాహవే త్వం
దర్పోత్సిక్తం వీర్యవంతం కిరీటిన్।
తయా ధృత్యా త్వం జహి కర్ణమద్య
పార్థాహవే త్యక్తుమస్త్రం సమర్థః॥  8-96-3 (59673) 
అనేన చాశు క్షురనేమినాద్య
మయా విసృష్టేన సుదర్శనేన। 
ఛింధ్యస్య మూర్ధానమరేః ప్రసహ్య
వజ్రేణ శక్రో నముచేరివారేః॥  8-96-4 (59674) 
కిరాతరూపీ భగవాన్యయా చ
త్వయా మహాత్మా పరితోషితోఽభూత్। 
స తాం పునర్వీర ధృతిం గృహీత్వా
సహానుబంధం జహి సూతపుత్రం॥  8-96-5 (59675) 
తతో మహీం సాగరమేఖలాం త్వం
సపత్తగా గ్రామవతీం సమృద్ధాం। 
ప్రయచ్ఛ రాజ్ఞే నిహతారిసంఘాం
యశశ్చ పార్థాతులమాప్నుహి త్వం॥  8-96-6 (59676) 
కర్ణం పురస్కృత్య నదంతిం సర్వే
తవాస్త్రమగ్ర్యం ప్రతిహత్య వీరాః। 
కురు ప్రయత్నం భరతప్రవీర
ద్రవంత్యమీ సృంజయాః సోమకాశ్చ।
దృష్ట్వాథ కర్ణం సమరే ప్రహృష్టం
త్వాం చాపి దృష్ట్వా పరిహీయమానం॥  8-96-7 (59677) 
సంజయ ఉవాచ। 8-96-8x (5061) 
సంచోదితో భీమజనార్దనాభ్యాం
స్మృత్వా తదాత్మానమవేత్య సర్వం। 
ఇహాత్మనశ్చాగమనే విదిత్వా
ప్రయోజనం కేశవమిత్యువాచ॥  8-96-8 (59678) 
ప్రాదుష్కరోభ్యేష మహాస్త్రముగ్రం
శివాయ లోకస్య వధాయ సౌతేః। 
తన్మేఽనుజానాతు భవాన్సురాశ్చ
బ్రహ్మా శివో బ్రహ్మవిదశ్చ సర్వే॥  8-96-9 (59679) 
ఇతి స్మోక్త్వా పాండవః సవ్యసాచీ
నమస్కృత్వా బ్రహ్మణే సోఽమితాత్మా। 
అనుత్తమం బ్రాహ్మమసహ్యమస్త్రం
ప్రాదుశ్చక్రే మనసా యద్విధేయం॥  8-96-10 (59680) 
తతో దిశశ్చ ప్రదిశశ్చ సర్వాః
సమావృణోత్సాయకైర్భూరితేజాః। 
గాండీవముక్తైర్భుజగైరివోగ్రై--
ర్దివాకరాంశుప్రతిమైర్జ్వలద్భిః॥  8-96-11 (59681) 
సృష్టాస్తు బాణా భరతర్షభేణ
శతం శతం భీమముఖాః సుతీక్ష్ణాః। 
ప్రాచ్ఛాదయన్కర్ణరథం క్షణేన
యుగాంతకాలార్కకరప్రకాశాః॥  8-96-12 (59682) 
వైకర్తనేనాశు తదాజిమధ్యే
సహస్రశో బాణగణా విసృష్టాః। 
తే చాక్షయాః పాండవమభ్యుపేయుః
పర్జన్యసృష్టా ఇవ వారిధారాః॥  8-96-13 (59683) 
తతః స కృష్ణం చ కిరీటినం చ
వృకోదరం చాప్రతిమప్రభావః। 
త్రిభిస్త్రిభిర్భీమబలో నిహత్య
ననాద ఘోరం మహతా స్వనేన॥  8-96-14 (59684) 
తతః స బాణాభిహతః కిరీటీ
భీమం తథా ప్రేక్ష్య జనార్దనం చ। 
అమృష్యమాణః పునరేవ పార్థః
శరాందశాష్టౌ సమముద్వవర్ష॥  8-96-15 (59685) 
స కేతుమేకేన శరేణ విద్ధ్వా
శల్యం చతుర్భిస్త్రిభిరేవ కర్ణం। 
తతః సుముక్తైర్దశభిర్జఘాన
సేనాపతిం కాంచనవర్మనద్వం॥  8-96-16 (59686) 
స రాజపుత్రో విశిరా విబాహు--
ర్వివాజిసూతో విధనుర్వికేతుః। 
అథో రథాగ్రాదపతత్ప్రరుగ్ణః
పరశ్వథైః సాల ఇవావకృత్తః॥  8-96-17 (59687) 
పునశ్చ కర్ణం త్రిభిరష్టభిశ్చ
ద్వాభ్యాం చతుర్భిర్దశభిశ్చ విద్ధా। 
చతుశ్శతం ద్విరదానాం నిపాత్య
రథాంజఘానాష్టరథాన్కిరీటి।
సహస్రమశ్వాంశ్చ పునశ్చ సాదీ--
నష్టౌ సహస్రాణి చ పత్తివీరాన్॥  8-96-18 (59688) 
దృష్ట్వా తు ముఖ్యావతివిధ్యమానౌ
వరేషుభిః శూరవరావరిఘ్నౌ। 
కర్ణం చ పార్థం చ నియంయ వాహా-
న్సర్వే వరిష్ఠాశ్చ తతోఽవతస్థుః॥  8-96-19 (59689) 
ప్రచ్ఛాదయామాస తతః పృషత్కైః
సఘోషమాచ్ఛిద్య చ గాండివజ్యాం। 
అస్మిన్క్షణే ఫల్గునం సూతపుత్రః
సమాచినోత్క్షుద్రకాణాం శతేన॥  8-96-20 (59690) 
నిర్ముక్తసర్పప్రతిమైశ్చ తీక్ష్ణై--
స్తైలప్రఘౌతైః ఖగపత్రవాజైః। 
షష్ట్యా బిభేదాశు చ వాసుదేవం
తదంతరే ప్రాత్వరన్సోమకాశ్చ॥  8-96-21 (59691) 
తతో నవజ్యాం సుదృఢాం కిరీటి
స్వబాహువిక్షేపసహాం ప్రగృహ్య। 
సమాదధే గాండివే క్షిప్రకారీ
నిమేషమాత్రేణ మహాధనుష్మాన్॥  8-96-22 (59692) 
జ్యాఛేదనం జ్యావిధానం చ తస్య
నైవావబుధ్యత్సూతపుత్రో లఘుత్వాత్। 
పార్థస్య సంఖ్యే ద్విషతాం నిహంతు--
స్తదద్భుతం తత్ర బభూవ రాజన్॥  8-96-23 (59693) 
పార్థోఽపి తాం జ్యామవధాయ తూర్ణం
శరాసనజ్యామాధిరథేర్విహత్య। 
సుసంరబ్ధః కర్ణశరైః క్షతాంగో
రణే యోధాంస్తావకాన్ప్రత్యగృహ్ణాత్॥  8-96-24 (59694) 
నైవాపత్పక్షిగణోఽంతరిక్షే
పార్థేన చాస్త్రేణ కృతేఽంధకారే॥  8-96-25 (59695) 
శల్యం తు పార్థో దశభిర్నిమేషా--
ద్భృశం తనుత్రే ప్రహసన్నవిధ్యత్। 
తతః కర్ణం ద్వాదశభిః పృషత్కై--
ర్విద్ధ్వా పునః సప్తభిరప్యవిధ్యత్॥  8-96-26 (59696) 
స పార్థబాణాసనవేగనున్నై--
ర్దృఢాహతః పత్రిభిరుగ్రవేగైః। 
విభిన్నగాత్రః క్షతజోక్షితాంగః
కర్ణో బభౌ రుద్ర ఇవాంతకాలే॥  8-96-27 (59697) 
తతస్త్రిభిస్తం త్రిదశాధిపోపమం
శరైర్బిభేదాధిరథిర్ధనంజయం। 
శరాంశ్చ పంచ జ్వలనానివోరగా--
న్ప్రవేశయామాస జిఘాంసురచ్యుతే॥  8-96-28 (59698) 
సువర్ణచిత్రం పురుషోత్తమస్య
వర్మాథ భిత్త్వాభ్యపతన్సుపుంఖాః। 
వేగేన గాం తే వివిశుశ్చ రాజ--
న్స్నాత్వా కర్ణాఽభిముఖాః ప్రతీయుః॥  8-96-29 (59699) 
తాన్పంచభల్లైర్దశభిః సుముక్తై--
స్త్రిధాత్రిధైకైకమథోచ్చకర్త। 
ధనంజయస్తే న్యపతన్పృథివ్యాం
యథాఽహయస్తార్క్ష్యముఖేన కృత్తాః॥  8-96-30 (59700) 
తతః ప్రజజ్వాల కిరీటమాలీ
క్రోధేన కక్షం ప్రదహన్నివాగ్నిః। 
స కర్ణమాకర్ణవికృష్టసృష్టైః
శరైః శరీరాంతకరైర్జ్వలద్భిః।
మర్మస్వవిధ్యత్స చచాల దుఃఖా--
ద్ధైర్యాత్తుం తస్థావతిమాత్రధైర్యః॥  8-96-31 (59701) 
ప్రాదుశ్చకారాథ శరాన్మహాత్మా
దేహం విచిన్వన్నివ సూతజస్య। 
శరాస్తు తే కాంచనచిత్రపుంఖాః
సంపేతురుర్వ్యాం శతశో మహాంతః॥  8-96-32 (59702) 
తతః శరౌఘైః ప్రదిశో దిశశ్చ
రవిప్రభాః కర్ణరథశ్చ రాజన్। 
అదృశ్య ఆసీత్కుపితే ధనంజయే
తుషారనీహారవృతో గిరిర్యథా॥  8-96-33 (59703) 
సచక్రరక్షా అపి పృష్ఠగోపాః
కర్ణస్య యే చాపి పురఃసరాశ్చ। 
భీతా ద్రవంతి స్మ నిహన్యమానా
మహేషుభిః పార్థకరప్రణున్నైః॥  8-96-34 (59704) 
తతోఽర్జునో వై భరతప్రవీరో
మహానుభావః సమరే నిహంతా। 
సుయోధనేనానుమతాన్వినిఘ్న--
న్సముచ్ఛ్రితాన్సరథాన్సారభూతాన్॥  8-96-35 (59705) 
గాండీవధన్వా ద్విగుణం సహస్రం
కురుప్రవీరానృషభః కురూణాం। 
క్షణేన సర్వాన్సరథాన్ససూతా--
న్నినాయ రాజన్క్షయమేకవీరః॥  8-96-36 (59706) 
అథో పలాయంత విహాయ కర్ణం
తవాత్మజా యే కురవశ్చ శిష్టాః। 
ఏతానవాకీర్య శరక్షతాంశ్చ
విలప్యమానాంస్తనయాన్విమృద్గన్॥  8-96-37 (59707) 
సర్వే ప్రణేశుః కురవో విభగ్నాః
పార్థేషుభిః సంపరితప్యమానాః। 
సుయోధనేనాథ పునర్వరిష్ఠాః
ప్రచోదితాః కర్ణరథానుయానే॥  8-96-38 (59708) 
భోః క్షత్రియాః శూరతమాస్తు సర్వే
క్షత్రే చ ధర్మే నిరతాః స్థ యూయం। 
న యుక్తరూపం భవతాం సమీపా--
త్పలాయనం కర్ణమతిప్రహాయ॥  8-96-39 (59709) 
తవాత్మజేనాపి తథోచ్యమానా
నైవావతిష్ఠంత భయాద్వివర్ణాః। 
క్షణేన నష్టాః ప్రదిశో దిశశ్చ
సర్వే తతః ప్రేక్ష్య దిశో విశూన్యాః॥  8-96-40 (59710) 
భయావదీర్ణః కురుభిర్విహీనః
పార్థేషుభిః సంపరితప్యమానః। 
న వివ్యధే భారత తత్ర కర్ణః 
ప్రతీపమేవార్జునమభ్యధావత్॥ ॥  8-96-41 (59711) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే షణ్ణవతితమోఽధ్యాయః॥ 96 ॥






కర్ణపర్వ - అధ్యాయ 097

॥ శ్రీః ॥

8.97. అధ్యాయః 097 

Mahabharata - Karna Parva - Chapter Topics

రణే హీయమానేన కర్ణేనార్జునస్య శిరో లక్షీకృత్య నాగాస్త్రప్రయోగః॥ 1 ॥ కృష్ణేన పార్థరథే పాదనిపీడనేన ధరణ్యాం కించిన్నిమజ్జితే తదస్త్రేణ శిరోవర్జం పార్థకిరీటమాత్రాపహారః॥ 2 ॥ కర్ణస్య రథచక్రే విప్రశాపాత్ ధరణ్యాం నిమగ్నే తదుద్దిధీర్షయా తేనపార్థంప్రతి ముహూర్తమయుద్ధప్రార్థనం॥ 3 ॥

Mahabharata - Karna Parva - Chapter Text

8-97-0 (59712) 
సంజయ ఉవాచ। 8-97-0x (5062) 
తతోఽపయాతాః శరపాతమాత్ర--
మవస్థితా వై కురవో నరేంద్ర। 
విద్యుత్ప్రకాశం దదృశుః సమంతా--
ద్వనంజయాస్త్రం సముదీర్యమాణం॥  8-97-1 (59713) 
తతోఽగ్రసత్సూతపుత్రోఽర్జునస్య
వియద్గతం ఘోరతరం శరైస్తత్। 
క్రుద్ధేన పార్థేన శరం విసృష్టం
వధాయ కర్ణస్య మహావిమర్దే॥  8-97-2 (59714) 
[ఉదీర్యమాణం స్మ కురూందహంతం
సువర్ణపుంఖైర్విశిఖైర్మమర్ద। 
కర్ణస్త్వమోఘేష్వసనం దృఢజ్యం
విస్ఫారయిత్వా విసృజంఛరోఘాన్॥]  8-97-3 (59715) 
రామాదుపాత్తేన మహామహింనా
హ్యాథర్వణేనారివినాశనేన। 
తదర్జునాస్త్రం వ్యధమద్దహంతం
పార్థం చ బాణైర్నిశితైరవిధ్యత్॥  8-97-4 (59716) 
తతో విమర్దః సుమహాన్బభూవ
తత్రార్జునస్యాధిరథేశ్చ రాజన్। 
అన్యోన్యమాసాదయతోః పృషత్కై--
ర్విషాణఘాతైర్ద్విపయోరివాజౌ॥  8-97-5 (59717) 
తతోఽస్త్రసంఘాతసమావృతం తదా
బభూవ రాజంస్తుములం రణాజిరం। 
యత్కర్ణపార్థౌ శరవృష్టిసంఘై--
ర్నిరంతరం చక్రతురంబరం తదా॥  8-97-6 (59718) 
[తతో జాలం బాణమయం మహాంతం
సర్వేఽద్రాక్షుః కురవః సోమకాశ్చ। 
నాన్యం చ భూతం దదృశుస్తదా తే
బాణాంధకారే తుములేఽథ కించిత్॥  8-97-7 (59719) 
తౌ సందధానావనిశం చ రాజన్।
సమస్యంతౌ చాపి శరాననేకాన్। 
సందర్శయేతాం యుధి మార్గాన్విచిత్రా--
ంధనుర్ధరౌ తౌ వివిధైః కృతాస్త్రైః॥  8-97-8 (59720) 
తయోరేవం యుధ్యతోరాజిమధ్యే
సూతాత్మజోఽభూదధికః కదాచిత్। 
పార్థః కదాచిత్త్వధికః కిరీటి
వీర్యాస్త్రమాయాబలపౌరుషేణ॥  8-97-9 (59721) 
దృష్ట్వా తయోస్తం యుధి సంప్రహారం
పరస్పరస్యాంతరమీక్షమాణయోః। 
ఘోరం తయోర్దుర్విషహం రణేఽన్యై--
ర్యోధాః సర్వే విస్మయమభ్యగచ్ఛన్॥  8-97-10 (59722) 
తతో భూతాన్యంతరిక్షస్థితాని
తౌ కర్ణపార్థౌ ప్రశశంసుర్నరేంద్ర। 
భోః కర్ణ సాధ్వర్జున సాధు చేతి
వియత్సు వాణీ శ్రూయతే సర్వతోపి॥  8-97-11 (59723) 
తస్మిన్విమర్దే రథవాజినాగై--
స్తదాఽభిఘాతైర్దలితే హి భూతలే। 
తతస్తు పాతాలతలే శయానో
నాగోఽశ్వసేనః కృతవైరోఽర్జునేన॥  8-97-12 (59724) 
రాజంస్తదా ఖాండవదాహముక్తో
వివేశ కోపాద్వసుధాతలే యః। 
అథోత్పపాతోర్ధ్వగతిర్జవేన
సందృశ్య కర్ణార్జునయోర్విమర్దం॥  8-97-13 (59725) 
అయం హి కాలోస్య దురాత్మనో వై
పార్థస్య వైరప్రతియాతనాయ। 
సంచింత్య తూర్ణం ప్రవివేశ చైవ
కర్ణస్య రాజన్శరరూపధారీ॥  8-97-14 (59726) 
తతోస్త్రసంఘాతసమాకులం తదా
బభూవ జన్యం వితతాంశుజాలం। 
తత్కర్ణపార్థో శరసంఘవృష్టిభి--
ర్నిరంతరం చక్రతురంబరం తదా॥  8-97-15 (59727) 
తద్బాణజాలైకమయం మహాంతం
సర్వేఽత్రసన్కురవః సోమకాశ్చ। 
నాన్యత్కించిద్దదృశుః సంపతద్వై
బాణాంధకారే తుములేఽతిమాత్రం॥  8-97-16 (59728) 
తతస్తౌ పురుషవ్యాఘ్రౌ సర్వలోకధనుర్ధరౌ।
త్యక్తప్రాణౌ రణే వీరో యుద్ధశ్రమముపాగతౌ॥ 8-97-17 (59729) 
సముత్క్షేపైర్వీక్షమాణౌ సిక్తౌ చందనవారిణా।
సవాలవ్యజనైర్దివ్యైర్దివిస్థైరప్సరోగణైః। 
శక్రసూర్యకరాబ్జాభ్యాం ప్రమార్జితముఖావుభౌ॥  8-97-18 (59730) 
కర్ణోఽథ పార్థం న విశేషయద్యదా
భృశం చ పార్థేన శరాభితప్తః। 
తతస్తు వీరః శరవిక్షతాంగో
దధ్రే మనో హ్యేకశయస్య తస్య॥]  8-97-19 (59731) 
తతో రిపుఘ్నం సమధత్త కర్ణః
సుసంచితం సర్పముఖం జ్వలంతం। 
రౌద్రం శరం సన్నతముగ్రధౌతం
పార్థార్థమిత్యేవ చిరాభిగుప్తం॥  8-97-20 (59732) 
సదార్చితం చందనచూర్ణశాయితం
సువర్ణతూణీరశయం మహార్చిషం। 
ఆకర్ణపూర్ణం విచకర్ష కర్ణో
విమోక్తుకామః శరముగ్రవేగం॥  8-97-21 (59733) 
ప్రదీప్తమైరావతవంశసంభవం
శిరో జిహీర్షుర్యుధి సవ్యసాచినః। 
తతః ప్రజజ్వాల దిశో నభశ్చ
ఉల్కాశ్చ ఘోరాః శతశః ప్రపేతుః॥  8-97-22 (59734) 
తస్మింస్తు నాగే ధనుషి ప్రయుక్తే
హాహాకృతా లోకపాలాః సశక్రాః॥  8-97-23 (59735) 
స సూతపుత్రస్తమపాంగదేశే
అవాఙ్ముఖం సంధయతి స్మ రోషాత్। 
న తం స్మ జానాతి మహానుభావ--
మపాంగదేశేఽభినివిష్టమాజౌ॥  8-97-24 (59736) 
[న చాపి తం బుబుధే సూతపుత్రో
బాణే ప్రవిష్టం యోగబలేన నాగం। 
దశశతనయనోఽహిం దృశ్య బాణే ప్రవిష్టం
నిహత ఇతి సుతో మే స్రస్తగాత్రో బభూవ।
జలజకుసుమయోనిః శ్రేష్ఠభావో జితాత్మా
త్రిదశపతిమవోచన్మా వ్యథిష్ఠా జయే శ్రీః॥  8-97-25 (59737) 
తతోఽబ్రవీన్మద్రరాజో మహాత్మా
దృష్ట్వా కర్ణం ప్రహితేషు తముగ్రం। 
గ్రీవాయతః కర్ణ న సంహితోఽయం
సమీక్ష్య సంధత్స్వ శరం పరఘ్నం॥  8-97-26 (59738) 
అథాబ్రవీత్క్రోధసంరక్తనేత్రో
మద్రాధిపం సూతపుత్రో మనస్వీ। 
న సంధత్తే ద్విః శరం శల్య కర్ణో
న మాదృశా జిహ్మయుద్వా భవంతి॥  8-97-27 (59739) 
ఇతీదముక్త్వా విససర్జ తం శరం
ప్రయత్నతో వర్షగణాభిపూజితం। 
హతోసి రే ఫల్గున ఇత్యధిక్షిప--
న్నువాచ చోచ్చైర్నిరమూర్జితాం వృషః॥  8-97-28 (59740) 
స సాయకః కర్ణభుజప్రసృష్టో
హుతాశనార్కప్రతిమః సుఘోరః। 
గుణచ్యుతః కర్ణధనుఃప్రముక్తో
వియద్గతః ప్రాజ్వలదంతరిక్షే॥  8-97-29 (59741) 
తమాపతంతం జ్వలితం నిరీక్ష్య
వియద్గతం వృష్ణికులప్రవీరః। 
రథస్య చక్రం సహసా నిపీడ్య
పంచాంగులం మజ్జయతి స్మ వీరః॥  8-97-30 (59742) 
తతోఽంతరిక్షే సుమహాన్నినాదః
సంపూజనార్థం మధుసూదనస్య। 
[దివ్యాశ్చ వాచః సహసా బభూవు--
ర్దివ్యాని పుష్పాణ్యథ సింహనాదాః।
తస్మింస్తథా వై ధరణీం నిమగ్నే
రథే ప్రయత్నాన్మధుసూదనస్య॥]  8-97-31 (59743) 
తతః కిరీటం బహురత్నచిత్రం
జఘాన నాగోఽర్జునమూర్ధతో బలాత్। 
గిరేః సుజాతాంకురపుష్పితద్రుమం
మహేంద్రవజ్రం శిఖరం యథోత్తమం॥  8-97-32 (59744) 
తతః కిరీటం తపనీయచిత్రం
పార్థోత్తమాంగాదహరత్తరస్వీ। 
తద్ధేమజాలావనతం సుఘోరం
సంప్రజ్వలత్తన్నిపపాత భూమౌ॥  8-97-33 (59745) 
తతోఽర్జునస్యోత్తమగాత్రభూషణం
సువర్ణముక్తామణివజ్రచిత్రితం। 
ధరావియద్ద్యోసలిలేషు విశ్రుతం
బలం నిసర్గోత్తమమన్యుధిః సదా॥  8-97-34 (59746) 
శరేణ మూర్ధ్ని ప్రజహార సూతజో
దివాకరేందుజ్వలనగ్రహత్విషం। 
సువర్ణముక్తామణివజ్రభూషణం
పురందరార్థం తపసా ప్రయత్నతః॥  8-97-35 (59747) 
స్వయం కృతం యద్విధినా స్వయంభువా
మహార్హరూపం ద్విషతాం భయంకరం। 
నిజఘ్నతే దేవరిపూన్సురేశ్వరః
స్వయం దదౌ యద్ధి ముదాఽర్జునాయ॥  8-97-36 (59748) 
హరిప్రచేతోహరివిత్తగోప్తృభిః
పినాకపాశాశనిదండధారిభిః। 
సురోత్తమైరప్యవిషహ్యమర్దితుం
ప్రసహ్య నాగేన జహార తద్వృషా॥  8-97-37 (59749) 
తదుత్తమేషూన్మథితం విషాహినా
ప్రదీప్తమర్చిష్మదతీవ సుందరం। 
పపాత పార్థస్య కిరీటముత్తమం
దివాకరోస్తాదివ పర్వతాజ్జ్వలన్॥  8-97-38 (59750) 
మహీవియద్ద్యోసలిలాని వాయునా
ప్రసహ్య రుగ్ణాని విఘూర్ణితాని వా। 
ఇతీవ శబ్దం భువనేషు తత్తథా
జనా వ్యవస్యంతి దిశశ్చ విహ్వలాః॥  8-97-39 (59751) 
వినా కిరీటం* శుశుభే స పార్థః
శ్యామో యువా శైల త్రిశృంగైః॥  8-97-40 (59752) 
తతః సముద్గ్రథ్య సితేన వాససా
స్వమూర్ధజనావ్యథితస్తదాఽర్జునః। 
బభౌ సుసంపూర్ణమరీచినేందునా
శిరోగతేనోదయపర్వతో యథా॥  8-97-41 (59753) 
స చాపి రాధేయభుజప్రముక్తో
హుతాశనార్కప్రతిమద్యుతిర్మహాన్। 
మహోరగః కృతవైరోఽర్జునేన
కిరీటమాహృత్య సముత్పపాత॥  8-97-42 (59754) 
తముత్పతంతం ద్విపదాం వరిష్ఠో
దృష్ట్వా వచః పార్థమువాచ కృష్ణః। 
మహోరగం పాండవ పశ్యపశ్య
ప్రయోజితం త్వన్నిధనార్థముగ్రం॥  8-97-43 (59755) 
స ఏవముక్తో మధుసూదనేన
గాండీవధన్వా హరిముగ్రవాచా। 
ఉవాచ కో న్వేష మమాద్య నాగః
క్షయాయ నాగాద్గరుడస్య వక్రం॥  8-97-44 (59756) 
కృష్ణ ఉవాచ। 8-97-45x (5063) 
యోఽసౌ త్వయా ఖాండవే చిత్రభానుం
సంతర్పయాణేన ధనుర్ధరేణ। 
వియద్గతో జననీగుప్తదేహో
మత్వైకరూపం నిహతాఽస్య మాతా॥  8-97-45 (59757) 
స ఏష తద్వైరమనుస్మరన్వై
త్వాం ప్రార్థయత్యాత్మవధాయ నూనం। 
నభశ్చుతాం ప్రజ్వలితామివోల్కాం
పశ్యైనమాయాంతమమిత్రసాహ॥  8-97-46 (59758) 
సంజయ ఉవాచ। 8-97-47x (5064) 
తతః స జిష్ణుః పరివృత్య రోషా--
చ్చిచ్ఛేద షడ్భిర్నిశితైః సుధారైః। 
నాగం వియత్తిర్యగివోత్పతతం
స చ్ఛిన్నగాత్రో నిపపాత భూమౌ॥  8-97-47 (59759) 
[గతే చ తస్మిన్భుజగే కిరీటినా
స్వయం విభుః పార్థివ భూతలాదథ। 
సముజ్జహారాశు పునః పతంతం
రథం భుజాభ్యాం పురుషోత్తమస్తతః॥]  8-97-48 (59760) 
తస్మిన్ముహూర్తే దశభిః పృషత్కైః
సిలాశితైర్బర్హిణబర్హవాజితైః। 
వివ్యాధ కర్ణః పురుషప్రవీరో
ధనంజయం తిర్యగవేక్షమాణః॥  8-97-49 (59761) 
తతోఽర్జునో ద్వాదశభిః సుముక్తై--
ర్వరాహకర్ణైర్జిశితైః సమర్ప్య। 
నారాచమాశీవిషతుల్యవేగ--
మాకర్ణపూర్ణాయతముత్ససర్జ॥  8-97-50 (59762) 
స చిత్రవర్మేషువరో విదార్య
ప్రాణాన్నిరస్యన్నివ సాధుముక్తః। 
కర్ణస్య పీత్వా రుధిరం వివేశ
వసుంధరాం శోణితదిగ్ధవాజః॥  8-97-51 (59763) 
తతో వృషో బాణనిపాతకోపితో
మహోరగో దండవిఘట్టితో యథా। 
తదాఽఽశుకారీ వ్యసృజచ్ఛరోత్తమాన్
మహావిషః సర్ప ఇవోత్తమం విషం॥  8-97-52 (59764) 
జనార్దనం ద్వాదశభిః పరాభిన--
న్నవైర్నవత్యా చ శరైస్తథాఽర్జునం। 
శరేణ ఘోరేణ పునశ్చ పాండవం
విదార్య కర్ణో వ్యనదజ్జహాస చ॥  8-97-53 (59765) 
తమస్య హర్షం మమృషే న పాండవో
బిభేద మర్మాణి తతోఽస్య మర్మవిత్। 
పరఃశతైః పత్రిభిరింద్రవిక్రమ--
స్తథా యథేంద్రో బలమోజసా రణే॥  8-97-54 (59766) 
తతః శరాణాం నవతిం తదాఽర్జునః
ససర్జ కర్ణేఽంతకదండసన్నిభాం। 
తైః పత్రిభిర్విద్ధతనుః స వివ్యథే
తథా యథా వజ్రవిదారితోఽచలః॥  8-97-55 (59767) 
మణిప్రవేకోత్తమవజ్రహాటకై--
రలంకృతం చాస్య వరాంగభూషణం। 
ప్రవిద్ధముర్వ్యాం నిపపాత పత్రిభి--
ర్ధనంజయేనోత్తమకుండలేపి చ॥  8-97-56 (59768) 
మహాధనం శిల్పివరైః ప్రయత్నతః
కృతం యదస్యోత్తమవర్మ భాస్వరం। 
సుదీర్ఘకాలేన తతోఽస్య పాండవః
క్షణేన బాణైర్బహుధా వ్యశాతయత్॥  8-97-57 (59769) 
`తస్యేషుభిః ఖండితకుండలోఽంతః
పరిక్షతశ్చాభ్యధికం తదానీం। 
స లోహితాంగశ్రవణశ్చకాశే
సలోహితాంగశ్రవణో యథా దివి'॥  8-97-58 (59770) 
స తం వివర్మాణమథోత్తమేషుభిః
శితైశ్చతుర్భిః కుపితః పరాభినత్। 
స వివ్యథేఽత్యర్థమరిప్రతాడితో
యథాఽఽతురః పిత్తకఫానిలజ్వరైః॥  8-97-59 (59771) 
మహాధనుర్మండలనిఃసృతైః శితైః
క్రియాప్రయత్నప్రహితైర్బలేన చ। 
తతక్ష కర్ణం బహుభిః శరోత్తమై--
ర్బిభేద మర్మస్వపి చార్జునస్త్వరన్॥  8-97-60 (59772) 
దృఢాహతః పత్రిభిరుగ్రవేగైః
పార్థేన కర్ణో వివిధైః శితాగ్రైః। 
బభౌ గిరిర్గైరికధాతురక్తః
క్షరన్ప్రపాతైరివ రక్తమంభః॥  8-97-61 (59773) 
[తతోఽర్జునః కర్ణమవక్రగైర్నవైః
సువర్ణపుంఖైః సుదృఢైరయస్మయైః। 
యమాగ్నిదండప్రతిమైః స్తనాంతరే
పరాభినత్క్రౌంచమివాద్రిమగ్నిజః॥  8-97-62 (59774) 
తతః శరావాపమపాస్య సూతజో
ధనుశ్చ తచ్ఛక్రశరాసనోపమం। 
తతో రథస్థః స ముమోహ చ స్ఖలన్।
ప్రశీర్ణముష్టిః సుభృశాహతః ప్రభో॥  8-97-63 (59775) 
న చార్జునస్తం వ్యసనే తదేషివా--
న్నిహంతుమార్యః పురుషవ్రతే స్థితః। 
తతస్తమింద్రావరజః సుసంభ్రమా--
దువాచ కిం పాణ్·డవ హే ప్రమాద్యసే॥  8-97-64 (59776) 
నైవాహితానాం సతతం విపశ్చితః
క్షణం ప్రతీక్షంత్యపి దుర్బలీయసాం। 
విశేషతోఽరీన్వ్యసనేషు పండితో
నిహత్య ధర్మం చ యశశ్చ విందతే॥  8-97-65 (59777) 
తదేకవీరం తవ చాహితం సదా
త్వరస్వ కర్ణం సహసాఽభిమర్దితుం। 
పురా సమర్థః సముపైతి సూతజో
భింధి త్వమేనం నముచిం యథా హరిః॥  8-97-66 (59778) 
తతస్తదేవేత్యభిపూజ్య సత్వరం
జనార్దనం కర్ణమవిధ్యదర్జునః। 
శరోత్తమైః సర్వకురూత్తమస్త్వరం--
స్తథా యథా శంబరహా పురా బలిం॥]  8-97-67 (59779) 
సాశ్వం తు కర్ణం సరథం కిరీటి
సమాచినోద్భారత వత్సదంతైః। 
ప్రచ్ఛాదయామాస దిశశ్చ బాణైః
సర్వప్రయత్నాత్తపనీయపుంఖైః॥  8-97-68 (59780) 
సవత్సదంతైః పృథుపీనవక్షాః
సమాచితః సోఽధిరథిర్విభాతి। 
సుపుష్పితాశోకపలాశశాల్మలి--
ర్యథాఽచలశ్చందనకాననాయుతః॥  8-97-69 (59781) 
శరైః శరీరే బహుభిః సమర్పితై--
ర్విభాతి కర్ణః సమరే విశాంపతే। 
మహీరుహైరాచితసానుకందరో
యథా గిరీంద్రః స్ఫుటకర్ణికారవాన్॥  8-97-70 (59782) 
స వాణసంఘాన్బహుధా వ్యవాసృజన్
విభాతి కర్ణః శరజాలరశ్మివాన్। 
స లోహితో రక్తగభస్తిమండలో
దివాకరోఽస్తాభిముఖో యథా తథా॥  8-97-71 (59783) 
బాహ్వంతరాదాధిరథేర్విముక్తాన్
బాణాన్మహాహీనివ దీప్యమానాన్। 
వ్యధ్వంసయన్నర్జునబాహుముక్తాః
శరాః సమాసాద్య దిశః శితాగ్రాః॥  8-97-72 (59784) 
[తతః స కర్ణః సమవాప్య ధైర్యం
బాణాన్విముంచన్కుపితాహికల్పాన్। 
వివ్యాధ పార్థం దశభిః పృషత్కైః
కృష్ణం చ ష·డ్భిః కుపితాహికల్పైః॥  8-97-73 (59785) 
తతః కిరీటి భృశముగ్రనిఃస్వనం
మహాశరం సర్పవిషానలోపమం। 
అయస్మాయం రౌద్రమహాస్త్రసంభృతం
మహాహవే క్షేప్తుమనా మహామతిః॥]  8-97-74 (59786) 
కాలో హ్యదృశ్యో నృప విప్రశాపా--
న్నిదర్శయన్కర్ణవధం బ్రువాణః। 
భూమిస్తు చక్రం గ్రసతీత్యవోచ--
త్కర్ణస్య తస్మిన్వధకాల ఆగతే॥  8-97-75 (59787) 
న చాస్య ఘోరం ప్రతిభాతి చాస్త్రం
యద్భార్గవోఽస్మై ప్రదదౌ మహాత్మా। 
చక్రం చ వామం గ్రసతే భూమిరస్య
ప్రాప్తే తస్మిన్వధకాలే నృవీర॥  8-97-76 (59788) 
తతో రథో ఘూర్ణితవాన్నరేంద్ర
శాపాత్తదా బ్రాహ్మణసత్తమస్య। 
ప్రాప్తం వధం శంసతి చాప్యథాస్త్రం
ప్రణశ్యమానం ద్విజముఖ్యశాపాత్॥  8-97-77 (59789) 
[తతశ్చక్రమపతత్తస్య భూమౌ
స విహ్వలః సమరే సూతపుత్రః। 
సవేదికశ్చైత్య ఇవాతిమాత్రః
సుపుష్పితో భూమితలే నిమగ్నః]॥  8-97-78 (59790) 
మగ్నే రథే బ్రాహ్మణశాపమూఢో
హ్యస్త్రం చ తం మోఘమిషు చ సర్పం। 
అమృష్యమాణో వ్యసనాని తాని
హస్తౌ విధున్వన్విజగర్హ ధర్మం॥  8-97-79 (59791) 
ధర్మప్రధానం కిల పాతి ధర్మ
ఇత్యబ్రువంధర్మవిదః సదైవ। 
వయం చ ధర్మే ప్రయతామ నిత్యం
చర్తుం యథాశక్తి యథాశ్రుతం చ।
స చాపి నిఘ్నాతి న పాతి భక్తాన్
మన్యే న నిత్యం పరిపాతి ధర్మః॥  8-97-80 (59792) 
ఏవం బ్రువన్ప్రస్ఖలితాశ్వసూతో
విచాల్యమానోఽర్జునబాణపాతైః। 
మర్మాభిఘాతాచ్ఛిథిలః క్రియాసు
పునః పునర్ధర్మమసౌ జగర్హ॥  8-97-81 (59793) 
తతః శరైర్భీమతరైరవిధ్యత్త్రిభిరాహవే।
హస్తే కృష్ణం తథా పార్థమభ్యవిధ్యచ్చ సప్తభిః॥ 8-97-82 (59794) 
తతోఽర్జునః సప్తదశ తిగ్మవేగానజిహ్మగాన్।
ఇంద్రాశనిసమాన్ఘోరానసృజత్పావకోపమాన్॥ 8-97-83 (59795) 
నిర్భిద్య తే భీమవేగా హ్యపతన్పృథివీతలే।
కంపితాత్మా తతః కర్ణః శక్త్యా చేష్టామదర్శయత్॥ 8-97-84 (59796) 
బలేనాథ స సంస్తభ్య బ్రహ్మాస్త్రం సముదైరయత్।
ఐంద్రం తతోఽర్జునశ్చాపి తం దృష్ట్వాఽభ్యుపమంత్రయత్॥ 8-97-85 (59797) 
గాండీవం జ్యాం చ బాణాంశ్చ సోఽనుమంత్ర్య పరంతపః।
వ్యసృజచ్ఛరవర్షాణి వర్షాణీవ పురందరః॥ 8-97-86 (59798) 
తతస్తేజోమయా బాణా రథాత్పార్థస్య నిఃసృతాః।
ప్రాదురాసన్మహావీర్యాః కర్ణస్య రథమంతికాత్।  8-97-87 (59799) 
స కర్ణోఽగ్రసదస్యాస్త్రం కుర్వన్మోక్షం మహారథః॥
తతోఽబ్రవీద్వృష్ణివీరస్తస్మిన్నస్త్రే వినాశితే। 
విసృజాస్త్రం పరం పార్థ రాధేయో గ్రసతే శరాన్॥  8-97-88 (59800) 
తతో బ్రహ్మాస్త్రమత్యుగ్రం సంమంత్ర్య సమయోజయత్।
ఛాదయిత్వా తతో బాణైః కర్ణం ప్రత్యస్యదర్జునః॥ 8-97-89 (59801) 
తతః కర్ణః శితైర్బాణైర్జ్యాం చిచ్ఛేద సుతేజనైః।
[ద్వితీయాం చ తృతీయాం చ చతుర్థీ పంచమీం తథా॥ 8-97-90 (59802) 
షష్ఠీమథాస్య చిచ్ఛేద సప్తమీం చ తథాఽష్టమీం।
నవమీం దశమీం చాస్య తథా చైకాదశీం వృషః। 
జ్యాశతం శతసంధానః స కర్ణో నావబుధ్యతే॥]  8-97-91 (59803) 
తతో జ్యాం వినిధాయాన్యామభిమంత్ర్య చ పాండవః।
శరైరవాకిరత్కర్ణం దీప్యమానైరివాహిభిః॥ 8-97-92 (59804) 
తస్య జ్యాచ్ఛేదనం కర్ణో జ్యావధానం చ సంయుగే।
నాన్వబుధ్యత శీఘ్రత్వాత్తదద్భుతమివాభవత్॥ 8-97-93 (59805) 
అస్త్రైరస్త్రాణి సంవార్య ప్రనిఘ్నన్సవ్యసాచినః।
చక్రే చాప్యధికం పార్థాత్స్వవీర్యమతిదర్శయన్॥ 8-97-94 (59806) 
తతః కర్ణోఽర్జునం దృష్ట్వా స్వస్యాస్త్రేణ చ పీడితం।
అభ్యసేత్యబ్రవీత్పార్థమాతిష్ఠాస్త్రం వ్రజేతి చ॥ 8-97-95 (59807) 
తతోఽగ్నిసదృశం ఘోరం శరం సర్పవిషోపమం।
అశ్మసారమం దివ్యమభిమంత్ర్యం పరంతపః। 
రౌద్రమస్త్రం సమాధాయ క్షేప్తుకామః కిరీటినే॥  8-97-96 (59808) 
తతోఽగ్రసన్మహీ చక్రం రాధేయస్య తదా నృప॥  8-97-97 (59809) 
[తతోఽవతీర్య రాధేయో రథాదాశు సముద్యతః।
చక్రం భుజాభ్యామాలంబ్య సముత్క్షేప్తుమియేష సః॥ 8-97-98 (59810) 
సప్తద్వీపా వసుమతీ సశైలవనకాననా।
గీర్ణచక్రా సముత్క్షిప్తా కర్ణేన చతురంగులం॥ 8-97-99 (59811) 
గ్రస్తచక్రస్తు రాధేయః క్రోధాదశ్రూణ్యవర్తయత్।
అర్జునం వీక్ష్య సంరబ్ధమిదం వచనమబ్రవీత్॥ 8-97-100 (59812) 
భోభో పార్థ మహేష్వాస ముహుర్తం పరిపాలయ।
యావచ్చక్రమిదం గ్రస్తముద్ధరామి మహీతలాత్॥ 8-97-101 (59813) 
సవ్యం చక్రం మహీగ్రస్తం దృష్ట్వా దైవాదిదం మమ।
పార్థ కాపురుషాచీర్ణమభిసంధిం విసర్జయ॥ 8-97-102 (59814) 
న త్వం కాపురుషాచీర్ణం మార్గమాస్థాతుమర్హసి।
ఖ్యాతస్త్వమసి కౌంతేయ విశిష్టో రణకర్మసు। 
విశిష్టతరమేవ త్వం కర్తుమర్హసి పాండవ॥  8-97-103 (59815) 
ప్రకీర్ణకేశే విముఖే బ్రాహ్మణేఽథ కృతాంజలౌ।
శరణాగతే న్యస్తశస్త్రేయాచమానే తథాఽర్జున॥ 8-97-104 (59816) 
అబాణే భ్రష్టకవచే భ్రష్టభగ్నాయుధే తథా।
న విముంచంతి శస్త్రాణి శూరాః సాధువ్రతే స్థితాః॥ 8-97-105 (59817) 
త్వం చ శూరతమో లోకే సాధువృత్తశ్చ పాండవ।
అభిజ్ఞో యుద్ధధర్మాణాం తస్మాత్క్షమ ముహూర్తకం॥ 8-97-106 (59818) 
దివ్యాస్త్రవిదమేయాత్మా కార్తవీర్యసమో యుధి।
యావచ్చక్రమిదం గ్రస్తముద్వరామి మహాభుజ॥ 8-97-107 (59819) 
న మాం రథస్థో భూమిష్ఠం వికలం హంతుమర్హసి।
న వాసుదేవాత్త్వత్తో వా పాండవేయ బిభేంయహం॥ 8-97-108 (59820) 
త్వం హి క్షత్రియదాయాదో మహాలకులవివర్ధనః।
అతస్త్వాం ప్రబవీంయేష ముహూర్తం క్షమ పాణ్·డవ॥ ॥ 8-97-109 (59821) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే సప్తనవతితమోఽధ్యాయః॥ 97 ॥

[వినా కిరీటం శంశుభే స పార్థః।
శ్యామో యువా నీల ఇవోచ్చశృంగః। 
తతః సముద్గ్రథ్య సితేన వాససా
స్వమూర్ధజానవ్యథితస్తదాఽర్జునః।
విభాసితః సూర్యమరీచినా దృఢం
శిరోగతేనోదయపర్వతో యథా॥  8-97-1 (59822) 
గోకర్ణా సుముఖీ కృతేన ఇషుణా గోపుత్రసంప్రేషితా
గోశబ్దాత్మజభూషణం సువిహితం సువ్యక్తగోఽసుప్రభం 
దృష్ట్వా గోగతకం జహార ముకుటం గోశబ్దగోపూరి వై
గోకర్ణాసనమర్దనశ్చ న యయావప్రాప్య మృత్యోర్వశం  8-97-2 (59823) 
స సాయకః కర్ణభుజప్రసృష్టో
హుతాశనార్కప్రతిమో మహార్హః। 
మహోరగః కృతవైరోఽర్జునేన
కిరీటమాహత్య తతో వ్యతీయాత్॥  8-97-3 (59824) 
తం చాపి దగ్ధ్వా తపనీయచిత్రం
కిరీటమాకృష్య తదర్జునస్య। 
ఇయేష గంతుం పునరేవ తూణం
దృష్టశ్చ కర్ణేన తతోఽబ్రవీత్తం॥  8-97-4 (59825) 
ముక్తస్త్వయాఽహం త్వసమీక్ష్య కర్ణ
శిరో హృతం యన్న మయాఽర్జునస్య। 
సమీక్ష్య మాం ముంచ రణే త్వమాశు
హంతాఽస్మి శత్రుం తవ చాత్మనశ్చ॥  8-97-5 (59826) 
స ఏవముక్తో యుధి సూతపుత్ర--
స్తంబ్రవీత్కో భవానుగ్రరూపః। 
నాగోఽబ్రవీద్విద్వి కృతాగసం మాం
పార్థేన మాతుర్వధజాతవైరం॥  8-97-6 (59827) 
యది స్వయం వజ్రధరోఽస్య గోప్తా
తథాపి యాతా పితృరాజవేశ్మని।  8-97-7 (59828) 
కర్ణ ఉవాచ।
న నాగ కర్ణోఽద్య రణే పరస్య
బలం సమాస్థాయ జయం బుభూషేత్॥  8-97-7x (5065) 
న సందధ్యాం ద్విః శరం చైవ నాగ
యద్యర్జునానాం శతమేవ హన్యాం। 
తమాహ కర్ణః పునరేవ నాగం
తదాఽజిమధ్యే రవిసూనుసత్తమః॥  8-97-8 (59829) 
వ్యాలాస్త్రసర్గోత్తమయత్నమన్యుభి--
ర్హంతాఽస్మి పార్థం సుసుఖీ వ్రజ త్వం। 
ఇత్యేవముక్తో యుధి నాగరాజః
కర్ణేన రోషాదసహంస్తస్య వాక్యం॥  8-97-9 (59830) 
స్వయం ప్రాయాత్పార్థవధాయ రాజన్
కృత్వా స్వరూపం విజిఘాంసురుగ్రః। 
తతః కృష్ణః పార్థమువాచ సంఖ్యే
మహోరగం కృతవైరం జహి త్వం॥  8-97-10 (59831) 
8-97-11 (59832) 
స ఏవముక్తో మధుసూదనేన
గాండీవధన్వా రిపువీర్యసాహః। 
ఉవాచ కో హ్యేష మమాద్య నాగః
స్వయం య ఆయాద్గరుడస్య వక్త్రం॥] 
Mahabharata - Karna Parva - Chapter Footnotes

8-97-16 బాణజాలైకమయం దృష్ట్వేతి శేషః॥ 8-97-30 పదా వినిష్పిష్య రథోత్తమం స ప్రావేశయత్పృథివీం కించిదేవ। క్షితిం గతా జానుభిస్తేఽథ వాహా హేమచ్ఛన్నాశ్చంద్రమరీచివర్ణాః ఇతి ఝ.పాఠః॥ 8-97-48 గతే గమితే। విభుః సమర్థః॥ 8-97-49 బర్హిణానాం బర్హా ఏవ వాజాః పక్షాః సంజాతా యేషాం తైర్బర్హిణబర్హవాజితైః॥ 8-97-62 అగ్నిజః కార్తికేయః॥ 8-97-64 ఈషివాన్ మనసి కృతవాన్॥ 8-97-78 చైత్యః సవేదికో గ్రామసూచకో మహాద్రుమః॥ 8-97-89 ప్రత్యస్యత్ప్రతిప్రాక్షితత్॥ 8-97-95 అభ్యస పునః పునః అస్త్రం ఆతిష్ఠ వజ ప్రేరయేత్యబ్రవీదితి యోజనా। తతః కృష్ణోఽర్జునం దృష్ట్వా కర్ణాస్త్రేణ చ పీడితం ఇతి ఝ.పాఠః॥ 8-97-96 క్షేప్తుకామః కిరీటవాన్ ఇతి ఝ. పాఠః॥ 8-97-97 సప్తనవతితమోఽధ్యాయః॥ 8-97-* ఏతదారభ్య గరుడస్య వక్రం ఇత్యంతానాం చతుర్ణాం శ్లోకానాం స్థానే అధోదృశ్యమానా ఏకాదశ శ్లోకా ఝ.పుస్తకే విద్యంతే 8-97-2 గోకర్ణా ముకుటం జహారేత్యన్వయః। అర్జునస్య ముకుటహరణమపి మహత్కర్మేతి సూచయన్ముకుటం విశినష్టి। గవి చక్షుషి కర్ణో యస్యాః సా గోకర్ణా చక్షుఃశ్రవాః సర్పిణీ అర్జునేన ఖాండవే నిహతా సతీ ఇహ నిమిత్తభూతా తస్య ముకుటమేవ హృతవతీ నతు శిరః। అథం హతాయా హనననిమిత్తత్వమత ఆహ। సుముఖీ కృతేన ఇషుణా మోపుత్రసంప్రేషితా। సంధిరవివక్షితత్వాన్న భవతి। శోభనం పుత్రజీవకరం ముఖం యస్యాః సా సుముఖీ। సా హి పుత్రం నిగీర్య దహ్యమానాత్ ఖాణ్·వాదుత్పతంతీ శిరోదేశే అర్జునేన చ్ఛిన్నా సతీ స్వయం మృతాం పుత్రం చ రక్షితవతీత్యాదిపర్వణ్యుపాఖ్యాయతే। కృతేన స్వయం నిర్మితేన పుత్రేణ త్రాతేన ఇషుణా ఇథుభావం గతేన। ఆత్మా వై పుత్రనామాసీతి శ్రుతేరిష్వాకారపుత్రరూపేణ సంపన్నా సతీ। గోమతో రశ్మిమతోఽర్కస్య పుత్రేణ కర్ణేన ప్రేషితా। ఇషుణేతీత్థంభావే తృతీయా। గోపుత్రేతి మతుబ్లోప ఆర్షః। కింకృత్వా ముకుటం జహారేత్యత ఆహ। సువ్యక్తగోఽసుప్రభం గోగతకం దృష్ట్వా సువ్యక్తాః అతిశయేనావిర్భూతా గావో రశ్మయస్తేజ ఇతి యావత్। సువ్యక్తైర్గోభిరసుభిశ్చ ప్రకర్షేణ భాసమానం ప్రదేశో లక్ష్యతే। తత్ర గతం విద్యమానం కం శిరో యస్య తం। అర్జునస్య గ్రీవాదేశం కర్ణేన లక్షీకృతం విజ్ఞాయ భగవతా స్వభారేణాశ్వేషు జానుభ్యామవనీం గమితేషు రశ్మిభిః సమసూత్రదేశేఽర్జునస్య శిరో దృష్ట్వాపి వేగాతిశయాత్స్వయం నీచీభవితుమశక్తా సతీ తద్దేశస్థం ముకుటం జహారేత్యర్థః। గోశబ్దాత్మజభూషణం సువిహితమితి। గౌః పృథివీ తయా శబ్ద్యతే గోశబ్దా అదితిః। ఇయం వా అదితిరితి పృథివ్యా అదితేర్నిర్దేశాత్। తస్యా ఆత్మజస్యేంద్రస్య భూషణం సువిహితం వేధసేతి శషః। తథాచాత్రైవోక్తం। పురందరార్థం తపసా ప్రయత్నతః స్వయం కృతం యద్విధినా స్వయంభువేతి। కీదృశం ముకుటం। వై నిశ్చితం ప్రసిద్ధం వా। గోశబ్దగోపూరి గోభి రశ్మిభిః శబ్ద్యతే రశ్మిమానితి కథ్యత ఇతి సూర్యస్తస్యేవ భువ నగర్భవ్యాపినో గావః కిరణాస్తైర్భువనం పూరయితుం శీలమస్య తత్తథా। సూర్యసమప్రభమిత్యర్థః। నను చేతనాధిష్ఠితో బాణః పునరేత్యా ర్జునం కుతో న హతవానిత్యత ఆహ। గోకర్ణాసనమర్దనశ్చ న యయావప్రాప్య మృత్యోర్వశమితి। గోకర్ణం సర్పం పునరర్జునం హంతుమిచ్ఛంతమసనేన బాణక్షేపేణ మర్దయతి యః స తథాభూతోఽర్నునశ్చ తమేవ సర్పమనవాప్య మృత్యోర్వశం న యయౌ। సర్పస్య పునరాగమనం వధశ్చాత్రైవ కీర్త్యతే। గౌర్నాదిత్యే బలీవర్దే క్రతుభేదర్షిభేదయో। స్త్రీ తు స్యాద్దిశి భారత్యాం భూమౌ చ సురభావపి। నృస్త్రియోః స్వర్గవజ్రాంబురశ్మిదృగ్బాణలోమస్వితి కోశః॥





కర్ణపర్వ - అధ్యాయ 098

॥ శ్రీః ॥

8.98. అధ్యాయః 098 

Mahabharata - Karna Parva - Chapter Topics

పార్థాయ ధర్మానువాదకం కర్ణంంప్రతి కృష్ణేన తత్కృతదుష్కృతానుస్మారణపూర్వకం మర్మోద్ధాటనం॥ 1 ॥ కర్ణేన స్వబాణాహతినిర్విణ్ణేఽర్జునే తదంతరే రథాదవరుహ్య తచ్చక్రోద్ధరణోద్యమః॥ 2 ॥ తదంతరే కృష్ణచోదనయా పార్థేన కర్ణశిరశ్ఛేదః॥ 3 ॥

Mahabharata - Karna Parva - Chapter Text

8-98-0 (59833) 
సంజయ ఉవాచ। 8-98-0x (5066) 
అథాబ్రవీద్వాసుదేవో మహాత్మా
రాధేయ దిష్ట్యా స్మరసీహ ధర్మం। 
`ధర్మే హి బద్ధా సతతం హి పార్థా--
స్తేభ్యస్తతో వృద్ధిసౌ దదాతి॥  8-98-1 (59834) 
ధర్మాదపేతాః పరిపంథినస్తే
తస్మాద్గతా వై కురవో వినాశం'। 
ప్రాయేణ నీచా వ్యసనేషు మగ్నా
నిందంతి దైవం న తు దుష్కృతం స్వం॥  8-98-2 (59835) 
కృష్ణాం సభాం కర్ణ యదేకవస్త్రా--
మానీతవాంస్త్వం చ సుయోధనశ్చ। 
దుఃశాసనః శకునిః సౌబలశ్చ।
ధర్మస్తదా తే రుచితో న కస్మాత్॥  8-98-3 (59836) 
యదా సభాయాం రాజానమనక్షజ్ఞం యుధిష్ఠిరం।
ఆనీయ జితవంతో వై క్వ తే ధర్మస్తదా గతః॥ 8-98-4 (59837) 
వనవాసే వ్యతీతే చ కర్ణ వర్షే త్రయోదశే।
న ప్రయచ్ఛసి యద్రాజ్యం క్వ తే ధర్మస్తదా గతః॥ 8-98-5 (59838) 
యద్భీమసేనం సర్పైశ్చ విషయుక్తైశ్చ భోజనైః।
ఆచరత్త్వన్మతే రాజా క్వ తే ధర్మస్తదా గతః॥ 8-98-6 (59839) 
యద్వారణావతే పార్థాన్సుప్తాంజతుగృహే తదా।
హంతుకామాస్తదా యూయం క్వ తే ధర్మస్తదా గతః॥ 8-98-7 (59840) 
యదా రజస్వలాం కృష్ణాం దుఃశాసనవశే స్థితాం।
సభాయాం ప్రాహసః కర్ణ క్వ తే ధర్మస్తదా గతః॥ 8-98-8 (59841) 
యదనార్యైః పురా కృష్ణాం క్లిశ్యమానామనాగసం।
ఉపప్రేక్షసి రాధేయ క్వ తే ధర్మస్తదా గతః॥ 8-98-9 (59842) 
వినష్టాః పాండవాః కృష్ణే శాశ్వతం నరకం గతాః।
పతిమన్యం వృణీష్వేతి వదంస్త్వం గజగామినీం। 
ఉపప్రేక్షసి రాధేయ క్వ తే ధర్మస్తదా గతః॥  8-98-10 (59843) 
రాజ్యలుబ్ధః పునః కర్ణ సమాహ్వయసి పాండవాన్।
యదా శకునిమాశ్రిత్య క్వ తే ధర్మస్తదా గతః॥ 8-98-11 (59844) 
యదాఽభిమన్యుం బహవో యుద్ధే జఘ్నుర్మహారథాః।
పరివార్య రణే బాలం క్వ తే ధర్మస్తదా గతః॥ 8-98-12 (59845) 
[యద్యేష ధర్మస్తత్ర న విద్యతే హి
కిం సర్వథా తాలువిశోషణేన। 
అద్యేహ ధర్ంయాణి విధత్స్వ సూత
తథాపి జీవన్న విమోక్ష్యసే హి॥  8-98-13 (59846) 
నలో హ్యక్షైర్నిర్జితః పుష్కరేణ
పునర్యశో రాజ్యమవాప వీర్యాత్। 
ప్రాప్తాస్తథా పాండవా బాహువీర్యా--
త్సర్వైః సమేతాః పరివృత్తలోభాః॥  8-98-14 (59847) 
నిహత్య శత్రూన్సమరే ప్రవృద్ధా--
న్ససోమకా రాజ్యమవాప్నుయుస్తే। 
తథా గతా ధార్తరాష్ట్రా వినాశం
ధర్మాభిగుప్తైః సతతం నృసింహైః]॥  8-98-15 (59848) 
సంజయ ఉవాచ। 8-98-16x (5067) 
ఏవముక్తస్తదా కర్ణో వాసుదేవేన భారత।
లజ్జయావనతో భూత్వా నోత్తరం కించిదుక్తవాన్॥ 8-98-16 (59849) 
క్రోధాత్ప్రస్ఫురమాణౌష్ఠో ధనురుద్యంయ భారత।
యోధయామాస వై పార్థం మహావేగపరాక్రమః॥ 8-98-17 (59850) 
తతోఽబ్రవీద్వాసుదేవః ఫల్గునం పురుషర్షభం।
దివ్యాస్త్రేణైవ నిర్భిద్య పాతయస్వ మహాబల॥ 8-98-18 (59851) 
ఏవముక్తస్తు దేవేన క్రోధమాగాత్తదాఽర్జునః।
మన్యుమభ్యావిశద్ధోరం స్మృత్వా తత్తు ధనంజయః॥ 8-98-19 (59852) 
తస్య క్రుద్ధస్య సర్వేభ్యః స్రోతోభ్యస్తేజసోఽర్చిషః।
ప్రాదురాసంస్తదా రాజంస్తదద్భుతమివాభవత్॥ 8-98-20 (59853) 
తత్సమీక్ష్య తతః కర్ణో బ్రహ్మాస్త్రేణ ధనంజయం।
అభ్యవర్షత్పునర్యత్నమకరోద్రథసర్జనే॥ 8-98-21 (59854) 
బ్రహ్మాస్త్రేణవ తం పార్థో కవర్ష శరవృష్టిభిః।
తదస్త్రమస్త్రేణావార్య ప్రజహార చ పాండవః॥ 8-98-22 (59855) 
తతోఽన్యదస్త్రం కౌంతేయో దయితం జాతవేదసః।
ముమోచ కర్ణముద్దిశ్య తత్ప్రజజ్వాల తేజసా॥ 8-98-23 (59856) 
వారుణేన తతః కర్ణః శమయామాస పావక్రం।
జీమూతైశ్చ దిశః సర్వాశ్చక్రే తిమిరదుర్దినాః॥ 8-98-24 (59857) 
పాండవేయస్త్వసంభ్రాంతో వాయవ్యాస్త్రేణ వీర్యవాన్।
అపోవాహ తదాఽభ్రాణి రాధేయస్య ప్రపశ్యతః॥ 8-98-25 (59858) 
[తతః శరం మహాఘోరం జ్వలంతిమివ పావకం।
ఆదదే పాండుపుత్రస్య సూతపుత్రో జిఘాంసయా॥ 8-98-26 (59859) 
యోజ్యమానే తతస్తస్మిన్బాణే ధనుషి పూజితే।
చచాల పృథివీ రాజన్సశైలవనకాననా॥ 8-98-27 (59860) 
వవౌ సశర్కరో వాయుర్దిశశ్చ రజసా వృతాః।
హాహాకారశ్చ సంవజ్ఞే సురాణాం దివి భారత॥ 8-98-28 (59861) 
తమిగుం సంధితం దృష్ట్వా సూతపుత్రేణ మారిష।
విషాదం పరమం జగ్ముః పాండవా దీనచేతసః॥ 8-98-29 (59862) 
స సాయకః కర్ణభుజప్రముక్తః
శక్రాశనిగ్రఖ్యరుచిః శితాగ్రః। 
ములాంతరం ప్రాప్య ధనంజయస్య
వివేశ వల్మీకమివోరమోత్తమః॥  8-98-30 (59863) 
స రాఢవిద్ధః సమరే మహాత్మా
విధూర్ణమానః శ్లథహస్తగాండివః। 
చచాల వీభత్సురమిత్రమర్దనః
క్షితేః ప్రకంపే చ యథాఽచలోత్తమః॥  8-98-31 (59864) 
తదంతరం ప్రాప్య వృషో మహారథో
రథాంగసుర్వీగతముజ్జిహీర్షుః। 
రథాదవప్లుత్య నిగృహ్య దోర్భ్యాం
శశాక దైవాన్న మహాబలోఽపి॥  8-98-32 (59865) 
తతః కిరీటి ప్రతిలభ్య సంజ్ఞాం
జగ్రాహ బాణం యమదండకల్పం। 
తతోఽర్జునః ప్రాంజలికం మహాత్మా
తతోఽబ్రవీద్వాసుదేవోఽపి పార్థం॥  8-98-33 (59866) 
ఛింధ్యస్య మూర్ధానమరేః శరేణ
న యావదారోహతి వై రథం వృషః। 
తథైవ సంపూజ్య స తద్వచః ప్రభో--
స్తతః శరం ప్రజ్వలితం ప్రగృహ్య।
జఘాన కక్షామమలార్కవర్ణాం
మహారథే రథచక్రే విమగ్నే॥  8-98-34 (59867) 
తం హస్తికక్షాప్రవరం సుకేతుం
సువర్ణముక్తామణివజ్రజుష్టం। 
కలాప్రకృష్టోత్తమశిల్పియత్నైః
కృతం సురూపం తపనీయచిత్రం॥  8-98-35 (59868) 
జయాస్పదం తవ సైన్యస్య నిత్య---
మమిత్రవిత్రాసనమీడ్యరూపం। 
విఖ్యాతమాదిత్యసుతస్య లోకే
త్విషా సమం పావకభానుచంద్రైః॥  8-98-36 (59869) 
తతః క్షురప్రేణ సుసంశితేన
సువర్ణపుంఖేన హుతాగ్నివర్చసా। 
శ్రియా జ్వలంతం ధ్వజమున్మమాథ
మహారథస్యాధిరథేః కిరీటీ॥  8-98-37 (59870) 
యశశ్చ దర్పశ్చ తథా ప్రియాణి
సర్వాణి కార్యాణి చ తేన కేతునా। 
సాకం కురూణాం హృదయాని చాపతన్
బభూవ హాహేతి చ నిఃస్వనో మహాన్॥  8-98-38 (59871) 
ద్వష్ట్వా ధ్వజం పాతితమాశుకారిణా
కురుప్రవీరేణ నికృత్తమాహవే। 
నాశంసిరే సూతపుత్రస్య సర్వే
జయం తదా భారత యే త్వదీయాః॥  8-98-39 (59872) 
అథ త్వరన్కర్ణవధాయ పార్థో
మహేద్రవజ్రానలదండసన్నిభం। 
ఆదత్త చాథాంజలికం నిషంగా--
త్సహస్రరశ్మేరివ రశ్మిముత్తమం॥  8-98-40 (59873) 
మర్మచ్ఛిదం శోణితమాంసదిగ్ధం
వైశ్వానరార్కప్రతిమం మహార్హం। 
నరాశ్వనాగాసుహరం త్ర్యరత్నిం
షడ్వాజమంజోగతిముగ్రవేగం॥  8-98-41 (59874) 
సహస్రనేత్రాశనితుల్యవీర్యం
కాలానలం వ్యాత్తమివాతిఘోరం। 
పినాకనారాయణచక్రసన్నిభం
భయంకరం ప్రాణభృతాం వినాశనం॥  8-98-42 (59875) 
జగ్రాహ పార్థః స శరం ప్రహృష్టో
యో దేవసంఘైరపి దుర్నివార్యః। 
సంపూజితో యః సతతం మహాత్మా
దేవాసురాన్యో విజయేన్మహేషుః॥  8-98-43 (59876) 
తం వై ప్రమృష్టం ప్రసమీక్ష్య యుద్ధే
చచాల సర్వం సచరాచరం జగత్। 
కృత్స్నం జగత్స్వస్త్యృషయోఽభిచక్రు--
స్తముద్యతం ప్రేక్ష్య మహాహవేషుం॥  8-98-44 (59877) 
తతస్తు తం వై శరమప్రమేయం
గాండీవధన్వా ధనుషి వ్యయోజయత్। 
యుక్త్వా మహాస్త్రేణ పరేణ చాపం
వికృష్య గాండీవమువాచ సత్వరం॥  8-98-45 (59878) 
అయం హాస్త్రప్రహితో మహాశరః
శరీరహృచ్చాసుహరశ్చ దుర్హృదః। 
తపోఽస్తి తప్తం గురవశ్చ తోషితా
మయా యదీష్టం సుహుతం యది శ్రుతం॥  8-98-46 (59879) 
అనేన సత్యేన నిహంత్వయం శరః
సుసంహితః కర్ణమరిం మమోర్జితం। 
ఇత్యూచివాంస్తం ప్రముమోచ బాణం
ధనంజయః కర్ణవధాయ ఘోరం॥  8-98-47 (59880) 
కృత్యా హ్యథర్వాంగిరసీ ప్రచోదితా
యథా తథా త్వం జహి శాత్రవం మమ। 
బ్రువన్కిరీటీ తమతిప్రహృష్టో--
ఽసృజద్దేవానాం జయహేతుం మహేషుం॥  8-98-48 (59881) 
జిఘాంసురర్కేందుసమప్రభావః
కర్ణం వశీ పాండవః క్షిప్రకారీ। 
తతో విముక్తో బలినా మహేషుః
ప్రజ్వాలయామాస నభో దిశశ్చ॥  8-98-49 (59882) 
సైన్యాన్యనేకాని చ విప్రమోహ్య
గాండీవముక్తేన తతో మహాత్మా। 
తేనార్జునస్తన్మహనీయమస్య
శిరోఽహరత్సూతపుత్రస్య రాజన్॥  8-98-50 (59883) 
శరోత్తమేనాంజలికేన రాజం--
స్తదా మహాస్త్రప్రతిమంత్రితేన। 
పార్థోఽపరాహ్ణే శిర ఉచ్చకర్త
వైకర్తనస్యాథ మహేంద్రసూనుః।
ఛిన్నం పపాతాంజలికేన తూర్ణం
కాయశ్చ పశ్చాద్ధరణీం జగామ॥  8-98-51 (59884) 
తదుద్యతాదిత్యసమానతేజసం
శరన్నభోమధ్యగభాస్కరోపమం। 
వరాంగముర్వ్యామపతచ్చముమూఖే
దివాకరోఽస్తాదివ రక్తమండలః॥  8-98-52 (59885) 
తతోఽస్య దేహం సతతం సుఖైధితం
సురూపమత్యర్థసుఖం సుగంధి చ। 
పరేణ కృచ్ఛ్రేణ శిరః సమత్యజ--
ద్గృహం మహర్ధీన్నివసన్నివేశ్వరః॥  8-98-53 (59886) 
శరైర్విభిన్నం వ్యసు తత్సువర్చసః
పపాత కర్ణస్య శరీముచ్ఛ్రితం। 
స్రవద్వ్రణం గైరికతోయవిస్రవం
గిరేర్యథా వజ్రహతం మహాశిరః॥  8-98-54 (59887) 
దేహాచ్చ కర్ణస్య నిపాతితస్య
తేజః సూర్యం ఖం వితత్యావివేశ। 
తదద్భుతం సర్వమనుష్యయోధాః
సందృష్టవంతో నిహతే స్మ కర్ణే॥  8-98-55 (59888) 
తతః శంఖాన్పాండవా దధ్మురుచ్చై--
ర్దృష్ట్వా కర్ణం పాతితం ఫల్గునేన। 
తథైవ కృష్ణశ్చ ధనంజయశ్చ
హష్టౌ యమౌ దధ్మతుర్వారిజాతౌ॥  8-98-56 (59889) 
తం సోమకాః ప్రేక్ష్య హతం శయానం
సైన్యైః సార్ధం సింహనాదాన్ప్రచక్రుః। 
తూర్యాణి సంజఘ్నురతీవ హృష్టా
వాసాంసి చైవాదుధువుర్భుజాంశ్చ॥  8-98-57 (59890) 
సంవర్ధయంతశ్చ నరేంద్ర యోధాః
పార్థం సమాజగ్మురతీవ హృష్టాః। 
బలాన్వితాశ్చాపరే హ్యప్యనృత్య--
న్నన్యోన్యమాశ్లిష్య నదంత ఊచుః॥  8-98-58 (59891) 
దృష్ట్వా తు కర్ణం భువి వా విపన్నం
కృత్తం రథాత్సాయకైరర్జునస్య। 
మహానిలేనాద్రిమివాపవిద్వం
యజ్ఞావసానేఽగ్నిమివ ప్రశాంతం॥  8-98-59 (59892) 
తదాననం సూర్యసుతస్య రాజ--
న్విభ్రాజతే పద్మివావనాలం। 
రరాజ కర్ణస్య శిరో నికృత్త--
మస్తంగతం భాస్కరస్యేవ బింబం॥  8-98-60 (59893) 
శరైరాచితసర్వాంగః శోణితౌఘపరిప్లుతః।
రరాజ దేహః కర్ణస్య స్వరశ్మిభిరివాంశుమాన్॥ 8-98-61 (59894) 
ప్రతాప్య సేనామామిత్రీం దీప్తైః శరగభస్తిభిః।
బలినార్జునకాలేన నీతోఽస్తం కర్ణభాస్కరః॥ 8-98-62 (59895) 
అస్తం గచ్ఛన్యథాఽదిత్యః ప్రభామాదాయ గచ్ఛతి।
తథా జీవితమాహాయ కర్ణస్యేషుర్జగామ సః॥ 8-98-63 (59896) 
అపరాహ్ణేఽపరాహ్ణస్య సూతపుత్రస్య మారిష।
ఛిన్నమంజలికేనాజౌ సోత్సేధమపతచ్ఛిరః॥ 8-98-64 (59897) 
ఉపర్యుపరి సైన్యానాం వినిఘ్నన్నితరాంజనాన్।
శిరః కర్ణస్య సోఽత్సేధమిషుః సోప్యహరద్ద్రుతం॥ 8-98-65 (59898) 
కర్ణం తు శూరం పతితం పృథివ్యాం
శరాచితం శోణితదిగ్ధగాత్రం। 
దృష్ట్వా శయానం భువి మద్రరాజ--
శ్ఛిన్నధ్వజేనాథ యయౌ రథేన॥  8-98-66 (59899) 
హతే కర్ణే కురవః ప్రాద్రవంత
భయార్దితా గాఢవిద్ధాశ్చ సంఖ్యే। 
అవేక్షమాణా ముహురర్జునస్య
ధ్వజం మహాంతం వపుషా జ్వలంతం॥  8-98-67 (59900) 
తచ్ఛిరో భరతశ్రేష్ఠ శోభయామాస మేదినీం।
యదృచ్ఛయేవ పతితం మండలం చాండదీధితేః॥ 8-98-68 (59901) 
తం దృష్ట్వా సమరవిమర్ద (బద్ధ) లబ్ధనిద్రం
దష్టోష్ఠం రుధిరపీరతకాతరాక్షం। 
రాధేయం రథవరపృష్ఠసన్నిషణ్ణం
హీనాంశుర్దివసకరో ముహూర్తమాసీత్॥  8-98-69 (59902) 
నిఃశబ్దతూర్యం హతయోధముఖ్యం
ప్రశాంతదర్పం ధృతరాష్ట్రసైన్యం। 
న శోభతే సూర్యసుతేన హీనం
వృందం గ్రహాణామివ చంద్రహీనం॥  8-98-70 (59903) 
సహస్రనేత్రప్రతిమానకర్మణః
సహస్రపత్రప్రతిమాననం శుభం। 
సహస్రరశ్మిర్దివసక్షయే యథా
తథాఽపతత్కర్ణశిరో వసుంధరాం॥  8-98-71 (59904) 
వ్యూఢోరస్కం కమలవదనం తప్తహేమావభాసం
కర్ణం దృష్ట్వా భువి నిపతితం పార్థబాణాభితప్తం। 
పాంసుగ్రస్తం మలినమసకృత్పుత్రమన్వీక్షమాణో
మందంమందం వ్రజతి సవితా మందిరం మందరశ్మిః॥ ॥  8-98-72 (59905) 
 
ఇతి శ్రీమన్మహాభారతే కర్ణపర్వణి సప్తదశదివసయుద్ధే అష్టనవతితమోఽధ్యాయః॥ 98 ॥

Mahabharata - Karna Parva - Chapter Footnotes

8-98-64 అపరాహ్ణే దివసస్య పశ్చిమే భాగే। అపరం చరమం అహః మరణదినం యస్య॥ 8-98-98 అష్టనవతితమోఽధ్యాయః॥





కర్ణపర్వ - అధ్యాయ 099

॥ శ్రీః ॥

8.99. అధ్యాయః 099 

Mahabharata - Karna Parva - Chapter Topics

శల్యేన కర్ణమరణాద్వ్యాకులమనసో దుర్యోధనస్య సమాశ్వాసనం॥ 1 ॥ తథా తంప్రతి రణాంకణవర్ణనం॥ 2 ॥ దేవగంధర్వాదీనాం స్వస్వస్థానగమనం॥ 3 ॥

Mahabharata - Karna Parva - Chapter Text

8-99-0 (59906) 
సంజయ ఉవాచ। 8-99-0x (5068) 
కర్ణం తు శూరం పతితం పృథివ్యాం
శరాచితం శోణితదిగ్ధగాత్రం। 
యదృచ్ఛయా సూర్యమివావనిం గతం
దిదృక్షవః సంపరివార్య తస్థుః॥  8-99-1 (59907) 
ప్రహృష్టవిత్రస్తవిషణ్ణవిస్మితా--
స్తథాఽపరే శోకసమన్వితాఽభవన్। 
పరే త్వదీయాశ్చ రణే విశాంపతే
యథాయథేష్టం పృతనా తథా గతా॥  8-99-2 (59908) 
ప్రవిద్ధవర్మాభరణాయుధాంబరం
ధనంజయేన ప్రహతం మహారథం। 
నిశాంయ కర్ణం కురవః ప్రదుద్రువు--
ర్హతర్షభం కేసరిణేవ గోకులం॥  8-99-3 (59909) 
కృత్వా దిమర్దం భృశమర్జునేన
కర్ణం హతం కేసరిణేవ నాగం। 
దృష్ట్వా శయానం యుధి మద్రరాజ--
శ్ఛిన్నధ్వజేనాపయయౌ రథేన॥  8-99-4 (59910) 
కర్ణే హతే పార్థభయాత్ప్రదుద్రువు--
ర్వైకర్తనే ధార్తరాష్ట్రాః సశల్యాః। 
అవేక్షమాణా ముహురర్జునస్య
కేతుం మహాంతం యశసా జ్వలంతం॥  8-99-5 (59911) 
శల్యస్తు కర్ణార్జునయోర్విమర్దే
బలాని దృష్ట్వా మృదితధ్వజాని। 
యయౌ స తేనైవ రథేన తూర్ణం
హేలీకృతః సృంజయసోమకైశ్చ॥  8-99-6 (59912) 
నిపాతితస్యందనవాజినాగం
బలం చ దృష్ట్వా హతసూతపుత్రం। 
భీమస్తు భీమేన తదా స్వరేణ
సమున్నదద్రోదసీ కంపయంశ్చ।  8-99-7 (59913) 
ఆస్ఫోటయన్నృత్యతి వల్గతే చ
హతే కర్ణే త్రాసయంధార్తరాష్ట్రాన్। 
తదా రాజన్సృంజయాః సోమకాశ్చ
శంఖాందధ్ముః సస్వజుశ్చాపి సర్వే॥  8-99-8 (59914) 
పరస్పరం క్షత్రియా హృష్టరూపాః
సూతాత్మజే వై నిహతే తదానీం। 
దుర్యోధనోఽశ్రుప్రతిపూర్ణనేత్రో
దీనో ముహుర్నిశ్వసన్నార్తరూపః॥  8-99-9 (59915) 
మద్రాధిపశ్చాపి విమూఢచేతా--
స్తూర్ణం ధ్వజేనాపహృతేన తేన। 
రథేన దుర్యోధనమేత్య తూర్ణం
పశ్యన్సుదుఃఖాత్తమువాచ రాజన్॥  8-99-10 (59916) 
విశీర్ణనాగాశ్వరథప్రవీరం
బలం త్వదీయం యమరాష్ట్రకల్పం। 
అన్యోన్యమాసాద్య హతైః శయానై--
ర్నరాశ్వనాగైర్గిరికూటకల్పైః॥  8-99-11 (59917) 
నైతాదృశం భారత యుద్ధమాసీ--
ద్యథా హి కర్ణార్జునయోర్బభూవ। 
గ్రస్తౌ హి కర్ణేన సమేత్య కృష్ణా--
వన్యే హి సర్వే తవ శాత్రవేయాః॥  8-99-12 (59918) 
దైవం తు యత్తత్స్వవశే ప్రవృత్తం
తత్పాండవాన్పాతి నిహంతి చాస్మాన్। 
తవార్థసిద్ధ్యర్థకరా హి సర్వే
ప్రసహ్య వీరా నిహతా ద్విషద్భిః॥  8-99-13 (59919) 
కుబేరవైవస్వతవాసవానాం
తుల్యప్రభావా వరుణస్య చాపి। 
వీర్యేణ శౌర్యేణ పరాక్రమేణ
తైశ్చాపి యుక్తా విమలైర్గుణౌఘైః॥  8-99-14 (59920) 
అవధ్యకల్పా నిహతా నరేంద్రా--
స్తవార్థకామా యుధి పాండవేయైః। 
తన్మా శుచో భారత దిష్టమేత--
త్పర్యాయసిద్ధిర్న తు నిత్యసిద్ధిః॥  8-99-15 (59921) 
ఏతద్వచో మద్రపతేర్నిశంయ
స్వం చావినీతం మనసా విచింత్య। 
దుర్యోధనోఽశ్రుప్రతిపూర్ణనేత్రో
ముహుర్ముహుర్నిశ్వసన్నార్తరూపః॥  8-99-16 (59922) 
*తద్వ్యానమూకం కృపణం భృశార్త--
మార్తాయనిర్దీనమువాచ రాజన్। 
పశ్యేదముగ్రైర్నరవాజినాగై--
రాయోధనం వీర హతైః సుపూర్ణం॥  8-99-17 (59923) 
మహీధరాభైః పతితైశ్చ నాగైః
సకృత్ప్రయత్నైః శరభిన్నగాత్రైః। 
ప్రవిహ్వలద్భిశ్చ గతాసుభిశ్చ
ప్రధ్వస్తవర్మాయుధసర్వయోధైః॥  8-99-18 (59924) 
వజ్రాపవిద్వైరివ చాచలౌఘై--
ర్విభిన్నపాషాణమృగద్రుమౌఘైః। 
ప్రవిద్ధఘంటాంకుశతోమరధ్వజైః
సహేమజాలై రుధిరౌఘసంప్లవైః॥  8-99-19 (59925) 
శరావనున్నైః పతితైస్తురంగై--
స్తనద్భిరార్తైః క్షతజం వమద్భిః। 
దీనైస్త్రసద్భిః పరివృత్తనేత్రై--
ర్మహీ పతద్భిః కృపణా వభూవ॥  8-99-20 (59926) 
తథాఽపవిద్వైర్గజవాజియూథై--
ర్మందాసుభిశ్చాపి గతాసుభిశ్చ। 
రథైశ్చ నాగైస్తురగైశ్చ నున్నై--
ర్మహీ మహావైతరణీవ భాతి॥  8-99-21 (59927) 
గజైర్నికృత్తాపరహస్తగాత్రై--
రుద్వేపమానైః పతితైః పృథివ్యాం। 
రథర్షభైర్నాగవరాశ్వయోధైః
పదాతిభిశ్చాభిముఖైః పరైర్హతైః॥  8-99-22 (59928) 
విశీర్ణవర్మాభరణాంబరాయుధై--
ర్యుతా ప్రశాంతైరివ పావకైర్మహీ। 
శరప్రహారాభిహతైర్మహాబలై--
రవేక్షమాణైః పతితైః సమంతతః॥  8-99-23 (59929) 
ప్రనష్టసంజ్ఞైః పునరాశ్వసద్భి--
ర్మహీ బభౌ కుంభగతైరివాగ్నిభిః। 
రత్నైశ్చ్యుతైర్భూరతిదీప్తిమద్భి--
ర్నక్తం గ్రహైర్ద్యౌర్విమలైర్విభాతి॥  8-99-24 (59930) 
శరాస్తు కర్ణార్జునబాహుముక్తా
విదార్య నాగాంశ్చ మనుష్యదేహాన్। 
ప్రాణాన్నిరస్యాశు మహీం ప్రతీయు--
ర్మహోరగా వాసమివాభినంరాః॥  8-99-25 (59931) 
హతైర్మనుష్యైశ్చ గజైశ్చ సంఖ్యే
శరావభిన్నై రుధిరప్రదిగ్ధైః। 
ధన·ంజయస్యాధిరథేశ్చ మార్గే
హతైరగంయా వసుధాఽతిదుర్గా॥  8-99-26 (59932) 
రథైర్మహేషూన్మథితైః సుకల్పితైః
సనాగయోధాశ్వవరాయుధధ్వజైః 
విశీర్ణయోక్త్రైర్వినికీర్ణబంధనై--
ర్నికృత్తచక్రాక్షయుగత్రివేణుభిః॥  8-99-27 (59933) 
విముక్తయోక్త్రైశ్చ రథైరుపస్కరైః
కృతాభిషంగైర్వినిబద్వకూబరైః। 
ప్రభగ్ననీడైర్మణిహేమభూషితై--
ర్వృతా మహీ ద్యౌరివ శారదైర్ఘనైః॥  8-99-28 (59934) 
నికృష్యమాణా జవనైస్తురంగమై--
ర్హతేశ్వరా రాజరథాః సుకల్పితాః। 
మనుష్యమాతంకరథాశ్వసాదిషు
ద్రుతం వ్రజంతో బహుధా విఘూర్ణితాః॥  8-99-29 (59935) 
సహేమపృష్ఠాః సపరశ్వథాయుధాః
శితాశ్చ శూలా ముసలాః సముద్గరాః। 
చిత్రాశ్చ ఖంగా విమలాశ్చ కోశా
గజాశ్చ జాంబూనదపట్టనద్ధాః॥  8-99-30 (59936) 
చాపాని జాంబూనదభూషితాని
శరాశ్చ కార్తస్వరచిత్రపుంఖాః। 
ఋష్ట్యశ్చ పీతా విమలాశ్చ కోశాః
ప్రాసాశ్చ దండాః కనకప్రభాసాః॥  8-99-31 (59937) 
శుభ్రాణి వాలవ్యజనాని శంఖా--
శ్ఛిన్నావరుద్ధా విరుచః స్రజశ్చ। 
కుథాః పతాకాంబరవేష్టనాని
కిరీటమాలా మకుటాశ్చ శుభ్రాః॥  8-99-32 (59938) 
ప్రకీర్ణకా విప్రతికీర్ణకాశ్చ
ప్రధానముఖ్యాస్తరలాశ్చ హారాః। 
ఆపీడకేయూరవరాంగదాని
గ్రైవేయనిష్కాః ససువర్ణసూత్రాః॥  8-99-33 (59939) 
మణ్యుత్తమా వజ్రసువర్ణయుక్తా
రత్నాని చోచ్చావచమంగలాని। 
గాత్రాణి చాభాంతి సుఖోచితాని
శిరాంసి చేందుప్రతిమాననాని॥  8-99-34 (59940) 
దేహాంశ్చ భోగాంశ్చ పరిచ్ఛదాంశ్చ
త్యక్త్వా మనోజ్ఞా నిహతాః సుఖాని। 
స్వధర్మనిష్ఠాం మహతీమవాప్య
ప్రాప్తాశ్చ లోకాన్యశసా గతాస్తే॥  8-99-35 (59941) 
నివర్త దుర్యోధన యాంతు సైనికా
వ్రజస్వ రాజఞ్శిబిరాణి మానద। 
దివాకరోఽప్యేష విలంబతే ప్రభో
పునస్త్వమేవాత్ర నరేంద్ర కారణం॥  8-99-36 (59942) 
సంజయ ఉవాచ। 8-99-37x (5069) 
ఏతావదుక్త్వా విరరామ శల్యో
దుర్యోధనం చైవ నివర్తయిత్వా। 
యుద్ధాయ రాజన్వినివిష్టబుద్ధి--
ర్హా కర్ణ హా కర్ణ ఇతి బ్రువాణం॥  8-99-37 (59943) 
తం ద్రోణపుత్రప్రముఖా నరేంద్రాః
సర్వే సమాశ్వాస్య తతః ప్రజగ్ముః। 
నిరీక్షమాణా ధ్వజమర్జునస్య
రథం చ దివ్యం యశసా జ్వలంతం॥  8-99-38 (59944) 
నరాశ్వమాతంగశరీరజేన
రక్తేన సిక్తాం రుధిరేణ భూమిం। 
రక్తాంబరస్రక్తపనీయయోగా--
న్నారీం ప్రకాశామివ సర్వరంయాం॥  8-99-39 (59945) 
ప్రచ్ఛన్నరూపాం రుధిరేణ రాజ
న్రౌద్రే ముహూర్తేఽతివిరాజమానే। 
నైవావతస్థుః కురవః సమీక్ష్య
ప్రవ్రాజితా నరదేవా యథాఽక్షైః॥  8-99-40 (59946) 
వధేన కర్ణస్య సుదుఃఖితాస్తే
హా కర్ణ హా కర్ణ ఇతి బ్రువాణాః। 
ద్రుతం ప్రజగ్ముః శిబిరాణి రాజ-- 
ందివాకరం రక్తమవేక్షమాణాః॥  8-99-41 (59947) 
గాండీవముక్తైస్తు సువర్ణపుంఖైః
శిలాశితైః శోణితదిగ్ధవాజైః। 
శరైశ్చితాంగోఽపి రరాజ కర్ణో
హతోఽపి దీప్తాంశురివాంశుజాలైః॥  8-99-42 (59948) 
కర్ణస్య దేహం రుధిరాంబుసిక్తం
పుత్రానకుంపీ భగవాన్వివస్వాన్। 
స్పృష్ట్వా కరాగ్రైః క్షతజానురూపైః
స్నాతుం తదాఽగాదపరం సముద్రం॥  8-99-43 (59949) 
ఇతీవ సంచింత్య సురర్షభాశ్చ
సంప్రస్థితాస్తే తు యథానికేతం। 
సంచింత్య సర్వా జనతా విసస్రు--
ర్యథాసుఖం ఖే చ మహీతలే చ॥  8-99-44 (59950) 
తదద్భుతం ప్రాణభృతాం భయంకరం
నిశాంయ యుద్ధం కురువీరముఖ్యయోః। 
సమాచితౌ కర్ణశరైఋ పరంతపౌ
తథైవ సంరేజతురచ్యుతార్జునౌ॥  8-99-45 (59951) 
తమో నిహత్యాభ్యుదితౌ యథాఽమలౌ
శశాంకసూర్యావివ రశ్మిమాలినౌ। 
విహాయ తాన్బాణగణాన్మహాబలౌ
సుహృద్వృతావప్రతిమానవిక్రమౌ॥  8-99-46 (59952) 
సుఖప్రవిష్టౌ సుఖదౌ విరేజతుః
సదస్యచింత్యావివ విష్ణువాసవౌ। 
సదేవగంధర్వమనుష్యచారణై--
ర్మహర్షిభిర్యక్షమహోరగైరపి।
జయాభివృద్ధ్యా పరయాఽభిపూజితౌ
నిహత్య కర్ణం పరమాహవే తదా॥  8-99-47 (59953) 
యథానురూపం ప్రతిపూజ్య తానథ
ప్రశస్యమానావతులైశ్చ కర్మభిః। 
ననందతుశ్చైవ సుహృద్భిరావృతౌ
బలం నిహత్యేవ సురేశకేశవౌ॥ ॥  8-99-48 (59954) 
 
ఇతి శ్రీమన్మహాభారతే కర్ణపర్వణి ఏకోనశతతమోఽధ్యాయః॥ 99 ॥

Mahabharata - Karna Parva - Chapter Text

8-99-0 (59955) 
[ధృష్టరాష్ట్ర ఉవాచ। 8-99-0x (5070) 
తస్మింస్తు కర్ణార్జునయోర్విమర్దే
దగ్ధస్య రౌద్రేఽహని విద్రుతస్య। 
బభూవ కురుసృంజయానాం
బలస్య బాణోన్మథితస్య కీదృక్॥  8-99-1 (59956) 
సంజయ ఉవాచ। 8-99-2x (5071) 
శృణు రాజన్నవహితో యథా వృత్తో మహాక్షయః।
ఘోరో మనుష్యదేహానామాజౌ చ గజవాజినాం॥ 8-99-2 (59957) 
యత్ర కర్ణే హతే పార్థః సింహనాదమథాకరోత్।
తదా తవ సుతాన్రాజన్నావివేశ మహద్భయం॥ 8-99-3 (59958) 
న సంధాతుమనీకాని న చైవాశు పరాక్రమే।
ఆసీద్వుద్విర్హతే కర్ణే తవ యోధస్య కర్హిచిత్॥ 8-99-4 (59959) 
వణిజో నావి భిన్నాయామగాధే విప్లువే యథా।
అపారే పారమిచ్ఛంతో హతే ద్వీపే కిరీటినా॥ 8-99-5 (59960) 
సూతపుత్రే హతే రాజన్విత్రస్తాః శస్త్రవిక్షతాః।
అనాథా నాథమిచ్ఛంతో మృగాః సింహైరివార్దితాః॥ 8-99-6 (59961) 
భగ్నశృంగా వృషా యద్వద్భగ్నదంష్ట్రా ఇవోరగాః।
ప్రత్యపాయామ సాయాహ్నే నిర్జితాః సవ్యసాచినా॥ 8-99-7 (59962) 
హతప్రవీరా విధ్వస్తా నికృత్తా నిశితైః శరైః।
సూతపుత్రే హతే రాజన్పుత్రాస్తే దుద్రువుర్భయాత్॥ 8-99-8 (59963) 
విస్రస్తయంత్రకవచాః కాందిగ్భూతా విచేతసః।
అన్యోన్యమవమృద్గంతో వీక్షమాణా భయార్దితాః॥ 8-99-9 (59964) 
మామేవ నూనం బీభత్సుర్మామేవ చ వృకోదరః।
అభియాతీతి మన్వానాః పేతుర్మంలుశ్చ సంభ్రమాత్॥ 8-99-10 (59965) 
హయానన్యే గజానన్యే రథానన్యే మహారథాః।
ఆరుహ్య జవసంపన్నాః పదాతీన్ప్రజహుర్భయాత్॥ 8-99-11 (59966) 
కుంజరైః స్యందనాః క్షుణ్ణాః సాదినశ్చ మహారథైః।
పదాతిసంఘాశ్చాశ్వౌధైః పలాయద్భిర్భయార్దితైః॥ 8-99-12 (59967) 
వ్యాలతస్కరసంకీర్ణే సార్థహీనా యథా వనే।
సూతపుత్రే హతే రాజంస్తవ యోధాస్తథాఽభవన్॥ 8-99-13 (59968) 
హతారోహా యథా నాగాశ్ఛిన్నహస్తా యథా నరాః।
సర్వే పార్థమయం లోకం సంపశ్యంతో భయార్దితాః॥ 8-99-14 (59969) 
సంప్రేక్ష్య ద్రవతః సర్వాన్భీమసేనభయార్దితాన్।
దుర్యోధనోఽథ స్వం సూతం హాహాకృత్వేదమబ్రవీత్॥ 8-99-15 (59970) 
నాతిక్రమేచ్చ మాం పార్థో ధనుష్పాణిమవస్థితం।
జఘనే సర్వసైన్యానాం శనైరశ్వాన్ప్రచోదయ॥ 8-99-16 (59971) 
యుధ్యమానం హి కౌంతేయం హనిష్యామి న సంశయః।
నోత్సహేన్మామతిక్రాంతుం వేలామివ మహోదధిః॥ 8-99-17 (59972) 
అద్యార్జునం సగోవిందం మానినం చ వృకోదరం।
అన్యాఞ్శిష్టాంస్తథా శత్రూన్కర్ణస్యానృణ్యమాప్నుయాం॥ 8-99-18 (59973) 
తచ్ఛ్రుత్వా కురురాజస్య శూరార్యసదృశం వచః।
సూతో హేమపరిచ్ఛన్నాఞ్శనైరశ్వానచోదయత్॥ 8-99-19 (59974) 
రథాశ్వనాగహీనాస్తు పాదాతాస్తవ మారిష।
పంచవింశతిసాహస్రా యుద్వాయైవ వ్యవస్థితాః॥ 8-99-20 (59975) 
తాన్భీమసేనః సంక్రుద్ధో ధృష్ట్యద్యుంనశ్చ పార్షతః।
బలేన చతురంగేణ సంవృత్యాజఘ్నతుః శరైః॥ 8-99-21 (59976) 
ప్రత్యయుధ్యంత సమరే భీమసేనం సపార్షతం।
పార్థపార్షతయోశ్చాన్యే జగృహుస్తత్ర నామనీ॥ 8-99-22 (59977) 
అక్రుధ్యత రణే భీమస్తైస్తదా పర్యవస్థితైః।
సోఽవతీర్య రథాత్తూర్ణం గదాపాణిరయుధ్యత॥ 8-99-23 (59978) 
న తాన్రథస్థో భూమిష్ఠాంధర్మాపేక్షీ వృకోదరః।
యోధయామాస కౌంతేయో భుజవీర్యవ్యపాశ్రయః॥ 8-99-24 (59979) 
జాతరూపపరిచ్ఛన్నాం ప్రగృహ్య మహతీం గదాం।
అవధీత్తావకాన్సర్వాందండపాణిరివాంతకః॥ 8-99-25 (59980) 
పదాతినోఽపి సంత్యక్త్వా ప్రియం జీవితమాత్మనః।
భీమమభ్యద్రవన్సంఖ్యే పతంగా జ్వలనం యథా॥ 8-99-26 (59981) 
ఆసాద్య భీమసేనం తు సంరబ్ధా యుద్ధదుర్మదాః।
వినేశుః సహసా దృష్ట్వా భూతగ్రామా ఇవాంతకం॥ 8-99-27 (59982) 
శ్యేనవద్విచరన్భీమో గదాహస్తో మహాబలః।
పంచవింశతిసాహస్రాంస్తావకానవపోథయత్॥ 8-99-28 (59983) 
హత్వా తత్పురుషానీకం భీమః సత్యపరాక్రమః।
ధృష్టద్యుంనం పురస్కృత్య తస్థౌ తత్ర మహాబలః॥ 8-99-29 (59984) 
ధనంజయో రథానీకమభ్యవర్తత వీర్యవాన్।
మాద్రీపుత్రౌ తు శకునిం సాత్యకిశ్చ మహారథః। 
జవేనాభ్యపతన్హృష్టా ఘ్నంతో దౌర్యోధనం బలం॥  8-99-30 (59985) 
తస్యాశ్వసాదీన్సుబహూంస్తే నిహత్య శితైః శరైః।
సమభ్యధావంస్త్వరితాస్తత్ర యుద్ధమభూన్మహత్॥ 8-99-31 (59986) 
ధనంజయోఽపి చాభ్యేత్య రథానీకం తవ ప్రభో।
విశ్రుతం త్రిషు లోకేషు గాండీవం విక్షిపంధనుః॥ 8-99-32 (59987) 
కృష్ణసారథిమాయాంతం దృష్ట్వా శ్వేతహయం రథం।
అర్జునం చాపి యోద్వారం త్వదీయాః ప్రాద్రవన్భయాత్॥ 8-99-33 (59988) 
విప్రహీణరథాశ్చైవ శరైశ్చ పరికర్శితాః।
పంచవింశతిసాహస్రాః కాలమార్ఛన్పదాతయః॥ 8-99-34 (59989) 
హత్వా తాన్పురుషవ్యాఘ్రః పాంచాలానాం మహారథః।
పుత్రాః పాంచాలరాజస్య ధృష్టద్యుంనో మహామనాః॥ 8-99-35 (59990) 
భీమసేనం పురస్కృత్య నచిరాత్ప్రత్యదృశ్యత।
మహాధనుర్ధరః శ్రీమానమిత్రగణతాపనః॥ 8-99-36 (59991) 
పారావతసవర్ణాశ్వం కోవిదారమయధ్వజం।
ధృష్టద్యుంనం రణే దృష్ట్వా త్వదీయాః ప్రాద్రవన్భయాత్॥ 8-99-37 (59992) 
గాంధారరాజం శీఘ్రాస్త్రమనుసృత్య యశస్వినౌ।
నచిరాత్ప్రత్యదృశ్యేతాం మాద్రీపుత్రౌ ససాత్యకీ॥ 8-99-38 (59993) 
వేకితానః శిఖండీ చ ద్రౌపదేయాశ్చ మారిష।
హత్వా త్వదీయం సుమహత్సైన్యం శంఖాంస్తథాఽధమన్॥ 8-99-39 (59994) 
తే సర్వే తావకాన్ప్రేక్ష్య ద్రవతోఽపి పరాఙ్ముఖాన్।
అభ్యవర్తంత సంరబ్ధాన్వృషాంజిత్వా యథా వృషాః॥ 8-99-40 (59995) 
సేనావశేషం తం దృష్ట్వా తవ సైన్యస్య పాండవః।
వ్యవస్థితః సవ్యసాచీ చుక్రోధ బలవాన్నృప॥ 8-99-41 (59996) 
ధనంజయో రథానీకమభ్యవర్తత వీర్యవాన్।
విశ్రుతం త్రిషు లోకేషు వ్యాక్షిపద్గాండివం ధనుః॥ 8-99-42 (59997) 
తత ఏనాఞ్శరవ్రాతైః సహసా సమవాకిరత్।
తమసా సంవృతేనాథ న స్మ కించిద్వదృశ్యత॥ 8-99-43 (59998) 
అంధకారీకృతే లోకే రజోభూతే మహీతలే।
యోధాః సర్వే మహారాజ తావకాః ప్రాద్రావన్భయాత్॥ 8-99-44 (59999) 
సంభజ్యమానే సైన్యే తు కురురాజో విశాంపతే।
పరానభిముఖాంశ్చైవ సుతస్తే సముపాద్రవత్॥ 8-99-45 (60000) 
తతో దుర్యోధనః సర్వానాజుహావాథ పాండవాన్।
యుద్ధాయ భరతశ్రేష్ఠ దేవానివ పురా బలిః॥ 8-99-46 (60001) 
త ఏనమభిగర్జంతః సహితాః సముపాద్రవన్।
నానాశస్త్రభృతః క్రుద్ధా భర్త్సయంతో ముహుర్ముహుః॥ 8-99-47 (60002) 
దుర్యోధనోఽప్యసంభ్రాంతస్తాన్రణే నిశితైః శరైః।
తత్రావధీత్తతః క్రుద్వః శతశోఽథ సహస్రశః॥ 8-99-48 (60003) 
తత్సైన్యం పాండవేయానాం యోధయామాస సర్వతః॥  8-99-49 (60004) 
తత్రాద్భుతమపశ్యామ తవ పుత్రస్య పౌరుషం।
యదేకః సహితాన్సర్వాన్రణేఽయుధ్యత పాండవాన్। 
తతోఽపశ్యన్మహాత్మా స స్వసైన్యం భృశదుఃఖితం॥  8-99-50 (60005) 
తతోఽవస్థాప్య రాజేంద్ర కృతబుద్ధిస్తవాత్మజః।
హర్షయన్నివ తాన్యోధానిదం వచనమబ్రవీత్॥ 8-99-51 (60006) 
న తం దేశం ప్రపశ్యామి యత్ర యాతా భయార్దితాః।
గతానాం యత్ర వై మోక్షః పాండవాత్కిం గతేన వః॥ 8-99-52 (60007) 
అల్పం చ బలమేతేషాం కృష్ణౌ చ భృశవిక్షతౌ।
అద్య సర్వాన్హనిష్యామిధ్రువో హి విజయో భవేత్॥ 8-99-53 (60008) 
విప్రయాతాంస్తు వో భిన్నాన్పాండవాః కృతకిల్విషాన్।
అనుసృత్య వధిష్యంతి శ్రేయాన్నః సమరే వధః॥ 8-99-54 (60009) 
సుఖం సాంగ్రామికో మృత్యుః క్షత్రధర్మేణ యుధ్యతాం।
మృతో దుఃఖం న జానీతే ప్రేత్య చానంత్యమశ్నుతే॥ 8-99-55 (60010) 
శృణుధ్వం క్షత్రియాః సర్వే యావంతః స్థ సమాగతాః।
యదా శూరం చ భీరుం చ మారయత్యంతకో మయః॥ 8-99-56 (60011) 
కో న మూఢో న యుధ్యేత మాదృశః క్షత్రియవ్రతః।
ద్విషతో భీమసేనస్య క్రద్ధస్య వశమేష్యథా॥ 8-99-57 (60012) 
పితామహైరాచరితం న ధర్మం హాతుమర్హథ।
న హ్యధర్మోఽస్తి పాపీయాన్క్షత్రియస్య పలాయనాత్॥ 8-99-58 (60013) 
న యుద్ధధర్మాచ్ఛ్రేయో హి పంథాః స్వర్గస్య కౌరవాః।
అచిరేణ హతా లోకాన్సద్యో యోధాః సమశ్నుత॥ 8-99-59 (60014) 
సంజయ ఉవాచ। 8-99-60x (5072) 
ఏవం బ్రువతి పుత్రే తే సైనికా భృశవిక్షతాః।
అనవేక్ష్యైవ తద్వాక్యం ప్రాద్రవన్సర్వతో దిశః॥ 8-99-60 (60015) 
సంజయ ఉవాచ। 8-99-61x (5073) 
8-99-61 (60016) 
దృష్ట్వా తు సైన్యం పరివృత్యమానం
పుత్రేణ తే మద్రపతిస్తదానీం। 
సంత్రస్తరూపః పరిమూఢచేతా
దుర్యోధనం వాక్యమిదం బభాషే]॥ 
Mahabharata - Karna Parva - Chapter Footnotes

8-99-2 ప్రహృష్టాః అర్జునాదయః। విత్రస్తాః భీరవః। విషణ్ణాః శత్రవః। విస్మితాః ప్రేక్షకాః॥ 8-99-* అత్ర ఝ.పాఠే 61 శ్లోకా అధికా దృశ్యంతే 8-99-99 ఏకోనశతతమోఽధ్యాయః॥






కర్ణపర్వ - అధ్యాయ 100

॥ శ్రీః ॥

8.100. అధ్యాయః 100 

Mahabharata - Karna Parva - Chapter Topics

కర్ణవధానంతరం కృష్ణార్జునయోర్యుధిష్ఠిరసమీపగమనం॥ 1 ॥

Mahabharata - Karna Parva - Chapter Text

8-100-0 (60017) 
సంజయ ఉవాచ। 8-100-0x (5074) 
శరసంకృత్తవర్మాణం రుధిరోక్షితవక్షసం।
గతాసుమపి రాధేయం నైవ లక్ష్మీర్విముంచతి॥ 8-100-1 (60018) 
తప్తజాంబూనదనిభం బాలార్కసదృశద్యుతిం।
జీవంతమివ తం శూరం సర్వభూతాని మేనిరే॥ 8-100-2 (60019) 
హతస్యాపి మహారాజ సూతపుత్రస్య సంయుగే।
విత్రేసుః సర్వతో యోధాః సింహస్యేవేతరే మృగాః॥ 8-100-3 (60020) 
హతోఽపి పురుషవ్యాఘ్రో వ్యాహరన్నివ లక్ష్యతే।
నాభవద్వికృతిః కాచిన్మృతస్యాపి మహాత్మనః॥ 8-100-4 (60021) 
చారువేషధరం రాజంశ్చారుమౌలిశిరోధరం।
తన్ముఖం సూతపుత్రస్య పూర్ణచంద్రసమద్యుతి॥ 8-100-5 (60022) 
కనకోత్తమసహ్కాశో జ్వలన్నివ విభావసుః।
స శాంతః పురుషవ్యాఘ్రః పార్థసాయకవారిణా॥ 8-100-6 (60023) 
యథాఽగ్నిర్జ్వలనో దీప్తో జలమాసాద్య శాంయతి।
కర్ణాగ్నిః సమరే తద్వత్పార్థమేఘేన శామితః॥ 8-100-7 (60024) 
ఆహృత్య స యశో దీప్తం సుయుద్ధేనాత్మనో భువి।
సపుత్రః సమరే కర్ణః ప్రశాంతః పార్థతేజసా॥ 8-100-8 (60025) 
ప్రతాప్య పాండవాన్సర్వాన్పాంచాలానస్త్రతేజసా।
నానాభరణవాన్రజంస్తప్తజాంబూనదప్రభః॥ 8-100-9 (60026) 
వర్షిత్వా శరవర్షాణి ప్రతాప్య రిపువాహినీం।
శ్రీమానివ సహస్రాంశుర్జ్వలన్సర్వాన్ప్రతాప్య చ। 
హతో వైకర్తనః కర్ణః పాదపోఽంకురవానివ॥  8-100-10 (60027) 
దదానీత్యేవ యః ప్రాదాన్న నాస్తీత్యర్థితోఽవదత్।
సద్ధ్యః సదా సత్పురుషః స హతో ద్వైరథే వృషా॥ 8-100-11 (60028) 
యస్య బ్రాహ్మణసాత్సర్వం విత్తమాసీన్మహాత్మనః।
నాదేయం బ్రాహ్మణేష్వాసీద్యస్య స్వమపి జీవితం॥ 8-100-12 (60029) 
స దాతౄణాం ప్రియో రాజందాతా చైవ మనోరథాన్।
స పార్థాస్త్రవినిర్దగ్ధో గతః పరమికాం గతిం॥ 8-100-13 (60030) 
యమాశ్రిత్యాకరోద్వైరం సుతస్తే స గతో దివం।
ఆదాయ తవ పుత్రాణాం జయాశాం సర్మ వర్మ చ॥ 8-100-14 (60031) 
హతే చ కర్ణే సరితో న సస్రు--
ర్జగామ చాస్తం కలుషో దివాకరః। 
శ్వేతో గ్రహశ్చ జ్వలితార్కవర్ణో
యమస్య పుత్రోఽభ్యుదితః స తిర్యక్॥  8-100-15 (60032) 
నభశ్చచాలాథ ననాద చోర్వీ
వవుశ్చ వాతాః పరుషాశ్చ ఘోరాః। 
దిశో బభూవుర్జ్వలితాః సధూమా
మహార్ణవాః సస్వనుశ్చుక్షుభుశ్చ॥  8-100-16 (60033) 
సకాననాశ్చాద్రివరాశ్చకంపిరే
ప్రవివ్యథుర్భూతగణాశ్చ మారిష। 
బృహస్పతిః సంపరివార్య రోహిణీం
బభూవ చంద్రార్కసమో విశాంపతే॥  8-100-17 (60034) 
హతే కర్ణే న దిశో విప్రచారాః
సచంద్రార్కా ద్యౌర్విచచాల భూమిః। 
పపాత చోల్కా జ్వలనప్రభా చ
నిశాచరా హృష్టతరా బభూవుః॥  8-100-18 (60035) 
శశిప్రకాశాననమర్జునో యదా
జహార కర్ణస్య శిరః శరేణ। 
తతోఽంతరిక్షే సహసైవ శబ్దో
బభూవ హాహేతి సురైర్విముక్తః॥  8-100-19 (60036) 
సదేవగంధర్వమనుష్యపూజితం
నిహత్య కర్ణం రిపుమాహవేఽర్జునః। 
రరాజ రాజన్పరమేణ తేజసా
యథా పురా వృత్రవధే శతక్రతుః॥  8-100-20 (60037) 
పతాకినా భీమనినాదకేతునా
రథేన శంఖస్ఫటికావభాసినా। 
మహేంద్రవాహప్రతిమేన తావుభౌ
మహేంద్రవీర్యప్రతిమానపౌరుషౌ॥  8-100-21 (60038) 
సువర్ణముక్తామణివజ్రవిద్రుమై--
రలంకృతేనాప్రతిమేన రంహసా। 
నరోత్తమౌ యాదవపాండునందనౌ
దివాకరౌ దీప్తహుతాశనావివ।
రణాజిరే వీతభయౌ విరేజతుః
సమానయోగావివ విష్ణువాసవైః॥  8-100-22 (60039) 
తతో ధనుర్జ్యాతలనేమినిస్వనైః
ప్రసహ్య కృత్వా చ రిపూన్గతప్రభాన్। 
స సాధయిత్వా చ రిపూఞ్శరౌఘైః
కపిధ్వజః పక్షివరధ్వజశ్చ।
ప్రదధ్మతుః శంఖవరౌ సుఘోషౌ
మనాంస్యరీణాముపతాపయంతౌ॥  8-100-23 (60040) 
సువర్ణజాలావతతౌ మహాస్వనౌ
హిమావదాతౌ పరిగృహ్య పాణిమిః। 
చుచుంబతుః శంఖవరౌ నృణాం వరౌ
విఘోషయంతౌ విజయం జగత్త్రయే॥  8-100-24 (60041) 
పాంచజన్యస్య నిర్ఘోషో దేవదత్తస్య చోభయోః।
పృథివీమంతరిక్షం చ దిశశ్చ సమపూరయత్॥ 8-100-25 (60042) 
విత్రస్తాశ్చాభవన్సర్వే కురవో రాజసత్తమ।
శూరయోః శంఖశబ్దేన మాధవస్యార్జునస్య చ॥ 8-100-26 (60043) 
తౌ శంఖశబ్దేన నినాదయంతౌ
వనాని శైలాన్సరితో గుహాశ్చ। 
విత్రాసయంతౌ తవ పుత్రసేనాం
యుధిష్ఠిరం నందయితుం ప్రయాతౌ॥  8-100-27 (60044) 
తతః ప్రజగ్ముః కురవో జవేన
శ్రుత్వైవ శంఖస్వనమీర్యమాణం। 
విహాయ మద్రాధిపతిం పతిం చ
దుర్యోధనం భారత భారతానాం॥  8-100-28 (60045) 
తతో రథేనాంబుదబృందనాదినా
శరద్వహర్మధ్యదివాకరత్విషా। 
ధనంజయస్యాధిరథేశ్చ విస్మితాః
ప్రశంసమానాః ప్రయయుస్తదాఽర్జునం॥  8-100-29 (60046) 
మహాహవే తం బహుశోభమానం
ధనంజయం యోధగణైః సమేతాః। 
తావన్వమోదంశ్చ జనాః ప్రకామం
ప్రభాకరావభ్యుదితౌ యథైవ॥ ॥  8-100-30 (60047) 
 
ఇతి శ్రీమన్మహాభారతే కర్ణపర్వణి శతతమోఽధ్యాయః॥ 100 ॥

Mahabharata - Karna Parva - Chapter Footnotes

8-100-13 సదా స్త్రీణాం ప్రియ ఇతి ఝ.పాఠః॥ 8-100-100 శతతమోఽధ్యాయః॥





కర్ణపర్వ - అధ్యాయ 101

॥ శ్రీః ॥

8.101. అధ్యాయః 101 

Mahabharata - Karna Parva - Chapter Topics

కర్ణవధానంతరమర్జునేన యుధిష్ఠిరాభివాదనం॥ 1 ॥ తేన కృష్ణార్జునప్రశంసనం॥ 2 ॥ కృష్ణయుధిష్ఠిరసంవాదః॥ 3 ॥

Mahabharata - Karna Parva - Chapter Text

8-101-0 (60048) 
సంజయ ఉవాచ। 8-101-0x (5075) 
హతే వైకర్తనే కర్ణే కురవో భయపీడితాః।
వీక్షమాణా దిశః సర్వాః పలాయంత సహస్రశః॥ 8-101-1 (60049) 
రావణం నిహతం దృష్ట్వా రాక్షసా రాఘవేణ వా।
దిశో భీతా ద్రవన్నేవ తావకా భయపీడితాః॥ 8-101-2 (60050) 
తతో మహారవం చక్రుర్యోధా రాజన్సమంతతః।
వార్యమాణా భృశోద్విగ్నాస్తవ పుత్రేణ భారత॥ 8-101-3 (60051) 
తేషాం తు మతమాజ్ఞాయ పుత్రస్తే భరతర్షభ।
అవహారం తతశ్చక్రే శల్యస్యానుమతేన చ॥ 8-101-4 (60052) 
కృతవర్మా రణే తూర్ణం వృతో భారత తావకైః।
నారాయణావశిష్టైశ్చ శిబిరాయైవ దుద్రువే॥ 8-101-5 (60053) 
అశ్వత్థామా తతః శూరో వినిశ్వస్య ముహుర్ముహుః।
పాండవానాం జయం దృష్ట్వా శిబిరాయైవ దుద్రువే॥ 8-101-6 (60054) 
కృపః శారద్వతో రాజన్నాగానీకేన భారత।
మహతా మేఘకల్పేన శిబిరాయైవ దుద్రువే॥ 8-101-7 (60055) 
గాంధారాణాం సహస్రేణ శకునిః పరివారితః।
సుశర్మా చ యయౌ రాజన్వీక్షమాణో భయార్దితః॥ 8-101-8 (60056) 
దుర్యోధనోఽపి స యయౌ హ్వతసర్వస్వ ఆతురః।
జ్ఞాతిశోకసమాపన్నశ్చింతయిత్వా ముహుర్ముహుః॥ 8-101-9 (60057) 
ఛిన్నధ్వజేన శల్యస్తు రథేన రథినాం వరః।
ప్రయయౌ శిబిరాయైవ వీక్షమాణో దిశో దశ॥ 8-101-10 (60058) 
తతోఽపరే సుబహుశో భారతానాం మహారథాః।
వ్యద్రవంత దిశో భీతా భయవిహ్వలచేతసః॥ 8-101-11 (60059) 
అశ్రూపూర్ణా భయోద్విగ్నా వేపమానా భయాతురాః।
కురవః ప్రాద్రవన్సర్వే దృష్ట్వా కర్ణం నిపాతితం॥ 8-101-12 (60060) 
ప్రశంసంతోఽర్జునం కేచిత్కేచిత్కర్ణం మహారథాః।
ప్రాద్రవంత రణే భీతాః కురవః కురుసత్తమ॥ 8-101-13 (60061) 
తేషాం యోధసహస్రాణాం తావకానాం మహామృధే।
నాసీత్తత్ర పుమాన్కశ్చిద్యస్తు యుద్ధే మనో దధే॥ 8-101-14 (60062) 
కర్ణే హతే మహారాజ నిరాశాః కురవోఽభవన్।
జీవనేషు చ రాజ్యేషు దారేషు చ ధనేషు చ॥ 8-101-15 (60063) 
తాన్సమానీయ పుత్రస్తే యత్నేన మహతా విభో।
నివేశాయ మనో దధ్రే దుఃఖశోకసమన్వితః॥ 8-101-16 (60064) 
తస్యాజ్ఞాం శిరసా దీనాః ప్రతిగృహ్య విశాంపతే।
విషణ్ణమనసో భీత్యా న్యవిశంత మహారథాః॥ 8-101-17 (60065) 
చింతయంతో వధం ఘోరం సూతపుత్రస్య సంయుగే।
అర్జునస్య జయం యుద్ధే చింతయానాః పునఃపునః॥ 8-101-18 (60066) 
పాండవాశ్చ మహేష్వాసా న్యవిశంత పరంతపాః।
ప్రహృష్టమనసః సర్వే జిత్వా శత్రుం మహారథాః॥ 8-101-19 (60067) 
తతో యుధిష్ఠిరం తత్ర నివిష్టం వై ముదాన్వితం।
సమేత్య సర్వే పాంచాలా వర్ధయంతో యథావిధి॥ 8-101-20 (60068) 
అర్జునస్తు రథాత్తూర్ణమవరుహ్య మహాయశాః।
ధర్మరాజస్య చరణౌ పీడయామాస హృష్టవత్॥ 8-101-21 (60069) 
తముత్థాప్య మహారాజ ధర్మపుత్రః ప్రతాపవాన్।
సస్వజే భరతశ్రేష్ఠముపజిఘ్రన్నుపస్పృశన్॥ 8-101-22 (60070) 
నకులః సహదేవశ్చ పాండవశ్చ వృకోదరః।
అభివాద్య మహారాజమస్వజంత స్మ ఫల్గునం॥ 8-101-23 (60071) 
ధృష్టద్యుంనః శిఖండీ చ పాండవానాం చ యే రథాః।
వర్ధయంతే స్మ రాజానం నిహతే సూతనందనే॥ 8-101-24 (60072) 
తతః కృష్ణో మహారాజ సాత్యకిశ్చాపి సాత్వతః।
వర్ధయంతే స్మ రాజానం నిహతే సూతనందనే॥ 8-101-25 (60073) 
వాసుదేవశ్చ కౌంతేయం ప్రణయాదిదమబ్రవీత్।
అద్య రాజన్హతాః సర్వే ధార్తరాష్ట్రాః సరాజకాః। 
హతే వైకర్తనే కర్ణే రథానాం ప్రవరే రథే॥  8-101-26 (60074) 
యది లోకాస్త్రయః సర్వే యోధయేయుః సవాసవాః।
తథాపి దుర్జయః సూతస్తవ కోపాత్తు సూదితః॥ 8-101-27 (60075) 
ఏవముక్తః ప్రత్యువాచ ధర్మరాజో జనార్దనం॥  8-101-28 (60076) 
తవ ప్రసాదాద్గ్రోవింద హతః కర్ణో మహాయశాః।
పాండవాశ్చ జయం ప్రాప్యా నాశితాశ్చాపి శత్రవః॥ 8-101-29 (60077) 
త్వం హి శక్తో భయాత్త్రాతుం యస్య కస్యచిదాహవే।
త్వమస్య జగతో గోప్తా పాండవానాం చ సర్వదా॥ 8-101-30 (60078) 
త్వాం సమాసాద్య శక్రోఽపి మోదతే దివి నిత్యశః।
త్వం పాతా పాండుపుత్రాణాం యథైవ జగతస్తథా॥ 8-101-31 (60079) 
అనాశ్చర్యో జయస్తేషాం భక్తిర్యేషాం త్వయి ప్రభో॥  8-101-32 (60080) 
త్వయా నాథేన గోవింద నాథవంతో వయం యుధి।
యథేంద్రేణ పురా దేవాస్త్వయా చాపి జనార్దన॥ 8-101-33 (60081) 
స్వప్స్యాంయద్య సుఖం కృష్ణనిద్రాం లప్స్యే త్వహం క్షపాం।
విగతం హి భయం మేఽద్య త్వత్ప్రసాదాన్న సంశయః॥ 8-101-34 (60082) 
ఏవముక్తస్తు పార్థేన కేశవః ప్రాహ పాండవం।
నిమిత్తమాత్రం హి వయం తవాప్యస్మిన్ముదాగమే॥ 8-101-35 (60083) 
యస్య తే భ్రాతరః శూరా భీమసేనాదయో నృప।
సంబంధినశ్చేంద్రవీర్యాః పార్షతప్రముఖాస్తథా॥ 8-101-36 (60084) 
అర్హతే చ భవాన్నిత్యం ప్రియం నిత్యం చ మద్వితం।
ప్రియో హి మే త్వమేతేన వచనేన నరోత్తమ॥ 8-101-37 (60085) 
ఇత్యుక్తో ధర్మరాజస్తు స్వరథం హేమభూపితం।
దంతవర్ణైర్హయైర్యుక్తం కాలవాలైర్మహీపతిః॥ 8-101-38 (60086) 
ఆస్థాయ పురుషవ్యాఘ్రః స్వబలేనాపి సంవృతః।
ప్రయయౌ బహువృత్తాంతం ద్రష్టుమాయోధనం ప్రతి॥ 8-101-39 (60087) 
సంభాషమాణౌ తౌ వీర ఉభౌ మాధవపాండవౌ॥  8-101-40 (60088) 
స దదర్శ రణే కర్ణం శయానం పురుషర్షభం।
గాండీవముక్తైర్విశిఖైః సర్వతః సన్నిపీడితం॥ 8-101-41 (60089) 
సపుత్రం నిహతం దృష్ట్వా కర్ణం రాజా యుధిష్ఠిరః।
ప్రశశంస నరవ్యాఘ్రావుభౌ మాధవపాండవౌ॥ 8-101-42 (60090) 
అద్య రాజాఽస్మి సర్వస్యాం పృథివ్యాం మధుసూదన।
దిష్ట్యా జయసి గోవింద దిష్ట్యాశత్రుర్నిపాతితః॥ 8-101-43 (60091) 
ఏవం సుబహుశో రాజన్ప్రశశంస జనార్దనం।
అర్జునం చ కురుశ్రేష్ఠో ధర్మరాజో యుధిష్ఠిరః॥ 8-101-44 (60092) 
దృష్ట్వా చ నిహతం కర్ణం స పుత్రం పార్థసాయకైః।
పునర్జాతమివాత్మానం మేనే కురుకులోద్వహః॥ 8-101-45 (60093) 
సమేత్య చ కురుశ్రేష్ఠం కుంతీపుత్రం యుధిష్ఠిరం।
వర్ధయంతి స్మ రాజానో హర్షయుక్తా మహారథాః॥ 8-101-46 (60094) 
సంజయ ఉవాచ। 8-101-47x (5076) 
ఏవమేష క్షయో వృత్తః సుమహాన్రోమహర్షణః।
తవ దుర్మంత్రితే రాజందిష్ట్యా త్వమనుశోచసి॥ 8-101-47 (60095) 
వైశంపాయన ఉవాచ। 8-101-48x (5077) 
శ్రుత్వైతదప్రియం రాజా ధృతరాష్ట్రో మహీపతిః।
పపాత భూమౌ నిశ్చేష్టః కౌరవ్యః పరమాసనాత్। 
తథా సత్యవ్రతా దేవీ గాంధారీ దివ్యదర్శనా॥  8-101-48 (60096) 
తతస్తూర్ణం తు విదురస్తం నృపం సంజయస్తథా।
పర్యాశ్వాసయతాం చైతావుభావేవ తు భూమిపం॥ 8-101-49 (60097) 
తథైవాశ్వాసయామాసుర్గాంధారీం కురుయోషితః॥  8-101-50 (60098) 
స దైవం పరమం మేనే భవితవ్యం చ భారత।
తాభ్యామాశ్వాసితో రాజా తూష్ణీమాస్తే విశాంపతే॥ 8-101-51 (60099) 
ఏవమాఖ్యాయ రాజ్ఞే చ సంజయో రాజసత్తమ।
జగామ శిబిరం భూయో హతే కర్ణే మహాత్మని॥ 8-101-52 (60100) 
స దృష్ట్వా నిహతం శల్యం రాజానం చ సుయోధనం।
శకునిం సుబహూన్రాజన్సైనికాంశ్చ సహస్రశః॥ 8-101-53 (60101) 
తథైవ పాండవీం సేనాం నిహతాం ప్రేక్ష్య సంజయః।
సౌప్తికే ద్రౌణినా రాజన్హతవాజినరద్విపాం॥ 8-101-54 (60102) 
స హి దృష్ట్వా హతాన్సర్వాన్సమంతాద్యుధి సంజయః।
ప్రయాతో హాస్తినపురం శోకార్తో భయవిహ్వలః॥ 8-101-55 (60103) 
హతేషు పునరేతేషు ప్రభూతగజవాజిషు।
యోధైశ్చ తైర్మహారాజ నానాదేశసముద్భవైః॥ 8-101-56 (60104) 
కురుక్షేత్రం తు తత్సర్వం శూన్యమాసీద్విశాంపతే।
నిహతైః పాండవేయైశ్చ ధార్తరాష్ట్రైశ్చ సంయుగే॥ 8-101-57 (60105) 
యథాహి విషయం వృత్తం ధార్తరాష్ట్రస్య సంంజయః।
నివేదయతి తత్సర్వం యథావృత్తం యథావిధి॥ 8-101-58 (60106) 
ఏవం మహాయుద్ధమిదం మహాత్మనో
ధనంజయస్యాధిరథేశ్చ యః పఠేత్। 
స సంయగిష్టస్య మఖస్య యత్ఫలం
తదాప్నుయాద్యః శృణుయాచ్చ నిత్యశః॥  8-101-59 (60107) 
మఖో హి విష్ణుర్భగవాన్సనాతనో
వహంతి యం చాప్యనిలేందుభానవః। 
అతోఽనసూయుః శృణుయాత్పఠేచ్చ యః
స సర్వలోకాంశ్చ జయేత్సుఖీ భవేత్॥ ॥  8-101-60 (60108) 
 
ఇతి శ్రీమన్మహాభారతే శతసాహస్రికాయాం సంహితాయాం వైయాసిక్యాం కర్ణపర్వణి ఏకాధికశతతమోఽధ్యాయః॥ 101 ॥ ॥ కర్ణపర్వ సమాప్తం॥ 8 ॥

అతః పరం శల్యపర్వ భవిష్యతి।
తస్యాయమాద్యః శ్లోకః॥ 8-101-1 (60109) 
జనమేజయ ఉవాచ। 8-101-2x (5078) 
ఏవం నిపాతితే కర్ణే సమరే సవ్యసాచినా।
అల్పావశిష్టాః కురవః కిమకుర్వత వై ద్విజ॥ 8-101-2 (60110) 
 
ఇదం కర్ణపర్వ కుంభఘోణస్థేన టీ.ఆర్.కృష్ణాచార్యేణ టీ. ఆర్. వ్యాసాచార్యేణ చ ముంబయ్యాం నిర్ణయసాగరముద్రాయంత్రే ముద్రాపితం। శకాబ్దాః 1829 సన 1907.





AUM shantiH 






